शीर्षक,विवरण
"उच्चस्तरीय सुझाव समितिले अर्थमन्त्रीलाई बुझायो प्रतिवेदन, कर प्रणाली सुधार गर्न संरचना परिवर्तन गर्नुपर्ने निष्कर्ष","काठमाडौं : कर प्रणाली सुधारसम्बन्धी उच्चस्तरीय सुझाव समितिले सरकारलाई अन्तिम प्रतिवेदन बुझाएको छ। समितिले अर्थमन्त्री वर्षमान पुनलाई आइतबार मन्त्रालय पुगेर प्रतिवेदन हस्तान्तरण गरेको हो। समितिले ६ महिना लगाएर २५८ पृष्ठ र १४० अनूसूची समेटिएको प्रतिवेदन तयार पारेको छ। प्रतिवेदनले राजश्व परिचालनमा वृद्धि, नयाँ रोजगारी सिर्जना तथा सार्वजनिक वित्तको सवलीकरण हुने विश्वास लिएको छ। प्रतिवेदनमा करसम्बन्धी कानुन, करका दर, कर प्रशासन, राजश्व संरचनासहित अर्थतन्त्रका विविध विषयमा सुझाव उल्लेख गरिएको छ। कोभिड१९ महामारी र रुसयुक्रेन युद्धका कारण विश्वकै आपूर्तिमा परेको प्रभावबाट विश्व अर्थतन्त्र नै प्रभावित भएको र त्यसबाट नेपाली अर्थतन्त्रमा पनि असन्तुलन पैदा भएको प्रतिवेदनमा छ। तर, पछिल्लो समय आर्थिक वृद्धिदर र मुद्रास्फितिको अवस्थाबाट समग्र अर्थतन्त्र क्रमशः सुधारको लयमा फर्किन थालेको निष्कर्ष प्रतिवेदनको छ। त्यस्तै विगतमा लिइएका कतिपय संकुचनकारी नीतिका कारण आर्थिक वृद्धिदर, रोजगारी सिर्जना र सार्वजनिक वित्त परिचालनमा अपेक्षित सुधार हुन नसकेको प्रतिवेदनले औंल्याएको छ। विगतमा लिइएका कतिपय संकुचनकारी नीतिका कारण आर्थिक वृद्धिदर, रोजगारी सिर्जना र सार्वजनिक वित्त परिचालनमा अपेक्षित सुधार हुन सकेको छैन, प्रतिवेदनमा भनिएको छ, प्रभावकारी माग र लगानीको वातावरण सुधार नहुँदा आर्थिक वृद्धिदरमा सुस्तता आएको छ। प्रतिवेदन बुझाउँदै समिति संयोजक मल्लिकले मुलुकको कर प्रशासन, आर्थिक वृद्धि र समग्र अर्थतन्त्रको विकासका लागि प्रतिवेदन कोशेढुंगा साबित हुने विश्वास व्यक्त गरे। कम्तिमा आगामी ५ देखि २० वर्षसम्मका लागि राजश्व परिचालनसम्बन्धी नीति निर्माण गर्दा काम लाग्न सुझावहरू प्रतिवेदनमा समेटिएको उनको भनाइ थियो। आर्थिक वृद्धिमा संकुचनको प्रमुख कारण राजश्व संकलन क्षमतामा वृद्धि हुन नसक्नु रहेको ठहर प्रतिवेदनको छ। करको जोखिमभार हेर्न छुट्टै निकाय जरुरी रहेको तथा राजश्व न्यायाधीकरणको विद्यमान संरचनामा परिवर्तन जरुरी रहेको निस्कर्ष प्रतिवेदनको छ। पछिल्लो दशकमा राजश्व वृद्धि हुन नसक्नुमा छुट पनि एउटा कारण रहेको भन्दै प्रतिवेदनले राजश्व छुट नभई करको दायरा बढाउने र कर घटाउने नीति श्रेयस्कर हुने सुझाव प्रतिवेदनको छ। प्रतिवेदन ग्रहण गर्दै अर्थमन्त्री पुनले राम्रो प्रतिवेदन तयार गरेकामा समितिका पदाधिकारीसहित त्यसका संलग्न सबैलाई धन्यवाद दिए। उनले प्रतिवेदन कार्यान्वयन गर्न सरकार प्रतिबद्ध रहेको बताए। राजश्वले साधारण खर्च धान्न पनि धौधौ परेको र देशभित्र र बाहिरका लगानीकर्ता आकर्षित गर्नुपर्ने समयमा प्रतिवेदन आएको उल्लेख गरे। बजेटको पूर्वसन्धामा केही गर्छु भनेर लागेको समयमा राम्रो प्रतिवेदन हात परेको छ, मन्त्री पुनले भने, प्रतिवेदनले सरकारको आर्थिक सुधारको प्रयासलाई सहयोग पुग्ने विश्वास छ। समितिले यसअघि गत १ कात्तिकमा तत्कालीन अर्थमन्त्री डा प्रकाशशरण महतलाई प्रारम्भिक प्रतिवेदन र १ फागुनमा अन्तरिम प्रविवेदन बुझाएको थियो। ती दुई प्रतिवेदनमा भन्दा केही सुधार गरी अन्तिम प्रतिवेदन तयार पारिएको अर्थ मन्त्रालयका सहसचिव एवं समितिका सदस्यसचिव महेश बरालले जानकारी दिए। प्रतिवेदन तयार पार्नुअघि समितिले मुख्यमन्त्रीहरू, राष्ट्रिय योजना आयोगका उपाध्यक्षसहित पदाधिकारी, अख्तियार दुरुपयोग अनुसन्धान आयोगका प्रमुख र अन्य आयुक्त, प्राकृतिक श्रोत तथा वित्त आयोगका उपाध्यक्ष र पदाधिकारी, निमित्त महालेखा परीक्षक, सरकारका मुख्यसचिव, नेपाल राष्ट्रबैंकका गभर्नरलगायतसँग अन्तरक्रिया र कुराकानी गरेको थियो। गत २९ भदौमा मन्त्रिपरिषदले पूर्वअर्थमन्त्री एवं पूर्वसचिव विद्याधर मल्लीक नेतृत्वमा चार सदस्यीय आयोग गठन गरेको थियो। समितिमा पूर्वसचिव लक्ष्मण अर्याल, त्रिभुवन विश्वविद्यालय अर्थशास्त्र विभागका प्राध्यापक डा रामप्रसाद ज्ञवाली र पूर्वप्रशासक एवं भन्सार विज्ञ रामप्रसाद दाहाल सदस्य थिए।"
गुजरातले नेपाललाई दियो ९९ रनको लक्ष्य,"काठमाडौं : गुजरातले नेपाललाई ९९ रनको लक्ष्य प्रस्तुत गरेको छ। टस हारेर ब्याटिङ गरेको गुजरात १८२ ओभरमा अलआउट हुँदै ९८ रनमात्र बनाउनसक्यो। नेपालका लागि गुल्शन झाले ४ र करण केसीले ३ विकेट लिएपछि गुजरात स्तब्ध बनेको थियो। गुजरातका लागि रुद्र पटेलले २३, हेमाङ पटेलले २०, सरल प्रजापतीले १७, अभिषेक देसाईले ११ र स्मित पटेलले १० रन बनाए। अन्य खेलाडीले दोहोरो अंकको रन जोड्न सकेनन्। एसएमएस फ्रेन्डशिप कपअन्तर्गत नेपालले भारतको भापीमा गुजरात र बरोडासँग त्रिकोणात्मक टी२० सिरिज खेल्दैछ।"
मानव बेचबिखन तथा ओसारपसार मुद्दामा फरार प्रतिवादी पक्राउ,काठमाडौं : मानव बेचबिखन तथा ओसारपसार मुद्दामा फरार प्रतिवादी पक्राउ परेका छन्। पक्राउ पर्नेमा सिन्धुपाल्चोकको इन्द्रावती गाउँपालिका४ का ३८ वर्षीय बच्चु बिक सुनार र ४७ वर्षीय दावा लामा रहेका छन्। नेपाल प्रहरी प्रधान कार्यालयको केन्द्रीय अनुसन्धान ब्यूरोको टोलीले सुनारलाई काठमाडौं बुढानीलकण्ठ र लामालाई ललितपुरको महालक्ष्मीबाट पक्राउ गरिएको हो। उनीहरूले तीन जना युवतीलाई आकर्षक वैदेशिक रोजगारको प्रलोभन देखाई लेवनान पठाइदिने भनेर सिन्धुपाल्चोकबाट काठमाडौं र वीरगन्ज हुँदै भारतको शहिदनगर भन्ने स्थानमा पुर्याई एकएक लाखमा बिक्री गरी जबरजस्ती वेश्यावृत्तीमा संलग्न गराएको मुद्दामा सिन्धुपाल्चोक जिल्ला अदालतले फैसला गरेको थियो। फैसलापछि फरार रहेका उनीहरूलाई काठमाडौं जिल्ला अदालतमा उपस्थित गराइएको प्रहरी उपरीक्षक होविन्द्र बोगटीले बताए।
कांग्रेसलाई बहुमत ल्याउनसक्ने पार्टी बनाऔं : देउवा,"काठमाडौं : नेपाली कांग्रेसका सभापति शेरबहादुर देउवाले बहुमत ल्याउनसक्ने पार्टीको रूपमा कांग्रेसलाई स्थापित गर्नुपर्ने बताएका छन्। काठमाडौंमा आयोजित कार्यक्रममा देउवाले अहिले कांग्रेस देशको ठूलो पार्टी भएको भन्दै अब बहुमत ल्याउनसक्ने पार्टीको रूपमा स्थापित गर्नुपर्ने बताएका हुन्। समावेशी समानुपातीक निर्वाचन प्रणालीका कारण अहिलेको अवस्थामा कुनै एक पार्टीलाई बहुमत प्राप्त गर्न सहज भने भएको उनले बताए। सभापति देउवाले अहिलेको संविधानले महिलालगायत सबै समुदायलाई समान अधिकार दिएकाले संसारका सबै संविधानमध्ये उत्कृष्ट संविधान रहेको जिकिर गरे। त्यस्तै उनले संविधानअनुसार पार्टीको विधान बनाएको र कांग्रेस पूर्णरूपमा समावेशी पार्टी रहेको धारणा राखे। कार्यक्रममा नेपाली महिला आनेलनमा महिला सशक्तीकरण, राजनीतिक चेतना एवं सामाजिक जागरण ल्याउने कार्यमा योगदान पुर्याउने महिलाहरूलाई सम्मान गरिएको थियो।"
लागुऔषध नियन्त्रण गर्न देशभर अभियान चलाउँछौं : गृहमन्त्री,काठमाडौं : उपप्रधान एवं गृहमन्त्री रवि लामिछानेले गलत कार्य गर्नेलाई कारवाही गर्न कडा रुपमा निर्देशन दिएका छन्। आइतबार सिंहदरबारमा धरान उपमहानगरपालिकाका मेयर हर्क साम्पाङसँगको छलफलका क्रममा लामिछानेले समाजमा गलत कार्य गर्नेलाई कारवाही गर्न कडारुपमा निर्देशन दिएका हुन्। उनले लागुऔषध नियन्त्रण गर्न देशभरमा नै संयुक्त अभियान चलाउनुपर्नेमा जोड दिए। छलफलमा साम्पाङले विभिन्न विषयमा सहकार्यका साथ अघि बढ्नुपर्ने धारणा राखेका थिए।
सौर्य ऊर्जालाई प्राथमिकतामा राख्नुपर्छ : मन्त्री बस्नेत,"काठमाडौं : ऊर्जा, जलस्रोत तथा सिँचाइमन्त्री शक्तिबहादुर बस्नेतले सौर्य ऊर्जालाई प्राथमिकतामा राख्न आवश्यक रहेको बताएका छन्। आइतबार प्रतिनिधिसभा बैठकमा अन्तर्राष्ट्रिय सौर्य गठबन्धनको स्थापनासँग सम्बन्धित सम्झौतामाथि सामान्य छलफल गरियोस् भन्ने प्रस्तावको छलफलका क्रममा मन्त्री बस्नेतले नेपालमा ऊर्जाको माग र खपत वर्षभरि नै लगभग समान रहे पनि जलविद्युत् उत्पादन भने वर्षायाममा बढ्ने र सुक्खायाममा घट्ने भएकाले सौर्य ऊर्जालाई प्राथमिकतामा राख्न आवश्यक रहेको बताए। उनले सौर्य ऊर्जाको प्रवर्द्धनसहित ऊर्जा पहुँच बढाउन र ऊर्जा सुरक्षालाई सुनिश्चित गर्नका लागि सौर्य गठबन्धन गठन भएको तथा संयुक्त राष्ट्रसङ्घका सबै सदस्य राष्ट्रहरू यसका आबद्ध रहेको बताए। उक्त सम्झौतामा एक सय १८ देशले हस्ताक्षर गरिसकेको र ९७ देशले स्वीकृत नै गरिसकेको ऊर्जामन्त्री बस्नेतले जानकारी दिए। जलवायु परिवर्तनका चुनौतीसँग जुध्नका लागि स्वच्छ ऊर्जा प्रयोगमा जोड दिने तथा ऊर्जा सुरक्षालाई प्रभावकारीरूपमा अगाडि बढाउने प्रतिबद्धताका लागि नेपालले यो सम्झौतापत्रमा हस्ताक्षर गरेको उनको भनाइ छ। बैठकमा सांसदहरूले सौर्य ऊर्जाका क्षेत्रमा ठूलो वैदेशिक लगानी भित्र्याउन सकिने सम्भावना रहेको भन्दै यसको आवश्यकता बढि रहेको धारणा राखेका थिए।"
जोमसोम विमानस्थलमा एक्सरे मेसिन जडान,"जोमसोम : मुस्ताङको जोमसोम विमानस्थलमा हवाई यात्रुहरूको लगेज चेकजाँच गर्ने एक्सरे उपकरण जडान गरिएको छ। नेपाल नागरिक उड्यन प्राविधिकरणले मुस्ताङको जोमसोम विमानस्थलमा पहिलो पटक हवाई यात्रुको सामान चेकजाँच गर्ने एक्सरे मेसिन सञ्चालनमा ल्याएको हो। नेपाल नागरिक उड्यन प्राविधिकरणले जोमसोम विमानस्थलका लागि एक थान एक्सरे मेसिन र त्यसलाई चाहिने एक थान डुएट भ्यु कम्प्यूटर सेट पठाएपछि आइतबारदेखि जोमसोमपोखरा हवाई यात्रुको ससामान एक्सेर मेसिन मार्फत चेंकजाँच गर्न थालिएको जोमसोम नागरिक उड्यन कार्यालयका प्रमुख हिरोण शाहले जानकारी दिए। यसअघि मुस्ताङको जोमसोम विमानस्थलमा त्यहाँ कार्यरत सुरक्षाकर्मीले निकै लामो समय खर्च गरी सामान्य तरिकाले हवाई यात्रुको सामान र झोला चेकजाँच गर्ने गरिन्थ्यो। विमानस्थलमा सुरक्षाकर्मीले हातैले खोतलेर यात्रुहरूले लैजाने झोला र सामान चेकजाँच गर्दा त्यहाँ कार्यरत सुरक्षाकर्मी र हवाई यात्रुलाई समेत निकै सास्ती हुने गर्थ्यो। जोमसोम विमानस्थलमा एक्सरे मेसिन सञ्चालनमा आएसँगै जोमसोमपोखरा हवाई यात्रु, विमानस्थलका कर्मचारी र सुरक्षाकर्मी लगायतलाई निकै ठूलो सहयोग पुगेको विमानस्थल कार्यालयका प्रमुख शाहको भनाइ छ। मेसिन जडान भएसँगै त्यहाँ कार्यरत सुरक्षाकर्मीहरूलाई सामान चेक जाँच गर्ने विधिका विषयमा बेसिक तालिम दिन थालिएको कार्यालय प्रमुख शाहको भनाइ छ। उनले एक्सरे मेसिनमा राखेर उपकरणको सहायताले कम्प्युटर स्क्यान गरेपछि यात्रुलै ओसार पोसार गर्ने सामानको भेरीफाई हुँने बताए। हिमाली जिल्ला मुस्ताङको हवाई सुरक्षालाई चुस्त राख्न जोमसोम विमानस्थल परिसर भित्र र बाहिर ८ वटा सीसीटीभी जडान भइसकेको छ।"
गाँजा तस्करलाई नियन्त्रणमा लिन प्रहरीले गर्यो हवाई फायर,"सिन्धुली : सिन्धुलीमा प्रहरीले हवाई फायर गरेर गाँजा तस्करी नियन्त्रणमा लिएको छ। हरिहरपुरगढी गाउँपालिका७ भुताहा शिरमा प्रहरीले पाँच राउण्ड हवाई फायर गरेर चार बोरा गाँजासहित एक जनालाई नियन्त्रणमा लिएको हो। जिल्ला प्रहरी कार्यालय सिन्धुलीका प्रवक्ता प्रहरी निरीक्षक केशव कटवालका अनुसार हरिहरपुरगढी गाउँपालिका७ का २४ वर्षीय बिच बहादुर वाइबालाई गाँजासहित पक्राउ गरिएको हो। उक्त कार्यमा संलग्न अन्य चार जना भने फरार भएका छन्। अन्यको खोजी कार्य भइरहेको छ। गाँजाको ओसारपसार भइरहेको सूचनाका आधारमा इलाका प्रहरी कार्यालय कपिलाकोट र प्रहरी चौकी क्यानेश्वरबाट खटिएको प्रहरी टोलीले गाँजा सहित नियन्त्रणमा लिने क्रममा हवाई फायर गर्नु परेको थियो, कटवालले भने। ५ जना व्यक्तिहरूले नाम्लोमा बोकी ल्याउँदै गरेको अवस्थामा ४ बोरा ७७ केजी ८० ग्राम गाँजा बरामद गरिएको प्रहरीले जनाएका छ। समूहमा रहेका गाँजा कारोबारीलाई नियन्त्रणमा लिनेक्रममा ३०३ राइफलबाट ५ राउन्ड हवाई फायर गर्नु परेको कटवालको भनाइ छ।"
सातवटा गैँडालाई आन्तरिक स्थानान्तरण गरियो,"चितवन : चितवन राष्ट्रिय निकुञ्जको पश्चिम क्षेत्रबाट चर भाले र तीन पोथी गैँडा पूर्वी क्षेत्रमा स्थानान्तरण गरिएको छ। सात गैँडालाई स्थानान्तरण गरेसँगै आन्तरिक स्थानान्तरणको काम सकिएको निकुञ्ज कार्यालयले जनाएको छ। आठ वर्षदेखि ३० वर्षसम्मका गैँडालाई पश्चिम क्षेत्रबाट पूर्वी क्षेत्रमा स्थानान्तरण गरिएको निकुञ्जका सूचना अधिकारी गणेश प्रसाद तिवारीले जानकारी दिए। पश्चिमी क्षेत्रमा गैँडाको संख्या बढी भएपछि पूर्व क्षेत्रमा स्थानान्तरण गरिएको उनले बताए। सूचना अधिकारी तिवारीका अनुसार यही चैत २ गतेदेखि गैँडा स्थानान्तरको काम सुरु गरिएको थियो। नवलपरासी बर्दघाटसुस्ता पूर्व कावासोतीबाट ३० वर्षको भाले गैँडालाई कसरा क्षेत्रबाट पूर्वको तमोरताल क्षेत्रमा ल्याएर छोडिएको उनले जानकारी दिए। दिव्यपुरी पोष्ट क्षेत्रबाट १७ र आठ वर्षका भाले गैँडालाई खगेन्द्रमल्ली रेञ्जर पोष्ट दक्षिण क्षेत्रमा ल्याएर छोडिएको छ। निकुञ्जको सुकीभार क्षेत्रबाट १४, १६ र १३ वर्षका पोथी गैँडालाई खगेन्द्र मल्ली रेञ्जर पोष्टको क्षेत्रमा र सौराहाको राष्ट्रिय प्रकृति संरक्षण कोष क्षेत्रमा रहेको १० वर्षको भाले गैँडालाई कोसिटपु वन्यजन्तु आरक्ष सप्तरीमा स्थानान्तरण गरिएको सूचना अधिकारी तिवारीले जानकारी दिए। निकुञ्जका हात्ती, हात्ती सारे, प्राविधिक जनशक्ति, कर्मचारी, सुरक्षार्थ खटिएका नेपाली सेना र अन्य कर्मचारी गरी ६० जना जनशक्ति गैँडा स्थानान्तरणमा परिचालन भएका निकुञ्ज कार्यालयले जनाएको छ। राष्ट्रिय निकुञ्ज तथा वन्यजन्तु संरक्षण विभागले गठन गरेको अध्ययन टोलीको प्रतिवेदन अनुसार गैँडा स्थानान्तरण गरिएको हो। पछिल्लो गणना अनुसार नेपालमा सात सय ५२ वटा गैँडा रहेका छन्। जसमध्ये बर्दियामा ३८ र शुक्लाफाँटामा १७ छन्। चितवन राष्ट्रिय निकुञ्जमा छ सय ९४ र पर्सा राष्ट्रिय निकुञ्जमा तीन वटा गैँडा छन्।"
हर्क सम्पाङलाई अर्थमन्त्रीले भने तपाईंको अभियानमा मेरो साथ छ,"काठमाडौं: अर्थमन्त्री वर्षमान पुन अनन्तले धरानबासीलाई पिउने पानीको व्यवस्था गर्न सरकार गम्भीर रहेको बताएका छन् । आइतबार बधाइ दिन मन्त्रालय आएका धरानका मेयर हर्क साम्पाङ राईसँग मन्त्री पुनले धरानको खानेपानी समस्याबारे आफू जानकार रहेको बताए । मन्त्री पुनले खानेपानीको दुःखले कतिपय सर्वसाधारण धरानबाट बसाई सरेर अन्यत्र गएको समेत आफूले सुनेको उल्लेख गरे । सरकारले जनतालाई स्वच्छ खानेपानीको व्यवस्थापन गर्न योजना बनाएको जानकारी दिए । उनले भने,' धरान धेरै राम्रो र सुन्दर सहर हो,त्यहाँ म केही समय बसेको पनि छु। खानेपानी समस्याबारे जानकारी छ । यो बजेटमार्फत केही न केही समाधान खोज्ने प्रयास हुनेछ ।मन्त्री पुनले खानेपानी आयोजनाको माग सम्बन्धित मन्त्रालयबाट आउनुपर्ने भएकाले खानेपानी तथा सरसफाई मन्त्रालयसँग पनि कुरा गर्न सुझाए । म पनि सम्बन्धित मन्त्रालयसँग कुरा गर्छु । यहाँले पनि उताबाट योजना माग गर्नुहोला,'मन्त्री पुनले,म तपाईंको अभियानमा सँगै हुनेछु । मेयर साम्पाङले धरानबाट करिब १५ किलोमिटर दूरीमा पर्ने चतरास्थित सप्तकोशी नदीबाट लिफ्टिङ गरी पानी ल्याउन सकिने विकल्पबारे मन्त्री पुनलाई अवगत गराए । उक्त आयोजनाका लागि करिब ५ अर्ब बजेट आवश्यक पर्ने प्राविधिक अनुमान गरिएको उनको भनाइ थियो । राईले अर्थमन्त्री पुनबारे आममानिसमा सकारात्मक धारणा रहेको पाएकाले आफू योजना माग्न आएको उल्लेख गरे । मन्त्री पुनले पनि राईको काम गर्ने शैलीको प्रशंसा गरे ।"
राजस्व छलीका मोबाइलसहित एक जना पक्राउ,काठमाडौं : राजस्व छलीका मोबाइलसहित एक जना पक्राउ परेका छन्। रामेछापको खाँडादेवी गाउँपालिका२ घर भई हाल जिल्ला ललितपुरको ललितपुर महानगरपालिका८ बालकुमारी बस्ने २२ वर्षीया सरोज योञ्जन रहेका छन्। काठमाडौं उपत्यका अपराध अनुसन्धान कार्यालयको टोलीले भन्सार छली चोरी पैठारी गरी ल्याएका मोबाइलसहित ट्रेन्डिङ मोबाइल हबबाट उनलाई पक्राउ गरेको हो। ललितपुरको बालकुमारी एरियामा विभिन्न कम्पनीका मोबाइलहरू राजस्वभन्सार छली चोरी पैठारी गरी ल्याई बिक्री वितरण गर्ने गरेको भन्ने गोप्य सूचनाका आधारमा यस कार्यालयबाट खटिएका प्रनाउ चक्रबहादुर मल्लको टोली त्यहाँ पुगेको थियो। बरामद भएको मोबाइल करिब १५ लाख बराबरको रहेको छ। पक्राउ परेका योञ्जनलाई पक्राउ गरी निजलाई आवश्यक कारबाहीका लागि राजस्व अनुसन्धान विभाग पठाइएको छ।
हावाहुरीबाट रसुवामा कोरियन नागरिक मृत्यु,"रसुवा : हावाहुरीका कारण रसुवाको माथिल्लो त्रिशूली १ जलविद्युत आयोजनामा कार्यरत कोरियन नागरिकको मृत्यु भएको छ। मृत्यु हुनेमा आयोजनाको सहायक कम्पनी दुसानका कर्मचारी कोरियाली नागरिक ५६ वर्षीय   रहेका छन्। उनको उपचारको क्रममा काठमाडौंको ग्रान्डी अस्पतालमा मृत्यु भएको हो। जिल्लाको उत्तरगया गाउँपालिका१, मैलुङमा साँझ आएको हावाहुरीको कारण लडेको हुनसक्ने जिल्ला प्रहरी कार्यालयका प्रहरी नायब उपरीक्षक केशब भट्टराइले बताए। उनका अनुसार शनिबार साँझ ७ बजे अचेत अवस्थामा फेला परेका उनलाई उपचारका लागि अस्पताल पठाइएको थियो।"
स्पेसएक्सद्वारा २३ वटा भूउपग्रह प्रक्षेपण,"लस एन्जलस : संयुक्तराज्य अमेरिकाको निजी क्षेत्रको स्पेसएक्स कम्पनीले शनिबार २३ वटाभन्दा बढी स्टारलिङ्क भूउपग्रह अन्तरिक्षमा प्रक्षेपण गरेको छ। स्पेसएक्सका अनुसार, अमेरिकाको फ्लोरिडास्थित केप कानाभारल स्पेस फोर्स स्टेसनबाट उक्त भूउपग्रह प्रक्षेपण गरिएको हो। कम्पनीले फाल्कन ९ नामक रकेट मार्फत् २३ वटा स्टारलिङ्क उपग्रह प्रक्षेपण गरेको जनाएको छ। स्टारलिङ्क भूउपग्रहहरुले पृथ्वीका दुर्गम क्षेत्र र इन्टरनेटको पहुँच कमजोर भएका क्षेत्रहरुमा उच्च गतिको ब्रोडब्यान्ड इन्टरनेट सेवा उपलब्ध गराउने कम्पनीको भनाइ छ।"
उम्मेदवारको टुंगो लगाउन देउवाले बोलाए कार्यसम्पादन समितिको बैठक,काठमाडौं : नेपाली कांग्रेस सभापति शेरबहादुर देउवाले कार्यसम्पादन समितिको बैठक बोलाएका छन्। बैठक मंगलबार दिउँसो २ बजे सभापति देउवा निवास बुढानिलकण्ठमा बस्नेछ। बैठकमा वैशाख १५ मा इलाम र बझाङमा हुने उपनिर्वाचनमा पार्टीका तर्फबाट उम्मेदवारको टुंगो लगाइने बताइएको छ। बैठकमा कार्यसम्पादन समितिका पदाधिकारी र सदस्यहरूलाई बोलाइएको छ। यसअघि उपनिर्वाचनका लागि नेकपा एमालेलगायत दलहरूले उम्मेदवारको टुंगो लगाइसकेका छन्।
दुई विधेयक छलफलका लागि समितिमा पठाइयो,"काठमाडौं : प्रतिनिधिसभाको बैठकले दुईवटा विधेयकमाथि दफावार छलफलका लागि सम्बन्धित समितिमा पठाउने प्रस्ताव पारित गरेको छ । अर्थमन्त्री वर्षमान पुनले पेश गरेको भन्सार विधेयक, २०८० लाई दफावार छलफलका लागि सम्बन्धित समितिमा पठाइयोस् भन्ने प्रस्ताव र संघीय मामिला तथा सामान्य प्रशासन मन्त्री भानुभक्त जोशीले पेश गरेको निर्माणमुखी सामग्री (व्यवस्थापन तथा नियमन) विधेयक, २०८० लाई दफावार छलफलका लागि सम्बन्धित समितिमा पठाइयोस् भन्ने प्रस्ताव आजको बैठकबाट सर्वसम्मतिले पारित भएको हो । बैठकमा अर्थमन्त्री पुनले बैंक तथा वित्तीय संस्थासम्बन्धी (पहिलो संशोधन) विधेयक २०८० समेत प्रस्तुत गरेका थिए। राष्ट्रिय तथा अन्तर्राष्ट्रिय रुपमा विकसित वित्तीय प्रणाली,वित्तीय औजार, वित्तीय सुरक्षा,वित्तीय जोखिम समेतका आधारमा बैंक तथा वित्तीय संस्थाको प्रभावकारी व्यवस्थापन एवम् नियमन गर्न आवश्यक रहेकाले यो विधेयक ल्याइएको अर्थमन्त्री पुनको भनाइ छ । त्यस्तै,प्रविधिमा आएको परिवर्तनलाई प्रयोग गर्न र विद्यमान कानुनमा उल्लेखित तीनवटै तहका सरकारको वित्तीय अधिकार क्षेत्र व्यवस्थित गर्ने उद्देश्यले यो विधेयक ल्याइएको उनले बताए। नेपालको समग्र बैंकिङ तथा वित्तीय प्रणालीको विश्वसनियता अभिवृद्धि गर्न,राष्ट्रिय अर्थतन्त्रलाई सुदृढ बनाई स्थायित्व कायम गर्न र बैंक तथा वित्तीय संस्थाहरुको संस्थापना, सञ्चालन, व्यवस्थापन, नियमनलगायत कार्यलाई व्यवस्थित गर्नका लागि पनि विद्यमान ऐन संशोधन गर्न लागिएको उनको भनाइ छ । विधेयकमा डिजिटल मुद्रा प्रयोग तथा डिजिटल बैंकिङलाई कानुनी मान्यता दिने,बैंक सञ्चालक समितिमा रहेका व्यक्तिको जिम्मेवारीमा स्पष्टता खोज्ने, आफै शेयरधनी रहेका बैंकबाट ठूलो कर्जा लिने प्रवृत्तिलाई निरुत्साहन गर्नेलगायतका महत्वपूर्ण व्यवस्थाहरु समेटेको छ । प्रतिनिधिसभाको अर्को बैठक भोलि सोमबार बिहान ११ बजे बस्नेछ ।"
रेशमरञ्जिता विवाद साँच्चिकै हो कि देखावटी?,"धनगढी : सरकारमा जाने वा नजाने तिब्र मतभेदमा देखिएका नागरिक उन्मुक्ति पार्टीका संरक्षक रेशम चौधरी र अध्यक्ष रञ्जिताको त्रिभुवन विमानस्थलको फोटो सार्वजनिक भएको छ। जापानबाट फर्केका रेशम (पति)लाई रञ्जिताले अंगालो हालेको फोटो सार्वजनिक भएको हो। केही दिनदेखि रेशम जापानमा थिए। रेशमले जापानमै रहेका बेला पार्टीभित्र सरकारमा जाने र फिर्ता हुने दोहोरी नै चलेको थियो। रञ्जिताको अध्यक्षतामा चैत १४ गते टीकापुरमा बसेको केन्द्रीय कमिटीको बैठकले सत्ता गठबन्धनलाई सहयोग गर्ने र प्रदेशहरुमा पनि सरकार बनाउन सहयोग गर्ने निर्णय गरेको थियो। त्यो निर्णय पार्टीका प्रवक्तासमेत रहेका उपाध्यक्ष दामोदर पण्डितले मिडियामा बोलेका पनि थिए। तर, त्यसको दुई दिनपछि तिनै दामोदर पण्डितको उक्त निर्णयमा आफ्नो सहमति नभएको विज्ञप्ति सार्वजनिक भएको थियो। बैठकमा रहेको सामाजिक विकास मन्त्री लक्ष्मण किशोर चौधरीले पनि उक्त निर्णयमा आफूपनि सहमत नरहेको भन्दै विज्ञप्ति निकालेका थिए। चैत १६ गते पार्टी अध्यक्ष रञ्जिता चौधरीले संसदीय दलका नेता घनश्याम चौधरीलाई सरकारबाट बाहिरिन लिखित पत्र नै पठाएकी थिइन्। त्यसको काउन्टरमा उनले सरकार नछोडने प्रतिक्रिया दिएका थिए। नागरिक उन्मुक्तिका ७ जना प्रदेश सभा सदस्यमध्ये ४ जना मन्त्री र एक जना राज्यमन्त्री भइसकेका छन्। ती ५ जना रेशमको पक्षमा देखिएका छन् भने एक जनाले पनि मत नदिए कमलबहादुर शाह नेतृत्वको सरकार खस्ने भएकाले रञ्जिताले पनि आफ्ना २ जना प्रदेश सभा सदस्य रोकेर राखेकी छन्। यसबीचमा पनि रेशम र रञ्जिताका बीच तिब्र विवाद भएको समाचारहरू सार्वजनिक भएका थिए। तर, विदेशबाट आएका पति रेशमलाल चौधरीलाई त्रिभुवन अन्तर्राष्ट्रिय विमानस्थलमै पुगेर रञ्जिताले अंगालो हालेको तस्बिर सार्वजनिक भए पनि उनीहरूबीच खासै विवाद नरहेको देखिन्छन्।"
"दोहोरो अंकले घट्यो सेयर बजार, १२ वटा उपसमूहका सूचक राताम्मे","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेको छ। नेप्से १७३० अंकले घटेर २०१८३३ विन्दुमा कायम भएको हो। सेन्सेटिभ इण्डेक्स २५१ अंकले घटेर ३५६५८ विन्दुमा बन्द भएको छ। यसदिन ३१६ कम्पनीको ७९ लाख ५७ हजार ६५९ कित्ता सेयर ३ अर्ब २ करोड ५३ लाख ३२ हजार ३२४ रुपैयाँमा खरिदबिक्री भए। दोहोरो अंकले ओरालो लागेको बजारमा एउटा मात्रै कम्पनीको मूल्य सकारात्मक सर्किट लेभलमा कारोबार भयो। माया खोला हाइड्रोपावरको सेयर १० प्रतिशतले बढेको हो। आज सर्वोत्तम सिमेन्टको सेयर १० प्रतिशतले घटेको छ। सो कम्पनीो ९९९ प्रतिशतले ओरालो लागेको हो। कारोबार रकमका आधारमा सर्वोत्तम सिमेन्ट शीर्षस्थानमा रह्यो। सो कम्पनीको २८ करोड मूल्य बराबरको सेयर कारोबार भयो। गोर्खाज फाइनान्सको १२ करोड,शिवम् सिमेन्टको ११ करोड,हाथवे इन्भेस्टमेन्टको ९ करोड र रिभर फल्स पावरको ९ करोड मूल्य बराबरको सेयर कारोबार भयो। नन लाइफ इन्स्योरेन्स बाहेक अन्य समूहको उपसूचक नकारात्मक देखिएका छन्। कारोबारमा आएका ६३ कम्पनीको मूल्य बढ्दा १७२ वटाको घट्यो। १० वटा कम्पनीको मूल्य भने स्थिर रह्यो।"
सिन्धुलीमा लागुऔषधसहित तीनजना पक्राउ,"सिन्धुली : सिन्धुलीमा लागुऔषधसहित तीनजना पक्राउ परेका छन्। पक्राउ पर्नेमा दोरम्बा गाउँपालिका२ रामेछापका २० वर्षीय सुबोध श्रेष्ठ, मेलुङ गाउँपालिका४ दोलखाका २५ वर्षीय रुपेश थोकर तामाङ र चौरी देउराली गाउँपालिका९ काभ्रेपलान्चोकका २८ वर्षीय सुरेश भन्ने भिमबहादुर तामाङ रहेका छन्। उनीहरूलाई कमलामाई नगरपालिका९ भिमानबाट खैरो हेरोइनसहित प्रहरीले पक्राउ गरिएको हो। सुनसरीबाट काठमाडौंतर्फ आउँदै गरेको बा प्र ०१०२८ च ३६१२ नम्बरको कारलाई रोकी चेकजाँच गर्ने क्रममा अगाडिको सिटभित्र खैरो हेरोइन ४५ ग्राम फेला पारेपछि इलाका प्रहरी कार्यालय भिमानले कारसहित तीनै जनालाई नियन्त्रणमा लिएको जिल्ला प्रहरी कार्यालय सिन्धुलीका प्रवक्ता केशव कुमार कटवालले जानकारी दिए।"
नेपालले गुजरातलाई ८ विकेटले हरायो,"काठमाडौं : नेपालले गुजरातलाई ८ विकेटले हराएको छ। भारतको भापीमा आइतबार भएको खेलमा नेपालले १५२ मा लक्ष्य पछ्याएको हो। गुजरातले पहिले ब्याटिङ गर्दै नेपाललाई ९९ रनको लक्ष्य प्रस्तुत गरेको थियो। नेपालका लागि कप्तान रोहित पौडेलले ३३ रन र अनिल साह ३२ रनमा अविजित रहे। त्यसअघि कुशल भुर्तेल १७ र आरिफ शेख १६ रनमा आउट भएका थिए। टस हारेर ब्याटिङ गरेको गुजरात १८२ ओभरमा अलआउट हुँदै ९८ रन बनाएको थियो। नेपालका लागि गुल्शन झाले ४ र करण केसीले ३ विकेट लिएपछि गुजरात स्तब्ध बनेको थियो। गुजरातका लागि रुद्र पटेलले २३, हेमाङ पटेलले २०, सरल प्रजापतीले १७, अभिषेक देसाईले ११ र स्मित पटेलले १० रन बनाए। अन्य खेलाडीले दोहोरो अंकको रन जोड्न सकेनन्। एसएमएस फ्रेन्डशिप कपअन्तर्गत नेपालले भारतको भापीमा गुजरात र बरोडासँग त्रिकोणात्मक टी२० सिरिज खेल्दैछ।"
अर्थतन्त्रले लय लिइसक्यो : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्ड ले नयाँ समीकरणसँगै अर्थतन्त्रमा उत्साह पैदा भएको बताएका छन्। मधेश प्रदेशका केन्द्रीय सदस्य एवं वैकल्पिक केन्द्रीय सदस्य र सल्लाहकारहरूको बैठकलाई सम्बोधन गर्दै प्रधानमन्त्री प्रचण्डले पछिल्लो समय अर्थतन्त्रले सकारात्मक लय लिएको बताएका हुन्। 'पछिल्लो समय अर्थतन्त्रले सकारात्मक लय लिएको छ,उद्योगी व्यवसायीहरू सकारात्मक भएका छन्,'प्रधानमन्त्रीले भने,'अर्थतन्त्र चलयमान र दबाबमुक्त पनि भएको छ ।' नीति तथा कार्यक्रम एवं वार्षिक बजेट बनाउने परम्परागत ढाँचा परिवर्तन गरिएको जानकारी दिँदै प्रधानमन्त्री प्रचण्डले अब प्रभावकारी कार्यक्रम तयार गर्न र नतिजा आउनेगरी बजेट विनियोजन गर्न सम्बन्धित निकायलाई निर्देशन दिइसकेको स्पष्ट पारे। उनले आगामी आर्थिक वर्षदेखि तीन करोडभन्दा साना आयोजनामा केन्द्रले बजेट नराख्ने बताए। आगामी आर्थिक वर्षमा मधेस प्रदेशका लागि नयाँ र विशेष प्याकेजतयार गर्न आफूले निर्देशन दिएको जिकिर गरे। भने ,'मधेस प्रदेशको भौतिक पूर्वाधार,स्वास्थ्य शिक्षा र रोजगारीजस्ता आधारभूत विषयलाई केन्द्रित गरेर प्याकेज तयार गर्न मैले निर्देशन दिएको छु,यसपटक मधेसमा नयाँ हुन्छ ।' माओवादी केन्द्रले सरकारको नेतृत्व गरेसँगै सुशासनका क्षेत्रमा महत्त्वपूर्ण उपलब्धी भएको उल्लेख गर्दै प्रधानमन्त्री प्रचण्डले भ्रष्टाचार विरुद्ध सरकारले चालेका कदमबाट जनतामा सकारात्मक सन्देश प्रवाह भएको बताए। प्रधानमन्त्रीले भने,'मिटरब्याज पीडितका समस्या समाधानतर्फ गएको छ,नागरिकतासम्बन्धी समस्या समाधान भएका छन् र भूटानी शरणार्थी एवं सुनकाण्डजस्ता विषयमा छानबिन गरी दोषीमाथि कारबाही गरिएको छ।'"
बयालपाटा अस्पतालद्वारा १२ लाखको निःशुल्क उपचार,"अछाम : सुदूरपश्चिमको दुर्गम क्षेत्रमा निःशुल्क र गुणस्तरीय स्वास्थ्य सेवा दिइरहेको बयालपाटा अस्पताल सञ्चालन भएको १६ वर्ष पुग्यो। न्याय हेल्थ नेपालद्वारा सञ्चालित बयालपाटा अस्पताल अछामले २०६४ सालबाट सेवा दिन सुरु गरेको हो। अहिले सुदूरपश्चिम प्रदेश सामाजिक विकास मन्त्रालय र न्याय हेल्थ नेपालको सहकार्यमा सञ्चालित बयालपाटा अस्पतालले १६ वर्षको अवधिमा १२ लाख २४ हजार ७ सय ९२ जना बिरामीलाई सेवा दिएको छ। मंगलबार अस्पतालमा आयोजित गत आर्थिक वर्षको सामाजिक परीक्षण कार्यक्रममा अस्पतालको प्रगति प्रतिवेदनका बारेमा जानकारी दिँदै अस्पतालका मेडिकल निर्देशक तथा हाडजोर्नी विशेषज्ञ डामन्दिप पाठकले ५ वर्षमा ३२ हजार ५ सय ०१ सामान्य र ३ हजार २ सय २४ जटिल खालका शल्यक्रिया गरिएको बताए। गत आर्थिक वर्षमा आकस्मिक सेवामार्फत ८ हजार ५१९, मानसिक स्वास्थ सेवा २ हजार ७०५, प्रयोगशाला सेवा २ लाख १२ हजार १५५, अन्तरंग सेवा ६ हजार ३७९, दन्त सेवा ६७७, बहिरंग सेवा ५७ हजार ९७५, सामुदायिक स्वास्थ सेवा कार्यक्रममार्फत २ लाख १८ हजार ५७, जटिल खालका ७६२ र ७ हजार ७८० सामान्य शल्यक्रिया मार्फत उपचार गरिएको डापाठकले बताए। अस्पताल मार्फत साँफेबगर नगरपालिका, कमलबजार नगरपालिका, रामारोशन, चौरपाटी, बान्नीगढी जयगढ, र मेल्लेख गाउँपालिकामा सामुदायिक स्वास्थ कार्यक्रम सञ्चालित छ। स्वास्थयकर्मी घरभेट कार्यक्रमअन्तर्गत सामुदायिक स्वास्थ कार्यकर्ता मार्फत गर्भवती चेकजाँच, दीर्घ रोगीहरूले नियमित औषधि सेवन गरे नगरेको, ज्येष्ठ नागरिकहरू र बालबालिकाको स्वास्थ्य अवस्था, रोग नलाग्न दिनका लागि अपनाउने सावधानी, स्वस्थ खानपानको बारेमा सचेत गराउने गरेका छन्। गत वर्ष संस्थागत सुत्केरी हुनेको संख्या २ हजार ३ रहेको छ। घरमा सुत्केरी हुनेको संख्या ५२ रहेको छ। ६ पालिका मध्ये चौरपाटी गाउँपालिकामा घरमै सुत्केरी हुनेको संख्या १८ रहेको छ। त्यसैगरी रामारोशन गाउँपालिकामा ११, मेल्लेख गाउँपालिकामा १०, साँफेबगर नगरपालिकामा ९ र कमलबजार नगरपालिकामा ३ जना घरमै सुत्केरी हुनेको संख्या रहेको डापाठकले जानकारी दिए। गत आर्थिक वर्षमा ८ करोड दातृ निकाय, ८ करोड सुदूरपश्चिम प्रदेश सामाजिक विकास मन्त्रालय, अछाम, बाजुरा र डोटीका स्थानीय सरकारबाट १ करोड, विभिन्न कार्यक्रमबाट ५६ लाख, अन्य १० लाख गरी १८ करोड आम्दानी तथा २० करोड खर्च रहेको छ। संस्थामा सामुदायिक स्वास्थ्य कार्यकर्ता सहित बयालपाटा अस्पतालमा १ सय ९६ जना कर्मचारी कार्यरत रहेका छन्। बयालपाटा अस्पतालको एकीकृत विद्युतीय स्वास्थ्य प्रणाली १० ठाउँमा विस्तार भएको छ। अस्पतालमा अभ्यास गरिएको एकीकृत विद्युतीय स्वास्थ्य प्रणालीलाई कर्णाली प्रदेशका सुर्खेत, दैलेख, रुकुम (पश्चिम), कालिकोट, मुगु, हुम्ला र डोल्पा जिल्ला अस्पताल, सुदूरपश्चिम प्रदेशको महाकाली अस्पताल र गण्डकी प्रदेशको आमपीपल अस्पताल गोरखामा विस्तार गरिएको छ। विगतमा वैदेशिक सहायता प्रर्याप्त र सहजै प्राप्त गर्दै आएको अस्पतालले विगत ४ वर्षदेखि भने आर्थिक संकट झेल्दै आइरहेको छ। अस्पतालका लागि सुदूरपश्चिम प्रदेश सरकारबाट बजेट सुनिश्चितता नहुँदा र दातृ निकायबाट समेत बजेट कम आउन थालेपछि सेवा नै प्रभावित हुने अवस्थामा छ।"
प्रतिनिधिसभा बैठक (लाइभ),"काठमाडौं : संघीय संसदअन्तर्गतको प्रतिनिधिसभा बैठक सुरू भएको छ। बैठकमा सभामुख देवराज घिमिरेले राष्ट्रपतिको कार्यालयबाट कार्यभार तोकिएको सम्बन्धी पत्रको व्यहोरा पढेर सुनाउने कार्यसूची छ। यसैगरी सभामुख घिमिरेले प्रधानमन्त्री तथा मन्त्रिपरिषद कार्यालयबाट प्राप्त कार्यभार तोकिएको सम्बन्धी पत्रहरुको व्यहोरा पढेर सुनाउने दैनिक कार्यसूचीमा उल्लेख छ। बैठकमा ऊर्जा,जलस्रोत तथा सिंचाई मन्त्री शक्तिबहादुर बस्नेतले अन्तर्राष्ट्रिय सौर्य गठबन्धनको स्थापनासँग सम्बन्धित सम्झौतामाथि सामान्य छलफल गरियोस भन्ने प्रस्ताव प्रस्तुत गर्नेछन्। अर्थमनन्त्री वर्षमान पुनले बैंक तथा वित्तीय संस्था सम्बन्धी ९पहिलो संशोधन० २०८० लाई प्रस्तुत गर्न अनुमति माग्ने प्रस्ताव प्रस्तुत गर्ने, बैंक तथा वित्तीय संस्था सम्बन्धी (पहिलो संशोधन ) विधेयक २०८०लाई प्रस्तुत गर्ने कार्यसूचीमा उल्लेख छ। यसैगरी भन्सार विधेयक, २०८० लाई दफावार छलफलका लागि सम्बन्धित समितिमा पठाइयोस् भन्ने प्रस्ताव प्रस्तुत गर्नेछन्। संघीय मामिला तथा सामान्य प्रशासन मन्त्री भानुभक्त जोशीले निर्माणमुखी सामग्री व्यवस्थापन तथा नियमन विधेयक २०८० लाई दफावार छलफलका लागि सम्बन्धित समितिमा पठाइयोस् भनी प्रस्ताव प्रस्तुत गर्ने कार्यसूची रहेको छ।"
"प्रतिनिधिसभा बैठक बस्दै, के छन् एजेण्डा ?","काठमाडौं : संघीय संसदअन्तर्गतको प्रतिनिधिसभा बैठक बस्दैछ। बैठक आइतबार बिहान ११ बजेका लागि बोलाइएको छ। बैठकमा सभामुख देवराज घिमिरेले राष्ट्रपतिको कार्यालयबाट कार्यभार तोकिएको सम्बन्धी पत्रको व्यहोरा पढेर सुनाउने कार्यसूची छ। यसैगरी सभामुख घिमिरेले प्रधानमन्त्री तथा मन्त्रिपरिषद कार्यालयबाट प्राप्त कार्यभार तोकिएको सम्बन्धी पत्रहरुको व्यहोरा पढेर सुनाउने दैनिक कार्यसूचीमा उल्लेख छ। बैठकमा ऊर्जा,जलस्रोत तथा सिंचाई मन्त्री शक्तिबहादुर बस्नेतले अन्तर्राष्ट्रिय सौर्य गठबन्धनको स्थापनासँग सम्बन्धित सम्झौतामाथि सामान्य छलफल गरियोस भन्ने प्रस्ताव प्रस्तुत गर्नेछन्। अर्थमनन्त्री वर्षमान पुनले बैंक तथा वित्तीय संस्था सम्बन्धी (पहिलो संशोधन) २०८० लाई प्रस्तुत गर्न अनुमति माग्ने प्रस्ताव प्रस्तुत गर्ने, बैंक तथा वित्तीय संस्था सम्बन्धी (पहिलो संशोधन ) विधेयक २०८०लाई प्रस्तुत गर्ने कार्यसूचीमा उल्लेख छ। यसैगरी भन्सार विधेयक, २०८० लाई दफावार छलफलका लागि सम्बन्धित समितिमा पठाइयोस् भन्ने प्रस्ताव प्रस्तुत गर्नेछन्। संघीय मामिला तथा सामान्य प्रशासन मन्त्री भानुभक्त जोशीले 'निर्माणमुखी सामग्री व्यवस्थापन तथा नियमन विधेयक' २०८० लाई दफावार छलफलका लागि सम्बन्धित समितिमा पठाइयोस् भनी प्रस्ताव प्रस्तुत गर्ने कार्यसूची रहेको छ।"
स्वास्थ्य सामग्री खरिदमा अनियमितता : व्यवसायी विशाल पण्डितविरुद्ध अख्तियारले हाल्यो भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले कोशी प्रादेशिक अस्पतालको स्वास्थ्य सामग्री खरिद प्रक्रियामा अनियमितता गरेको आरोपमा मेडिकल व्यवसायी विशाल पण्डितसहित ६ जनाविरुद्ध भ्रष्टाचार मुद्दा दायर गरेको छ। स्वास्थ्य निर्देशनालय धनकुटाका तत्कालीन निर्देशक चन्द्रदेव मेहता,वायो मेडिकल इन्जिनियर कुशल दाहाल,लेखा अधिकृत डण्डरसिंह विश्वकर्मा,खोप अधिकृत उदेश कुमार श्रेष्ठ, मेडिकल व्यवसायी विशाल पण्डित र मनोजकुमार आचार्यविरुद्ध २ करोड ९८ लाख ६६ हजार ५० रुपैयाँ भ्रष्टाचार मुद्दा दायर गरेको हो। उनीहरूले कोशी अस्पताल कोभिड १९ केन्द्र विराटनगरमा हाई डिपेन्डेन्सी युनिट जडान तथा सञ्चालन गर्न सामग्री खरिदका लागि स्वास्थ्य निर्देशनालय धनकुटाले आह्वान गरेको बोलपत्रमा न्यून कबोल गर्नेलाई छनोट नगरेको, अस्वभाविक रुपमा बढी मूल्य तिरी खरिद गर्नेगराउने कार्य गरेको पुष्टि हुन आएको अख्तियारको ठहर छ। व्यवसायी पण्डितले मतियारको रुपमा काम गरी भ्रष्टाचार गरेको अख्तियारले जनाएको छ। आयोगले उनीविरुद्ध २ करोड ९८ लाख ६६ हजार रुपैयाँ बराबरको विगो माग गरेको छ।"
डोल्पामा हावाहुरीले रुख ढल्दा च्यापिएर घाइते भएका एक जनाको मृत्यु,डोल्पा : हिमाली जिल्ला डोल्पामा हावाहुरीका कारण ढलेको रुखमा च्यापिएर घाइते भएका एक जनाको मृत्यु भएको छ। मृत्यु हुनेमा मुड्केचुला गाउँपालिका ९ का अन्दाजी ४० वर्षीया सिद्ध बुढा रहेका प्रहरी घटनास्थलतर्फ गइरहेको जिल्ला प्रहरी कार्यालय डोल्पाका डिएसपी हरि कृष्ण केसीले बताए। बुढाको उपचारका लागि जुम्ला लैजाँदै गर्दा सोही गाउँपालिकाको लामाचौरमा राती ८ बजेतिर मृत्यु भएको हो। उनी जंगलबाट खेतका लागि मल ल्याएर फर्किंदै गर्दा मुसेखोला भन्ने ठाउँमा च्यापिएका थिए। उनीसँगै लिएका दुईवटा घोडाको घटनास्थलमै मृत्यु भएको प्रहरीले जनाएको छ।
विकृतिको बीभत्स रूप,"नेताहरू भ्रान्तिकारी होइन, समाज रूपान्तरण गर्ने क्रान्तिकारी बन्न सक्नुपर्छ। रोल मोडेल बन्न सक्नुपर्छ। भ्रष्टाचारभित्र सबै दूषित आचरण र व्यवहार मात्र पर्दैन, नीतिगत निर्णय पनि पर्छन्। सामान्यतयाः सत्ता र शक्तिको दुरुपयोग गरी लिइने अनुचित आर्थिक लाभलाई भ्रष्टाचार भनिन्छ। सामान्य मानिसले त सार्वजनिक सेवा प्राप्त गर्दा बाध्यतावश दिनुपर्ने रिसवत वा घुसलाई भ्रष्टाचार भन्छन्। भ्रष्टाचार निवारणका लागि भ्रष्टाचारको परिभाषा आवश्यक देखिन्छ, यसका लागि बहस हुन आवश्यक छ। यसको क्षेत्र भ्रष्टाचारविरुद्धको सम्बन्धित नीतिमा समेटिनु उचित होला। आर्थिक मात्र होइन, गैरआर्थिक अनुचित लाभलाई समेत भ्रष्टाचारको दायराभित्र समेट्न सके भ्रष्टाचार निवारणमा सहयोग पुग्न सक्छ। बिडम्बना भ्रष्टाचारविरुद्धमा नीतिगत व्यवस्थालाई कमजोर बनाइएको छ। विद्यमान भ्रष्टाचार निवारण ऐन, २०५९ मा अनुचित कार्य हटाइएको छ, जबकि संशोधनपूर्व सो ऐनमा अनुचित कार्य भ्रष्टाचारमा पथ्र्यो। यसले गर्दा अख्तियार दुरुपयोग अनुसन्धान आयोगलाई सार्वजनिक निकायमा भएको कुनै पनि अनुचित कार्यसँग सम्बन्धित विषयमा छानबिन तथा तहकिकात गर्नबाट वञ्चित गराइएको छ। जसले गर्दा अधिकांश भ्रष्टाचारका घटनाहरू आयोगले हेर्न सक्तैन, क्षेत्राधिकार भित्र पर्दैन। आयोगले ऐनको दफा उपदफा खुलाएर मुद्दा दायर गर्नुपर्छ। अनुचित कार्यले सेवाप्रदायकको ढिलासुस्ती, गर्नुपर्ने काम नगर्ने, नगर्न पर्ने काम गर्ने जस्ता गतिविधिलाई समेट्छ। भ्रष्टाचार निवारण ऐन, २०५९ बाट अनुचित कार्य हटाउँदा ९० प्रतिशत भ्रष्टाचारजन्य कार्य आयोगको क्षेत्राधिकार बाहिर पर्छ भनिन्छ। यसले सरकार नै भ्रष्टाचारलाई प्रोत्साहित गर्ने दिशामा उन्मुख भएको देखिँदैन र ? अतः भ्रष्टतन्त्र मौलाउनुको प्रमुख कारक सरकार भन्नुमा अत्युक्ति नहोला कि ? संघीयताको कार्यान्वयनसँगै भ्रष्टाचारको दायरा बढेको छ। तथ्यांकअनुसार यस वर्ष आयोगमा करिब २१ हजार मुद्दा परेको छ। यस्तै, अख्तियारले तहकिकात तथा अनुसन्धान गरेर अदालतमा दायर गरेको ६७ प्रतिशत मुद्दामा अख्तियार असफल भएको पाइन्छ। यसको मतलब अख्तियारले दोषी ठहर गरेकामध्ये दुईतिहाइ अभियुक्त अदालतद्वारा दोषी देखिँदैनन््। त्यसो भए ती अभियुक्त बिल्कुलै निर्दोष छन् त ? उनीहरूलाई आयोगले झुटा आरोपमा मुद्दा चलाएको हो त ? प्रमाण वा पर्याप्त प्रमाण नपुगेको भन्दै आरोपीको पक्षमा फैसला हुन्छ। त्यसो भए के कस्ता निस्साप्रमाण दोषी सावित हुन पर्याप्त हुन्छ ? यो संवेदनशील पक्ष हुन सक्छ। एकातिर आयोगको भूमिकाप्रति नै प्रश्न उठ्ने गरेको छ भने अर्कोतिर आयोगको प्रयत्नलाई न्यायालयले असफल ठहयाउँदा भ्रष्टाचार नियन्त्रणलाई कसरी प्रभावकारी बनाउन सकिन्छ ? यसमा गम्भीर हुन आवश्यक छ। त्यसै भ्रष्टाचारका मुद्दाहरू फासफुस पार्न सर्वदलीय बैठक र राष्ट्रिय सहमति हुन्छ भनिएको होइन। भ्रष्टाचारका विरुद्धमा नीतिगत, संस्थागत एवं संरचनागत सुधार एवं सुदृढीकरण राष्ट्र र नेपाली जनताको चाहना हो। रक्षक नै भक्षक भने जस्तो शासक वर्गको यस्तो हविगतले देशलाई कहाँ पुयाउने हो ? यो चिन्ताको विषय हुनु जरुरी छ। मुलुक भ्रष्टाचारको दलदलमा फसिसकेको छ, तत्काल जनताले यस्तो सास्ती र पीडाबाट मुक्ति पाउने दरिलो आधार देखिँदैन। यसविरुद्ध तत्काल जनता जागरुक हुने सम्भावना पनि देखिँदैन। किनकि शासक वर्गले उनीहरूलाई भ्रमजालमा पारेका छन्। जनजीविकाको अवस्था दयनीय छ। जनताले सेवा लिने जुनसुकै निकाय भ्रष्टाचार व्याप्त छन्। खुलेआम रिसवतबिना लगभग कुनै काम पनि हुँदैन। सरकार टुलुटुलु हेरेर बसेको छ। सरकारसँग भ्रष्टाचार रोक्ने नैतिक बल छैन। स्वयं गम्भीर रूपमा चुकेको छ। सरकार भ्रष्टाचारका ठूलाठूला फाइल खोलेर भ्रष्टाचारीलाई कानुनी दायरामा ल्याउने नाटक मात्र गर्छ। त्यो क्षणिक लोकरिज्याइँ हुन सक्ला तर दीर्घकालीन हुन सक्तैन। भ्रम स्थायी हुन सक्दैन। अनैतिक व्यक्तिसँग नैतिक तागत पनि हुँदैन। नेपालमा कुनै पनि राजनीतिक दलहरू आआफ्नो राजनीतिक सिद्धान्त दर्शन र आदर्श अनुरूप व्यवहार गर्दैनन् भन्ने आरोप लाग्ने गरेको छ। दलहरू सत्ता केन्द्रित राजनीतिमा केन्द्रित देखिन्छन्। बरु दल र नेताहरू संख्याको राजनीति गर्छन्। नेताहरू विलासी जीवनमा लिप्त छन्। देश किन अगाडि बढ्न सकेन भन्ने विषयमा छलफल नै हुँदैन। अब त देशका लागि केही गरौं भन्ने सोच आए जस्तो देखिँदैन। देश र जनताप्रति कुनै चिन्तन देखिँदैन। नेताहरू नै नैतिकताको प्रश्नको चौघेरामा छन्। तर उनीहरूलाई त्यसको कुनै प्रवाह नभएको प्रतीत हुन्छ। वास्तवमा लोकतान्त्रिक गणतन्त्र स्थापना त भयो तर जनता दुःखी, पीडित र प्रताडित हुनुपर्ने बाध्यता छ। लोकतन्त्रमा त जनताको शासन हुनुपर्ने हो नि। जनता मालिक हुनुपर्ने हो। तर अवस्था र व्यवस्था त्यसको ठीक विपरीत छ। नेपालका कम्युनिस्ट पार्टीहरू कम्युनिस्ट जस्ता नै छैनन्। कम्युनिस्ट पार्टीका नेताहरूको जीवनशैली, आचरण र व्यवहार बुर्जुवाको भन्दा फरक देखिँदैन। संविधान लोकतान्त्रिकको भए पनि पार्टीमा आन्तरिक लोकतन्त्र छैन। पार्टीमा सक्षम र स्वतन्त्र विचार अभिव्यक्त गर्नेहरू कारबाहीको सिकार हुन्छन्। युवाको विदेश पलायनले देश रित्तिने स्थितिमा जाँदैछ। उनीहरूमा निराशा बढी छ। ती युवालाई बिदेसिनबाट कसरी रोक्न सकिन्छ ? वा स्वदेशमै आशा जगाउन कसरी सकिन्छ ? यसबारे सरकारले कुनै नीति तथा रणनीति तर्जुमा गर्न सकेन। यस्तो गम्भीर विषयमा समेत छलफल भएको पाइँदैन। उत्पादनको सबैभन्दा महŒवपूर्ण साधन मानव संसाधन हो। उत्पादनशील एवं ऊर्जाशील मानव साधनको अभावमा देशको विकास र समृद्धि सम्भव छैन। युवाशक्तिको अभावमा राजनीतिक दल र तिनका नेताका देश विकासबारेका नारा केवल पाखण्ड मात्र हुन्। यस्ता प्रवृत्ति र प्रकृतिका नारा र भाषणले समाजमा क्रान्ति ल्याउँदैन, जसले केवल भ्रान्ति सिर्जना गर्छ। जुन समाजमा भ्रष्टाचार व्याप्त छ, जहाँ ठूलालाई चैन सानालाई ऐन उक्ति चरितार्थ हुन्छ, त्यहाँ कसरी सामाजिक न्याय स्थापना हुन्छ ? यसले गर्दा धनी र गरिबबीच दूरी बढाइरहेको छ। जसले गर्दा संघर्ष र द्वन्द्वलाई बढावा दिन्छ। मुलुकमा दिगो शान्तिको सपना कसरी संस्थागत हुन सक्छ ? मुलुक समग्रमा उध्र्वगति हैन, अधोगतितर्फ उन्मुख भइरहेको अवस्था छ। कुशासन, सत्ता केन्द्रित स्वार्थी राजनीति, व्याप्त भ्रष्टतन्त्र, उत्पादनमा ह्रास, परनिर्भरता आदि यसका प्रमुख कारक तŒव हुन्। खासगरी शासक वर्गले यस्ता कुराबाट पाठ सिक्न थप विलम्ब गर्नु हुँदैन। अन्यथा मुलुक थप अधोगतितर्फ धकेलिनेछ। कालो बादलभित्र पनि चाँदीको घेरा हुन्छ भने जस्तै निराशालाई आशामा परिणत गर्न सम्बन्धित सबै संवेदनशील र अग्रसर बन्न विलम्ब गर्नै हँुदैन। नेताहरू साँच्चिकै मार्गदर्शक बन्न सक्नुपर्छ। खासगरी, राजनीतिक नेताहरू भ्रान्तिकारी होइन, समाज रूपान्तरण गर्ने क्रान्तिकारी बन्न सक्नुपर्छ। रोल मोडेल बन्न सक्नुपर्छ। यो नै देश र जनताको आवश्यकता हो।"
दोस्रो जिरी महोत्सव चैत २३ देखि,"दोलखा : पर्यटकीय नगरी जिरीमा दोस्रो जिरी महोत्सव २०८० हुने भएको छ। नेपालको स्विट्जरल्यान्ड, सगरमाथाको प्रवेशद्वार, समृद्ध जिरी निर्माणमा अर्गानिक कृषि, पर्यटन, संस्कृति र उद्योगका आधार भन्ने नाराका साथ उद्योग वाणिज्य संघ जिरीले महोत्सवमा आयोजना गर्न लागेको हो। आगामी चैत २३ गतेदेखि २०८१ वैशाख २ गतेसम्म सञ्चालन हुने बृहत् जिरी महोत्सव जिरीको पुरानो बैंक विल्डिङमा सञ्चालन हुनेछ। महोत्सवमा ५० हजार बढी दर्शकले अवलोकन गर्ने र १० करोड रुपैयाँबराबरको कारोबार गर्ने उद्योग वाणिन्य संघ जिरीको अपेक्षा छ। जिरी उद्योग वाणिज्य संघका अध्यक्ष बाबुराजा श्रेष्ठले दोलखाको खस्किँदो कृषि, व्यापार, जिरीमा रहेका पर्यटकीयस्थललाई प्रचार प्रसार गर्न, आदिवासी जनजातिहरूको मौलिक खाना तथा स्थानीय उत्पादनको प्रचारप्रसार र जिरीमा आन्तरिक तथा बाह्य पर्यटक भिœयाउन महोत्सव सहयोगी हुने बताए। १० दिनसम्म सञ्चालन हुने महोत्सवमा जिल्लाका ९ वटै स्थानीय तह र रामेछापको गोकुलगंगा र उमाकुण्ड गाउँपालिका साझेदार छन्। यस्तै, नेपाल पर्यटन बोेर्ड, नेपाल उद्योग वाणिज्य महासंघ, कृषि उद्यम केन्द्र, उद्योग तथा वाणिज्य कार्यालय, प्राइम कमर्सियल बैंक, एकीकृत फ्रेन्डसिप सहकारी, नेपाल पत्रकार महासंघ र राष्ट्रिय तथा बहुुराष्ट्रिय कम्पनी महोत्सवको प्रवद्र्धक रहने आयोजकले जनाएको छ। महोत्सवमा जिरीको आर्थिक, सामाजिक, सांस्कृतिक, शैक्षिक र पर्यटकीय क्षेत्रको सम्भावना, लगानीको क्षेत्र र भावी योजनाको बारेमा विज्ञबाट दैनिक रूपमा बहस चलाइने तथा राष्ट्रिय तथा स्थानीय कलाकारको उपस्थितिमा नयाँ वर्ष विशेष मनोरञ्जनात्मक सांस्कृतिक कार्यक्रम रहने जनाइएको छ। स्थानीय उत्पादनको साथै जिरीको जिरेल समुदायको सांस्कृतिक कार्यक्रम र जिरेल समुदायकै खानाको परिकार, भेषभूषा झल्कने वस्तुको स्टलहरू राखिनेछ।"
मोटरसाइकल ठोक्किदा एक युवकको मृत्य,रौतहट : दुईवटा मोटरसाइकल ठोक्किदा रौतहटमा एकजना युवकको मृत्यु भएको छ । मृत्यु हुनेमा बौधीमाई नगारपालिका इनर्वारी का २५ वर्षीय सुरेश पासवान रहेका छन् । परोहा नगरपालिकाको बसन्तपट्टी र लौकाहाको बीचमा भएको दुर्घटनामा परि गम्भीर घाइते भएका पासवानलाई थप उपचारका लागि विरगञ्ज पठाइएकोमा उपचारको क्रममा उनको निधन भएको प्रहरीले जनाएको छ । बौधीमाई नपा४ इनर्वारीका पासवान र परोहा नगरपालिका जिगडवाका अलियासको मोटरसाइकल ठोक्किएको थियो।
युवाहरूको प्रयासमा छाडा चौपाया व्यवस्थापन,"कपिलवस्तु : कपिलवस्तु नगरपालिका वडा नं २ मा समुदायस्तरका युवाको प्रयासमा छाडा चौपाया व्यवस्थापनका लागि गौशाला सञ्चालनमा ल्याइएको छ। सडक, बजार तथा चौराहाहरूमा खुलारूपमा रहेका छाडा चौपाया व्यवस्थापन गर्न कपिलवस्तु नगरपालिका वडा नं २ को वरगदवामा माधव कामधेनु गौशाला निर्माण गरी छाडा गाई गोरुहरूको पालनपोषण गरिएको हो। स्थानीय युवाहरू काशीराम पाठक र सुशील तिवारीको अगुवाइमा सडकमा छाडा घुम्ने गाई गोरुहरूलाई ल्याइ पालनपोषण गरिएको छ। कुनै पनि गाई गोरुहरू सडकमा भोकै मर्न नपाउन् भन्ने उद्देश्यले आफूहरू निःस्वार्थ रूपमा गौवंश संरक्षणको काममा जुटेको गौशाला सञ्चालक काशीराम पाठक बताउँछन्। गौ वंश रक्षा गर्न सके सनातन हिन्दु धर्म रक्षा हुन्छ। सवारी दुर्घटनामा परेका थुप्रै गाई गोरुहरूलाई उद्धार गरी यहाँ उपचारसमेत गर्छौं, गौवंश संरक्षक पाठकले भने, छाडा गाई गोरुलाई संरक्षण त हामी गरेकै छौं, यसका अलावा मासुका लागि तस्करी भएर कपिलवस्तुको बाटो हुँदै पूर्वी जिल्ला झापा हुँदै बंगलादेश पुयाइने गोरुहरू पनि नियन्त्रणमा लिएर गौशालामा राख्ने गरेका छौं। स्वतस्र्फुत रूपमा युवाहरूले गरेको गौवंश संरक्षणको यो अभियानलाई सघाउन गौशाला परिसरमा तार जाली घेराउ र ट्रस्ट निर्माणका लागि कपिलवस्तु नगरपालिकाले सघाएको छ। लुम्बिनी प्रदेशसभाका सदस्य सुधाकर पाण्डेयको पहलमा लुम्बिनी प्रदेश सरकारबाट पनि चालु आर्थिक वर्षमा गौशाला व्यवस्थापनका लागि १० लाख रूपैयाँ बिनियोजिन गरिएको छ। यसरी गौशाला निर्माण भएपछि स्थानीय सर्वसाधारणको खेती पनि सुरक्षित भएको छ। छाडा गाईवस्तुका कारण हुने सडक दुर्घटनामा कमी आएको छ। यस प्रकारका गौशालाहरू जिल्लाका अन्य विभिन्न स्थानहरूमा निर्माण गरी जिल्लालाई नै पूर्ण खुला चौपायामुक्त जिल्ला बनाउनु पर्ने तौलिहवा उद्योग वाणिज्य संघका कोषाध्यक्ष बृजेश भट्टराईले बताए।"
"अलमलमा कांग्रेस, एमालेसहितका दल चुनावी मैदानमा","इलाम : वैशाख १५ गते इलाम क्षेत्र नम्बर २ मा हुन लागेको प्रतिनिधिसभाको उपनिर्वाचनका लागि राष्ट्रिय स्वतन्त्र पार्टीले शनिबार उम्मेदवारी घोषणा गरेको छ। यसअघि नेकपा एमाले, नेकपा एकीकृत समाजवादी, राष्ट्रिय प्रजातन्त्र पार्टीलगायतले उम्मेदवार घोषणा गरेर प्रचार शुरू गरे पनि मुख्य प्रतिस्पर्धी ठानिएको नेपाली कांग्रेसले भने उम्मेदवारको टुंगो लगाउन सकेको छैन। कांग्रेसको क्षेत्र, जिल्ला, प्रदेश समितिले समेत नाम सिफारिस गरेर पठाएको हप्ता दिनभन्दा बढी हुँदा पनि केन्द्रले उम्मेदवार घोषणा गर्न नसकेको हो। नेपाली कांग्रेसमा भने टिकटको रस्साकसी जारी छ। कांग्रेसको इलाम जिल्ला कार्यसमितिले पनि भेषराज आचार्य, केशव थापा, डम्बर खड्का, नगेन्द्र कुमाल, रमेश लिङ्दम, चन्द्रमाया लिम्बु र शान्तिकला तामाङको नाम केन्द्रमा पठाएको छ। कांग्रेसका एक नेता भन्छन्, जंघार तर्न तिघ्रा कमाउने कांग्रेसको चालकै कारण त्यस क्षेत्रमा काग्रेसले पटकपटक हार व्यहोर्नु परेको हो। पार्टीका सभापति, उपप्रधान तथा गृहमन्त्री रवि लामिछानेसहितका पार्टीका नेताहरू इलाम पुगेर उम्मेदवार सार्वजनिक गरेका हुन्। उपप्रधान तथा गृहमन्त्री लामिछानेले स्वर्गीय नेता सुवास नेम्वाङको विरासत बोक्न इलामको माटोमा राष्ट्रिय स्वतन्त्र पार्टी आएको बताएका छन्। शनिबार इलाम क्षेत्र नम्बर २ मा उपनिर्वाचनका लागि उम्मेदवार सार्वजनिक कार्यक्रममा बोल्दै उनले मिलन लिम्बूलाई आफ्नो दलले उम्मेदवार बनाएको बताउँदै इलामले घण्टी बजाएरै छोड्ने दाबी गरे। इलामको चोक बजार लाँकुरी चौतारामा एक कार्यक्रम गरी पत्रकारसमेत रहेका मिलन लिम्बुको उम्मेदवारी सार्वजनिक गरिएको हो। उम्मेदवारी सार्वजनिक कार्यक्रममा युवा तथा खेलकुद मन्त्री विराजभक्त श्रेष्ठ, ललितपुर ३ की सांसद तोशिमा कार्की, पार्टी सभापति रवि लामिछाने, स्वर्णिम वाग्ले, उम्मेदवार घोषणा गरिएका मिलन लिम्बुलगायतका वक्ताहरूले सम्बोधन गरेका थिए। गत भदौ २६ गते नेकपा (एमाले)का उपाध्यक्ष तथा संविधान सभाका अध्यक्ष सुवास नेम्वाङको निधन भएपछि हुन लागेको उपनिर्वाचनका लागि इलाम २ मा चहलपहल सुरु भएको छ। एकाएक चर्चामा आएका नेम्वाङ पुत्र सुहाङ नेम्बाङलाई नेकपा एमालेले इलाम क्षेत्र न २ मा उम्मेदवार बनाएपछि चुनावी सरगर्मी बढेको हो। इलाम क्षेत्र २ मा वैशाख १५ गते हुने प्रतिनिधिसभा सदस्य उपनिर्वाचनमा एमालेले नेम्वाङलाई उम्मेदवार बनाउने निर्णय गरेको छ। नेपाल कम्युनिस्ट पार्टी माओवादी कोशी प्रदेश समितिले चार जना आकांक्षीको नाम सिफारिस गरेको छ। प्रदेश अध्यक्ष हर्कबहादुर नेम्बाङ (मिक्सो) पार्टीको तर्फबाट धीरेन्द्र शर्मा तिम्सिना (रमण), उर्मिला तामाङ (चन्दा) ओमबहादुर गुरुङ (सौरभ) र कुमार बराइली (अनिल)को नाम केन्द्रमा सिफारिस गरेर पठाएको जानकारी दिए। नेपाल कम्युनिस्ट पार्टी (एकीकृत समाजवादी)ले इलाम क्षेत्र २ को उपनिर्वाचनका लागि सचिवालय सदस्य जितबहादुर राईलाई उम्मेदवार बनाएको छ। इलाम क्षेत्र नंं२ मा वैशाख १५ गते हुने प्रतिनिधिसभा सदस्य उपनिर्वाचनमा राष्ट्रिय प्रजातन्त्र पार्टी (राप्रपा)ले लक्ष्मी गुरुङलाई उम्मेदवार बनाउने भएको छ। इलाम २ मा प्रेमदीप लिम्बू, डकेन्द्रसिंह थेगिम र अर्जुनविक्रम शाहीले स्वतन्त्र उम्मेदवारी दिने घोषणा गरेका छन्। चैत २४ गते उम्मेदवारी दर्ता गर्ने गरी निर्वाचन आयोग काम गरिरहेको छ।"
सामुदायिक कुकुरको बन्ध्याकरण अभियान सुरु,"गुलरिया : एकीकृत कृषि तथा पशुपक्षी विकास कार्यालय बर्दियाले जंगल किनारका सामुदायिक कुकुरहरूको बन्ध्याकरण अभियान सुरु गरेको छ। विभिन्न जंगल किनारका मध्यवर्ती क्षेत्रहरूका गाउँहरूमा देखिने सामुदायिक कुकुरहरूको रेविज संक्रमित वन्यजन्तुसँग सम्पर्क हुन सक्ने जोखिम देखिएकाले त्यस्ता कुकुरहरूको बन्ध्याकरण सुरु गरिएको हो। बर्दियामा गत वर्षदेखि रेविजको प्रकोप बढ्दै गएको छ। जंगल किनारका कुकुरहरूको अधिक रेविज हुने स्याल, फ्याउरो लगायतका वन्यजन्तुहरूसँग सम्पर्क भइरहन्छ। त्यसैले त्यस्ता कुकुरहरूको बन्ध्याकरण थालेका हौं। एकीकृत कृषि तथा पशुपक्षी विकास कार्यालय बर्दियाका भेटनरी अफिसर पशु चिकित्सक अनिल कुमार शर्माले भने, सामुदायिक कुकुर नियन्त्रण गर्ने हाम्रो अभियान हो। कार्यालयको चालु आर्थिक वर्षको स्वीकृत कार्यक्रम अनुसार बन्ध्याकरण थालेका हौं।"
गुल्मीमा दुई दिनमा तीनजना मृत्यु,"गुल्मी : गुल्मीमा दुई दिनको अन्तरालमा छुट्टछुट्टै प्रकृतिका घटनामा तीन जनाको मृत्यु भएको छ। जिल्लाको गुल्मीदरबार गाउँपालिका २ निवासी १२ वर्षका प्रिन्स सारु बडीगाड खोलामा मृत फेला परेका हुन् । बडिगाड खोलामा पौडी खेल्ने क्रममा बेपत्ता भएका बालकको शव फेला परेको जिल्ला प्रहरी कार्यालय गुल्मीले जनाएको छ । बालक शनिबार दिउँसो बडीगाड खोलाको सोता भन्ने स्थानमा पौडीखेल्ने क्रममा बेपत्ता भएका थिए । वेपत्ता बालकलाई प्रहरी र स्थानीयले आइतबार बिहान खोज्ने क्रममा शव फेला पारेको प्रहरीले जनाएको छ । पौडी खेलेकै स्थानमा फेला परेका बालकको शबलाई पोष्टमार्टको लागि गुल्मी अस्पतालमा ल्याईएको छ । त्यस्तै जिल्लाको सत्यवती गाउँपालिका६ का ४८ वर्षका घनश्याम भण्डारी मृत फेला परेको प्रहरीले जनाएको छ । उनी शनिबार दिउँसो घरबाट हिँडेका थिए । बेलुकासम्म सम्पर्कमा नआएपछि खोज तलास गर्ने क्रममा आइतबार बिहान सोहि गाउँपालिकाका ५ को हंसरा स्थित रुम्दाखोल्सामा घोप्टो अबस्थामा शव फेला परेको थियो । मृतक भण्डारीले अत्यधिक मदिरा सेवन गर्ने बानी रहेको प्रहरीले जनाएको छ । मृतक भण्डारी बिगत लामो समयदेखि आफना दाजुसँगै बस्दैआएका थिए । घटनाबारे थप अनुसन्धान गर्न इलाका प्रहरी कार्यालय रिडीबाट प्रहरी निरीक्षक अनिल थापाको कमाण्डमा प्रहरी खटिएको छ । मृतकको श्रीमती (२ छोरी, १ छोरासहित) माइतीघर चितवनमा बस्ने गरेको बुझिएको जिल्ला प्रहरी कार्यालय गुल्मीका प्रहरी निरीक्षक सूर्यभान चौधरीले जानकारी दिए । त्यस्तै जिल्लाको मुसिकोट नगरपालिका४ का २१ वर्षीय सन्दिप कुमालको खोलामा डुबेर मृत्यु भएको छ । उनी शुक्रबार दिउँसो वडिगाड खोलामा माछा मार्नको लागि जाल हान्नेक्रममा अचानक खोलामा डुवेका थिए । उनलाई १५ वर्षीय पवन कुमालले स्थानीयलाई खबर गरेर उद्धार गरेका थिए । अचेत अवस्थामा रहेका कुमाललाई उपचारको लागि लुम्बिनी प्रभास हस्पिटल लगिएको थियो । उनको उपचारको क्रममा अस्पतालले मृत घोषणा गरेको प्रहरीले जनाएको छ ।"
बालुवाटारमा गठबन्धन बैठक जारी,"काठमाडौं : बालुवाटारमा सत्ता गठबन्धनको बैठक जारी छ। संवैधानिक परिषदको बैठक सकिएलगत्तै प्रधानमन्त्रीको सरकारी निवास बालुवाटारमा गठबन्धनको बैठक बसेको हो। बैठक जारी रहेको बालुवाटार स्रोतले जनाएको छ। आइतबार बिहान बसेको संवैधानिक परिषद्ले राष्ट्रिय तथ्यांक कार्यालयका सचिव तोयम रायालाई महालेखापरीक्षकमा नियुक्तिका लागि सिफारिस गरेको छ। बैठकमा प्रधानमन्त्री पुष्पकमल दाहाल 'प्रचण्ड',लगायत गठबन्धनमा आवद्ध राजनीतिक दलका शीर्ष नेताहरू सहभागी छन्।"
न्यायाधीशको आचारणबारे छानबिन गर्न संसदीय समिति गठन गरौं : अमरेश कुमार सिंह,काठमाडौं : न्यायपालिकाको न्यायसम्पादमाथि प्रश्न उठेको छ। आइतबार प्रतिनिधिसभा बैठकको आकस्मिक समयमा बोल्दै स्वतन्त्र सांसद डाअमरेशकुमार सिंहले न्यायाधीश नियुक्तिमा राजनीतिक भागबण्डा हुने गरेको र न्यायाधीशले न्यायसम्पादन गर्दा विभेदपूर्ण तरिकाले निर्णय गर्ने गरेको बताए। उनले न्यायाधीशको आचारणबारे छानबिन गर्न संसदीय समितिको माग समेत गरे। नेता सिंहले न्यायप्रणाली दूषित बन्दै गएकाबारे संसद्मार्फत् सम्बन्धित निकायको ध्यानाकर्षण गराए। न्यायपरिषद्मा परेका उजुरीको छानबिन निकै कम हुने गरेको पनि उनको भनाइ छ। 'कानुनमन्त्री यही उपस्थित भएको समयमा माग गर्न चाहन्छु। सरकारले पहुँचको आधारमा विभिन्न निर्णय गर्छ। यसैगरी न्यायपालिकाले गर्न थाल्यो भने त्यो न्यायपालिकामाथि प्रश्न उठ्नु आफैमा एउटा दु:खद कुरा हो। निर्णय प्रक्रिया कानुन सम्वत् संविधानअनुसार हुनुपर्छ। न्यायाधीशहरूको मोबाइल रेकर्ड मनिटर हुनुपर्छ। न्याय निरुपण र न्यायाधीशको आचारणबारे छानबिन गर्न संसदीय छानबिन समित गठन गरियोस्।' एकै प्रकृतिको मुद्दामा फरकफरक खालको निर्णय आइरहेको भन्दै सांसद सिंहले सर्वोच्च अदालतले आफ्नै नजिर आफैले खण्डन गर्न खोजिरहेको आरोप लगाए।
वीरगन्ज चिनी मिल चलाउन बजेट माग,"वीरगन्ज : जनता समाजवादी पार्टी (जसपा) का प्रमुख सचेतक प्रदीप यादवले सरकारले आगामी बजेटमा वीरगन्जसहित मधेस प्रदेशका लागि विशेष प्याकेज ल्याउन संघीय सरकारसँग माग गरेका छन्। प्रतिनिधिसभाको बैठकमा प्रिबजेट छलफलमा विशेष समय लिएर बोल्दै सांसद यादवले मधेस प्रदेश विकासमा पिछडिएकाले आगामी बजेटमा मधेस प्रदेशका लागि विशेष प्याकेज दिन माग गरे। वीरगन्जको नारायणी रंगशाला वर्षौंदेखि जीर्ण हुँदै गइरहेकाले यसप्रति सरकारले विशेष ध्यान दिन जरुरी रहेको उनले बताए। रंगशाला पुनर्निर्माणका लागि सांसद यादवले आगामी बजेटमा कम्तीमा पनि २ अर्ब रुपैयाँ विनियोजन गर्न माग गरे। ६ वर्षअगाडि नारायणी रंगशालाका लागि डीपीआर बनेको थियो, त्यसका लागि २ अर्ब ६४ करोड रुपैयाँ लाग्छ भन्दै सरकारसँग माग पनि गरिएको थियो, उनले भने, सरकारले ४ वर्ष अगाडि ७ करोड रुपैयाँमात्र मर्मतको लागि विनियोजन गरेको थियो, तर यतिमा रंगशाला बन्दैन। यस्तै बन्द रहेको वीरगन्ज चिनी कारखाना उखु किसानका लागि राज्यले सञ्चालन गर्न आवश्यक रहेको उनले बताए। बन्द रहेको वीरगन्ज कृषि औजार कारखाना सञ्चालनका लागि अभियन्ता महावीर पुनलाई राज्यले दिएको तर त्यसका लागि आवश्यक बजेट नदिँदा अहिले उक्त कारखाना सञ्चालनमा अलमल परेको सांसद यादवले बताए। किसानका लागि रासायनिक मल अभाव हुन नदिन सरकारले बारम्बार भने तापनि अहिलेसम्म अर्थमन्त्रीले बोल्ने कार्य मात्र गरेको सांसद यादको भनाइ थियो। चुरे संरक्षण, पर्सा वन्यजन्तु आरक्षण, बन्द जनकपुर चुरोट कारखाना, कोशी टापु वन आरक्षणको विकासको परियोजना तथा कमला डाइभर्सनको विकासको कुरा लामो समयदेखि उठाइएको थियो। आलु र प्याजमा लगाइएको भ्याट बजेटले हटाउन पनि उनले सरकारसँग आग्रह गरे। नेपालमा आलु र प्याजको खेती न्यून रहेकाले गरिब जनताको सहजताका लागि अन्य मुलुकबाट आयात हुने यस्ता आवश्यक वस्तुमा लगाइएको कर हटाउन सांसद यादवले माग गरे। संसद्मा हप्तौदिन बजेटका बारेमा छलफल हुने तर संसद्को सुझाव बजेटमा समावेश नहुने गरेको गुनासो उनले गरे। अब सरकारले कुनै बहाना नगरी बजेटमाथि आएका संसद्का सुझावहरू समावेश गर्ने विश्वास उनले व्यक्त गरे। सांसद यादवले वित्त नीतिसँग जोडिएका राजस्व, बजेटघाटा, व्यापार घाटा सार्वजनिक ऋण खर्च, उत्पादकत्व, विदेश पलायन इत्यादिको बारेमा विनियोजन विधेयकले सम्बोधन गर्नुपर्ने प्राथमिकताको स्पष्ट मुख्य खाका प्रस्तुत नगरिएको बताए। अहिलेको परिवेशमा अर्थतन्त्रको सबै सूचक बलियो र सकारात्मक भनिताए पनि बाह्य तथा मुद्राको स्थितिमात्र सकारात्मक हुँदैमा समग्र अर्थतन्त्र कसरी सन्तुलित भयो ?, उनले भने, अर्थतन्त्रका मुख्य चुनौती परिरहेको असरको क्रमअनुसार सम्बोधन हुन सक्ने बजेट तथा कार्यक्रम ल्याउन आवश्यक छ।निजी क्षेत्रको आत्मबल बढाउने आधार तथा योजना सरकारले तय गर्नुपर्ने साथै आर्थिक समस्याले झुलिरहेको देशको चुनौतीलाई प्राथमिकताका साथ समाधान गर्न अहिलेको आवश्यकता रहेको उनले बताए।"
२० वटा घडियाल गोही राप्तीमा छाडियो,"चितवन (अन्नपूर्ण) : भरतपुर भ्रमण वर्षको सन्दर्भ पारेर चितवन राष्ट्रिय निकुञ्जको कसरास्थित गोही प्रजनन केन्द्रमा हुर्काइएका २० वटा घडिया गोहीलाई राप्ती नदीमा छाडिएको छ। भरतपुर महानगरपालिका प्रमुख रेनु दाहालले शनिबार एक कार्यक्रमका बीच विदेशी पर्यटकको उपस्थितिमा निकुञ्जको मुख्यालय नजिक राप्ती नदीमा ७ वर्ष पूरा भएका घडियाल गोहीलाई प्राकृतिक बासस्थानमा छाडिएको थियो। कार्यक्रमलाई सम्बोधन गर्दै महानगर प्रमुख दाहालले बर्सेनि बाढीका समय घडियाल गोही बगाएर भारत जाने समस्याको दीर्घकालीन समाधान खोज्नुपर्ने बताइन्। घडियाल गोही अन्य गोही प्रजातिको तुलनामा स्वच्छ ठाउँ तथा पानीमा बस्न मन पराउने र सफा पानीमा भएको माछा खाना मन पराउने भएकाले यसको संरक्षणमा सबै लाग्नुपर्ने औंल्याइन्। नयाँ रौनक ल्याउने, मन्द आर्थिक गतिविधिलाई चलायमान बनाउने र सबैमा सकारात्मक भावना पैदा गराउने भ्रमण वर्षको मुख्य उद्देश्य रहेको उनले बताइन्। भ्रमण वर्ष मनाइरहँदा भरतपूरका होटलहरू पर्यटकहरू भरिभराउ छन्, उनले भनिन्, महानगरपालिकाको चाहना पनि यही हो। उत्साहाजनक महोल वृद्धि हुँदै गइरहेको छ। यसलाई वर्षभरि नै निरन्तरता दिने गरी अघि बढेका छौं। घडियाल गोही भरतपुरको पर्यटनको अर्को पहिचान भएकाले यसको संरक्षण गरी पर्यापर्यटनसँग जोड्नुपर्ने धारणा राखिन्। निकुञ्जका प्रमुख संरक्षण अधिकृत डिल पुर्जा पुनले घडियाल गोही विश्वका केही देशमा पाइने भएकाले यसको संरक्षण गर्न नदीलाई प्रदुषणमुक्त बनाउनुपर्नेमा जोड दिए। घडियाल गोही नेपाल, भारत, पाकिस्तान, भुटान, बंगलादेशमा र म्यानमारमा करिब १० हजारको संख्यामा प्राकृतिक अवस्था विचरण गर्ने गरेको र यो संख्या संकटग्रस्त भएकाले यसको संरक्षणमा सबै पक्ष लाग्नुपर्ने उनको भनाइ थियो। गोही संरक्षणका लागि विसं २०३० मा स्थापना भएको प्रजनन केन्द्रले गोहीको अण्डा संकलन गरी वार्षिक २०० बच्चा उत्पादन गर्ने गरेको छ। जसमध्ये १५० गोहीलाई बचाउन सकिने निकुञ्जको तथ्यांक छ। निकुञ्जका अनुसार प्रजनन् केन्द्रमा हालसम्म १९ सय १७ वटा गोही छाडिएको छ। राप्ती नदीमा ११ सय ६२, नारायणी नदीमा ४१९, बबई नदीमा ११०, सप्तकोशीमा ११५, कर्णालीमा ४१, कालीगण्डकीमा ३५, पश्चिम राप्तीमा १० र शुक्लाफाँटा राष्ट्रिय निकुञ्जका चैधर खोलामा २५ वटा घडियाल छाडिएको छ। निकुञ्जका सूचना अधिकारी गणेश तिवारीले छाडिएको घडियाल गोहीमध्ये राप्तीमा १५२ र नारायणीमा ११३ गरी २६५ वटा गणनाको क्रममा भेटिएका छन्। जसमध्ये राप्ती र नारायणीमा ३३ वटा भाले घडियाल गोही छन्। यो बाहेक प्रजनन केन्द्रमा ६४८ वटा घडियाल गोही रहेका छन्। घडियाल प्रजनन केन्द्रमा भाले घडियाल गोही न्यून संख्यामा उत्पादन हुने गरेको छ।"
'नेपाली बजारमा भारतीय ट्रकलाई छुट दिनुपर्ने कारण के ?',"काठमाडौं : नेकपा एमालेका सांसद रघुजी पन्तले उद्योगहरूलाई जोगाउन सरकार गम्भीर हुनुपर्ने बताएका छन्। आइतबार प्रतिनिधिसभा बैठकमा बोल्दै नेता पन्तले नयाँ उद्योग खोल्नुभन्दा भइरहेका उद्योगहरूलाई सञ्चालनमा ल्याउनुपर्नेमा जोड दिए। भारतबाट ढुवानीमा समस्या रहेको बताउँदै नेता पन्तले यस विषयमा सरकारले ध्यान दिन नसकेको आरोप लगाए। ढुवानीमा समस्या देखिनुको मुख्य कारण भारतीय ट्रकमाथि नियमन नगर्नु रहेको बताए। नेता पन्तले नेपाली बजारमा भारतीय ट्रकले छुट पाएजस्तै भारतीय बजारमा पनि नेपाली ट्रक व्यवसायीहरूले छुट पाउनुपर्ने बताए। 'जसरी भारतीय ट्रकहरूले नेपालमा छुट पाएका छन्। त्यस्तै छुट भारतबाट हामीले पाउनुपर्छ। हाम्रा ट्रकहरूले भारतमा निर्वाधरुपमा गएर सामान लैजान र ल्याउन पाउनुपर्छ। यदि त्यो अधिकार नेपाली व्यवसायीहरूले पाउँदैन भने भारतीय ट्रकलाई छुट दिनुपर्ने कारण के? सरकारले यसको जवाफ दिनुपर्छ। यसलाई रोक्नुपर्छ,'उनले भने,' नेपालको ट्रान्सपोटेसन उद्योगलाई जर्गेर्ना गर्नुपर्छ।' उनले राष्ट्रिय उद्योगमा समस्या खडा हुने अवस्था सृजना भएको भन्दै यस विषयमा सम्बन्धित मन्त्रालयले भारतीय अधिकारीहरूसँग वार्ता गरेर सुल्झाउनु पर्ने सुझाव दिए। एक तथ्यांकका अनुसार वार्षिक १० लाख भारतीय गाडी भित्रिनेमा ३ लाख ७० हजार मालवहाक सवारी साधन भित्रिने गरेको उनले भनाइ छ।"
बहुसांस्कृतिकताका चुनौती,"वर्तमान संसार एक विश्वव्यापी संसार हो। विभिन्न संस्कृति र सामाजिक परम्पराका मानिस एक देशबाट अर्को देशमा पलायन भइरहेका छन्। कहिलेकाहीँ प्रवासीहरू समाजमा व्याप्त नयाँ संस्कृतिसँग घुलमिल हुन्छन्। तर धेरैजसो अवस्थामा मानिस आफ्नै संस्कृति जोगाउने प्रयास गर्छन्् र एकै समयमा तिनीहरूको पहिचानको मान्यता र सांस्कृतिक भिन्नताहरूको आवासको माग गर्छन्। यसलाई प्रायः बहुसांस्कृतिकताको चुनौतीको रूपमा व्याख्या गरिएको छ। बहुसांस्कृतिकतालाई सांस्कृतिक बहुलवादको रूपमा समान वजनको उमेरको साथ पनि चिनिन्छ। बहुसांस्कृतिकतालाई साम्प्रदायिक र उदारवादी दुवै दृष्टिकोणबाट चित्रण गर्न सकिन्छ। बहुसांस्कृतिकता सामुदायिक दृष्टिकोणबाट कुनै निश्चित समुदायको अधिकार र मान्यतामा जोड दिन्छ। यसले सांस्कृतिक समुदायको सदस्यको रूपमा परिचालन गर्ने र आफ्नो समुदायलाई पहिचान र संरक्षण गर्न कुनै न कुनै प्रकारको समूह अधिकार खोज्ने मानिसलाई समावेश गरेको देखिन्छ। यसले व्यक्तिलाई उदारवादीहरूले गरेजस्तै जोड दिँदैन किनभने साम्प्रदायिकहरूले व्यक्तिहरूलाई सामाजिक अभ्यासहरूको उत्पादनको रूपमा हेर्छन्। सामुदायिकहरूले पनि बहुसांस्कृतिकता व्यक्तिगत स्वायत्तताको क्षीण प्रभावहरूबाट जोगाउन र समुदायको मूल्य पुष्टि गर्ने उपयुक्त संयन्त्र हुन सक्छ भन्ने विश्वास गर्छन्। यसरी हामी देख्छौं कि बहुसांस्कृतिकता बिस्तारै राजनीतिक वैज्ञानिकमाझ राजनीतिक एजेन्डा बन्दैछ। यसका पछाडिको मूल कारण अल्पसंख्यक समुदायको अधिकार रक्षा गर्न र संस्कृतिको पहिचान एवं उचित मूल्यांकन हुन सक्छ। मानिस आफ्नो अभ्यास संस्कृतिको कारण निश्चित समूहका मानिस हुन्। त्यसैले समुदायमा आधारित सांस्कृतिक अधिकार आन्दोलन पछिल्लो शताब्दीमा विशेषगरी उदार लोकतान्त्रिक देशहरूमा लोकप्रिय हुँदै गएको छ। अर्काेतर्फ उदारवादीहरूले व्यक्तिको अधिकार जोगाउने विचार खोस्छन्। कुनै पनि समुदायको भए पनि व्यक्तिलाई आफ्नो संस्कृति आदि छनोट गर्ने अधिकार र स्वायत्तता हुनुपर्छ भन्ने उनीहरूको धारणा छ। उदारवादीमध्ये जोसेफ राजले जोड दिएका छन् कि व्यक्तिहरूको स्वायत्तता तिनीहरूको राम्रो जीवनको बीचमा राम्रो छनोट गर्ने क्षमता उनीहरूको संस्कृतिमा पहुँच, सोको समृद्धि र फस्टाउने अवस्था अनि अरूको संस्कृतिको सम्मानसँग घनिष्ठ रूपमा जोडिएको छ। बहुसांस्कृतिकताले यो सांस्कृतिक फस्टाउन र पारस्परिक सम्मान सुनिश्चित गर्न मद्दत गर्छ। त्यहाँ अन्य उदारवादी पनि छन् जसको दृष्टिकोण भिन्न छ। उनीहरू यसलाई उदारवादी संस्कृतिवादीको स्थिति भन्छन्। संस्कृति र पहिचानको संरक्षणजस्ता बहुसांस्कृतिकताको बाध्यकारी माग स्वतन्त्रता र समानताको उदार सिद्धान्तसँग पूर्णरूपमा मेल खान्छ। अल्पसंख्यकहरूलाई विशेष अधिकार दिने कुरालाई औचित्य दिन्छ भनी उनीहरू तम्बूमा छन्। यद्यपि गैरराजनीतिक सिद्धान्तको रूपमा उदारवादले बहुसांस्कृतिकताको अवधारणालाई प्रत्यक्ष वा अप्रत्यक्ष रूपमा उनीहरूको प्राथमिक एजेन्डाको रूपमा स्वीकार गर्छ। उदारवादीहरूका अनुसार अल्पसंख्यक अधिकारको मुद्दा साम्प्रदायिक संस्कृतिवादको आधारभूत दाबी उदारवादी संस्कृतिवादसँग मेल खान्छ, यदि तिनीहरूले समूहभित्रका व्यक्तिको अधिकारको रक्षा गर्छन् र यदि तिनीहरूले समूहबीचको सम्बन्ध समानता गैरप्रभुत्वलाई बढावा दिन्छन् भने। तर, बहुसांस्कृतिकता व्यक्तिवाद विरोधी हो। यो अर्थमा व्यक्तिविरोधी हो कि यसले प्रत्येक व्यक्तिले आफ्नो समूहको धारणा, विचार र निर्णयहरू वैद्य हुन आफ्नो समूहको धारणा, विचार र निर्णयहरूसँग सहमत भएको अपेक्षा गर्छन्। बहुसांस्कृतिकहरू विश्वास गर्छन् कि एक व्यक्तिको विचार या त उसको जातीय वा यौन समूहको सामूहिक रूपले निर्मित विचार हो वा प्रभुत्वशालीहरूद्वारा उसमाथि लगाइएका विचारहरू हुन्। बहुसांस्कृतिकहरूले प्रत्येक तर्कसंगत र स्वायत्त व्यक्तिलाई समूहको विशिष्ट, निरपेक्ष र अन्य समूहबाट बहस गर्न नसक्ने भिन्नताको आधारमा समूहमा तोकेका हुन्छन्। यसबाहेक, बहुसांस्कृतिकताले व्यक्तिको पहिचान र मूल्य जीवविज्ञानबाट मात्रै लिइएको हो भनी मानेर सामूहिकताले व्यक्तिगत अधिकारलाई प्रतिस्थापन गर्ने प्रयास गर्छ र त्यो महŒवपूर्ण छ कि व्यक्तिले व्यक्तिगत रूपमा के गर्छ भन्ने होइन बरु उसको जैविक समूहका केही सदस्यले हाल के गर्छन् भन्ने हो। सामूहिक अपराधले व्यक्तिगत जिम्मेवारीलाई प्रतिस्थापन गर्छ। कुनै पनि व्यक्ति पुर्खाद्वारा गरिएका कार्यहरूका लागि जिम्मेवार हुनुपर्छ र यी कार्यहरूका लागि अनन्तसम्म भुक्तानी गर्नुपर्छ। त्यसैले उदारवाद र साम्यवाद दुवैले अल्पसंख्यकको अधिकार, समूह र व्यक्तिको स्वायत्तता र प्रत्येक समूहको पितृवादलाई पनि जोड दिएको पाइन्छ। तर, हावी संस्कृति र शासकको भूमिकालाई लिएर तत्कालै चुनौती वा प्रश्न उठ्छ। विभिन्न विरोधाभासी र विरोधाभासी सांस्कृतिक मान्यताबीच मेलमिलाप कसरी गर्ने ? अनि परिष्कृत समस्याहरू समाधान गर्ने संयन्त्र के हुन सक्छ ? के एक उदार देशको सरकार यो समस्या समाधान गर्न नैतिक रूपमा बाध्य छ ? व्यक्ति र समूहको स्वायत्तता सुनिश्चित गर्न बहुसांस्कृतिक समाजका चुनौती धेरै छन्। मानिस स्वायत्तताको प्रयोगमा निर्बाध रहन चाहन्छन्, जबसम्म यो मानवताविरुद्ध हुँदैन। एक व्यक्ति नैतिक रूपमा स्वायत्त हुन्छ यदि उसले अरूलाई नैतिक अधिकारीको रूपमा स्वीकार गर्न अस्वीकार गर्छ भने मात्र उसले नैतिक रूपमा सही के हो भनेर अरूको निर्णयलाई स्वतन्त्र विचारबिना स्वीकार गर्दैन। समाजमा जुनसुकै संस्कृति भए पनि प्रत्येक व्यक्तिको स्वायत्तता सुनिश्चित गर्नु बहुसांस्कृतिकताको चुनौती हो। न्यायको अवधारणा भनेको यस सन्दर्भमा राजनीतिक र सांस्कृतिक न्याय हो। न्याय प्रवद्र्धन गर्ने अर्थात् अल्पसंख्यकहरूको आधारभूत मानवअधिकारको उपभोग सुनिश्चित गर्नु बहुसांस्कृतिकताको चुनौती हो। सांस्कृतिक भिन्नताको कारणले मात्र कोही पनि आफ्नो अधिकारबाट हिचकिचाउनु हुँदैन भन्ने कुरामा ध्यान दिनुपर्छ, अल्पसंख्यकको सामाजिक सुरक्षा सुनिश्चित गर्न। बहुलवादी समाजमा अल्पसंख्यकले हावी भएका मानिसहरूबाट असुरक्षित महसुस गर्छन्। त्यसैले अल्पसंख्यकलाई सामाजिक सुरक्षा सुनिश्चित गर्नु बहुसांस्कृतिक समाजको सरकारको दायित्व हो। बहुसांस्कृतिक समाजको सरकारको सामाजिक उत्तरदायित्व हो। अल्पसंख्यक समुहलाई समाजको मुख्य प्रवृत्तिका साथ लागू गर्नुपर्छ। फरक संस्कृतिका मानिसलाई भूमिको मुख्य सांस्कृतिक प्रवृत्तिमा ल्याउन धेरै गाह्रो छ। विभिन्न धर्म, संस्कृति र बानी भएका मानिस त्यहाँ हुन्छन्। यस्ता मानिस एकअर्कासँग आफ्ना मूल्यहरू साझा गर्छन् र राजनीतिको विशेष प्रणालीमा विश्वास गर्छन्। विचार र संस्कृतिबीचको द्वन्द्व तब उत्पन्न हुन्छ जब माथि उल्लेखित कारकहरूको अनादर हुन्छ। आफ्नो सांस्कृतिक पहिचान लोप हुँदा मानिसलाई लाज लाग्छ। यस सन्दर्भमा समाजको राजनीतिक निर्णय धेरै महŒवपूर्ण हुन्छन्। सिद्धान्तले उदार लोकतान्त्रिक समाजको पूर्वआवश्यकता राख्छ जसको आधारभूत संरचना राम्रोसँग संगठित छ र धेरैजसो मानिस राम्रो छन्। वर्तमान विश्व परिदृश्यमा हाम्रो सिद्धान्तलाई एउटा विशेष भूमिमा सीमित गर्न सक्दैनौं। विश्वका हरेक देश लोकतान्त्रिक देश होइन, उदारवादी पनि होइनन्। बहुसांस्कृतिक समाजमा प्रत्येक संस्कृतिको माग स्वीकार्य स्तरमा पूरा भएमा विभिन्न संस्कृतिबीच सद्भाव स्थापित हुन सक्छ। त्यसो भए, यो सामाजिक सद्भाव, बहुसांस्कृतिकता र सांस्कृतिक सापेक्षतावादका अवधारणाबीचको अन्तरसम्बन्ध हो।"
गृहमन्त्रीमाथि छानबिन गर्न संसदीय समिति गठन गर्नुपर्नेमा कांग्रेसको अडान कायमै,"काठमाडौं : प्रमुख प्रतिपक्ष दल नेपाली कांग्रसले उपप्रधानमन्त्री तथा गृहमन्त्री रवि लामिछनेमाथि सहकारी ठगी प्रकरणमा छानबिन समिति बनाउनुपर्ने अडान कायमै राखेको छ। आइतबार बैठक सुरू हुनेवित्तकै कांग्रेस सांसदहरूले गृहमन्त्रीमाथि अनुसन्धान गर्न संसदीय समिति गठनको माग गर्दै संसदमा अवरोध जनाएको छ। कांग्रेस सांसदहरू आआफ्नो सिटबाट उठेर अवरोध जनाएपछि सभामुख देवराज घिमिरेले सांसद संजयकुमार गौतमलाई समय दिए। सांसद गौतमले गृहमन्त्री लामिछानेमाथि नैतिक र कानुनी प्रश्न उठिसकेकाले उनीमाथि छानबिन हुनुपर्नेमा जोड दिए। 'हामीले उठाएको यो मुद्दामा सम्पूर्ण संसदको ध्यानाकर्षण गराउन चाहन्छु। सरकार यो प्रति गम्भीर बनोस्। संसदीय छानबिन समिति बनाइयोस्। यो कुरालाई चाँडोभन्दा चाँडो निष्कर्षमा पुगोस्। होइन भने यो मु्द्दा बारम्बार उठाइरहनेछौं। हामी चाहदैनौं कि संसद अवरुद्ध गरौं। बाध्य भयौं भने पनि त्यो ठाउँमा पुग्नसक्छौं,'उनले भने। नेता गौतमले लामिछानेका विषयमा प्रधानमन्त्री र प्रहरी प्रमुखहरुले दिएको जवाफले झनै संशय भएको दावी गरे। प्रधानमन्त्री पुष्पकमल दाहाल 'प्रचण्ड' ले संसदमा कुनै पनि सहकारीमा गृहमन्त्री लामिछानेको संलग्नता नरहेको जवाफ दिएका थिए भने प्रहरी महानिरीक्षक वषन्त कुँवरले राज्य व्यवस्था तथा सुशासन समितिको बैठकमा पोखरास्थित सूर्यदर्शन सहकारीको ठगीमा लामिछानेको संलग्नता नरहेको बताएका थिए। प्रधानमन्त्री प्रचण्ड नै गृहमन्त्रीको बचाउँमा लागेको उनको आरोप छ। गृहमन्त्री लामिछानेमाथि सहकारी ठगीको आरोप छ। उनीविरुद्ध उजुरी परेपनि छानबिन नभएको सहकारी पीडित पक्षको आरोप छ। सहकारी ठगी प्रकरणमा लामिछानेमाथि अनुसन्धान गर्न संसदीय समिति माग गर्दै कांग्रेसले संसदमा अवरोध जनाउँदै आएको छ।"
महालेखा परीक्षकमा तोयम राया सिफारिस,काठमाडौं : संवैधानिक परिषद्ले तोयम रायालाई महालेखा परीक्षकमा सिफारिस गरेको छ। आइतबार बिहान बालुवाटारमा बसेको संवैधानिक परिषद् बैठकले राष्ट्रिय तथ्यांक कार्यालयका सचिव रायाको नाम महालेखा परीक्षकको लागि सिफारिस गरेको हो। प्रधानमन्त्रीका प्रेस सल्लाहकार गोविन्द आचार्यले संवैधानिक परिषद बैठकले सचिव रायालाई महालेखा परीक्षकमा नियुक्तिका लागि सिफारिस गरेको जानकारी दिए। गत जेठ १० गते महालेखा परीक्षक टंकमणि शर्माको पदावधि सकिएपछि सो पद रिक्त थियो। संसदीय सुनुवाइपछि राष्ट्रपतिले महालेखा परीक्षक नियुक्त गर्ने संवैधानिक प्रावधान छ।
खानी नै खानी तर केही नगर्ने बानी,"नेपालमा पानीमात्रै प्रशस्त छैन, सुन पनि छ । पानी पनि त्यसै बगेर बंगालको खाडी पुग्छ । बगेको पानी खेतबारी उकाल्ने व्यवस्था छैन । खेतबारी बाँझै हुन्छन् । नेपालका ठाउँठाउँमा नुनदेखि सुनखानीसम्म पत्ता लागेको छ । कुनै बेला हिमाली क्षेत्रको नुन नेपालीका भान्छामा हुन्थ्यो, अचेल आयातित हुन्छ । फलाम खानी र तामाखानी नेपालका थुप्रै गाउँको नाम पनि हो । किनभने त्यहाँ तामा र फलाम खानी थिए र छन् । परम्परागत सीपका आधारमा तामा निकालेर भाँडा बनाउने चलन जसै विस्थापित भयो ती खानीहरू त्यसै रहे । फलामको उत्खनन गरेर नेपालका गाउँघरमा बनाएका फलामे साङ्लाका पुल र साँघुहरू अझै चुँडिएका छैनन् । इतिहास जीवित छ । देशभर १ सय ५६ वटा खानीको उत्खननका लागि विभिन्न उद्योगलाई खानी तथा भूगर्भ विभागले हालसम्म इजाजत दिइसकेको छ । तर कुनैमा पनि उत्खनन भएको छैन । सम्भवतः सर्वाधिक उत्खनन गरिएको भनिएको चुनढुंगा खानी हुनुपर्छ, जसबाट सिमेन्ट उद्योगहरू चलेका छन् । होइन भने कोइला, फलाम, सिसा, काइनाइट, ग्रेनाइट, रातो क्लाई, टाल्क (माटो खनिज), डोलोमाइट, मार्बल, म्याग्नेसाइटलगायतका खानी बेकामे भएका छन् । नवलपुरको धौवादीमा भएको फलाम खानीमा मात्रै नेपाललाई ५० वर्षभन्दा बढीलाई पुग्ने फलाम रहेको पत्ता लागेको छ । त्यहाँ फलाम उद्योग खोल्ने प्रक्रिया पनि सरकारले सुरु गरेको हो, तर काम कछुवा गतिमा छ । त्यो प्रक्रिया राजनीतिक स्टन्टमा सीमित भएको छ । मुस्ताङको युरेनियमदेखि रोल्पाको सुन होस् या दैलेख र मोरङमा छ भनिएको पेट्रोलियम खानी, तिनको उत्खनन र प्रयोगका लागि ठूलो धनराशि लाग्छ । नेपाल आफैंले त्यहाँ उत्खनन, प्रशोधन र उद्योग चलाउने सामथ्र्य बनाउन कठिन पक्कै छ । त्यस्तोमा विदेशी लगानीकर्तासँग साझेदारी गर्न सकिन्छ । गर्नुपर्छ । तर प्राकृतिक स्रोतको विषयमा त्यस्तो प्रसंग आउँदा नेपालमा अनावश्यक राजनीतिमात्र हुँदैन, अन्धराष्ट्रवादले गिजोल्छ । पानी बगेर गइरहन दिने र खानीहरू त्यत्तिकै जमिनमुनि भइरहन दिने हो भने नेपालले तिनको उपयोग कहिले गर्ने ? देश कसरी धनी बनाउने ? हो, विदेशी लगानीकर्ता र साझेदार भिœयाउँदा मुलुकलाई धेरै नाफा हुने र राष्ट्रिय अर्थतन्त्र उकास्ने सर्त भने जरुरी हुन्छ । जस्तो कि ठूलाठूला सुनखानी भएका अफ्रिकी मुलुकमा विदेशी लगानीकर्ताकै कारण फाइदा विदेशीलाई धेरै भएको छ, देश कंगालै छन् । तिनबाट शिक्षा लिएर बुद्धिमत्तापूर्ण तरिकाले हाम्रा खानीको मात्रै उपयोग गर्न सक्यौं भने देशमा आर्थिक समृद्धि पक्कै हासिल हुन्छ । तर आफूले पनि केही नगर्ने र विदेशीलाई पनि नपत्याउने खालको केही नगर्ने बानी कायमै रहे, गरिबी पनि कायमै ररिहन्छ ।"
संवैधानिक परिषद्को बैठक बालुवाटारमा जारी,"काठमाडौं : संवैधानिक परिषद्को बैठक बालुवाटारमा सुरु भएको छ। प्रधानमन्त्री निवास बालुवाटारमा बसेको आजको बैठकको कार्यसूची रिक्त रहेका संवैधानिक निकायहरूको पदपूर्ति रहेको छ। बैठकमा महालेखा परीक्षक नियुक्तिका लागि पनि छलफल हुने छ। यसअघि चैत १२ गते बस्ने भनिएको बैठक विभन्न कारणले बस्न नसकेपछि आज बसिएको हो। बैठकमा प्रधानमन्त्री पुष्पकमल दाहाल प्रचण्ड, सभामुख देवराज घिमिरे, उपसभामुख इन्दिरा राना, राष्ट्रिय सभाका अध्यक्ष नारायण दाहाल, प्रमुख प्रतिपक्षी दल नेपाली कांग्रेसका सभापति शेरबहादुर देउवा र प्रधानन्यायाधीश विश्वम्भरप्रसाद श्रेष्ठ सहभागी छन्।"
विविध,"माननीय अर्थमन्त्रीज्यू, तपाईं विद्यावारिधिधारी अर्थशास्त्री त होइन, खारिएका राजनीतिक नेता भएका नाताले म आसन्न २०८१०८२ को बजेटप्रति निकै आशावादी छु। समृद्धिको कुनै विशेष सूत्र हुँदैन, यो साहस र योग्यतामा समिश्रित परिणति हो। अर्थमन्त्रीका रूपमा तपाईंको दोस्रो कार्यकाल : फड्किँदै अघि बढेका नेता एवं पटकपटक जननिर्वाचितपरीक्षित व्यक्तित्व भएका नाताले तपाईं देशको गरिबीको निकट द्रष्टा हुनुहुन्छ। त्यसैले पनि म अलि बढी नै उत्साही छु, यसपालि तपाईंले समृद्धिको नयाँ परिकार पस्कनु हुनेछ कि ! बजेट राष्ट्रको ढुकढुकी हो, केवल आर्थिक अभ्यासको प्राविधिकता होइन। यो राष्ट्रका जटिलतम् समस्या समाधानका लागि अवधारणा र रणनीतिको दस्तावेज हो, जसमा स्रोतहरूको विनियोजन गर्दा न्याय र विवेकको प्रयोग गरिनुपर्छ। म हाम्रो राष्ट्रिय बजेटलाई विगतका राम्राहरूको जोडजाम, अपूर्ण अयोग्य वर्तमान र योजनाविहीन भविष्यका रूपमा पाउँछु। बजेट निर्माताहरूसँग सरकारको गति, दृष्टिकोण र मूल्यमान्यतालाई प्रतिबिम्बित गर्ने खुबी पाउँदिनँ। तिनीहरूसँग न निपुणता छ, न गुणवेत्ता। अर्थमन्त्रीज्यू, बजेट किन सधैं यति रुक्खासुक्खा हुन्छ ? बजेट बनाउनेहरू किन आम जनताका उत्साहका सारथि बन्न सक्दैनन् ? के यो सर्वसाधारणलाई जागृत गराउने सुन्दर अवसर होइन ? हो भने, तिनीहरू राष्ट्र रूपान्तरणमा किन गहन सिर्जनशील बन्न सक्दैनन् ? म अर्थशास्त्रको कुनै ओहदामा छैन। तर, एउटा उद्यमी र नेपाली नागरिकका हैसियतमा आगामी बजेटका लागि सुझाव दिनबाट आफूलाई पन्छाउन सकिनँ। र, यो सातबुँदे विविध सुझाव दिएको छु। मलाई लाग्छ, हामी विविध परिस्थितिमा छौं र यी विविध सुझावहरू पक्कै सहयोगी हुनेछन्। १ आशाको सञ्चार गर्नुहोस् सामाजिक निराशा आर्थिक निराशाभन्दा धेरै घातक हुन्छ। कृपया तपाईंका कार्यक्रमहरूमा आशा र उत्साहको प्रत्याभूति दिलाउनुस्। तपार्ईंका बजेटका हरेक विनियोजनमा आफैंलाई सोध्नुहोस्, यसबाट कस्तो ऊर्जा मिल्छ ? २ युवालाई सम्बोधन गर्नुहोस् युवा र राष्ट्रिय बजेटका कार्यक्रमबीच ठूलो विच्छेदन पाइन्छ। यस्तो उच्चस्तरीय युवा विकास कार्यक्रम प्रस्तुत गर्नुहोस्, जसले दुई वर्षमा परिणाम दिन सकोस्। युवालाई देशमै अड्याउने मौलिक सोच ल्याउनुहोस्। युवा र नवउद्यमीलाई निरुत्साहित गर्ने विगतका परिपाटी सच्याउनुहोस्। ३ साहसी बन्नुस् पहिला बसेका कतिपयहरू जस्तो अर्थमन्त्रीको कुर्सी कमजोर होइन। यो व्यक्तिको तागत र चमक देखाउने ठाउँ हो। अति राजनीतीकरणका कारण राष्ट्रिय स्रोतहरूको कर्मकाण्डी वितरणले विगतमा धेरै समस्या खडा गरेका छन्। त्यस्ताको निरन्तरता टुटाउन, बन्द गर्न र अकल्पनीय तर अत्यावश्यकमा केही नयाँ गर्न साहस देखाउनुस्। जनता त्यो पलको प्रतीक्षामा छन्। कार्यक्रमहरूलाई चुनावी नारा हुन दिनबाट रोक्नुस्। ४ उद्यमीलाई सद्भाव देखाउनुहोस् उद्योग धन्धाको ईष्र्या होइन, तिनलाई प्रवद्र्धन गर्नुस्। तिनीहरू राज्यका विभिन्न निकायका आक्रमणले धराशायी छन्। आर्थिक मन्दीका चपेटामा छन्। राष्ट्रिय राजस्वका विविध उपाय खोज्नुस्। कर सिक्काको एउटा पाटो हो, जब कि अर्को पाटो अनुदान र सहुलियत हो। व्यवसायीलाई करका नाममा प्रताडना नदिनुस्। बरु तिनीहरूलाई तिर्न र थप तिर्न सक्ने गरी आर्जन गर्न प्रेरित गर्नुस्। तपाईंका बजेटका प्रावधानमा तिनलाई सम्मान गर्नुहोस्। ५ शिक्षामा लगानी गर्नुस् विद्यमान शैक्षिक संस्थाहरूलाई स्वरूपान्तरणका लागि अवसर प्रदान गर्नुहोस्। शैक्षिक सुशासनको पहल गर्नुस्। दीर्घकालीन अनुत्पादक कार्यक्रमलाई भन्दा सुन्दर भविष्य निर्माण गर्ने कार्यक्रममा एकपटक लगानी गर्नुस्। शिक्षामा हामीले धेरै कुरा छुटाइरहेका छौं, जुन राष्ट्र समृद्धिको एकमात्र महत्त्वपूर्ण माध्यम बन्न सक्छ। ६ डिजिटल रूपान्तरण डिजिटलाइजेसन भ्रष्टाचारविरुद्ध आणविक हतियार हो प्रहार गर्नुस्। महत्त्वाकांक्षी बन्नुहोस्। आफ्नो लक्ष्यमा पुग्न हिम्मत गर्नुहोस्। राष्ट्र निर्माणका लागि विश्वव्यापी सूचना प्रविधि कम्पनीहरू र दाताहरूलाई आह्वान गर्नुस्। सानो अंशमा नै किन नआओस्, त्यो समृद्धिको बीजारोपण हुनेछ। ७ अभिभावक बन्नुहोस् नेपाललाई बचाउनुहोस्। हरेकको अभिभावक बन्नुस्। स्वार्थ समूहहरूलाई सुन्नुहोस् तर स्वतन्त्र परामर्शदाताहरूबाट भेरिफाई गर्नुहोस्। बजेटलाई समावेशी र सहभागितामूलक बनाउनुहोस्। प्रभाव समूहहरूलाई तपाईंका सम्भावित निर्णयहरूका पक्षविपक्षमा विश्लेषण गर्न दिनुस्। गोप्य र आश्चर्यजनक बनाउने नाममा दुर्घटनामा नपार्नुस्। बोल्ड बन्नुहोस्। किन र किन होइन भन्ने हरेक सरोकारवालाका भनाइलाई सम्बोधन गर्न तयार रहनुस्। आठौं सुझाव, कृपया अन्तर्राष्ट्रिय स्तरका उत्कृष्ट अभ्यास र तिनका प्रभावकारिताका साथसाथै हाम्रा कम्तीमा दुई दशकयताका कार्यक्रमहरूका प्रवृत्ति, कमजोरी, सशक्तता, व्यवधान आदिको अध्ययन विश्लेषण गर्न कम्तीमा एक दिन खपत गर्नुहोस्। राम्रो पाठकका नाताले म के भन्छु भने तपाईंका आर्थिक सल्लाहकारहरूबाट भन्दा त्यहाँबाट तपार्ईंले मार्गदर्शक खुराक पाउनुहुनेछ। यी सामान्य हुन्। तर, समायोजन गरिनुपर्ने विविध विषय अवश्य हुन्। यदि सामान्य नै छुटाइयो भने कुनै पनि वस्तु गुदीबिनाको बोक्रोजस्तो बन्न पुग्छ। समयले व्यक्तिलाई कुनै क्षण कुनै गतिलो गर्न अवसर दिन्छ अहिले तपाईंलाई छ। समुन्नत नेपालको आर्किटेक्ट बन्ने यो मौका नगुमाउनुस्।"
"अलमलमा कांग्रेस, एमालेसहितका दल चुनावी मैदानमा","इलाम : वैशाख १५ गते इलाम क्षेत्र नम्बर २ मा हुन लागेको प्रतिनिधिसभाको उपनिर्वाचनका लागि राष्ट्रिय स्वतन्त्र पार्टीले शनिबार उम्मेदवारी घोषणा गरेको छ। यसअघि नेकपा एमाले, नेकपा एकीकृत समाजवादी, राष्ट्रिय प्रजातन्त्र पार्टीलगायतले उम्मेदवार घोषणा गरेर प्रचार शुरू गरे पनि मुख्य प्रतिस्पर्धी ठानिएको नेपाली कांग्रेसले भने उम्मेदवारको टुंगो लगाउन सकेको छैन। कांग्रेसको क्षेत्र, जिल्ला, प्रदेश समितिले समेत नाम सिफारिस गरेर पठाएको हप्ता दिनभन्दा बढी हुँदा पनि केन्द्रले उम्मेदवार घोषणा गर्न नसकेको हो। नेपाली कांग्रेसमा भने टिकटको रस्साकसी जारी छ। कांग्रेसको इलाम जिल्ला कार्यसमितिले पनि भेषराज आचार्य, केशव थापा, डम्बर खड्का, नगेन्द्र कुमाल, रमेश लिङ्दम, चन्द्रमाया लिम्बु र शान्तिकला तामाङको नाम केन्द्रमा पठाएको छ। कांग्रेसका एक नेता भन्छन्, जंघार तर्न तिघ्रा कमाउने कांग्रेसको चालकै कारण त्यस क्षेत्रमा काग्रेसले पटकपटक हार व्यहोर्नु परेको हो। पार्टीका सभापति, उपप्रधान तथा गृहमन्त्री रवि लामिछानेसहितका पार्टीका नेताहरू इलाम पुगेर उम्मेदवार सार्वजनिक गरेका हुन्। उपप्रधान तथा गृहमन्त्री लामिछानेले स्वर्गीय नेता सुवास नेम्वाङको विरासत बोक्न इलामको माटोमा राष्ट्रिय स्वतन्त्र पार्टी आएको बताएका छन्। शनिबार इलाम क्षेत्र नम्बर २ मा उपनिर्वाचनका लागि उम्मेदवार सार्वजनिक कार्यक्रममा बोल्दै उनले मिलन लिम्बूलाई आफ्नो दलले उम्मेदवार बनाएको बताउँदै इलामले घण्टी बजाएरै छोड्ने दाबी गरे। इलामको चोक बजार लाँकुरी चौतारामा एक कार्यक्रम गरी पत्रकारसमेत रहेका मिलन लिम्बुको उम्मेदवारी सार्वजनिक गरिएको हो। उम्मेदवारी सार्वजनिक कार्यक्रममा युवा तथा खेलकुद मन्त्री विराजभक्त श्रेष्ठ, ललितपुर ३ की सांसद तोशिमा कार्की, पार्टी सभापति रवि लामिछाने, स्वर्णिम वाग्ले, उम्मेदवार घोषणा गरिएका मिलन लिम्बुलगायतका वक्ताहरूले सम्बोधन गरेका थिए। गत भदौ २६ गते नेकपा (एमाले)का उपाध्यक्ष तथा संविधान सभाका अध्यक्ष सुवास नेम्वाङको निधन भएपछि हुन लागेको उपनिर्वाचनका लागि इलाम २ मा चहलपहल सुरु भएको छ। एकाएक चर्चामा आएका नेम्वाङ पुत्र सुहाङ नेम्बाङलाई नेकपा एमालेले इलाम क्षेत्र न २ मा उम्मेदवार बनाएपछि चुनावी सरगर्मी बढेको हो। इलाम क्षेत्र २ मा वैशाख १५ गते हुने प्रतिनिधिसभा सदस्य उपनिर्वाचनमा एमालेले नेम्वाङलाई उम्मेदवार बनाउने निर्णय गरेको छ। नेपाल कम्युनिस्ट पार्टी माओवादी कोशी प्रदेश समितिले चार जना आकांक्षीको नाम सिफारिस गरेको छ। प्रदेश अध्यक्ष हर्कबहादुर नेम्बाङ (मिक्सो) पार्टीको तर्फबाट धीरेन्द्र शर्मा तिम्सिना (रमण), उर्मिला तामाङ (चन्दा) ओमबहादुर गुरुङ (सौरभ) र कुमार बराइली (अनिल)को नाम केन्द्रमा सिफारिस गरेर पठाएको जानकारी दिए। नेपाल कम्युनिस्ट पार्टी (एकीकृत समाजवादी)ले इलाम क्षेत्र २ को उपनिर्वाचनका लागि सचिवालय सदस्य जितबहादुर राईलाई उम्मेदवार बनाएको छ। इलाम क्षेत्र नंं२ मा वैशाख १५ गते हुने प्रतिनिधिसभा सदस्य उपनिर्वाचनमा राष्ट्रिय प्रजातन्त्र पार्टी (राप्रपा)ले लक्ष्मी गुरुङलाई उम्मेदवार बनाउने भएको छ। इलाम २ मा प्रेमदीप लिम्बू, डकेन्द्रसिंह थेगिम र अर्जुनविक्रम शाहीले स्वतन्त्र उम्मेदवारी दिने घोषणा गरेका छन्। चैत २४ गते उम्मेदवारी दर्ता गर्ने गरी निर्वाचन आयोग काम गरिरहेको छ।"
"आर्यघाटमा दागबत्ती दिए, काजक्रिया गर्न नपाउँदै परिवारका ६ त्रिशूलीमा बिलाए","गोरख : पाँच जनाको शव गोरखा अस्पतालको शवगृहमा पोस्टमार्टम हुँदै थियो। मृतकका छरछिमेक शवगृहबाहिर भरिभराउ थिए। सबैको चेहरा जमिनमुखी थियो। केही प्रौढ महिलाहरू मृतकको घर गोरखा नगरपालिका ७ पौवाखेतमा भेला भएका थिए। उनीहरू मृतक ३९ वर्षका शंकर रोकाकी श्रीमती बबिता रोकाको वरिपरि बसिरहेका थिए। कोही कसैसँग बोल्ने अवस्थामा थिएनन्। हेर्दा १५, १६ जना महिलाहरू त्यहाँ देखिन्थे, तर कोही कसैसँग नबोल्दा सन्नाटा छाएको थियो। कसैको नजर कसैसँग जुधिरहेको थिएन। मौनतामा कोही जमिनतिर, कोही आकाशतिर, कोही बेपर्बाह यताउति नजर डुलाइरहेका देखिन्थे। लाग्थ्यो, उनीहरूको पीडामा आकाश पनि रोएको छ। सिमसिम पानी परिरहेको छ। बादल धुम्म छ। बिहान ५ बजे काठमाडौंबाट ट्याक्सीमा गोरखा आइरहेका एकै परिवारका ६ जना त्रिशूलीमा खसेको खबर सुनेदेखि झर्न थालेको आँसु दिनभर बगेर सकिएझै देखिन्थ्यो। परिवारको पाँचै जनाको मृत्युपछि जीवित सदस्य शंकरकै समउमेरकी बबितामात्र थिइन्। उनको साथ र सहयोगमा बसेका सबैको आँसु सुकेर थाकेका मुहार उदास थियो, ओठ कलेँटी परेको। कपाल रातो मजेत्रोले बेरे पनि पहिरनमा कसैको ध्यान थिएन। ट्याक्सी दुर्घटनामा एकै परिवारका पाँच जनाको मृत्यु र एकजना बेपत्ता भएपछि पौवाखेत असीम पीडाको दहमा डुबेको छ। एक वर्षदेखि क्यान्सरबाट ग्रसित भएका गोरखा नगरपालिका ७ पौवाखेतका ३९ वर्षका शंकर रोकाको शुक्रबार साँझ काठमाडौंको अस्पतालमा मृत्यु भयो। आर्यघाटमा दाहसंस्कार गर्न उनका छरछिमेक माइक्रो रिजर्भ गरेर शुक्रबार साँझतिरै काठमाडौंका लागि हिँडे। दाहसंस्कार गरेर फर्कने क्रममा बा २ ज ४१९६ नम्बरको ट्याक्सी पृथ्वी राजमार्गको सिमलधाराबाट त्रिशूलीमा खस्दा त्यसमा सवार मृतकका एकाघरका पाँचजनाको घटनास्थलमै मृत्यु भएको थियो भने एकजना अझै बेपत्ता छन्। मृतक शंकरकी आमा ७० वर्षकी जूनकीरी रोका, उनकी छोरी गोरखा नगरपालिका४ की हरिमाया रोका (उपरकोटी), नाति ८ वर्षका आगमन उपरकोटी, अर्की छोरी गोरखा नगरपालिका १३ यङ्कोटकी अञ्जना रोका र ज्वाइँ ट्याक्सी चालक गोरखा नगरपालिका ७ बतासेका अर्जुन सिर्मलको घटनास्थलमै मृत्यु भयो। बुवा शंकरलाई दागबत्ती दिएर फर्केका छोरा १८ वर्षका विवश रोका त्रिशूलीमा बेपत्ता भएको आफन्त विष्णु मग्रातीले जानकारी दिए। शंकरका बुवा दिलबहादुर रोकाको यसअघि नै मृत्यु भइसकेकाले अब सो परिवारमा बबिता मात्र बाँकी रहेकी उनले बताए। त्रिशूलीमा खसेपछि चालकले फोनमा भने, दाइ, डुब्न लागें, बचाउनुस् शंकरलाई व्यथाले सिकिस्त पार्दै गएको खबर पाएपछि मृतकका आमा, दिदीबहिनीहरू अघिल्लो दिन बिहीबारै काठमाडौं पुगेका थिए। छोरा विवश र श्रीमती पहिल्यैदेखि उनको सेवा सुश्रुषमा थिए। शुक्रबार साँझ उनको मृत्युको खबर पाएपछि छरछिमेकहरू पनि दाहसंस्कारका लागि माइक्रो रिजर्भ गरी राति १२ बजे काठमाडौं पुगे। दाहसंस्कार सकी बिहान ३ बजे दुईवटा ट्याक्सी र एउटा माइक्रोमा काठमाडौंबाट गोरखाका लागि हिँडे। एकाघरका ६ जना सवार एउटा ट्याक्सी अर्जुन सिर्मलले चलाएका थिए, अर्को प्रकाश रोकाले। अर्जुन मृतक शंकरका ज्वाइँ हुन्। प्रकाशचाहिँ अर्जुनका जेठान हुन्। मेरो ट्याक्सीमा ज्वाइँ (अर्जुन)को बूढी, भाञ्जी, भाइको छोरी र क्यान्सर लागेर बित्ने दाइको बूढी हुनुहुन्थ्यो, प्रकाशले भने, ज्वाइँ (अर्जुन)ले चलाउनुभएको ट्याक्सीमा क्यान्सरबाट बित्नुभएका दाइको आमा, छोरा, जेठीदिदी, भाञ्जा, माइला ज्वाइँ र कान्छी बहिनी चढ्नु भएको थियो। बिहान ४ बजे सबै चरौंदी आइपुगेर सँगै चिया नास्ता गरेको उनले बताए। त्यहाँबाट म उछिनेर अगाडि लागेँ। बाटोमा अर्जुन ज्वाइँले फोन गरेर बाबुलाई खुवाउन स्याउ किन्नुपयो, मुग्लिनमा एकछिन गाडी रोक्नु है भन्नुभयो, प्रकाशले भने। प्रकाश मुग्लिन आएर पर्खिरहे। छरछिमेक, आफन्तहरू चढेको माइक्रो आयो र उछिनेर गयो। तर अर्जुनले चलाएको ट्याक्सी अझै आइपुगेन। सँगै आएको माइक्रोले उछिनेको १०१५ मिनेट भइसक्दा पनि नआएपछि मैले ज्वाइँलाई दुई पटकसम्म फोन गरे तर उठेन, प्रकाशले भने, पछि उतैबाट फोन आयो। फोन उठाउँदा एक्कासि दाइ म डुब्न लागे मलाई बचाउनुहोस् भन्दै अत्तालिँदै बोल्नुभयो। बिहान ५ बजेर ६ मिनेट जाँदा फोन आएको उनले बताए। लोकेसन भन्नुस् भन्दै प्रकाशले बारम्बार सोधिरहे। तर उताबाट म डुब्न लागे बचाउनुस् भन्ने उही वाक्य मात्र दोहोरिरह्यो। आवाज सानो हुँदै गयो। त्यसपछि प्रकाश ट्याक्सी लिएर मझिमटार फर्किए। त्यसपछि उनले माइक्रोमा रहेका आफन्तलाई फोन गरे, त्यतिबेला माइक्रो गोरखा नगरपालिका १३ मझुवा कटिसकेको थियो। माइक्रोले उहाँहरूलाई मझिमटारमा ओभरटेक गरेको भन्ने थाहा पाएँ। त्यसैले त्यहाँबाट यता बाटोमा केही भयो भन्ने लागेर सीधै मझिमटार गयौं प्रकाशले भने, माइक्रो पनि फर्कियो। मझिमटारबाट खोज्दै कुरिनटारसम्म आयौं, तर कहीँ कतै भेटिएन। नभेटिएपछि प्रहरीलाई खबर गरे। उनीहरू कुरिनटारमा रहेको नेपाल प्रहरी र सशस्त्र प्रहरीको विपद् व्यवस्थापन प्रशिक्षण प्रतिष्ठानमा सम्पर्क गरे। प्रहरीको खोजतलासबाट बिहान ७ बजे ट्याक्सी दुर्घटना भएको पत्ता लागेको थियो। दुर्घटनामा परेर मृत्यु भएका पाँचै जनाको शव शनिबार गोरखा अस्पताल ल्याएर पोस्टमार्टम गरिएको छ। एकजनाको खोजी कार्य भइरहेको प्रहरी नायब उपरीक्षक रमेश श्रेष्ठले जानकारी दिए।"
"राजपत्रमा समेत त्रुटि ! तिथि, मिति र नाम नै फरक","जाजरकोट : सरकारले गर्ने महत्त्वपूर्ण निर्णय, ऐन, नियमावलीलगायतका विषय राजपत्रमा प्रकाशन भएपछि कानुनसरह लागू हुन्छन्। यति महत्त्वपूर्ण दस्तावेजका रूपमा प्रकाशन हुने राजपत्रमा समेत गम्भीर लापरबाही र हेलचेक्र्याइँ हुने गरेको पाइएको छ। गत कात्तिक १७ गते जाजरकोटमा भूकम्प गयो। आवश्यक सहयोग जुटाउन नसकेपछि गत फागुनमा बसेको मन्त्रिपरिषद् बैठकले जाजरकोट र रुकुमका प्रभावित पालिकालाई विपद् संकटग्रस्त क्षेत्र घोषणा गरेको थियो। सोही विषयलाई राजपत्रमा प्रकाशन गर्ने क्रममा कात्तिक १७ गते हुनुपर्नेमा असोज १७ गते उल्लेख गरिएको छ। यस्तै, रुकुम पश्चिमको सानीभेरी गाउँपालिका हुनुपर्नेमा सानीभेरी नगरपालिका उल्लेख गरिएको छ। गत चैत ५ गते प्रकाशित राजपत्रअनुसार वैदेशिक ऋण प्राप्त गर्ने प्रयोजनका लागि एक महिनासम्म विपद् संकटग्रस्त क्षेत्र घोषणा गरिएको उल्लेख छ। भूकम्पका कारण जिल्लाको आर्थिक, सामाजिक तथा भौतिक पूर्वाधारका क्षेत्रमा पुगेको क्षतिका कारण जनजीवन अस्तव्यस्त भएकाले जिल्लाका सम्पूर्ण क्षेत्रलाई पुनर्जीवन प्रदान गर्ने गरी एकीकृत पुनर्निर्माणको प्रक्रिया प्राथमिकताका साथ शीघ्र अघि बढाउन माग गर्दै विपद् संकटग्रस्त क्षेत्र घोषणा गरिएको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। भूकम्पका कारण जिल्लाको बृहत्तर सामाजिक तथा आर्थिक संरचना ध्वस्त भएको, शिक्षा, स्वास्थ्य, खानेपानी, सरसफाइ, सिँचाइ, कृषि, रोजगारीलगायतका क्षेत्रमा गम्भीर असर परेका कारण वैदेशिक सहायता र ऋण प्राप्त गर्ने प्रयोजनका लागि जाजरकोटका ६ वटा र रुकुमपश्चिमका ३ वटा पालिकालाई विपद् संकटग्रस्त क्षेत्र घोषणा गरिएको राजपत्रमा उल्लेख गरिएको छ। राजपत्रका अनुसार जाजरकोटका भेरी नगरपालिका, नलगाड नगरपालिका, छेडागाड नगरपालिका, बारेकोट गाउँपालिका, कुशे गाउँपालिका र जुनीचाँदे गाउँपालिकालाई विपद् संकटग्रस्त क्षेत्र घोषणा गरिएको हो। यस्तै, रुकुमपश्चिमका आठबिसकोट नगरपालिका, चौरजहारी नगरपालिका र सानीभेरी गाउँपालिकालाई विपद् संकटग्रस्त पालिका घोषणा गरिएको छ। दुई जिल्लाका गरी १० पालिकालाई संकटग्रस्त घोषणा गरिएको हो। जाजरकोटको शिवालय गाउँपालिका मात्र उक्त घोषणामा छुटेको छ। नेपाल सरकारका सचिव एकनारायण अर्यालले आज्ञाले भनेर राजपत्र प्रकाशन भएको छ। राजपत्र कानुन सरहको सरकारको लिखित दस्तावेज हो। राजपत्र प्रकाशनका क्रममा गम्भीर त्रुटि हुनुलाई हेलचेक्र्याइँको परकाष्टा भएको नागरिक समाज जाजरकोटका अगुवा राजेन्द्रविक्रम शाहले बताए। सरकारले भूकम्पपीडितलाई अहिलेसम्म अस्थायी आवासको दोस्रो किस्ताबापत रकमसमेत दिन सकेको छैन। तीन दर्जन बढी सरकारी कार्यालय, चार सय बढी विद्यालय, ऐतिहासिक सम्पदा, मन्दिर, निजी आवासलगायतमा क्षति पुगेको छ। स्थायी पुनर्निर्माणको प्रक्रियासमेत अहिलेसम्म अघि बढ्न सकेको छैन।"
"देशभर टन्नै हतियारलाई लाइसेन्स,तर अनुगमन शून्य","काठमाडौं : न्यायको पवित्रधाम सर्वोच्च अदालत परिसरमा चैत ५ गते एउटा अचम्मको घटना भयो। मेडिकल व्यवसायी दुर्गा प्रसाईका व्यक्तिगत सुरक्षागार्ड अत्याधुनिक एवं स्वचालित हतियारसहित सर्वोच्चको गेटमा पक्राउ परे। त्यस्तो अत्याधुनिक हतियार पनि व्यक्तिलाई राख्न दिइएको रहेछ भनेर सुरक्षाका जानकार नै अचम्म मा परे। गृह प्रशासन पनि झसंग भयो अनि, प्रसाईका व्यक्तिगत सुरक्षागार्डले बोकेको उक्त हतियारको अनुसन्धानतिर जुट्यो। त्यतिमात्र होइन, देशभर के कस्ता हतियार व्यक्तिलाई राख्न दिइएको रहेछ भनेर विवरण संकलनमा गृह मन्त्रालय जुट्यो। मन्त्रालयका अनुसार देशभर ३६ हजार बढी हतियार व्यक्तिगत रूपमा राख्न लाइसेन्स (इजाजतपत्र) दिइएको छ। आधाभन्दा कमको मात्रै वार्षिक नवीकरण भएको छ। लाइसेन्स दिइएका केकस्ता हतियार हुन् ? तिनको नवीकरण बर्सेनि हुन्छ कि हुँदैन ? कुन प्रयोजनमा प्रयोग भइरहेका छन् ? सदुपयोगदुरुपयोग के छ ? भन्नेमा गृह प्रशासनका उच्च अधिकारी नै अनविज्ञता प्रकट गर्छन्। अर्कोतिर, इजाजत दिइएका हतियार कहाँ कहाँ लैजान पाउने ? कुन प्रयोजनमा मात्रै बोक्न पाउने ? भन्ने पनि अन्योलता गृह प्रशासनमा देखिन्छ। मेडिकल व्यवसायी प्रसाईका सुरक्षागार्डले बोकेको उक्त हतियार जर्मनीमा बनेको जीएसजी५ मोडेलको अध्याधुनिक राइफल हो। अर्को अचम्मको कुरा, त्यस्तो हतियार देशभर बोक्न पाउने गरी गृह प्रशासन (झापा जिल्ला प्रशासन)ले लाइसेन्स दिएको हो। त्यो हतियार बोक्नको लागि वाहक भनेर दीपक खड्काको नाम लाइसेन्समा उल्लेख छ। तर उक्त हतियार राजकुमार धितालले बोकेको अवस्थामा भेटिएका थिए। यसबाट पनि व्यक्तिगत रूपमा लाइसेन्स दिइएका हतियारको के कसरी प्रयोग भइरहेको छ भन्ने देखाउँछ। यस्तो संवदेनशील विषयको अनुगमन नगरेर गृह प्रशासनले चरम लापरबाही गरिरहेको स्पष्ट हुन्छ। हाम्रो जस्तो मुलुकमा अत्यावश्यक बाहेक निजी हतियार राख्नुपर्ने आवश्यक्ता छैन। सम्पत्तिको रवाफ देखाउन सोर्सफोर्सका आधारमा इजाजत लिने गरिन्छ, जुन गलत हो। निजी हतियार राख्ने र हतियार प्रयोग गर्ने विषयलाई नियमन गर्नैपर्छ। नियमन नहुँदा यसको दुरुपयोग भइरहन्छ। निजी हतियार आवश्यकताभन्दा पनि रवाफका लागि राख्ने गरेको देखिएको छ। निजी हतियार राख्न पाउने नियमावली र कार्यविधि नै परिवर्तन गर्न जरुरी छ। आफ्ना नागरिकलाई सुरक्षा दिन राज्य सक्षम छ भन्ने विश्वास दिलाउनुपर्छ। हतियार राख्ने व्यक्ति पूर्ण सुरक्षित हुन्छ, भन्ने कतै छैन। हाल लोकतन्त्र छ मुलुकमा, त्यसैले राज्यको नजरमासबै नागरिक समान हुन्। खगराज अधिकारी, पूर्वगृहमन्त्री विज्ञ भन्छन् निजी हतियार किन चाहियो ? पूर्वगृहसचिव गोविन्द कुसुम अहिलेको अवस्थामा निजी सुरक्षाको लागि हतियार राख्ने अनुमति दिन आवश्यक नभएको बताउँछन्। पञ्चायतकालको जस्तो समय अहिले छैन, पूर्वगृहसचिव कुसुम भन्छन्, अहिले राज्यका नागरिकलाई सरकारले शान्ति सुरक्षाको प्रत्याभूति दिएको छ। स्वचालित हतियारले इजाजत पाएको विषयमा कुसुमले आश्चर्य व्यक्त गरे। कानुनले गर्ने मिल्दैन भनेको विषयमा कुन आधार र कारण टेकेर अनुमति दिइएको छ, उनी भन्छन्, यो छानबिन हुन जरुरी छ। सुरक्षाको हिसाबमा स्वचालित हतियार तुलनात्मक रूपमा खतरा बढी हुन्छ। यसले एकै पटकमा दर्जनौं मानिसको हत्या गर्न सक्ने क्षमता हुन्छ। धेरै गोली लोड गर्न सक्ने हतियारमा रिस्क पनि बढी हुन्छ। यस्ता हतियार कुनै पनि अवस्थामा निजी व्यक्तिले राख्न नहुने कुसुम बताउँछन्। पूर्वएआईजी तथा सुरक्षाविज्ञ अनन्तराम भट्टराईका अनुसार राज्यको सुरक्षा निकायसँग भन्दा उच्चस्तरीय हतियार निजी व्यक्तिले राख्दा सुरक्षा जोखिम बढ्छ। धेरै व्यक्तिले हतियार राख्दा अपराध गर्ने र अपराध बढ्ने सम्भावना बढी हुने उनको तर्क छ। अपराधका घटनामा निजी हतियार पनि प्रयोग हुने गरेको अनुभव सुनाउँदै पूर्व एआईजी भट्टराईले भने, सरकारले निगरानी बढाउनुपर्छ। पूर्वगृहसचिव कुसुमका अनुसार अहिलेको सामाजिक अवस्था शान्त प्रायः छ। सशस्त्र द्वन्द्व पनि सकियो, कुसुम भन्छन्, जंगली जनावरको डर पनि खास छैन, अनि केका लागि हतियार राख्ने त ? हतियार तथा खरखजाना ऐन नै संशोधन हुनुपर्ने उनको भनाइ छ। लाइसेन्स प्राप्त हतियारको निगरानी सरकारले निरन्तर गर्नुपर्छ। नवीकरण नभएका हतियार सरकारले जफत गर्नुपर्छ। अर्धस्वचालित हतियारको इजाजत सरकारले पहिलेदेखि नै दिँदै आएको छ। यो इजाजत दिँदा प्रजिअले उक्त जिल्लाको प्रहरी प्रमुख तथा स्थानीय सरकारसँग पनि सहकार्य गरेर बुझेर मात्रै दिने प्रचलन छ। द्वन्द्वकालदेखि नै गैरकानुनी हतियारको ओसारपसार र प्रयोग मुख्य सुरक्षा चुनौती हो। हतियार राख्ने इजाजत दिँदा अलिकति कडाइ र विचार गर्ने हो भने यसबाट सुरक्षा खतरा हुने सम्भावना कम हुन्छ। हेमन्त मल्ल ठकुरी, पूर्वडीआईजी, नेपाल प्रहरी हतियार राख्न दिने अनुमति दिनुअघि नै व्यापक अनुसन्धान गरिनुपर्ने बताउँदै पूर्वसचिव कुसुमले हतियार बोक्नेको मानसिक, शारीरिक तथा सामाजिक संरचना अध्ययन गर्नुपर्ने बताउँछन्। हतियार राख्न जरुरी हो या रहर मात्रै ? के साँच्ची हतियार दुरुपयोग नगर्ने व्यक्ति हो ? यस्ता विषयमा विचार गर्नुपर्छ, उनले भने। ऐनअनुसार चिनजान र सिडियोसँग प्रजिअसँगको सम्बन्धको आधारमा जोसुकैले हतियार राख्न पाउने अवस्था बन्द हुनुपर्ने उनको तर्क छ। राष्ट्रिय सुरक्षाको विषय बृहत् विषय भएको बताउँदै पूर्वसचिव कुसुमले निजी हतियार राख्ने व्यक्ति धेरै हुँदा आन्तरिक ल एन्ड अर्डर मेन्टेन गर्ने विषयमा समस्या पर्ने बताए। उनका अनुसार हतियार लाइसेन्स दिएर राख्ने विषय नै हैन। हतियार राख्न दिने व्यवस्थाले समाजमा वर्गविभेद हुने गर्छ। हतियार भएको व्यक्तिले सामान्य व्यक्तिलाई धम्काउने, हेप्ने र तल्लो व्यवहार गर्ने गर्छन्। धाक धक्कु लगाउने अवस्था हुन्छ। हतियारको दुरुपयोग गर्ने सम्भावना हुने उनको तर्क थियो। द्वन्द्वकालमा पनि यस्ता हतियारको व्यापक दुरुपयोग भएको थियो। चुनावको बेला ठाउँठाउँमा बन्दुक पड्काउँदै बुथ क्याप्चर गरेका घटना सुनाउँदै पूर्वसचिव कुसुम भन्छन्, हतियार राख्ने व्यक्तिमा अनावश्यक तनाव उत्पन्न हुन जान्छ। निजी हतियारले अपराध बढाउन सक्ने बताउँदै पूर्वएआईजी भट्टराई भन्छन्, हतियार राख्ने व्यक्तिको निगरानी भएन। त्यो जरुरी छ। समाजमा हुने ससाना झैझगडामा समेत आवेश कन्ट्रोल गर्न नसक्दा निजी हतियार प्रयोग हुँदा अपराधका घट्ना बढ्ने गरेको उनले जानकारी दिए। पूर्वसचिव श्याम मैनाली भन्छन्, व्यक्तिलाई निजी हतियार राख्न अनुमति दिने व्यवस्था अन्तर्राष्ट्रिय स्तरमा नै छ। कानुनले नै सम्बोधन गर्ने हुँदा यसलाई गलत भन्न त मिल्दैन। निजी हतियारले राष्ट्रिय सुरक्षामा भने असर पार्छ। पूर्वसचिव मैनाली निजी हतियार अनुमति दिएका देशमा अपराध बढेको तर्क गर्छन। युरोपियन देशका अपराध तथ्यांक नै हेरौं न यो दर उच्च छ, मैनाली भन्छन्, स्कुलमा आत्मघाती हतियार प्रहार, बालबालिकामाथि गोली प्रहारलगायत दर्जनौं खालका अपराधको दर उच्च छ। हतियार भएर मात्रै व्यक्तिले सुरक्षित महसुस नगर्ने उनको भनाइ छ। सम्पूर्ण समाजको वातावरण नै शान्त हुन जरुरी छ, उनी भन्छन्, हतियार राख्ने इजाजत दिने विषयमा सरकार गम्भीर हुनुपर्छ। अत्यन्तै आवश्यक भएका व्यक्तिलाई मात्रै यस्तो अनुमति दिन जरुरी छ। अनुमति लिएर राखिएका हतियार निर्वाचनका बेला प्रशासनमा बुझाउनु पर्छ। जिल्ला सुरक्षा समितिले हरेक निर्वाचनको समयमा यस्तो निर्देशन दिँदै आएको छ। तर धेरै व्यक्तिले यो निर्देशन मान्ने गरेका छैनन्। देशभर कतिलाई दिइएको छ अनुमति ? गृहमन्त्री रवि लामिछानेले गृह मन्त्रालयले ७७ जिल्लाबाट इजाजत लिएका हतियारको विवरण संकलन गरिरहेको बताए। सुरक्षाको विषय भएकाले यति नै संख्यामा लाइसेन्स प्राप्त निजी हतियार छन् भनेर जानकारी दिन नमिल्ने गृहका सूचना अधिकारी एकदेव अधिकारीको तर्क छ। अधिकारी भन्छन्, गत चैत ६ मा नै ७७ जिल्लाका प्रशासन कार्यालयलाई इजाजत दिएको हतियारको विवरण पठाउन निर्देशन दिइएको छ। ६२ जिल्लाको मात्रै विवरण आएको छ। गृह मन्त्रालय स्रोतका अनुसार ३६ हजार बढी व्यक्तिले निजी हतियार राख्ने लाइसेन्स प्राप्त गरेका छन्। उनीहरूमध्ये आधा संख्याले पनि हतियार लाइसेन्स नवीकरण गरेका छैनन्। गृह मन्त्रालयका एक अधिकारीका अनुसार अन्य जिल्लाको तुलनामा उपत्यकामा नै निजी हतियार धेरै रहेका छन्। सरकारले निजी हतियार राख्ने लाइसेन्स दिने तर यसको फलोअप नगर्ने हँुदा आधाभन्दा बढी नवीकरण नै हुँदैनन्। एउटाले लाइसेन्स लिने र अर्कोलाई बेच्ने गरेको पनि घटना सार्वजनिक भइरहन्छ। विगतमा जंगली जनावरको सिकार गर्ने सौख भएका व्यक्तिले लाइसेन्स लिएर हतियार राख्ने प्रचलन थियो। प्रायः गलत मनशाय भएका व्यक्तिले हतियारको लाइसेन्स लिने प्रचलन छ। आत्मसुरक्षाका लागि हतियार राख्न पाउने कानुनी व्यवस्था परिवर्तन गर्नपर्छ। घरेलु हतियार तथा साना हतियारहरू सुरक्षाका हिसाबले चुनौती हुन्। लोकतान्त्रिक गणतान्त्रिक मुलुक मात्रै नभई शान्तिको क्षेत्र नेपालमा व्यक्तिव्यक्तिले हतियार राख्नु राम्रो होइन। हतियारले अप्रत्याशित अपराध गराउँछ। हतियार राख्ने व्यक्तिको सनकको भरमा अकल्पनीय घटना गराईदिन सक्छ। विकसित राष्ट्रमा भइरहेका जघन्य र क्रूर अपराध हेरौं न, एकजनाको सनकले अनेकौं दुर्घटना भएका छन्। आत्माराम पाण्डे, पूर्वरक्षासचिव उपप्रधान तथा गृहमन्त्री रवि लामिछानेले कानुनले दिएको भन्दा बढी अधिकार प्रदान गरिएको घटनामा मन्त्रालयले छानबिन गर्ने बताए। इजाजतपत्र लिएर हतियार राखेको विषयमा उनले मन्त्रालयले सबै हतियारको विवरण संकलन गर्ने र निगरानी गर्ने जानकारी दिए। गृह मन्त्रालयका सूचना अधिकारीका अनुसार लामो समयसम्म नवीकरण नगरेका हतियार सरकारले कानुनतः जफत गर्ने जानकारी दिए। उनी भन्छन्, कानुनले दिएको सुविधामात्रै प्रदान गर्न सकिन्छ। निजी हतियार राख्ने अनुमति कसले पाउँछ ? हाल प्रचलनमा रहेको हातहतियार तथा खरखजाना ऐन राजा महेन्द्रको पालामा २०१९ सालमा जारी भएको हो। यो ऐनमा पटकपटक संशोधन त भएको छ। तर, समयानुकूल नबनाइएको सुरक्षाका जानकारहरू बताउँछन्। त्यही ऐनमा टेकेर गृह मन्त्रालयले २०७८ सालमा हतियार राख्न पाउनेसम्बन्धी नियमावली जारी गयो। त्यसअनुसार प्रशासनको अनुमति लिएर पिस्तोल, रिभल्वर, राइफल, मिनियचर राइफल, टोटावाला बन्दुक, भरुवा बन्दुक र हावादारी बन्दुक राख्न पाउने नियम बनायो । इजाजतपत्र लिँदा हतियार जिल्लाभर वा नेपालभर प्रयोग गर्न पाउने भनेर दुई वर्गमा छुट्ट्यायो। त्यसका लागि बेग्लाबेग्लै दस्तुर तिर्नुपर्ने व्यवस्था गयो। जिल्ला प्रशासन कार्यालय (सीडीओ)को हतियारको लाइसेन्स दिन पाउने कानुनी व्यवस्था छ। नेपाली नागरिकले निजी सुरक्षाको लागि हतियार राख्न पाउने कानुनी व्यवस्था छ। यो अनुमति उक्त जिल्लाको प्रमुख जिल्ला अधिकारीको तजबिजीमा भर पर्छ। अर्थात् प्रजिअलाई मनासिव लागेमा उनले हतियार राख्ने अनुमति दिन सक्छन्। निजी हातहतियार राख्नको लागि कति छ दस्तुर ? गृह मन्त्रालयले २०७८ सालमा जारी गरेको नियमावली अनुसार हातहतियारको प्रकारअनुसार सरकारलाई बुझाउने दस्तुर पनि फरकफरक छ। जिल्लाभर र नेपालभरको लागि लिने अनुमतिपत्रको लागि बुझाउने दस्तुर घटीबढी छ। नियमावलीअनुसार पिस्तोल, रिभल्भर, मिनिएचर राइफलसहित अन्य राइफलको लागि जिल्लाभर लिएर हिँड्ने इजाजतपत्रको शुल्क ५ हजार छ भने देशभरका लागि ६ हजार तोकिएको छ। त्यस्तै जिल्लाभरका लागि ३ हजार र देशभरका लागि ४ हजारमा नवीकरण दस्तुर तोकिएको छ। यस्तै, टोटावाला बन्दुक वा मिनियचर राइफल प्रत्येकको जिल्लाभर लिएर हिँड्ने इजाजतपत्रका लागि ४ हजार र देशभरका लागि ५ हजार दस्तुर तोकिएको छ। जिल्लाभरका लागि ३ हजारमा नवीकरण हुन्छ भने देशभरका लागि ४ हजारमा नवीकरण हुन्छ। निजी हतियार अनुमति दिएका युरोपका विभिन्न देशमा स्कुलमा आत्मघाती हतियार प्रहार, बालबालिकामाथि गोली प्रहारलगायत दर्जनौं खालका अपराधको दर उच्च छ। त्यसैले हतियार भएर मात्रै व्यक्तिले सुरक्षित महसुस गर्दैनन्। श्याम मैनाली, पूर्वसचिव भरुवा बन्दुक जिल्लाभर तथा देशभर लिएर हिँड्ने इजाजतपत्रको लागि ३ हजार र नवीकरणको लागि जिल्लाका लागि १५ सय र देशभरका लागि २ हजार दस्तुर तोकिएको छ। हावादारी बन्दुक जिल्लाभर लिएर हिँड्न २ हजार र देशभर बोकेर हिँड्न २ हजार ५ सय शुल्क तोकिएको छ। त्यस्तै, जिल्लाका लागि १ हजार र देशभरका लागि १ हजार ५ सय रुपैयाँमा नवीकरण हुने व्यवस्था छ। कस्ताकस्ता हतियार राख्न पाउने अनुमति दिइएको छ ? ऐनअनुसार चार प्रकारका हतियारलाई मात्रै इजाजतपत्र दिन सकिने व्यवस्था छ। तर पछिल्लो समय ऐन कानुन लत्याउँदै व्यक्तिगत सम्बन्धका आधारमा पनि सीडीओहरूले स्वचालित हातहतियारसम्मको लाइसेन्स दिने गरेको तथ्य खुलेको छ। हातहतियार तथा खरखजना ऐनअनुसार पिस्तोल, रिभल्वर, मिनिएचर राइफल, टोटावाल बन्दुक, भरुवा बन्दुक र हावादारी बन्दुकमात्रै निजी सुरक्षाका लागि राख्न पाउने व्यवस्था छ। तर, मेडिकल व्यवसायी प्रसाईका निजी सुरक्षाकर्मीलाई अत्याधुनिक एवं स्वचालित हतियारको लाइसेन्स किन दिइयो भन्ने प्रश्न उठ्यो। यो विषय सडक हुँदै सदनसम्म पुग्यो। प्रतिनिधिसभाको राज्य व्यवस्था समितिले स्वचालित हतियारलाई पनि लाइसेन्स बाँडिएको विषयमा गृह प्रशासनसँग छलफल गयो। तर समिति बैठकमा गृहसचिव एकनारायण अर्यालले विवादास्पद अभिव्यक्ति दिए। सुरुमा त उनले आफ्नो घर कम्पाउन्डभित्रै मात्रै स्वचालित वा अर्धस्वचालित हतियार बोक्न पाउने तर्क गरे। तर, ऐनअनुसार घरकम्पाउन्डसम्म मात्रै हतियारको इजाजतबारे व्यवस्था छैन। उनको यो तर्क ऐन, नियमावली र अपराधसंहिताभन्दा फरक देखिन्छ। स्वचालित हतियार राख्न व्यक्तिलाई इजाजत दिन पाउने व्यवस्था कतै पनि कानुनतः उल्लेख छैन। गृहसचिव अर्यालले अर्कोतिर आफ्नै भनाइविपरीत हुने गरी व्यक्तिगत सुरक्षाका लागि भन्दै आधुनिक हतियार बोक्न नपाउने जानकारी दिए। गृह सचिवको दुइअर्थी भनाइसँगै हतियार इजाजतपत्रको विषयमा गृह मन्त्रालय गम्भीर नभएको देखाउँछ। यता सर्वोच्च अदालतले व्यवसायी प्रसाईलाई कानुनले निषेध गरेको हतियारको इजाजतपत्र दिएको तथ्यमा टेकेर छानबिनको लागि गृह मन्त्रालयलाई आदेश दिएको थियो। सर्वोच्च अदालतका न्यायाधीशद्वय नहकुल सुवेदी र सुनीलकुमार पोखरेलको इजलासले यस्तो आदेश दिएको थियो। जिल्ला प्रहरी परिसर काठमाडौंका प्रमुख एसएसपी भूपेन्द्रबहादुर खत्रीले मेडिकल व्यवसायी प्रसाईसँग भएको हतियार नेपालका सुरक्षा निकायसँग भएको भन्दा अत्याधुनिक हो। उनका अनुसार हतियारको क्षमता र वर्गवारे विज्ञहरूले अध्ययन गरिरहेका छन्। इजाजत प्राप्त हतियार कहाँकहाँ लैजान पाइन्छ ? केकेमा प्रयोग गर्न पाइन्छ ? गृह मन्त्रालयका सूचना अधिकारीका अनुसार निजी सुरक्षाको लागि हतियार राख्ने अनुमति लिए पनि हतियार चलाउन र प्रयोग गर्न भने पाइँदैन। उनी भन्छन्, हातहतियार चलाउने अनुमति सुरक्षा निकायलाई मात्रै हुन्छ। चलाउनुपर्ने बाध्यकारी अवस्था आएको बखत पनि उक्त जिल्लाको प्रजिअको अनुमति लिनैपर्ने हुन्छ। एकपटक इजाजत लिएको हतियार उसको ठाउँभन्दा अन्य जिल्लामा लानु परेमा प्रत्येक पटक यात्रा अनुमति लिनुपर्ने अधिकारीले जानकारी दिए। उनी भन्छन्, कानुनअनुसार जिल्लाभर वा देशभर नै जहाँको इजाजत पत्र लिए पनि एक ठाउँबाट अर्को ठाउँमा हतियार लिएर हिँड्दा प्रत्येक पटक प्रजिअको यात्रा अनुमति आवश्यक हुन्छ। हतियार राख्ने अनुमति लिएको व्यक्तिले शंकास्पद व्यवहार देखाएमा सरकारले जुनसुकै बेला उक्त हतियार जफत गर्न सक्ने कानुनी व्यवस्था छ। नेपाल प्रहरीका प्रवक्ता भीमप्रसाद ढकालका अनुसार लाइसेन्स प्राप्त हतियार नै भए पनि उक्त हतियार चलाउने अनुमति कसैलाई छैन। बिनाअनुमति यस्ता हतियार प्रयोग गरे, कहीँ कतै दुरुपयोग भए कानुनअनुसार कारबाही हुने उनले जानकारी दिए। कहिलेकाहीँ आपराधिक घटनामा निजी हतियार पनि प्रयोग हुने गरेको बताउँदै ढकालले हतियार राख्ने व्यक्तिले दुरुपयोग गर्न नहुने तर्क गरे। ऐनमा के छ ? हातहतियार तथा खरखजाना ऐनको दफा १० उपदफा १ अनुसार निजी हातहतियार राख्ने इजाजत प्राप्त गर्नको लागि ऐनले तोकेको दस्तुर र ढाँचाको दरखास्त प्रमुख जिल्ला अधिकारी समक्ष पेस गर्नुपर्छ। उपदफा (२) भन्छ, कसैको दरखास्त दाखिल भएपछि प्रमुख जिल्ला अधिकारीले आवश्यक जाँचबुझ गरी हेर्दा दरखास्तमा लेखिएबमोजिम काम गर्न पाउने गरी इजाजत दिन मनासिब सम्झिएमा तोकिएबमोजिम सर्त बन्देज राखी दरखास्तवालालाई इजाजतपत्र दिन सक्नेछन्। त्यस्तै, तोकिएबमोजिम दस्तुर लिएर इजाजतपत्र नवीकरण गर्न सकिने व्यवस्था कानुनमा छ।"
खानी नै खानी तर केही नगर्ने बानी,"नेपालमा पानीमात्रै प्रशस्त छैन, सुन पनि छ । पानी पनि त्यसै बगेर बंगालको खाडी पुग्छ । बगेको पानी खेतबारी उकाल्ने व्यवस्था छैन । खेतबारी बाँझै हुन्छन् । नेपालका ठाउँठाउँमा नुनदेखि सुनखानीसम्म पत्ता लागेको छ । कुनै बेला हिमाली क्षेत्रको नुन नेपालीका भान्छामा हुन्थ्यो, अचेल आयातित हुन्छ । फलाम खानी र तामाखानी नेपालका थुप्रै गाउँको नाम पनि हो । किनभने त्यहाँ तामा र फलाम खानी थिए र छन् । परम्परागत सीपका आधारमा तामा निकालेर भाँडा बनाउने चलन जसै विस्थापित भयो ती खानीहरू त्यसै रहे । फलामको उत्खनन गरेर नेपालका गाउँघरमा बनाएका फलामे साङ्लाका पुल र साँघुहरू अझै चुँडिएका छैनन् । इतिहास जीवित छ । देशभर १ सय ५६ वटा खानीको उत्खननका लागि विभिन्न उद्योगलाई खानी तथा भूगर्भ विभागले हालसम्म इजाजत दिइसकेको छ । तर कुनैमा पनि उत्खनन भएको छैन । सम्भवतः सर्वाधिक उत्खनन गरिएको भनिएको चुनढुंगा खानी हुनुपर्छ, जसबाट सिमेन्ट उद्योगहरू चलेका छन् । होइन भने कोइला, फलाम, सिसा, काइनाइट, ग्रेनाइट, रातो क्लाई, टाल्क (माटो खनिज), डोलोमाइट, मार्बल, म्याग्नेसाइटलगायतका खानी बेकामे भएका छन् । नवलपुरको धौवादीमा भएको फलाम खानीमा मात्रै नेपाललाई ५० वर्षभन्दा बढीलाई पुग्ने फलाम रहेको पत्ता लागेको छ । त्यहाँ फलाम उद्योग खोल्ने प्रक्रिया पनि सरकारले सुरु गरेको हो, तर काम कछुवा गतिमा छ । त्यो प्रक्रिया राजनीतिक स्टन्टमा सीमित भएको छ । मुस्ताङको युरेनियमदेखि रोल्पाको सुन होस् या दैलेख र मोरङमा छ भनिएको पेट्रोलियम खानी, तिनको उत्खनन र प्रयोगका लागि ठूलो धनराशि लाग्छ । नेपाल आफैंले त्यहाँ उत्खनन, प्रशोधन र उद्योग चलाउने सामथ्र्य बनाउन कठिन पक्कै छ । त्यस्तोमा विदेशी लगानीकर्तासँग साझेदारी गर्न सकिन्छ । गर्नुपर्छ । तर प्राकृतिक स्रोतको विषयमा त्यस्तो प्रसंग आउँदा नेपालमा अनावश्यक राजनीतिमात्र हुँदैन, अन्धराष्ट्रवादले गिजोल्छ । पानी बगेर गइरहन दिने र खानीहरू त्यत्तिकै जमिनमुनि भइरहन दिने हो भने नेपालले तिनको उपयोग कहिले गर्ने ? देश कसरी धनी बनाउने ? हो, विदेशी लगानीकर्ता र साझेदार भिœयाउँदा मुलुकलाई धेरै नाफा हुने र राष्ट्रिय अर्थतन्त्र उकास्ने सर्त भने जरुरी हुन्छ । जस्तो कि ठूलाठूला सुनखानी भएका अफ्रिकी मुलुकमा विदेशी लगानीकर्ताकै कारण फाइदा विदेशीलाई धेरै भएको छ, देश कंगालै छन् । तिनबाट शिक्षा लिएर बुद्धिमत्तापूर्ण तरिकाले हाम्रा खानीको मात्रै उपयोग गर्न सक्यौं भने देशमा आर्थिक समृद्धि पक्कै हासिल हुन्छ । तर आफूले पनि केही नगर्ने र विदेशीलाई पनि नपत्याउने खालको केही नगर्ने बानी कायमै रहे, गरिबी पनि कायमै ररिहन्छ ।"
वीरगन्ज चिनी मिल चलाउन बजेट माग,"वीरगन्ज : जनता समाजवादी पार्टी (जसपा) का प्रमुख सचेतक प्रदीप यादवले सरकारले आगामी बजेटमा वीरगन्जसहित मधेस प्रदेशका लागि विशेष प्याकेज ल्याउन संघीय सरकारसँग माग गरेका छन्। प्रतिनिधिसभाको बैठकमा प्रिबजेट छलफलमा विशेष समय लिएर बोल्दै सांसद यादवले मधेस प्रदेश विकासमा पिछडिएकाले आगामी बजेटमा मधेस प्रदेशका लागि विशेष प्याकेज दिन माग गरे। वीरगन्जको नारायणी रंगशाला वर्षौंदेखि जीर्ण हुँदै गइरहेकाले यसप्रति सरकारले विशेष ध्यान दिन जरुरी रहेको उनले बताए। रंगशाला पुनर्निर्माणका लागि सांसद यादवले आगामी बजेटमा कम्तीमा पनि २ अर्ब रुपैयाँ विनियोजन गर्न माग गरे। ६ वर्षअगाडि नारायणी रंगशालाका लागि डीपीआर बनेको थियो, त्यसका लागि २ अर्ब ६४ करोड रुपैयाँ लाग्छ भन्दै सरकारसँग माग पनि गरिएको थियो, उनले भने, सरकारले ४ वर्ष अगाडि ७ करोड रुपैयाँमात्र मर्मतको लागि विनियोजन गरेको थियो, तर यतिमा रंगशाला बन्दैन। यस्तै बन्द रहेको वीरगन्ज चिनी कारखाना उखु किसानका लागि राज्यले सञ्चालन गर्न आवश्यक रहेको उनले बताए। बन्द रहेको वीरगन्ज कृषि औजार कारखाना सञ्चालनका लागि अभियन्ता महावीर पुनलाई राज्यले दिएको तर त्यसका लागि आवश्यक बजेट नदिँदा अहिले उक्त कारखाना सञ्चालनमा अलमल परेको सांसद यादवले बताए। किसानका लागि रासायनिक मल अभाव हुन नदिन सरकारले बारम्बार भने तापनि अहिलेसम्म अर्थमन्त्रीले बोल्ने कार्य मात्र गरेको सांसद यादको भनाइ थियो। चुरे संरक्षण, पर्सा वन्यजन्तु आरक्षण, बन्द जनकपुर चुरोट कारखाना, कोशी टापु वन आरक्षणको विकासको परियोजना तथा कमला डाइभर्सनको विकासको कुरा लामो समयदेखि उठाइएको थियो। आलु र प्याजमा लगाइएको भ्याट बजेटले हटाउन पनि उनले सरकारसँग आग्रह गरे। नेपालमा आलु र प्याजको खेती न्यून रहेकाले गरिब जनताको सहजताका लागि अन्य मुलुकबाट आयात हुने यस्ता आवश्यक वस्तुमा लगाइएको कर हटाउन सांसद यादवले माग गरे। संसद्मा हप्तौदिन बजेटका बारेमा छलफल हुने तर संसद्को सुझाव बजेटमा समावेश नहुने गरेको गुनासो उनले गरे। अब सरकारले कुनै बहाना नगरी बजेटमाथि आएका संसद्का सुझावहरू समावेश गर्ने विश्वास उनले व्यक्त गरे। सांसद यादवले वित्त नीतिसँग जोडिएका राजस्व, बजेटघाटा, व्यापार घाटा सार्वजनिक ऋण खर्च, उत्पादकत्व, विदेश पलायन इत्यादिको बारेमा विनियोजन विधेयकले सम्बोधन गर्नुपर्ने प्राथमिकताको स्पष्ट मुख्य खाका प्रस्तुत नगरिएको बताए। अहिलेको परिवेशमा अर्थतन्त्रको सबै सूचक बलियो र सकारात्मक भनिताए पनि बाह्य तथा मुद्राको स्थितिमात्र सकारात्मक हुँदैमा समग्र अर्थतन्त्र कसरी सन्तुलित भयो ?, उनले भने, अर्थतन्त्रका मुख्य चुनौती परिरहेको असरको क्रमअनुसार सम्बोधन हुन सक्ने बजेट तथा कार्यक्रम ल्याउन आवश्यक छ।निजी क्षेत्रको आत्मबल बढाउने आधार तथा योजना सरकारले तय गर्नुपर्ने साथै आर्थिक समस्याले झुलिरहेको देशको चुनौतीलाई प्राथमिकताका साथ समाधान गर्न अहिलेको आवश्यकता रहेको उनले बताए।"
विविध,"माननीय अर्थमन्त्रीज्यू, तपाईं विद्यावारिधिधारी अर्थशास्त्री त होइन, खारिएका राजनीतिक नेता भएका नाताले म आसन्न २०८१०८२ को बजेटप्रति निकै आशावादी छु। समृद्धिको कुनै विशेष सूत्र हुँदैन, यो साहस र योग्यतामा समिश्रित परिणति हो। अर्थमन्त्रीका रूपमा तपाईंको दोस्रो कार्यकाल : फड्किँदै अघि बढेका नेता एवं पटकपटक जननिर्वाचितपरीक्षित व्यक्तित्व भएका नाताले तपाईं देशको गरिबीको निकट द्रष्टा हुनुहुन्छ। त्यसैले पनि म अलि बढी नै उत्साही छु, यसपालि तपाईंले समृद्धिको नयाँ परिकार पस्कनु हुनेछ कि ! बजेट राष्ट्रको ढुकढुकी हो, केवल आर्थिक अभ्यासको प्राविधिकता होइन। यो राष्ट्रका जटिलतम् समस्या समाधानका लागि अवधारणा र रणनीतिको दस्तावेज हो, जसमा स्रोतहरूको विनियोजन गर्दा न्याय र विवेकको प्रयोग गरिनुपर्छ। म हाम्रो राष्ट्रिय बजेटलाई विगतका राम्राहरूको जोडजाम, अपूर्ण अयोग्य वर्तमान र योजनाविहीन भविष्यका रूपमा पाउँछु। बजेट निर्माताहरूसँग सरकारको गति, दृष्टिकोण र मूल्यमान्यतालाई प्रतिबिम्बित गर्ने खुबी पाउँदिनँ। तिनीहरूसँग न निपुणता छ, न गुणवेत्ता। अर्थमन्त्रीज्यू, बजेट किन सधैं यति रुक्खासुक्खा हुन्छ ? बजेट बनाउनेहरू किन आम जनताका उत्साहका सारथि बन्न सक्दैनन् ? के यो सर्वसाधारणलाई जागृत गराउने सुन्दर अवसर होइन ? हो भने, तिनीहरू राष्ट्र रूपान्तरणमा किन गहन सिर्जनशील बन्न सक्दैनन् ? म अर्थशास्त्रको कुनै ओहदामा छैन। तर, एउटा उद्यमी र नेपाली नागरिकका हैसियतमा आगामी बजेटका लागि सुझाव दिनबाट आफूलाई पन्छाउन सकिनँ। र, यो सातबुँदे विविध सुझाव दिएको छु। मलाई लाग्छ, हामी विविध परिस्थितिमा छौं र यी विविध सुझावहरू पक्कै सहयोगी हुनेछन्। १ आशाको सञ्चार गर्नुहोस् सामाजिक निराशा आर्थिक निराशाभन्दा धेरै घातक हुन्छ। कृपया तपाईंका कार्यक्रमहरूमा आशा र उत्साहको प्रत्याभूति दिलाउनुस्। तपार्ईंका बजेटका हरेक विनियोजनमा आफैंलाई सोध्नुहोस्, यसबाट कस्तो ऊर्जा मिल्छ ? २ युवालाई सम्बोधन गर्नुहोस् युवा र राष्ट्रिय बजेटका कार्यक्रमबीच ठूलो विच्छेदन पाइन्छ। यस्तो उच्चस्तरीय युवा विकास कार्यक्रम प्रस्तुत गर्नुहोस्, जसले दुई वर्षमा परिणाम दिन सकोस्। युवालाई देशमै अड्याउने मौलिक सोच ल्याउनुहोस्। युवा र नवउद्यमीलाई निरुत्साहित गर्ने विगतका परिपाटी सच्याउनुहोस्। ३ साहसी बन्नुस् पहिला बसेका कतिपयहरू जस्तो अर्थमन्त्रीको कुर्सी कमजोर होइन। यो व्यक्तिको तागत र चमक देखाउने ठाउँ हो। अति राजनीतीकरणका कारण राष्ट्रिय स्रोतहरूको कर्मकाण्डी वितरणले विगतमा धेरै समस्या खडा गरेका छन्। त्यस्ताको निरन्तरता टुटाउन, बन्द गर्न र अकल्पनीय तर अत्यावश्यकमा केही नयाँ गर्न साहस देखाउनुस्। जनता त्यो पलको प्रतीक्षामा छन्। कार्यक्रमहरूलाई चुनावी नारा हुन दिनबाट रोक्नुस्। ४ उद्यमीलाई सद्भाव देखाउनुहोस् उद्योग धन्धाको ईष्र्या होइन, तिनलाई प्रवद्र्धन गर्नुस्। तिनीहरू राज्यका विभिन्न निकायका आक्रमणले धराशायी छन्। आर्थिक मन्दीका चपेटामा छन्। राष्ट्रिय राजस्वका विविध उपाय खोज्नुस्। कर सिक्काको एउटा पाटो हो, जब कि अर्को पाटो अनुदान र सहुलियत हो। व्यवसायीलाई करका नाममा प्रताडना नदिनुस्। बरु तिनीहरूलाई तिर्न र थप तिर्न सक्ने गरी आर्जन गर्न प्रेरित गर्नुस्। तपाईंका बजेटका प्रावधानमा तिनलाई सम्मान गर्नुहोस्। ५ शिक्षामा लगानी गर्नुस् विद्यमान शैक्षिक संस्थाहरूलाई स्वरूपान्तरणका लागि अवसर प्रदान गर्नुहोस्। शैक्षिक सुशासनको पहल गर्नुस्। दीर्घकालीन अनुत्पादक कार्यक्रमलाई भन्दा सुन्दर भविष्य निर्माण गर्ने कार्यक्रममा एकपटक लगानी गर्नुस्। शिक्षामा हामीले धेरै कुरा छुटाइरहेका छौं, जुन राष्ट्र समृद्धिको एकमात्र महत्त्वपूर्ण माध्यम बन्न सक्छ। ६ डिजिटल रूपान्तरण डिजिटलाइजेसन भ्रष्टाचारविरुद्ध आणविक हतियार हो प्रहार गर्नुस्। महत्त्वाकांक्षी बन्नुहोस्। आफ्नो लक्ष्यमा पुग्न हिम्मत गर्नुहोस्। राष्ट्र निर्माणका लागि विश्वव्यापी सूचना प्रविधि कम्पनीहरू र दाताहरूलाई आह्वान गर्नुस्। सानो अंशमा नै किन नआओस्, त्यो समृद्धिको बीजारोपण हुनेछ। ७ अभिभावक बन्नुहोस् नेपाललाई बचाउनुहोस्। हरेकको अभिभावक बन्नुस्। स्वार्थ समूहहरूलाई सुन्नुहोस् तर स्वतन्त्र परामर्शदाताहरूबाट भेरिफाई गर्नुहोस्। बजेटलाई समावेशी र सहभागितामूलक बनाउनुहोस्। प्रभाव समूहहरूलाई तपाईंका सम्भावित निर्णयहरूका पक्षविपक्षमा विश्लेषण गर्न दिनुस्। गोप्य र आश्चर्यजनक बनाउने नाममा दुर्घटनामा नपार्नुस्। बोल्ड बन्नुहोस्। किन र किन होइन भन्ने हरेक सरोकारवालाका भनाइलाई सम्बोधन गर्न तयार रहनुस्। आठौं सुझाव, कृपया अन्तर्राष्ट्रिय स्तरका उत्कृष्ट अभ्यास र तिनका प्रभावकारिताका साथसाथै हाम्रा कम्तीमा दुई दशकयताका कार्यक्रमहरूका प्रवृत्ति, कमजोरी, सशक्तता, व्यवधान आदिको अध्ययन विश्लेषण गर्न कम्तीमा एक दिन खपत गर्नुहोस्। राम्रो पाठकका नाताले म के भन्छु भने तपाईंका आर्थिक सल्लाहकारहरूबाट भन्दा त्यहाँबाट तपार्ईंले मार्गदर्शक खुराक पाउनुहुनेछ। यी सामान्य हुन्। तर, समायोजन गरिनुपर्ने विविध विषय अवश्य हुन्। यदि सामान्य नै छुटाइयो भने कुनै पनि वस्तु गुदीबिनाको बोक्रोजस्तो बन्न पुग्छ। समयले व्यक्तिलाई कुनै क्षण कुनै गतिलो गर्न अवसर दिन्छ अहिले तपाईंलाई छ। समुन्नत नेपालको आर्किटेक्ट बन्ने यो मौका नगुमाउनुस्।"
"देशभर टन्नै हतियारलाई लाइसेन्स,तर अनुगमन शून्य","काठमाडौं : न्यायको पवित्रधाम सर्वोच्च अदालत परिसरमा चैत ५ गते एउटा अचम्मको घटना भयो। मेडिकल व्यवसायी दुर्गा प्रसाईका व्यक्तिगत सुरक्षागार्ड अत्याधुनिक एवं स्वचालित हतियारसहित सर्वोच्चको गेटमा पक्राउ परे। त्यस्तो अत्याधुनिक हतियार पनि व्यक्तिलाई राख्न दिइएको रहेछ भनेर सुरक्षाका जानकार नै अचम्म मा परे। गृह प्रशासन पनि झसंग भयो अनि, प्रसाईका व्यक्तिगत सुरक्षागार्डले बोकेको उक्त हतियारको अनुसन्धानतिर जुट्यो। त्यतिमात्र होइन, देशभर के कस्ता हतियार व्यक्तिलाई राख्न दिइएको रहेछ भनेर विवरण संकलनमा गृह मन्त्रालय जुट्यो। मन्त्रालयका अनुसार देशभर ३६ हजार बढी हतियार व्यक्तिगत रूपमा राख्न लाइसेन्स (इजाजतपत्र) दिइएको छ। आधाभन्दा कमको मात्रै वार्षिक नवीकरण भएको छ। लाइसेन्स दिइएका केकस्ता हतियार हुन् ? तिनको नवीकरण बर्सेनि हुन्छ कि हुँदैन ? कुन प्रयोजनमा प्रयोग भइरहेका छन् ? सदुपयोगदुरुपयोग के छ ? भन्नेमा गृह प्रशासनका उच्च अधिकारी नै अनविज्ञता प्रकट गर्छन्। अर्कोतिर, इजाजत दिइएका हतियार कहाँ कहाँ लैजान पाउने ? कुन प्रयोजनमा मात्रै बोक्न पाउने ? भन्ने पनि अन्योलता गृह प्रशासनमा देखिन्छ। मेडिकल व्यवसायी प्रसाईका सुरक्षागार्डले बोकेको उक्त हतियार जर्मनीमा बनेको जीएसजी५ मोडेलको अध्याधुनिक राइफल हो। अर्को अचम्मको कुरा, त्यस्तो हतियार देशभर बोक्न पाउने गरी गृह प्रशासन (झापा जिल्ला प्रशासन)ले लाइसेन्स दिएको हो। त्यो हतियार बोक्नको लागि वाहक भनेर दीपक खड्काको नाम लाइसेन्समा उल्लेख छ। तर उक्त हतियार राजकुमार धितालले बोकेको अवस्थामा भेटिएका थिए। यसबाट पनि व्यक्तिगत रूपमा लाइसेन्स दिइएका हतियारको के कसरी प्रयोग भइरहेको छ भन्ने देखाउँछ। यस्तो संवदेनशील विषयको अनुगमन नगरेर गृह प्रशासनले चरम लापरबाही गरिरहेको स्पष्ट हुन्छ। हाम्रो जस्तो मुलुकमा अत्यावश्यक बाहेक निजी हतियार राख्नुपर्ने आवश्यक्ता छैन। सम्पत्तिको रवाफ देखाउन सोर्सफोर्सका आधारमा इजाजत लिने गरिन्छ, जुन गलत हो। निजी हतियार राख्ने र हतियार प्रयोग गर्ने विषयलाई नियमन गर्नैपर्छ। नियमन नहुँदा यसको दुरुपयोग भइरहन्छ। निजी हतियार आवश्यकताभन्दा पनि रवाफका लागि राख्ने गरेको देखिएको छ। निजी हतियार राख्न पाउने नियमावली र कार्यविधि नै परिवर्तन गर्न जरुरी छ। आफ्ना नागरिकलाई सुरक्षा दिन राज्य सक्षम छ भन्ने विश्वास दिलाउनुपर्छ। हतियार राख्ने व्यक्ति पूर्ण सुरक्षित हुन्छ, भन्ने कतै छैन। हाल लोकतन्त्र छ मुलुकमा, त्यसैले राज्यको नजरमासबै नागरिक समान हुन्। खगराज अधिकारी, पूर्वगृहमन्त्री विज्ञ भन्छन् निजी हतियार किन चाहियो ? पूर्वगृहसचिव गोविन्द कुसुम अहिलेको अवस्थामा निजी सुरक्षाको लागि हतियार राख्ने अनुमति दिन आवश्यक नभएको बताउँछन्। पञ्चायतकालको जस्तो समय अहिले छैन, पूर्वगृहसचिव कुसुम भन्छन्, अहिले राज्यका नागरिकलाई सरकारले शान्ति सुरक्षाको प्रत्याभूति दिएको छ। स्वचालित हतियारले इजाजत पाएको विषयमा कुसुमले आश्चर्य व्यक्त गरे। कानुनले गर्ने मिल्दैन भनेको विषयमा कुन आधार र कारण टेकेर अनुमति दिइएको छ, उनी भन्छन्, यो छानबिन हुन जरुरी छ। सुरक्षाको हिसाबमा स्वचालित हतियार तुलनात्मक रूपमा खतरा बढी हुन्छ। यसले एकै पटकमा दर्जनौं मानिसको हत्या गर्न सक्ने क्षमता हुन्छ। धेरै गोली लोड गर्न सक्ने हतियारमा रिस्क पनि बढी हुन्छ। यस्ता हतियार कुनै पनि अवस्थामा निजी व्यक्तिले राख्न नहुने कुसुम बताउँछन्। पूर्वएआईजी तथा सुरक्षाविज्ञ अनन्तराम भट्टराईका अनुसार राज्यको सुरक्षा निकायसँग भन्दा उच्चस्तरीय हतियार निजी व्यक्तिले राख्दा सुरक्षा जोखिम बढ्छ। धेरै व्यक्तिले हतियार राख्दा अपराध गर्ने र अपराध बढ्ने सम्भावना बढी हुने उनको तर्क छ। अपराधका घटनामा निजी हतियार पनि प्रयोग हुने गरेको अनुभव सुनाउँदै पूर्व एआईजी भट्टराईले भने, सरकारले निगरानी बढाउनुपर्छ। पूर्वगृहसचिव कुसुमका अनुसार अहिलेको सामाजिक अवस्था शान्त प्रायः छ। सशस्त्र द्वन्द्व पनि सकियो, कुसुम भन्छन्, जंगली जनावरको डर पनि खास छैन, अनि केका लागि हतियार राख्ने त ? हतियार तथा खरखजाना ऐन नै संशोधन हुनुपर्ने उनको भनाइ छ। लाइसेन्स प्राप्त हतियारको निगरानी सरकारले निरन्तर गर्नुपर्छ। नवीकरण नभएका हतियार सरकारले जफत गर्नुपर्छ। अर्धस्वचालित हतियारको इजाजत सरकारले पहिलेदेखि नै दिँदै आएको छ। यो इजाजत दिँदा प्रजिअले उक्त जिल्लाको प्रहरी प्रमुख तथा स्थानीय सरकारसँग पनि सहकार्य गरेर बुझेर मात्रै दिने प्रचलन छ। द्वन्द्वकालदेखि नै गैरकानुनी हतियारको ओसारपसार र प्रयोग मुख्य सुरक्षा चुनौती हो। हतियार राख्ने इजाजत दिँदा अलिकति कडाइ र विचार गर्ने हो भने यसबाट सुरक्षा खतरा हुने सम्भावना कम हुन्छ। हेमन्त मल्ल ठकुरी, पूर्वडीआईजी, नेपाल प्रहरी हतियार राख्न दिने अनुमति दिनुअघि नै व्यापक अनुसन्धान गरिनुपर्ने बताउँदै पूर्वसचिव कुसुमले हतियार बोक्नेको मानसिक, शारीरिक तथा सामाजिक संरचना अध्ययन गर्नुपर्ने बताउँछन्। हतियार राख्न जरुरी हो या रहर मात्रै ? के साँच्ची हतियार दुरुपयोग नगर्ने व्यक्ति हो ? यस्ता विषयमा विचार गर्नुपर्छ, उनले भने। ऐनअनुसार चिनजान र सिडियोसँग प्रजिअसँगको सम्बन्धको आधारमा जोसुकैले हतियार राख्न पाउने अवस्था बन्द हुनुपर्ने उनको तर्क छ। राष्ट्रिय सुरक्षाको विषय बृहत् विषय भएको बताउँदै पूर्वसचिव कुसुमले निजी हतियार राख्ने व्यक्ति धेरै हुँदा आन्तरिक ल एन्ड अर्डर मेन्टेन गर्ने विषयमा समस्या पर्ने बताए। उनका अनुसार हतियार लाइसेन्स दिएर राख्ने विषय नै हैन। हतियार राख्न दिने व्यवस्थाले समाजमा वर्गविभेद हुने गर्छ। हतियार भएको व्यक्तिले सामान्य व्यक्तिलाई धम्काउने, हेप्ने र तल्लो व्यवहार गर्ने गर्छन्। धाक धक्कु लगाउने अवस्था हुन्छ। हतियारको दुरुपयोग गर्ने सम्भावना हुने उनको तर्क थियो। द्वन्द्वकालमा पनि यस्ता हतियारको व्यापक दुरुपयोग भएको थियो। चुनावको बेला ठाउँठाउँमा बन्दुक पड्काउँदै बुथ क्याप्चर गरेका घटना सुनाउँदै पूर्वसचिव कुसुम भन्छन्, हतियार राख्ने व्यक्तिमा अनावश्यक तनाव उत्पन्न हुन जान्छ। निजी हतियारले अपराध बढाउन सक्ने बताउँदै पूर्वएआईजी भट्टराई भन्छन्, हतियार राख्ने व्यक्तिको निगरानी भएन। त्यो जरुरी छ। समाजमा हुने ससाना झैझगडामा समेत आवेश कन्ट्रोल गर्न नसक्दा निजी हतियार प्रयोग हुँदा अपराधका घट्ना बढ्ने गरेको उनले जानकारी दिए। पूर्वसचिव श्याम मैनाली भन्छन्, व्यक्तिलाई निजी हतियार राख्न अनुमति दिने व्यवस्था अन्तर्राष्ट्रिय स्तरमा नै छ। कानुनले नै सम्बोधन गर्ने हुँदा यसलाई गलत भन्न त मिल्दैन। निजी हतियारले राष्ट्रिय सुरक्षामा भने असर पार्छ। पूर्वसचिव मैनाली निजी हतियार अनुमति दिएका देशमा अपराध बढेको तर्क गर्छन। युरोपियन देशका अपराध तथ्यांक नै हेरौं न यो दर उच्च छ, मैनाली भन्छन्, स्कुलमा आत्मघाती हतियार प्रहार, बालबालिकामाथि गोली प्रहारलगायत दर्जनौं खालका अपराधको दर उच्च छ। हतियार भएर मात्रै व्यक्तिले सुरक्षित महसुस नगर्ने उनको भनाइ छ। सम्पूर्ण समाजको वातावरण नै शान्त हुन जरुरी छ, उनी भन्छन्, हतियार राख्ने इजाजत दिने विषयमा सरकार गम्भीर हुनुपर्छ। अत्यन्तै आवश्यक भएका व्यक्तिलाई मात्रै यस्तो अनुमति दिन जरुरी छ। अनुमति लिएर राखिएका हतियार निर्वाचनका बेला प्रशासनमा बुझाउनु पर्छ। जिल्ला सुरक्षा समितिले हरेक निर्वाचनको समयमा यस्तो निर्देशन दिँदै आएको छ। तर धेरै व्यक्तिले यो निर्देशन मान्ने गरेका छैनन्। देशभर कतिलाई दिइएको छ अनुमति ? गृहमन्त्री रवि लामिछानेले गृह मन्त्रालयले ७७ जिल्लाबाट इजाजत लिएका हतियारको विवरण संकलन गरिरहेको बताए। सुरक्षाको विषय भएकाले यति नै संख्यामा लाइसेन्स प्राप्त निजी हतियार छन् भनेर जानकारी दिन नमिल्ने गृहका सूचना अधिकारी एकदेव अधिकारीको तर्क छ। अधिकारी भन्छन्, गत चैत ६ मा नै ७७ जिल्लाका प्रशासन कार्यालयलाई इजाजत दिएको हतियारको विवरण पठाउन निर्देशन दिइएको छ। ६२ जिल्लाको मात्रै विवरण आएको छ। गृह मन्त्रालय स्रोतका अनुसार ३६ हजार बढी व्यक्तिले निजी हतियार राख्ने लाइसेन्स प्राप्त गरेका छन्। उनीहरूमध्ये आधा संख्याले पनि हतियार लाइसेन्स नवीकरण गरेका छैनन्। गृह मन्त्रालयका एक अधिकारीका अनुसार अन्य जिल्लाको तुलनामा उपत्यकामा नै निजी हतियार धेरै रहेका छन्। सरकारले निजी हतियार राख्ने लाइसेन्स दिने तर यसको फलोअप नगर्ने हँुदा आधाभन्दा बढी नवीकरण नै हुँदैनन्। एउटाले लाइसेन्स लिने र अर्कोलाई बेच्ने गरेको पनि घटना सार्वजनिक भइरहन्छ। विगतमा जंगली जनावरको सिकार गर्ने सौख भएका व्यक्तिले लाइसेन्स लिएर हतियार राख्ने प्रचलन थियो। प्रायः गलत मनशाय भएका व्यक्तिले हतियारको लाइसेन्स लिने प्रचलन छ। आत्मसुरक्षाका लागि हतियार राख्न पाउने कानुनी व्यवस्था परिवर्तन गर्नपर्छ। घरेलु हतियार तथा साना हतियारहरू सुरक्षाका हिसाबले चुनौती हुन्। लोकतान्त्रिक गणतान्त्रिक मुलुक मात्रै नभई शान्तिको क्षेत्र नेपालमा व्यक्तिव्यक्तिले हतियार राख्नु राम्रो होइन। हतियारले अप्रत्याशित अपराध गराउँछ। हतियार राख्ने व्यक्तिको सनकको भरमा अकल्पनीय घटना गराईदिन सक्छ। विकसित राष्ट्रमा भइरहेका जघन्य र क्रूर अपराध हेरौं न, एकजनाको सनकले अनेकौं दुर्घटना भएका छन्। आत्माराम पाण्डे, पूर्वरक्षासचिव उपप्रधान तथा गृहमन्त्री रवि लामिछानेले कानुनले दिएको भन्दा बढी अधिकार प्रदान गरिएको घटनामा मन्त्रालयले छानबिन गर्ने बताए। इजाजतपत्र लिएर हतियार राखेको विषयमा उनले मन्त्रालयले सबै हतियारको विवरण संकलन गर्ने र निगरानी गर्ने जानकारी दिए। गृह मन्त्रालयका सूचना अधिकारीका अनुसार लामो समयसम्म नवीकरण नगरेका हतियार सरकारले कानुनतः जफत गर्ने जानकारी दिए। उनी भन्छन्, कानुनले दिएको सुविधामात्रै प्रदान गर्न सकिन्छ। निजी हतियार राख्ने अनुमति कसले पाउँछ ? हाल प्रचलनमा रहेको हातहतियार तथा खरखजाना ऐन राजा महेन्द्रको पालामा २०१९ सालमा जारी भएको हो। यो ऐनमा पटकपटक संशोधन त भएको छ। तर, समयानुकूल नबनाइएको सुरक्षाका जानकारहरू बताउँछन्। त्यही ऐनमा टेकेर गृह मन्त्रालयले २०७८ सालमा हतियार राख्न पाउनेसम्बन्धी नियमावली जारी गयो। त्यसअनुसार प्रशासनको अनुमति लिएर पिस्तोल, रिभल्वर, राइफल, मिनियचर राइफल, टोटावाला बन्दुक, भरुवा बन्दुक र हावादारी बन्दुक राख्न पाउने नियम बनायो । इजाजतपत्र लिँदा हतियार जिल्लाभर वा नेपालभर प्रयोग गर्न पाउने भनेर दुई वर्गमा छुट्ट्यायो। त्यसका लागि बेग्लाबेग्लै दस्तुर तिर्नुपर्ने व्यवस्था गयो। जिल्ला प्रशासन कार्यालय (सीडीओ)को हतियारको लाइसेन्स दिन पाउने कानुनी व्यवस्था छ। नेपाली नागरिकले निजी सुरक्षाको लागि हतियार राख्न पाउने कानुनी व्यवस्था छ। यो अनुमति उक्त जिल्लाको प्रमुख जिल्ला अधिकारीको तजबिजीमा भर पर्छ। अर्थात् प्रजिअलाई मनासिव लागेमा उनले हतियार राख्ने अनुमति दिन सक्छन्। निजी हातहतियार राख्नको लागि कति छ दस्तुर ? गृह मन्त्रालयले २०७८ सालमा जारी गरेको नियमावली अनुसार हातहतियारको प्रकारअनुसार सरकारलाई बुझाउने दस्तुर पनि फरकफरक छ। जिल्लाभर र नेपालभरको लागि लिने अनुमतिपत्रको लागि बुझाउने दस्तुर घटीबढी छ। नियमावलीअनुसार पिस्तोल, रिभल्भर, मिनिएचर राइफलसहित अन्य राइफलको लागि जिल्लाभर लिएर हिँड्ने इजाजतपत्रको शुल्क ५ हजार छ भने देशभरका लागि ६ हजार तोकिएको छ। त्यस्तै जिल्लाभरका लागि ३ हजार र देशभरका लागि ४ हजारमा नवीकरण दस्तुर तोकिएको छ। यस्तै, टोटावाला बन्दुक वा मिनियचर राइफल प्रत्येकको जिल्लाभर लिएर हिँड्ने इजाजतपत्रका लागि ४ हजार र देशभरका लागि ५ हजार दस्तुर तोकिएको छ। जिल्लाभरका लागि ३ हजारमा नवीकरण हुन्छ भने देशभरका लागि ४ हजारमा नवीकरण हुन्छ। निजी हतियार अनुमति दिएका युरोपका विभिन्न देशमा स्कुलमा आत्मघाती हतियार प्रहार, बालबालिकामाथि गोली प्रहारलगायत दर्जनौं खालका अपराधको दर उच्च छ। त्यसैले हतियार भएर मात्रै व्यक्तिले सुरक्षित महसुस गर्दैनन्। श्याम मैनाली, पूर्वसचिव भरुवा बन्दुक जिल्लाभर तथा देशभर लिएर हिँड्ने इजाजतपत्रको लागि ३ हजार र नवीकरणको लागि जिल्लाका लागि १५ सय र देशभरका लागि २ हजार दस्तुर तोकिएको छ। हावादारी बन्दुक जिल्लाभर लिएर हिँड्न २ हजार र देशभर बोकेर हिँड्न २ हजार ५ सय शुल्क तोकिएको छ। त्यस्तै, जिल्लाका लागि १ हजार र देशभरका लागि १ हजार ५ सय रुपैयाँमा नवीकरण हुने व्यवस्था छ। कस्ताकस्ता हतियार राख्न पाउने अनुमति दिइएको छ ? ऐनअनुसार चार प्रकारका हतियारलाई मात्रै इजाजतपत्र दिन सकिने व्यवस्था छ। तर पछिल्लो समय ऐन कानुन लत्याउँदै व्यक्तिगत सम्बन्धका आधारमा पनि सीडीओहरूले स्वचालित हातहतियारसम्मको लाइसेन्स दिने गरेको तथ्य खुलेको छ। हातहतियार तथा खरखजना ऐनअनुसार पिस्तोल, रिभल्वर, मिनिएचर राइफल, टोटावाल बन्दुक, भरुवा बन्दुक र हावादारी बन्दुकमात्रै निजी सुरक्षाका लागि राख्न पाउने व्यवस्था छ। तर, मेडिकल व्यवसायी प्रसाईका निजी सुरक्षाकर्मीलाई अत्याधुनिक एवं स्वचालित हतियारको लाइसेन्स किन दिइयो भन्ने प्रश्न उठ्यो। यो विषय सडक हुँदै सदनसम्म पुग्यो। प्रतिनिधिसभाको राज्य व्यवस्था समितिले स्वचालित हतियारलाई पनि लाइसेन्स बाँडिएको विषयमा गृह प्रशासनसँग छलफल गयो। तर समिति बैठकमा गृहसचिव एकनारायण अर्यालले विवादास्पद अभिव्यक्ति दिए। सुरुमा त उनले आफ्नो घर कम्पाउन्डभित्रै मात्रै स्वचालित वा अर्धस्वचालित हतियार बोक्न पाउने तर्क गरे। तर, ऐनअनुसार घरकम्पाउन्डसम्म मात्रै हतियारको इजाजतबारे व्यवस्था छैन। उनको यो तर्क ऐन, नियमावली र अपराधसंहिताभन्दा फरक देखिन्छ। स्वचालित हतियार राख्न व्यक्तिलाई इजाजत दिन पाउने व्यवस्था कतै पनि कानुनतः उल्लेख छैन। गृहसचिव अर्यालले अर्कोतिर आफ्नै भनाइविपरीत हुने गरी व्यक्तिगत सुरक्षाका लागि भन्दै आधुनिक हतियार बोक्न नपाउने जानकारी दिए। गृह सचिवको दुइअर्थी भनाइसँगै हतियार इजाजतपत्रको विषयमा गृह मन्त्रालय गम्भीर नभएको देखाउँछ। यता सर्वोच्च अदालतले व्यवसायी प्रसाईलाई कानुनले निषेध गरेको हतियारको इजाजतपत्र दिएको तथ्यमा टेकेर छानबिनको लागि गृह मन्त्रालयलाई आदेश दिएको थियो। सर्वोच्च अदालतका न्यायाधीशद्वय नहकुल सुवेदी र सुनीलकुमार पोखरेलको इजलासले यस्तो आदेश दिएको थियो। जिल्ला प्रहरी परिसर काठमाडौंका प्रमुख एसएसपी भूपेन्द्रबहादुर खत्रीले मेडिकल व्यवसायी प्रसाईसँग भएको हतियार नेपालका सुरक्षा निकायसँग भएको भन्दा अत्याधुनिक हो। उनका अनुसार हतियारको क्षमता र वर्गवारे विज्ञहरूले अध्ययन गरिरहेका छन्। इजाजत प्राप्त हतियार कहाँकहाँ लैजान पाइन्छ ? केकेमा प्रयोग गर्न पाइन्छ ? गृह मन्त्रालयका सूचना अधिकारीका अनुसार निजी सुरक्षाको लागि हतियार राख्ने अनुमति लिए पनि हतियार चलाउन र प्रयोग गर्न भने पाइँदैन। उनी भन्छन्, हातहतियार चलाउने अनुमति सुरक्षा निकायलाई मात्रै हुन्छ। चलाउनुपर्ने बाध्यकारी अवस्था आएको बखत पनि उक्त जिल्लाको प्रजिअको अनुमति लिनैपर्ने हुन्छ। एकपटक इजाजत लिएको हतियार उसको ठाउँभन्दा अन्य जिल्लामा लानु परेमा प्रत्येक पटक यात्रा अनुमति लिनुपर्ने अधिकारीले जानकारी दिए। उनी भन्छन्, कानुनअनुसार जिल्लाभर वा देशभर नै जहाँको इजाजत पत्र लिए पनि एक ठाउँबाट अर्को ठाउँमा हतियार लिएर हिँड्दा प्रत्येक पटक प्रजिअको यात्रा अनुमति आवश्यक हुन्छ। हतियार राख्ने अनुमति लिएको व्यक्तिले शंकास्पद व्यवहार देखाएमा सरकारले जुनसुकै बेला उक्त हतियार जफत गर्न सक्ने कानुनी व्यवस्था छ। नेपाल प्रहरीका प्रवक्ता भीमप्रसाद ढकालका अनुसार लाइसेन्स प्राप्त हतियार नै भए पनि उक्त हतियार चलाउने अनुमति कसैलाई छैन। बिनाअनुमति यस्ता हतियार प्रयोग गरे, कहीँ कतै दुरुपयोग भए कानुनअनुसार कारबाही हुने उनले जानकारी दिए। कहिलेकाहीँ आपराधिक घटनामा निजी हतियार पनि प्रयोग हुने गरेको बताउँदै ढकालले हतियार राख्ने व्यक्तिले दुरुपयोग गर्न नहुने तर्क गरे। ऐनमा के छ ? हातहतियार तथा खरखजाना ऐनको दफा १० उपदफा १ अनुसार निजी हातहतियार राख्ने इजाजत प्राप्त गर्नको लागि ऐनले तोकेको दस्तुर र ढाँचाको दरखास्त प्रमुख जिल्ला अधिकारी समक्ष पेस गर्नुपर्छ। उपदफा (२) भन्छ, कसैको दरखास्त दाखिल भएपछि प्रमुख जिल्ला अधिकारीले आवश्यक जाँचबुझ गरी हेर्दा दरखास्तमा लेखिएबमोजिम काम गर्न पाउने गरी इजाजत दिन मनासिब सम्झिएमा तोकिएबमोजिम सर्त बन्देज राखी दरखास्तवालालाई इजाजतपत्र दिन सक्नेछन्। त्यस्तै, तोकिएबमोजिम दस्तुर लिएर इजाजतपत्र नवीकरण गर्न सकिने व्यवस्था कानुनमा छ।"
"आर्यघाटमा दागबत्ती दिए, काजक्रिया गर्न नपाउँदै परिवारका ६ त्रिशूलीमा बिलाए","गोरख : पाँच जनाको शव गोरखा अस्पतालको शवगृहमा पोस्टमार्टम हुँदै थियो। मृतकका छरछिमेक शवगृहबाहिर भरिभराउ थिए। सबैको चेहरा जमिनमुखी थियो। केही प्रौढ महिलाहरू मृतकको घर गोरखा नगरपालिका ७ पौवाखेतमा भेला भएका थिए। उनीहरू मृतक ३९ वर्षका शंकर रोकाकी श्रीमती बबिता रोकाको वरिपरि बसिरहेका थिए। कोही कसैसँग बोल्ने अवस्थामा थिएनन्। हेर्दा १५, १६ जना महिलाहरू त्यहाँ देखिन्थे, तर कोही कसैसँग नबोल्दा सन्नाटा छाएको थियो। कसैको नजर कसैसँग जुधिरहेको थिएन। मौनतामा कोही जमिनतिर, कोही आकाशतिर, कोही बेपर्बाह यताउति नजर डुलाइरहेका देखिन्थे। लाग्थ्यो, उनीहरूको पीडामा आकाश पनि रोएको छ। सिमसिम पानी परिरहेको छ। बादल धुम्म छ। बिहान ५ बजे काठमाडौंबाट ट्याक्सीमा गोरखा आइरहेका एकै परिवारका ६ जना त्रिशूलीमा खसेको खबर सुनेदेखि झर्न थालेको आँसु दिनभर बगेर सकिएझै देखिन्थ्यो। परिवारको पाँचै जनाको मृत्युपछि जीवित सदस्य शंकरकै समउमेरकी बबितामात्र थिइन्। उनको साथ र सहयोगमा बसेका सबैको आँसु सुकेर थाकेका मुहार उदास थियो, ओठ कलेँटी परेको। कपाल रातो मजेत्रोले बेरे पनि पहिरनमा कसैको ध्यान थिएन। ट्याक्सी दुर्घटनामा एकै परिवारका पाँच जनाको मृत्यु र एकजना बेपत्ता भएपछि पौवाखेत असीम पीडाको दहमा डुबेको छ। एक वर्षदेखि क्यान्सरबाट ग्रसित भएका गोरखा नगरपालिका ७ पौवाखेतका ३९ वर्षका शंकर रोकाको शुक्रबार साँझ काठमाडौंको अस्पतालमा मृत्यु भयो। आर्यघाटमा दाहसंस्कार गर्न उनका छरछिमेक माइक्रो रिजर्भ गरेर शुक्रबार साँझतिरै काठमाडौंका लागि हिँडे। दाहसंस्कार गरेर फर्कने क्रममा बा २ ज ४१९६ नम्बरको ट्याक्सी पृथ्वी राजमार्गको सिमलधाराबाट त्रिशूलीमा खस्दा त्यसमा सवार मृतकका एकाघरका पाँचजनाको घटनास्थलमै मृत्यु भएको थियो भने एकजना अझै बेपत्ता छन्। मृतक शंकरकी आमा ७० वर्षकी जूनकीरी रोका, उनकी छोरी गोरखा नगरपालिका४ की हरिमाया रोका (उपरकोटी), नाति ८ वर्षका आगमन उपरकोटी, अर्की छोरी गोरखा नगरपालिका १३ यङ्कोटकी अञ्जना रोका र ज्वाइँ ट्याक्सी चालक गोरखा नगरपालिका ७ बतासेका अर्जुन सिर्मलको घटनास्थलमै मृत्यु भयो। बुवा शंकरलाई दागबत्ती दिएर फर्केका छोरा १८ वर्षका विवश रोका त्रिशूलीमा बेपत्ता भएको आफन्त विष्णु मग्रातीले जानकारी दिए। शंकरका बुवा दिलबहादुर रोकाको यसअघि नै मृत्यु भइसकेकाले अब सो परिवारमा बबिता मात्र बाँकी रहेकी उनले बताए। त्रिशूलीमा खसेपछि चालकले फोनमा भने, दाइ, डुब्न लागें, बचाउनुस् शंकरलाई व्यथाले सिकिस्त पार्दै गएको खबर पाएपछि मृतकका आमा, दिदीबहिनीहरू अघिल्लो दिन बिहीबारै काठमाडौं पुगेका थिए। छोरा विवश र श्रीमती पहिल्यैदेखि उनको सेवा सुश्रुषमा थिए। शुक्रबार साँझ उनको मृत्युको खबर पाएपछि छरछिमेकहरू पनि दाहसंस्कारका लागि माइक्रो रिजर्भ गरी राति १२ बजे काठमाडौं पुगे। दाहसंस्कार सकी बिहान ३ बजे दुईवटा ट्याक्सी र एउटा माइक्रोमा काठमाडौंबाट गोरखाका लागि हिँडे। एकाघरका ६ जना सवार एउटा ट्याक्सी अर्जुन सिर्मलले चलाएका थिए, अर्को प्रकाश रोकाले। अर्जुन मृतक शंकरका ज्वाइँ हुन्। प्रकाशचाहिँ अर्जुनका जेठान हुन्। मेरो ट्याक्सीमा ज्वाइँ (अर्जुन)को बूढी, भाञ्जी, भाइको छोरी र क्यान्सर लागेर बित्ने दाइको बूढी हुनुहुन्थ्यो, प्रकाशले भने, ज्वाइँ (अर्जुन)ले चलाउनुभएको ट्याक्सीमा क्यान्सरबाट बित्नुभएका दाइको आमा, छोरा, जेठीदिदी, भाञ्जा, माइला ज्वाइँ र कान्छी बहिनी चढ्नु भएको थियो। बिहान ४ बजे सबै चरौंदी आइपुगेर सँगै चिया नास्ता गरेको उनले बताए। त्यहाँबाट म उछिनेर अगाडि लागेँ। बाटोमा अर्जुन ज्वाइँले फोन गरेर बाबुलाई खुवाउन स्याउ किन्नुपयो, मुग्लिनमा एकछिन गाडी रोक्नु है भन्नुभयो, प्रकाशले भने। प्रकाश मुग्लिन आएर पर्खिरहे। छरछिमेक, आफन्तहरू चढेको माइक्रो आयो र उछिनेर गयो। तर अर्जुनले चलाएको ट्याक्सी अझै आइपुगेन। सँगै आएको माइक्रोले उछिनेको १०१५ मिनेट भइसक्दा पनि नआएपछि मैले ज्वाइँलाई दुई पटकसम्म फोन गरे तर उठेन, प्रकाशले भने, पछि उतैबाट फोन आयो। फोन उठाउँदा एक्कासि दाइ म डुब्न लागे मलाई बचाउनुहोस् भन्दै अत्तालिँदै बोल्नुभयो। बिहान ५ बजेर ६ मिनेट जाँदा फोन आएको उनले बताए। लोकेसन भन्नुस् भन्दै प्रकाशले बारम्बार सोधिरहे। तर उताबाट म डुब्न लागे बचाउनुस् भन्ने उही वाक्य मात्र दोहोरिरह्यो। आवाज सानो हुँदै गयो। त्यसपछि प्रकाश ट्याक्सी लिएर मझिमटार फर्किए। त्यसपछि उनले माइक्रोमा रहेका आफन्तलाई फोन गरे, त्यतिबेला माइक्रो गोरखा नगरपालिका १३ मझुवा कटिसकेको थियो। माइक्रोले उहाँहरूलाई मझिमटारमा ओभरटेक गरेको भन्ने थाहा पाएँ। त्यसैले त्यहाँबाट यता बाटोमा केही भयो भन्ने लागेर सीधै मझिमटार गयौं प्रकाशले भने, माइक्रो पनि फर्कियो। मझिमटारबाट खोज्दै कुरिनटारसम्म आयौं, तर कहीँ कतै भेटिएन। नभेटिएपछि प्रहरीलाई खबर गरे। उनीहरू कुरिनटारमा रहेको नेपाल प्रहरी र सशस्त्र प्रहरीको विपद् व्यवस्थापन प्रशिक्षण प्रतिष्ठानमा सम्पर्क गरे। प्रहरीको खोजतलासबाट बिहान ७ बजे ट्याक्सी दुर्घटना भएको पत्ता लागेको थियो। दुर्घटनामा परेर मृत्यु भएका पाँचै जनाको शव शनिबार गोरखा अस्पताल ल्याएर पोस्टमार्टम गरिएको छ। एकजनाको खोजी कार्य भइरहेको प्रहरी नायब उपरीक्षक रमेश श्रेष्ठले जानकारी दिए।"
रेशमरञ्जिता विवाद साँच्चिकै हो कि देखावटी?,"धनगढी : सरकारमा जाने वा नजाने तिब्र मतभेदमा देखिएका नागरिक उन्मुक्ति पार्टीका संरक्षक रेशम चौधरी र अध्यक्ष रञ्जिताको त्रिभुवन विमानस्थलको फोटो सार्वजनिक भएको छ। जापानबाट फर्केका रेशम (पति)लाई रञ्जिताले अंगालो हालेको फोटो सार्वजनिक भएको हो। केही दिनदेखि रेशम जापानमा थिए। रेशमले जापानमै रहेका बेला पार्टीभित्र सरकारमा जाने र फिर्ता हुने दोहोरी नै चलेको थियो। रञ्जिताको अध्यक्षतामा चैत १४ गते टीकापुरमा बसेको केन्द्रीय कमिटीको बैठकले सत्ता गठबन्धनलाई सहयोग गर्ने र प्रदेशहरुमा पनि सरकार बनाउन सहयोग गर्ने निर्णय गरेको थियो। त्यो निर्णय पार्टीका प्रवक्तासमेत रहेका उपाध्यक्ष दामोदर पण्डितले मिडियामा बोलेका पनि थिए। तर, त्यसको दुई दिनपछि तिनै दामोदर पण्डितको उक्त निर्णयमा आफ्नो सहमति नभएको विज्ञप्ति सार्वजनिक भएको थियो। बैठकमा रहेको सामाजिक विकास मन्त्री लक्ष्मण किशोर चौधरीले पनि उक्त निर्णयमा आफूपनि सहमत नरहेको भन्दै विज्ञप्ति निकालेका थिए। चैत १६ गते पार्टी अध्यक्ष रञ्जिता चौधरीले संसदीय दलका नेता घनश्याम चौधरीलाई सरकारबाट बाहिरिन लिखित पत्र नै पठाएकी थिइन्। त्यसको काउन्टरमा उनले सरकार नछोडने प्रतिक्रिया दिएका थिए। नागरिक उन्मुक्तिका ७ जना प्रदेश सभा सदस्यमध्ये ४ जना मन्त्री र एक जना राज्यमन्त्री भइसकेका छन्। ती ५ जना रेशमको पक्षमा देखिएका छन् भने एक जनाले पनि मत नदिए कमलबहादुर शाह नेतृत्वको सरकार खस्ने भएकाले रञ्जिताले पनि आफ्ना २ जना प्रदेश सभा सदस्य रोकेर राखेकी छन्। यसबीचमा पनि रेशम र रञ्जिताका बीच तिब्र विवाद भएको समाचारहरू सार्वजनिक भएका थिए। तर, विदेशबाट आएका पति रेशमलाल चौधरीलाई त्रिभुवन अन्तर्राष्ट्रिय विमानस्थलमै पुगेर रञ्जिताले अंगालो हालेको तस्बिर सार्वजनिक भए पनि उनीहरूबीच खासै विवाद नरहेको देखिन्छन्।"
लागुऔषध नियन्त्रण गर्न देशभर अभियान चलाउँछौं : गृहमन्त्री,काठमाडौं : उपप्रधान एवं गृहमन्त्री रवि लामिछानेले गलत कार्य गर्नेलाई कारवाही गर्न कडा रुपमा निर्देशन दिएका छन्। आइतबार सिंहदरबारमा धरान उपमहानगरपालिकाका मेयर हर्क साम्पाङसँगको छलफलका क्रममा लामिछानेले समाजमा गलत कार्य गर्नेलाई कारवाही गर्न कडारुपमा निर्देशन दिएका हुन्। उनले लागुऔषध नियन्त्रण गर्न देशभरमा नै संयुक्त अभियान चलाउनुपर्नेमा जोड दिए। छलफलमा साम्पाङले विभिन्न विषयमा सहकार्यका साथ अघि बढ्नुपर्ने धारणा राखेका थिए।
अर्थतन्त्रले लय लिइसक्यो : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्ड ले नयाँ समीकरणसँगै अर्थतन्त्रमा उत्साह पैदा भएको बताएका छन्। मधेश प्रदेशका केन्द्रीय सदस्य एवं वैकल्पिक केन्द्रीय सदस्य र सल्लाहकारहरूको बैठकलाई सम्बोधन गर्दै प्रधानमन्त्री प्रचण्डले पछिल्लो समय अर्थतन्त्रले सकारात्मक लय लिएको बताएका हुन्। 'पछिल्लो समय अर्थतन्त्रले सकारात्मक लय लिएको छ,उद्योगी व्यवसायीहरू सकारात्मक भएका छन्,'प्रधानमन्त्रीले भने,'अर्थतन्त्र चलयमान र दबाबमुक्त पनि भएको छ ।' नीति तथा कार्यक्रम एवं वार्षिक बजेट बनाउने परम्परागत ढाँचा परिवर्तन गरिएको जानकारी दिँदै प्रधानमन्त्री प्रचण्डले अब प्रभावकारी कार्यक्रम तयार गर्न र नतिजा आउनेगरी बजेट विनियोजन गर्न सम्बन्धित निकायलाई निर्देशन दिइसकेको स्पष्ट पारे। उनले आगामी आर्थिक वर्षदेखि तीन करोडभन्दा साना आयोजनामा केन्द्रले बजेट नराख्ने बताए। आगामी आर्थिक वर्षमा मधेस प्रदेशका लागि नयाँ र विशेष प्याकेजतयार गर्न आफूले निर्देशन दिएको जिकिर गरे। भने ,'मधेस प्रदेशको भौतिक पूर्वाधार,स्वास्थ्य शिक्षा र रोजगारीजस्ता आधारभूत विषयलाई केन्द्रित गरेर प्याकेज तयार गर्न मैले निर्देशन दिएको छु,यसपटक मधेसमा नयाँ हुन्छ ।' माओवादी केन्द्रले सरकारको नेतृत्व गरेसँगै सुशासनका क्षेत्रमा महत्त्वपूर्ण उपलब्धी भएको उल्लेख गर्दै प्रधानमन्त्री प्रचण्डले भ्रष्टाचार विरुद्ध सरकारले चालेका कदमबाट जनतामा सकारात्मक सन्देश प्रवाह भएको बताए। प्रधानमन्त्रीले भने,'मिटरब्याज पीडितका समस्या समाधानतर्फ गएको छ,नागरिकतासम्बन्धी समस्या समाधान भएका छन् र भूटानी शरणार्थी एवं सुनकाण्डजस्ता विषयमा छानबिन गरी दोषीमाथि कारबाही गरिएको छ।'"
"प्रतिनिधिसभा बैठक बस्दै, के छन् एजेण्डा ?","काठमाडौं : संघीय संसदअन्तर्गतको प्रतिनिधिसभा बैठक बस्दैछ। बैठक आइतबार बिहान ११ बजेका लागि बोलाइएको छ। बैठकमा सभामुख देवराज घिमिरेले राष्ट्रपतिको कार्यालयबाट कार्यभार तोकिएको सम्बन्धी पत्रको व्यहोरा पढेर सुनाउने कार्यसूची छ। यसैगरी सभामुख घिमिरेले प्रधानमन्त्री तथा मन्त्रिपरिषद कार्यालयबाट प्राप्त कार्यभार तोकिएको सम्बन्धी पत्रहरुको व्यहोरा पढेर सुनाउने दैनिक कार्यसूचीमा उल्लेख छ। बैठकमा ऊर्जा,जलस्रोत तथा सिंचाई मन्त्री शक्तिबहादुर बस्नेतले अन्तर्राष्ट्रिय सौर्य गठबन्धनको स्थापनासँग सम्बन्धित सम्झौतामाथि सामान्य छलफल गरियोस भन्ने प्रस्ताव प्रस्तुत गर्नेछन्। अर्थमनन्त्री वर्षमान पुनले बैंक तथा वित्तीय संस्था सम्बन्धी (पहिलो संशोधन) २०८० लाई प्रस्तुत गर्न अनुमति माग्ने प्रस्ताव प्रस्तुत गर्ने, बैंक तथा वित्तीय संस्था सम्बन्धी (पहिलो संशोधन ) विधेयक २०८०लाई प्रस्तुत गर्ने कार्यसूचीमा उल्लेख छ। यसैगरी भन्सार विधेयक, २०८० लाई दफावार छलफलका लागि सम्बन्धित समितिमा पठाइयोस् भन्ने प्रस्ताव प्रस्तुत गर्नेछन्। संघीय मामिला तथा सामान्य प्रशासन मन्त्री भानुभक्त जोशीले 'निर्माणमुखी सामग्री व्यवस्थापन तथा नियमन विधेयक' २०८० लाई दफावार छलफलका लागि सम्बन्धित समितिमा पठाइयोस् भनी प्रस्ताव प्रस्तुत गर्ने कार्यसूची रहेको छ।"
गृहमन्त्रीमाथि छानबिन गर्न संसदीय समिति गठन गर्नुपर्नेमा कांग्रेसको अडान कायमै,"काठमाडौं : प्रमुख प्रतिपक्ष दल नेपाली कांग्रसले उपप्रधानमन्त्री तथा गृहमन्त्री रवि लामिछनेमाथि सहकारी ठगी प्रकरणमा छानबिन समिति बनाउनुपर्ने अडान कायमै राखेको छ। आइतबार बैठक सुरू हुनेवित्तकै कांग्रेस सांसदहरूले गृहमन्त्रीमाथि अनुसन्धान गर्न संसदीय समिति गठनको माग गर्दै संसदमा अवरोध जनाएको छ। कांग्रेस सांसदहरू आआफ्नो सिटबाट उठेर अवरोध जनाएपछि सभामुख देवराज घिमिरेले सांसद संजयकुमार गौतमलाई समय दिए। सांसद गौतमले गृहमन्त्री लामिछानेमाथि नैतिक र कानुनी प्रश्न उठिसकेकाले उनीमाथि छानबिन हुनुपर्नेमा जोड दिए। 'हामीले उठाएको यो मुद्दामा सम्पूर्ण संसदको ध्यानाकर्षण गराउन चाहन्छु। सरकार यो प्रति गम्भीर बनोस्। संसदीय छानबिन समिति बनाइयोस्। यो कुरालाई चाँडोभन्दा चाँडो निष्कर्षमा पुगोस्। होइन भने यो मु्द्दा बारम्बार उठाइरहनेछौं। हामी चाहदैनौं कि संसद अवरुद्ध गरौं। बाध्य भयौं भने पनि त्यो ठाउँमा पुग्नसक्छौं,'उनले भने। नेता गौतमले लामिछानेका विषयमा प्रधानमन्त्री र प्रहरी प्रमुखहरुले दिएको जवाफले झनै संशय भएको दावी गरे। प्रधानमन्त्री पुष्पकमल दाहाल 'प्रचण्ड' ले संसदमा कुनै पनि सहकारीमा गृहमन्त्री लामिछानेको संलग्नता नरहेको जवाफ दिएका थिए भने प्रहरी महानिरीक्षक वषन्त कुँवरले राज्य व्यवस्था तथा सुशासन समितिको बैठकमा पोखरास्थित सूर्यदर्शन सहकारीको ठगीमा लामिछानेको संलग्नता नरहेको बताएका थिए। प्रधानमन्त्री प्रचण्ड नै गृहमन्त्रीको बचाउँमा लागेको उनको आरोप छ। गृहमन्त्री लामिछानेमाथि सहकारी ठगीको आरोप छ। उनीविरुद्ध उजुरी परेपनि छानबिन नभएको सहकारी पीडित पक्षको आरोप छ। सहकारी ठगी प्रकरणमा लामिछानेमाथि अनुसन्धान गर्न संसदीय समिति माग गर्दै कांग्रेसले संसदमा अवरोध जनाउँदै आएको छ।"
"उच्चस्तरीय सुझाव समितिले अर्थमन्त्रीलाई बुझायो प्रतिवेदन, कर प्रणाली सुधार गर्न संरचना परिवर्तन गर्नुपर्ने निष्कर्ष","काठमाडौं : कर प्रणाली सुधारसम्बन्धी उच्चस्तरीय सुझाव समितिले सरकारलाई अन्तिम प्रतिवेदन बुझाएको छ। समितिले अर्थमन्त्री वर्षमान पुनलाई आइतबार मन्त्रालय पुगेर प्रतिवेदन हस्तान्तरण गरेको हो। समितिले ६ महिना लगाएर २५८ पृष्ठ र १४० अनूसूची समेटिएको प्रतिवेदन तयार पारेको छ। प्रतिवेदनले राजश्व परिचालनमा वृद्धि, नयाँ रोजगारी सिर्जना तथा सार्वजनिक वित्तको सवलीकरण हुने विश्वास लिएको छ। प्रतिवेदनमा करसम्बन्धी कानुन, करका दर, कर प्रशासन, राजश्व संरचनासहित अर्थतन्त्रका विविध विषयमा सुझाव उल्लेख गरिएको छ। कोभिड१९ महामारी र रुसयुक्रेन युद्धका कारण विश्वकै आपूर्तिमा परेको प्रभावबाट विश्व अर्थतन्त्र नै प्रभावित भएको र त्यसबाट नेपाली अर्थतन्त्रमा पनि असन्तुलन पैदा भएको प्रतिवेदनमा छ। तर, पछिल्लो समय आर्थिक वृद्धिदर र मुद्रास्फितिको अवस्थाबाट समग्र अर्थतन्त्र क्रमशः सुधारको लयमा फर्किन थालेको निष्कर्ष प्रतिवेदनको छ। त्यस्तै विगतमा लिइएका कतिपय संकुचनकारी नीतिका कारण आर्थिक वृद्धिदर, रोजगारी सिर्जना र सार्वजनिक वित्त परिचालनमा अपेक्षित सुधार हुन नसकेको प्रतिवेदनले औंल्याएको छ। विगतमा लिइएका कतिपय संकुचनकारी नीतिका कारण आर्थिक वृद्धिदर, रोजगारी सिर्जना र सार्वजनिक वित्त परिचालनमा अपेक्षित सुधार हुन सकेको छैन, प्रतिवेदनमा भनिएको छ, प्रभावकारी माग र लगानीको वातावरण सुधार नहुँदा आर्थिक वृद्धिदरमा सुस्तता आएको छ। प्रतिवेदन बुझाउँदै समिति संयोजक मल्लिकले मुलुकको कर प्रशासन, आर्थिक वृद्धि र समग्र अर्थतन्त्रको विकासका लागि प्रतिवेदन कोशेढुंगा साबित हुने विश्वास व्यक्त गरे। कम्तिमा आगामी ५ देखि २० वर्षसम्मका लागि राजश्व परिचालनसम्बन्धी नीति निर्माण गर्दा काम लाग्न सुझावहरू प्रतिवेदनमा समेटिएको उनको भनाइ थियो। आर्थिक वृद्धिमा संकुचनको प्रमुख कारण राजश्व संकलन क्षमतामा वृद्धि हुन नसक्नु रहेको ठहर प्रतिवेदनको छ। करको जोखिमभार हेर्न छुट्टै निकाय जरुरी रहेको तथा राजश्व न्यायाधीकरणको विद्यमान संरचनामा परिवर्तन जरुरी रहेको निस्कर्ष प्रतिवेदनको छ। पछिल्लो दशकमा राजश्व वृद्धि हुन नसक्नुमा छुट पनि एउटा कारण रहेको भन्दै प्रतिवेदनले राजश्व छुट नभई करको दायरा बढाउने र कर घटाउने नीति श्रेयस्कर हुने सुझाव प्रतिवेदनको छ। प्रतिवेदन ग्रहण गर्दै अर्थमन्त्री पुनले राम्रो प्रतिवेदन तयार गरेकामा समितिका पदाधिकारीसहित त्यसका संलग्न सबैलाई धन्यवाद दिए। उनले प्रतिवेदन कार्यान्वयन गर्न सरकार प्रतिबद्ध रहेको बताए। राजश्वले साधारण खर्च धान्न पनि धौधौ परेको र देशभित्र र बाहिरका लगानीकर्ता आकर्षित गर्नुपर्ने समयमा प्रतिवेदन आएको उल्लेख गरे। बजेटको पूर्वसन्धामा केही गर्छु भनेर लागेको समयमा राम्रो प्रतिवेदन हात परेको छ, मन्त्री पुनले भने, प्रतिवेदनले सरकारको आर्थिक सुधारको प्रयासलाई सहयोग पुग्ने विश्वास छ। समितिले यसअघि गत १ कात्तिकमा तत्कालीन अर्थमन्त्री डा प्रकाशशरण महतलाई प्रारम्भिक प्रतिवेदन र १ फागुनमा अन्तरिम प्रविवेदन बुझाएको थियो। ती दुई प्रतिवेदनमा भन्दा केही सुधार गरी अन्तिम प्रतिवेदन तयार पारिएको अर्थ मन्त्रालयका सहसचिव एवं समितिका सदस्यसचिव महेश बरालले जानकारी दिए। प्रतिवेदन तयार पार्नुअघि समितिले मुख्यमन्त्रीहरू, राष्ट्रिय योजना आयोगका उपाध्यक्षसहित पदाधिकारी, अख्तियार दुरुपयोग अनुसन्धान आयोगका प्रमुख र अन्य आयुक्त, प्राकृतिक श्रोत तथा वित्त आयोगका उपाध्यक्ष र पदाधिकारी, निमित्त महालेखा परीक्षक, सरकारका मुख्यसचिव, नेपाल राष्ट्रबैंकका गभर्नरलगायतसँग अन्तरक्रिया र कुराकानी गरेको थियो। गत २९ भदौमा मन्त्रिपरिषदले पूर्वअर्थमन्त्री एवं पूर्वसचिव विद्याधर मल्लीक नेतृत्वमा चार सदस्यीय आयोग गठन गरेको थियो। समितिमा पूर्वसचिव लक्ष्मण अर्याल, त्रिभुवन विश्वविद्यालय अर्थशास्त्र विभागका प्राध्यापक डा रामप्रसाद ज्ञवाली र पूर्वप्रशासक एवं भन्सार विज्ञ रामप्रसाद दाहाल सदस्य थिए।"
"अलमलमा कांग्रेस, एमालेसहितका दल चुनावी मैदानमा","इलाम : वैशाख १५ गते इलाम क्षेत्र नम्बर २ मा हुन लागेको प्रतिनिधिसभाको उपनिर्वाचनका लागि राष्ट्रिय स्वतन्त्र पार्टीले शनिबार उम्मेदवारी घोषणा गरेको छ। यसअघि नेकपा एमाले, नेकपा एकीकृत समाजवादी, राष्ट्रिय प्रजातन्त्र पार्टीलगायतले उम्मेदवार घोषणा गरेर प्रचार शुरू गरे पनि मुख्य प्रतिस्पर्धी ठानिएको नेपाली कांग्रेसले भने उम्मेदवारको टुंगो लगाउन सकेको छैन। कांग्रेसको क्षेत्र, जिल्ला, प्रदेश समितिले समेत नाम सिफारिस गरेर पठाएको हप्ता दिनभन्दा बढी हुँदा पनि केन्द्रले उम्मेदवार घोषणा गर्न नसकेको हो। नेपाली कांग्रेसमा भने टिकटको रस्साकसी जारी छ। कांग्रेसको इलाम जिल्ला कार्यसमितिले पनि भेषराज आचार्य, केशव थापा, डम्बर खड्का, नगेन्द्र कुमाल, रमेश लिङ्दम, चन्द्रमाया लिम्बु र शान्तिकला तामाङको नाम केन्द्रमा पठाएको छ। कांग्रेसका एक नेता भन्छन्, जंघार तर्न तिघ्रा कमाउने कांग्रेसको चालकै कारण त्यस क्षेत्रमा काग्रेसले पटकपटक हार व्यहोर्नु परेको हो। पार्टीका सभापति, उपप्रधान तथा गृहमन्त्री रवि लामिछानेसहितका पार्टीका नेताहरू इलाम पुगेर उम्मेदवार सार्वजनिक गरेका हुन्। उपप्रधान तथा गृहमन्त्री लामिछानेले स्वर्गीय नेता सुवास नेम्वाङको विरासत बोक्न इलामको माटोमा राष्ट्रिय स्वतन्त्र पार्टी आएको बताएका छन्। शनिबार इलाम क्षेत्र नम्बर २ मा उपनिर्वाचनका लागि उम्मेदवार सार्वजनिक कार्यक्रममा बोल्दै उनले मिलन लिम्बूलाई आफ्नो दलले उम्मेदवार बनाएको बताउँदै इलामले घण्टी बजाएरै छोड्ने दाबी गरे। इलामको चोक बजार लाँकुरी चौतारामा एक कार्यक्रम गरी पत्रकारसमेत रहेका मिलन लिम्बुको उम्मेदवारी सार्वजनिक गरिएको हो। उम्मेदवारी सार्वजनिक कार्यक्रममा युवा तथा खेलकुद मन्त्री विराजभक्त श्रेष्ठ, ललितपुर ३ की सांसद तोशिमा कार्की, पार्टी सभापति रवि लामिछाने, स्वर्णिम वाग्ले, उम्मेदवार घोषणा गरिएका मिलन लिम्बुलगायतका वक्ताहरूले सम्बोधन गरेका थिए। गत भदौ २६ गते नेकपा (एमाले)का उपाध्यक्ष तथा संविधान सभाका अध्यक्ष सुवास नेम्वाङको निधन भएपछि हुन लागेको उपनिर्वाचनका लागि इलाम २ मा चहलपहल सुरु भएको छ। एकाएक चर्चामा आएका नेम्वाङ पुत्र सुहाङ नेम्बाङलाई नेकपा एमालेले इलाम क्षेत्र न २ मा उम्मेदवार बनाएपछि चुनावी सरगर्मी बढेको हो। इलाम क्षेत्र २ मा वैशाख १५ गते हुने प्रतिनिधिसभा सदस्य उपनिर्वाचनमा एमालेले नेम्वाङलाई उम्मेदवार बनाउने निर्णय गरेको छ। नेपाल कम्युनिस्ट पार्टी माओवादी कोशी प्रदेश समितिले चार जना आकांक्षीको नाम सिफारिस गरेको छ। प्रदेश अध्यक्ष हर्कबहादुर नेम्बाङ (मिक्सो) पार्टीको तर्फबाट धीरेन्द्र शर्मा तिम्सिना (रमण), उर्मिला तामाङ (चन्दा) ओमबहादुर गुरुङ (सौरभ) र कुमार बराइली (अनिल)को नाम केन्द्रमा सिफारिस गरेर पठाएको जानकारी दिए। नेपाल कम्युनिस्ट पार्टी (एकीकृत समाजवादी)ले इलाम क्षेत्र २ को उपनिर्वाचनका लागि सचिवालय सदस्य जितबहादुर राईलाई उम्मेदवार बनाएको छ। इलाम क्षेत्र नंं२ मा वैशाख १५ गते हुने प्रतिनिधिसभा सदस्य उपनिर्वाचनमा राष्ट्रिय प्रजातन्त्र पार्टी (राप्रपा)ले लक्ष्मी गुरुङलाई उम्मेदवार बनाउने भएको छ। इलाम २ मा प्रेमदीप लिम्बू, डकेन्द्रसिंह थेगिम र अर्जुनविक्रम शाहीले स्वतन्त्र उम्मेदवारी दिने घोषणा गरेका छन्। चैत २४ गते उम्मेदवारी दर्ता गर्ने गरी निर्वाचन आयोग काम गरिरहेको छ।"
बालुवाटारमा गठबन्धन बैठक जारी,"काठमाडौं : बालुवाटारमा सत्ता गठबन्धनको बैठक जारी छ। संवैधानिक परिषदको बैठक सकिएलगत्तै प्रधानमन्त्रीको सरकारी निवास बालुवाटारमा गठबन्धनको बैठक बसेको हो। बैठक जारी रहेको बालुवाटार स्रोतले जनाएको छ। आइतबार बिहान बसेको संवैधानिक परिषद्ले राष्ट्रिय तथ्यांक कार्यालयका सचिव तोयम रायालाई महालेखापरीक्षकमा नियुक्तिका लागि सिफारिस गरेको छ। बैठकमा प्रधानमन्त्री पुष्पकमल दाहाल 'प्रचण्ड',लगायत गठबन्धनमा आवद्ध राजनीतिक दलका शीर्ष नेताहरू सहभागी छन्।"
संवैधानिक परिषद्को बैठक बालुवाटारमा जारी,"काठमाडौं : संवैधानिक परिषद्को बैठक बालुवाटारमा सुरु भएको छ। प्रधानमन्त्री निवास बालुवाटारमा बसेको आजको बैठकको कार्यसूची रिक्त रहेका संवैधानिक निकायहरूको पदपूर्ति रहेको छ। बैठकमा महालेखा परीक्षक नियुक्तिका लागि पनि छलफल हुने छ। यसअघि चैत १२ गते बस्ने भनिएको बैठक विभन्न कारणले बस्न नसकेपछि आज बसिएको हो। बैठकमा प्रधानमन्त्री पुष्पकमल दाहाल प्रचण्ड, सभामुख देवराज घिमिरे, उपसभामुख इन्दिरा राना, राष्ट्रिय सभाका अध्यक्ष नारायण दाहाल, प्रमुख प्रतिपक्षी दल नेपाली कांग्रेसका सभापति शेरबहादुर देउवा र प्रधानन्यायाधीश विश्वम्भरप्रसाद श्रेष्ठ सहभागी छन्।"
महालेखा परीक्षकमा तोयम राया सिफारिस,काठमाडौं : संवैधानिक परिषद्ले तोयम रायालाई महालेखा परीक्षकमा सिफारिस गरेको छ। आइतबार बिहान बालुवाटारमा बसेको संवैधानिक परिषद् बैठकले राष्ट्रिय तथ्यांक कार्यालयका सचिव रायाको नाम महालेखा परीक्षकको लागि सिफारिस गरेको हो। प्रधानमन्त्रीका प्रेस सल्लाहकार गोविन्द आचार्यले संवैधानिक परिषद बैठकले सचिव रायालाई महालेखा परीक्षकमा नियुक्तिका लागि सिफारिस गरेको जानकारी दिए। गत जेठ १० गते महालेखा परीक्षक टंकमणि शर्माको पदावधि सकिएपछि सो पद रिक्त थियो। संसदीय सुनुवाइपछि राष्ट्रपतिले महालेखा परीक्षक नियुक्त गर्ने संवैधानिक प्रावधान छ।
हर्क सम्पाङलाई अर्थमन्त्रीले भने तपाईंको अभियानमा मेरो साथ छ,"काठमाडौं: अर्थमन्त्री वर्षमान पुन अनन्तले धरानबासीलाई पिउने पानीको व्यवस्था गर्न सरकार गम्भीर रहेको बताएका छन् । आइतबार बधाइ दिन मन्त्रालय आएका धरानका मेयर हर्क साम्पाङ राईसँग मन्त्री पुनले धरानको खानेपानी समस्याबारे आफू जानकार रहेको बताए । मन्त्री पुनले खानेपानीको दुःखले कतिपय सर्वसाधारण धरानबाट बसाई सरेर अन्यत्र गएको समेत आफूले सुनेको उल्लेख गरे । सरकारले जनतालाई स्वच्छ खानेपानीको व्यवस्थापन गर्न योजना बनाएको जानकारी दिए । उनले भने,' धरान धेरै राम्रो र सुन्दर सहर हो,त्यहाँ म केही समय बसेको पनि छु। खानेपानी समस्याबारे जानकारी छ । यो बजेटमार्फत केही न केही समाधान खोज्ने प्रयास हुनेछ ।मन्त्री पुनले खानेपानी आयोजनाको माग सम्बन्धित मन्त्रालयबाट आउनुपर्ने भएकाले खानेपानी तथा सरसफाई मन्त्रालयसँग पनि कुरा गर्न सुझाए । म पनि सम्बन्धित मन्त्रालयसँग कुरा गर्छु । यहाँले पनि उताबाट योजना माग गर्नुहोला,'मन्त्री पुनले,म तपाईंको अभियानमा सँगै हुनेछु । मेयर साम्पाङले धरानबाट करिब १५ किलोमिटर दूरीमा पर्ने चतरास्थित सप्तकोशी नदीबाट लिफ्टिङ गरी पानी ल्याउन सकिने विकल्पबारे मन्त्री पुनलाई अवगत गराए । उक्त आयोजनाका लागि करिब ५ अर्ब बजेट आवश्यक पर्ने प्राविधिक अनुमान गरिएको उनको भनाइ थियो । राईले अर्थमन्त्री पुनबारे आममानिसमा सकारात्मक धारणा रहेको पाएकाले आफू योजना माग्न आएको उल्लेख गरे । मन्त्री पुनले पनि राईको काम गर्ने शैलीको प्रशंसा गरे ।"
न्यायाधीशको आचारणबारे छानबिन गर्न संसदीय समिति गठन गरौं : अमरेश कुमार सिंह,काठमाडौं : न्यायपालिकाको न्यायसम्पादमाथि प्रश्न उठेको छ। आइतबार प्रतिनिधिसभा बैठकको आकस्मिक समयमा बोल्दै स्वतन्त्र सांसद डाअमरेशकुमार सिंहले न्यायाधीश नियुक्तिमा राजनीतिक भागबण्डा हुने गरेको र न्यायाधीशले न्यायसम्पादन गर्दा विभेदपूर्ण तरिकाले निर्णय गर्ने गरेको बताए। उनले न्यायाधीशको आचारणबारे छानबिन गर्न संसदीय समितिको माग समेत गरे। नेता सिंहले न्यायप्रणाली दूषित बन्दै गएकाबारे संसद्मार्फत् सम्बन्धित निकायको ध्यानाकर्षण गराए। न्यायपरिषद्मा परेका उजुरीको छानबिन निकै कम हुने गरेको पनि उनको भनाइ छ। 'कानुनमन्त्री यही उपस्थित भएको समयमा माग गर्न चाहन्छु। सरकारले पहुँचको आधारमा विभिन्न निर्णय गर्छ। यसैगरी न्यायपालिकाले गर्न थाल्यो भने त्यो न्यायपालिकामाथि प्रश्न उठ्नु आफैमा एउटा दु:खद कुरा हो। निर्णय प्रक्रिया कानुन सम्वत् संविधानअनुसार हुनुपर्छ। न्यायाधीशहरूको मोबाइल रेकर्ड मनिटर हुनुपर्छ। न्याय निरुपण र न्यायाधीशको आचारणबारे छानबिन गर्न संसदीय छानबिन समित गठन गरियोस्।' एकै प्रकृतिको मुद्दामा फरकफरक खालको निर्णय आइरहेको भन्दै सांसद सिंहले सर्वोच्च अदालतले आफ्नै नजिर आफैले खण्डन गर्न खोजिरहेको आरोप लगाए।
कांग्रेसलाई बहुमत ल्याउनसक्ने पार्टी बनाऔं : देउवा,"काठमाडौं : नेपाली कांग्रेसका सभापति शेरबहादुर देउवाले बहुमत ल्याउनसक्ने पार्टीको रूपमा कांग्रेसलाई स्थापित गर्नुपर्ने बताएका छन्। काठमाडौंमा आयोजित कार्यक्रममा देउवाले अहिले कांग्रेस देशको ठूलो पार्टी भएको भन्दै अब बहुमत ल्याउनसक्ने पार्टीको रूपमा स्थापित गर्नुपर्ने बताएका हुन्। समावेशी समानुपातीक निर्वाचन प्रणालीका कारण अहिलेको अवस्थामा कुनै एक पार्टीलाई बहुमत प्राप्त गर्न सहज भने भएको उनले बताए। सभापति देउवाले अहिलेको संविधानले महिलालगायत सबै समुदायलाई समान अधिकार दिएकाले संसारका सबै संविधानमध्ये उत्कृष्ट संविधान रहेको जिकिर गरे। त्यस्तै उनले संविधानअनुसार पार्टीको विधान बनाएको र कांग्रेस पूर्णरूपमा समावेशी पार्टी रहेको धारणा राखे। कार्यक्रममा नेपाली महिला आनेलनमा महिला सशक्तीकरण, राजनीतिक चेतना एवं सामाजिक जागरण ल्याउने कार्यमा योगदान पुर्याउने महिलाहरूलाई सम्मान गरिएको थियो।"
दुई विधेयक छलफलका लागि समितिमा पठाइयो,"काठमाडौं : प्रतिनिधिसभाको बैठकले दुईवटा विधेयकमाथि दफावार छलफलका लागि सम्बन्धित समितिमा पठाउने प्रस्ताव पारित गरेको छ । अर्थमन्त्री वर्षमान पुनले पेश गरेको भन्सार विधेयक, २०८० लाई दफावार छलफलका लागि सम्बन्धित समितिमा पठाइयोस् भन्ने प्रस्ताव र संघीय मामिला तथा सामान्य प्रशासन मन्त्री भानुभक्त जोशीले पेश गरेको निर्माणमुखी सामग्री (व्यवस्थापन तथा नियमन) विधेयक, २०८० लाई दफावार छलफलका लागि सम्बन्धित समितिमा पठाइयोस् भन्ने प्रस्ताव आजको बैठकबाट सर्वसम्मतिले पारित भएको हो । बैठकमा अर्थमन्त्री पुनले बैंक तथा वित्तीय संस्थासम्बन्धी (पहिलो संशोधन) विधेयक २०८० समेत प्रस्तुत गरेका थिए। राष्ट्रिय तथा अन्तर्राष्ट्रिय रुपमा विकसित वित्तीय प्रणाली,वित्तीय औजार, वित्तीय सुरक्षा,वित्तीय जोखिम समेतका आधारमा बैंक तथा वित्तीय संस्थाको प्रभावकारी व्यवस्थापन एवम् नियमन गर्न आवश्यक रहेकाले यो विधेयक ल्याइएको अर्थमन्त्री पुनको भनाइ छ । त्यस्तै,प्रविधिमा आएको परिवर्तनलाई प्रयोग गर्न र विद्यमान कानुनमा उल्लेखित तीनवटै तहका सरकारको वित्तीय अधिकार क्षेत्र व्यवस्थित गर्ने उद्देश्यले यो विधेयक ल्याइएको उनले बताए। नेपालको समग्र बैंकिङ तथा वित्तीय प्रणालीको विश्वसनियता अभिवृद्धि गर्न,राष्ट्रिय अर्थतन्त्रलाई सुदृढ बनाई स्थायित्व कायम गर्न र बैंक तथा वित्तीय संस्थाहरुको संस्थापना, सञ्चालन, व्यवस्थापन, नियमनलगायत कार्यलाई व्यवस्थित गर्नका लागि पनि विद्यमान ऐन संशोधन गर्न लागिएको उनको भनाइ छ । विधेयकमा डिजिटल मुद्रा प्रयोग तथा डिजिटल बैंकिङलाई कानुनी मान्यता दिने,बैंक सञ्चालक समितिमा रहेका व्यक्तिको जिम्मेवारीमा स्पष्टता खोज्ने, आफै शेयरधनी रहेका बैंकबाट ठूलो कर्जा लिने प्रवृत्तिलाई निरुत्साहन गर्नेलगायतका महत्वपूर्ण व्यवस्थाहरु समेटेको छ । प्रतिनिधिसभाको अर्को बैठक भोलि सोमबार बिहान ११ बजे बस्नेछ ।"
सौर्य ऊर्जालाई प्राथमिकतामा राख्नुपर्छ : मन्त्री बस्नेत,"काठमाडौं : ऊर्जा, जलस्रोत तथा सिँचाइमन्त्री शक्तिबहादुर बस्नेतले सौर्य ऊर्जालाई प्राथमिकतामा राख्न आवश्यक रहेको बताएका छन्। आइतबार प्रतिनिधिसभा बैठकमा अन्तर्राष्ट्रिय सौर्य गठबन्धनको स्थापनासँग सम्बन्धित सम्झौतामाथि सामान्य छलफल गरियोस् भन्ने प्रस्तावको छलफलका क्रममा मन्त्री बस्नेतले नेपालमा ऊर्जाको माग र खपत वर्षभरि नै लगभग समान रहे पनि जलविद्युत् उत्पादन भने वर्षायाममा बढ्ने र सुक्खायाममा घट्ने भएकाले सौर्य ऊर्जालाई प्राथमिकतामा राख्न आवश्यक रहेको बताए। उनले सौर्य ऊर्जाको प्रवर्द्धनसहित ऊर्जा पहुँच बढाउन र ऊर्जा सुरक्षालाई सुनिश्चित गर्नका लागि सौर्य गठबन्धन गठन भएको तथा संयुक्त राष्ट्रसङ्घका सबै सदस्य राष्ट्रहरू यसका आबद्ध रहेको बताए। उक्त सम्झौतामा एक सय १८ देशले हस्ताक्षर गरिसकेको र ९७ देशले स्वीकृत नै गरिसकेको ऊर्जामन्त्री बस्नेतले जानकारी दिए। जलवायु परिवर्तनका चुनौतीसँग जुध्नका लागि स्वच्छ ऊर्जा प्रयोगमा जोड दिने तथा ऊर्जा सुरक्षालाई प्रभावकारीरूपमा अगाडि बढाउने प्रतिबद्धताका लागि नेपालले यो सम्झौतापत्रमा हस्ताक्षर गरेको उनको भनाइ छ। बैठकमा सांसदहरूले सौर्य ऊर्जाका क्षेत्रमा ठूलो वैदेशिक लगानी भित्र्याउन सकिने सम्भावना रहेको भन्दै यसको आवश्यकता बढि रहेको धारणा राखेका थिए।"
नक्कली बिल र स्टिकरको अनुगमन गरी आवश्यक कदम चाल्न प्रधानमन्त्रीको निर्देशन,"काठमाडौं : प्रधानमन्त्री पुष्पकमल दाहालले राजस्व चुहावट रोक्दै अर्थतन्त्र सुदृढ गर्न नक्कली बिल जारी गर्ने र नक्कली स्टिकरको प्रयोग भइरहेको स्थितिबारे गम्भीरतापूर्वक अनुगमन गरी नियन्त्रणका लागि आवश्यक कदम चाल्न निर्देशन दिएका छन्। प्रधानमन्त्री तथा मन्त्रिपरिषद् कार्यालय सिंहदरबारमा आइतबार आयोजित राजस्व वृद्वि तथा चुहावट नियन्त्रणसम्बन्धी बैठकमा प्रधानमन्त्री कार्यालय, गृह मन्त्रालय र अर्थ मन्त्रालयका अधिकारीलाई प्रधानमन्त्री दाहालले उक्त निर्देशन दिएका हुन्। 'राजस्व चुहावट र अवैध व्यापारिक कारोवारमा हुने सेटिङ भत्काउने कार्यलाई प्राथमिकता दिनूहोस्, झुटा तथा नक्कली बिल बीजक र स्टिकरको प्रयोग भइरहेको सूचना आएको छ। त्यसको अनुगमन गर्नूस् र एक्सन लिनूस्,' उनले भने। प्रधानमन्त्री दाहालले नयाँ गतिका साथ काम गर्ने अठोट लिएर सरकार पुनर्गठन गरिएको उल्लेख गर्दै प्रधानमन्त्री दाहालले सोही अनुरूप क्रियाशील हुन निर्देशन दिएका थिए। 'सरकारले नयाँ गतिका साथ काम गर्ने अठोट लिएको छ। मुलुकको समृद्धिको बाधकका रूपमा रहेका भ्रष्टाचार, तस्करी र राजस्व छलीलाई निर्ममतापूर्वक हटाउनैपर्छ। जनतामा पैदा गरिएको निरासालाई हटाउनुपर्छ। यसका लागि विगतका परम्परागत प्रशासनिक कार्यशैली, व्यवहार र चिन्तनबाट सम्भव छैन। नयाँ सोचसहित अगाडि बढौं,' उनले भेन। आन्तरिक बजारलाई व्यवस्थित तुल्याउँदै बिल लिनेदिने प्रणाली प्रभावकारी बनाउनसमेत प्रधानमन्त्री दाहालले निर्देशन दिए। बैठकमा उपप्रधानमन्त्री एवं गृहमन्त्री रवि लामिछाने, अर्थमन्त्री वर्षमान पुन, राष्ट्रिय योजना आयोगका उपाध्यक्ष डा मीनबहादुर श्रेष्ठ, मुख्यसचिव डा बैकुण्ठ अर्याल, अर्थसचिव डा कृष्णहरि पुस्कर, राजस्व सचिव डा रामप्रसाद घिमिरे, गृहसचिव एकनारायण अर्याल, प्रधानमन्त्री कार्यालयका सचिवहरू, प्रहरी महानिरीक्षक वसन्त कुँवर, सशस्त्र प्रहरी बलका महानिरीक्षक राजु अर्याल तथा अर्थ मन्त्रालय मातहतका महानिर्देशकहरूको उपस्थिति रहेको थियो।"
'नेपाली बजारमा भारतीय ट्रकलाई छुट दिनुपर्ने कारण के ?',"काठमाडौं : नेकपा एमालेका सांसद रघुजी पन्तले उद्योगहरूलाई जोगाउन सरकार गम्भीर हुनुपर्ने बताएका छन्। आइतबार प्रतिनिधिसभा बैठकमा बोल्दै नेता पन्तले नयाँ उद्योग खोल्नुभन्दा भइरहेका उद्योगहरूलाई सञ्चालनमा ल्याउनुपर्नेमा जोड दिए। भारतबाट ढुवानीमा समस्या रहेको बताउँदै नेता पन्तले यस विषयमा सरकारले ध्यान दिन नसकेको आरोप लगाए। ढुवानीमा समस्या देखिनुको मुख्य कारण भारतीय ट्रकमाथि नियमन नगर्नु रहेको बताए। नेता पन्तले नेपाली बजारमा भारतीय ट्रकले छुट पाएजस्तै भारतीय बजारमा पनि नेपाली ट्रक व्यवसायीहरूले छुट पाउनुपर्ने बताए। 'जसरी भारतीय ट्रकहरूले नेपालमा छुट पाएका छन्। त्यस्तै छुट भारतबाट हामीले पाउनुपर्छ। हाम्रा ट्रकहरूले भारतमा निर्वाधरुपमा गएर सामान लैजान र ल्याउन पाउनुपर्छ। यदि त्यो अधिकार नेपाली व्यवसायीहरूले पाउँदैन भने भारतीय ट्रकलाई छुट दिनुपर्ने कारण के? सरकारले यसको जवाफ दिनुपर्छ। यसलाई रोक्नुपर्छ,'उनले भने,' नेपालको ट्रान्सपोटेसन उद्योगलाई जर्गेर्ना गर्नुपर्छ।' उनले राष्ट्रिय उद्योगमा समस्या खडा हुने अवस्था सृजना भएको भन्दै यस विषयमा सम्बन्धित मन्त्रालयले भारतीय अधिकारीहरूसँग वार्ता गरेर सुल्झाउनु पर्ने सुझाव दिए। एक तथ्यांकका अनुसार वार्षिक १० लाख भारतीय गाडी भित्रिनेमा ३ लाख ७० हजार मालवहाक सवारी साधन भित्रिने गरेको उनले भनाइ छ।"
उम्मेदवारको टुंगो लगाउन देउवाले बोलाए कार्यसम्पादन समितिको बैठक,काठमाडौं : नेपाली कांग्रेस सभापति शेरबहादुर देउवाले कार्यसम्पादन समितिको बैठक बोलाएका छन्। बैठक मंगलबार दिउँसो २ बजे सभापति देउवा निवास बुढानिलकण्ठमा बस्नेछ। बैठकमा वैशाख १५ मा इलाम र बझाङमा हुने उपनिर्वाचनमा पार्टीका तर्फबाट उम्मेदवारको टुंगो लगाइने बताइएको छ। बैठकमा कार्यसम्पादन समितिका पदाधिकारी र सदस्यहरूलाई बोलाइएको छ। यसअघि उपनिर्वाचनका लागि नेकपा एमालेलगायत दलहरूले उम्मेदवारको टुंगो लगाइसकेका छन्।
हावाहुरी र असिनाले पाल्पामा तरकारी र सुन्तलामा करोडौ रुपैयाँको क्षति,"तानसेन : हावाहुरी र असिनाले पाल्पामा तरकारी र सुन्तलामा करोडौ रुपैयाँको क्षति भएको छ। शनिबारको हावाहुरी र असिना पानीले तरकारी, लहरेवाली, टनेल तरकारी खेती, टमाटर र सुन्तला खेतीमा करौडौ रुपैयाँको क्षति भएको हो। हावाहुरी र असिनाको कारण सबैभन्दा बढी सुन्तला खेती र अकबरे खुर्सानी खेतीमा सबैभन्दा नोक्सानी भएको छ। पाल्पामा गएको सिजनमा ४६ करोडको सुन्तला र १० करोड बराबरको अकबरे सुन्तलाको कारोबार भएको थियो। पछिल्लो समय अकबरे खुर्सानीबाट आफ्नो पहिचान बनाएको रिब्दिकोट गाउँपालिकामा अकबरे खुर्सानीको ७ लाख बिरुवा नष्ट भएको छ। आगामी वर्ष ७ सय रोपनी क्षेत्रफलमा लगाउने गरी निर्माण गरिएको अकबरे खुर्सानीको ब्याड पूर्ण रुपमा नष्ट भएको गाउँपालिकाका कृषि प्राविधिक रन्जिव कुवँरले बताए। अकबरे खुर्सानी लगाउने तयारीमा जुटेको सयमा आएको असिनाले पूर्ण रुपमा नोक्सान गर्दा ७ सय रोपनी जग्गा बाझिने अवस्था आएको कृषि प्राविधिक कुँवरले बताए। गत वर्ष पोनी ६ करोडको सुन्तला बिक्री गरेको रिब्दिकोट गाउँपालिकामा यस वर्ष ७ करोडको सुन्तला बिक्री गर्ने लक्ष्य लिए पनि फूल फूलेको सुन्तलाको आधा भन्दा धेरै फूल झरेको जसको कारण ठूलो नोक्सान भएको गाउँपालिकाका प्रमुख प्रशासकीय अधिकृत मणिप्रसाद खनालले बताए। हावाहुरी र असिनाले अकबरे खुर्सानीको डेढ लाख बिरुवा नोक्सान पुर्याएको रिब्दिकोट७ मैनादीका कृषक जनक आचार्यले बताए। मैले डेढ किलो अकबरे खुर्सानीको बिरुवा रोपेको थिए, ५० हजार आफ्नै बारीमा लगाउने र एक लाख बिरुवा प्रति गोटा २ रुपैयाँको दरले बाहिर बिक्रीका लागि अडर थियो, तर एक छिनको हावाहुरी र असिनाले मेरो मात्र खुर्सानीमा दुई लाख रुपैयाँभन्दा बढी र सुन्तलामा १० लाख रुपैयाँ भन्दा नोक्सानी भएको छ। गत वर्ष १२ लाख ५० हजार रुपैयाँको सुन्तला बिक्री गरेको कृषक आचार्यको बोटमा सुन्तलाको फूल १० प्रतिशत मात्र बाँकी रहेको बताए। रैनादेवी छहराको अमलावास, सोमादी, ताङ्गसिगल, मुझुङ्ग क्षेत्रमा लगाएका सुन्तला खेतीको आधा भन्दा बढी असिनाले फूलहरू झरेको कृषकहरूले जानकारी गराएको गाउँपालिकाका अध्यक्ष रुक्माङ्गगत भट्टराईले बताए। रैनादेवी छहरा मुझुङ्गले सुन्तला बगैँचामा हावाहुरी र असिनाले फूलेको सुन्तलाको फूल ८० प्रतिशत झरेको वडाध्यक्ष हुमान सिंह कार्कीले जानकारी दिए। अत्यधिक असिना परेको कारण दुई दिनसम्म कृषकहरूको बारीमा असिना रहेको वडाध्यक्ष कार्कीले बताए। कृषकहरूबाट क्षतिको विवरण संकलनको काम भइरहेको छ। बढी नोक्सानी सुन्तला खेतीमा भएको उनले बताए। गएको सिजनमा मुझुङ्गले डेढ करोड रुपैयाँको सुन्तला बिक्री गरेको थियो। यसै गरी पालिकाको वडा नम्बर ४ मा अमलावास क्षेत्रमा हावाहुरी र असिनाले सुन्तलाको फूल झारेर बगैंचा सेताम्मे बनाएको छ। बगनासकाली गाउँपालिका भित्र पनि असिना पानी हावाहुरीले कृषकहरूको कृषि उत्पादनमा लाखौं रुपैयाँको क्षति पुगेको कृषि शाखा प्रमुख खिमराज कोइरालाले बताए। वडा नम्बर ५, ६, ७ र ८ मा रहेका ठूला ठूला प्लाष्टिक टनेलमा पूर्ण क्षति भएको विवरण कृषकहरूबाट आएको कृषि शाखा प्रमुख कोइरालाले बताए। पाल्पाको बगनासकाली, तानसेन नगरपालिका र पुर्वखोला गाउँपालिकामा पनि सबैभन्दा बढी नोक्सानी सुन्तला खेतीमा भएको छ। अत्यधिक असिना परेको कारण अधिकांश सेतै फूलेको फूल भुइँमा खसेको छ। यकिन क्षतिको विवरण संकलन भइरहेको पालिकाहरूले जनाएका छन्।"
"वीरगन्जमा कल सेन्टर खोलेर भारत, पाकिस्तानमासमेत ठगी धन्दा गर्ने चिनियाँ गिरोह पक्राउ","वीरगन्ज : सामाजिक सञ्जाल र मोबाइल फोनमार्फत नेपाल, भारत, पाकिस्तानलगायतका मुलुकका नागरिकलाई विभिन्न प्रलोभनमा पारेर अनलाइन ठगी गर्ने चिनियाँ गिरोहलाई वीरगन्जबाट प्रहरीले पक्राउ गरेको छ। वीरगन्ज महानगरपालिका वडा नम्बर १५ लक्ष्मणवास्थित साढे दुई तल्ले घर भाडामा लिएर कल सेन्टर स्थापना गरी अनलाइन ठगीको धन्दा चलाइरहेका चिनियाँ गिरोहलाई प्रहरीले शनिबार पक्राउ गरेको हो। पक्राउ पर्नेमा तीन जना चिनियाँ नागरिक र चिनियाँ भाषाको अनुवाद गर्ने दुई जना नेपाली छन्। तीमध्ये चिनियाँ नागरिकलाई आइतबार प्रहरीले सार्वजनिक गरेको छ। अनुवादक दुई जना नेपालीको भने प्रहरीले परिचय खुलाएको छैन। पक्राउ पर्ने चिनियाँ नागरिकमा हुवान प्रान्तका ३३ वर्षीय लियु सियु साइ, हुबेइ प्रान्तका २६ वर्षीय वाङ्ग बोहान र हुबेइ प्रान्तकै ३६ वर्षीय छियाङ्ग छियो रहेका छन्। वीरगन्जमा दुई महिनादेखि कल सेन्टर कार्यालय नै स्थापना गरेर अनलाइन चिठ्ठा, अनलाइन सपिङलगायत विभिन्न प्रकारका प्रलोभन देखाई नेपाली तथा विदेशी व्यक्तिहरूलाई ठगी गर्ने गिरोह सक्रिय रहेको भन्ने सूचना करिब डेढ महिना पहिले प्रहरीलाई प्राप्त भएको थियो। सोही सूचनाका आधारमा शनिबार अपरान्ह प्रहरीले वीरगन्ज महानगरपालिका वडा नम्बर १६ नगवामा डेरा लिएर बस्दै आएका लियु र वाङ्गलाई तथा वीरगन्ज महानगरपालिका वडा नम्बर ६ बाट छियाङ्गलाई नियन्त्रणमा लिएको थियो। उनीहरूलाई नियन्त्रणमा लिएलगत्तै पर्साका प्रहरी उपरीक्षक कुमोध ढुंगेल नेतृत्वको प्रहरी टोलीले उनीहरूले कल सेन्टर स्थापना गरेको वीरगन्ज१५ लक्ष्मणवास्थित नन्दु पटेलको घरमा पुगेर छापा मारेको थियो। त्यसक्रममा उक्त घरमा सञ्चालित कल सेन्टरबाट प्रहरीले ठूलो परिमाणमा विद्युतीय उपकरण, कम्प्युटर, ल्यापटप, मोबाइल सेट, सिमकार्डलगायतका सामग्री बरामद गरेको थियो। पूरा घर नै भाडामा लिएर सञ्चालन गरिएको उक्त कल सेन्टरको कार्यालयबाट डेक्सटप कम्प्युटर १२० थान, मनिटर ११८ थान, ल्यापटप ४ थान, विभिन्न ब्राण्डका मोबाइल ३५ थान, भारतीय जियो मोबाइलको सिम १३ थान, प्रिन्टर १ थान, किबोर्ड २६ थान, इन्टरनेट स्वीच ५ थान, वाइफाइ राउटर २ थान, इन्भर्टर २ थान, विभिन्न बैंकको एटिएम कार्ड तीन थान, मलेसियन मुद्रा ३७ रिंगिट , कम्बोडियन मुद्रा ३ हजार पाँच सय र नेपाली रुपैयाँ ४३ हजार तथा पक्राउ परेका तीनै जना चिनियाँ नागरिककको पासपोर्ट तीन थान बरामद गरिएको प्रहरी उपरीक्षक ढुंगेलले जानकारी दिए। त्यस्तै उक्त घरबाटै बीआर ०१ सिएक्स ५७९२ नम्बरको सेतो रंगको आई ट्वान्टी कार एक थान र प्र२०३०११ प १३६७ नम्बरको एफजेड मोटरसाइकल १ थानसमेत बरामद गरिएको प्रहरी उपरीक्षक ढुंगेलले बताए। आइतबार जिल्ला प्रहरी कार्यालय पर्सामा आयोजित पत्रकार सम्मेलनमा प्रहरी उपरीक्षक ढुंगेलले यो गिरोहमा संलग्न तीन जना चिनियाँ नागरिकलाई मात्र पक्राउ गरेको जानकारी दिए पनि प्रहरीले अन्य दुई जना चिनियाँ नागरिकलाई पनि नियन्त्रणमा लिएको छ। वीरगन्जको होटल भिस्वाबाट प्रहरीले थप दुई चिनियाँ नागरिकलाई नियन्त्रणमा लिएको हो। तर, पत्रकार सम्मेलनमा प्रहरी उपरीक्षक ढुंगेलले अनुसन्धानका क्रममा थप दुई चिनियाँ नागरिकलाई नियन्त्रणमा लिए पनि अनुसन्धानका क्रममा उनीहरूको संलग्नता नदेखिएको बताए। प्रहरीको अनुसन्धानका क्रममा ती दुई चिनियाँ नागरिक पर्यटकका रूपमा वीरगन्जमा घुम्न आएको खुलेकाले उनीहरूलाई आवश्यक प्रक्रिया पूरुा गरी रिहा गरिने बताए। त्यस्तै पक्राउ परेका चिनियाँ भााषका अनुवादक दुई नेपाली नागरिकलाई पनि तारिखमा रिहा गरिने ढुंगेलले बताए। पत्रकार सम्मेलनमा प्रहरी उपरीक्षक ढुंगेलले प्रारम्भिक अनुसन्धानका क्रममा पक्राउ परेका तीन जना चिनियाँ नागरिकले पटेलको घर भाडामा लिएर दुई महिनादेखि कल सेन्टर कार्यालय स्थापना गरी कर्मचारीसमेत राखेर अनलाइन ठगी गर्दै आएका थिए। नेपाल, भारत, पाकिस्तानलगायतका मुलुकमा रहेका व्याक्तिहरूसँग सामाजिक सञ्जाल र मोबाइल फोनमार्फत अनलाइन चिठ्ठा परेकोलगायतका प्रलोभनमा पारेर उनीहरूले ठगी गर्दै आएको खुलेको जानकारी ढुंगेलले दिए। पक्राउ परेका चिनियाँ नागरिकले विभिन्न देशका नागरिकबाट अनालइन ठगी गरेको रकम भारतका विभिन्न बैंकमार्फत कारोबार हुने गरेको देखिएको उनले बताए। उनीहरूले यो धन्दाका लागि नेपाल, भारत, पाकिस्तानलगायतका मुलुकमा आफ्ना एजेन्ट पनि राखेको तथ्य अनुसन्धानका क्रममा खुलेको ढुंगेलले बताए। नियन्त्रणमा लिइएका मोबाइल फोनमा रेकर्ड भएका संवाद चिनियाँ भाषामा रहेको र बयानका क्रममा उनीहरूले चिनियाँ भाषामै बोलिरहेकाले चिनियाँ भाषाविद् र अनुवादकलाई बोलाएर थप अनुसन्धान गरिने ढुंगेलले बताए। त्यसपछि मात्रै यो गिरोहका वास्तिवकता खुल्ने उनले बताए।"
डोल्पामा हावाहुरीले रुख ढल्दा च्यापिएर घाइते भएका एक जनाको मृत्यु,डोल्पा : हिमाली जिल्ला डोल्पामा हावाहुरीका कारण ढलेको रुखमा च्यापिएर घाइते भएका एक जनाको मृत्यु भएको छ। मृत्यु हुनेमा मुड्केचुला गाउँपालिका ९ का अन्दाजी ४० वर्षीया सिद्ध बुढा रहेका प्रहरी घटनास्थलतर्फ गइरहेको जिल्ला प्रहरी कार्यालय डोल्पाका डिएसपी हरि कृष्ण केसीले बताए। बुढाको उपचारका लागि जुम्ला लैजाँदै गर्दा सोही गाउँपालिकाको लामाचौरमा राती ८ बजेतिर मृत्यु भएको हो। उनी जंगलबाट खेतका लागि मल ल्याएर फर्किंदै गर्दा मुसेखोला भन्ने ठाउँमा च्यापिएका थिए। उनीसँगै लिएका दुईवटा घोडाको घटनास्थलमै मृत्यु भएको प्रहरीले जनाएको छ।
पेट्रोलको मूल्य प्रतिलिटर ४ रुपैयाँले वृद्धि,"काठमाडौं : पेट्रोलको मूल्य वृद्धि भएको छ। नेपाल आयल निगमले पेट्रोलको मूल्यमा प्रतिलिटर ४ रुपैयाँ बढाएको हो। भारतबाट मूल्य बढेर आएपछि नेपालमा पनि पेट्रोलको मूल्य बढाइएको हो। नयाँ मूल्यअनुसार काठमाडौं उपत्यकामा पेट्रोलको मूल्य १७५ पुगेको छ। नयाँ मूल्यसूची आइतबार रातिदेखि लागू हुनेछ। त्यस्तै डिजेल, मट्टितेल र खाना पकाउने ग्यासको मूल्य भने यथावत राखिएको छ।"
कास्की जीप दुर्घटनामा दुई जनाको मृत्यु,"कास्की : कास्कीको अन्नपूर्ण गाउँपालिका४ भदौरेमा भएको जीप दुर्घटनामा परी दुई जनाको मृत्यु भएको छ भने १० जना घाइते भएका छन्। दुर्घटनामा घाइते भएका पोखरा महानगरपालिका२३ का ५५ वर्षीय लक्ष्मण सुनार र सोही स्थानका ५२ वर्षीय जयराम सुनारको मणिपाल शिक्षण अस्पतालमा उपचारका क्रममा निधन भएको जिल्ला प्रहरी कार्यालयका निमित्त प्रवक्ता प्रहरी निरीक्षक सूर्य रानाले जानकारी दिए। उनका अनुसार घाइते पाँच जनाको मणिपालमा र पाँचजनाको पोखरा स्वास्थ्य विज्ञान प्रतिष्ठानअन्तर्गत पश्चिमाञ्चल क्षेत्रीय अस्पतालमा उपचार भइरहेको छ। पोखराबाट अन्नपूर्णको भदौरेतर्फ जाँदै गरेको ग१ज ५५४७ नंको यात्रुवाहक जीप दिउँसो सल्लाघारी भन्ने ठाउँमा घुम्तीबाट दुई सय मिटर तल खसेर दुर्घटना भएको थियो। नेपाल प्रहरी, सशस्त्र प्रहरी तथा स्थानीयवासीको सहयोगमा घटनास्थलबाट घाइतेको उद्धार गरिएको थियो। घटनास्थल पोखराबाट २९ किमी टाढा पर्छ।"
मोटरसाइकल ठोक्किदा एक युवकको मृत्य,रौतहट : दुईवटा मोटरसाइकल ठोक्किदा रौतहटमा एकजना युवकको मृत्यु भएको छ । मृत्यु हुनेमा बौधीमाई नगारपालिका इनर्वारी का २५ वर्षीय सुरेश पासवान रहेका छन् । परोहा नगरपालिकाको बसन्तपट्टी र लौकाहाको बीचमा भएको दुर्घटनामा परि गम्भीर घाइते भएका पासवानलाई थप उपचारका लागि विरगञ्ज पठाइएकोमा उपचारको क्रममा उनको निधन भएको प्रहरीले जनाएको छ । बौधीमाई नपा४ इनर्वारीका पासवान र परोहा नगरपालिका जिगडवाका अलियासको मोटरसाइकल ठोक्किएको थियो।
"आर्यघाटमा दागबत्ती दिए, काजक्रिया गर्न नपाउँदै परिवारका ६ त्रिशूलीमा बिलाए","गोरख : पाँच जनाको शव गोरखा अस्पतालको शवगृहमा पोस्टमार्टम हुँदै थियो। मृतकका छरछिमेक शवगृहबाहिर भरिभराउ थिए। सबैको चेहरा जमिनमुखी थियो। केही प्रौढ महिलाहरू मृतकको घर गोरखा नगरपालिका ७ पौवाखेतमा भेला भएका थिए। उनीहरू मृतक ३९ वर्षका शंकर रोकाकी श्रीमती बबिता रोकाको वरिपरि बसिरहेका थिए। कोही कसैसँग बोल्ने अवस्थामा थिएनन्। हेर्दा १५, १६ जना महिलाहरू त्यहाँ देखिन्थे, तर कोही कसैसँग नबोल्दा सन्नाटा छाएको थियो। कसैको नजर कसैसँग जुधिरहेको थिएन। मौनतामा कोही जमिनतिर, कोही आकाशतिर, कोही बेपर्बाह यताउति नजर डुलाइरहेका देखिन्थे। लाग्थ्यो, उनीहरूको पीडामा आकाश पनि रोएको छ। सिमसिम पानी परिरहेको छ। बादल धुम्म छ। बिहान ५ बजे काठमाडौंबाट ट्याक्सीमा गोरखा आइरहेका एकै परिवारका ६ जना त्रिशूलीमा खसेको खबर सुनेदेखि झर्न थालेको आँसु दिनभर बगेर सकिएझै देखिन्थ्यो। परिवारको पाँचै जनाको मृत्युपछि जीवित सदस्य शंकरकै समउमेरकी बबितामात्र थिइन्। उनको साथ र सहयोगमा बसेका सबैको आँसु सुकेर थाकेका मुहार उदास थियो, ओठ कलेँटी परेको। कपाल रातो मजेत्रोले बेरे पनि पहिरनमा कसैको ध्यान थिएन। ट्याक्सी दुर्घटनामा एकै परिवारका पाँच जनाको मृत्यु र एकजना बेपत्ता भएपछि पौवाखेत असीम पीडाको दहमा डुबेको छ। एक वर्षदेखि क्यान्सरबाट ग्रसित भएका गोरखा नगरपालिका ७ पौवाखेतका ३९ वर्षका शंकर रोकाको शुक्रबार साँझ काठमाडौंको अस्पतालमा मृत्यु भयो। आर्यघाटमा दाहसंस्कार गर्न उनका छरछिमेक माइक्रो रिजर्भ गरेर शुक्रबार साँझतिरै काठमाडौंका लागि हिँडे। दाहसंस्कार गरेर फर्कने क्रममा बा २ ज ४१९६ नम्बरको ट्याक्सी पृथ्वी राजमार्गको सिमलधाराबाट त्रिशूलीमा खस्दा त्यसमा सवार मृतकका एकाघरका पाँचजनाको घटनास्थलमै मृत्यु भएको थियो भने एकजना अझै बेपत्ता छन्। मृतक शंकरकी आमा ७० वर्षकी जूनकीरी रोका, उनकी छोरी गोरखा नगरपालिका४ की हरिमाया रोका (उपरकोटी), नाति ८ वर्षका आगमन उपरकोटी, अर्की छोरी गोरखा नगरपालिका १३ यङ्कोटकी अञ्जना रोका र ज्वाइँ ट्याक्सी चालक गोरखा नगरपालिका ७ बतासेका अर्जुन सिर्मलको घटनास्थलमै मृत्यु भयो। बुवा शंकरलाई दागबत्ती दिएर फर्केका छोरा १८ वर्षका विवश रोका त्रिशूलीमा बेपत्ता भएको आफन्त विष्णु मग्रातीले जानकारी दिए। शंकरका बुवा दिलबहादुर रोकाको यसअघि नै मृत्यु भइसकेकाले अब सो परिवारमा बबिता मात्र बाँकी रहेकी उनले बताए। त्रिशूलीमा खसेपछि चालकले फोनमा भने, दाइ, डुब्न लागें, बचाउनुस् शंकरलाई व्यथाले सिकिस्त पार्दै गएको खबर पाएपछि मृतकका आमा, दिदीबहिनीहरू अघिल्लो दिन बिहीबारै काठमाडौं पुगेका थिए। छोरा विवश र श्रीमती पहिल्यैदेखि उनको सेवा सुश्रुषमा थिए। शुक्रबार साँझ उनको मृत्युको खबर पाएपछि छरछिमेकहरू पनि दाहसंस्कारका लागि माइक्रो रिजर्भ गरी राति १२ बजे काठमाडौं पुगे। दाहसंस्कार सकी बिहान ३ बजे दुईवटा ट्याक्सी र एउटा माइक्रोमा काठमाडौंबाट गोरखाका लागि हिँडे। एकाघरका ६ जना सवार एउटा ट्याक्सी अर्जुन सिर्मलले चलाएका थिए, अर्को प्रकाश रोकाले। अर्जुन मृतक शंकरका ज्वाइँ हुन्। प्रकाशचाहिँ अर्जुनका जेठान हुन्। मेरो ट्याक्सीमा ज्वाइँ (अर्जुन)को बूढी, भाञ्जी, भाइको छोरी र क्यान्सर लागेर बित्ने दाइको बूढी हुनुहुन्थ्यो, प्रकाशले भने, ज्वाइँ (अर्जुन)ले चलाउनुभएको ट्याक्सीमा क्यान्सरबाट बित्नुभएका दाइको आमा, छोरा, जेठीदिदी, भाञ्जा, माइला ज्वाइँ र कान्छी बहिनी चढ्नु भएको थियो। बिहान ४ बजे सबै चरौंदी आइपुगेर सँगै चिया नास्ता गरेको उनले बताए। त्यहाँबाट म उछिनेर अगाडि लागेँ। बाटोमा अर्जुन ज्वाइँले फोन गरेर बाबुलाई खुवाउन स्याउ किन्नुपयो, मुग्लिनमा एकछिन गाडी रोक्नु है भन्नुभयो, प्रकाशले भने। प्रकाश मुग्लिन आएर पर्खिरहे। छरछिमेक, आफन्तहरू चढेको माइक्रो आयो र उछिनेर गयो। तर अर्जुनले चलाएको ट्याक्सी अझै आइपुगेन। सँगै आएको माइक्रोले उछिनेको १०१५ मिनेट भइसक्दा पनि नआएपछि मैले ज्वाइँलाई दुई पटकसम्म फोन गरे तर उठेन, प्रकाशले भने, पछि उतैबाट फोन आयो। फोन उठाउँदा एक्कासि दाइ म डुब्न लागे मलाई बचाउनुहोस् भन्दै अत्तालिँदै बोल्नुभयो। बिहान ५ बजेर ६ मिनेट जाँदा फोन आएको उनले बताए। लोकेसन भन्नुस् भन्दै प्रकाशले बारम्बार सोधिरहे। तर उताबाट म डुब्न लागे बचाउनुस् भन्ने उही वाक्य मात्र दोहोरिरह्यो। आवाज सानो हुँदै गयो। त्यसपछि प्रकाश ट्याक्सी लिएर मझिमटार फर्किए। त्यसपछि उनले माइक्रोमा रहेका आफन्तलाई फोन गरे, त्यतिबेला माइक्रो गोरखा नगरपालिका १३ मझुवा कटिसकेको थियो। माइक्रोले उहाँहरूलाई मझिमटारमा ओभरटेक गरेको भन्ने थाहा पाएँ। त्यसैले त्यहाँबाट यता बाटोमा केही भयो भन्ने लागेर सीधै मझिमटार गयौं प्रकाशले भने, माइक्रो पनि फर्कियो। मझिमटारबाट खोज्दै कुरिनटारसम्म आयौं, तर कहीँ कतै भेटिएन। नभेटिएपछि प्रहरीलाई खबर गरे। उनीहरू कुरिनटारमा रहेको नेपाल प्रहरी र सशस्त्र प्रहरीको विपद् व्यवस्थापन प्रशिक्षण प्रतिष्ठानमा सम्पर्क गरे। प्रहरीको खोजतलासबाट बिहान ७ बजे ट्याक्सी दुर्घटना भएको पत्ता लागेको थियो। दुर्घटनामा परेर मृत्यु भएका पाँचै जनाको शव शनिबार गोरखा अस्पताल ल्याएर पोस्टमार्टम गरिएको छ। एकजनाको खोजी कार्य भइरहेको प्रहरी नायब उपरीक्षक रमेश श्रेष्ठले जानकारी दिए।"
युवाहरूको प्रयासमा छाडा चौपाया व्यवस्थापन,"कपिलवस्तु : कपिलवस्तु नगरपालिका वडा नं २ मा समुदायस्तरका युवाको प्रयासमा छाडा चौपाया व्यवस्थापनका लागि गौशाला सञ्चालनमा ल्याइएको छ। सडक, बजार तथा चौराहाहरूमा खुलारूपमा रहेका छाडा चौपाया व्यवस्थापन गर्न कपिलवस्तु नगरपालिका वडा नं २ को वरगदवामा माधव कामधेनु गौशाला निर्माण गरी छाडा गाई गोरुहरूको पालनपोषण गरिएको हो। स्थानीय युवाहरू काशीराम पाठक र सुशील तिवारीको अगुवाइमा सडकमा छाडा घुम्ने गाई गोरुहरूलाई ल्याइ पालनपोषण गरिएको छ। कुनै पनि गाई गोरुहरू सडकमा भोकै मर्न नपाउन् भन्ने उद्देश्यले आफूहरू निःस्वार्थ रूपमा गौवंश संरक्षणको काममा जुटेको गौशाला सञ्चालक काशीराम पाठक बताउँछन्। गौ वंश रक्षा गर्न सके सनातन हिन्दु धर्म रक्षा हुन्छ। सवारी दुर्घटनामा परेका थुप्रै गाई गोरुहरूलाई उद्धार गरी यहाँ उपचारसमेत गर्छौं, गौवंश संरक्षक पाठकले भने, छाडा गाई गोरुलाई संरक्षण त हामी गरेकै छौं, यसका अलावा मासुका लागि तस्करी भएर कपिलवस्तुको बाटो हुँदै पूर्वी जिल्ला झापा हुँदै बंगलादेश पुयाइने गोरुहरू पनि नियन्त्रणमा लिएर गौशालामा राख्ने गरेका छौं। स्वतस्र्फुत रूपमा युवाहरूले गरेको गौवंश संरक्षणको यो अभियानलाई सघाउन गौशाला परिसरमा तार जाली घेराउ र ट्रस्ट निर्माणका लागि कपिलवस्तु नगरपालिकाले सघाएको छ। लुम्बिनी प्रदेशसभाका सदस्य सुधाकर पाण्डेयको पहलमा लुम्बिनी प्रदेश सरकारबाट पनि चालु आर्थिक वर्षमा गौशाला व्यवस्थापनका लागि १० लाख रूपैयाँ बिनियोजिन गरिएको छ। यसरी गौशाला निर्माण भएपछि स्थानीय सर्वसाधारणको खेती पनि सुरक्षित भएको छ। छाडा गाईवस्तुका कारण हुने सडक दुर्घटनामा कमी आएको छ। यस प्रकारका गौशालाहरू जिल्लाका अन्य विभिन्न स्थानहरूमा निर्माण गरी जिल्लालाई नै पूर्ण खुला चौपायामुक्त जिल्ला बनाउनु पर्ने तौलिहवा उद्योग वाणिज्य संघका कोषाध्यक्ष बृजेश भट्टराईले बताए।"
२० वटा घडियाल गोही राप्तीमा छाडियो,"चितवन (अन्नपूर्ण) : भरतपुर भ्रमण वर्षको सन्दर्भ पारेर चितवन राष्ट्रिय निकुञ्जको कसरास्थित गोही प्रजनन केन्द्रमा हुर्काइएका २० वटा घडिया गोहीलाई राप्ती नदीमा छाडिएको छ। भरतपुर महानगरपालिका प्रमुख रेनु दाहालले शनिबार एक कार्यक्रमका बीच विदेशी पर्यटकको उपस्थितिमा निकुञ्जको मुख्यालय नजिक राप्ती नदीमा ७ वर्ष पूरा भएका घडियाल गोहीलाई प्राकृतिक बासस्थानमा छाडिएको थियो। कार्यक्रमलाई सम्बोधन गर्दै महानगर प्रमुख दाहालले बर्सेनि बाढीका समय घडियाल गोही बगाएर भारत जाने समस्याको दीर्घकालीन समाधान खोज्नुपर्ने बताइन्। घडियाल गोही अन्य गोही प्रजातिको तुलनामा स्वच्छ ठाउँ तथा पानीमा बस्न मन पराउने र सफा पानीमा भएको माछा खाना मन पराउने भएकाले यसको संरक्षणमा सबै लाग्नुपर्ने औंल्याइन्। नयाँ रौनक ल्याउने, मन्द आर्थिक गतिविधिलाई चलायमान बनाउने र सबैमा सकारात्मक भावना पैदा गराउने भ्रमण वर्षको मुख्य उद्देश्य रहेको उनले बताइन्। भ्रमण वर्ष मनाइरहँदा भरतपूरका होटलहरू पर्यटकहरू भरिभराउ छन्, उनले भनिन्, महानगरपालिकाको चाहना पनि यही हो। उत्साहाजनक महोल वृद्धि हुँदै गइरहेको छ। यसलाई वर्षभरि नै निरन्तरता दिने गरी अघि बढेका छौं। घडियाल गोही भरतपुरको पर्यटनको अर्को पहिचान भएकाले यसको संरक्षण गरी पर्यापर्यटनसँग जोड्नुपर्ने धारणा राखिन्। निकुञ्जका प्रमुख संरक्षण अधिकृत डिल पुर्जा पुनले घडियाल गोही विश्वका केही देशमा पाइने भएकाले यसको संरक्षण गर्न नदीलाई प्रदुषणमुक्त बनाउनुपर्नेमा जोड दिए। घडियाल गोही नेपाल, भारत, पाकिस्तान, भुटान, बंगलादेशमा र म्यानमारमा करिब १० हजारको संख्यामा प्राकृतिक अवस्था विचरण गर्ने गरेको र यो संख्या संकटग्रस्त भएकाले यसको संरक्षणमा सबै पक्ष लाग्नुपर्ने उनको भनाइ थियो। गोही संरक्षणका लागि विसं २०३० मा स्थापना भएको प्रजनन केन्द्रले गोहीको अण्डा संकलन गरी वार्षिक २०० बच्चा उत्पादन गर्ने गरेको छ। जसमध्ये १५० गोहीलाई बचाउन सकिने निकुञ्जको तथ्यांक छ। निकुञ्जका अनुसार प्रजनन् केन्द्रमा हालसम्म १९ सय १७ वटा गोही छाडिएको छ। राप्ती नदीमा ११ सय ६२, नारायणी नदीमा ४१९, बबई नदीमा ११०, सप्तकोशीमा ११५, कर्णालीमा ४१, कालीगण्डकीमा ३५, पश्चिम राप्तीमा १० र शुक्लाफाँटा राष्ट्रिय निकुञ्जका चैधर खोलामा २५ वटा घडियाल छाडिएको छ। निकुञ्जका सूचना अधिकारी गणेश तिवारीले छाडिएको घडियाल गोहीमध्ये राप्तीमा १५२ र नारायणीमा ११३ गरी २६५ वटा गणनाको क्रममा भेटिएका छन्। जसमध्ये राप्ती र नारायणीमा ३३ वटा भाले घडियाल गोही छन्। यो बाहेक प्रजनन केन्द्रमा ६४८ वटा घडियाल गोही रहेका छन्। घडियाल प्रजनन केन्द्रमा भाले घडियाल गोही न्यून संख्यामा उत्पादन हुने गरेको छ।"
"राजपत्रमा समेत त्रुटि ! तिथि, मिति र नाम नै फरक","जाजरकोट : सरकारले गर्ने महत्त्वपूर्ण निर्णय, ऐन, नियमावलीलगायतका विषय राजपत्रमा प्रकाशन भएपछि कानुनसरह लागू हुन्छन्। यति महत्त्वपूर्ण दस्तावेजका रूपमा प्रकाशन हुने राजपत्रमा समेत गम्भीर लापरबाही र हेलचेक्र्याइँ हुने गरेको पाइएको छ। गत कात्तिक १७ गते जाजरकोटमा भूकम्प गयो। आवश्यक सहयोग जुटाउन नसकेपछि गत फागुनमा बसेको मन्त्रिपरिषद् बैठकले जाजरकोट र रुकुमका प्रभावित पालिकालाई विपद् संकटग्रस्त क्षेत्र घोषणा गरेको थियो। सोही विषयलाई राजपत्रमा प्रकाशन गर्ने क्रममा कात्तिक १७ गते हुनुपर्नेमा असोज १७ गते उल्लेख गरिएको छ। यस्तै, रुकुम पश्चिमको सानीभेरी गाउँपालिका हुनुपर्नेमा सानीभेरी नगरपालिका उल्लेख गरिएको छ। गत चैत ५ गते प्रकाशित राजपत्रअनुसार वैदेशिक ऋण प्राप्त गर्ने प्रयोजनका लागि एक महिनासम्म विपद् संकटग्रस्त क्षेत्र घोषणा गरिएको उल्लेख छ। भूकम्पका कारण जिल्लाको आर्थिक, सामाजिक तथा भौतिक पूर्वाधारका क्षेत्रमा पुगेको क्षतिका कारण जनजीवन अस्तव्यस्त भएकाले जिल्लाका सम्पूर्ण क्षेत्रलाई पुनर्जीवन प्रदान गर्ने गरी एकीकृत पुनर्निर्माणको प्रक्रिया प्राथमिकताका साथ शीघ्र अघि बढाउन माग गर्दै विपद् संकटग्रस्त क्षेत्र घोषणा गरिएको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। भूकम्पका कारण जिल्लाको बृहत्तर सामाजिक तथा आर्थिक संरचना ध्वस्त भएको, शिक्षा, स्वास्थ्य, खानेपानी, सरसफाइ, सिँचाइ, कृषि, रोजगारीलगायतका क्षेत्रमा गम्भीर असर परेका कारण वैदेशिक सहायता र ऋण प्राप्त गर्ने प्रयोजनका लागि जाजरकोटका ६ वटा र रुकुमपश्चिमका ३ वटा पालिकालाई विपद् संकटग्रस्त क्षेत्र घोषणा गरिएको राजपत्रमा उल्लेख गरिएको छ। राजपत्रका अनुसार जाजरकोटका भेरी नगरपालिका, नलगाड नगरपालिका, छेडागाड नगरपालिका, बारेकोट गाउँपालिका, कुशे गाउँपालिका र जुनीचाँदे गाउँपालिकालाई विपद् संकटग्रस्त क्षेत्र घोषणा गरिएको हो। यस्तै, रुकुमपश्चिमका आठबिसकोट नगरपालिका, चौरजहारी नगरपालिका र सानीभेरी गाउँपालिकालाई विपद् संकटग्रस्त पालिका घोषणा गरिएको छ। दुई जिल्लाका गरी १० पालिकालाई संकटग्रस्त घोषणा गरिएको हो। जाजरकोटको शिवालय गाउँपालिका मात्र उक्त घोषणामा छुटेको छ। नेपाल सरकारका सचिव एकनारायण अर्यालले आज्ञाले भनेर राजपत्र प्रकाशन भएको छ। राजपत्र कानुन सरहको सरकारको लिखित दस्तावेज हो। राजपत्र प्रकाशनका क्रममा गम्भीर त्रुटि हुनुलाई हेलचेक्र्याइँको परकाष्टा भएको नागरिक समाज जाजरकोटका अगुवा राजेन्द्रविक्रम शाहले बताए। सरकारले भूकम्पपीडितलाई अहिलेसम्म अस्थायी आवासको दोस्रो किस्ताबापत रकमसमेत दिन सकेको छैन। तीन दर्जन बढी सरकारी कार्यालय, चार सय बढी विद्यालय, ऐतिहासिक सम्पदा, मन्दिर, निजी आवासलगायतमा क्षति पुगेको छ। स्थायी पुनर्निर्माणको प्रक्रियासमेत अहिलेसम्म अघि बढ्न सकेको छैन।"
"देशभर टन्नै हतियारलाई लाइसेन्स,तर अनुगमन शून्य","काठमाडौं : न्यायको पवित्रधाम सर्वोच्च अदालत परिसरमा चैत ५ गते एउटा अचम्मको घटना भयो। मेडिकल व्यवसायी दुर्गा प्रसाईका व्यक्तिगत सुरक्षागार्ड अत्याधुनिक एवं स्वचालित हतियारसहित सर्वोच्चको गेटमा पक्राउ परे। त्यस्तो अत्याधुनिक हतियार पनि व्यक्तिलाई राख्न दिइएको रहेछ भनेर सुरक्षाका जानकार नै अचम्म मा परे। गृह प्रशासन पनि झसंग भयो अनि, प्रसाईका व्यक्तिगत सुरक्षागार्डले बोकेको उक्त हतियारको अनुसन्धानतिर जुट्यो। त्यतिमात्र होइन, देशभर के कस्ता हतियार व्यक्तिलाई राख्न दिइएको रहेछ भनेर विवरण संकलनमा गृह मन्त्रालय जुट्यो। मन्त्रालयका अनुसार देशभर ३६ हजार बढी हतियार व्यक्तिगत रूपमा राख्न लाइसेन्स (इजाजतपत्र) दिइएको छ। आधाभन्दा कमको मात्रै वार्षिक नवीकरण भएको छ। लाइसेन्स दिइएका केकस्ता हतियार हुन् ? तिनको नवीकरण बर्सेनि हुन्छ कि हुँदैन ? कुन प्रयोजनमा प्रयोग भइरहेका छन् ? सदुपयोगदुरुपयोग के छ ? भन्नेमा गृह प्रशासनका उच्च अधिकारी नै अनविज्ञता प्रकट गर्छन्। अर्कोतिर, इजाजत दिइएका हतियार कहाँ कहाँ लैजान पाउने ? कुन प्रयोजनमा मात्रै बोक्न पाउने ? भन्ने पनि अन्योलता गृह प्रशासनमा देखिन्छ। मेडिकल व्यवसायी प्रसाईका सुरक्षागार्डले बोकेको उक्त हतियार जर्मनीमा बनेको जीएसजी५ मोडेलको अध्याधुनिक राइफल हो। अर्को अचम्मको कुरा, त्यस्तो हतियार देशभर बोक्न पाउने गरी गृह प्रशासन (झापा जिल्ला प्रशासन)ले लाइसेन्स दिएको हो। त्यो हतियार बोक्नको लागि वाहक भनेर दीपक खड्काको नाम लाइसेन्समा उल्लेख छ। तर उक्त हतियार राजकुमार धितालले बोकेको अवस्थामा भेटिएका थिए। यसबाट पनि व्यक्तिगत रूपमा लाइसेन्स दिइएका हतियारको के कसरी प्रयोग भइरहेको छ भन्ने देखाउँछ। यस्तो संवदेनशील विषयको अनुगमन नगरेर गृह प्रशासनले चरम लापरबाही गरिरहेको स्पष्ट हुन्छ। हाम्रो जस्तो मुलुकमा अत्यावश्यक बाहेक निजी हतियार राख्नुपर्ने आवश्यक्ता छैन। सम्पत्तिको रवाफ देखाउन सोर्सफोर्सका आधारमा इजाजत लिने गरिन्छ, जुन गलत हो। निजी हतियार राख्ने र हतियार प्रयोग गर्ने विषयलाई नियमन गर्नैपर्छ। नियमन नहुँदा यसको दुरुपयोग भइरहन्छ। निजी हतियार आवश्यकताभन्दा पनि रवाफका लागि राख्ने गरेको देखिएको छ। निजी हतियार राख्न पाउने नियमावली र कार्यविधि नै परिवर्तन गर्न जरुरी छ। आफ्ना नागरिकलाई सुरक्षा दिन राज्य सक्षम छ भन्ने विश्वास दिलाउनुपर्छ। हतियार राख्ने व्यक्ति पूर्ण सुरक्षित हुन्छ, भन्ने कतै छैन। हाल लोकतन्त्र छ मुलुकमा, त्यसैले राज्यको नजरमासबै नागरिक समान हुन्। खगराज अधिकारी, पूर्वगृहमन्त्री विज्ञ भन्छन् निजी हतियार किन चाहियो ? पूर्वगृहसचिव गोविन्द कुसुम अहिलेको अवस्थामा निजी सुरक्षाको लागि हतियार राख्ने अनुमति दिन आवश्यक नभएको बताउँछन्। पञ्चायतकालको जस्तो समय अहिले छैन, पूर्वगृहसचिव कुसुम भन्छन्, अहिले राज्यका नागरिकलाई सरकारले शान्ति सुरक्षाको प्रत्याभूति दिएको छ। स्वचालित हतियारले इजाजत पाएको विषयमा कुसुमले आश्चर्य व्यक्त गरे। कानुनले गर्ने मिल्दैन भनेको विषयमा कुन आधार र कारण टेकेर अनुमति दिइएको छ, उनी भन्छन्, यो छानबिन हुन जरुरी छ। सुरक्षाको हिसाबमा स्वचालित हतियार तुलनात्मक रूपमा खतरा बढी हुन्छ। यसले एकै पटकमा दर्जनौं मानिसको हत्या गर्न सक्ने क्षमता हुन्छ। धेरै गोली लोड गर्न सक्ने हतियारमा रिस्क पनि बढी हुन्छ। यस्ता हतियार कुनै पनि अवस्थामा निजी व्यक्तिले राख्न नहुने कुसुम बताउँछन्। पूर्वएआईजी तथा सुरक्षाविज्ञ अनन्तराम भट्टराईका अनुसार राज्यको सुरक्षा निकायसँग भन्दा उच्चस्तरीय हतियार निजी व्यक्तिले राख्दा सुरक्षा जोखिम बढ्छ। धेरै व्यक्तिले हतियार राख्दा अपराध गर्ने र अपराध बढ्ने सम्भावना बढी हुने उनको तर्क छ। अपराधका घटनामा निजी हतियार पनि प्रयोग हुने गरेको अनुभव सुनाउँदै पूर्व एआईजी भट्टराईले भने, सरकारले निगरानी बढाउनुपर्छ। पूर्वगृहसचिव कुसुमका अनुसार अहिलेको सामाजिक अवस्था शान्त प्रायः छ। सशस्त्र द्वन्द्व पनि सकियो, कुसुम भन्छन्, जंगली जनावरको डर पनि खास छैन, अनि केका लागि हतियार राख्ने त ? हतियार तथा खरखजाना ऐन नै संशोधन हुनुपर्ने उनको भनाइ छ। लाइसेन्स प्राप्त हतियारको निगरानी सरकारले निरन्तर गर्नुपर्छ। नवीकरण नभएका हतियार सरकारले जफत गर्नुपर्छ। अर्धस्वचालित हतियारको इजाजत सरकारले पहिलेदेखि नै दिँदै आएको छ। यो इजाजत दिँदा प्रजिअले उक्त जिल्लाको प्रहरी प्रमुख तथा स्थानीय सरकारसँग पनि सहकार्य गरेर बुझेर मात्रै दिने प्रचलन छ। द्वन्द्वकालदेखि नै गैरकानुनी हतियारको ओसारपसार र प्रयोग मुख्य सुरक्षा चुनौती हो। हतियार राख्ने इजाजत दिँदा अलिकति कडाइ र विचार गर्ने हो भने यसबाट सुरक्षा खतरा हुने सम्भावना कम हुन्छ। हेमन्त मल्ल ठकुरी, पूर्वडीआईजी, नेपाल प्रहरी हतियार राख्न दिने अनुमति दिनुअघि नै व्यापक अनुसन्धान गरिनुपर्ने बताउँदै पूर्वसचिव कुसुमले हतियार बोक्नेको मानसिक, शारीरिक तथा सामाजिक संरचना अध्ययन गर्नुपर्ने बताउँछन्। हतियार राख्न जरुरी हो या रहर मात्रै ? के साँच्ची हतियार दुरुपयोग नगर्ने व्यक्ति हो ? यस्ता विषयमा विचार गर्नुपर्छ, उनले भने। ऐनअनुसार चिनजान र सिडियोसँग प्रजिअसँगको सम्बन्धको आधारमा जोसुकैले हतियार राख्न पाउने अवस्था बन्द हुनुपर्ने उनको तर्क छ। राष्ट्रिय सुरक्षाको विषय बृहत् विषय भएको बताउँदै पूर्वसचिव कुसुमले निजी हतियार राख्ने व्यक्ति धेरै हुँदा आन्तरिक ल एन्ड अर्डर मेन्टेन गर्ने विषयमा समस्या पर्ने बताए। उनका अनुसार हतियार लाइसेन्स दिएर राख्ने विषय नै हैन। हतियार राख्न दिने व्यवस्थाले समाजमा वर्गविभेद हुने गर्छ। हतियार भएको व्यक्तिले सामान्य व्यक्तिलाई धम्काउने, हेप्ने र तल्लो व्यवहार गर्ने गर्छन्। धाक धक्कु लगाउने अवस्था हुन्छ। हतियारको दुरुपयोग गर्ने सम्भावना हुने उनको तर्क थियो। द्वन्द्वकालमा पनि यस्ता हतियारको व्यापक दुरुपयोग भएको थियो। चुनावको बेला ठाउँठाउँमा बन्दुक पड्काउँदै बुथ क्याप्चर गरेका घटना सुनाउँदै पूर्वसचिव कुसुम भन्छन्, हतियार राख्ने व्यक्तिमा अनावश्यक तनाव उत्पन्न हुन जान्छ। निजी हतियारले अपराध बढाउन सक्ने बताउँदै पूर्वएआईजी भट्टराई भन्छन्, हतियार राख्ने व्यक्तिको निगरानी भएन। त्यो जरुरी छ। समाजमा हुने ससाना झैझगडामा समेत आवेश कन्ट्रोल गर्न नसक्दा निजी हतियार प्रयोग हुँदा अपराधका घट्ना बढ्ने गरेको उनले जानकारी दिए। पूर्वसचिव श्याम मैनाली भन्छन्, व्यक्तिलाई निजी हतियार राख्न अनुमति दिने व्यवस्था अन्तर्राष्ट्रिय स्तरमा नै छ। कानुनले नै सम्बोधन गर्ने हुँदा यसलाई गलत भन्न त मिल्दैन। निजी हतियारले राष्ट्रिय सुरक्षामा भने असर पार्छ। पूर्वसचिव मैनाली निजी हतियार अनुमति दिएका देशमा अपराध बढेको तर्क गर्छन। युरोपियन देशका अपराध तथ्यांक नै हेरौं न यो दर उच्च छ, मैनाली भन्छन्, स्कुलमा आत्मघाती हतियार प्रहार, बालबालिकामाथि गोली प्रहारलगायत दर्जनौं खालका अपराधको दर उच्च छ। हतियार भएर मात्रै व्यक्तिले सुरक्षित महसुस नगर्ने उनको भनाइ छ। सम्पूर्ण समाजको वातावरण नै शान्त हुन जरुरी छ, उनी भन्छन्, हतियार राख्ने इजाजत दिने विषयमा सरकार गम्भीर हुनुपर्छ। अत्यन्तै आवश्यक भएका व्यक्तिलाई मात्रै यस्तो अनुमति दिन जरुरी छ। अनुमति लिएर राखिएका हतियार निर्वाचनका बेला प्रशासनमा बुझाउनु पर्छ। जिल्ला सुरक्षा समितिले हरेक निर्वाचनको समयमा यस्तो निर्देशन दिँदै आएको छ। तर धेरै व्यक्तिले यो निर्देशन मान्ने गरेका छैनन्। देशभर कतिलाई दिइएको छ अनुमति ? गृहमन्त्री रवि लामिछानेले गृह मन्त्रालयले ७७ जिल्लाबाट इजाजत लिएका हतियारको विवरण संकलन गरिरहेको बताए। सुरक्षाको विषय भएकाले यति नै संख्यामा लाइसेन्स प्राप्त निजी हतियार छन् भनेर जानकारी दिन नमिल्ने गृहका सूचना अधिकारी एकदेव अधिकारीको तर्क छ। अधिकारी भन्छन्, गत चैत ६ मा नै ७७ जिल्लाका प्रशासन कार्यालयलाई इजाजत दिएको हतियारको विवरण पठाउन निर्देशन दिइएको छ। ६२ जिल्लाको मात्रै विवरण आएको छ। गृह मन्त्रालय स्रोतका अनुसार ३६ हजार बढी व्यक्तिले निजी हतियार राख्ने लाइसेन्स प्राप्त गरेका छन्। उनीहरूमध्ये आधा संख्याले पनि हतियार लाइसेन्स नवीकरण गरेका छैनन्। गृह मन्त्रालयका एक अधिकारीका अनुसार अन्य जिल्लाको तुलनामा उपत्यकामा नै निजी हतियार धेरै रहेका छन्। सरकारले निजी हतियार राख्ने लाइसेन्स दिने तर यसको फलोअप नगर्ने हँुदा आधाभन्दा बढी नवीकरण नै हुँदैनन्। एउटाले लाइसेन्स लिने र अर्कोलाई बेच्ने गरेको पनि घटना सार्वजनिक भइरहन्छ। विगतमा जंगली जनावरको सिकार गर्ने सौख भएका व्यक्तिले लाइसेन्स लिएर हतियार राख्ने प्रचलन थियो। प्रायः गलत मनशाय भएका व्यक्तिले हतियारको लाइसेन्स लिने प्रचलन छ। आत्मसुरक्षाका लागि हतियार राख्न पाउने कानुनी व्यवस्था परिवर्तन गर्नपर्छ। घरेलु हतियार तथा साना हतियारहरू सुरक्षाका हिसाबले चुनौती हुन्। लोकतान्त्रिक गणतान्त्रिक मुलुक मात्रै नभई शान्तिको क्षेत्र नेपालमा व्यक्तिव्यक्तिले हतियार राख्नु राम्रो होइन। हतियारले अप्रत्याशित अपराध गराउँछ। हतियार राख्ने व्यक्तिको सनकको भरमा अकल्पनीय घटना गराईदिन सक्छ। विकसित राष्ट्रमा भइरहेका जघन्य र क्रूर अपराध हेरौं न, एकजनाको सनकले अनेकौं दुर्घटना भएका छन्। आत्माराम पाण्डे, पूर्वरक्षासचिव उपप्रधान तथा गृहमन्त्री रवि लामिछानेले कानुनले दिएको भन्दा बढी अधिकार प्रदान गरिएको घटनामा मन्त्रालयले छानबिन गर्ने बताए। इजाजतपत्र लिएर हतियार राखेको विषयमा उनले मन्त्रालयले सबै हतियारको विवरण संकलन गर्ने र निगरानी गर्ने जानकारी दिए। गृह मन्त्रालयका सूचना अधिकारीका अनुसार लामो समयसम्म नवीकरण नगरेका हतियार सरकारले कानुनतः जफत गर्ने जानकारी दिए। उनी भन्छन्, कानुनले दिएको सुविधामात्रै प्रदान गर्न सकिन्छ। निजी हतियार राख्ने अनुमति कसले पाउँछ ? हाल प्रचलनमा रहेको हातहतियार तथा खरखजाना ऐन राजा महेन्द्रको पालामा २०१९ सालमा जारी भएको हो। यो ऐनमा पटकपटक संशोधन त भएको छ। तर, समयानुकूल नबनाइएको सुरक्षाका जानकारहरू बताउँछन्। त्यही ऐनमा टेकेर गृह मन्त्रालयले २०७८ सालमा हतियार राख्न पाउनेसम्बन्धी नियमावली जारी गयो। त्यसअनुसार प्रशासनको अनुमति लिएर पिस्तोल, रिभल्वर, राइफल, मिनियचर राइफल, टोटावाला बन्दुक, भरुवा बन्दुक र हावादारी बन्दुक राख्न पाउने नियम बनायो । इजाजतपत्र लिँदा हतियार जिल्लाभर वा नेपालभर प्रयोग गर्न पाउने भनेर दुई वर्गमा छुट्ट्यायो। त्यसका लागि बेग्लाबेग्लै दस्तुर तिर्नुपर्ने व्यवस्था गयो। जिल्ला प्रशासन कार्यालय (सीडीओ)को हतियारको लाइसेन्स दिन पाउने कानुनी व्यवस्था छ। नेपाली नागरिकले निजी सुरक्षाको लागि हतियार राख्न पाउने कानुनी व्यवस्था छ। यो अनुमति उक्त जिल्लाको प्रमुख जिल्ला अधिकारीको तजबिजीमा भर पर्छ। अर्थात् प्रजिअलाई मनासिव लागेमा उनले हतियार राख्ने अनुमति दिन सक्छन्। निजी हातहतियार राख्नको लागि कति छ दस्तुर ? गृह मन्त्रालयले २०७८ सालमा जारी गरेको नियमावली अनुसार हातहतियारको प्रकारअनुसार सरकारलाई बुझाउने दस्तुर पनि फरकफरक छ। जिल्लाभर र नेपालभरको लागि लिने अनुमतिपत्रको लागि बुझाउने दस्तुर घटीबढी छ। नियमावलीअनुसार पिस्तोल, रिभल्भर, मिनिएचर राइफलसहित अन्य राइफलको लागि जिल्लाभर लिएर हिँड्ने इजाजतपत्रको शुल्क ५ हजार छ भने देशभरका लागि ६ हजार तोकिएको छ। त्यस्तै जिल्लाभरका लागि ३ हजार र देशभरका लागि ४ हजारमा नवीकरण दस्तुर तोकिएको छ। यस्तै, टोटावाला बन्दुक वा मिनियचर राइफल प्रत्येकको जिल्लाभर लिएर हिँड्ने इजाजतपत्रका लागि ४ हजार र देशभरका लागि ५ हजार दस्तुर तोकिएको छ। जिल्लाभरका लागि ३ हजारमा नवीकरण हुन्छ भने देशभरका लागि ४ हजारमा नवीकरण हुन्छ। निजी हतियार अनुमति दिएका युरोपका विभिन्न देशमा स्कुलमा आत्मघाती हतियार प्रहार, बालबालिकामाथि गोली प्रहारलगायत दर्जनौं खालका अपराधको दर उच्च छ। त्यसैले हतियार भएर मात्रै व्यक्तिले सुरक्षित महसुस गर्दैनन्। श्याम मैनाली, पूर्वसचिव भरुवा बन्दुक जिल्लाभर तथा देशभर लिएर हिँड्ने इजाजतपत्रको लागि ३ हजार र नवीकरणको लागि जिल्लाका लागि १५ सय र देशभरका लागि २ हजार दस्तुर तोकिएको छ। हावादारी बन्दुक जिल्लाभर लिएर हिँड्न २ हजार र देशभर बोकेर हिँड्न २ हजार ५ सय शुल्क तोकिएको छ। त्यस्तै, जिल्लाका लागि १ हजार र देशभरका लागि १ हजार ५ सय रुपैयाँमा नवीकरण हुने व्यवस्था छ। कस्ताकस्ता हतियार राख्न पाउने अनुमति दिइएको छ ? ऐनअनुसार चार प्रकारका हतियारलाई मात्रै इजाजतपत्र दिन सकिने व्यवस्था छ। तर पछिल्लो समय ऐन कानुन लत्याउँदै व्यक्तिगत सम्बन्धका आधारमा पनि सीडीओहरूले स्वचालित हातहतियारसम्मको लाइसेन्स दिने गरेको तथ्य खुलेको छ। हातहतियार तथा खरखजना ऐनअनुसार पिस्तोल, रिभल्वर, मिनिएचर राइफल, टोटावाल बन्दुक, भरुवा बन्दुक र हावादारी बन्दुकमात्रै निजी सुरक्षाका लागि राख्न पाउने व्यवस्था छ। तर, मेडिकल व्यवसायी प्रसाईका निजी सुरक्षाकर्मीलाई अत्याधुनिक एवं स्वचालित हतियारको लाइसेन्स किन दिइयो भन्ने प्रश्न उठ्यो। यो विषय सडक हुँदै सदनसम्म पुग्यो। प्रतिनिधिसभाको राज्य व्यवस्था समितिले स्वचालित हतियारलाई पनि लाइसेन्स बाँडिएको विषयमा गृह प्रशासनसँग छलफल गयो। तर समिति बैठकमा गृहसचिव एकनारायण अर्यालले विवादास्पद अभिव्यक्ति दिए। सुरुमा त उनले आफ्नो घर कम्पाउन्डभित्रै मात्रै स्वचालित वा अर्धस्वचालित हतियार बोक्न पाउने तर्क गरे। तर, ऐनअनुसार घरकम्पाउन्डसम्म मात्रै हतियारको इजाजतबारे व्यवस्था छैन। उनको यो तर्क ऐन, नियमावली र अपराधसंहिताभन्दा फरक देखिन्छ। स्वचालित हतियार राख्न व्यक्तिलाई इजाजत दिन पाउने व्यवस्था कतै पनि कानुनतः उल्लेख छैन। गृहसचिव अर्यालले अर्कोतिर आफ्नै भनाइविपरीत हुने गरी व्यक्तिगत सुरक्षाका लागि भन्दै आधुनिक हतियार बोक्न नपाउने जानकारी दिए। गृह सचिवको दुइअर्थी भनाइसँगै हतियार इजाजतपत्रको विषयमा गृह मन्त्रालय गम्भीर नभएको देखाउँछ। यता सर्वोच्च अदालतले व्यवसायी प्रसाईलाई कानुनले निषेध गरेको हतियारको इजाजतपत्र दिएको तथ्यमा टेकेर छानबिनको लागि गृह मन्त्रालयलाई आदेश दिएको थियो। सर्वोच्च अदालतका न्यायाधीशद्वय नहकुल सुवेदी र सुनीलकुमार पोखरेलको इजलासले यस्तो आदेश दिएको थियो। जिल्ला प्रहरी परिसर काठमाडौंका प्रमुख एसएसपी भूपेन्द्रबहादुर खत्रीले मेडिकल व्यवसायी प्रसाईसँग भएको हतियार नेपालका सुरक्षा निकायसँग भएको भन्दा अत्याधुनिक हो। उनका अनुसार हतियारको क्षमता र वर्गवारे विज्ञहरूले अध्ययन गरिरहेका छन्। इजाजत प्राप्त हतियार कहाँकहाँ लैजान पाइन्छ ? केकेमा प्रयोग गर्न पाइन्छ ? गृह मन्त्रालयका सूचना अधिकारीका अनुसार निजी सुरक्षाको लागि हतियार राख्ने अनुमति लिए पनि हतियार चलाउन र प्रयोग गर्न भने पाइँदैन। उनी भन्छन्, हातहतियार चलाउने अनुमति सुरक्षा निकायलाई मात्रै हुन्छ। चलाउनुपर्ने बाध्यकारी अवस्था आएको बखत पनि उक्त जिल्लाको प्रजिअको अनुमति लिनैपर्ने हुन्छ। एकपटक इजाजत लिएको हतियार उसको ठाउँभन्दा अन्य जिल्लामा लानु परेमा प्रत्येक पटक यात्रा अनुमति लिनुपर्ने अधिकारीले जानकारी दिए। उनी भन्छन्, कानुनअनुसार जिल्लाभर वा देशभर नै जहाँको इजाजत पत्र लिए पनि एक ठाउँबाट अर्को ठाउँमा हतियार लिएर हिँड्दा प्रत्येक पटक प्रजिअको यात्रा अनुमति आवश्यक हुन्छ। हतियार राख्ने अनुमति लिएको व्यक्तिले शंकास्पद व्यवहार देखाएमा सरकारले जुनसुकै बेला उक्त हतियार जफत गर्न सक्ने कानुनी व्यवस्था छ। नेपाल प्रहरीका प्रवक्ता भीमप्रसाद ढकालका अनुसार लाइसेन्स प्राप्त हतियार नै भए पनि उक्त हतियार चलाउने अनुमति कसैलाई छैन। बिनाअनुमति यस्ता हतियार प्रयोग गरे, कहीँ कतै दुरुपयोग भए कानुनअनुसार कारबाही हुने उनले जानकारी दिए। कहिलेकाहीँ आपराधिक घटनामा निजी हतियार पनि प्रयोग हुने गरेको बताउँदै ढकालले हतियार राख्ने व्यक्तिले दुरुपयोग गर्न नहुने तर्क गरे। ऐनमा के छ ? हातहतियार तथा खरखजाना ऐनको दफा १० उपदफा १ अनुसार निजी हातहतियार राख्ने इजाजत प्राप्त गर्नको लागि ऐनले तोकेको दस्तुर र ढाँचाको दरखास्त प्रमुख जिल्ला अधिकारी समक्ष पेस गर्नुपर्छ। उपदफा (२) भन्छ, कसैको दरखास्त दाखिल भएपछि प्रमुख जिल्ला अधिकारीले आवश्यक जाँचबुझ गरी हेर्दा दरखास्तमा लेखिएबमोजिम काम गर्न पाउने गरी इजाजत दिन मनासिब सम्झिएमा तोकिएबमोजिम सर्त बन्देज राखी दरखास्तवालालाई इजाजतपत्र दिन सक्नेछन्। त्यस्तै, तोकिएबमोजिम दस्तुर लिएर इजाजतपत्र नवीकरण गर्न सकिने व्यवस्था कानुनमा छ।"
दोस्रो जिरी महोत्सव चैत २३ देखि,"दोलखा : पर्यटकीय नगरी जिरीमा दोस्रो जिरी महोत्सव २०८० हुने भएको छ। नेपालको स्विट्जरल्यान्ड, सगरमाथाको प्रवेशद्वार, समृद्ध जिरी निर्माणमा अर्गानिक कृषि, पर्यटन, संस्कृति र उद्योगका आधार भन्ने नाराका साथ उद्योग वाणिज्य संघ जिरीले महोत्सवमा आयोजना गर्न लागेको हो। आगामी चैत २३ गतेदेखि २०८१ वैशाख २ गतेसम्म सञ्चालन हुने बृहत् जिरी महोत्सव जिरीको पुरानो बैंक विल्डिङमा सञ्चालन हुनेछ। महोत्सवमा ५० हजार बढी दर्शकले अवलोकन गर्ने र १० करोड रुपैयाँबराबरको कारोबार गर्ने उद्योग वाणिन्य संघ जिरीको अपेक्षा छ। जिरी उद्योग वाणिज्य संघका अध्यक्ष बाबुराजा श्रेष्ठले दोलखाको खस्किँदो कृषि, व्यापार, जिरीमा रहेका पर्यटकीयस्थललाई प्रचार प्रसार गर्न, आदिवासी जनजातिहरूको मौलिक खाना तथा स्थानीय उत्पादनको प्रचारप्रसार र जिरीमा आन्तरिक तथा बाह्य पर्यटक भिœयाउन महोत्सव सहयोगी हुने बताए। १० दिनसम्म सञ्चालन हुने महोत्सवमा जिल्लाका ९ वटै स्थानीय तह र रामेछापको गोकुलगंगा र उमाकुण्ड गाउँपालिका साझेदार छन्। यस्तै, नेपाल पर्यटन बोेर्ड, नेपाल उद्योग वाणिज्य महासंघ, कृषि उद्यम केन्द्र, उद्योग तथा वाणिज्य कार्यालय, प्राइम कमर्सियल बैंक, एकीकृत फ्रेन्डसिप सहकारी, नेपाल पत्रकार महासंघ र राष्ट्रिय तथा बहुुराष्ट्रिय कम्पनी महोत्सवको प्रवद्र्धक रहने आयोजकले जनाएको छ। महोत्सवमा जिरीको आर्थिक, सामाजिक, सांस्कृतिक, शैक्षिक र पर्यटकीय क्षेत्रको सम्भावना, लगानीको क्षेत्र र भावी योजनाको बारेमा विज्ञबाट दैनिक रूपमा बहस चलाइने तथा राष्ट्रिय तथा स्थानीय कलाकारको उपस्थितिमा नयाँ वर्ष विशेष मनोरञ्जनात्मक सांस्कृतिक कार्यक्रम रहने जनाइएको छ। स्थानीय उत्पादनको साथै जिरीको जिरेल समुदायको सांस्कृतिक कार्यक्रम र जिरेल समुदायकै खानाको परिकार, भेषभूषा झल्कने वस्तुको स्टलहरू राखिनेछ।"
डोल्पामा हावाहुरीले रुख ढल्दा च्यापिएर घाइते भएका एक जनाको मृत्यु,डोल्पा : हिमाली जिल्ला डोल्पामा हावाहुरीका कारण ढलेको रुखमा च्यापिएर घाइते भएका एक जनाको मृत्यु भएको छ। मृत्यु हुनेमा मुड्केचुला गाउँपालिका ९ का अन्दाजी ४० वर्षीया सिद्ध बुढा रहेका प्रहरी घटनास्थलतर्फ गइरहेको जिल्ला प्रहरी कार्यालय डोल्पाका डिएसपी हरि कृष्ण केसीले बताए। बुढाको उपचारका लागि जुम्ला लैजाँदै गर्दा सोही गाउँपालिकाको लामाचौरमा राती ८ बजेतिर मृत्यु भएको हो। उनी जंगलबाट खेतका लागि मल ल्याएर फर्किंदै गर्दा मुसेखोला भन्ने ठाउँमा च्यापिएका थिए। उनीसँगै लिएका दुईवटा घोडाको घटनास्थलमै मृत्यु भएको प्रहरीले जनाएको छ।
