शीर्षक,विवरण
गाउँमै नुन पुगेपछि खुशीयाली,"कालीकोट : कालीकोटको महावै गाउँपालिकाले गाउँमै आयोडिनयुक्त नुन पुर्याएपछि स्थानीय खुशी भएका छन्। आयोडिनयुक्त नुन लिनका लागि सधैं सदरमुकाम जानुपर्नेमा यसपटक गाउँमै नुन पाएपछि स्थानीय खुशी भएका हुन्। स्थानीय सरकार घर आँगन र चुल्लोको सरकार भएको भन्दै महावै गाउँपालिका निवासी जर्मा सिंहले भनिन्, 'महावै गाउँपालिकाका जनताका लागि गाउँमै नुन डिपो स्थापना गर्ने सरकारलाई धन्यवाद दिनुपर्छ। राजधानीमा सुनको खाँचो भए पनि कर्णालीमा नुनको खाँचो छ। सरकार आयोडिनयुक्त नुन गाउँमै पुर्याउनु पर्छ।' गाउँपालिकाका नागरिकका लागि नुन डिपो स्थापना गरी पालिकाको विर्तामोडबाट वितरण गरिने गाउँपालिका अध्यक्ष खेमबहादुर सिंहले बताए। 'एक प्याकेट नुन लिनका लागि जनताले सदरमुकाम धाउनु परिरहेको छ। यसका लागि स्थानीयले तीन हजारदेखि चार हजार रुपैयाँसम्म खर्च गर्नुपर्ने बाध्यता छ। अब नुन खरिद गर्नका लागि सदरमुकाम धाउनुपर्ने बाध्यता हटेको छ। त्यसैले आयोडिनयुक्त नुन गाउँमा नै उपलब्ध गराउने उद्देश्यले डिपोको स्थापना गरेका छौ। अब जनताले ढुक्क भए हुन्छ आयोडिनयुक्त नुन गाउँको डिपोमा संकट हुन दिँदैनौं, उनले भने। जिल्ला सदरमुकाम मान्ममा जाँदा एक पाकेटको ९ रुपैयाँ पर्थ्यो भने गाउँमै ९ रुपैयाँले किन्न पाउनु भनेको स्थानीयबासीका लागि सहज भएको स्थानीय युवा रेशम शाहीले बताए। उनले भने, 'नुन लिन आउँदा नेपाली नागरिकता ल्याएर आउनुपर्ने रहेछ। यस्तो झन्झट चाहिँ नागरिकलाई नदिएको भए हुने हो।' महावैको बिर्तामोडमा स्थापना गरिएको आयोडिनयुक्त नुनको डिपोबाट हरेक महिनाको ७, १४ र २१ गते बिक्री गरिने गाउँपालिकाका उपाध्यक्ष दानसिंह सेजुवालले बताए। हिमचुली कृषि सहकारी संस्थाले नुन बिक्री गर्ने जिम्मा लिएको छ। गाउँपालिकाले समन्वय गर्नेछ। नुन खरिद गर्न आउनेको घुइँचो लागेको छ। स्थानीय राजबहादुर सिंहले आर्थिक रुपमा कमजोर परिवारका लागि ठूलो राहत भएको बताए। हिमचुली कृषि सहकारी संस्थाका सचिव पौरख विश्वकर्माले साल ट्रेनिङ कर्पोरेशन लिमिटेडको अनुदान प्राप्त नुनलाई महावैको बिर्तामोडबाट बिक्री गरिने बताए।"
२३ वर्षपछि फरार अभियुक्त पक्राउ,"नुवाकोट : एक व्यक्तिलाई हत्या गरी फरार भएका नुवाकोटको घ्याङफेदीका पुरुष २३ वर्षपछि पक्राउ परेका छन्। कर्तव्य ज्यान मुद्दाको फरार प्रतिवादी दुप्चेश्वर गाउँपालिका१ का ४४ वर्षीय प्रेमबहादुर तामाङलाई २३ वर्षपछि पक्राउ गरिएको जिल्ला प्रहरी कार्यालय नुवाकोटले जनाएको छ। २०५७ माघ १६ गते बेलुकी सात बजे नुवाकोटकै साविक घ्याङफेदी गाविस ३ हाल दुप्चेश्वर गाउँपालिका१ स्थित आफन्तको घरमा घेवा मान्न गएका बेला मख्खु भन्ने छेवाङ तामाङलाई प्रेमबहादुर समेतका व्यक्तिहरूले खुकुरी प्रहार गरी हत्या गरी फरार रहेको घटनामा हालसम्म फरार रहेका तामाङलाई २३ वर्षपछि पक्राउ गरिएको प्रहरी नायव उपरीक्षक खगेन्द्रबहादुर खड्काले जानकारी दिए। उनका अनुसार तामाङलाई काठमाडौंको गोकर्णेश्वर नगरपालिका८ माकलबारीबाट नेपाल प्रहरीको प्रधान कार्यालय केन्द्रीय अनुसन्धान ब्युरोको सहयोगमा पक्राउ गरिएको हो। पक्राउ परेका तामाङलाई नुवाकोट जिल्ला अदालतमा उपस्थित गराई पुर्पक्षका लागि कारागार पठाइएको नुवाकोट प्रहरीले जनाएको छ। प्रेमबहादुर तामाङसहित हत्याको घटनामा संलग्न २ जना अदालतको फैसलाबमोजिम हाल कारागारमा २० बर्ष कैद सजाय भोगिरहेका छन्। अशिक्षा, मादक पदार्थ सेवन तथा जनचेतनाको अभावमा ग्रामीण भेगमा अपरोधमुलक घटनाहरू हुने गरेको प्रहरीले जनाएको छ।"
पर्सामा ३ करोड बढी तस्करीको सामान बरामद,"वीरगन्ज : जिल्ला प्रहरी कार्यालय पर्साले एक महिनामा राजश्व छलेर तस्करी गरी भित्र्याइएका ३ करोड रुपैयाँभन्दा बढी मूल्यको सामग्री नियन्त्रणमा लिएको छ। गत फागुनमा जिल्ला प्रहरी कार्यालय पर्सा र मातहतका प्रहरी कार्यालयले राजश्व छलेर चोरी तस्करी गरी ल्याइएका ३ करोड ३१ लाख २ हजार ३२३ रुपैयाँ मूल्यको सामान नियन्त्रणमा लिएको हो । जिल्लाका विभिन्न स्थानबाट फागुनमा तस्करी गरी ल्याइएका कपडा, हार्डवेयर, मोटरपार्टस, मोबाइलका पार्टस, औषधि, भाँडावर्तन, पेय पदार्थ, जुत्ता चप्पल, प्याज लगायत गरी ३ करोड ३१ लाख रुपैयाँ मूल्यका सामान नियन्त्रणमा लिएर आवश्यक कारबाहीका लागि वीरगन्ज भन्सार कार्यालय र राजश्व अनुसन्धान कार्यालय पथलैयामा बुझाइएको जिल्ला प्रहरी कार्यालय पर्साका प्रहरी उपरीक्षक कुमोध ढुंगेलले जानकारी दिए। उनका अनुसार पर्सामा गत फागुन महिनामै ९३ जना फरार प्रतिवादी पक्राउ परेका छन्। यस्तै गत फागुन महिनामै पर्साका विभिन्न स्थानबाट गाँजा १४ केजी, नेपालमा प्रतिबन्धित ट्याब्लेट २ हजार ५८५ पिस, खैरो हेरोइन २० ग्राम ९५ मिलिग्राम र कोरेक्स ८ बोत्तल बरामद गरेको प्रहरी उपरीक्षक ढुंगेलले जानकारी दिए।"
रुखको हाँगा भाँच्चिएर लाग्दा धनकुटामा महिलाको मृत्यु,धनकुटा : रुखको भाँच्चिएर लाग्दा गम्भीर घाइते बनेकी महिलाको मृत्यु भएको छ। कोशी राजमार्गअन्तर्गत धनकुटा४ सल्लेरीमा सडक छेउमा रहेको शिरीषको रुख आफै भाँच्चिएर लाग्दा गम्भीर घाइते वनेकी धनकुटा१ हिलेकी ३० वर्षीय उषा तामाङको उपचारका क्रममा जिल्ला अस्पताल धनकुटामा मृत्यु भएको जिल्ला प्रहरी कार्यालय धनकुटाका प्रहरी निरीक्षक अनिलकुमार शाहले बताए। गम्भीर घाइते बनेकी तामाङलाई उपचारको लागि जिल्ला अस्पताल लगिएको थियो। अस्पताल ल्याउने बित्तिकै उनलाई डाक्टरले मृत घोषणा गरेको थियो। बिहीबार दिउँसो उनी श्रीमानसँगै प्रदेश १०२०४९ प ६०४० नम्बरको मोटरसाइकलमा धनकुटाबाट हिलेतर्फ जाँदै गरेकी थिइन्। मोटरसाइकलमा सवार उनको श्रीमान आशिष तामाङ भने सकुशल छन्।
बोलेरो दुर्घटनामा मृतक ८ जनाको पहिचान खुल्यो,"भोजपुर : धरानबाट १६ जना यात्रु बोकेर भोजपुरतर्फ हिँडेको बोलेरो जिप दुर्घटना हुँदा ८ जनाको मृत्यु भएको छ। बिहीबार को१ज २५९३ नम्बरको बोलेरो जिप उदयपुरको बेलका नगरपालिका७ मैनामैनीमा दुर्घटनाग्रस्त भएको हो। हतुवागढी गाउँपालिकाको घोडेटारबाट यात्रु लिएर सुनसरीको धरान हिँडेको उक्त बोलेरो बिहान ११ बजे भीरबाट करिब ५ सय मिटर तल खसेको थियो। मृत्यु हुनेमा हतुवागढी गाउँपालिका२ दितेनीका चन्द्र प्रकाश राई, पर्वतमाया राई, दिशान राई, हतुवागढी गाउँपालिका५ का रामकुमारी राई, किसन राई, बराहक्षेत्र ३ का पदमबहादुर थापा, इटहरी घर भएकी कमला अधिकारी र चालक हतुवागढी गाउँपालिकाकै मानबहादुर बस्नेत रहेका छन्। गाडीमा सवार अन्य ९ जनाको धरानस्थित विपी कोइराला स्वास्थ्य विज्ञान प्रतिष्ठानमा उपचार भइरहेको छ। गम्भीर घाइते भएका हतुवागढी गाउँपालिका२ का किसन राईको उपचारका अस्पताल पुर्याउने क्रममा मृत्यु भएको जिल्ला प्रहरी कार्यालय भोजपुरका प्रमुख डिएसपी सुदिपराज पाठकले बताए। गाडीमा क्षमताभन्दा बढी यात्रु बोकेका कारण दुर्घटना भएको प्रहरीको अनुमान छ। हतुवागढी गाउँपालिकाको हसनपुरमा रहेको प्रहरी चौकी र घोरेटारबाट १२ जना प्रहरी टोली घटनास्थलबाट घाइतेहरूको उद्धारमा जुटेको जिल्ला प्रहरी कार्यालय भोजपुरले जनाएको छ।"
विकासको स्पष्ट प्राथमिकता निर्धारण हुनुपर्छ : स्वर्णिम वाग्ले,काठमाडौं : राष्ट्रिय स्वतन्त्र पार्टीका उपाध्यक्ष डा स्वर्णिम वाग्लेले आगामी आर्थिक वर्ष बजेट ल्याउँदा वस्तुगत धरातलमा आधारित भएर विकासको स्पष्ट प्राथमिकता निर्धारण गर्न आग्रह गरेका छन्। प्रतिनिधिसभाको आजको बैठकमा आगामी आर्थिक वर्षको विनियोजन विधेयकका सिद्धान्त र प्राथमिकतामाथिको छलफलमा भाग लिँदै उनले उक्त प्रस्तावमा प्राथमिकता छरिएको र विकासको स्पष्ट सोच नभएको टिप्पणी गर्दै दिगो विकासका लक्ष्यसहित मुलुक निर्माणको स्पष्ट गन्तव्य तर्जुमा हुनुपर्ने माग गरे। सांसद वाग्लेले पुनः औद्योगिकीकरण र हरित अर्थतन्त्रमा ध्यान दिँदै अर्थतन्त्रमा सुधारका लागि आँट र अठोट दिइनुपर्नेमा जोड दिए।
मोबाइल खोसेर भाग्ने चार जना पक्राउ,"भैरहवा : गत माघ २९ गते मायादेवी गाउँपालिका३ बरेवा बस्ने १९ वर्षीय राजु भरलाई पल्सर मोटरसाइकलमा आएका दुई युवाले अति आवश्यक परेको भन्दै मोबाइल प्रयोग गर्न दिन आग्रह गरेपछि उनले निजहरूलाई आफ्नो मोबाइल दिए। मोबाइल पाउने वित्तिकै पल्सर मोटरसाइकलमा रहेका ती युवा मोटरसाइकल कुदाएर भागे। जिल्ल परेका राजु तत्काल नजिकैको प्रहरीलाई मोटरसाइकलको विवरण र ती युवाको हुलियासहित आफूलाई परेको समस्याको बारेमा जानकारी गराए। प्रहरीलाई भने यो घटना पहिलो थिएन। यसअघि गत माघ ४ गते रोहिणी गाउँपालिकाका दीपेन्द्र चौधरी, माघ १६ गते ओमसतिया गाउँपालिकाका सन्दिपकुमार पासी र माघ १७ गते भैरहवाकै सावित्रा कान्दुको मोबाइल पनि मोटरसाइकलमा आएका युवाले खोसेर भागेका उजुरी प्रहरीलाई आएको थियो। विभिन्न बहानामा मोबाइल चोरी गरेर भाग्ने युवाको खोजीमा प्रहरी पहिलेदेखि थियो। 'यसको लागि विशेष टोली गठन गरी प्रहरी अनुसन्धानमा थियो। सिसीटिभी लगायतबाट अनुसन्धान गरिरहेका थियौं,' रुपन्देही प्रहरी प्रवक्ता मनोहरप्रसाद भट्टले भने, 'बुधबार यस घटनाबारे थप खबरसँगै मोटरसाइकल विवरण पायौं।' भट्टले मोबाइल खोसेर भाग्ने गिरोह पक्राउ गरेको बताउँदै बिहीबार उनीहरूलाई सार्वजनिक गरिएको जानकारी दिए। उनका अनुसार सिद्धार्थनगर नगरपालिका७ का २५ वर्षीय मनिष हरिजन, वडा नं ३ का २४ वर्षीय देवान गुरुङ, वडा नं १३ का २४ वर्षीय रोमन घर्ती र चोरीको मोबाइल खरिद गर्ने सियारी गाउँपालिका३ बस्ने ३१ वर्षीय मोहम्मद रसिद मुसलमान पक्राउ परेका छन्। यही समूहले रुपन्देही जिल्लाका विभिन्न भागमा केही समयदेखि मोबाइल चोरी गरेको प्रहरीको आरोप छ। 'एक्लै देखेका व्यक्तिको नजिक गएर एक्कासि मोबाइल खोसेर भाग्ने गरेका थिए वा अति आवश्यक परेको बताउँदै मोबाइल लिएर फरार हुने गरेका थिए,' प्रनाउ भट्टले भने, 'प्रारम्भिक अनुसन्धानमा निजहरुले लागूऔषध खरिद गर्ने र सेवन प्रयोजनका लागि चोरी गरेको देखिएको छ।' पक्राउ परेकाहरु यसअघि पनि लागुऔषध र चोरीलगायत मुद्दामा सजाय पाएका युवाहरू रहेको भट्टले जानकारी दिए। उनका अनुसार आरोपितबाट प्रहरीले विभिन्न कम्पनीका आठ थान मोबाइल र लु५६प ७१७ नं को मोटरसाइकलसमेत बरामद गरेको छ। सबैलाई जिल्ला अदालतबाट थप अनुसन्धानका लागि प्रहरीले सात दिनको म्याद थप गरेको प्रनाउ भट्टले बताए। 'गिरोहका अन्य सदस्य पनि छन् कि भन्ने विषयमा सुक्ष्म अनुसन्धान गरिरहेका छौं,' उनले भने। मुलुकी अपराधसंहिता २०७४ अनुसार कसूरको अवस्था हेरी चोरी प्रमाणित भए दुई वर्षदेखि सात वर्षसम्म कैद र २० हजारदेखि ७० हजारसम्म जरिवाना हुने व्यवस्था छ।"
मनोज न्यौपानेसहित १० जना बैंकर हाजिरी जमानीमा छुटे,"काठमाडौं : सेञ्चुरी कर्मसियल बैंकका तत्कालीन सिइओ मनोज न्यौपानेसहित १० जना हाजिरी जमानीमा छुटेका छन्। प्रहरीको केन्द्रीय अनुसन्धान व्युरो (सीआइबी)ले उनीहरूलाई बिहीबार रिहा गरेको हो। व्युरोका प्रवक्ता एसपी होबिन्द्र बोगटीले उनीहरूलाई हाजिरी जमानीमा रिहा गरेको बताए। उनका अनुसार प्रारम्भिक अनुसन्धान सकिएको र राष्ट्र बैंकसँग समन्वय गरेर विस्तृत अनुसन्धान भइरहेको छ। गलत ढंगले ऋण प्रवाह गरेको आरोपमा सीआइबीले प्रभु बैंकका डेपुटी सीईओसमेत रहेका मनोज न्यौपाने, सेन्चुरी कमर्सियल बैंकका पूर्व सीईओ तुलसी गौतम, तत्कालीन चिफ क्रेडिट अफिसर राजेश भण्डारी, दिलीप बराल, सुवासबहादुर श्रेष्ठ, अनुपमा श्रेष्ठ मानन्धर, सविन घिमिरे, रमन श्रेष्ठ, दीपेश प्रधान र सुनिल बस्नेतलाई पक्राउ गरेको थियो।"
चार देशका राजदूतद्वारा राष्ट्रपतिसमक्ष ओहोदाको प्रमाणपत्र पेस,"काठमाडौं : राष्ट्रपति रामचन्द्र पौडेलसमक्ष नेपालका लागि थाइल्याण्डका आवासीय राजदूत तथा पोर्चुगल, भेनेजुएला र मङ्गोलियाका गैर आवासीय राजदूतहरुले आआफ्नो ओहोदाको प्रमाणपत्र पेस गरेका छन्। राष्ट्रपति भवनमा बिहीबार आयोजित छुट्टाछुट्टै विशेष समारोहमा थाइल्यान्डका राजदूत सुवापोङ सिरिसोर्न, पोर्चुगलका जोआओ म्यानुएल मेन्डेस रिबेरो डे अल्मेडा, भेनेजुएलाका कापाया रोडरिजगुज गोन्जालेज र मङ्गोलियाका गैरआवासीय राजदूत गानबोल्ड डम्बजाभले राष्ट्रपति पौडेलसमक्ष आआफ्नो ओहोदाको प्रमाणपत्र पेस गरेका हुन्। उक्त समारोहमा उपप्रधानमन्त्री एवं परराष्ट्रमन्त्री नारायणकाजी श्रेष्ठलगायत सरकारका उच्च पदस्थ अधिकारीहरूको उपस्थिति थियो।"
गोरखामा मोटरसाइकल चोरी गर्ने गिरोह पक्राउ,"गोरखा : मोटरसाइकल चोरी गर्ने संगठित समूहलाई गोरखा प्रहरीले पक्राउ गरेको छ। विभिन्न मितिमा, विभिन्न स्थानबाट मोटरसाइकल चोरेको आरोपमा पक्राउ परेका ११ जनालाई बिहीबार जिल्ला प्रहरी कार्यालयले पत्रकार सम्मेलन गरी सार्वजनिक गरेको हो। उनीहरूको साथबाट नौ वटा मोटरसाइकल बरामद गरिएको एसपी बासुदेव पाठकले जानकारी दिए। एसपी पाठकका अनुसार मोटरसाइकल चोरीको आरोपमा आरुघाट गाउँपालिका३ निबोटका सुकबहादुर गुरुङ, सुजन कार्की पक्राउ परेका हुन्। त्यस्तै सोही गाउँपालिका वडा नम्बर ६ कल्लेरीका रामकुमार श्रेष्ठ, वडा नम्बर ४ थुमी बराम गाउँका रोनिस भन्ने पदमबहादुर बराम र बारा जिल्लाको गढीमाई नगरपालिका घर भई हाल आरुघाट गाउँपालिका ३ आर्खेतमा बिआर ब्रदर्श वर्कशपमा काम गर्दै आएका शंकर शाह सोनार पक्राउ परेका प्रहरीले जनाएको छ। एसपी पाठकका अनुसार पाँचजनालाई यही फागुन २७ गते पक्राउ गरिएको थियो। त्यस्तै पक्राउ परेकाहरूसँगको अनुसन्धानबाट चोरीमा संलग्न थप ६ जनालाई पक्राउ गरिएको प्रहरीले जनाएको छ। आरुघाट गाउँपालिका वडा नम्बर ३ निबोटका सन्तोष गुरुङ, सोमे भन्ने उत्तम गुरुङ, देउवा गुरुङ, वडा नम्बर २ का अन्जन घले, वडा नम्बर ३ का टेकबहादुर आले र कमल आले मगरलाई फागुन ३० गते पक्राउ गरिएको एसपी पाठकले जानकारी दिए। उनीहरूको साथबाट चोरीका सातवटा मोटरसाइकल बरामद भएको डीएसपी रमेशकुमार श्रेष्ठले बताए। सबै बाइक कालो रातो रंगको २२० सिसिको पल्सर छन्, उनले भने, पाँच वटा धादिङबाट र चार वटा गोरखाबाट चोरेको खुलेको छ। डीएसपी श्रेष्ठका अनुसार चोरी भएका बाइकमध्ये चारवटा उनीहरूले बिक्री गरिसकेका छन्। चार वटा उनीहरू आफैंले प्रयोग गर्दै आएका थिए भने एउटा बेवारिसे अवस्थामा फालिएको अबस्थामा भेटिएको हो। पक्राउ परेकाहरूमध्ये ६ जना चोरीमा संलग्न रहेको, ४ जना चोरीको मोटरसाइकल खरिद गरेको र एक जना चोरीको मोटरसाइकलको पार्टपुर्जाहरू फेर बदल गर्ने कार्यमा संलग्न रहेको बताइएको छ। उनीहरू विरुद्ध चोरी कसूर शीर्षकमा मुद्दा दर्ता गरी आवश्यक अनुसन्धान भइरहेको बताइएको छ। २२० सिसिको पल्सर बाइकलाई टार्गेट गरी उनीहरूले चोरी गर्ने गरेको अनुसन्धानबाट खुल्न आएको प्रहरीले जनाएको छ। चोरी भएका बाइकहरू १५ देखि ३० हजार रुपैयाँसम्ममा बेच्ने गरेको खुलेको छ। चोरीका बाइकहरू उत्तरी गोरखाका दुर्गम भेगमा पठाओका रुपमा चल्ने गरेको पाइएको डीएसपी श्रेष्ठले बताए। घटनाको थप अनुसन्धान गरिरहेका छौँ, चोरीमा संलग्न अन्य व्यक्तिहरू पनि पक्राउ पर्न सक्ने सम्भावना छ, उनले भने।"
नयाँ नेतृत्वको खोजीमा एमाले कालिकोट,"कालिकोट : पार्टी चलायमान, गतिशिल बनाउन नेकपा एमाले कालिकोट यतिबेला नयाँ नेतृत्वको खोजीमा छ। चैत २१ गते देखि २३ गते सम्म जिल्ला अधिवेशन सम्पन्न गर्ने निर्णयका साथ अधिवेशन तयारीका लागि पार्टी आन्तरिक जुटेको छ। जिल्ला अधिवेशनका बारेमा जानकारी दिन आयोजना गरिएको पत्रकार सम्मेलनमा पार्टी उपसचिव तथा प्रचार विभाग प्रमुख ब्यासी तिरुवाले क्रियाशील भातृ संगठनबाट तीन जनाका दरले ६५ जना प्रतिनिधि सहभागी हुने बताए। आयोजक कमिटीका १०९ जना, स्थानीय तहबाट आउने १८५ जना र प्रतिनिधि सङ्ख्याको पाँच प्रतिशतका दरले मनोनीत गरेर ३८० जना प्रतिनिधि छनोट हुने उनले बताए। जिल्ला अध्यक्ष जसिप्रसाद पाण्डेले आर्थिकलगायतका सबै हिसाबले खुला प्रतिनिधिका लागि ३५ जना बराबर १ जना र दलित महिलाको हकमा २५ जना पार्टी सदस्य बराबर १ जना प्रतिनिधि छनोट गर्ने निर्णय गरेको बताए। अधिवेशनका लागि सातवटा उपसमिति समेत गठन गरिएको छ। जिल्ला अधिवेशन नजिकिँदै गर्दा अध्यक्षका आकांक्षी बढ्दै गएका छन्। तत्काल अध्यक्षमा उम्मेदवारी दिने भन्दै तुलराज मल्ल, दयाराम सिमखाडा, कमल शाहीको नाम चर्चामा छ। तर, वर्तमान अध्यक्ष जसी प्रसाद पाण्डे फेरि दोहोरिने इच्छा राखेको चर्चा छ। पार्टी केन्द्रले सहमतिकै आधारमा जिल्ला अधिवेशन सम्पन्न गर्न निर्देशन दिएको छ।"
मतदातालाई त्रुटि सच्याउन सात दिन,"उदयपुर : निर्वाचन आयोगले मतदाता नामावलीमा रहेको त्रुटि सच्याई अन्तिम नामावली प्रकाशन गर्ने गरी समय तालिका सार्वजनिक गरेको छ। आयोगले मातहतको निकाय जिल्ला निर्वाचन कार्यालयमार्फत मतदातामा रहेको त्रुटि सुधार गर्दै अद्यावधिक गरी अन्तिम नामावली प्रकाशनका लागि समय उपलब्ध गराएको हो। कार्यालयले जिल्लास्थित राजनीतिक दल र सरोकारवाला निकायसँग अन्तरक्रिया गरी आयोगले अद्यावधिकका लागि सार्वजनिक गरेको समय तालिकाका बारेमा जानकारी गराएको हो। निर्वाचन अधिकृत दीपक दाहालका अनुसार फागुन २८ गते आयोगको वेबसाइटमा मतदाता नामावली प्रकाशन गरिसकेको छ। त्यसैगरी २९ गतेदेखि चैत ५ गतेसम्म मतदाता नामावलीमा रहेको त्रुटि सच्याउन निवेदन दिने, कसैले झुट्टा विवरण दिई नामावलीमा नाम समावेश गरेको भएको विरोधमा उजुरी दिने समय दिएको उनले बताए। मतदाताले त्रुटि सच्याउनका लागि आयोगको अनलाइन एप्लिकेशन, निर्वाचन कार्यालय वा पालिकाका वडा कार्यालयमा निवेदन दिने व्यवस्था मिलाएको अधिकृत दाहालले बताए। त्यस्तै उक्त समय भित्रै कुनै व्यक्तिको एकभन्दा बढी स्थानमा नामावली समावेश भए एक स्थानमा मात्र कायम गर्न निवेदन दिने, मतदाता नामावलीमा मृत्यु भएका वा नागरिकता त्याग गरेका व्यक्तिको नाम हटाउन सूचना दिने समय तालिकामा उल्लेख छ। यसैगरी सोही मितिमा वडा कार्यालयमा दर्ता भएका निवेदन प्राप्त गर्ने, बसाइँ सरी अन्यत्र गएका वा मृत्यु भएकाको विवरण स्थानीय पञ्जिकाधिकारीबाट र नागरिकता त्याग गरेको विवरण जिल्ला प्रशासन कार्यालय प्राप्त गर्ने व्यवस्था मिलाइएको छ। यसोगर्दा सूचना वा निवेदन प्राप्त नभए तापनि कुनै मतदाता बसाइँ सरी गएको, मृत्यु भएको, नागरिकता त्याग वा रद्द भएको प्रमाणित विवरण प्राप्त गर्न सक्ने तालिकामा उल्लेख छ। तालिका अनुसार चैत ६ देखि ८ गतेसम्म उजुरी परेको मतदातालाई प्रमाणसहित सफाइको मौका दिने, चैत ९ देखि १२ गतेसम्म नामावलीबाट हटाउने सम्बन्धमा आवश्यक छानबिन गरी प्रमुख नाम दर्ता अधिकारीले त्रुटि सच्याउने, नाम हटाउने लगायतका काम गर्ने छन्। यसरी नाम हटाइएको सूचना चैत १२ देखि १५ गते भित्र निर्वाचन र वडा कार्यालयमा प्रकाशन गर्ने र फरकफरक जिल्लामा दोहोरो नाम परेको निवेदन प्राप्त भए सोको छुट्टै विवरण तयार गरी जिल्लामा अद्यावधिक भएको डाटासँगै आयोग पठाउने र चैत २२ गते आयोगले अन्तिम मतदाता नामावली प्रकाशन गर्ने तयारी गरेको अधिकृत दाहालले बताए।"
रुसी सेनामा भर्ना भएका थप ७ जना नेपालीको मृत्यु,"काठमाडौं : रुसी सेनामा भर्ना भएका थप ७ जना नेपालीको मृत्यु भएको छ। परराष्ट्र मन्त्रालयले बिहीबार विज्ञप्ति जारी गरेर थप ७ जना नेपालीको मृत्यु भएको पुष्टि गरेको छ। मृत्यु हुनेमा धादिङका पूर्णबहादुर गुरुङ, जाजरकोटका नवीन शाही, उदयपुरका पदमबहादुर घिमिरे, झापाका गंगाराम अधिकारी, बाग्लुङका जितबहादुर विक, बाँकेका संजय केसी र रसुवाका सुन्दर मोक्तान रहेका छन्। रुसी सेनामा भर्ना भएका नेपाली नागरिकहरुलाई नेपाल फिर्ता गराउन सरकारले उच्च प्राथमिकताका साथ कूटनीतिक प्रयास जारी राखेको परराष्ट्र मन्त्रालयले जानकारी दिएको छ। रुसी सेनामा ज्यान गुमाएका नेपालीको परिवारलाई रुसी सरकारबाट क्षतिपूर्ति उपलब्ध गराउन, घाइतेको उपचार गर्न तथा त्यहाँ कार्यरत नेपालीलाई फिर्ता पठाउनका लागि रुसी सरकारलाई पुन:अनुरोध गरिएको सरकाले बताएको छ।"
रामेछापमा आगलागीबाट २० भन्दा बढी घर गोठ जलेर नष्ट,"रामेछाप : जिल्लाको रामेछाप नगरपालिका९ टार गाउँमा बिहीबार भएको भीषण आगलागीबाट २० भन्दा बढी घर गोठ जलेर नष्ट भएको छ। बुधबार बस्ती नजिकैको जंगलमा आगलागी भएपछि नियन्त्रणमा लिएको डढेलो पुनः सल्किएर बिहीबार आगामी भएको बताइएको छ। रामेछाप बजारमा बिहीबारे हाट हेर्न स्थानीय गएको बेला डढेलो बस्तीमा प्रवेश गरेर आगलागी भएको बुझिएको छ। डिभिजन वन कार्यालय रामेछापका सहायक वन अधिकृत देवेन्द्र यादवका अनुसार २० भन्दा बढी घर गोठ जलेको अवस्था छ। बस्ती नजिकैको जंगलबाट गाउँमा प्रवेश गरेको आगोले धेरै क्षति भएको यादवको भनाइ छ। बाग्लो बस्ती रहेको टार गाउँका अधिकांश घरहरू जलेको अवस्थामा छन्। आगलागीबाट मानवीय क्षति नभए पनि भौतिक र पशु चौपायामा धेरै क्षति भएको छ। टारका स्थानीयहरू रामेछापको बिहीबारे हाटमा आएको समयमा आगलागी हुँदा धेरै क्षति भएको वडाध्यक्ष चन्द्र श्रेष्ठले बताए। आगलागी नियन्त्रणको प्रयास भइरहेको उनले बताए। नेपाली सेना,डिभिजन वन कार्यालयका अग्नी नियन्त्रक टोली,मन्थली नगरपालिकाको दमकल र स्थानीय नागरिकहरू आगो नियन्त्रणमा खटिएका छन्। क्षतिको पूरा विवरण आउन बाँकी रहेको छ।"
सन्दीप लामिछानेविरुद्धको मुद्दामा सरकारी पक्षद्वारा पनि पुनरावेदन,"काठमाडौं : क्रिकेटर सन्दीप लामिछानेविरुद्धको बलात्कार मुद्दामा जिल्ला अदालत काठमाडौंको फैसला बदर हुनुपर्ने मागसहित सरकारी पक्षले उच्च अदालत पाटनमा पुनरावेदन निवेदन दर्ता गरेको छ। न्यायाधीश शिशिरराज ढकालको इजलासले गत पुस २५ गते पीडित गौशाला २६ बलात्कार मुद्दामा लामिछानेलाई दोषी ठहर गर्दै आठ वर्ष जेल सजाय, जरिवाना र क्षतिपूर्तिस्वरुप रु पाँच लाख भराउने फैसला सुनाएको थियो।"
कोशी अस्पतालमा अन्तर्वार्ताका भरमा मेडिकल अधिकृत भर्ना गरिँदै,"विराटनगर : कोशी प्रदेशकै सबैभन्दा ठूलो सरकारी स्वास्थ्य संस्था विराटनगरस्थित कोशी अस्पतालमा अन्तर्वार्ताका भरमा मेडिकल अधिकृतलाई नियुक्ति दिने तयारी गरिएको छ। लिखित परीक्षा लिएर खुला प्रतिस्पर्धामार्फत योग्य चिकित्सक छनोट गर्न छाडेर अन्तर्वार्ताका भरमा मनोमानी हिसाबले मेडिकल अधिकृत भर्ना गर्न खोजिएको हो। अस्पतालका कर्मचारी र अन्य चिकित्सकले भने लेनदेन गरेर अस्पताल प्रशासन तथा विकास समितिको मिलेमतोमा आठौं तहमा ३ जनालाई भर्ना गर्न खोजिएको बताए। मेडिकल अधिकृतलाई ३ महिने सेवा करारमा नियुक्ति दिनका लागि फागुन ४ गतेको मिति राखी ७ दिने सूचनामार्फत दरखास्त आह्वान गरिएको थियो। अस्पतालले एमबीबीएस वा सो सरहको उपाधि प्राप्त गरेका फरेन्सिक विज्ञ, जनरल सर्जन र माइक्रोबायोलोजिस्टको माग गर्दै शंकास्पद एवं विवादास्पद हिसाबले दरखास्त आह्वान गरेर फागुन ११ गते अन्तर्वार्ताको मिति तोकेको थियो। तर, मेडिकल अधिकृत भर्नाको विज्ञापन नै शंकास्पद रहेको भनेर चौतर्फी विरोध भएपछि फागुन ९ गते भर्ना स्थगित गरियो। त्यही विज्ञापनलाई आधार बनाउँदै आर्थिक चलखेल गरेर आठौं तहका मेडिकल अधिकृत भर्ना गर्न खोजिएको अस्पताल स्रोतले बतायो। मेडिकल अधिकृत भर्नाका लागि शुक्रबार बिहान ११ बजेको समय दिएर अस्पतालले अर्को सूचना जारी गरेको छ। मिति २०८०११११ गते हुने भनिएको विज्ञापन नं ०७२०८०८१, ०८२०८०८१ र ०९२०८०८१ मेडिकल अधिकृत आठौं तहको मिति २०८०११०९ स्थगित सूचना बमोजिम स्थगन गरिएकोमा सो अन्तर्वार्ता मिति २०८०१२०२ गते बिहानको ११ बजे यस अस्पतालको समीक्षालय भवनमा हुने व्यहोरा जानकारी गराइन्छ, सूचनामा भनिएको छ। अस्पतालकी सूचना अधिकारी इन्दिरा यादवका अनुसार फरेन्सिक विज्ञमा १ जना, जनरल सर्जनमा २ जना र माइक्रोबायोलोजिस्टतर्फ १ जनाको मात्रै दरखास्त परेको छ। उनले दरखास्त दिएकाहरुको नाम भने उपलब्ध गराउन मानिनन्। सीमित संख्यामा निवेदन लिएर अन्तर्वार्ताका भरमा मात्रै नियुक्ति गर्न खोज्नु सरासर गलत भएको सरोकारवाला बताउँछन्। नियुक्तिमा अस्पताल विकास समितिका अध्यक्ष डा फरवार्ड सिलवाल र मेडिकल सुपरिटेन्डेन्ट डा चन्द्रभाल झालगायतको स्वार्थ जोडिएको स्रोतको भनाइ छ। चिकित्सक नियुक्तिमा आर्थिक चलखेल गरेको आरोप पनि डा सिलवाल र डा झामाथि लागेको छ। अस्पतालका एक चिकित्सकका अनुसार खुलेआम आर्थिक चलखेल गरेर मेडिकल अधिकृत नियुक्त गर्ने तयारी भइरहँदा पनि सरोकारवाला निकाय मौन हुनु आश्चर्यको विषय हो। यस विषयमा विभागीय प्रमुखसमेत अनभिज्ञ रहेको उनले बताए। अस्पतालले यसअघि माघ ४ गते २१ दिनको म्याद दिँदै आठौं तहको १० जना मेडिकल अधिकृत, सातौं तहको १ जना नर्सिङ अधिकृत, पाँचौं तहको ३० जना स्टाफ नर्स, २ जना बायोमेडिकल टेक्निसियन र ७ जना फार्मेसी सहायक गरेर ५० जना कर्मचारी भर्नाका लागि दरखास्त आह्वान गरेको थियो। तर, परीक्षाका लागि अलगअलग मापदण्ड बनाएपछि विरोध भयो। त्यतिबेला आठौं तहको मेडिकल अधिकृत, पाँचौं तहको स्टाफ नर्स एवं पाँचौं तहको फार्मेसी सहायकमा लिखित र अन्तर्वार्ता तथा सातौं तहको नर्सिङ अधिकृत र पाँचौंको बायोमेडिकल टेक्निसियनमा अन्तवार्ताका माध्यमबाट मात्रै नियुक्ति दिने गरी विवादास्पद हिसाबले विज्ञापन गरिएको थियो। पाँचौं तहलाई लिखित र अन्तर्वार्ता दुवै लिने गरी दरखास्त आह्वान गरिँदा त्योभन्दा माथिको सातौं तहलाई अन्तर्वार्ता मात्रै लिएर नियुक्ति दिने भनिएको थियो। यस विषयमा अख्तियार दुरुपयोग अनुसन्धान आयोगले छानबिन एवं अनुसन्धान गरिरहेको छ। अख्तियारकै अनुसन्धानमा परेपछि २ महिनाअघि गरिएको विज्ञापनको भर्ना प्रक्रिया रोकिएको छ। तर, बदमासीपूर्ण हिसाबबाट अर्को बाटो अपनाउँदै ३ जना मेडिकल अधिकृत भर्ना गर्न खोजिएको अस्पताल एक कर्मचारीले बताए। उनका अनुसार माघ ४ मा मेडिकल अधिकृतमा २१ दिनको म्याद दिएर दरखास्त आह्वान गरिएको भएपनि अहिले छोटो समय दिएर जारी गरिएको ७ दिने सूचनाका भरमा नियुक्ति दिन खोजिएको छ। अघिल्लो विज्ञापन नै विवादमा परेको छ। नियुक्तिको प्रक्रिया रोकिएको छ। फेरि विवादास्पद हिसाबले मेडिकल अधिकृत भर्ना गर्न खोज्नुमा बदनियत देखिन्छ, उनले भने। अन्तर्वार्ता मात्रै लिएर चिकित्सक भर्ना गर्नुले सेटिङ प्रष्ट हुने उनी बताउँछन्। स्वास्थ्य मन्त्रालयबाट १२ जना मेडिकल अधिकृतको दरबन्दी स्वीकृत भएर आएकोमा २ महिनाअघि १० जनाका लागि मात्रै दरखास्त आह्वान गरिएको थियो। अहिले पुनः ३ जना मेडिकल अधिकृत भर्ना गर्न खोज्नुले नियत गलत रहेको स्पष्ट हुने अस्पताल स्रोतको भनाइ छ। २ महिनाअघि १० जनाको मात्रै विज्ञापन गरियो। अहिले ३ जनाको छुट्टै विज्ञापन गरिएको छ, एक कर्मचारी भन्छन्, १३ जना मेडिकल अधिकृत आवश्यक हुँदा एकैपटक किन विज्ञापन गरिएन ? एउटै पदका लागि १ महिनाको अवधिमा अलगअलग विज्ञापन गर्नुले चलखेल प्रष्ट हुन्छ। उनले मेडिकल अधिकृतका लागि १ महिनाको अन्तरमा २१ र ७ दिने सूचना जारी गर्दै अलगअलग मापदण्डको विज्ञापन गरिएको छ। मेडिकल अधिकृत कसैलाई अन्तर्वार्ता र लिखित तथा कसैलाई अन्तर्वार्ताका भरमा मात्रै नियुक्त गर्न खोज्नु सरासर गलत हो, उनले भने, यहाँभन्दा ठूलो बदमासी अर्को हुनै सक्दैन। उनका अनुसार नियुक्तिलाई लिएर अस्पतालका अध्यक्ष र मेसुले मनोमानी गरिरहेका छन्। मेसु झाले भने यस विषयमा कुनै प्रतिक्रिया दिन चाहेनन्।"
लिभिङ टुगेदरलाई कानुनी मान्यता दिनुपर्ने माग गर्दै रिट,"काठमाडौं : सर्वोच्च अदालतमा लिभिङ टुगेदरलाई कानुनी मान्यता दिनुपर्ने माग गर्दै रिट निवेदन दायर गरिएको छ। अधिवक्ता अनु भट्टराईले लिभिङ टुगेदरमा बस्नेहरुको सङ्ख्या बढ्दै जाँदा विभिन्न समस्या देखिएको उल्लेख गर्दै यसलाई व्यवस्थित गर्न कानुन बनाउनुपर्ने माग गर्दै रिट दायर गरेकी हुन्। रिट निवेदनमा कानुनबमोजिम सक्षम र योग्य व्यक्तिहरु लिभिङ टुगेदरमा बस्न पाउने गरी तत्काल कानुनी व्यवस्था गर्न परमादेश माग गरिएको छ। लिभिङ टुगेदरमा बसेकाहरूमाथि जबर्जस्ती करणी, नाता कायमको मुद्दालगायत समस्यामा कमी ल्याउन र यौनिक विषयलाई अनैतिक तथा चरित्र हत्याको विषयमा लिने प्रचलनको अन्त्य गर्न कानुन आवश्यक पर्ने रिट निवेदनमा उल्लेख गरिएको छ। रिट निवेदनमा लिभिङ टुगेदरसम्बन्धी कानुनमा कुन उमेर समूहका व्यक्ति यस्तो सम्बन्धमा रहन पाउने भन्ने निर्धारण गर्नुपर्ने, विवाहित महिला वा पुरुष यस्तो सम्बन्धमा रहन पाउने वा नपाउने कुरा कानुनमै उल्लेख हुनुपर्ने उल्लेख गरिएको छ। त्यस्तै १८ वर्षमाथिका जुनसुकै उमेर समूहका तर अविवाहित, पारपाचुके गरेका, विधवा र अन्य जुनसुकै कारणले एकल जीवन व्यतित गरिरहेका महिला तथा पुरुषलाई मात्र यो सम्बन्धमा बस्न कानुनीरूपमा योग्य ठहर गर्नुपर्ने माग गरिएको छ। रिट निवेदनमा जोडीको रूपमा बसेपछि छुट्टीभिन्न हुँदाका बखतमा कायम गर्नुपर्ने वैयक्तिक गोपनीयताको विषयमा प्रष्ट कानुनमा उल्लेख गर्नुपर्ने र आपसी सहमतिबाट वा पारिवारिक दबाब वा व्यक्तिगत कारणले छुट्टी भिन्न हुन चाहेमा छुट्टिएर भिन्न हुनका लागि चाहिने आधार र कारण स्पष्ट हुनुपर्ने माग पनि गरिएको छ। उक्त रिटको सुनुवाइका लागि यही चैत ४ गते पेशी तोकिएको छ।"
नदीजन्य पदार्थको लिलामीमा ढिलासुस्ती,"परासी : अवैध रुपमा डम्पिङ गरेर राखेका नदीजन्य पदार्थ (ढुंगा, बालुवा र ग्राभेल)लाई जफत गर्न सक्रियता देखाएको नवलपरासीको सुनवल नगरपालिकाले लिलाम प्रक्रियामा भने ढिलासुस्ती देखाएको छ। जिल्ला समन्वय समितिको बैठकले विभिन्न स्थानीय तहहरूमा अवैधरुपमा राखिएका नदीजन्य पदार्थलाई जफत गर्ने निर्णय गरेको थियो। सोही निर्णयअनुसार सुनवल र सुस्ता गाउँपालिकाले अवैधरुपमा डम्पिङ गरेर राखेका करिब डेढ करोड बराबरका नदीजन्य पदार्थलाई जफत गरेका थिए। सुस्ता गाउँपालिकाले जफत गरेका नदीजन्य पदार्थलाई लिलाम गरिसकेपनि सुनवलले भने अहिलेसम्म लिलामबारे केही प्रक्रिया अघि बढाएको छैन। जसले गर्दा जफत गरेर राखेका स्थानबाट नदीजन्य पदार्थको चोरी हुने सम्भावना बढेको छ। ती दुई पालिकाले अवैधरुपमा डम्पिङ गरेर राखेका केही नदीजन्य पदार्थलाई टिपरमार्फत पालिकामा संकलन गरेका थिए भने ल्याउन नसकिने सामग्रीलाई डम्पिङ स्थलमै नापजाँच गरी छाडेका छन्। महिना दिनअघि दुई पालिकाहरूले जफत गरेर राखेका नदीजन्य पदार्थ करिब डेढ करोडको हाराहारीमा छन्। सुनवलमा मात्र करिब १ करोड बराबरको नदीजन्य पदार्थ जफत गरिएको छ। सुनवलका विभिन्न खोला किनार, व्यक्ति र सार्वजनिक स्थान गरी ६ बढी स्थानमा डम्पिङ गरेर राखेका ९५ लाख ५९ हजार बराबरको नदीजन्य पदार्थ जफत गरिएको प्रमुख प्रशासकीय अधिकृत चेतनाथ गिरीले बताए। तीमध्ये दुई स्थानमा रहेका नदीजन्य पदार्थलाई व्यक्तिले दाबी गरेको उनले बताए। 'जगार्हाको पुल नजिक र तुरिया खोला नजिक रहेका नदीजन्य पदार्थलाई दुई व्यक्तिले आफ्नो भनेर दाबी गर्न आएका छन्। निवेदन मात्र दिएकाले उनीहरूसँग स्टक गरेको प्रमाण माग्ने प्रक्रियामा छौं, प्रमुख प्रशासकीय अधिकृत गिरीले भने। सुनवल नगर क्षेत्रबाट कुल ५ लाख ४१ हजार ९ सय घनफिट ढुंगा र ग्राभेल जफत गरिएको हो। जफत गरेको लामो समय भएकाले अब लिलामी प्रक्रिया अघि बढाइने नगर प्रमुख विमला अर्यालले बताइन्। सबै ठाउँको नापजाँच भइसकेको छ, एकदुई दिनमा सूचना निकालेर लिलाम प्रक्रिया अघि बढाउँछौं', नगर प्रमुख अर्यालले भनिन्। यसैबीच सुस्ता गाउँपालिकाले जफत गरी राखेका नदीजन्य पदार्थबाट २७ लाख बढीको राजश्व संकलन गरेको छ। कुल २ लाख ९६ हजार ९२३ घनफिट नदीजन्य पदार्थको लिलामीबाट कुल २७ लाख २१ हजार राजश्व संकलन भएको प्रमुख प्रशासकीय अधिकृत हुमलाल भुसालले बताए। जिल्लाका सात पालिकामध्ये नदीजन्य पदार्थको स्रोत रहेको बर्दघाट र रामग्राम नगरपालिकाले भने अवैध नदीजन्य पदार्थलाई अहिलेसम्म अनुगमन गरेर जफत गर्नेतर्फ वास्ता गरेका छैनन्। रामग्राम नगरपालिकाका नगर प्रमुख धनपत यादवले डम्पिङ भएका स्थानको विवरण संकलन भएको बताएका छन्। महिना दिनअघि पनि सोही प्रतिक्रिया दिएका नगर प्रमुख यादवले फेरि सोही प्रतिक्रिया दोहोर्याएका छन्। बर्दघाट नगरपालिकाका प्रमुख शम्भुलाल श्रेष्ठले ठेक्का नलाग्दा सिधैं चोरी गरेर लैजाने गरेका कारण डम्पिङ नरहेको बताएका छन्। रातको समयमा धेरैले चोरी गरेर लगे, केहीलाई पक्राउ गरियो त्यसैले होला नगर क्षेत्रमा डम्पिङ भएको देखेका छैनौं,' नगर प्रमुख श्रेष्ठले भने। चार पालिकाबाहेक जिल्लाका बाँकी पालिकाहरूमा भने नदीजन्य पदार्थको स्रोत रहेको छैन।"
प्रतिनिधिसभामा निजामती सेवा विधेयक पेश,"काठमाडौं : संघीय संसदअन्तर्गत प्रतिनिधिसभामा निजामती सेवा विधेयक २०८० पेश भएको छ। संघीय मामिला तथा सामान्य प्रशासनमन्त्री भानुभक्त जोशीले सदन समक्ष विधेयक पेश गरेका हुन्। नेकपाका सांसद प्रेम सुवालले विधेयकमाथि विरोधको सूचना पेश गरेका थिए। संघीय निजामती सेवा सञ्चालनका लागि कर्मचारीको सेवा सर्त र सुविधासम्बन्धी कानुनलाई संघीयताअनुरुप सञ्चालन गर्न आवश्यक रहेको भन्दै सरकारले यो विधेयक ल्याएको हो । मुलुकको प्रशासनिक प्रणालीलाई व्यवस्थित, कार्यात्मक र नतिजामुखी बनाउन विधेयक ल्याइएको मन्त्री जोशीले बताए। विधेयकको व्यवस्थाअनुसार निजामती कर्मचारीले साठी वर्ष उमेर पूरा भएपछि अनिवार्य अवकाश पाउनेछन् । विद्यमान निजामती ऐनमा कर्मचारीको उमेरहद ५८ वर्ष रहेको छ । निवृत्तिभरण पाउने अवस्था र उमेरको हद ५५ वर्ष पूरा भएका निजामती कर्मचारीले स्वेच्छिक अवकाश लिन पाउनेछन् । यसरी स्वेच्छिक अवकाश लिने कर्मचारीको साठी वर्ष उमेर ननाघ्ने गरी बढीमा पाँच वर्षसम्म सेवा अवधि थप गरी निवृत्तिभरणका लागि जम्मा सेवा अवधि कायम गरिने विधेयकमा उल्लेख छ । यो विधेयक गत फागुन २१ गते प्रतिनिधि सभामा दर्ता भएको थियो ।"
देवीदेवतालाई भेला गराएर पाटनमा सम्यक् महादान पर्व मनाइँदै,"ललितपुर : पाटनको नागबहालमा बिहीबार सम्यक् महादान पर्व मनाइँदैछ। पाटनमा हरेक पाँच वर्षमा यो पर्व मनाइन्छ। यो पर्वमा दान गर्दा अरु बेलाभन्दा बढि पुण्य कमाइने विश्वास छ। यो पर्व फाल्गुण शुक्ल तृतीयाका दिन मनाउने गरिन्छ। हजारौं श्रद्धालुले दीपंकर बुद्धको प्रतिमा, देवदेवी आदिको पूजा गर्नुका साथै दान गर्ने गर्दछन्। बुधबार विभिन्न स्थानबाट ल्याइएका दीपंकर बुद्ध, अवलोकितेश्वर,बसुन्धरादेवी,आर्यतारालगायत देवीदेवताका मूर्तिलाई पाटन दरबार क्षेत्रमा राखिएका छन्। दरबार क्षेत्रमा राखिएका मूर्तिहरूलाई मध्यरातमा परम्परागत बाजागाजाका साथ नागबहालमा पुर्याइन्छ। काठमाडौंको दरबार स्क्वायर र स्वयम्भूको भुँइखेलमा १२ वर्षमा एकपटक सम्यक मनाइन्छ भने भक्तपुरमा यो पर्व वार्षिक रूपमा मनाइन्छ।"
सामसङको ग्यालेक्सी फिट३ सार्वजनिक,"काठमाडौं : सामसङ नेपालले फिटनेस ट्रयाकर ग्यालेक्सी फिट ३ सार्वजनिक गरेको छ। ग्यालेक्सी फिट ३ सामसङको सबैभन्दा नयाँ लगाउन मिल्ने (वेरेबल) डिभाइस हो। सामसङको अत्याधुनिक स्वास्थ्यनिगरानी प्रविधियुक्त फिट३ले सबैलाई आफ्नो उत्कृष्ट अनुभव गर्न र स्वस्थ जीवनशैली अपनाउन प्रेरित गर्ने कम्पनीले बताएको छ। ग्यालेक्सी फिट ३ लाई एल्युमिनियम बडी, एमोलेटेड स्क्रिन र १६ इन्चको डिस्प्लेको साथ डिजाइन गरिएको छ। जुन अघिल्लो मोडलको तुलनामा ४५ प्रतिशत फराकिलो छ। जसले प्रयोगकर्ताहरूलाई एकै नजरमा विस्तृत इन्साइट्स जाँच गर्न सजिलो बनाउने कम्पनीको भनाइ छ। यसको तौल हलुका र लगाउन आरामदायक भएकोले सजिलैसँग दैनिकरूपमा प्रयोग गर्न सकिन्छ। यसमा लामो समयसम्म टिक्ने ब्याट्री रहेकाले १३ दिनसम्म आरामले चल्ने कम्पनीले बताएको छ। प्रयोगकर्ताहरूले आफ्नो ट्रयाकरलाई निजीकृत गर्न सक्छन् र १०० भन्दा बढी प्रिसेटहरू सेटिङबाट आफ्नो मनपर्ने वाच फेस छनोट गरेर वा ब्याकग्राउण्डको रूपमा आफ्नै फोटोहरू सेट गरेर यसलाई थप स्टाइलिश बनाउन सक्छन्। ग्यालेक्सी फिट ३ फागुन २८ गतेदेखि नेपालभर उपलब्ध भएको छ। यो ग्रे (खैरो), सिल्भर, पिंक (गुलाबी) गोल्ड (सुनौलो) रंगहरूमा उपलब्ध रहेको छ। यसको मूल्य ७ हजार ९९९ रूपैयाँ तोकिएको छ।"
लुम्बिनीका होटल व्यवसायी आन्दोलित,लुम्बिनी : लुम्बिनी भ्रमण गर्न आउने पर्यटकहरू लुम्बिनी क्षेत्रका होटलहरूमा नबसी लुम्बिनीमा रहेका विभिन्न विहारहरूमा बास बस्दै आएको भन्दै लुम्बिनी क्षेत्रका होटल व्यवसायीहरू आन्दोलित बनेका छन्। लुम्बिनी क्षेत्रमा रहेका विहारहरूले सुरु सुरुका वर्षहरूमा उपासाक तथा बाहिरबाट आएका केही भिक्षुहरूलाई मात्रै विहारमा राख्ने गरेका थिए। तर पछिल्ला वर्षहरूमा लुम्बिनी घुम्न आएका अन्य पर्यटकहरूलाई पनि विहारले बास दिन थालेपछि यहाँका होटल व्यवसायीहरू आन्दोलित बनेका हुन्। लुम्बिनीका होटल तथा पर्यटन व्यवसायीहरूले लुम्बिनी विकास कोषका कोषाध्यक्ष ढुण्डीराज भट्टराईलाई ज्ञापनपत्र बुझाउँदै विहार र गुम्बाहरूमा व्यावसायिक रुपमा पर्यटक राख्ने व्यवस्थालाई अविलम्ब स्थायी रुपमा रोक लगाउन माग गरेका छन्। यहाँका विहारहरू दिन प्रतिदिन होटलका रुपमा सञ्चालन हुँदा करोडौं रुपैयाँ लगानी गरी निर्माण भएका लुम्बिनी क्षेत्रका होटलहरू बन्द हुने स्थितिमा रहेको लुम्बिनी होटल संघ नेपालका अध्यक्ष गोविन्द प्रसाद ज्ञवालीले बताए।
एमाले लुम्बिनीले पार्टी सदस्यको परीक्षा लिने,"बुटवल : नेकपा एमाले लुम्बिनी प्रदेश कमिटीले प्रदेशभित्र रहेका १२ वटै जिल्लाका पार्टी सदस्यहरूको परीक्षा लिने भएको छ। चैत ५ गते हुने परीक्षामा प्रदेशभरका ८६ हजार २ सय ५० जना नेताकार्यकर्ताहरू सहभागी हुनेछन्। बिहीबार बुटवलमा आयोजित पत्रकार सम्मेलनमा बोल्दै नेकपा एमालेका सचिव एवं लुम्बिनी प्रदेश इन्चार्ज पद्मा अर्यालले परीक्षाको नतिजाबाट पार्टीका कार्यकर्ताहरूको स्तर निर्धाण हुने र त्यसै अनुसार पार्टीभित्र जिम्मेवारी दिइने नीति बनाइएको जानकारी गराइन्। परीक्षाले कसलाई कुन लेभलको जिम्मेवारी दिने भन्ने जानकारी हुनेछ,' अर्यालले भनिन्,लुम्बिनी प्रदेशबाट एउटा नौलो अभ्यास गर्दैछौं। उनले पार्टीलाई सांगठिनकरूपमा बोलियो बनाउनका लागि बेलाबेला सदस्यहरूको परीक्षा लिनुपर्ने समेत बताइन्। परीक्षामा कमजोर हुने पार्टी सदस्यहरूलाई स्कुल विभागको माध्यमबाट प्रशिक्षणको व्यवस्था मिलाउने समेत उनले सुनाइन्। जिल्ला कमिटीको संयोजनमा लुम्बिनी प्रदेश कमिटीले सञ्चालन गर्ने उक्त परीक्षाको केन्द्र वडा कमिटीका कार्यालयहरूलाई तोकिएको छ।"
"प्रधानमन्त्री दाहाल र चिनियाँ राजदूतबीच भेट, विकसित राजनीतिक घटनाक्रमप्रति चासो","काठमाडौं : प्रधानमन्त्री पुष्पकमल दाहाल र नेपालस्थित चिनियाँ राजदूत छन् सोङबीच भेटवार्ता भएको छ। राजदूत सोङ बिहीबार विहान प्रधानमन्त्री दाहाललाई भेट्न बालुवाटार पुगेका थिए। उनीहरूबीच द्विपक्षीय हितका विषयमा छलफल भएको थियो। स्रोतका अनुसार चिनियाँ राजदूत सोङले पछिल्लोपटक विकसित राजनीतिक घटनाक्रमका बारेमा प्रधानमन्त्री दाहालसँग चासो राखेका थिए। राजदूत सोङले बिआरआई परियोजना अघि बढाउन प्रधानमन्त्री दाहाललाई सुझावसमेत दिएको स्रोतको भनाइ छ। चिनियाँ विदेश मन्त्रालयले केही दिनअघिको नियमित पत्रकार सम्मेलनमा नेपालको बदलिँदो सत्ता समीकरणसँग मिलेर काम गर्ने बताएको थियो। बिआरआई परियोजना कार्यान्वयनको विषयलाई चीन सरकारले महत्व दिँदै आएको छ। तर, बिआरआई परियोजना चीनले सोचेअनुसार अघि बढ्न सकेको छैन। केही दिनअघि चिनियाँ जन्मुक्ति सेनाका उच्च अधिकारीहरू समेत नेपाल आएका थिए। केही राजनीतिक विश्लेषकहरूले चिनियाँ प्रभावमा एमालेमाओवादीको नयाँ राजनीतिक समीकरण बनेको दाबी गर्दै आएका छन्। तर, एमाले अध्यक्ष केपी शर्मा ओलीले केही दिनअघि एमालेमाओवादी गठबन्धनमा चीनको कुनै हात नरहेको स्पष्ट पारेका थिए। उनले त्यसको श्रेय आफूलाई दिन भनेका थिए।"
टिकटकमाथि प्रतिबन्ध लगाउने विधेयक अमेरिकी सदनबाट पारित,"वासिङ्टन : टिकटकले उसको चिनियाँ मूल कम्पनीसँग सम्बन्ध विच्छेद गर्ने वा संयुक्त राज्य अमेरिकामा प्रतिबन्धको सामना गर्नुपर्ने विधेयक अमेरिकी संसद्को तल्लो सदन हाउस अफ रिप्रेजेन्टेटिभ्सबाट बुधबार पारित भएको छ । भिडियो शेयरिङ गर्न मिल्ने र १७ करोड अमेरिकी प्रयोगकर्ताहरूले प्रयोग गर्दै आएको चिनियाँ एप टिकटकका लागि यो कानुनले ठूलो धक्का दिने विश्लेषकहरूले बताएका छन् । टिकटकले विश्वभर लोकप्रियतामा वृद्धि गरेको छ तर यसको चिनियाँ स्वामित्व र बेइजिङमा कम्युनिस्ट पार्टीको सम्भावित अधीनले विश्वसामु चिन्ता पैदा गरेको छ । टिकटकका विषयमा राजनीतिक रूपमा विभाजित वासिङ्टनमा एकताको दुर्लभ क्षण सिर्जना भएको छ । सांसदहरूले प्रस्तावित कानूनको पक्षमा ३५२ र विपक्षमा ६५ मत दिएका छन् । रिपब्लिकन र डेमोक्र्याट दुवैले चुनावी वर्षमा टिकटकका भावुक युवा प्रयोगकर्ताहरूको क्रोधको जोखिम उठाएपछि एप प्रयोगको विपक्षमा आएको चेतावनीले धेरैलाई आश्चर्यचकित पारेको छ । अमेरिकी निर्वाचनमा युवाहरूको भावना र भूमिकालाई महत्वपूर्ण मानिन्छ । अमेरिकी प्रतिनिधि सभाका सभामुख माइक जोनसनले मतदानपछि भने, 'आजको मतदानमा संसद्भित्रका दलहरूबीचको एकताले चीनले अमेरिकीहरूमाथि जासुसी गर्ने र छलछाम गर्ने प्रयासको विरोध गरेको देखाउँछ र हाम्रा शत्रुहरूलाई रोक्ने हाम्रो सङ्कल्पलाई सङ्केत गर्दछ ।' उनले भने, 'म सिनेटलाई पनि यो विधेयक पारित गर्न र राष्ट्रपतिलाई पठाउन आग्रह गर्दछु ताकि उहाँले यसलाई कानूनको रूपमा मान्यता दिन हस्ताक्षर गर्न सक्नुहुनेछ ।' यो विधेयकको विषय सिनेटबाट अनुमोदन हुन अझै बाँकी छ । अमेरिकी राष्ट्रपति जो बाइडनले उक्त विधेयक संसद्बाट पारित भएर आए त्यसमा हस्ताक्षर गर्ने बताएका ह्वाइट हाउसले जनाएको छ । मतदानपछि टिकटकका प्रमुख कार्यकारी अधिकृत शो जी च्यूले सामाजिक सञ्जाल एक्समा पोस्ट गरिएको एक भिडियो भनेका छन्, 'हामी यो अद्भुत प्लेटफर्मको सुरक्षाका लागि हाम्रो कानुनी अधिकारको प्रयोगसहित सबै कार्य जारी राख्नेछौं । हामीलाई विश्वास छ हामी (टिकटक र यसका प्रयोगकर्ता) मिलेर यस अवरोधको अवस्थालाई पार गर्न सक्छौं । आफ्नो संवैधानिक अधिकारको रक्षा गर्नुहोस् । तपाईहरू आफ्ना आवाजहरूलाई अमेरिकी जनता र विश्वसामु सुनाउन कानुनी सङ्घर्ष जारी राख्नुहोस् ।' सिनेटमा विधेयकलाई पारित गर्न सिनेट नेता चक शुमरको समर्थन आवश्यक रहेको छ । उनले विधेयक सदनबाट पारित भएपछि मात्र सिनेटले कानूनको समीक्षा गर्नेछ बताएका छन्। रासस"
बोलेरो दुर्घटना : मृतकको संख्या ७ पुग्यो (अपडेट),उदयपुर : उदयपुरको बेलका नगरपालिका७ मैनामैनीमा बिहीबार भएको बोलेरो दुर्घटनामा सात जनाको मृत्यु भएको हो। भोजपुरको घोडेटारबाट यात्रु लिएर सुनसरीको धरान हिँडेको को१ज २५९३ नम्बरको बोलेरो बिहान ११ बजे भीरबाट खस्दा चालकसहित सात जनाको ज्यान गएको हो। जिल्ला प्रहरी कार्यालयका प्रमुख एसपी रमेश थापाका अनुसार दुई जनाको शव भेटिसकेको र अन्य पाँच जनाको शव भिरमा गाडीले चेपिएको अवस्थामा भेटिएकाले डोरी लगाएर निकाल्ने काम भइरहेको छ। मृतकमध्ये चालक भोजपुर हतुवागढी२ का मानबहादुर बस्नेतको सनाखत भएको र बाँकीको सनाखत हुन सकेको छैन। दुर्घटनामा घाइते भएका ९ जनालाई उद्धार गरी विराटनगर पठाइएको उनले बताए।
अपडेट : उदयपुरमा बोलेरो दुर्घटना हुँदा ६ जनाको मृत्यु,"विराटनगर : उदयपुरको बेलका नगरपालिका७ मा बोलेरो दुर्घटना हुँदा ६ जनाको मृत्यु भएको छ। भोजपुरको घोडेटारबाट यात्रु लिएर सुनसरीको धरान हिँडेको बोलेरो दुर्घटना हुँदा ६ जनाको मृत्यु भएको कोशी प्रदेश प्रहरी प्रमुख डीआईजी चन्द्रकुबेर खापुङले जानकारी दिए। उनका अनुसार २ जना पुरुष, ३ जना महिला र १ बालकको घटनास्थलमै मृत्यु भएको हो। मृतकहरुको पहिचान खुल्न बाँकी छ। घटनास्थलबाट प्रहरीले उद्धार गरेर ६ जनालाई उपचारका लागि धरानतर्फ पठाइएको खापुङले जानकारी दिए। दुर्घटनाको कारण खुल्न बाँकी छ।"
पर्सामा एक महिनादेखि आतंक मच्चाउने बाघ नियन्त्रणमा,वीरगन्ज : पर्साको ग्रामीण भेगमा विगत एक महिनादेखि आतंक मच्चाउँदै आएको मध्येको एउटा बाघलाई नियन्त्रणमा लिइएको छ। तीनवटा हात्तीसहित १० दिनदेखि खटिएको पर्सा र चितवन राष्ट्रिय निकुञ्जको प्राविधिक टोलीले बिहीबार दिउँसो भाले पाटे बाघलाई डाट हानेर बेहोश पारी नियन्त्रणमा लिएको हो। दुवै निकुञ्जका प्राविधिक र डिभिजन वन कार्यालय पर्साको संयुक्त टोलीले सखुवा प्रसौनी गाउँपालिका२ स्थित उखुबारीबाट उक्त बाघलाई डाट हानेर लठ्याएर नियन्त्रणमा लिएको सब डिभिजन वन कार्यालय रंगपुरका प्रमुख कपिलदेव यादवले जानकारी दिए। एउटा भाले र एउटा पोथी बाघले पर्साको सखुवा प्रसौनी र पटेर्वा सुगौली गाउँपालिकाका विभिन्न गाउँमा विगत एक महिनादेखि आतंक मच्चाउँदै आएको थियो। बाघको आक्रमणबाट एक जनाको मृत्यु भएको थियो। एक जना घाइते भएका थिए। राष्ट्रिय वन क्षेत्र नजिकका ती गाउँमा उक्त बाघले दर्जनौं चौपाया पनि मारेको थियो । डिभिजन वन कार्यालय पर्साका प्रमुख हेमन्त प्रसाद साहका अनुसार उक्त बाघलाई नियन्त्रणमा लिन दुवै निकुञ्जका १० जना प्राविधिक र वन कार्यालयका ५ जना गरी १५ जनाको टोली तीनवटा हात्तीका साथ विगत १० दिनदेखि खटिए पनि सफलता पाउन सकेको थिएन। बाघ लुकेर बसेको सम्भावित स्थानहरूमा उक्त टोलीले सीसीटीभी क्यामेरा पनि जडान गरेको थियो। ती दुवै बाघ उखु र मकै बारीमा लुक्दै ठाउँ सर्दै हिँडेका कारण १० दिनसम्म निकुञ्जको टोलीले फेला नै पार्न सकेको थिएन। तर बुधबार राति सीसीटीभी क्यामेरामा रेकर्ड भएको फुटेजका आधारमा बिहीबार दिउँसो सखुवा प्रसौनी२ को उखुबारीमा दुईमध्ये एउटा बाघ लुकेर बसेको अवस्थामा फेला परेपछि डाट हानेर बेहोश पारी उक्त १८ महिनाको भाले बाघलाई नियन्त्रणमा लिन सफल भएको यादवले बताए। अर्को पोथी बाघ भने अझै फेला पर्न नसकेको उनले बताए। बिहीबार दिउँसो नियन्त्रणमा लिएको बाघलाई खोरमा राखेर गाडीमा लोड गरी चितवन राष्ट्रिय निकुञ्जको टोलीले लिएर गएको यादवले बताए ।
बजेटको सिद्धान्त र प्राथमिकतामाथि विष्णु पौडेलको टिप्पणी : शब्द र वाक्यहरूको भीड मात्रै,"काठमाडौं : नेकपा एमालेका सांसद विष्णु पौडेलले विनियोजन विधेयक,२०८१ को सिद्धान्त तथा प्राथमिकता पुनर्लेखन गर्नुपर्ने सुझाव दिएका छन्। बिहीबार संसद बैठकमा विनियोजन विधेयक,२०८१ को सिद्धान्त तथा प्राथमिकता (कर बाहेक) माथिको छलफलमा बोल्दै पूर्वअर्थमन्त्री पौडेलले यसले अर्थतन्त्रको समस्या चिन्न नसक्ने भन्दै पुनर्लेखन गर्नुपर्ने बताएका हुन। विनियोजन विधेयकका सिद्धान्त र प्राथमिकताले समाजवाद र समृद्धिको बाटो पहिल्याउन नसक्ने खालको भएकाले पुनर्लेखन गर्न सुझाव दिएका हुन्। उनले यसलाई संशोधन गरेर मात्रै आगामी वर्षको बजेट तयार गर्न अर्थमन्त्री वर्षमान पुनलाई आग्रह समेत गरे। उनले सिद्धान्त र प्राथमिकता शब्द र वाक्यहरूको भीड मात्रै भएको टिप्पणी समेत गरे। 'सिद्धान्त र प्राथमिकता सरसर्ती हेरेँ। यसमा २३ पृष्ठ छन्। २९ बुँदा छन्। यसमा न सिद्धान्त छ न प्राथमिकता छ। 'केही पनि छैन। यो केवल शब्द र वाक्यको भीड मात्रै छ। यसले मुलुकको अर्थतन्त्रका कुनै पनि समस्यालाई चिन्न र समाधान गर्दैन। मार्गदर्शन गर्दैन। यसकारण यो शब्द र वाक्यको भीड मात्रै हो,'उनले भने,' यो सिद्धान्त र प्राथमिकताका रुपमा आएको छैन। यसलाई पुनर्लेखन गर्नुपर्छ।' एमालेका उपाध्यक्ष समेत रहेका पौडेलले यो दस्तावेजमाथि सदनमा छलफल गर्नु सांसदहरूलाई अलमल्याउने काम मात्रै भएको जिकिर गरे। उनले भने,'यो पेपर पोलुसनजस्तो छ। कागज बाड्या छ। हेर्नु पर्याछ। यसले दिशा निर्देशित गर्दैन। सांसदहरूलाई अलमल्याउने काम मात्रै हो।' सिद्धान्त र प्राथमिकताले अर्थतन्त्रका चुनौति र अर्थतन्त्रले खोजेको समाधान समेट्न नसकेको बताउँदै यसले बजेट निर्माण गर्न मार्ग दर्शन गर्न नसक्ने दावी गरे। अर्थतन्त्रका सूचकहरू पनि सहीरूपमा नआएको भन्दै लक्ष्यको आधाभन्दा कम आर्थिक वृद्धि हुने स्थिति हुँदा अर्थतन्त्र सुधारमा छ भनिएकोमा असन्तुष्टि व्यक्त गरे। प्रमुख प्रतिपक्षी दल नेपाली कांग्रेसका सांसद प्रदीप पौडेले सिद्धान्त र प्राथमिकतामाथि असन्तुष्टि पोखेका थिए। उनले आर्थिक सुशासनका विषयमा कसरी कार्य गर्ने भन्ने विषय सिद्धान्त र प्राथमिकताले समेट्न नसकेको बताएका थिए। पौडेलले विनियोजन विधेयकमा पुरानै धरातलको निरन्तरता भएको बताए। गएको बजेटमा संघीय रुपमा बजेट सबै स्थानमा पुग्न नसकेको भन्दै आगामी बजेटमा यस विषयमा विशेष ध्यान दिनुपर्नेमा जोड दिए।"
विवाह गर्न वडाको सिफारिस,"रौतहट : चन्द्रपुर नगरपालिकाले विवाह गर्दा वडाको सिफारिस अनिवार्य गरेको छ। बालविवाह अन्त्य गर्नका लागि पालिका भित्रका १० वटै वडामा विवाहका लागि सिफारिस अनिवार्य गर्नुपर्ने परिपत्र गरेको हो। कम उमेरमा विवाह हुँदा प्रजनन स्वास्थ्यमा समस्या देखिने र आमा तथा बच्चा दुवैको ज्यान जोखिममा पर्ने भएकाले विवाह गर्न २० वर्ष पुगेको सिफारिस वडाबाट लिनुपर्ने व्यवस्था गरिएको नगरपालिकाका प्रशासकीय अधिकृत किरणनिधि तिवारीले बताए। नगर कार्यपालिकाबाट गरिएको निर्णयलाई कडाइका साथ कार्यान्वयन गर्न वडालाई निर्देशन गरिएको नगरपालिकाका मेयर सञ्जय काफ्लेले बताए। बालविवाह अन्त्यका लागि ३ वर्षे रणनीति हिउँदे नगर सभाबाट पारित भई कार्यान्वयनमा आएको छ। सोही रणनीतिमा व्यवस्था भएबमोजिम चन्द्रपुर नगरपालिकामा रहेका १० वटै वडा कार्यालयले आआफ्ना वडाका सम्पूर्ण टोल वस्तीहरूमा सूचना जारी भएको हो। विवाहका लागि सिफारिस लिन आउने व्यक्ति तथा सेवाग्राहीले जन्मदर्ता, शैक्षिक योग्यताको प्रमाणपत्रसहित निवेदन पेस गर्नुपर्छ।"
कांग्रेसप्रति ओलीको कटाक्ष एमालेलाई नटेर्नेहरू सिद्धिन्छन्,"महेन्द्रनगर : नेकपा एमाले अध्यक्ष केपी शर्मा ओलीले एमालेलाई नटेर्नेहरू सिद्धिने बताएका छन्। बिहीबार कञ्चनपुरको दोधारा चाँदनीमा आयोजित कार्यक्रममा उनले कांग्रेसप्रति लक्षित गर्दै एमालेलाई नटेर्ने शक्ति सिद्धिने बताएका हुन्। 'एमाले एउटा शक्ति हो, जसलाई पुरै आखा चिम्लेर नकार्छु, टेर्दिनँ भन्नेहरू सिद्धिन्छन्,' उनले भने। उनले एमालेलाई हेप्नेहरू धोका खानेसमेत बताए। उनले कांग्रेसले आफूसँग दुई तिहाई छजस्तो गरेकाले सरकारबाट हट्नु परेको बताए। 'हामी लोकतान्त्रिक प्रणालीमा छौं। बहुदलीय व्यवस्थामा छौं। दलहरू फरकफरक हुन्छन्। विचार फरक होला। तर, संविधानको रक्षा, देशको एकताका लागि राष्ट्रको सार्वभौम सत्ता र भूमिको रक्षाका लागि सरकार अगाडि बढ्नुपर्छ, जनताले साथ दिनुपर्छ,' उनले भने। उनले स्वाधीनता, भौगोलिक अखण्डता र राष्ट्रिय हितका मामलामा सबै दलहरू एक ठाउँमा उभिनुपर्ने बताए। 'सुशासन, भ्रष्टाचार नियन्त्रण गर्न र भ्रष्टहरूलाई कारबाही गर्ने मामलामा सबैले मिलेर काम गर्न जरुरी छ,' उनले भने।"
सत्ता समीकरण परिवर्तन हुँदैमा राष्ट्रिय मुद्दाहरूलाई ओझेलमा पार्नु हुँदैन : सांसद मोदी,काठमाडौं : नेकपा माओवादी केन्द्रका सांसद अमनलाल मोदीले सत्ता समीकरण परिवर्तन हुँदैमा राष्ट्रिय मुद्दाहरूलाई ओझेलमा पार्न नहुने बताएका छन्। प्रतिनिधिसभाको बिहीबारको बैठकको विशेष समयमा बोल्दै मोदीले सत्ता समीकरण फेरिए पनि जनता र राष्ट्रका मुख्य मुद्दाको प्रगतिशीलरुपमा सम्बोधन गराउनु सबैको दायित्य भएको बताए । उनले शान्ति प्रक्रियालाई टुंग्याउन सर्वोच्च अदालतले दिन तोकेर आदेश दिएको भन्दै सङ्क्रमणकालीन न्यायसम्बन्धी कानुनलाई छिटो टुङ्गोमा लान आग्रह गरे। त्यस्तै एमाले सांसद ठाकुरप्रसाद गैरेले देशमा देखा परेका समस्याहरुलाई सुशासन र समृद्धिका माध्यमबाट आशा र भरोसामा रुपान्तरण गर्नुपर्ने बताए । जिम्मेवार राजनीतिक दलका बीचमा नयाँ सहकार्य भएकाले पुनःगठित सरकार देशका यावत् समस्या समाधान गरी समाजवादोन्मुख अवस्था विकास गर्न सफल हुनुपर्ने उनको भनाइ छ ।
महिला कृषि उद्यमीलाई किसान कार्ड,"काठमाडौं : कृषक महिलाहरूले बिउबिजन किन्न नगदको सट्टा क्यूआरसहितको किसान कार्डको प्रयोगबाट सजिल्यै खरिद गर्न पाउने भएका छन्। किसान कार्डले बैंक वा वित्तीय संस्थाहरूमा पहुँच नभएका समुदाय, विशेषगरी महिला कृषिउद्यमीलाई वित्तीय सेवाहरूमा पहुँच प्रदान गर्दछ। राजधानीमा आयोजित एक कार्यक्रममा सप्तरी अगिनसार कृष्णा श्रवण गाउँपालिका१, जन्डोल सदाटोलकी सिर्जनाकुमारी चौधरी विपन्न वर्गमा परेको साना किसानले यस्तो कार्ड पाएपछि दंग छिन्। कृषि उत्पादनबाट भएको आम्दानीको घरखर्च कटाएर बैंकमा बचत गर्ने बानी गरेकी चौधरी आफू किसानीमै निर्भर भएकाले अब यो कार्डको प्रयोगले झन् खेती बढाउने योजनामा छिन्। उनी भन्छिन्, सुरुमा साढे २ कट्ठा जग्गा भाडा लिएकोमा अहिले १० कट्ठा लिएर काम गरिरहेकी छु। म किसानमै निर्भर छु। यो कार्डको प्रयोगले बिउबिजनलगायतका उत्पादन ल्याएर किसानी पेसालाई माथि उठाउँछु। उनीसँगै किसान कार्ड पाएका सिराहा र सप्तरीका ६ जना (वीणा मण्डल, सविताकुमारी मण्डल, शोभादेवी दास, सरस्वतीकुमारी सदा) पनि अब कार्डको प्रयोगबाट सीधै कृषि उपजका बिउबिजन किन्न पाउनेमा खुसी छन्। भगवानपुर१, सिमुरियाका सविताकुमारी मण्डलले भनिन्, विगतमा कृषि उत्पादन सामग्रीका लागि पेपर भौचर प्राप्त गरेका थियौं जसबाट हामीले पोषणजन्य खाद्यवस्तु उत्पादन गरी उपयोगका साथै बेचबिखनसमेत गर्यौ। अब किसान कार्डमार्फत कृषि सामग्रीका साथै बैंकले प्रदान गर्ने ऋणसुविधामा सहज रूपमा पहुँच प्राप्त गर्ने अपेक्षा राखेका छौं। कृषक, स्थानीय सरकार तथा बैंकका प्रतिनिधि र अन्य सरोकारवालाको सहभागिता रहेको कार्यक्रममा विभिन्न जिल्लाका ६ प्रतिनिधि महिला कृषकलाई किसान कार्ड वितरण गरिएको हो। केयर नेपालले एनआईएमबी, आर एन्ड डी इन्नोभेटिभ सोलुसन र राष्ट्रिय कृषक समूह महासंघसँगको साझेदारीमा पहिलो चरणमा नेपालको उदयपुर, सप्तरी र सिराहा जिल्लाका सीमान्तकृत समुदायका ६ हजार भूमिहीन, सीमान्तकृत तथा महिला किसानलाई किसान कार्डमार्फत वित्तीय सेवा प्रदान गर्ने भएको हो। केयर नेपालले बुधबार ललितपुरमा वित्तीय सेवामा पहुँचसम्बन्धी किसान कार्ड पहलको शुभारम्भ कार्यक्रमको आयोजना गरेको हो। कार्यक्रममा केयर नेपाल तथा एनआईएमबी बैंकबीच यस सहकार्यका लागि सम्झौतापत्र आदानप्रदान गरिएको छ। सम्झौता केयर नेपालका राष्ट्रिय निर्देशक मोना शेर्पा र बैंकका वरिष्ठ नायब प्रमुख कार्यकारी अधिकृत (डीसीईईओ) महेश शर्मा ढकालले सम्झौतापत्रमा हस्ताक्षर गरेका थिए। भूमिहीन तथा सीमान्तकृत महिला किसानहरूको आर्थिक सशक्तीकरण गर्ने उद्देश्यका साथ केयर नेपालले नेपाल इन्भेस्टमेन्ट मेगा बैंकसँगको साझेदारीमा वित्तीय सेवामा पहुँच विस्तार गर्न नगदरहित कारोबारमा आधारित किसान कार्ड पहलको सुरुवात गरेको हो। केयर नेपालका राष्ट्रिय निर्देशक मोना शेर्पा भन्छिन्, हामीले वित्तीय सेवामा पहुँचसम्बन्धी पहलमार्फत भूमिहीन तथा सीमान्तकृत महिला किसानलाई आर्थिक सशक्तीकरण गर्ने दिशामा महŒवपूर्ण कदम चालेको छौं। यो पहलले महिला तथा सीमान्तकृत किसानलाई दिगो रूपले आफ्नो कृषि व्यवसाय अघि बढाउनका लागि आर्थिक रूपमा सक्षम बनाउनेछ। यस्तै, बैंकका चिफ अपरेटिङ अफिसर (सीओओ) राजेश शर्मा नेपाल राष्ट्र बैंकबाट क्यूआर कोडमा आधारित किसान कार्ड वितरण गर्ने पहिलो बैंक भएको दाबी गरे। यसअघि सरकारले दिएको सहुलियतपूर्ण कर्जाको दुरुपयोग भएको सुनाउँदै उनले अब यो कार्डले भने नगदभन्दा आवश्यक वस्तुका लागि भुक्तानी गर्ने भएकाले सदुपयोग हुने बताए। किसान कार्डबाट सुविधा किसान कार्डले किसानलाई ऋण सुविधामा पहुँच प्रदान गराउने र कृषि क्षेत्रभित्र नगदरहित कारोबारलाई सुव्यवस्थित गर्ने लक्ष्य राखेको छ। अत्याधुनिक क्यूआर कोड तथा ओटीपी (वन टाइम पासपोर्ट) प्रणालीमा आधारित प्रविधिको उपयोग गरी किसान कार्डमार्फत किसानले सहज एवं सुरक्षित तवरले कृषि सामग्री, उपकरण र आवश्यक कृषि सेवाहरू खरिद गर्न र मर्मतसम्भार खर्च तिर्न सक्नुका साथै स्थानीय कृषि व्यवसायीसँग कृषि उत्पादनको बिक्रीसमेत गर्न सक्नेछन्। यस प्रक्रियामा आर एन्ड डी इन्नोभेटिभ सोलुसनले प्रविधिमा सहजीकरण, व्यवसाय तथा वित्तीय क्षमता अभिवृद्धि र मूल्य शृंखलाको प्रभावकारी समन्वयका लागि सहजीकरण गर्नेछ। यस्तै, राष्ट्रिय कृषक समूह महासंघ, नेपालले किसानको पहिचान, कृषि प्रसार र वित्तीय संस्थासँग समन्वय गर्नेछ र नेपाल इन्भेस्टमेन्ट मेगा बैंकले कृषकको बैंक खाता खोली किसान कार्ड वितरण तथा कार्डको उपयोगिताबारे साक्षरता प्रदान गर्नेछ। किसान कार्डमार्फत किसानले वित्तीय संस्था, सरकारी तथा गैरसरकारी निकायबाट प्रदान गरिने ऋण सुविधा, छुट तथा अनुदानमा पहुँच अभिवृद्धि गर्ने आशा गरिएको छ। यस सहकार्यले किसानलाई आफ्नो कृषि व्यवसाय विस्तार गर्न, वित्तीय साक्षरता अभिवृद्धि गर्न र जीविकोपार्जनमा सुधार गर्न आवश्यक आर्थिक स्रोतहरू उपलब्ध गराउने लक्ष्यसमेत राखेको छ।"
"सेयर बजारमा २७ अंकको गिरावट, १३ वटै उपसूहका सूचक नकारात्मक","काठमाडौं : साताको अन्तिम सेयर कारोबार दिन बिहीबार सेयर बजारमा दोहोरो अंकले गिरावट आएको छ। नेप्से परिसूचक २७८४ अंकले घटेर २०८०८७ विन्दुमा कायम भएको छ। अघिल्लो कारोबार दिन बुधबार एकल अंकले घटेको सेयर बजार आज दोहोरो अंकले घटेर बन्द भएको हो। नेप्से ओरालो लागेसँग कारोबार रकम पनि घटेको छ। यसदिन ३०३ कम्पनीको १ करोड १४ लाख ८३ हजार ६१७ कम्पनीको ३ अर्ब ९४ करोड ३५ लाख ९२ हजार ३०२ रुपैयाँमा खरिदबिक्री भए। बुधबार ४ अर्ब माथिको सेयर कारोबार भएको थियो। आज दुई कम्पनीको सेयर सकारात्मक सर्किट लेभलमा कारोबार भयो। विन नेपाल लघुवित्त वित्तीय संस्था र मानुषी लघुवित्त वित्तीय संस्थाको सेयर सकारात्मक सर्किट लेभलमा कारोबार भयो। यसैगरी गुराँस लघुवित्त वित्तीय संस्थाको सेयर मूल्य ९९२ प्रतिशतले बढ्दा कर्णाली डेभलपमेन्ट बैंकको ७७१ र समाज लघुवित्त वित्तीय संस्थाको ७२० प्रतिशतले बढ्यो। कारोबार रकमका आधारमा अपर तामाकोशी हाइड्रोपावर शीर्षस्थानमा रह्यो। सो कम्पनीको ५० करोड बढि मूल्यको सेयर कारोबार भयो। शिवम सिमेन्टको २४ करोड,सोनापुर मिनरल्सको १६ करोड,गुराँस फाइनान्सको १२ करोड र हिमालयन रिइन्स्योरेन्सको ९ करोड मूल्य बराबरको सेयर कारोबार भयो। सबै उपसमूहका सूचक नकारात्मक देखिएका छन्। कारोबारमा आएका १९२ वटा स्टकको मूल्य घट्दा ४२ वटाको मात्रै मूल्य बढ्यो।"
गाउँपालिकाका तत्कालीन अध्यक्षसहित ९ जनाविरुद्ध भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले हुम्लाको चङ्खेली गाउँपालिकाका तत्कालीन अध्यक्षसहित ९ जनाविरुद्ध विशेष अदालतमा मुद्दा दायर गरेको छ । चङ्खेली३ ब्याफु खानेपानी मर्मत योजनाका सन्दर्भमा भ्रष्टाचार गरेको अभियोगमा उनीहरूमाथि आयोगले आज विशेष अदालत काठमाडौंमा मुद्दा दायर गरेको हो । आयोगले तत्कालीन अध्यक्ष बुढाविरुद्ध ५ लाख १५ हजार बराबरको बिगो दाबी गरेको छ । यस्तै प्रमुख प्रशासकीय अधिकृत विष्णुबहादुर शाही,इन्जिनियर रुद्रबहादुर वली, लेखापाल धर्मवीर पल्लीमगर र सवइन्जिनियर हर्कधन बुढाविरुद्ध पनि समान बिगो दाबी गरिएको छ । आयोगका प्रवक्ता नरहरि घिमिरेले उपभोक्ता समितिका अध्यक्ष कालीबहादुर बुढा,सचिव रतन बुढा र कोषाध्यक्ष वीरकुल्ली बुढाविरुद्ध पनि समान बिगो दाबी गरिएको छ । वडा नं ३ का तत्कालीन वडाध्यक्ष शालिग्राम एडीविरुद्ध भने भ्रष्टाचार निवारण ऐनअनुसार कारबाहीको माग गरिएको छ। त्यस्तै मुगुको सोरु गाउँपालिका९ मा सिँचाइ कुलो निर्माणका क्रममा भ्रष्टाचार गरेको अभियोगमा तत्कालीन जिल्ला प्राविधिक कार्यालयका इन्जिनियर तथा कार्यालय प्रमुख देवीप्रसाद पाण्डेलगायतविरुद्ध पनि विशेष अदालतमा मुद्दा दायर गरिएको छ । आयोगले पाण्डेविरुद्ध १४ लाख १७ हजार बराबरको बिगो दाबी गरेको छ । यसैगरी जिल्ला प्राविधिक कार्यालय मुगुका तत्कालीन इन्जिनियर महेशसिंह कठायतविरुद्ध १२ लाख ३६ हजार र सवइन्जिनियर भीमबहादुर रोकायाविरुद्ध १ लाख ९१ हजार बराबरको बिगो दाबी गरिएको आयोगले जनाएको छ ।"
"धनकुटामा आगलागी, ३ घर जलेर नष्ट",धनकुटा : धनकुटामा आगलागी हुँदा ३ घर जलेर नष्ट भएको छ। धनकुटा१० उत्तरपानीमा बिहीबार बिहान १०:३० बजेदेखि भएको आगलागीबाट ३ घर जलेर नष्ट भएको हो। अहिले आगो नियन्त्रणमा आएको ईलाका प्रहरी कार्यालय पाख्रिवासका ईन्चार्ज नारायण भट्टराईले जानकारी दिए। आगलागीबाट मानवीय क्षति भने भएको छैन। कमला नेपाल मोक्तानको घरबाट बिहान १०:३० बजे आगो सल्किएको थियो। आगलागीले मेहरमान मोक्तानको २ घरमा क्षति पुगेको छ। साथै उनको किराना पसलमा आगलागीबाट ३० लाख क्षति पुगेको थियो। चुल्होमा बालेको दाउराबाट आगलागी सुरु भएको हुन सक्ने जनाइएको छ।
जाँचबुझ आयोगले गृहमन्त्री लामिछानेलाई बुझायो सुन तस्करीको प्रतिवेदन,"काठमाडौं : गृह मन्त्रालयमा सुनको अवैध पैठारी (तस्करी) नियन्त्रण सम्बन्धी जाँचबुझ आयोग, २०८० ले छानबिन प्रतिवेदन बुझाएको छ। बिहीबार बिहान उपप्रधान एवं गृहमन्त्री रवि लामिछानेसमक्ष जाँचबुझ आयोगका अध्यक्ष डिल्लीराज आचार्यले प्रतिवेदन हस्तान्तरण गरेका हुन्। हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा सुनको अवैध पैठारी (तस्करी) नियन्त्रण सम्बन्धी जाँचबुझ आयोग गठन गरेको थियो। करिब साढे ५ महिना लामो अध्ययन, अनुसन्धान र जाँचबुझ गरेको छ। तस्करी नियन्त्रणसँग सम्बन्धित विभिन्न नीति, कानुनी व्यवस्था र कार्यान्वयनको जिम्मेवारी लिएका निकायहरूको संरचना र क्षमता तथा कार्य प्रणालीको अवस्थाको अध्ययन, अवलोकन, छलफल, अन्तर्क्रियाका माध्यमबाट जानकारी तथा सुझाव लिएर सुधारका लागि सिफारिस गरेको आयोगले जनाएको छ। आयोगका अध्यक्ष आचार्यका अनुसार १३ परिच्छेदमा ४८५ पृष्ठको प्रतिवेदन तयार भएको छ। अनुसन्धानको क्रममा आयोगले प्रतिवादी नबनाइएका विभिन्न २१ जना र थप १४ जनासँग सोधपुछ गरेको जनाएको छ। आयोगले त्रिभुवन विमानस्थल तथा रसुवागढी सहितका विभिन्न ७ वटा भन्सार नाकाहरूको स्थलगत अवलोकन गरेको जनाएको छ।आयोगले कार्यसम्पादनको क्रममा त्रिभुवन विमानस्थल तथा रसुवागढी सहितका विभिन्न ७ वटा भन्सार नाकाहरूको स्थलगत अवलोकन, राज्य व्यवस्था तथा सुशासन समिति र अर्थ समितिका सभापति तथा संसदमा प्रतिनिधित्व गर्ने राष्ट्रिय मान्यता प्राप्त दलका प्रमुख सचेक तथा सचेतकहरु अख्तियार दुरुपयोग अनुसन्धान आयोगका प्रमुख आयुक्त सहितका पदाधिकारीहरु, विभिन्न ६१ जना विषय विज्ञहरु, विभिन्न ४ वटा संस्थाका १८ जना प्रतिनिधिहरु, नियमनकारी निकायका प्रमुख वा प्रतिनिधिहरु समेतसँग परामर्श तथा छलफल गरिएको थियो। आयोगले जारी गरेको विज्ञप्तिमा भनिएको छ, यसै गरी पूर्व प्रतिवेदनहरु, विभिन्न भन्सार कार्यालय, राजस्व न्यायाधीकरण एवं सर्वोच्च अदालतबाट भएका फैसला, विभिन्न मन्त्रालय, विभाग र कार्यालयबाट प्राप्त तथ्याइ एवं सुझाव र अध्ययन सामग्रीहरुको अध्ययन विश्लेषण गरिएको थियो। यसैगरी विद्युतीय चुरोट (भेप) र ब्रेकप्याडमा सुन राखी सुन तस्करी भएको मुद्दामा प्रतिवादी रहेका ३३ जना प्रतिबादीहरुबाट पुनः वयान लिने, केन्द्रिय अनुसन्धान ब्यूरो () बाट बुझिएका तर प्रतिवादी नबनाइएका विभिन्न २१ जनाको बयान कागज गराउने तथा अनुसन्धानको क्रममा आयोगबाट थप १४ जनासँग सोधपुछ समेत गरिएको थियो। प्रतिवेदनमा तस्करी नियन्त्रणको लागि कानूनमा गर्नुपर्ने सुधार, संरचनामा गर्नुपर्ने सुधार, सुनको आयात तथा उपयोगमा अवलम्बन गर्नुपर्ने नीति तथा विगतमा भएका सुन तस्करीको घटनामा अनुसन्धान र अभियोजनमा देखिएका कमीकमजोरीहरू सुधार्न विभिन्न उपायहरु समेत सिफारिस गरिएको बताइएको छ। आयोगबाट तस्करी नियन्त्रणसँग सम्बन्धित विभिन्न नीति, कानूनी व्यवस्था र कार्यान्वयनको जिम्मेवारी लिएका निकायहरुको संरचना र क्षमता तथा कार्यप्रणालीको अवस्थाको अध्ययन, अवलोकन, चलफल, अन्तर्क्रिया, आदिका माध्यमबाट जानकारी तथा सुझाव लिई सुधारका लागि सिफारिस सहितको १३ परिच्छेदमा विभाजित ४८४ पृष्ठको प्रतिवेदन पेश गरेको छ। जारी विज्ञप्तिमा भनिएको छ,प्रतिवेदनमा तस्करी नियन्त्रणको लागि कानूनमा गर्नुपर्ने सुधार, संरचनामा गर्नुपर्ने सुधार, सुनको आयात तथा उपयोगमा अवलम्बन गर्नुपर्ने नीति तथा विगतमा भएका सुन तस्करीको घटनामा अनुसन्धान र अभियोजनमा देखिएका कमीकमजोरीहरू सुधार्न विभिन्न उपायहरु समेत सिफारिस गरिएको छ। आयोगको सिफारिस कार्यान्वयनमा आई सुन तस्करी नियन्त्रणमा सहयोग पुग्ने विश्वास आयोगले लिएको छ।"
भूकम्पपीडितले अझै पाएनन् दोस्रो किस्ताको रकम,"जाजरकोट : भूकम्प गएको साढे चार महिना बितिसक्दा पनि भेरी नगरपालिका३ का मोहनजंग खत्रीले अस्थायी आवासका लागि दोस्रो किस्ताको रकम पाउन सकेका छैनन्। भूकम्पले घर भत्किएका उनले अस्थायी आवास बापतको २५ हजार पाएर टहरा पनि बनाइसके। तर, उनले अहिलेसम्म दोस्रो किस्ताको थप २५ हजार रकम पाउन सकेका छैनन्। साहुसँग ऋण गरेर टहरा बनायौं तर अहिलेसम्म दोस्रो किस्ताको रकम पाईएन, उनले भने, रकम नआउँदा साह्रै समस्या भयो। अहिलेसम्म स्थायी पुनर्संरचनाका लागि काम सुरु गर्नुपर्नेमा अस्थायी आवासकै रकम पाउन नसकेको उनको गुनासो छ। भेरी नगरपालिका २ का बिर्खबहादुर कार्कीले पनि पहिलो किस्ता पाए तर दोस्रो किस्ताको रकम पाउन सकेका छैनन्। कहिले आउँछ भनेर बारम्बार नगरपालिकामा धाउने गरे पनि रकम नपाएको उनको गुनासो छ। उनले भने, अस्थायी आवासमै यति ढिला भयो। गर्मी र वर्षात् आउँदै छ। टिनको टहरामा कसरी बस्ने हो ? स्थायी पुनर्निर्माणको प्रक्रिया कहिले थालनी हुने हो ? आफूहरू अन्यौलमा परेको उनको भनाइ छ। उनले छिटो पुनर्निर्माणको प्रक्रिया थाल्न सरकारलाई आग्रह गरे। उनीहरू जस्तै हजारौं भूकम्प पीडित दोस्रो किस्ता नपाएर हैरान छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणले अस्थायी आवास निर्माण कार्यविधि २०८० मा दोस्रो किस्ता निकासा दिनुभन्दा पहिले स्थानीय तहलाई विपद् पोर्टलमा लाभग्राहीको भत्काएको घर र अस्थायी आवासको फोटो सहितको विवरण अपलोड गरी सवमिट गर्नुपर्ने प्रावधान छ। तर, जाजरकोटका भेरी नगरपालिका बाहेक कुनै पनि स्थानीय तहले उक्त काम सुरु नै नगरेको प्रमुख जिल्ला अधिकारी सुरेश सुनारले बताए। विपद् पोर्टलमा करिब ३ हजार बढी लाभग्राहीको विवरण अपलोड गर्ने काम गरिसकेको भेरी नगरपालिकाका प्रमुख प्रशासकीय अधिकृत दलबहादुर घर्तीले बताए। नेपाल रेडक्रसको सहयोगमा विपद् पोर्टलमा विवरण अपलोड गर्ने काम भइरहेको उनले बताए। तर, अन्य ६ वटा पालिकाले अहिलेसम्म काम नै सुरु गरेका छैनन्। कार्यविधिअनुसार विपद् पोर्टल नामक एपमा लाभग्राहीको आवश्यक विवरण अध्यावधिक गरेर दोस्रो किस्ताको रकम माग गर्न आग्रह गरे पनि हालसम्म कुनै पनि पालिकाले रकम माग गरेका छैनन्। सबै पालिकाका प्राधिविकहरूलाई उक्त एप्ससम्बन्धी तालिमसमेत दिइएको छ। भेरीले विपद् पोर्टलमा विवरण भर्ने काम गरिरहेको जानकारी पाएको छु तर अन्य पालिका कसैले पनि काम नथाल्दा दोस्रो किस्ता वितरणमा ढिलाइ भएको हो, प्रजिअ सुनारले भने। जिल्लाका सातवटै पालिकामा गरी ३६ हजार ८ सय ५५ परिवारले पहिलो किस्ताको रकम पाइसकेका छन्। २७ हजार अस्थायी आवाससमेत बनिसकेका छन् तर उनीहरूले स्थानीय सरकारको लापरवाहीले दोस्रो किस्ता पाउन सकेका छैनन्। दोस्रो किस्ता मात्र होइन केही भूकम्पपीडितले अझै अस्थायी आवासको पहिलो किस्तासमेत पाउन सकेका छैनन्। पुनर्निर्माणका काम अघि बढ्नुपर्ने बेलासम्मसमेत अस्थायी आवासका लागि पाँच हजार ६ सय ६९ लाभग्राहीले पहिलो किस्ताको रकम पाउन नसकेका हुन्। स्थानीय तहको ढिलासुस्तीका कारण सरकारले अस्थायी आवास निर्माणका लागि पठाएको दोस्रो किस्ताको रकम जिल्ला प्रशासन कार्यालयमा थन्किएको छ भने पहिलो किस्ता रकम वितरण नगर्दा पालिकाको खातामै थन्किएको छ। हिउँदको चिसो त्रिपाल र टेन्टमुनि बस्दै आएका भूकम्पपीडित चिसो थेग्न नसकेपछि चर्किएका घरमा सर्न थाले पनि स्थानीय तहको वितरण प्रव्रिया कछुवा गति हुँदा भूकम्पपीडितको बिजोग भएको छ। ४२ हजार ५ सय २४ लाभग्राहीका अस्थायी आवास निर्माणका लागि जिल्ला विपद् व्यवस्थापन समितिको कोषमा पठाएको एक अर्ब ५३ करोड ४१ लाख ७५ हजारमध्ये सातवटा पालिकाको खातामा १ अर्ब ३ करोड ४१ लाख ७५ हजार निकासा भएको छ। पालिकाले ३६ हजार ८ सय ५५ लाभग्राहीलाई ९२ करोड १३ लाख ७५ हजार पहिलो किस्ता २५ हजारका दरले वितरण गरेका छन् । जिल्ला प्रशासन कार्यालयका सूचना अधिकारी तथा प्रशासकीय अधिकृत हरिश्चन्द्र शर्माका अनुसार फागुन महिना बित्न लाग्दासमेत अझै ५ हजार छ सय ६९ जना लाभग्राहीले पहिलो किस्ताको रकम पाउन सकेका छैनन्। स्थायी पुनर्निर्माणको काम अहिलेसम्म थालनी हुन नसक्दा पीडितको निकै बिजोग अवस्था छ। भूकम्पपीडित अस्थायी टहरामा टिनले पोल्न थालेपछि चर्किएका घरमा बस्न बाध्य छन्।"
मध्यमा परिक्रमाका यात्री आज जलेश्वरमा,"जलेश्वर : मिथिलाको महाकुम्भ मानिने मिथिला मध्यमा परिक्रमा अन्तरगतका यात्रीहरु आज बिहानै जिल्ला सदरमुकाम जलेश्वर आइपुगेका छन्। बुधबार साँझ महोत्तरीकै मटिहानीमा विश्राम गरेका यात्रीहरु आज बिहान जलेश्वर आइपुगेका हुन्। परिक्रमामा सहभागीका लागि वृहत्तर जनकपुर क्षेत्र विकास परिषद्ले पन्ध्रवटै विश्रामस्थलमा विजुली, खानेपानीलगायतका आवश्यक पूर्वाधारको व्यवस्था मिलाएको छ। परिक्रमावासीहरु राति गाउँभन्दा टाढा खुला चौर, बगैचा वा पोखरीको डिलमा विश्राम गर्ने गर्दछन्। स्थानीय बासिन्दाहरुले पनि सहभागीहरुका लागि अन्न, दाउराको प्रबन्ध मिलाउँछन्। नेपाल भारत दुबै मुलुकको धार्मिक, सांस्कृतिक एवं पारम्परिक सदभावको प्रतीक बनेको यस परिक्रमा यात्रामा नेपालको १३ तथा भारतको २ गरी जम्मा १५ वटा विश्रामस्थल रहेका छन्। यस यात्राका सहयात्रीले नेपालका १ सय ७ एवं भारतको २६ गरी १ सय ३३ किलोमिटर भूमिमा पैदलयात्रा तय गर्ने परम्परा रहेको छ। मिथिला महात्म्यअनुसार १८ औं शताब्दीदेखि यो धार्मिक यात्रालाई मिथिलाञ्चलमा मध्यमिकी परिक्रमाका रुपमा मनाइँदै आएका छ। प्राचीन मिथिलाको राजधानी जनकपुरधामको चारवटै कुनामा स्थापना भएका चार शिवालय कल्याणेश्वर, जलेश्वर, क्षीरेश्वर र सप्तेश्वरनाथलाई आधार मानी परिक्रमा गर्ने परम्परा रहेको छ। जनकपुरधामको अग्निकुण्डबाट किशोरीजी अर्थात् माता जानकी र कचुरी मठबाट मिथिला विहारी अर्थात् भगवान रामचन्द्रको दुई प्रमुख डोलाको नेतृत्वमा मिथिला मध्यमिकी परिक्रमा विधिवत रुपमा सुरु भएको थियो। परिक्रमामा सहभागीहरु क्रमशः जलेश्वर हुँदै मडै, ध्रुवकुण्ड, कञ्चनवन, पर्वता, धनुषाधाम, औरही, विशौल हुँदै पुनः कल्याणेश्वर र त्यसपछि पूर्णीमाका दिन जनकपुरधाम फर्कने परम्परा रहेको छ। फागु पुर्णिमाका दिन अन्तगृह परिक्रमा समाप्त भएपछि त्यसको भोलिपल्ट तराईका जिल्लाहरुमा होली मनाउने परम्परा छ।"
स्याङ्जामा गत वर्षभन्दा दोब्बर कफी उत्पादन हुने अनुमान,"स्याङ्जा : दुईतीन वर्षको तुलनामा यस वर्ष स्याङ्जामा कफी उत्पादन वृद्धि भएको छ। सुन्तला जस्तै कफी उत्पादनको लागि पनि स्याङ्जाको भूगोल उपयु्क्त मानिन्छ। जिल्ला कफी सहकारी संघ लिमिटेड स्याङ्जाका अनुसार यस वर्ष ३० हजार किलो पार्चमेन्ट कफी उत्पादन हुने अनुमान छ। जसका निम्ति १ लाख ५० हजार किलो कफी फलेको सहकारीका अध्यक्ष फणिनारायण अर्यालले जानकारी दिए। उनका अनुसार गत वर्ष १६ मेट्रिक टन अर्थात १६ हजार किलो कफी उत्पादन भएको थियो। कफीबाटै यस वर्ष स्याङ्जाले झण्डै २ करोड आम्दानी गर्ने लक्ष्य लिएको छ। किसानका लागि फ्रेसचेरी (बोटबाटै टिपेर ल्याएको राता दाना) को प्रतिकिलो मूल्य १ सय १३ रुपैयाँ निर्धारण गरेको छ। सहकारी संघको बोर्ड बैठकको निर्णय अनुसार किसानले तत्काल सय रुपैयाँ हात पार्छन्। तीमध्ये १० रुपैंया सहकारीमा जम्मा हुन्छ भने ३ रुपैयाँ कफी ढुवानीमा खर्च हुन्छ। राष्ट्रिय चिया तथा कफी बोर्डले निर्धारण गरेको मूल्यभन्दा बढी दिएर सहकारीले किसानको कफी खरिद गर्ने गर्दछ। सहकारी संघमा स्याङ्जामा ४ हजार ५ सय किसान आवद्ध छन्। स्याङ्जामा २०५६ सालदेखि व्यवसायिक रुपमा कफी खेती सुरु गरिएको हो। करिब ३ सय हेक्टरमा कफी खेती गरिने जनाइएको छ। पाखोबारी र वनजंगल भित्र कफीको उत्पादन राम्रो हुन्छ। रोपेको ३४ वर्षमै फल दिन्छ। कफी खेतीका लागि त्यति झन्झट र दुख पनि हुँदैन। स्याहार र संरक्षणमा भने ध्यान दिनु जरुरी छ। झण्डै दशकदेखि यहाँका कफी जापान र नेपाल स्टेट कफी कम्पनी मार्फत निर्यात गरिन्छन्। केही वर्षअघि यहाँका कफी जर्मन र हाइल्याण्ड कम्पनीमा पनि पुगेका थिए। स्याङ्जाको चापाकोट नगरपालिकासहित कालीगण्डकी र हरिनास गाउँपालिका बाहेक सबै ठाउँमा कफीको उत्पादन राम्रो छ। पुतलीबजार, वालिङ, भीरकोट, गल्याङ् नगरपालिका र फेदिखोला, आँधीखोला, बिरुवा र अर्जुनचौपारी गाउँपालिकामा कफी उत्पादन हुने उपयुक्त स्थल हुन्। कामदारका अभावमा गाउँघरका जग्गा बाँझो रहन थालेपछि पुनः कफी रोप्ने काममा स्थानीयबासीले चासो देखाएका छन्। कफीको मूल्य तत्कालै नगद हातमै पाउन थालेपछि किसानको चासो बढेको हो। स्याङ्जामा यस वर्ष कफी उत्पादन राम्रो भएको कफी व्यवस्थापक माया तिवारीले बताइन्। कफी टिप्ने, संकलन गर्ने र प्रशोधनका कमसमेत सुरु भएका छन्। केही कफी बोटमा पाक्दैछन्, केहि टिपिदैछन्। केही प्रशोधनका लागि पखाल्ने, सुकाउने, बोक्रा छोडाउने, प्याकिङ गर्ने पनि भैरहेका ब्यवस्थापक तिवारीको भनाइ छ। सहकारीले कफी किसानलाई पायक पर्नेगरी कफी संकलन केन्द्र तोकेको छ। जुनसुकै समयमा जतिसुकै परिणाममा ल्याए पनि सहकारीले कफी खरिद गर्ने गरेको छ। बजारको सुनिश्चितता र तत्कालै नगद पाउने भएपछि यहाँका किसानले कफी रोपण गर्दै आएको कफी किसान डिल्लीराम रेग्मी भन्छन्। सहकारीले पनि कफी किसानलाई प्रोत्साहित गर्न बिरुवा र प्रविधि खरिदमा अनुदान दिनुका साथै कफी किसानलाई आइपर्ने समस्यालाई तत्काल समाधान गर्दै आएको छ। कफीका लागि उर्वर मानिएको स्याङ्जामा कफी रोपण कार्यलाई प्रोत्साहित गर्न सके आयआर्जन गर्ने गतिलो माध्यम बनाउन सकिन्छ। विदेशीले समेत यहाँका कफीको स्वाद रुचाएका छन्। कफी निर्यात योग्य बाली भएकाले यसले अर्थतन्त्रमा समेत सहयोग पुग्ने देखिएकाले यसतर्फ सम्बन्धित पालिकाले ध्यान दिन सके कफीका माध्यमबाट राम्रो आजआर्जन बढाउन सकिने कृषिका जानकारहरु बताउँछन्। स्याङ्जा लगायत पाल्पा, गुल्मी, अर्घाखाँची र प्यूठान कार्यक्षेत्र रहने गरी केहीवर्षदेखि प्रधानमन्त्री कृषि आधुनिकीकरण कफी सुपरजोन परियोजना पनि लागु भएको थियो।"
'आफ्नै निर्वाचन क्षेत्रका नागरिकको उद्दार गर्न नसक्ने प्रधानमन्त्रीले आम नागरिकको उद्धार कसरी गर्छन्?',"काठमाडौं : राष्ट्रिय प्रजातन्त्र पार्टी (राप्रपा) ले रसियामा अलपत्र परेका नेपालीहरूको उद्दारमा सरकार उदासिन रहेको आरोप लगाएको छ। बिहीबार प्रतिनिधिसभा बैठकमा बोल्दै राप्रपाका सांसद ज्ञानेन्द्रबहादुर शाहीले रुसयुक्रेन युद्धमा फसेका नेपालीहरूको समयमै उद्धार नहुँदा देशमा सरकार नभएको अनुभूति भएको बताए। राप्रपा प्रवक्ता शाहीले रसियामा फसेका पाँचजना नेपालीले नेपाल सरकारबाट उद्धार नभएपछि भारत सरकारलाई उद्दार गरिदिनुपर्यो भन्दै सहयोग माग्नु लज्जास्पद भएको बताए। उनले विदेशमा युद्धमा फसेका आफ्ना नागरिकको उद्दार गर्न नसक्ने प्रधानमन्त्री पुष्मकल दाहाल 'प्रचण्ड 'नागरिकप्रति संवेदनशील नभएको आरोप लगाए। 'रसियामा अलपत्र परेका पाँचजना नेपालीले छिमेकी राष्ट्र भारतसँग उद्दार गरिदिनुपर्यो भनेर सहयोग मागेका छन्। यसो हेरे सरकार छ। कुर्सी छ। कहिले वारी कहिले पारी, 'उनले भने,' नाम हो कुमार श्रेष्ठ। घर हो गोरखा। आज रसियन आर्मीमा भर्ना भएर उहाँले गोली हान्नुहुन्छ। उहाँले हानेको गोली लागेर चिच्याउने युक्रेनबाट छन्। उनी हुन संखुवासभाका । यताको नेपालीले उताका नेपालीलाई गोली हान्छन्। गोखराबाट प्रधानमन्त्री हुनुहुन्छ। परराष्ट्रमन्त्री हुनुहुन्छ। जब आफ्नै निर्वाचन क्षेत्रको एकजना नागरिकको उद्दार गर्न नसक्ने प्रधानमन्त्री र परराष्ट्रमन्त्रीले देशका जनताको उद्दार गर्छन् भनेर कसरी पत्याउने।'"
गृहमन्त्री लामिछानेलाई कांग्रेसको प्रश्न : ठूला माछाहरू उम्काउने प्रपन्चको हतियार बनिरहनु भएको त छैन ?,"काठमाडौं : नेपाली कांग्रेसले अनुसन्धानको दायरामा रहेका रवि लामिछानेलाई उपप्रधान एवं गृहमन्त्री बनाएकोमा आपत्ती जनाएको छ। बिहीबार प्रतिनिधिसभा बैठकमा नेपाली कांग्रेसका सहमहामन्त्री बद्रीप्रसाद पाण्डेले अनुसन्धानको दायरामा रहेका लामिछानेलाई गृहमन्त्री बनाएको भन्दै प्रधानमन्त्री पुष्पकमल दाहाल 'प्रचण्ड' माथि असन्तुष्टि पोखे। उनले अनुसन्धानको कमान्ड सम्हाल्नुपर्ने गृहमन्त्री नै अनुसन्धानको दायरामा रहनुले गम्भीर नैतिक प्रश्न खडा भएको बताए। उनले भने,' नुसन्धानको कमान्ड सम्हाल्नुपर्ने गृहमन्त्री नै अनुसन्धानको दायरमा रहुनुले एकातिर गम्भीर नैतिक प्रश्न खडा भएको छ भने अर्कोतिर अनुसन्धान नै प्रभावित हुने आशंका बढाएको छ।' नेता पाण्डेले विभिन्न आरोपबाट घेरिएका गृहमन्त्री लामिछानेले दोषीलाई कसरी कानुनी कारवाही गर्नुहुन्छ भन्दै प्रश्न समेत गरे। 'सहकारीको आदर्श विपरीत गर्न नहुने संस्थामा लगानी, दिन नहुने शीर्षकमा कर्जा, सेयर सदस्य नै नभएका व्यक्ति,पाउनै नपाउने व्यक्तिलाई ऋण दिएकोलगायत आरोपबाट घेरिएका गृहमन्त्रीले यस्तै प्रकृतिका अन्य दोषीलाई कसरी कानुनी दायरामा ल्याउनुहुन्छ। उनले भने, 'कतै तपाईंको पोजिसनलाई रक्षा कवज बनाएर १२ करोडको मात्रै अभियोग लागेका तपाईं शिखण्डकी भूमिका अगाडि सारेर दशौं अरबको ठगी गर्ने ठूला माछाहरू उम्काउने प्रपन्चको तपाईं जानिनजानी हतियार त बनिहरेको त छैन।' उनले सरकारबाट बाहिरिनुको कुनै गुनासो नरहेको बताए । प्रतिपक्षीमा रहेर गर्ने कामको मूल्याङ्कनको जिम्मा जनतालाई छाडेको उनको भनाइ छ । कस्मीक समयमा रहेका मागलाई सत्ताबाट बाहिरिएको संकिर्ण सोचबाट नहेर्न समेत आग्रह गरे। उनले सरकारी समस्याको समाधान र विवादित व्यक्तिहरूको नियुक्तिका विषयमा प्रधानमन्त्री प्रचण्डले जवाफ दिनुपर्ने माग गरे। यसैगरी सांसद सीता मिजारले पनि सहकारी ठगीमा मुछिएका गृहमन्त्री लामिछाने र सुन प्रकरणमा मुछिएका अर्थमन्त्री वर्षमान पुनले संसदमा जवाफ दिनुपर्ने माग गरिन्। कांग्रेसकी सरस्वती बजिमयले सहकारी ठगीमा जोडिएका व्यक्तिलाई गृहमन्त्री बनाउनु गम्भीर विषय भन्दै प्रधानमन्त्रीको जवाफ माग गरिन् ।"
"भोजपुरबाट धरान हिँडेको बोलेरो दुर्घटना, महिला र बच्चाको शव भेटियो",विराटनगर : भोजपुरको घोडेटारबाट यात्रु लिएर सुनसरीको धरान हिँडेको गाडी उदयपुरको बेलका नगरपालिका७ मा दुर्घटना भएको छ। कोशी प्रदेश प्रहरी प्रमुख डीआईजी चन्द्रकुबेर खापुङका अनुसार अग्लो भीरबाट बोलेरो गाडी खसेको हो। घटनास्थलमा एक महिला र बच्चाको शव फेला परेको उनको भनाई छ। मृतकहरुको पहिचान खुल्न बाँकी छ। मृतकको संख्या बढ्न सक्ने प्रहरीको भनाइ छ। घटनास्थलबाट प्रहरीले उद्धार गरेर ७ जनालाई उपचारका लागि धरानतर्फ पठाइएको खापुङले जानकारी दिए। उनका अनुसार भोजपुरको हसनपुर प्रहरी चौकीको टोली घटनास्थल पुगिसकेको छ। गाडी नम्बर खुलेको छैन। बोलेरो भीरबाट निक्कै तल पुगेकाले नम्बर खुल्न नसकेको हो। दुर्घटनाको कारण खुल्न बाँकी छ।
एमाले अध्यक्ष ओली महेन्द्रनगर आउँदै,"महेन्द्रनगर : नेकपा एमाले कञ्चनपुरको नवौं जिल्ला अधिवेशनको उद्घाटनका लागि एमाले अध्यक्ष केपी शर्मा ओली महेन्द्रनगर आउन लागेका छन्। बिहीबार (आज) दिउँसो महेन्द्रनगर स्थित संविधान चोकमा अधिवेशन उद्घाटन गर्ने तयारी गरिएको छ । अध्यक्ष ओली बिहान महेन्द्रनगर पुग्ने कार्यक्रम रहेको छ । अधिवेशन उद्घाटनअघि अध्यक्ष ओलीले दोधारा चाँदनी पुगेर सुख्खा बन्दरगाह निरीक्षण र वडा कार्यालय भवनको उद्घाटन गर्ने छन्। एमाले कञ्चनपुरका सचिव पल्लवराज भट्टले अधिवेशनको सबै तयारी पूरा भइसकेको बताए । उनले जिल्ला अधिवेशनका लागि ४ सय ६४ प्रतिनिधि छनौट गरिएका बताए । उनका अनुसार खुला, महिला, जन वर्गीय संगठन र आयोजक कमिटीबाट प्रतिनिधि छनौट गरिएको हो । नेतृत्वका लागि चार जना आकांक्षी देखिएका छन्। हालका कार्यवाहक अध्यक्ष लक्ष्मी बुढा सचिव पल्लवराज भट्ट र नेताहरु अशोक चन्द र हीरा चन्द छन्। नमाले नेता तथा कार्यकर्ताहरुले सर्वसम्मत रुपमा नेतृत्व चयन गर्नुपर्नेमा जोड दिएका छन्।"
"सानो लापरबाहीले मिर्गौला बिग्रिन सक्छ, स्वास्थ्यप्रति सचेत बनौं : पूर्वप्रधानमन्त्री ओली","काठमाडौं : नेकपा एमालेका अध्यक्ष केपी शर्मा ओलीले सानो लापरबाहीले मिर्गौला बिग्रिन सक्ने बताएका छन्। विश्व मिर्गौला दिवसको अवसरमा आज उनले मिर्गौला प्रत्यारोपण गर्नु धेरै जटिल काम भएको बताएका हुन्। मिर्गौला दिवससँग भावनात्मक अनुभूति भएको बताउँदै उनले आफूले दुई पटक मिर्गौला प्रत्यारोपण गरिसकेको जानकारी गराए। आज विश्व मिर्गौला दिवस। मिर्गौला दिवससँग मेरो भावनात्मक अनुभूति छ। किनभने मैले दुई पटक मिर्गौला प्रत्यारोपण गरिसकेको छु। उनले भने,हाम्रो सानो लापरबाहीले मिर्गौला बिग्रिन सक्छ। जब मिर्गौला बिग्रिन्छ, तब जीवन कष्टकर बन्छ। प्रत्यारोपण गर्नु धेरै जटिल काम हो। ओलीले डाइलासिस् गरेर रोकथाम गर्नु पनि झन्झटिलो रहेको बताए। डाइलासिस् अल्पकालीन रोकथाम मात्र भएको भन्दै उनले मिर्गौला जोगाउन आफैं सजग हुन सुझाव दिए। डाइलासिस् गरेर रोकथाम गर्नु पनि झन्झटिलो छ। हामी सरकारमा हुँदा डाइलासिस् निःशुल्क गर्ने कार्यक्रम ल्याएका थियौं। पूर्वप्रधानमन्त्री ओलीले भने, मिर्गौला जोगाउन हामी आफैं सजग हुनु पर्छ, डाइलासिस् त अल्पकालीन रोकथाम मात्र हो। स्वास्थ्यप्रति सचेत बनौं, मिर्गौला जोगाऔं। विश्व मिर्गौला दिवस प्रत्येक वर्ष अंग्रेजी क्यालेन्डर अनुसार मार्च महिनाको दोस्रो बिहीबार मनाइन्छ। यस वर्षको मूल नारा मिर्गौला उपचारमा सबैको समान पहुँच र सुरक्षित चिकित्सकीय अभ्यासभन्ने रहेको छ।"
प्री ओपन सेसनमा नेप्से परिसूचक १८३ अंकले बढ्यो,काठमाडौं : सेयर कारोबार साताको अन्तिम दिन आज प्री ओपन सेसनमा नेप्से परिसूचक सामान्य अंकले बढेको छ। नेप्से परिसूचक १८३ अंकले बढेर २११५५५ विन्दुमा कायम भएको छ। यो सेसनमा ३३ स्क्रिप्सको ९ हजार ५५१ कित्ता सेयर २४ लाख १५ हजार १४ रुपैयाँमा खरिदबिक्री भयो। कारोबारमा आएका स्क्रिप्समध्ये २३ वटाको मूल्य बढ्यो । ६ वटाको मूल्य घट्दा ४ वटाको मूल्य यो समयमा स्थिर रह्यो।
"सुनचाँदीको मूल्य बढ्यो, कतिमा हुँदैछ कारोबार ?",काठमाडौं : नेपाली बजारमा आज सुन  चाँदी दुवैको मूल्य वृद्धि भएको छ । नेपाल सुनचाँदी व्यवसायी महासंघका अनुसार बिहीबार छापावाल सुनको मूल्य प्रतितोला ८ सय रुपैयाँले बढेर प्रतितोला १ लाख २५ हजार आठ सय कायम भएको छ । बुधबार छापावाल सुनको मूल्य प्रतितोला एक लाख २५ हजार थियो । त्यसैगरी तेजावी सुनको मूल्य ८ सयले वृद्धि भइ प्रतितोला १ लाख २५ हजार २ सय कायम भएको छ । बुधबार तेजावी सुनको मूल्य प्रतितोला १ लाख २४ हजार ४सय थियो । आज चाँदी ५० रुपैयाँले बढेको छ। चाँदी प्रतितोला १ हजार पाँच सय १५ मा कारोबार भइरहेको महासंघले जनाएको छ । अन्तर्राष्ट्रिय बजारमा सुन र चाँदीको मूल्यमा भएको घटबढसँगै त्यसको असर नेपाली बजारमा पनि देखिएको हो ।
खाँचो मानवीय पुँजीको,"समाजका सबैजसो सम्बन्ध विश्वासको जगमा अडेका हुन्छन्। अर्थतन्त्रको विकास पनि विश्वासको जगमै हुने गर्छ। किनभने, धेरै आर्थिक गतिविधि विश्वासका आधारमा चल्छन्। कुनै पनि सम्बन्ध वा व्यवसाय विश्वासयोग्य हुन नसके रोकिन्छन् अर्थात् टुट्छन्। विश्वाससँग जोडेर हेरिने अर्को विषय हो, सन्तुलन। अर्थतन्त्र होस् या कूटनीति सबैतिर सन्तुलन जरुरी हुन्छ। जसरी सामाजिक सम्बन्ध सन्तुलित हुनुपर्छ। आर्थिक क्षेत्रमा हुने कूटनीतिक सन्तुलनले अर्थतन्त्रको विकासमा ठूलो महत्त्व राख्छ। नेपालको अर्थतन्त्रलाई सन्तुलनमा राखिरहन संवैधानिक रूपमा तीनखम्बे अर्थनीति (सरकारी, निजी र सहकारी) अवलम्बन गरिएको छ। तीनै क्षेत्रको सन्तुलित विकासले मात्र अर्थतन्त्रले सही दिशा लिन सक्छ। तर, यी खम्बाको सन्तुलित विकास भइरहेको पाइँदैन। जसले गर्दा आर्थिक तथा वित्तीय क्षेत्रमा सन्तुलन आउन गाह्रो भइरहेको छ। सहकारी क्षेत्र गम्भीर समस्यामा फसेको छ। आर्थिक गतिविधिमा संकुचन आउनुको प्रमुख कारण सहकारी नै भन्ने बुझाइ छ। नीतिगत तथा कानुनी व्यवस्था, नियमन तथा अनुगमनको फितलो संयन्त्रले सहकारी विकासमा बाधा पुगेको यथार्थ हो। अझ हाम्रोजस्तो नसुध्रिएको सामाजिक, आर्थिक, मनोविज्ञानले थप संकटग्रस्त बनाएको छ। त्यसको मार समग्र अर्थतन्त्रले भोगिरहेको छ। निजी क्षेत्रले सरकारको अभिभावकीय भूमिका अनुभूत गर्न नसक्दा मनोबल गिरेको छ। यो क्षेत्रमा सुशासनको अभाव छ। प्रतिस्पर्धा हुनुपर्नेमा मिलेमतो बढेको छ। गुणस्तरमा उपभोक्ताको विश्वास जित्न सकेको छैन। जसकारण मनोवैज्ञानिक त्रासमा रहेको निजी क्षेत्रले डटेर कुनै पनि समस्याको सामना गर्ने हिम्मत गर्न सकेको छैन। जसले गर्दा व्यावहारिक असफलतातर्फ अग्रसर हुँदा व्यावसायिकता वृद्धि गर्न सकेको छैन। वित्तीय क्षेत्रमा पर्याप्त तरलता (लगानीयोग्य रकम) हुँदा पनि कर्जाको माग वृद्धि नहुनु त्यसैको परिणाम हो। निजी क्षेत्रको मनोबल गिर्दा वैदेशिक लगानीमा सुधार नआएको मात्र होइन आन्तरिक लगानीका आधार पनि बन्न सकेको छैन। घरजग्गा कारोबार र निर्माण क्षेत्रको समस्या अपेक्षित सुधार नहुँदा व्यावसायिक शिथिलता छ। पर्यटनमा केही सुधार भए पनि आन्तरिकतर्फ शिथिल नै छ। सरकारको वित्तीय व्यवस्थापन झन् चुनौतीपूर्ण छ। राजस्वको संकलन लक्षअनुसार छैन। पुँजीगत खर्च गर्ने क्षमता सुधारिएको छैन। सरकारी भुक्तानी नियमित रूपमा हुन सकेको छैन। जसको असर निर्माण व्यवसायी हुँदै आर्थिक गतिविधिमा परेको छ। आन्तरिक उत्पादन र रोजगारी सिर्जनामा सरकारी असफलता कायम छ। दक्ष जनशक्तिको अभाव छ। सरकारले सुशासनका लागि चालेका कदमले विश्वासको सञ्चार गर्नुपर्नेमा नकारात्मक वातावरण बनाएको प्रतीत हुन्छ। संघ, प्रदेश र स्थानीय सरकार र सरोकारवाला निकायबीच प्रभावकारी समन्वय हुन नसक्दा समस्या ज्यूँका त्यूँ छ। अबको बाटो आर्थिक विकासका लागि मानवीय विकास अपरिहार्य छ। सहकारी क्षेत्रमा रहेको बेथितिको अन्त्य गर्न होस् वा निजी क्षेत्रमा व्यावसायिकता खोज्न वा सरकारको सेवा प्रवाहमा सुधार गर्दै जनविश्वास आर्जन र सुशासनको प्रत्याभूति गर्न किन नहोस् मानवीय विकासको जरुरी छ। सरकारले सुशासन कायम राख्न काम गर्नुपर्नेछ। सरकारका कामले जनविश्वास आर्जन गर्दै सबै पक्षको विश्वास जितेन भने त्यस्ता कामको औचित्य सावित हुन सक्दैन। सन्तुलन कायम गर्दै नागरिकको विश्वास जित्ने वातावरण बनाउँदा नै समग्र विकासको दिगो आधार बन्न सक्छ। लोकतन्त्रले सुशासन माग गर्छ। सुशासनका लागि पारदर्शिता, जवाफदेहिता, योग्यताको कदर, कानुनी शासनजस्ता विषय पूर्वसर्तका रूपमा रहन्छन्। लोकतन्त्रमा आचरण र प्रक्रियासमेत लोकतान्त्रिक हुनुपर्दछ र नागरिकले अनुभूति गर्नुपर्छ। समाजको चरित्रमा परिवर्तन नगरी भएको विकास दिगो हुन सक्दैन। मानवीय विकासबिना समाजको चरित्रमा सुधार आउँदैन। त्यसैले अब हाम्रो विकास मानव केन्द्रित हुनुपर्छ। मानवीय पुँजी निर्माणमा हाम्रो अर्जुनदृष्टि हुनुपर्छ। त्यसो हुन नसक्दा शासकीय पद्धतिमा परिवर्तन भए पनि अपेक्षित परिणाम दिन सकेको छैन। भौतिक विकासका आधार तय गर्न लागिपरे पनि तोकिएको समयमा विकास आयोजना सम्पन्न नहुँदा बढेको निराशा चिर्न नीतिगत सुधारसहित दण्ड र पुरस्कारको प्रबन्ध जरुरी छ। तर, त्यसतर्फ संघ, प्रदेश र स्थानीय तह सबै मौन छन्। समाजको अहिलेकै चरित्रमा सुशासन सम्भव छैन। राजनीतिक वातावरण अस्थिर बन्दा दीर्घकालीन महत्त्वका आयोजनाभन्दा टालटुले विकासका कार्यक्रमले प्राथमिकता पाउँदा दिगो विकास सुगा रटाइमात्रै भएको छ। अर्थतन्त्रमा संरचनात्मक समस्या छन्। संरचनात्मक सुधार आवश्यक छ। आन्तरिक उत्पादनमा वृद्धि नगरी आयात प्रतिस्थापन र निर्यात प्रवद्र्धन सम्भव छैन। रेमिट्यान्सको आयले बाह्य क्षेत्र सुध्रिए पनि वस्तु र सेवा निर्यातसँगै आयात प्रतिस्थापन कार्यक्रम आवश्यक छ। हरित ऊर्जाको उत्पादन र खपतले आयात प्रतिस्थापन गर्न सकिन्छ। निर्यात गरी विदेशी मुद्रा आर्जन गर्न पनि सकिन्छ। उत्पादनका साधनमध्ये मानव संशाधनले मात्र अरू साधनको परिचालन गरी उत्पादनमा सहयोग गर्छ। तर, हामी सिर्जनशील जनशक्तिको अभाव खेपिरहेका छौं। मुलुक पुँजीको सीमिततामा अल्झिरहेकाले पुँजी निर्माण ठूलो चुनौती हो। मानवीय पुँजी निर्माणमा ध्यान नजाने हो भने हाम्रो विकास दिगो हुन नसक्ने मात्र होइन विकासका प्रयासले सार्थकता पाउन पनि सक्दैनन्। मानवीय पुँजीअन्तर्गत स्वास्थ्य र शिक्षालाई सरकारको अभिन्न अंग बनाएर काम गर्नुपर्छ। तीन खम्बा सुधारका सूत्र सहकारीलाई पर्याप्त नियमन गरी सहकारिताको मर्मअनुसार सञ्चालन गर्न नीतिगत, संरचनागत र संस्थागत सुधार गर्दै दक्ष जनशक्तिद्वारा संस्था सञ्चालनमा ल्याउनुपर्छ। बचत तथा ऋण सहकारीको स्रोतलाई उत्पादन, उत्पादित वस्तुको प्रशोधनसहित उपयुक्त बजारीकरण गरिनुपर्छ। यसले रोजगारी सिर्जना र गरिबी न्यूनीकरणमा सहयोग पुर्याउँछ। खासगरी सहकारीको भूमिका उत्पादन र रोजगारी सिर्जनामा खोज्नुपर्छ। त्यसका लागि नीतिगत र प्रक्रियागत सुधार, उपयुक्त नियमन र सुपरिवेक्षण संयन्त्रको विकास गर्नुपर्छ। निजी क्षेत्रमा विश्वासको वातावरण सञ्चार गर्न नीतिगत सुधारसहित एकद्वार प्रणालीद्वारा सहजीकरण गरी आन्तरिक तथा बाह्य लगानीकर्तालाई भित्त्याउन सकिन्छ। आन्तरिक तथा बाह्य बजारको सहजीकरणमा सरकारको भूमिका बढाउनुपर्छ। निजी क्षेत्रले व्यावसायिक बनेर उपभोक्ताको विश्वास जित्ने कामसँगै उत्पादन र रोजगारीमा लाग्न ढिला गर्नुहुन्न। आयात, बिक्री र नाफाको चक्रभन्दा बाहिर निस्केर आन्तरिक उत्पादन वृद्धि, रोजगारी सिर्जना, गुणस्तरीयता कायम गर्दै सहज र सुलभ आपूर्ति व्यवस्थाका लागि काम गर्नुपर्छ। सरकारमा नीतिगत स्थिरता जरुरी छ। स्थायी सरकारको नेतृत्वमा पनि आर्थिक क्षेत्र अस्थिरताको चपेटामा परेको छ। राष्ट्रिय योजना आयोग, अर्थ मन्त्रालय र नेपाल राष्ट्र बैंकजस्ता निकायको समन्वयको दर्विलो व्यावहारिक आधारले विश्वासको वातावरण निर्माण गर्नुपर्छ। सरकारका तहअनुसार परियोजनाको छनोट गरी लगानीको ढाँचा तय गरेर आयोजना समयमा सम्पन्न गर्ने आधार तय गर्नुपर्छ। संघ, प्रदेश र स्थानीय सरकारले आयोजनामा देखिएको दोहोरो, तेहोरोपना हटाई लागत रकममा आधारित परियोजना छनोट गर्नुपर्छ। यसले मात्र तहगत सरकारको औचित्य पुष्टि हुन्छ। लाभ र लागतको हिसाबकिताबविना ऋण लिएर सञ्चालन हुने आयोजनाले न दिगोपना दिन्छ, न उत्पादकत्वमा सहयोग नै गर्छ। योजना छनोटको कमजोरीको मूल्य भावी पुस्ताले समेत चुकाउनुपर्ने हुँदा स्पष्ट मापदण्ड बनाए दिगो उपयोग र आम्दानी दिने आधार खोजेर प्राथमिकता निर्धारण गर्नुपर्छ।"
महिनावारीमा कुवा पनि निषेध,"सुर्खेत : सुर्खेत चौकुने गाउँपालिका५ रेक्चाकी नन्दा जोशी महिनावारी हुन थालेको १७ वर्ष भयो। उनी आजसम्म महिनावारी भएको बेला घरभित्र पस्न पाएकी छैनन्। देउता रिसाउने र अनर्थ हुने भन्दै महिनावारीका बेला पाँच दिनसम्म उनी भान्सामा छिर्न पाउँदिनन्। घरबाहिरको सामान्य काममा मात्र उनले सघाउँदै आएकी थिइन्। तर, हिजोआज महिनावारी हुँदा उनको दिनचर्या बदलिएको छ। पछिल्ला ६७ वर्षयता गाउँमा रहेका पानीका कुवा सुक्दै गए। कुवा सुकेपछि महिनावारीको समयमा पनि डेढ घन्टा टाढासम्म पैदल हिँडेर पानीको जोहो गर्नुपर्ने बाध्यता उनलाई आइलाग्यो। गाउँमा पानीका कुवा सुके, नन्दा भन्छिन्, हामीले छाउ (महिनावारी) नबार्दा गाउँका कुवा सुके भन्छन्, अचेल डेढ घन्टाको बाटो हिँडेर पानी बोक्नुपर्छ। महिनावारीका बेलामा हामीले गाउँमा बचेका कुवाको पानी प्रयोग गर्न पाउँदैनौं। वस्तुभाउका लागि पनि खोलाबाटै पानी बोकेर खुवाउनुपर्छ। महिनावारीका समयमा आफूहरूले वस्तुभाउलाई खुवाउन र कपडा धुन पानी गाग्रीमै बोकेर ल्याउनुपर्ने बाध्यता आइलागेको उनले सुनाइन्। घरबाहिरको काम र पानीको जोहो गर्नुपर्ने बाध्यताले उनमा धेरै रगत बग्ने समस्या देखिन थालेको छ। उनले भनिन्, महिनावारी नियमित नभएपछि गाउँकै स्वास्थ्यचौकीमा जाँच गराएँ। महिनावारीको बेलामा धेरै भारी बोक्दा यस्तो समस्या देखिएको हो भन्छन्। स्वास्थ्यकर्मीले पनि महिनावारीमा गडबड हुनु र रगत बग्नु सामान्य होइन, समयमै ख्याल नगरे पाठेघर नै खस्न सक्छ भनेका छन्। सुर्खेतको पञ्चपुरी नगरपालिकास्थित फार्सेकाँडामा खानेपानी भर्दै महिला। सुर्खेतको पञ्चपुरी नगरपालिकास्थित छाप्रे निवासी धनकला बिसी महिनावारी हुन थालेको १४ वर्ष भयो। तर, पछिल्लो ६ वर्षदेखि उनले महिनावारीको समयमा थप पीडा सहनु परेको छ। अशुभ हुने भन्दै महिनावारीको समयमा उनलाई घरभित्र पस्न दिइँदैन। घरभित्र पस्न नपाउने भएपछि महिनावारी हुँदा उनले घरबाहिरका काम अझै धेरै गर्नुपर्ने बाध्यता छ। धनकलाले आफ्नो पीडा सुनाउँदै भनिन्, पहिले त महिनावारी भएको बेलामा घरघित्र पस्न नपाए पनि सजिलै थियो। नजिकै पानीका मुहान थिए। अचेल घन्टौं लगाएर पानी बोक्नुपर्छ। महिनावारीको बेलामा पानीको जोहो गर्नुपर्र्दा धेरै रगत बग्ने, शरीर थाक्ने र रिंगटा लाग्ने समस्या देखिएका छन्। महिनावारीको बेलामा यहाँका महिला र किशोरीलाई घरबाहिरका कठिन काममा लगाउने गरिन्छ। यसले गर्दा यो अवस्थामा प्याडसम्म नपाउने गाउँका महिलामा धेरै रगत बग्ने, पाठेघर नै खस्ने र महिनावारी नियमित नहुने जस्ता समस्या देखिएको उनले सुनाइन्। जलवायु परिवर्तनका कारण पछिल्ला वर्षमा चौकुने र पञ्चपुरीका लेकाली बस्तीमा खडेरीको समय लम्बिएको छ। गाउँमा नजिकै रहेका पानीका मुलहरू सुकेका छन्। अचेल पानीको जोहो गर्न यहाँका महिला तथा किशोरीलाई बस्तीदेखि टाढा पुग्नुपर्छ। महिनावारीका बेलामा थप हैरानी भोग्ने नन्दा र धनकला मात्र नभई उनीहरू जस्तै पीडा भोग्ने ठूलो संख्याका महिलाको जीवनशैली झन् कष्टकर बन्दै गएको छ। पछिल्लो समय सुर्खेतको पश्चिम क्षेत्रमा रहेका चौकुने र पञ्चपुरीका महिला तथा किशोरी महिनावारीको समयमा थप पीडा भोग्न बाध्य छन्। बिगत पाँच वर्षको अवधिमा चौकुनेको रेक्चा गाउँमा रहेका १८ वटा कुवामध्ये १२ वटा सुकेका छन्। यस्तै पञ्चपुरीमा पनि पहिलेको तुलनामा पानीका मुहान र स्रोत सुक्दै गएका छन्। पृथ्वीको बढ्दो तापक्रमका कारण गाउँमा पानीका मुहान सुक्न थालेका छन्। गाउँमा रहेका पानीका मुहान सुक्न थालेपछि बस्तीबाट डेढ घन्टा टाढासम्म पैदल हिँडेर पानीको जोहो गर्नुपर्ने बाध्यता बढेको छ। महिनावारीको बेलामा हिजोआज थप शारीरिक तथा मानसिक समस्या भोग्नु परेको सुर्खेत चौकुनेस्थित घाटगाउँ निवासी किशोरी कल्पना मगरको गुनासो छ। उनी भन्छिन्, महिनावारीको बेलामा हामीमाथि विभेद गरिन्छ। नजिकै रहेका धारा र कुवामा प्रवेश नै दिइँन्न। पहिलाको जस्तो गाउँमा पर्याप्त पानी पाइँदैन। हामीलाई महिनावारी हुँदा सधैं पानीको संकट हुन्छ। महिनावारी हुँदा घरबाहिरका सबै कठिन काम महिलाले नै गर्नुपर्छ भन्ने सोचले थप पीडा दिएको उनले बताइन्। महिनावारीको बेलामा भारी बोक्नुपर्ने र पानीको जोहो गर्नुपर्ने बाध्यताले महिलामा रगत बग्ने, पाठेघर खस्नेलगायतका समस्या देखिएको उनको भनाइ छ। वातावरण विज्ञ सञ्जित कँडेलले विश्व तापमान वृद्धि तथा जलवायु परिवर्तनको असर महिला र किशोरीहरूमा पनि अत्यधिक देखिएको बताए। महिनावारीको समयमा महिला र किशोरीले थप हैरानी भोग्नुपर्ने अवस्था आएको उनले प्रष्ट्याए। जलवायु परिवर्तनका कारण पानीका मुहान सुक्न थालेका छन्, उनले भने, यस्तो अवस्थामा गाउँमा सहजै पानी पाउन छोड्यो, भएका पानीका स्रोतमा पनि महिनावारी भएका महिलाको सहज पहुँच पुग्दैन। महिनावारीको बेलामा पानी छुन नदिने प्रचलनले महिला पीडित नै थिए। त्यसमा पनि पानीको स्रोत घट्न थालेपछि थप समस्या बढेको देखिन्छ। यो समस्या समाधानका लागि पानीका स्रोतहरूको संरक्षण, वर्षात्को पानी संकलन र सुक्खा स्थानमा पम्पिङमार्फत पानी व्यवस्थापनलगायतका अनुकूलनका योजनाहरू कार्यान्वयन हुनुपर्ने विज्ञहरूको सुझाव छ। विपद्को बेलामा झनै सास्ती २०७१ सालमा भेरी नदीमा बाढी आउँदा सुर्खेतको बराहताल गाउँपालिकाको हरिहरपुरमा दर्जनौं घर बगे। बाढीले घरबारविहीन बनाएपछि ज्यान जोगाएकाहरू हाल सोही गाउँपालिकाको गिरीघाट जंगलमा रहेको विस्थापित शिविरमा अस्थायी टहरा बनाएर बसिरहेका छन्। उनीहरूको हालसम्म पुनस्र्थापना हुन सकेको छैन। यस्ता विपद्बाट पनि महिला र किशोरीले नै बढी समस्या भोग्नुपरेको छ। विस्थापित शिविरमा बस्दै आएकी खगिसरा घर्ती भन्छिन्, उहीलेदेखि हाम्रा पुर्खाहरू भेरी किनारमा बस्दै आएका थिए। हामीले थाहा पाएदेखि भेरीमा त्यति ठूलो बाढी आएको थिएन। तर, २०७१ मा आएको बाढीले हाम्रा आफन्त र घरबार नै गुम्यो। टहरामा बस्नुपर्ने बाध्यताले गर्दा हामी महिला र बालिकाले थप समस्या भोगिरहेका छौं। उनले महिनावारी बार्नुपर्ने बाध्यताका कारण अस्थायी शिविरको बसाइँ सहज नभएको सुनाइन्। महिनावारीको बेलामा हामीलाई सरसफाइ गर्न पर्याप्त पानी चाहिन्छ, उनले भनिन्, शिविरमा खानेपानीको सुविधा छैन। नजिकै भएको खोलामा पनि महिनावारी हुँदा हामीलाई पानी प्रयोग गर्न रोक लगाइन्छ। महिनावारी नबार्दा समुदायले नै विभेद गर्ने भएकाले बार्ने गरेको भन्दै उनले साँघुरा टहराको बसाइँले थप सकस परेको सुनाइन्। विपद्को समयमा राहत र उद्धारको खाँचो हुने भए पनि महिनावारी भएकै कारण थप विभेद गरिने भएकाले महिला तथा किशोरी जोखिममा पर्ने गरेको अधिकारकर्मी सजना सुनारको भनाइ छ। उनले भनिन्, पछिल्ला वर्षमा विपद्का घटनाहरू पनि बढेका छन्। यस्तो अवस्थामा बढी जोखिममा महिनावारी भएका महिला तथा किशोरी नै पर्ने गरेका मेरो अनुभव छ। केही घटनाले पनि यस्तै देखाएको छ। विपद्पछि सबैको ध्यान राहत वितरणमा मात्र केन्द्रित हुन्छ, तर अब महिनावारी व्यवस्थापन र मनोपरामर्शका विषय पनि विपद्का योजनामा समावेश हुनुपर्छ। सामाजिक विभेदले थप चेपुवामा कर्णालीका अधिकांश जिल्लामा अहिले पनि महिनावारीका बेलामा महिला तथा किशोरी घरभित्र पस्न पाउँदैनन्। उनीहरू घरदेखि टाढा रहेको असुरक्षित गोठमा बस्न बाध्य छन्। छाउगोठमा बस्दा महिला तथा किशोरीले ज्यान गुमाउन थालेपछि २०७६ सालमा गृह मन्त्रालयको निर्देशनमा जिल्ला प्रशासन कार्यालयको नेतृत्वमा विभिन्न जिल्लामा छाउगोठ भत्काउने अभियान चल्यो। यसअन्तर्गत कर्णालीमा २ हजारभन्दा बढी छाउगोठ भत्काइएको कर्णाली प्रदेश प्रहरी कार्यालय सुर्खेतको तथ्यांक छ। हालसम्म कर्णालीमा २ हजार २ सय ३६ वटा छाउगोठ भत्काइएका छन्। कर्णालीका सुर्खेत, दैलेख, कालीकोट, सल्यान र जाजरकोटमा मात्रै छाउगोठ भेटिएको प्रहरीले जनाएको छ। सुर्खेतमा सबैभन्दा बढी १ हजार ९ सय २४ वटा छाउगोठ भत्काइएको छ। यस्तै दैलेखमा २ सय ५९, जाजरकोटमा ३०, कालीकोटमा २० र सल्यानमा ३ वटा छाउगोठ भत्काइएको छ। प्रदेशका अन्य जिल्लामा भने अलग्गै छाउगोठ नभेटिए पनि महिनावारी विभेद भने कायमै रहेको प्रहरीको भनाइ छ। सरकारी पहलमा भत्काइएका तिनै छाउगोठहरू उक्त अभियान सेलाएसँगै फेरि ठडिन थालेका छन्। अभियानको क्रममा घरको कोठासम्म पुगेका महिला तथा किशोरी छाउगोठ पुनः निर्माण हुन थालेपछि महिनावारी भएको बेलामा तिनै गोठमा बस्न बाध्य पारिएका हुन्। यो अवस्थाले घुमाइफिराइ रुम्जाटार भन्ने उखानझैं यो विभेदले महिला पुनः समस्यामा धकेलिएका छन्। सुर्खेतको चौकुने निवासी किशोरी कल्पना मगर भन्छिन्, पहिले त छाउगोठमा सुत्थ्यौं। अहिले छाउगोठ भत्काएकाले खुला स्थानमा नै रात बिताउने गरेका छौं। महिनामा पाँच दिनसम्म खुला स्थानमा बस्नुपर्दा चिसो मौसम र पानी परेको बेलामा निकै कठिन हुन्छ। महिनावारी भएकै कारण हामीले यस्तो सामाजिक तथा पारिवारिक विभेद र त्रास कहिलेसम्म सहनुपर्ने हो ? छैनन् सरकारी नीति र योजना भत्काइएका छाउगोठहरू फेरी ठडिन थालेका छन्। तर, नागरिकको घर छेउमै रहेका स्थानीय सरकारले भने विभेदविरुद्धको अभियानमा थप केही काम गरेका छैनन्। अर्कोतर्फ प्रदेश र संघीय सरकारले पनि यसमा चासो दिएको देखिँदैन। खासगरी सुर्खेतको पश्चिम क्षेत्रमा महिनावारीको समयमा अहिले पनि पहिले जत्तिकै विभेद कायम छ। जहाँ महिनावारी हुने महिला हिजोआज सामाजिक विभेद र विपद्बाट निम्तिने असरहरूको दोहोरो मारमा छन्। सुर्खेतमा सबैभन्दा धेरै छाउगोठ भत्काइएको पञ्चपुरी नगरपालिकाले कहिलेकाहीँ औपचारिक कार्यक्रम गर्नुबाहेक ठोस नीति र कार्यक्रम ल्याउन सकेको छैन। नगरपालिकाका उपप्रमुख मुक्तिदेवी रेग्मी भन्छिन्, हामीले जनचेतनामूलक कार्यक्रम सञ्चालन गर्दै आएका छौं। पहिलेको तुलनामा हिजोआज छाउगोठमा बस्ने क्रम घटेको छ। तर, जलवायु परिवर्तनका कारण उत्पन्न भएको पानीको अभावले महिनावारीको बेलामा महिलाले भोगिरहेका समस्यामा नै केन्द्रित भएर हामीले कुनै नीति र योजना बनाएका छैनौं, तर अब यसतर्फ पनि हामी सोच्ने छौं। पञ्चपुरीमा मात्र होइन, कर्णालीका कुनै पनि स्थानीय तहले मर्यादित महिनावारीका लागि नीति र कार्यक्रम बनाउन सकेका छैनन्। सरकारी योजना र नीतिमा समावेश भएको खण्डमा जलवायु परिवर्तनका असरहरूलाई कम गर्दै महिनावारी विभेदलाई पनि रोक्न सकिने उनको भनाइ छ। कर्णाली प्रदेश सरकारले पनि ठोस नीति र कार्यक्रम ल्याउन नसकेको उनी स्वीकार गर्छिन्। प्रदेश सरकारको उद्योग, पर्यटन, वन तथा वातावरण मन्त्रालयअन्तर्गत जलवायु परिवर्तन शाखा छ। तर, यो शाखाले पनि जलवायु परिवर्तनबाट देखिएका समस्याहरूको समाधानमा ठोस काम गर्न सकेको छैन। वरिष्ठ वन अधिकृत रेणुका न्यौपानेले भनिन्, हामीले प्रदेशमा जलवायु परिवर्तनको जोखिमलाई कम गर्न केही नीतिगत व्यवस्था गर्दैछौं। आवश्यक नीतिहरू बनेपछि त्यसलाई कार्यान्वयन गर्दै लैजाने छौं। कानुन छ, कार्यान्वयन हुँदैन महिनावारीको बेलामा हुने विभेद अन्त्यका लागि सरकारले कानुन बनाएको छ। तर, उक्त कानुनबारे महिला तथा किशोरी नै जानकार छैनन्। जानकारी भएकाहरू पनि यसको कार्यान्वयमा चासो दिँदैनन्। यसले पनि महिला तथा किशोरीले अहिले पनि महिनावारी हुँदा विभिन्न प्रकारका विभेदहरू भोगिरहेका छन्। कानुनी अज्ञानता र कार्यान्वयनमा देखिएको उदासीनताका कारण महिनावारी बार्ने नाममा महिला र किशोरी विभेद तथा हिंसा सहन बाध्य छन्। मुलुकी अपराध (संहिता) २०७४ को दफा १६८ मा कसुरजन्य कार्यहरूअन्तर्गत सामाजिक बहिष्कार गर्ने वा क्रुर, अमानवीय वा अपमानजनक व्यवहार गर्नेलाई ५ वर्षसम्म कैद र ५० हजार रुपैयाँ जरिवाना हुने व्यवस्था गरिएको छ। त्यस्तै महिलाको रजस्वला वा सुत्केरीको अवस्थामा छाउगोठमा राखेर वा नराखेर गरिने कुनै पनि किसिमका भेदभाव, छुवाछूत वा अमानवीय व्यवहारलाई कसुर ठानिने व्यवस्था रहेको छ। यस्ता कसुर गर्नेलाई ३ महिनासम्म कैद वा ३ हजार रुपैयाँसम्म जरिवाना वा दुवै सजाय हुने व्यवस्था गरिएको छ। यो कानुनको कार्यान्वयन भने हालसम्म हुन सकेको छैन। सुर्खेतमा छाउगोठ भत्काउने अभियानमा सक्रिय किशोरी ललिता विश्वकर्मा भन्छिन्, बनेका कानुनबारे समुदायलाई जानकारी नै नहुँदा थप हिंसा भइरहेको छ। कानुनी दण्ड र सजाय नभएकाले पनि महिनावारी भएको बेलामा गरिने विभेद रोकिएको छैन। बनेका कानुन कार्यान्वयन भए पो महिला तथा किशोरीहरूले न्याय पाउन सक्छन्। अन्धविश्वास र जनचेतनको अभाव रहँदासम्म महिनावारीमा हुने विभेद रोक्न सम्भव देखिन्न। महिला तथा किशोरीलाई छाउगोठबाट घरभित्र ल्याउन सकस भइरहेका बेला जलवायु परिवर्तनका कारण देखा परेका समस्याहरूसँग जुध्नुपर्ने अर्को चुनौती आइलागेको उनको भनाइ छ। महिनावारीको समयमा हुने विभेद अन्त्यका लागि हामी गम्भीर छौं। यसका लागि हामीले जनचेतनामूलक कार्यक्रम सञ्चालन गर्दै आएका छौं। पहिलेको तुलनामा हिजोआज महिनावारी हुँदा छाउगोठमा बस्ने क्रम घटेको छ। तर, पानीको अभावले महिनावारीको बेलामा महिलाले भोगेका समस्यामा नै केन्द्रित भएर हामीले कुनै नीति र योजना बनाएका छैनौं। तर अब यसतर्फ पनि हामी सोच्ने छौं। मुक्तिदेवी रेग्मी, उपप्रमुख, पञ्चपुरी नगरपालिका, सुर्खेत महिनावारीको बेलामा महिला तथा किशोरीमाथि विभेद गरिन्छ। नजिकै रहेका धारा र कुवामा प्रवेश नै दिइँन्न। पहिलाको जस्तो गाउँमा पर्याप्त पानी पाइँदैन। महिनावानी हुँदा सधंै पानीको अभाव झेल्नुपर्छ। महिनावारी हुँदा घरबाहिरका सबै काम महिला र किशोरीले नै गर्नुपर्छ भन्ने सोच छ। कठिन काम गर्नुपर्ने बाध्यताले महिला तथा किशोरीमा रगत बग्ने, पाठेघर नै खस्ने र रिंगटा लाग्ने समस्या देखिएका छन्। कल्पना मगर, किशोरी, चौकुने गाउँपालिका, सुर्खेत विश्व तापमान वृद्धि तथा जलवायु परिवर्तनको असर महिला र किशोरीमा पनि अत्यधिक देखिएको छ। यसले गर्दा महिनावारीको समयमा महिला र किशोरीले थप हैरानी भोग्नुपर्ने अवस्था आएको छ। जलवायु परिवर्तनका कारण पानीका मुहान सुक्न थालेका छन्। यसले गर्दा पानीका स्रोतमा पनि महिनावारी भएका महिलाको सहज पहुँच पुग्दैन। महिनावारीका बेला पानी छुन नदिने प्रचलनले महिला पीडित नै थिए। त्यसमा पनि पानीको स्रोत सुक्न थालेपछि थप समस्या बढेको देखिन्छ। सञ्जित कँडेल, वातावरण विज्ञ छाउपडी प्रथाविरुद्ध बनेका कानुनबारे समुदायलाई जानकारी नै नहुँदा थप हिंसा भइरहेको छ। कानुनी दण्ड र सजाय भए पो महिला तथा किशोरीले न्याय पाउन सक्छन्। तर, हालसम्म यो कानुन नै कार्यान्वयन हुन सकेको छैन। अन्धविश्वास र जनचेतनाको अभाव रहँदासम्म महिनावारीको बेलामा हुने विभेद रोक्न सम्भव देखिन्न। ललिता विश्वकर्मा, अभियन्ता, छाउपडीविरुद्धको अभियान, सुर्खेत"
वालिङका किसानले प्रतिलिटर दूधमा १० रुपैयाँ अनुदान पाउने,"स्याङ्जा : वालिङ् नगरभित्रका दूध उत्पादक किसानले प्रतिलिटर १० रुपैयाँ अनुदान पाउने भएका छन्। नगरपालिकाले दूध उत्पादक किसानलाई आत्मनिर्भर बनाउने उद्देश्यले प्रतिलिटर १० रुपैयाँ अनुदान दिने भएको हो। नगरपालिकाले किसानलाई हौसला बढाउनका लागि सो रकम थप दिएको जनाएको छ। चालु वर्ष २०८०८१ को गाईभैसी प्रवर्द्धन कार्यक्रम अन्तरगत वालिङ नगरपालिका र अकला नमुना कृषि सहकारी संस्थाबीच सम्झौता भएको नगरप्रमुख कृष्ण खाँणले जानकारी दिए। सहकारीले उपलब्ध गराएको विवरणको आधारमा नगरपालिकाले सो रकम उपलब्ध गराउने जनाएको छ। दैवीप्रकोपका अवस्था बाहेक वर्षको ३५० दिन किसानको दूध खरिद गर्नु, सहकारीले हरेका महिनामा संकलित दूधको विवरण नगरपालिकालाई विवरण उपलब्ध गराउने, नेपाल सरकारले तोकेको फ्याट र एसएनएफको आधारमा मूल्य निर्धारण गर्ने लगायतका सम्झौतामा उल्लेख छ। गाईपालक किसानलाई ५० हजार रुपैयाँसम्म सहयोग अनुदान दिने नगरप्रमुख कृष्ण खाँणले जानकारी दिए। उनले भने, नगरपालिकालाई दूधमा आत्मानिर्भर बनाइ उत्पादनका आधारमा किसानलाई अनुदान दिने र युवा पुस्तालाई कृषिमा आकर्षित गर्ने लक्ष्य लिएका छौं। बजार व्यवस्थापनको ग्यारेन्टीसँगै औषधि, बीमा र सडक व्यवस्थापनमा नगरपालिकाले सहयोग गर्ने उपप्रमुख कविता तिवारीले बताइन्। नगरभित्रका ७ सय घरले गाइभैंसी पालेर दैनिक ५ सय लिटर दूध उत्पादन गर्ने पालिकाको लक्ष्य छ। दूध उत्पादक किसानका सहजताका लागि हाल वालिङ नगरपालिका १२ धनमुढा, वडा १४ फौदिखोला, वडा ४ को एलादिमा राख्नेगरी तयारीमा जुटेको छ। दूधको उत्पादनको आधारमा संकलन केन्द्र स्थापना गर्ने पनि अकला नमुना कृषि सहकारी संस्थाका अध्यक्ष पुण्यप्रसाद अर्यालले जानकारी दिए। पालिकाले प्रतिलिटर १० रुपैयाँ अनुदान उपलब्ध गराउने भएपछि गाईभैंसी पालक किसानले खुशी ब्यक्त गरेका छन्।"
सिन्धुलीका १४६ जना भूमिहीन सुकुम्बासीले पाए जग्गाधनी पुर्जा,"सिन्धुली : सिन्धुलीका १ सय ४६ जना भूमिहीन दलित तथा भूमिहीन सुकुम्बासीहरुले जग्गा धनी प्रमाणपत्र (लालपुर्जा) पाएका छन् । कमलामाई, दुधौली नगरपालिका र हरिहरपुरगढी गाउँपालिकाका १४६ जनाले लालपुर्जा पाएको राष्ट्रिय भूमि आयोग जिल्ला समिति सिन्धुलीले जनाएको छ । बुधबार सिन्धुलीमाढीमा आयोगद्वारा आयोजित कार्यक्रममा कमलामाई नगरपालिकाका ७ का भूमिहीन दलित ६ र भूमिहीन सुकुम्बासी २ गरी ८ जना, वडा नम्बर १२ का भूमिहीन दलित ३ र सुकुम्बासी १२ गरी १५ जनालाई लालपुर्जा वितरण गरिएको छ । यस्तै दुधौली नगरपालिका ६, ७, ९ र ११ वडाका १०२ जना भूमिहीन दलित र ४ जना भुमिहीन सुकुम्बासी गरी जम्मा १ सय ६ जनालाई लालपुर्जा वितरण गरिएको भुमि आयोग जिल्ला समिति सिन्धुलीका अध्यक्ष बाबुराम राईले जानकारी दिए । हरिहरपुरगढी गाउँपालिका ३ का ५ जना भूमिहीन दलित र १२ जना सुकुम्बासीहरुलाई लालपुर्जा वितरण गरिएको छ, उनले भने । कमलामाई नगरपालिका २६३ जना भूमिहीन दलित, ६८६ जना भूमिहीन सुकुम्बासी, दुधौली नगरपालिकामा ५५८ जना भूमिहीन दलित, ६०२ जना भूमिहीन सुकुम्बासी र हरिहरपुरगढी गाउँपालिकामा ३२ जना भूमिहीन दलित तथा २ सय २ जना भूमिहीन सुकुम्बासीहरु रहेका छन् । जिल्लाको दुई नगरपालिका तथा सातवटा गाउँपालिकाहरु रहेकामा हालसम्म फिक्कल गाउँपालिका बाहेक आठ वटा पालिकाबाट भूमिहीन दलित तथा भूमिहीन सुकुम्बासी र अव्यवस्थित बसोबासीको लागत संकलन गरिएको छ । आयोगकी सदस्य इन्दीरा निरौलाले कुनै समस्या नआए २०८३ को असार मसान्तसम्ममा जिल्लामा आयोगको सबै काम सम्पन्न हुने दावी गरिन् । अबको दुई वर्ष भित्रमा जिल्लामा कुनै पनि नागरीक भूमिहीन र सुकुम्बासी बन्नु नपर्ने गरी काम भइरहेको छ । कानुनी र राजनीतिक हिसाबले कुनै समस्या नआए आयोगले सबै निवेदन उपर छानविन गरेर काम सम्पन्न गर्नेछ, उनले भनिन् । आयोगले भूमिहीन दलित, भूमिहीन सुकुम्बासी तथा अव्यवस्थित बसोबासीहरुलाई जग्गा नापजाँच, कित्ताकाट लगायतका काम सकेर दर्ता प्रक्रियामा गई पुर्जा बुझ्न अनुरोध गर्दा पनि राजस्व धेरै भएका कारण कतिपय नागरिकहरु समस्या पर्ने गरेको आयोगका सदस्य सचिव तथा नापी कार्यालय सिन्धुलीका प्रमुख सरोज श्रेष्ठले जानकारी दिए ।"
किन लम्बिँदै छ युक्रेन युद्ध ?,"पुटिन, बाइडेन र जेलेन्स्कीका अभिव्यक्तिले युद्ध लामो समय लम्बिने प्रस्ट संकेत दिन्छन्। अलेक्जान्डर दुगिन रुसयुक्रेन युद्धका मास्टर माइन्ड मानिन्छन्। अति उग्रराष्ट्रवाद र अति दक्षिणपन्थी धारका फिलोसफर दुगिन सोभियत संघ विघटनका कट्टर विरोधी हुन्। उनले सन् १९९७ मा फाउन्डेसन अफ जिओपोलिटिक्स, द जिओपोलिटिकल फ्युचर अफ रसियानामक पुस्तक निकालेका थिए। उक्त पुस्तकमार्फत नयाँ रसियाको परिकल्पना गर्दै विश्व महाशक्ति राष्ट्रका रूपमा पुनः वापसीका लागि रसियाले अख्तियार गर्नुपर्ने रणनीति सुझाएका थिए। जर्जियामा हमला, युक्रेनको विलय, युरोपेली युनियनबाट बेलायतको बर्हिगमन र अमेरिकामा फुट पैदा गर्नुपर्ने रणनीति उनले सिफारिस गरेका हुन। लामो समय रुसी गुप्तचर संस्था केजीबीका अधिकारी भएर काम गरेका रुसी राष्ट्रपति भ्लादिमिर पुटिन पनि सोभियत संघ पतनका कट्टर विरोधी हुन्। संघको पतनलाई पुटिनले शताब्दीकै ठूलो भूराजनीतिक तवाही भएको भन्दै आएका छन। शीतयुद्धपश्चात् अमेरिका र सोभियत संघबीच भएको सहमति विपरीत पूर्वी युरोपेली राष्ट्रमा नर्थ एटलान्टिक ट्रिटी अर्गनाइजेसन (नेटो)को विस्तारलाई पुटिनले विरोध गर्दै आएका छन्। तत्कालीन राष्ट्रपति वोरिस यल्तसिनको कार्यकालमा सन् १९९९ मा छोटो समय प्रधानमन्त्री, त्यसयता एकपटक शक्तिशाली प्रधानमन्त्री र चार कार्यकाल राष्ट्रपति भएर पुटिनले सत्ताको बागडोर सम्हाल्दै आएका छन्। जसले सन् २०२१ म संविधान संशोधन गरी २०३६ सम्म राष्ट्रपति बन्न सक्ने बाटो खुला गरे। २००८ मा जर्जियामा हमला, २०१४ मा युक्रेनी भूभाग क्रिमिया अतिक्रमण र हाल जारी युक्रेन युद्धले दुगिनको मार्गचित्र पछ्याउने पुटिनको महत्त्वाकांक्षी योजनाको रूपमा लिइन्छ। रुसले २०१४ मा क्रिमिया कब्जा गरेपछि तीन सुरक्षा रणनीति लिएको थियो। १ ब्ल्याक सीमा सुरक्षा उपस्थितिलाई मजबुत बनाउने। २ युक्रेनको पूर्वी भूभाग डनवासका रसियाली मूलका पृथकतावादी समूहलाई युक्रेनी सेनासँग लड्न सैन्य सहयोग गर्ने। ३ युक्रेनको सीमा क्षेत्रमा अत्यधिक संख्यामा सेना तैनाथ गर्ने। यी तयारीका साथ पुटिन अनुकूल समयको पर्खाइमा थिए। अफगानिस्तानबाट २०२१ अगस्टमा अमेरिकी सेनाको लज्जाजनक फिर्ती, नेटो राष्ट्रबीच मतभेद र ध्रुवीकृत अमेरिकी राजनीतिको लाभ आफूलाई मिल्ने आकलन गरी पुटिनले २४ फेब्रुअरी २०२२ मा युक्रेनमा हमला गरेका थिए। युक्रेनलाई डिमिलिटराइज गर्ने र नाजीमुक्त बनाउने लक्ष्य राखी गरे उक्त हमलालाई प्रारम्भमा विशेष सैन्य कारबाही भनेका थिए। युक्रेनको राजधानी किभलगायत अन्य चार प्रमुख सहर ४८ घण्टाभित्र कब्जा गरी राष्ट्रपति भोलोदिमिर जेलेन्स्किलाई आत्मसमर्पण गराउने लक्ष्य थियो। अमेरिकी नेतृत्वको पश्चिमा गठबन्धनले पनि रसियाली ताकतका अगाडि युक्रेन टिक्न नसक्ने अनुमान गरेको थियो। युक्रेनी सेनाको बहादुरी र दक्षताले पुटिनको लक्ष्य र नेटोको अपेक्षा गलत सावित गरिदियो। रसियाले प्रारम्भिक लक्ष्य प्राप्ति असफल भएपछि पूर्वी डनवास र दक्षिणी भागमा आक्रमणलाई केन्द्रित गयो। उसले लुहान्स्क, डोनेस्क, खेरसन र जापोरेजिया क्षेत्रको झन्डै २० प्रतिशत युक्रेनी भूभाग कब्जा गरेको छ। यद्यपि युक्रेनको प्रत्याक्रमणले रुसी कब्जामा रहेको भूभाग १८ प्रतिशतमा खुम्चिएको छ। खेरसन र खर्किवजस्ता ठूला सहर पुनः कब्जामा लिएको छ। हाल युद्ध गतिरोधको अवस्थामा छ। युक्रेनमा जारी युद्धले गत फेब्रुवरी २४ मा तेस्रो वर्ष टेकेको छ। पुटिनले दोस्रो वर्षगाँठको अघिल्लो दिन आणविक हतियार बोक्न सक्ने वमवर्षक लडाकु विमानमा आधा घण्टाको यात्रा गरे। नेटो र घरेलु दर्शकलाई आफ्नो स्ट्रोङ्घमेनसिपको प्रदर्शन गरे। यसै अवसरमा अमेरिकी राष्ट्रपति जो बाइडेनले प्रेस वक्तव्यमार्फत दुई वर्षअघि पुटिनले गलत फैसला गरेको र यो अवधिमा नेटो सशक्त, बृहत् र एकताबद्ध भएको धारणा व्यक्त गरे। युक्रेनी राष्ट्रपति जेलेन्स्कीले जनतालाई सम्बोधन गर्दै रुसमाथि विजय प्राप्त गरेरै छाड्ने प्रतिज्ञा गरे। पुटिन, बाइडेन र जेलेन्स्कीका अभिव्यक्तिले युद्ध लामो समय लम्बिने प्रस्ट संकेत दिन्छन्। युद्धस्थलको पछिल्लो अवस्थाले पुटिनलाई केही लाभ मिलेको छ। युक्रेन र उसका सहयोगी राष्ट्र दबाबमा छन। विशेषगरी गत वर्ष युक्रेनको काउन्टर अफेन्सिभ असफल भएपछि उनीहरू दबाबमा परेका हुन्। युक्रेनमा हमलाअघि भएका वार्तामा पुटिनले अमेरिकी नेतृत्वको गठबन्धनलाई राखेको प्रमुख माग रुसको सुरक्षा ग्यारेन्टी थियो। त्यसका लागि सोभियत संघ विघटनपछि नेटोमा जोडिएका राष्ट्रलाई पूर्ववत् अवस्थामै फर्काउनुपर्ने उनको सर्त थियो। त्यो सर्तमा सहमत हुन नसकेकै कारण उनले युक्रेनमा हमला गरेका हुन्। तसर्थ यो युद्ध प्रत्यक्ष रूपमा युक्रेन र रुसबीच भएको देखिए पनि अप्रत्यक्ष रूपमा अमेरिकी नेतृत्वको पश्चिमा गठबन्धन र रुसबीचको हो। ट्रम्प प्रशासनले रुसप्रति केही नरम र चीनप्रति केही गरमको रणनीति अपनाएको थियो। घट्दो जनसंख्या र खुम्चिँदो अर्थतन्त्रले रुस आफैं कमजोर हुँदै गएकाले उसलाई सफ्टकर्नरमा राखेर उसको सहयोगमा चीनलाई दबाब दिने रणनीति थियो। तर बाइडेन ह्वाइट हाउसको कमान्ड सम्हालेलगत्तै पुटिनप्रति कडा रूपमा प्रस्तुत भए। अमेरिकी केन्द्रीय खुफिया एजेन्सी (सीआईए)का निर्देशक विलियम वन्र्सले फाइनन्सियल टाइम्सलाई दिएको अन्तर्वार्तामा पतन हँुदै गरेको र उदाउँदै गरेको शक्ति दुवै खतरनाक हुने बताएका थिए। सी जिनपिङ नेतृत्वको चीन अमेरिकाले लामो समय सामना गर्नुपर्ने भूराजनीतिक चुनौती भएको उनको भनाइ थियो। बाइडेन प्रशासनले युक्रेन युद्धलाई अल्पकालीन चुनौती र दीर्घकालीन प्राप्तिका रूपमा लिएको थियो। युक्रेन युद्धबाट अमेरिकाका चारवटा अपेक्षा थिए। आर्थिक प्रतिबन्धले रसियाको अर्थतन्त्रलाई दीर्घकालीन असर गर्नेछ र उसको कम्ब्याटेन्ट पावरमा ह्रास आउनेछ। दोस्रो, सुरक्षा मामलामा शिथिल रहेका युरोपेली राष्ट्र जागरुक भई सुरक्षा खर्चमा वृद्धि गर्नेछन्। तेस्रो, युरोपेली राष्ट्रको सुरक्षा क्षमता बढेपछि अमेरिका इन्डो प्यासिफिक क्षेत्रमा केन्द्रित रहनेछ। चौथो युरोपले रसिया निर्भर ऊर्जाको विकल्प खोज्नेछ। अमेरिकी अपेक्षाअनुरूप रुसमाथि लगाइएका प्रतिबन्ध प्रभावकारी भएनन्। चीन र भारतले भारी मात्रामा सुलभ मूल्यको रसियाली ग्यास र इन्धन खरिद गरेपछि उसको अर्थतन्त्र मजबुत नै छ। युरोपेली राष्ट्र जागरुक चाहिँ भएका छन्। युरोपको स्लिपिङ जाइन्ट भनेर चिनिने जर्मनीले सुरक्षा बजेट जीडीपीको २ प्रतिशतभन्दा बढी खर्च गर्ने घोषणा गरेको छ। अन्य नेटो सदस्यले पनि त्यस्तै प्रतिबद्धता देखाएका छन्। तटस्थ रहेका स्विडेन र फिनल्यान्ड नेटोका सदस्य बनिसकेका छन्। नेटो पहिलेभन्दा मजबुत र एकताबद्ध भएको छ। पुटिनको न्यूनतम लक्ष्य रसियाली मूलका पृथकतावादी समूहको बसोबास रहेको पूर्वी डनवास पूर्णरूपले कब्जा गर्ने हो। त्यसपछि लुहान्स्कदेखि खेहरसान क्षेत्र हुँदै हालको रुसको सीमा क्षेत्रबाट क्राइमियासम्म ल्यान्ड कोरिडोर बनाउने हो। जसले अजपको समुन्द्रमा एकलौटी कब्जा गर्नेछ। ब्ल्याक सी मा पनि उसको पक्कड रहनेछ। उसको सामरिक रणनीति मजबुत हुनेछ। रुसले उक्त लक्ष्य हासिल गरेको छ। तर, उसले कब्जा गरेको भूभागलाई पक्कडमा राख्न कठिन हुनेछ। फ्रान्सका राष्ट्रपति इम्मानुएल म्याक्रोनले हालै पत्रकार सम्मेलनमा परिआए युरोपेली सेना पनि युक्रेनमा तैनाथ हुन सक्ने तर पुटिनलाई जित्न नदिने उद्घोष गरे। हालसम्म नेटोको बुलेट र युक्रेनी सेनाको बुटले रसियाली सेनासँग युद्ध गरिरहेको छ। हालको अवस्था नेटो र रुसबीचको प्रोक्सी युद्ध हो। नेटो मातहतको सेना युक्रेनमा परिचालित हुँदा प्रत्यक्ष युद्ध हूनेछ। त्यसले भयावह अवस्थाको स्थिति पैदा गर्नेछ। जसले आणविक युद्धदेखि तेस्रो विश्व युद्धसम्म निम्त्याउन सक्नेछ। अमेरिका रुसको लज्जाजनक हार र सानदार जित दुवै चाहँदैन। रुसको लज्जाजनक हारले निम्त्याउन सक्ने आणविक युद्धदेखि ऊ सजग छ। युक्रेनमाथिको सानदार जितले पुटिनको मनोबल बढ्ने र मोल्डोभालगायत अन्य युरोपेली राष्ट्रहरूलाई आक्रमण गर्न सक्ने डरले पनि अमेरिका दबाबमा छ। अमेरिका केवल रुस कमजोर भएको हेर्न चाहन्छ ता कि उसले अन्य युरोपेली राष्ट्रहरू माथि हमला गर्ने सामथ्र्य नराखोस्। अमेरिकाले चाहेजस्तो रुस कमजोर हँुदै जानेछ या दुगिनको मार्गचित्रअनुरूप नयाँ महाशक्तिका रूपमा स्थापित हुन बलियो हुँदै जानेछ। यो वर्षको गर्मीयामको युद्धले स्पष्ट संकेत दिन सक्नेछ। आगामी नोभेम्बरमा अमेरिकामा हुने राष्ट्रपतीय निर्वाचन र त्यसको परिणामले पनि असर गर्नेछ। रिपब्लिकन पार्टीका सम्भावित उम्मेदवार पूर्वराष्ट्रपति डोनाल्ड ट्रम्प पुनः राष्ट्रपति निर्वाचित भए भने पनि युद्धले नयाँ मोड लिन सक्नेछ।"
वडामै सेवा पाउँदा समय र खर्च बचत,"दैलेख : दैलेखको डुङ्गेश्वर गाउँपालिकाको सबै वडामा घुम्ती शिविर सञ्चालनमा ल्याइएको छ। गाउँपालिकाले नागरिकलाई घरदैलोमै सेवा दिने उद्देश्यले शिविर सञ्चालन गरेको हो। गाउँपालिकाका लेखा अधिकृत टंकबहादुर कार्कीका अनुसार वडा नम्बर १ को चुप्राबाट फागुन २९ देखि सुरु भएको शिविर चैत्र ५ गते वडा नम्बर ६ को माथिल्लो डुङ्गेश्वरमा पुगेर सकिने छ। वडापिच्छे सञ्चालन गरिने शिविरमा सयौँ नागरिक लाभान्वित भएका छन्। गाउँपापलिकाबाट सञ्चालन गरिने सेवा प्रवाहलाई सेवाग्राहीको घरदैलोमा गइ सेवा प्रवाहलाई थप प्रभावकारी रुपमा कार्यान्वन गराउने निर्णय अनुसार शिविर चलाएको लेखा अधिकृत कार्कीको भनाइ छ। शिविरमा आर्थिक वर्ष ०८००८१ मा कार्यान्वयन हुने योजनाहरुको सम्झौता, उपभोक्ता समितिका पदाधिकारीलाई अभिमुखिकरण, व्यवसाय दर्ता तथा नविकरण, कृषि तथा पशुपंक्षी फर्म दर्ता तथा नविकरण लगाएतका सेवा प्रवाह भइरहेको छ, कार्कीले भने। सम्झौता भइसकेका र काम सम्पन्न भइसकेका योजनाको भुक्तानी पनि शिविरमा वडामै भइरहेको छ। गाउँपालिकामा पुगेर पाउने सेवा वडामै पाउँदा सहज भएको स्थानीय नागरिकहरु बताउँछन्। स्थानीय रमेश हिरोजक भन्छन्, पालिकाको केन्द्रसम्म पुग्न समय लाग्थ्यो, गाडी भाडा, खानामा पनि उत्तिकै खर्चिलो हुन्थ्यो, शिविरमार्फत वडामै सेवा पाउँदा सजिलो भयो।' वडामै योजना सम्झौतादेखि व्यवसाय दर्ता तथा नवीकरणको सेवा पाउँदा झन्झट बेहोर्नु नपर्नाका साथै समय र खर्च बचत भएको हिरोजकले बताए। गाउँपालिकाका अध्यक्ष सुन्दरकुमार केसीको नेतृत्वमा उपाध्यक्ष कलावती न्यौपाने, प्रमुख प्रशासकीय अधिकृत मणिराम खराल, विषयगत शाखाका कर्मचारीहरु शिविरमा खटिएका छन्। गाउँपालिकाको कार्यालयबाट प्रवाह हुने सेवा वडामै पुगेर प्रवाह गर्दा नागरिकहरु उत्साहित भएको प्रमुख प्रशासकीय अधिकृत खराल बताउँछन्। गाउँपालिकाले प्रवाह गर्ने सेवा जनताको घरदैलोमा पुगेर काम गर्दा सेवाग्राहीहरु उत्साहित र खुसी भएको पाएका छौँ, खरालले भने। गाउँपालिका कार्यालयको सेवालाई सरल र सहज ढंगबाट प्रवाह गर्न तथा जनताका समस्यालाई सोही ठाउँबाट समाधान गर्न घुम्ती शिविर आयोजना गरेको गाउँपालिकाका अध्यक्ष सुन्दरकुमार केसीले बताए। घुम्ती सेवाबाट नागरिकले ठूलो राहतको महसुस गरेको पाइयो, उनले भने। पालिकाबाट हुने सेवाहरु लिन केन्द्रसम्म पुग्न समय लाग्ने र खर्चिलो हुने हुँदा वडामै पुगेर सबै सेवाहरु एकै ठाउँबाट प्रवाह गरेको अध्यक्ष केसीले बताए। गाउँमै पुगेर सेवा प्रवाह गर्दा नयाँपनको आभास भएको र नमुना काम भएको प्रतिक्रिया पाएका छौं, उनले भने। गाउँपालिकाको वडा नम्बर ४, ५ र ६ को तुलनामा वडा नम्बर १, २ र ३ बाट गाउँपालिकाको कार्यालयसम्म पुग्न टाढा पर्छ। पालिकाको केन्द्रसम्म पुग्न समय लाग्ने र खर्चिलो हुने भएकाले पनि घुम्ती शिविर चलाएर वडाबाटै सेवा प्रवाह गरिएको अध्यक्ष केसीको भनाइ छ। गाउँपालिकाले चलाएको घुम्ती शिविरमा सेवा लिन आएका सेवाग्राहीहरु। तस्बिर : हिक्मतबहादुर नेपाली।"
सरकार ! हामीले खानेपानी कहिले पाउँछौं ?,"देशमा नयाँ सरकार आयो। नयाँ नेपाल बनाउने भन्छन्। तर, हामीले खानेपानीका लागि संघर्ष गर्नु परेको छ। गाउँमा पहिले पानीका मूल थिए। अचेल ती मूल सुके। पानीका मूल सुकेपछि हाम्रा दुःखका दिन सुरु भए। नजिकै पानी पाइँदैन। हिउँद र खडेरीको समयमा त पानीकै लागि गाउँमा झगडा हुन्छ। बस्तीबाट टाढा रहेका मूलबाट पानी ल्याउन घन्टांै पैदल हिँड्नुपर्छ। पानीको पालो नपाइने भएकाले रातभर कुरेर पानीको जोहो गर्छौं। तर, पनि सजिलै पानी पाइँदैन। एक गाग्री पानीका लागि आफन्त र छिमेकीसँग विवाद हुन्छ। खडेरीले बारीमा खेती हुँदैन। खानेपानीको संकट हुन थालेपछि गाउँबाट धेरै परिवार बसाइँ नै सरेर गइसके। केही संस्थाले बनाइदिएका धारामा पनि पानी आउँदैन। पानीका दुःख देखाउँदा नेताले पनि चुनावमा धारा बनाइदिने आश्वासन दिए। तर, चुनाव जितेर गएपछि फर्केनन्। हाम्रो गाउँ त अझ नगरपालिका भएको छ। नगरपालिका भएर के गर्नु ? खानेपानी नपाउने अवस्था छ। सरकारले अब गाउँमा खानेपानी ल्याउँछ भन्छन्। तर, कहिले आउने हो थाहा छैन। नगरपालिकाले पनि पानी कसरी ल्याओस् ? लक्ष्मी शाही माथिको सरकारले बजेट दिए पो पानी आउला। हाम्रा लागि त पानी नै ठूलो कुरा हो। जसले पानी ल्याउँछ, त्यो हाम्रो नेता हो। त्यही हाम्रो सरकार हो। गाउँमा खानेपानी नपाउने बेलामा सिँचाइको सुविधा पाउने कुरै भएन। खडेरीले हाम्रा दुःखको दिन सुरु भए। यस्तै अवस्था रहे हामीले पानी नपाएर मर्नुपर्ने त होला। हामी मात्र होइन, हाँसेगाउँ, फार्सेकाँडा, बुढामारे, कुवासैनी र भक्तडी गाउँमा बस्नेले खानेपानीका दुःख भोगिरहेका छन्। गाउँलेले पालेका वस्तु भाउले पानी खान पाउँदैनन्। तर, आजसम्म हाम्रो खानेपानीको दुःख सरकारले सुनेको छैन। खानेपानीको जोहो गर्दागर्दै घाँसदाउरा र खेतबारीमा काम गर्ने समय पुग्दैन। बालबालिकाको पढाइ नै छुट्छ। खानेपानीका स्रोतहरू धेरै टाढा छन्। भएका मुहानहरू सुक्दै गएपछि पानीको संकट थप चुलिँदै गएको छ। खानेपानीको संकटलाई बेलैमा समाधान गर्न नसके बिस्तारै गाउँ नै रित्तो हुने सम्भावना छ। हाम्रो यो पीडा र समस्यालाई सरकारले तत्काल सुनेर गाउँमा खानेपानीको सुविधा उपलब्ध गराइदेओस्। बुढेसकालमा गाउँमै खानेपानी आएको हेर्ने धोको छ। (शाही सुर्खेतको पञ्चपुरी नगरपालिका१ फार्सेकाँडा निवासी स्थानीय बासिन्दा हुन्।)"
प्रतिनिधि सभा बैठकमा आज संघीय निजामती सेवा विधेयक पेश हुने,"काठमाडौं : प्रतिनिधि सभाको आजको बैठकमा सरकारले संघीय निजामती सेवा विधेयक, २०८० प्रस्तुत गर्ने भएको छ। संघीय संसदका महासचिव पद्मप्रसाद पाण्डेले जारी गरेको बैठकको सम्भावित कार्यसूचीमा संघीय मामिला तथा सामान्य प्रशासनमन्त्री भानुभक्त जोशीले संघीय निजामती सेवा विधेयक, २०८० प्रस्तुत गर्ने कार्यसूची छ । बैठकमा आर्थिक वर्ष २०८१८२ को लागि विनियोजन विधेयकका सिद्धान्त र प्राथमिकताका सम्बन्धमा आजदेखि छलफल सुरु हुने भएको छ। तत्कालीन संघीय मामिला तथा सामान्य प्रशासनमन्त्री अनिता देवीले मन्त्रीपरिषद् पुर्नगठन हुनु अगाडि प्रतिनिधि सभामा कर्मचारीको सेवा सर्त र सुविधासम्बन्धी कानुनलाई संघीयता अनुरुप सञ्चालन व्यवस्थापन गर्न विधेयक दर्ता गराएकी थिइन्। नयाँ सत्ता समिकरण र नयाँ मन्त्रिमण्डल बन्न लागेपछि उनले विधेयक दर्ता गराएकी हुन्। सङ्घीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकमा रहेको तलब भत्ता, कर्मचारी सञ्चय कोष, बिमा, उपचार खर्च, चाडपर्व खर्च, उपदान, निवृत्तिभरण, पारिवारिक निवृत्तिभरण र उपदान, बेपत्ता भएको कर्मचारीको निवृत्तभरण र उपदान, पारिवारिक निवृत्तिभरण सम्बन्धी विशेष व्यवस्था, योगदानमा आधारित निवृत्तिभरण र निजामती कर्मचारीको सेवा शर्तको सुरक्षा लगायतका प्रस्तावित व्यवस्था हाल प्रचलनमा रहेको निजामती सेवा ऐन, २०४९ मा रहेका कानूनी प्रावधानको निरन्तरताको रुपमा राखिएको छ । विधेयकमा रहेको श्रेणीगतबाट तहगत प्रणाली, आवास सुविधा, सवारी सुविधा, विशेष आर्थिक सुविधा तथा स्वास्थ्य बिमा योजना लागु गर्ने लगायतका व्यवस्था प्रस्तावित गरिएको हुँदा सो व्यवस्थाको कार्यान्वयनबाट नेपाल सरकारलाई थप आर्थिक दायित्व पर्ने उल्लेख छ। सरकारले कर्मचारीलाई राजनीतिक गतिविधिबाट टाढै राख्ने उद्देश्यले राखेको छ। प्रस्तावित विधेयकमा राजनीतिक वा अवाञ्छनीय प्रभाव पार्न नहुने व्यवस्था गरिएको छ। कुनै निजामती कर्मचारीले आफ्नो सेवासम्बन्धी कुरामा आफ्नो वा अन्य कसैको स्वार्थ पूरा गर्ने मनसायले अन्य कर्मचारी वा पदाधिकारीमाथि कुनै राजनीतिक वा अवाञ्छनीय प्रभाव पार्नु वा प्रभाव पार्ने प्रयत्न गर्नुहुँदैन, विधेयकमा छ। विधेयकमा निजामती कर्मचारीले राजनीतिक दल, राजनीतिक दलको भ्रातृ संगठन, राजनीतिक दलको जनवर्गीय संगठन वा राजनीतिक दलसँग आबद्ध पेसागत संगठनको सदस्यता लिन, राजनीतिक क्रियाकलापमा संलग्न हुन वा अन्य कुनै पनि राजनीतिक गतिविधिमा भाग लिन पाउने छैनन् । सरकारको आलोचना गर्न नहुने विधेयक जस्ताको तस्तै संसदबाट पारित भएमा कर्मचारीले सरकारको आलोचनासमेत गर्न नपाउने भएका छन्। चित्त बुझे पनि नबुझे पनि सरकारको कामकारबाहीको विपक्षमा कुनै लेख प्रकाशन गर्न पाउने छैनन्। विधेयकमा भनिएको छ, नेपाल सरकारको नीतिको विपरीत हुने गरी वा नेपाल सरकार, प्रदेश सरकार वा स्थानीय तह र जनताको पारस्परिक सम्बन्धमा वा कुनै विदेशी राष्ट्रसँगको सम्बन्धमा खलल पर्न सक्ने गरी कुनै निजामती कर्मचारीले आफ्नो वास्तविक वा काल्पनिक नामबाट वा बेनामी कुनै लेख प्रकाशन गर्न, सञ्चारमाध्यमलाई कुनै खबर दिन, रेडियो, टेलिभिजन आदिद्वारा मन्तव्य प्रसारण गर्न, कुनै सार्वजनिक मन्तव्य दिन वा कुनै वक्तव्य प्रकाशन गर्नुहुँदैन।तापनि प्रचलित कानुन र नेपाल सरकारको नीतिको विपरीत नहुने गरी लेख प्रकाशन वा प्रसारण गर्न बाधा पर्ने प्रस्तावित विधेयकमा उल्लेख छ। सरकारी कामकाजसम्बन्धी समाचार प्रकाशन गर्नमा प्रतिबन्ध सरकारी कामकाजसम्बन्धी समाचार प्रकाशन गर्नमा पनि विधेयकमा प्रतिबन्ध लगाइएको छ। प्रस्तावित विधेयकमा कुनै निजामती कर्मचारीले अख्तियारी नपाई आफूले सरकारी कर्तव्य पालना गर्दा जानकारीमा आएको कुनै गोप्य वा कानुनद्वारा निषेधित विषय आफूले लेखेको वा संकलन गरेको कुनै कागजपत्र वा समाचार प्रत्यक्ष वा अप्रत्यक्ष रूपबाट अरू अनधिकृत कर्मचारी वा गैरसरकारी व्यक्ति वा सञ्चारमाध्यमलाई दिनु वा बताउनुहुँदैन, उल्लेख छ। यो व्यवस्था अवकाश पाएका कर्मचारीमा समेत लागू हुने भएको छ। यो प्रावधानविपती कामकारबाही गरेमा ऐनबमोजिम पाउने सेवा सुविधासमेत खोसिनेछ। लोकसेवाका पढाउन नपाउने अब सरकारी कर्मचारीले लोक सेवा आयोग वा सार्वजनिक निकायबाट पदपूर्तिका लागि लिइने तयारी कक्षामा पढाउन नपाउने भएका छन्। हाल धेरै निजामती कर्मचारीहरू तयारी कक्षामा भेटिन्छन्। कतिपयले कार्यालय समयमा नै कार्यालयबाटै लोकसेवाका तयारी कक्षा सञ्चालन गर्ने गरेको पनि सुनिने गरेको छ। आगामी बन्ने ऐनमा लोक सेवा पढाउनमा निषेध गरिएिको छ। लोकसेवा आयोग वा सार्वजनिक निकायबाट पदपूर्तिका लागि लिइने प्रतियोगितात्मक परीक्षाको तयारीको लागि सञ्चालन गरिने प्रशिक्षण कार्यक्रममा कुनै पनि निजामती कर्मचारीले प्रशिक्षण दिन पाउने छैन, प्रस्तावित विधेयकमा उल्लेख छ। यो पनि पढ्नुहोस प्रतिनिधि सभामा दर्ता भएको निजामती कर्मचारीसम्बन्धी विधेयकमा के छ ? (पूर्णपाठ) राजनीति गरे कर्मचारीको जागिरै चट कर्मचारीलाई लगाम"
"प्रतिनिधिसभा बैठक सुरू, निजामति सेवा विधेयक पेश हुँदै","काठमाडौं : संघीय संसदअन्तर्गत प्रतिनिधिसभा बैठक सुरू भएको छ। बैठकमा सरकारले संघीय निजामती सेवा विधेयक,२०८० प्रस्तुत गर्ने भएको छ। सांसद प्रेम सुवालले सो विधेयकलाई प्रस्तुत गर्न अनुमति माग्ने प्रस्तावमाथि राखेको विरोधको सूचनालाई निर्णयार्थ प्रस्तुत गरिनेछ। त्यसपछि संघीय मामिला तथा सामान्य प्रशासनमन्त्री भानुभक्त जोशीले संघीय निजामती सेवा विधेयक,२०८० प्रस्तुत गर्नेछन्। मन्त्री जोशीले 'निर्माणमुखी सामग्री व्यवस्थापन तथा नियमन' विधेयक २०८० माथि विचार गरियोस् भन्ने प्रस्ताव प्रस्तुत गर्ने कार्यसूची छ। यसैगरी बैठकमा आर्थिक वर्ष २०८१०८२ का लागि विनियोजन विधेयकका सिद्धान्त र प्राथमिकता सम्बन्धमा (कर प्रस्ताव बाहेक) माथि छलफल प्रारम्भ हुने कार्यसूची छ।"
रूसमा विमान दुर्घटना हुँदा १५ जनाको मृत्यु,मस्को : मस्कोको उत्तरपूर्वी इभानोभो क्षेत्रको कब्रिस्तान नजिकै रूसी सैन्य कार्गो विमान दुर्घटना हुँदा १५ जनाको मृत्यु भएको छ । उडानपछि विमानको एउटा इन्जिनमा आगो लागेपछि आइएल७६ विमान जङ्लमा खसेको जनाएको छ । सैन्य कार्गो विमान दुर्घटना हुँदा जहाजमा आठ जना चालक दलका सदस्य र सात यात्रु सहित १५ जना थिए । अझैसम्म यात्रुहरूको परिचय तथा गन्तव्य भने स्पष्ट हुन सकेको छैन । अनलाइन समाचार माध्यामहरूले दुर्घटनामा पर्ने सबैको मृत्यु भएको रिपोर्ट गरेका छन् । 'मस्कोको स्थानीय समयअनुसार दिउँसो एक बजे एक आइएल७६ सैन्य यातायात विमान इभानोवो क्षेत्रमा निर्धारित उडानको लागि टेकअफ गर्दा दुर्घटनाग्रस्त भएको राज्यद्वारा सञ्चालित तास समाचार एजेन्सीले उद्धृत गरेको छ । इन्जिनमा आगलागी लागेका कारण दुर्घटनाको भएको मन्त्रालयले एक विज्ञप्ति जारी गरी जानकारी गराएको छ । सेभर्नी शिविरबाट विमानले उडान भरेलगत्तै इन्जिनमा आगो लागेको विज्ञप्तिमा उल्लेख छ । चालकहरूले आपतकालीन अवतरणका लागि एयरफिल्डमा फर्कने प्रयास गरे पनि उनीहरूको उक्त प्रयास सफल नभएको मन्त्रालयले जनाएको छ । टेलिग्राम च्यानल११२ ले जनाएअनुसार बोगोरोड्स्को गाउँ बाहिरको चिहान नजिकैको जङ्लमा दुर्घटना हुनुअघि जलिरहेको विमानलाई आवासीय क्षेत्रभन्दा बाहिर निकाल्न चालकदल सक्षम भएको थियो । यो दुर्घटना यो वर्षको दोस्रो आईएल ७६ दुर्घटना हो । सन् २०२४ को जनवरी २४ मा युक्रेनी सशस्त्र बलले ६५ युक्रेनी युद्धबन्दीसहित ७४ जना यात्रु बोकेको विमान खस्दा सबैको मृत्यु भएको रूसी समाचार संस्था तासले जनाएको छ ।
"जलवायु परिवर्तनले समाज, स्वास्थ्य र प्राकृतिक वातावरणलाई असर गर्यो : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्डले जलवायु परिवर्तनले समाज, स्वास्थ्य र प्राकृतिक वातावरणलाई असर गरेको बताएका छन्। जलवायु परिवर्तन, स्वास्थ्य र समानताका लागि दक्षिण र दक्षिण एसियाली क्षेत्रीय अनुसन्धान र नविन केन्द्रविषयक कार्यक्रमलाई आज सम्बोधन गर्दै प्रधानमन्त्री प्रचण्डले जलवायु परिवर्तन, स्वास्थ्य र सामाजिक न्यायसँग गासिएर आउने जटिलतालाई सम्बोधन गर्नुपर्ने बताएका हुन्। उनले जटिलता सम्बोधन गर्नका लागि बृहत रणनीति आवश्यक पर्ने बताए। समुदायमा बढ्दो रोग, कुपोषण, प्रदूषण र प्राकृतिक प्रकोपहरूबाट उत्पन्न हुने जलवायु परिवर्तनका असर कम गर्नका लागि त्यस्तो रणनीतिको आवश्यकता औंल्याए। यी चुनौतीहरूले मानव स्वास्थ्य र वातावरणलाई अन्योलतातर्फ धकेलेको छ, यसले स्थानीयस्तरमका लागि विस्तृत कार्यक्रमको आवश्यकता औंल्याएको छ, प्रधानमन्त्री प्रचण्डले भने, हाम्रो स्वास्थ्य प्रणाली र सामुदायलाई सशक्त बनाउन अनुसन्धान, नवीनता खोज र स्थानीय ज्ञानको उपयोग गर्नुपर्छ। उनले जलवायु परिवर्तनको असर पृथ्वीका हरेक कुनामा देखापरेको बताए। जलवायु वैज्ञानिकले स्पष्टरूपमा भनेका छन्, एक दशमलव ५ डिग्री सेल्सियसको सीमालाई पार गर्न हरितगृह ग्यास उत्सर्जनलाई उल्लेखनीय रूपमा घटाउनुपर्छ, प्रधानमन्त्री प्रचण्डले भने, विशेषगरी हाम्रो जस्तो अतिकम विकसित एवं पहाडी मुलुकहरूका लागि जलवायु परिवर्तनको कठोर वास्तविकता मात्र नभइ त्यसका परिणामहरू ज्यादै महत्त्वपूर्ण छन्। पहिरो, बाढी, वनजङ्गलको आगलागी, हिमतालको बिस्फोट र खडेरीहरू बारम्बार र भयावह हुँदै गएको उनको भनाई छ। पछिल्ला प्रतिवेदनअनुसार प्राकृतिक हिमश्रृखला र विश्वव्यापी स्रोतहरूको एक तिहाइ गुमेको उल्लेख गर्दै प्रधानमन्त्री प्रचण्डले यस्ता हानीनोक्सानीले जैविक विविधतालाई मात्र नभइ तटीय क्षेत्रमा रहेका अर्बौ मानिसहरूको जीविकोपार्जनलाई खतरामा पारेको बताए।"
"आजको मौसम : लुम्बिनी प्रदेशमा हावाहुरीको सम्भावना, गण्डकी, कर्णाली र सुदूरपश्चिममा हल्का वर्षा","काठमाडौं : नेपालमा पश्चिमी न्यून चापीय प्रणालीको साथै स्थानीय वायूको आंशिक प्रभाव रहेको जल तथा मौसम विज्ञान विभाग जनाएको छ। हाल कर्णाली र सुदूरपश्चिम प्रदेश लगायत देशको पहाडी भूभागमा आंशिक बदली रही बाँकी भूभागको मौसम मुख्यतया सफा रहेको छ । मौसम पूर्वानुमान महाशाखाले जारी गरेको बुलेटिनमा बिहीबार दिउँसो गण्डकी, कर्णाली र सुदूरपश्चिम प्रदेशको पहाडी भूभागको एकदुई स्थानमा छिटपुट देखि हल्का वर्षाको सम्भावना रहेको छ । देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। लुम्बिनी प्रदेशको थोरै स्थानहरुमा हावाहुरीको समेत सम्भावना रहेको छ। राती कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शुक्रबार देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको बुलेटिनमा उल्लेख छ। शनिबार गण्डकी र कर्णाली प्रदेशको पहाडी भूभागको एकदुई स्थानमा हल्का वर्षाको सम्भावना रहेको छ । देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको बुलेटिनमा उल्लेख छ।"
सडक दुर्घटनामा परी कुवेतमा ३ नेपालीको मृत्यु,"साउदी : वैदेशिक रोजगारीको लागि कुवेत पुगेका ३ नेपालीको मृत्यु भएको छ । १२ मार्च २०२४ का दिन उनीहरूको सडक दुर्घटनामा परी मृत्यु भएको हो। मृत्यु हुनेमा सानो भर्याङ्ग, नागार्जून२ काठमाडौंका सुजन कार्की , लयती पन्चदेवल विनायक५ आछामका सुरत बहादुर कडायत र वेंगादवार३ धनुषाका धिरज गुर्मछान मगर रहेका छन्। साथी सुरतको कोठाबाट कम्पनीको कामको लागि हिंड्ने क्रममा बाटो क्रसिङ गर्दा स्थानीय नागरिकको गाडीले ठक्कर दिंदा ३ जनाको घटनास्थलमै मृत्यु भएको थियो। दुर्घटना महाबुल्ला एरियाको सिसाईड रोडमा भएको थियो । मृतकहरु कुवेतको पापाजोन कम्पनीमा काम गर्दै आएका थिए । घटना पश्चात गाडी चालकलाई प्रहरीले नियन्त्रणमा लिनुको साथै मृतकहरुको शवलाई पोष्टमार्टमकोलागि फरवानिया हस्पिटल राखिएको छ । नेपाली राजदूतावास अनुसार दुर्घटनाको सुचना पाए लगतै परिवार तथा कम्पनसँग सम्पर्कमा रहेको र मृतकका शवहरु नेपाल पठाउने तथा इन्सुरेन्सको लागि पहल गर्नुको साथै आवश्यक प्रक्रिया अगाडि बढाउने जानकारी गरेको छ ।"
जति गठबन्धन फेर्दै उति विश्वासको मत घट्दै,"काठमाडौं : प्रधानमन्त्री पुष्पकमल दाहालले १४ महिनाभित्र तेस्रोपटक विश्वासको मत पाएका छन्। पहिलोपटक झन्डै सतप्रतिशत र दोस्रोपटक दुईतिहाइ समर्थन हासिल गरेका दाहालले यसपटक सामान्य बहुमत पाएका छन्। तेस्रोपटकको विश्वासको मत लिँदा झन्डै ५८ प्रतिशतमा खुम्चिए। प्रधानमन्त्री दाहाल तेस्रोपटक विश्वासको मत पाउँदा पनि प्रधानमन्त्री दाहालको गम्भीर देखिन्थे। मप्रति भरोसा गरेर मलाई समर्थन गर्ने र विपक्षमा मतदान गर्ने सबै माननीय सदस्यहरू धन्यवाद भन्न चाहन्छु, संसद् भवन परिसरमा सञ्चारकर्मीसँग कुराकानी गर्दै उनले भने, तेस्रोपटक विश्वासको मत पाएर काँधमा जिम्मेवारी थपिएको छ। फेरि पनि भन्न चाहन्छु, मेरो जिम्मेवारी अझ बढेको छ। तीनपटक विश्वासको मत लिँदै गर्दा अलगअलग अनुभूति भएको छ। ००० प्रधानमन्त्री दाहाललाई पहिलोपटक प्रतिनिधिसभाका ९९ दशमलव २५ प्रतिशत सांसदबाट विश्वासको मत प्राप्त भएको हो। नेकपा एमालेको सहयोगमा उनले २०७९ पुस २६ मा असाधारण बहुमत पाएका थिए। कांग्रेसले समेत सरकारलाई विश्वासको मत दिएपछि संसद् प्रमुख प्रतिपक्षविहीन झैं भएको थियो। ००० दुई महिनापछि नै सत्ता गठबन्धन फेरेका प्रधानमन्त्री दाहालले दोस्रोपटक अर्थात् २०७९ चैत ६ गते प्रतिनिधिसभामा विश्वासको मत लिए। त्यो बेला उनलाई झन्डै दुईतिहाइ सांसदले विश्वासको मत दिए। दाहाललाई कांग्रेस, राष्ट्रिय स्वतन्त्र पार्टी, जनता समाजवादी पार्टी एकीकृत समाजवादी, जनमत, लोकतान्त्रिक समाजवादी पार्टी, नागरिक उन्मुक्ति, राष्ट्रिय जनमोर्चा र स्वतन्त्र सांसदले विश्वासको मत दिए। नेकपा एमाले र राष्ट्रिय प्रजातन्त्र पार्टी (राप्रपा) विपक्षमा रहे। नेपाल मजदुर किसान पार्टी (नेमकिपा) तटस्थ बस्यो। ००० तर, तेस्रोपटक विश्वासको मतका लागि प्रस्ताव पेस गर्दा प्रधानमन्त्री दाहालमा विगतको झैं ओज थिएन। सत्ता साझेदार दलका नेताहरूले नै आलोचनात्मक समर्थन गरे। संसद्बाट पटकपटक विश्वासको मत पाएका दाहाललाई जनताको विश्वास जित्नुपर्ने चुनौती छ। बुधबारको प्रतिनिधिसभा बैठकमा उनको पक्षमा १ सय ५७ मत पयो। प्रस्तावको विपक्षमा १ सय १० मत परेको छ। मत दिन्न भन्ने पक्षमा १ मत परेको छ। मतदानमा उपस्थित २ सय ६८ सांसद उपस्थित थिए। विश्वासको प्रस्तावको पक्षमा रहेको संख्या प्रतिनिधिसभामा तत्काल कायम रहेको सम्पूर्ण सदस्य संख्याको सामान्य बहुमत हो। सभामुख देवराज घिमिरेले विश्वासको प्रस्ताव बहुमतले पारित गरेको घोषणा गरे। सत्ता गठबन्धन दलहरू नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी (रास्वपा), जनता समाजवादी पार्टी (जसपा), नेकपा (एकीकृत समाजवादी) र नागरिक उन्मुक्ति पार्टी (नाउपा) ले पक्षमा मतदान गरे। त्यस्तै, स्वतन्त्र सांसदहरू प्रभु साह, अमरेशकुमार सिंह र योगेन्द्र मण्डलले समेत विश्वासको मत दिए। विश्वासको मतको विपक्षमा प्रमुख प्रतिपक्ष दल नेपाली कांग्रेस, राष्ट्रिय प्रजातन्त्र पार्टी (राप्रपा), लोकतान्त्रिक समाजवादी पार्टी(लोसपा), जनमत पार्टी र राष्ट्रिय जनमोर्चा (राजमो) ले मतदान गरे। नेपाल मजदुर किसान पार्टी (नेमकिपा) का सांसद प्रेम सुवाल भने तटस्थ रहे। प्रधानमन्त्री दाहालले नेपालको संविधानको धारा १०० (२) अनुसार, विश्वासको मत लिएका हुन्। नेपाली कांग्रेससँगको गठबन्धन तोड्दै सत्ता समीकरण फेरिएपछि सरकारमा सहभागी नेपाली कांग्रेसले आफ्नो समर्थन फिर्ता लिएको थियो। सरकारमा सहभागी दलले समर्थन फिर्ता लिएमा ३० दिनभित्र प्रधानमन्त्रीले विश्वासको मतका लागि प्रतिनिधिसभा समक्ष प्रस्ताव राख्नुपर्ने संवैधानिक व्यवस्था छ। गत फागुन २१ गते प्रधानमन्त्री दाहालले नेपाली कांग्रेससँगको गठबन्धन तोडेका थिए। नेपाली कांग्रेस सरकाबाट बाहिरिएपछि समर्थन पनि फिर्ता लिएको थियो। त्यसलगत्तै नेकपा एमाले, राष्ट्रिय स्वतन्त्र पार्टी, जनता समाजवादी र एकीकृत समाजवादीसहितका दलको नयाँ गठबन्धन बनेको थियो। समीकरण फेर्दै विश्वास बटुल्दै नेकपा एमालेसँगको सहकार्य तोडेपछि प्रधानमन्त्री दाहालले दोस्रोपटक विश्वासको मत लिएका थिए। २०७९ फागुन १५ गते एमाले सरकारबाट बाहिरिएको थियो। त्यसपछि चैत ६ गते प्रधानमन्त्री दाहालले दोस्रोपटक विश्वासको मत लिएका थिए। प्रतिनिधिसभा बैठकमा उपस्थित २ सय ६२ सांसदमध्ये १ सय ७२ जनाले पक्षमा मतदान गरेका थिए। विपक्षमा ८९ सांसदले मतदान गरेका थिए। दोस्रो पटकको विश्वासको मत लिँदा नेपाल मजदुर किसान पार्टीले मत दिन्न भनेको थियो। त्यसअघि २०७९ मंसिरमा भएको प्रतिनिधिसभा निर्वाचनपछि पहिलोपटक प्रधानमन्त्री दाहालले विश्वासको मत लिएका थिए। सदनमा उपस्थित २ सय ७० मध्ये २ सय ६८ जनाले समर्थन गरेका थिए। २०७९ पुस २६ मा विश्वासको मत लिँदा नेकपा एमाले, राष्ट्रिय स्वतन्त्र पार्टी (रास्वपा) राष्ट्रिय प्रजातन्त्र पार्टी र जनता समाजवादी पार्टी (जसपा) लगायतको समर्थन थियो। त्यसबेला नेपाली कांग्रेसले समेत विश्वासको मत दिएका थियो। राष्ट्रिय जनमोर्चाका सांसद चित्रबहादुर केसी र नेपाल मजदुर किसान पार्टीका सांसद प्रेम सुवालले विपक्षमा मतदान गरेका थिए। सत्तारूढ दलकै आलोचनात्मक समर्थन सत्ता गठबन्धन राष्ट्रिय स्वतन्त्र पार्टी र नेकपा एकीकृत समाजवादी, जनता समाजवादी पार्टीका नेताहरूले आलोचनात्मक समर्थन गरे। प्रतिनिधिसभा बैठकमा बोल्दै सत्ता साझेदार राष्ट्रिय स्वतन्त्र पार्टीका उपसभापति स्वर्णिम वाग्लेले प्रधानमन्त्री दाहाललाई जोखिम मोलेरै साथ दिएको चर्चा गर्दै सरकारमा रहेर काम गर्न नसके आफंै बाहिरिने बताए। नयाँ पार्टी हो। सरकारमा नगएर चोखो बसेको भए पनि हुन्थ्यो। पुराना दलहरूसँग नटाँसिएको भए पनि हुन्थ्यो। एकैचोटी २०८४ सालमा बहुमत ल्याएर शासन सम्हालेको भए हुन्थ्यो भन्ने हाम्रो पार्टीभित्र र बाहिर पनि जनमत छँदै छ, उनले भने, हाम्रो यो प्रवेश ससर्त छ। काम गर्न आएका हौं। सरकारमा रहेर डेलिभरि गर्न सकिन्छ की भनेर आएका छौं। सुशासन र युवाकेन्द्रित मन्त्रालयहरू रोजरै लिएका छौं। गर्न नसकेको दिन आफैं बाहिरिन्छौं। प्रधानमन्त्रीज्यूलाई सजिलो बनाइदिन्छौं। हामीलाई गलहत्याउन पर्दैन। यसअघि कांग्रेस र माओवादीबीचको गठबन्धनतर्फ लक्षित गर्दै वाग्लेले व्यंग्य गरे। उनले भने, कसिलो र अजम्बरी जस्तो लाग्ने गठबन्धन हठात् र आकस्मिक ढंगले टुट्नु। एकातिर माया नपुुगेको गुनासो। अर्कोतिर धोका भएको आक्षेप हामीले सुनिरहेका छौं। अस्थिरता, बेइमानी जस्ता भाष्यभन्दा माथि उठेर प्रधानमन्त्रीको बेचैनीको जरैसम्म पुग्न खोज्यौ भने उहाँलाई न्याय गर्दछौं। नेकपा एकीकृत समाजवादीका उपाध्यक्ष राजेन्द्र पाण्डेले प्रतिनिधिसभा बैठकमा बोल्दै प्रधानमन्त्री दाहालको आलोचना गरे। संविधानको रक्षाको लागि पार्टीभित्र जन्मेको व्यक्तिवादका विरुद्धमा उत्रेर छुट्टै विद्रोह गरेर आएको शक्ति हो। आफैंले बनाएको पार्टी तोडेर विष पिएर हामीहरू तपाईंको पक्षमा उभिएका थियौं। हामीलाई बाटामा छोडेर खोलाको बगरमा खोलाले ठुटो छोडे झैं छोडेर हिँड्नुभयो। योभन्दा अनैतिकता के हुन्छ ? म प्रधानमन्त्रीलाई प्रश्न गर्छु, योभन्दा अनैतिकता के हुन्छ ? पाण्डेले भने, एकचोटी हाम्रो पार्टीको ठाउँमा उभिएर सोच्नुहोस्। अघि पनि यहाँ कुरा आएको छ, ओलीजी र शेरबहादुरजीले घाँटी जोडे भने तपाईंको हालत के हुन्छ ? प्रधानमन्त्री दाहालको विगतको व्यवहारप्रति अप्रिय लागेको उनले बताए। जनता समाजवादी पार्टी (जसपा)का सांसद राजकिशोर यादवले प्रधानमन्त्री दाहालललाई सत्ता गठबन्धन धेरैपटक फेरबदल नगर्न आग्रह गरे। इतिहास रच्ने अन्तिम क्षण हो। धेरै प्रयोग गर्ने मान्छे हुनुहुन्छ, इनफ इज इनफ होला, त्यसो नगर्नु होला, उनले भने। गणपूरक र प्राविधिक रूपमा बहुमत पुयाउन दाहाललाई विश्वासको मत दिन तयार भएको उल्लेख गर्दै उनले अघिल्लोपटक विश्वासको मत माग्दा प्रधानमन्त्री दाहालमा देखिएको दृढ, विश्वास, ओज तेस्रोपटक नदेखिएको बताए। धोखा खाएकाहरू एकै ठाउँमा उँभिए के हुन्छ ?: शर्मा नेपाली कांग्रेसका महामन्त्री विश्वप्रकाश शर्माले प्रधानमन्त्री दाहालले गठबन्धन तोड्दा नेपाली कांग्रेसलाई आक्षेप लगाएकोमा आपत्ति जनाए। प्रधानमन्त्री दाहालले सत्ताकोलागि कांग्रेस र एमालेलाई पालैपालो धोखा दिने काम गरिरहेको उनको भनाई थियो। तपाईँबाट धोखा खाएकाहरू एक ठाउँमा उभिए के हुन्छ ? महामन्त्री शर्माले प्रश्न गरे, पोहोर एमाले विपक्षमा रहेको अहिले कांग्रेस विपक्षमा रहेको पालैपालो विपक्षमा रहेकाहरूको हिसाब जोड्दै गर्दा क्लियर हुँदैन र ? पालैपालै विपक्षमा उभिएकाहरू एउटै पक्षमा उभिए भने पनि धोका खाएकाहरू एक हौं भन्ने नारा लाग्यो भने राजनेताको गद्दीको हालत के होला ? अहिले रुवाबासी किन ? ओली सत्ता सहयात्री नेकपा (एमाले) का अध्यक्ष केपी शर्मा ओलीले प्रधानमन्त्री पुष्पकमल दाहाललाई समर्थनभन्दा बढी विपक्षी नेपाली कांग्रेसलाई व्यंग्य गर्नमा शब्दहरू खर्च गरे। अहिले विश्वासको मत किन नदिने ? भन्दै नेपाली कांग्रेसलाई प्रश्न गर्दै भने, नेपाली कांग्रेसका मित्रहरू, अहिले यो रुवाबासी ? खै पोहोर साल हामीले रुवाबासी केही पनि गरेनौं त। खुसीसाथ छोडेका थियौं। गरिखानुुस् भनेका थियौं। शुभकामना भनेका थियौं। उनले आफूलाई प्रधानमन्त्री हुने कुनै इच्छा नभएको बताए। व्यंग्य गर्दै उनले भने, पोहोर साल मैले प्रस्ताव गरेर पुष्पकमल दाहाल प्रचण्ड ज्यूलाई प्रधानमन्त्री बनाएको थिएँ। नेपाली कांग्रेस भोट नै नमागी हतारिएर, हौसिएर, उत्साहित भएर नयाँ बेट्री हालेको जस्तो थियो। समर्थन गरेको थियो। अहिलेचाहिँ किन समर्थन नगर्ने ? पोहोर समर्थन गर्न हुने। यसपटक के भो त्यस्तो फेरि ?"
अस्थिर सत्ताका गम्भीर असर,"संघको सत्ता गठबन्धनमा फेरबदली हुँदा त्यसको परकम्प प्रदेशहरूसम्म पुगेको छ । संघमै एक जना मन्त्रीले वर्ष दिन पनि काम गर्न नपाउँदा नीति तथा कार्यक्रम कार्यान्वयनमा अवरोध देखिनु स्वाभाविक भयो । प्रदेशहरूमा पनि वर्ष दिन पूरा हुँदा नहुँदै सत्ता फेरिँदै छन् । त्यसको असर के भने भइरहेको सरकारले कुनै पनि योजना भनेअनुसार पूरा गर्न पाएका छैनन् । र, अघिल्लो सरकारका योजना अलपत्र छन् । त्यसमाथि आफू सत्ताबाट हट्ने निश्चित भएपछि जबरजस्ती रकमान्तर गरी बजेट आफू अनुकूल योजनामा राख्ने होडबाजी नै चलेको छ । बहुवर्षे योजना थपेर आउँदा सरकारहरूलाई अप्ठेरोमा पार्ने खेल पनि गण्डकी, लुम्बिनीलगायत प्रदेशहरूमा देखिएको छ । सत्ता अस्थिर हुँदाका अवयव धेरै छन् । भालुबाङप्यूठान राजमार्ग जमानामा कोरिएको हो । जनताले नै खनीखोस्री खुलाएको बाटोमा सरकार फेरिएपिच्छे कहिले बजेट पर्छ त कहिले बजेट काटिन्छ । र, पञ्चायतकै बेलामा सुरु भएको राजमार्ग अहिलेसम्म पूरा भएको छैन । लुम्बिनीमा शंकर पोखरेल मुख्यमन्त्री हुँदा बनाएको घरघरै धाराको योजना अर्काे सरकार आएपछि अलपत्र बन्यो । गण्डकीका संस्थापक मुख्यमन्त्री पृथ्वीसुब्बा गुरुङले स्थापना गरेको गण्डकी विश्वविद्यालयलाई बजेट कम दिएर कांग्रेस नेता सुरेन्द्र पाण्डेको सरकारले राजनीति गयो । गुरुङका पालामा खुलेका संस्था खारेजीको तयारी गर्दागर्दै पाण्डे सरकार नै खारेजीको डिलमा छ । पालिकाहरूमा समेत अघिल्लो कार्यकालमा अघि सारेका गतिला योजनालाई पनि निरन्तरता नदिने प्रवृत्ति छ । बुटवल उपमहानगरपालिकाको सिंगो बुटवल एक विद्यालय कार्यक्रम अघिल्लोपटक थियो, यसपालि छैन । यस्ता थुप्रै विकृति र विसंगतिपूर्ण राजनीति संघदेखि प्रदेश हुँदै पालिकासम्म पुगेको छ । यो सबै निर्वाचन प्रणालीमा भएको कमजोरीको परिणाम हो । अहिलेकै निर्वाचन प्रणालीले कुनै पनि दल बहुमतसहित सत्तामा पुग्न असम्भवजस्तै छ । अनि गठबन्धन फेरिरहन्छ र सत्ता अस्थिर भइरहन्छ । जसको फलस्वरूप विकास निर्माणले गति लिँदैन । कर्मचारीमा उस्तै अस्थिर मानसिकता विकास भइरहेको छ । काम गर्ने मनोबल कर्मचारी वृत्तमा छैन । योजना कार्यान्वयनमा ढिलासुस्ती वा घरी कुनै योजना र कार्यक्रम अनि फेरि घरी अर्काे योजना र कार्यक्रम बन्दा कुनै पनि पूरा भएका छैनन् । लक्ष्यविहीनता नै अस्थिर सत्ताको खेलले सिर्जना गरेको छ । दलहरू सत्तामा पुग्दासम्म देशमा विकास र शान्ति देख्ने तर प्रतिपक्षमा गएपछि नदेख्ने गरिरहँदासम्म अस्थिरताको चाकाचुली चलिरहन्छ । यसको निराकरण भने निर्वाचन प्रणालीमा सुधार नै हो । दल र नेता अनि जनप्रतिनिधिहरूमा राजनीतिक संस्कारको विकास हो ।"
सुनसरीको बराहक्षेत्रमा ६ सय ७९ किलो तयारी गाँजा नष्ट,"विराटनगर : सुनसरीको बराहक्षेत्र नगरपालिका६ मा बुधबार ठूलो परिमाणको लागूऔषध गाँजा नष्ट गरिएको छ। प्रहरीको सक्रियतामा बराहक्षेत्रको चक्रघट्टीस्थित इलाका प्रहरी कार्यालय महेन्द्रनगरनजिक आगो लगाएर लगभग ६ सय ७९ किलोग्राम गाँजा नष्ट गरिएको हो। जिल्ला अदालतको अनुमति लिँदै ६ सय ७८ दशमलव ७७ किलो गाँजा जलाएर नष्ट गरिएको जानकारी सुनसरी प्रहरी प्रमुख एसपी विपिन रेग्मीले दिए। उनका अनुसार जिल्ला अदालत, जिल्ला प्रशासन कार्यालय, बराहक्षेत्र नगरपालिका तथा बराहक्षेत्र६ का जनप्रतिनिधि र कर्मचारीको रोहबर एवं उपस्थितिमा गाँजा नष्ट गरिएको हो। प्रयोग गर्न नमिल्ने गरी नष्ट गरिएको तयारी गाँजा नेपाल र सशस्त्र प्रहरीले फागुन महिनामा सुनसरीको बराहक्षेत्र नगरपालिका एरियाबाट बरामद गरेका हुन्। पूर्वी नेपालको धनकुटा, भोजपुर, उदयपुरलगायतका जिल्लामा उत्पादन हुने अवैध गाँजा एम्बुलेन्सलगायतका सवारीसाधनको प्रयोग गरेर तस्करी गर्दै गरेको अवस्थामा बरामद गरिएको एसपी रेग्मीले बताए। बराहक्षेत्र९ राजाबासबाट प्रहरीले फागुन १ गते बिहान ४ सय ६ किलो ९ सय ४० ग्राम गाँजा बरामद गरेको थियो। प्रदेश ०१०२००१ ज ४०५० नम्बरको स्कोरपियो गाडीमा राखेर ल्याउँदै गर्दा इलाका प्रहरी कार्यालय महेन्द्रनगरबाट इन्सपेक्टर रामप्रसाद तिमल्सिनाको नेतृत्वमा खटिएको टोलीले गाँजा बरामद गरेको हो। स्कोपियो र गाँजासहित गाडी चालक सुनसरीको धरान उपमहानगरपालिका१७ का २५ वर्षीय सूर्य राई र भोजपुरको हतुवागढी गाउँपालिका८ घर भइ धरान१७ मा बस्दै आएका २९ वर्षीय लक्ष्मण वान्तवा राई पक्राउ परेका थिए। गाँजा ओसारपसारमा संलग्न फरार भएपछि नियन्त्रणमा लिने क्रममा प्रहरीले दुई राउण्ड हवाई फायर गरेको थियो। प्लाष्टिकका १३ वटा बोरामा प्याक गरेर स्कोरपियोभित्र राखिएको अवस्थामा गाँजा बरामद भएको प्रहरीको भनाइ छ। पक्राउ परेका सूर्य र लक्ष्मणविरुद्ध लागूऔषध ऐनअन्तर्गतको मुद्दा चलाउन प्रहरीले अदालतबाट म्याद थप गरेर अनुसन्धान गरिरहेको छ। त्यस्तै, लुकाइछिपाइ एम्बुलेन्समा राखेर ओसारपसार गर्दैगर्दा २ सय ७१ किलो १ सय ३० ग्राम गाँजा सशस्त्र प्रहरीले बराहक्षेत्र१ बगुवाको धर्मद्वारबाट फागुन १३ गते बिहान बरामद गयो। सशस्त्रले को १ च २०३७ नम्बरको एम्बुलेन्स रोकेर खानतलासी गर्दा प्लाष्टिकको ९ वटा बोरामा प्याक गरेर राखेको अवस्थामा गाँजा फेला परेको थियो। गाँजा लोड गरिएको एम्बुलेन्स छाडेर चालक फरार बनेका थिए। गाँजा र एम्बुलेन्स नियन्त्रणमा लिएर सशस्त्र प्रहरीले आवश्यक अनुसन्धान एवं कारबाहीका लागि नेपाल प्रहरीको जिम्मा लगाएको थियो। गाँजाको ओसारपसार एवं कारोबारमा संलग्न ६ जनालाई पछि नेपाल प्रहरीले पक्राउ गयो। पक्राउ परेकामाथि लागूऔषध मुद्दामा अनुसन्धान जारी रहेको प्रहरीले जनाएको छ। इन्सपेक्टर तिमल्सिना नेतृत्वको टोलीले एम्बुलेन्स चालक सुनसरीको धरान१० का २५ वर्षीय रोहन विशुन्खेसहित गाँजाको अवैध धन्दामा संलग्न धनकुटाको सहिदभूमि गाउँपालिका२ घर भइ धरान१३ मा बस्दै आएका ३५ वर्षीय सन्दीप भनिने बाहानसिंह राई, सहिदभूमि२ घर भइ धरान१३ मा बस्दै आएका २१ वर्षीय थामकुमार राई, सहिदभूमि२ घर भइ धरान१३ मा बस्दै आएका २५ वर्षीय रिजन राई, सहिदभूमि२ घर भइ धरान१६ मा बस्दै आएका ३० वर्षीय कुसुमराज राई र भोजपुरको हतुवागढी९ घर भइ बराहक्षेत्र६ मा बस्दै आएका ३२ वर्षीय कुमार राईलाई पक्राउ गरेको हो। यसैबीच, फागुन २४ गते दिउँसो बराहक्षेत्र६ पटवारी चोकबाट ५० वर्षीया कुमारी राई गाँजासहित पक्राउ परिन्। अवैध गाँजा लुकाइछिपाइ राखेर बिक्री गर्ने गरेको विशेष सूचनाका आधारमा प्रहरीले उनको घरमा छापा हानेको थियो। घर खातलासी गर्दा ७ सय ग्राम गाँजा फेला परेपछि राईलाई प्रहरीले पक्राउ गरेको हो। लागूऔषध मुद्दा चलाउन उनीमाथि प्रहरीले अनुसन्धान गरिरहेको छ। नेपालमा उत्पादित गाँजा ठूलो परिमाणमा भारततर्फ तस्करी हुने गरेको छ। नेपालमा भन्दा दोब्बर बढी मूल्य पर्ने भएकाले सुरक्षाकर्मीलाई छल्दै गाँजा भारततर्फ तस्करी हुने गरेको नेपाल प्रहरीका अधिकारी बताउँछन्। अधिकारीहरुका अनुसार नेपालमा प्रति किलोग्राम १५ हजार रूपैयाँमा पाइने गाँजा भारत पुयाउँदा ३० हजार रूपैयाँसम्म पर्ने गरेको छ। दोब्बर बढी मूल्य पाइने भएकै कारण एम्बुलेन्सलगायतका सवारीसाधनको प्रयोग गरेर गाँजा भारततर्फ तस्करी हुने प्रहरीको विभिन्न अनुसन्धानले देखाएको छ। बुधबार नष्ट गरिएको गाँजाको मूल्य नेपालमा १ करोड २० लाखभन्दा बढी पर्ने प्रहरी स्रोतको दाबी छ। कोशी प्रदेश प्रहरी कार्यालय विराटनगर र जिल्ला प्रहरी कार्यालय सुनसरीको सहयोगमा महेन्द्रनगर प्रहरीले गाँजालगायतका लागूऔषध नियन्त्रणका लागि विशेष अभियान चलाएको छ। नेपाल र सशस्त्र प्रहरीले सक्रियता बढाएसँगै ठूलो परिमाणमा गाँजा बरामद भइरहेको छ। कानुनले बर्जित गरेको लागूऔषध नियन्त्रण गर्नका लागि अभियान चलाइएको छ। प्रभावकारी हिसाबले प्रहरी परिचालन गरिएको छ, सुनसरी प्रहरी प्रमुख एसपी रेग्मीले भने, सुरक्षा सक्रियता बढाएसँगै धमाधम गाँजा बरामद हुन थालेको छ। गाँजालगायतका लागूऔषध नियन्त्रणमा उल्लेखनीय काम भइरहेको छ। उनले लागूऔषधको ओसारपसार एवं कारोबारसँग सम्बन्धित सूचना तत्काल प्रहरीलाई उपलब्ध गराएर सहयोग पुयाउन पनि सबैमा आग्रह गरेका छन्। प्रहरीलाई खबर गर्नेको सबै विवरण गोप्य राखिने रेग्मीले बताए।"
६ वर्षपछि हुने भयो जग्गा फुकुवा,"दैलेख : दैलेखसुर्खेत सीमा क्षेत्रमा निर्माण भएको रातानाङ्लाधरमपोखरा सडक क्षेत्रको जग्गा ६ वर्षपछि फुकुवा हुने भएको छ। निर्माणको क्रममा सडकको लगत कट्टा गर्न भन्दै दैलेखको गुराँस गाउँपालिका ५, ६ र ८ तथा सुर्खेतको वीरेन्द्रनगर नगरपालिका १३, १५ र १६ का गरी ७८ जना नागरिकका जग्गा रोक्का थिए। यसअघि यस विषयमा अन्नपूर्ण पोस्ट्मा सडक बनेको ६ वर्ष बित्यो, रोक्का जग्गा भएन फुकुवा शीर्षकमा समाचार प्रकाशन भएको थियो। सडक निर्माणको क्रममा रोक्का राखिएका जग्गाहरू अन्ततः फुकुवा हुने भएको हो। कर्णाली प्रदेश सरकारअन्तर्गतको पूर्वाधार विकास निर्देशनालयले जग्गा फुकुवा गरिदिन मालपोत कार्यालय दैलेखलाई पत्राचार गरेको छ। निर्देशनालयका निमित्त निर्देशक इन्जिनियर रामशरण आचार्यले सडक आसपासको रोक्का रहेका जग्गा फुकुवा गर्न मालपोत कार्यालय दैलेखलाई पत्राचार गरिएको बताए। निर्देशनालयले भनेको छ, सडक निर्माण गर्दा जग्गाहरू रोक्का गरिएको र उक्त सडक निर्माण परियोजना कार्यान्वयन भई सञ्चालनमा आएकोले जग्गाहरू रोक्का राख्न नपर्ने भएकाले रोक्का फुकुवा गरिदिनु। निर्देशनालयले पत्रसँगै सडक आसपासमा रोक्का राखिएका जग्गाधनीको नाम, ठेगाना, जग्गाको कित्ता नं र क्षेत्रफल पनि संलग्न गरी पठाएको छ। यसअघि सडक निर्माणका क्रममा रोक्का राखिएका जग्गा फुकुवाका लागि गुराँस गाउँपालिकाका तीन वटै वडा र गुराँस गाउँ कार्यपालिकाको कार्यालयबाट सिफारिस भइसकेपछि मालपोत कार्यालय दैलेखले पूर्वाधार विकास निर्देशनालयलाई रोक्का भएका जग्गा फुकुवाका लागि सहजीकरण गरिदिन भन्दै पत्र पठाएको थियो। सडक निर्माण आयोजना क्षेत्रको जग्गाधनीको विवरण कार्यालयमा फेला नपरेको भन्दै निर्देशनालयले जग्गा फुकुवाको प्रक्रिया अघि बढाउन आनाकानी गरिरहेको थियो। गुराँस गाउँपालिका८ का वडाध्यक्ष एवं प्रवक्ता दीपेन्द्र ओलीले रातानाङ्लाधरमपोखरा सडकखण्ड आसपासमा रहेका गुराँस गाउँपालिका ५, ६ र ८, वीरेन्द्रनगर नगरपालिका १३ तथा चिंगाड गाउँपालिका ५ का ७८ जना नागरिकका निजी जग्गा फुकुवा गर्न सफलता प्राप्त भएको बताए। आव २०७२७३ मा रोक्का भई २०७७५ मा कार्य सम्पन्न भएलगत्तै फुकुवा हुनुपर्ने थियोे, तर विभिन्न कारणले रोकिएको रहेछ। संघीयतापछि जग्गा फुकुवाका जिम्मेवार कार्यालयहरू नै खारेज भएसँगै समस्या थियो। हाम्रो अथक प्रयासपछि जग्गा फुकुवा भएको छ, उनले भने। तत्कालीन जिविसअन्तर्गगत जिल्ला प्राविधिक कार्यालय सुर्खेतबाट राष्ट्रिय ग्रामीण सडक सुदृढीकरण कार्यक्रम नाममा रातानाङ्लाधरमपोखरामटेला दह सडक कार्यान्वयन भएको थियो। तत्कालीन समयमा श्री दिवारोशन जेभीले उक्त सडक निर्माणको जिम्मा पाएको थियो। २०७२ चैत्र २५ गते ठेक्का सम्झौता भएको उक्त आयोजना निर्माणको काम २०७४ असार २९ मा सकिएको थियो। उक्त आयोजना कुल १० करोड, ९६ लाख, ३८ हजार २ सय ३२ रूपैयाँ लागतमा निर्माण भएको हो। उक्त सडक निर्माणका क्रममा रातानाङ्लादेखि धरमपोखरा सडक क्षेत्रमा रहेका ७८ जना जग्गाधनीको जग्गा फुकुवा नहुँदा मारमा परेका थिए।"
