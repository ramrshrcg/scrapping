शीर्षक,विवरण
दूध र मासुबाटै एन्टिबायोटिक,"मानिसको मृत्यु कालगतिले हुनु सामान्य हो । रोगव्याधि र दुर्घटनाले हुनुचाहिँ असामान्य मान्नुपर्छ । मानिसको मृत्यु कालगतिले हुनु सामान्य हो । रोगव्याधि र दुर्घटनाले हुनुचाहिँ असामान्य मान्नुपर्छ । त्यसमाथि अचेल मानव शरीर औषधोपचारले पनि निको नहुने अवस्थामा पुग्दैछ । त्यसको कारण प्रतिजैविक औषधि अर्थात् एन्टिबायोटिकको प्रयोग हो । सामान्य सञ्चो नहुँदा पनि धेरै डोजको एन्टिबायोटिक सेवन वा प्रयोग गर्दै अरू बेला सामान्य औषधिले पनि काम नगर्ने हुँदै गइरहेको छ । त्यस्तो अवस्थालाई एन्टिबायोटिक्स रेसिस्टेन्स भनिन्छ । पछिल्लो समय मानिसको मृत्युको मुख्य कारण असाध्य रोगहरूमात्रै नभई एन्टिबायोटिक्स रेजिस्टेन्स पनि हुन थालेको विश्व स्वास्थ्य संगठनकै भनाइ छ । औषधिहरूको जथाभावी सेवनबाट मात्रै मानव शरीरमा एन्टिबायोटिक्स प्रवेश गर्दैन । अर्काे माध्यम खाना हो । दूध र मासुजस्ता खाद्यपदार्थबाट समेत मानव शरीरमा एन्टिबायोटिक्स प्रवेश भइरहेको छ । व्यावसायिक रूपमा कुखुरापालन गर्दा कुखुरालाई रोगबाट बचाउन र रोग नलागोस् भनेर एन्टिबायोटिक्स दिने गरिन्छ । अर्काेतिर दानामै समेत एन्टिबायोटिक्स हुन्छ र त्यो कुखुरा वा गाईभैंसीलाई खुवाउँदा तिनको शरीरमा जान्छ । अनि फेरि मासु र दूध हुँदै मानव शरीरमा आउँछ । दूध र मासुकै परीक्षणबाट तिनमा एन्टिबायोटिक्सको अवशेष भेटिएको छ । अर्काेतिर एन्टिबायोटिक्सको आयातको बढ्दो मात्राले पनि यसको प्रयोग दर्शाउँछ । सन् २०२० मा ७ हजार २ सय किलो एमोक्सिसिलिन नामको एन्टिबायोटिक नेपाल आयात भएको थियो, जब कि पाँच वर्षअघि त्यसको आधामात्रै आयात हुन्थ्यो । कुखुरा, गाई, बंगुरहुँदै अचेल बाख्रापालनमा पनि एन्टिबायोटिक्स प्रयोग हुन थालेको राष्ट्रिय पशु स्वास्थ्य अनुसन्धान केन्द्रकै विज्ञहरू बताउँछन् । जलवायु परिवर्तनका कारण पशुपन्छीको स्वास्थ्यमा पनि नकारात्मक असर पर्दै गएको छ र तिनको स्वास्थ्योपचारमा एन्टिबायोटिक्सको प्रयोग वृद्धि भएको छ । खासमा थुनेलोको उपचार गर्न एन्टिबायोटिक्स प्रयोग गरिएको गाईको दूध केही दिन खानु हुँदैन । एन्टिबायोटिक्स दिइएका कुखुरा पनि दुई साताजस्तो पछि मात्रै मासुका लागि प्रयोग गरिनुपर्छ । तर नेपालका डेरीहरूमा दूधमा एन्टिबायोटिक्सको अवशेष जाँच्ने विधि प्रयोग गरिन्न । जुन गरिनुपर्छ । मासु तथा दूध हरेकमा एन्टिबायोटिक्सको अवशेष शून्य रहेको सुनिश्चितता गर्ने विधि बसाल्न राज्यले नियमन कडा गर्नुपर्छ । त्यस्तो विधि बसाल्नुपर्छ । उपभोक्ता सचेत हुनुपर्ने त छँदैछ । तर जथाभावी भइरहन दिने हो भने यसले ढिलोचाँडो भयावह सिर्जना गर्ने नै छ ।"
"साहित्य कथ्ने, पत्रकारिता मथ्ने विधा","काठमाडौं : सामान्य घटनाक्रमको जानकारी लिनमा मूलधारका मिडियाभन्दा सामाजिक सञ्जालहरू अघि हुन थालेका छन्। संसारभरकै पत्रकारिताले अहिले सामाजिक सञ्जालको चुनौती सामना गरिरहेको छ। अन्नपूर्ण पोस्ट् दैनिकका प्रधान सम्पादक अखण्ड भण्डारी अहिलेको समयलाई पत्रकारिताको संक्रमणकालको संज्ञा दिन्छन्। हामी संक्रमकालीन अवस्थामा छौं। गहनभन्दा भाइरल र चटपटे कन्टेन्ट बढी जान थालेका छन्, उनी भन्छन्। उनकै भनाइमा अचेल सामाजिक सञ्जालमा आएका विषय नै अहिले पढिन थालिएको छ र हार्ड न्युजको ठाउँ यसैले लिएको छ। अबको पत्रकारिता फरक ढंगबाट पाठकको मन छुने हुनुपर्ने भण्डारी जोड दिन्छन्। साहित्य र पत्रकारिताको भिन्नताबारे उनले भने, साहित्य कथ्थे कला हो भने पत्रकारिता मथ्ने कला हो। शून्यमा पनि कथ्न सकिन्छ। तर, मथ्नका लागि केही चाहिन्छ। भण्डारीले पत्रकारिताभन्दा साहित्यको दर्जा माथि हुने बताए। समाचार लेखेर एउटा पत्रकार सेलिब्रेटी नबन्न सक्छ। तर, एकजना साहित्यकार सेलिब्रेटी हुन सक्छ, उनले साहित्यको महत्व दर्शाउँदै भने। सूर्य नेपाल कलिङ साहित्य महोत्सवको तेस्रो दिन भण्डारी एक वक्ता थिए। वरिष्ठ पत्रकार बविता बस्नेत र शेखर खरेलसँग रेडियोकर्मी अच्यूत घिमिरेले अन्तरसंवाद गरेका थिए। शुक्रबार सुरु साहित्य महोत्सवको अन्तिम दिनको अन्तिम सत्रमा साहित्य प्रवद्र्धनमा पत्रकारिताको भूमिकाका बारेमा भण्डारीले बोलेका थिए। साहित्यकारसमेत रहेकी पत्रकार बस्नेतले साहित्यले पार्ने प्रभाव पत्रकारिताले पार्ने प्रभावभन्दा बढी हुने बताइन्। पत्रकारिता र साहित्य दुवैको आफ्नै महत्व रहे पनि साहित्य सिर्जनामा आफ्नै मन र मस्तिष्क समेटिने उनले बताइन्। पत्रकारितामा बाहिरी परिवेश हुन्छ। तर, साहित्य आफ्नै परिवेश र मेरो सिर्जना हो। यसमा आफ्नै मन र मस्तिष्क हुन्छ। पत्रकारिताभन्दा साहित्य सिर्जना प्यारो हुन्छ, उनले भनिन्। पत्रकारितामा देखेको कुरा साहित्यमा ढाल्न मन दुखाउनुपर्ने बताउँदै बस्नेतले साहित्यलाई भावनासँग जोडिन्। पत्रकारिता गर्न फिल्डमै जानुपर्छ। यो रियालिटी बेस नै हुनुपर्छ। पत्रकारिता गर्न तालिम लिएर गर्न सकिन्छ, उनले भनिन्, तर तालिम लिएर साहित्यकार भएको कतै सुनिएको छैन। एकजना साहित्यकारले ब्रह्माण्ड भ्याइदिन सक्छ। ठूला ब्रोडसिटहरूले पनि साहित्यलाई ठाउँ दिइरहेको पत्रकार शेखर खरेलले सुनाए। यसलाई खुसीको रूपमा लिनुपर्ने उनको भनाइ थियो। पत्रिका छापियो। तर, पुर्याउन गाह्रो भएको अवस्था अहिले छ, उनले भने। छाप्न र पुर्याउन गाह्रो अवस्थाले साहित्यिक पत्रपत्रिकाहरू टिक्नै नसकिरहेको अवस्थालाई उनले इंगित गरेका थिए। आर्थिक र कर्पाेरेटसँग जोडिएपछि कठिन भएको साहित्य पत्रकारितालाई नेपाल बाहिर पनि गाह्रै छ, उनले भने। साहित्यमा जीवन्त वर्णन हुने भन्दै खरेलले फिचर लेखहरूमा साहित्यका धेरै तत्वहरू आएको विचार राखे। फिचरमा सहानुभूति र दारुण कथाहरू पनि आएका छन्। यसमा सूचना र समवेदना दुवै आउन सक्छन्। यो पत्रकारको खुवी र क्षमतामा भर पर्छ, उनले भने। पत्रकारितामा लेखेका कुरा बालुवामा लेखेजस्तो भएपनि साहित्यमा संग्रहणीय हुने वक्ताहरूले सुनाए। अन्तरक्रियामा नेपाल टेलिभिजनकी निमित्त नायव महानिर्देशक आरती चटौतले अहिलेको सकारात्मक कुरा नै विश्वले लैंगिक हिंसा छ भनेर स्वीकार गर्नु रहेको बताइन्। उनले भनिन्, नेपालले पनि सदियौंदेखि लैंगिक हिंसा गरेको कुरालाई आत्मसात् गरेर सयौं कानुनहरू परिवर्तन गरेको छ। लैंगिक हिंसा घटेको छैन। तर, परिदृश्य परिवर्तन भएको छ। सहजकर्ता सुदर्शन गिरीले योभन्दा पहिले तीनवटैै प्रमुख कार्यकारी पदहरू राष्ट्रपतिमा विद्यादेवी भण्डारी, सभामुखमा ओनसरी घर्ती र प्रधानन्यायाधीशमा सुशीला कार्की हुँदा के बदलाव आयो ? भनेर सोधेका थिए। उत्तरमा चटौतले दुई जना सामाजिक न्याय सिद्धान्तअनुसार कसैले राखिदिएको र एक जना मात्रै काम गरेर आएकाले सबैलाई एकै बाकसमा हाल्न नमिल्ने बताइन्। यो प्रश्न नै आपत्तिजनक छ, उनले भनिन्, लामो समयसम्म अँध्यारोमा राख्ने अनि कुनै महिलालाई कुर्सीमा राखिदिएर बदलावको कुरा गर्नु गलत हो। लेखक अर्चना थापाले भने विगत र अहिलेमा लैंगिक हिंसामा खासै परिवर्तन नभएको बताइन्। आजभन्दा २० वर्षअघि जस्तो अवस्था थियो, आज पनि त्यस्तै छ। सुरुमा लैंगिक हिंसाका कुरा उठ्दा धेरै खुसी लागेको थियो। तर, यो सब पानीको फोका बन्यो, उनले भनिन्। छलफल कार्यक्रममा सहभागी यौनिक तथा लैंगिक अल्पसंख्यक समुदायकी अभियन्ता भूमिका श्रेष्ठले जहाँ पनि महिलाको कुरामात्रै उठ्ने तर तेस्रो लिंगी महिलाहरू सधैं ओझेलमा परिरहेको गुनासो गरिन्। उनले भनिन्, समय परिवर्तन भए पनि व्यवहार परिवर्तन भएको छैन। पुरस्कारको गरिमा सेसनमा लेखकहरू प्रगति राई, अमर न्यौपाने, नयनराज पाण्डे जुटेका थिए। पुस्तक पुरस्कार पाउन लेखिन्न, न्यौपानेले भने, लेखेर पुरस्कार पाइन्छ। पुरस्कार पाउन नि सकिन्छ नपाउन नि सकिन्छ। पाएर उत्कृष्ट नि हुने होइन। धेरै उत्कृष्ट पुस्तकले पुरस्कार पाएका छैनन्। यसको आफ्नै सीमा हुन्छ। आख्यानकार पाण्डेले पुरस्कार पाएपछि लेखकहरू अल्छी बन्दै गएको बताए। पुरस्कार पाइसकेपछि जिम्मेवारी बढ्यो भन्छौं। तर, अधिकांश लेखक पुरस्कार पाएपछि कमजोर भएका छन्, उनले भने, मेरो पनि उलारपछि अरू पुस्तक खासै चर्चामा आएनन्। पुरस्कारहरू अधिकांश सट्टापट्टा र चाकडीबाट आदानप्रदान हुने उनको भनाइ थियो। धेरै पुरस्कार अहिले चाकडी र सट्टापट्टा गरेर पाउँछन्, उनले भने। लेखक प्रगति राईले लेखकको पाठक र पुरस्कारको पाठक फरक हुने बताइन्। पुरस्कारलाई तिरस्कार गर्नुपर्छ भन्ने मान्यता त हुन्न। तर, पुरस्कार बहिस्कार गरेका लेखक पनि हुनुहुन्छ। कोहीकोही बेलामा लेखकलाई पुरस्कारले बाधा गर्छ, उनले भनिन्, कतिपय पुरस्कार लेखकको पछिपछि कतिकति लेखक पुरस्कारको पछिपछि हुन्छ। अर्काे सत्रमा कालेबुङका लेखक मनोज बोगटी, बबिता मादेन र हर्कबहादुर क्षत्री पहाडको आवाज शीर्षक बहसमा जुटेका थिए। पत्रकार रुपेश श्रेष्ठले मास्टरसेफ सन्तोष साहसँग खाना र खानपानबारे चर्चा चलाएका थिए। पत्रकार श्रेष्ठले कलाकार मनीषा कोइरालासँग उनको नेपालदेखि विश्वमानचित्रसम्मको ग्लामरका उकाली ओराली उधिन्ने जमर्काे गरेका थिए। सोमबारको पहिलो सत्रमा अर्का पत्रकार विमल आचार्यले नेताहरू विद्या भट्टराई, गुरुराज घिमिरे र सोविता गौतमसँग शक्ति र कलमको सन्दर्भमा राजनीतिकर्मीको पठन संस्कृति खोतलखातल गरका थिए। लेखक रञ्जना निरौलाले ललितपुर महानगरपालिकाका मेयर चिरिबाबु महर्जन र भरतपुरकी मेयर रेणु दाहालसँग अबको नगर शीर्षकमा बहस चलाएकी थिइन्। कविता वाचन, नृत्य प्रदर्शन र किताबका कुरालगायत अरु सत्रहरू चलाउँदै महोत्सवले बिट मारेको थियो। १५ भदौबाट सुरु महोत्सवमा चार सयभन्दा बढी राष्ट्रिय अन्तर्राष्ट्रिय कवि, लेखक, विश्लेषक, विद्वान् अतिथि थिए। ६० भन्दा बढी सत्रहरूमा नेपाली, मैथिली, भोजपुरी, नेवारी, अंग्रेजी, हिन्दी भाषाका सिद्धहस्त लेखक र पुरस्कृत व्यक्तित्वहरू थिए।"
सुकुम्बासी बस्ती नै शक्तिशालीको कब्जामा,"काठमाडौं : राजधानीको पशुपति तिलगंगानजिकै बागमती पुलमा भेटिएका जितुवा मुसहर आर्यघाटमा चिता दनदन्ती बलिरहेको हेर्दै खुईअ गरिरहेका भेटिए। उनको पीडा आफन्तको वियोगमा शोकाकुल परिवारको भन्दा कम थिएन। ६८ वर्षीय जितुवा मसुहर महोत्तरीको भंगहा४, थारुटोल बनराका स्थानीयवासी हुन्। तर, उनले टेक्ने धर्तीसमेत भूमाफियाले खोसेका छन्। भूमि गुमाउनुको पीडा आफन्त गुमाउनुभन्दा कम नहुँदोरहेछ। त्यसमाथि उनकोे फुसको छानोमाथि पनि डोजर चलाउने धम्की निरन्तर आइरहेको छ। यही पीडाबाट मुक्ति खोज्न जितुवा सरकारको साथ खोजिरहेका छन्। गाउँबाट ऋण काढेर गाडीको भाडा जुटाउँदै मधेसको देहातबाट सरकार गुहार्न काठमाडौं आएका रहेछन् उनी। सम्पत्तिको नाममा जितुवा मुसहरको फुसको छानोवाला घर हो। ६ कठ्ठा जग्गा छ। चार कोठाको फुसको घर छ। ८ वटा आँपको गाछी छ, १२ वटा भिसको। जग्गा दलालहरूले घर उठाएर अन्तै भाग्न धम्की दिन्छन्। तर, पाँच पुस्तादेखि त्यहीँ बसोबास गर्दै आएका जितुवा प्रश्न गर्छन्, भागेर जाउँ त कुन ठाउँ जाउँ ? समस्या भोक र रोगले पिल्सिएको जितुवासमेत ११ जना त्यही झुपडीमा रात काट्छन्। तर, दैव लाग्यो। त्यही टहरोमा पनि भूमाफियाको गिद्धे नजर पर्यो। अहिले त जितुवा बसेको जग्गाको लालपुर्जा अर्कैले बनाइसकेको छ। बस्ती पसेका जग्गा दलालहरूले सोही लालपुर्जा देखाएर धम्की दिन्छन्। बस्ती नै उठाइदिने धम्की बारम्बार दिन्छन्। र, न्याय माग्न, सरकारसँग अर्जी लगाउन जितुवा मुसहर काठमाडौं आए। माइतीघर मण्डलाबाट धर्ना लिएर सरकार गुहारिरहेका छन्। बनराका १ सय ८७ सुकुम्बासी परिवार बस्छन्। जितुवा ती परिवारको प्रतिनिधि पात्र हुन्। ती परिवारमा १२ सय जनसंख्या छ। खोसिएको थातथलो फर्कादिने बिन्ती बिसाउन जितुवा मुसहरसँगै बस्तीका दुई दर्जन पीडित काठमाडौं आएका हुन्। उनीहरूले उपप्रधान तथा गृहमन्त्री नारायणकाजी श्रेष्ठलाई समस्या सुनाइसकेका छन्। ४५ बिघासहित बस्ती नै भूमाफियाको कब्जामा थारुटोल बनरामा २०१० सालदेखि बसोबास सुरु भयो। निर्धन मुसहर, चमार, राउत, तत्मा, थारुलगायतको यहाँ बसोबास छ। ज्यालामजदुरी गरेर जीवन चलाइरहेका छन्। भित्रभित्रै ४५ बिघामा फैलिएको बस्ती र खेतबारी भूमाफियाहरूले आफ्नो नाम गराइसकेको स्थानीयको भनाइ छ। उनीहरू लालपुर्जा देखाउँदै दिनहुँ उठिबास लगाइदिने धम्की दिँदै तर्साइरहेका छन्। कित्ताहरू बैंकमा जग्गा धितो राखेर ऋण लिइएको छ। सुकुम्बासी बसेका जग्गा किनबेच भइरहेका छन्। उठिबास लगाए कहाँ जाने ? भन्ने चिन्ताले जितुवा मुसहरजस्ता बस्तीका १२ सय मानिसको छ। फर्काउन पीडितहरू अढाई दशकदेखि आन्दोलित छन्। यो अवधिमा धेरै सरकार बने। उनीहरूको माग सुने, पूरा गर्न कोही तयार भएनन्। राज्य मौन छ। बस्तीमा भूमाफियाहरूको चहलपहल बढिरहेछ। स्थानीय जनप्रतिनिधि तैं चुप मै चुप गरिरहेका छन्। दुःखको पोको फुकाउँदै जितुवा भन्छन्, थारुटोल बासीको निद्रा हराएको छ। हाम्रो बाँच्ने सबै आधार खोसियो। जितुवाको निन्द्रा मध्यरातमै खुल्छ, डोजरले घर भत्काउन कोही आउला कि भनेर। यो क्रम दुई दशकदेखि चलिरहेको छ। जग्गाको खरिद बिक्रीले आतंक मच्यो हामी सुरुदेखि नै ऐलानी पर्तीमा बस्दै आएका छौं। २०५४ सालतिर सुकुम्बासी आयोगको टोली आयो। हाम्रो जग्गा पनि नापजाँच गर्यो, लालपुर्जा दिन्छ भनेर आशा गर्यौं तर पछि सुन्यौं हाम्रो जग्गा त अर्कैको नाममा आयो, अर्कैले खाइदियो, जितुवा मुसहर भन्छन्, जग्गामा बसोबास हाम्रो, लालपुर्जा अर्कैको नाममा बन्यो। अहिले ती जग्गा दोस्रो व्यक्तिबाट खरिद बिक्री भएर तेस्रो व्यक्तिको हातमा पुगिसक्यो। उनीहरूले लालपुर्जा देखाउँदै उठेर जाओ नत्र डोजर चलाएर घर भत्काइदिन्छौं भन्ने गरेका छन्। आफ्नो घर भएको जग्गा बिर्ताका साहु श्याम साहले लालपुर्जा देखाउँदै धम्काउने गरेको उनी बताउँछन्। उनका अनुसार श्याम साहले आफूसँग जग्गा किन्न भन्छन्। साहले ती जग्गा खरिद गरेका थिए। श्याम साहले जितुवासँग ६ कठ्ठाको २१ लाख रुपैयाँ माग गरेका छन्। जितुवा भन्छन्, हामीलाई २१ सय पनि देख्न मुस्किल छ। २१ लाख म कहाँबाट ल्याउँ, हजुर ? दलालहरू गाउँ पस्न थालेपछि आफूले जग्गा खोसिएको महसुस गरेको जितुवा बताउँछन्। हामी बसेको जग्गाको लालपुर्जा अर्कैले आफ्नो नाममा बनाएको कपरकोइयाँ (हल्लीखल्ली) भयो, उनले भने, अनि हामी जग्गा फर्काउन आन्दोलनमा उत्रियौं। किर्ते गरेर बनाएको लालपुर्जा खारेजका लागि थारुटोलवासी न्याय माग्दै एक साताअघि पीडितहरू काठमाडौं आएका थिए। सुकुम्बासीको जग्गा यसरी हिनामिना भयो कुरो अढाई दशक अघिको हो। जोतभोग गर्दै आएको जग्गाको धनी बनाउन २०५४ सालमा जिल्लाजिल्लामा सुकुम्बासी आयोग गठन भएको थियो। त्यो बेला भूमाफियाले आयोगका पदाधिकारीसँग सेटिङ मिलाए। मालपोत र नापीको अड्डाका कर्मचारीको मिलेमतोमा थारुटोल सिंगो बस्ती नै आफ्नो नाममा कित्ताकाट गराए। सोहीअनुसारका विवरण सरकारी ढड्डामा चढे। सातआठ पुस्तादेखि स्थानीयले यस ठाउँमा घर बनाई खेतीपाती गर्दै वंश परम्परा चलाइरहेका छन्। २०५१ सालमा एमालेको नौ महिने सरकारका पालामा सुकुम्बासी समस्या समाधान आयोग गठन भएको थियो। त्यतिबेला आयोगको धनुषा र महोत्तरी अध्यक्ष महोत्तरीका राजेश्वर यादव थिए। उनका पालामा सुकुम्बासीलाई जग्गा दिन भनेर बनरा गाउँको करिब ५० बिघा अर्कैको नाममा पास भएको स्थानीय बासिन्दाको भनाइ छ। त्यसलगत्तै राप्रपा र कांग्रेसको संयुक्त सरकार बन्यो। सूर्यबहादुर थापा नेतृत्वको सरकारले तत्कालीन सुगा गाविसका राप्रपाका नेता विश्वनाथ कर्णलाई आयोगको धनुषा र महोत्तरी अध्यक्ष बनायो। जितुवा मुसहर भन्छन्, उनकै पालामा ती जग्गा ओखलढुंगा, मोरङ, भोजपुर, पर्सालगायत देशका विभिन्न जिल्लाका बासिन्दालाई वितरण भयो। जग्गा प्राप्त गरेकाहरू वर्षौंसम्म चुप लागेर बसेको उनले बताए। केही वर्षयता लालपुर्जावालाहरूले जग्गाको कानुनी स्वामित्व आफूसँग रहेको भन्दै स्थानीयलाई घरखेत खाली गर्न धम्क्याइरहेका छन्। जसमा स्थानीय जनप्रतिनिधि र भूमाफियासमेत संलग्न रहेको आरोप स्थानीयको छ। सुकुम्बासीको जग्गा जनकपुर र जलेश्वरको होटलमा बसेर आयोगका अध्यक्षले आफन्तका नाममा पास गराएको जितुवा मुसहरले सुनेका छन्। उनी भन्छन्, हाम्रो जग्गा कसरी खैरा, सुँगा, जलेश्वर, मटिहानीका व्यक्तिहरूको नाममा जग्गा पास भयो। उनीहरूको यहाँ बसोबास र जोत नै छैन। यो सबै पैसा र शक्तिले सम्भव भएको उनको आरोप छ। अब हामी कहाँ जाउँ ? काठमाण्डुभन्दा ठूलो सरकार खोज्न अब कता जाने ? जितुवाले दुःख सुनाए। जिन्दगीभरि गरिबीको बिल्ला जीवनभरि जितुवा मुसहरले जमिनमै काया (शरीर) घोटे। खेतमा मुरीका मुरी अन्न फलाए। धनीको जय जय भयो। तर, त्यहीँ जितुवाले टेकेको एक बित्ता जमिन पनि उसको नाममा हुन सकेन। जितुवाको बोलीमा थातथलोको चिन्ता मिश्रित भावना पोखिन्थ्यो। बासै उठेपछि कहाँ जाने ? जस्ता प्रश्न उनमा छ। ज्याला मजदुरीले उनको ११ जनाको परिवार चल्छ। जितुवाको दुई जना छोरा छन्, एक छोरी। जेठो छोरोको नाम रामकिशोर अनि कान्छोको प्रेमकिशोर। उनी चार नातिनातीनाका हजुरबुवा हुन्। उनको पाँचौं पुस्ताले बल्लतल्ल स्कुलको मुख देखेको छ। नातिलाई स्कुल पढाइरहेका छन्, सुनौलो भविष्यको आसमा। हामी नपढेर अलपत्र भयौं। बसेका छौं, आँखा देखिन्छ। तर, केही अक्षर बुझ्न सक्दैनौं। ठग्नेले ठगेर गइसके। हामीलाई पत्तै भएन। नत्र यी दुःखका दिन देख्नुपर्ने थिएन, उनी भन्छन्, हामी मुर्ख भयौं। अब केटाकेटी पढे भने आफैं बुझ्छन्, विचार गर्छन्। बुढेसकालमा जितुवा मुसहरलाई ज्यालामजदुरी गरेर पेट पाल्ने बाध्यता छ। उनी बिहानदेखि बेलुकासम्म जमिनमा पसिना पोख्छन्। काम गर्दा गर्दै बेचैन हुन्छु। घामले त्यतिकै पोल्छ, शरीरले पहिला जस्तो साथ दिँदैन, जितुवा मुसहर भन्छन्, मालिककको खेतमा हलो जोत्छौं, कोदालो चलाउँछौं। पाँच किलो बैइन(ज्यालाका रूपमा दिने अन्न) दिन्छ। त्यसैले परिवार चल्छ। उनले सानैमा बुवा आमा गुमाए। मालिकको घरमा नोकरीचाकरी गर्दै हुर्किए। स्कुलको मुख देख्ने पाएनन्। उनी भन्छन्, १८ वर्षको हुँदा बुवाआमा बितिसक्नु भएको थियो। घरमा मै जेठो थिएँ। भाइबहिनी सानै थिए। मालिकको घरमा नोकरी गरेर उनीहरूलाई हुर्काएँ। उनीहरूलाई पढाउने अवस्था थिएन। अहिले जस्तो त्यो समयमा पढाउने चलन थिएन। बुवाआमाले बसाएर गएको जमिन पनि अर्कैले लालपुर्जा बनाएर भगाउन खोज्दैछ भन्दै जितुवा भन्छन्, के गर्ने हजुर ? जीवनमा एकपछि अर्को दुःखले कहिले पछि छोडेन। दुई मन धान ज्याला लिएर पहिले उनले जमिन्दारको घरमा वर्षदिनसम्म जोत्थे। उनी भैंसी चराउँथे, घाँस काट्थे, हलो जोत्थे, कोदालो खन्थे। मालिकको घरमा जेजस्तो आइलाग्यो सबै गर्थे, गर्जो त्यसैले टार्नुपथ्र्यो। महँगी बढेपछि मालिकले श्रमिकहरूलाई दिनको ६ सेयर धान बैइन दिइयो। उनी सम्झन्छन्, अहिले त दिनको ४५ सय ज्याला पाइन्छ। उनले परिवार पाल्न जीवनमा पसिनाको नदी बगाए। त्यो पसिनाबाट सिँचेर क्वीन्टलका क्वीन्टल अन्न उब्जियो। जितुवा मुसहरको भान्छामा अन्नको गेडाको अभाव सदाबहार समस्या बनिरह्यो। एक दिन पाखुरा नचलाउँदा उसको चुलो अहिले पनि बल्दैन। परिवारको मुखमा माड लाग्दैन। उनी जवानीमा पञ्जाव नगएका पनि होइनन्। तर, दुःखीयालाई दुःखको भारीले कहिले छोडेन। धेरै पटक कमाउन पञ्जाब गएँ। कमाइले परिवार चलाउन ठीक्क भयो, अब त पञ्जाव खट्ने शरीर पनि छैन। अहिले गाउँमा सकेको मजदुरी गर्छौं, उनी भन्छन्, अब त बस्ने ठेगान पनि छैन। घरजग्गा सबै दलालले खाइदियो। अब यहाँबाट कहाँ जाने ? जन्मथलो खोसिँदा बस्तीमा पीडैपीडा जन्मथलो जो कोहीलाई प्यारो हुन्छ। तर, त्यही मुटुको एक टुक्रा पनि उनको नाममा छैन। सारा सुकुम्बासी बस्ती नै भूमाफियाले कब्जामा लिएपछि बनरा टोलका गरिब तथा विपन्नहरू पिरोलिएका छन्। उनीहरू बाँचेर पनि पलपल मरिरहेका छन्, उठिबास हुने चिन्ता छ। समस्या कस्तो आयो भने बासै रहन नदिने धम्की दिन्छन्। यसकारण न मन त हर्ष छ न त खाना खानै मन लाग्छ, उनी भन्छन्, अवस्था हाम्रो नाजुक छ। अब घडेरी पनि हामी किन्न सक्दैनौं। कमाई नै छैन। केही फुराएको छैन। न्याय माग्न जितुवा मुसहरसहितका गाउँले पुग्नुपर्ने सबै ठाउँ पुगे। गाउँमा सिंहदरबार आएपछि वडा अध्यक्ष गुहारे, मेयरलाई ज्ञापनपत्र बुझाए। नापी कार्यालय, मालपोत कार्यालय बर्दिबास र जलेश्वरको दैलो चहारे। प्रमुख जिल्ला अधिकारीलाई ज्ञापनपत्र बुझाउँदै बिन्ती सुनाए। अख्यिारमा उजुरी दिए। मधेस प्रदेश सरकारलाई गुहारे। सबै कागजहरू देखाउँदै उनी भन्छन्, कसैले सुन्ने नामसम्म लिएन। सरकारका मन्त्री, नेता र सिडियोहरू कानमा तेल हालेर बसे। ऋण खोजेर न्यायको आश, नहोस् गरिवको उठिबास न्यायको लडाइँ लड्नेक्रममा उनीहरू अन्तिमपल्ट काठमाडौं आएका छन्। सिंहदरबार आइपुग्न पनि ऋणै काढ्न पर्यो। अब काठमाडौं आएर गृहमन्त्रीलाई ज्ञापनपत्र बुझाएमा छौं, जितुवा भन्छन्, भूमिसुधारमन्त्री, सुकुम्बासी आयोगका सरहरूलाई बोलाएर उहाँले कुरो गर्नु भएको छ। अब हेरौं, सरकारले अब हामीलाई के गर्छ। उहाँहरूकै हातमा छ हाम्रो जिन्दगी। जोतभोगको आधारमा आफूहरूलाई सरकारले लालपुर्जा दिलाउनुपर्ने उनको माग छ। लालपुर्जा दिलाउने नेताहरूको मीठो बोलीमा फसेर जितुवा मुसहरले थुप्रैपटक भोट हाले। चुनाव विजयी गराए। तर, उल्टै भूमाफियाहरू हाबी भए। उनी भन्छन्, पञ्चायतकालदेखि नै भोट हाल्दै आएको छु, हाम्रो क्षेत्रबाट जितेर धेरै नेताहरू मन्त्रीसम्म भए तर हाम्रो दुःखको उपचार गरिदिने कोही बेटा जन्मिएन। दूरदराजमा बस्ने जितुवा मुसहरले पनि थोरबहुत राजनीति बझ्न थालेका छन्। उनले बुझाई साट्दै भन्छन्, अब राजनीति पनि व्यापार भइसकेछ, जसले बढी लगानी गर्छ, उसले चुनाउ जिदो रहेछ, जनतासँग बोलेको कुरो एउटा हुन्छ, जितेपछि अर्कै गर्दौ रहेछ। उनी भन्छन्, गाउँमा बाह्रवटा चम्चा हुन्छन्, उनीहरूलाई नेताहरूले चुनावमा पैसा बुझाइदिन्छन्। कसैलाई मुर्गा काटेर खुवाउँछन्। कसैलाई दारु पिलाउँछन्। चुनाव जित्छन्। जनताको कमजोरीको मौका उठाउँछन्। अनि उसलाई जनता किन चाहियो ? दलाहरूलाई पैसा दिन्छन्। उनीहरूले पाँचजना उता, पाँच जनालाई यता पकाउँछन्। अनि चुनाव जितिहाल्छ। हाम्रो समस्या रोगझैं बल्झिरहन्छ। नेताहरू गाउँबाट जितेर गाडीमा काठमाडौं आएपछि फेरि चुनावमै मुख देखाउँछन्। नेताले बुझ्छन् कि पैसा भए चुनाव जितिन्छ। अनि उसले हामीलाई कसरी चिन्छन्। हामी सुरुदेखि नै ऐलानी पर्तीमा बस्दै आएका छौं। २०५४ सालतिर सुकुम्बासी आयोगको टोली आयो। हाम्रो जग्गा पनि नापजाँच गर्यो, लालपुर्जा दिन्छ भनेर आशा गर्यौं तर पछि सुन्यौं हाम्रो जग्गा त अर्कैको नाममा आयो, अर्कैले खाइदियो। जग्गामा बसोबास हाम्रो, लालपुर्जा अर्कैको नाममा बन्यो। जितुवा मुसहर,पीडित"
बेरुजु फर्छ्यौटलाई प्रभावकारी बनाउन प्रतिवद्धतासहितको कार्ययोजना बनाउन निर्देशन,"काठमाडौं : सार्वजनिक लेखा समितिका सभापति ऋषिकेश पोखरेलले बेरुजु फर्छ्यौटलाई प्रभावकारी बनाउन प्रतिवद्धता सहितको कार्ययोजना बनाउन सचिवालयलाई निर्देशन दिएका छन्। मंगलबार बसेको सार्वजनिक लेखा समिति बैठकमा सभापति पोखरेलले विद्यमान ऐन नियममा सुधार र प्रतिवद्धता सहितको कार्ययोजना बनाउन समिति सचिवलाई निर्देशन दिएका हुन्। उनले सचिवालयले कार्ययोजना बनाउँदा समितिमा उपसमिति निर्माण गर्दा नीतिको आधारमा निर्माण गर्ने गरी बनाउन पनि आग्रह गरे। सभापति पोखरेलले उपसमितिमा तत्काल रिटायर्ड मन्त्री,लगातार एउटै उपसमितिमा बसेर काम गर्ने सदस्य र पेशा व्यवसाय मिल्ने सांसदहरूलाई राख्दा स्वार्थ बाझिने भएकाले नराख्न आग्रह गरे। समितिका २७ जना सांसदहरूले काममा गति दिनसके समितिको काम प्रभावकारी हुने बताए। उनले समितिले तत्काल बेरुजु,महालेखा र लेखा उतरदायीहरुको बीचमा अन्तरसंवाद र लेखा समितिका सदस्यहरू र सचिवालयको क्षमता अभिवृद्धि गर्ने अनिर्वाय आवश्यकता रहेको बताए। उनले समितिमा पर्ने उजुरीहरूको समितिमा छलफल हुने तर अध्ययन अनुसन्धान नगर्दा परिणाम आउन नसक्ने अवस्था रहेको भन्दै आगामी दिनमा समिति सदस्यहरूले अध्ययन गर्न आवश्यक रहेको बताए। बैठकमा एमाले सांसद योगेश भट्टराईले राजनीतिक दलहरू पारदर्शी र जवाफदेही बन्नुपर्नेमा जोड दिए। राजनीतिक दलहरूको आर्थिक व्यवहारलाई पनि संसदीय समितिले हेर्नुपर्ने बताए । सांसद भट्टराईले लेखा समितिले राजनीतिक दलसँग सम्बन्धित विषयलाई पनि आफ्नो क्षेत्राधिकार भित्र राख्नुपर्ने बताए।"
"काठमाडौं उपत्यकाको फोहोर व्यवस्थापनमा प्रधानमन्त्रीको चासो, सम्बन्धित निकायसँग गरे छलफल","काठमाडौं : प्रधानमन्त्री पुष्पकमल दाहालले काठमाडौं उपत्यकाको फोहोर व्यवस्थापनलाई प्रभावकारी बनाउने सम्बन्धमा सरोकारवाला निकाय र पक्षका प्रतिनिधिहरूसँग छलफल गरेका छन्। मंगलबार दिउँसो सिंहदरबारमा प्रधानमन्त्रीले काठमाडौंको फोहोर व्यवस्थापन, फोहोरको दीर्घकालीन समाधान र सरकारको तर्फबाट चाल्नुपर्ने कदमबारे सरोकारवाला पक्ष र निकायहरूसँग छलफल गरेका हुन्। बैठकमा फोहोरको दीर्घकालीन समाधानका विविध पक्षबारे सहभागीहरूले आफ्नो धारणा राखेका थिए। बैठकमा बञ्चरेडाँडाको फोहोर व्यवस्थापन, स्थानीय प्रभावित जनताले उठाएका मागहरू, डम्पिङ साइडका लागि जग्गा खरिदलगायतका विषयहरूमा छलफल भएको थियो। यसका लागि उच्चस्तरीय संयन्त्र आवश्यक रहेको र सोका लागि कानुनी प्रबन्ध आवश्यक रहेकोमा जोड दिइएको छ। बैठकमा बोल्दै प्रधानमन्त्रीले आउँदो मन्त्रिपरिषदको बैठकबाट देशभरिको फोहोर व्यवस्थापन गर्ने जिम्मेवारी र संयोजन सहरी विकास मन्त्रालयको हुनेगरी ठोस निर्णय गरिने जानकारी गराए। 'संघीय सरकार काठमाडौं उपत्यका लगायत देशभरिको फोहोर व्यवस्थापनका निम्ति गम्भीरतापूर्वक लागिरहेको छ। त्यसका लागि मन्त्रिपरिषदको बैठकबाट ठोस निर्णय गर्नुपर्दछ। आउँदो मन्त्रिपरिषद बैठकमा देशभरिको फोहोर व्यवस्थापनको कार्यादेश सहरी विकास मन्त्रालयलाई दिनेगरि निर्णय लिन्छौं,' उनले भने। प्रधानमन्त्रीले फोहोर व्यवस्थापन संघीय, प्रादेशिक र स्थानीय सरकारको साझा दायित्व भएकोमा जोड दिँदै फोहोरको दीर्घकालीन व्यवस्थापनका निम्ति गठन आदेशसहितको कानुनी व्यवस्था र दीर्घकालीन संयन्त्र निर्माण गरिने बताउँदै त्यसका लागि ठोस गृहकार्य गर्नसमेत निर्देशन दिए। प्रधानमन्त्रीले बोलाएको छलफलमा सहरी विकासमन्त्री सीता गुरूङ, नेपाल सरकारका मुख्यसचिव डा बैकुण्ठ अर्याल, प्रधानमन्त्री कार्यालयका सचिवहरू एकनारायण अर्याल, मणिराम गेलाल, सहरी विकास मन्त्रालयका सचिव रविन्द्रमान श्रेष्ठ, लगानी बोर्डका कार्यकारी निर्देशक सुशील भट्ट, काठमाडौं महानगरपालिकाका प्रमुख प्रशासकीय अधिृकत वसन्त अधिकारी, ललितपुर महानगरपालिकाका प्रमुख प्रशासकीय अधिकृत वीरेन्द्रदेव भारती लगायतका प्रतिनिधिहरू उपस्थित थिए।"
एमाले लुम्बिनी अधिवेशन : मतगणना सुरू,बुटवल : नेकपा एमाले लुम्बिनी प्रदेश कमिटीको नयाँ नेतृत्वका लागि भएको निर्वाचनको मतगणना सुरू भएको छ। मतदानमा ९६ प्रतिशत मत खसेको छ। मंगलबार प्रदेशभरीका एक हजार ५ जना मतदातामध्ये ९ सय ६५ जनाले मतदान गरेको निर्वाचन मण्डलले जनाएको छ। आजै राति अबेरसम्म नतिजा सार्वजनिक हुने निर्वाचन मण्डलले बताएको छ। प्रदेश कमिटी अध्यक्षसहितको पदमा प्यानल नै बनाएर दुवै पक्ष चुनावमा होमिएका छन्। अध्यक्ष पदका लागि पाल्पाका राधाकृष्ण कँडेल र प्यूठानका हरिप्रसाद रिजाल प्रतिस्पर्धामा छन्। रिजाल बहालवाला केन्द्रीय सदस्य पद त्यागेर प्रदेश अध्यक्ष बन्नका लागि प्रतिस्पर्धामा होमिएका हुन्। एमालेको प्रादेशिक स्तरको यो पहिलो अधिवेशन हो।
निर्वाचन सकिएको ९ महिनापछि विषयगत समितिको बैठक,"हेटौंडा : बागमती प्रदेश सभाको अंगका रूपमा रहेको विषयत समितिको बैठक आज बसेको छ। प्रदेश सभाको दोस्रो कार्यकालका लागि भएको निर्वाचनको ९ महिनापछि मात्रै आज विषयगत ५ वटा समितिको बैठक बसेको हो। सो समितिहरूको बैठकलाई प्रदेश सभाका सभामुख भुवनकुमार पाठकले सम्बोधन गर्दै विषयगत समितिलाई अझै परिपक्क र जवाफदेही बनाउन समितिको कार्यविधि तयार गर्नुपर्ने सुझाव दिए। पाँच वटा विषयगत समितिको छुट्टाछुट्टै बसेको बैठकमा समितिका पदाधिकारी र सदस्यहरूले जनसरोकारको विषयमा खेल्नुपर्ने भूमिकाका विषयमा ऐन कानून एवम् जनसरोकारको विषयलाई समेट्ने गरी धारणा बनाइनुपर्ने सुझावहरू राखेका थिए। बैठकमा प्रदेश मामिला समितिमा जेष्ठ सदस्य शिवराज अधिकारी, सार्वजनिक लेखा समितिमा जेष्ठ सदस्य ठाकुरप्रसाद ढकाल, अर्थ तथा विकास समितिमा जेष्ठ सदस्य रामप्रसाद ढुंगाना, उद्योग पर्यटन तथा वातावरण समितिमा जेष्ट सदस्य याङकिला शेर्पा र शिक्षा स्वास्थ्य तथा कृषि समितिमा जेष्ठ सदस्य मिना पोखरेलले अध्यक्षता गरेका थिए।"
सुन तस्करीमा प्रमाण भेटिएको भन्दै दीपेश पुनसँग सिआईबीले लियो चार घन्टा बयान,"काठमाडौं : सुन तस्करी प्रकरणमा माओवादी केन्द्रको भातृसंस्था अखिल क्रान्तिकारीका महासचिव दीपेश पुनसँग सिआईबीले बयान लिएको छ। ६० किलो सुन प्रकरणमा 'कनेक्सन' देखिएपछि सिआईबीले पुनसँग बयान लिएको हो। अनुसन्धानमा खटिएको प्रहरी टोलीले सुन तस्करी प्रकरणमा पक्राउ परेका दावा छिरिङसँग पुनको कनेक्सन देखिएको प्रमाण फेला परेको दाबी गरेको छ। दीपेशसँग सिआईबीको टोलीले करिब चार घण्टा बयान लिएको थियो। बयानका लागि दीपेश सिआईबी परिसर पुगेका थिए। सुन तस्करीमा उनले आफ्नो संलग्नताबारे इन्कारी बयान दिएको सिआईबी स्रोतले जानकारी दिएको छ। हङकङबाट काठमाडौं तस्करी भएको उक्त सुन प्रकरणमा सिआईबीले विभिन्न १०० जना व्यक्तिको नाम निगरानीमा राखेर अनुसन्धान गरिरहेको छ। यस प्रकरणमा ६ जना विदेशीसहित २६ जना प्रहरी नियन्त्रणमा छन्। मोटरसाइकल र स्कुटरको ब्रेक प्याडमा लुकाएर काठमाडौँ ल्याइएको सुन प्रकरणमा चिनिया नागरिकको मुख्य भूमिका भएको बुझिएको छ। सुन प्रकरणमा अहिलेसम्म पक्राउ पर्नेहरूमा बेल्जियम नागरिक दावा छिरिङ, चिनियाँ नागरिक टीयान मी, वेन तोङ, डीङ सेग्फा, लीनेङकाई, याओ पुचेङ्ग, ली वेन सुङ्ग, नेपाली नागरिक गणेश पौडेल, रामकुमार भुजेल, दिलीप भुजेल, हर्कराज राई, थाप्तेन छिरिङ, राजेन्द्र राई, अशोक लामा, जीक्वाङ लिन, राजन श्रेष्ठ, पुष्करराज भट्ट, कृष्ण श्रेष्ठ, यादव पराजुली, सुदर्शन गौतम, सन्तोष चन्द, कुमार ढकाल, सरोज श्रेष्ठ, सुरेन्द्र तामाङ, किशोर बस्नेत, सुमन खरेल छन्। अख्तियारले पनि अनुसन्धान गर्दै सुन तस्करी प्रकरणमा जोडिएका कर्मचारीहरुमाथि अख्तियार दुरुपयोग अनुसन्धान आयोगले पनि अनुसन्धान थालेको छ। अख्तियार स्रोतका अनुसार सुन तस्करी र त्यसमा जोडिएका कर्मचारीहरूको सम्पत्तिमाथिको अनुसन्धान थालेको हो। अर्थ मन्त्रालयका तत्कालीन महानिर्देशक झलकराम अधिकारीको सुन प्रकरणमा पक्राउ गरेको व्यक्तिसँग कुराकानी भएको भेटिएपछि अन्य कर्मचारी पनि अख्तियारको निगरानीमा परेका छन्। अख्तियारले महानिर्देशक अधिकारीसहित केही कर्मचारीको विवरण माग गरेर छानविन गरिरहेको छ।"
गोर्खा सैनिकलाई बेलायत सरकारले विभेद् गर्यो : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले गोर्खा सैनिकलाई बेलायत सरकारले विभेद् गरेको बताएका छन्। मंगलबार काठमाडौंमा आयोजित पूर्वगोर्खा सैनिकको समस्या समाधानको लागि आयोजित अन्तरक्रिया कार्यक्रमलाई सम्बोधन गर्दै प्रधानमन्त्री दाहालले पहिलो र दोस्रो विश्वयुद्धका साथै ब्रिटिशको तर्फबाट लडिएका प्रत्येक युद्धमा अग्रमोर्चामा रहेर देशको रक्षा, विस्तार र सेवामा समर्पित गोर्खालीहरूलाई सरकारले न्यायको प्रत्याभूति दिलाउन नसकेकोमा दुख व्यक्त गरे। उनले यो विषय सबै नेपालीहरूको लागि गम्भीर सरोकार र चुनौतीको विषय बनिरहेको बताए। उनले गोर्खालीहरूले ब्रिटिस राज्यको हितको पक्षमा आफ्नो सम्पूर्ण जीवन समर्पित गरे पनि ब्रिटिस सेनामा भर्ती भएका नेपालीहरूलाई तलब, सेवा सुविधा, पेन्सन लगायतका विषयमा समान व्यवहार हुन नसकेकोले कूटनीतिक माध्यमबाट समाधान खोजिने बताए। प्रधानमन्त्रीले भने, 'भूतपूर्व गोरखा सैनिकको समस्या राष्ट्रियस्तरबाट मात्र समाधान गर्ने मुद्दा नभएर दुईदेशीय एवं बहुपक्षीय रूपमा उठाउनुपर्ने र सम्बोधन गर्नुपर्ने मुद्दा हो। विश्वभरि रहेका नेपालीको हकहितका निम्ति राज्यले यस्ता मुद्दा अन्तर्राष्ट्रिय फोरममा उठाउनुपर्छ र त्यसमार्फत सम्बोधन गर्नुपर्छ भन्नेमा म प्रष्ट छु।'"
बागमती प्रदेश सभाको बैठक २४ गतेका लागि सर्यो,हेटौंडा : बागमती प्रदेश सभाको भोलि भदौ २० गते दिउँसो १ बजेका लागि आह्वान गरिएको बैठक सरेको छ। भोलिका लागि तय भएको बैठक भदौ २४ गते बिहान साढे ११ बजे बस्ने बस्ने गरी सबै प्रदेश सभाका सदस्यहरूलाई आह्वान गरिएको सभामुख भुवनकुमार पाठकले जानकारी दिए। उनका अनुसार सत्तापक्ष र प्रतिपक्ष दलका नेताहरूको सहमति अनुसार नै भोलिको बैठक भदौ २४ गतेका लागि सारिएको हो। हिजो सोमबार बस्ने भनिएको बैठक सत्तापक्ष र प्रतिपक्ष दलका नेताहरूबीच सहमति हुन नसक्दा भोलि बुधबार बस्ने गरी स्थगित गरिएको थियो। बागमती प्रदेश सभाको बैठक यसअघि गत असार २१ गते बसेको थियो।
कोसी प्रदेशको विवाद हेर्दाहेर्दैमा,"काठमाडौं : कोसी प्रदेशका मुख्यमन्त्री उद्धव थापाले लिएको विश्वासको मतविरुद्ध परेको रिट निवेदनको सुनुवाइ हेर्दाहेर्दैमा राखिएको छ। आजदेखि सुरू भएको सुनुवाइ समय अभावका कारण हेर्दाहेर्दैमा राखिएको हो। न्यायाधीशत्रय सपना मल्ल प्रधान, कुमार चुडाल र नहकुल सुवेदीको इजलासमा आज सुनुवाइ प्रारम्भ भए पनि समयाभावका कारण पूरा हुन सकेन। नेकपा (एमाले) कोसी प्रदेश संसदीय दलका नेता हिक्मतकुमार कार्कीले पर्शुराम खापुङ, मुख्यमन्त्री थापालगायतलाई विपक्षी बनाई रिट दायर गर्नुभएको थियो। न्यायाधीश ईश्वरप्रसाद खतिवडाले यही भदौ ७ गते मुख्यमन्त्रीले विश्वासको मत लिँदा प्रक्रिया मिलेको नदेखिएको उल्लेख गर्दै दीर्घकालीन निर्णय नगर्न प्रदेश सरकारका नाममा अन्तरिम आदेश जारी गरेको थियो। कोसी प्रदेशका मुख्यमन्त्री थापाले यही भदौ ४ गते प्रदेशसभाबाट विश्वासको मत लिएका थिए। उक्त विश्वासको मत लिने प्रक्रिया असंवैधानिक भएको उल्लेख गर्दै रिट निवेदन परेको थियो।"
उद्योगीव्यवसायीलाई निरुत्साहित नगरौं : वर्षमान पुन,"काठमाडौं : नेकपा माओवादी केन्द्रका उपमहासचिव वर्षमान पुनले भ्रष्टाचार र बेथिति अन्त्यका लागि सरकारले चालेको कदम नरोकिने बताएका छन्। सरकारले बेथिति अन्त्य र सुशासन कायम गर्ने एजेण्डालाई प्राथमिकतामा राखेर काम गरिरहेको भन्दै उनले प्रधानमन्त्री पुष्पकमल दाहालको प्रशंसा गरे। सुशासनका लागि कदम चाल्दा दोषी कोही नउम्किउन् र निर्दोष कोही नपरुन भन्नेमा सरकार गम्भीर बन्नुपर्ने उनको भनाइ छ। उनले अनुसन्धानका सिलसिलामा माओवादीसहित सरकारका संलग्न दलका नेता कार्यकर्ता वा उनीहरूहरूका निकट व्यक्ति संलग्न भए पनि उन्मुक्ति पाउन नहुने स्पष्ट गरे। बेथितिविरुद्ध प्रहार गर्ने क्रममा सत्तामा भएका वा नभएका दलका नेता, मन्त्री, प्रधानमन्त्री, उनका परिवारका सदस्य वा निकट व्यक्ति अपराधमा संलग्न रहेछन् भने नछुटून्,' काठमाडौंमा आयोजित एक कार्यक्रममा उनले भने, तर, सत्तापक्ष वा आफ्नै पार्टीभित्र, आफूसँग असहमत प्रमुख प्रतिपक्षसहित प्रतिपक्षतर्फ लक्षित गरी राज्यशक्तिको दुरुपयोग गर्ने काम भयो भने भ्रष्टाचारविरोधी अभिायन सफल हुन सक्दैन। त्यसैले म भन्छु गल्ती गर्ने एक जना पनि नउम्कियोस, निर्दोष कोही नफसोस्। सरकार सत्ता पक्ष, प्रतिपक्ष, सत्तापक्षलाई समर्थन गर्ने र विरोध गर्ने सबैको भएको हेक्का राखिनुपर्नेमा उनको जोड थियो। पुनले कसैमाथि आरोप लाग्दैमा उसका वरिपरका सबैमाथि अपराधिझैँ गरी सामाजिक चरित्र हत्या गर्ने प्रवृत्ति डरलाग्दो रूपमा बढेर गएकामा चिन्ता व्यक्त गरे। पुनले विशिष्ट अवस्थामा आफ्ना अध्यक्ष दाहालले नेतृत्व गरेको सरकारसँग अपेक्षा धेरै भएको बताए। कयौं विषयमा राजनीतिक मतभेद रहे पनि सरकारले राष्ट्रिय सरोकारका विषयमा प्रमुख प्रतिपक्षी एमालेसहित सबै पक्षसँग सहकार्य र साझा अवधारणा बनाएर अघि बढ्न खोजेको पुनले उल्लेख गरे । राष्ट्रिय सरोका र एजेण्डामा सबै राजनीतिक शक्तिबीच समान धारणा बन्ज्नुपर्नेमा उनले जोड दिए। उद्योगी व्यवसायीलाई निरुत्साहित नगरौंपूर्वअर्थमन्त्रीसमेत रहेका पुनले निजी क्षेत्रलाई आश्वस्त नपारी मुलुकको आर्थिक विकास सम्भव नहुने बताए। उनले आफू सत्तारुढ दलकै नेता भएको बताउँदै लगानीकर्ता डराउनुपर्ने अवस्था नरहने विश्वास दिलाए। बैंकबाट ऋण लिएर गरेको व्यवसाय डुबेर सडकमा आउनुपर्छ कि भनेर लगानीकर्ता डराउनु पर्दैन। सरकार लगानीमैत्री ढंगले नै अगाडि बढ्न चाहन्छ,' पुनले भने। निजी क्षेत्रले सुरक्षाको भावनाका साथ काम नगरेसम्म रोजगारी सिर्जना, पुँजीवृद्धि र आर्थिक विकास सम्भव नहुने बताए।"
चीनको छोइछिङ सहरबाट पोखरा र लुम्बिनीमा सिधा हवाई उडानका लागि एमाले महासचिवको प्रस्ताव,"काठमाडौं : चिनियाँ कम्युनिष्ट पार्टीको निमन्त्रणामा चीन भ्रमणमा रहेका नेकपा एमालेका महासचिव शंकर पोखरेलले गौतम बुद्ध अन्तर्राष्ट्रिय विमानस्थल र पोखरा अन्तर्राष्ट्रिय विमानस्थलमा चीनको छोइछिङ सहरबाट सीधा हवाई सेवा सञ्चालनका लागि प्रस्ताव गरेका छन्। महासचिव पोखरेल नेतृत्वको टोली र चिनियाँ कम्युनिष्ट पार्टीका पोलिटब्युरो सदस्य एवं छोइछिङ सहर कमिटीका सचिव युआन जियाजुनसहितका नेताबीच आज छोइछिङ सहरमा भएको भेटवार्तामा उक्त प्रस्ताव गरिएको हो। उक्त सहर विश्वकै बढी जनसङ्ख्या भएको महानगर मानिन्छ। महासचिव पोखरेलले चीनको विकासको अनुभव र ज्ञानलाई नेपालको समृद्धिको यात्रामा उपयोगका लागि युवाको अनुभव आदानप्रदान गराउन पनि जोड दिएका थिए। भ्रमण दलमा सहभागी एमालेका स्थायी समिति सदस्य तथा परराष्ट्र मामिला विभाग प्रमुख डा राजन भट्टराईका अनुसार नेपालको औद्योगीकरण, पूर्वाधार विकास, कृषि, पर्यटनलगायत क्षेत्र तथा नेपालको आर्थिक विकास र सामाजिक रुपान्तरण खासगरी नेपालको गरिबी निवारणलाई अन्त्य गर्न नेपालले आवश्यकता र अनुकूलताअनुसार चीनको सहयोग लिन सक्ने विश्वास चीनिया पक्षबाट प्राप्त भएको छ। नेता डा भट्टराईले उक्त सहर नेपालको हावापानी र भूगोलसँग मिल्दोजुल्दो भएको र नेपाल भ्रमण गरिसकेका चीनको उदाउँदो राष्ट्रिय नेता जियाजुनका तहबाट यस प्रकारको सदीक्षा आउनुले दुई देशका सरकार, जनता र दुई पार्टीबीच आगामी दिन अझ सुमधुर सम्बन्ध विकास हुने विश्वास व्यक्त गरे। भेटका अवसरमा नेता जियाजुनले आफू गत साउनमा नेपालको भ्रमणमा रहँदा नेपाली जनताको तीव्र आर्थिक विकासको चाहना रहेको पाएकाले त्यसका लागि चीनका तर्फबाट सक्दो सहयोग हुने बताए। उनले चीन र छोइछिङको विकासको अनुभवबाट नेपालले लाभ लिन सक्ने र खास गरी नेपालका धान उत्पादनका लागि उच्च प्रविधि र ज्ञान दिन आफूहरू तयार रहेको जनाएका थिए। उनले नेपाली विद्यार्थीका लागि छात्रवृत्तिलगायत सहयोग जारी राख्ने स्पष्ट गरेका थिए। भेटमा नेपाली टोलीका तर्फबाट डा भट्टराई, स्थायी समिति सदस्य तथा प्रचार विभाग प्रमुख राजेन्द्र गौतम, नेता ज्वालाकुमारी शाहलगायत तथा चिनियाँतर्फबाट चिनियाँ कम्युनिष्ट पार्टीका छोइछिङ सहर कमिटीका उपसचि ली मिङछिङ, उक्त नगर कमिटीका स्थायी कमिटी सदस्य चेन सिनयुलगायत सहभागी थिए।"
केही महिनामै कांग्रेसको प्रधानमन्त्री हुन्छ : गगन थापा,"बागलुङ : नेपाली कांग्रेसका महामन्त्री गगन थापाले केही महिनापछि नेपाली कांग्रेसले सरकारको नेतृत्व गर्ने बताएका छन्। मंगलबार नेपाली कांग्रेस बागलुङ क्षेत्र नम्बर १ को क्षेत्रीय सम्मेलनलाई सम्बोधन गर्दै महामन्त्री थापाले कांग्रेस अहिले सरकारमा रहेको र केही महिनामा कांग्रेसकै प्रधानमन्त्री हुने बताए। उनले २०८० मा सरकारमा भएर २०८४ को चुनावको लागि चिन्ता गर्नु अनुपयुक्त र असान्दर्भिक भएको बताए। हामी २०८४ को चिन्ता गर्छौं जो आएकै छैन। २०८० मा तीन तहको सरकारमा कांग्रेस नै सरकारमा छ। सात प्रदेशमध्ये चार प्रदेशमा मुख्यमन्त्री कांग्रेसकै छन्। केन्द्रमा पनि कांग्रेस सरकारमै छ। केही महिना पछि हाम्रो प्रधानमन्त्री बन्दैछ। धेरै स्थानीय तहमा वडा तहसम्म नै कांग्रेस बढी छ। दायाँ ठोकिए मेयरसँग र बायाँ ठोकिए उपमेयरसँग नै ठोकिन्छ। हातमा समय साढे चार वर्ष छ। चुनाव किन जितेको भन्दा सरकारमा पुग्नलाई। सरकारमा अहिले बसिरहेको छ अनि रुवाबासी कहिलेको छ भन्दा २०८४ को सरकार बन्दैन भनेर,' उनले भने। महामन्त्री थापाले माओवादीको युद्धको कारण देशले २०४६ सालपछिको ३० वर्ष खेर फालेको बताए। नेपाललाई चाहिँदैन नचाहिएको माओवादीको युद्ध हामीले व्यहोर्नुपर्यो, महामन्त्री थापाले भने, जुन युद्धको कारणले पहिलो युद्ध, युद्धलाई सम्हाल्नको लागि आन्दोलनमा, संक्रमण र शान्तिको खोजीमा हाम्रो ३० वर्षको समय खेर गर्यो। उनले नेपालले २०८० मा देशको विकासको लागि अन्तिम मौका पाएको बताउँदै यो गुमाएमा धेरै महँगो पर्ने बताए। उनले नेपालमा शान्ति र व्यवस्था रहेको बताउँदै छिमेकमा पनि विश्वको दोस्रो र तेस्रो ठूलो अर्थतन्त्र रहेको बताउँदै ठूला देशको बीचमा रहेको नेपालले गति र लय समान्त सकेमा ठूलो लाभ लिनसक्ने बताए। उनले अहिले देश युवा रहेको र १८, २० वर्षमा बुढो हुने बताउँदै अहिले नगरे पछि गाह्रो हुने बताए। देश पनि मान्छे जस्तो हुन्छ। नेपाल अहिले युवा छ। नेपालमा जनसंख्या पनि युवाको धेरै छ। यो लामो समय रहँदैन। अहिले हामी धनि भएनौं र खुतुत्रे भर्न सकेनौं भने पछि धेरै गाह्रो हुन्छ,' उनले भने। महामन्त्री थापाले प्रधानमन्त्री पुष्पकमल दाहालले भ्रष्टचा विरुद्ध लडिरहँदा सरकार ढाल्ने षड्यन्त्र हुँदैछ भन्ने अभिव्यक्ति माथि प्रश्न गरेका छन्। सरकार नेपाली कांग्रेसका सांसदहरुको मत दिएर बनेको हो। कांग्रेसले संस्थागत निर्णय गरेको छः भ्रष्टचारविरुद्धको अभियानमा कांग्रेसको सतप्रतिशत साथ र समर्थन रहन्छ, उनले भने, भ्रष्टचार विरुद्धको अभियानमा साथ र समर्थन दिने कांग्रेस, कांग्रेसको समर्थनबाट बनेको यो सरकार। अनि सरकारको प्रधानमन्त्रीले म र मेरो पार्टी यो अभियानमा लागेका छौं तर मलाई सरकारबाट हटाउन खोजिएको छ भन्ने? कसले हटाउन खोजेको छ। एमालेले हटाएर त प्रधानमन्त्री हट्नु हुँदैन। प्रधानमन्त्री पुष्पकमल दाहाल काँग्रेसले हटाए मात्र हाट्ने होनी। हाम्रो समर्थनमा प्रधानमन्त्री बनाएको हो। हामीले विश्वास छैन भनेको दिन उहाँ प्रधानमन्त्री रहनुहुँदैन। उहाँले बताउँन खोजेको र भन्न खोजेको कुरा के हो? उहाँलाई मेरो प्रश्न हो।' २०८४ सालमा सबै पालिका, सबै निर्वाचन क्षेत्र हार्नु परे पनि कांग्रेसले गठबन्धन नगर्ने दाबीसमेत गरे। सबै सिट गुमाएर चकटीमा बस्नु परोस्, तर कार्यकर्ताको शीर निहुरिने गरी अर्को दललाई भोट हाल्न लगाउने गरी गठबन्धन गरिँदैन, उनले भने, सबै कम्युनिस्ट मिलून्, स्वन्तत्रहरू पनि मिलून् तर कांग्रेस एक्लै लड्छ। त्यतिन्जेल एक्लै लड्न सक्ने कांग्रेस बनाउनेसमेत उनले दाबी गरेका छन्।"
बागमती प्रदेशमा कांग्रेस संसदीय दलका प्रमुख सचेतकले दिए राजीनामा,"मनहरी : बागमती प्रदेश कांग्रेस संसदीय दलका प्रमुख सचेतक कुन्दनराज काफ्लेले पदबाट राजीनामा दिएका छन्। उनले संसदीय दलका नेता बहादुरसिंह लामालाई आज बिहान भेटेर राजीनामा बुझाएको राससले जनाएको छ। काफ्लेलाई प्रदेश संसदीय दलको २०७९ माघ २ गते बसेको बैठकले दलको प्रमुख सचेतकमा नियुक्त गरेको थियो । पार्टीको केन्द्रीय सदस्यसमेत रहेका काफ्ले प्रदेशसभा सदस्यमा दोलखाको प्रदेशसभामा क्षेत्र नं १ को (१) बाट निर्वाचित भएका थिए । संसदीय दलका नेता लामालाई राजीनामा पत्र बुझाउँदै गरेको फोटो सामाजिक सञ्जालमा पोष्ट गरेका काफ्लेले दलको प्रमुख सचेतकको भूमिका निर्वाह गर्दा, पार्टी सङ्गठन र दोलखाली जनतालाई समय दिन नसकेको महसुस गरेकाले राजीनामा दिनु परेको कुरा उल्लेख गरेका छन्।"
कोसी सरकारविरुद्धको रिट निवेदनमाथि आज सुनुवाइ,"काठमाडौं : सर्वोच्च अदालतले कोसी सरकारविरुद्ध परेको रिट निवेदनमाथिको सुनुवाइ आज हुने भएको छ। न्यायाधीशत्रय सपना प्रधान मल्ल, कुमार चुडाल र नहकुल सुवेदी सम्मिलित पूर्ण इजलासले रिटमाथि बहस बाँकी रहेकाले हेर्दाहेर्दैमा राखेको हो। सोमबारदेखि रिट निवेदनमाथि पूर्ण इजलासमा सुनुवाइ सुरू भएको हो। रिट निवेदकको तर्फबाट वरिष्ठ अधिवक्ता टीकाराम भट्टराई, रवि नारायण खनाल लगायतले बहस गरेका थिए। आज सरकारी पक्षले बहस गर्ने छन्। कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश मल्ल र सुष्मलता माथेमाको संयुक्त इजलासले आइतबार रिट पूर्ण इजलासमा पठाउने आदेश दिएको थियो। सोही आदेशबमोजिम रिट सुनुवाइका लागि सर्वोच्चले तीन सदस्यीय पूर्ण इजलास गठन गरेको हो। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यमन्त्री हिक्मतकुमार कार्कीले रिट दायर गरेका थिए। रिटमा प्रदेश प्रमुख पर्शुराम खापुङ, मुख्यमन्त्री थापालगायतलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं गएपछि मन्सुरीले सभाको अध्यक्षता गरेका थिए । मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
साम्पाङ जिम्मेवार बनून्,"मनोजकुमार मेम्याङ्बो धरान बहुजातीय, बहुभाषिक, बहुसांस्कृतिक र बहुधार्मिक नगर हो। यहाँ सबै जाति र धर्ममा आस्था राख्ने मानिस मिलेरै बसेका छन्। केही दिनदेखि केही गतिविधिका कारण धरानमा सामाजिक सद्भाव बिथोल्ने प्रयास भइरहेको छ। स्थानीय प्रहरी प्रशासन, सबै राजनीतिक दल, पूर्वजनप्रतिनिधि र आमधरानवासीको पहलकदमी र संयमताले धरानमा कुनै अप्रिया घटना भने हुन पाएन। धरान उपमहानगरपालिकाका यावत् समस्या छन्। त्यसको हल गर्नु नगरप्रमुख हर्क साम्पाङको प्रमुख दायित्व हो। तर, साम्पाङका गलत क्रियाकलापले यहाँको सामाजिक, राजनीतिक सद्भावमा दरार सिर्जना भएको छ। साम्पाङका सुरुवाती कामहरू प्रशंसायोग्य रहे। पछिल्लो समय धरानमा देखिएको समस्यालाई समाधान गर्न मेयर साम्पाङको समन्वयकारी भूमिका शून्य छ। साम्पाङले कर्मचारी सञ्चालन, नगरको समग्र विकासमा भने समन्वयकारी भूमिका निर्वाह गरेको पटक्कै देखिँदैन। उनका कैयौं क्रियाकलाप अमर्यादित र अशोभनीय छन्। एउटा उपमहानगरको मेयरले सामाजिक सञ्जालमा अन्ठसन्ठ लेख्ने, विरोधी र फरक विचार राख्नेलाई पदीय मर्यादा भुलेर अभिव्यक्ति दिने जस्ता काम खेदजनक छन्। लोकप्रिय मतले निर्वाचन जितेर आएको भन्दैमा विधि, प्रक्रिया र नियम मान्दिनँ भन्न पाइँदैन। कानुन सबैलाई बराबरी हुन्छ। साम्पाङले केन्द्र र प्रदेश सरकार, मन्त्री र जनप्रतिनिधिलाई सञ्जालमा गाली गरिरहेको देखिन्छ। प्रदेश र केन्द्र सरकारसँग समन्वय गरेर विकासका लागि बजेट माग गर्नुपर्ने हो तर, त्यो देखिँदैन। मेयर साम्पाङ एकल निर्णयमा चलिरहेका छन्। धरान खानेपानी व्यवस्थापनको बैठक नराखी तोक आदेशले सञ्चालन भइरहेको छ। विधि प्रक्रियाअनुसार नगरपालिका सञ्चालन गरेको पाइँदैन। कर्मचारीलाई स्वइच्छाले बर्खास्त गर्ने, नियुक्ति गर्ने र कारबाही गर्ने गरेका छन्। जनताले दिएको आर्थिक सहयोगको पारदर्शिता नहुनु आर्थिक अपचलन नै हो। यसलाई आर्थिक पारदर्शिता गरी संस्थागत गरिनुपर्छ। मेयरको काम कर्तव्य र अधिकारलाई प्रत्यायोजन गरी मर्यादामा बसेर जिम्मेवार बन्ने हो कि, साम्पाङजी ! मेम्याङ्बो धरानका पूर्वमेयर हुन् ।"
"एमाले लुम्बिनी अधिवेशन : ९६ प्रतिशत मत खस्यो, नतिजा आजै",बुटवल : नेकपा एमाले लुम्बिनी प्रदेश कमिटीको नयाँ नेतृत्वका लागि बुटवलमा भएको मतदानमा ९६ प्रतिशत मत खसेको छ। मंगलबार प्रदेशभरीका एक हजार ५ जना मतदातामध्ये ९ सय ६५ जनाले मतदान गरेको निर्वाचन मण्डलले जनाएको छ। आजै मतगणना सुरु हुने र राति अबेरसम्म नतिजा सार्वजनिक हुने निर्वाचन मण्डलले बताएको छ। बुटवलको चर्को गर्मीमा लाइन लागेर मतदाताहरूले नेतृत्वका लागि मतदान गरेका छन्। प्रदेश कमिटी अध्यक्ष सहितको पदमा प्यानल नै बनाएर दुवै पक्ष चुनावमा होमिएका छन्। अध्यक्ष पदका लागि पाल्पाका राधाकृष्ण कँडेल र प्यूठानका हरिप्रसाद रिजाल प्रतिस्पर्धामा छन्। रिजाल बहालवाला केन्द्रीय सदस्य पद त्यागेर प्रदेश अध्यक्ष बन्नका लागि प्रतिस्पर्धामा होमिएका हुन्। एमालेको प्रादेशिक स्तरको यो पहिलो अधिवेशन हो।
नेपालले चीन र भारतसँग सन्तुलित सम्बन्ध कायम गर्नुपर्छ : सभापति देउवा,काठमाडौं : नेपाली कांग्रेस सभापति शेरबहादुर देउवाले नेपालले छिमेकी देशहरूसँग सन्तुलन कायम गरेर अघि बढ्नुपर्ने बताएका छन्। मंगलबार निजामती कर्मचारी युनियनको स्थापना दिवका अवसरमा काठमाडौंमा आयोजित कार्यक्रमलाई सम्बोधन गर्दै सभापति देउवाले नेपालले चीन र भारतसँग सन्तुलन कायम गरेर अघि बढ्नुपर्ने बताएका हुन् । उनले एक देशले अर्को देशसँग साथी बनाउन सक्ने तर छिमेकी बनाउन नसक्ने भन्दै भएका दुई छिमेकी देशलाई बुझाएर नेपालले अघि बढ्नुपर्ने बताए । उनले नेपालसँग विद्युत किन्ने भनेको भारत मात्रै भएकाले नेपालले की विद्युत नै बेच्दिन भन्नुपर्ने नत्र भारतले भनेका कुराहरूमा सहमति जनाउनुपर्ने बाध्यता रहेको समेत बताए। त्यस्तै सभापति देउवाले सरकार र कर्मचारीबीच एक आपसमा मिलेर मात्रै देश विकास गर्न सकिने भन्दै मन्त्रीले भनेपछि कर्मचारीले मान्नै पर्ने धारणा राखे । पूर्वप्रधानमन्त्री समेत रहेका देउवाले मन्त्रीहरू आउने जाने हुन् भनेर हेपेपछि आफूले प्रहरी अधिकृतलाई हटाइदिएको समेत विगतको स्मरण सुनाएका थिए।
"देउवालाई शेखरको सुझाव कर्मचारी समस्यामा छन्, मन्त्रीहरूलाई बोलाएर छलफल गर्नुहोस्","काठमाडौं : नेपाली कांग्रेसका नेता डाशेखर कोइरालाले सभापति शेरबहादुर देउवालाई कमर्चारीका समस्याबारे पार्टीबाट सरकारमा गएका मन्त्रीहरूलाई बोलाएर छलफल गर्न आग्रह गरेका छन्। मंगलबार नेपाल निजामति कर्मचारी युनियनको स्थापना दिवसको अवसरमा आयोजित शुभकामना आदानप्रदान कार्यक्रममा बोल्दै नेता कोइरालाले नेपाली कांग्रेसले नेतृत्व गरेको मन्त्रालयमा डेमोक्रेट्सहरू छैन भन्ने कुरा आएको छ यसबारे केकसो हो बुझ्न सभापति देउवालाई आग्रह गरे। 'नेपाली कांग्रेसको मन्त्रालयमा डेमोक्रेट्सहरू छैन भन्ने कुरा आएको छ। डेमोक्रेट्सहरूलाई पाखा लगाइएको भन्ने कुरा आइरहेको छ। यदि यो सत्य हो भने कर्मचारी युनियनमा काम गरिरहेका कर्मचारीको मनोबल कस्तो होला ?,'उनले भने,' सभापतिज्यूले गम्भीर भएर छलफल गर्नुपर्छ।' कर्मचारीहरू अप्ठ्यारो परिस्थितिमा रहेको भन्दै नेता कोइरालाले सरकारले कर्मचारीहरूलाई खुसी राख्नुपर्ने बताए। कर्मचारी जुनसुकै आस्थाका भएपनि उनीहरू देशको स्थायी सरकार भएको उनले जिकिर गरे। नेता कोइरालाले सरकारले ल्याउँदै गरेको संघीय निजामति ऐनमा त्रुटि रहेको भन्दै यसबारे अध्ययन र छलफल गर्न पार्टी गम्भीर भएर लाग्नुपर्ने बताए। उनले पछिल्लो समय नेपाली कांग्रेसलाई चारैतिरबाट आक्रमण भइरहेको दावी गरे।"
एमाले लुम्बिनी प्रदेश अधिवेशन : नयाँ नेतृत्व चयनका लागि मतदान जारी,बुटवल : नेकपा एमाले लुम्बिनी प्रदेशमा नयाँ नेतृत्व चयनका लागि मतदान जारी छ। बिहान ९ बजेदेखि सुरू भएको मतदान दिउँसो १ बजेसम्म चल्नेछ । भदौ १६ गतेदेखि बुटवलको अन्तर्राष्ट्रिय सम्मेलन केन्द्रमा जारी अधिवेशनमा अध्यक्ष पदका लागि निवर्तमान अध्यक्ष राधाकृष्ण कँडेल र केन्द्रीय सदस्य हरिप्रसाद रिजाल चुनावी प्रतिस्पर्धामा छन्। महाधिवेशनमा लुम्बिनी प्रदेशका १२ जिल्लाबाट १ हजार ४ जना प्रतिनिधिले मतदान गर्नेछन् ।
उपमहासचिव खतिवडालाई मातृशोक,काठमाडौं : नेपाल कम्युनिष्ट पार्टी (एकीकृत समाजवादी) का उपमहासचिव तथा प्रचार विभाग प्रमुख जगन्नाथ खतिवडालाई मातृशोक परेको छ । उनकी आमा मालती खतिवडाको ८० वर्षको उमेरमा आज बिहान त्रिवि शिक्षण अस्पताल महाराजगञ्जमा उपचारका क्रममा निधन भएको कृषिमन्त्री एवं एसका उपाध्यक्ष डाबेदुराम भुसालले जानकारी दिएका छन्। मालतीका एक छोरा र तीन छोरी छन्। उनको आजै दिउँसो १२ बजे पशुपति आर्यघाटमा अन्त्येष्टि गरिने जनाइएको छ।
कोसी सरकारविरुद्धको रिट निवेदनमाथि दोस्रो दिनको बहस सुरू,"काठमाडौं : कोसी प्रदेशका मुख्यमन्त्री उद्धव थापाविरुद्ध परेको रिट निवेदनमाथि सर्वोच्च अदालतमा बहस सुरू भएको छ। सर्वोच्च अदालतको पूर्णइजलासमा सोमबारबाट मुख्यमन्त्री थापाविरुद्धको रिटमा बहस सुरू भएको हो। सोमबार रिटमाथि बहस नसकिएपछि मंगलबारका लागि 'हेर्दाहेर्दै'मा राखिएको थियो। रिटमाथि सुनुवाइका लागि तीन सदस्यीय पूर्णइजलास गठन गरिएको छ। इजलासमा न्यायाधीशहरू सपना प्रधान मल्ल, कुमार चुडाल र नहकुल सुवेदी रहेका छन्। सोमबार रिट निवेदकको तर्फबाट वरिष्ठ अधिवक्ता टीकाराम भट्टराई, रवि नारायण खनाललगायतले बहस गरेका थिए। आज रिट निवेदकका विपक्षीहरूको तर्फबाट कानुन व्यवसायीले बहस गर्नेछन्। रिटमा कोसी प्रदेशका प्रदेश प्रमुख पर्शुराम खापुङ,मुख्यमन्त्री उद्धव थापा, विश्वासको मत लिने दिने प्रदेशसभा बैठकको अध्यक्षता गरेका अध्यक्ष इस्राइल मन्सुरी र गीता तिम्लसिनालाई विपक्षी बनाइएको छ। भदौ ४ गते मुख्यमन्त्री थापाले विश्वासको मत लिने क्रममा प्रदेश सभाको बैठकको अध्यक्षता गरेका अध्यक्ष मण्डलका सदस्य मन्सुरीलाई समेत मतदानमा सहभागी गराएर ४७ मत पुर्याएर विश्वासको मत लिएका थिए। मुख्यमन्त्री थापाले प्राप्त गरेको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यमन्त्री हिक्मतकुमार कार्कीले सर्वोच्चमा रिट दायर गरेका थिए। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं गएपछि मन्सुरीले सभाको अध्यक्षता गरेका थिए । मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका थिए। उनकै मतका आधारमा मुख्यमन्त्री थापाले ४७ मत पाएका थिए।"
कागबेनी बस्ती पुनर्निर्माण सरकारको प्राथमिकतामा : गृहमन्त्री श्रेष्ठ,"म्याग्दी : उपप्रधानमन्त्री तथा गृहमन्त्री नारायणकाजी श्रेष्ठले बाढीका कारण क्षति पुगेको मुस्ताङको कागबेनी बस्ती पुनर्निर्माणको कामलाई सरकारले प्राथमिकता दिने बताएका छन्। उनले संघीय,प्रदेश र स्थानीय सरकारको सहकार्यमा बाढीका कारण क्षति पुगेका भौतिक संरचनाको पुनर्निर्माण गरिने बताएका हुन्। गृहमन्त्री श्रेष्ठ गत साउन २८ गते कागखोलाको बाढीले प्रभावित बनेको वारागुङ मुक्तिक्षेत्र गाउँपालिका४ कागबेनी बस्तीको आज स्थलगत निरीक्षण गरेका छन्। सोही क्रममा गृहमन्त्री श्रेष्ठले ऐतिहासिक पर्यटकीय तीर्थस्थल कागबेनीको बस्ती पुनर्निर्माणको कामलाई सरकारले महत्वका साथ अघि बढाउने बचन दिए। कालीगण्डकी नदीको बगरमा थुप्रिएको नदीजन्य वस्तुका कारण उत्पन्न जोखिम तथा क्षति न्यूनीकरण गर्दै बस्तीलाई सुरक्षित बनाउने विषयमा ढङ्गले छलफल गरिने उनको भनाइ छ। प्रधानमन्त्री पुष्पकमल दाहाल प्रचण्डको आसन्न चीन भ्रमणका क्रममा कोरला नाका सञ्चालनको विषयलाई पनि छलफलको विषय बनाइने गृहमन्त्री श्रेष्ठले बताए। कोरला नाकालाई चीन र नेपालबीचको व्यापारिक नाकाका रुपमा कसरी सञ्चालन गर्ने भन्ने विषयमा सरकारले गम्भीरताका साथ पहल गर्नेछ,'उनले भने, 'बेनीजोमसोमकोरला सडकमा बाह्रैमास यातायात सञ्चालनको व्यवस्था मिलाउन लागिपरेका छौँ ।' क्षतिग्रस्त सडक, पुल, खानेपानी, विद्युत् र सिँचाइ आयोजना पुनर्निर्माणको काम तत्काल अघि बढाइने उनको भनाइ थियो । गृहमन्त्री श्रेष्ठले बाढीले क्षति गरेको कागबेनीको बस्तीको निरीक्षणका साथै स्थानीय तह,प्रशासन र सुरक्षा निकायका अधिकारीसित छलफल गरेका थिए । कागखोलाको बाढीबाट एक अर्बभन्दा बढीको क्षति पुगेको प्रारम्भिक अनुमान गरिएको छ । नगद सामान र संरचनामा मात्र ८१ करोड ८३ लाख बराबरको क्षति भएको छ । सडक, मोटरेबल पुल, झोलुङ्गे पुल, गुम्बा, मन्दिर धर्मशाला, सामुदायिक भवन, प्रहरीचौकीको भवन, तटबन्धनलगायत भौतिक पूर्वाधारतर्फ २१ करोड दुई लाख बराबरको क्षति पुगेको तथ्यांक छ । स्थानीयका ५० घरमा ५२ करोडभन्दा बढीको क्षति भएको पालिकाले जनाएको छ । बाढीबाट २९ घरमा पूर्ण क्षति तथा १५ घरमा आंशिक क्षति पुगेको थियो भने बाढीले बगाउँदा २४ पशुचौपाया मरेका थिए ।"
संघीय निजामति ऐन सिन्डिकेटका आधारमा आउनुहुँदैन : रामहरी खतिवडा,"काठमाडौं : नेपाली कांग्रेसका केन्द्रीय सदस्य एवं सांसद रामहरी खतिवडाले संघीय निजामति ऐन सिण्डिकेटका आधारमा नभइ कर्मचारीको पक्षमा आउनुपर्ने बताएका छन्। नेपाल निजामति कर्मचारी युनियनको स्थापना दिवसको अवसरमा आयोजित शुभकामना आदानप्रदान कार्यक्रममा बोल्दै राज्य व्यवस्था तथा सुशासन समितिका सभापति समेत रहेका सांसद खतिवडाले लामो समयपछि आउन लागेको संघीय निजामति ऐन कर्मचारीको पक्षमा आउनुपर्नेमा जोड दिए । 'धेरै वर्षपछि संघीय निजामति ऐन आउँदैछ। तर यो सिन्डिकेटका आधारमा आउनुहुँदैन। कर्मचारीको पक्षमा आउनुपर्छ,'उनले भने,'सबै कर्मचारी समेट्ने अटाउने खालको ऐन आउनुपर्छ।' उनले ऐन संसदमा आइसकेपछि छलफल हुने र आवश्यक परे संशोधन हुने समेत बताए। नेता खतिवडाले ऐनमा संशोधन गर्नुपर्ने भए संशोधनका प्रस्तावहरू समयमै ल्याउन कर्मचारीलाई आग्रह समेत गरे। उनले यसका लागि सबैसँग समन्वयन गरेर आफू अघि बढ्ने बताए। सरकारले संघीय निजामति ऐन संसदमा ल्याउने तयारी गरेको छ। निजामति ऐन नआउँदा कर्मचारीतन्त्रमा अन्योल छाएको छ।"
प्रधानमन्त्री दाहाल र अध्यक्ष ओलीबीच भेट,काठमाडौं : प्रधानमन्त्री पुष्पकमल दाहाल 'प्रचण्ड' र नेकपा एमाले अध्यक्ष केपी शर्मा ओलीबीच भेटवार्ता भएको छ। प्रधानमन्त्री दाहाल भेट्न अध्यक्ष ओली मंगलबार दिउँसो सिंहदरबार पुगेका थिए। प्रधानमन्त्री दाहाल र अध्यक्ष ओलीबीच संसद्मा पेश गर्ने विधेयकका बारेमा छलफल भएको स्रोतले बताएको छ। उनीहरूबीच पछिल्लो समसामयिक राजनीतिक विषयमा छलफल भएको बताइएको छ।
रैथाने मह किन्न घरमै पुग्छन् ग्राहक,"दाङ : तुलसीपुर उपमहानगरपालिका३ श्रीखोलाका प्रेमबहादुर विकले रैथाने मौरी पाल्न थालेको १० वर्ष भयो। दैनिक हुने अन्य कामसँगै बाँकी रहेको समय मौरीपालन गरेरै उनले वार्षिक एक लाख कमाई गर्दै आएका छन्। 'हामीले पालेको मौरी स्थानीय जातको हो, यसलाई विकासे मौरीको झै समय पनि दिनुपर्दैन, आफै मेहनत गरेर यो मौरीले मह दिन्छ', प्रेमबहादुरले भने, 'दिनभर अरू काम गर्ने र साँझ, बिहान हेरचाह गरे मात्रै पनि पुग्छ।' १० वर्ष अघिदेखि परम्परागत रूपमा चल्दै आएको काठको घारमा मौरी पालन सुरु गरेका उनले सुरुमा दुईतीन घारबाट काम सुरु गरे। त्यसपछि ४० घारसम्म मौरी पालन गरेका छन्। रैथाने जातको मौरीले आफै मेहनत गर्ने भएकाले आफूहरूले धेरै दुःख गर्न नपर्ने उनको भनाइ थियो। यसरी प्राप्त भएको मह बजारीकरणका लागि पनि लैजानु पर्दैन। यो मह खोज्दै ग्राहक घरमै आउने गर्छन्। स्वास्थ्यका हिसाबले एकदमै उत्तम भएकाले पनि घरमै आएर लैजाने गरेको प्रेमबहादुरले बताए। सोही ठाउँका कमल प्रकाश डाँगीले पनि २० घार रैथाने जातका मौरी पालन गरेका छन्। उनले पनि वार्षिक एक लाखको हाराहारीमा आम्दानी गर्दै आएका छन्। प्रतिकिलो मह एक हजार पाँचसय रुपैयाँका दरले बिक्री हुँदै आएको छ। स्थानीय उत्पादन भएकाले यो मह लैजान बुटवल, नवलपरासीबाट मात्रै होइन भारतबाट समेत आउने गरेको उनले बताए। पछिल्लो समय गाउँगाउँमै पुग्ने गरेको विकासे मौरी पालनले रैथाने मौरी विस्थापित हुने खतरा रहेको उनीहरूको गुनासो थियो ।"
बागमती प्रदेश सरकारद्वारा ९५ पुल निर्माण,"हेटौंडा : बागमती प्रदेश सरकारले प्रदेशका विभिन्न स्थानमा ९५ पुल निर्माण गरेको छ। यातायात सेवा सहज गर्न पुल निर्माण गरिएका हुन्। बागमती प्रदेश सरकारको भौतिक पूर्वाधार विकास मन्त्रालयअन्तर्गतको निकायद्वारा प्रदेशको १३ जिल्लामा पुल निर्माण गरिएका हुन्। विसं २०७४ यता प्रदेश सरकारले ती पुल निर्माण सम्पन्न गरेको हो। विगत ६ वर्षदेखि भौतिक पूर्वाधार कार्यालयबाट पक्की पुल, झोलुंगे पुल, सडक ढलान, कालोपत्रसहित सडक स्तरोन्नति, सडक मर्मत सम्भारलगायत काम भइरहेका सो मन्त्रालयका प्रवक्ता नवीनकुमार सिहंले जानकरी दिए। गत आवमा सो मन्त्रालय अन्तर्गतको निकायबाट २६ पुल निर्माण भएका थिए। प्रदेशमा विगत ६ वर्षमा १३ झोलुंगे पुल निर्माण गरिएका छन्। मन्त्रालयले गत आवमा दुई सय ८१ किमीसहित हालसम्म कूल एक हजार ४३ किमी सडकको नयाँ ट्र्याक खोल्ने काम गरेको प्रवक्ता सिहंले बताए। गत आवसम्ममा पटके मर्मत सम्भारतर्फ धुलो सडक एक हजार पाँच सय ८४ किमी मर्मत सम्भार गरिएको छ। गत आव सम्ममा हेरालुमार्फत एक हजार १७ किमी मर्मत सम्भार, नौ सय ३८ किमी सडक ग्राभेल स्तरोन्नति तथा छ सय ८० किमी सडक कालोपत्रसहित स्तरोन्नति गरिएको प्रवक्ता सिंहले जानकारी दिए।"
कोसी अस्पतालको जग्गा कब्जा : चार किल्ला यकिन गरिदिन नापीलाई पत्राचार,"विराटनगर : विराटनगरस्थित कोसी अस्पतालले आफ्नो स्वामित्वमा रहेको जग्गाको चार किल्ला यकिन गरिदिन नापी कार्यालयलाई मंगलबार पत्राचार गरेको छ। नापजाँच गरेर जग्गाको फिल्ड रेखांकन गरी चार किल्ला छुट्याइदिन आग्रह गर्दै अस्पताल प्रशासनले नापी कार्यालय विराटनगरलाई पत्राचार गरेको हो। सरकारी अस्पतालको जग्गा विभिन्न संघसंस्थाले गैरकानुनी रूपमा वर्षौंदेखि कब्जा गर्दै पक्की संरचना बनाएर ओगटेका छन्। व्यापारिक भवन एवं संरचना बनाएर भाडामा लगाउँदै मासिक लाखौं रकम उठाउने गरिएको छ। तर, त्यसवापतको आम्दानी अस्पतालले पाउँदैन। भाडावापतको रकम विभिन्न संघ संस्थाले नै उठाइरहेका छन्। अस्पतालकी सूचना अधिकारी इन्दिरा यादवले अस्पतालको जग्गाको चार किल्ला यकिन गरिदिन नापीलाई पत्राचार गरिएको जानकारी दिइन्। प्राविधिक खटाएर नापीले चार किल्ला यकिन गरिदिएपछि विभिन्न संस्थाले कब्जा गरेको जग्गा फिर्ता ल्याउन पहल थालिने उनको भनाइ छ। विभिन्न संघ संस्थाले गैरकानुनी रूपमा कब्जा गरिदिँदा अस्पतालले आफ्नो जग्गा उपभोग गर्न पाएको छैन, यादवले भनिन्, जग्गा खाली गराउन अस्पताल प्रशासनले सक्रियता बढाएको छ। विराटनगर महानगरपालिका७ स्थित सरकारी अस्पतालको नाममा ५ विघा ८ कट्ठा जग्गा छ। अस्पतालको करिब १५ कट्ठा बढी जग्गा ओगटेर गणेश मन्दिर, क्षयरोग निवारण संस्था, देवकोटा पुस्तकालय र नेपाल रेडक्रस सोसाइटीले गैरकानुनी रूपमा वर्षौंदेखि प्रयोग गरिरहेका छन्। अस्पताललाई भने एमआरआई, एनआईसीयूजस्ता अतिआवश्यकीय सेवासहित चमेनागृह एवं विभिन्न सेवा विस्तारका लागि भवन निर्माण गर्न जग्गा अभाव भइरहेको छ। अवैध हिसाबबाट कब्जा गरिएको जग्गाको चार किल्ला यकिन गरेर जग्गा खाली गर्नुपर्ने माग राख्दै अस्पतालको सम्पत्ति संरक्षणका लागि गठित संघर्ष समिति आन्दोलित छ। समितिका संयोजक मुकेश बुढाथोकीले सरकारी अस्पतालको नाममा दर्ता रहेको जग्गा अनाधिकृत रूपले विभिन्न संघसंस्था र व्यक्तिहरूले कब्जा गरिरहेको बताए। अस्पताल विकास समितिका पूर्वसदस्यसमेत रहेका बुढाथोकीले अस्पताललाई धराशायी बनाउन भूमिका खेल्नेलाई तत्काल कारबाही गरी कब्जा गरिएको जग्गा फिर्ता गर्नुपर्ने आफूहरूको मुख्य माग रहेको जानकारी दिए। अस्पतालजस्तो संवेदनशील क्षेत्रको जग्गामा अरुकै हालीमुहाली चल्नु ठीक हैन। तत्काल नापजाँच गरेर चार किल्ला छुट्याउँदै जग्गा फिर्ता गरिनुपर्छ, उनले भने, जग्गा खाली र अस्पतालको सेवा सुधार नभएसम्म आन्दोलन जारी रहन्छ। बारम्बारको राजनीतिक हस्तक्षेपका कारण सरकारी अस्पताल धराशायी बनिरहेको छ। जग्गा कब्जा गर्नेलाई कारबाही र कब्जा गरिएको जग्गा खाली गराउनुपर्ने माग राखेर संघर्ष समितिले गत साउन ३० गते प्रधानमन्त्री पुष्पकमल दाहाल प्रचण्डलाई ज्ञापनपत्रसमेत बुझाएको थियो। बुढाथोकीले अस्पताल प्रशासनका तर्फबाट विभिन्न समयमा पत्र पठाएर पनि राजनैतिक पहुँचका आडमा जग्गा खाली गर्न नमानेको बताए। बजेट अभावमा अस्पतालले आफ्ना सेवासुविधा बढाउन पाइरहेको छैन। जग्गामा अरुकै हालीमुहाली चलिरहेको छ, उनी भन्छन्, अब जग्गा अस्पताल आफैंले उपभोग गर्न पाउनुपर्छ। विशेषज्ञ डाक्टर, नर्सलगायत अस्पतालमा नयाँ प्रविधि थपेर सुविधा बढाउँदै उपचारलाई सहज बनाइनुपर्छ। अस्पताल प्रशासनका अनुसार क्षयरोग संस्थाले ६ कट्ठा ८ धुर, गणेश मन्दिरले २ कट्ठा, देवकोटा पुस्तकालयले २ कट्ठा १० धुर, रेडक्रस सोसाइटीले २ कट्ठाभन्दा बढी जग्गा ओगटेदै आएका छन्। अस्पतालको जग्गामा पक्की भवन बनाएर ३० जनाभन्दा बढीलाई भाडामा दिइएको छ। भाडावापत क्षयरोगले मासिक १ लाख ७५ हजार, गणेश मन्दिरले १ लाख ६० हजार, रेडक्रसले करिब १ लाख ५० हजार आम्दानी गरिरहेको बुढाथोकीले बताए। रेडक्रसले वाणिज्य बैंकलाई भाडामा लगाएको छ। देवकोटा पुस्तकालयले विभिन्न पसललाई कोठा भाडामा दिएको उनले बताए। जग्गा खाली गराउने क्रममा अस्पताल र क्षयरोग निवारण संस्थाबीच विवाद भएको थियो। जग्गा विवादमा क्षयरोग निवारणले अस्पतालविरुद्ध मुद्दा दर्ता गरेको थियो। २०७७ सालमा उच्च अदालत विराटनगरले जग्गा अस्पतालकै रहेको फैसला गरिदियो। तर, हालसम्म क्षयरोगले जग्गा छाडेको छैन।"
छोराको दीर्घायुको कामना गर्दै मनाइयो त्रिछठ्ठी पर्व,"कपिलवस्तु : लुम्बिनी प्रदेशका तराई मधेसका जिल्लाहरूमा आज महिलाहरूले खुशीयालीका साथ त्रिछठ्ठी पर्व मनाएका छन्। आफ्नो छोराको दीर्घायु तथा सुस्वास्थ्यको कामना गर्दै मधेसी समुदायका महिलाहरूले यो पर्व मनाएका हुन्। पर्वमा महिलाहरूले बिहान सबेरै उठेर स्नान गरी कुश, वरियारा, महुवाको हांगाको पूजा गरेका छन्। कसैले घर किनारको चौरमा त कसैले देवी स्थानमा बसेर यो पूजा गर्ने गर्छन्। पूजा सकिए लगत्तै महिलाहरूले त्रिछठ्ठी माताको कथा श्रवण गरेको यशोधरा गाउँपालिका३ का ध्यानेन्द्रमणि त्रिपाठीले बताए। छोराका लागि पत्नीले त्रिछठ्ठी पूजा सम्पन्न गरिन्, त्रिपाठीले भने, 'हाम्रो समुदायका छोरा हुने सबै महिलाहरूले हर्ष उल्लासका साथ यो पत्र मनाएका छन्।' लुम्बिनी प्रदेशको कपिलवस्तु, रुपन्देही र नवलपरासी जिल्ला लगायत तराई मधेसमा यो पर्वलाई महिलाहरूले हरेक वर्ष धुमधामका साथ मनाउने गरेका छन्। त्रिछठ्ठी पर्व तराई मधेसका महिलाहरूको पवित्र पर्व भएका कारण यसदिन पालिका स्तरबाट सार्वजनिक स्थानीय बिदा दिनुपर्ने कपिलवस्तु नगरपालिका२ की शिक्षिका प्रतिभा श्रीवास्तवले बताइन्।"
त्रिभुवन विश्वविद्यालयमा स्वचालित प्रणाली लागू,"काठमाडौं : त्रिभुवन विश्वविद्यालयले सेवा प्रणालीलाई छिटो,छरितो र प्रभावकारी बनाउन आफ्ना सबै निकायका कार्यालयमा विद्युतीय प्रशासन 'स्वचालित प्रणाली' लागू गरेको छ । अब त्रिविमा सम्पूर्ण कार्यालयमा हुने दर्ता,चलानी, टिप्पणी, पत्रव्यवहार, परिपत्र र निर्णयका लागि माथिल्लो निकायमा पेस गरिने कागजात स्वचालित प्रणालीमार्फत सम्पादन हुनेछन् । त्रिवि केन्द्रीय कार्यालयमा सो प्रणाली गत साउन १ गतेदेखि नै लागू भएको थियो । हालसम्म पाँच सय २९ युजर आइडी कार्यान्वयमा आएको छ। विश्वविद्यालयका उपकुलपति प्राडा धर्मकान्त बास्कोटाले कीर्तिपुरस्थित रजिष्ट्रार कार्यालयमा स्वचालित प्रणालीको विधिवत शुभारम्भ गरेका हुन्। सो अवसरमा उनले त्रिविलाई कागजविहीन प्रशासनका रुपमा स्तरोन्नति गर्ने आफ्नो महत्वपूर्ण लक्ष्य पूरा भएको उल्लेख गर्दै प्रविधि कार्यालयको अनिवार्य जीवन प्रणाली बनिसकेकाले सेवा प्रणालीलाई थप व्यवस्थित, सृदृढ र प्रभावकारी बनाउन कार्यालय स्वचालित प्रणाली सफल हुने अपेक्षा व्यक्त गरे । अत्याधुनिक प्रविधिको प्रयोगलाई बढावा दिई तीव्र गतिको इन्टरनेट सुविधासमेत व्यवस्था गरी सेवाग्राहीलाई छिटोछरितो सेवामार्फत सन्तुष्ट बनाउन उपकुलपति बास्कोटाले निर्देशन दिए। रासस"
बुधबार देशका यी स्थानमा हुने छ वर्षा,काठमाडौं : बुधबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी र बागमती प्रदेशका केही स्थानहरू तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बुधबार राति देशभर आंशिकदेखि सामान्य बदली रहनेछ। कोशी प्रदेश लगायत पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघ गर्जन्चट्याङसहित हल्कादेखि मध्यम वर्षाको सम्भावना रहेको छ।
बाढी प्रभावित क्षेत्रका लागि गाउँपालिकाले जुटायो राहत,"जोमसोम : मुस्ताङको वारागुङ मुक्तिक्षेत्र४ कागबेनी बाढी प्रभावित क्षेत्रका लागि उपल्लो मुस्ताङको लोमान्थाङ गाउँपालिकाले आर्थिक सहयोग जुटाएको छ। लोमान्थाङ गाउँपालिकाका अध्यक्ष टसीनर्बु गुरुङ र उपाध्यक्ष छिमी बिष्टको विशेष पहलमा करिब ६ लाख ९२ हजार आर्थिक सहयोग जुटाएको हो। एक स्थानीय तहको विपद्को घडीमा अर्को स्थानीय तहले मानवीय सहयोग गर्नुपर्ने दायित्व रहेको उल्लेख गर्दै लोमान्थाङले पालिकाको ५ वटै वडामा कागबेनी बाढी प्रभावित क्षेत्रको विपद् व्यवस्थापन प्रयोजनार्थ आर्थिक संकलन अभियान चलाएका थियो। लोमान्थाङले पालिकाको वडा नम्बर १ मा १ लाख २१ हजार, वडा नम्बर २ मा १ लाख ४ हजार, वडा नम्बर ३ मा ८६ हजार ५ सय, वडा नम्बर ४ मा ७६ हजार ५ सय र वडा नम्बर ५ मा ३ लाख २ हजार ७ सय आर्थिक संकलन गरेको थियो। लोमान्थाङले संकलन गरेको आर्थिक सहयोग बाढी प्रभावित वारागुङ मुक्तिक्षेत्रको स्थानीय तह प्रकोप व्यवस्थापन कोष खातामा जम्मा गर्न पालिका अध्यक्ष रिङझिङ नाम्गेल गुरुङलाई हस्तान्तरण गरेको लोमान्थाङका अध्यक्ष टसी नर्बु गुरुङले जानकारी दिए। वारागुङ मुक्तिक्षेत्रले विपद्को घडीमा छिमेकी स्थानीय तहले गरेको आर्थिक सहयोगप्रति धन्यवादसहित आभार प्रकट गरेको पत्र लोमान्थाङलाई बुझाएको छ। यसैगरी लोमान्थाङ गाउँपालिकाले कागबेनी बाढी प्रभावित क्षेत्रको उद्धार तथा नदी नियन्त्रण लगायतका काम गर्न पालिकाको स्वामित्वमा रहेको डोजर निःशुल्क उपलब्ध गराएको अध्यक्ष गुरुङले जानकारी दिए। उक्त डोजर ६ महिनाअघि मित्र राष्ट्र चीन सरकारले लोमान्थाङलाई सहयोग स्वरुप उपलब्ध गराएको थियो।"
"महोत्तरीको सोनमामा विद्यार्थी र प्रहरीबीच झडप, २३ सेल अश्रुग्यास प्रहार",ढल्केवर : महोत्तरीको सोनमा गाउँपालिकामा आन्दोलनरत विद्यार्थी र प्रहरीबीच झडप भएको छ। आन्दोलनमा उत्रिएका विद्यार्थीहरूले मोटरसाइकलमा आगजनी गरेपछि स्थिति तनावग्रस्त बनेको हो। शिक्षक सरुवाको विषयलाई लिएर सोनमा माध्यमिक विद्यालयका विद्यार्थीहरूले मंगलबार दिउँसो गाउँपालिका कार्यालय घेराउ गर्न पुगेका थिए। त्यसैक्रममा आन्दोलित विद्यार्थीहरूले मोटरसाइकलमा आगजनी गरेपछि झडप भएको महोत्तरीका प्रहरी प्रवक्ता प्रहरी नायव उपरीक्षक दिलिपकुमार गिरीले जानकारी दिए। उनका अनुसार विद्यार्थीहरू प्रहरीमाथि ढंगामुढा गर्न थालेपछि स्थिति नियन्त्रणमा लिन प्रहरीले २३ सेल अश्रुग्यास प्रहार गरेको हो। ढुंगामुढाबाट आधा दर्जन प्रहरी घाइते भएको बताइएको छ। अहिले त्यहाँको अवस्था सामान्य भइसकेको प्रहरी नायव उपरीक्षक गिरीले बताए। विद्यालयमा तीनजना शिक्षकको सरुवा गरेपछि विद्यार्थी आन्दोलनमा उत्रिएका हुन्।
गायक थापालाई गृहजिल्लाबाट उपचार गर्न सहयोग,"सिन्धुपाल्चोक : लोकदोहोरी, घाँसेलगायत गीतबाट चर्चा बटुलेका गायक तथा सर्जक रेशम थापाको उपचारका लागि सहयोग प्रदान गरिएको छ। गायक थापाको गृहजिल्ला सिन्धुपाल्चोकको जलवीरे, बतासे लगायतको ठाउँबाट संकलित एक लाख ४३ हजार ७० रुपैयाँ उपचारका लागि हस्तान्तरण गरिएको हो। बलेफी गाउँपालिका१ का वडाध्यक्ष हुपबहादुर खड्का, राप्रपा युवा नेता दीपक थापा र जलवीरे युवा क्लबले गायक थापाको उपचारका लागि सहयोग संकलन गरेका थिए। उनको उपचार भइरहेको अन्नपूर्ण न्यूरो अस्पतल माइतीघरमा पुगेर स्वास्थ्य लाभको कामना गर्दै सहयोग रकम हस्तान्तरण गरिएको क्लबका सचिव दिपेन्द्र थापाले जानकारी दिए। गायक थापा अचानक बिरामी भई अस्पतालमा उपचाररत रहेको खबर पाएपछि सहयोग संकलनमा आफूहरू जुटेको उनले बताए। सिन्धुपाल्चोकको चौतारा सागाँचोकगढी नगरपालिका२ बतासे बालुवा टोल स्थायी घर भएका थापाको उच्च रक्तचापका कारण अस्वस्थ भएपछि भदौ १० गते अस्पताल भर्ना गरिएको थियो। उनको शरीरको आधा भागमा प्यारालाइसिस भएको र मस्तिष्कको नशामा असर परेकाले शल्यक्रिया गर्नुपर्ने उपचारमा संलग्न चिकित्सकले बताएका छन्। उपचारका लागि ठूलो धनराशी खर्च हुने र थापाको आर्थिक अवस्था कमजोर भएको उल्लेख गर्दै राष्ट्रिय संगीतकर्मी संघलेसमेत विज्ञप्ति जारी गर्दै उपचारका लागि सहयोगको अपिल गरेको छ। संघका संस्थापक तथा पूर्वअध्यक्षसमेत रहेका थापाले रुमालै छ चिनो, मेरो फोटो किन पो जलायौ, सरिता, मेरै भन्थेऊ अर्कैलाई सुहायौ, छुट्नै परे बीस पिउला नि, मेरो झल्को मेटाउने को पायौ, नउने आमा मखमली, पराई घरमा, फुल्यो जमुना, बेसी टारी खेतजस्ता सयौं गीत गाएका छन्।"
"स्थानीय तहका कर्मचारी आन्दोलित, निजामती दिवस बहिस्कार गर्ने","सिन्धुपाल्चोक : स्थानीय तहमा कार्यरत कर्मचारीहरूको सेवा सुविधा र वृद्धि विकासको सुनिश्चितता नभएको भन्दै सिन्धुपाल्चोकको बलेफी गाउँपालिकाका कर्मचारी आन्दोलित भएका छन्। गाउँपालिकाको प्रमुख प्रशासकीय अधिकृत रेवन्त दाहाललाई मंगलबार ८ बुँदे मागसहितको संयुक्त विज्ञप्ति बुझाउँदै कर्मचारीहरूले आन्दोलनको घोषणा गरेका हुन्। प्रस्तावित संघीय निजामती ऐनको मस्यौदाप्रति विमति जनाउँदै उनीहरूले राखेको ८ बुँदे माग सम्बोधन नभए भदौ २२ गते मनाइने निजामती सेवा दिवस बहिस्कार गर्ने र कालो पट्टी बाँधी विरोध जनाउने बताएका छन्। प्रशासनिक संरचनामा संघीय निजामती सेवा, प्रदेश निजामती सेवा र स्थानीय सेवा भने विभेदकारी नीति राखिएप्रति कर्मचारीको विमति छ। संघीय निजामती सेवा ऐन नभई एकीकृत निजामती सेवा ऐन ल्याउनुपर्ने, सेवा समूहका आधारमा सरकारी सेवाको प्रवेशद्वार स्थानीय सेवामा मात्र हुनुपर्ने, सरुवा प्रणालीलाई सहमतिका आधारमा नभई अनुमानयोग्य चक्रीय रूपमा गर्नुपर्ने कर्मचारीहरूको माग छ। त्यस्तै अन्तरप्रदेश सरुवाको व्यवस्था एकीकृत निजामती सेवा ऐनमा नै खुलाउनुपर्ने, निजामती अस्पतालमा सबै सरकारी कर्मचारीहरूलाई समेट्नुपर्ने, संघ, प्रदेश र स्थानीय तहका कर्मचारीहरूको सेवासुविधा र वृद्धि विकास सम्बन्धमा विभेद नभई समान हुनुपर्ने, प्रमुख प्रशासकीय अधिकृतको पद स्थानीय सेवा अन्तर्गतको सेवा मध्येबाट हुनुपर्ने र स्थानीय सेवामा कार्यरत कर्मचारीहरूको पूर्ण सुरक्षाको प्रत्याभूति हुनुपर्ने उनीहरूको माग छ। ज्ञापनपत्र बुझाउँदै बलेफी गाउँपालिकाका पशु सेवा प्राविधिक दिपेन्द्र दंगालले सरकारले कर्मचारीलाई विभेद गरेको जनाए। प्रस्तावित संघीय निजामती ऐनको मस्यौदामा आफ्ना मागहरूलाई नसमेटिए थप आन्दोलन गर्ने उनले चेतावनी दिए। ज्ञापनपत्र बुझ्दै प्रमुख प्रशासकीय अधिकृत रेवन्त दाहालले कर्मचारीहरूको मागलाई सम्बन्धित निकायमा पुर्याउने बताए। संघीय मामिला तथा सामान्य प्रशासन मन्त्रालयले भदौ २२ गते स्थानीय सरकारलाई निजामती सेवा दिवस मनाउन पत्राचार गरेको थियो। मन्त्रालयले कर्मचारीप्रति ध्यान नदिई दिवसलाई मात्रै महत्व दिएको उनीहरूको आरोप छ।"
राष्ट्र बैंकको नीतिले पीडित बन्नु परेको उद्योगीको निष्कर्ष,"विराटनगर : कोसी प्रदेशका उद्योगी व्यवसायी नेपाल राष्ट्र बैंकको गलत नीतिका कारण उद्योग व्यवसाय क्षेत्र सबैभन्दा धेरै पीडित बन्नु परेको निष्कर्षमा पुगेका छन्। अन्तर्राष्ट्रिय वित्त नियोगद्वारा विराटनगरमा मंगलबार आयोजित प्रदेश तहका निजी क्षेत्रसँगको राउण्ड टेबलमा सहभागी उद्योगी व्यवसायीले राष्ट्र बैंकको नीतिका कारण उत्पन्न भएको बैंक ब्याजदरलगायतका समस्याले मुलुकमा उद्योग धन्दा चौपट बनिरहेको उल्लेख गरे। चर्को लोडसेडिङ, भारतको नाकाबन्दी र राजनीतिक अस्थिरताले थलिएर माथि उठ्दै गरेको निजी क्षेत्र कोभिड१९ महामारी तथा रुसयुक्रेन युद्धबाट प्रभावित बनिरहेको अवस्थामा राष्ट्र बैंकको गलत नीतिले थप मारमा परेको गुनासो उनीहरूको छ। नेपाल उद्योग वाणिज्य महासंघ कोसी प्रदेशका अध्यक्ष राजेन्द्र राउतले बैंकको ब्याजदरलगायतका समस्याले निजी क्षेत्र नै संकटमा पुगेको र मुलुकमा आर्थिक संकट निम्तिएको बताए। संकटका कारण ६० प्रतिशत उद्योग मात्रै सञ्चालनमा छन्, उनले भने, उद्योगधन्दा बन्द हुँदा मुलुकको राजस्व असुली नै प्रभावित बनिरहेको छ। नेपालमा आधुनिक औद्योगिकरणको प्रस्थानविन्दु मुलुककै जेठो उद्योग विराटनगर जुट मिल्स रहेको उल्लेख गर्दै राउतले त्यसयता खुलेका उद्योगले विराटनगर र आसपासका क्षेत्रको आयस्तर वृद्धि तथा रोजगारी सिर्जनामा महत्वपूर्ण योगदान पुर्याएको बताए। तर, पछिल्लो पटक राष्ट्र बैंकको नीतिले उद्योगी व्यवसायी ठूलो समस्यामा परिरहेको उनको भनाइ छ। कोसी प्रदेशमा जुट, धान, मकै, फलफूल, तरकारीलगायतका कृषि उत्पादनको प्रशोधनले उद्योगलाई कृषिसँग जोड्न महत्वपूर्ण भूमिका खेलेको राउत बताउँछन्। औद्योगिक क्षेत्रका कारण मुलुकको कृषि उत्पादन वृद्धिमा समेत योगदान पुगिरहेको छ, उनी भन्छन्, सुनसरीमोरङ आद्यौगिक करिडोरले प्रदेशकै कूल ग्राहस्थ उत्पादनमा सहयोग गरेको छ। राउतका अनुसार सुनसरीमोरङ औद्योगिक करिडोरमा हाल करिब ५ सय ५० वटा ठूला तथा मझौला उद्योगहरू सञ्चालनमा छन्। यस क्षेत्रमा विशेष गरी जुट, साबुन, चाउचाउ, प्लाष्टिकका सामान, कपडा, गार्मेन्ट, जुत्ताचप्पल, सिमेन्ट, छड, कालो पाइप, इलेक्ट्रिक क्वाइल, टिना, मदिरा, चामल, तेललगायत धेरै वस्तु उत्पादन भइरहेको छ। केही उद्योगहरूले आफ्ना उत्पादनलाई विदेशमा समेत निर्यात गर्छन्। तर, बैंकहरूका कारण सिमेन्ट, छडजस्ता उद्योगहरू प्रतिस्पर्धा गर्न नसकेर धमाधम बन्द हुन थालेको अध्यक्ष राउतले बताए। कोसी प्रदेशमा लगानीको प्रशस्त सम्भावना छ। तर, अहिलेको परिस्थितिले लगानी थपिने वातावरण बनेको छैन, उनले भने। उनका अनुसार औद्योगिक क्षेत्रलाई अघि बढाउन प्रतिस्पर्धी क्षमता विकास, बजारीकरण, सरकारको राजस्व तथा प्रशासनिक नीति, लगानीको वातावरण, ऊर्जाको सहज आपूर्ति, निर्यात व्यापार विरोधी अर्थतन्त्र, पूर्वाधार विकास र भारतसँगको खुला सीमा मुख्य चुनौती छ। अन्तर्राष्ट्रिय वित्त नियोगका नेपाल कार्यालय प्रमुख बाबाकोर एस फेइ नियोगले सँधैभरि निजी क्षेत्रसँगको सहकार्य प्राप्त गर्ने विश्वास व्यक्त गर्छन्। कार्यक्रममा नियोगका तर्फबाट अप्रेशन अधिृकत राजेन्द्र लुइँटेल र अपरेशन विश्लेषक शिद्धार्थ प्रसाईंले आईसीएफसीको कार्यक्षेत्र, काम गर्ने शैली, निजी क्षेत्रसँगको सहकार्यलगायतका विषयमा तोकिएका मापदण्डबारे जानकारी गराएका थिए। सरकारले सार्वजनिक गरेको आर्थिक गणना २०७५ अनुसार कोसी प्रदेशमा १ लाख ६८ हजार ५ सय १८ वटा उद्योग व्यवसाय थिए। सुनसरी र मोरङमा मात्रै ६६ हजार ७ सय ८३ वटा उद्योग रहेको आर्थिक गणनाले देखाएको थियो। सुनसरीमोरङ औद्योगिक करिडोरबाट ८८ हजारभन्दा बढीले प्रत्यक्ष एवं अप्रत्यक्ष रोजगारी पाएको महासंघ कोसी प्रदेशले जनाएको छ। महासंघका अनुसार औद्योगिक सर्वेक्षण २०७६ अनुसार उत्पादनमूलक, निर्माण र खानीजन्य उद्योगमध्ये सुनसरीमोरङ औद्योगिक करिडोरअन्तर्गत विराटनगर महानगरपालिकामा ३, बूढीगंगा गाउँपालिकामा १६, कटहरी गाउँपालिकामा ९, दुहबी नगरपालिकामा १० र इटहरी उपमहानगरपालिकामा ८ प्रतिशत छन्।"
कृष्ण मन्दिरमा जन्माष्टमीको तयारी (फोटो फिचर),काठमाडौं : कृष्णा जन्माष्टमीका लागि पाटनस्थित कृष्ण मन्दिरलाई पूर्णरुपले सजाइएको छ। भोलि (बुधबार) परेको कृष्ण जन्माष्टमीका लागि मन्दिर सजाइएको हो। सो अवसरमा सो मन्दिरमा भक्तजनको घुइँचो लाग्ने गर्छ। काठमाडौं उपत्यकाका अधिकांश स्थान र उपत्यका नजिकका जिल्लाबाट कृष्ण मन्दिरमा दर्शनार्थी आउने गरेका छन्। १७औँ शताब्दीमा पाटनका राजा सिद्धिनरसिंह मल्लले मन्दिर निर्माण गर्न लगाएका थिए। उनले कृष्ण मन्दिर बनाउनेसँगै कृष्ण लीलामा आधारित नाच सञ्चालन गरेका थिए। जसलाई कात्तिक नाच पनि भनिन्छ। कृष्ण मन्दिर तीन तला रहेको छ। बीचको तलामा कृष्णको मूर्ति रहेको छ। मूर्तिको वरिपरि विष्णुका १० अवतारका मूर्ति छन्। मन्दिरका थामहरुमा विभिन्न देवीदेवताका मूर्ति कुँदिएको छन्।
सङ्खुवासभामा कोरोना विरुद्धको बुस्टर खोप अभियान सुरु,"किमाथाङ्का : सङ्खुवासभामा कोरोना भाइरसविरुद्धको बुस्टर खोप अभियान सुरु भएको छ। आइतबारबाट कोरोना भाइरसविरुद्धको बुस्टर खोप अभियान सुरु गरिएको हो। बुस्टर खोप अभियानका क्रममा खोप लगाउन छुटेका १२ वर्षदेखि माथिका सबैलाई पहिलो र दोस्रो मात्रा लगाइने जिल्ला स्वास्थ्य कार्यालयले जनाएको छ। बुस्टर खोप अभियानको पहिलो चरणमा २० हजारभन्दा बढीलाई कोरोना भाइरसविरुद्धको बुस्टर खोप लगाइने छ। कोरोना भाइरसविरुद्धको बुस्टर अभियानमा १० स्थानीय तहका २० हजार एक सय ६० जनालाई खोप लगाइने जिल्ला स्वास्थ्य कार्यालयका सूचना अधिकारी रोशन श्रेष्ठले जानकारी दिए। जिल्लाका १२ वर्ष माथिका एक लाख २० हजार जनालाई बुस्टर खोप लगाउने लक्ष्य राखिएको उनले बताए। बुस्टर खोप अभियान यही भदौ १७ गतेदेखि सुरु भएको सूचना अधिकारी श्रेष्ठले बताए। बुस्टर खोप अभियानका लागि दुई सय २४ स्वास्थ्यकर्मी र चार सय ४४ स्वयम्सेवक परिचालन गरिएको उनले बताए। कोरोना भाइरसविरुद्धको खोप हालसम्म १२ वर्षमाथिका पहिलो मात्रा ८६ प्रतिशत, दोस्रो मात्रा ९३ प्रतिशत, पहिलो बुस्टर ६९ प्रतिशत र दोस्रो बुस्टर खोप ११ प्रतिशतले लगाइसकेको जिल्ला स्वास्थ्य कार्यालयले जनाएको छ। कोरोना भाइरसविरुद्धको खोपका लागि एक सय खोप केन्द्र तोकिएको छ। बुस्टर डोज लगाउन छुट भएकालाई पनि खोप लगाउन आग्रह गरिएको छ।  रासस"
गृहमन्त्री नारायणकाजी श्रेष्ठले गरे बाढी प्रभावित क्षेत्रको निरीक्षण,"जोमसोम : उपप्रधान तथा गृहमन्त्री नारायणकाजी श्रेष्ठले कागबेनी बाढी प्रभावित क्षेत्रको निरीक्षण गरेका छन्। गत साउन २८ गते आएको बाढीको कारण भएको क्षतिको अवलोकन गर्न मंगलबार वारागुङ मुक्तिक्षेत्र४ कागबेनी पुगेका हुन्। गृहमन्त्री श्रेष्ठसहित गृह मन्त्रालयका प्रवक्ता नारायण भट्टराई, गृह मन्त्रालयअन्तर्गतका विपद् प्राधिकरणका सहसचिव एवं इन्जिनियर रामेश्वर मरठ्ठा र मन्त्री श्रेष्ठका प्रेस सल्लाहकार कमल गिरीसहितको टोली नेपाली सेनाको हेलिकोप्टरमार्फत मुस्ताङ आएका हुन्। बाढी प्रभावित क्षेत्र मुस्ताङको अवलोकन तथा निरीक्षणपछि मन्त्री श्रेष्ठले नेपालकै प्रसिद्ध धार्मिकस्थल कागबेनी श्राद्ध स्थलसहित यहाँका करोडौंको भौतिक संरचनामा क्षति पुर्याएकोमा दुःख व्यक्त गरे। क्षति पुर्याएको क्षेत्रको पुनर्निर्माणका लागि विज्ञहरूको अध्ययनपछि योजना तयार गरिने र वैज्ञानिक ढंगले समाधान गर्न सरकारले पहल गर्ने गृहमन्त्री श्रेष्ठ बताए। फरक प्रसंगमा उनले उत्तरदक्षिण व्यापारिकमार्ग विस्तारित आयोजना अन्तर्गत कोरला सडक विस्तार भइरहेको र छिट्टै सरकारले कोरला नाका खोल्न छलफल भइरहेको जानकारी दिए। सरकारले नाका खोल्न उपयुक्त पूर्वाधार र संरचना निर्माण गर्न पहल भइरहेको बताए। मन्त्री श्रेष्ठले हेलिकोप्टरमार्फत ढुवानी गरिएको टेन्ट, त्रिपाल र कम्बल स्थानीय तहलाई हस्तान्तरण गरे।"
अख्तियारको कर्मचारी हौँ भन्दै ठगी गर्ने दुईजना पक्राउ,"ढल्केवर(धनुषा): अख्तियारको कर्मचारी हौँ भन्दै ठगी गर्ने दुई जनालाई धनुषा प्रहरीले पक्राउ गरेको छ। पक्राउ पर्नेमा धनुषाको हंसपुर नगरपालिका३ बस्ने ३७ वर्षीय अनिल सिंह र सोही ठाउँका ३२ वर्षीय राहुल सिंह रहेको प्रहरीले जनाएको छ। साउन ११ गतेदेखि भदौ १५ गतेसम्ममा जनकपुरधाम नगरभित्रका विभिन्न ७ वटा पसलहरूमा 'हामी अख्तियारको कर्मचारी हौं, पसलका कागजातहरू देखाउनुस्, पसलको खानतलासी गर्छौं, तपाईंको पसल सिल गर्छौँ', भन्दै धाक धम्की दिई नगद रुपैयाँ असुल गर्ने तथा ठगी गर्ने उनीहरूलाई खोजतलास गरी सोमवार जनकपुरधाम उपमहानगरपालिका७ भ्रमपुरा चोकस्थितबाट पक्राउ गरिएको धनुषाका प्रहरी प्रवक्ता प्रहरी नायब उपरीक्षक वेदप्रसाद गौतमले जानकारी दिए। उनीहरूलाई बिआर ३० एबी ८८०४ नम्बरको भारतीय मोटरसाइकलसहित पक्राउ गरिएको प्रहरी नायब उपरीक्षक गौतमले बताए। पक्राउ परेका उनीहरूलाई ठगी कसूर शीर्षक मुद्दामा ५ दिनको म्याद लिई थप अनुसन्धान भइरहेको जिल्ला प्रहरी कार्यालय धनुषाले जनाएको छ।"
जापानिज इन्सेफ्लाइटिसबाट एकजनाको मृत्यु,"बिरामी भएर भदौ ६ गते चितवनस्थित अस्पतालमा भर्ना भएको उनको भदौ ७ गते मृत्यु भएको हो। त्रिवेणी : नवलपरासी (बर्दघाट सुस्तापूर्व) नवलपुरमा जापानिज इन्सेफ्लाइटिसबाट एक जनाको मृत्यु भएको छ। स्वास्थ्य कार्यालय नवलपुरका प्रमुख केशवप्रसाद चापागाईँका अनुसार कावासोतीका२ का ६६ वर्षीय एक महिलाको जापानिज इन्सेफ्लाइटिसबाट मृत्यु भएको हो। बिरामी भएर भदौ ६ गते चितवनस्थित अस्पतालमा भर्ना भएको उनको भदौ ७ गते मृत्यु भएको हो। चालु आर्थिक वर्षमा जिल्लामा जापानिज इन्सेफ्लाइटिसबाट मृत्यु भएको यो पहिलो घटना भएको कार्यालय प्रमुख चापागाँईले बताए। परीक्षण रिपोर्ट ढिलो गरी आउने हुँदा मृत्युपछि मात्र जापानिज इन्सेफ्लाइटिस पुष्टि भएको उनले बताए। उनका अनुसार गत आवमा नवलपुरमा सातमा जापानिज इन्सेफ्लाइटिस पुष्टि भएकोमा पाँच जनाको ज्यान गएको थियो। जापानिज इन्सेफ्लाइटिस पुष्टि भएका एक जनाको चितवनस्थित अस्पतालमा उपचार भइरहेको स्वास्थ्य कार्यालय प्रमुख चापागाँईले बताए। देवचुली नगरपालिकाकी १५ वर्षीय बालिकामा जापानिज इन्सेफ्लाइटिस देखिएको र उनको अस्पतालको सघन उपचार कक्षमा उपचार भइरहेको उनले बताए। यहाँका दुई पालिकामा जापानिज इन्सेफ्लाइटिसका बिरामी पुष्टि भएपछि बिरामी भेटिएका स्थान वरपर अन्य केही व्यक्तिको रगत परीक्षणका लागि आज रगत सङ्कलन गरिँदै छ । साथै उक्त स्थान वरपर स्वाथ्य कार्यालको सक्रियतामा सचेतनामूलक कार्यक्रम समेत गरिँदैछ। जापानिज इन्सेपफ्लाइटिसबाट बच्नका लागि लामखुट्टेको टोकाइबाट बच्नु र लामखुट्टे नियन्त्रण गर्नु नै मुख्य उपाय भएको स्वास्थ्य कार्यालय नवलपुरका प्रमुख चापागाईँको भनाइ छ। उनका अनुसार यो रोग लागेका बिरामीमा उच्च ज्वरो आउने, धेरै टाउको दुख्ने, बेहोस हुने, बान्ता आउने, शरीर काप्ने जस्ता लक्षण देखिन्छन्। अबको केही महिना जापानिज इन्सेपफ्लाइटिसको जोखिम धेरै हुने भएकाले लामखुट्टेको टोकाइबाट बच्न विशेष ध्यान पुर्याउनुपर्ने कार्यालय प्रमुख चापागाँईले बताए। सन् १९७८ मा रूपन्देही जिल्लामा पहिलो पटक यो रोग देखिएको थियो। रासस"
सहकारीमा जम्मा गरेको रकम माग गर्दै धर्नामा बचतकर्ता,"मलंगवा : सर्लाही सदरमुकाम मलंगवा८ मा रहेको सुविधा बचत तथा ऋण सहकारी संस्थाले बचतकर्ताको रकम फिर्ता नदिएकोले रकम पाउनु पर्ने माग राख्दै बचतकर्ताहरू धर्नामा बसेका छन्। सहकारीमा जम्मा गरेको रकम सञ्चालक समिति तथा कर्मचारीले हिनामिना गरी फरार भएपछि बचतकर्ताहरूले रकम पाउनु पर्ने माग राख्दै जिल्ला प्रशासन कार्यालय मलंगवा सर्लाही अगाडि धर्नामा बसेका छन्। उनीहरू ५ सुत्रीय माग राख्दै भदौ १७ गतेदेखि धर्नामा बसेका हुन्। जम्मा गरेको पैसा सहकारीमा बचत गरेको कौडेना गाउँपालिका४ का जगदिश राउतले बताएका छन्। एक लाख २० हजार रुपैयाँ सहकारीमा जम्मा गरेका थियौं। अहिले पैसा लिन जाँदा सहकारीमा कोही भेटिदैनन्। सञ्चालक समितिका पदाधिकारी र कर्मचारीले रकम हिनामिना गरेर फरार भएपछि बचतकर्ताहरू बिचल्लीमा परेको राउतले गुनासो गरेका छन्। ३ दिनदेखि बचतकर्ताहरू धर्नामा बसेको मलंगवाका दीपक गुप्ताले बताएका छन्। 'रकम पाउनु पर्ने माग राख्दै जिल्ला प्रशासन कार्यालयमा ज्ञापनपत्र समेत बुझाएका छौं। अहिले सम्म कुनै सुनवाइ भएको छैन।' पीडितहरूले बचतकर्ताहरूको रकम अविलम्ब फिर्ता हुनु पर्ने, सञ्चालकहरू मथि कारबाही तथा सम्पति रोक्का गरिनुपर्ने, स्वतन्त्र लेखा परीक्षकबाट लेखा परीक्षण गराउनु पर्ने, संस्थाको अवस्थाबारे श्वेत पत्र जारी गरिनुपर्ने, आर्थिक वर्ष २०७७०७८, ०७८०७९ र ०७९०८० मा सञ्चालकहरूले लिएको ऋण सार्वजनिक गर्नुपर्ने माग राखेका छन्। रकम हिनामिना गरेका संस्थाका अध्यक्ष ईश्वर गुप्ता फरार भएपछि बचतकर्ताको रकम फिर्ता हुन सकेको छैन। रकम हिनामिना गरेको आरोपमा संस्थाका प्रबन्धक दीपकलाल अमात्य, खजान्जी निर्मल श्रेष्ठ लगायत अन्य दुईजना थुनामा रहेको प्रहरीले जनाएको छ। सञ्चालक समिति र कर्मचारीको मिलोमतोमा २४ करोड भन्दा बढी रकम हिनामिना भएको पीडितहरूको आरोप छ।"
स्वतन्त्र प्रदेशसभा सदस्य यादवलाई पूर्वपक्षका लागि थुनामा राख्न आदेश,सप्तरी : स्वतन्त्र प्रदेशसभा सदस्य अनिरुद्धप्रसाद सिंह यादवलाई पूर्वपक्षका लागि थुनामा राख्न आज आदेश दिएको छ। कर्तव्य ज्यान मुद्दामा जिल्ला न्यायाधीश राजेन्द्रकुमार आचार्यको इजलासले उनलाई पूर्पक्षका लागि थुनामा राख्न आदेश दिएको हो। हत्या अभियोगमा सप्तरीको प्रदेश क्षेत्र नम्बर ४ (ख)बाट स्वतन्त्र निर्वाचित उनलाई प्रहरीले सोमबार राजविराज नगरपालिका७ बाट पक्राउ गरेको थियो। हत्या अभियोगमा प्रहरीले पक्राउ गरी अदालतमा बुझाएको यादवलाई पूर्पक्षका लागि थुनामा पठाउने आदेश जारी गरेलगत्तै थुनामा पठाइएको जिल्ला प्रहरी कार्यालयका प्रहरी नायव उपरीक्षक नरेशकुमार सिंहले जानकारी दिए। विसं २०६४ असार ९ गते सिंहको निर्देशनमा सप्तरीको साविकको बोदेबर्साइन गाविस वडा नम्बर ४ बाट अपहरण गरी गोविन्द चौधरीको हत्या गरेको आरोप छ। मृतकका दिदी धनगढी गाविस३ की रीताकुमारी चौधरीले जिल्ला प्रहरी कार्यालय सप्तरीमा २०६४ असार १४ गते सिंहसमेत नौ जनामाथि किटानी उजुरी दिएका थिए।
क्रिप्टो कारोबारमा संलग्न एक जना पक्राउ,"काठमाडौं : क्रिप्टो (बिनान्स) कारोबारमा संलग्न रहेको अभियोगमा प्रहरीले एक जनालाई पक्राउ गरेको छ। बुढानिलकण्ठ नगरपालिका४ पासिकोट बस्ने सिन्धुपाल्चोक वलेफि गाउँपालिका३ का २७ वर्षीय पुरूषोत्तम कार्कीलाई प्रहरीले पक्राउ गरेको हो । सामाजिक सञ्जाल फेसबुकमा सेलर ग्रुपमा आवद्ध भई बिनान्स आइडी खोली क्रिप्टो खरिद बिक्रीको लागि सम्झौता गरी विभिन्न व्यक्तिहरूको बिनान्स आइडीमा ३ हजार ७२६९८ रुपैयाँ डलर बराबरको रकम राखी उक्त आइडीबाट विभिन्न व्यक्तिहरूखो बैंक खाता लगायत वालेटहरूमा रकम ट्रान्सफर गरी क्रिप्टो कारोबार गरेको भन्ने सूचनाको आधारमा काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले अनुसन्धानको क्रममा उक्त कार्यमा संलग्न कार्कीलाई पक्राउ गरेको हो । उनलाई नेपाल राष्ट्र बैंक ऐन, २०५८ अन्तर्गतको कसूरमा आवश्यक अनुसन्धान एवं कारवाहीका लागि जिल्ला प्रहरी परिसर टेकु काठमाडौंमा पठाइएको छ ।"
ललिता निवास जग्गा प्रकरण : प्रतिवादी पक्षका कानुन व्यवसायीको बहस जारी,"काठमाडौं : बालुवाटारस्थिल ललिता निवास जग्गा प्रकरणमा पक्राउ परेकामाथि थुनछेक बहस जारी छ। सरकारी तर्फका कानुन व्यवसायीहरूको बहस सकिएकाले आजदेखि प्रतिवादी पक्षका कानु्न व्यवसायीहरूले बहस गरिरहेका छन्। सोमबार सरकारी कानुन व्यवसायीका तर्फबाट जिल्ला सरकारी वकिल कार्यालय काठमाडौंका प्रमुख अच्युतप्रसाद न्यौपानेसहित ६ जनाले बहस गरेका थिए। काठमाडौं जिल्ला अदालतका वैतनिक वकिल शंकर पौडेलले सोमबार सरकारी तर्फका कानुन व्यवसायीहरूको बहस सकिएकाले आजदेखि प्रतिवादी पक्षका कानुन व्यवसायीहरूको बहस भइरहेको जानकारी दिए। उनका अनुसार थुनछेक बहस सकिन अझै एक दुई दिन लाग्नेछ। थुनामा रहेका १८ जनाको बयान सकिएसँगै जिल्ला अदालत काठमाडौंका न्यायाधीश भोलानाथ ढकालको एकल इजलासमा आइतबारदेखि थुनछेक बहस सुरू भएको हो। दुवै तर्फका कानुन व्यवसायीको बहस सकिएपछि पक्राउ परेकाहरूलाई थुनामा राख्ने किन धरौटीमा छोड्ने आदेश आउनेछ। ललिता निवास जग्गा प्रकरणमा ३१२ जना प्रतिवादीविरुद्ध मुद्दा दायर भएको छ। उनीहरुमाथि सरकारी छाप दस्तखत किर्ते सम्बन्धी कसूरमा मुद्दा चलाइएको छ। भदौ ११ बाट थुनामा रहेका प्रतिवादीहरूको बयान सुरू भएको थियो । समरजंग कम्पनीका कार्यालय प्रमुख मुकुन्द प्रसाद पन्तको जाहेरी सूचनाका आधारमा सीआईबीले अनुसन्धान अगाडि बढाएको थियो । ललिता निवास प्रकरणमा ५७ दिन लामो अनुसन्धानपछि तयार पारिएको प्रतिवेदन सीआईबीले भदौ ५ गते सरकारी वकिलको कार्यालयलाई बुझाएको थियो। त्यसपछि प्रतिवेदनमाथि अध्ययन गरेर सरकारी वकिलको कार्यालयले भदौ १० गते जिल्ला अदालत काठमाडौंमा मुद्दा दायर गरेको थियो। सो प्रकरणमा मुछिएका तत्कालीन प्रधानमन्त्री माधवकुमार नेपाल र बाबुराम भट्टराईलगायत पूर्वमन्त्रीसँग सोधपुछपछि सीआईबीले अनुसन्धानलाई अन्तिमरुप दिएको थियो। ललिता निवास प्रकरणमा प्रहरीले सञ्चार मन्त्रालयका सचिव कृष्णबहादुर राउत,भाटभटेनी सुपरमार्केटका सञ्चालक मीनबहादुर गुरुङ, निर्वाचन आयोगका पूर्वआयुक्त सुधीरकुमार शाह, पूर्वसरकारी कर्मचारीसहित १८ जना पक्राउ परेका छन्। उनीहरूविरुद्ध मुलुकी ऐन,२०२० को किर्तेसम्बन्धी कसुर र सङ्गठित अपराध कसुरमा प्रहरीले अनुसन्धान गरेको थियो। विसं २०४९ देखि २०६९ को अवधिमा सरकारका नाममा रहेको बालुवाटारस्थित ललिता निवासको एक सय ४३ रोपनी जग्गा हिनामिना भएको थियो। यसअघि सीआईबीले अनुसन्धान सकेर तीन सय जनाविरुद्ध मुद्दा चलाउनुपर्ने रायसहितको प्रतिवेदन बुझाएको थियो। तर, सरकारी वकिलको कार्यालयले थप अनुसन्धान गर्नुपर्ने भन्दै प्रतिवेदन फिर्ता गरेको थियो।"
दसैं अगाडि मेलम्चीको पानी वितरण नहुने,"सिन्धुपाल्चोक : पछिल्लोपटक लगातार परिरहेको अविरल वर्षाका कारण सिन्धुपाल्चोकको हेलम्बु गाउँपालिका१ अम्बाथानमा रहेको मेलम्ची खानेपानी मुहानको हेडवर्क्स गेग्रानले पुरेको छ। आयोजनाको हेडवर्क्सअन्तर्गत काठमाडौं पानी पठाउने मुख्य स्थान १ नम्बर गेट र पानी खोल्ने तथा बन्द गर्ने ९ नम्बर गेट बाहिर बाढीले ढुंगामाटो ल्याई थुपारेको मेलम्ची खानेपानी आयोजनाका कार्यकारी निर्देशक कमलराज श्रेष्ठले बताए। ढुंगा माटोले पुर्दा के कति क्षति भयो भन्नेचाहिँ वर्षात् रोकिएपछि मात्रै थाहा हुन्छ। अहिले मुहान क्षेत्रमा जानसक्ने अवस्था नै छैन, उनले भने, प्राविधिकहरूले भनेअनुसार १५१६ मिटरको गेग्रान हेडवर्क्स र सुरुङक्षेत्र वरिपरि थुप्रिएको छ। बाढीले सडक र गोरेटो बाटोसमेत बगाएकाले आयोजनाका कर्मचारी हेडवर्क्ससम्म जान नसकेका श्रेष्ठले बताए। वर्षात् रोकिएलगत्तै प्राविधिकहरूको टोली पठाएर कति क्षति भयो र अब के गर्ने भन्ने योजना बनाइने उनले जनाए। कार्यकारी निर्देशक श्रेष्ठका अनुसार मुहानको अवस्थाबारे जानकारी लिन ड्रोनको प्रयोग गरिएको थियो। ड्रोनले खिचेको भिडियोमा हेलम्बुको भ्रेमाथाङ आसपासबाट बाढीले बगाएर ल्याएको लेदो माटो र ढुंगा हेडवर्क्स वरपर थुप्रिएको देखिएको उनले जनाए। गेग्रानले हेडवर्क्स क्षेत्रमा क्षति बनाएको जानकारी मुख्य ऋणदाता एसियाली विकास बैंकलाई गराइसकेको आयोजनाले जनाएको छ। काठमाडौं पानी पठाउने मुख्य स्थान १ नम्बर गेट र पानी खोल्ने तथा बन्द गर्ने ९ नम्बर गेट बाहिर बाढीले ढुंगामाटो थुपारेको छ। मेलम्चीको जलाधार क्षेत्रमा धमिलो पानीसहितको बाढी आएपछि असार १८ बाट आयोजनाको हेडवर्क्सबाट सुरुङमा पानी हाल्न रोकिएको थियो। मेलम्चीको पानी पहिलोपटक २०७७ फागुन २२ गते सुन्दरीजलमा ल्याइएको थियो। हेडवर्क्समा क्षति भएसँगै दसैं अगाडि मेलम्चीको पानी वितरण गर्न नसकिने आयोजनाले जनाएको छ। अहिलेको अवस्था हेर्दा दसैं अगाडि राजधानीवासीलाई मेलम्चीको पानी खुवाउन सक्ने देखिँदैन, कार्यकारी निर्देशक श्रेष्ठले भने, हेडवर्क्सको अस्थायी मर्मत गर्न दुई महिनाभन्दा बढी लाग्छ, त्यसमा पनि के कति क्षति भयो भन्ने नै यकिन हुन सकिएको छैन। सकेसम्म दु्रत गतिमा राजधानीवासीलाई पानी खुवाउन आपू प्रयत्नशील रहने उनले बताए। असारको अन्तिम साता नै आयोजनाले काठमाडांैतर्फ पानी पठाउने कार्य बन्द गरेको कारण सुरुङमा भने क्षति नभएको अनुमान आयोजनाको छ। हामीले बाढी पहिरोको जोखिम देखिएलगत्तै पानी पथान्तरण रोकेका थियौं, श्रेष्ठले भने, त्यसकारण सुरुङमा ठूलै क्षतिचाहिँ पुगेको छैन भन्ने हाम्रो अनुमान छ। मेलम्चीको जलाधार क्षेत्रमा भारी वर्षा भएर धमिलो पानीसहितको बाढी आएपछि असार १८ बाट आयोजनाको अम्बाथानस्थित हेडवर्क्सबाट सुरुङमा पानी हाल्न रोकिएको थियो। बाढीले हेडवर्क्समा क्षति पुर्याएपछि गत वर्ष काम चलाएको रूपमा फलामको पाता राखेर पानी बन्द गरिएको थियो। यो वर्ष हेडवर्क्समा सिलिन्डर जडान गर्ने र १ नम्बर गेटमा जाली राखिएको थियो। अहिले ग्रेगानले बनाएको क्षति अघिल्लो सालको भन्दा बढी रहेको अनुमान गरेका छौं, आयोजनाका इन्जिनियर पदम कुँवरले भने, माथिबाट आएको ढुंगा माटोले गेट नै छोपिएको छ। २०७८ असार १ मा आएको बाढीले यसअघि अम्बाथानमा निर्माण गरिएको मुहानस्थल क्षति पुर्याएपछि सरकारले भौगोलिक रूपमा कम चुनौतीपूर्ण ठाउँमा हेडवर्क्स बनाउने गरी नयाँ मुहान खोजिरहेको छ। बाढीपछि तयार भएर सञ्चालनको तयारी अवस्थामा पुगिसकेको पानी छान्ने संयन्त्र मुहानस्थल पुरिएको छ। जसको मर्मत हुन सकेको छैन। नदीको सतहभन्दा मुनि परेका अन्य संरचनाहरूको अवस्था के छ भन्ने अहिलेसम्म खोतलेर हेर्न नसकिएको आयोजनाले जनाएको छ। पहिलो चरणकै काम अलपत्र परेपछि आयोजनाको दोस्रो चरणमा थप ११ किलोमिटरको सुरुङ बनाएर सिन्धुपाल्चोककै याङ्ग्री र लार्के खोलाको पानी काठमाडौं खसाल्ने योजना पनि अलपत्र परेको छ। मेलम्चीको पानी पहिलोपटक २०७७ फागुन २२ गते सुन्दरीजलमा ल्याइएको थियो। सोही वर्षको चैत १५ देखि परीक्षण स्वरूप पानी वितरण गरिएको थियो। तर, २०७८ असार १ मा मेलम्चीमा आएको बाढीले आयोजनास्थलमा ठूलो क्षति पुर्याएपछि पानी वितरण बन्द भएको थियो। तर, मुख्य सुरुङ सुरक्षित रहेकाले ढुंगा माटो पन्छाएर २०७८ चैत अन्तिमतिर पुनः पानी वितरण गरिएको थियो।"
ज्यान मार्ने उद्योग कसूरमा संलग्न रही फरार रहेका रामेछापका मगर पक्राउ,काठमाडौं : धारिलो हतियार खुकुरी प्रहार गरी ज्यान मार्ने उद्योग कसूरमा संलग्न रही फरार रहेका एक जनालाई प्रहरीले पक्राउ गरेको छ। ज्यान मार्ने उद्योग कसूरका फरार प्रतिवादी काठमाडौंको बुढानिलकण्ठ नगरपालिकास्थित कपन बस्ने रामेछापको मन्थली नगरपलिका११ का ३० वर्षीय निरज मगर भन्ने सुमन थापा मगरलाई शुक्रबार प्रहरीले पक्राउ गरेको हो । काठमाडौं महानगरपालिका३१ शंखमुलमा सुरज खड्कालाई २०७८ चैत ९ गते दिउँसो धारिलो हतियार खुकुरी प्रहार गरी ज्यान मार्ने उद्योग कसूरमा संलग्न रही फरार रहेका मगरलाई काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले काठमाडौं चाबहिलबाट पक्राउ गरेको हो । उनलाई ज्यान मार्ने उद्योग कसूरमा आवश्यक कारवाहीको लागि प्रहरी वृत्त नयाँबानेश्वर काठमाडौं पठाइएको प्रहरीले जनाएको छ ।
७२ वर्षअघि बन्दीपुरबाट बोकेर ल्याएको त्यो स्कुल,"गोरखा :अरु गाउँजस्तै गोरखाको गाईखुर पनि दैनन्दिन खण्डहर बनिरहेको छ। पालुङटार नगरपालिका ६ नाङ्गेडाँडादेखि बेतेनी मैदानसम्म २० वर्षअघि दुईसय घरधुरी थिए, जनसंख्या १२ सय जति। त्यही सेरोफेरोमा अहिले पुगनपुग ८० घरधुरी छन्, जनसंख्या करिब डेढसय। गोरखाकै जेठोमध्यको यहाँको हाइस्कुल पनि विद्यार्थीविहिन बन्दैछ। २० वर्षअघिसम्म ८ सयको हाराहारीका विद्यार्थी पढ्ने यहाँ अहिले मुस्किलले डेढसय विद्यार्थी पढ्छन्। डाँडाको बस्ती हो। थपिनेवाला छैन, अझ घट्नेवाला छ, प्रधानाध्यापक राजन भट्टराई भन्छन्। प्रजातन्त्रको आगमनसँगै गोरखामा धमाधम विद्यालयहरू खुले। सबैभन्दा पहिले २००७ फागुन १० गते गोरखा नगरपालिका ८ कट्टेलडाँडामा सूर्योदय आधारभूत स्कुल स्थापना भयो। सोही महिनामा तान्द्राङमा संस्कृत मावि खुल्यो। चैत महिनामा भीमोदय मावि। त्यसपछि सदरमुकामको शक्ति मावि २००९ कात्तिक १० स्थापना भयो। गाईखुरको लक्ष्मी मावि २००९ फागुन महिनामा स्थापना भएको विभिन्न आलेखमा भेटिन्छन्। लक्ष्मी माविको इतिहास अलिक फरक छ। लक्ष्मी मावि पहिले पश्चिम ३ नम्बर तनहुँ, बन्दीपुरमा लक्ष्मी आधारस्कुलका रुपमा सञ्चालित थियो। शिक्षाका क्षेत्रमा बन्दीपुर नेपालमै अगाडि थियो, जहाँ १९५८ सालमा देव शमसेरका पालादेखि बन्दीपुर भाषा पाठशाला सञ्चालनमा थियो। भारतमा अंग्रेज सरकारले सञ्चालन गरेको आधारभुत विद्यालयको देखासिकीमा राणा प्रधानमन्त्री पद्म शमसेरले पनि नेपालका विभिन्न ठाउँमा आधारभुत विद्यालय खोलेका थिए। त्यही क्रममा बन्दीपुरमा २००४ सालमा आधारभुत विद्यालय खुलेको थियो। यहाँ संस्कृत, नेपाली, व्याकरणलगायतका विषयमा पढाइ हुन्थे। तान बुन्ने, चर्खा कात्ने जस्ता व्यवसायिक शिक्षा पनि हुन्थे। जब मुलुकमा प्रजातन्त्र आयो, तब २००७ सालदेखि यहाँका व्यापारी, व्यवसायी अभिभावकहरूले आफ्ना सन्तानहरूलाई अंग्रेजी, विज्ञान, गणित, भूगोल, इतिहास पढाउने आधुनिक विद्यालयको माग गरे। आधारभुत विद्यालय चाहिँदैन, आधुनिक स्कुल चाहिन्छ भन्ने माग भयो। सरकारसम्म सजिलै पहुँच भएका उनीहरूले २००८ सालमा भानु मिडिल स्कुल सञ्चालन गर्ने स्वीकृति लिएर आए। त्यहाँ सञ्चालित लक्ष्मी आधारभुत विद्यालय हटाउने निर्णय भयो। त्यसपछि तत्कालीन प्रधानाध्यापक यमप्रसाद कोइराला लक्ष्मी आधारभुत विद्यालयलाई अब कहाँ सञ्चालन गर्ने भनेर विकल्प माग्न शिक्षा मन्त्रालय पुगे। लक्ष्मी माविको स्वर्ण महोत्सव स्मारिकामा प्रकाशित उनै कोइरालाको आलेखका अनुसार तनहुँमा कहीँ पनि आधारभुत विद्यालय सञ्चालन गर्न तयार भएनन्, त्यसैले उनले आफ्नो गृहगाउँ पश्चिम २ नम्बर गोरखा, गाईखुरमा स्थानान्तरण गर्ने शिक्षामन्त्री, शिक्षा सचिवसँग प्रस्ताव गरे। शिक्षा सचिवबाट आफैं अन्यत्र कतै सारेर सञ्चालन गर्न सकिन्छ भने लैजाने भनी आदेश आएपछि मैले गोखा जिल्लाको आफ्नै गाईखुरमा लगेर सञ्चालन गर्न सक्छु भनी उत्तर दिएँ, आलेखमा कोइरालाले भनेका छन्, त्यसो भए विद्यालय गाउँमा लगी सञ्चालन गर्न चाहिने जग्गा उपलब्ध गराउन सकिनँ भने म आफ्नै घरबारीमा विद्यालय भवन बनाउन दिउँला भनेर घरबारी धितो राख्नुपर्छ भनेर सर्त करार गर्नुभयो। त्यसपछि मैले आफ्नो जग्गा राखी कबुलियतपत्र लेखी सचिवलाई दिएँ र विद्यालय गाईखुरमा सार्ने आदेश शिक्षा मन्त्रालयबाट लिएँ। उनलाई त्यतिबेला आड भरोसा दिनेहरूमा उनका अभिभावक हिराप्रसाद कोइराला, गाउँका मुखिया देवीप्रसाद श्रेष्ठ, ओमदत्त पन्त, खुतराज त्रिपाठी थिए। त्यस्तै बखतमान श्रेष्ठ, रणबहादुर आले, श्यामराज पन्त, नन्दप्रसाद अधिकारी, प्रेमराज देवकोटाको साथ र सहयोगमा बन्दीपुरको लक्ष्मी आधारभुत विद्यालय उठाएर गाईखुर ल्याइयो। सोही स्मारिकामा प्रकाशित राजनीतिक व्यक्तित्व, पूर्वमन्त्री वाचस्पति देवकोटाको आलेखका अनुसार गाईखुरका बासिन्दा अत्यन्त साहसी, आँटिला, जोशिला थिए। बन्दीपुरका बासिन्दाले आधारभुत विद्यालय हटाउने निर्णय गरेपछि गाईखुरका सर्वसाधारण जनताको ठूलो सहभागितामा बन्दीपुरको आधारभुत विद्यालय नै बोकेर गाईखुरमा ल्याएर खडा गरियो। त्यतिबेला मान्छेको मुखबाट सुनिने गथ्र्यो कि, ठुटेबजार जात्रा, च्याङ्ली जात्रा, चेपेघाट जात्रा जहाँ होस्, गाईखुरका जात्रुहरू लडाइँ एवम् भिडन्त गर्न सक्ने हुँदा उनीहरूसँग जोकोही तर्सन्थे। गाईखुरेलाई कोही पनि हेप्न सक्दैनथे। त्यही बल र शक्तिले बन्दीपुरबाट आधारभुत विद्यालय नै बोकेर गाईखुर ल्याउने जुन काम गरे, साँच्चै नै आफ्नो शक्ति र बलको सही सदुपयोग गरेर देखाए। गाईखुरेको त्यो पुरुषार्थ देखेर सरकार पनि झुक्यो र लक्ष्मी आधारभूत स्कुललाई स्वीकृति दियो। त्यतिबेला स्कुलै बोकेर ल्याउनेमध्यका एक बाबुलाल श्रेष्ठ भन्छन्, त्यहाँको तान, चर्खा, कतुवा, ट्वाइलेट जाँदा लैजाने ढलोटको लोटा पनि छोडिएन। अहिले लक्ष्मी माविमा बजाउने घण्टी पनि त्यहीँबाट ल्याएको हो। त्यतिबेला मस्र्याङ्दी तर्न कतै पनि पुल थिएन। सबै डेस्कबेञ्च, टेबुल, कागजपत्र सबै डुङ्गाबाट देउलीघाट तारेर ल्याएको हो। हामीले स्कुल उठाएर ल्याएको देखेर सबैजना दंग परेका थिए। स्कुल बोक्नेलाई घटुवारेले पैसा पनि लिएनन्। बन्दीपुरबाट बोकेर ल्याएको लक्ष्मी आधारभुत विद्यालय त्यतिबेला बेतेनीमैदानमा छाप्रो बनाएर सञ्चालन आरम्भ गरियो। त्यसपछि गाईखुरका मल्ल परिबारले गाउँको माझमा रहेको जग्गा विद्यालय स्थापना गर्न दान गरे। पूर्व प्रधानाध्यापक रुद्रनाथ खनालका अनुसार विद्यालयमा अध्ययन गर्ने विद्यार्थी, शिक्षक, गाउँले सबैले श्रमदान गरेर विद्यालय भवन बनाएका हुन्। त्यतिबेला सदरमुकामबाहेक गोरखाको पश्चिमी क्षेत्र कतैपनि विद्यालय थिएन। उच्च कुलीन घरानाको आँगन, पिँढीमा संस्कृतका शिक्षक राखेर धुलौटो र सिलोटमा उनीहरूका खलकका छोराछोरीहरूलाई अक्षर चिनाउँथे। रुद्री र चण्डी कण्ठस्थ बनाउँथे। यही परिवेशमा गाईखुरमा आधारभुत विद्यालय खुलेपछि आसपासका डाँडाकाँडा, गाउँटोलबाट पढ्न आए। स्कुल बोकेर ल्याउनेमध्यका एक प्रेमराज कोइरालाका अनुसार त्यतिबेला यमप्रसाद कोइराला प्रधानाध्यापक थिए। सिद्धिविलास देवकोटा, रामचन्द्र पण्डित, अग्निधर देवकोटा, गोपिनाथ पोखरेल, टीकाराम पौडेल शिक्षक थिए। बखतमान श्रेष्ठ र खड्गबहादुर रोका पियन थिए। व्यवस्थापन समितिको अध्यक्ष ओमदत्त पन्त थिए। स्कुल त ल्याइयो। अब शिक्षकलाई तलब दिनु पयो। विद्यार्थी पनि चाहियो। त्यही भएर हामी टाढाटाढासम्म देउसी भैलो खेलेर खर्च पनि जोहो गथ्र्यौं, विद्यार्थी पनि बटुल्थ्यौं, देवकोटाले भने। २०१४ सालमा सो विद्यालयले मिडिल स्कुल र २०१८ सालमा हाइस्कुलको स्वीकृति पायो। सो विद्यालयबाट पहिलो पटक प्रवेशिका परीक्षा उतीर्ण गर्ने बलराम पन्त पछि राजा वीरेन्द्रका निजी पाइलट बने। यहाँका विद्यार्थी तथा प्रधानाध्यापक हितराज पाण्डे स्थानीय विकास मन्त्री बने।"
क्यानडा जाने लोभमा नक्कली विज्ञापनको भर पर्दा ३४ लाख डुब्यो,"कार्यालका अनुसार इन्स्टाग्राममा आकर्षक तलब सुविधामा वैदेशिक रोजगारका लागि क्यानडा जान वर्कपर्मिट भिसा पाइने भनी नक्कली विज्ञापनमा फस्दा पीडितहरु ठूलो रकम गुमाउन पुगेका हुन्। काठमाडौं : वैदेशिक रोजगारीका लागि क्यानडा जान पाइने लोभमा नक्कली विज्ञापनको भर पर्दा नेपालीहरु ठगीमा परेका छन्। उनीहरुले ३४ लाख ठगिएपछि मात्रै आफू ठगीमा परेको सुइँको पाएका थिए। त्यसपछि उनीहरु प्रहरीको सम्पर्कमा आइपुगेका काठमाडौं उपत्यका अपराध अनुसन्धान कार्यालयका प्रहरी उपरीक्षक रवीन्द्र रेग्मीले बताए। कार्यालका अनुसार इन्स्टाग्राममा आकर्षक तलब सुविधामा वैदेशिक रोजगारका लागि क्यानडा जान वर्कपर्मिट भिसा पाइने भनी नक्कली विज्ञापनमा फस्दा पीडितहरु ठूलो रकम गुमाउन पुगेका हुन्। अनुसन्धानमा उक्त विज्ञापनपछि सम्पर्कमा पुगेका पीडितलाई क्यानडामा क्यासियरको काम लगाइदिने र त्यसबापत पाँच लाख ४५ हजार तलब हुने लोभ देखाएर रकम ठगी गरेको पाइएको हो। 'क्यानडा जानका लागि प्रोसेसका लागि आइएलटिएस सर्टिफिकेट र सिभी, राहदानी, शैक्षिक योग्यताको प्रमाणपत्रहरु पठाइदिनुहोस् भनी पटकपटक ह्वाट्सएपबाट माग गरेको पाइयो, त्यसपछि पीडितले कागजात पठाएका थिए,' प्रहरी उपरीक्षक रेग्मीले भने, 'उक्त कागजात पेस गर्न रकम तिर्नुपर्छ भनी पीडितबाट नेपालमा रहेका विभिन्न व्यक्तिहरुका नाममा रहेको बैंक खातामा पैसा हाल्न लगााएको भेटियो।' पीडितलाई त्यसरी लोभ्याएर पटकपटक गरी जम्मा ३४ लाख ५७ हजार पठाउन लगाई ठगी गरेपछि उनीहरु सम्पर्कविहीन भएको भनी जाहेरी परेको थियो र सोही जाहेरीका आधारमा टोली परिचालन गरी खोजी थालिएको थियो। यसरी अनलाइनमार्फत ठगी गर्ने कार्यमा सङ्लग्न पाइएपछि जिल्ला कास्की माछापुच्छ्रे गाउँपालिका६ बस्ने ३० वर्षीय लक्ष्मण नेपाली र जिल्ला सप्तरी राजविराज नगरपालिका४ का ३५ वर्षीय महावीरप्रसाद साहलाई पक्राउ गरी कानुनी कारबाही सुरु भएको पनि उनले बताए। प्रहरीले क्रिप्टो कारोबारमा सङलग्न एक व्यक्तिलाई पनि प्रहरीले पक्राउ गरेको छ। पक्राउ पर्नेमा बूढानीलकण्ठ पासिकोट बस्ने पुरुषोत्तम कार्की छन्। उनीविरुद्ध नेपाल राष्ट्र बैंक ऐनअन्तर्गत कारबाही भइरहेको प्रहरीले जानकारी दिएको छ।"
अशक्तलाई घरमै नागरिकता,गुलरिया : जिल्ला प्रशासन कार्यालय बर्दियाले अशक्त नागरिकलाई घरमै पुगेर नागरिकता दिएको छ । गुलरिया नगरपालिका८ स्थित थपुवा निवासी गौतम थारुलाई नेपाली नागरिकताको प्रमाणपत्र घरमै दिइएको छ । करेन्ट लागेर विगत ५ वर्षदेखि कम्मरभन्दा मुनिको माग नचल्ने भई विस्तारामै रहेका थारुको घरमा आँफै पुगेर नेपाली नागरिकताको प्रमाणपत्र वितरण गरेको जिल्ला प्रशासन कार्यालय बर्दियाका प्रशासकीय अधिकृत लोकप्रसाद ढकालले बताए । करेन्ट लागेर थारु अशक्त भएका थारुका परिवारको रोहवरमा नागरिकता दिइएको हो। अशक्तलाई घरमै नागरिकता दिइँदै । तस्बिर : यादव आचार्य
