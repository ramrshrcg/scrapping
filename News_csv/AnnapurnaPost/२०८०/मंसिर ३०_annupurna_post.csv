शीर्षक,विवरण
नगरकोटमा नेपालकै लामो जिपलाइन,"काठमाडौं : भक्तपुरको नगरकोटमा नेपालकै पहिलो लामो जिपलाइन औपचारिक रूपमा सञ्चालनमा आएको छ। यो नेपालको अहिलेसम्मकै सबैभन्दा लामो २२५ किलोमिटरमा फैलिएको जिपलाइन हो। भक्तपुरबाट ९ किलोमिटरभित्र चाँगुनारायण७ मा सञ्चालित २ हजार २ सय ५० मिटर लामो जिपलाइन सोही नगरपालिकाको अर्को ६ नम्बर वडामा पुगेर टुंगिन्छ। यो एसियाकै दोस्रो र नेपालकै पहिलो लामो जिपलाइन भएको सञ्चालकको दाबी छ। करिब ३ मिनेट अवधिमा वारिबाट पारि पुगिन्छ। जसमा बसेर क्लासिकल जिपलाइन र घोप्टो परेर अर्थात् सुपरम्यान जिपलाइन गर्न सकिन्छ। जहाँ संस्कृति, पर्यटन तथा नागरिक उड्डयनमन्त्री सुदन किरातीले शुक्रबार औपचारिक उद्घाटन गर्दै पहिलोपटक सुपरम्यान जिपलाइन सयर गरे। आफ्नै मन्त्रालयअन्तर्गत भएकाले पर्यटन प्रवद्र्धनका लागि आफू पहिलोपटक जिपलाइन चढ्न तयार भएको मन्त्री किराती बताउँछन्। साहसिक खेल एडभेन्चरको स्वाद लिन आवश्यक भएको भन्दै उनले स्वदेशी तथा विदेशी पर्यटकलार्ई सोही स्थानबाट निम्तो गरे। यसैक्रममा पर्यटन मन्त्री किराती नेपालमा पर्यटनको विकास नभई अर्थतन्त्रको विकास सम्भव नहुने तर्क गर्छन्। उनी भन्छन्, यहाँको प्रकृति र संस्कृतिलार्ई हेर्दा पर्यटन नै आर्थिक समृद्धिको मूल खम्बा हो। साहसिक खेल खेल्न साहस जरुरी भएको भन्दै उनले नेपालीको प्रशंसा यसरी गरे, नेपाल बहादुरहरूको देश हो। हामी नेपाली प्रकृतिमा हुर्किएका हौं। हाम्रो खेल, उठबस प्रकृतिसँग नै छ। त्यसमाथि एडभेन्चरको सम्भावना भएको देश नेपाल। पर्यटनका तीन ओटा आधार छन् एडभेन्चर, कल्चर र नेचर। यसमध्ये साहसिक खेलको स्वाद लिन आवश्यक छ। यस वर्ष अहिले नै १० लाख हाराहारीमा पर्यटक ल्याउन सफल भइसकेको उनले बताए। उक्त जिपलाइन करिब पाँच करोड लगानीमा नगरकोट जिपलाइन प्रालिले निर्माण गरेको हो। जिपलाइनका लगानीकर्ता केदार थापा नेपालका विभिन्न पर्यटकीय क्षेत्रमा साहसिक खेलहरूमा लगानी गर्दै आएका परिचित व्यक्ति हुन् । नेपालका लागि जिपलाइन भनेर नामकरण गर्ने व्यक्ति उनै थापा हुन्। हालसम्म उनले धुलिखेल, भेडेटारलगायतका नेपालका विभिन्न १२ ठाउँमा जिपलाइन बनाएर अरूलार्ई हस्तान्तरण गरिसकेका छन्। नगरकोटको यो जिपलाइनमा होटलबाहेक ४ करोड रुपैयाँ हाराहारीको लगानी रहेको थापाले जानकारी दिए। यो जिपलाइन खेल्नका लागि ४ हजारदेखि साढे ४ हजारसम्म शुल्क तोकिएको छ। उक्त रकम तिरेबापत जिपलाइन खेलेको भिडियो उपलब्ध गराइन्छ, पारिबाट यता आउँदाको भाडाको समेत व्यवस्था हुन्छ। यस आसपासका जंगलको बीचमा बोधिनी ड्यामलगायतका पर्यटकीय स्थलहरू बनिरहेको उनले जानकारी दिए। जिपलाइन खेल्न आउने साहसिक पर्यटकहरूलार्ई चौतर्फी सुरक्षाको व्यवस्था गरिएको छ। प्रतिव्यक्ति १० लाख रुपैयाँँसम्मको बिमासमेत गरिएको बताइएको छ। सम्पूर्ण मापदण्ड पूरा गरी औपचारिक सञ्चालनमा ल्याउनुअघि नै हजारभन्दा बढीबाट सफल परीक्षण भइसकेको आयोजकले जनाए। अब यहाँँ दैनिक दुई सय जनालार्ई जिपलाइन सयर गराउने लक्ष्य राखिएको छ। यद्यपि मुलुकको पछिल्लो स्थितिअनुसार दैनिक १५२० जना आइरहेकाले पनि टिक्न सकेको थापा बताउँछन्। उनी भन्छन्, विस्तारै प्रवद्र्धन भइरहेको छ। यसैले अझै प्रवद्र्धन हुनेमा आशावादी छु।"
साउदीबाट भूकम्पपीडितलाई सहयोग,"साउदी : जाजरकोटका भूकम्प प्रभावितलाई रियादमा रहेको उपकारी नेपाली समूह साउदी अरेबियाले राहतस्वरूप ब्ल्यांकेट प्रदान गरेको छ। उक्त समूहले ३ लाख ४४ हजार रुपैयाँ बराबरका ब्ल्यांकेट वितरण गरेको हो। जाजरकोट जिल्लाको कुशे गाउँपालिका ५ दमदालाका स्थानीयलाई न्यानो लुगासहित १ सय ४१ वटा ब्ल्यांकेट वितरण गरेको हो। विदेशमा बसेका नेपालीले चिसोमा पीडितहरूलाई राहत पुगोस् भन्ने उद्देश्यले ब्ल्यांकेट वितरण गरिएको उपकारी नेपाली समूह साउदीका अध्यक्ष खेमराज भट्टले बताए। उक्त सहयोग अभियानमा पारिवारिक समाज साउदी अरबले ५२ हजार, कास्की आदर्श सेवा समाजले ५२ हजार, सुदूरपश्चिमेली नेपाली समाजले ४० हजार तथा उपकारी नेपाली समूहले २ लाख रुपैयाँ सहयोग गरेका थिए। उक्त रकमबाट ब्ल्यांकेट किनेर डँडेलधुराकी गीता भट्टको समन्वयमा वितरण गरिएको हो। त्यस्तै, साउदीमा रहेको नेपाली साझा मञ्चले समेत जाजरकोट भूकम्प प्रभावित क्षेत्र कुशे नानघाटका जनताका लागि राहतस्वरूप ४२ हजार १ सय ११ रुपैयाँ सहयोग गरेको थियो।"
महिला कर्मचारीलाई महिनावारी बिदा,"बुटवल : लुम्बिनी प्रदेश सरकार मातहत कार्यरत महिला कर्मचारीहरूलाई प्रदेश सरकारले महिनावारी (पिरियड्स) बिदा दिने व्यवस्था गरेको छ। हालै सरकारले जारी गरेको प्रदेश निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकमा यस्तो व्यवस्था गरिएको हो। घिमिरेका अनुसार लुम्बिनी प्रदेश सरकारअन्तर्गत महिला पुरुष गरी करिब ४ हजार ५ सय जना कर्मचारीहरू कार्यरत छन्। महिनावारी (रजस्वला) भएको बेला महिनामा कति दिन बिदा दिने भन्ने नियमावली तयार भइसकेपछि टुंगो लाग्ने घिमिरेले बताए। नियमावली तयार पार्नका लागि प्रदेश सचिव सुमख घिमिरेको संयोजकत्वमा समिति गठन गरिएको छ। नेपाल सरकारले सुत्केरी भएको बेला महिलाहरूलाई तीन महिनासम्म सुत्केरी बिदा दिने गरेको छ। आन्तरिक मामिला तथा कानुन समितिका सदस्य एवं नेपाली कांग्रेसका सचेतक निमा गिरीले महिलालाई सुत्केरी बिदा ६ महिनासम्म दिनुपर्ने व्यवस्थाका लागि समेत आवाज उठाइरहेको प्रतिक्रिया दिइन्। महिनावारी बिदा दिने व्यवस्थापछि कतिपयले नकारात्मक टिप्पणी गरेको देखियो, गिरीले भनिन्, कुनैबेला छोरीलाई पनि अंश दिनुपर्छ भन्दा मानिसहरू यसैगरी मजाकको विषय बनाउँथे। अहिले कतिपय मानिसहरू यसैगरी विरोधमा आएको देखियो। महिनावारी देख्नेलाई भन्दा भोग्नेलाई पीडा हुने विषय भएकाले यसलाई मजाकको विषय नबनाउन उनले सबैमा सुझाइन्।"
भ्रष्टाचार नियन्त्रणमा सामूहिक संकल्प आवश्यक,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले भ्रष्टाचार गम्भीर अपराध भएकाले यसैकारण सरकारप्रतिको विश्वसनीयता घट्ने बताएका छन्। भ्रष्टाचारविरुद्धको संयुक्त राष्ट्रसंघीय महासन्धिका पक्ष राष्ट्रहरूको १०औं सम्मेलनमा प्रमुख आयुक्त राईले भ्रष्टाचारविरुद्ध लड्न राज्यहरूको सामूहिक संकल्प गर्ने महŒवपूर्ण क्षण भएको बताए। संयुक्त राज्य अमेरिकाको एटलान्टा सहरमा २०८० मंसिर २५ गते देखि २९ गतेसम्म भ्रष्टाचारविरुद्धको संयुक्त राष्ट्रसंघीय महासन्धिका पक्ष राष्ट्रहरूको दसौं सम्मेलन सञ्चालन भइरहेको छ। प्रमुख आयुक्त राईले नेपाल भ्रष्टाचार नियन्त्रणको लागि दृढ संकल्पित रहेको बताए। उनले भ्रष्टाचारविरुद्ध शून्य सहनशीलताको नीति अवलम्बन गरेको उल्लेख गर्दै भ्रष्टाचार नियन्त्रणको लागि प्रवद्र्धनात्मक एवं दण्डात्मक उपायहरू अवलम्बन गरिएको जानकारी गराए। भ्रष्टाचारविरुद्धको संयुक्त राष्ट्रसंघीय महासन्धिका प्रावधानहरू कार्यान्वयन गर्न नेपालले महŒवपूर्ण विधायिकी र संस्थागत कदमहरू चालेको कुरा बताउन पाउँदा आफू धेरै खुसी भएको उल्लेख गरे। उनले प्रधानमन्त्री तथा मन्त्रिपरिषद्को कार्यालयलाई भ्रष्टाचारविरुद्ध संयुक्त राष्ट्रसंघीय महासन्धि कार्यान्वयनको लागि सम्पर्क संस्थाको रूपमा तोकिएको जानकारी दिए। उनले महासन्धिका प्रावधानहरू कार्यान्वयनका लागि राष्ट्रिय रणनीति तथा कार्ययोजना तयार गरिएको कुरा सम्मेलनमा जानकारी गराए। उनले नेपालको संविधानले भ्रष्टाचारका मुद्दाहरूको अनुसन्धान र अभियोजन गर्ने संवैधानिक निकायको रूपमा अख्तियार स्थापना गरेको जानकारी दिँदै सार्वजनिक पदाधिकारीहरूबीच निष्ठा कायम गर्न आयोग प्रतिबद्ध रहेको र आयोगको प्रयासको फलस्वरूप भ्रष्टाचार नियन्त्रणमा उल्लेखनीय प्रगति गरेको बताए। उनले भ्रष्टाचारविरुद्धको संयुक्त राष्ट्रसंघीय महासन्धिको प्रभावकारी कार्यान्वयनको लागि कानुनको कार्यान्वयन र न्यायिक सहयोगलाई बलियो बनाउन, सार्वजनिक र निजी क्षेत्रहरूमा पारदर्शिता र जवाफदेहिता प्रवद्र्धन गर्न र राज्यहरूबीच आपसी सहयोग संयन्त्र स्थापना गर्न प्रयासरत रहेको कुरासमेत सम्मेलनमा जानकारी गराए। भ्रष्टाचार नियन्त्रणको क्षेत्रमा हालैका वर्षहरूमा सुधार भए तापनि नेपालले भ्रष्टाचारविरुद्धको लडाइँमा धेरै संरचनात्मक चुनौतीहरूको सामना गरिरहेको छ। भ्रष्टाचार सामाजिक, राजनीतिक र कानुनी संरचनामा गहिरोसँग जरा गाडिएकोले यसको दिगो सफलताको लागि यी अन्तर्निहित कारकहरूलाई सम्बोधन गर्न महत्त्वपूर्ण रहेको छ, उनले भने।"
जलवायु परिवर्तन ? खुसी हुनुपर्ने कारण पनि छन्,"जलवायु परिवर्तनसँग सम्बन्धित नराम्रा खबर धेरै सुनिन्छन्। हिमालमा हिउँ पर्न छाडेको, हिमताल हराएको र तापक्रम बढ्दै गएको खबरले चिन्ता छ। तर, यस्तै अवस्थासँग जुध्नुपर्ने बाध्यता पनि छ। त्यसैले वैज्ञानिकहरू भन्छन्, अनुकूलनको योजना बनाउनुपर्छ। जस्तो अवस्था आयो, त्यसमा नै सामेल हुँदै जिउनुपर्छ। वैज्ञानिकहरूका अनुसार यो वर्षको १२ महिना १ लाख २५ हजार वर्षयताकै सर्वाधिक तातो हुनेछ र त्यसको प्रभाव पृथ्वीमा सबैतिर पर्नेछ। तर, जलवायु परिवर्तन र त्यसले पार्ने प्रभावबाट हामी आशावादी बन्नुपर्ने केही कारणहरू पनि छन्। तीमध्ये केहीलाई यहाँ प्रस्तुत गरिएको छ। सौर्य क्रान्ति अहिले यूकेका चोक तथा घरजग्गामा भित्रभित्रै शान्त रूपमा सौर्य विद्रोह चलिरहेको छ। यो वर्ष प्रत्येक महिना १७ हजार घरहरूले ब्रिटेनभरि सोलर प्यानल जडान गरेका छन्। घाम खासै नलाग्ने ठाउँहरूमा पनि मानिसहरू आफ्ना घरका छानामा सिलिकन टाँसिरहेका छन्। नोर्थ वेल्सको आइल अफ एंगल्सीमा झन्डै आठ प्रतिशत घरहरू र एबर्डिनसरमा झन्डै ६ प्रतिशत घरले सौर्य ऊर्जा प्राप्त गरिरहेका छन्। यसो हुनुमा लागत प्रमुख कारण देखिएको छ। अहिले बिजुलीको सबैभन्दा सस्तोस्वरूप सौर्य ऊर्जा देखिएको छ र कतिपयका अनुसार यो इतिहासकै सबैभन्दा सस्तो बिन्दुमा छ। ब्लुमबर्गएनईएफसँग आबद्ध सोलरविज्ञ जेनी चेजका अनुसार मानिसहरूले मिलाएर राख्नुपर्ने खालका सोलर प्यानलहरू मात्रै नभई बार्दलीमा राख्न मिल्ने सोलर पनि जडान गरिरहेका छन्। जलवायु परिवर्तनसँगै संसारमा नै यस्तो खालको अभ्यास देखिएको छ। चीनले यो वर्षमात्रै अमेरिकाले विगत तीन दशकमा जडान गरेकोभन्दा बढी सौर्य प्यानल जोडेको छ। विद्युतीय सवारी अहिले विश्वभर नै विद्युतीय सवारी किन्ने लहर चल्दैछ। यसको बिक्री बढिरहेको छ। सन् २०२३ मा बिक्री गरिएका नयाँ सवारीसाधनमध्ये १८ प्रतिशत ब्याट्रीबाट चल्ने खालका सवारीसाधन थिए। तर, उच्च मूल्य र विद्युतीय सवारीसाधनको क्षमता अहिलेका वास्तविक अवरोध हुन्। ऊर्जा सस्तो भएको समयमा कारलाई चार्ज गर्ने र महँगो भएका बेला त्यसलाई बिक्री गरी नाफा लिने उद्देश्य पनि विश्वका मुलुकहरूले राखेका छन्। आफ्नै सोलर प्यानलबाट कार चार्ज गर्दा निःशुल्क प्राप्त हुने यो ऊर्जा राम्रो नाफा हुने गरी बिक्री गर्न सक्ने परीक्षणहरूले देखाएका छन्। ठूला ब्याट्रीमा लगानी विश्वका विभिन्न मुलुकमा ठूला क्षमताका ब्याट्री केन्द्रहरूको विस्तार द्रुत गतिमा भइरहेको छ। यूकेमा एउटा त्यस्तो केन्द्र छ जुन १० महिनामा तयार भएको थियो। त्यसले तीन लाख घरमा दुई घण्टा बिजुली दिन सक्छ र त्यो युरोपको ठूलोमध्येमा पर्छ। यो तहको भण्डारणको लागत कम हुँदै गएको र विज्ञहरूले यसै दशकको अन्त्यसम्ममा यूकेका १ करोड ८० लाख घरमा विद्युत् आपूर्ति गर्न सक्ने ब्याट्रीहरू हुने ठानेका छन्। त्यो वृद्धिको दर अभूतपूर्व हो। विज्ञहरूका अनुसार विद्युत् उत्पादनमा कार्बन उत्सर्जनको मात्रालाई नेट जिरोमा ल्याउनलाई ब्याट्रीहरूको भूमिका प्रमुख हुन्छ। न्यायालयको भूमिका अदालतहरूबाट आएको स्पष्ट दृष्टिकोण पनि जलवायु परिवर्तनबारे उत्साहित हुनुपर्ने अर्को कारण हो। अबको १२ महिनामा कैयौं जलवायुसम्बन्धी मुद्दाहरूमा निर्णय हुँदै छ। न्यायाधीशहरूले जुनसुकै ढंगले निर्णय दिए पनि अदालतको आदेशमा के वैधानिक हो र तापक्रम बढाउन को जिम्मेवार छ भन्ने निर्णय आउनेछ। जलवायु परिवर्तनसम्बन्धी इतिहासकै ठूलो कानुनी लडाइँ अमेरिकामा चलिरहेको छ। त्यहाँ ओरिगनको मल्ट्नोमा काउन्टीले कैयौं तेल र ग्यास उत्पादकहरूविरुद्ध सन् २०२१ मा भीषण गर्मी गराएको भन्दै ५२ अर्ब डलर क्षतिपूर्ति मागसहित मुद्दा दायर गरेको छ। यदि उनीहरूले जितेको खण्डमा त्यसको ठूलो कानुनी र वित्तीय प्रभाव हुनेछ। ऐतिहासिक इतिहास जलवायुबारे उत्साहित हुनुपर्ने पाँचौं आधार भनेको इतिहास हो। यो चुनौतीलाई ऐतिहासिक दृष्टिकोणबाट हेर्दा त्यसले छोटो अवधिमा नै कति धेरै प्रगति भयो भन्ने देखाउँछ। आठ वर्षअघि मात्रै पेरिस जलवायु सम्झौतामा हस्ताक्षर भएको थियो। त्यस बेला त्यो महŒवपूर्ण दस्तावेजमा कोइला, तेल र ग्यासको कतै पनि चर्चा थिएन। यी हाम्रो पृथ्वीमा तापमान वृद्धि गराउने ग्यासका प्रमुख स्रोत हुन्। कोप२८ मा विश्वभरिका वार्ताकारहरू भेला हुँदा यी इन्धनको प्रयोग कुनै स्वरूप वा आकारमा यसै शताब्दीमा अन्ततः रोक्नेमा सहमति हुन सक्ने वास्तविक आशाहरू व्यक्त भएका छन्। त्यसले जलवायु परिवर्तनको मूल कारणलाई सम्बोधन गर्न र हाम्रो सबैभन्दा ठूलो सामूहिक जोखिमसँग पराजित गर्ने अवसर विश्वसँग छ।"
"चलु सखी हिलीमिली जनकके आँगन, दुलहा बनल श्रीराम हे","जनकपुरधाम : चलु सखी हिलीमिली जनकके आँगन, हिँड साथी मिलीजुली जनकको आँगन, बेहुला बने श्रीराम, यही गीतले गुञ्जयमान छ, जनकपुरधाम। जहाँ भइरहेको छ राम र सीताको विवाह। छोरीको विवाहमा माइतीलाई जति चटारो हुन्छ, त्योभन्दा कम व्यस्त छैनन् जानकी मन्दिरका महन्थ र पुजारी। झिसमिसेदेखि मध्यरातसम्मै उनीहरू काममा खटिरहेका छन, विवाहपञ्चमी कसरी सभ्य र भव्य बनाउने भनेर। जानकी मन्दिरको सरसफाइदेखि, मण्डप बनाउने, बत्तीको बन्दोबस्त गर्ने जन्तीको व्यवस्थापनका कामले एक मिनेट पनि फुर्सद छैन, उनीहरूलाई। माइती पक्षका जनकपुरवासी सबै विवाह पञ्चमीका लागि रातदिन सक्रिय छन्। छिमेकी भारत र अरू देशबाट पाहुना आइसकेका छन्। पाहुनाले घरघर भरिइसकेका छन्। आइतबार वैवाहिक कार्यक्रम सम्पन्न गरेर पाहुनालाई बिदाइ गर्नुपर्ने चटारो छ। भ्गवान्लाई नै ज्वाइँ बनाएको धार्मिक नगरी जनकपुरधाममा रामसीताको वैवाहिक वर्षगाँठ अर्थात् रामजानकी विवाहपञ्चमी महोत्सवको भव्य तयारी भइरहेको छ। झिलीमिली बत्ती, सुन्दर फूल र आकर्षक सजावटले दुलहीझैं बनेको जानकी मन्दिरको प्रांगणमा भव्य पण्डाल लगाई विवाहको मण्डप बनाउने काम भइरहेको छ। त्रेतायुगमा भगवान् राम र सीताको विवाहलाई स्मरण गर्दै वैवाहिक कार्यक्रम आइतबार हुँदैछ। नेपालकी राजकुमारी सीता र भारतको अयोध्याका राजकुमार रामबीच त्रेता युगमा भएको उक्त विवाह नेपालभारतबीचको सांस्कृतिक सेतुको पर्याय बनेको छ। यस सम्बन्धको साक्षी बन्न प्रत्येक वर्ष विवाहपञ्चमी महोत्सवमा सहभागी हुन लाखौं भारतीय तथा विदेशी पर्यटकहरू जनकपुर आइपुग्छन्। पाहुनाहरूको स्वागत सत्कारका लागि सम्पूर्ण जनकपुरवासीहरू उत्तिकै खटेका छन्। त्रेता युगदेखिको सांस्कृतिक सम्बन्ध त्रेता युगमा मिथिलाका राजा जनककी छोरी सीता र अयोध्याका राजा दशरथका छोरा रामबीच वैवाहिक सम्बन्ध गाँसिएको थियो। त्यसैको सम्झनामा प्रत्येक वर्ष मंसिर शुक्ल पञ्चमीका दिन वैवाहिक वर्षगाँठ मनाइन्छ। पाँच सय वर्षदेखि यो परम्पराले निरन्तरता पाइरहेको जानकारहरू बताउँछन्। त्रेतायुगमा सीता र रामको विवाह जानकी मन्दिरमा भएको थियो। त्यही पर्वको परम्पराले निरन्तरता पाइरहेको जानकी मन्दिरका उत्तराधिकारी महन्थ रामरोशनदास बताउँछन्। छोरी सीताको विवाहका लागि पिता जनकले शिवको धनुषमा ताँदो चढाउने प्रतिस्पर्धासहितको स्वयंवर आयोजना गरेका थिए। अयोध्याका राजकुमार रामले धनुष उचाली ताँदो चढाउन लाग्दा भाँचिएर तीन टुक्रा भएको थियो। रामले विवाहको सर्त जितेको हुनाले उनलाई सीताले वरमाला लगाइदिएकी थिइन्। पाँच सय वर्ष पुरानो परम्परालाई हामीले निरन्तरता दिइरहेका छौं महन्थ रामरोशनदास भन्छन् पहिले अयोध्याबाट जन्ती ल्याउने चलन थिएन। अयोध्याबाट अनौपचारिक रूपमा आउनेहरूलाई जनकपुरवासीले जन्ती मानेर स्वागत गर्थे। २०६१ सालदेखि अयोध्याबाट विधिवत् जन्ती ल्याउन थालिएको हो।, अयोध्याबाट जन्ती ल्याउनका लागि दुई देशका सरकार र तत्कालीन विश्व हिन्दु परिषद्का अशोक सिंघलले पहल गरेको महन्थ बताउँछन्। पहिलो पटक चारपाँच सय जन्ती गाडीमा आएका थिए। रामायणमा जुन बाटोबाट जन्ती गएको उल्लेख थियो, त्यही बाटो भएर जनकपुरबाट जन्ती आएका थिए। त्यसयता हरेक पाँच वर्षमा औपचारिक रूपमा जन्ती ल्याउने गरिएको छ। मैथिल समुदायमा विवाहमा हुने विधिविधान विवाहपञ्चमी महोत्सवअन्तर्गत गरिन्छ। सोही कारणले यो महोत्सवलाई साताव्यापी मनाइन्छ। पहिलो दिन मंसिर २६ गते यस वर्ष महोत्सव सुरु भयो। पहिलो दिन नगर दर्शन कार्यक्रम गरिएको थियो। त्रेता युगमा भगवान् राम आफ्ना भाइहरूका साथ जनकपुर आउँदा नगर क्षेत्रको अवलोकन गरेका थिए। रामायणमा उल्लेखित सोही क्षणहरूको स्मरण गर्दै विवाहपञ्चमी महोत्सवको पहिलो दिन नगरदर्शन झाँकीको आयोजना गर्ने गरिन्छ। जसमा राम, लक्ष्मण र उनका भाइहरूको प्रतीकस्वरूप ससाना बालबालिकालाई सजाएर नगरमा घुमाउने गरिन्छ। दोस्रो दिन महोत्सवको दोस्रो दिन बुधबार फूलबारी लीला मनाइएको थियो। भगवान् राम जनकपुरमा घुम्ने क्रममा पुष्प वाटिकामा छिरेका थिए, जहाँ सीता पनि आफ्नी बहिनी र साथीहरूसँग घुम्न निस्केकी थिइन्। राम र सीताको पहिलो भेट सोही वाटिकामा भएको स्मरणमा फूलबारी लीला मनाउने गरिन्छ। तेस्रो दिन महोत्सवको तेस्रो दिन बिहीबार धनुष यज्ञको आयोजना गरियो। सीताको विवाहका लागि बुवा जनकले सर्त राखेका थिए। उनले भगवान् शिवको धनुष जसले उचालेर त्यसमा प्रत्यन्चा चढाउन सक्छ, उसैसँग छोरी सीताको विवाह गरिदिने सर्त राखेका थिए। उक्त सर्तसहित जनकले धनुष यज्ञको आयोजना गरे। सो यज्ञमा ठूलठूला पराक्रमी राजा, महाराजा र वीर पुरुषहरू सहभागी भए। तर, कसैले पनि जनकको सर्त पूरा गर्न सकेनन्। शिवको धनुष उचाल्न त परै जाओस्, हल्लाउन पनि सकेनन्। तर, रामले भने सहजै धनुषलाई उचाले र भाँचिदिए। जनकको सर्त पूरा गरेपछि सीताको पतिका रूपमा चुनिए, राम। सोही प्रसंगलाई जीवन्त बनाउन धनुष यज्ञको आयोजना गर्ने गरिन्छ। चौथो दिन महोत्सवको चौथो दिनमा विशेष कार्यक्रम हुन्छ तिलकोत्सव। रामले स्वयंम्बरको सर्त पूरा गरेपछि राजा जनक र अयोध्याका राजा दशरथबीच छोराछोरीको विवाहको मिति तय गर्न भेटघाट गरिन्छ। जसलाई तिलकोत्सव समारोह भनिन्छ। यस समारोहमा सीताको अभिभावकको भूमिकामा जानकी मन्दिरका महन्थ रामतपेश्वर दास र रामको अभिभावकको रूपमा राम मन्दिरका महन्थ राम गिरीको सहभागिता भव्य समारोहबीच हुन्छ। तिलकोत्सव कार्यक्रमका लागि जानकी मन्दिरबाट राम मन्दिरमा थरीथरीका मिठाई, फलफूल र कोसेलीहरू (भार) पठाउने चलन छ। तिलकोत्सव कार्यक्रममै सम्धी भेटघाट हुने गर्छ। यो कार्यक्रमलाई स्थानीय युवा क्लबहरूले विशेष रूपमा आयोजन गरी भव्य बनाउने गर्छन्। पाँचौं दिन महोत्सवको पाँचौं दिन मटकोर हुन्छ। पवित्र गंगासागर पोखरीबाट माटो खनेर ल्याएपछि सोही माटोले विवाहको मडवा (मण्डप) लिप्ने विधिलाई मटकोर भनिन्छ। मटकोर कार्यक्रम गर्न जानकी मन्दिरबाट सीताको सवारी निस्केपछि त्यसलाई लाखौं श्रद्धालुहरूले गीत गाउँदै र नृत्य गर्दै आशीर्वाद दिने गर्छन्। छैटौं दिन साताव्यापी मनाइने विवाह पञ्चमीको छैटौं दिन विशेष हुन्छ। आइतबार जानकी मन्दिरबाट निस्कने माता सीताको डोली र राममन्दिरबाट निस्कने भगवान् रामको डोली ऐतिहासिक बाह्बिघा मैदानमा परिक्रमा गराएर लाखौं श्रद्धालुहरू र अयोध्याबाट आएका साधुसन्तको जन्तीको अगाडि स्वयम्बर गराइन्छ। स्वयम्बरपश्चात् डोलीहरू मन्दिर फर्किन्छन् र साँझबाट जानकी मन्दिरको परिसरमा बनाइएको भव्य मडवामा वैवाहिक कार्यक्रम सम्पन्न गरिन्छ। सातौं दिन महोत्सवको अन्तिम दिन रामकलेवा हुन्छ। रामकलेवामा अयोध्याबाट विवाहमा सहभागी हुन आएका साधुसन्तहरू र सहभागी सबै श्रद्धालुहरूलाई जानकी मन्दिरको तर्फबाट भोजको आयोजना गरिन्छ। भोजपछि साधुसन्तलाई कोसेली दिँदै बिदाइ गरिन्छ। यसरी विवाहपञ्चमी सम्पन्न हुन्छ। सुरक्षाका लागि विशेष बन्दोबस्त लाखौं श्रद्धालुहरूको सहभागिता रहने महोत्सवमा शान्ति सुरक्षाको व्यवस्थापनलाई पनि विशेष ध्यान दिइएको छ। महोत्सव अवधिभरि सुरक्षा व्यवस्था सुदृढ बनाउन सीसीटीभी र ड्रोन क्यामराहरूबाट सहरका विभिन्न क्षेत्रहरूमा निगरानी गरिने जिल्ला प्रहरी कार्यालय धनुषाका प्रहरी प्रमुख मित्रबन्धु शर्माले बताएका छन्। विगतका वर्षहरूमा महोत्सवमा भीडभाडको मौका पारेर लुटपाट र चोरीका घटनाहरू हुँदै आएकोले यस वर्ष त्यस्ता आपराधिक गतिविधिहरूलाई नियन्त्रण गर्न सक्दो लागिपरेको शर्माले बताए। अत्यधिक संख्यामा श्रद्धालुहरूको भीड लाग्ने र यस्तोमा चोरी र पकेटमारका घटनाहरूको बढ्दो सम्भावना रहेकाले जानकी मन्दिरदेखि बाह्बिघा मैदानसम्म सीसीटीभी जडान गरी निगरानी थालिएको छ। बाह्विघा मैदानमा ड्रोनको निगरानी रहने प्रहरी प्रमुख शर्माले जानकारी दिए। सादा पोसाकमा महिला र पुरुष प्रहरीहरू अत्यधिक संख्यामा परिचालन गरिएको पनि उनले बताए। त्यसैगरी शिवचोक, गंगासागर, जनकचोक, जानकीचोक, रामचोक, जानकी मन्दिर, सोरनपट्टी, महावीरचोक, रामानन्दचोक अस्पताल रोड, यात्री निवास, संकटमोचनलगायतका बढी भीडभाड हुने स्थानहरूमा प्रहरीको निगरानी थप गरिएको छ। त्यसैगरी सुरक्षालाई ध्यानमा राख्दै मेलामा आउने भक्तजनहरूलाई गरगहना र नगद बोकेर नआउनसमेत प्रहरी प्रशासनले अपिल गरेको छ। महोत्सव अवधिभर मासु मदिरा निषेध विवाहपञ्चमी महोत्सव धार्मिक र सांस्कृतिक परम्परा भएकाले अधिकांश साधुसन्तहरू यो महोत्सवमा आउने गर्छन्। महोत्सवका बेला स्थानीय प्रशासनले जनकपुरसहित सीमा क्षेत्रमा पशुंपक्षी काट्न, माछा, मासु बिक्रीवितरण तथा मदिरा बेचबिखनमा निषेध गरेको छ। धनुषाका प्रमुख जिल्ला अधिकारीले अपिल जारी गर्दै महोत्सव अवधिभर (२८ मंसिरदेखि पुस १ गते) सम्म नगर क्षेत्रमा माछा, मासु र मदिरा बिक्री वितरणमा रोक लगाएको जनाएका छन्। कसैले निषेधित गतिविधि गरे कारबाही हुने जिल्ला प्रशासन कार्यालय धनुषाले जनाएको छ। मेला व्यवस्थापनमा चुकेको प्रदेश र स्थानीय सरकार जनकपुरमा हुने सम्पूर्ण धार्मिक महोत्सवहरूमध्ये सबैभन्दा बढी श्रद्धालु आउने र निकै बढी भीडभाड हुने विवाहपञ्चमी महोत्सवको व्यवस्थापनमा मधेस प्रदेश र स्थानीय तहका सरकार चुकेको स्थानीयवासीहरूको आरोप छ। यस महोत्सवले जनकपुरलाई विश्वमाझ चिनाउन सक्छ। यो धार्मिक मात्र नभई पर्यटकीय दृष्टिकोणले पनि निकै महŒवपूर्ण छ तर, यसमा जुन किसिमको व्यवस्थापन हुनुपथ्र्यो त्यो गर्न स्थानीय र प्रदेश सरकारले ध्यान दिन सकेका छैनन, जनकपुरका युवा अगुवा अरुण झा भन्छन्, लाखौं श्रद्धालुहरू आउने भएपछि उनीहरूका लागि बासस्थान, खानेपानी र शौचालयको पर्याप्त व्यवस्थापन हुनु आवश्यक हुन्छ। नगर क्षेत्रमा ठाउँठाउँमा त्यस्तो व्यवस्थापन हुनुपथ्र्यो तर, त्यो हुन सकेको छैन। नगर प्रमुख भने अन्य कार्यहरूमा व्यस्त छन्। प्रत्येक वर्ष शौचालय र खानेपानीको समस्याले श्रद्धालुहरूलाई पिरोल्ने गरे पनि यसको उचित व्यवस्थापनतर्फ कसैको ध्यान जान सकेको छैन। जनकपुरधाम उपमहानगरपालिकाका नगर प्रमुख मनोज साह भने आफूले मेलामा आउने श्रद्धालुहरूको लागि खानेपानी र शौचालयको सक्दो व्यवस्थापन गर्न प्रयास गरेको दाबी गर्छन्। जानकी मन्दिरको प्रांगणमा आएर यदि कोही सुत्छ र फोटो खिचेर सामाजिक सञ्जालमा राखेर बासको व्यवस्थापन छैन भनी आरोप लगाउँछ भने त्यसको जिम्मेवार म होइन, उनी भन्छन्, नगर क्षेत्रका विभिन्न सामुदायिक र निजी विद्यालयसँग समन्वय गरी विद्यालयमा बासको बन्दोबस्त गरेका छौं। शौचालय, बिजुली र खानेपानीको पनि पर्याप्त व्यवस्था गरेका छौं। यसका लागि २५ वटा संघसंस्थाहरूसँग समन्वय भइरहेको जानकारी दिँदै उनले भने, भक्तजनहरूका लागि खाना र बासको व्यवस्था गर्ने प्रतिबद्धता विभिन्न संघसंस्थाले गरेका छन्। सक्दो व्यवस्थापनको प्रयास भइरहेको छ। वैवाहिक संस्कारको प्रसार सांस्कृतिक रूपमा निकै समृद्ध रहेको मिथिलामा वैवाहिक संस्कारलाई प्रसार गर्न यो महोत्सव निकै महŒवपूर्ण रहेको संस्कृतिविद् धीरेन्द्र प्रेमर्षि बताउँछन्। रामजानकीको विवाह भएको स्मरणमा प्रत्येक वर्ष मनाइने यस महोत्सवले मैथिल विवाह परम्परालाई विश्वमाझ प्रसार गर्छ। हुन त पछिल्लो समय मैथिल विवाह परम्परा न्यूनीकरण हँुदै गइरहेको छ। यसमा अन्य सभ्यताहरू हाबी भइरहेका छन्। तर, यस महोत्सवको माध्यमबाट मिथिलाको परम्परालाई जोगाउने जुन प्रयास हुन्छ त्यो निकैै महŒवपूर्ण हो, प्रेमर्षि भन्छन्, आयातित संस्कृतिलाई टक्कर दिने अर्थमा पनि यो समारोहलाई लिन सकिन्छ। पारम्परिक संस्कृतिको निवर्हन र प्रदर्शन गरिने हुनाले यो महोत्सवले निकै ठूलो सन्देशको प्रसार गर्छ। त्यसैगरी यस क्षेत्रको पर्यटनका लागि पनि विवाहपञ्चमी महोत्सव निकै ठूलो अवसर बनेको छ। भारतको अयोध्या र सम्पूर्ण भारतबाट नै श्रद्धालुहरू निकै बढी संख्यामा नेपाल आउनु र नेपालकै घरेलु पर्यटकहरू पनि जनकपुर पुगेपछि यसले एउटा धार्मिक पर्यटनको अवसर सिर्जना गर्छ। जनकपुरको विकास र आर्थिक समृद्धिका लागि यो महŒवपूर्ण पक्ष हो। तर, जुन हिसाबले यसलाई प्रवद्र्धन गर्नुपथ्र्याे र जसरी यस महोत्सवलाई अझ बढी भव्यता प्रदान गर्न अहिलेका स्थानीय सरकार र प्रदेश सरकारहरूले तदारुकता देखाउनु पथ्र्यो त्यो देखाउन सकेका छैनन् जस्तो मलाई लाग्छ। जनसम्बन्धको प्रतीक पनि हो यो। त्यसैले त जनकपुर अहिले झकिझकाउ छ, लाखौं मानिसले भरिभराउ छ।"
यही अवस्थामा कांग्रेसले प्रधानमन्त्री पुष्पकमल दाहालको काँध थापिरहँदैन : गगन थापा,"तानसेन : नेपाली कांग्रेसका महामन्त्री गगनकुमार थापाले पार्टी सभापति शेरबहादुर देउवाले विधानअनुसार काम गर्न नसकेको बताएका छन्। पाल्पाको प्रथम जिल्ला सम्मेलनमा बोल्दै महामन्त्री थापाले विधानअनुसार काम नहुँदा पार्टीमा अराजकता फैलिएको बताए। देउवाले अधिवेशन भएको ६ महिनाभित्रै सबै विभागहरू गठन गरेर पार्टीलाई चुस्तदुस्त बनाउनुपर्नेमा विधानअनुसार काम नगर्दा पाटीको क्रियासिलता कमजोर भएको महामन्त्री थापाको दाबी छ। पार्टीलाई व्यक्ति केन्द्रितभन्दा पनि संस्था, विधि विधान केन्द्रित बनाउन ठूलो जोखिम लिएर आउने उनको भनाइ छ। 'साथीहरूसँग मिलेर विधान समितिमा ठूलो जोखिम उठाउनेगरी विधान संसोधनको प्रस्ताव लैजाँदै छु। त्यसका लागि पार्टी कार्यकर्ताको साथ आवश्यक छ,' उनले भने। पार्टीलाई गुटबन्दीबाट अन्त्य गर्न वडा कमिटीदेखि केन्द्रीय सभापतिसम्म कांग्रेसका क्रियासिल सदस्यले प्रत्यक्ष मत जाहेर गर्न पाउनेगरी विधान संसोधनको तयारीमा जुटेको महामन्त्री थापाले बताए। क्रियासिल सदस्यबाट नेतृत्व चुन्ने व्यवस्था लागू भएको दिन कांग्रेसमा गुटबन्दीको अन्त्य हुने उनको भनाइ छ। त्यस्तै महामन्त्री थापाले वर्तमान सरकारबाट जनताको पक्षमा कुनै राम्रो काम नभएको बताए। त्यसको दोष कांग्रेसको भागमा पनि परेको महामन्त्री थापाले बताए। सरकार भष्टाचार तथा अनियमितामा फस्दै गएको, तस्करी र ठगीका घटनामा मुछिँदै गएकाले यही अवस्थामा कांग्रेसले प्रधानमन्त्री पुष्पकमल दाहाललाई काँध थाप्न नसक्ने उनको भनाइ छ।"
महोत्तरी जिल्ला अदालतको फैसलाप्रति जनमतको आपत्ति,"काठमाडौं : जनमत पार्टीले महोत्तरी जिल्ला अदालतको फैसला मधेस आन्दोलन र किसान आन्दोलनको मर्मविपरीत रहेको बताएको छ। पार्टी प्रवक्ता शरद सिंह यादवले प्रेस विज्ञप्ति जारी गर्दै मंसिर २८ गते आएको फैसलाले अधिकार प्राप्तिका लागि गरिएका आन्दोलनको मर्म तथा भावनामाथि कुठाराघात गरेको उल्लेख गरेका छन्। 'सशस्त्र जनयुद्धमा गरिएका हजारौं बीभत्स हत्याकाण्डका असंख्य मुद्दामा अहिलेसम्म सोझा पीडित जनताले न्याय नपाउनु र विभिन्न आन्दोलनमा लागेका मुद्दालाई थाती राखी मधेसी, आदिवासी जनजाति, थारु, मुस्लिमले आफ्नो अधिकार प्राप्तिका लागि गरेको संघर्षलाई अदालती फैसलाले यो देशमा सिमान्कृत जनतामाथिको विभेद्लाई अझ उदांगो बनाउने काम गरेको छ,' विज्ञप्तिमा भनिएको छ। उक्त फैसलाको निन्दा गर्दै जनमत पार्टीले अधिकार प्राप्तीको आन्दोलनमा लगाइएका सबै झुठा मुद्दा फिर्ता लिन सरकारसँग माग गरेको छ।"
पुरातात्विक क्षेत्रको संरक्षण र विकासका लागि संकल्प प्रस्ताव पारित,"कपिलवस्तु : शाक्यमुनी बुद्धका पिता राजा शुद्धोधनको प्रशासनिक राजदरवार क्षेत्र तिलौराकोटलगायत कपिलवस्तुका अन्य पुरातात्विक स्थलहरूको एकीकृत विकासका लागि कपिलवस्तु विकास कोष गठनका लागि नागरिक स्तरबाट संकल्प प्रस्ताव पास गरिएको छ। कपिलवस्तु पर्यटन विकास समितिको आयोजनामा तिलौराकोट दरवार क्षेत्रमा पूर्व प्रधानमन्त्री बाबुराम भट्टराईको उपस्थितिमा कपिलवस्तुका जनप्रतिनिधि, नागरिक, राजनीतिक दलका नेता तथा समाजका अगुवाहरूले कपिलवस्तु विकास कोषको संकल्प प्रस्ताव पास गरेका हुन्। लुम्बिनी विकास कोष लुम्बिनीको घेराभन्दा बाहिर निस्कन नसकेको अवस्थामा समग्र पुरातात्विक तथा ऐतिहासिक महत्व बोकेको कपिलवस्तुको विकासका लागि कपिलवस्तु विकास कोषको गठन अपरिहार्य रहेको नागरिक अगुवाहरूले बताएका छन्। संकल्प प्रस्तावमा आफ्नो पनि पूर्ण समर्थन र ऐक्यवद्धता रहेको पूर्व प्रधानमन्त्री भट्टराईले बताए। प्राचीन तिलौराकोट विश्वको विकसित सभ्यतामध्येको एक सभ्यता रहेको पूर्व प्रधानमन्त्री भट्टराईले बताए। 'इतिहासमा जुन हामीले मोहन जोदारो र हडप्पन सभ्यताबारे पढ्ने गरेका छौं, त्यो सभ्यताको हााराहारीमा तिलौराकोट तिलौराकोट सभ्यता छ,' उनले भने, 'कपिलबस्तुका ऐतिहासिक एवं पुरातत्विक सम्पदालाई सही ढंगले प्रचारप्रचार गर्न सकिएन। तिलौराकोट जस्ता सम्पदाहरु विकासका आधार र आर्थिक केन्द्र हुन्।' पर्यटनसँगै कृषि र उद्योगको पनि विकास हुनु जरुरी रहेको उनको भनाइ छ। शाक्यमुनी सिद्धार्थ गौतमले २९ वर्ष विताएको राजदरबार, कुदान, निग्लिहवालगायतका १ सयभन्दा बढी पुरातात्विक महत्वका स्थलहरू कपिलवस्तुमा छन्।"
गणतन्त्रको विकल्प राजतन्त्र हुन सक्दैन : माधव नेपाल,"दोलखा : नेकपा एकीकृत समाजवादीका अध्यक्ष माधवकुमार नेपालले गणतन्त्रको विकल्प राजतन्त्र हुन नसक्ने बताएका छन्। पार्टीको १०औं जिल्ला अधिवेशन उद्घाटन गर्दै उनले एकथरी मानिसहरूले संवैधानिक राजतन्त्रको कुरा उठाए पनि त्यो पूरा नहुने बताए। 'गणतन्त्रको विकल्प राजतन्त्र हुन सक्दैन। गणतन्त्रको कमिीकमजोरी हुनसक्छ। त्यसबारे छलफल गरेर सुधार गर्नुपर्छ। तर, गणतन्त्रको विकल्पमा राजतन्त्रबारे सोच्न सकिँदैन,' उनले भने। पूर्व राजालाई राजनीति गर्न मन भए चुनावमा प्रतिस्प्रर्धा गरेर प्रधानमन्त्री बन्न उनले चुनौती दिए। अहिलेको परिवेशमा एकल पार्टी सिस्टमको बारेमा सोच्न नसकिने उनको भनाइ छ।"
फिदिम पुगेर ओलीले भने देश बचाउन एमालेको एकल सरकार आवश्यक,"फिदिम : नेकपा एमाले अध्यक्ष केपी शर्मा ओलीले देशलाई बचाउन एमालेको एकल बहुमतको सरकार आवश्यक भएको बताएका छन्। मध्यपहाडी लोकमार्ग केन्द्रित संकल्प यात्राको दौरान फिदिम माविको खेल मैदानमा आयोजित सभालाई सम्बोधन गर्नै उनले त्यसका लागि कार्यकर्तालाई जुट्न आग्रह गरे। 'देशको विकास गर्न एमालेजस्तो राष्ट्रवादी पार्टीले एकल सरकार बनाउनुपर्छ। एकल बहुमत ल्याउन हामीले अर्को चुनाव पर्खिनुपरेको छ,' उनले भने। स्थिरताबिना देशमा विकास हुन नसक्ने ओलीको भनाइ छ। अस्थिरताको अन्त्य गर्न देशमा मजबुद शक्तिको सरकार आवश्यक भएको भन्दै ओलीले एमाले मात्र देशको मजबुद शक्ति बन्नसक्ने बताए। सम्बोधनका क्रममा उनले ताप्लेजुङको घुन्सा र मध्यपहाडी लकमार्गको उद्गमबिन्दु चिवा भञ्ज्याङलाई आर्थिक नाका बनाउन सकिने बताए। 'भारतसँग जोडिएको चिवा भञ्ज्याङलाई नाका खोल्न सकिन्छ। त्यसको लागि एमालेले पहल गर्नेछ,' उनले भने। नेपाली समाज विविधतायुक्त भएको र यस्तो समाजमा विभिन्न किसिमका मतभेद् हुनु स्वभाविक भएको उनको भनाइ थियो। 'हाम्रा धेरै मतभेद्हरू छन्। तर, ती मतभेद् र विवादलाई समाधान गर्ने विधि र प्रक्रिया हुन्छ। बलमिच्याईले समस्या समाधान हुन सक्दैन,' पहिचानवादीलाई लक्षित गर्दै उनले भने। एमालेले बैतडीको झुलाघाटदेखि सुरु गरेको समृद्धिका लागि संकल्प यात्रा शनिबार फिदिम आइपुगेको हो। फिदिममा आयोजित सभामा ओलीको एकल सम्बोधन गरेका थिए सोही क्रममा ओलीले एमाले पाँचथरको पार्टी कार्यालय समेत उद्घाटन् गरेका थिए। मंसिर १४ गतेदेखि सुरू भएको यात्रा भोलि पाँचथरको चिवा भञ्ज्याङ पुगेर टुंगिनेछ। सभामा पाँचथरसहित ताप्लेजुङ, इलाम र झापाका एमाले नेता कार्यकर्ताहरू सहभागि थिए। बृहत् सभामा १२ हजार मानिस सहभागी भएको एमालेको दाबी छ।"
मधेसको बागडोर एमालेले लिने नेता यादवको उद्घोष,"महोत्तरी : नेकपा एमाले मधेस प्रदेशका संसदीय दलका नेता सरोज यादवले मधेसको बागडोर आफ्नो पार्टीले लिने बताएका छन्। शनिबार गौशालामा प्रतिनिधिसभा सदस्य लक्ष्मी महतो कोइरीलाई स्वागत गर्दै उनले प्रदेशलाई शक्तिशाली बनाउन एमाले नेतृत्वको सरकारको विकल्प नरहेको बताए। जसपा नेतृत्वको वर्तमान सरकारले जनमैत्री कार्य गर्न नसकेको आरोप लगाउँदै उनले प्रदेशमा विकासका गति चलायमान बनाउन एमालेको सरकार बन्नुपर्ने बताए। उनले माओवादी अध्यक्ष पुष्पकमल दाहाल नेतृत्वको संघीय सरकारले देशमा बढिरहेको चरम आर्थिक मन्दी, अनियमितता र भ्रष्टाचारजस्ता अराजकतालाई न्युनट्ठकरण गर्न नसकेको बताए।"
"मिसन २०८४ होइन, भिजन ९५ भनौं : महामन्त्री शर्मा","बागलुङ : नेपाली कांग्रेसका महामन्त्री विश्वप्रकाश शर्माले देश विकासका लागि मिसन २०८४ होइन, भिजन २०९५ भन्नुपर्ने बताएका छन्। बागलुङको क्षेत्रीय सम्मेलनमा बोल्दै महामन्त्री शर्माले नेकपा एमाले अध्यक्ष केपी शर्मा ओली र रास्वपाप्रति लक्षित गर्दै उनले ८४ मात्रै नभएर त्यसअघि र पछि पनि चुनाव हुने बताए। 'मिसन २०८४ किन भन्ने? चुनावको बेलै नआइ किन मिसन भन्नुपर्यो,' उनले भने, 'जनताले मिसन २०८४ भन्नेहरूलाई जहिले चुनावको चिन्ता गर्छौं। तिमीले देश विकासको चिन्ता कहिले गर्छौं? भनेर प्रश्न गर्नुपर्छ।' उनले ६ कक्षामा अध्ययन गर्ने छोराछोरीलाई चार वर्षपछि आउने एसईईको बारेमा तयारी गर्न लगाउन नहुने बताए। 'चार वर्षपछिको लागि तयारी नभई अहिलेको लागि नै तयारी गर्नुपर्छ,' शर्माले भने, 'अब्बल विद्यार्थी त्यो होइन, जसले परीक्षाको चिन्ता गर्छ। अब्बल त्यो हो जसले पढाईको चिन्ता गर्छ।' उनले देशको चिन्ता गर्नुपर्ने र त्यसको लागि भिजन २०९५ को लागि सबै दलले तयारी गर्नुपर्ने बताए। 'देश भूकम्पिय जोखिममा छ। त्यसैले भिजन २०९५ को तयारी गरेर भुकम्पिय जोखिममा रहेको देशमा ७ रेक्टरको भूकम्प आए पनि १ वटा पनि घर भत्किँदैन भन्ने गराउँ,' शर्माले भने, 'भिजन २०८४ होइन, भिजन आत्मसम्मानको होस्।' महामन्त्री शर्माले देशमा केही नभएको हल्ला गरेपनि विकास भइरहेको बताए। 'देश विकासका लागि अझै गर्नुपर्छ र गर्न सकिन्छ। गाली गरेरमात्र देश बन्दैन, समन्वय गरेर देश बन्छ,' उनले भने। उनले राजा हुँदा देशको ९ प्रतिशत नागरिकका घरमा पुगेको विद्युतीकरण अहिले ९५ प्रतिशत नागरिकसम्म पुगेको बताए। अहिलेको व्यवस्था केही पनि भएन भन्नेलाई त्यो गतिलो उदाहरण भएको उनको भनाइ छ।"
एनसेल प्रकरणमा दलका नेताहरूको साँठगाँठ छ : शेखर कोइराला,"काठमाडौं : नेपाली कांग्रेसका नेता शेखर कोइरालाले भ्रष्टाचारमा राजनीतिक दलहरू डुबेका कारण विभिन्न प्रकरणहरू सार्वजनिक भइरहेको बताएका छन्। विराटनगरमा शनिबार आयोजित कार्यक्रमलाई सम्बोधन गर्दै नेता कोइरालाले राजनीतिक नेतृत्वको साँठगाँठ नभएसम्म ठूलाठूला भ्रष्टाचार हुनै नसक्ने बताए। उनले अहिले मुलुकका राजनीतिक, आर्थिक, सामाजिक र सांस्कृतिक क्षेत्रमा अराजकता बढेको बताए। एनसेल प्रकरणमा राजनीतिक दलका नेता, व्यापारी र कर्मचारीको मिलेमतोमा अर्बौं रुपैयाँका भ्रष्टाचार भएको उनको दाबी छ। नेता कोइरालाले राजनीतिक दलका नेता र नेतृत्वका कारण व्यवस्थाप्रति नै जनताको वितृष्णा बढेकाले सच्चिएर अघि बढ्नुको विकल्प नभएको बताए।"
एमालेको संकल्प यात्रा आज फिदिम आइपुग्ने,"फिदिम : नेपाल कम्युनिष्ट पार्टी (एमाले) को समृद्धिका लागि संकल्प यात्रा आज पाँचथर सदरमुकाम फिदिम आइपुग्ने भएको छ। मंसिर १४ गते बैतडीको झुलाघाटदेखि सुरु भएको यात्रा पुष १ गते पाँचथरको चिवाभञ्ज्याङ पुगेर टुंगिनेछ। आज हुने फिदिमको बृहत सभामा १२ हजार मानिस उतार्ने एमालेको तयारी छ। उक्त सभालाई एमाले अध्यक्ष केपी शर्मा ओलीले सम्बोधन गर्नेछन्। ओलीले एमाले पाँचथरको पार्टी कार्यालयसमेत उद्घाटन गर्ने तयारी छ। त्यसपछि जिल्लाका व्यवसायीहरुसँग अन्तरक्रिया गर्ने कार्यतालिका छ। पुष १ गते ओलीले याङवरक गाँउपालिकाको प्रशासकीय भवन उद्घाटन गर्ने जनाइएको छ। त्यसपछि च्याङथापुको कोण सभालाई सम्बोधन गर्ने र मध्यपहाडी लोकमार्गको उद्गम बिन्दु चिवाभज्याङमा झण्डोत्तलनसहित पुष्पलालको शालिक अनावरण गरेर यात्रा समापन गर्ने जनाइएको छ। फिदिममा आयोजित सभामा पाँचथरसहित ताप्लेजुङ, इलाम, र झापाका नेता कार्यकर्ता सहभागी हुने एमाले पाँचथरका कार्यबाहक अध्यक्ष बिमल सापकोटाले जानकारी दिए। संकल्प यात्रामा एमालेका दुई सय केन्द्रीय नेता सहभागी छन्। अध्यक्षसहित दुई सय केन्द्रीय नेताहरु झुलाघाटदेखि नै यात्रामा सहभागी हुनुहुन्छ, सापकोटाले भने, विभिन्न जिल्लामा प्रदेश र जिल्लास्तरीय नेता कार्यकर्ता यात्रामा जोडिंदै आउनुभएको छ।"
कांग्रेसलाई नयाँ चुनौतीको सामना गर्ने नेतृत्व चाहिएको छ : महामन्त्री शर्मा,"गण्डकी : नेपाली कांग्रेसका महामन्त्री विश्वप्रकाश शर्माले कांग्रेसलाई नयाँ चुनौतीको सामना गर्न सक्ने नेतृत्व चाहिएको बताएका छन्। कांग्रेसको गलकोट नगर समितिद्वारा आज बागलुङको गलकोटमा आयोजित स्वागत कार्यक्रममा उनले दुई वर्षपछि हुने महाधिवेशनले नयाँ नेतृत्व चयन गर्ने बताए। 'आगामी फागुनमा हुने महाधिवेशन बैठकले पार्टीलाई दिशानिर्देश गर्छ, त्यसपछिको महाधिवेशनबाट नयाँ ऊर्जासहितको नेतृत्व आउँछ', महामन्त्री शर्माले भने, 'पुरानो भावना र नयाँ विश्वाससहितको कांग्रेस देशलाई चाहिएको छ ।' कमजोरी सुधारेर कांग्रेसबाट निर्वाचित जनप्रतिनिधि र पार्टी नेतृत्वले देश र जनताको हितमा काम गर्नुपर्ने उनले बताए। महामन्त्री शर्माले देशलाई अब विकासमात्र नभएर गुणस्तरीय विकास चाहिएको बताए।"
भ्रष्टाचार नियन्त्रणमा सामूहिक संकल्प आवश्यक,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले भ्रष्टाचार गम्भीर अपराध भएकाले यसैकारण सरकारप्रतिको विश्वसनीयता घट्ने बताएका छन्। भ्रष्टाचारविरुद्धको संयुक्त राष्ट्रसंघीय महासन्धिका पक्ष राष्ट्रहरूको १०औं सम्मेलनमा प्रमुख आयुक्त राईले भ्रष्टाचारविरुद्ध लड्न राज्यहरूको सामूहिक संकल्प गर्ने महŒवपूर्ण क्षण भएको बताए। संयुक्त राज्य अमेरिकाको एटलान्टा सहरमा २०८० मंसिर २५ गते देखि २९ गतेसम्म भ्रष्टाचारविरुद्धको संयुक्त राष्ट्रसंघीय महासन्धिका पक्ष राष्ट्रहरूको दसौं सम्मेलन सञ्चालन भइरहेको छ। प्रमुख आयुक्त राईले नेपाल भ्रष्टाचार नियन्त्रणको लागि दृढ संकल्पित रहेको बताए। उनले भ्रष्टाचारविरुद्ध शून्य सहनशीलताको नीति अवलम्बन गरेको उल्लेख गर्दै भ्रष्टाचार नियन्त्रणको लागि प्रवद्र्धनात्मक एवं दण्डात्मक उपायहरू अवलम्बन गरिएको जानकारी गराए। भ्रष्टाचारविरुद्धको संयुक्त राष्ट्रसंघीय महासन्धिका प्रावधानहरू कार्यान्वयन गर्न नेपालले महŒवपूर्ण विधायिकी र संस्थागत कदमहरू चालेको कुरा बताउन पाउँदा आफू धेरै खुसी भएको उल्लेख गरे। उनले प्रधानमन्त्री तथा मन्त्रिपरिषद्को कार्यालयलाई भ्रष्टाचारविरुद्ध संयुक्त राष्ट्रसंघीय महासन्धि कार्यान्वयनको लागि सम्पर्क संस्थाको रूपमा तोकिएको जानकारी दिए। उनले महासन्धिका प्रावधानहरू कार्यान्वयनका लागि राष्ट्रिय रणनीति तथा कार्ययोजना तयार गरिएको कुरा सम्मेलनमा जानकारी गराए। उनले नेपालको संविधानले भ्रष्टाचारका मुद्दाहरूको अनुसन्धान र अभियोजन गर्ने संवैधानिक निकायको रूपमा अख्तियार स्थापना गरेको जानकारी दिँदै सार्वजनिक पदाधिकारीहरूबीच निष्ठा कायम गर्न आयोग प्रतिबद्ध रहेको र आयोगको प्रयासको फलस्वरूप भ्रष्टाचार नियन्त्रणमा उल्लेखनीय प्रगति गरेको बताए। उनले भ्रष्टाचारविरुद्धको संयुक्त राष्ट्रसंघीय महासन्धिको प्रभावकारी कार्यान्वयनको लागि कानुनको कार्यान्वयन र न्यायिक सहयोगलाई बलियो बनाउन, सार्वजनिक र निजी क्षेत्रहरूमा पारदर्शिता र जवाफदेहिता प्रवद्र्धन गर्न र राज्यहरूबीच आपसी सहयोग संयन्त्र स्थापना गर्न प्रयासरत रहेको कुरासमेत सम्मेलनमा जानकारी गराए। भ्रष्टाचार नियन्त्रणको क्षेत्रमा हालैका वर्षहरूमा सुधार भए तापनि नेपालले भ्रष्टाचारविरुद्धको लडाइँमा धेरै संरचनात्मक चुनौतीहरूको सामना गरिरहेको छ। भ्रष्टाचार सामाजिक, राजनीतिक र कानुनी संरचनामा गहिरोसँग जरा गाडिएकोले यसको दिगो सफलताको लागि यी अन्तर्निहित कारकहरूलाई सम्बोधन गर्न महत्त्वपूर्ण रहेको छ, उनले भने।"
साँस्कृतिक परम्पराले राष्ट्रिय एकता र अखण्डतालाई बलियो बनाउँछ : प्रधानमन्त्री,"काठमाडौं : प्रधानमन्त्री पुष्पकमल दाहालले बहुसंस्कृतियुक्त लोकतान्त्रिक समाज निर्माणबाट मात्र राष्ट्रिय एकता बलियो हुने बताएका छन्। ललितपुरको थेचोमा नवदुर्गा भवानी देवी १२ वर्षे जात्रा समापन समारोहलाई सम्बोधन गर्दै उनले नेपाल बहुजातीय, बहुभाषिक र बहुसांस्कृतिक मुलुक भएकाले साँस्कृतिक परम्पराहरूले नेपालको राष्ट्रिय एकता र अखण्डतालाई बलियो बनाउने बताए। मुलुकका समृद्धशाली मूर्त र अमूर्त साँस्कृतिक धरोहर सम्पदाहरू राष्ट्रिय एकता सबलीकरण गर्ने बिशिष्ट माध्यमका रूपमा परिचित रहेको उनले बताए। प्रधानमन्त्री दाहालले आफ्नो संस्कृतिको संरक्षण र सम्बर्द्धन गर्नु दायित्वमात्रै नभई अधिकार पनि भएको बताए। उनले विभिन्न कालखण्डमा मानव समुदायहरूले सिर्जना गरेर छाडेका भौतिक सम्पदा र त्यस अनुरूपको जीवनशैलीको समष्टिगत रूप नै नेपालको राष्ट्रिय संस्कृति भएको बताए। प्रधानमन्त्री दाहालले नेपाल संवतलाई राष्ट्रिय सम्वतका साथै सरकारका दस्तावेजमा लेख्नुपर्ने निर्णय गरेको भन्दै विस्तारै अब राष्ट्रिय संवत नेपाल संवतमात्रै हुने बताए।"
"बेच्नका लागि हामीसँग मदनवीपी छैनन्, सुशासनको एजेण्डामात्र छन् : रवि लामिछाने","काठमाडौं : राष्ट्रिय स्वतन्त्र पार्टीका सभापति रवि लामिछानेले आफूहरूसँग बेच्नका लागि मदनवीपी कोही नभएको बताएका छन्। ठूला भनिएका दलहरूले मदनवीपीको नाम बेच्ने गरेको बताउँदै उनले आफूहरूसँग सुशासनको एजेण्डामात्र भएको बताए। 'बेच्नका लागि हामीसँग मदनवीपी कोही छैनन्। हामीसँग गरेर देखाउन सुशानको एजेण्डा छ। हृदय र क्षमतावान् व्यक्तित्वहरू हुनुहुन्छ। हामी त्यसकै आधारमा अगाडि बढेका हौं,' उनले भने। सभापति लामिछानेले नेताहरूले नातपात र सालाभतिजालाई भागबण्डा गरेर देश डुबाएको आरोप लगाए। उनले राष्ट्रिय स्वतन्त्र पार्टीले पदको बाँडफाँड नगर्ने स्पष्ट पारे। 'पदको बाँडफाँड गरेर देश कहिल्यै बन्दैन। भागबण्ड गरेरै देशको अवस्था यस्तो भएको हो। एकपटक लुटलाई बन्द गर्ने अवसर दिनुहोस्। मात्र एकपटक अवसर दिनुभयो भने साला भतिजालाई भागबण्डा गर्नेहरूको खेल रोकेर देखाउँछौं,' उनले भने। विश्वविद्यालयमा तालाबन्दी गरेर देशको भविष्य नबन्ने बताउँदै त्यहाँको ताला खोल्नुपर्ने आवश्यक रहेको बताए। उनले आगामी निर्वाचनमा जनताले चुनेरै पठाएका व्यक्तिलाई उम्मेदवार बनाउने घोषणा गरे। उनले रास्वपाको उम्मेदवार प्राइमरी निर्वाचनबाट चुनिएर आउने स्पष्ट पारे। 'आगामी निर्वाचनमा हामीले टीका लगाएर उम्मेदवार बनाउने छैनौं। प्राइमरी इलेक्सन गराएर उम्मेदवार उठाउनेछौं। पैसाको बिटो र रक्सीका बोतल बोकेर चुनाव लड्नेको विरोधी हौं हामी,' उनले भने, 'आउने निर्वाचनसम्म एक से एक मान्छेहरू तयार हुनेछन्। ती मान्छेहरूलाई छान्ने जिम्मा पनि तपाईँहरूकै हुनेछ।' उनले रास्वपाले आफ्नै एजेण्डा र मुद्दा बोकेर अगाडि बढ्ने बताए। त्यसका लागि कुनै दलसँग पनि गठबन्धन नगर्ने उद्घोष गरे। 'हामी कुनै पनि निर्वाचनमा गठबन्धन र ठगबन्धन गर्दैनौं। नेताहरुले गठबन्धन नगर्ने बताए पनि राष्ट्रिसभामा फेरि गठबन्धनकै चर्चा गरिरहेका छन्,' उनले भने। उनले रास्वपासँग देश हाँक्नसक्ने होनहार व्यक्तिहरु रहेको भन्दै बिगार्नेलाई तुरुन्तै कारबाही गर्ने गरेको बताएका थिए।"
लोसपामा फुटको रोग लाग्यो,"प्रस्तुति : राजकरण महतो अदालतले थमन विक हत्या प्रकरणमा लोसपासहित मधेसी दलका नेताकार्यकर्ताहरूलाई जन्मकैदको फैसला सुनाएको छ। यो विषयलाई लिएर तपाइँहरूले पार्टीलाई सरकार छोड्न दबाब दिनुभइरहेको छ, किन ? तत्कालीन समयमा संयुक्त लोकतान्त्रिक मधेसी मोर्चाले घोषणा गरेको आन्दोलनमा खास ७ वटा पार्टी थिए। त्यसमध्ये चारवटा पार्टी अध्यक्षहरू लोसपामा छन्। त्यसैले सबै जिम्मेवारी लिँदै यदि आन्दोलनकारी दोषी हो भने आन्दोलनको आह्वानकर्ता पनि दोषी हो। त्यसकारण लोसपाले तत्काल सरकार छाड्नुपर्छ। सरकारसँग छलफल गरेर अधिकार र पहिचानवादी आन्दोलनका मुद्दाहरूलाई राजनीतिक रूपमा समाधान गर्नुपर्छ। लोसपाका वरिष्ठ नेता राजेन्द्र महतो र अनिल झा केन्द्रीय समितिको बैठक बहिष्कार गरेर पार्टी गतिविधिभन्दा बाहिर बस्नुभएको छ। लोसपा फुटको संघारमा पुगेको हो ? फुटकै रूपमा लिइहाल्नु हुँदैन। वरिष्ठ नेता राजेन्द्र महतोजीले आफ्नो रिजर्भेसनसहित नै बैठकमा आउनु भएन। अर्का वरिष्ठ नेता अनिल झाको भने कुनै वक्तव्य आएको छैन। तर, उहाँको पनि फरक मत हुन सक्छ। राजेन्द्रजीको रिजर्भेसनलाई पार्टी विभाजनकै रूपमा लिइहाल्नु हुँदैन। पार्टीभित्र केही असन्तुष्टिहरू पक्कै देखिएको छ। कुनै पनि ठूलो घटना ससानो विषयबाट सुरु हुन्छ। अहिले पार्टीमा सहभागिताको प्रश्न उठेको छ। राजेन्द्रजीले किन बैठक बहिष्कार गर्नुभयो ? उहाँले सार्वजनिक रूपमै आफ्ना माग अगाडि सार्नुभएको छ। सरसर्ती हेर्दा त्यो माग जायज नै छ। पार्टी विधानअनुसार ४ सय १ जनामध्ये ३ सय ११ जना केन्द्रीय सदस्य विस्तार गरिएको छ। जसपामा केन्द्रीय सदस्य रहेकालाई लोसपामा आउँदा स्वतः केन्द्रीय सदस्य बनाउने कुरो भएको थियो। तर, बनाइएन। कहिले निर्णय भएको थियो ? दुई वर्षअघि कै कुरा हो। जसपाबाट लोसपा गठन हुँदा यस विषयमा सबै नेताहरूले सहमति गर्नुभएको थियो। तर, विस्तारित केन्द्रीय समितिमा पहिलाका केन्द्रीय सदस्यहरू पर्नु भएन। यसको चर्चा यसअघिको बैठकमा भएन त ? भएको थियो। ती सबै साथीलाई तत्काल केन्द्रीय समितिमा राख्नुपर्छ भन्ने माग वरिष्ठ नेता राजेन्द्रजीले यसअघिको कार्यकारणी समितिको बैठकमा राख्नुभएको थियो। पदाधिकारी बैठकमा अध्यक्ष महन्थ ठाकुरले छुटेका साथीहरूलाई तत्कालै सम्बोधन गर्ने पनि प्रतिबद्धता पनि जनाउनुभएको थियो। तर, त्यो प्रतिबद्धताअनुसार काम नभएपछि राजेन्द्रजीले आइतबारको केन्द्रीय समितिको बैठक बहिष्कार गर्नुभएको हो। महन्थ ठाकुरले मधेसका अधिकारका लागि लडेकालाई अपमान गरेको आरोप राजेन्द्रजीले लगाउनुभएको छ नि ? यसलाई कुन रूपमा बुझ्ने त्यो व्यक्तिमा भर पर्छ। महन्थ ठाकुरले कांग्रेस परित्याग गरेर मधेसवादको राजनीति गर्न आउनुभएको थियो। उहाँ नेपाली राजनीतिको खम्बा हुनुहुन्छ। केही परिवर्तन, अधिकार र पहिचानकै निम्ति लडाइँ लड्न कांग्रेस छाडेर मधेसवादी दलमा आएको सबैलाई जानकारी नै छ। त्यसैले उहाँले कुनै अधिकारवादी र पहिचानवादीलाई स्वीकारै गर्नुहुन्न, किनारै लगाउनुपर्छ भन्ने मानसिकता उहाँको छैन। महन्थजी मधेसवादी दलमा आउनुभन्दा पहिले एक किसिमका मान्छेसँग सहकार्य गर्दै आउनुभएको थियो। अहिले पनि तिनैसँग सहकार्य गर्दा सद्भावना पार्टीको पृष्ठभूमिबाट आएका र मधेसवादका निम्ति लडेका केही साथीहरू छुट्नु भएको छ। केन्द्रीय समिति बनाउने बेला पुराना साथीहरूका बारेमा अध्यक्षलाई नभनेकाले पनि उनीहरूको नाम छुटेको हुन सक्छ। पार्टीका वरिष्ठ नेताले यो विषय उठाएपछि चाहिँ अध्यक्षजीले सम्बोधन गर्नुपथ्र्यो। राजेन्द्रजीसँग पछिल्लो समय छलफल भएको छ कि छैन ? राजेन्द्रजीको कुरा बाहिर आएपछि थप कुराकानी भएको छैन। मैले पनि वरिष्ठ नेताको मागलाई अध्यक्षजीले तत्काल सम्बोधन गर्नुपर्छ भनेको छु। यस विषयमा थप प्रगति भएको जानकारी पाएको छैन। राजेन्द्र महतोलाई पेलेरै जान खोजेको हो ? जसपाबाट लोसपा बनिसकेपछि जसपामा रहेका केन्द्रीय सदस्यलाई स्वतः केन्द्रीय सदस्य बनाउने र अपुग भएमा महिलालाई समेटेर पहिलो चरणमा केन्द्रीय सदस्य विस्तार गर्ने सहमति भएको थियो। त्यसअनुरूप अध्यक्षजीलाई नामावली पनि दिएकै हो। तर, केन्द्रीय समिति विस्तार हुँदा जसपाबाट आएका साथीहरूलाई छुटाउने काम भयो। यसमा गम्भीर त्रुटी भएकै हो। त्यसैले तत्काल मिलाएर जानुको विकल्प छैन। असन्तुष्टि र स्वार्थकै कारण मधेसवादी दल फुट्दै आएका छन्। लोसपामा पनि स्वार्थको लडाइँ झाँगिएको हो ? कुनै अवसरका लागि स्वार्थ झाँगिएको होइन। पार्टीलाई सशक्त र बलियो बनाउने विषयमा कुरा उठेको हो। ३०४० वर्षदेखि पहिचान, अधिकार र परिवर्तनको आवाज उठाइरहेका साथीहरूलाई पनि सँगै लिएर अगाडि बढ्नुपर्छ भन्ने कुरामा कसैको स्वार्थ छैन। सबैलाई समेटेर लोसपालाई एउटा बलियो पार्टी बनाऔं भन्ने हो। मधेसवादी दल सत्ता र स्वार्थका निम्ति विभाजित हुने गरेका छन् भन्ने भाष्य बनाइएको छ। जुन एकदमै गलत हो। अहिलेसम्म सबै पार्टी अवसरका लागि मात्रै विभाजन भएका छैनन्। तत्कालीन राजपा र समाजवादी पार्टीलाई मिलाएर जनता समाजवादी पार्टी बनेको थियो। त्यो बेला केपी ओलीको सरकारमा भाग खोज्न पार्टी फुटाउनुभएको होइन् ? जब हामी जसपाबाट छुट्टिएर लोसपा गठन गयौं, त्यो हाम्रो बाध्यता थियो। त्यतिखेर हामीले राजपालाई समाहित गरेर जसपा बनाएका थियौं। बाध्यताबस हामीले नयाँ पार्टी बनाउने स्थिति सिर्जना भएको थियो। तपाईंहरूबाट उपेन्द्र यादवले जसपा किन खोस्नुभयो त ? हामीले वैचारिक रूपमा उठाउँदै आएको मागलाई तत्कालीन सरकारले सम्बोधन गरेकाले केपी ओली नेतृत्वको त्यो सरकारलाई समर्थन गरेका थियौं। दोस्रोपटक प्रतिनिधिसभा विघटन भयो। त्यो संविधानको सबै धारा, उपधारा प्रयोग गरेर विघटन गरिएको थियो। पहिलो पटकको विघटन र दोस्रोपटक भएको विघटनमा तात्विक अन्तर थियो। पहिलोपटक संविधानविपरीत काम भएको थियो। त्यसैले हामीले त्यसको विरोध गरेका थियौं। दोस्रोपटक संविधानका धारा र कानुनमा टेकेर भएकाले त्यसको पक्षमा उभिएका थियौं। यो राजनीतिक आचरण हो। पक्ष लिएकै कारण पार्टी फुटाउने काम भयो। त्यो सर्वथा गलत थियो। पार्टी फुट्दा प्रतिनिधिसभामा चार सिटमा सीमित हुनुभयो। तर, पनि तपाईंहरू फुटमै रमाउनुहुन्छ ? हामीले जनभावनाअनुसार नै काम गरिरहेका छौं। त्यो विभाजनको ठूलै झट्का लागेकै छ। त्यसको असर २०७९ को निर्वाचनमा देखियो। अहिले उपेन्द्रीजी र हामीले पनि भोग्दै छौं। अहिले हाम्रा नेताहरूले उठाएको विषय स्वार्थको विषय होइनन्। लोसपालाई एक ढिक्का बनाउनका लागि उठाएका हौं। युवा नेताहरूले पुस्तान्तरणको विषय पनि उठाइरहेका छन्, होइन ? यो ठूलो चिन्तनको विषय हो। एउटा व्यक्तिले जीवनमा कहिलेसम्म काम गर्र्ने ? कति दिनसम्म काम गर्ने ? भन्ने प्रश्न गम्भीर रूपमा उठेको छ। हामीलाई के लाग्छ भने म रहुँन्जेल मात्रै पार्टी रहन्छ। संगठन रहन्छ। म नभएपछि त सबै कुरा खतम हुन्छ भन्ने मानसिकतालाई सच्चाउनु आवश्यक छ। लोसपाको नेतृत्वमा ककसलाई तपाईंहरूले बढाउन चाहनुभएको छ ? ककसलाई बढाउने अहिलेको त्यो कुरा चलेको छैन। हामीले नेतृत्वलाई भनेका छौं, बिस्तारै नयाँ पुस्तालाई जिम्मेवारी दिँदै जानुपर्छ। आफ्नै जीवनकालमै हामीले हामी जस्तै जिम्मेवार व्यक्ति तयार गरेर हस्तान्तरण र पुस्तान्तरणको काम गर्नुपर्छ। सबैको शारीरिक र मानसिक स्थितिको एउटा लिमिटेसन हुन्छ। त्यसले सटेन टाइमसम्म मात्रै काम गर्न सक्छ। त्यसकारण त्यो पुस्तान्तरण र हस्तान्तरणको काम हुनुपर्छ। यो हाम्रो पार्टीका नेताहरूसँग नयाँ पुस्ताको माग हो। हाम्रो देशको हरक निकाय र तहमा अवकासको स्थिति छ। कर्मचारीलाई ५८६० वर्षमै रिटायर्ड गर्ने कानुन छ। तर, पोल्टिक्समा रिटायर्डमेन्टको स्थिति किन आएन ? यसमा पनि रिटायर्डमेन्ट नियम लागू गर्नुपर्छ। राजनीतिमा पनि क्वालिफिकेसनको कुरा उठनुपर्छ। पोल्टिक्समा पनि उमेर समूहको कुरा उठ्नुपर्छ। समाजका सबै तहमा यो कुरा लागू हुनुपर्छ। किन यस्तो भन्दै हुनुहुन्छ ? राजनीतिमा युवा, अनुभवी र स्वस्थ्य व्यक्ति भए मात्रै नेपालको राजनीति युवाको जस्तै जोश र जाँगरले भरिन्छ। एउटा १६ वर्षको केटो र ८० वर्षको बुढोलाई प्रतिस्पर्धा गराउँदा निश्चयः पनि बुढो मान्छेले दौड जित्न सक्दैन। प्रमुख राजनीतिक नेतृत्वमा भएकाले राजनीतिमा दौडिनुपर्छ, मेहनत गर्नुपर्छ। चौबिसै घण्टा खटिनुपर्छ। देश र जनताका लागि काम गरेको हो भने एक, दुई घण्टा खटेर बाँकी म सुतेर रेस्ट गर्छु भनेर हुँदैन। चौबिसै घण्टा जसले देश र जनतालाई समर्पण गर्न सक्छ त्यस खालको व्यक्तिलाई पार्टीको नेतृत्व दिनै पर्छ। अहिले मध्यावधिको कुरा उठ्न थालेको छ। दलहरू मिसन ८४ भन्दै छन् ? लोसपा पनि मध्यावधिको पक्षमा हो ? छैन। यस्तो कुरा गर्नु पनि हुँदैन। त्यस प्रकारको भाष्य निर्माण गर्नु नै हुँदैन। यो सत्तामा हालीमुहाली गर्न नपाएकाहरूले फिजाएको हल्ला मात्रै हो। एक वर्षमै विकल्पको कुरो गर्नु दुर्भाग्यपूर्ण हो। यो कदापि ठीक होइन। यो प्रश्न किन उठ्यो त ? संघले प्रदेश र स्थानीय तहमा अधिकार प्रत्यायोजन गर्नुपर्ने थियो। संघले अधिकार नदिएका कारण यो स्थिति सिर्जना भएको हो। दुनियाँमा सबैभन्दा राम्रो व्यवस्था नै अहिलेको व्यवस्था हो। यो व्यवस्थामा अधिकार पनि बाँडफाँट गर्नुपर्छ।"
मानव सेवाआश्रमले राज्यलाई झक्झक्याएको छ : प्रधानमन्त्री दाहाल,"हेटौंडा : प्रधानमन्त्री पुष्पकमल दाहाल (प्रचण्ड) ले मानव सेवाआश्रमले राज्यलाई झक्झक्याएको बताएका छन्। मानव सेवा आश्रमको हेटौंडामा नवनिर्मित भवनको शनिबार बिहान उद्घाटन गर्दै उनले उक्त कुरा बताएका हुन्। उनले मानव सेवा आश्रमले राज्यले गर्नुपर्ने र संविधानले निर्दिष्ट गरेको कामहरु गरिरहेको भन्दै आश्रमको प्रशंसा गरे। मानव सेवाआश्रमले ठूलो काम गरेको छ र राज्यलाई झक्झक्याएको छ, उनले भने। साथै उनले नेपाली जनतालाई संविधानले पहिलो पटक सार्वभौम बनाएको बताए। यो युगान्तकारी परिवर्तन हो। नेपालको संविधान २०७२ ले आम नागरिकलाई शिक्षा, स्वास्थ्य र रोजगारीको सुनिश्चितताबारे पनि बोलेको छ।' , उनले भने, 'संविधानले गरेको यो सुनिश्चिततालाई व्यवहारमा ल्याउन सरकार लागि परेको छ। नेपाललाई २०८२ सम्म सडक मानव मुक्त बनाउने सरकारले घोषणा गरेको र उक्त लक्ष्य मानव सेवा आश्रमको सहयोग बिना सम्भव नरहेको प्रधानमन्त्री दाहालले बताए। उनले आश्रमको लागि सातै प्रदेशमा एकएक वटा सवारी साधन उपलब्ध गराउन सरकारले प्रक्रिया अघि बढाएको बताए। आश्रमले हालसम्म एक हजार पाँचसय ८१ सहयोगापेक्षी सडक आश्रित मानवहरुको उद्धार गरेको आश्रमका अध्यक्ष रामजी अधिकारीले बताए। त्यस्तै ८ सय ३६ पारिवारिक पुर्नमिलन, एकसय ८४ शरीर शान्त, ५१ सामुदायिक पुर्नमिलन र ३४ जनाको पुनःउद्धार गरेको आश्रमले जनाएको छ।"
अमेरिकाबाट ल्याइएको ५५ किलो गाँजा त्रिभुवन अन्तर्राष्ट्रिय विमानस्थलबाट बरामद,"काठमाडौं : प्रहरीको लागुऔषध नियन्त्रण ब्युरोको टोलीले काठमाडौंको बलम्बुबाट दुई जनालाई पक्राउ गरेको छ। २५ किलो चरेस करोबार गरिरहेको बेला उनीहरू पक्राउ परेका हुन्। धादिङ गल्छीस्थित कोइलीखर्कका भीमबहादुर तामाङ र सोही ठाउँका कान्छा तामाङ पक्राउ परेका हुन्। ब्युरोका प्रमुख एवं प्रहरी वरिष्ठ उपरीक्षक गोविन्द थपलियाले भने, 'सुराकी पाएपछि गएराति नै टोली परिचालन गरिएको थियो। उनीहरूमाथि अनुसन्धान भइरहेको छ।' यसैबीच अमेरिकाबाट पार्सल गरी ल्याइएको ५५ किलो गाँजा त्रिभुवन अन्तर्राष्ट्रिय विमानस्थलबाट बरामद गरिएको थपलियाले जानकारी दिए।"
गोविन्द केसीको अनसनको विरोध,"धनगढी : कैलालीको गेटामा सहिद दशरथ चन्द स्वास्थ्य विज्ञान विश्वविद्यालयको प्रक्रिया अगाडि बढिरहेका बेला डाक्टर गोविन्द केसीले स्वास्थ्य विज्ञान प्रतिष्ठान सुरु गर्नुपर्ने माग राख्नै अनसन थालेपछि विवाद भएको छ। स्वास्थ्य विज्ञान विश्वविद्यालय संघर्ष समितिले डाक्टर केसीलाई भवन निर्माणस्थलमा अनसन बस्न दिएनन् भने डाक्टर केसीले अनसन बसेको धनगढीको राधाकृष्ण मन्दिरको बाहिर पनि नाराबाजीसहित प्रदर्शन गरिएको छ। कैलालीको गोदावरी नगरपालिकाको गेटामा पर्ने निर्माणस्थलमै डाक्टर केसीले तीन दिने अनसनको योजना बनाएर शुक्रबार आएका थिए। उनले शुक्रबार बेलुकीदेखि अनसन बस्ने कार्यक्रम थियो। तर, स्वास्थ्य विज्ञान विश्वविद्यालय संघर्ष समितिले डाक्टर केसीले विश्वविद्यालयको प्रक्रिया अगाडि बढिरहेका बेला फेरि प्रतिष्ठानको मुद्दा उठाएको भन्दै अनसनमा बस्न दिएनन्। हामीहरूले डाक्टर केसीको अनसनको ब्यानरमा गेटामा सहिद दशरथ चन्द मेडिकल विश्वविद्यालय लेखिदिनुस् भनेर अनुरोध गर्यौं। उहाँलाई मेडिकल विश्वविद्यालयको स्थापनाको नेतृत्व गरिदिनुस् पनि भन्यौं। तर, उहाँले हाम्रो कुरा सुन्दै सुन्नु भएन। हामीले विश्वविद्यालयको कुरा अघि बढिरहेका बेला प्रतिष्ठान स्वीकार्य हुँदैन भनेर उहाँलाई अनसन बस्न दिएनौं,' संघर्ष समितिका संयोजक लोकराज पाण्डेले भने। गेटामा डाक्टर केसी र संघर्ष समितिका पदाधीकारीबीच विवाद भएको भिडियो सामाजिक सञ्जालमा चर्चामा छ। सुदूरपश्चिम प्रदेशमा अहिलेसम्म एउटा मेडिकल कलेज पनि छैन। २०६६ सालदेखि कैलालीको गोदावरी नगरपालिकाको गेटामा सरकारी लगानीमा पूर्वाधार बने पनि सञ्चालनमा आउन सकेको छैन। ६ अर्ब लगानीका ती पूर्वाधारमा मेडिकल कलेज, स्वास्थ्य विज्ञान प्रतिष्ठान वा मेडिकल विश्वविद्यालय के सञ्चालन गर्ने? भन्ने कुराको अझै टुंगो लागेको छैन। तर यस क्षेत्रका जनताको संघर्षपछि २०७९ को माघमा मन्त्रिपरिषदको बैठकले गेटामा मेडिकल विश्वविद्यालय नै सञ्चालन गर्ने निर्णय गरेको थियो। मेडिकल विश्वविद्यालयको विधेयक राष्ट्रिय सभाको विधायन समितिमा छलफलका क्रममा रहेका बेला डाक्टर गोविन्द केसीले स्वास्थ्य विज्ञान प्रतिष्ठान सञ्चालन हुनुपर्ने भन्दै अनसन सुरु गरेपछि विवाद आएको हो। गेटामा दुईदुई पटक संसदीय समितिहरू आएर विश्वविद्यालय सम्भव छ भनेर प्रतिवेदन बुझाएका छन्। मन्त्रिपरिषदको बैठकले विश्वविद्यालयको निर्णय गरेको छ। विश्वविद्यायको विधेयक राष्ट्रिय सभाको विधायन समितिमा दफावार छलफलमा छ। तर, डाक्टर केसीले स्वास्थ्य विज्ञान प्रतिष्ठान भनेर अनसन बस्न आएपछि फेरि षड्यन्त्र भयो कि भन्ने भान भएको छ,' संघर्ष समितिका सहसंयोजक आनन्द भट्टले भने। उनले डाक्टर केसीको मेडिकल शिक्षा प्रतिको योगदान अतुलनीय रहे पनि उनले सुदूरपश्चिमेली जनताको भावना विपरीत प्रतिष्ठानको योजनासहित अनसनमा आएकाले विरोध गरिएको बताए। गेटामा अहिले ६ सय शय्याको अस्पताल भवन, एमबीबीएसका लागि कलेज भवन, चिकित्सक र नर्सिङ आवासहरू, विद्युतको सवस्टेशन, सडक, घेरबार, प्रशासनीक भवनहरू बनिसकेका छन्।"
डडेधुरा सदरमुकाममा आगलागी,डडेल्धुरा : डडेधुरा सदरमुकाममा आगलागी हुँदा तीन वटा पसलमा क्षति पुगेको छ। प्रहरीका अनुसार करिब दुई घन्टापछि आगो नियन्त्रणमा आएको थियो। आगलागीको कारण भने पत्ता लागेको छैन।
जलवायु परिवर्तन ? खुसी हुनुपर्ने कारण पनि छन्,"जलवायु परिवर्तनसँग सम्बन्धित नराम्रा खबर धेरै सुनिन्छन्। हिमालमा हिउँ पर्न छाडेको, हिमताल हराएको र तापक्रम बढ्दै गएको खबरले चिन्ता छ। तर, यस्तै अवस्थासँग जुध्नुपर्ने बाध्यता पनि छ। त्यसैले वैज्ञानिकहरू भन्छन्, अनुकूलनको योजना बनाउनुपर्छ। जस्तो अवस्था आयो, त्यसमा नै सामेल हुँदै जिउनुपर्छ। वैज्ञानिकहरूका अनुसार यो वर्षको १२ महिना १ लाख २५ हजार वर्षयताकै सर्वाधिक तातो हुनेछ र त्यसको प्रभाव पृथ्वीमा सबैतिर पर्नेछ। तर, जलवायु परिवर्तन र त्यसले पार्ने प्रभावबाट हामी आशावादी बन्नुपर्ने केही कारणहरू पनि छन्। तीमध्ये केहीलाई यहाँ प्रस्तुत गरिएको छ। सौर्य क्रान्ति अहिले यूकेका चोक तथा घरजग्गामा भित्रभित्रै शान्त रूपमा सौर्य विद्रोह चलिरहेको छ। यो वर्ष प्रत्येक महिना १७ हजार घरहरूले ब्रिटेनभरि सोलर प्यानल जडान गरेका छन्। घाम खासै नलाग्ने ठाउँहरूमा पनि मानिसहरू आफ्ना घरका छानामा सिलिकन टाँसिरहेका छन्। नोर्थ वेल्सको आइल अफ एंगल्सीमा झन्डै आठ प्रतिशत घरहरू र एबर्डिनसरमा झन्डै ६ प्रतिशत घरले सौर्य ऊर्जा प्राप्त गरिरहेका छन्। यसो हुनुमा लागत प्रमुख कारण देखिएको छ। अहिले बिजुलीको सबैभन्दा सस्तोस्वरूप सौर्य ऊर्जा देखिएको छ र कतिपयका अनुसार यो इतिहासकै सबैभन्दा सस्तो बिन्दुमा छ। ब्लुमबर्गएनईएफसँग आबद्ध सोलरविज्ञ जेनी चेजका अनुसार मानिसहरूले मिलाएर राख्नुपर्ने खालका सोलर प्यानलहरू मात्रै नभई बार्दलीमा राख्न मिल्ने सोलर पनि जडान गरिरहेका छन्। जलवायु परिवर्तनसँगै संसारमा नै यस्तो खालको अभ्यास देखिएको छ। चीनले यो वर्षमात्रै अमेरिकाले विगत तीन दशकमा जडान गरेकोभन्दा बढी सौर्य प्यानल जोडेको छ। विद्युतीय सवारी अहिले विश्वभर नै विद्युतीय सवारी किन्ने लहर चल्दैछ। यसको बिक्री बढिरहेको छ। सन् २०२३ मा बिक्री गरिएका नयाँ सवारीसाधनमध्ये १८ प्रतिशत ब्याट्रीबाट चल्ने खालका सवारीसाधन थिए। तर, उच्च मूल्य र विद्युतीय सवारीसाधनको क्षमता अहिलेका वास्तविक अवरोध हुन्। ऊर्जा सस्तो भएको समयमा कारलाई चार्ज गर्ने र महँगो भएका बेला त्यसलाई बिक्री गरी नाफा लिने उद्देश्य पनि विश्वका मुलुकहरूले राखेका छन्। आफ्नै सोलर प्यानलबाट कार चार्ज गर्दा निःशुल्क प्राप्त हुने यो ऊर्जा राम्रो नाफा हुने गरी बिक्री गर्न सक्ने परीक्षणहरूले देखाएका छन्। ठूला ब्याट्रीमा लगानी विश्वका विभिन्न मुलुकमा ठूला क्षमताका ब्याट्री केन्द्रहरूको विस्तार द्रुत गतिमा भइरहेको छ। यूकेमा एउटा त्यस्तो केन्द्र छ जुन १० महिनामा तयार भएको थियो। त्यसले तीन लाख घरमा दुई घण्टा बिजुली दिन सक्छ र त्यो युरोपको ठूलोमध्येमा पर्छ। यो तहको भण्डारणको लागत कम हुँदै गएको र विज्ञहरूले यसै दशकको अन्त्यसम्ममा यूकेका १ करोड ८० लाख घरमा विद्युत् आपूर्ति गर्न सक्ने ब्याट्रीहरू हुने ठानेका छन्। त्यो वृद्धिको दर अभूतपूर्व हो। विज्ञहरूका अनुसार विद्युत् उत्पादनमा कार्बन उत्सर्जनको मात्रालाई नेट जिरोमा ल्याउनलाई ब्याट्रीहरूको भूमिका प्रमुख हुन्छ। न्यायालयको भूमिका अदालतहरूबाट आएको स्पष्ट दृष्टिकोण पनि जलवायु परिवर्तनबारे उत्साहित हुनुपर्ने अर्को कारण हो। अबको १२ महिनामा कैयौं जलवायुसम्बन्धी मुद्दाहरूमा निर्णय हुँदै छ। न्यायाधीशहरूले जुनसुकै ढंगले निर्णय दिए पनि अदालतको आदेशमा के वैधानिक हो र तापक्रम बढाउन को जिम्मेवार छ भन्ने निर्णय आउनेछ। जलवायु परिवर्तनसम्बन्धी इतिहासकै ठूलो कानुनी लडाइँ अमेरिकामा चलिरहेको छ। त्यहाँ ओरिगनको मल्ट्नोमा काउन्टीले कैयौं तेल र ग्यास उत्पादकहरूविरुद्ध सन् २०२१ मा भीषण गर्मी गराएको भन्दै ५२ अर्ब डलर क्षतिपूर्ति मागसहित मुद्दा दायर गरेको छ। यदि उनीहरूले जितेको खण्डमा त्यसको ठूलो कानुनी र वित्तीय प्रभाव हुनेछ। ऐतिहासिक इतिहास जलवायुबारे उत्साहित हुनुपर्ने पाँचौं आधार भनेको इतिहास हो। यो चुनौतीलाई ऐतिहासिक दृष्टिकोणबाट हेर्दा त्यसले छोटो अवधिमा नै कति धेरै प्रगति भयो भन्ने देखाउँछ। आठ वर्षअघि मात्रै पेरिस जलवायु सम्झौतामा हस्ताक्षर भएको थियो। त्यस बेला त्यो महŒवपूर्ण दस्तावेजमा कोइला, तेल र ग्यासको कतै पनि चर्चा थिएन। यी हाम्रो पृथ्वीमा तापमान वृद्धि गराउने ग्यासका प्रमुख स्रोत हुन्। कोप२८ मा विश्वभरिका वार्ताकारहरू भेला हुँदा यी इन्धनको प्रयोग कुनै स्वरूप वा आकारमा यसै शताब्दीमा अन्ततः रोक्नेमा सहमति हुन सक्ने वास्तविक आशाहरू व्यक्त भएका छन्। त्यसले जलवायु परिवर्तनको मूल कारणलाई सम्बोधन गर्न र हाम्रो सबैभन्दा ठूलो सामूहिक जोखिमसँग पराजित गर्ने अवसर विश्वसँग छ।"
"चलु सखी हिलीमिली जनकके आँगन, दुलहा बनल श्रीराम हे","जनकपुरधाम : चलु सखी हिलीमिली जनकके आँगन, दुलहा बनल श्रीराम हे हिँड साथी मिलीजुली जनकको आँगन, बेहुला बने श्रीराम, यही गीतले गुञ्जयमान छ, जनकपुरधाम। जहाँ भइरहेको छ राम र सीताको विवाह। छोरीको विवाहमा माइतीलाई जति चटारो हुन्छ, त्योभन्दा कम व्यस्त छैनन् जानकी मन्दिरका महन्थ र पुजारी। झिसमिसेदेखि मध्यरातसम्मै उनीहरू काममा खटिरहेका छन, विवाहपञ्चमी कसरी सभ्य र भव्य बनाउने भनेर। जानकी मन्दिरको सरसफाइदेखि, मण्डप बनाउने, बत्तीको बन्दोबस्त गर्ने जन्तीको व्यवस्थापनका कामले एक मिनेट पनि फुर्सद छैन, उनीहरूलाई। माइती पक्षका जनकपुरवासी सबै विवाह पञ्चमीका लागि रातदिन सक्रिय छन्। छिमेकी भारत र अरू देशबाट पाहुना आइसकेका छन्। पाहुनाले घरघर भरिइसकेका छन्। आइतबार वैवाहिक कार्यक्रम सम्पन्न गरेर पाहुनालाई बिदाइ गर्नुपर्ने चटारो छ। भ्गवान्लाई नै ज्वाइँ बनाएको धार्मिक नगरी जनकपुरधाममा रामसीताको वैवाहिक वर्षगाँठ अर्थात् रामजानकी विवाहपञ्चमी महोत्सवको भव्य तयारी भइरहेको छ। झिलीमिली बत्ती, सुन्दर फूल र आकर्षक सजावटले दुलहीझैं बनेको जानकी मन्दिरको प्रांगणमा भव्य पण्डाल लगाई विवाहको मण्डप बनाउने काम भइरहेको छ। त्रेतायुगमा भगवान् राम र सीताको विवाहलाई स्मरण गर्दै वैवाहिक कार्यक्रम आइतबार हुँदैछ। नेपालकी राजकुमारी सीता र भारतको अयोध्याका राजकुमार रामबीच त्रेता युगमा भएको उक्त विवाह नेपालभारतबीचको सांस्कृतिक सेतुको पर्याय बनेको छ। यस सम्बन्धको साक्षी बन्न प्रत्येक वर्ष विवाहपञ्चमी महोत्सवमा सहभागी हुन लाखौं भारतीय तथा विदेशी पर्यटकहरू जनकपुर आइपुग्छन्। पाहुनाहरूको स्वागत सत्कारका लागि सम्पूर्ण जनकपुरवासीहरू उत्तिकै खटेका छन्। त्रेता युगदेखिको सांस्कृतिक सम्बन्ध त्रेता युगमा मिथिलाका राजा जनककी छोरी सीता र अयोध्याका राजा दशरथका छोरा रामबीच वैवाहिक सम्बन्ध गाँसिएको थियो। त्यसैको सम्झनामा प्रत्येक वर्ष मंसिर शुक्ल पञ्चमीका दिन वैवाहिक वर्षगाँठ मनाइन्छ। पाँच सय वर्षदेखि यो परम्पराले निरन्तरता पाइरहेको जानकारहरू बताउँछन्। त्रेतायुगमा सीता र रामको विवाह जानकी मन्दिरमा भएको थियो। त्यही पर्वको परम्पराले निरन्तरता पाइरहेको जानकी मन्दिरका उत्तराधिकारी महन्थ रामरोशनदास बताउँछन्। छोरी सीताको विवाहका लागि पिता जनकले शिवको धनुषमा ताँदो चढाउने प्रतिस्पर्धासहितको स्वयंवर आयोजना गरेका थिए। अयोध्याका राजकुमार रामले धनुष उचाली ताँदो चढाउन लाग्दा भाँचिएर तीन टुक्रा भएको थियो। रामले विवाहको सर्त जितेको हुनाले उनलाई सीताले वरमाला लगाइदिएकी थिइन्। पाँच सय वर्ष पुरानो परम्परालाई हामीले निरन्तरता दिइरहेका छौं महन्थ रामरोशनदास भन्छन् पहिले अयोध्याबाट जन्ती ल्याउने चलन थिएन। अयोध्याबाट अनौपचारिक रूपमा आउनेहरूलाई जनकपुरवासीले जन्ती मानेर स्वागत गर्थे। २०६१ सालदेखि अयोध्याबाट विधिवत् जन्ती ल्याउन थालिएको हो।, अयोध्याबाट जन्ती ल्याउनका लागि दुई देशका सरकार र तत्कालीन विश्व हिन्दु परिषद्का अशोक सिंघलले पहल गरेको महन्थ बताउँछन्। पहिलो पटक चारपाँच सय जन्ती गाडीमा आएका थिए। रामायणमा जुन बाटोबाट जन्ती गएको उल्लेख थियो, त्यही बाटो भएर जनकपुरबाट जन्ती आएका थिए। त्यसयता हरेक पाँच वर्षमा औपचारिक रूपमा जन्ती ल्याउने गरिएको छ। मैथिल समुदायमा विवाहमा हुने विधिविधान विवाहपञ्चमी महोत्सवअन्तर्गत गरिन्छ। सोही कारणले यो महोत्सवलाई साताव्यापी मनाइन्छ। पहिलो दिन मंसिर २६ गते यस वर्ष महोत्सव सुरु भयो। पहिलो दिन नगर दर्शन कार्यक्रम गरिएको थियो। त्रेता युगमा भगवान् राम आफ्ना भाइहरूका साथ जनकपुर आउँदा नगर क्षेत्रको अवलोकन गरेका थिए। रामायणमा उल्लेखित सोही क्षणहरूको स्मरण गर्दै विवाहपञ्चमी महोत्सवको पहिलो दिन नगरदर्शन झाँकीको आयोजना गर्ने गरिन्छ। जसमा राम, लक्ष्मण र उनका भाइहरूको प्रतीकस्वरूप ससाना बालबालिकालाई सजाएर नगरमा घुमाउने गरिन्छ। दोस्रो दिन महोत्सवको दोस्रो दिन बुधबार फूलबारी लीला मनाइएको थियो। भगवान् राम जनकपुरमा घुम्ने क्रममा पुष्प वाटिकामा छिरेका थिए, जहाँ सीता पनि आफ्नी बहिनी र साथीहरूसँग घुम्न निस्केकी थिइन्। राम र सीताको पहिलो भेट सोही वाटिकामा भएको स्मरणमा फूलबारी लीला मनाउने गरिन्छ। तेस्रो दिन महोत्सवको तेस्रो दिन बिहीबार धनुष यज्ञको आयोजना गरियो। सीताको विवाहका लागि बुवा जनकले सर्त राखेका थिए। उनले भगवान् शिवको धनुष जसले उचालेर त्यसमा प्रत्यन्चा चढाउन सक्छ, उसैसँग छोरी सीताको विवाह गरिदिने सर्त राखेका थिए। उक्त सर्तसहित जनकले धनुष यज्ञको आयोजना गरे। सो यज्ञमा ठूलठूला पराक्रमी राजा, महाराजा र वीर पुरुषहरू सहभागी भए। तर, कसैले पनि जनकको सर्त पूरा गर्न सकेनन्। शिवको धनुष उचाल्न त परै जाओस्, हल्लाउन पनि सकेनन्। तर, रामले भने सहजै धनुषलाई उचाले र भाँचिदिए। जनकको सर्त पूरा गरेपछि सीताको पतिका रूपमा चुनिए, राम। सोही प्रसंगलाई जीवन्त बनाउन धनुष यज्ञको आयोजना गर्ने गरिन्छ। चौथो दिन महोत्सवको चौथो दिनमा विशेष कार्यक्रम हुन्छ तिलकोत्सव। रामले स्वयंम्बरको सर्त पूरा गरेपछि राजा जनक र अयोध्याका राजा दशरथबीच छोराछोरीको विवाहको मिति तय गर्न भेटघाट गरिन्छ। जसलाई तिलकोत्सव समारोह भनिन्छ। यस समारोहमा सीताको अभिभावकको भूमिकामा जानकी मन्दिरका महन्थ रामतपेश्वर दास र रामको अभिभावकको रूपमा राम मन्दिरका महन्थ राम गिरीको सहभागिता भव्य समारोहबीच हुन्छ। तिलकोत्सव कार्यक्रमका लागि जानकी मन्दिरबाट राम मन्दिरमा थरीथरीका मिठाई, फलफूल र कोसेलीहरू (भार) पठाउने चलन छ। तिलकोत्सव कार्यक्रममै सम्धी भेटघाट हुने गर्छ। यो कार्यक्रमलाई स्थानीय युवा क्लबहरूले विशेष रूपमा आयोजन गरी भव्य बनाउने गर्छन्। पाँचौं दिन महोत्सवको पाँचौं दिन मटकोर हुन्छ। पवित्र गंगासागर पोखरीबाट माटो खनेर ल्याएपछि सोही माटोले विवाहको मडवा (मण्डप) लिप्ने विधिलाई मटकोर भनिन्छ। मटकोर कार्यक्रम गर्न जानकी मन्दिरबाट सीताको सवारी निस्केपछि त्यसलाई लाखौं श्रद्धालुहरूले गीत गाउँदै र नृत्य गर्दै आशीर्वाद दिने गर्छन्। छैटौं दिन साताव्यापी मनाइने विवाह पञ्चमीको छैटौं दिन विशेष हुन्छ। आइतबार जानकी मन्दिरबाट निस्कने माता सीताको डोली र राममन्दिरबाट निस्कने भगवान् रामको डोली ऐतिहासिक बाह्बिघा मैदानमा परिक्रमा गराएर लाखौं श्रद्धालुहरू र अयोध्याबाट आएका साधुसन्तको जन्तीको अगाडि स्वयम्बर गराइन्छ। स्वयम्बरपश्चात् डोलीहरू मन्दिर फर्किन्छन् र साँझबाट जानकी मन्दिरको परिसरमा बनाइएको भव्य मडवामा वैवाहिक कार्यक्रम सम्पन्न गरिन्छ। सातौं दिन महोत्सवको अन्तिम दिन रामकलेवा हुन्छ। रामकलेवामा अयोध्याबाट विवाहमा सहभागी हुन आएका साधुसन्तहरू र सहभागी सबै श्रद्धालुहरूलाई जानकी मन्दिरको तर्फबाट भोजको आयोजना गरिन्छ। भोजपछि साधुसन्तलाई कोसेली दिँदै बिदाइ गरिन्छ। यसरी विवाहपञ्चमी सम्पन्न हुन्छ। सुरक्षाका लागि विशेष बन्दोबस्त लाखौं श्रद्धालुहरूको सहभागिता रहने महोत्सवमा शान्ति सुरक्षाको व्यवस्थापनलाई पनि विशेष ध्यान दिइएको छ। महोत्सव अवधिभरि सुरक्षा व्यवस्था सुदृढ बनाउन सीसीटीभी र ड्रोन क्यामराहरूबाट सहरका विभिन्न क्षेत्रहरूमा निगरानी गरिने जिल्ला प्रहरी कार्यालय धनुषाका प्रहरी प्रमुख मित्रबन्धु शर्माले बताएका छन्। विगतका वर्षहरूमा महोत्सवमा भीडभाडको मौका पारेर लुटपाट र चोरीका घटनाहरू हुँदै आएकोले यस वर्ष त्यस्ता आपराधिक गतिविधिहरूलाई नियन्त्रण गर्न सक्दो लागिपरेको शर्माले बताए। अत्यधिक संख्यामा श्रद्धालुहरूको भीड लाग्ने र यस्तोमा चोरी र पकेटमारका घटनाहरूको बढ्दो सम्भावना रहेकाले जानकी मन्दिरदेखि बाह्बिघा मैदानसम्म सीसीटीभी जडान गरी निगरानी थालिएको छ। बाह्विघा मैदानमा ड्रोनको निगरानी रहने प्रहरी प्रमुख शर्माले जानकारी दिए। सादा पोसाकमा महिला र पुरुष प्रहरीहरू अत्यधिक संख्यामा परिचालन गरिएको पनि उनले बताए। त्यसैगरी शिवचोक, गंगासागर, जनकचोक, जानकीचोक, रामचोक, जानकी मन्दिर, सोरनपट्टी, महावीरचोक, रामानन्दचोक अस्पताल रोड, यात्री निवास, संकटमोचनलगायतका बढी भीडभाड हुने स्थानहरूमा प्रहरीको निगरानी थप गरिएको छ। त्यसैगरी सुरक्षालाई ध्यानमा राख्दै मेलामा आउने भक्तजनहरूलाई गरगहना र नगद बोकेर नआउनसमेत प्रहरी प्रशासनले अपिल गरेको छ। महोत्सव अवधिभर मासु मदिरा निषेध विवाहपञ्चमी महोत्सव धार्मिक र सांस्कृतिक परम्परा भएकाले अधिकांश साधुसन्तहरू यो महोत्सवमा आउने गर्छन्। महोत्सवका बेला स्थानीय प्रशासनले जनकपुरसहित सीमा क्षेत्रमा पशुंपक्षी काट्न, माछा, मासु बिक्रीवितरण तथा मदिरा बेचबिखनमा निषेध गरेको छ। धनुषाका प्रमुख जिल्ला अधिकारीले अपिल जारी गर्दै महोत्सव अवधिभर (२८ मंसिरदेखि पुस १ गते) सम्म नगर क्षेत्रमा माछा, मासु र मदिरा बिक्री वितरणमा रोक लगाएको जनाएका छन्। कसैले निषेधित गतिविधि गरे कारबाही हुने जिल्ला प्रशासन कार्यालय धनुषाले जनाएको छ। मेला व्यवस्थापनमा चुकेको प्रदेश र स्थानीय सरकार जनकपुरमा हुने सम्पूर्ण धार्मिक महोत्सवहरूमध्ये सबैभन्दा बढी श्रद्धालु आउने र निकै बढी भीडभाड हुने विवाहपञ्चमी महोत्सवको व्यवस्थापनमा मधेस प्रदेश र स्थानीय तहका सरकार चुकेको स्थानीयवासीहरूको आरोप छ। यस महोत्सवले जनकपुरलाई विश्वमाझ चिनाउन सक्छ। यो धार्मिक मात्र नभई पर्यटकीय दृष्टिकोणले पनि निकै महŒवपूर्ण छ तर, यसमा जुन किसिमको व्यवस्थापन हुनुपथ्र्यो त्यो गर्न स्थानीय र प्रदेश सरकारले ध्यान दिन सकेका छैनन, जनकपुरका युवा अगुवा अरुण झा भन्छन्, लाखौं श्रद्धालुहरू आउने भएपछि उनीहरूका लागि बासस्थान, खानेपानी र शौचालयको पर्याप्त व्यवस्थापन हुनु आवश्यक हुन्छ। नगर क्षेत्रमा ठाउँठाउँमा त्यस्तो व्यवस्थापन हुनुपथ्र्यो तर, त्यो हुन सकेको छैन। नगर प्रमुख भने अन्य कार्यहरूमा व्यस्त छन्। प्रत्येक वर्ष शौचालय र खानेपानीको समस्याले श्रद्धालुहरूलाई पिरोल्ने गरे पनि यसको उचित व्यवस्थापनतर्फ कसैको ध्यान जान सकेको छैन। जनकपुरधाम उपमहानगरपालिकाका नगर प्रमुख मनोज साह भने आफूले मेलामा आउने श्रद्धालुहरूको लागि खानेपानी र शौचालयको सक्दो व्यवस्थापन गर्न प्रयास गरेको दाबी गर्छन्। जानकी मन्दिरको प्रांगणमा आएर यदि कोही सुत्छ र फोटो खिचेर सामाजिक सञ्जालमा राखेर बासको व्यवस्थापन छैन भनी आरोप लगाउँछ भने त्यसको जिम्मेवार म होइन, उनी भन्छन्, नगर क्षेत्रका विभिन्न सामुदायिक र निजी विद्यालयसँग समन्वय गरी विद्यालयमा बासको बन्दोबस्त गरेका छौं। शौचालय, बिजुली र खानेपानीको पनि पर्याप्त व्यवस्था गरेका छौं। यसका लागि २५ वटा संघसंस्थाहरूसँग समन्वय भइरहेको जानकारी दिँदै उनले भने, भक्तजनहरूका लागि खाना र बासको व्यवस्था गर्ने प्रतिबद्धता विभिन्न संघसंस्थाले गरेका छन्। सक्दो व्यवस्थापनको प्रयास भइरहेको छ। वैवाहिक संस्कारको प्रसार सांस्कृतिक रूपमा निकै समृद्ध रहेको मिथिलामा वैवाहिक संस्कारलाई प्रसार गर्न यो महोत्सव निकै महŒवपूर्ण रहेको संस्कृतिविद् धीरेन्द्र प्रेमर्षि बताउँछन्। रामजानकीको विवाह भएको स्मरणमा प्रत्येक वर्ष मनाइने यस महोत्सवले मैथिल विवाह परम्परालाई विश्वमाझ प्रसार गर्छ। हुन त पछिल्लो समय मैथिल विवाह परम्परा न्यूनीकरण हँुदै गइरहेको छ। यसमा अन्य सभ्यताहरू हाबी भइरहेका छन्। तर, यस महोत्सवको माध्यमबाट मिथिलाको परम्परालाई जोगाउने जुन प्रयास हुन्छ त्यो निकैै महŒवपूर्ण हो, प्रेमर्षि भन्छन्, आयातित संस्कृतिलाई टक्कर दिने अर्थमा पनि यो समारोहलाई लिन सकिन्छ। पारम्परिक संस्कृतिको निवर्हन र प्रदर्शन गरिने हुनाले यो महोत्सवले निकै ठूलो सन्देशको प्रसार गर्छ। त्यसैगरी यस क्षेत्रको पर्यटनका लागि पनि विवाहपञ्चमी महोत्सव निकै ठूलो अवसर बनेको छ। भारतको अयोध्या र सम्पूर्ण भारतबाट नै श्रद्धालुहरू निकै बढी संख्यामा नेपाल आउनु र नेपालकै घरेलु पर्यटकहरू पनि जनकपुर पुगेपछि यसले एउटा धार्मिक पर्यटनको अवसर सिर्जना गर्छ। जनकपुरको विकास र आर्थिक समृद्धिका लागि यो महŒवपूर्ण पक्ष हो। तर, जुन हिसाबले यसलाई प्रवद्र्धन गर्नुपथ्र्याे र जसरी यस महोत्सवलाई अझ बढी भव्यता प्रदान गर्न अहिलेका स्थानीय सरकार र प्रदेश सरकारहरूले तदारुकता देखाउनु पथ्र्यो त्यो देखाउन सकेका छैनन् जस्तो मलाई लाग्छ। जनसम्बन्धको प्रतीक पनि हो यो। त्यसैले त जनकपुर अहिले झकिझकाउ छ, लाखौं मानिसले भरिभराउ छ।"
"धनुषामा मोटरसाइकल दुर्घटना : छोराको मृत्यु, बुबाआमा घाइते",धनुषा : धनुषामा मोटरसाइकल दुर्घटना हुँदा एक बालकको मृत्यु भएको छ। मृत्यु हुनेमा सर्लाही हरिपुर नगरपलिका९ का सात वर्षीय सिद्धार्थ साह रहेका प्रहरीले जनाएको छ। शनिबार जनकपुर ढल्केवर सडकखण्ड अन्तर्गत धनुषाको मिथि नलागरपालिका६ ढल्केवरस्थित मधेस प्रदेश २००७ प नम्बरको मोटर साइकल अनियन्त्रित भएर दुर्घटना भएको इलाका प्रहरी कार्यालय ढल्केवरका प्रहरी निरीक्षक राजकिशोर साहले जानकारी दिए। उनका अनुसार दुर्घटनामा मृतक बालकका बुबा मोटरसाइकल चालक ३७ वर्षीय नार्गेन्द्र साह र उनकी पत्नी अन्दाजी २८ वर्षीय रुबी साह घाइते भएका हुन्। उनीहरूको उपचार स्थानीय ढल्केवर हस्पिटलमा भइरहेको प्रहरी निरीक्षक साहले जनाए। मृतकको शव पोस्टमार्टमका लागि प्रादेशिक अस्पताल जनकपुर पठाउन लागिएको इलाका प्रहरी कार्यालय ढल्केवरले जनाएको छ।
महिला कर्मचारीलाई महिनावारी बिदा,"बुटवल : लुम्बिनी प्रदेश सरकार मातहत कार्यरत महिला कर्मचारीहरूलाई प्रदेश सरकारले महिनावारी (पिरियड्स) बिदा दिने व्यवस्था गरेको छ। हालै सरकारले जारी गरेको प्रदेश निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकमा यस्तो व्यवस्था गरिएको हो। प्रदेश सरकारले यो व्यवस्था नियमावली बनाएपछि मात्र पूर्णरूपमा लागू हुनेछ। सरोकारावालाहरूसँग छलफल गरेर नियमावली बनाउने तयारी भइरहेको छ, मुख्यमन्त्री तथा मन्त्रिपरिषद् कार्यालयका सूचना अधिकारी उपसचिव भविश्वर घिमिरेले भने, लुम्बिनी प्रदेश सरकार मातहत कार्यरत करिब ८ सय जना महिला कर्मचारी यसबाट लाभान्वित हुनेछन्। घिमिरेका अनुसार लुम्बिनी प्रदेश सरकारअन्तर्गत महिला पुरुष गरी करिब ४ हजार ५ सय जना कर्मचारीहरू कार्यरत छन्। महिनावारी (रजस्वला) भएको बेला महिनामा कति दिन बिदा दिने भन्ने नियमावली तयार भइसकेपछि टुंगो लाग्ने घिमिरेले बताए। नियमावली तयार पार्नका लागि प्रदेश सचिव सुमख घिमिरेको संयोजकत्वमा समिति गठन गरिएको छ। नेपाल सरकारले सुत्केरी भएको बेला महिलाहरूलाई तीन महिनासम्म सुत्केरी बिदा दिने गरेको छ। आन्तरिक मामिला तथा कानुन समितिका सदस्य एवं नेपाली कांग्रेसका सचेतक निमा गिरीले महिलालाई सुत्केरी बिदा ६ महिनासम्म दिनुपर्ने व्यवस्थाका लागि समेत आवाज उठाइरहेको प्रतिक्रिया दिइन्। महिनावारी बिदा दिने व्यवस्थापछि कतिपयले नकारात्मक टिप्पणी गरेको देखियो, गिरीले भनिन्, कुनैबेला छोरीलाई पनि अंश दिनुपर्छ भन्दा मानिसहरू यसैगरी मजाकको विषय बनाउँथे। अहिले कतिपय मानिसहरू यसैगरी विरोधमा आएको देखियो। महिनावारी देख्नेलाई भन्दा भोग्नेलाई पीडा हुने विषय भएकाले यसलाई मजाकको विषय नबनाउन उनले सबैमा सुझाइन्।"
ठगी आरोपितलाई युएईबाट पक्राउ गरेर नेपाल ल्याइयो,"काठमाडौं : नेपाल प्रहरीको केन्द्रीय अनुसन्धान ब्यूरो (सिआइबी)ले अन्तर्राष्ट्रिय अपराध प्रहरी संगठन (इन्टरपोल)को सहयोगमा ठगी गरेको आरोपमा युएईबाट एक आरोपीलाई पक्राउ गरेर नेपाल ल्याएको छ। सर्लाही साविक जानकीनगर गाविस७ का कोमलराज उपाध्यायलाई पक्राउ गरेर नेपाल ल्याइएको केन्द्रीय अनुसन्धान ब्यूरो (सिआइबी)का प्रवक्ता तथा प्रहरी उपरीक्षक नवराज अधिकारीले राससलाई जानकारी दिए। उनका अनुसार ठगी आरोपमा अदालतबाट निजविरुद्ध पक्राउ पूर्जी जारी भएकाले युएईमा पक्राउ गरेर सम्बन्धित मुद्दामा कारबाही गर्नेगराउने प्रयोजनार्थ शुक्रबार नेपाल फिर्ता ल्याइएको हो। उनीविरुद्ध केन्द्रीय अनुसन्धान ब्यूरोमा ठगीसम्बन्धी कसुरमा मुद्दा दर्ता भई अन्तर्राष्ट्रियस्तरमा खोजतलास एवं पक्राउका लागि इन्टरपोल शाखाको अनुरोधमा इन्टरपोल महासचिवालयबाट विसं २०७९ वैशाख २७ गते रेड नोटिस जारी भएको प्रवक्ता तथा प्रहरी उपरीक्षक अधिकारीले बताए। उनले भने, 'सेक्युरिटीमा आकर्षक तलब र सुविधासहितको रोजगारी दिने प्रलोभन देखाई भिजिट भिसामार्फत् दुबई बोलाएको तथा रोजगारीको लागि भन्दै आफूहरूबाट रकम लिएको तर बमोजिम रोजगारीमा नलगाई ठगी गरेको भन्दै ५१ जना पीडितले उनीविरुद्ध जाहेरी दिएका छन्।'"
"पहिचान पक्षधरले गरे कोशी प्रदेश बन्द, धरानबाट ५ बन्दकर्ता पक्राउ","धरान : पहिचान पक्षधरहरुले शनिबार कोशी प्रदेश बन्द गरेका छन्। कोशी प्रदेश खारेजीको माग राखेर उनीहरुले १४ जिल्लाको यातायात र मुख्य बजार बन्द गराएका छन्। एकाबिहानै हातमा लाठी लिएर बजार बन्द गराउन पहिचान पक्षधरका सयौं कार्यकर्ता परिचालन भएका छन्। उनीहरुले कोशी प्रदेशभर यातायातका साधन सञ्चालनमा रोक लगाएका छन्। आन्दोलनकारीले कोशी प्रदेशका मुख्य बजारहरु धरान, इटहरी, दमक, बिर्तामोड, धनकुटा, इलाम, फिदिम, म्याङ्लुङ र फुन्लिङ बजार बन्द गराएका छन्। बजार र यातायातका सधन बन्द गराउने पाँच बन्दकर्तालाई पक्राउ गरिएको सुनसरीका प्रहरी प्रमुख एसपी बिपिन रेग्मीले बताए। उनले कुनै अप्रिय घटना हुन नदिन मुख्य बजार क्षेत्र र चारकोशे जङ्गलमा प्रयाप्त प्रहरी परिचालन गरिएको बताए। पहिचानका लागि युवा फोर्सका अध्यक्ष राजुके राइले पक्राउ परेका आफ्ना कार्यकर्तालाई तत्काल रिहा नगरे शसक्त आन्दोलन गर्ने चेतावनी दिएका छन्।"
रंगभूमि मैदानमा सीतारामको आकृति,"धनुषा : विवाहपञ्चमीको अवसरमा रंगभूमि मैदानमा ११ हजार स्क्यावर फिटभन्दा ठुलो सीतारामको आकृति तयार गरिएको छ। जनकपुरधामस्थित रंगभूमि मैदानमा सीताराम आकृति तयार भएपछि यसको दर्शनका लागि पनि निमन्त्रणा आयोजक टोलीले दिएको छ। जनकपुरधाम उपमहानगरपालिकाका नगरप्रमुख मनोजकुमार साहले सीतारामको आकृतिमा प्रयोग गरिएको अन्नलाई सदुपयोग गरिने बताए। नगरप्रमुख साहले एक सय दुई क्विन्टल अन्नको प्रयोग गरिएको चिन्ता व्याप्तरूपमा उठिरहेको भन्दै यस अन्नको सदुपयोग गर्नका लागि लागिपरेको बताए। उनले भने, 'धार्मिकस्थलका रूपमा रहेको जनकपुरधाम सीता माताको गृहनगर रहेकाले हामीले विभिन्न संघसंस्था तथा विभिन्न व्यक्तिहरूको सहयोग र समयोजन तथा समर्थन पाएपछि सीतारामको आकृति बनाउन अभिप्रेरित भएका हौं। अन्नलाई कसरी प्रयोग गर्ने भन्नेमा हामी लागिपरेका छौं।' सो विषयमा नकारात्मक टीकाटिप्पणीभन्दा पनि अहिले सकारात्मक कामका लागि सबैसँग सहयोग माग्दै सफल पार्नका लागि उनले आग्रह गरे। निर्देशक तथा कलाकार शतिश गुज्जरले ११ हजार ११ स्क्वायर फिटमा सीतारामको आकृति बनाउनका लागि पाँच दिन लागेको बताए। यसअघि भारतको उत्तर प्रदेशस्थित अयोध्यामा सीतारामको आकृति १० हजार आठ सय स्क्वायर फिट बनाएर विश्व रेकर्ड बनाइएको थियो। जनकपुरधाममा निर्माण गरिएको यस आकृतिले भारतको रेकर्डलाई तोड्दै नयाँ रेकर्ड कायम गरेको गुज्जरले बताए।"
हङकङमा पहिलो नेपाली जिल्ला पार्षद सदस्य,"हङकङ : हङकङको याउचिमोङ जिल्ला पार्षद सदस्यमा अरुणा गुरुङ नियुक्त भएकी छिन्। सरकारको जिल्ला परिषद् अध्यादेशअनुसार सातौं कार्यकाल जिल्ला परिषद् (डीसी) को चारवर्षे कार्यकालका लागि १ सय ७९ जना सदस्यीय टोलीको नाम घोषणा भएको थियो। जसमा याउचिमोङ डिस्ट्रिकका लागि गुरुङलाई नियुक्त गरिएको हो। गुरुङ हङकङको क्याथे प्यासिफिक एयरलाइन्समा इन्फ्लाइट सर्भिस म्यानेजर पदबाट ३२ वर्षे कार्यकाल पूरा गरी अवकाश लिएकी हुन्। योसँगै उनी हङकङ महिला आयोग सदस्य, याउचिमोङ डिस्ट्रिक फायर सेफ्टी सदस्य, जातीय सद्भाव प्रवद्र्धन समिति सदस्यलगायत दर्जनभन्दा बढी सामाजिक संघसंस्थामा आबद्ध छिन्। २०२४ को जनवरी १ बाट कार्यकाल सुरु हुने पार्षद सदस्यहरूमा अल्पसंख्यक जातिहरूको प्रतिनिधित्व गर्दै पहिलोपटक नेपालीको सहभागिता भएको हो। देशभक्त हङकङ प्रशासनको मुख्य नारा र सिद्धान्तलाई व्यावहारिक रूपमा कार्यान्वयन गरी जनता र सरकारको दूरी कम गर्दै हरेक क्षेत्र, समुदायमा बराबरी विकासको अवधारणा ल्याउनका लागि जिल्ला परिषद् गठन गरिएको हो। सरकारी प्रवक्ताका अनुसार सामाजिक तह, क्षेत्र र पेसाको प्रतिनिधित्व होस् भन्ने उद्देश्यले बढीमा ४७ वर्ष र सबैभन्दा कम २३ वर्षसम्मका प्रतिनिधिहरूलाई जिल्ला पार्षद सदस्यमा नियुक्त गरिएको छ।"
पल शाहविरूद्धको मुद्दा दोहोर्याएर सुनुवाइ गर्न अनुमति,काठमाडौं : सर्वोच्च अदालतले पूर्णविक्रम शाह (पल शाह)विरुद्धको नाबालिग बलात्कारको मुद्दा दोहोर्याएर सुनुवाइ गर्न अनुमति दिएको छ। न्यायाधीशद्वय सुष्मालता माथेमा र हरिप्रसाद फुयालको यही मङ्सिर २२ गतेको इजलासले शाहविरुद्धको मुद्दालाई दोहोर्याएर हेर्ने अनुमति प्रदान गरेको हो। बलात्कारको मुद्दामा शाहलाई सफाइ दिने उच्च अदालत पोखराको फैसलाविरुद्ध महान्यायाधिवक्ताको कार्यालयले सर्वोच्च अदालतमा दोहोर्याइ हेर्न पाउँ भन्दै निवेदन दिएको थियो। पल शाहलाई सफाइ दिने गरी उच्च अदालत पोखराले २०७९ फागुन ४ मा सुनाएको फैसलामा प्रमाणहरुको समूचित मूल्याङ्कन नगरिएको सर्वोच्चको ठहर छ।
बर्दियामा दुर्घटनाको प्रमुख कारक तीव्रगति,"गुलरिया : सवारीसाधनको तीव्रगति नै दुर्घटनाको प्रमुख कारक मानिएको छ। जिल्लामा सवारी र्दुघटना तीव्रगतिकै कारणले हुने गरेको पाइएको छ। जिल्ला प्रहरी कार्यालय बर्दियाका प्रहरी उपरीक्षक सुधिरराज शाहीले सवारी साधनको अत्याधिक गति र्दुघटनाको प्रमुख कारक औंल्याएका छन्। तीव्रगतिसँगै चालक र यात्रुको लापरबाही पनि र्दुघटनाको अर्को तत्व हो। उनले भने, 'राजमार्गमा अपर्याप्त सडक संरचनाले पनि र्दुघटना बढाएको छ। बर्दियाको पूर्व पश्चिम राजमार्ग र हुलाकी मार्गका सडक बत्ति नहुनु पनि दुर्घटना कारण बनेको छ।' सडक दुर्घटना न्युनीकरण गर्न सचेतनासँगै सवारी चेकजाँच बढाएको उनले बताए। 'बजेट अभावमा थप कार्य गर्न कठिनाई छ। यसलाई न्युनीकरण गर्न सबै क्षेत्रबाट सचेतनासँगै सहयोग गर्न जरुरी छ,' उनले भने। तराईमा शीतलहर र हुस्सुका कारण अत्यधिक सडक दुर्घटना हुने गरेको उनको भनाइ छ। बर्दियामा सवारी र्दुघटनाको अवस्था भयावय रहेको जिल्ला ट्राफिक कार्यालय बर्दियाले जनाएको छ।"
धरानबाट पक्राउ परेका पाँच आन्दोलनकारी रिहा,"धरान : सुनसरीको धरानबाट शनिबार बिहान पक्राउ परेका पाँच आन्दोलनकारी रिहा भएका छन्। कोसी प्रदेश खारेजीको माग गर्दै सवारी बन्द गराउँदै हिँडेका उनीहरूलाई प्रहरीले पक्राउ गरेको थियो। दिनभरि इलका प्रहरी कार्यालयको हिरासतमा बसेका पहिचान पक्षधर कार्यकर्ता सुमन चेम्जोङ, करुण राई, सम्भु राई पृथक, सिताराम राई र हरि बान्तावालाई प्रहरीले शनिबार साँझ रिहा गरेको हो। सुनसरीका प्रहरी प्रमुख एसपी विपिन रेग्मीले सडकमा अराजक गतिविधि गरिएकाले उनीहरूलाई पक्राउ गरिएको बताए।"
दाङमा टिपरको ठक्करबाट मोटसाइकलमा सवार २ जनाको मृत्यु,बुटवल : टिपरले ठक्कर दिंदा दाङमा प्यूठानका दुई जना युवाको मृत्यु भएको छ । शुक्रबार राती घोराही उपमहानगरपालिका१० स्थित झारबैरा चोकमा दुर्घटना हुँदा झिमरुक गाउँपालिका ४ बांगेमरोठ कोटका १७ वर्षीय विशाल जिसी र उनका भान्जा नौवहिनी गाउँपालिका ६ लुङका १८ वर्षीय सागर केसीको मृत्यु भएको जिल्ला प्रहरी कार्यालय घोराही दाङले जनाएको छ। तुलसीपुरबाट घोराहीतर्फ आउँदै गरेको रा १ क १३०७ नम्बरको टिपरले बिपरित दिशातर्फ जाँदै गरेको रा २ प ५५८९ नम्बरको मोटरसाइकललाई ठक्कर दिएको प्रहरीले जनाएको छ। घाइते युवाहरुको राप्ती स्वास्थ्य विज्ञान प्रतिष्ठान घोराही दाङमा उपचारको क्रममा मृत्यु भएको थियो । टिपर चालक रुन्टीगढी गाउँपालिका ९ रोल्पाका २६ वर्षीय ईश्वर बुढालाई प्रहरीले नियन्त्रणमा लिएको छ ।
पहिचानवालाको तारो बन्यो किसानको पराल,इलाम : पहिचानवादी पक्षधरले पक्राउ परेका नेता कार्यकर्ताको रिहाई गर्न माग गर्दै पराल ढुवानी गरिरहेको पिकअपमा आगजनी गरेका छन्। उनीहरूले शनिबार साँझ इलामको रोङ गाउँपालिका४ किटेनीमा पराल बोकेको पिकअपमा आगजनी गरेका हुन्। झापाबाट पराल लिएर इलामको तारगाउँ आउँदै गरेको मे१ज ११४० नम्बरको पिकअपलाई बन्दमा कुदाएको भन्दै बन्दकर्ताले रोकेर आगजनी गरेको स्थानीयले जनाएका छन्। बन्दकर्ताले आगो लगाउँदा पिकअप जलेर काम नलाग्ने भएको छ। बन्दकर्ताले चालकलाई ओराली पिकअपमा आगो लगाएको प्रत्यक्षदर्शीले बताएका छन्। घटनापछि राष्ट्रिय कृषक समूह महासंघका जिल्ला सचिव नकुल खड्काले राजनीतिको नाममा गरिब किसानलाई आघात पुर्याउने काम निन्दनीय भएको बताए। पहिचानवादीले गरिब किसानको पराललाई तारो बनाएपछि सामाजिक सञ्जालमा तिब्र आलोचना सुरु भएको छ। बन्दको क्रममा पूर्वका सर्वसाधारणले सास्ती भोग्नु परेको छ।
कोदो र फापर फलाउने किसानलाई अनुदान,मनहरी : मकवानपुरको भीमफेदी गाँउपालिकाले कोदो र फापर खेती गर्ने किसानलाई अनुदान प्रदान गर्ने घोषणा गरेपछि स्थानीय किसानहरु उत्साहित भएका छन्। गाउँपालिकाले वडा नम्बर ३ मा कोदो उत्पादन गर्ने किसानलाई नगद अनुदान वितरण गरेको छ। पालिका अध्यक्ष हिदम लामाले शुक्रबार नगद अनुदान वितरण गर्दै सहरबजारमा कोदो र फापरको उपभोग बढेकाले उत्पादन बढाएर मुनाफा आर्जन गर्न किसानलाई आग्रह गरे। भीमफेदीको एक हजार ६० रोपनी जग्गामा दुई सय ६६ किसानले कोदो रोपेका र त्यसबाट एक सय मेट्रिक टन कोदो उत्पादन हुने अनुमान गरिएको छ। चालु आर्थिक वर्षमा रु २० लाख कोदो उत्पादन बढाउन पालिकाले अनुदानको व्यवस्था गरेको अध्यक्ष लामाले बताए। यो वर्ष अपेक्षाअनुसार मकै उत्पादन नभएकाले कोदोले त्यसको अभाव परिपूर्ति गर्ने उनले बताए। अनुदान पाएका किसान बाहेक पालिकाका अन्यले पनि कोदो खेती गर्दै आएका तथा भीमफेदीमा मात्र दुई हजार रोपनीभन्दा बढी क्षेत्रफलमा कोदो खेती भइरहेको कृषि ज्ञान केन्द्रले जनाएको छ। गाँउपालिकाले पालिका भित्र उत्पादित रैथाने बाली कोदो र फापरको न्युनतम समर्थन मूल्य पनि निर्धारण गरेको छ। गाउँपालिकाको आर्थिक विकास समितिको निर्णयअनुसार चालु आथिएक वर्षका लागि कोदोको न्यूनतम समर्थन मूल्य प्रतिकेजी रु ५५ र फापर प्रति केजी रु एक सय निर्धारण गरिएको छ। रासस
