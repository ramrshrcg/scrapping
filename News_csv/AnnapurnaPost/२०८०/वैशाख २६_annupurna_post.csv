शीर्षक,विवरण
अपत्यारिलो अन्डरराइटिङ रद्द गरौं,"घोराही सिमेन्टको प्राथमिक सेयर किन्ने प्रत्याभूति (अन्डरराइटिङ) सम्झौता गरेको नागरिक लगानी कोषलाई अहिले त्यो उद्योगको सेयर निल्नु न ओकल्नु भएको छ। कारण जतिबेला कोषले उसको सेयर किन्ने प्रत्याभूति दियो, त्यतिखेर नेपाल धितोपत्र बजार २१ सय अंक हाराहारीमा थियो। उस्तै उद्योगको सेयर मूल्य दोस्रो बजारमा आठ सय रुपैयाँ हाराहारीमा थियो। त्यस्तो बेला प्रतिकित्ता चार सय र ४ सय ३० रुपैयाँमा प्राथमिक सेयर बिक्रीको जिम्मेवारी पाउने सम्झौता गर्न पाउनु कोषले मौका ठान्नु अस्वाभाविक थिएन। उद्योग प्रभावित क्षेत्रका बासिन्दालाई प्रतिकित्ता चार सय र अरू सर्वसाधारणलाई त्योभन्दा ३० रुपैयाँ बढीमा सेयर बिक्री गर्ने र बिक्री नभई बाँकी रहे आफूले किन्ने सम्झौता कोषले पोहोर साउनमा गर्नु स्वाभाविक थियो। बजारमा उस्तै सेयर आठ सयमा बिक्री भइरहँदा त्यो मूल्यको प्रत्याभूति दिँदा खास जोखिम देखिएन नै। तर विश्व अर्थतन्त्र हुँदै नेपाली बजारमा पनि यसरी सुस्ताएको छ कि अहिले धितोपत्र बजारमा थुप्रै सेयर प्राथमिक सेयरको मूल्यमै पाइन थालेका छन्। जसरी लगानीकर्ता नाफाका लागि आकर्षित हुन्छ, ग्राहकचाहिँ सस्तोमा तानिन्छन्। घोराहीका प्रतिस्पर्धी मान्न सकिने उद्योग र कम्पनीहरूको सेयर मूल्य दोस्रो बजारमै चार सयभन्दा कम छ। त्यसैले घोराहीको सेयर चार सय र ४ सय ३० रुपैयाँमा स्थानीय वा अरू सर्वसाधारणले किन्ने मूर्खता पक्कै गर्दैनन्। जसरी घोराही सिमेन्टले भविष्यमा अब्बल हुने प्रक्षेपण गर्यो, ग्राहकले पनि महँगोमा घोराहीको सेयर किन्दा डुबिने सजिलै प्रक्षेपण गरिहाल्छन्। अनि प्रभावित र सर्वसाधारणले घोराहीको सेयर किनेनन् भने त्यो सकार्ने जिम्मेवारी कोषको हुनेछ। अनि फेरि त्यो लगानीले उसलाई पहिला प्रक्षेपण गरेअनुसार नाफा होइन, घाटा हुन्छ। सर्वसाधारणको समेत पैसा जम्मा भइरहेको नागरिक लगानी कोषलाई नोक्सान पर्नु प्रकारान्तरले फेरि नागरिकलाई नै नोक्सान हुनु हो। यो आवको ६ महिनामा ४९ करोड नाफा गरे पनि प्रक्षेपणअनुसार कारोबार नभएर घोराही सिमेन्ट उद्योग यसै वर्ष घाटामा पुग्छ। त्यो नाफा १ अर्ब ८३ करोडको कारोबार गर्दा भएको नाफा हो। तर प्रक्षेपण आवभरिमा ९ अर्ब ८९ करोड रुपैयाँको कारोबार हो। बाँकी ६ महिनामा ५ गुना बढी कारोबार मन्दी लागेको बजारमा सम्भव हुन कठिन छ। वास्तविकताभन्दा फरक वित्तीय विवरण राखेर भ्रमपूर्ण प्रक्षेपणले सर्वसाधारणको लगानी खिच्ने संस्थापक लगानीकर्ताको नियत पो हो कि ? वास्तविकता आउनुपर्छ।"
घोराहीलगानी कोष सम्झौतामा कमलेश कनेक्सन,"घोराही सिमेन्टको मुख्य लगानीकर्ता समूह विशाल ग्रुप र त्रिवेणी ग्रुपले आफ्ना प्रतिनिधि कमलेश अग्रवाल नागरिक लगानी कोषको सञ्चालक रहेका बेला अन्डरराइटरसम्बन्धी सम्झौतापत्र सञ्चालक समितिबाट पास गराउनुमा शंका गरिएको छ। काठमाडौं : आफैं निर्णयकर्ता। आफैं लाभग्राही। घोराही सिमेन्टको सेयर अन्डरराइटिङ (प्रत्याभूति) सम्झौता गर्दा स्वार्थ बाझिने यस्तै सेटिङ भएको पाइएको छ। नेपाल लाइफका सञ्चालक कमलेशकुमार अग्रवाल कोषको सञ्चालक भएका बेला अन्डरराइटिङ सम्झौता भएको थियो। विशाल ग्रुपका अग्रवाल कोषका निर्णायक तहमा भएका बेला त्यही विशाल ग्रुप र संघई परिवार (त्रिवेणी ग्रुप) को लगानी रहेको घोराही सिमेन्टसँग अपत्यारिलो प्रिमियम मूल्यमा अन्डरराइटिङ सम्झौता भएको थियो। अग्रवाललाई नेपाल लाइफको सञ्चालक हुँदै कोषको सञ्चालक बनाउन संघई परिवार (त्रिवेणी ग्रुप) र विशाल ग्रुप (अग्रवाल परिवार) को ठूलो भूमिका रहेको स्रोतले बतायो। यी ग्रुपको मुख्य लगानी भएको घोराहीको आईपीओलाई प्रतिकित्ता ४ सय रुपैयाँमा अन्डरराइटिङ गराउन अग्रवालले विशेष भूमिका खेलेका थिए। उनी नेपाल चेम्बर अफ कमर्सका वरिष्ठ उपाध्यक्षसमेत हुन्। उतिबेला कमजोर वित्तीय विवरण भएको कम्पनीलाई त्यतिको महँगो दरमा अन्डरराइटिङ गर्न कोही तयार थिएनन्। त्यस्तोमा असारको अन्तिम साताको सञ्चालक समिति बैठकले घोराही सिमेन्टको सेयर प्रत्याभूतिसम्बन्धि सम्झौतापत्र स्वीकृत गरेको थियो। सम्झौताअनुसार सर्वसाधारणले घोराहीको आईपीओ खरिद नगरेको अवस्थामा नागरिक लगानी कोषले खरिद गर्नुपर्छ। घोराहीले प्रतिकित्ता ४ सय ३५ रुपैयाँका दरले प्रिमियम मूल्यमा आईपीओ जारी गर्दै छ। तर, अहिले दोस्रो बजारमै राम्रो सिमेन्ट कम्पनीको मूल्य त्यसभन्दा निकै सस्तोमा पाउने स्थिति आएपछि आईपीओ सब्स्क्राइब नहुने र यस्तोमा नागरिक लगानी कोष फस्ने भएकाले अन्डरराइटिङ सम्झौता विवादित बनेको छ। कोष र सिमेन्ट कम्पनीबीच गत साउन १ गते भएको सेयर प्रत्याभूति गर्ने सम्झौता आगामी असारमा सकिँदैछ। नेपाल लाइफ इन्स्योरेन्स नागरिक लगानी कोषको ३ प्रतिशत सेयरधनी हो। नेपाल लाइफमा त्रिवेणी र विशाल ग्रुपको मुख्य लगानी छ। सोही क्रममा बैंक तथा वित्तीय संस्थाबाट प्रतिनिधिका रूपमा २०७४ सालमै कमलेशलाई कोषमा पठाइएको हो। नेपाल लाइफका सोही लगानीकर्ता (संघई र अग्रवाल परिवार) घोराही सिमेन्टको मुख्य सेयरधनी हुन्। नेपाल लाइफका सञ्चालक समिति अध्यक्ष गोबिन्दलाल संघई घोराही सिमेन्टको सञ्चालक हुन्। कम्पनीमा उनको नाममा करिब ४० करोड रुपैयाँ लगानी छ। अहिले घोराहीलाई महँगो दरमा अन्डरराइटिङ गराउन गोबिन्दलालले नै कमलेशमार्फत काम गराएको स्रोत बताउँछ। असार अन्तिम साता अग्रवालको प्रभावमा सञ्चालक समितिले अन्डरराइटिङको सम्झौतापत्र स्वीकृत गरेको स्रोतको दाबी छ। नागरिक लगानी कोषका कार्यकारी निर्देशक रमण नेपालले पनि सञ्चालक समितिको स्वीकृतिअनुसार नै अन्डरराइटरको सम्झौता गरेको अन्नपूर्ण पोस्ट्लाई बताएका छन्। घोराही सिमेन्टको मुख्य लगानीकर्ता समूह विशाल ग्रुप र त्रिवेणी ग्रुपले आफ्ना प्रतिनिधि कमलेश अग्रवाल नागरिक लगानी कोषको सञ्चालक रहेका बेला अन्डरराइटरसम्बन्धी सम्झौतापत्र सञ्चालक समितिबाट पास गराउनुमा शंका गरिएको छ। गत साउनमा नागरिक लगानी कोष र घोराही सिमेन्टले अन्डरराइटिङको सम्झौता गर्दा नेप्से परिसूचक २१ सयको बिन्दुमा थियो। घोराहीसँग सम्झौता गर्दा कोषले अन्डरराइटरले लिने शुल्क पनि पाउने र आईपीओ बिक्री नभएको अवस्थामा किन्नु परे खासै घाटा पनि नहुने सोचमा कोष थियो। त्यतिबेला प्रतिस्पर्धी सिमेन्ट कम्पनीको मूल्य ८ सय रुपैयाँ थियो। र, ४ सय ३५ मा अन्डरराइटिङ गर्नुलाई कोषले सुनौलो अवसर नै मानेको थियो। सेयर बजारको परिस्थिति, कम्पनीको वित्तीय परिसूचक र प्रक्षेपणका आधारमा अहिले सर्वसाधारणले आईपीओ किने उनीहरू फस्ने र सर्वसाधारणले सबै खरिद नगरे कोष फस्ने निष्कर्षमा सेयर बजारका जानकारहरू पुगेका छन्। कोष फस्नु भनेको ससानो दरमा रकम बचत गर्ने सर्वसाधारण फस्नु हो। गत साउनमा सेयर प्रत्याभूतिकर्तासम्बन्धी सम्झौतामा आइतबार कोषका कार्यकारी निर्देशक रमण नेपाल र घोराही सिमेन्टको तर्फबाट सञ्चालक आदित्य संघईले हस्ताक्षर गरेका थिए। घोराही सिमेन्टले ७९ लाख ४३ हजार ८ सय १ कित्ता सेयरको परल मूल्यमा १ सय रुपैयाँमा प्रिमियमबापत ३ सय ३५ रुपैयाँ थप गरी प्रतिकित्ता ४ सय ३५ रुपैयाँको दरले ३ अर्ब ४५ करोड ५५ लाख ५३ हजार ४ सय ३५ रुपैयाँको सेयरको प्रत्याभूति भएको थियो। घोराही सिमेन्ट कम्पनीले सगरमाथा ब्रान्ड ओपीसी र पीपीसी सिमेन्ट तथा क्लिंकर उत्पादन तथा बिक्री वितरण गर्छ।"
संसद् बैठकमा थरीथरीका आक्रोश,"काठमाडौं : संसद् बैठक आइतबारदेखि सुरु भयो। बजेट अधिवेशनका रूपमा लिइएको यो बैठकमा बजेटका कुरामा भन्दा सांसद्हरू अन्य विषयमा बढी केन्द्रित देखिएका छन्। सोमबार बसेको बैठकमा पनि नक्कली भुटानी शरणार्थी प्रकरणको विषयले सदनमा प्राथमिकता पायो। अनि, बोल्ने समय नपाएको भन्दै लगाएको लुगा खोलेर विरोध जनाएका स्वतन्त्र सांसद अमरेशकुमार सिंहको विषयले सदन मात्रै तातेन, दिनभर सामाजिक सञ्जाल रंगियो। उनको यस्तो कार्य रोक्न सभामुखले चेतावनी नै दिनुपर्यो। सभामुख देवराज घिमिरेले सिंहलाई संसदीय नियमावलीअनुसार कारबाही गर्ने चेतावनी दिएका थिए। सांसद सिंह अर्धनग्न बनेपछि सभामुख घिमिरेले सभ्य हुन निर्देशन दिएका हुन्। उनले सभ्य नभए नियमानुसार कारबाही गर्ने जानकारी गराए। सांसद अर्धनग्न भएपछि सभामुख घिमिरेले संसदीय मर्यादाको ख्याल गर्न आग्रह गरे। सिंहले उठेर आफूले लगाएको सर्ट र सेन्डो उतारेर अर्धनग्न बनेका थिए। सभामुखले बैठकमा विशेष समय र आकस्मिक समयको प्रवद्र्धन नगरेको जानकारी गराएपछि सांसद अमरेशकुमार सिंह र प्रेम सुवालले समय माग गरेका थिए। सभामुखले समय नदिएपछि त्यसको विरोधमा सांसद सिंहले सर्ट फुकालेर अर्धनग्न भएका हुन्। निरन्तर उठ्यो नक्कली शरणार्थीको विषय बैठकको शून्य समयमा बोल्ने सांसदले अहिले चर्चामा रहेको नक्कली भुटानी शरणार्थी प्रकरणलाई गम्भीर रूपमा छानबिन गरिनुपर्ने माग राखे। सांसद अर्जुननरसिंह केसीले नक्कली भुटानी शरणार्थी काण्डले राष्ट्रलाई नै लज्जित बनाएको उल्लेख गर्दै यसमा मुछिएका सबै व्यक्तिलाई कानुनी कारबाहीको दायरामा ल्याउनुपर्नेमा जोड दिए। यस विषयबारे अध्ययन गर्नका लागि उच्चस्तरीय छानबिन समिति गठन गर्न उनको माग थियो। सांसद असीम शाहले पनि नक्कली भुटानी शरणार्थी प्रकरणलाई गम्भीर रूपमा छानबिन आवश्यक रहेको बताए। सांसद चित्रबहादुर केसीले राज्यसत्ताका महत्वपूर्ण ठाउँमा बसेका नै यो प्रकरणमा मुछिएको भन्दै संसद्ले यो विषयलाई गम्भीर रूपमा लिनुपर्ने बताए। यो प्रकरणलाई मोडेर विषयान्तर हुन खोजेकाबारे पनि सांसद केसीले संसद्को ध्यानाकर्षण गराए। फरक सांसदका फरक विषय बैठकको शून्य समयमा बोल्ने सांसद अच्युतप्रसाद मैनालीले हात्ती आतंकको विषय उठाएका थिए। बारा जिल्लामा करिब एक सातादेखि हात्ती आतंक चलिरहेकाले त्यसलाई नियन्त्रण गरिनुपर्नेमा उनले संसद्मार्फत सम्बन्धित निकायको ध्यानाकर्षण गराए। सांसद अञ्जनी श्रेष्ठले चितवनका व्यवसायी शंकर कँडेलको आत्महत्याबारे गम्भीर रूपले छानबिन हुन नसकेको विषय उठाएका थिए। त्यस्तै सांसद अनिता देवीले स्यानिटरी प्याडको मूल्य महँगो भएको भन्दै यसमा शून्य करको व्यवस्था गरिनुपर्ने धारणा राखिन्। स्यानिटरी प्याड विलासिताको वस्तु नभएर आधारभूत आवश्यकताको वस्तु हो। यसकारण स्यानिटरी प्याडमा अहिले लागिरहेको सबै कर हटाएर शून्य करको व्यवस्था गरिनुपर्छ, उनले भनिन्। सांसद अनिषा नेपाली र आस्माकुमारी चौधरीले कृषि क्षेत्रलाई सरकारले आफ्नो नीति तथा कार्यक्रम र बजेटको प्राथमिकतामा राख्नुपर्ने बताए अहिले बजारमा भारतीय तरकारी छ्यापछ्याप्ती रहेको तर नेपाली उत्पादनले बजार नपाएको उल्लेख गर्नुहुँदै सांसद नेपालीले आन्तरिक उत्पादन बढाउन र बजार खोज्नका लागि सरकार गम्भीर हुनुपर्ने बताए। सांसद अमृतलाल राजवंशीले पनि अव्यवस्थित बसोबास र सुकुम्बासीको समस्या आजको संसद्मा उठाए। सांसद अम्मरबहादुर रायमाझीले अहिले स्वास्थ्य सेवा निकै महँगो भएको धारणा राख्दै सबै नागरिकलाई स्वास्थ्यमा सहज पहुँचका लागि सरकारले पहल गर्नुपर्ने बताए। त्यस्तै, कटारी अस्पताललाई ५० शय्याको सुविधासम्पन्न अस्पताल बनाउन पनि उहाँले माग राखे। सांसद ईश्वरी घर्तीले सबै जनप्रतिनिधि र सरकारी कर्मचारीले आफ्ना छोराछोरी अनिवार्य रूपमा सरकारी विद्यालयमा भर्ना गरिनुपर्ने व्यवस्था गरिनुपर्ने बताइन्। संघीय शिक्षा ऐन बन्न नसक्दा शिक्षा क्षेत्रको गुणस्तर थप खस्किँदै गएकाबारे पनि उहाँले संसद्को ध्यानाकर्षण गराइन्। राष्ट्रिय स्वतन्त्र पार्टीका सभापति एवं सांसद रवि लामिछानेले आगामी आर्थिक वर्ष २०८०८१ का लागि सरकारले संसद्मा प्रस्तुत गरेका विनियोजन विधेयकका सिद्धान्त र प्राथमिकता विगतकै नीतिको निरन्तरताका रूपमा रहेको बताए। उनले अहिले अर्थतन्त्रमा देखिएका समस्यालाई पुरानै शैलीका अव्यावहारिक सिद्धान्त तथा प्राथमिकताले समाधान गर्न नसक्ने बताए। विगत केही वर्षका यिनै दस्तावेज लिएर केही वाक्य र शब्दको हेरफेर गरी कर्मकाण्डी रूपमा बजेटका सिद्धान्त र प्राथमिकता आएको हामीले ठानेका छौं। अहिले अर्थतन्त्र असाधारण अवस्थामा छ। असाधारण अवस्थामा पुगेको अर्थतन्त्रलाई जोगाउन र आमजनतालाई राहत दिन सधैंको जस्तो कर्मकाण्डी योजनाले कसरी सम्भव होला ?, लामिछानेले भने। सांसद डा स्वर्णिम वाग्लेले सरकारले संसद्मा पेस गरेको आगामी आर्थिक वर्ष २०८०८१ को विनियोजन विधेयकका सिद्धान्त र प्राथमिकता अर्थतन्त्र सुधारका लागि प्रयास गरेको भए पनि त्यो पर्याप्त नभएको बताए। उनले अर्थतन्त्र सुधारका लागि गम्भीर सर्जरी नै आवश्यक रहेका बेला सामान्य झारफुकले मात्र यो सम्भव नहुने धारणा राखे। त्यस्तै विनियोजन विधेयकका सिद्धान्त र प्राथमिकताले धेरै विषय समटेको भए पनि त्यसले अपेक्षित आशा जगाउन नसकेको उनको भनाइ थियो।"
अन्तत : प्रधानन्यायाधीशमा कार्की सिफारिस,"कार्कीको नियुक्ति राष्ट्रपतिबाट हुने छ। नियुक्तिपछि उनी ३०औं प्रधानन्यायाधीश बन्ने छन्। काठमाडौं : संवैधानिक परिषद्ले कायममुकायम प्रधानन्यायाधीश हरिकृष्ण कार्कीलाई प्रधानन्यायाधीशमा सिफारिस गर्ने निर्णय गरेको छ। संविधानको धारा १२९ (२) बमोजिम प्रधानन्यायाधीशमा कार्कीलाई सर्वसम्मत रूपमा सिफारिसको निर्णय गरिएको बैठकमा सहभागी परिषद् सदस्य एवं उपसभामुख इन्दिरा रानाले जानकारी दिइन्। परिषद्को सिफारिसमा कार्कीको नियुक्ति राष्ट्रपतिबाट हुने छ। नियुक्तिपछि उनी ३०औं प्रधानन्यायाधीश बन्ने छन्। बैठकमा परिषद्का अध्यक्ष तथा प्रधानमन्त्री पुष्पकमल दाहाल एवं सदस्यहरू प्रतिनिधिसभाका सभामुख देवराज घिमिरे, राष्ट्रियसभाका अध्यक्ष तिमिल्सिना, प्रतिनिधिसभाको विपक्षी दलका नेता एवं नेकपा एमाले अध्यक्ष केपी शर्मा ओली, उपसभामुख इन्दिरा राना र कानुन, न्याय तथा संसदीय मामिलामन्त्री धनराज गुरुङ उपस्थित थिए। संविधानको धारा २९२ को उपधारा (१) मा संवैधानिक परिषद्को सिफारिसमा नियुक्त हुने प्रधानन्यायाधीश पदमा नियुक्ति हुनुअघि संघीय कानुनबमोजिम संसदीय सुनुवाइ हुने व्यवस्था गरिएको छ। सुनुवाइका लागि संसदीय सुनुवाइ विशेष समिति नै गठन भएको छैन। संघीय संसद्का दुवै सदनका सदस्यहरू रहने गरी संघीय कानुनबमोजिम १५ सदस्यीय एक संयुक्त समिति गठन गरिने संवैधानिक व्यवस्था छ। परिषद्को बैठकमा सनुवाइ समिति गठन गर्नुपर्ने बारेमा समेत छलफल भएको उपसभामुख रानाले बताइन्। उनले भनिन्, सुनुवाइ समिति चाँडै गठन गर्ने र समितिमा सिफारिस पठाउने निर्णय गरिएको छ।' को हुन् कार्की ? सात महिनादेखि कायममुकायम प्रधानन्यायाधीशका रूपमा सर्वोच्चको नेतृत्व सम्हाल्दै आएका कार्कीले झन्डै साढे दुई महिना मात्र प्रधानन्यायाधीश हुने छन्। उनी उमेर हदका कारण साउन १९ गतेसम्म प्रधानन्यायाधीश हुने छन्। ६५ वर्ष पूरा भएमा उमेर हदका कारण अनिवार्य अवकाश हुने संवैधानिक व्यवस्था छ। कार्की २०१५ सालमा जन्मिएका हुन्। २०७२ फागुन १८ गते उनी सर्वोच्च अदालतको न्यायाधीश नियुक्तिका लागि सिफारिस भएका थिए। न्यायाधीशमा सिफारिस हुनु अघि उनले महान्यायाधिवक्ताको पदबाट राजीनामा दिएका थिए। कार्की नेपाल बार एसोसिएसनका पूर्वअध्यक्षसमेत हुन्। प्रधानन्यायाधीशको पदावधि ६ वर्षको हुने संविधानमा उल्लेख छ।"
काठमाडौं उपत्यकामा उच्च क्षमताका सबस्टेसन,"काठमाडौं : नेपाल विद्युत् प्राधिकरणले काठमाडौं उपत्यकाको विद्युत्् प्रसारण तथा वितरण प्रणाली सुधारका लागि उच्च क्षमताका आठ सबस्टेसन निर्माण गरिरहेको छ। काठमाडौं उपत्यकामा ४००, २०० र १३२ केभी क्षमताका सबस्टेसन निर्माणाधीन छन्। भविष्यमा वृद्धि हुन सक्ने विद्युत््को सम्भावित मागलाई सम्बोधन गर्न प्राधिकरणले सन् २०५० को समयसीमा निर्धारण गरी काठमाडौं उपत्यकाका प्रमुख क्षेत्रमा चरणबद्ध रूपमा प्रसारण तथा वितरण पूर्वाधार निर्माणको प्रक्रिया अगाडि बढाएको हो। सन् २०५० सम्ममा काठमाडौं उपत्यकाको विद्युत्को उच्चतम माग ३ हजार १ सय मेगावाट पुग्ने प्रक्षेपण गरी प्राधिकरणले थप २० नयाँ सबस्टेसन निर्माण प्रक्रिया अगाडि बढाएको छ। सबस्टेसन निर्माणका लागि जग्गा अधिग्रहण प्रक्रिया सुरु गरिएको छ। २२० केभी प्रसारण संरचनाले काठमाडौं उपत्यकाको बाहिरी परिधिलाई घेर्ने गरी २२० केभीको रिङ निर्माण गर्न सर्वेक्षण भइरहेको छ। काठमाडौंको लप्सीफेदी, मातातीर्थ, चोभार, फुटुङ, टेकु, मूलपानी र भक्तपुरको ठिमी तथा चाँगुनारायणमा सबस्टेसन निर्माणाधीन छन्। टेकु र चाँगुनारायण सबस्टेसन निर्माण अन्तिम चरणमा छन्। दुवै सबस्टेसन आगामी असारभित्र सञ्चालनमा ल्याउने गरी निर्माण भइरहेको छ। प्राधिकरणका कार्यकारी निर्देशक कुलमान घिसिङले काठमाडौं उपत्यकाभित्रको विद्युत््को बढ्दो माग धान्न र आपूर्तिलाई भरपर्दो तथा गुणस्तरीय बनाउन निर्माणाधीन सबस्टेसन आयोजना जतिसक्दो छिटो पूरा गर्ने गरी काम भइरहेको बताए। टेकुस्थित ६६११ केभी सबस्टेसनको सुदृढीकरण गरी १३२११ केभी र फुटुङमा १३२११ केभीको नयाँ सबस्टेसन निर्माण भइरहेका छन्। दुवै सबस्टेसनमा ४५४५ एमभीए क्षमताका दुई वटा पावर ट्रान्सफर्मर राखिने छ। बालाजुचपली १३२ केभी डबल सर्किट प्रसारण लाइनलाई फुटुङ सबस्टेसनमा ट्यापिङ गरी त्यस क्षेत्रमा विद्युत् आपूर्ति गरिनेछ। टेकु सबस्टेसनबाट स्थानीय रूपमा विद्युत् आपूर्तिका लागि ९ नयाँ फिडर निकालिनेछ, जसले काठमाडौंको केन्द्र भागको विद्युत्् आपूर्तिलाई सहज बनाउनेछ। काठमाडौं उपत्यकाको विद्युत् आपूर्तिलाई भरपर्दो, गुणस्तरीय र आधुनिक बनाउन नयाँ सबस्टेसन निर्माण, हालका सबस्टेसनलाई स्वचालित बनाउने, विद्युतीय तारलाई भूमिगत बनाउने, लगायतका आयोजना सञ्चालित छन्।"
अन्नपूर्ण कर्पोरेट ब्याडमिन्टन असारमा,"प्रतियोगिता ७ क्याटेगोरीमा हुनेछ। कर्पोरेट डबल्स, एक्जुकेटिभ सिंगल, एक्जुकेटिभ डबल, (खुल्लातर्फ मेन्स सिंगल, मेन्स डबल्स, ओमेन्स सिंगल, मिक्स डबल्सतर्फ प्रतिस्पर्धा गराइने छ। काठमाडौं : अन्नपूर्ण मिडिया नेटवर्कले सञ्चालन गर्दै आएको कर्पोरेट ब्याडमिन्टन प्रतियोगिताको नवौं संस्करण असारमा हुने भएको छ। धुम्रपान नगरौं भन्ने मूल नाराका साथ आयोजना हुने प्रतियोगिता असार ६ गतेदेखि ११ गतेसम्म दशरथ रंगशालाको कबर्ड हलमा सञ्चालन हुने अन्नपूर्ण मिडिया नेटवर्कका उपमहानिर्देशक विकास श्रेष्ठले बताए। प्रतियोगिताको प्राविधिक पक्षमा नेपाल ब्याडमिन्टन संघको सहयोग रहने उनले जनाए। प्रतियोगिता ७ क्याटेगोरीमा हुनेछ। कर्पोरेट डबल्स, एक्जुकेटिभ सिंगल, एक्जुकेटिभ डबल, (खुल्लातर्फ मेन्स सिंगल, मेन्स डबल्स, ओमेन्स सिंगल, मिक्स डबल्सतर्फ प्रतिस्पर्धा गराइने छ। कर्पोरेट डबल्सतर्फ कुनै पनि अफिस चेयरमेन्स, निर्देशक, महानिर्देशक, सीईओ स्तरका सबैले भाग लिन पाउने छन्। तर, ४० वर्ष उमेर पुरा भएको हुनेपर्ने शर्त राखिएको छ। कामको व्यस्तताले घेरिएकाहरूलाई प्रतियोगिताले खुसी, उमंग र उत्साह प्रदान गर्ने हामीले विश्वास लिएका छौं । यस खेलमा नेपालभरिका राष्ट्रिय खेलाडीहरूको सहभागिता रहने छ ।विकास श्रेष्ठ, उपमहानिर्देशक, अन्नपूर्ण मिडिया नेटवर्क कर्पोरेट सेक्टरले ब्याडमिन्टन संघसँग मिलेर प्रतियोगिता गर्दा खेलको स्ट्यान्डर बढाएको छ । अन्नपूर्ण मिडिया नेटवर्कसँग मिलेर हामीले अन्तर्राष्ट्रिय प्रतियोगिता पनि गरिसकेका छौं । रामजीबहादुर श्रेष्ठ, अध्यक्ष, नेपाल ब्याडमिन्टन संघ त्यसैगरी, एक्जुकेटिभ सिंगल र एक्जुकेटिभ डबल्सतर्फ कुनै पनि संस्थाका जो कोहीले प्रतिस्पर्धा गर्न पाउने छन्। खुल्लातर्फको मेन्स सिंगल, मेन्स डबल्स, ओमन्स सिंगल र मिक्स डबल्स क्याटेगोरीमा नेपालभरीका खेलाडीले सहभागिता जनाउन पाउने उपमहानिर्देशक विकास श्रेष्ठले जनाए। उनले भने, कामको व्यस्तताले घेरिएकाहरूलाई प्रतियोगिताले खुसी, उमंग र उत्साह प्रदान गर्ने हामीले विश्वास लिएका छौं।खेलले स्वस्थ र फुर्तिलो बनाउँछ। यस खेलमा नेपालभरीका राष्ट्रिय खेलाडीहरूको सहभागिता रहने छ। प्रतियोगिताले नेपालको ब्याडमिन्टन खेलको विकासमा महत्वपूर्ण भूमिका निर्वाह गर्ने उनले विश्वास पनि व्यक्त गरे। अन्नपूर्ण मिडिया नेटवर्कले सन् २०१३ बाट कर्पोरेट ब्याडमिन्टन प्रतियोगिता आरम्भ गरेको थियो। नेपाल ब्याडमिन्टन संघका अध्यक्ष रामजीबहादुर श्रेष्ठले अन्नपूर्ण मिडिया नेटवर्कले साइक्लििङ र स्पेशल रूपमा ब्याडमिन्टन प्रतियोगिता सञ्चालन गरेर राम्रो काम गरिरहेको बताए। नेपाल ब्याडमिन्टन संघ र अन्नपूर्ण मिडिया नेटवर्क मिलेर हामीले अन्तर्राष्ट्रिय ब्याडमिन्टन प्रतियोगिता पनि गरिसकेका छौं, उनले भने, कर्पोरेट सेक्टरले ब्याडमिन्टन संघसँग मिलेर प्रतियोगिता आयोजना गर्दा खेलको स्ट्याण्डर र हाइट बढाएको छ। जुन हिसाबले ब्याडमिन्टन खेलको मिडियामा कभरेज हुनुपर्ने हो, त्यस हिसाबले अहिलेसम्म स्थान नपाएको गुनासो गर्दै उनले थपे, मिडियासँगको सहकार्यमा प्रतियोगिता हुँदा जनमानसमा ब्याडमिन्टन ठूलो खेल हो भनेर स्थापित गराउँछ।"
सांसदको आचरण कस्तो ?,"सांसदहरूको चरित्र निर्माण गर्ने कुरामा राजनीतिक दलको ठूलो भूमिका र जिम्मेवारी हुन्छ। त्यही भएर राजनीतिक दलहरू पनि म्याचुयर्ड हुन जरुरी छ। सांसद जनप्रतिनिधि हुन्। जसले समाजलाई राम्रोसँग बुझेको हुनुपर्छ। अनि, बुझाउन सक्नुपर्छ। जनताले दुःख पाउँदा त्यो अनुभूति उनीहरूमा हुनुपर्छ र उक्त विषय संसद्मा राख्न सक्नुपर्छ। तर, पछिल्लो समय कतिपय अवस्थामा सांसदसमेत सर्वेसर्वा बन्ने सोचमा देखिन्छन्। आफ्नो कर्तव्य केहीले भुलेका छन्। सोमबार सदनमै अर्धनग्न बनेर विरोध गरेका सांसद अमरेशकुमार सिंहले देखाएको दृश्यले सामाजिक सञ्जाल ततायो। एकजना सांसदले बोल्न पाइनँ भनेर लुगा खोलेर विद्रोह गर्नु कति उचित हो ? राजनीति क्षेत्रमा मात्रै होइन यो देश, विदेशमा चर्चाको विषय बनेको छ। यसबाट नागरिकले के बुझ्छन् ? अहिलेका युवा पुस्ताले हामीले मागेको कुरा पाएनौं भने लुगा खोलेर विद्रोह गर्ने भन्ने नै बुझ्ने भएनन् त ? संसद्मा त महिला सांसदहरू पनि हुनुहुन्छ। उहाँहरूको अगाडि लुगा खोल्नु भनेको लैंगिक हिंसा भएन र ? सांसदको गरिमाको विषयमा पनि त ठूलो आघात भयो। समाजले पचाउन नसक्ने व्यवहार उहाँले संसद्मै देखाइदिनुभयो। हामी भ्रष्टाचारको विरोध गर्छौं। भ्रष्टाचारविरुद्ध ठूल्ठूला कुरा गर्ने हामीले यसो गर्नु आफैंमा भ्रष्टाचार भएन र ? संसद्को गरिमा बिर्सिएर यस्तो हर्कत गर्नु भनेको चानचुने काम होइन। सभामुखले नियमकानुन समातेर जे गर्नुपर्ने हो त्यो काम गर्न चुक्नु हुँदैन। मेरो प्रतिनिधिले मेरो र समाजका लागि आवश्यक कानुन बनाउँछ। सेवासुविधा सहज ढंगले प्रवाह गर्छ र देशको समग्र विकास गर्छ भनेर जनताले मत दिएका हुन्। यो भुल्नु हुँदैन। नेपालमा अन्य देशको जस्तो कोड अफ कन्डक्ट भनेर राखिएको छैन। यो एकदम खड्किएको विषय हो। अर्कोतर्फ उहाँहरू नेपालका राजनीतिक पार्टीबाट जितेर अथवा छानिएर आउनुहुन्छ। त्यसैले त्यो पार्टीको पनि भूमिका हुन्छ कि आफ्ना सांसदहरूलाई एउटा व्यवहार वा चरित्रमा राख्नु। सांसदहरूको चरित्र निर्माण गर्ने कुरामा राजनीतिक दलको ठूलो भूमिका र जिम्मेवारी हुन्छ। त्यही भएर राजनीतिक दलहरू पनि म्याचुयर्ड हुन जरुरी छ। नयाँ अनुहारहरू सदनमा देखिएका छन्। सबै जवाफदेही बन्नुपर्छ । कति नयाँ सांसदले लोकतन्त्र बुझेका छन् ? सभ्य छन् ? त्यो आफैं पनि एउटा प्रश्न होला। नयाँ आउनेहरू केही होइनन्, केही जान्दैनन् भन्न खोजिएको होइन। तर, तिनले जान्नु, बुझ्नु र गर्नुपर्ने विषय जे हो त्यो सबैमा नदेखेकै कारण यस्ता प्रश्न उब्जिएका छन्। यो हुनु किन सामान्य र स्वाभाविक पनि हो भने कतिपय राजनीतिक पार्टीहरूले जो पनि मान्छेलाई टप्प टिपेर सांसद बनाउने चलनको नतिजा हो। पार्टीले पनि आचारसंहिता उल्लंघन गर्ने सांसदहरूलाई दण्डित गर्न सक्नुपर्छ। (राष्ट्रियसभा सदस्य पौडेल, पूर्वपरराष्ट्रमन्त्री हुन्)"
राष्ट्र बैंक निर्देशिकाले ऊर्जामा निरुत्साहन,"राष्ट्र बैंकको ब्याज पुँजीकरणसम्बन्धी निर्देशिकाले यस क्षेत्रमा लगानी गर्न उत्साहितभन्दा पनि हतोत्साहित गरेको विज्ञ बताउँछन्। काठमाडौं : नेपाल राष्ट्र बैंकले केही अघि एकीकृत निर्देशिका जारी गर्यो। क, ख र ग वर्गका बैंकहरूका लागि उक्त निर्देशिका जारी गरिएको हो। जसमा ब्याज पुँजीकरणसम्बन्धी व्यवस्थामा केही परिवर्तन गरेको छ। यसले बैंकहरूलाई जलविद्युत्सम्बन्धी उद्योगमा थप लगानी नगर भन्ने आशय दिएको जानकार बताउँछन्। राष्ट्र बैंकले जारी गरेको उक्त निर्देशिकाको कर्जा प्रवाह, वर्गीकरण तथा कर्जा नोक्सानीसम्बन्धी व्यवस्थाको दफा ४३ ले जलविद्युत् आयोजनाको ग्रेस अवधी (आयोजना निर्माण सुरु भएर उत्पादन नहँुदासम्मको अवधी)को ब्याज पुँजीकरण गर्न पाउने भनेको छ। तर, यसमा के फरक छ भने ग्रेस अवधीको ब्याजलाई पुँजीकरण (ब्याजलाई पनि साँवा नै गाभ्ने) गर्दा पुँजीकृत ब्याज रकमलाई इन्टरेस्ट क्यापिटलाइज्ड टर्म लोन(आईसिटीएलब्याज पुँजीकृत आवधिक कर्जा) शीषर्कमा छुट्टै लेखांकन गर्नुपर्छ। अर्थात् यो अवधीमा गरिएको ब्याज पुँजीकरणलाई बैंकहरूले नाफामा देखाएर त्यसबापतको लाभांश बाँड्न पाउने छैनन्। आईसिटीएल भनेको जति ब्याज पाक्यो साँवामा थप्दै गयो भन्ने बुझिन्छ। त्यस्तो ब्याज पुँजीकरण गर्न पाइयो, तर त्यस्तो ब्याजलाई नाफा मानेर बैंकहरूले लाभांश वितरण गर्न पाउँदैनन्। छुट्टै शीर्षकमा राख्नुपर्छ। जुनदिनबाट विद्युत् उत्पादन सुरु हुन्छ, त्यो बेलाबाट आयोजनाले भुक्तानी सुरु गर्छ। आयोजनाले बैंकलाई भुक्तानी सुरु गर्दा ब्याज पुँजीकरणको २ शीर्षक बनाउन भनिएको छ। एउटामा ब्याज पुँजीकरणको रकम र दोस्रोमा ब्याज पुँजीकरणबाट भुक्तानी सुरु भएपछिको ब्याजको जति रकम असुली हुन्छ त्यसलाई मात्र आम्दानी देखाउन भनेको छ। अनि बल्ल लाभांश खान पाइने उल्लेख छ। बैंकमा पैसा जम्मा हुने तर, त्यसलाई प्रयोग गर्न नपाएर मौज्दातमा राख्नुपर्ने भएपछि जलविद्युत्मा लगानी खुम्चिने स्वतन्त्र ऊर्जा उत्पादक संघ नेपाल(इप्पान) का उपाध्यक्ष मोहन डाँगी बताउँछन्। विद्युत् व्यापार सम्झौता(पीपीए) भएर वित्तीय व्यवस्थापन गर्न जाने आयोजनाहरू यसबाट प्रभावित हुने देखिन्छन्। यस्तै, निर्देशिकाले जलविद्युत् आोजना सम्पन्न भई उत्पादन प्रारम्भ गरे तापनि प्रसारणलाइन निर्माण नभएको कारण पूर्णक्षमतामा सञ्चालन हुन नसकेका आयोजनाको हकमा प्रसारण लाइन निर्माण भई सञ्चालानमा नआउँदासम्मका लागि रकमलाई खुद बिक्री आम्दानी नधानेको हदसम्म आंशिक रूपमा पुँजीकरण गर्न सकिने भनेको छ। इप्पानका अनुसार अहिले पीपीए भएर बसेका १५ सय मेगावाट आयोजना, अर्धजलाशययुक्त ४ हजार र नदी प्रवाहमा आधारित (आरओआर)को नयाँ १५ सय मेगावाट गरी करिब ७ हजार मेगावाटका आयोजनाहरूको वित्तीय व्यवस्थापन हुन बाँकी छ। चार वर्ष रोकिएको आरओआरको पीपीएलाई नेपाल विद्युत् प्राधिकरणले खुलाएको छ। आयोजना कनेक्सन सम्झौता भएको मितिको आधारमा सूचीकृत भएको १ बाट ६६ नम्बरसम्मका १५ सय मेगावाटको पीपीएको प्रक्रिया रहेको छ। अहिलेसम्म ४६ नम्बरसम्मको ड्राफ्ट पीपीए सही भइसकेकोे छ। बाँकीको हुने क्रममा छ। ड्राफ्ट पीपीए भएका आयोजना स्वीकृतिका लागि विद्युत् नियमन आयोग जान्छन्। त्यहाँबाट स्वीकृतिपछि प्राधिकरणसँग पीपीए हुन्छ। त्यसपछि यी आयोजना वित्तीय व्यवस्थापन अर्थात् लगानीका लागि बैंक जाने हुन्छन्। राष्ट्र बैंकको उक्त निर्देशिका लागू हुनु अघिसम्म ७० प्रतिशत बैंकको ऋण र ३० प्रतिशत विकासकर्ता इक्विटीबाट लगानी गर्थे। तर, अब ब्याज पुँजीकरण भएको रकमलाई लाभांश बाँड्न नपाउने भएपछि अब ग्रस अवधीको ब्याज लगानी विकासर्ता आफैंले गर्नुपर्ने हुन्छ। यसको मतलब इक्विटी लगानी बढाउन पर्ने इप्पानका सदस्य प्रकाश दुलाल बताउँछन्। अहिलेको अवस्थामा इक्विटी बढाउने अवस्थामा विकासकर्ता नरहेको उनको भनाइ छ। जलविद्युत्को सम्भावना र यसको आवश्यकताका आधारमा यसमा लगानी बढ्दो छ। तर, राष्ट्र बैंकको यो निर्देशिका लागूसँगै जलविद्युत्मा आवश्यक लगानी कहाँबाट गर्ने भन्ने प्रश्न खडा भएको छ। आज ऋण दिने ५ वर्ष पछाडि आम्दानी देखाभन्दा बैंकको आजको पर्फमेन्स नदेखिने भयो। अरूको पालामा लाभांश खानालाई अहिले किन ऋण दिने भन्ने आउँछ। उनीहरूले आयोजना लगानीयोग्य छैन भनेर पन्छिन पाउने भए, इप्पानका उपाध्यक्ष डँगीले भने। यो बैंकका लागि राम्रो भएन। अब यसो हुँदा पुँजीकरण भएको ब्याजको नाफा खाना नपाउने भएपछि बैंकले आयोजना विकासकर्तालाई नै ब्याज तिर्न लगाउने वा जोहो गर्न भन्ने भए। बैंकहरूले साँवाको मात्र ऋण दिने तर ब्याजका लागि ऋण नदिने सुरु नै गरिसकेको नाम उल्लेख नगर्ने सर्तमा जलविद्युत् विज्ञ बताउँछन्। बैंकहरूले ब्याजबाहेक अन्य शीर्षकमा ७५ प्रतिशतभन्दा कम ऋण दिने भनिसकेका छन्। यसो हुँदा आयोजना विकासकर्तामा लगानी दबाब पर्न जाने र इक्विटीको अनुपात (पुँजी बढाउने) बढाउनुपर्ने हुन्छ। अहिलेको अवस्थामा जलविद्युत् विकासकर्ताहरूले पुँजी बढाउने अवस्था नभएको ती विज्ञको पनि भनाइ छ। राष्ट्र बैंकले बैंकहरूलाई ऊर्जामा न्यूनतम १० प्रतिशत लगानी गर्नु भनेको छ। यसले नै उनीहरूलाई यस क्षेत्रमा लगानी गर्न बाध्य बनाउँछ। लक्ष्य पुर्याउन सकेन भने जरिवाना हुन्छ। गुणाकर भट्ट, प्रवक्ता, नेपाल राष्ट्र बैंक आज ऋण दिने पाँच वर्ष पछाडि आम्दानी देखाभन्दा बैंकको आजको पर्फमेन्स नदेखिने भयो। अरूको पालामा लाभांश खानलाई अहिले किन ऋण दिने भन्ने कुरा पनि आउँछ। मोहन डाँगी,उपाध्यक्ष, इप्पान पहिला ब्याज पुँजीकरण राष्ट्र बैंकको स्वीकृतमा गर्नुपथ्र्यो भने अहिले बैंकको सञ्चालक समितिले निर्णय गर्न सक्ने भनेको छ। तर, त्यस्तो आम्दानीबाट लाभांश बाँड्न नपाउने भनेको छ। अब बैंकहरूले जलविद्युत्मा लगानी गर्ने कि नगर्ने भनेर सोच्न बाध्य पारेको छ। ज्ञानेन्द्र ढुंगाना, प्रमुख कार्यकारी अधिकृत, नबिल बैंक यस्तै, यो निर्देशिकाले व्यवस्था गरेको ऋणको पुनर्संरचना वा पुनर्तालिकीकरण गरिएको कर्जाको ब्याजलाई पुँजीकरण गर्न नपाइने भएपछि बैंकको नाफा घट्छ र यसले लगानी प्रभावित हुने बाराही हाइड्रोपावरका प्रमुख कार्यकारी अधिकृत सूर्य अधिकारी बताउँछन्। उक्त ब्याज पुँजीकरण गर्न नपाउने भएपछि बैंकहरूले अहिले लिँदै आएको ब्याजमा स्याज लिन नपाउन सक्छ, उनले भने। मुलुकमा हाल कुल जडित क्षमता करिब २५ सय मेगवाट पुगेको छ। त्यसमा करिब १८ सय मेगावाट निजी क्षेत्रबाट प्रबद्र्धित आयोजना छन् भने चालू आर्थिक वर्षमा थप ३ सय मेगावाट निजी क्षेत्रका आयोजना नै राष्ट्रिय ग्रिडमा जोडिँदै छन्। नेपाल विद्युत प्राधिकरणले पनि आन्तरिक खपतबाट धेरै भएको वर्षायामको बिजुली भारत निर्यात सुरु गरिसकेको छ। गत वर्षमात्र विद्युत् निर्यातबाट करिब १२ अर्ब रुपैयाँ कमाएको छ। आगामी आर्थिक वर्षको वर्षायाममा करिब १२ सय मेगावाट भारत निर्यात प्राधिकरणले जनाएको छ। अर्कोतिर वर्षायाममा बिजुली धेरै भए पनि हिउँदमा करिब ५ सय मेगावाट भारतबाट नै आयात हुँदै आएको छ। निजी प्रबद्र्धनका आयोजना नदी प्रवाहमा आधारित आयोजना भएकाले वर्षायाममा ७० प्रतिशत बिजुली उत्पादन हुन्छ भने हिउँदमा करिब ३० प्रतिशत मात्रै विद्युत् उत्पादन गर्छन्। आरओर आयोजना क्यू ४० डिजाइनबाट बन्ने भएकाले पाँच महिना पूर्णक्षमतामा उत्पादन भए पनि ७ महिना प्रायः आंशिक रूपमा मात्रै चल्छन्। १२ महिना नै बिजुली पर्याप्तता बढाउनका लागि जलविद्युत्मा थप लगानी आवश्यक देखिन्छ। राष्ट्र बैंक आफैंले जलविद्युत्लाई प्राथमिकतामा राख्दै बैंकहरूलाई कुल लगानीको न्यूनतम १० प्रतिशतसम्म यस क्षेत्रमा लगानी गर्न निर्देशन दिएको छ। २०८३ सालसम्म बैंकहरूले जलविद्युत्मा ऋण लगानी पुर्याउन राष्ट्र बैंकले निर्देशन दिएको हो। अहिलेसम्म बैंकहरूले कुल ऋण करिब ६ प्रतिशत लगानी जलविद्युत्मा गरेको राष्ट्र बैंकका प्रवक्ता डा गुणाकर भट्ट बताउँछन्। बैंकहरूले ९ खर्बभन्दा बढी ऋण लगानी जलविद्युत्मा गरेका छन्। राष्ट्र बैंकले तोकेको ऋण लगानी पुर्याउन पनि यसले बाधा गर्न सक्ने स्रोत बताउँछ। राष्ट्र बैंकको ब्याज पुँजीकरणसम्बन्धी निर्देशिकाले अब बैंकहरू जलविद्युत्मा लगानी गर्ने कि नगर्ने भनेर सोच्न बाध्य भएको नेपाल बैंकर्स संघका पूर्वअध्यक्ष एवं नबिल बैंकका प्रमुख कार्यकारी अधिकृत ज्ञानेन्द्र ढुंगान बताउँछन्। पहिला ब्याज पुँजीकरण राष्ट्र बैंकको स्वीकृतमा गर्नुपथ्र्यो भने अहिले बैंकको सञ्चालक समितिले निर्णय गर्न सक्ने भनेको छ। तर, त्यस्तो आम्दानीबाट लाभांश बाँड्न नपाउने भनेको छ। यसले गर्दा पक्कै पनि यस क्षेत्रमा लगानी बढाउने सम्बन्धमा हामी सोच्न बाध्य छौं, ढुंगानाले भने। इन्टरेस्ट डिउरिङ द कन्स्ट्रक्सन पिरियड (आइडीसीआयोजना निर्माण अवधीको ब्याज) लाई आम्दानी मानेर बाँड्न नपाउने भनेपछि बैंकहरूले सोच्नुपर्ने अवस्था आएको उनले दोहोर्याए। यस सम्बन्धमा संघले राष्ट्र बैंकको ध्यानाकर्षण गरेको जानकारी दिएको छ। बैंकहरू पहिला जस्तो सजिलो नै तयार हुन गाह्रो रहेको ढुंगाना भनाइ छ। ब्याज पुँजीकरणसम्बन्धी निर्देशिकाले जलविद्युत्मा लगानी बढाउने उत्साहभन्दा पनि हतोत्साहित गरेको संघका अध्यक्ष सुनील केसी पनि बताउँछन्। ग्रेस अवधीको ब्याजको पुँजीकृत रकमलाई लाभांश बाँड्न नपाउने भएपछि बैंकले थप लगानी किन गर्ने भन्दै केसीले बैंकका लगानीकर्ताहरूलाई मुनाफा वितरण गर्ने दायित्वमा यसले असर गर्ने बताए। हामीले बैंकका लगानीकर्ताका बारेमा पनि सोच्नुपर्ने हुन्छ। मुनाफा बाँड्न पाइँदैन भने किन त्यसमा लगानी बढाउने, उनी भन्छन्। लगानी नै पूरै नरोकिए पनि प्रभावित हुने भन्दै केसीले जुन क्षेत्रमा नाफा कमाउन सक्छ र लगानीको सहज वातावरण हुन्छ बैंकले त्यतै लगानी गर्ने बताउँछन्। यसकारण बैंकको प्राथमिकता जलविद्युत् नपरी अन्य क्षेत्र पर्न सक्ने तर्क पनि उनको छ। राष्ट्र बैंकको ब्याज पुँजीकरणसम्बन्धी निर्देशिकाले यस क्षेत्रमा लगानी गर्न उत्साहितभन्दा पनि हतोत्साहित गरेको उनको भनाइ छ। यता, राष्ट्र बैंक भने मुलुकको उत्पादनशील क्षेत्रमा प्रमुख उद्योगको रूपमा रहेको जलविद्युत्मा बैंकहरूले लगानी बढाउन पर्ने बताउँछ। यो निर्देशिकाले जलविद्युत्को लगानी प्रभावित नहुने राष्ट्र बैंकको भनाइ छ। राष्ट्र बैंकको निर्देशनलाई बैंकहरूले पालना गर्नुपर्ने नभए सजाय भागेदार हुने केन्द्रीय बैंकका प्रवक्ता गुणाकर भट्ट बताउँछन्। राष्ट्र बैंकले बैंकहरूलाई ऊर्जामा न्यूनतम १० प्रतिशत लगानी गर्नु भनेको छ। यसले नै उनीहरूलाई यस क्षेत्रमा लगानी गर्न बाध्य बनाउँछ। लक्ष्य पुर्याउन सकेन भने जरिवाना हुन्छ। भट्टले स्पष्ट पारे। ब्याज पुँजीकरण गरेर तुरन्तै लाभांश बाँड्ने अन्तर्राष्ट्रिय अभ्यासमा नभएको उनले बताए। नकमाएको पैसा कसरी बाँड्ने भनाइ राष्ट्र बैंकको हो। तथ्यांकमा देखियो तर वास्तबमा आर्जन भएको हुँदैन। यसलाई बाँड्दा बैंकलाई जोखिम बढ्न सक्छ। जतिबेला वास्तबमा नै रकम आउँछ, त्यति नै बेला सेयरधनीहरूले पाइहाल्छन् नि !, भट्टले भने। बैंकको दीर्घकालीन वित्तीयस्थिति मजबुत बनाउनका लागि यो निर्देशिका ल्याइएको राष्ट्र बैंकको भनाइ छ।"
"मेयर र वडाध्यक्षबीचको टकरावले अशान्त बन्यो धरान, सुरक्षामा समेत खतरा","धरान : धरानका जनप्रतिनिधिहरूको विवादका कारण धरान अशान्त बनेको छ। धरानका मेयर हर्कराज राई (साम्पाङ) र अधिकांश वडाध्यक्षहरूको विवादका कारण धरानमा सुरक्षामा खतरा भएको छ। मेयर राईका समर्थक र वडाध्यक्षहरूका समर्थकहरू भौतिकरूपमा एक अर्कामा आक्रमणमा उत्रिएपश्चात धरानमा सुरक्षा खतरा बढेको हो। धरान उपमहानगरपालिकाका मेयर राईले कार्यपालिका सदस्यलाई बैठकमा बोल्न नदिएर अभद्र व्यवहार गरेको र सोकीय सचिवलाई पत्र लेख्न लगाएर वडाको विवरण मागेपछि धरानमा मेयर र वडाध्यक्षको इगोले कार्यपालिका बैठक बस्न सकेको छैन। श्रमदानबाट धरानमा कोकाहा खोलाबाट पानी ल्याउ अभियान सुरु गरेका मेयर राईले वडाध्यक्षहरूलाई गुइँठे भन्ने र वडाध्यक्षले मेयर राईलाई धकुले भन्न थालेपछि उनीहरूबीचको विवादले उग्र रुप लिएको छ। दुबै समूहको विवादका कारण सोमबार धरान १७ का वडाध्यक्ष सूर्यबहादुर भट्टराईलाई मेयर राईको समुहले कार्यालयमै आक्रमण गरेका थिए। तत्काल प्रहरी वडा कार्यालयमा पुगेपछि कुनै अप्रिय घटना हुन नदिएको इलाका प्रहरी कार्यालय धरानका डीएसपी नवराज मल्लले बताए। उनले वडाध्यक्ष भट्टराईलाई आक्रमण गर्ने धरान १७ का ललित राई, गोविन्द श्रेष्ठ र लाक्पातेन्जिङ शेर्पालाई पक्राउ गरी जिल्ल अदालत सुनसरीबाट म्याद थप गरी अनुसन्धान थालिएको बताए। वडाध्यक्ष भट्टराईलाई आक्रमण गर्नेलाई पक्राउ गरेपश्चात मेयर राईले उनीहरूलाई छुटाउन दबाब दिएको प्रहरी स्रोतले बताएको छ। नागरिक समाजका अगुवा डा राजेन्द्र शर्माले जनप्रतिनिधिले एकअर्कामा इगो लिएका कारण धरानमा सुरक्षा थ्रेट बढेको बताए। उनले धरानका सबै जनप्रतिनिधिलाई एकअर्कामा सहमति, सहकार्य गरेर धरानको विकासमा एकढिका हुन सुझाव दिए। धरानमा मेयर राईविरुद्ध कांग्रेस, एमाले, जसपा, एकीकृत समाजवादीलगायत दलहरू पनि खुलेर लागेका छन्। जसपाका धरान अध्यक्ष ताजुव लिम्बुले मेयर हर्कराज राईको अवैधानिक, अराजक र असंवैधानिक कामका कारण धरानको विकास प्रभावित भएको बताए। उनले मेयर राईलाई विधि, प्रक्रियालाई टेकेर धरानको हितमा काम गर्न सुझाव दिए। धरानका अधिकांश वडाध्यक्षले मंगलबार प्रेस विज्ञप्ति जारी गरी धरान १७ का वडअध्यक्षलाई आक्रमण गर्ने र आक्रमण गर्न लगाउनेलाई पक्राउ गरी कडा कारबाही गर्न माग गरेका छन्। धरान १५ का वडाध्यक्ष नरेश इवारमले मेयर राईले नै वडाध्यक्षलाई आक्रमण गर्न लगाउने र गैरकानुनी काम गर्न लगाएको आरोप लगाए। उनले मेयर राईले विधि र प्रक्रियालाई लत्याएर गतिविधि गरेकाले वडाध्यक्षहरू कार्यपालिका बैठकमा सहभागी नभएको बताए। धरान १७ का वडाध्यक्ष भट्टराईले कार्यपालिका बैठकमा विधि र प्रक्रियाको कुरा उठाउँदा मेयर राईले आफ्ना समर्थकलाई उचालेर आफूलाईआक्रमण गर्न लगाएको आरोप लगाए। उनले आफूलाई आक्रमण गर्न लगाउने मेयर राईलाई समेत पक्राउ गरी कारबाही गर्न माग गरेका छन्। धरानका उपमेयर अईन्द्र विक्रम बेघाले मेयर साम्पाङलाई वडाध्यक्षलाई सहमतिमा ल्याएर कार्यपालिका बैडक सुचारु गर्न अनुरोध गरेका छन्। उनले वडाअध्यक्षमाथि गरिएको आक्रमण अत्यन्तै गलत भएको भन्दै खेद व्यक्त गरेका छन्। धरान नगरपालिकाको कार्यपालिका बैठक बस्न नसकेको र वडाअध्यक्षलाई आक्रमण गर्न लगाएको विषयमा मेयर राईलाई पटकपटक फोन सम्पर्क गर्दा उनले फोन उठाएनन्। सुनसरीका प्रमुख जिल्ला अधिकारी होमकला पाण्डेले जनप्रतिनिधिहरू नै एकआपसमा आक्रमणमा उत्रिनु कानुन विपरित भएको बताइन्। उनले कानुन विपरित काम गर्ने जोकोहीलाई पनि पक्राउ गरी कडा कारबाही गर्ने चेतवनी दिएकी छन्।"
अमेरिकी र चिनियाँ राजदूतबीच भेटवार्ता,काठमाडौं : नेपालका लागि अमेरिकी राजदूत डीआर थम्पसन र चिनियाँ राजदूत छन् सोङबीच भेटवार्ता भएको छ। चिनियाँ राजदूत छन् सोङले उनीहरूबीच छलफल भएको जानकारी दिएका छन्। भेटमा नेपालको विकासबारे छलफल भएको राजदूत छन् सोङले ट्वीटमार्फत् जानकारी दिएका छन्। यद्यपि यो भेट कहिले र कहाँ भएको भन्नेबारे राजदूत छन् सोङले खुलाएका छैनन्। दुई शक्तिशाली मुलुक अमेरिका र चीनबीच सम्बन्ध चिसिरहेका बेला नेपालका लागि दुई राजदूतबीच भएको भेटलाई अर्थपूर्ण रूपले हेरिएको छ। नेपाल मामिलामा पनि अमेरिका र चीनको फरक फरक मत रहँदै आएको छ।
"४४ जना सहसचिवको सरुवा, को कहाँ?",काठमाडौं : सरकारले ४४ जना सहसचिवको सरुवा गरेको छ। मंगलबार बसेको मन्त्रिपरिषद् बैठकले एकैपटक ४४ सहसचिवको सरुवा गरेको हो। सरुवा हुनेमा नवनियुक्तदेखि विभिन्न मन्त्रालयमा कार्यरत सहसचिव रहेको संघीय मामिला तथा सामान्य प्रशासन मन्त्रालयले जनाएको छ। सरुवा हुनेमा संघीय मामिला मन्त्रालयमा रहेका अर्जुन भण्डारी प्रधानमन्त्री कार्यालय सरुवा भएका छन् भने भरत खनाल प्रदेश प्रमुखको कार्यालय सुदूरपश्चिममा सरुवा भएका छन्। को कहाँ सरुवा भए? हेर्नुस् सूची
हाम्रो विकासको मोडेल विवाहको भोजभतेरजस्तै भएको छ : सीके राउत,"काठमाडौं : जनमत पार्टीका अध्यक्ष सीके राउतले नेपालमा विकासको गलत मोडेल अभ्यास भइरहेको बताएका छन्। सरकारले प्रस्तुत गरेको विनियोजन विधेयकका सिद्धान्त र प्राथमिकतामाथि भइरहेको छलफलमा बोल्दै राउतले सरकार ठूल्ठूला भवन, चौडा सडक, विमानस्थललाई विकासको मानक मान्नु गलत रहेको बताए। उनले एयरट्राफिक नै नपुग्ने विमानस्थल निर्माण गरे पनि तलब नपाएर प्रहरीहरू रुनु परेको बताए। 'हामीले एयर ट्राफिक नै नपुग्ने विमानस्थल बनाइरहेका छौं। तर प्रहरीले तलब नपाएर रुनु परेको छ। स्वास्थ्य सेवा दिन पाइरहेका छैनौं। तर डाँडाडाँडामा भ्युटावर बनाइरहेका छौं। सडकमा प्रतिघन्टा सय वटा गाडी गुड्दैन। तर प्रत्येक सडक चार लेन र छ लेन बनाउनुपर्छ भनेर लहैलहैमा लागेका छौं,' उनले भने। विकास भनेकै ठूला भवन, फराकिला सडक र विमानस्थल भनेर बुझिदिँदा अर्थतन्त्रको यो हविगत भएको उनको भनाइ छ। उनले विवाहमा दुल्हादुल्हीको मन हेर्नुपर्नेमा हामी भोजभतेरतिर लागेको उदाहरण दिए। 'दुल्हादुल्हीको मन मिल्यो कि मिलेन हेर्नुपर्नेमा हामीले ठूलो तामझाम गर्छौं। ऋणै काढेर सुन किन्छौं। भोजभतेर गर्छौं। हाम्रो अर्थतन्त्र पनि त्यही भएको हो,' उनले भने। उनले अर्थमन्त्रीलाई आगामी बजेट मानव केन्द्रित बनाउन आग्रह गरे। 'आगामी बजेटले कोही पनि भोकै नहोस्। कोही पनि स्वास्थ्य सेवाबाट वञ्जित नहोस्। कोही पनि सामाजिक सुरक्षाबाट वञ्चित हुन नपरोस्,' उनले भने।"
टोपबहादुर रायमाझीको घरमा प्रहरी छापा,काठमाडौं : नेकपा एमालेका सचिव टोपबहादुर रायमाझीको घरमा प्रहरीले छापा मारेको छ। नक्कली भुटानी शरणार्थी प्रकरणमा मुछिएपछि प्रहरीले रायमाझीको घरमा छापा मारेको हो। प्रहरीको विशेष टोलीले मंगलबार ललितपुरको सातदोबाटोस्थित उनको घरमा छापा मारेको हो। प्रहरी स्रोतका अनुसार स्थानीय जनप्रतिनिधिको रोहवरमा उनको घरमा छापा मारेको हो। एमालेका बहालवाला सांसदसमेत रहेका रायमाझी नक्कली भुटानी शरणार्थी प्रकरणमा मुछिएपछि प्रहरीले पक्राउ पूर्जी जारी गरेको थियो। पक्राउ पूर्जी जारी भएसँगै उनी सम्पर्कविहीन भएका थिए। उक्त घटनामा रायमाझीका छोरा सन्दीप भने पक्राउ परिसकेका छन्।
नवलपरासीको भूभाग भूगोल म्यापमा अन्य देशमा परेको भन्दै सांसदले गराए सरकारको ध्यानाकर्षण,"काठमाडौं : राष्ट्रिय प्रजातन्त्र पार्टीका सांसद ध्रुवबहादुर प्रधानले नवलपरासी पश्चिम सुस्ता गाउँपालिका४ को भूभाग नेपालको भूगोल म्यापमा नदेखिएको भन्दै सरकारको ध्यानाकर्षण गराएका छन्। मंगलबार प्रतिनिधिसभा बैठकमा बोल्दै सांसद प्रधानले नवलपरासी पश्चिम सुस्ता गाउँपालिका४ को पक्लिहवा र अर्को एक क्षेत्र भूगोल म्यापमा अन्य देशमा परेको भन्दै सरकारको ध्यानाकर्षण गराएका हुन्। सो क्षेत्र भूगोल म्यापमा अन्य देशमा परेकाले बैंकहरूले जग्गा धितो राखेर पैंसा दिन समेत नमानेको संसदलाई जानकारी गराए। आकस्मिक हेलिकोप्टर अवतरण गराउनुपर्यो भने नमिलेको उनले गुनासो पोखे। उनले भने, 'नवलपरासी पश्चिम सुस्ता गाउँपालिका वडा नम्बर ४ पक्लिहवा र अर्को एक एयरमा बैंकले जग्गा धितो राखेर पैसा दिँदैन। त्यतिमात्रै होइन आकस्मिक रुपमा हेलिकोप्टर अवतरण गराउनुपर्यो भने त्यो भने मिल्दैन। यसको कारण ती क्षेत्र भूगोल म्यापमा कुनै अर्कै देशमा पर्दोरहेछ। यसबारे सरकारले प्राथमिकत दिएर छानविन गरोस्।' यस्तै, सांसद प्रधानले माओवादी र मधेश आन्दोलनका क्रममा सुरक्षाका दृष्टिकोणले कृषि विकास बैंक र राष्ट्रिय वाणिज्य बैंक बेलबारीबाट बर्दघाट सारिएको र पुन:बर्दघाटमै सार्ने व्यवस्था गरिदिन माग गरे।"
विभिन्न बहानामा भत्काइएका सडक वर्षात्अघि बनाइयोस् : प्रदीप पौडेल,"काठमाडौं : नेपाली कांग्रेसका सांसद प्रदीप पौडेलले विभिन्न बहानामा भत्काइएका सडक पुनर्निमार्णका लागि सरकारसँग माग गरेका छन्। मंगलबार प्रतिनिधिसभा बैठकमा बोल्दै सांसद पौडेलले खानेपानीका पाइप र बिजुलीका तार भूमिगत गराउने नाममा भत्काइएका सडक वर्षात् लाग्नुअघि बनाउन सरकारको ध्यानाकर्षण गराएका हुन्। उनले भने,'खानेपानीको पाइप बिछ्याउनेदेखि बिजुलीका तार भूमिगत गराउने नाममा सडक बारम्बार खनिराखेको छ। भत्काइएका सडक वर्षात्अघि बनाउन सरकारसँग माग गर्दछु।' उनले फुटपातमा निर्माण सामग्री राखेर सडक अस्तव्यस्त भएको बताए। उनले सरकारका विभिन्न निकायहरूबीच समन्वयन हुन नसक्दा विकासले गति लिन नसकेको बताए।"
जसपाको केन्द्रीय कार्यकारिणी समिति बैठक भोलि,"काठमाडौं : जनता समाजवादी पार्टी, नेपालको केन्द्रीय कार्यकारिणी समितिको बैठक बुधबार बस्ने भएको छ। विधान अधिवेशन, सरकारमा सहभागिता लगायतका समसामयिक विषयमा निर्णय गर्न बैठक बोलाइएको हो। बैठक पार्टी कार्यालयमा बिहान ११ बजे बस्ने छ।"
नक्कली भुटानी शरणार्थी प्रकरणमा अनुसन्धान प्रक्रियालाई सघाउने एमालेको निर्णय,"काठमाडौं : नेकपा एमालेले नक्कली भुटानी शरणार्थी प्रकरणमा अनुसन्धान गर्ने प्रक्रियालाई सघाउने निर्णय गरेको छ। पार्टी कार्यालय च्यासलमा बसेको एमाले सचिवालय बैठकले एमाले कानुन र विधिको शासन मान्ने पार्टी भएकाले विधिपूर्वक कानुन पूर्वक अनुसन्धान गर्ने प्रक्रियालाई सघाउनुपर्ने निर्णय गरेको एमाले प्रचार विभाग प्रमुख पृथ्वीसुब्बा गुरुङले जानकारी दिए। एमाले सचिव टोपबहादुर रायमाझीको नाम अनुसन्धानको सन्दर्भमा आएको भन्दै एमालेले पार्टीबाट कारबाही गर्न हतार नगर्ने समेत जनाएको छ। बैठकले बैशाख २८ गतेदेखि सुरु हुने केन्द्रीय कमिटी बैठकका लागि विभिन्न १० वटा एजेण्डा तयार गरेको गुरुङले बताए। केन्द्रीय कमिटी बैठकमा राजनीतिक घटनाक्र, अध्यक्षको राजनीतिक प्रतिवेदन पेस, मिसन ग्रासरुटको प्रतिवेदन पेस लगायतका एजेण्डामाथि छलफल हुने गुरुङले जानकारी दिए।"
सरकारले भ्रष्टाचारविरुद्ध फाइल होइन फायर खोल्नुपर्छ : विश्वप्रकाश शर्मा,काठमाडौं :नेपाली कांग्रेसका महामन्त्री विश्वप्रकाश शर्माले कुनै दबाबविना भ्रष्टाचारका विरुद्ध राज्य लाग्नुपर्ने बताएका छन्। प्रतिनिधिसभाको मंगलबारको बैठकमा आर्थिक वर्ष २०८०८१ का लागि विनियोजन विधेयकका सिद्धान्त र प्राथमिकता सम्बन्धमा भएको छलफलका क्रममा शर्माले दबाबलाई पन्छाएर नक्कली भुटानी शरणार्थीका विषयमा खोलिएको फाइल निष्कर्षमा पुराउनुपर्ने र भ्रष्टाचारविरुद्ध फाइल नभएर फायर खोल्नुपर्ने बताए। उनले नक्कली शरणार्थी प्रकरणमा निर्दोष फस्न नहुने र दोषी बच्न नहुने बताए । शर्माले भ्रष्टाचारको छानबिनका लागि कुनै हदम्याद राख्न नहुने धारणा राखे। त्यस्तै उनले मुलुकको अहिलेको व्यवस्थाले मुलुकमा विदेशी लगानी भित्राउन नसकिने जिकिर गरे । गैरआवासीय नेपालीको नागरिकताको विषयलाई अड्काएर राखिएका कारण पनि लगानीमा समस्या हुन सक्ने उनले बताए। सरकार र नीति क्षेत्रको काम स्पष्टरुपमा बाँडफाँट गरेर काम गर्नुपर्ने भन्दै उनले ठूला लगानीका आयोजना र विकास निर्माण राज्यले गर्नुपर्ने बताए।
नक्कली भुटानी शरणार्थी प्रकरणमा थप दुई जना पक्राउ,"काठमाडौं : नक्कली भुटानी शरणार्थी प्रकरणमा थप दुई जना पक्राउ परेका छन्। प्रहरीले उनीहरूलाई काठमाडौंको शंखमुलबाट पक्राउ गरेको हो। पक्राउ पर्नेमा टोखाका रामशरण केसी र मोरङका गोविन्द चौधरी रहेको काठमाडौं उपत्यका अपराध अनुसन्धान कार्यालयका सूचना अधिकारी रविन्द्र रेग्मीले जानकारी दिए। प्रहरीले यस प्रकरणमा पूर्व गृहसचिव टेकनारायण पाण्डेसहित सात जनालाई पक्राउ गरिसकेको छ। पक्राउ पर्नेमा पूर्व गृहमन्त्री रामबहादुर थापाका सुरक्षा सल्लाहकार इन्द्रजित राई, केशव दुलाल, सानु भण्डारी, सागर राई, सन्देश शर्मा, टंककुमार गुरूङ र एमाले सचिव टोपबहादुर रायमाझीका छोरा सन्दीप रायमाझी छन्।"
लुम्बिनी प्रदेश योजना आयोग उपाध्यक्षमा डा केसी नियुक्त,लुम्बिनी : लुम्बिनी प्रदेश सरकारले प्रदेश योजना आयोगको उपाध्यक्षमा डा नहकुल केसीलाई नियुक्त गरेको छ। प्रदेश सरकार मन्त्रिपरिषद्को आज बसेको बैठकले दाङ तुलसीपुर उपमहानगरपालिका६ का स्थायी बासिन्दा डा केसीलाई प्रदेश योजना आयोजनाको उपाध्यक्षमा नियुक्त गर्ने निर्णय गरेको प्रदेश सरकारका मन्त्री तथा प्रवक्ता सन्तोषकुमार पाण्डेयले जानकारी दिए। मुख्यमन्त्री अध्यक्ष रहने आयोगमा पाँच सदस्य समिति रहने गर्छ। जसमा उपाध्यक्ष र चार जना सदस्य मुख्यमन्त्रीले नियुक्त गर्ने प्रावधान रहेको छ। उपाध्यक्षमा नियुक्त केसी स्थानीय शासन तथा गरिबी निवारणको क्षेत्रमा क्रियाशील छन्। लामो समयदेखि स्थानीय विकासको क्षेत्रमा क्रियाशील डा केसीले ग्रामीण तथा स्थानीय विकासमा विद्यावारिधि गरे।
विराटनगरबाट सुनका गहनासहित दुईजना पक्राउ,"विराटनगर : कारमा सवार रहेका दुईजनालाई विराटनगरबाट सुनका गहनासहित प्रहरीले सोमबार राति पक्राउ गरेको छ । विराटनगर महानगरपालिका९ ठाकुरबारी रोडबाट ४५ वर्षीय इन्द्र विक र ४० वर्षीय गोविन्द विक पक्राउ परेका हुन् । सुनसरीको इटहरी उपमहानगरपालिका१० मा बस्दै आएका उनीहरू बागमती प्रदेश ०१०२८ च २८४६ नम्बरको कारमा सवार थिए । वडा प्रहरी कार्यालय विराटनगरबाट डीएसपी विजय श्रेष्ठको नेतृत्वमा खटिएको टोलीले राति ९ बजेतिर उनीहरुलाई पक्राउ गरेको हो । प्रहरीका अनुसार रातको समयमा विराटनगरको ठाकुरबारी रोडमा रहेको आरके जेम्स ज्वेलर्समा गहना बेच्न खोज्दै गर्दा शंका लागेपछि उनीहरूमाथि प्रहरीले खानतलासी गरेको थियो । पक्राउ परेकाको साथबाट पोतेमा प्रयोग गरिने विभिन्न डिजाइनका २ सय ३९ थान सुनका गहना बरामद भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार जम्मा सुन ९ तोला ४३ लाल छ । त्यसको बजार मूल्य ११ लाख बढी रहेको प्रहरीले जनाएको छ । सुनसँग सम्बन्धित बिल नभएको र ओसारपसार तथा बिक्रीको प्रक्रिया पूरा नगरेको पाइएपछि विकद्ववयलाई पक्राउ गरिएको दाहालले बताए । उनीहरुको साथबाट ९८ हजार ३ सय रूपैयाँ पनि प्रहरीले बरामद गरेको छ । कार, सुनका गहना र नगदसहित पक्राउ परेका दुवै जनालाई आवश्यक अनुसन्धान एवं कारबाहीका लागि मंगलबार राजस्व अनुसन्धान कार्यालय इटहरीको जिम्मा लगाइएको डीएसपी दाहालले बताए । पक्राउ परेकाले भने इटहरीमा आफूहरूको सुनका गहना बनाउने कारखान रहेको बताएका छन् । उनीहरूले भनेको कारखानाका बारेमा प्रहरीले अनुसन्धान थालेको छ । विराटनगरका व्यापारीले अर्डर गरे अनुसारको सुनका गहना तयार पारेर बिक्रीका लागि ल्याइएको उनीहरूले प्रहरीलाई बताएका छन् । तर, उनीहरूको साथमा सुनसँगसम्बन्धित बिल भने थिएन ।"
सुशासन कायम गर्न अन्तिम लडाइमा छु : प्रचण्ड,"काठमाडौं : प्रधानमन्त्री पुष्पकमल दाहाल 'प्रचण्ड'ले सरकारले तीन विषयमा मुख्यरुपमा काम गरिरहेको बताएका छन् । काभ्रेको महाभारत गाउँपालिकामा सडक शिलान्याश कार्यक्रममा पुगेका प्रचण्डले सरकारले समाजिक न्याय, सुशासन र विकास निर्माणमा काम गरिरहेका बताएका । आफ्नो नेतृत्वमा रहेको सरकारले यी विषयमा विशेषरुपले काम गरिरहेको बताउँदै सुशासन कायम गर्नका लागि नयाँ लडाइमा रहेको बताए । सुशासन कायम गर्न र भ्रष्टाचार नियन्त्रण गर्नका लागि अहिले सरकारले कदम चालिरहेको उनको भनाइ छ। उनले यो कदममा विगतमा जस्तो सरकारलाई जनता र पार्टीको सहयोग चाहिने बताए । सुशासन कायम गर्ने विषयमा अघि बढेका कामहरूमा सरकार पछि नहट्ने समेत प्रचण्डले उद्घोष गरे । महाभरत गाउँ पालिकामा विद्युतको केन्द्रीय प्रसारण लाइन उद्धघाटन गर्दै प्रचण्डले छिटै भारतको भ्रमण गर्ने र विद्युत क्षेत्रको विषयमा छलफल अघि सार्ने बताए । 'हामी अहिले विद्युत उत्पादन गरेर भारतलाई बिक्री गरिरहेका छौं, अब विद्युत उत्पादन वृद्धि गरेर छिटै अन्य मुलुकमा समेत बिक्राका लागि पहल गर्नेछौं,' उनले भने । काभ्रे र सिन्धुलीको सिमाना भएर बग्ने कोखाजोर खोलामा जलासयसहितको एक सय १० मेगावाटको विद्युत उत्पादनको विषयमा सरकारले काम गर्ने बताए। हिजो विभेदमा परेको क्षेत्रलाई अगाडि बढाउने नीति लिएको पनि दाहालले बताए । विकासमा पछाडि परेका क्षेत्रलाई प्राथमिकतामा राखेर विकासमा काम अगाडि बढाएको बताउँदै त्यही अनुरुप महाभारत गाउँपालिकाको पनि पहिलाका र अहिलेको तुलनामा फरक पाएको उनले बताए । अबको दुई वर्षमा कुनैपनि घर विद्युतविहीन नहुने उनको भनाइ छ।"
अर्थमन्त्रीलाई विश्वप्रकाशको सुझाव : बजेटको आकार घटाउनुभन्दा पुँजीगत खर्च बढाउने रणनीति तयार गरौं,"काठमाडौं : नेपाली कांग्रेस सांसद विश्वप्रकाश शर्माले बजेटको आकार घटाउनुभन्दा पुँजीगत खर्च बढाउन रणनीति तर्जुमा गर्नुपर्नेमा सुझाव दिएका छन्।मंगलबार प्रतिनिधिसभा बैठकमा बोल्दै सांसद शर्माले पुँजीगत खर्च बढाउन कानुन, नीति र रणनीति आवश्यक रहेको भन्दै अर्थमन्त्रीको ध्यानाकर्षण गराए। उनले भने, 'बजेटको आकार घटाउने होइन। पुँजीगत खर्च बढाउन कानुन,नीति र रणनीति तर्जुमा गरौं।' व्यापार घाटा कम गर्न उत्पादन र व्यापार बढाउनुपर्नेमा जोड दिए। उनले प्रशासनिक सेवाहरू झन्झटिला हुँदै गएको भन्दै त्यसमा सुधार आवश्यक रहेको बताए। सांसद शर्माले युवाहरूलाई स्वदेशमै रोजगारीको अवसर सृजना गर्नुपर्नेमा जोड दिए। त्यसका लागि अर्थमन्त्रीले बैंकिङ सहजताको नीति बनाउनुपर्ने उनको सुझाव छ। उनले भने,'अबको दशकमा व्यापार गर्न हजारौं युवाहरू तम्तयार छन्। सामेल छन्। तरकारी र फलफूल उत्पादनको कुरामा । गाई पालनको विषयमा । दु्ग्ध उत्पादनको विषयमा माछामासु उत्पादनको विषयमा । तिनलाई बैंकिङ सहजताको नीति बनाउने कुरामा अर्थमन्त्रीज्यूले ध्यानदिनुपर्छ।' मुलुकको आर्थिक अवस्था कमजोर भएकाले कारण निजी क्षेत्र समस्यामा परेको भन्दै सरकारले आफ्नो नीति सुधार गरेर गरिखान दिने वातावरण बनाउनुपर्ने बताए। उनले मुलुक आत्मनिर्भार नभएसम्म विकास संभव नहुने बताए। उनले भने,'सिमेन्टमा हामी आत्मनिर्भर भयौं, निर्यात सुरू गरेका छौं। जुत्तामा आत्मनिर्भर भयौं निर्यातामार्फत् अरबौं रुपैयाँ आयात भइरहेको छ। जनतालाई गाउँमा खानेपानी पुर्याउने सरकारले हो। जुत्ता पुर्याउने नीजि क्षेत्रले हो। गाउँमा स्कुल र अस्पताल पुर्याउने सरकारले हो। मोजा पुर्याउने नीजि क्षेत्रले हो।गाउँमा बाटो पुर्याउने सरकारको हो तर टोपी र गन्जी पुरयाउने नीजी क्षेत्रले हो।' उनले लगानीमैत्री वातावरण बनाउन नसकेको बताए।"
अर्थमन्त्री राष्ट्रिय सभामा जाने भएपछि प्रतिनिधि सभाको बैठक आधा घण्टा स्थगित,काठमाडौं : प्रतिनिधि सभाको बैठक आधा घण्टा स्थगित भएको छ। अर्थमन्त्री डा प्रकाशशरण महत राष्ट्रिय सभामा विनियोजन विधेयकका सिद्वान्त र प्राथमिकताका विषयमा उठेका प्रश्नको जवाफ दिन जाने भएपछि आधा घण्टा लागि प्रतिनिधि सभाको स्थगित भएको सभामुख देवराज घिमिरेले जानकारी दिए। उनका अनुसार आधाघण्टा पश्चात बैठक पुन : बस्नेछ। प्रतिनिधि समामा पनि विनियोजन विधेयकका सिद्वान्त र प्राथमिकताका विषयमा छलफल जारी छ।
राजस्व चुहावट नियन्त्रण गर्न सरकार कठोर बन्छ : अर्थमन्त्री,काठमाडौं : अर्थमन्त्री डाप्रकाशशरण महतले आगामी आर्थिक वर्षमा अर्थतन्त्रलाई चलायमान बनाउन सरकारको ध्यान केन्द्रीत हुने बताएका छन्। मंगलबार राष्ट्रियसभा बैठकमा आगामी आर्थिक वर्षका लागि विनियोजन विधेयकका सिद्धान्त र प्राथमिकताको छलफलमा उठेका प्रश्नको जवाफ दिँदै अर्थमन्त्री महतले अर्थतन्त्रलाई चलाउन बनाउनका लागि समयमा नै पुँजीगत खर्च र मौद्रीक नीति खुकुलो पार्दै अघि नीति अबलम्वन गरिने बताए । उनले समयमा नै पुँजीगत खर्च र मौद्रीक नीति खुकुलो पार्दै अघि बढेपछि राजस्वको दायरा बढ्ने धारणा राखे। अन्तिम समयमा मात्रै खर्च गर्ने प्रवृतिलाई अन्त्य गर्नका लागि पहिलो दिनदेखि महिना महिनामा अनुगमन गर्ने उनले बताए। मन्त्री महतले राजस्व चुहावट नियन्त्रणका लागि सरकार कठोर गम्भीर भएर लाग्ने जिकिर गरे। उनले यो आर्थिक वर्षमा ८ प्रतिशत आर्थिक वृद्धि नहुने भन्दै आगामी वर्ष समावेशी र फराकिलो आर्थिक वृद्धिको लक्ष्यका साथ सरकार अघि बढेको बताए । उनले करमा केहि घरनालाई पोस्ने काम अहिलेको सरकारबाट नहुने भन्दै समग्र जनता र देशलाई केन्द्रबिन्दुमा राखेर काम गर्ने प्रतिवद्धता जनाए। मुलुकको अर्थतन्त्रमा कसरी समृद्धि सिर्जना गर्ने भन्ने बोरमा केन्द्रीत हुनुपर्ने भन्दै उनले बिलासिताको वस्तुको आयात रोक्ने विषय मुख्य नभएको उल्लेख गरे। उनले अनावश्यक साधारण खर्च नगर्ने प्रतिवद्धता सहितको बजेट उन्मुख हुने पनि बताए। अर्थमन्त्री महतले देशको अर्थतन्त्रको वर्तमान स्थीतिलाई मध्यनगर राखेर नै बजेटका सिद्धान्त र प्राथमिकता प्रस्तुत गरेको बताए । अहिलेको चूनौतिपूर्ण अवस्थामा मुलुकको आगामी गन्तव्यलाई सिद्धान्त र प्राथमिकतामार्फत प्रस्तुत गरेको उनले बताए।
योजना आयोगको उपाध्यक्षमा डानहकुल केसी नियुक्त,"दाङ : लुम्बिनी प्रदेशको प्रदेश योजना आयोगको उपाध्यक्षमा डा। नहकुल केसी नियुक्त भएका छन् । मंगलबार बसेको मन्त्रिपरिषद् बैठकले स्थानीय विकास विज्ञ डा केसीलाई आयोजको उपाध्यक्षमा नियुक्त गरेको सरकारका प्रवक्ता सन्तोष कुमार पाण्डेयले जानकारी दिए। मुख्यमन्त्री अध्यक्ष रहने आयोगमा ५ सदस्य समिति रहने गर्दछ । जसमा उपाध्यक्ष,र चारजना सदस्य मुख्यमन्त्रीले नियुक्त गर्ने प्रावधान रहेको छ । लामो समयदेखि सामाजिक विकास क्षेत्रमा क्रियाशील डा केसी ग्रामिण तथा स्थानीय विकासमा विद्यावारिधि गरेका छन्। गरिबी निवारण कोषको पूर्वकार्यकारी निर्देशक समेत रहेका केसी अफगानिस्थानमा विकाससँग जोडिएर दशक बढी काम गरेका छन्। केसी तुलसीपुर उपमहानगरपालिका ६का स्थायी बासिन्दा हुन्।"
विकासको बहस क्वान्टिटीमा होइन क्वालिटीमा हुनुपर्छ : योगेश भट्टराई,"काठमाडौं : नेकपा एमाले सांसद योगेश भट्टराईले अर्थतन्त्र सुधारमा सरकारले गरेका प्रयास प्रयाप्त नभएको बताएका छन्। मंगलबार संसदमा आगामी आर्थिक वर्ष २०८०८१ को विनियोजन विधेयकका सिद्धान्त र प्राथमिकता सम्बन्धी छलफलमा भाग लिँदै सांसद भट्टराईले अर्थतन्त्र सुधारमा सरकारले गरेका प्रयास अपुग भएको बताएका हुन्। नेता योगेशले अर्थतन्त्र सुधारका लागि राष्ट्रियस्तरबाट बहस हुनुपर्ने बताए। उनले भने,'हिजो एकजना माननीयज्यूले भन्नु भएको थियो। अब झारफुकले हुँदैन। सजरी नै गर्नुपर्छ। म अझै थप्न चाहन्छु। मान्य सदस्यको भनाइमा। सर्जरी त गर्ने हो। तर उपकरण ठिक छैन। डक्टर ठिक छैन। डक्टर बदल्ने कि उपकरण बदल्ने। त्यही काम नलाग्ने उपकरण र काम नलाग्ने डाक्टरले सर्जरी गर्न लगाउने। अब यो हो बहस। अब यो उपकरणले यो डक्टरले बिरामीको सर्जरी गर्न सक्दैन। बिरामीको मृत्यु अनिवार्य छ। बिरामी बचाउने हो भने राष्ट्रियस्तरमा बहस हुनु जरूरी छ।' सोमबार संसदमा राष्ट्रिय स्वतन्त्र पार्टीका सांसद डास्वर्णिम वाग्लेले अर्थतन्त्र सुधारमा झारफुकले पुग्दैन सर्जरी नै चाहिन्छ भन्ने अभिव्यक्ति दिएका थिए। उनले नक्कली भुटानी शरणार्थी प्रकरणमा राज्य संयन्त्र लाग्नु चिन्ताको विषय भएको बताए। उनले सो घटनाको निष्पक्ष छानबिन गरी दोषीलाई हदैसम्मको कारबाही हुनुपर्ने बताए। उनले भने,' विगतमा सुनिन्थ्यो मानिसहरू संगठित अपराधमा लाग्छन् र सरकार र खासगरी गृहमन्त्रालयले त्यसमाथि नियन्त्रण गर्छ। किनभने गृहमन्त्रालय कानुन कार्यान्वयन गर्ने निकाय हो। तर राज्य संयन्त्र नै संगठित अपराधमा संलग्न हुनु साँच्चिकै चिन्ताजनक विषय हो। अपराधको कुनै पार्टी ,जात ,धर्म, राष्ट्रियता र क्षेत्र हुँदैन।दोषीलाई कारबाही हुनुपर्छ। उनले स्वास्थ्य र शिक्षा क्षेत्रमा गुणस्तर आवश्यक रहेको बताए। विकासको बहस मात्रामा होइन क्वालिटीमा हुनु जरूरी रहेको उनको भनाइ छ। उनले भने,' विकासको बहस क्वान्टिटीमा होइन क्वालिटीमा हुनपर्छ।' यस्तै नेता भट्टराईले २०७८ को जनगणनामा बसाइ सराइको अवस्था डरलाग्दो देखिएको बताए।"
मन्त्रिपरिषद् बैठक सुरु,काठमाडौं : मन्त्रिपरिषद् बैठक सिंहदरवारमा सुरु भएको छ। प्रधानमन्त्री पुष्पकमल दाहाल प्रचण्डले समसमायिक विषयवस्तुमा छलफल गर्न बैठक बोलाएका हुन्। बैठकले नक्कली भुटानी शरणार्थी प्रकरणलगायत विषयमा छलफल गर्ने बताइएको छ।
'महामन्त्रीहरूले सामाजिक सञ्जालमा पार्टीभित्रको असन्तुष्टि व्यक्त गर्नु राम्रो होइन',"वीरेन्द्रनगर : नेपाली कांग्रेसका युवा नेता भुपेन्द्रजंग शाहीले पार्टीका महामन्त्रीद्वय गगन थापा र विश्वप्रकाश शर्माले सामाजिक सञ्जालमा पार्टी भित्रको असन्तुष्टि व्यक्त गर्नु गैर जिम्मेवारीपन भएको बताएका छन्। पार्टीभित्र बृहत्तर सुधार र रूपान्त्रणको अभियान थालेका युवा नेता शाहीले आफ्नो गृह प्रदेश कर्णाली आएर मंगलबार पत्रकार भेटघाट कार्यक्रम आयोजना गरी यस्तो बताएका हुन्। कांग्रेस महामन्त्री थापाको पार्टीभित्रको असन्तुष्टिहरू सामाजिक सञ्जालमा आयो। अर्का महामन्त्री शर्माको पनि सामाजिक सञ्जालमा असन्तुष्टिहरू आइरहेका छन्। उनले भने, 'पार्टीका महामन्त्रीहरूले आफ्ना असन्तुष्टिहरू सामाजिक सञ्जालमा राखेर टाउको लुकाउने की पार्टी भित्र ठोस कदम चाल्ने ? पार्टीको नेतृत्वले उहाँहरू माथि अन्याय गरेकै हो भने पार्टीको विशेष महाधिवेशन बोलाउने उहाँहरूको हिक्मत छ ? हैन भने सामाजिक सञ्जालमा साहित्यिक रूपमा स्टाटस लेखेर उम्कने छुट उहाँहरूलाई पनि छैन्। यो उहाँहरूको गैर जिम्मेवारी पन हो।' उनले पछिल्लो समय कांग्रेसका युवा नेताहरू गुरु घिमिरे, रञ्जीत कर्ण, मधु आचार्य, देवराज चालिसे, डा गोविन्द पोख्रेल, भरत खड्का लगायतले थालेको पार्टी सुधार र रूपान्त्रणको अभियान कुनै पनि गुट केन्द्रित नभएर समग्र पार्टी रूपान्त्रणको अभियान भएको बताए। उनले भने, 'पार्टीको महाधिवेशनमा हामी को कसको पक्षमा उभियौँ भन्ने कुरा प्रमुख होइन। अहिले पार्टीको नेतृत्व र पदाधिकारीहरूले पार्टी हितमा काम गर्न नसक्दा नेपाली कांग्रेस जस्तो लोकप्रिय पार्टी कम्जोर बन्दै गएको छ। हामीले त पार्टीमा सुधार र रूपान्त्रणको अभियान थालेर मुलुकभरी निराश कांग्रेसजनहरूमा जागरणको ऊर्जा थप्ने काम गरेका हौँ। यो अभियान मेची महाकाली नै चलाइनेछ।' कांग्रेस युवा नेताहरूले थालेको पार्टी सुधार तथा रूपान्त्रण अभियानका कर्णाली प्रदेश संयोजक समेत रहेका नेता शाहीले मुलुकमा हाम्रै पार्टीको समर्थनको सरकारले जनजीविका सवालहरूलाई सम्बोधन गर्न नसकेको बताए। उनले भने, यो मुलुकमा सरकार त छ। तर जनताको पक्षमा काम गर्ने कुरामा सरकार असफल छ। यसले कांग्रेस पार्टीलाई समेत हानी गरेको छ। यसका विरुद्धमा हामी कठोर भएर बोल्नुपर्ने अवस्था आएको छ।'"
शैक्षिक क्षेत्र सुधारका लागि सरकारले कुनै कसर बाँकी राख्दैन : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले मुलुकको शैक्षिक क्षेत्रको सुधारका लागि सरकारले कुनै कसर बाँकी नराख्ने बताएका छन्। नेपाल शिक्षक महासंघ राष्ट्रिय समितिले मंगलबार प्रधानमन्त्री निवास बालुवाटारमा बुझाएको ज्ञापनपत्र बुझ्दै उनले विगतदेखि नै थाती रहेका केही विषयमा सरकारले स्पष्ट दृष्टिकोणका साथ निर्णय गर्ने बताए। प्रधानमन्त्री प्रचण्डले शिक्षकका समस्याका बारेमा आफू जानकार रहेकाले सम्बोधनको पहल गर्ने बताए। एकीकृत अखिल नेपाल शिक्षक संगठनका अध्यक्ष शंकर अधिकारी अनुसार महासंघले उच्चस्तरीय शिक्षा आयोगको प्रतिवेदन सार्वजनिक गर्न,सङ्घीय शिक्षा ऐन तत्काल जारी गर्न र आगामी आर्थिक वर्षको बजेटमा शिक्षक कर्मचारीका माग पूरा गर्न प्रधानमन्त्रीसमक्ष माग गरिएको हो। महासंघले विशेष गरी शिक्षा क्षेत्रका लागि कूल बजेटको २० प्रतिशत बराबरको रकम लगानी गर्न माग गरेको छ । विद्यालयमा कर्मचारीको दरबन्दी सिर्जना गरी विद्यालय कर्मचारीलाई दरबन्दी अनुसारको तलबभत्ताको प्रबन्ध गर्न, शिक्षक कर्मचारीको तलबभत्ता मासिक रुपमा उपलब्ध गराउन तथा शैक्षिक गुणस्तर वृद्धिका लागि पेसागत एवम् विषयगत तालिमको प्रबन्ध गर्न माग गरिएको अध्यक्ष अधिकारीले जानकारी दिए।"
वैदेशिक रोजगारीबाट फर्किँदा थप एउटा मोबाइल ल्याउन दिने सरकारको निर्णय,काठमाडौं : वैदेशिक रोजगारीबाट नेपाल फर्किँदा थप एउटा मोबाइल ल्याउन दिने सरकारले निर्णय गरेको छ। मंगलबार बसेको मन्त्रिपरिषद् बैठकले थप एउटा मोबाइल ल्याउन दिने निर्णय गरेको सञ्चार तथा सूचना प्रविधिमन्त्री रेखा शर्माले जानकारी दिइन्। यसअघि भन्सारले मोबाइल जफत गर्न थालेपछि सरकारको चर्को विरोध भएको थियो। प्रधानमन्त्री पुष्पकमल दाहाल प्रचण्डले यसबारे आवश्यक निर्णय गर्ने यसअघि नै बताएका थिए।
"राज्यका सबै अंगप्रति जनताको भरोसा टुट्दै गयो, आर्थिक संकट देखियो : महासचिव पोखरेल","काठमाडौं : एमालेका महासचिव शंकर पोखरेलले राज्यका सबै अंगप्रति जनताको भरोसा टुट्दै गएको टिप्पणी गरेका छन्। शक्ति पृथकीकरणको सिद्धान्तअनुरुप राज्यका निकायहरु चल्न नसक्दाको परिणाम आज राज्यका सबै अंगप्रति जनताको भरोसा टुट्दै गएको उनको भनाई छ । मुलुकलाई सही बाटोमा अघि बढाउन नियन्त्रण र सन्तुलन कायम गर्न शक्ति पृथकीकरणको सिद्धान्तलाई स्थापित गर्नुपर्ने पोखरेलको जोड छ। राज्य कमजोर हुने र सामाजिक अराजकता बढ्दै जाँदा चरम आर्थिक संकट उत्पन्न भएको पोखरेलले बताए। कानुन दिवसको अवसरमा शुभकामना दिँदै उनले भने, नियन्त्रण र सन्तुलनको सिद्धान्तको अभावमा राज्यका निकायहरुमा स्वेच्छाचारीता बढ्दै गएको छ । राज्य कमजोर हुने र सामाजिक अराजकता बढ्दै जाने आजको परिस्थितिले नै चरम आर्थिक संकट उत्पन्न भएको हो । पोखरेलले शक्ति पृथकीकरणको सिद्धान्तलाई स्थापित गरी अघि बढ्नुपर्नेमा जोड दिए।"
स्वतन्त्र एवं निष्पक्ष न्यायका पक्षमा क्रियाशील हुन प्रधानमन्त्रीको आग्रह,"काठमाडौं : प्रधानमन्त्री पुष्पकमल दाहाल प्रचण्ड ले स्वतन्त्र एवं निष्पक्ष न्यायका पक्षमा क्रियाशील हुन आग्रह गरेका छन्। कानुन दिवसका अवसरमा सामाजिक सञ्जालमार्फत् शुभकामना दिँदै प्रधानमन्त्री प्रचण्डले स्वतन्त्र न्यायपालिका, सरल, स्वतन्त्र एवं निष्पक्ष न्यायका पक्षमा क्रियाशील हुन सबै नेपालीलाई थप प्रेरणा मिल्ने विश्वास व्यक्त गरेका छन्। आज कानुन दिवस विविध कार्यक्रम आयोजना गरी मनाइँदै छ । नेपालमा प्रधान न्यायालय स्थापना भएको दिनलाई कानुन दिवसका रूपमा मनाउने गरिन्छ । नेपालमा प्रधान न्यायालय ऐन, २००८ बने पनि त्यसको लागू भने विसं २००९ वैशाख २६ गतेबाट लागू भएको थियो । सोही दिनको सम्झनामा प्रत्येक वर्ष वैशाख २६ गतेको दिनलाई कानुन दिवसका रूपमा मनाउने गरिएको छ । सर्वोच्च अदालतले उक्त दिवस प्रत्येक वर्ष मनाउने गरेको छ ।"
एमालेको सचिवालय बैठक आज बस्दै,"काठमाडौं : नेकपा (एमाले)को सचिवालय बैठक आज बस्ने भएको छ। केन्द्रीय कमिटी बैठकमा प्रस्तुत हुने एजेण्डा तय गर्न एमालेको सचिवालय बैठक पार्टी कार्यालय च्यासलमा दिउँसो २ बजे बस्ने एमाले प्रचार विभाग उपप्रमुख विष्णु रिजालले जानकारी दिए। एमालेले बैशाख २८ गतेदेखि केन्द्रीय कमिटीको बैठक बोलाएको छ। आज छलफल भएका एजेण्डालाई केन्द्रीय बैठकमा प्रस्तुत गरिनेछ। सोमबार महासचिव शंकर पोखरेलको अध्यक्षतामा पार्टीको केन्द्रीय कार्यालय, च्यासलमा बसेको केन्द्रीय कार्यालयको बैठकले छलफल गरी कार्ययोजना बनाएको छ। उक्त छलफलका विषय आजको बैठकमा प्रस्तुत हुनेछ।"
बजेट अधिवेशन (लाइभ),काठमाडौं : संसद बैठक सुरू भएको छ। बैठकमा आर्थिक वर्ष २०८००८१ को लागि विनियोजन विधेयकका सिद्धान्त र प्राथिमकता सम्बन्धमा छलफल जारी छ। बजेट अधिवेशन आइतबारदेखि सुरू भएको हो।
"प्रधानमन्त्री प्रचण्ड, ओली र देउवाबीच बालुवाटारमा भेटवार्ता","काठमाडौं : प्रमुख तीन दलका शीर्ष नेताबीच भेटवार्ता भएको छ। बालुवाटारमा प्रधानमन्त्री एवम् माओवादी केन्द्रका अध्यक्ष पुष्पकमल दाहाल प्रचण्ड, प्रमुख विपक्षी दल एमालेका अध्यक्ष केपी शर्मा ओली र नेपाली कांग्रेसका सभापति शेरबहादुर देउवा छलफल भएको ओलीका प्रेस संयोजक रामशरण बजगाईंले अन्नपूर्ण पोस्ट्लाई जानकारी दिए। तीन शीर्ष नेताबीच संसदीय सुनुवाई समिति, नक्कली भुटानी शरणार्थी प्रकरण र समसामयिक राजनीतिक विषयमा छलफल भएको जनाइएको छ। संवैधानिक परिषद् बैठकले सोमबार कायममुकायम प्रधानन्यायाधीश हरिकृष्ण कार्कीलाई प्रधानन्यायाधीशमा सिफारिस गर्ने निर्णय गरेको छ। सर्वोच्च अदालत १ फागुन २०७८ देखि प्रधानन्यायाधीविहीन छ। कांग्रेसमाओवादीका सांसदले तत्कालीन प्रधानन्यायाधीश चोलेन्द्रशमशेर जबराविरुद्ध महाभियोग प्रस्ताव दर्तापछि सर्वोच्च अदालत कायममुकायम प्रधानन्यायाधीशका भरमा छ। संविधानको धारा २९२ को उपधारा (१) मा संवैधानिक परिषद्को सिफारिसमा नियुक्त हुने प्रधानन्यायाधीश पदमा नियुक्ति हुनुअघि संघीय कानुनबमोजिम संसदीय सुनुवाइ हुने व्यवस्था गरिएको छ। संघीय संसद्का दुवै सदनका सदस्यहरू रहने गरी संघीय कानुनबमोजिम १५ सदस्यीय एक संयुक्त समिति गठन गरिने संवैधानिक व्यवस्था छ। तर सुनुवाइका लागि नेताहरुबीच मतभेद हुँदा संसदीय सुनुवाई समिति गठन हुन सकेको छैन। संवैधानिक प्रावधान अनुसार संवैधानिक परिषद् बैठकले सिफारिस गरेका व्यक्ति संसदीय सुनुवाइ समितिले अनुमोदन गरेपछि मात्रै राष्ट्रपतिले प्रधानन्यायाधीश नियुक्त गर्ने छन्। संवैधानिक परिषद्सम्बन्धी विधेयकसमेत संसदमा विचाराधीन छ। यसैगरी प्रहरीले नक्कली भुटानी शरणार्थी प्रकरणको अनुसन्धान गर्ने क्रममा केहीलाई पक्राउ गरिसकेको छ भने एमाले, कांग्रेस र माओवादीका नेता तथा उनीहरुका श्रीमती, छोराहरु पछिल्लो समयमा मुछिएपछि राजनीति वृत तरंगित बनेको छ। एमाले अध्यक्ष केपी शर्मा ओलीले सत्ता पक्षले गठबन्धनमा आवद्धलाई मुद्दा नचलाउने, पक्राउ पुर्जी जारी नगर्ने तर एमालेलाई विवादमा तान्न पक्राउ पुर्जी जारी गरेको आरोप लगाउँदै आएका छन्। उनीहरुबीच नक्कली भुटानी शरणार्थी प्रकरणको विषयमा पनि छलफल हुने बताइएको छ। पछिल्लो समय संसदमा समेत यो विषयले प्राथमिकता पाएका छन्। सांसदहरुले नक्कली भुटानी शरणार्थी प्रकरण, क्यान्टोनमेन्ट घोटाला, यति ओम्नि काण्ड, वाइडबडी लगायतका मुद्दाको छिनोफानो हुनुपर्ने तर्क गर्दै आएका छन्।"
मुगु हिमपहिरोमा पुरिएकाको खोज उद्धार अझै हुन सकेन,"मुगु : यही वैशाख २२ गते मुगु कार्मारोङ गाउँपालिका२ मुगुको च्यार्खु लेकमा हिउँ पहिरोमा पुरिएकाको खोज उद्धार हुन सकेको छैन। उक्त घटनामा पातारासी गाउँपालिका२ जुम्ला तल्फीगाउँका ३६ वर्षीय पुन्न सार्कीका हिउँमा पुरिएर मृत्यु भएको र ४० वर्षीय तारासिंह सार्की तथा ३६ वर्षीय वीरबहादुर बोहोरा बेपत्ता भएका थिए। कर्णाली प्रदेश सरकारले सोमबारदेखि खोज उद्धार टोली मुगु कार्मारोङ गाउँपालिकामा सोमबार पुर्याए पनि मृतकको शव पत्ता लगाउन सकिएको छैन। सशस्त्र प्रहरीको १०, नेपाल प्रहरीको ११ र दुई जना घटनाका प्रत्यक्षदर्शी गरेर २३ जनाको टोली घटनास्थलमा पुगेको तर उनीहरू नै जोखिम अवस्थामा रहेको कर्णाली प्रदेश सरकार आन्तरिक मामिला तथा कानून मन्त्रालय, विपद् शाखाका प्रमुख कृष्णबहादुर रोकायले जानकारी दिए। 'सुर्खेतबाट मुगु गमगढी हुँदै सुरक्षाको खोज तथा उद्धार टोलीलाई मुगुमा कार्मारोङ गाउँपालिका पुर्याइएको छ', उनले भने 'उनीहरू भएको ठाउँबाट घटनास्थलमा पैदल जान अझै पाँच घण्टा लाग्दो रहेछ।' हिमपात बढी र भौगोलिक कठिनाइका कारण उद्धार कार्य जटिल बनेको शाखा प्रमुख रोकायले बताए। कर्णाली प्रदेश प्रहरी कार्यालय सुर्खेतका प्रहरी प्रमुख प्रहरी नायब महानिरीक्षक भीमप्रसाद ढकालले सुरक्षा टोली सोमबारदेखि खोज उद्धारमा लागेको यद्यपि हराएको भनिएको ठाउँमा १० फिट जति हिमपात भएकाले हराएका भेट्टाउन नसकिएको बताए। उनले भने 'उनीहरू दिउँसो करिब छ घण्टा समय लगाएर घटनास्थल पुग्छन् तर साँझ बस्ने ठाउँ फर्किनुपर्छ। यसले गर्दा समस्या भइरहेको छ। आवश्यकतामा थप बल पनि पठाउँछौँ।' जिल्ला प्रशासन कार्यालय मुगुका प्रमुख जिल्ला अधिकारी मोहनबहादुर थापाले खोज उद्धार भइरहे पनि घटनास्थल सोली आकारको भएकाले घाम लाग्दा पग्लेर हिउँपहिरो थपिरहँदा समस्या भएको बताए। उनका अनुसार खोज उद्धारमा खटिए पनि टोली बेसक्याम्प आउनुपर्छ। बेपत्ताको खोजीमा जाँदा खोज उद्धार टोली नै जोखिममा रहेकाले अवस्था सोचनीय र संवेदनशील रहेको उनले बताए।"
जाजरकोटमा लम्पी स्किनको महामारी,"जाजरकोट : जाजरकोटमा जिल्लाभर लम्पी स्किन रोगको प्रकोप फैलिएको छ। प्रकोपबाट जिल्लाभरमा दुई सातायता २ सय २७ वटा पशुचौपाया मरेका छन्। पशुचौपायामा घाँटी, पुच्छर वरिपरिको भाग, पेट, थुनलगायत शरीरका विभिन्न भागमा गिर्खा देखा पर्ने, उच्च ज्वरो आउने, कचेरा लाग्ने, सिगान बग्ने तथा मुखबाट फिज धेरै निकाल्ने र अन्तमा मृत्यु हुने गरेको छ। खेती भित्र्याउने र लगाउने बेला पशु बिरामी परेपछि स्थानीय किसान चिन्तित छन्। सरकारी निकायबाट रोग नियन्त्रणका लागि प्रभावकारी कदम नचालिएको उनीहरूको गुनासो छ। सातवटै पालिकाको पशु स्वास्थ्य शाखाले उपलब्ध गराएको तथ्यांकअनुसार जिल्लाभर ७ हजार २ सय २८ वटा पशुचौपाया संक्रमति छन्। जसमध्ये जुनीचाँदे गाउँपालिकामा ६३ वटा पशुचौपाया मरेका छन्। गाउँपालिकाका पशु शाखा प्रमुख लालबहादुर विकले दिएको जानकारीअनुसार जुनीचाँदेमा हाल २ हजार २ सय पशुचौपाया संक्रमित भएका छन्। भेरी नगरपालिकामा ६० वटा पशुचौपायाको मृत्यु भएको छ। रोगबाट १ सय ८० वटा पशुचौपायामा संक्रमण फैलिएको पशु शाखा प्रमुख रत्नबहादुर डाँगीले जानकारी दिए। लम्पी स्किन रोगको प्रकोपबाट बारेकोट गाउँपालिमा ११ वटा पशुचौपाया मरेका छन्। रोगबाट एउटा भैंसी र १० वटा गोरुको ज्यान गएको पशु सेवा शाखा बारेकोटका भीमबहादुर चलाउनेले जानकारी दिए। त्यहाँ १ सय २१ गाई गोरु र ६ वटा भैंसी संक्रमित छन्। त्यस्तै प्रकोपबाट शिवालय गाउँपालिकामा २० वटा पशुचौपाया मरेको गाउँपालिका प्रमुख प्रशासकीय अधिकृत दलबहादुर बाठाले बताए। त्यहाँ यति संख्यामा पशुमा संक्रमण भएको भन्ने एकिन तथ्यांक छैन। वडा नम्बर ४ र ५ मा धेरै प्रकोप फैलिएको छ। नलगाड नगरपालिकामा ९ वटा पशुचौपाया मरेका पशु शाखा प्रमुख भेषजंग शाहले जानकारी दिए। छेडागाड नगरपालिकामा ५९ वटा पशुचौपाया मरेका छन्। नगरपालिका पशु स्वास्थ्य प्राविधिक बासुदेव खत्रीका अनुसार पालिकाभर ४ हजार २ सय ३७ वटा पशुचौपाया संक्रमित छन्। संक्रमितमध्ये ६ सय १५ वटा पशुचौपायामा सुधार आएको छ भने ३ हजार ३७ वटाको उपचार जारी छ। कुशे गाउँपालिकामा यो रोगको संक्रमण फैलिएको छ। त्यहाँ रोगबाट ५ वटा गोरु मरेको गाउँपालिका पशु शाखामा कार्यरत तुलबहादुर डाँगीले बताए। त्यहाँ ८० वटा गाईगोरु र १० वटा भैंसी संक्रमित भएका छन्। खेतीपाती गर्ने समय नजिकिँदै गर्दा पशुचौपाया लम्पी स्किन रोगबाट मर्न थालेपछि किसानहरू चिन्तित बनेका छन्। यो रोग सुरुमा भेरी नगरपालिकामा देखिएको थियो। भेरीबाट सुरु भएको रोग जिल्लाका सातवटै स्थानीय तहमा महामारीका रूपमा फैलिरहेको पशु अस्पताल तथा पशु सेवा कार्यालय जाजरकोटका प्रमुख कलमबहादुर महताराले बताए। रोगको प्रकोप बढ्दै गएकाले यसको नियन्त्रण गर्न विभिन्न पालिकाका प्राविधिकहरू परिचालन गरिएको छ। यो रोग लागेपछि पशुचौपायामा घाँटी, पुच्छर वरिपरिको भाग, पेट, थुनलगायत शरीरका विभिन्न भागमा गिर्खा देखा पर्ने, उच्च ज्वरो आउने, कचेरा र सिँगान बग्ने तथा मुखबाट फिज धेरै निकाल्ने, बाँझोपन हुने र गर्भ तुहिने पशु चिकित्सक रत्नबहादुर डाँगीले बताए। गाउँगाउँमा पशु प्राविधिक परिचालन लम्पी स्किन रोगको प्रकोप फैलिएपछि गाउँगाउँमा पशुचिकित्सक र पशु प्राविधिकहरू खटाइएको छ। महामारीकै रूपमा फैलिएको रोगलाई नियन्त्रण गर्न गाउँगाउँमा पशु चिकित्सक परिचालन गरिएको हो। पशु चिकित्सकहरूले धेरै प्रभावित क्षेत्रमा पुगेर संक्रमित पशुचौपायाको उपचार गर्न थालेका छन्। संक्रमणबाट पशुचौपायालाई बचाउन स्थानीय पालिकाहरूले गाउँगाउँमा शिविर नै राखेका छन्। जसमध्ये बारेकोट गाउँपालिकाले हालसम्म ६० हजारको औषधि खरिद गरी परिचालन गरेको छ। त्यहाँ थप औषधि आइतबार व्यवस्थापन गरिएको छ।शिवालय गाउँपालिकाले सबै वडामा पशु प्राविधिक परिचालन गरेको पालिकाले जनाएको छ। ९ वटै पशु प्राविधिकहरू खटाइएको छ। नलगाड नगरपालिका र छेडागाड नगरपालिकाले औषधिसहित पशु प्राविधिहरू खटाएको छ। तर, जुनीचाँदे गाउँपालिकाले प्राविधिक परिचालन गरे पनि औषधि गरेको छैन। कसरी रोग नियन्त्रण गर्ने भनेर बैठक तथा छलफल नै चल्न सकेको छैन। गाउँपालिकामा प्रमुख प्रशासकीय अधिकृत नहँुदा कार्यपालिका बैठक नै बस्न नसकेको स्रोतले जानकारी दिएको छ। भेरी नगरपालिकाले सबै वडामा औषधिसहित प्राविधिक परिचालन गरेको नगर प्रमुख चन्द्रप्रकाश घर्तीले जानकारी दिए।"
स्याङ्जाको दुई नगरपालिकाबाट पनि श्रम स्वीकृति,"स्याङ्जा : स्याङ्जाका दुई नगरपालिकाले श्रम स्वीकृति सेवा उपलब्ध गराउने कार्यको सुरुवात गर्दै सेवा सुरु गरेका हुन्। वालिङ र भीरकोट नगरपालिकाले सुरु गरेका हुन्। भीरकोटले करिब दुई साताअघि र वालिङले मंगलबारदेखि श्रम स्वीकृति सेवा सुरु गरेको दुवै पालिकाले जनाएका छन्। यसअघि श्रम स्वीकृति लिनका लागि बिभाग तथा प्रदेश स्तरीय श्रम कार्यालयमा जानुपर्ने बाध्यता थियो। सरकारले यही वैशाख १ गतेदेखि सो सुविधा अनलाइन माध्यमबाट स्थानीय पालिकाबाटै सेवासुविधा उपलब्ध गराउन सक्ने जनाएपछि पालिकाबाटै श्रमस्वीकृति सेवा उपलब्ध गराएको वालिङ नगरप्रमुख कृष्ण खाँणले जानकारी दिए। वैदेशिक रोजगारीका लागि साउदी अरब जान लागेका वालिङका सुजन श्रेष्ठले सो सेवा लिएका छन्। उनी पालिकाबाट सेवा लिने पहिलो सेवाग्राही हुन्। श्रम स्वीकृतिका लागि विभाग र प्रदेश धाउनुपर्ने वाध्यता हटाएर पालिकालाई जिम्मेवार बनाउँदै सेवा उपलब्ध गराउनु भनेको अत्यन्तै राम्रो निर्णय भएको उनले बताए। श्रम स्वीकृति पाउनका लागि राहदानी, पासपोर्ट साइजको एउटा फोटो, पारिवारिक विवरण, बैंक खाता ,व्यक्तिगत इमेल आइडी र सम्पर्क मोबाइल नम्बर, रोजगारदाताले दिएको सम्झौतापत्र, भिसाको प्रतिलिपिसहित स्थानीय तहको रोजगार सेवा केन्द्र निःशुल्क अनलाइन आवेदन दिन सकिने प्रावधान छ। वैदेशिक रोजगार कल्याणकारी कोष, सामाजिक सुरक्षा कोष र बिमा रकम बापत तिर्नुपर्ने शुल्क तोकिएको बैंक खातामा दाखिला गरेपछि श्रम स्वीकृति प्रक्रिया अगाडि बढ्ने र श्रम स्वीकृतिपत्र अनलाइनबाटै हुने भीरकोटका नगरप्रमुख गोविन्दकुमार आवेदन स्वीकृत वा अस्वीकृत भएको पनि अनलाइन मार्फत सेवाग्राहीले थाहा पाउन सक्नेछन्।"
आगो निभाउने क्रममा जलेर ५ जना गम्भीर घाइते,"सन्धिखर्क: अर्घाखाँचीको भूमिकास्थान नगरपालिकामा लागेको आगो निभाउने क्रममा जलेर पाँच जना गम्भीर घाइते भएका छन्। घाइते हुनेमा भूमिकास्थान२ तिरतिरे खोलाका ५५ वर्षीय पदम वेल्वासे, ३६ वर्षीय माधव वेल्वासे, ५२ वर्षीय घनश्याम वेल्वासे, ७२ वर्षीय पिताम्बर वेल्वासे र २६ वर्षीया अस्मिता वेल्वासे घाइते भएका हुन्। भूमिकास्थान नगरपालिका२ तिरतिरे खोलामा लागेको आगो स्थानीय पदम वेल्वासेको घरमा सल्किएपछि आगो निभाउने क्रममा स्थानीय ५ जना गम्भीर घाइते भएका हुन्। घाइतेलाई जिल्ला अस्पताल सन्धिखर्कमा उपचारपछि थप उपचारका लागि मिसन अस्पताल पाल्पा रिफर गरिएको जिल्ला प्रहरी कार्यालयका प्रमुख मुकुन्द रिजालले बताए। आगोले पदम वेल्वासेको घर जलेर नष्ट भएको प्रहरी प्रमुख रिजालले बताए।"
उपत्यकामा बढ्दो आर्थिक अपराध,"उपत्यकाको तीन जिल्लामध्ये काठमाडौंमा हुने आर्थिक अपराधको दर निकै उच्च छ। काठमाडौं : नेपाली नागरिकलाई नक्कली शरणार्थी बनाएर अमेरिका पठाउने प्रकरण अहिको चर्चाको घटना हो। जसले सदनसमेत तताएको छ। झूटो कागज तयार गरेर करोडौं रुपैयाँको ठगी गरेको आरोपमा बहालवाला सचिवदेखि पूर्वमन्त्रीका छोरा अनि सुरक्षाविज्ञसमेत प्रहरी नियन्त्रणमा छन्। उनीहरूले करोडौं रुपैयाँ ठगी गरेको भन्दै प्रहरीमा उजुरी परेको छ। केही दिन पहिले चाबहिल सरस्वतीनगरमा व्यापारी नीरा पाण्डेको दिउँसै बीभत्स हत्या भयो। घटनाको १० दिनपछि मात्रै प्रहरीले आरोपी नियन्त्रण लिन सफल भयो। पसलमा बस्दा लगाएको सिक्री लुटपाट गर्नकै लागि नीराको हत्या भएको प्रहरीको प्रारम्भिक अनुसन्धानमा देखिएको छ। अनुसन्धान अझै जारी रहेको प्रहरी अधिकारी बताउँछन्। कम्बोडिया पठाइदिन्छु भन्दै ३१ लाख ठगी गरेको आरोपमा गोरखाका सुदीप लामा प्रहरी नियन्त्रणमा छन्। उनलाई उपत्यका अपराध अनुसन्धान कार्यालयको टोलीले पक्राउ गरेको थियो। यी त पछिल्लो समय भएका केही प्रतिनिधि अपराधका घटना हुन्। उपत्यकाको प्रहरी कार्यालयहरूमा आर्थिक ठगी भएको भन्दै दैनिक दर्जनौं उजुरी दर्ता हुन्छन्। पछिल्लो समय उपत्यकामा हुने आर्थिक अपराधको ग्राफ उक्लिरहेको छ। दैनिकजसो चेक बाउन्स, विदेश पठाइदिने, ब्याज दिने, जागिर लगाइदिने र जग्गा बिक्रीका नाममा ठगीने व्यक्तिको संख्या बढेको छ। अझ बैंकिङ कसुरको उजुरीको संख्या ह्वात्तै बढेको छ। विश्वासमा परेर उधारो चेकमा कारोबार गर्दा पनि ठगिने व्यक्तिको संख्या बढ्दो छ। उपत्यका प्रहरी कार्यालय मेट्रो ले दिएको तथ्यांकअनुसार उपत्यकाको तीन जिल्लामध्ये काठमाडौंमा हुने आर्थिक अपराधको दर निकै उच्च छ। मेट्रोका प्रवक्ता हिमालय श्रेष्ठका अनुसार आर्थिक वर्ष ७८७९ मा काठमाडौंमा ४ हजार ५ सय ९ वटा आर्थिक अपराधका घटना दर्ता भए। ललितपुरमा २ सय ६९ र भक्तपुरमा ३ सय २३ उजुरी दर्ता छ। यो आर्थिक वर्ष सुरु भएपछि गत चैत महिनासम्म काठमाडौंमा ५ हजार ६ सय ७४ वटा आर्थिक अपराधका उजुरी दर्ता भए। ललितपुर ३ सय १३ र भक्तपुरमा ४ सय ८९ उजुरी दर्ता भए। यसमा सहकारी ठगी, वैदेशिक रोजगार ठगी, जग्गा किन्ने बेच्नेभन्दै ठगी, किर्ते, लिखत कसुर, जुवा, खोटाचलन, लागूऔषध, चन्दा संकलन, कालोबजार, हातहतियार, खरखजना र विस्फोटक पद्धार्थ, शरीर बन्धक, बैंकिङ कसुर, संगठित अपराधलगायतका घटना दर्ता भएका थिए। बंैकिङ कसुरको अनुसन्धान प्रहरीले गर्ने भन्ने अदालतको आदेशपश्चात् ठगी भयो भन्दै प्रहरी कार्यालय धाउनेको संख्या धेरै छ। श्रेष्ठ भन्छन्, नजिकको र आफन्त भन्दै आर्थिक कारोबार हुन्छ, पैसा लेनदेन भएपछि सम्बन्ध बिग्रन्छ अनि प्रहरीमा उजुरी पर्छ। जिल्ला प्रहरी परिसर काठमाडौंका प्रमुख, प्रहरी वरिष्ठ उपरीक्षक दानबहादुर कार्कीले पछिल्लो समय काठमाडांैमा आर्थिक अपराधका घटनामा वृद्धि भएको बताए। उनी भन्छन्, पछिल्लो समय काठमाडौंभित्र आर्थिक अपराधसम्बन्धी चेक बाउन्सका घटनामा उजुरी बढेको छ। काठमाडौंमा दैनिक चेक बाउन्स सम्बन्धी ३० देखि ३५ उजुरी प्रहरीकामा आउने गरेको छ, मासिक झन्डै एक हजारभन्दा बढी उजुरी आउँछन्, आर्थिक अपराधका घटनाबाट सजग हुनुपर्छ, उनले भने। डलर साटिदिन्छु, चिठ्ठा पारिदिन्छु, राम्रो रोजगारीमा विदेश पठाइदिन्छु भन्दै ठगी गर्नेको संख्यासमेत बढेको उनले जानकारी दिए। मेट्रोका प्रवक्ता हिमालय श्रेष्ठ भन्छन्, छिटो पैसा कमाउने प्रलोभनमा आर्थिक अपराध बढ्ने गरेको छ। धेरै महत्वाकांक्षा र चिनेजानेको मानिस भन्दै विश्वास गर्दा रकम हिनामिना हुने गरेको घटना धेरै छ। आर्थिक अपराधमा हुने ठगीबाट बच्न आफैं चनाखो हुनुपर्ने श्रेष्ठको सुझाव छ। भन्छन्, कानुनी तरिकाले रकम कारोबार गरांै। सामाजिक सञ्जाल र गफ सुनेकै आधारमा विश्वास गरेर पैसा दिन बन्द गरांै।"
"पहिचानवादीको झडपले उग्र रूप लिएपछि झापामा प्रहरीद्वारा अश्रु ग्यास प्रहार, दर्जन बढी घाइते",झापा : झापाको दमकमा सुरक्षाकर्मी र पहिचानवादीबीच मंलगबार साँझ झडप भएको छ। कोसी प्रदेशको पुनः नामाकरण हुनुपर्ने माग राख्दै आन्दोलनरत प्रदेश १ पुनः नामांकन संयुक्त संघर्ष समितिको पूर्वघोषित कार्यक्रम अनुसार दमकमा राँके जुलुस प्रदर्शन गर्ने क्रममा झडप भएको हो। झडपपछि दमक अशान्त बनेको छ। झडपका क्रममा सुरक्षाकर्मी र प्रदर्शनकारी गरी एक दर्जन बढी घाइते भएका छन्। घाइतेहरूको दमकस्थित लाइफलाइन अस्पताल र दमक अस्पतालमा उपचार भइरहेको छ। घाइतेहरूको थप विवरण आउन बाँकी छ। राँके जुलुसलाई रोक्न खोज्दा प्रदर्शनकारीहरूले प्रहरीमाथि ग्याँटिससहित ढुंगामुडा प्रहार गरेका थिए। प्रदर्शनकारीहरूले दमकको गणतन्त्र चोकमा जुलुस निकालेर सडकमा टायर बाल्दै प्रदर्शन गरेका थिए। प्रहरीले भीड नियन्त्रण गर्न अश्रु ग्याँस र छर्रा प्रहार गरेको बताइएको छ।
विराटनगरको कोसी अस्पतालमा जन्मिए शरीर जोडिएका जुम्ल्याहा बालिका,"विराटनगर : विराटनगरको कोसी अस्पतालमा एक महिलाले शरीर जोडिएका जुम्ल्याहा सन्तान जन्माएकी छन् । अस्पतालले यस्तो शिशु पहिलोपटक जन्मिएको जनाएको छ । चिकित्सकले यस घटनालाई अनौठो र दुर्लभ मानेका छन् । सप्तरीको कल्याणपुर घर भएकी ३७ वर्षीया दुखनीदेवी भगत चौधरीले शरीरको अगाडिको भाग जोडिएका जुम्ल्याहा सन्तान जन्माएकी हुन् । छातिदेखि पेटसम्मको भाग जोडिएका दुवै सन्तान छोरी हुन् । जन्मिँदा तौल ३४ किलोग्राम थियो । स्वास्थ्य अवस्था सामान्य रहेका जुम्ल्याहाको छातिदेखि माथि र पेटदेखि मुनिको भाग भने अलगअलग छन् । टाउको, मुख, आँखा, नाक, कान, हात र खुट्टालगायतका बाहिरी अंगहरु जोडिएका छैनन् । जुम्ल्याहा जन्माएकी महिलाले प्रष्टसँग आफ्नो घरठेगाना बताउन सकिरहेकी छैनन् । परिवारका सदस्य र आफन्त पनि अस्पतालको सम्पर्कमा आइपुगेका छैनन् । जसका कारण घरठेगाना,परिवारका सदस्य,आफन्तदेखि लिएर सुत्केरीको अन्य पृष्ठभूमि यकिन गर्न अस्पताललाई मुस्किल परिरहेको छ । उनी आफू सिरहाको लाहानमा डेरा गरेर बस्ने र पति (श्रीमान) आनन्द भगत चौधरीले त्यहीँ मिठाई बनाउने काम गर्ने गरेको बताउँछिन् । उनले आफू बिरामी परेपछि छिमेकी राधादेवी मण्डलले अस्पतालसम्म ल्याइदिएको र छोरा बिरामी परेकाले उनी पनि फर्किएर गएको बताइन् । मलाई यस्तो भएको सुनेपछि अर्काको मोटरसाइकल मागेर श्रीमान आउँदै हुनुहुन्थ्यो । तर, दुर्घटनामा परेर राजविराज अस्पतालमा भर्ना हुनु भयो भन्ने सुनें,उनले भनिन्, उहाँको खुट्टा भाँचियो अरे । अरु आफन्तले हामीलाई सहयोग गर्दैनन् । उनले यसअघिका आफ्ना २ सन्तान छोरी रहेको बताइन् । एउटी १० वर्षजति कि छ । उसले केही सहयोग गर्नसक्ने कुरै भएन,उनी भन्छिन्, अर्कीको बिहे भइसक्यो । उसको पनि नानी हुँदैछ । अस्पतालको बेडमा जुम्ल्याहा सन्तानको स्याहार गर्दै सुत्केरी आमा । तस्बिर : किशोर बुढाथोकी चिकित्सकको निगरानीमा जुम्ल्याहा सन्तानसहित उनलाई प्रसूति वार्डमा राखेर अस्पतालले नै उपचार गरिरहेको छ । अरु बिरामीका कुरुवाले उनको स्याहार गरिदिन्छन् । जुम्ल्याहालाई दूध खुवाउन मद्धत गर्छन् । कोसी अस्पतालका निमित्त मेडिकल सुपरिटेन्डेन्ट डा रविनराज सिंहका अनुसार सुत्केरीको आर्थिक अवस्था अति नै कमजोरजस्तो देखिन्छ । सुत्केरी व्यथाले च्यापेर अवस्था अन्तिम बनिसकेपछि अस्पताल भर्ना गरिएको थियो, उनले भने, शल्यक्रियामार्फत् प्रसूति गराएर शरीर जोडिएका जुम्ल्याहा बच्चा बाहिर निकालिएको हो । स्वास्थ्य अवस्था नाजुक देखिएपछि प्रसूति तथा स्त्रीरोग विशेषज्ञको टोलीले तत्काल शल्यक्रिया गरिदिएको उनको भनाइ छ । अस्पतालमा अहिले सुत्केरी र उनीबाट जन्मिएका जुम्ल्याहा सन्तान मात्रै छन् । शल्यक्रिया गरेको ५ दिन भइसक्दा पनि परिवारका सदस्य र आफन्त सम्पर्कमा आएका छैनन्,'डा सिंहले भने, अस्पताल ल्याएर एकजना महिलाले छाडेर गएको पाइयो । महिलालाई अस्पतालसम्म ल्याउनेका बारेमा पनि थाहा हुन सकेको छैन । अस्पतालले आफ्नै खर्चबाट सुत्केरी र जुम्ल्याहा शिशुको हेरचाह, स्याहार एवं उपचार गरिरहेको जानकारी उनले दिए । अस्पतालका अनुसार सुत्केरीका बारेमा थाहा पाउने कोहीपनि सम्पर्कमा नआएका कारण आगामी दिनमा थप समस्या हुने देखिन्छ । गर्भवती अवस्थाकी उनलाई यही वैशाख २१ गते बिहीबार बिहान ११ बजेतिर अस्पतालमा भर्ना गरिएको निमित्त मेसु सिंहले बताए । अस्पतालकी वरिष्ठ प्रसूति तथा स्त्रीरोग विशेषज्ञ डा अन्जु देवको नेतृत्वमा डा मधुमीता राभा, डा प्रकृति आचार्य र एनेस्थेसिया डा राजकुमार यादवसहितको चिकित्सक टोलीले बिहीबार १२:३० बजेतिर उनको शल्यक्रिया गरिदिएको हो । कोसी अस्पतालको प्रसूति तथा स्त्रीरोग विभाग प्रमुखसमेत रहेकी डा देवका अनुसार भिडियो एक्सरे गरेर हेर्दा गर्भमा शरीर जोडिएका बच्चा रहेको पत्ता लाग्यो । कोसी आउनुअघि अर्कै अस्पतालमा पनि भिडियो एक्सरे गर्दा जोडिएका बच्चा रहेको पत्ता लागेछ । त्यसपछि कोसी रेफर गरेर पठाइएको पाइयो,उनले भनिन्,बिरामीको अवस्था अन्तिम बनिसकेको थियो । तत्काल शल्यक्रिया गरेर जीवितै जुम्ल्याहालाई बाहिर निकालियो । डादेवका अनुसार गर्भ बसेको ४५ महिनामा स्पेशल भिडियो एक्सरे गर्दा पेटभित्र रहेको बच्चाको अवस्थाका बारेमा थाहा हुन्छ । तर, ती महिलाले सुत्केरी व्यथा लागेपछि मात्रै पहिलोपटक भिडियो एक्सरे गरेको र त्यसअघि नगरेका कारण बच्चाको अवस्था थाहा हुन नसकेको उनको भनाइ छ । शरीरको भाग जोडिएका जुम्ल्याहा जन्मिनुलाई नयाँ र अनौठो घटना मानिन्छ । यथार्थमा यस्ता घटना एकदमै कम हुन्छन्,उनी भन्छिन्, चिकित्सकीय क्षेत्रका लागि भने नौलो होइन । अध्ययनकै शिलशीलामा यस्ता कम्प्लिकेसनका बारेमा पढ्नुपर्ने हुन्छ । त्यही अनुभवका आधारमा जटिल शल्यक्रियामार्फत् शरीर जोडिएका जुम्ल्याहालाई बाहिर निकाल्न सफल भएको चिकित्सक बताउँछन् । यस्तो बच्चा जन्माउनबाट रोक्न आजकाल धेरै प्रविधि छन् । गर्भ बसेपछि चिकित्सकको सल्लाह अनुसार समयसमयमा भिडियो एक्सरे गराउनुपर्छ । त्यसले पेटभित्रको बच्चाको अवस्था थाहा हुन्छ, डा देवले भनिन्, भिडियो एक्सरेमा बच्चा अस्वभाविक देखिए तत्काल उपचार सुरु गरिन्छ । गर्भवतीलाई जोखिम हुने भयो भने शल्यक्रिया गरेर निकालिन्छ । उनका अनुसार शरीर जोडिएको जुम्ल्याहा जन्मिनुलाई चिकित्सकीय भाषामा कन्जोइन्ट ट्वीन्स भनिन्छ । सामान्यतया एउटा भ्रुणले एउटा बच्चा जन्मिन्छ । त्यसरी नै गर्भमा भ्रुणको विकास भएको हुन्छ, उनी भन्छिन्, तर, एउटा भ्रुण आधाआधा भइदियो भने दुईवटा बच्चा जन्मिने सम्भावना हुन्छ । छुट्टाछुट्टै जुम्ल्याहा वा शरीर जोडिएका पनि जन्मिन सक्छन् । राम्रोसँग विकास नभइकन भ्रुण विभाजित भइदियो भने जुम्ल्याहा सन्तान जन्मिने डा देवले बताइन् । तर, शरीर जोडिने जुम्ल्याहाको जन्मलाई भने दुर्लभ मानिन्छ । उनका अनुसार एकदमै दुर्लभ मानिने यस्तो घटना ५० देखि ६० हजारमध्ये १ जनामा हुन्छ । यस्ता शिशुको बाँच्नसक्ने क्षमता ५ देखि २५ प्रतिशत मात्रै हुने जानकारी उनले दिइन् । उनका अनुसार शल्यक्रिया गरेर अलग गराउन सकिएन भने प्राय १ वर्षभित्रमा यस्ता बच्चाको मृत्यु हुने हुन्छ । जुम्ल्याहा जन्मिँदा शरीर जोडिने सम्भावना प्राय छोरीमा बढी हुन्छ । अहिले जन्मिएका पनि छोरी नै हुन्, वरिष्ठ प्रसूति एवं स्त्रीरोग विशेषज्ञ डादेवले भनिन्,शरीरको भित्री अंगहरु जोडिएका रहेनछन् भने शल्यक्रिया गरेर अलग गराउन सकिन्छ । नत्र बचाउन मुस्किल पर्छ । कोसी अस्पतालमा भने यस्तो शल्यक्रिया सम्भव नहुने जानकारी उनले दिइन् । उनका अनुसार शल्यक्रियाअघि वृहत परीक्षण गरेर शरीरको भित्री अंगको अवस्थाका बारेमा जानकारी लिइन्छ,सबै कुरा पत्ता लगाइन्छ । आन्द्रा, मुटु, कलेजोलगायत शरीरका भित्री अंगहरु अलगअलग भएमा मात्रै जोडिएका जुम्ल्याहालाई शल्यक्रियामार्फत छुटाउन सकिन्छ । तर, कुनैको भित्री अंगहरु एउटै पनि भइदिन्छन्, डा देवले भनिन्, अंगहरु जोडिएका छन् कि अलगअलग छन्भन्ने कुरा वृहत परीक्षणपछि मात्रै थाहा हुन्छ । बिना परीक्षण केही भन्नै सकिँदैन । भित्री अंग अलगअलग नहुनेको बाँच्नसक्ने क्षमता कम हुने उनको भनाइ छ । उनका अनुसार पूरै परीक्षण गरेर हेरेपछि मिल्ने रहेछ भने मात्रै शल्यक्रिया गरिन्छ । सुत्केरीको आर्थिक अवस्था कमजोरजस्तो देखिएकाले दाताको सहयोग बिना शरीर जोडिएका जुम्ल्याहाको उपचारमा समस्या हुनसक्ने डा देव बताउँछिन् । उपचार एवं हेरचाहमा सहयोग गर्न ओरेक नेपाललगायतका संघ संस्थासँग समन्वय गरिरहेका छौँ । मद्धत चाहियो भनेका छौँ, उनले भनिन्, अस्पतालले डिस्चार्ज दिइसकेपछि अरु सहयोग गर्ने आश्वासन आएको छ । यस्तो बेला सुत्केरी र सन्तानलाई निक्कै हेरचाह र स्याहारको आवश्यक पर्छ । डा देवका अनुसार शरीर जोडिएका जुम्ल्याहाको स्वास्थ्य अवस्था सामान्य भए पनि आमाको भने नाजुक छ । सुत्केरीलाई उच्च रक्तचापको समस्यासँगै शरीरमा प्रोटिन र रगतको कमी रहेको उनले बताइन् । तर, उपचार जारी राखिएका कारण सुत्केरीको अवस्था सामान्य बन्दै गएको उनको भनाइ छ । अहिलेसम्म जुम्ल्याहाको स्वास्थ्य सामान्य छ । खानेकुरा खाइरहेका छन्, डा देव भन्छिन्,त्यसले शरीरको भित्री अंग अलगअलग छन् कि भन्ने अनुमान लगाउन सकिन्छ । अहिले प्रारम्भिक उपचार गर्ने र थप उपचारका लागि सर्जनको जिम्मा लगाउने तयारी छ । तर,आफन्त र परिवारका सदस्य सम्पर्कमा नआउँदा रेखदेखमा समस्या भइरहेको उनले बताइन् ।"
जाजरकोटमा चिट चोराउन विद्यार्थीबाट पैसा उठाइयो,"विद्यार्थीबाट प्रवेश शुल्क बापतको उठाएको रकमबाट केन्द्राध्यक्षलाई ५० हजार रकम बुझाउने सर्त राखिएको एक विद्यार्थीले बताए। कक्षा १२ को परीक्षा शुल्क परीक्षा अगाडि नै विद्यार्थीले परीक्षाको बोर्डको खातामा जम्मा गरिसकेका हुन्छन्। तर आइतबार विद्यार्थीबाट थप पैसा असुल गरेका हुन्। वीरेन्द्रनगर : जाजरकोटको कुशे गाउँपालिकामा परीक्षा केन्द्रमा विद्यार्थीलाई चिट चोर्न सहज बनाइदिने भनेर विद्यार्थीबाट पैसा असुल गरिएको छ। लक्ष्मी माध्यामिक विद्यालय परीक्षा केन्द्र र जनता माध्यामिक विद्यालयमा विद्यार्थीबाट पैसा उठाएर केन्द्राध्यक्ष र सुरक्षामा खटिएका प्रहरीलाई 'घुस खुवाएर' चिट चोराउने भन्दै विद्यालयका लेखापालद्वारा कक्षा १२ को परीक्षा दिने सबै विद्यार्थीबाट पैसा असुल गरिएको हो। आजबाट सुरु हुने कक्षा १२ को प्राविधिक र सामान्यतर्फबाट विद्यार्थीबाट पैसा असुल गरिएको छ। स्रोतका अनुसार जनता माविका २ सय जना विद्यार्थीबाट प्रवेश पत्र दिँदा प्रति विद्यार्थी एक हजार, थर्पु माविमा ३९ जना विद्यार्थीबाट प्रति विद्यार्थी २ हजार ५ सय र लक्ष्मी प्राप्ती माध्यमिक विद्यालयका १ सय ९५ जना विद्यार्थीबाट प्रति विद्यार्थी एक हजारका दरले रकम असुल गरिएको छ। लक्ष्मी प्राप्ती माविका लेखापाल दलबहादुर सिंह र जनता माध्यमिक विद्यालयका लेखापाल दीपेन्द्र आरसीले पैसा लगेको नाम नबताउने सर्तमा एक विद्यार्थीले अन्नपूर्णलाई जानकारी दिए। विद्यार्थीबाट प्रवेश शुल्क बापतको उठाएको रकमबाट केन्द्राध्यक्षलाई ५० हजार रकम बुझाउने सर्त राखिएको एक विद्यार्थीले बताए। कक्षा १२ को परीक्षा शुल्क परीक्षा अगाडि नै विद्यार्थीले परीक्षाको बोर्डको खातामा जम्मा गरिसकेका हुन्छन्। लेखापालद्वय सिंह र आरसीले परीक्षाको अघिल्लो दिन (हिजो) आइतबार विद्यार्थीबाट थप पैसा असुल गरेका हुन्। थर्पु माध्यामिक विद्यालयका स्टाफ सन्त विकले आफूहरुले विद्यार्थीबाट पैसा लिएको स्वीकार गरे। उनले विद्यालय व्यवस्थापन समितिको निर्णय अनुसार परीक्षा व्यवस्थापनका लागि विद्यार्थीहरुबाट २ हजार ५ सयका दरले रकम उठाएको बताए। तर विद्यार्थीहरु भने परीक्षामा चिट चोराउन सहज बनाइदिने भन्दै रकम लिएको बताउँछन्। जनता माविमा परिवेक्षकका रुपमा खटिएका थर्पु माविका प्रअ दिर्घजंग सिंहले आफूहरुले विद्यार्थीबाट पैसा नउठाएको बताए। उनले भने 'कसैले बाहिर पैसा उठाएको भए थाहा छैन। हाम्रो विद्यालयले वार्षिक शुल्क ५ हजार ३ सय विद्यार्थीहरुबाट लिएको होला। त्यसबाहेक कोही पनि विद्यार्थीहरुबाट रकम लिएका छैनौँ।' प्रअ र विद्यालयका स्टाफकै कुरा बाझियो। त्यसै विद्यालयका स्टाफ विकले व्यवस्थापन समितिको निर्णय अनुसार नै पैसा उठाएको हो। टेलिफोनमा भने प्रअ सिंहले भने, 'आफूहरुले विद्यालयको शुल्कबाहेक कुनै पनि रकम उठाएको छैन।' जनता मावि पिंकका प्रअ लोकेन्द्र सिंहको भने टेलिफोन उठ्न सकेन। लक्ष्मी प्राप्ती माविका प्रअ दिनेशकुमार सिंहले भने, 'विद्यालय नआउने र शुल्क नदिने विद्यार्थीहरुलाई परीक्षाका बेला रकम उठाएको होला। अरु कोही कसैले रकम उठाएको विषयमा मलाई जानकारी छैन। हाम्रो विद्यालयले परीक्षा शुल्कसहित वर्षका एक जना विद्यार्थीबाट ६ हजार बराबर शुल्क लिदै आएको छ।' जिल्ला शिक्षा विकास तथा समन्वय इकाई जाजरकोटका रेशम मल्लले परीक्षा व्यवस्थित बनाउने भनेर विद्यार्थीबाट रकम उठाएको गुनासो आएको बताउँदै त्यसो नगर्न निर्देशन दिइएको बताए। उनले भने, 'यो गुनासो हामीसँग पनि आएको छ। हामीले समन्वय गरेर पैसा नलेउ भनेको हो। तर हामीले समन्वय गर्ने मात्र अधिकार छ। कारबाही गर्ने अधिकार छैन। परीक्षाको समयमा विद्यार्थीबाट रकम असुल्नु गैर कानुनी हो।' राष्ट्रिय परीक्षा बोर्ड सुर्खेतका प्रमूख कृष्णप्रसाद श्रेष्ठले परीक्षाको समयमा विद्यार्थीबाट पैसा उठाउने विद्यालयलाई आवश्यक कारबाही गर्ने बताए। उनले भने, 'म जाजरकोटका प्रमुख जिल्ला अधिकारीलाई भनेर पैसा उठाउने विद्यालयका शिक्षकहरुलाई कारबाही गर्ने र परीक्षालाई व्यवस्थित बनाउन समन्वय गर्छु।'"
कर्णाली प्रदेश युवा महोत्सवबाट २० बुँदे घोषणापत्र जारी,"वीरेन्द्रनगर : कर्णाली प्रदेशस्तरीय नीति संवाद तथा युवा महोत्सवबाट २० बुँदे कर्णाली घोषणापत्र जारी गरिएको छ। बाल क्लबका पूर्व पदाधिकारीहरूद्वारा गठित संस्था युवालयको आयोजना तथा राष्ट्रिय युवा परिषदको समन्वयमा आइतबार र सोमबार सञ्चालन गरिएको भएको नीति संवाद तथा युवा महोत्सवबाट घोषणापत्र जारी गरिएको हो। महोत्सव अवधिमा भएका अन्तरक्रिया तथा छलफलबाट आएका सुझावहरूका आधारमा घोषणापत्र जारी गरिएको आयोजकले जनाएको छ। उक्त घोषणापत्रलाई सरोकारवाला निकायलाई हस्तान्तरण गरिने युवालयका कार्यकारी निर्देशक सञ्जीव अधिकारीले बताए। उनका अनुसार घोषणापत्रमा कर्णाली प्रदेश युवा परिषद गठन, प्रदेश युवा नीति निर्माण, कर्णाली प्रदेशमा सीमान्तकृत समुदायभित्रका दलित, मुस्लिम तथा अल्पसंख्यक समुदायबाट प्रतिनिधित्व गर्ने युवा समूहहरूलाई लक्षित गर्दै उच्च शिक्षा तथा प्राविधिक शिक्षाको निःशुल्क व्यवस्था गरी रोजगारीको सुनिश्चितता गर्ने, युवाहरूको स्वरोजगार अभिवृद्धिका लागि स्थानीय तहसँगको समन्वयमा प्रदेश मन्त्रालयको पहलमा तालिम तथा वित्तीय साक्षरता कक्षाको सुनिश्चितता, सहुलियत रुपमा उचित पुँजी प्राप्त गर्न सकिने संयन्त्रको व्यवस्था गर्न पहल गर्ने उल्लेख छ। डिजिटल माध्यमबाट गलत वा मिथ्या सूचना, दुष्प्रचार तथा घृणास्पद अभिव्यक्तिबाट जोगाउन सचेतनाका कार्यक्रमहरू सञ्चालन गर्न सरोकारवालहरूसँग पहल गर्ने, युवाहरूलाई कुलतबाट जोगाउन नीतिगत व्यवस्था गर्दै आवश्यक सचेतीकरणका कार्यक्रमहरू आयोजना गर्न पहल गर्ने, स्थानीय तथा प्रादेशिक तहको योजना तर्जुमा गर्दा अनिवार्य रुपमा युवाको सहभागिता गराउन पहल गर्ने, प्रदेश भित्रका युवा समूहहरूको क्षमता विकास र संस्थागत विकासमा सहयोग र आवद्धताको व्यवस्था गर्ने पनि घोषणापत्रमा उल्लेख छ। लन गर्न स्थानीय तथा प्रादेशिक सरकारलाई आग्रह गर्ने, सबै प्रकारका अपांगता भएका युवाहरू, यौनिक तथा लैंगिक अल्पखंख्यक युवाहरू एवं पछाडि पारिएका युवाहरूको संरक्षण तथा विकासका लागि आवश्यक व्यवस्था गर्ने लगायतका प्रतिबद्धता घोषणापत्रमा गरिएको छ। युवा सम्मेलनको समापनमा बोल्दै कर्णाली प्रदेशका सामाजिक विकास मन्त्री खड्कबहादुर पोखरेलले प्रदेश सरकारले युवाहरूको हितमा हुनेगरी निर्णय गर्ने बताए। उनले प्रदेशको स्रोत साधनलाई समुचित प्रयोगमार्फत् रोजगारीको बाटो सिर्जना गर्दै विदेशिन बाध्य युवालाई स्वेदेशमा स्थापित हुने खालको नीति निर्माणमा प्रदेश सरकार लाग्ने बताए।"
साइवर अपराध न्युनिकरणका लागि सचेतना अभियान,"उदयपुर : साइवर अपराधका घटना न्युनिकरण गर्न उदयपुरको त्रियुगा नगरपालिका २ ले समुदायमा सचेतना अभियान सुरू गरेको छ । सामाजिक संजालको बढ्दो प्रयोग र दुरुपयोगले गाउँघरमा साइवर अपराधका घटना बढ्दै जान थालेपछि वडा कार्यलयले अभियान सुरू गरेको हो । अभियानअन्तरगत पहिलो चरणमा विज्ञहरूको सहजिकरणमा नेस्पेक उदयपुरसँगको साझेदारीमा समुदायका नेतृत्वकर्तालाई प्रशिक्षित गराएको वडाध्यक्ष घमानसिंह खत्रीले बताए । सामाजिक सञ्जालमा जोडिएर गाउँघरमा चिठ्ठा परेको भन्दै विभिन्न प्रलोभनमा पारेर ठगीधन्दा सुरु भएको र युवायुवती समेत कुलत बाटोमा फस्न थालेपछि अभियान सुरू गरिएको उनले बताए । वडाध्यक्ष खत्रीले पछिल्लो समय वडा नम्बर २ लागुपदार्थ ओसारपसारको ट्रान्जिन्टप्वाइन्ट बन्दै गएकाले सुरक्षा सतकर्ता बढाइदिन आग्रह गरे । वडा सदस्य अर्जुन पोखरेलले नेतृत्वकर्तालाई प्रशिक्षित गराएसँगै वडाभित्रका विद्यालयका बालबालिका, टोलविकास संस्था, आमा, युवा, बाल समूहका सदस्यलाई प्रशिक्षित गराइने बताए । उनले टोलबासीलाई समेत साइवर अपराधका विषयमा जानकारी गराउँदै जागरुक बनाइने बताए । कार्यक्रमको सहजिकरण गर्दै जिल्लामा प्रहरी कार्यालय उदयपुरका प्रहरी प्रमुख एसपी ज्ञानेन्द्रप्रसाद फुयाँलले इन्टरनेट प्रतिको मोह बढेसँगै त्यसलाई सहि ढंगले सदुपयोग नगर्दा अपराधका घटना बढ्दै गएको बताए । उनले सामाजिक संजालको दुरुपयोग गरी विभिन्न प्रलोभनमा पार्ने गिरोहरु सक्रिय भएकाले समुदाय आफै सचेत रहनु पर्ने बताए । फुयाँलले भने, कोहि कसैले चिठ्ठा, उपहार परो भन्दै कसैले व्यक्तिग वितरण माग्ने,त्ययवापत यति रकम खर्च गर्नु पर्ने भन्दै मागरे ठगि गर्ने गिरोह सक्रिय रहेकाले त्यस्ता कुराको विश्वास नगर्नुस ।' त्यस्तै जिल्ला ट्राफिक कार्यालयका प्रमुख लोकबहादुर दियालीले सवारीसाधनमार्फत् लागुऔषध ओसारपसार गर्ने, अपराधिक क्रियाकलाप गर्ने जस्ता घटना हुने गरेकाले सजकता अपनाउन अपिल गरे । साथै उनले धेरैजसो सवारी दुर्घटना लापरवाही हुने गरेकाले आफ्ना सन्ततिहरूलाई बेलामौकामा सचेतना जगाउनसमेत आग्रह गरे । दियालीले ट्राफिक नियम, दुर्घटना न्यूनीकरण,सडक र सवारीबारे विशेष भीडियो रिपोर्ट प्रस्तुत गरेका थिए ।"
मिनी ट्रक दुर्घटना हुँदा एक जनाको मृत्यु,सिन्धुपाल्चोक : सिन्धुपाल्चोकको हेलम्बु गाउँपालिका२ ढोडेनीमा गएराति मिनी ट्रक दुर्घटना हुँदा १ महिलाको घटनास्थलमै मृत्यु भएको छ। चार जना घाइते भएका छन्। मृत्यु हुनेमा सोही ठाउँकी ३० वर्षीया पेमा तामाङ रहेकी छिन्। २ जना घाइतेको उपचार धुलिखेल अस्पतालमा र २ जनाको उपचार मेलम्ची स्थित नगर अस्पतालमा भइरहेको छ। घाइतेमध्ये १ जनाको अवस्था भने गम्भीर रहेको छ। गणेशबगरबाट ढोडेनीतर्फ जाँदै गरेको बा ४ ख ५३८२ नम्बरको मिनी ट्रक गएराति सडकबाट करिब १० मिटर तल खसेको थियो। दुर्घटना पश्चात फरार रहेका चालकको खोजी भइरहेको जिल्ला प्रहरी कार्यालय सिन्धुपाल्चोकले जनाएको छ।
प्रहरीको काम कारबाहीलाई थप परिस्कृत गरिने छ : डीआईजी बास्तोला,"विराटनगर : कोसी प्रदेशका प्रहरी प्रमुख डीआईजी (प्रहरी नायव महानिरीक्षक) राजेशनाथ बास्तोलाले नेपाल प्रहरीको काम कारबाहीलाई थप परिस्कृत र प्रभावकारी बनाइने प्रतिवद्धता जनाएका छन्। जनताको मन जित्ने गरी काम गर्दै अपराध नियन्त्रण एवं अनुसन्धान र अन्य काम कारबाहीलाई प्रहरीले अझ प्रभावकारी बनाएर लैजाने उनको भनाइ छ। विराटनगरस्थित प्रदेश प्रहरी कार्यालयमा मंगलबार पत्रकार भेटघाट कार्यक्रमको आयोजना गर्दै बास्तोलाले आमनागरिकमा अनुभूति हुने गरी प्रदेशभित्र शान्ति सुरक्षाको अवस्था मजबुत बनाउन प्रहरी प्रतिवद्ध रहेको जानकारी दिए। स्वतन्त्रतापूर्वक जिउन पाउने नागरिकको अधिकार रक्षाका लागि प्रहरी संवेदनशील छ। नागरिकलाई वाधारहित सहज जीवनयापनमा प्रहरीले सहजीकरण गर्छ, उनले भने, नागरिकको विश्वास जितेर समाजमा हुने विभिन्न अपराध नियन्त्रण गर्नु प्रहरीको दायित्व हो। नागरिकमैत्री सहकार्य एवं साझेदारीले प्रहरीप्रति जनताको विश्वास झनै बढाउने छ। शान्ति सुरक्षाको अवस्थालाई मजवुत बनाउँदै अपराध नियन्त्रणका लागि जनसम्पर्क बढाउन प्रहरीले विभिन्न सचेतनामूलक कार्यक्रम र घरदैलो अभियानलाई जारी राखेको जानकारी उनले दिए। प्रहरीले निर्वाह गरिरहेको भूमिकाको अनुभूति नागरिकले गर्न पाएका छन्। गाउँगाउँबाट आपराधिक घटनाको सूचना प्रहरीलाई आउने क्रम बढेको छ, बास्तोला भन्छन्, समयमै प्राप्त सूचनाले सम्भावित अपराध रोक्न प्रहरीलाई मद्दत पुगेको छ। अपराध नियन्त्रण र रोकथामका लागि विभिन्न पाटाको विश्लेषण गरेर प्रहरीले काम गरिरहेको छ। उनले भारतसँगको खुला सीमाको फाइदा उठाउँदै भन्सार छली एवं तस्करी गरेर राजस्व दोहन गर्ने प्रवृत्ति स्वीकार्य नहुने स्पष्ट पारे। चोरीपैठारी नियन्त्रण गर्न भन्सार कार्यालय र सशस्त्र प्रहरीको विशेष भूमिका हुन्छ। त्यसमा नेपाल प्रहरीले भरपूर साथ दिएको छ, उनले भने, राज्यमाथि दोहोन गरेर राजस्वमारा गतिविधि गर्ने छुट कसैलाई छैन। त्यसलाई रोक्न सबै निकायको उत्तिकै जिम्मेवारी र दायित्व हुन्छ। राजस्व दोहन गर्ने प्रवृत्ति सीमा क्षेत्रमा मात्रै नभएर अन्यत्र पनि उत्तिकै रहेको भन्दै डीआईजी बास्तोलाले त्यस्ता अवैध गतिविधिमा संलग्नलाई कारबाहीको दायरामा ल्याउन प्रहरीले कुनै कसर बाँकी नराख्ने स्पष्ट पारे। अपराध नियन्त्रण, अनुसन्धानलगायतका नियमित काम कारबाहीसँगै अपराधरहित समाज निर्माणमा नेपाल प्रहरीले राज्यका अन्य निकायसँग पनि समन्वय गरिरहेको उनको भनाइ छ। बास्तोलाले नक्कली नोट, हातहतियार, लागूऔषधको कारोबार एवं ओसारपसार, सीमा अपराध, मानव बेचबिखन, राजस्व चुहावट, चोरीलगायतका आपराधिक गतिविधि नियन्त्रण, फरार प्रतिवादी पक्राउ तथा आत्महत्या रोकथाम र विभिन्न जनचेतनामूलक कार्यक्रम सञ्चालन आफ्नो कार्यकालको प्राथमिकतामा परेको पनि उल्लेख गरे। अपराध रोक्न प्रहरीलाई सक्रिय गराउने र नागरिकलाई सुसूचित गराउने काम भइरहेको उनको भनाइ छ। राज्यले दिएको जिम्मेवारी कुशलतापूवर्क ढंगले निर्वाह गर्न उनले प्रहरी कर्मचारीलाई निर्देशनसमेत दिए। प्रहरी आफैँ अपराध नियन्त्रणको महत्वपूर्ण जिम्मेवारी पाएको राज्यको निकाय हो। प्रहरीले आचरण विपरीतका काम गर्न र अपराधमा जोडिन हुँदैन, निर्देशन दिँदै डीआईजी बास्तोलाले भने, गलत गतिविधि र कुकर्ममा जोडिने प्रहरीलाई राज्यले स्वीकार गर्दैन। जिम्मेवारीभन्दा बाहिर गएमा तत्काल कारबाही हुन्छ। प्रहरीले आचरणविपरीत काम गर्नु अपराध भएको बताउँदै उनले प्रहरीबाट गलत गतिविधि हुँदा सिंगो संगठनलाई नै गम्भीर असर पर्ने उल्लेख गरे। आर्थिक, सामाजिक र नैतिक हिसाबले चरित्रवान नहुने प्रहरी कारबाहीको भागिदार बन्नुपर्ने चेतावनी बास्तोलाले दिएका छन्। उनले विपन्न, अशक्त र पहुँचविहीनको सेवामा समर्पित हुन प्रहरीलाई निर्देशनसमेत दिए। आफूभित्रका कमीकमजोरीलाई अझै सुधार गरेर नागरिकको सेवामा समर्पित हुनु प्रहरीको दायित्व हो, डीआईजी बास्तोला भन्छन्, जसका कारण संगठन मजवुत बनेर काम कारबाही प्रभावकारी हुँदा पीडितहरुको न्यायको अनुभूति गर्न पाउँछन्। आफ्नो कार्यकालमा फरक किसिमले काम गरेर नागरिकमा प्रहरीप्रति थप विश्वासको वातावरण बनाउने प्रतिवद्धता पनि उनले जनाएका छन्। पत्रकार भेटघाट कार्यक्रममा कोसी प्रदेश प्रहरी तालिम केन्द्र विराटनगरका प्रमुख एसएसपी (प्रहरी वरिष्ठ उपरीक्षक) राजन अधिकारी, प्रदेश प्रहरी कार्यालयका एसएसपी जयराज सापकोटा, मोरङ प्रहरी प्रमुख एसपी (प्रहरी उपरीक्षक) दीपक पोखरेल, नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय कोसी प्रदेशका प्रमुख एसपी श्यामकुमार महतो, प्रदेश प्रहरी गण विराटनगरका प्रमुख एसपी लक्ष्मीराज अधिकारी, प्रदेश प्रहरी विशेष सुरक्षा गण दुहवीका प्रमुख एसपी विनोद शर्मालगायतका प्रहरी अधिकारी उपस्थित थिए। त्यस अवसरमा डीएसपी (प्रहरी नायव उपरीक्षक) सुनील दाहालले प्रदेशभित्र प्रहरीबाट सम्पादित काम कारबाही एवं आपराधिक घटनाको त्रिवर्षीय तथ्यांक प्रस्तुत गरेका थिए।"
बुधबार देशका तीनवटा प्रदेशमा वर्षा हुने,"काठमाडौं : बुधबार देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, गण्डकी र कर्णाली प्रदेशका पहाडी भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको छ। लुम्बिनी प्रदेशका तराई भूभागका केही स्थानहरूमा सामान्य हावाहुरीको सम्भावना रहेको महाशाखाले जनाएको छ। बुधबार राति गण्डकी प्रदेशका पहाडी भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको छ।"
टिपरले मोटरसाइकललाई ठक्कर दिँदा पन्तको मृत्यु,बुटवल : टिपर र मोटरसाइकल ठोक्किदा एकजनाको मृत्यु भएको छ। लु १ क २६१४ नम्बरको टिपरले लु ४४ प ५८०५ नम्बरको मोटरसाइकललाई ठक्कर दिँदा मोटरसाइकल चालक ३२ वर्षीय जीवन पन्तको मृत्यु भएको प्रहरीले जनाएको छ। गुल्मी छत्रकोट गाउँपालिका३ हर्दिनेटाका पन्त सोमबार आमा गुणाकलाको जन्मदिन मनाएर कर्मथलो बुटवलतर्फ फर्किँदै थिए । बुढ्यौली लागेकी आमाको ७५ औँ जन्मदिन मनाउन उनी दुई दिन अघि गाउँ गएका हुन् । तीन भाइमध्ये जीवन कान्छो हुन् । १३ वर्षदेखि बुटवलमा बस्दै आएका पन्थ राजनीतिसँगै सामाजिक काममा पनि उत्तिकै सक्रिय थिए । आमासँग जन्मदिन मनाएर हर्षले फर्किदै गरेका जीवनको खुसी तीन घण्टा पनि टिक्न पाएन् । मोटरसाइकलमा आउँदै गरेका पन्थ पाल्पाको तिनाउ गाउँपालिका३ स्थित झुम्सामा दुर्घटनामा परे । गम्भीर घाइते भएका पन्थको सोमबार राति उपचारको क्रममा लुम्विनी प्रादेशिक अस्पताल बुटवलमा मृत्यु भएको हो। उनको शव अहिले अस्पतालमै राखिएको छ ।
"दार्चुलामा चट्याङ लागेर एक जनाको मृत्यु, दुई घाइते",चिउरी रुखमा चट्याङ परेको र रुख नजिकै खेतमा काम गरिरहेका तीनै जनालाई चट्याङ लागेको प्रहरीले जनाएको छ। दार्चुला : दार्चुलामा चट्याङ लागेर एक जनाको मृत्यु भएको छ। शैल्यशिखर नगरपालिका३ दुवेडीका अन्दाजी १५ वर्षीय नरेश खत्रीको चट्याङ लागेर मृत्यु भएको जिल्ला प्रहरी कार्यालय दार्चुलाका प्रवक्ता प्रहरी निरीक्षक ज्ञानेन्द्रबहादुर सिंहले जानकारी दिए। चट्याङ लागेर सोही ठाउँका अन्दाजी ३९ वर्षीया मीना खत्री र ३० वर्षीय कुमार खत्री घाइते भएका छन्। मीना र नरेश आमा छोरा हुन्। सोमबार साँझ साढे ६ बजेतिर खेतमा काम गरिरहेका बेला उनीहरुलाई चट्याङ लागेको थियो। चिउरी रुखमा चट्याङ परेको र रुख नजिकै खेतमा काम गरिरहेका तीनै जनालाई चट्याङ लागेको प्रहरीले जनाएको छ। मीना र कुमारको गोकुलेश्वर अस्पतालमा उपचार भइरहेको र दुवै जनाको अवस्था समान्य रहेको जिल्ला प्रहरी कार्यालयका प्रवक्ता प्रहरी निरीक्षक सिंहले जानकारी दिए।
जोमसोमकागबेनी सडक कालोपत्रेको जिम्मा रौटाहा कन्ट्रक्सनलाई,"जोमसोम : राष्ट्रिय गौरवको (जोमसोमकागबेनी) १३ किमी सडक कालोपत्रे को जिम्मेवारी रोटाहा कन्ट्रक्सनले लिने भएको छ। काम सुरु गरेको आत्रेय कन्ट्रक्सनले सडक निर्माणको काम अलपत्र पारेपछि सोही कन्ट्रक्सनको जोईन पार्टनर रोटाहाले जिम्मा लिने भएको हो। यसअघि जोमसोमकागबेनी कालोपत्रे सडकको जिम्मा रोटाहा आत्रेय जेभीले जोईनमा ठेक्का सम्झौता गरेका थिए। २०७४ सालमा सडक स्तरोन्नति सुरु गरिएको जोमसोमकोरला ११० किमी ग्रोभल सडकको काम ७ खण्डमा थालिएको थियो। सडक स्तरोन्नति सुरु गरिएको सडकको ९५ प्रतिशत भौतिक प्रगति हुँदा जोमसोमकागबेनी ग्राभेल सडक ३ वर्षअघिनै सकिएको थियो। जोमसोमकोरला पहिलो खण्ड अन्तर्गत भौतिक पूर्वाधार तथा यातायात मन्त्रालयले त्यही ग्राभेल सडकलाई थप स्तरोन्नतिसहित अस्फाल्ट कालोपत्रे गर्न २०७८ साल असोज ४ गते रौटाहा आत्रेय सारस जेभी कन्ट्रक्सनसँग २८ करोड १४ लाखमा ठेक्का सम्झौता गरिएको थियो।जोईन कम्पनीको रूपमा भएपनि जोमसोमकागबेनी १३ किमी कालोपत्रे सडकको कामको जिम्मा आत्रेय एक्लैले सम्हाल्दै आइरहेको थियो। सुरुआती चरणमा यो निर्माण कम्पनीले सडक सर्वेदेखि केही आशिंक काम गरेको भएपनि लामो समयदेखि सडकको काम अलपत्र पारेको थियो। मन्त्रालय ,विभाग र आयोजनाको पटकपटकको ताकेता र ठेक्का सम्झौता रद्द गर्ने चेतावनी र अल्टिमेटमपछि फागुनको पहिलो हप्ता काममा फर्किएको आत्रेयको प्रतिनिधि राजेश कुवर दुई साता नबित्दै फेरी सडक अलपत्र पारेर वेपत्ता भए। उनी अहिले सम्पर्कविहीन छन्। ठेक्का सम्झौता अवधि दुई वर्ष तोकिएको जोमसोमकागबेनीको सम्झौता अवधि असोज ४ गते सकिँदैछ। यो सडकको अहिले १७ महिनामा जम्मा भौतिक प्रगति ९ प्रतिशत पनि छैन। आत्रेयले कागबेनीएक्लेभट्टीबीचको सडकमा ५ सय मिटरवाल लगाउने काम बाहेक अरू काम गरेको थिएन। यहाँ जोमसोमदेखि कागबेनी १२ किमी सडकको स्तरोन्नतिसहित कालोपत्रे र १ किमी कागबेनी श्राद्धस्थलदेखि मुख्य राजमार्ग सडकसम्म कालोपत्रे गर्ने सम्झौता थियो। सरकारले प्रसिद्ध धार्मिक स्थल मुक्तिनाथ र पवित्र श्राद्धस्थल कागबेनीसम्मको सडकलाई सहज बनाउन कालोपत्रेको ठेक्का लगाएको हो।यद्यपी सुरुवाती चरणदेखि चरम ढिलासुस्ती गर्दैआइरहेको जोईन कम्पनी आत्रेयले काम लथालिङ पारेर बेपत्ता भएको आयोजनाको भनाइ छ। मुस्ताङमा हिउँदयाममा अत्यधिक चिसो र हिमपात हुने भएकाले मंसिरदेखि पुससम्म विकासका काम ठप्प हुन्छ। आत्रेयले पटकपटक काम गर्छु भन्दै आयोजनालाई झुक्याउँदै आइरहेको पछिल्लो समय पुरै काम ठप्पै भएको आयोजना प्रमुख जगत प्रजापतिले बताए। आत्रेयले पुरै काम अलपत्र पारेपछि कालोपत्रेको जिम्मा लिएको रौटाहा आत्रेय जेभीसँग ठेक्का सम्झौता अन्त्य गर्न आयोजनाले दुईपटक सूचना जारी गर्यो। करिडोर सडक आयोजनाले ठेक्का मोबिलाईजेसन वापत लिएको १ करोड २० लाख अर्थात ५ प्रतिशत पेस्की फिर्ता गर्न बैंकलाई समेत पत्रचार गरिसकेको र यो प्रक्रियामा रहेको आयोजना प्रमुख प्रजापतीले उल्लेख गरे। कालोपत्रे सडकको जिम्मा लिएको रौटाहा आत्रेय जेभीले ठेक्का सम्झौता गर्दा कार्यसम्पादन जमानत ८ करोड बढीको गरेको छ। यदी निर्माणको काम अलपत्र रहे र आयोजनाले ठेक्का सम्झौता अन्त्य गरेर कालो सूचिमा राखेमा सो ठेक्का सम्झौता गरेको रोटाहा आत्रेयको कार्यसम्पादन जमानत हर्जाना ८ करोड क्षतिपूर्ति व्यवहोनु पर्ने हुन्छ। सो रकम नेपाल सरकारको राजश्वमा जम्मा हुन्छ। आयोजनाले सम्झौता खारेज गर्ने र कालोसूचिमा राख्ने प्रक्रिया अघि बढाएपछि आत्रेयको ठाउँमा रौटाहा कन्ट्रक्सनले जोमसोमकागबेनी कालोपत्रे सडकको काम गर्ने प्रतिवद्धता जनाएको आयोजना प्रमुख प्रजापतीले बताए। उनले अहिले रौटाहाका आधिकारिक प्रतिनिधि धर्म दाहालले कालोपत्रेको काम गर्न फिल्डमा जनशक्ति र उपकरण परिचालन गरिसकेको जनाए। यता, रौटाहाका प्रतिनिधि धर्म दाहालले आत्रेयले काम गर्न नसकेपछि रौटाहाले काम सम्हाल्ने गरी अघि बढेको बताए।हामीले जोईनमा ठेक्का गरेका हौं, काम आत्रेयले सुरु गर्यो, उनले भने, उसले काम गर्न नसक्दा असर हामीलाई पनि पर्छ, त्यो असर पर्न नदिन हामीले अग्रसरता देखाएका हौं। उनले सडकको काम एक वर्षभित्रै सम्पन्न गर्ने प्रतिवद्धता जनाए। उनले पहिलोले काममा ढिलाइ गर्दा समय पनि धेरै नभएको र अब त्यसलाई म्याद थप गरी कामलाई तीव्रता दिने योजनामा रहेको बताए। हामीसँग ५ महिना मात्र म्याद छ, यो समयमा ९० प्रतिशत काम गर्न सम्भव छैन, रौटाहाका प्रतिनिधि दाहालले भने, आयोजनाकै समन्वयमा थप ६ महिना म्याद थप भएमा काम सकिन्छ।"
तानसेन बुटवल सडक बन्द,"तानसेन : तानसेन बुटवल सडक खण्ड बन्द भएको छ। तानसेन बुटवल सडक खण्डको झुम्सामा टिप्परको ठक्करबाट मृत्यु भएका गुल्मी छत्रकोट गाउँपालिका३ हर्दिनेटाका जीवन पन्तका आफन्तले सडक बन्द गराएका हुन्। मृतक पन्तका आफन्तले सडकमा ढुङ्गा मुढा तथा रुखका हाँगा राखेका छन्। पीडित पक्षले अपराह्न ४ बजेदेखि झुम्सामा सडक बन्द गराएका हुन्। पीडितहरुले सडकमा टिप्परको ज्यादती बन्द हुनुपर्ने, टाइम कार्ड लागु हुनुपर्ने लगायतका नारा लगाएका छन्। सोमबार बेलुका लु १ क २६१४ नम्बरको टिपरले लु ४४ प ५८०५ नम्बरको मोटरसाइकललाई ठक्कर दिँदा मोटरसाइकल चालक ३२ वर्षीय पन्तको मृत्यु भएको थियो। सडक बन्द खुलाउने विषयमा पीडित तथा पीडक पक्षसँग कुराकानी भइरहेको प्रमुख जिल्ला अधिकारी बन्धु प्रसाल बास्तोलाले बताए। टोलीले पक्राउ परेका चालकलाई देखाउनुपर्ने, टिप्पर समितिसँग फेस टु फेस वार्ताको प्रहरीले सहजीकरण गर्नुपर्ने माग राखेका थिए।"
यौन व्यवसायमा लगाउने महिला जेल चलान,नुवाकोट : भारतमा कोठी सञ्चालन गरेर महिलाहरूलाई यौन व्यवसायमा लगाएको आरोपमा पक्राउ परेकी एक महिलालाई पुर्पक्षका लागि कारागार चलान गरिएको छ। मानव बेचविखनमा संलग्न भएको आरोपमा पक्राउ परेकी शिवपुरी गाउँपालिका१ तलाखुकी सोनाम भन्ने हेरिङ डोल्मा तामाङलाई नुवाकोट जिल्ला अदालतले थुनामा पठाएको हो। जिल्ला अदालतका न्यायाधीश मदनबहादुर धामीको एकल इजलाशले डोल्मालाई पुर्पक्षका लागि कारागार चलान गर्ने आदेश दिएको हो। भारत पुर्याएकी महिलालाई यौन व्यवसायमा लगाएको आरोपमा प्रहरीले उनलाई गत महिना पक्राउ गरेको थियो। शिवपुरी गाउँपालिका१ तलाखु स्थायी वासस्थान भएकी ४० वर्षीया सोनामलाई भारतबाट नेपाल आएको समयमा काठमाडौँबाट रसुवा जाँदै गर्दा पीडितले दिएको विशेष सूचनाका आधारमा गत चैत २५ गते पक्राउ गरी हिरासतमा राखेको जिल्ला प्रहरी कार्यालयका सूचना अधिकारी तथा प्रहरी नायव उपरीक्षक खगेन्द्रबहादुर खड्काले जानकारी दिए।
अन्नपूर्ण हिमालबाट ३६ सय केजी फोहोर संकलन,"जोमसोम : समुन्द्री सतहदेखि ४१९० मिटरको उचाईमा अवस्थित अन्नपूर्ण हिमालबाट ३६ सय केजी फोहोर संकलन गरी ढुवानी गरिएको छ । पिक प्रमोसन ट्राभल एजेन्सी कम्पनीको सफा हिमाल अभियान २०२३ अन्तर्गत नेपाली सेना र पिक प्रमोसन टोलीले मार्च २२ तारिखदेखि ४८ दिनसम्म बसेर अन्नपूर्ण हिमालको फोहोर संकलन गरेको हो । झन्डै डेढ महिना खर्चिएर नेपाली सेनाका जवान १० जना र पिक प्रमोसनको टोली १३ जना गरी २३ जनाले अन्नपूर्ण हिमालको फोहोर संकलन गरेको पिक प्रमोसनका प्रतिनिधि दानबहादुर राना मगरले जानकारी दिए । उनका अनुसार म्याग्दीको बेनी र जोमसोमबाट नेपाली नेपाली सेनाको टोली सफा हिमाल अभियान २०२३ मा जोडिएका थिए । सेना र पिक प्रमोसनको संयुक्त टोलीले कुहिने फोहोर १२ सय केजी र नकुहिने फोहोर २४ सय केजी फोहोर संकलन गरेको हो । सफा हिमाल कार्यक्रम अन्तर्गत अन्नपूर्ण हिमालमा संकलन गरिएको फोहोर मंगलबार बिहान प्रभु एअको हेलीमार्फत् ढुवानी गरिएको छ । हिमालमा जम्मा गरिएको कुहिने फोहोर हेलीमा ढुवानी गरी अन्नपूर्ण हिमालको बेस क्याम्पदेखि तल भुस्केट खर्कमा अन्नपूर्ण युवाक्लवको रोहबरमा खाल्डो खनि पुरिएको उनले बताए । सो स्थान बेस क्याम्पबाट पैदल एकदिन लाग्छ । यसैगरी अन्नपूर्ण हिमालमा जम्मा गरिएको प्लास्टिक,टिन,फलाम र सिसाजन्य २४ सय केजी फोहोर सिधै काठमाडौंस्थित नेपाली सेनाको हेडक्वाटरमा लगिएको पिक प्रमोसनका प्रतिनिधि थकालीले उल्लेख गरे । प्रकृति र पर्यावरण प्रभावकारी संरक्षण तथा सौन्दर्यकरणका निम्ति हिमाल स्वच्छ र सफा राख्न पिक प्रमोसनले योगदान गर्दै आइरहेको छ । जलवायु परिवर्तन,विश्व वातावरणमा परेको प्रतिकुल असर सम्बन्धमा सचेतना फैलाउन र हिमालको सौन्दर्यलाई अक्षुण राख्दै पर्यटन प्रर्वद्धनमा टेवा पुर्याउन विगत ३ वर्षदेदिखि पिक प्रमोसन ट्रेकिङ कम्पनीले फोहोर संकलन गर्ने अभियानमा जुटेको पिक प्रमोसनका प्रतिनिधि रानामगरको भनाई छ । यो कम्पनीले धौलागिरी,कञ्जनजंघा,ल्होत्से एभरेस्टलगायतका फोहोर संकलन गरिसकेको उनले बताए ।"
लोकमार्ग क्षेत्रमा रोकिएन दोहन,"जाजरकोट : मध्यपहाडी लोकमार्गमा ठेकेदार कम्पनीले कालोपत्रे गर्ने नाममा खोला र चुरे क्षेत्रको दोहन गरेको छ। जाजरकोट खण्डको कुदुदेखि गिमा हुँदै थलहसम्मको कालोपत्रेको जिम्मा पाएको सिंह एन्ड ब्रदर्स कम्पनीले पहाड दोहन गरेको हो। निर्माण कम्पनीले रातदिन मेसिन प्रयोग गरेर पहाड दोहन गरी ढुंगा, गिट्टी, निकासी गर्दा समेत सरोकारवाला निकायहरू मौन छन्। भेरी नगरपालिका ९ र ११ जगतीपुरमा हरेक दिन एक्साभेटर, जेसीबी र टिप्परको लाइन लाग्ने गरेका छन्। ती सबैबाट अवैध रूपमा प्राकृतिक स्रोतको दोहन गरिन्छ। सडक कालोपत्रेको जिम्मा पाएको कम्पनीका प्रतिनिधि विश्वास उप्रेतीले आफूखुसी पहाड दोहन गरेको स्थानीय मानबहादुर नेपालीले बताए। ठेकेदारले कुनै कानुनी प्रक्रिया नअपनाई आफू खुसी पहाड दोहन गरेका हुन््। वातावरणीय प्रभाव मूल्यांकन प्रतिवेदनअनुसार सम्बन्धित स्थानीय निकायले ठेक्का लगाएर मात्रै वन क्षेत्रभित्रका लागि वन कार्यालयसँग समन्वय गरी ढुंगा, गिट्टी, निकासी गर्नुपर्ने कानुनी प्रावधान छ। तर लोकमार्ग निर्माणको जिम्मा पाएका ठेकेदार कम्पनीले वातावरणीय प्रभाव मूल्यांकन प्रतिवेदनबिनै पहाड नै दोहन गर्दै आएका हुन्। विकासका नाममा ठेकेदारले प्राकृतिक स्रोतको दोहन गरेको स्थानीयको आरोप छ। ठेकेदारले भेरी नगरपालिका ९ को बर्मइखम्ब (खोटेसल्ली भिर) भन्ने स्थानमा दोहन गरेका छन्। ठेकेदारले करिब एक सय मिटरको पहाड नै सखाप पारेको वडाध्यक्ष हीरालाल शर्माले बताए। २०७४ फागुन २६ गते वडा कार्यालयमा स्थानीय बर्मइखम्बादेखि सरेखेल्ने डाँडासम्मको सात सय मिटर बाटो बनाउने सर्तमा ठेकेदारले तत्कालीन वडाध्यक्ष ध्रुवप्रसाद पौडेलसँग सहमति गरेका थिए। त्यसबेला स्थानीयलाई बाटो, फिल्ड र माई भगवतीको मन्दिर निर्माण गर्ने सर्त थियो। तर हालसम्म ठेकेदारले पहाड दोहन गरिरहे पनि सर्तअनुसारको काम नभएको वडासदस्य मोती नेपालीले बताइन्। अवैध उत्खननले गाउँबस्तीका साथै खेतीयोग्य जमिनसमेत जोखिममा परेको अर्का स्थानीयवासीको भनाइ छ। जथाभावी मेसिन प्रयोगले वन विनाश हुनुको साथै वर्षायाममा गाउँ नै पहिरोको जोखिममा परेको उनले सुनाए। गुराँस सामुदायिक वन समितिसँग मिलेमतो गरी ठेकेदार उप्रेतीले एउटा पहाड नै दोहन गरेका छन्। वन समितिलाई खानेपानी मोटर दिने ठेकेदारले सर्त गरे पनि हालसम्म पनि उपलब्ध गराएका छैनन्। नगर प्रमुख चन्द्रप्रकाश घर्तीले भने तत्काल स्थलगत अनुगमन गरेर गल्ती देखिए कारबाही गर्ने बताएका छन्। प्राकृतिक स्रोत दोहनको विषयमा तत्काल स्थलगत अनुगमन गर्ने उनको भनाइ छ। यस्तै, डिभिजन वन कार्यालयले पनि आफूखुसी वन अतिक्रमण गर्नेलाई कारबाही गर्ने जनाएको छ। प्रमाणका आधारमा कारबाही गर्ने वन अधिकृत राधाकृष्ण दासले बताए। वन ऐन, २०७६ र वन नियमावली, २०८९ मा भएको व्यवस्थाअनुसार प्रक्रिया नपुर्याएको खण्डमा तत्काल आवश्यक कारबाही प्रक्रिया अगाडि बढाउने उनको भनाइ छ।"
"मोरङमा अशक्त किशोरी बलात्कृत, बसका सहचालक पक्राउ","विराटनगर : मोरङमा बोल्न नसक्ने (बोली नआउने) अशक्त किशोरी बलात्कृत भएको घटना बाहिरिएको छ। प्रहरीका अनुसार बेलबारी नगरपालिका७ की १७ वर्षीया किशोरी आइतबार राति बलात्कृत भएकी हुन्। बलात्कारको आरोपमा विराटनगर महानगरपालिका८ का २४ वर्षीय प्रवेश बस्नेतलाई प्रहरीले पक्राउ गरेको छ। बस्नेत विराटनगरबाहुनी चल्ने यात्रुबहाक बसका सहचालक हुन्। मोरङ प्रहरीका प्रवक्ता डीएसपी रन्जनकुमार दाहालका अनुसार घटना गत आइतबार राति ९:३० बजेतिरको हो। यात्रुसहितको बस लिएर बाहुनी पुगेपछि बसलाई पार्किङस्थलमा राखी चालक खाना खान होटलतिर गएछन्। सहचालक बस्नेतले भने पैसा दिने प्रलोभन देखाउँदै बोली नआउने किशोरीलाई मकैबारीतिर लगेर बलात्कार गरेको पाइयो, उनले भने, घटनाका बारेमा प्रहरीमा भोलिपल्ट मात्रै जानकारी आयो। त्यसलगत्तै बस्नेतलाई नियन्त्रणमा लिएर अनुसन्धान एवं कारबाहीको प्रक्रिया अघि बढाइएको छ। प्रहरीका अनुसार बस्नेतले रातको समयमा अशक्त किशोरीलाई स्थानीय भूराज राईको मकैबारीमा लगेर बलात्कार गरेको प्रारम्भिक अनुसन्धानबाट खुलेको छ। पीडितका बुवाले सोमबार किटानी जाहेरी दिएपछि इलाका प्रहरी कार्यालय बेलबारीबाट खटिएको टोलीले उनलाई पक्राउ गरेको हो। बस्नेतविरुद्ध जबरजस्ती करणी मुद्दा चलाउन मंगलबार अदालतबाट म्याद थप गरेर घटनाको बाँकी अनुसन्धान अघि बढाइएको डीएसपी दाहालले बताए।"
आज कानुन दिवस मनाइँदै,"काठमाडौं : आज कानुन दिवस विविध कार्यक्रम आयोजना गरी मनाइँदै छ । नेपालमा प्रधान न्यायालय स्थापना भएको दिनलाई कानुन दिवसका रूपमा मनाउने गरिन्छ । नेपालमा प्रधान न्यायालय ऐन, २००८ बने पनि त्यसको लागू भने विसं २००९ वैशाख २६ गतेबाट लागू भएको थियो । सोही दिनको सम्झनामा प्रत्येक वर्ष वैशाख २६ गतेको दिनलाई कानुन दिवसका रूपमा मनाउने गरिएको छ । सर्वोच्च अदालतले उक्त दिवस प्रत्येक वर्ष मनाउने गरेको छ । प्रधानन्यायाधीश आयोजक रहने समारोहमा राष्ट्रपति, उपराष्ट्रपति, प्रधानमन्त्री, सभामुख, राष्ट्रियसभाका अध्यक्ष, कानुनमन्त्रीलगायत, सरकारी उच्च अधिकारीहरूको उपस्थिति रहने गरेको छ । न्यायपालिकाको स्वतन्त्रता, विधिको शासन तथा आधुनिक न्याय प्रणालीको स्थापनाका लागि उक्त ऐनले खडा गरेको जगलाई थप मजबुत बनाउन विभिन्न कार्यक्रम गरी यो दिवस मनाउने गरिन्छ । कानुन दिवसका अवसरमा सर्वोच्च अदालतले प्रत्येक वर्ष शुभकामना आदानप्रसाद तथा चियापान कार्यक्रमको आयोजना गर्ने गरेको छ । आज पनि दिउँसो २ बजे उक्त शुभकामना कार्यक्रम रहेको छ । रासस"
