शीर्षक,विवरण
सधैं बेवास्तामा दुर्गमका योजना,"नेपालमा ठूला विकास निर्माणका काम समयमै सकिएको देख्न बिरलै सकिन्छ। हचुवा र पहुँचको भरमा निर्माण भएका कतिपय विकासका संरचना उपयोगविहीन अवस्थामा पनि छन्। अन्तर्राष्ट्रिय हवाई ट्राफिक चाप कम गर्ने उद्देश्यले पोखरा र भैरहवामा अर्बौं रुपैयाँ ऋण लगानीमा अन्तर्राष्ट्रिय विमानस्थल बनाइएका छन्। ती विमानस्थलमा आवश्यक चहलपहलसम्म छैन तर जहाजको चाप त्रिभुवन अन्तर्राष्ट्रिय विमानस्थलमा मात्र छ। कतिपय यस्ता योजना पनि छन्, जो दसकौंदेखि जनताका आवश्यकता र मागका हुन्। यद्यपि, सरकारले पूरा गर्न सकेको छैन। नुनकै लागि संघर्ष गर्नुपर्ने कर्णाली प्रदेश र त्यसमा पनि विकासका दृष्टिले विकट कालिकोटमा २०४२ सालमै विमानस्थलको सपना देखाइयो। पञ्चायत, बहुदल हुँदै गणतान्त्रिक व्यवस्थासम्म आइपुग्दा पनि त्यहाँको विमानस्थल सञ्चालनमा आएको छैन। कालीकोटको नरहरिनाथ१ कोटबाडास्थित सुनथरालीमा बनेको विमानस्थलबाट जहाज चढ्ने यहाँका नागरिकको सपना अझै अधुरै छ। कारण सरकारको इच्छाशक्ति, काम गर्ने शैली र लगानी नै हो। २०७९ पुसमा बल्लतल्ल सुनथराली विमानस्थल कालोपत्र भयो। त्यसपछि भने विमान चढ्न पाइएला भन्ने कालीकोटवासीमा आशा जागेको थियो। भौगोलिक रूपमा ठगिएका कालीकोटवासीलाई सरकारले पनि पटकपटक धोखा दिइरहेको छ। विभिन्न बहानामा हालसम्म पनि विमानस्थल उद्घाटन हुन सकेको छैन। जसले गर्दा समयमै अस्पताल पुर्याउन नसकेर कैयौं नागरिकले ज्यान गुमाइसकेका छन्। जनताको आवश्यकताका लागि बन्ने योजनाको हालत कस्तो हुन्छ भन्ने यो गतिलो उदाहरण हो। जनताले सुविधा पाउने योजना भने चार दशकमा पनि पूरा हुँदैनन्। तर, विदेशी शक्ति र स्वदेशी शक्तिकेन्द्रको स्वार्थमा योजनाहरू भने कसरी अघि बढ्छन् भन्ने उदाहरण एमसीसी र बीआरआई आदि हुन्। जो सरकारमा गए पनि विकट ठाउँका योजनाहरूमा आँखै पुग्दैन। पुगिहाले पनि पहुँचवाला नभएपछि अघि बढ्दैन। जेनतेन बजेट छुट्याइहाले पनि पहुँचवालाले अन्तै पुर्याइ हाल्छन्। विकास हुनेखानेकै हातमा रहेछ भन्ने भाष्य तयार पार्दैछ सरकार। नत्र सहर दिन दुई गुणा रात चार गुणा विकसित हुने तर गाउँहरू झन् सुविधाविहीन हुने अवस्था कसरी आउँछ ? यसै आमनागरिक निराश भइरहेका छैनन्। परिणाम बिदेसिएका युवाको लर्कोले पुष्टि गरिरहेछ। पढ्न जाने युवाको लर्को यसको अर्को पुष्टि हो। कालीकोट एउटा उदाहरण हो, यस्ता विकट ठाउँबाट युवा कम्तीमा सहर भासिएका छन्, जसको फर्कने चेष्टा पनि छैन र आधार पनि सरकारले बनाएको छैन। दूरदराजका यस्ता भुइँमान्छेहरूले राज्य र सरकारको अनुभूति कहिले गर्न पाउने ?"
"ताप्लेजुङ गोल्डकप, पथरी अन्तिम चारमा",ताप्लेजुङ : पथरी११ फुटबल क्लब ताप्लेजुङ गोल्डकपको सेमिफाइनलमा प्रवेश गरेको छ। शनिबार भएको खेलमा फिदिम स्पोर्टिङ क्लब पाँचथरलाई २० गोलले पराजित गर्दै पथरीले अन्तिम चारको यात्रा तय गरेको हो। पथरीलाई जित दिलाउन दीपक राई र निरज परियारले एकएक गोल गरेका थिए। खेलको ३८औं मिनेटमा दीपक राईले गोल गर्दै पथरीलाई सुरुवाती अग्रता दिलाएका थिए। उनको लङ रेन्ज प्रहारले सिधै जाली चुमेको थियो। ४६औं मिनेटमा निरज परियारले गोल गर्दै पथरीको अग्रता दोब्बर बनाएका थिए। कर्नरबाट आएको बललाई हेड गोल गरेका थिए। शनिबारको खेलको म्यान अफ दी म्याच निरज नै घोषित भए। उनले नगद पाँच हजार रुपैयाँ पुरस्कार पाए। पथरीले सेमिफाइनलमा जुट विकास फुटबल एकेडेमी इटहरीको सामना गर्नेछ। आइतबार हुने अन्तिम क्वार्टर खेलमा रेडस्टार फुटबल क्लब बिर्तामोड झापा र युनाइटेड खर्साङ फुटबल क्लब दार्जीलिङबीच खेल हुनेछ। सदरमुकाम फुङलिङस्थित भानुजन माध्यमिक विद्यालयको खेल मैदानमा जारी प्रतियोगिता गत बिहीबारबाट सुरु भएको हो। लाखे जात्राको अवसर पारेर २०२९ सालदेखि सुरु भएको प्रतियोगितालाई यस वर्षबाट ताप्लेजुङ गोल्डकपका रुपमा सञ्चालन गरिएको हो। भदौ २० गतेसम्म सञ्चालन हुने प्रतियोगिताको विजेताले तीन लाख ११ हजार एक ११ रुपैयाँ पुरस्कार पाउने छ। यस्तै उपविजेताले एक लाख ११ हजार एक सय ११ रुपैयाँ पाउने लाखेजात्रा खेल सञ्चालन समितिका अध्यक्ष देवराज गुरुङले जानकारी दिए।
प्रहरीको रेडिमेड जवाफ अनुसन्धान जारी छ,"राजविराज : हरेक घटनाको प्रश्नमा प्रहरीको एउटै जवाफ हुन्छ अनुसन्धान चलिरहेको छ। सप्तरीको प्रहरी हिरासतमा चैत ६ गते बलात्कार भएको घटनामा अझै आन्तरिक अनुसन्धान चलिरहेको छ। यो घटना वैशाख १२ गते नै राज्यको निकायहरू प्रहरी, प्रशासन, अस्पताल र कारागारको जानकारीमा आएको हो। पेट दुखेर उपचारका लागि राजविराजस्थित गजेन्द्रनारायण सिंह अस्पताल पुगेकी महिलाले आफूमाथि प्रहरी हिरसातमा रहँदा प्रहरीले बलात्कार गरेको बताएकी थिइन्। उक्त कुरा अस्पतालको रेकर्डमा समेत उल्लेख छ। उक्त घटनाबारे आवश्यक छानबिन नगरी गुपचुप राखिएको र माथिल्लो निकायमा समेत प्रहरीले जानकारी नदिएको पाइएको छ। अन्नपूर्ण पोस्ट् दैनिकमा शुक्रबार समाचार प्रकाशन भएपछि मात्र प्रहरीको माथिल्लो निकायले यसबारे जानकारी पाएको जनाएको छ। केन्द्रीय प्रहरी प्रवक्ता प्रहरी नायव महानिरीक्षक कुबेर कडायतले घटनाबारे पत्रिकामा पढेर थाहा पाएको बताएबाट यो कुरा पुष्टि हुन्छ। सञ्चार माध्यममा सार्वजनिक हुनु अगावै सप्तरी प्रहरीले यसबारे कुनै जानकारी नगराएको मधेस प्रदेश प्रहरी कार्यालयका प्रवक्ता प्रहरी उपरीक्षक महेन्द्रकुमार श्रेष्ठले समेत बताएका छन्। श्रेष्ठका अनुसार माथिल्लो कार्यालयलाई घटनाबारे जानकारी नदिएकोमा सप्तरी प्रहरीसँग पनि जानकारी मागिएको छ। हिरासतमा बलात्कार घटनाबारे मधेस प्रदेश प्रहरी कार्यालयका एसएसपी प्रवीण पोखरेलको नेतृत्वमा भदौ ९ गते ५ सदस्यीय छानबिन समिति नै गठन गरिएको छ। उक्त छानबिन समितिसमक्ष कारागारको प्रमुखको कोठामा भएको कुराकानीमा पीडित महिलाले कम्प्युटर चलाउने प्रहरीले हात समाती साडी खोलेर मुख थुनेको र हाकिमले बलात्कार गरेको बताएकी छिन्। उनले सबैले सलाम ठोक्ने गरेका गोरो, अग्लो कार्यालयका प्रमुखको निधारमा दाग रहेको र चस्मा लगाउने गरेको हुलियाबारे समेत बताएकी छिन्।बलात्कारपछि यो कुरा कसैलाई भनेमा २० वर्ष जेलमा थुनाउने र नभनेमा छाडिदिने भनेर डर देखाएकाले घटनाबारे कसैलाई नभनेको उनले बताएकी छिन्। सोधपुछको सुरुवातमै प्रहरीले श्रीमान्को गोप्य अंगमा घाउ भएकाले तसँग सम्बन्ध राख्दैन थियो होला भन्दै अनावश्यक कुरा गरेको र हात हालेको बताएकी छिन्। लिखित उजुरी दिएको नौ दिन भइसक्यो, महिलाले पटकपटक दोहोयाएर एउटै कुरा भनिरहेकी छिन् तर प्रहरीले अनुसन्धानका नाममा आँखामा छारो हाल्ने काममात्र गरेको पीडितकी आमाले बताएकी छिन्। कहिले सकिन्छ अनुसन्धान र कारबाही प्रक्रिया अगाडि बढ्छ भन्ने कुरा प्रहरीका अधिकारीलाई नै अनुमान छैन। दलितका लागि दलित आन्दोलनका प्रमुख खगेन्द्र सुनारले लाज छेक्न प्रहरीले आन्तरिक अनुसन्धान गरेर आलटाल गरिरहेको बताए। सप्तरीमा पछिल्लो समय बलात्कार, चोरी, लुटपाट र हिंसाका साथै शृंखलाबद्ध हत्याका घटना बढ्दै गएका छन्। अपराधी पत्ता लाग्ने र दोषीले सजाय पाउने कुरो त परै जाओस् अपराध बढ्नुको खास कारण समेत प्रहरीले पत्ता लाउन सकेको छैन। सबै घटनाबारे बुझ्दा प्रहरीको एउटै रेडिमेड जवाफ हुन्छ अनुसन्धान चलिरहेको छ। प्रहरीलाई अनुसन्धान गर्न लाग्ने समयको लेखाजोखा नहुने भएकाले धेरै जनाले जिल्ला सरकारी वकिलमार्फत सिफारिस गर्न र उच्च अदालतबाट परमादेश गर्न बाध्य हुनुपरेको राजविराजका जाकिर हुसेनले बताए।"
नुवाकोट सदरमुकामै छैन पानी,"दक्षिण एसियाकै नमुना खानेपानी आयोजना बिदुर खानेपानीले आपूर्ति गर्दै आएको खानेपानीको फँलाखु खोला मुहानको मुख्य पाइप खोलामा आएको बाढीले बगाउँदा सदरमुकाममा पिउने पानीको समस्या भएको हो। यसबाट चार हजार बढी घरमा पिउने पानीको समस्या भएको छ। नुवाकोट : नुवाकोटको सदरमकुाम बिदुरमा पिउने पानीको समस्या आएको छ। तीन सातादेखि पिउने पानीको अभाव हुँदा सयौं घरधुरी तथा हजारौं उपभोक्ता समस्यामा परेका हुन्। दक्षिण एसियाकै नमुना खानेपानी आयोजना बिदुर खानेपानीले आपूर्ति गर्दै आएको खानेपानीको फँलाखु खोला मुहानको मुख्य पाइप खोलामा आएको बाढीले बगाउँदा सदरमुकाममा पिउने पानीको समस्या भएको हो। यसबाट चार हजार बढी घरमा पिउने पानीको समस्या भएको छ। अविरल वर्षाले गत साउन २७ र २८ गते फँलाखु खोलाबाट ल्याइएको जडान गरिएका १३० मिटर पाइप बगाएपछि संस्थाले वितरण गर्दै आइरहेको सदरमुकाम बिदुर, बट्टार, माझीटार, पीपलटारलगायतका स्थानमा खानेपानी समस्या भएको बिदुर खानेपानी तथा सरसफाइ खानेपानी संस्थाका अध्यक्ष सञ्जीवबहादुर श्रेष्ठले बताए। बाढीले पानीको पाइप, ढलान र ग्याबिन जाली बगाउँदा ५० लाख रुपैयाँभन्दा बढीको क्षति भएको अध्यक्ष श्रेष्ठले जानकारी दिए। पुनर्निर्माण तथा अस्थायी रूपमा मर्मतका लागि १० दिनभन्दा बढी समय लाग्नेछ। मर्मतका लागि जिल्ला विपद् व्यवस्थापन समिति र बिदुर नगरपालिकालाई अनुरोध गरेको छ। साथै, बिदुर नगरपालिका १ ढुंगेदेखि बिदुर ९ कोलेनीसम्मको मुख्य पाइपलाइन प्रयोगमा भएको सामग्री गुणस्तरहीन पाइएकाले उक्त सामग्री सम्झौताअनुसार गुणस्तरको प्रयोग गरी मर्मत कार्य सम्पन्न गराउन निर्माण पक्षलाई ताकेता गरिएको छ। निरीक्षणको क्रममा फँलाखु खोला मुहान सम्झौता अनुसारको संरचना निर्माण नभएको पाइएको हो। खानेपानी आपूर्तिका लागि वैकल्पिक रूपमा प्रयोग हुँदै आएको बट्टार र बिदुरको डिपबोरिङको खानेपानी अस्थायी रूपमा वितरण गरिएको संस्थाका प्रबन्धक राजकुमार तिमिल्सिनाको भनाइ छ। नुवाकोटको प्रमुख बजार क्षेत्रमा झन्डै तीन सातादेखि खानेपानीको अभाव भएको हो। फँलाखु खोलामा आएको भीषण बाढीले मेन लाइनको तीन सय ५० मिटरको हेड डीआई पाइप पूर्णरूपले क्षति भएको छ।"
चार आयोजना एकैसाथ उद्घाटन,"बेनी : म्याग्दीको अन्नपूर्ण गाउँपालिका५ स्वाँत गाउँमा निर्माण भएका चारवटा योजनाको एकैसाथ उद्घाटन गरिएको छ। गण्डकी प्रदेश सरकारका भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जाली (सुविन) र प्रदेशसभा सदस्य हरिबहादुर भण्डारीले सडक, पुल र भवनको उद्घाटन गरे। स्वाँतखोला मोटरेबल पुल, कृषि उपज संकलन केन्द्र र न्यूस्टार युवा क्लवको भवन मन्त्री जुग्जाली र स्वाँतचित्रे सडकको सांसद भण्डारीले उद्घाटन गरे। पूर्वाधार विकास कार्यालयमार्फत आर्थिक वर्ष २०७९८० मा दुई करोड रुपैयाँभन्दा बढी लगानीमा निर्माण सम्पन्न भएको स्वाँतखोला मोटरेबल पुल ३० मिटर लामो छ। यो पुलले स्वाँत, किन्दु गाउँलाई वडाको केन्द्र शिख गाउँलाई सीधा सडक सञ्जालमा जोडेको स्थानीय बलबहादुर तिलिजाले बताए। दुई वर्षअघिदेखि प्रयोगमा आएको पुलको भुक्तानी र हस्तान्तरणको काम गत आर्थिक वर्षमा भएको पूर्वाधार विकास कार्यालयले जनाएको छ। शिखबाट पुलतर्फ जाने करिब ३०० मिटर सडक पहिरोका कारण क्षति पुगेकाले नियमित यातायात सञ्चालन गर्न समस्या भएको तिलिजाले बताए। सोक्रममा मन्त्री जुग्जालीले युवा पुस्ता बिदेसिने र गाउँका मानिस सहर बस्ने बढ्दो क्रम विकासका लागि प्रमुख चुनौती भएको बताए।"
"साथीको हत्या, दुई पक्राउ","मृतक दोलखा मेलुङ गाउँपालिक१ स्थायी घर भएर हाल काठमाडौं बस्ने २८ वर्षका निर्मल बुढाथोकी रहेको पुष्टि भएको इलाका प्रहरी बनेपाका डीएसपी रेशम बोहराले जानकारी दिए। शवको अवस्था हेर्दा मृत्यु प्राकृतिक थिएन। काभ्रे : गत मंगलबार बेथानचोक गाउँपालिकामा बेवारिसे अवस्थामा एउटा युवाको शव खोलामा भेटिएको थियो। मंगलबार भेटिएको युवाको शव एटीएम कार्डको सहयोगमा प्रहरीले पत्ता लगाएका थिए। मृतक दोलखा मेलुङ गाउँपालिक१ स्थायी घर भएर हाल काठमाडौं बस्ने २८ वर्षका निर्मल बुढाथोकी रहेको पुष्टि भएको इलाका प्रहरी बनेपाका डीएसपी रेशम बोहराले जानकारी दिए। शवको अवस्था हेर्दा मृत्यु प्राकृतिक थिएन। प्रहरीले हत्याको आशंका गरिरहेको थियो। त्यसपछि प्रहरी प्रमाण जुटाउन सुरु गरिएको तीन दिनमै अपराध गर्नेसम्म पुग्न सफल भएका हौं, उनले भने। प्रहरीले मृतक युवासँगै दोलखाकै सैलुङ गाउँपालिका८ का सुजन उप्रेती सँगै काभ्रे आएकासम्म पत्ता लगाएपछि उनलार्ई बुधबार लैनचौरबाट नियन्त्रणमा लिएर अनुसन्धान सुरु गरिएको बोहराले बताए। मृतक युवा र सुजन उप्रेती बेथानचोकस्थित एक व्यक्तिको घरमा गाँजा किन्न पुगेको अनुसन्धानमा पत्ता लागेको प्रहरीले जनाएको छ। उक्त रात बेथानचोकका स्थानीय तीर्थराज तिमल्सिनाको घरमा उनीहरू बसेका रहेछन्। नौ किलो गाँजाको तीर्थराजले १० हजार मागे पनि उनीहरूले चार हजार मात्रै दिने भनेपछि डिल फाइनल हुन नसकेपछि तीर्थराजले भूकम्पपछि बनाएको नयाँ घरमा उनीहरूलार्ई सुताएको प्रारम्भिक अनुसन्धानमा खुलेको छ, डीएसपी बोहराले भने। रातको समयमा सो घरबाट निस्किएका उनीहरू घरबाट दुई सय मिटर तल वादविवाद र हात हालाहाल भएको र सोही क्रममा बुढाथोकीको मृत्यु भएको हुन सक्ने अनुमानसम्म पुगेको उनले बताए।"
बाटोमै जन्मन्छन् दुर्गममा शिशु,"वीरेन्द्रनगर : दुर्गममा स्वास्थ्य सेवा सहज नहुँदा बाटोमा नै सुत्केरी हुनुपर्ने बाध्यताको माथि उल्लेख गरिएका प्रतिनिधिमूलक घटना मात्र हुन्। कर्णालीसहितका दुर्गममा धेरै गर्भवती महिलाहरूले अस्पताल नपुग्दै बाटोमै सुत्केरी हुनुपर्ने बाध्यता छ। भौगोलिक विकटता, छरिएका बस्ती, घरमै सुत्केरी हुने सामाजिक सोचजस्ता कारण गर्भवती ब्यथा लाग्नेबित्तिकै स्वास्थ्यचौकी कमैले सम्झिन्छन्। जब ब्यथाले च्याप्छ। जटिल अवस्था आउँछ। अनि मात्र स्वास्थ्यचौकी र अस्पताल जाने तयारी हुन्छ। कतिपय ठाउँमा ब्यथा लाग्नेबित्तिकै स्वास्थ्यचौकी वा अस्पताल लिन लामो समय पैदल यात्रा गर्नुपर्दा पनि बाटोमै सुत्केरी हुनुपर्ने बाध्यता आउँछ। कर्णाली प्रदेशमा त हरेक महिना जसो यस्ता घटना बाहिर आउँछन्। जसले समग्र प्रदेशको स्वास्थ्य अवस्थाको कमजोर चित्र उजागर गरेको छ। महिला अधिकारकर्मी पद्मा खड्काले भनिन्, कर्णालीका महिलाहरूले प्रसूति सेवा लिन पनि समस्या छ। मेलापात गएको बेला व्यथा लागे कत्तिले मेलामै बच्चा जन्माउनुपर्ने समस्या छ। कत्ति गर्भवतीले त बाटामै बच्चा जन्माउँछन्। भौगोलिक विकटता रहेको कर्णालीमा एक वडा एक प्रसूतिगृह आवश्यक छ। तर, सरकारले त्यसरी स्वास्थ्य सेवालाई गाउँगाउँमा पुर्याउन अझै सकिरहेको अवस्था छैन। कत्ति महिलाहरूले त बच्चा जन्माउन नसकेरै प्रणा त्याग गर्नुपर्ने अवस्था छ। बर्सनि कत्ति महिलाहरूले बच्चा जन्माउन नसकेरै ज्यान गुमाइरहेका छन्। भौगोलिक विकटता, प्रसूतिगृह टाढा हुनु, परिवारको लापरबाही, परिवारको आर्थिक अवस्थालगायत कारण कर्णालीका महिला बाटोमै सुत्केरी हुन बाध्यता छ। स्वास्थ्य सेवा कार्यालय कालिकोटका जनस्वास्थ्य अधिकृत कटकबहादुर महतले यातायात खर्च दिँदै स्वास्थ्य संस्थामा सुत्केरी हुन आउनेहरूमा वृद्धि भएको बताए। उनले भने, प्रायः महिलाहरू घरमै बच्चा जन्माउन चाहन्थ्ये। तर, स्वास्थ्य संस्थामा प्रसूति हुन गए पैसा पाउने भन्दै पछिल्लो समय स्वास्थ्य संस्था जाने महिलाहरूको संख्यामा वृद्धि भएको हो। तर, पनि भौगोलिक विकटता र यातायात असुविधाका कारण गर्भवतीले बाटोमै पनि सुत्केरी हुनुपर्ने बाध्यता टरेको छैन। यसको अभिलेख भने छैन। ग्रामीण क्षेत्रका महिलालाई अन्तिम अवस्थामा स्वास्थ्य संस्थामा लैजाँदा पनि आमा र बच्चा दुवैको ज्यान जोखिममा पर्ने गरेको छ। कत्ति बाटोमै जन्मिन्छन्, कतिको मृत्यु नै हुन्छ। कर्णाली प्रदेश स्वास्थ्य सेवा निर्देशनालयका अनुसार कर्णालीमा २३ दशमलव ६ प्रतिशत परिवार मात्रै आधा घण्टाभित्र स्वास्थ्य संस्था पुग्न सक्ने अवस्था छ। बाँकी जनसंख्या घण्टौं लगाएर स्वास्थ्य संस्था पुग्नुपर्ने बाध्यता छ। कर्णालीका १० जिल्लामध्ये हुम्ला अझै पनि राष्ट्रिय सडक सञ्जालसँग जोडिन सकेको छैन। कर्णाली प्रदेशभरि ३ सय ५९ वटा बर्थिङ सेन्टरहरू छन्। यहाँको भौगोलिक विकटता हेर्ने हो भने यो प्रयाप्त होइन्। सबैभन्दा बढी बर्थिङ सेन्टर दैलेखमा ७२ वटा छन्। सबैभन्दा कम बर्थिङ सेन्टर गृह डोल्पामा १४ वटा छन्। निर्देशनालयका सूचना अधिकारी पदमबहादुर केसीले पछिल्लो समय दुर्गम भेगमा बर्थिङ सेन्टरहरू थपिँदै गएकाले महिलाहरूलाई प्रसूति हुन सहज भएको बताए। उनले भने, पर्याप्त छैनन्। तर, विगतको तुलनामा अहिले स्थानीय सरकारले वडातहबाटै आधारभूत स्वास्थ्य सेवा दिन थालेपछि केही सहज भने पक्कै भएको छ। निर्देशनालयका अनुसार पछिल्लो समय कर्णालीमा कुल गर्भवती हुने महिलाको ८७ दशमलव १ प्रतिशत महिला स्वास्थ्य संस्थामै प्रसूति हुने गरेका छन्। कर्णाली प्रदेशका १० वटै जिल्लामा आर्थिक वर्ष २०७७०७८ मा ३३ हजार १ सय ६०, आव २०७८०७९ मा ३० हजार ७ र आव २०७९०८० मा २९ हजार ५ सय ८७ जना गर्भवती महिलाले स्वास्थ्य संस्थामा आएर प्रसूति सेवा लिएका छन्। यस्तै कर्णालीमा आर्थिक वर्ष २०७७०७८ मा २० जना, आव २०७८०७९ मा १७ जना र आव २०७९०८० मा १६ जना गर्भवती महिलाले सुत्केरी हुन नसकेर र सुत्केरी भएपछि अत्याधिक रक्तश्राव भएर ज्यान गुमाएका छन्। कर्णाली प्रदेशका सामाजिक विकासमन्त्री खड्गबहादुर पोख्रेलले कर्णालीमा बाटोमै सुत्केरी हुने समस्या मुक्त गर्ने गरी प्रदेश सरकार लागिरहेको बताए। उनले भने, कर्णालीको भौगोलिक विकटता र स्वास्थ्य सेवामा नागरिकको पहुँच नभएकै कारण हामीले प्रदेशबाट अहेव, अनमीदेखि डाक्टरसम्म करारमा समेत नियुक्ति गरी खटाएका छौं। प्रदेशभित्रका सबै अस्पतालहरूमा न्यूनतम जनशक्ति व्यवस्थापन गरिएको छ। स्थानीय सरकारहरूले वडा वडामा स्वास्थ्य संस्था स्थापना गरी संचालन पनि गरिरहेका छन्। यसलाई थप प्रभावकारी बनाउँदै हरेक वडामा तालिम प्राप्त स्वास्थ्यकर्मीहरू खटाएर आधारभूत स्वास्थ्य सेवामा सहजता ल्याउने प्रयास गरिएको छ। मन्त्री पोख्रेलले भने, संघीयतापछि कर्णालीको स्वास्थ्य सेवामा निकै फट्को मारेको छ। विगतमा साविकका गाविसमा एउटा स्वास्थ्य संस्था रहेको र त्यसको पहुँच सबै बस्तीमा थिएन्। तर, अहिले वडा तहबाटै आधारभूत स्वास्थ्य सेवा दिन थालिएकाले जनताको घरनजिक सुविधा गएको छ। तर, कतिपय अवस्थामा मानिसहरूको चेतना स्तरको कमीका कारण व्यथा लाग्नेबित्तिकै स्वास्थ्य संस्था नलिनाले समस्या आउने गरेको छ। अब सचेतनाका कार्यक्रमहरू पनि सञ्चालन गर्छौँ। प्रदेशभरि घरमा सुत्केरी मुक्त वडा, पालिका, जिल्ला हुँदै प्रदेशलाई नै घोषणा गर्ने तयारी छ। कर्णाली प्रदेशका पूर्वमुख्यमन्त्री जीवनबहादुर शाहीले कर्णालीमा स्वास्थ्य सेवाका पर्याप्त संरचनाहरू भए पनि जनशक्ति व्यवस्थापन नभएकाले सेवा प्रवाहमा समस्या भइरहेको बताए। उनले भने, कर्णालीमा हरेक वडामा स्वास्थ्य संस्था छन्। हरेक जिल्लामा २ वटा अनिवार्य र कतिपय पालिका स्तरमै अस्पतालहरू पनि सञ्चालन भइसकेका छन्। तर, भएका ती अस्पतालहरूमा विशेषज्ञ जनशक्तिको अभाव छ। सबै पालिकामा अस्पताल सञ्चालनमा ल्याउन सकिएको छैन। यसले कर्णालीको स्वाथ्य सेवामा ठूलो प्रभाव पारेको छ। उनले भने, प्रदेशका मन्त्रालयहरूले त समयमै सचिव पाउँदैनन्। गाउँका अस्पतालहरूले कसरी डाक्टर पाउन। मुलुकमा संघीयता आए पनि प्रशासनिक संघियताको प्रभावकारी कार्यान्वयन नभएका कारण यो समस्या भोगिरहेका छौं। यसप्रति संघीय सरकार नै गम्भीर भएको छैन। हामीले पटकपटक यस्ता सवालहरू उठाए पनि समस्याको समाधान भएको छैन। यो समस्या संघीय सरकारले चाहेमा समाधान गर्न सक्थ्यो। संघीय सरकार नै अधिकार तल्लो तहमा दिन तयार छैन। जसले नागरिकहरूले संघीयताको आभास गर्न नसकिरहेको अवस्था छ। कर्णालीमा हरेक वडामा स्वास्थ्य संस्था छन्। हरेक जिल्लामा २ वटा अनिवार्य र कतिपय पालिका स्तरमै अस्पतालहरू पनि सञ्चालन भइसकेका छन्। तर, भएका ती अस्पतालहरूमा विशेषज्ञ जनशक्तिको अभाव छ। मुख्य समस्या नै यो हो।जीवनबहादुर शाही, पूर्वमुख्यमन्त्री, कर्णाली कर्णालीको भौगोलिक विकटता र स्वास्थ्य सेवामा नागरिकको पहुँच नभएकै कारण हामीले प्रदेशबाट अहेव, अनमीदेखि डाक्टरसम्म करारमा समेत नियुक्ति गरी खटाएका छौं। स्वास्थ्य सेवामा सहज बनाउने प्रयास गरिएको छ।खड्गबहादुर पोख्रेल, सामाजिक विकासमन्त्री, कर्णाली भौगोलिक विकटता र यातायात असुविधाका कारण गर्भवतीले बाटोमै पनि सुत्केरी हुनुपर्ने बाध्यता टरेको छैन। यसको समाधानको उपाय खोजिरहेका छौं।कटकबहादुर महत, जनस्वास्थ्य अधिकृत, स्वास्थ्य सेवा कार्यालय कालीकोट बाटोमै जान्छ सुत्केरीको ज्यान २०७७ साल भदौ ११ गते घरमै सुत्केरी भएकी कालीकोटको रास्कोट नगरपालिका२ सिप्खानाकी २८ वर्षीया सीता सार्की र उनका नाबालक छोराको मृत्यु भयो। २०७८ साल असार ३० गते जिल्लाको तिलागुफा नगरपालिका११ की हरिशोभा विकलाई सुत्केरी व्यथाले च्याप्यो। उनलाई सुत्केरी ब्यथाले च्यापेपछि अस्पतालमा लिँदालिँदै मृत्यु भयो। त्यसअघि पनि रास्कोट नगरपालिका७ की २० वर्षीया बिन्दा लुवार घरमा नै सुत्केरी भइन्। अत्याधिक रक्तश्राव भयो उनलार्ई अस्पतालमा पुर्याउँदापुर्याउँदै मृत्यु भयो। कर्णालीका हुम्ला, जुम्ला, कालीकोट, डोल्पालगायतका हिमाली जिल्लाहरूमा भौगोलिक बिकटता र ग्रामीण स्तरसम्म स्वास्थ्य सेवाको पहुँच नहुँदा महिलाहरूले बाटोमै ज्यान फाल्छन्। स्वास्थ्य सेवा कार्यालय कालीकोटका जनस्वास्थ्य अधिकृत एवं सूचना अधिकारी कटकबहादुर महतले भने, कालीकोटका विकट बस्तीहरूबाट अस्पताल बिरामीलाई पुगाउन घण्टौं समय लाग्छ। प्रायः मानिसहरू ब्यथा लाग्नेबित्तिकै अस्पताल नलाने समस्याले पनि कतिपय महिलाहरूले बाटोमै ज्यान गुमाउनुपर्ने समस्या छ। कर्णालीका ग्रामीण क्षेत्रमा स्वास्थ्यचौकी भए पनि दक्ष चिकित्सक र कठिन भूगोलमा कारणले बर्सेनि समयमै उपचार नपाएर कैयौंको मृत्यु हुने गरेको छ। सडक सञ्जालले नछोएको स्वास्थ्य संस्थाहरूको पहुँच, दक्ष स्वास्थ्यकर्मीको अभाव, कठिन भूगोल समयमै उपचार नपाउनु रुढीग्रस्त समाजका कारणले यहाँका बासिन्दाले निकै सास्ती भोग्दै आएको महिला अधिकारकर्मी दीपा बोहराले बताइन्। उनले भनिन्, म पनि स्वास्थ्यकर्मी हो। अहिले सामाजिक सेवामा छ। पहिले बिभिन्न प्रोजेक्टमा काम गर्दा सुत्केरी ब्यथा लागेपछि अस्पताल जानुपर्छ भन्ने धारण गाउँमा कमै पाइथ्यो। अहिले पनि त्यस्तै छ। मुलुकमा संघीयता आए पनि गाउँमा न सुविधा छ न चेतना नै। यसले कर्णालीमा धेरै दुर्घटनाहरू निम्त्याएको छ। कर्णालीका प्रायः ग्रामीण भेकहरूबाट जिल्ला अस्पताल पुग्न २ दिनदेखि ४ दिनसम्म लाग्छ। गाउँका स्वास्थ्य संस्थामा सुविधा छैन। कालीकोटको पलाँता गाउँपालिकास्थित स्वास्थ्य चौकी धौलागोहमा कार्यरत सिअहेव जन्मऋषि न्यौपानेले भने, गाउँबाट रिफर गरेका बिरामीहरूलाई तत्काल सुविधासम्पन्न ठाँउमा पठाउन यातायात सुविधा छैन। हवाई सेवा पनि समय हेर्नुपर्छ। जसका कारण गर्भवती तथा सुत्केरीले बाटोमै ज्यान गुमाउनुपर्ने अवस्था छ। गाउँका मानिसहरू घरमै सुत्केरी गराउने धारणाका कारण पनि यस्तो जोखिमहरू हुने गरेको छ। सरकारले हरेक पालिकामा १५ शय्या अस्पताल बनाउने घोषणा गरेर घोषणामै सीमित छ। कर्णाली प्रदेशको सामाजिक विकास मन्त्रालयका अनुसार कर्णालीका ७९ पालिकामध्ये ५५ पालिकामा अस्पताल सञ्चालनमा आएका छैनन्। यसले पनि ग्रामीण स्तरसम्म स्वास्थ्य सेवाको पहुँच नपुगेको हो। अस्पताल सञ्चालन गरेका पालिकामा पनि विशेषज्ञ चिकित्सक नहुनु, करार र कार्यालय सहयोगीका भरमा स्वास्थ्य संस्थाहरू सञ्चालन हुने जस्ता कारणले पनि मातृ मृत्युदर घटनाउन चुनौती छ। सामाजिक विकास मन्त्रालयका स्वास्थ्य महाशाखा प्रमुख वृषबहादुर शाहीले भने, कर्णालीका हरेक बस्तीमा स्वास्थ्य सेवाको पहुँच पगाउनै मुस्किल छ। छरिएको बस्ती र भौगोलिक विकटताका कारण कतिपय अवस्थामा वडामा भएको स्वास्थ्य संस्थामै जान घण्टौं लाग्ने दूरी छ। यसले गम्भीर प्रकृतिका बिरामीहरूको छिटोछरितो उपचार गर्न समस्या भोग्नु परेको छ। उनले भने, त्यसको निराकरणका लागि हवाई एम्बुलेन्स कर्णालीमा नै राख्न सरकारले व्यवस्था गर्नुपर्ने, गाउँमा रहेका स्वास्थ्य चौकीहरूमा दरबन्दी अनुसारको स्वास्थ्यकर्मी पठाउनुपर्ने र आवश्यक औषधिको अभाव हुन नदिने जस्ता कामहरू गर्नुपर्छ।"
पार्टी सुधार्न घरघरमा माओवादी,"काठमाडौंं : नेकपा माओवादी केन्द्रले पार्टी सुदृढीकरणका लागि गाउँगाउँमा जनतासँग माओवादी : विशेष रूपान्तरण अभियान सुरु गरेको छ। शनिबार बिहान माओवादी पार्टी मुख्यालय पेरिसडाँडाबाट पार्टी अध्यक्ष पुष्पकमल दाहालले भर्चुअल माध्यमबाट देशभर एकैसाथ अभियानको उद्घाटन गरेका थिए। त्यसपछि उनी दिउँसो वडा स्तरको कार्यक्रम उद्घाटनका लागि काठमाडौंंको चन्द्रागिरि नगरपालिका२ घट्टेडाँडामा पुगेका थिए। अभियान सफल बनाउनका लागि माओवादीका शीर्ष नेताहरू वडावडामा पुगेका छन्। केन्द्रीय सदस्यसहित पार्टीका जनवर्गीय संगठनलार्ई परिचालन गरिएको छ। पार्टी अध्यक्ष दाहाल आफैं पनि सातवटै प्रदेशको वडा स्तरमा जनताको दैलोमा पुग्ने तालिका रहेको छ। माओवादी पार्टीका प्रचारप्रसार विभाग प्रमुख तथा प्रवक्ता अग्निप्रसाद सापकोटाका अनुसार देशभर ६ हजार ७ सय ४३ वडामा एकसाथ सुरु गरिएको बताए। माओवादी विस्तारै कमजोर बन्दै गएपछि पार्टी अध्यक्ष दाहालसहितका सबै शीर्षस्थ नेताहरू आफैं फिल्डमा खटिएका छन्। वरिष्ठ उपाध्यक्ष नारायणकाजी श्रेष्ठले ललितपुर महानगरपालिका१८ हरिसिद्धि, उपाध्यक्षत्रय कृष्णबहादुर महराले रोल्पाको सुनछहारी गाउँपालिका, अग्निप्रसाद सापकोटाले सिन्धुपाल्चोकको लिसंखुुपाखर गाउँपालिका र पम्फा भुसालले ललितपुर महानगरपालिका२२ मा अभियानको नेतृत्व लिएका छन्। त्यसैगरी महासचिव देवप्रसाद गुरुङले लमजुङको सुन्दरबजार नगरपालिका८ भोटेवडार, उपमहासचिव गिरिराजमणि पोखरेलले काठमाडौंको गोकर्णेश्वर नगरपालिका, वर्षमान पुनले काठमाडौंको गोंगबु, हरिबोल गजुरेल सिन्धुलीको कमलामाई नगरपालिकामा खटिएका छन्। त्यसैगरी जनार्दन शर्माले काठमाडौंको चन्द्रागिरि नगरपालिका, मात्रिकाप्रसाद यादवले सुर्खेतको वीरेन्द्रनगर नगरपालिका, सचिव दीनानाथ शर्माले बागलुङको बागलुङ नगरपालिका, चक्रपाणि खनालले मोरङको विराटनगर महानगरपालिकामा अभियानको नेृतत्व गरेका छन्। त्यसैगरी सचिव देवेन्द्र पौडेल कास्कीको पोखरा महानगरपालिका, लीलामणि पोखरेल महोत्तरीको बर्दिवास नगरपालिका, गणेश साह काठमाडौंको बानेश्वर, हितमान शक्य रुकुमपूर्वको सिस्ने गाउँपालिका, हितराज पाण्डे गोरखाको पालुङटार नगरपालिका, डिलाराम आचार्य कैलालीको धनगढी उपमहानगरपालिका, सुरेन्द्रकुमार कार्की झापाको बुद्धशान्ति गाउँपालिका र कोषाध्यक्ष श्रीराम ढकाल चन्द्रागिरि नगरपालिकामा सञ्चालित अभियानमा सहभागी भएका छन्। पार्टीका पदाधिकारीको कार्यविभाजन गरी प्रदेश संयोजक तोकेर अभियानको जिम्मेवारी दिइएको छ। कोसीमा चक्रपाणि खनाल, मधेसमा लीलामणि पोखरेल, बागमतीमा जनार्दन शर्मा, गण्डकीमा देवेन्द्र पौडेल, लुम्बिनीमा हितमान शाक्य, कर्णालीमा मातृका यादव, सुदूरपश्चिममा डिलाराम आचार्य, सम्पर्क समन्वयमा गिरिराजमणि पोखरेल, उपत्यका विशेषमा वर्षमान पुन र प्रवास प्रदेशमा राम कार्कीलार्ई संयोजक तोकेर खटाइएको छ। भदौं १६ बाट सुरु भएको अभियान मंसिर १५ सम्म चल्ने छ। माओवादीले केन्द्रीय सदस्यहरूलार्ई वडा तहसम्म पठाएको छ। खटिएका नेताहरूले देशैभरका २५ लाख मतदातासँग भेटघाट गर्ने माओवादीले जनाएको छ। अभियानमार्फत पार्टीको सदस्यता संख्या ८ लाख पुर्याइने लक्ष्य राखिएको छ।मतदातासँग पार्टी अध्यक्ष दाहाल नेतृत्वको सरकारले सुरु गरेको सुशासन, समृद्धि र सामाजिक न्यायको क्षेत्रमा भइरहेको काम कारबाहीलार्ई तल्लो तहमा जानकारी गराउने तालिका रहेको पार्टी प्रवक्ता सापकोटाले जनाए। अभियानले माओवादीलाई बलियो बनाउँछ माओवादी केन्द्रका अध्यक्ष पुष्पकमल दाहालले जनतासँग माओवादी पार्टीको कमजोर भएको जनसम्बन्ध बलियो बनाउन अभियानले महत्वपूर्ण भूमिका खेल्ने विश्वास व्यक्त गरेका छन्। पार्टी मुख्यालय पेरिसडाँडाबाट जनतासँग माओवादीविशेष रूपान्तरण अभियानको उद्घाटन गर्दै उनले पार्टीको जीवन र जनताको सपना पूरा गर्ने ऐतिहासिक दिन भदौ १६ लार्ई बनाउनुपर्ने जोड दिए। उनले आजको युगको नेतृत्व गर्ने विचार निर्माण गर्ने आधार तयार पार्ने उल्लेख गरे। उनले भने, विशेष रुपान्तरण अभियानले जनतामाझ पुगेर आजको युग सापेक्ष अग्रगामी सभ्य राजनीतिक संस्कार र चिन्तनको समेत विकास गर्न मद्दत पुग्नेमा विश्वस्त छु। प्रधानमन्त्रीसमेत रहेका पार्टी अध्यक्ष दाहालले सरकारका तर्फबाट भएका जनपक्षीय कामको प्रचार गर्न नेता तथा कार्यकर्ताहरूलार्ई निर्देशन दिए। उनले आफूले गरेका राम्रा काम पनि जनतामाझ पुग्न नसकेको दाबी गरे। उनले भने, जनतामा छाएको निराशालार्ई हटाउन हाम्रो अभियानले भूमिका खेल्छ। माओवादीले मात्रै समृद्ध नेपाल निर्माण गर्न सक्ने उनले बताए। गत साउन तेस्रो साता राजधानीमा बसेको माओवादीको केन्द्रीय समितिको चौथो पूर्ण बैठकले पार्टी र सरकारको सन्देश प्रत्येक घरघरमा पुर्याउने उद्देश्यसहित अभियान सञ्चालन गर्ने निर्णय गरेको थियो। अभियानअन्तर्गत पार्टी अध्यक्ष दाहालले नेतृत्व गरेको सरकारले गरेका भ्रष्टाचार नियन्त्रण, सुशासन प्रवद्र्धन, सेवा प्रवाहमा गरिएको सुधारलगायत जनपक्षीय कामको प्रचारप्रसार गरिने, पार्टीभित्रको समस्या तथा अन्तरविरोधको पहिचान गर्ने, माओवादी नेता तथा कार्यकर्ता जनतासँग नपुग्नेलगायत गुनासाको प्रभावकारी समाधान खोजिने माओवादीले जनाएको छ।"
"बाँसको घर, पक्कीबराबर","उदयपुर : धेरैलाई बाँसको उपयोगिताबारे थाहा छैन। सामान्य बार बेरा गर्ने, टाटी बुन्ने, घरको छानोमा भाटाको रूपमा प्रयोग गर्ने र सुकेपछि दाउरा बाल्ने भन्ने मात्र थाहा छ। त्यसैले खेतीयोग्य जमिन, बारीमा भन्दा पनि खोला किनारा छेउमा लगाउने चलन छ। अन्य कामभन्दा पनि खोला किनारा र पहिरो जाने ठाउँमा बाँस लगाउँदा नदी कटान र पहिरोबाट केही मात्रमा भए पनि जोगाउन सकिन्छ भन्ने बुझाइ छ। गाउँघरमा काठको विकल्पका रूपमा केही समयका लागि तत्काल बाँसको प्रयोग गरिन्छ। घाम पानीले भेट्यो भने मक्किने, धँुलिया लाग्ने भएकाले त्यसको विकल्प खोज्ने गरिन्छ। तर, यसलाई सही उपचार गरेर प्रयोग गर्न सके तीन दशक बढी समय टिक्ने मजबुद घर बन्छ भन्ने विरलै थाहा छ। त्यसकारण पनि प्रायःजसो सानो छँदै तामालाई भाँचेर तरकारीका रूपमा प्रयोग गर्ने, कम उपयोगी भएकै कारण माग्न आउनेलाई सित्तैमा दिने, पशुचौपायलाई घाँस खुवाउन पात पलाउनसाथ काट्ने र बढ्न नदिने चलन गाउँघरमा अहिले पनि छ। उदयपुरको त्रियुगा नगरपालिका३ र ४ मा भर्खरै बाँसको सही प्रयोग विधिलाई प्रयोगमा ल्याइएको छ। हयाबिट्याट फर ह्युम्यानिटी नेपाल र त्रियुगा नगरपालिकाको सहयोगमा हुरेन्डेक उदयपुरले बाँसका ४२ वटा घर निर्माण गरिरहेको हो। तीमध्ये एक दर्जन घर निर्माण सम्पन्न भइसकेका छन् र बाँकी निर्माणाधीन अवस्थामा रहेको हुरेन्डेकका कार्यक्रम संयोजक तथा इन्जिनियर ध्रुवराज कार्कीले बताए। उनका अनुसार दसैंभित्र कम्तीमा २० वटा घर सम्पन्न हुने छ। उनले भने, भुक्तानी प्रक्रिया केही ढिलाइ भएर बाँस ल्याउने काम रोकिएको छ, अब हामी छिट्टै काम अघि बढाउँछौं र यो दसैंमा २० घरले त्यही घरमा बसेर मनाउन पाउनु हुनेछ। संस्थाले चालु आर्थिक वर्षमा त्रियुगा र चौदण्डीगढी नगरपालिकामा ३० वटा थप नयाँ घर बनाउने उनले बताए। नगरपालिकाका मेयर बसन्तकुमार बस्नेतले नगर भित्रका गरिब, असाह्य, दलित जसको आर्थिक अवस्थाले नै घर बनाउन सक्ने छैन त्यस्ता व्यक्तिलाई आवासको व्यवस्था गर्नु नगरपालिकाको दायित्व भएको बताए। मेयर बस्नेतले आफ्नो कार्यकालमा १० हजार परिवारलाई बाँसको घर निर्माण गरी आवास उपलब्ध गराउने लक्ष्य रहेको बताए। त्यति मात्र नभई घरसँगै शौचालय, पीउने पानी र घरनजिक करेसाबारी बनाई सागसब्जी तरकारी उत्पादन गरी वातावरण र स्वास्थको हिसावले समेत उनीहरूलाई सबल बनाउने योजना रहेको बताए। भूकम्पको कम जोखिम र कम लागतमा घर निर्माण हुने भएकाले अन्य सर्वसाधारणलाई समेत बाँसको घर निर्माण गर्न उनले आग्रह गरेका छन्। लागत कति ? कस्तो डेकोरेसन, कति कोठा र साइजको निकाल्ने र कत्रो घर बनाउने भन्ने रोजाइको विषय सम्बन्धित व्यक्तिको हो। त्यहीँ अनुसारको नापनक्सा र लागतसहितको स्टिमेट बन्छ। तर, अहिले निर्माण भइरहेका घर दातृनिकायको सहयोगमा बनेकाले उनीहरूले बनाएका नाप, नक्सा, साइज र मूल्य नै अन्तिम हो। नगरपालिकाको स्टिमेटअनुसार एक किचनसहित दुईवटा कोठा, बरन्डा, सिँढी र शौचालय तयार हुँदा घरको लागत ५ लाख ३८ हजार ६४० रुपैयाँ लाग्ने कार्यक्रम संयोजक कार्कीले बताए। उनले भने, झापा जिल्लाबाट उपचार गरी ल्याइएको बाँस, सिमेन्ट, रड, जस्तापाता, प्यान, किलाकाँटी, ब्लक, दक्ष र अदक्ष मिस्त्रि ज्याला सबैको खर्च त्यसमा जोडिएको छ। त्यसमध्ये दुईदुई लाख संस्था र नगरपालिकाले गरी चार लाख बाँकी श्रमदानवापत उपभोक्ता समिति र सम्बन्धित घरधनीले बेहोर्ने गरी सम्झौता भएको छ उनले भने, घर बनाउने पैसा नभए पनि श्रमदान गर्न सक्छ भनेरै यस्तो सहमति गरेका हौ। त्रियुगाका कहाँकहाँ बन्दै छन् ? घर निर्माण सुरु गर्नुअघि नगरपालिकासँग सम्झौता गरी कहाँकहाँ बनाउने भन्ने विषयमा संस्थाका केही सर्तसहित सूचना प्रकाशन गरिन्छ। आर्थिक रूपले विपन्न, अशक्त, सकेसम्म दलित हुनुपर्ने, नम्बरी, ऐलानी जस्तो भए पनि जग्गा हुनुपर्ने ऐलानी भए नगरपालिकाले भत्काउन नपाउने गरी सहमति गर्नुपर्ने व्यवस्था छ। सोहीअनुसार पहिलोचरणमा त्रियुगा नगरपालिका३ र ४ का बस्ति छनोटमा परेका हुन्। वडा नंं ४ को शिवशक्ति टोलमा निर्माण हुँदै गरेका २३ घरमध्ये १३ घर दलित परिवार र बाँकी मिश्रित समुदाय छ। वडा नं ३ चाँपमा पनि दलित बस्तीलाई नै प्राथामिकता दिईएको मेयर बस्नेतले बताए। यसपछि चालु आर्थिक वर्षमा वडा नं २, ५ र १० का बस्तीमा निर्माण गर्न नगरपालिकाले भुक्तानी गर्नुपर्ने एक करोड रुपैयाँ विनियोजन गरिसकिएको उनले बताए। त्यसैगरी चौदण्डिगढी नगरपालिकामा पनि चालु आर्थिक वर्षमा नमुनाका रूपमा सोही संस्थाबाट निर्माण गर्ने गरी दशवटा घरका लागि बजेट व्यवस्था गरिएको उपमेयर मणिकादेवी दुलालले बताइन्। उनले त्रियुगामा बनेको घर देखेर नै नमुनाका रूपमा लैजाने योजना बनाएको बताइन्। नयाँ घर पाएपछि निकै खुसी मुद्रामा देखिएकी वडा नम्बर ४ शिवशक्ति टोलकी निरुमाया कार्कीले भनिन्, उमेर पुगेका छोरा छुट्एिर गए, बुढेसकालमा यहीँ छानो चुहेको घरमा बित्ला भन्ने लागेको थियो, नगर सरकारले नजर लगाइदिनु भयो सारै खुसी छु। उनी मात्र होइन नयाँ घर पाएकी मनमाया परियार भन्छिन्, यतिको घर बन्छ र राम्रोसँग बस्न पाइन्छ भन्ने कल्पना नै गरेको थिएनौं, जे होस हामी जस्ता गरिवको पनि दिन आउने रहेछ। पुरानो घरलाई देखाउँदै शिवशक्ति टोल सुरक्षित आवास उपभोक्ता समितिका अध्यक्ष धरमबहादुर सार्की भन्छन्, त्यही घर हो जुन घरको आकाशबाट बर्सिएको पानी घर बाहिर जाँदैन्, सबै घरभित्रै खस्थ्यो, अब अहिले हाम्रा लागि घरले ठूलो काम गरेको छ। सरकारी एजेन्सीसँगको साझेदारीमा स्थानीय स्रोतको अधिकतम प्रयोग गरी संस्थाले आवास, लघुवित्त र बजार विकास कार्यक्रमहरू सञ्चालन गर्दै आएको ह्याबिट्याटका इन्जिनियर विकास घिमिरेले बताए। ३५ वर्ष आयु रहेको घर भूकम्प, जंगली जनावार, हावापानीबाट सजिलै जोगिन सकिने उनले बताए। परियोजनाले निम्न आय भएका र सीमान्तकृत परिवारका लागि घर निर्माणमा योगदान पुयाई सामाजिक परिवर्तनमा सघाउ पुयाएको उनले बताए। सचेतना अभियान कुनै पनि नयाँ कामको थालनी गर्दा त्यस विषयमा सर्वसाधरणलाई जानकारी दिन र बुझाउन सकिएन भने त्यसको औचित्य रहँदैन। त्यसकारण प्रचारप्रसार र सचेतनाका कार्यक्रम अनिवार्य छ। कार्यक्रमअन्तर्गत संस्थाले उपचार गरिएको बाँसको उपयोगिता र वजार प्रबद्र्धनसम्बन्धी सरोकारवालासँगको अन्तक्र्रिया गरेको छ। बाँसको बजारीकरण, उपयोगिता, न्युन लागत र उपचार विधिका बारेमा जानकारी दिने उद्देश्यले कार्यक्रमको आयोजना गरिएको हुरेन्डेकका अध्यक्ष शंकरबहादुर थापाले बताए। उनले भने, खेर गएको बारी, जमिन, खोला छेउछाउमा कम मेहनतमा बाँस उत्पादन हुने भएकाले यसको उपयोगितालाई मध्यनजर गरी व्यापारी र किसानलाई प्रोत्साहन गर्नुपर्ने देखिन्छ। कार्यक्रममा बाँस विज्ञ प्रनव प्रधान, कृष्ण अर्याल र अभिषेककुमार झाले बाँसको उपयोगिताका बारेमा सामग्रीहरू प्रस्तुत गरेका थिए। उनीहरूले स्वदेश तथा विदेशमा बाँसको प्रयोग यसबाट बनेका प्रविधि, सामग्री, यसका फाइदा, उपयोगिता, सही प्रयोगबारे जानकारी गराएका थिए। उनीहरूले बाँसका विषयमा विश्वभर भइरहेका असल अभ्यास, चुनौती र अवसरका बारेमा जानकारी गराएका थिए। त्यसैगरी संस्थाले बाँसको घरको विशेषताका बारेमा जानकारी दिन युवाहरूलाई स्वंयसेवकको भूमिका निर्वाह, पर्याप्त आश्रयको वकालत र किफायती आवासको समर्थन गर्न सचेतना अभियान सुरु गरेको छ। त्रियुगा नगरपालिका३ बाट सुरु गरिएको अभियानमा ४५ जना युवा स्वयंसेवक, नागरिक समाजका प्रतिनिधि र हयाबिट्याट सामुदायिक घरधनीहरूको सहभागिता रहेको अध्यक्ष थापाले बताए।"
डा भट्टराईको पालामा सुरु भएको हेलो सरकार आजबाट २४ सै घण्टा सञ्चालन,काठमाडौं : सरकारले हेलो सरकारलाई २४ घण्टा नै सञ्चालनमा ल्याएको छ। प्रधानमन्त्री पुष्पकमल दाहाल प्रचण्डले आज सार्वजनिक सेवालाई प्रभावकारी बनाउन २४ सै घण्टा सञ्चालन हुने गरी हेलो सरकार शुभारम्भ गरेका हुन्। २०६८ सालमा तत्कालीन प्रधानमन्त्री डा बाबुराम भट्टराई प्रधानमन्त्री हुँदा जनतासँग प्रत्यक्ष सम्पर्कका लागि भनेर हेल्लो सरकार स्थापना भएको थियो। हाल बिहान ७ बजेदेखि राति ९ बजेसम्म मात्रै हेलो सरकारको सेवा सञ्चालनमा थियो। सुशासन (व्यवस्थापन तथा सञ्चालन) ऐन २०६४ को दफा ३१ तथा सुशासन (व्यवस्थापन तथा सञ्चालन) नियमावली २०६५ को नियम २० लाई थप प्रभावकारी बनाउन नेपाल सरकारले हेलो सरकार कक्ष सञ्चालन निर्देशिका २०६८ जारी गरी क्रियाशील रहँदै आएको थियो।
एमसीसी नेपाल र अमेरिकाबीच सहकार्यको उदाहरण हो: अमेरिकी सिनेटर,"काठमाडौं : सभामुख देवराज घिमिरे र अमेरिकी सिनेटको वैदेशिक मामिला तथा एप्रोप्रिएसन कमिटीका सदस्य सिनेटर क्रिस भ्यान होलेनबीच भेटवार्ता भएको छ। सिंहदरवारस्थित सभामुखको कार्यकक्षमा भएको भेटमा दुई देशबीचको सम्बन्ध, अमेरिकी सहयोग तथा संसदीय आदान प्रदानका विषयमा छलफल भएको थियो । भेटमा सभामुख घिमिरेले संयुक्त राज्य अमेरिका नेपालको पुरानो मित्र भएको उल्लेख गर्दै सन् १९४७ मा नेपालले अमेरिकासँग दौत्य सम्बन्ध स्थापना भए पश्चात नेपाल र अमेरिकाको सम्बन्ध सुमधुर रहेको बताए। नेपालको विकास प्रक्रियामा संयुक्त राज्य अमेरिकाको सहयोग महत्वपूर्ण रहेको छ, सभामुख घिमिरेले भने , नेपालको आर्थिक सामाजिक विकासका लागि संयुक्त राज्य अमेरिकाले पुर्याउँदै आएको सहयोगमा आएको गुणात्मक छ।' सभामुख घिमिरेले नेपाल र संयुक्त राज्य अमेरिकाका संसदीय प्रतिनिधिमण्डलबीचको भ्रमणको आदानप्रदानबाट दुई देशको संसदीय सम्बन्ध थप सुदृढ हुने विश्वास व्यक्त गरे। भेटमा सिनेटर होलेनले नेपालमा गतिशील प्रजातन्त्रको जन्म भएको बताउँदै यस प्रक्रियामा भूमिका खेल्ने नेपालका राजनीतिक दललाई धन्यवाद व्यक्त गरे। उनले नेपालमा एमसीसी कार्यान्वयन सुरु भएलगत्तै आफ्नो भ्रमण भएको र एमसीसीबाट नेपाललाइ फाइदा हुने बताए। एमसीसी दुई देशबीचको सम्बन्ध र सहकार्यको उदाहरण हो, उनले भने, हामी एमसीसी अन्तर्गतका परियोजना सफल भएको हेर्न चाहन्छौं।"
"हेलो सरकार २४ सै घण्टा सञ्चालनमा, ३ उपसचिवसहित २५ जना कर्मचारी खटाइयो","काठमाडौं : आजदेखि हेलो सरकार २४ घण्टा सञ्चालनमा आएको छ। प्रधानमन्त्री पुष्पकमल दाहाल 'प्रचण्ड'ले सिंहदरबारमा विगत १२ वर्षदेखि सञ्चालनमा रहेको 'हेलो सरकार'को सेवालाई तीन सिफ्टमा विस्तारित एवं सञ्चालन गर्ने कार्यको शुभारम्भ गरेका हुन्। आइतबार दिउँसो प्रधानमन्त्री तथा मन्त्रिपरिषदको कार्यालय सिंहदरबारमा रहेको हेलो सरकार कक्षको निरीक्षण र अनुगमनसहित जनताका समस्या सम्बोधन गरी तीन सिफ्टको कार्यक्रम शुभारम्भ गरेका हुन्। गुनासोहरू फोन, इमेल, फेसबुक, ट्वीटर, पोर्टल, भाइबर, ह्वाट्स्एप लगायतका डिजिटल माध्यमबाट टिपाउन सकिनेछ। हेलो सरकारको डेस्कले प्राप्त गुनासोहरू तत्काल सम्बोधन गरी सोको जानकारी सम्बन्धित निवेदकलाई दिने व्यवस्था मिलाइएको छ। हेलो सरकार २४ सै घण्टा सञ्चालनका लागि तीन सिफ्टको कार्यतालिका निर्माण गरी सोहीअनुरूप कर्मचारी व्यवस्थापनसमेत गरिएको छ। त्यसका लागि नेपाल सरकारका ३ जना उपसचिवसहित २५ जना कर्मचारीहरू खटाइएको छ। हेलो सरकारमा आएका गुनासोहरू गुनासोको प्रकृति हेरी सम्बन्धित निकायमा पठाई समस्या समाधानमा सहजीकरणसमेत गर्ने व्यवस्था मिलाइएको छ। साथै प्रधानमन्त्री तथा मन्त्रिपरिषदको कार्यालयसँग सम्बन्धित गुनासोहरू सिधै सम्बोधन गर्ने व्यवस्था गरिएको छ। गुनासोहरू सम्बोधनका निम्ति र्यापिड रेस्पोन्स टीमसमेत गठन गरी कार्यान्वयनमा ल्याइएको नेपाल सरकारका मुख्यसचिव डा बैकुण्ठ अर्यालले बताए। उक्त टीमले सम्बन्धित निकायमा पठाइएका गुनासोहरू कार्यान्वयन भए,नभएको अनुगमन गर्नुका साथै गुनासो सम्बोधनका लागि पहल गर्नेछ। शुभारम्भ समारोहमा नेपाल सरकारका मुख्यसचिव, सचिवहरू, विभागीय प्रमुखहरू, मन्त्रालय तथा केन्द्रीय निकायका गुनासो सुन्ने अधिकृतहरू,हेलो सरकार कक्षमा कार्यरत कर्मचारीहरू सहभागी थिए।"
बालेनको सचिवालयले भन्यो मानवीय संवेदना विपरीत ट्राफिक प्रहरीले प्रसव पीडामा रहेकी सबिनासँग ७ मिनेट केरकार गर्यो,"काठमाडौं : काठमाडौं महानगरपालिकाका मेयर बालेन्द्र शाह (बालेन)को सचिवालयले सुत्केरी अवस्थामा रहेकी बालेन पत्नी सबिना काफ्लेको स्वास्थ्यमा एकाएक जटिलता देखिएपछि छिटो प्रयोग गर्न सकिने विकल्पको रूपमा सरकारी गाडी प्रयोग गरेको स्पष्टीकरण दिएको छ। तर स्वास्थ्य परीक्षण गराएर फर्किएपछि मानवीय संवेदनशीलता विपरीत ट्राफिक प्रहरीले बालेन पत्नी सबिनासँग ७ मिनेट केरकार गरेको सचिवालयको भनाइ छ। प्रसव पीडा र शारीरिक समस्यामा एवं नवजात शिशुको स्वास्थ्य अवस्थाले चिन्तित रहेकी महिलामाथि कर्तव्य पालना गर्न बसेका प्रहरीबाट गरिएको यस प्रकारको असभ्य व्यवहार अत्यन्त निन्दनीय तथा खेदजनक रहेको सचिवालयद्वारा जारी विज्ञप्तिमा उल्लेख छ। मेयर बालेनले शनिबार सामाजिक सञ्चालमार्फत् काठमाडौं महानगरपालिकाको गाडी सरकारले रोके सिंहदरवारमा आगो लगाइदिने चेतावनी दिएका थिए। उक्त स्टाट्सपछि सामाजिक सञ्जालमा चर्को बहस सिर्जना भएको थियो। हेर्नुस् प्रेस विज्ञप्तिविभिन्न सञ्चार माध्यममा काठमाडौं महानगरपालिका प्रमुख र उहाँकी धर्मपत्नी सबिना काफ्लेलाई सरकारी सवारी साधन उपयोगको विषयसँग जोडेर प्रकाशनप्रसारण भएका समाचारप्रति हाम्रो गम्भीर ध्यानाकर्षण भएको छ । २०८० भाद्र १६ गते बेलुका ७ बजे सुत्केरी अवस्थामा रहनुभएका सबिना काफ्लेको स्वास्थ्यमा एकाएक जटिलता तथा जोखिमयुक्त स्थिति देखिएपछि स्वास्थ्य परीक्षणका लागि सबैभन्दा छिटो प्रयोग गर्न सकिने विकल्पका रुपमा उपलब्ध रहेको र सुरक्षाका दृष्टिकोणले समेत नगरप्रमुख र वहाँकी धर्म पत्नीलाई प्रयोग गर्न गृह मन्त्रालयले सहमति दिएको काठमाडौं महानगरपालिकाको सरकारी गाडी प्रयोग गरेर सबिना काफ्ले अस्पताल जानुभएको थियो । आफ्नो स्वास्थ्य परीक्षण र एनआइसीयु ( ) मा भर्ना रहेको शिशुलाई स्तनपान गराइ फर्किने क्रममा रातको करिब ०९:०० बजे कोटेश्वरमा ट्राफिक प्रहरीहरु सवारी चेकजाँच गर्दै थिए । त्यस जाँचका क्रममा परेको हाम्रो सवारी साधनका विषयमा प्रहरीले सोधेको प्रश्नमा सवारी चालकले, विशेष परिस्थितिमा उक्त गाडी प्रयोग गर्नु परेको व्यहोरा जानकारी गराए । सवारीचालकले आफ्नो परिचय पत्र देखाए, सार्वजनिक बिदाको दिन प्रयोग गर्न बनाइने परमिट भएको तर त्यस समय उक्त गाडीमा नबोकेको विषय समेत अनुरोध गरे । नगर प्रमुख सहितको परिचय खुलाए पश्चात् प्रहरीको व्यवहार झन् बढी आक्रामक हुन गएको थियो । प्रहरीले सामान्य मानवीय संवेदनशीलताको समेत कति पनि ख्याल नराखी करिब ७ मिनेट गाडीलाई सडक किनारामा राख्न लगाई असान्दर्भिक र मनोमानी प्रश्न गरे । सवारी जाँच गर्ने विधि र प्रक्रिया अवलम्वन नगरी प्रहरीले ढोका खोल के हो ? कहाँ हो ? यस्तो त्यस्तो गर्ने भन्दै पछिल्लो सिटमा सवार सुत्केरी सबिना काफ्लेलाई अनावश्यक केरकार गरेको थियो। प्रसव पीडा र शारीरिक समस्यामा एवम् नवजात शिशुको स्वास्थ्य अवस्थाले चिन्तित रहेकी महिलामाथि कर्तव्य पालना गर्न बसेका प्रहरीबाट गरिएको यस प्रकारको असभ्य व्यवहार अत्यन्त निन्दनीय तथा खेदजनक छ । सार्वजनिक यातायात सुव्यवस्थाका लागि कर्तव्यमा रहँदा ट्राफिक प्रहरीका आचरणप्रति आम नागरिक विश्वस्त हुन सक्नु पर्छ । प्रहरीबाट सबै सधैं सुरक्षित हुन्छन्, भन्ने विश्वास जगाउनु पर्छ । कर्तव्य पालनाका क्रममा मादक पदार्थ, गुट्खा लगायत सूर्तीजन्य पदार्थ सेवन गर्ने, सवारी साधन जाँच गर्दा रुखो बोलेर हप्काई दप्काइ गर्ने व्यवहार भयो । कानुनको उल्लङ्घन भएको भए चिट काटेर आवश्यक कारबाही गर्ने वैधानिक बाटो छोडेर सबिना काफ्लेलाई अस्वभाविक प्रश्न गरिएको थियो । आपतकालीन अवस्थाको बारेमा जवाफ दिँदा पनि मैले चाहे भने यतै राख्न सक्छु"" भनेर धम्की दिने, कुनै ठुलो अपराध गरेका व्यक्तिलाई केरकार गरिएको शैलीले सोधपुछ गर्ने आचरणमा सुधार हुनु जरुरी छ । यस विषयमा गृह प्रशासनले सुनियोजित तरिकाले सञ्चारमाध्यमहरुलाई भ्रामक सूचना दिइ समाचार सम्प्रेषण गरेकोमा खेद समेत प्रकट गर्न चाहन्छौं । यस्तो आचरणमा रहेका केही प्रहरीका कारण समग्र प्रहरीको सार्वजनिक छविमा आँच आउन सक्छ । पटक पटक आम सर्वसाधारण जनताले प्रहरी प्रशासनबाट यस्ता व्यवहार र सास्ती खेप्नु परेको कुरा सर्वविदितै छ तर पनि सम्बन्धित निकायबाट यस्तो प्रवृत्तिको अन्त्य गर्न कोही कहिले अग्रसर देखिएन । यसर्थ, गलत आचरण भएका केही प्रहरीहरु माथि निगरानी गर्न, गल्ती गर्नेलाई कानुनी कारवाहीको प्रक्रियामा ल्याएर प्रहरीको छवि उच्च बनाइ राख्न हामी सरकार र ट्राफिक प्रहरीलाई आग्रह गर्न चाहन्छौं । अन्त्यमा, मानवीय संवेदनासँग जोडिएका यस्ता विषयमा समाचार सङ्कलन, प्रकाशन प्रसारण गर्नुअघि मानवीयताका कोणबाट विषयलाई हेर्न, यसले व्यक्ति तथा परिवारको मानसिक अवस्थामा पार्ने नकारात्मक असरप्रति पूर्वानुमान गर्न आमसञ्चारकर्मीहरुमा आग्रह गर्दछौं ।धन्यवाद ।स्वकीय सचिवप्रमुखज्यूको स्वकीय सचिवालय काठमाडौं महानगरपालिका"
कोशी प्रदेश सरकारविरुद्वको रिट पूर्ण इजलासमा पठाउन आदेश,"विराटनगर : कोसी सरकारविरुद्धको रिटको अन्तिम सुनुवाइ पूर्ण इजलासमा हुने भएको छ। न्यायाधीशद्वय सपना प्रधान मल्ल र सुष्मालता माथेमाको आइतबारको इजलासले रिट अन्तिम सुनुवाइका लागि पूर्ण इजलासमा पठाउने निर्णय गरेको हो। नेकपा एमाले कोशी प्रदेश संसदीय दलका प्रमुख सचेतक रेवतीरमण भण्डारीले रिट निवेदनमा आज सुनुवाइ हुने भनिएकोमा पूर्ण इजलासमा लाने निर्णय भएको जानकारी दिए। आदेशमा भनिएको छ, 'प्रस्तुत मुद्दामा जटिल कानुनी प्रश्न समावेश भएको देखिएको र त्यसको निराकरण पूर्ण इजलासबाट हुन उपयुक्त देखिएकाले सर्वोच्च अदालत नियमावली २०७४ को नियम २३ ९२० ९ग० बमोजिम मिति २०८००५१८ गते पूर्ण इजलासमा पेस हुनेगरी पेसी तोकी नियामुअनुसार पेस गर्नु ।' यसअघि शुक्रबार न्यायाधीश ईश्वरप्रसाद खतिवडा र माथेको इजलासमा पेशी तोकिए पनि हेर्न 'नमिल्ने'मा राखिएपछि आजका लागि सुनुवाइ हुने भनिएको थियो। न्यायाधीश खतिवडाले प्राम्भिक सुनुवाइका क्रममा आफूले अन्तरिम आदेश दिइसकेकाले पूर्णसुनुवाइका लागि इजलासमा बस्न नमिल्ने बताएपछि शुक्रबार सुनुवाइ स्थगित भएको थियो। भदौ ७ गते सो रिटमाथि प्रारम्भिक सुनुवाइ गर्दै न्यायाधीश खतिवडाको इजलासले कारण देखाउ आदेश जारी गर्दै रिटको अन्तिम टुंगो नलागुन्जेलसम्म दीर्घकालीन असर पर्ने प्रकृतिका कुनै पनि निर्णय नगर्न कोसी प्रदेश सरकारलाई अन्तरिम आदेश दिएको थियो। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यन्त्री हिक्मतकुमार कार्कीले रिट दायर गरेका थिए। यस अगाडि पनि सर्वोच्चले कोशी सरकारको मुख्यमन्त्रीमा थापाको नियुक्ति बदर गरिदिएको थियो। २१ असारमा कांग्रेस संसदीय दलका नेता थापाले मुख्यमन्त्री पदमा दावी गर्दा सभामुख बाबुराम गौतमको समेत समर्थन पेश गरेका थिए। तटस्थ भूमिकामा रहेका सभामुखको समर्थनबाट सरकार बन्नु गैरकानुनी भन्दै नेकपा एमाले संसदीय दलका नेता हिक्मतकुमार कार्कीले सर्वोच्चमा रिट दिएका थिए। त्यतिबेला न्यायाधीश ईश्वरप्रसाद खतिवडासहित न्यायाधीशहरू डाआनन्दमोहन भट्टराई र तिलप्रसाद श्रेष्ठको पूर्ण इजलासले मुख्यमन्त्री थापाको नियुक्ति बदर गरिदिएको थियो। साथै ७ दिनको समय दिएर संविधानको धारा १६८ (२) अनुसार नयाँ सरकार गठनको प्रक्रिया अगाडि बढाउन प्रदेश प्रमुखको नाममा परमादेश दिएको थियो। सर्वोच्चको सोही आदेशबमोजिम प्रदेश प्रमुख पर्शुराम खापुङले सरकार गठनको आह्वान गरेका थिए। सभामुख बाबुराम गौतम पदबाट राजीनामा दिएर थापाको नेतृत्वमा सरकार गठन प्रक्रियामा सहभागी भएका थिए। गौतम सरकारका आर्थिक मामिला तथा योजना मन्त्री छन्। अहिले कोसीमा सभामुख खाली छ। सभामुख कुनै पनि दलले लिन मानिरहेका छैनन्। थापा साउन १६ गते पुन:मुख्यमन्त्री बने। मुख्यमन्त्री बनेको एक महिनाभित्र विश्वासको मत लिनुपर्ने संवैधानिक व्यवस्थाअनुसार थापाले भदौ ४ गते विश्वासको मत लिएका थिए। थापाले प्रदेशसभाबाट विश्वासको मत लिने क्रममा सभामुख इस्राइल मन्सुरीले समेत मत दिएका थिए। थापाले पाएको विश्वासको मत असंवैधानिक भएको दावी गर्दै एमालेका नेता कार्की रिट लिएर सर्वोच्च पुगेका थिए। रिटमा प्रदेश प्रमुख पर्शुराम खापुङ, मुख्यमन्त्री थापा, सभाध्यक्ष भएर सभामुखको भूमिका निर्वाह गरेका अध्यक्ष मण्डलका सदस्य इस्राइल मन्सुरी,अध्यक्ष मण्डलकी सदस्य एवं प्रदेशसभा सदस्य गीता तिमल्सिना र कोसी प्रदेशसभा सचिवालयलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं लागेपछि मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
जसपाको विस्तारित बैठक बस्दै,"काठमाडौं : जनता समाजवादी पार्टी नेपालले मधेस प्रदेश समितिका आठवटै जिल्लामा आज विस्तारित बैठकको आह्वान गरेको छ। पार्टी विस्तार तथा सुदृढीकरण अभियानबारे निर्णय गर्न बैठक आह्वान गरिएको सो पार्टीका प्रचारप्रसार तथा प्रकाशन विभाग प्रमुख पूर्ण बस्नेतले जानकारी दिए। उनका अनुसार यही भदौ ११ गतेको मधेस प्रदेश कार्यकारिणी समितिको बैठकले प्रदेशका सबै जिल्लामा आज विस्तारित बैठक राख्ने निर्णय गरेको थियो। विस्तारित बैठकको सहजीकरणका लागि प्रदेश बैठकले प्रदेश कार्यकारिणी समितिका पदाधिकारीलाई जिम्मेवारी तोकेको छ। यसअनुसार सप्तरी जिल्लामा दिनेशकुमार यादव र शैलेशकुमार साह, सिराहामा रामसेवक यादव र रेणु यादव, धनुषामा ज्ञानेन्द्रकुमार यादव, अरुणकुमार देव र युसुफ अली, महोत्तरीमा निर्मलाकुमारी यादव र जितेन्द्रकुमार यादवले जिम्मेवारी पाएका छन्। यसैगरी सर्लाहीमा रामपृत पासवान र नीराकुमारी साह, रौतहटमा रामबाबुकुमार यादव र पुनीत राम, बारामा बृजमोहन तिवारी र पर्सामा सुशीलकुमार यादवलाई तोकिएको प्रकाशन विभाग बस्नेतले बताए। बैठकमा जिल्लाबाट प्रतिनिधित्व गर्ने केन्द्रीय नेता, प्रदेश समितिका नेता, जिल्ला समितिका पदाधिकारी तथा सदस्य, पालिका समितिका पदाधिकारी, निर्वाचित जनप्रतिनिधि, भातृ सङ्गठनका केन्द्रीय तथा जिल्ला समितिका पदाधिकारीलाई उपस्थित हुन भनिएको सो पार्टीले जनाएको छ।  रासस"
गौ हत्याविरुद्ध राप्रपाले भदौ २७ गते विरोध सभा गर्ने,"काठमाडौं : राष्ट्रिय प्रजातन्त्र पार्टी (राप्रपा)ले भदौ २७ गते विरोध सभा गर्ने भएको छ। आइतबार बसेको पदाधिकारी बैठकले सरकारलाई दबाब सिर्जना गर्न र्यालीसहित विरोध सभा गर्ने निर्णय भएको राप्रपाका प्रवक्ता मोहनकुमार श्रेष्ठले जानकारी दिए। गौवंश हत्याको विरोध गर्न, विभिन्न संघसंस्थाबाट भइरहेका प्रदर्शन र विरोधमा ऐक्यबद्धता जनाउन, हिन्दुत्वको रक्षा एवं हिन्दुराष्ट्र र राजसंस्थाको पुनःस्थापना गर्न विरोधसभा आयोजना गर्न लागिएको श्रेष्ठद्वारा जारी विज्ञप्तिमा उल्लेख छ। त्यस्तै राप्रपाले संघीयताको खारेजी, भ्रष्टाचारमा संलग्न उच्च राजनीतिक नेतृत्वलाई छानविनको दायरामा ल्याउन, सुन तस्करीलगायतका भ्रष्टाचार काण्डमा संलग्नको पूर्ण छानबिन गर्न, शिथिल अर्थतन्त्रले निम्त्याउन लागेको आर्थिक संकटमा सरकारको उदासिनता, बढ्दो बेरोज़गारी, मूल्यवृद्धिजस्ता विषयमा सरकारलाई गम्भीर बन्न दबाब सिर्जना गर्ने श्रेष्ठको भनाइ छ।"
ललिता निवास : अख्तियार र सीआईबीको अन्तर,"काठमाडौं : ललिता निवास जग्गा प्रकरणमा अख्तियार दुरुपयोग अनुसन्धान आयोगबाट जोगाइएकाहरू नेपाल प्रहरीको केन्द्रीय अनुसन्धान ब्युरो (सीआईबी)को फन्दामा परे। अर्थात् अख्तियारको भन्दा बढी सीआईबीको अनुसन्धानमा तानिए। अख्तियारले १ सय ७५ जनाविरुद्ध मुद्दा दायर गरेको थियो र सीआईबीले भने अनुसन्धानमा करिब ३१२ जनाको संलग्नता देखायो। अनि, यसै मुद्दामा अख्तियार र सीआईबीको व्यक्ति थप सँगै बिगो पनि फरकफरक छ। सीआईबी अनुसन्धानमा अख्तियारले मुद्दा दायर गरेभन्दा दोब्बर व्यक्ति तानिएका छन्। अख्तियारले १ सय ७५ जनाविरुद्ध मुद्दा दायर गरेकोमा सीआईबी अनुसन्धानमा करिब ३१२ जनाको संलग्नता देखिएको छ।"
एकीकृत समाजवादीले बोलायो सोमबार सचिवालय बैठक,काठमाडौं : नेकपा (एकीकृत समाजवादी) पार्टीले सचिवालय बैठक आह्वान गरेको छ । केन्द्रीय समिति बैठकले गरेका निर्णय कार्यान्वयनका सम्बन्धमा छलफल गर्न सोमबार बिहान ८ बजेका लागि बैठक आह्वान गरिएको पार्टीका उपमहासचिव तथा प्रवक्ता जगन्नाथ खतिवडाले जानकारी दिए । राससलाई खतिवडाले जानकारी दिए अनुसार बैठकमा आगामी माघमा तय भएको पार्टीको महाधिवेशनको तयारीबारे पनि छलफल हुनेछ ।
जनताको गुनासो व्यवस्थापनको विषयलाई प्राथमिकतामा राख्न प्रधानमन्त्रीको निर्देशन,"काठमाडौं : प्रधानमन्त्री पुष्पकमल दाहाल प्रचण्डले जनताको गुनासोको व्यवस्थापनको विषयलाई पहिलो प्राथमिकतामा राखेर काम गर्न कर्मचारीलाई निर्देशन दिएका छन्। आइतबार सार्वजनिक सेवालाई प्रभावकारी बनाउन हेलो सरकार २४ सै घण्टा सञ्चालनको शुभारम्भ गर्दै प्रचण्डले सरकार र जनताबीचको आत्मिय सम्बन्धको विकास गर्नुपर्ने बताएका हुन्। सुशासनको पहिलो सर्त सरकार र जनताबीचको आत्मिय सम्बन्धको विकास हुनु हो। प्रधानमन्त्री प्रचण्डले भने,जनतामा सरकार पनि छ भन्ने अनुभूति गराउन सकिएन भने हामीले जेजति सेवा प्रवाहको सुधार गरेपनि या सुशासनको कुरा गरेपनि यसले धेरै अर्थ राख्दैन। त्यसैले म नेपाल सरकारका सबै निकायलाई जनताको गुनासो व्यवस्थापनको विषयलाई पहिलो प्राथमिकतामा राखेर कार्य सम्पादन गर्न विशेष निर्देशन दिन चाहन्छु। उनले हेलो सरकारले सरकार र राज्यलाई लोकप्रिय बनाउने र लोकतन्त्रलाई सुढृढ बनाउने विश्वास व्यक्त गरे। यस कार्यक्रमले राज्यप्रति जनताको विश्वास बढ्ने उनको भनाई छ। प्रचण्डले भने,सार्वजनिक निकायबाट भएका काम कारबाहीलाई प्राप्त जनगुनासोलाई शीघ्र सम्बोधन गर्न सरकार सदैव क्रियाशिल रहनुपर्छ। राज्यमा सुशासन प्रवद्धनका लागि प्रभावकारी सञ्जाल आवश्यक छ। सार्वजनिक संस्थाको पारदर्शिता र उत्तरदायित्व आवश्यकता छ। जति प्रभावकारी रुपमा सञ्चालन गर्नुपर्ने हो त्यो नभएको सुनेको बताउँदै उनले आफूले प्रभावकारी बनाउने प्रतिबद्धता जनाए। जनतालाई राज्यसँग जोड्न हेलो सरकारले महत्वपूर्ण भूमिका हुने उनको दाबी छ। उनले भने, हेलो सरकार कक्ष व्यवस्थित भएको छ, नयाँ कार्यविधि बनाइएको छ। हेलो सरकार व्यवस्थापन गर्न तीन सिफ्ट मिलाइएको छ। उनले हेलो सरकारलाई केन्द्रमा मात्र नभई प्रदेश र स्थानीय तहमा पनि व्यवस्थापन गर्नुपर्ने आवश्यकता रहेको बताए। २०६८ सालमा तत्कालीन प्रधानमन्त्री डा बाबुराम भट्टराई प्रधानमन्त्री हुँदा जनतासँग प्रत्यक्ष सम्पर्कका लागि भनेर हेल्लो सरकार स्थापना भएको थियो।"
नेपालको शान्तिप्रक्रियाबारे अमेरिकी चासो,"काठमाडौं : नेपाल भ्रमणमा रहेका अमेरिकी सिनेटर क्रिस भ्यान होलेनले नेपालको शान्तिप्रक्रियाका विषयमा चासो व्यक्त गरेका छन्। आइतबार सिंहदरबारस्थित एमाले संसदीय दलको कार्यालयमा एमाले अध्यक्ष केपी शर्मा ओलीसँग भेटवार्ता गर्दै सिनेटर होलेनले नेपालको शान्तिप्रक्रिया कसरी अघि बढ्छ र निष्कर्षमा पुग्छ भन्ने विषयमा चासो व्यक्त गरेका हुन्। भेटवार्तामा दुई देशीय सम्बन्धलाई थप प्रगाढ बनाउनुपर्नेमा कुराकानी भएको थियो। भेटपछि सिनेटर होलेनले अमेरिका र नेपालका नागरिकबीचको सम्बन्ध सुदृढ गर्नेमा कुराकानी भएको बताए। भेटवार्तामा सिनेटरले एमसीसी कार्यान्वयनमा नेपाल अघि बढिरहेको अवस्थामा आफूहरू खुसी र सकारात्मक भएको बताएका थिए। एमाले उपाध्यक्ष सुवासचन्द्र नेम्वाङले दुईदेशबीचको सम्बन्धका विषयमा कुराकानी भएको र सिनेटरले नेपालको शान्तिप्रक्रियाका बारेमा जिज्ञासा राखेको जानकारी दिए। जवाफमा एमाले अध्यक्ष ओलीले अन्तर्राष्ट्रिय प्रतिवद्धता, सर्वोच्च अदालतको फैसला र पीडितमैत्री हुने गरी शान्तिप्रक्रिया टुंगोमा पुग्ने बताएका नेम्वाङले जानकारी दिए। अमेरिकी सिनेटको परराष्ट्र सम्बन्ध समिति र राज्य तथा वैदेशिक कार्यसञ्चालनसम्बन्धी विनियोजन उपसमितिका सदस्य सिनेटर होलेन शुक्रबार नेपाल आएका हुन्।"
हर्क साम्पाङको सामाजिक सद्भाव बिथोल्ने चेस्टा,"धरान : श्रमदानमार्फत कोकाहा खोलाको पानी ल्याएर र नगरमा एकतर्फी यातायात साधन सञ्चालनको नियम बनाएर वाहवाही पाएका धरानका मेयर हर्क साम्पाङ पछिल्ला गतिविधिले भने आलोचित छन्। धरानमा असहज बनेको सामाजिक सद्भावमा उनका क्रियाकलाप र सामाजिक सञ्चालका उत्ताउला पोस्टिङको प्रमुख हात रहेको सुरक्षा र अन्य विज्ञले बताएका छन्। नगर प्रमुख साम्पाङले सामाजिक सद्भाव भड्काउने विभिन्न उठाएर समर्थन र विरोध गर्दै फेसबुकमा लेख्ने गरेका छन्। र, प्रतिक्रियाको पनि गालीको शैलीमा प्रतिक्रिया दिने गरेका छन्। कहिले प्रहरी र प्रशासनलाई समेत गाली गर्ने उनका गतिविधिले सुरक्षा निकायका प्रमुखहरूसमेत हैरान भएकोबताउँछन्। यो समस्यामा उपमेर, वडाध्यक्ष, सदस्य र कर्मचारी पनि परेको स्वयं उनीहरू बताउँछन्। लोकप्रिय मतले जितेका स्वतन्त्र उम्मेदवार साम्पाङ विकास र जनपक्षीय कार्यमा धरानमा लोकप्रियसमेत छन्। तर, सामाजिक सद्भाव भड्काउन उनीबाट भएका गतिविधिको भने उनकै समर्थकले समेत आलोचना गर्न थालेका छन्। साम्पाङका समर्थकसमेत रहेका धरान ११ का एनसी राईले मेयरले केही राम्रो काम गरिरहेको भए पनि पछिल्ला गतिविधिहरू ठीक नभएको बताए। उनले नगरप्रमुख भएर गैरजिम्मेवार तरिकारले प्रस्तुत नहुन साम्पाङलाई सुझाव दिए। जिल्ला प्रशासन कार्यालय सुनसरीले मेयर साम्पाङका अराजनीतिक, असभ्य र अराजक गतिविधि तथा यसबाट उत्पन्न परिस्थितिबारे गृह मन्त्रालयमा जानकारी गराएको प्रशासन स्रोतले जानकारी दियो। मेयर साम्पाङका गतिविधि र अन्य केही समूहका कारण धरानमा सामाजिक तथा राजनीतिक सद्भाव खलबलिने चिन्ताले धरानमा प्रदेशभरिबाट थप प्रहरी ल्याएर परिचालन गरिएको छ। धरानमा जुनसुकै बेला अप्रिय घटना हुन सक्ने भन्दै सुरक्षा व्यवस्था मजबुत पार्न थप प्रहरी परिचालन गरिएको छ। सुनसरीका प्रमुख जिल्ला अधिकारी हुमकला पाण्डेले सार्वजनिक पदधारण गरेका धरानका मेयर साम्पाङका विभिन्न क्रियाकलापले धरानको सुरक्षामा गम्भीर चुनौती थपिएको बताइन्। मेयर साम्पाङलाई सभ्य र सरल भएर प्रस्तुत हुन पटकपटक आग्रह गरिएको उनले जानकारी दिइन्। सामाजिक सञ्जालमा लेख्ने र बोल्ने विषयले उनलाई विवादमा त तानेको छ नै, सामाजिक सद्भाव बिथोल्न उद्त रहेको आरोपसमेत उनीमाथि लागेको छ। जसका कारण धरान केही समयदेखि अशान्त बन्दै गएको छ। धरानको सुरक्षा व्यवस्थालाई नजिकबाट नियालेका सुरक्षा विज्ञ भन्छन्, मेयरले दिने प्रतिक्रिया र विचारले नै पछिल्लो समय धरान अशान्त बनेको हो। नागरिकका समस्यालाई नजिकबाट नियालेर मेयरमा निर्वाचित भएपछि उनी धरानलाई पानी खुवाउनमा आफैं श्रममा पनि लागे। अनि, नगरवासीलाई पनि लगाए। उनको प्रशंसासमेत भयो। तर, पछिल्लो समय उनको अस्वभाविक प्रतिक्रिया र विचारले सामाजिक सद्भाव बिथोलिन थालेको बताउँछन् धरानका पूर्वमेयर मनोज मेन्याङबो। मेयर साम्पाङले पदीय मर्यादाविपरीत गरेका गतिविधिले धरानमा सामाजिक सद्भाव बिथोलिएको उनको तर्क छ। भने, मेयर साम्पाङले केही राम्रो गर्न खोजे पनि आफ्नै गलत क्रियाकलाप र गैरसंवैधानिक अभिव्यक्तिका कारण सिंगो धरानलाई विवादित पार्न खोजेको छ। धरानका सबै प्रकारका समस्यालाई नगरप्रमुखको नाताले समाधान गरी यहाँ शान्त बनाउन सामाजिक एकता स्थापित गर्न मेरो साम्पाङलाई सुझाव छ। पछिल्लो समय मेयर साम्पाङले सामाजिक सञ्जाल फेसबुक र टिकटकमार्फत राजनीतिक दलका नेता कार्यकर्ता, केन्द्र सरकार, प्रदेश सरकार र मन्त्रीहरूलाई गाली गर्ने गरेका छन्। मेयर साम्पाङले गत शुक्रबार भ्रष्टाचारविरुद्ध प्रदर्शनसमेत गरेका थिए। उक्त विरोध कार्यक्रमको फरक अर्थ रहेको र शान्ति सुरक्षामा समेत खलल पुग्ने निष्कर्ष निकाल्दै स्थानीय प्रशासनले उक्त कार्यक्रम नगर्न मेयर साम्पाङलाई अनुरोध गरेपछि उनले कार्यक्रम स्थागित गरेका थिए। केही दिन अगाडि पनि धरान अशान्त बनेको थियो। त्यसलाई शान्त पार्न २४ घण्टा निषेधाज्ञा नै लगाउनुपरेको थियो। धरानका स्थानीयसमेत रहेका पूर्वमन्त्री मीन विश्वकर्मा धरानको तत्कालीन अवस्थामा सबै जाति र समुदाय एकताबद्ध हुँदै सामाजिक सद्भाव कायम गर्नुपर्ने बताउँछन्। धरानमा जुनसुकै बेला शान्ति सुरक्षा खलबलिने भन्दै कोसी प्रदेशका प्रहरी प्रमुख डीआईजी राजेशनाथ बास्तोला, सशस्त्र प्रहरीका कोसी प्रदेश प्रमुख डीआईजी अन्जनीकुमार पोखरेल र जिल्ला सुरक्षा समितिका पदाधिकारीहरूले समेत धरानको शान्ति सुरक्षामा चासो दिएका छन्। सुनसरीका प्रहरी प्रमुख एसपी प्रभु ढकालले गैरकानुनी काम गर्ने जो कोहीलाई पनि कारबाही गर्ने चेतावनी दिए। यसैबीच, धरानका पूर्वमेयरहरू मनोजकुमार मेन्याङबो, कुमारबहादुर कार्की, तिलक राई र पूर्वउपप्रमुख मीनकुकमार सुब्बाले संयुक्त अपिल प्रकाशित गरी विभिन्न पक्षबाट भएका र सामाजिक सञ्जालमा छरपस्ट अराजक, असहिष्णु विचार बहसप्रति गम्भीर ध्यानाकर्षण भएको जनाएका छन्। धरानका सबै राजनीतिक दलहरूले पनि संयुक्त प्रेस विज्ञप्ति प्रकाशित गरी धरानमा सामाजिक सद्भाव कायम राख्न सबैलाई आह्वान गरेका छन्। मेयर साम्पाङले भने आफूलाई सुरक्षा थ्रेड आएको भनेर फेसबुकमा समेत लेखेका छन्। यस सम्बन्धमा मेयर साम्पाङको प्रतिक्रिया लिन पटकपटक फोन सम्पर्क गर्दा उनले फोन उठाएनन्।"
भ्रष्टाचारी जोसुकै होस् कसैलाई पनि छोड्नु हुँदैन : पर्यटनमन्त्री,"विराटनगर : संस्कृति,पर्यटन तथा नागरिक उड्डयन मन्त्री सुदन किराँतीले भ्रष्टाचारी जोसुकै होस् कानुनको दायरामा ल्याउनुपर्ने बताएका छन्। आइतबार विराटनगरमा आयोजित पत्रकार सम्मेलनमा बोल्दै पर्यटनमन्त्री किराँतीले सबै भ्रष्टाचारसम्बन्धी मुद्दामा सुक्ष्म ढंगले अनुसन्धान हुनुपर्ने बताए। 'भ्रष्टाचार मुद्दामा सरकारले व्यवसायिक र कानुनी ढंगले छानबिन गर्नुपर्छ। सबै भ्रष्टाचारी जोसुकै होस् कसैलाई पनि छोड्नुहुँदैन,'उनले भने,'दूधको दूध पानीको पानी छुट्याउनुपर्छ।' सुन प्रकरणमा मुछिएका माओवादी केन्द्रका उपाध्यक्ष तथा पृर्वसभामुख कृष्णबहादुर महरालाई सरकारले किन पक्राउ नगरेको भनी पत्रकारले सोधेको प्रश्नमा मन्त्री किराँतीले सुन प्रकरणमा अनुसन्धान जारी रहेकाले पक्राउ गरिहाल्नुपर्ने अवस्था नरहेको प्रतिक्रिया दिए। ' सुन प्रकरणमा संलग्न भएनभएको पुष्टि गर्न महराको छोरा अनुसन्धानको दायरामा आउनु भएको छ। अनुसन्धान जारी छ,'उनले भने,'अनुसन्धान गर्दै जाँदा म आएपनि मलाई नछोड्नु भनेर प्रधानमन्त्री पुष्पकमल दाहालले बोल्दै हिँड्नु भएको छ। भ्रष्टाचारीलाई छोडिनु हुँदैन। निर्दोष फस्नु हुँदैन।' उनले हल्लाको भरमा नभइ जरैदेखि अनुसन्धान हुनुपर्ने बताए। तस्करी गरेर ल्याएको सुन छुटाउनका लागि पूर्वसभामुख महरा र उनका छोरा राहुलको संलग्नता रहेको सीआईबीको अनुसन्धानले देखाएको छ। इलेक्ट्रिक सिगरेट (भेप) भित्र ९ किलो सुन लुकाएर ल्याउने तस्करसँग महरा र छोरा राहुलले २५६ पटक संवाद गरेको प्रतिवेदन यसअघि नै सीआईबीले सरकारी वकिलको कार्यालयमा बुझाएको थियो। तर हालसम्म महराविरुद्ध मुद्दा चलाइएको छैन। सोही प्रकरणमा राहुल पक्राउ परेपनि महरालाई पक्राउ नगरेको विषयमा सरकारको आलोचना भइरहेको छ।"
सरकारले तीन दिनसम्म संविधान दिवस मनाउने,"काठमाडौं : नेपाल सरकारले संविधान दिवसलाई तीन दिन भव्यतापूर्वक मनाउने निर्णय गरेको छ । आइतबार बिहान सिंहदरबारमा प्रधानमन्त्री पुष्पकमल दाहाल प्रचण्डको अध्यक्षतामा बसेको संविधान दिवस मूलसमारोह समितिको बैठकले संविधान दिवस भव्यताका साथ मनाउने निर्णय गरेको हो । बैठकले असोज २,३ र ४ गते विविध कार्यक्रमका साथ संविधान दिवस मनाउने निर्णय गरेको हो । कार्यक्रमअन्तर्गत असोज २ गते विशेष संवाद, जनचेतनामूलक कार्यक्रम, संविधान दिवस विशेषाङ्क प्रकाशन, अन्तरक्रिया, दीपावली लगायतका कार्यक्रम गरिनेछन्। असोज ३ गते सैनिक मञ्च टुँडिखेलमा संविधान दिवस विशेष समारोह गर्ने, विभिन्न मठ, मन्दिर, गुम्बा, धार्मिक एवं सांस्कृतिक सङ्घसंस्था, शैक्षिक प्रतिष्ठानमा संविधान दिवस बनाउने र साँझ दीप प्रज्ज्वलन गर्ने लगायतका कार्यक्रम रहेका छन्। असोज ४ गते जागरणमूलक कार्यक्रमका साथै दीप प्रज्जवल गर्ने र नेपालस्थित नेपाली दूतावास, कूटनीतिक नियोग तथा वाणिज्य दूतावासका साथै उपत्यका बाहिर पनि विविध कार्यक्रम हुनेछन् ।"
कोसी सरकारविरुद्धको रिट न्यायाधीश मल्ल र माथेमाको इजलासमा,"काठमाडौं : कोसी प्रदेश सरकारविरुद्धको रिटमाथि आज सुनुवाइ हुने भएको छ। रिटको पेशी न्यायाधीशहरू सपना प्रधान मल्ल र सुष्मालता माथेमाको इजलासमा तोकिएको छ। यसअघि शुक्रबार रिटमाथि सुनुवाइका लागि न्यायाधीशहरू ईश्वरप्रसाद खतिवडा र माथेमाको संयुक्त इजलासमा पेशी तोकिएको थियो। तर,न्यायाधीश खतिवडाले प्राम्भिक सुनुवाइका क्रममा आफूले अन्तरिम आदेश दिइसकेकाले पूर्णसुनुवाइका लागि इजलासमा बस्न नमिल्ने बताएपछि सुनुवाइ स्थगित भएको थियो। भदौ ७ गते सो रिटमाथि प्रारम्भिक सुनुवाइ गर्दै न्यायाधीश खतिवडाको इजलासले कारण देखाउ आदेश जारी गर्दै रिटको अन्तिम टुंगो नलागुन्जेलसम्म दीर्घकालीन असर पर्ने प्रकृतिका कुनै पनि निर्णय नगर्न कोसी प्रदेश सरकारलाई अन्तरिम आदेश दिएको थियो। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यन्त्री हिक्मतकुमार कार्कीले रिट दायर गरेका थिए। यस अगाडि पनि सर्वोच्चले कोशी सरकारको मुख्यमन्त्रीमा थापाको नियुक्ति बदर गरिदिएको थियो। २१ असारमा कांग्रेस संसदीय दलका नेता थापाले मुख्यमन्त्री पदमा दावी गर्दा सभामुख बाबुराम गौतमको समेत समर्थन पेश गरेका थिए। तटस्थ भूमिकामा रहेका सभामुखको समर्थनबाट सरकार बन्नु गैरकानुनी भन्दै नेकपा एमाले संसदीय दलका नेता हिक्मतकुमार कार्कीले सर्वोच्चमा रिट दिएका थिए। त्यतिबेला न्यायाधीश ईश्वरप्रसाद खतिवडासहित न्यायाधीशहरू डाआनन्दमोहन भट्टराई र तिलप्रसाद श्रेष्ठको पूर्ण इजलासले मुख्यमन्त्री थापाको नियुक्ति बदर गरिदिएको थियो। साथै ७ दिनको समय दिएर संविधानको धारा १६८ (२) अनुसार नयाँ सरकार गठनको प्रक्रिया अगाडि बढाउन प्रदेश प्रमुखको नाममा परमादेश दिएको थियो। सर्वोच्चको सोही आदेशबमोजिम प्रदेश प्रमुख पर्शुराम खापुङले सरकार गठनको आह्वान गरेका थिए। सभामुख बाबुराम गौतम पदबाट राजीनामा दिएर थापाको नेतृत्वमा सरकार गठन प्रक्रियामा सहभागी भएका थिए। गौतम सरकारका आर्थिक मामिला तथा योजना मन्त्री छन्। अहिले कोसीमा सभामुख खाली छ। सभामुख कुनै पनि दलले लिन मानिरहेका छैनन्। थापा साउन १६ गते पुन:मुख्यमन्त्री बने। मुख्यमन्त्री बनेको एक महिनाभित्र विश्वासको मत लिनुपर्ने संवैधानिक व्यवस्थाअनुसार थापाले भदौ ४ गते विश्वासको मत लिएका थिए। थापाले प्रदेशसभाबाट विश्वासको मत लिने क्रममा सभामुख इस्राइल मन्सुरीले समेत मत दिएका थिए। थापाले पाएको विश्वासको मत असंवैधानिक भएको दावी गर्दै एमालेका नेता कार्की रिट लिएर सर्वोच्च पुगेका थिए। रिटमा प्रदेश प्रमुख पर्शुराम खापुङ, मुख्यमन्त्री थापा, सभाध्यक्ष भएर सभामुखको भूमिका निर्वाह गरेका अध्यक्ष मण्डलका सदस्य इस्राइल मन्सुरी, अध्यक्ष मण्डलकी सदस्य एवं प्रदेशसभा सदस्य गीता तिमल्सिना र कोसी प्रदेशसभा सचिवालयलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं लागेपछि मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
पार्टी सुधार्न घरघरमा माओवादी,"काठमाडौंं : नेकपा माओवादी केन्द्रले पार्टी सुदृढीकरणका लागि गाउँगाउँमा जनतासँग माओवादी : विशेष रूपान्तरण अभियान सुरु गरेको छ। शनिबार बिहान माओवादी पार्टी मुख्यालय पेरिसडाँडाबाट पार्टी अध्यक्ष पुष्पकमल दाहालले भर्चुअल माध्यमबाट देशभर एकैसाथ अभियानको उद्घाटन गरेका थिए। त्यसपछि उनी दिउँसो वडा स्तरको कार्यक्रम उद्घाटनका लागि काठमाडौंंको चन्द्रागिरि नगरपालिका२ घट्टेडाँडामा पुगेका थिए। अभियान सफल बनाउनका लागि माओवादीका शीर्ष नेताहरू वडावडामा पुगेका छन्। केन्द्रीय सदस्यसहित पार्टीका जनवर्गीय संगठनलार्ई परिचालन गरिएको छ। पार्टी अध्यक्ष दाहाल आफैं पनि सातवटै प्रदेशको वडा स्तरमा जनताको दैलोमा पुग्ने तालिका रहेको छ। माओवादी पार्टीका प्रचारप्रसार विभाग प्रमुख तथा प्रवक्ता अग्निप्रसाद सापकोटाका अनुसार देशभर ६ हजार ७ सय ४३ वडामा एकसाथ सुरु गरिएको बताए। माओवादी विस्तारै कमजोर बन्दै गएपछि पार्टी अध्यक्ष दाहालसहितका सबै शीर्षस्थ नेताहरू आफैं फिल्डमा खटिएका छन्। वरिष्ठ उपाध्यक्ष नारायणकाजी श्रेष्ठले ललितपुर महानगरपालिका१८ हरिसिद्धि, उपाध्यक्षत्रय कृष्णबहादुर महराले रोल्पाको सुनछहारी गाउँपालिका, अग्निप्रसाद सापकोटाले सिन्धुपाल्चोकको लिसंखुुपाखर गाउँपालिका र पम्फा भुसालले ललितपुर महानगरपालिका२२ मा अभियानको नेतृत्व लिएका छन्। त्यसैगरी महासचिव देवप्रसाद गुरुङले लमजुङको सुन्दरबजार नगरपालिका८ भोटेवडार, उपमहासचिव गिरिराजमणि पोखरेलले काठमाडौंको गोकर्णेश्वर नगरपालिका, वर्षमान पुनले काठमाडौंको गोंगबु, हरिबोल गजुरेल सिन्धुलीको कमलामाई नगरपालिकामा खटिएका छन्। त्यसैगरी जनार्दन शर्माले काठमाडौंको चन्द्रागिरि नगरपालिका, मात्रिकाप्रसाद यादवले सुर्खेतको वीरेन्द्रनगर नगरपालिका, सचिव दीनानाथ शर्माले बागलुङको बागलुङ नगरपालिका, चक्रपाणि खनालले मोरङको विराटनगर महानगरपालिकामा अभियानको नेृतत्व गरेका छन्। त्यसैगरी सचिव देवेन्द्र पौडेल कास्कीको पोखरा महानगरपालिका, लीलामणि पोखरेल महोत्तरीको बर्दिवास नगरपालिका, गणेश साह काठमाडौंको बानेश्वर, हितमान शक्य रुकुमपूर्वको सिस्ने गाउँपालिका, हितराज पाण्डे गोरखाको पालुङटार नगरपालिका, डिलाराम आचार्य कैलालीको धनगढी उपमहानगरपालिका, सुरेन्द्रकुमार कार्की झापाको बुद्धशान्ति गाउँपालिका र कोषाध्यक्ष श्रीराम ढकाल चन्द्रागिरि नगरपालिकामा सञ्चालित अभियानमा सहभागी भएका छन्। पार्टीका पदाधिकारीको कार्यविभाजन गरी प्रदेश संयोजक तोकेर अभियानको जिम्मेवारी दिइएको छ। कोसीमा चक्रपाणि खनाल, मधेसमा लीलामणि पोखरेल, बागमतीमा जनार्दन शर्मा, गण्डकीमा देवेन्द्र पौडेल, लुम्बिनीमा हितमान शाक्य, कर्णालीमा मातृका यादव, सुदूरपश्चिममा डिलाराम आचार्य, सम्पर्क समन्वयमा गिरिराजमणि पोखरेल, उपत्यका विशेषमा वर्षमान पुन र प्रवास प्रदेशमा राम कार्कीलार्ई संयोजक तोकेर खटाइएको छ। भदौं १६ बाट सुरु भएको अभियान मंसिर १५ सम्म चल्ने छ। माओवादीले केन्द्रीय सदस्यहरूलार्ई वडा तहसम्म पठाएको छ। खटिएका नेताहरूले देशैभरका २५ लाख मतदातासँग भेटघाट गर्ने माओवादीले जनाएको छ। अभियानमार्फत पार्टीको सदस्यता संख्या ८ लाख पुर्याइने लक्ष्य राखिएको छ।मतदातासँग पार्टी अध्यक्ष दाहाल नेतृत्वको सरकारले सुरु गरेको सुशासन, समृद्धि र सामाजिक न्यायको क्षेत्रमा भइरहेको काम कारबाहीलार्ई तल्लो तहमा जानकारी गराउने तालिका रहेको पार्टी प्रवक्ता सापकोटाले जनाए। अभियानले माओवादीलाई बलियो बनाउँछ माओवादी केन्द्रका अध्यक्ष पुष्पकमल दाहालले जनतासँग माओवादी पार्टीको कमजोर भएको जनसम्बन्ध बलियो बनाउन अभियानले महत्वपूर्ण भूमिका खेल्ने विश्वास व्यक्त गरेका छन्। पार्टी मुख्यालय पेरिसडाँडाबाट जनतासँग माओवादीविशेष रूपान्तरण अभियानको उद्घाटन गर्दै उनले पार्टीको जीवन र जनताको सपना पूरा गर्ने ऐतिहासिक दिन भदौ १६ लार्ई बनाउनुपर्ने जोड दिए। उनले आजको युगको नेतृत्व गर्ने विचार निर्माण गर्ने आधार तयार पार्ने उल्लेख गरे। उनले भने, विशेष रुपान्तरण अभियानले जनतामाझ पुगेर आजको युग सापेक्ष अग्रगामी सभ्य राजनीतिक संस्कार र चिन्तनको समेत विकास गर्न मद्दत पुग्नेमा विश्वस्त छु। प्रधानमन्त्रीसमेत रहेका पार्टी अध्यक्ष दाहालले सरकारका तर्फबाट भएका जनपक्षीय कामको प्रचार गर्न नेता तथा कार्यकर्ताहरूलार्ई निर्देशन दिए। उनले आफूले गरेका राम्रा काम पनि जनतामाझ पुग्न नसकेको दाबी गरे। उनले भने, जनतामा छाएको निराशालार्ई हटाउन हाम्रो अभियानले भूमिका खेल्छ। माओवादीले मात्रै समृद्ध नेपाल निर्माण गर्न सक्ने उनले बताए। गत साउन तेस्रो साता राजधानीमा बसेको माओवादीको केन्द्रीय समितिको चौथो पूर्ण बैठकले पार्टी र सरकारको सन्देश प्रत्येक घरघरमा पुर्याउने उद्देश्यसहित अभियान सञ्चालन गर्ने निर्णय गरेको थियो। अभियानअन्तर्गत पार्टी अध्यक्ष दाहालले नेतृत्व गरेको सरकारले गरेका भ्रष्टाचार नियन्त्रण, सुशासन प्रवद्र्धन, सेवा प्रवाहमा गरिएको सुधारलगायत जनपक्षीय कामको प्रचारप्रसार गरिने, पार्टीभित्रको समस्या तथा अन्तरविरोधको पहिचान गर्ने, माओवादी नेता तथा कार्यकर्ता जनतासँग नपुग्नेलगायत गुनासाको प्रभावकारी समाधान खोजिने माओवादीले जनाएको छ।"
हत्या गरेर फरार रहेका दुई जना पक्राउ,"दार्चुला : जिल्लाको मालिकार्जुन गाउँपालिका७ टोपाली बस्ने ८३ वर्षीय भागरथी देवी चन्दको हत्या गरी फरार रहेका आरोपीलाई प्रहरीले पक्राउ गरी सार्वजनिक गरेको छ। प्रहरीले हत्या आरोपी जिल्लाको मालिकार्जुन गाउँपालिका७ टोपालीकै २१ वर्षीय दिपक चन्द र दुहुँ गाउँपालिका३ ब्रह्मदेवका १८ वर्षीय आषिस बमलाई आइतबार पत्रकार सम्मेलन गरी सार्वजनिक गरेको हो। उनीहरूलाई कञ्चनपुर जिल्लाको भिमदत्त नगरपालिका४ बसपार्क नजिकबाट भाद्र १२ गते पक्राउ गरी दार्चुला ल्याइएको तथा ज्यान सम्बन्धी कसूर अन्तर्गत मुद्दा दर्ता गरी अनुसन्धान भइरहेको प्रहरीले जनाएको छ। आरोपी चन्द र बमले भदौ ८ गते राति चन्दलाई उनकै घरको कोठामा हसियाँ, कैची, चक्कु प्रयोग गरी छाती, पेट तथा घाँटी रेटी निर्ममता पूर्वक हत्या गरी शवलाई घर देखि ३ सय मिटर दक्षिणतर्फको भिरालो जमिनमा फाली गनेको सुकेको झारले ढाकेको अवस्थामा प्रहरीले फेला पारेको थियो। चन्दको हत्या पछि प्रतिवादी बम र चन्द मृतकले कानमा लगाएका सुनका गहना (तेपले) एक जोर, बाकसमा राखेको अमेरिकी डलर १०० दरका ५ नोट, १ हजार दरको कोरियन रुपैयाँ र ४० हजार नेपाली रुपैयाँ लुटपाट गरी फरार भएका थिए।"
"कचनकवल नाकाबाट सुर्ती र चिनी तस्करी मौलायो, ३० बोरा सुर्तीसहित १३ वटा साइकल नियन्त्रणमा",झापा : दक्षिणी झापाको कचनकवल गाउँपालिकाका नाकाबाट ठूलो परिमाणमा सुर्ती र चिनी तस्करी हुने गरेको पाइएको छ। सो नाकाबाट भन्सार छलेर ठूलो मात्रामा सुर्ती र चिनी तस्करी हुने गरेको गोप्य सूचनाका आधारमा सशस्त्र प्रहरी बल नेपाल २ नम्बर गण झापाबाट खटिएको सशस्त्रको टोलीले आइतबार बिहान साढे ६ बजे३० बोरा पत्ता सुर्तीसहित १३ वटा साइकल नियन्त्रणमा लिएको छ। गणबाट खटिएका इन्स्पेक्टर भीष्म सापकोटाको नेतृत्वको टोलीले कचनकवल१ स्थित हात्तीपाइला क्षेत्रबाट साइकलमा लोड भएका सो परिमाणका सुर्ती बरामद गरेको हो। भारतबाट अवैध रुपमा भन्सार छलेर साइकलमा लस्करै हालेर नेपाल भित्राइरहेको अवस्थामा सुर्ती बरामद गरिएको सशस्त्रले जनाएको छ। सशस्त्रलाई देख्न साथ तस्करीहरू साइकल र सुर्ती छाडेर भागेका थिए। बरामद गरिएको सुर्ती र साइकललाई १ लाख २८ हजार मुल्याकंन तोकेर भद्रपुर भन्सार कार्यालय बुझाइसकेको जनाइएको छ। तिलक भन्ने कारोबारीले कचनकवलको घेराबारी र पथरिया नाकाबाट ठूलो परिमाणमा सुर्ती भित्राउँदै आएको स्रोतको दाबी छ। त्यस्तै सोही नाकाबाट गदा भन्ने कारोबारीले चिनी भित्राउँदै आएको छ। सो नाकाबाट तस्करी गतिविधि मौलाएसँगै सशस्त्र प्रहरी बल नेपाल २ नम्बर गण झापाको टोलीले निगरानी बढाएको अवस्था छ।
वडामै पुगेर अपांगता परिचयपत्र वितरण,गुल्मी : इस्मा गाउँपालिकाले वडा तहमै पुगेर अपांगता परिचयपत्र वितरण तथा नवीकरण सुरु गरेको छ। अपांगता भएका व्यक्तिलाई राज्यले उपलब्ध गराउने सेवा सुविधा प्रदान गर्ने उद्देश्यले गाउँपालिकाले परिचयपत्र वितरण तथा नवीकरण अभियान सुरु गरेको हो। आइतबारदेखि पालिकाभित्रका ६ वटै वडामा पुगेर अपांगता व्यक्तिको निःशुल्क स्वास्थ्य परीक्षण गरेर परिचयपत्र वितरण तथा नवीकरण गर्ने कार्यक्रमको शुभारम्भ गरिएको गाउँपालिका उपाध्यक्ष पार्वती कुवँरले जानकारी दिइन्। पहिले वितरण भएका परिचयपत्रको नागरिकबाट व्यापक जनगुनासो आएपछि वडातहमै पुगेर वास्तविक अपांगताको पहिचान गरेर मात्रै परिचयपत्र वितरण थालिएको उनले बताइन्। पहिलो दिन गाउँपालिकाले एक जनालाई (क) वर्गको र तीन जनालाई (ख) वर्गको परिचयपत्र वितरण गरेको छ। पालिकाभित्र १ सय ७५ जना (ख) वर्गका अपांगता र ७८ जना (क) वर्गका अपांगता रहेका छन्। यसपटक गाउँपालिकाले स्वास्थ्य शिविरबाट पहिचान गरेर मात्रै परिचयपत्र वितरण गर्ने भएको छ। परिचयपत्र वितरणमा पालिकाले जनगुनासाको मध्यनजर राख्दै पहिले भन्दा केही कडाइ गरेको छ। अपांगता नभएका व्यक्तिले पनि यसअघि परिचयपत्र बनाएको गुनासो आएकाले उक्त परिचयपत्र खोजेर खारेज गर्न निःशुल्क शिविर समेत सञ्चालन गरिएको गाउँपालिका अध्यक्ष भगतसिंह खड्काले बताए। अध्यक्ष खड्काले वास्तविक अपांगता भएकाहरूलाई परिचयपत्र दिलाउन र पहुँचका आधारमा परिचयपत्र लिन खोज्नेलाई नदिन समेत आग्रह गरेका छन्। भदौ १७ गतेदेखि सुरु भएको परिचयपत्र वितरण कार्यक्रम भदौ २५ गतेसम्म चल्ने छ।
मोरङको सुन्दरहरैँचामा जग्गाको वर्गीकरण : दलालको प्रभावमा परेर कृषकमारा निर्णय,"विराटनगर : मोरङको सुन्दरहरैँचा नगरपालिकामा अवैज्ञानिक र अव्यवहारिक हिसाबले जग्गाको वर्गीकरण भएको पाइएको छ। नगरस्तरीय भूउपयोग परिषद्ले २०७९ चैतमा नगरपालिकाभित्र करयोग्य जग्गालाई आवासीय, व्यापारिक र कृषियोग्य भनेर वर्गीकरण गरेको थियो। त्यसलाई आधार मानेर नगरपालिकाले कर लगाउँदा कृषक मर्कामा परेका छन्। कर व्यवस्थापनमा समेत असर परेको छ। जग्गा दलालको प्रभावमा परेर कृषकमारा हिसाबले जग्गा वर्गीकरणको निर्णय लिएको भन्दै मेयर केदारप्रसाद गुरागाईंसहितका जनप्रतिनिधिको तीव्र आलोचना भइरहेको छ। जनगणना अनुसार ११०१६ वर्ग किलोमिटर क्षेत्रफलमा फैलिएको नगरपालिकाको जनसंख्या एक लाख २१ हजार छ। नगरपालिकामा कृषकको बसोबास ६० प्रतिशतभन्दा माथि छ। नगरपालिकाका अनुसार कर लिन नमिल्ने जग्गामध्ये वन जंगल र खोलानालाले ओगटेको २१ प्रतिशत, प्रयोगमा नआउने ७ तथा ऐलानी एवं पर्ती ५ प्रतिशतजति छ। लगभग ७७ प्रतिशत जमिनलाई करयोग्य मानेर जग्गाको वर्गीकरण गरिएको हो। करयोग्यमध्ये लगभग ८४ प्रतिशत हारहारी जमिनलाई आवासीय र व्यापारिक भनेर वर्गीकरण गरिएको छ। ६० प्रतिशतभन्दा बढी कृषकको बसोबास रहेको नगरपालिकामा कृषियोग्य जमिन भने थोरै देखाएर जग्गाको वर्गीकरण गरिएको नगरपालिकाका एक कर्मचारीले बताए। उनका अनुसार वर्गीकरणमा कृषियोग्य जमिन लगभग १६ प्रतिशत मात्रै देखाइएको छ। जग्गाको वर्गीकरणमा ठूलो चलखेल भएको छ। जग्गा दलालको प्रभावमा परेर काम गरियो, ती कर्मचारी भन्छन्, शंकास्पद हिसाबले गरिएको अवैज्ञानिक र अव्यवहारिक वर्गीकरणले कृषक मर्कामा परे। उनीहरूलाई करको बोझ बोकाउने काम भयो। जग्गा दलालको प्रभावमा परेर कृषकमारा हिसाबले वर्गीकरण गर्नुमा नगरपालिकाको बदनीयत रहेको उनको भनाइ छ। जस्तै, विराटचोक बजारलाई केन्द्र बनाएर डेढ किलोमिटरको परिधिलाई आवासीय र व्यापारिक क्षेत्रमा वर्गीकरण गर्दा वरपरको कृषियोग्य जमिन नै गुमेको उनले बताए। नगरपालिकाले आवासीय र व्यापारिक भनेर वर्गीकरण गरेको अधिकांश जग्गामा धान रोपाइँ हुन्छ। अहिले रोपो हरियो बनेको छ। तर, कृषकले भने त्यो जग्गाको कर आवासीय र व्यापारिक क्षेत्र सरह तिर्नुपर्ने भएको छ। कृषियोग्य जमिनको प्रतिबिघा ३ सय ५० रुपैयाँ तथा आवासीय र व्यापारिकको प्रतिबिघा ७ देखि ८ हजार रुपैयाँसम्म कर तिर्नुपर्छ। आर्थिक ऐनले वर्गीकरणका आधारमा जग्गाको कर निर्धारण गरेको छ। तर, कृषलाई करको भार थोपर्ने गरी जग्गाको वर्गीकरण नै गलत ढंगले गरिएको हो। नियमित बाली लगाइने जग्गाको कर आवासीय र व्यापारिक सरह तिर्नुपर्ने अवस्था सिर्जना गरिएको छ, नगरपालिका स्रोतले भन्यो, कृषकलाई एकैपटक धेरै रकम कर तिर्न बाध्य पारिएको छ। स्रोतका अनुसार व्यक्तिगत स्वामित्वमा रहेका कृषियोग्य नम्बरी जग्गालाई आवासीय र व्यापारिक क्षेत्रमा पारिनु अवैज्ञानिक र अव्यवहारिक छ। आवासीय र व्यापारिक क्षेत्र भनेर वर्गीकरण गरिएको जमिनमा अहिले पनि हरियो धान देख्न सकिन्छ, एक कर्मचारी भन्छन्, वर्गीकरणका नाममा गलत निर्णय लिएर नगर क्षेत्रभित्रको कृषियोग्य जमिन मास्ने प्रपञ्च रचियो। भूउपयोग नियमावली २०७९ मा खेतीयोग्य जमिन २ कट्ठा वा सोभन्दा माथि मात्रै कित्ताकाट गर्न पाउने व्यवस्था छ। त्यो जमिनमा सडक निर्माण र प्लटिङ गर्न पाइँदैन। आवासीय र व्यापारिक क्षेत्रको जग्गा ८२५ धुरसम्म कित्ताकाट गर्न पाइन्छ। जग्गा वर्गीकरणको तथ्यले कित्ताकाट गरेर प्लटिङ गर्दै किनबेच गर्ने प्रयोजनका लागि कृषियोग्य जमिनलाई आवासीय र व्यापारिक क्षेत्र भनेर निर्धारण गरिएको प्रष्ट हुन्छ। अत्यधिक खण्डीकरण रोक्न राज्यले भूउपयोग नीति तर्जुमा गरेको छ। जसअन्तर्गत जग्गा वर्गीकरणको जिम्मा स्थानीय तहलाई छ। तर, सुन्दरहरैँचामा भने खण्डीकरण र जग्गामा अव्यवस्थित तथा जथभावी हुने प्लानिङ रोक्न राज्यले अंगिकार गरेको नीतिविपरीत काम भएको हो। नगरका कर्मचारीहरू जग्गाको वर्गीकरणपछि निम्तिएको समस्यालाई मेयरलगायतका जनप्रतिनिधि अव्यवहारिक हुँदाको परिणाम भनेर अर्थ लगाउँछन्। धान रोपिरहेको जग्गालाई आवासीय र व्यापारिक भनेर वर्गीकरण गर्नलाई के कस्ता मापदण्ड पूरा र भौतिक पूर्वाधार एवं संरचना तयार गर्नुपर्छ भन्ने विषयमा समेत जनप्रतिनिधि जानकार नरहेको उनीहरू बताउँछन्। गलत वर्गीकरणबाट थेग्न नसक्ने गरीको समस्या आउँछ भनेर जानकारी गराइएको भएपनि मेयरलगायतका जनप्रतिनिधिले बेवास्ता गरेको एक कर्मचारीले बताए। भने, जनप्रतिनिधिले गरेको सामूहिक बदमासीको सिकार आमकरदाता हुनु परेको छ। स्थानीय कृषक टीका खत्री खेतीयोग्य जमिन मास्नलाई जग्गा दलालहरूले ठूलो चलखेल गरिरहेको बताउँछन्। कृषियोग्य जमिनमा सडक निर्माण र प्लटिङ गर्न पाइँदैन। थोरै जग्गाको कित्ताकाट नै गर्न मिल्दैन, उनले भने, आवासीय र व्यापारिक भनेर छुट्याउँदा थोरै मात्रामा कित्ताकाट गरेर बेचबिखन गर्न मिल्छ। त्यही भएकाले जग्गा दलालको योजना अनुसार वर्गीकरण गरेको पाइयो। दलालको प्रभावमा परेर निर्णय लिँदा त्यसको मारमा कृषक परेको खत्रीको भनाइ छ। जमिनलाई ससाना टुक्रामा परिणत गरेर बिक्री गर्न सजिलो होस् भन्ने उद्देश्य जग्गा दलालको रहेको हुन्छ। त्यसको प्रभावमा नगरपालिका पर्यो, उनले भने, दलाललाई सहज बनाइदिँदा बहुसंख्यक कृषक करको मारमा परे। नयाँ जनप्रतिनिधि निर्वाचित भएर आएपछि नगरपालिका जग्गा दलालको घेराबन्दीभित्र रुमलिएको पायौं। खत्रीका अनुसार कृषियोग्य जमिनको कर आवासीय र व्यापारिक भनेर तिर्ने अवस्था सिर्जना गरिनु कृषकमारा कदम हो। जनप्रतिनिधि नै जग्गा दलाल भएपछि कृषकले यो नियति भोग्नुपर्ने अवस्था आएको गुनासो उनले गरे। स्थानीयका अनुसार नगरका वडाध्यक्षलगायतका अधिकांश जनप्रतिनिधि प्रत्यक्ष एवं अप्रत्यक्ष रूपमा जग्गाको कारोबारमा संलग्न छन्। प्लटिङ गरेर बेच्न सहज हुने गरी जग्गाको वर्गीकरण हुनुले पनि त्यसलाई पुष्टि गर्ने स्थानीयको भनाइ छ। उनीहरूका अनुसार अहिले सिंगो नगरपालिका नै जग्गाको कारोबारमा सक्रिय रहेकाहरूले चलाइरहेजस्तो देखिन्छ। दुई सातादेखि आन्दोलन, नगरपालिकामा तालाबन्दी नगरपालिकाले विभिन्न क्षेत्रमा अनआवश्यक रूपले करदातालाई मारमा पार्ने गरी कर वृद्धि गरेको भन्दै स्थानीय दुई सातादेखि आन्दोलित छन्। स्थानीयले नगरपालिकाको गेटअगाडि नियमितजसो प्रदर्शन र नाराबाजी गरिरहेका हुन्। आइतबार भने नगरपालिकाको कर शाखामा तालाबन्दी नै गरेका छन्। सुन्दरहरैँचा संघर्ष समितिका संयोजक भक्ति सिटौला नेतृत्वको समूहले तालाबन्दी गरेको हो। कर वृद्धिको विरोधमा दुई हप्तादेखि आवाज उठाउँदा पनि नगरपालिकाले सुनुवाइ नगरेको सिटौलाले बताए। आमसर्वसाधारणको मागलाई बेवास्ता गरिएपछि तालाबन्दी गर्नु परेको जानकारी उनले दिए। तालाबन्दी गरिएका बेला नगरपालिकामा मेयर, उपमेयर र प्रमुख प्रशासकीय अधिकृत थिएनन्। सुन्दरहरैँचा उद्योग वाणिज्य संघका पूर्वअध्यक्ष नवराज चापागाईं नगरपालिकाले अत्यधिक कर वृद्धि गरेको बताउँछन्। जनताले तिर्नै नसक्ने गरी कर बढाइएको छ। हामीले कर घटाउनुपर्छ भनेर आन्दोलन गरिरहेका छौं, उनले भने, अहिलेको परिस्थितिमा कर बढाउनु उचित हैन। यसअघि ५० हजारको मूल्यांकन गरिएको जग्गालाई एक्कासि १० लाखको मूल्यांकन गरेर कर लिने काम भइरहेको छ। जनप्रतिनिधिको अनभिज्ञताका कारण करका नाममा सुन्दरहरैँचाका बासिन्दा ठगिनु परेको चापागाईंको आरोप छ। हचुवाको भरमा कर लिन थालियो, उनले भने, जनप्रतिनिधिको अनभिज्ञता र असक्षमताको सिकार नगरका बासिन्दा हुनु परिरहेको छ। समन्वयमै कर बढाइएको हो : मेयर मेयर केदारप्रसाद गुरागाईं भने सबैसँगकै समन्वयमा कर वृद्धि गरिएको बताउँछन्। सबै पक्षसँग छलफल गरेर नै कर निर्धारण गरिएको हो। मूल्यांकन एवं मागका आधारमा भूगोल, बसोबास र बजारको अवस्था हेरेर तथा वैज्ञानिक ढंगले जग्गाको वर्गीकरण गरिएको छ, उनले भने, कतिपय जग्गाधनीले आफ्नो जमिनको अवस्था स्पष्ट नपर्दा केही समस्या आयो होला। अलि बढी कर तिर्नुपर्ने भएपछि नगरपालिकासँग आक्रोस पोख्ने काम भइरहेको छ। जग्गाको वर्गीकरणलाई लिएर असन्तुष्टि देखिएपछि भदौ ८ गतेको कार्यापालिका बैठकले त्यसलाई सच्याउन पहल गर्ने निर्णय लिएको गुरागाईंको भनाइ छ। खेतीयोग्य जमिन आवासीयमा परेको भएमा सच्याउनका लागि ६ महिनाभित्र निवेदन दिन सक्ने निर्णय कार्यापालिका बैठकबाट भएको छ, उनले भने, त्यो सूचना भदौ १० गते सार्वजनिक गरिएको हो। कर धेरै लिने उद्देश्य नभएको र जग्गाको वर्गीकरणमा जनप्रतिनिधिले गलत मानसाय नराखेको दाबी उनको छ। वडावडामा छलफल भएर विज्ञकै सल्लाहबमोजिम निर्णय गरिएको हो। कृषियोग्य जमिनलाई आवासीय र व्यापारिक बनाउन नगरपालिकाले कुनै अभ्यास गरेको छैन, मेयर गुरागाईं भन्छन्, बरु खेतीयोग्य जमिन बढाउनेतर्फ नै ध्यान दिइएको छ। कसैले आवासीय र व्यापारिकबाट जग्गालाई कृषियोग्य बनाउन चाहन्छ भने सहयोग गर्न तयार छौं। उनले नगरभित्र ३५ देखि ४० प्रतिशत कृषियोग्य जमिन रहेको बताए। भने, आवासीय लगभग ६० प्रतिशत होला। व्यापारिक अति नै न्यून छ। जग्गा वर्गीकरण गर्ने बेलामा अधिकांशलाई आवासीय बनाउनु भनेर दबाब आएको गुरागाईं बताउँछन्। मान्छेको आशय र मागलाई समेत सम्बोधन हुने गरी निर्णय लिइएको हो। त्यसमा कुनै बदनीयत छैन, उनले भने। नगरपालिकामा पछिल्लो समय देखिएको समस्या भने उपयुक्त समयमा छलफल गरेर समाधान गरिने गुरागाईंले बताए। मेयर गुरागाईंले भनेजस्तो कार्यपालिकाको निर्णयबाट मात्रै जग्गाको गलत वर्गीकरण सच्याउन सहज छैन। भूउपभोग नियमावली २०७९ अनुसार एकपटक जग्गाको वर्गीकरण गरिसकेपछि १० वर्षभित्रमा त्यसलाई हेरफर गर्नु परेमा तीन तहको सरकारबीच समन्वय हुनुपर्छ। सच्याउनलाई स्थानीय भूउपयोग परिषद् हुँदै प्रदेश भूउपयोग परिषद्ले गरेको सिफारिसका आधारमा संघीय भूउपभोग परिषद्ले निर्णय गर्नुपर्ने हुन्छ। नगरपालिकाले कानुनी व्यवस्थाको अवमूल्यन गर्दै कार्यपालिका बैठकबाट निर्णय गरेर सूचना प्रकाशन गरेको एक कर्मचारी बताउँछन्। उनले कानुनी व्यवस्थाको विषयलाई गुपचुप राखी नगरपालिकाले सर्वसाधारणलाई गुम्राहामा पार्ने सूचना जरी गरेको बताए। प्रमुख प्रशासकीय अधिकृत अम्बिकाप्रसाद चौलागाईं जग्गा वर्गीकरण र कर वृद्धिको विषयमा आफूलाई धेरै जानकारी नभएको बताउँछन्। कर्मचारीहरू उनलाई स्थानीय तहको विषयमा जानकारी नै नराख्ने प्रमुख प्रशासकीय भनेर भन्छन्। चौलागाईं तत्कालीन संघीय मामिला तथा सामान्य प्रशासन मन्त्री अमनलाल मोदीको पावरमा प्रमुख प्रशासकीय बनेर सुन्दरहरैँचा आएको एक कर्मचारीले बताए। भने, उहाँ (चौलागाईं) आफ्नो फेवरको मन्त्री हुँदा पावर लगाएर आउनु भयो। स्थानीय तहको कानुनका विषयमा ज्ञान नै छैन। चौलागाईं भने जग्गाको वर्गीकरणदेखि कर वृद्धिसम्मको विषयमा स्थानीयले नगरपालिकाको ध्यानाकर्षण गराइरहेको बताउँछन्। जग्गा वर्गीकरणको अनुसन्धान र अध्ययन गर्न वडाध्यक्ष रोशन ढकालको नेतृत्वमा समिति बनाइएको जानकारी उनले दिए। सरोकारवाला र विज्ञसँग छलफल गरेर समितिले प्रतिवेदन पेस गरेपछि कार्यपालिका बैठकबाट थप निर्णय हुने चौलागाईंले बताए। भने, जग्गाको वर्गीकरण उपयुक्त नदेखिए त्यसलाई कार्यपालिका बैठकले टुंग्याउने छ।"
"रामेछापमा १६ वर्ष पारी, नागरिकता जारी अभियान सुरु","रामेछाप : रामेछापमा १६ वर्ष पारी, नागरिकता जारी अभियान सुरु भएको छ। जिल्ला प्रशासन कार्यालयबाट प्रवाह हुने सेवालाई प्रभावकारी बनाउनका लागि अभियान सुरु गरिएको हो। पालिका र वडा कार्यालयहरुको सिफारिसमा कार्यालयले प्रवाह गर्ने सेवाका बारेमा वडासम्मका जनप्रतिनिधि र कर्मचारीलाई जानकारी दिनका लागि अभियान सुरु गरिएको प्रमुख जिल्ला अधिकारी अनिता निरौलाले जानकारी दिइन्। पालिका तथा वडाहरुले गर्ने सिफारिसमा कागजात अपुरो तथा विवरण पूरा नखुलाई सिफारिस गरिँदा सेवाग्राहीले दुःख पाउने गरेकाले सिफारिस गर्दा पुर्याउनु पर्ने प्रक्रिया, कागजाग र कानुनी विषयमा वडाका कर्मचारी तथा जनप्रतिनिधिलाई जानकारी दिने उद्देश्यले अभियान सञ्चालन गरिएको कार्यालयले जनाएको छ। कतिपय वडाले सिफारिस गरेको कागजातको ओसी समेत नराख्ने गरेको पाइएको जिल्ला प्रशासन कार्यालयले जनाएको छ। शनिबार लिखु तामाकोसी गाउँपालिकाबाट सुरु भएको अभियान जिल्लाव्यापी सञ्चालन गरिने प्रशासनले जनाएको छ। स्थानीय स्तरमा हुने अपराध नियन्त्रण सम्बन्धी सचेतना तथा जिल्ला प्रशासन कार्यालयले स्थानीय सरकार तथा वडाको सिफारिसमा प्रवाह गर्ने सेवाका बारेमा जानकारी दिन, समाजमा अपराध न्यूनीकरण र सेवाग्राहीलाई सहज रूपमा सेवा प्रवाह गर्ने वातावरण बनाउन अभियान सञ्चालन गरिएको प्रमुख जिल्ला अधिकारी निरौलाले जानकारी दिइन्।"
धार्मिक कार्यविरुद्ध घटना हुन नदिन सामूहिक प्रतिबद्धता,"परासी : नवलपरासीका धार्मिक संघ संगठनले जिल्लामा कुनै पनि धार्मिक घटना हुन नदिनका लागि सहकार्य सहितको सामूहिक प्रतिबद्धता जनाएका छन्। धर्मका नाउँमा केही उच्छृङ्खल व्यक्ति र समूहले अवाञ्छित गतिविधिहरू गर्न सक्ने सम्भावना महसुस हुन थालेपछि जिल्ला प्रशासन कार्यालयको अगुवाइमा आइतबार परासीमा धार्मिक संघ संगठनहरूको बैठक बसेको हो। विश्व हिन्दु महासंघ, विश्व हिन्दु परिषद, इसाई समाज र मुस्लिम संघका धार्मिक अगुवाको बैठकले धार्मिक सहिष्णुता र सामाजिक सद्भाव खल्बलाउने व्यक्ति र समूहप्रति विशेष सजग भई आआफ्ना धार्मिक कार्यक्रम सञ्चालन गर्ने निर्णय गरेको छ। धार्मिक कार्यक्रम सञ्चालन गर्दा त्यसको बहानामा अर्को धार्मिक संस्थामाथि आक्रमण गर्ने उच्छृङ्खल समूह र व्यक्तिहरूलाई कारबाही गर्न पनि धार्मिक संगठनहरूले सुरक्षा निकायसँग माग गरेका छन्। प्रमुख जिल्ला अधिकारी विश्व प्रकाश अर्यालको अध्यक्षतामा सम्पन्न बैठकमा प्रतिनिधिसभा सदस्य ध्रवबहादुर प्रधान, जिल्लाका चार वटै प्रदेशसभा सदस्य, सुरक्षा निकायका प्रमुखहरूको सहभागिता रहेको थियो।"
पुतलीबजार नगरपालिकाका विद्यार्थीलाई खाजावापत २५ रुपैयाँ,स्याङ्जा : पुतलीबजार नगरपालिकाले प्रारम्भिक बाल विकासदेखि ५ कक्षासम्म अध्ययरत बालबालिकालाई दिवा खाजावापत जनही १० रुपैयाँ थप गरेको छ। योसँगै अब यहाँका विद्यार्थीले २५ रुपैयाँ बराबरको दिवा खाजाको सुविधा पाउने छन्। यही साउन महिनादेखि लागु हुनेगरी नगरसभाले गरेको सो निर्णयलाई कार्यान्वयन सुरु गरिएको नगरप्रमुख तुलसीराम रेग्मीले जानकारी दिए। प्रमुख रेग्मीका अनुसार संघीय सरकारले खाजावापत दैनिक १५ रुपैयाँ उपलब्ध गराउने गरेको छ।
स्याङ्जामा डेंगुबाट पुरुषको मृत्यु,स्याङ्जा : डेंगु सङ्क्रमणबाट वालिङ नगरपालिकाका ४४ वर्षीय एक पुरुषको आइतबार मृत्यु भएको छ। केही दिनअघि डेंगु सङ्क्रमण देखिएपछि वालिङ१३ का उनी उपचारका लागि पोखरास्थित गण्डकी मेडिकल कलेज तथा शिक्षण अस्पतालमा लगिएको थियो। उपचारकै क्रममा उनको ज्यान गएको वालिङ नगर स्वास्थ्य शाखा प्रमुख कमलप्रसाद पाण्डेले जानकारी दिए। गएको साता गह्रौँ प्राथमिक अस्पताल वालिङमा गरिएको परीक्षणमा चार जनामा डेंगु देखिएको थियो। डेंगुबाट पनि गएको साउनमा वालिङका ११ महिने बालिकाको मृत्यु भएको थियो। वालिङ११ का ती बालिकाको उपचारका क्रममा पाल्पा अस्पतालमा मृत्यु भएको हो। योसँगै स्याङ्जामा २ जनाको डेंगुका कारण ज्यान गएको छ।
गोसाइँकुण्ड मेलामा ३ लाख २८ हजार भेटी संकलन,काठमाडौं : धार्मिकस्थल गोसाइँकुण्डमा जनैपूर्णिमाका अवसरमा लागेको मेलामा ३ लाख २८ हजार रुपैयाँ भेटी संकलन गरेको छ। गोसाइँकुण्ड क्षेत्र विकास समितिका अनुसार १० दिनसम्म चलेको मेलामा ३ लाख २८ हजार ५१ रुपैयाँ भेटी संकलन भएको हो। मेलामा करिब १५ हजार तीर्थयात्रीले मेला भरेका समितिले जनाएको छ। रसुवाको पर्यटकीय तथा पवित्र धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरी वर्षको दुई पटक तीर्थयात्रीले मेला भर्ने गरेका छन्।
डेङ्गु संक्रमणबाट दार्चुलामा एक किशोरीको मृत्यु,दार्चुला : दार्चुलामा डेङ्गु संक्रमणका कारण एक किशोरीको मृत्यु भएको छ । दार्चुलाको महाकाली नगरपालिका९ दत्तुस्थित राष्ट्रिय मावि दत्तुमा कक्षा ९ मा अध्यनरत १४ वर्षीया किशोरी जेलिना चैसिरको डेङ्गु रोगको उपचारका क्रममा भारतको हलद्वानीमा मृत्यु भएको हो। जेलिनालाई केही दिन पहिले ज्वरो आएपछि उपचारका लागि जिल्ला अस्पताल दार्चुला लगिएको थियो । दार्चुला अस्पतालमा परीक्षण गर्दा डेङ्गु देखा परेपछि उपचार गरिएको थियो । घरफर्केपछि फेरि ज्वरोले च्यापेपछि उपचारका लागि भारतको पिथौरागढ लगिएको थियो । पिथौरागढमा समेत उपचार सम्भव नभएपछि थप उपचारका लागि भारतकै हलद्वानी रेफर गरिएको थियो । शनिबार उपचारका क्रममा हलद्वानीमा जेलिनाको मृत्यु भएको राष्ट्रिय मावि दत्तूका प्रधानाध्यापक राजेश सिंह सामन्तले जानकारी दिए।
दुई किलोमिटर सडक कालोपत्रे गर्न सात पटक म्याद थप,"गुल्मी : गुल्मीमा ठेकेदार कम्पनीको ढिलासुस्तीका कारण ८ वर्ष बितिसक्दा पनि साढे २ किलोमिटर सडक कालोपत्रे हुन सकेको छैन। तम्घासदेखि खाम्सेपानी अन्तर्गत सुपाखोलासम्मको सडक कालोपत्रेको काम अलपत्र परेको छ। १० महिनामा साढे २ किलोमिटर सडक कालोपत्रे गर्ने गरी निर्माण कम्पनीले योजनाको सम्झौता गरे पनि हालसम्म काम भएको छैन। समयमै सडक कालोपत्रे नहुँदा सवारी चालक, यात्रु हिउँदमा धुलो र बर्खायामको समय हिलोमा यात्रा गर्न बाध्य रहेको स्थानीय मुमाराम पाण्डेले बताए। ठेकेदारको मनोमानी र ढिलासुस्तीले सडकको काम कछुवाको गतिमा हुँदा नागरिकले महंगो भाडा तिर्न परिरहेको स्थानीय पाण्डको गुनासो छ। सडकको दुर्दशा देख्न नसकेर ठेकेदारलाई दबाब र समयमै सडक कालोपत्रेको माग गर्दै स्थानीयले रेसुंगा नगरपालिकामा निवेदन दर्ता गराएका थिए। तर, नगरपालिकाबाट निवेदन उपर कुनै सुनुवाइ र जवाफ नआएको उनीहरूको भनाइ छ। विभिन्न वाहाना बनाएर ठेकेदारले काममा ढिलासुस्ती र सडकमा अव्यवस्थित निर्माण सामग्री राखेर आवतजावतमै सास्ती दिएको उनीहरूको आरोप छ। उक्त कम्पनीले तम्घासदेखि खाम्सेपानी अन्तर्गत सुपाखोलासम्म साढे दुई किलोमिटर सडक कालोपत्रे गर्ने ७ करोड १९ लाख ८७ हजार ७० रुपैयाँमा निर्माणको जिम्मा लिएको थियो। २०७२ चैत्र ३० गते काम सक्ने गरेर २०७१ असार ३१ गते लोहनी एण्ड बोर्दस् प्रालि चितवनले कार्यालय सँग सम्झौता गरेको थियो। निर्माण कम्पनीले ८ वर्षमा ७ पटकसम्म म्याद थपे पनि सडक कालोपत्रे हुन सकेको छैन। हालसम्म सडकको भौतिक प्रगति ९० प्रतिशत, वित्तीय प्रगति ७६ प्रतिशत भएको सडक पूर्वाधार विकास कार्यालय गुल्मीले जनाएको छ। पाल्पा सडक डिभिजन कार्यालयबाट योजनाको सम्झौता भएको थियो। उक्त सडक तम्घास सिमलटारी प्यूठान, सडक पूर्वाधार विकास कार्यालय सिवपुर कपिलवस्तु हुँदै अहिले सडक पूर्वाधार विकास कार्यालय गुल्मीले हेरिरहेको छ। अन्तिम पटक ठेकेदार कम्पनीले २०८० जेठ ०२ गतेसम्म सातौं पटक म्याद थपे पनि अहिलेसम्म सडकको अवस्था उस्तै छ। सडक ग्रावेल र नालीको काम भएको छ। तर, सडक कालोपत्रे कहिले भन्ने टुंगो छैन। निर्माण कम्पनीलाई सडक पूर्वाधार विकास कार्यालय गुल्मीले ७ पटकसम्म काम सक्न पत्राचार गरेको छ। ठेकेदारले काममा बेवास्ता गरेपछि कार्यालयले रकम समेत निकासा गरेको छैन। ग्राभेल गरेको सडकको विभिन्न ठाउँमा जीर्ण, घाँसले झाडी र कम्पनीले निर्माणका सामग्री राखेपछि सडक साँघुरो हुँदै गएको छ।"
बर्दघाटमा उत्पादित मिनरल वाटरमा कोलिफर्म भेटियो,"परासी : नवलपरासीको बर्दघाट नगरपालिका७ स्थित नेहा अक्वा इण्डष्ट्रिजले उत्पादन गर्दै आएको नेहा अक्वा नामक मिनरल वाटरमा कोलिफर्म भेटिएको छ। बजारमा पठाइएको पानीमा अखाद्य वस्तु भेटिएपछि नगरपालिकाको टोलीले अनुगमन गरेर पानी परीक्षणका लागि पठाएको थियो। खाद्य प्रविधि तथा गुण नियन्त्रक कार्यालयमा परीक्षणका लागि पठाइएको पानीमा कोलिफर्म ब्याक्टेरिया भेटिएको रिपोर्ट आएको नगरपालिकाका सूचना अधिकारी पुष्कर काफ्लेले बताए। पानीमा कोलिफर्म भेटिएपछि उद्योगलाई ४८ घण्टाभित्र बजारमा पठाइएका सबै पानी फिर्ता ल्याउन नगरस्तरीय उपभोक्ता हित संरक्षण समितिले निर्देशन दिएको थियो। तर, ५ दिन बितिसक्दा पनि उद्योगले पानी फिर्ता लगेको बारे जानकारी नगराएको सूचना अधिकारी काफ्लेले बताए। पानीमा ब्याक्टेरिया भेटिएपछि नगरवासीलाई उक्त पानी नपिउन नगरपालिकाले आग्रह गरेको छ।"
कोशी प्रदेशमा ७० जनाको उद्धार,धरान : सशस्त्र प्रहरीले कोशी प्रदेशमा २ महिनामा ७० जनाको उद्धार गरेको छ। आइतबार सशस्त्र प्रहरी बल बराह बाहिनी सुनसरीले गोताखोर तालिम सञ्चालका अवसरमा आयोजित पत्रकार सम्मेलनमा गएको दुई महिनामा विपदमा फसेका ७० जना नागरिक उद्धार गरिएको जानकारी दिएको हो। बाहिनिका प्रमुख सशस्त्र प्रहरी नायव महानिरीक्षक (डीआईजी)अन्जनी कुमार पोखरेलले नेपालभारत सीमा क्षेत्र अतिक्रमण गरी बसेका एक सय ६५ घरटहरा खाली गराएको पनि बताए । सशस्त्र प्रहरीले भारतबाट हुने चोरी तस्करी नियन्त्रण गरी ९ करोड ८५ लाख ७६ हजार ८ सय ४९ रुपैयाँ राजस्व पनि संकलन गरेको छ।
कोशी प्रदेश नामकरणविरुद्ध काठमाडौंमा विरोध,"ललितपुरको जावलाखेलमा उनीहरुले प्रदेशको नाम कोशी खारेज गनुपर्ने, ऐतिहासिक पहिचानका आधारमा लिम्वुवान किरात कायम गर्नुपर्ने भन्दै सडकमा नै किरात थाक्थुङ चुम्लुङको ३५ औै स्थापना दिवस मनाएका हुन् । काठमाडौं : कोशी प्रदेश नामकरणविरुद्ध काठमाडौंमा किराँत समूदायले विरोध स्वरुप किरात थाक्थुङ चुम्लुङको स्थापना दिवस मनाएका छन् । ललितपुरको जावलाखेलमा उनीहरुले प्रदेशको नाम कोशी खारेज गनुपर्ने, ऐतिहासिक पहिचानका आधारमा लिम्वुवान किरात कायम गर्नुपर्ने भन्दै सडकमा नै किरात थाक्थुङ चुम्लुङको ३५ औै स्थापना दिवस मनाएका हुन् । सांस्कृतिक पहिचानसहित भेला भएका उनीहरुले १ नम्बर प्रदेशको नाम पहिचानका आधारमा हुनुपर्ने मुख्य माग रहेको जनाएका छन् । राज्यले आफुहरुमाथि विभेदकारी नीति लिएको र पहिचान मास्ने काम गरेकाले लोकसांस्कृतिक बाजासहित बाध्य भएर स्थापना दिवस मनाउनुपरेको उनीहरुले बताएका छन् । त्यस्तै उनीहरुले पहिचानका आधारमा प्रदेशको नामाकरण नभए आन्दोलन जारी राख्ने चेतावनी दिएका छन् । प्रदर्शनमा सहभागीहरुले कोशी नाम खारेज गर, सबैखाले विभेदकारी कानूनहरु खारेज गर लगाएतका प्लेकार्ड प्रदर्शन गरेका थिए ।"
पोर्चुगल पठाइदिने भन्दै रकम ठगी गर्ने व्यक्ति पक्राउ,काठमाडौं : पोर्चुगल पठाइदिने भन्दै रकम ठगी गर्ने व्यक्ति पक्राउ परेका छन्। पक्राउ पर्नेमा प्युठानको मल्लरानी गाउँपालिका४ खलंगा घर भई हाल काठमाडौं२६ सामाखुसी बस्ने २८ वर्षीय नवराज खड्का रहेका छन्। उनले वैदेशिक रोजगारका लागि पोर्चुगल पठाइदिने भनेर सन्दीप परियारसँग तीन लाख रुपैयाँ लिएर फरार भएका थिए। काठमाण्डौं उपत्यका अपराध अनुसन्धान कार्यालयको टोलीले सामाखुसीबाट पक्राउ गरेको हो। पक्राउ परेका उनलाई थप अनुसन्धानका लागि वैदेशिक रोजगार विभाग पठाइएको छ।
नेपाल भारतबीच हुने क्रिकेट खेल हेर्न मेयर बालेन श्रीलंका जाँदै,काठमाडौं : काठमाडौं महानगरपालिकाका मेयर बालेन्द्र शाह (बालेन) एसिया कप क्रिकेटअन्तर्गतको नेपालभारत बीचको खेल हेर्न श्रीलंका जाने भएका छन्। श्रीलंकामा भोलि हुने नेपालभारत बीचको खेल हेर्न उनी त्यहाँ जान लागेका उनको सचिवालयले जनाएको छ। उनी अहिले ४ बजे त्यसतर्फ जाने छन्। यसअघिको खेलमा नेपाल पाकिस्तानसँग पराजित भएको थियो। नेपाली खेलाडीको मनोबल बढाउन मेयर शाह श्रीलंका जान लागेका हुन्।
थिमिमा मल्लकालीन भैरव नाच,"काठमाडौं : भक्तपुरको थिमिमा मल्लकालीन भैरव नाच (भैलः प्याखँ) देखाइएको छ । प्रत्येक वर्ष गाईजात्राको भोलिपल्टदेखि चार रात प्रदर्शन हुने मल्लकालीन यो नाच थिमिको ऐतिहासिक नाच मानिन्छ । मौलिक एवं पौराणिक महत्त्व बोकेको प्राचीन भैरव नाच भाद्र कृष्ण द्वितिया (गुँलागा द्वितीया) देखि पञ्चमीसम्म चार दिन मध्यपुर थिमि नगरको टोल टोलमा प्रदर्शन गरिन्छ । भैल प्याँख प्रदर्शनका लागि अनिवार्य रूपमा विभिन्न शास्त्रीय तथा तान्त्रिक विधि पूरागर्नुपर्ने स्थानीय संस्कृतिविद्हरुको भनाइ छ । मध्यपुर थिमि क्षेत्रमा तीन ठाउँबाट भैरव नाच निकाल्ने परम्परा छ । थिमिमा राक्षस, भूतप्रेतले दुःख दिएका कारण भैरवको साधना गरेर भैरव नाच निकाल्ने किम्वदन्ती रहेको थिमि भैल चपाचो २०८० व्यवस्थापन समितिका संयोजक चन्द्रकृष्ण प्रजापतिले जानकारी दिए । उनले कला संस्कृति जोगाउनका लागि नाचलाई परम्परा दिन युवाहरुबाट सहयोग प्राप्त भएको बताए । थिमिको लायकूबाट निकाल्ने लायकू भैल भनिन्छ भने थिमिकै तुलननी र नासननीबाट निकाल्ने नाचलाई थिमी भैल भनिन्छ ।"
गाँजासहित तीनजना पक्राउ,म्याग्दी : बेनी नगरपालिका९ गलेश्वरस्थित सडकबाट अवैध लागुऔषध गाँजा १ केजी ७ सय ग्रामसहित पर्वत जलजला गाउँपालिका३ वारीबेनी बस्ने २० वर्षीय सुमित परियार समेत ३ जनालाई प्रहरीले पक्राउ गरेको छ । प्रहरी चौकी गलेश्वरबाट खटिएको प्रहरीले उनीहरूलाई उक्त गाँजासहित पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।
ललिता निवास जग्गा प्रकरण : थुनछेक बहस जारी,"काठमाडौं : बालुवाटारस्थिल ललिता निवास जग्गा प्रकरणमा पक्राउ परेकामाथि थुनछेक बहस जारी छ। थुनामा रहेका १८ जनाको बयान सकिएसँगै जिल्ला अदालत काठमाडौंका न्यायाधीश भोलानाथ ढकालको एकल इजलासमा थुनछेक बहस सुरू भएको हो। अहिले सरकारी तर्फका कानुन व्यवसायीहरूले बहस गरिरहेको अदालत प्रशासनले जनाएको छ। दुवै तर्फका कानुन व्यवसायीको बहस सकिएपछि पक्राउ परेकाहरूलाई थुनामा राख्ने किन धरौटीमा छोड्ने आदेश आउनेछ। ललिता निवास जग्गा प्रकरणमा ३१२ जना प्रतिवादीविरुद्ध मुद्दा दायर भएको छ। उनीहरुमाथि सरकारी छाप दस्तखत किर्ते सम्बन्धी कसूरमा मुद्दा चलाइएको छ। भदौ ११ बाट थुनामा रहेका प्रतिवादीहरूको बयान सुरू भएको थियो । समरजंग कम्पनीका कार्यालय प्रमुख मुकुन्द प्रसाद पन्तको जाहेरी सूचनाका आधारमा सीआईबीले अनुसन्धान अगाडि बढाएको थियो । ललिता निवास प्रकरणमा ५७ दिन लामो अनुसन्धानपछि तयार पारिएको प्रतिवेदन सीआईबीले भदौ ५ गते सरकारी वकिलको कार्यालयलाई बुझाएको थियो। त्यसपछि प्रतिवेदनमाथि अध्ययन गरेर सरकारी वकिलको कार्यालयले भदौ १० गते जिल्ला अदालत काठमाडौंमा मुद्दा दायर गरेको थियो। सो प्रकरणमा मुछिएका तत्कालीन प्रधानमन्त्री माधवकुमार नेपाल र बाबुराम भट्टराईलगायत पूर्वमन्त्रीसँग सोधपुछपछि सीआईबीले अनुसन्धानलाई अन्तिमरुप दिएको थियो। ललिता निवास प्रकरणमा प्रहरीले सञ्चार मन्त्रालयका सचिव कृष्णबहादुर राउत,भाटभटेनी सुपरमार्केटका सञ्चालक मीनबहादुर गुरुङ, निर्वाचन आयोगका पूर्वआयुक्त सुधीरकुमार शाह, पूर्वसरकारी कर्मचारीसहित १८ जना पक्राउ परेका छन्। उनीहरूविरुद्ध मुलुकी ऐन,२०२० को किर्तेसम्बन्धी कसुर र सङ्गठित अपराध कसुरमा प्रहरीले अनुसन्धान गरेको थियो। विसं २०४९ देखि २०६९ को अवधिमा सरकारका नाममा रहेको बालुवाटारस्थित ललिता निवासको एक सय ४३ रोपनी जग्गा हिनामिना भएको थियो। यसअघि सीआईबीले अनुसन्धान सकेर तीन सय जनाविरुद्ध मुद्दा चलाउनुपर्ने रायसहितको प्रतिवेदन बुझाएको थियो। तर, सरकारी वकिलको कार्यालयले थप अनुसन्धान गर्नुपर्ने भन्दै प्रतिवेदन फिर्ता गरेको थियो।"
लिखुपिके गाउँपालिकाका तत्कालीन प्रमुख प्रशासकीय अधिकृतसहित तीनजनाविरुद्ध भ्रष्टाचार मुद्दा दायर,"काठमाडौं : सोलुखुम्बु लिखुपिके गाउँपालिकाका तत्काली प्रमुख प्रशासकीय अधिकृतसहित तीनजनाविरुद्ध ६ लाखको भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगको टोलीले लिखुपिके गाउँपालिका २ का वडा अध्यक्ष रमेश कुमार बस्नेत,तत्कालीन प्रमुख प्रशासकीय अधिकृत राजेन्द्र भण्डारी र तत्कालीन लेखापाल जीवन सुवेदीविरुद्ध आज विशेष अदालत काठमाडौंमा भष्टाचार मुद्दा दायर गरेको हो। उनीहरुमाथि वडा कार्यालयको भवन निर्माण गर्न जग्गा खरिद गर्दा अनियमितता गरेको आरोप छ। अख्तियारका प्रवक्ता भोला दाहालले वडा कार्यायको भवन निर्माण गर्न जग्गा खरिद गर्दा अनियमितता गरेको उजुरीका आधारमा छानबिन गर्दा भ्रष्टाचार गरेको पुष्टि भएकाले तीनैजनाविरुद्ध मुद्दा दायर भएको हो। उनीहरूमाथि ६ लाख विगो माग दावीसहित सजाय माग गरिएको अख्तियारले जनाएको छ।"
कर्णाली नदीमा डुंगा पल्टिँदा किशोर बेपत्ता,"दैलेख : कर्णाली नदीमा डुंगा पल्टिँदा एक किशोर बेपत्ता भएका छन्। दैलेखको आठबीस नगरपालिका१ रामाघाट खोला र कर्णाली नदीको दोभानमा डुंगा खेल्ने क्रममा डुंगा पल्टिँदा ती किशोर बेपत्ता भएको जिल्ला प्रहरी कार्यालय दैलेखका प्रहरी निरीक्षक कमलप्रसाद आचार्यले बताए। बेपत्ता हुनेमा चामुण्डाविन्द्रासैनी नगरपालिका७ का १६ वर्षीय शिवबहादुर शाही रहेका प्रहरी निरीक्षक आचार्यले जानकारी दिए। शिवबहादुरसँगै १७ वर्षीय टेकप्रसाद चौलागाईं र १६ वर्षीय छत्र हमाल पनि नदीमा डुंगा खेलिरहेका रहेछन्, डुंगा पल्टिँदा शिव बेपत्ता छन्, अन्य दुई किशोर सकुशल छन्, प्रहरी निरीक्षक आचार्यले भने। बेपत्ता रहेका किशोरको खोजी कार्य भइरहेको प्रहरीले जनाएको छ। कर्णाली राजमार्गस्थित प्रहरी चौकी पाल्तडाका प्रहरी सहायक निरीक्षकको नेतृत्वमा पाँच जना प्रहरी र स्थानीय बासिन्दाले बेपत्ता किशोरको खोजी गरिरहेका छन्।"
दुई महिनापछि मुस्ताङमा हवाई सेवा सुचारु,"जोमसोम : विगत २ महिनादेखि स्थगित (पोखराजोमसोम ) हवाई उडान सेवा आइतबारदेखि सञ्चालनमा आएको छ। प्रतिकुल मौसम तथा पर्यटकीय अफ सिजनका कारण गत असार १३ गतेदेखि स्थगित गरिएको हवाई उडान आजदेखि सञ्चालनमा आएको जोमसोम नागरिक उड्यन कार्यालयले जनाएको छ। पोखराजोमसोमका लागि यति एयरलाइन्सको भगिनी संस्था तारा एयरलाइन्स् र समिट एयरलाइन्सको टुइनेटर जहाजहरुले उडान भर्दै आइरहेका छन्। यी दुई वटै निजी एयरलाइन्स कम्पनीहरुले प्रतिकुल मौसम र पर्यटक अफ सिजन सकिएकाले दुई महिनासम्म उडान स्थगित गरेका थिए। बर्खायामको मौसम रोकिएसँगै पोखराजोमसोम हवाइ सेवा सुचारु भएको जोमसोम नागरिक उड्यन कार्यालयका प्रमुख हिरोण शाहले जानकारी दिए। उनका अनुसार आइतबार आज पोखराजोमसोमका लागि समिट एयरको जहाजले ३ वटा उडान भरेको छ। बर्खायाम यहाँका लागि पर्यटकीय अफ सिजन मानिन्छ, बर्खायाममा मौसम समेत प्रतिकुल हुन्छ, कार्यालय प्रमुख शाहले भने, मनसुन रोकिन थालेको र पर्यटकीय सिजन पनि सुरु हुँदैछ,जसका कारण एयरलाइन्स कम्पनीहरुले मुस्ताङमा उडान भर्न सुरु गरेका हुन्।' मुस्ताङको जोमसोममा दुई महिनापछि हवाई सेवा सञ्चालनमा आएसंगै गुमनाम रहेको जोमसोम विमानस्थलमा पर्यटकीय चहलपहल सुरु भएको हो। समिट एयरले हवाइ उडान सुरु गरे पनि तारा एयरलाइन्सको जहाजले यही भदौ २५ गतेदेखि हवाइ सेवा नियमित सञ्चालन गर्ने कार्यतालिका रहेको कार्यालय प्रमुख शाहको भनाइ छ। प्रतिकुल मौसमका कारण रोकिएको पोखराजोमसोम हवाइ सेवा सुरु भएसँगै ५७ जना पर्यटक जोमसोम अवतरण भएका हुन्। जसमा समिट एयरको ३ वटा उडानमा ५४ जना भारतीय, १ जना तेश्रो मुलुक र २ जना आन्तरिक पर्यटक मुस्ताङ आइक्पुगेका हुन्। मुस्ताङमा २ महिनासम्म फिक्सड विङ्ग हवाइ सेवा स्थगित गरिएको भए पनि रोटर विङ्ग हेलिकोप्टर सेवा भने यथावत थियो। हेलीले मुस्ताङमा आप्तकालीन सेवाका लागि उडान भर्ने गरेको जोमसोम नागरिक उड्यन कार्यालयले जनाएको छ। मुस्ताङमा हवाइ सेवा सुचारु भएसँगै यहाँका पर्यटन व्यवसायी उत्साहित भएको पाइएको छ। यसअघि बेनीजोमसोम सडकमार्गको असहजता र हवाइ सेवा ठप्प हुँदा मुस्ताङमा पर्यटकीय गतिविधि ठप्पै रहेको थियो। बर्खायाम सकिएर अनुकुल मौसम सुरु भएसँगै पर्यटकले गुल्जार हुनेमा स्थानीय पर्यटन व्यवसायी आशावादी छन्। मुस्ताङमा हवाई सेवा अवरुद्ध हुँदा र राष्ट्रिय राजमार्ग (बेनीजोमसोम) सडकमा बाढी पहिरो र नदी कटानले पटकपटक सडक अवरुद्ध हुँदा मुस्ताङ भ्रमण गर्ने पर्यटक तथा स्थानीय नागरिक र कर्मचारीले सास्ती भोग्न बाध्य थिए। हवाइ सेवा नहुँदा र सडकमार्गको दुरअवस्थाका कारण आपत्कालिन सेवा नहुँदा बिरामीले अकालमा ज्यान गुमाउनु पर्ने बाध्यता थियो। मनसुन रोकिएका सडकमार्ग समेत सुधारन्मुख हुने अपेक्षा गरिएको छ। आर्थिक वर्ष २०७००८० मा विभिन्न मुलुकका ७१ हजार विदेशी पर्यटकले मुस्ताङ जिल्लाको भ्रमण गरेका थिए।"
चार दिनदेखि बेपत्ता किशोर फेला परेनन्,उदयपुर : गत बिहीबारदेखि बेपत्ता भएका किशोर अझै फेला परेका छैनन्। जिल्लाको बेलका नगरपालिका१ आम्वासीका १३ वर्षीय किशोर त्रियुगा नदीमा पौडी खेल्न गएका थिए। जिल्ला प्रहरी कार्यालयका अनुसार बेपत्ता किशोर देवनारायण चौधरीका छोरा १३ वर्षीय संविधान चौधरी रहेका हुन्। बिहीबार बाख्रा चराउन निस्किएका चौधरी पौडी खेल्न त्रियुगा नदीमा प्रवेश गरेसँगै बेपत्ता भएको जिल्ला प्रहरीले जनाएको छ। बेपत्ता चौधरीको शुक्रबारदेखि निरन्तर खोजी कार्य जारी राखे पनि अझै फेला पार्न नसकिएको जिल्ला प्रहरी कार्यालयका सूचना अधिकारी तथा प्रहरी नायब उपरीक्षक हरिनन्दन चौधरीले बताए। बेपत्ता किशोरको खोजीका लागि सशस्त्र प्रहरी बल सुनसरीको गोताखोर टिमसमेत समावेश भएको छ। बेपत्ता चौधरी चौदण्डीगढी आम्वासीको देवनारायण माविमा कक्षा ९ मा अध्ययनरत थिए।
हावामा आलुको बीउ उत्पादन,"काभ्रेपलाञ्चोक : काभ्रेपलाञ्चोकको पनौती नगरपालिका३ कुशादेवीस्थित खाद्यान्न तथा बीउ आलु, अलैँची, फलफूल नर्सरी उद्योगले नयाँ प्रविधिद्वारा हावामा आलुको बीउ उत्पादन थालेको छ। धुलिखेलस्थित काठमाडौं विश्वविद्यालयको आर्थिक सहयोगमा नयाँ प्रविधि एरोपोनिक अर्थात् हावामा बीउ उत्पादन थालिएको हो। उक्त उद्योगले यसअघि माटोमा विभिन्न जातका आलुको बीउ उत्पादन गर्दै आएको थियो। 'यस प्रविधिअन्तर्गत खाली बोतलमा मसिना बिरुवा उमारिन्छ। यसका लागि आवश्यक मलजल तथा अक्सिजन मेसिनबाट नै पठाइन्छ', उद्योगका सञ्चालक शशि अधिकारीले भने। उनका अनुसार ४० दिनमा ती बिरुवाको जरामा झुप्पा बनी बीउ बन्दछन्। एक बिरुवामा ५० देखि चार सयसम्म बीउ उत्पादन हुने अधिकारीले जानकारी दिए। उनका अनुसार उक्त प्रकृतिको बीउ उत्पादन गर्न उद्योगमा एक करोडमा छुट्टै प्रयोगशाला निर्माण गरिएको छ। नयाँ प्रविधि भएकाले अन्य जातका आलुको तुलनामा उत्पादनको परिमाणबारे यकीन गर्न नसकिएको उनको भनाइ थियो। 'यसरी उत्पादन गरिएको बीउलाई परीक्षणका लागि निर्माण गरिएको टनेलमा करिब पाँच पटक (पाँच पुस्ता)सम्म रोपेर मात्रै कृषकलाई खेतबारीमा रोप्न पठाउने गरिन्छ', अधिकारीले भने। उनका अनुसार गत साउनदेखि उक्त नौलो प्रविधिबाट आलुको बीउ उत्पादन प्रक्रिया थालिएको हो। यो प्रविधि नेपालमै नयाँ भएकाले यसप्रति कृषि प्राविधिकको चासो बढेको उद्योगका अर्का सञ्चालक राजेन्द्र थापाले बताए। उनका अनुसार उद्योगका प्राविधिकले नयाँका साथै पुरानै जातका आलुको नयाँ प्रविधिबाट बीउ उत्पादन गर्न थालेका छन्। उक्त उद्योगमा आलुको बीउ उत्पादनमा नयाँ प्रविधि ल्याइएपछि हाल कृषक, कृषि प्राविधिक तथा बीउ व्यवसायी अवलोकनका लागि आउने गरेका थापाले जानकारी दिए। उनका अनुसार उद्योगमा सिँचाइका लागि गत आर्थिक वर्षमा प्रधानमन्त्री कृषि आधुनिकीकरण परियोजनाबाट ११ लाख ५४ हजार रकम विनियोजनसमेत गरिएको थियो।"
चट्याङ लागेर महिलाको मृत्यु,जाजरकोट : जाजरकोटमा चट्याङ लागेर एक महिलाको मृत्यु भएको छ। बारेकोट गाउँपालिका५ तोल्खानाकी २७ वर्षीया रेवती सिंहको चट्याङ लागेर मृत्यु भएको प्रहरीले जनाएको छ। आइतबार दिउँसो जंगलमा गोठालो गएको बेला चट्याङ परेको थियो। उनका श्रीमान् योगेन्द्र सिंह गाउँपालिकाको पशु प्राविधिक पदमा कार्यरत छन्।
बर्दिया कारागारबाट पुरुष कैदी फरार,कर्तब्यज्यान मुद्धामा ३० वर्ष सजाय काटिरहेका अजित बुढाक्षेत्री बर्दिया कारागारबाट फरार भएको बर्दियाका प्रमुख जिल्ला अधिकारी नारायणप्रसाद रिसालले जानकारी दिए। आइतबार बिहान ३ बजेर २५ मिनेटमा उनी बर्दिया कारागारबाट भागेका हुन्। गुलरिया : बर्दिया कारागार गुलरियाबाट एकजना कैदी फरार भएका छन्। कर्तब्यज्यान मुद्धामा कैद भुक्तान गरिरहेका कैदी कारागार फरालेर फरार भएका हुन्। कर्तब्यज्यान मुद्धामा ३० वर्ष सजाय काटिरहेका अजित बुढाक्षेत्री बर्दिया कारागारबाट फरार भएको बर्दियाका प्रमुख जिल्ला अधिकारी नारायणप्रसाद रिसालले जानकारी दिए। आइतबार बिहान ३ बजेर २५ मिनेटमा उनी बर्दिया कारागारबाट भागेका हुन्। कारागार भित्रको भवनको छतमा चढेका बुढाक्षेत्री अग्लो काँडेतार लगाएको पर्खालमा चढी बाहिर हामफालेर फरार भएको प्रजिअ रिसालको भनाइ छ। १ वर्ष कैद भुक्तान गरिसकेका फरार बुढाक्षेत्रीको खोज तलास र अनुसन्धान जारी छ। बर्दिया प्रहरी प्रमुखको कमाण्डमा खोज तलास भैरहेकोले उनी किन फरार भए भन्नेबारे अनुसन्धानबाट खुल्ने जानकारी दिए। बर्दिया पुरुष कारागार जीर्ण तथा सानो हुँदा खचाखच कैदीबन्दी रहेकाले जोखिमयुक्त रहेको पाइन्छ।
"चितवन राष्ट्रिय निकुञ्जभित्र मृत गैँडा भेटियो, खाग र खुर छैन","निकुञ्जका सूचना अधिकारी गणेशप्रसाद तिवारीका अनुसार निकुञ्जको पूर्वी क्षेत्रको खगेन्द्र मल्ली पोष्टको भित्री भागमा कुहिएको अवस्थामा गैँडाको हाडखोर भेटिएको हो । चितवन : चितवन राष्ट्रिय निकुञ्जभित्र गैँडा मृत भेटिएको छ । खाग र खुर नभेटिएकाले शिकारीले मारेको आशङ्का गरिएको छ । निकुञ्जका सूचना अधिकारी गणेशप्रसाद तिवारीका अनुसार निकुञ्जको पूर्वी क्षेत्रको खगेन्द्र मल्ली पोष्टको भित्री भागमा कुहिएको अवस्थामा गैँडाको हाडखोर भेटिएको हो । गस्ती टोलीले गैँडा भेटेको उनले जानकारी दिए। झण्डै ६७ महिना अघि गैँडा मरेको हुनसक्ने आँकलन गरिएको छ। 'हाडखोर मात्रै भेटिएकाले लिङ्ग र उमेर पहिचान हुनसकेको छैन । दुई दिनअघि हाडखोर भेटिएसँगै सो क्षेत्रमा अध्ययन थालिएको छ', तिवारीले भने, 'खाग र खुर नभेटिएकाले शिकारीले मारेको हुनसक्ने आशङ्का गरिएको छ ।' गत आर्थिक वर्षमा निकुञ्जमा २२ गैँडा मरेका थिए । तीमध्ये दुई चोरीशिकारीबाट तथा अन्य प्राकृतिक कारणले मरेका हुन् । साउनयता गैँडा मृत भेटिएको यो पहिलो हो । वर्षात्को समयमा निकुञ्जमा बाटो बिग्रने भएकाले गाडीबाट गस्ती गर्न असम्भव हुने गर्दछ । यो समयमा हात्ती, साइकल, डुङ्गा र पैदलगस्ती गर्ने गरिन्छ । यससँगै सुरक्षा निकाय र निकुञ्जका कर्मचारीले एक दुई दिन विभिन्न ठाउँमा पुगेर राति बसेर गस्ती गर्ने गरिन्छ । निकुञ्जभित्र ६७ पोष्ट छन् । निकुञ्जका निमित्त प्रमुख राजु घिमिरेका अनुसार ती पोष्टबाट वरपरका क्षेत्रमा गस्ती गर्ने गरिन्छ । कतिपय पोष्टमा नेपाली सेना, निकुञ्जका कर्मचारी र हात्ती छन् भने कतिपयमा सेना र हात्ती मात्रै छन् । वर्षात्को समय भए पनि गस्तीलाई निरन्तरता दिइएको उनले जानकारी दिए। रासस"
"साथीको हत्या, दुई पक्राउ","मृतक दोलखा मेलुङ गाउँपालिक१ स्थायी घर भएर हाल काठमाडौं बस्ने २८ वर्षका निर्मल बुढाथोकी रहेको पुष्टि भएको इलाका प्रहरी बनेपाका डीएसपी रेशम बोहराले जानकारी दिए। शवको अवस्था हेर्दा मृत्यु प्राकृतिक थिएन। काभ्रे : गत मंगलबार बेथानचोक गाउँपालिकामा बेवारिसे अवस्थामा एउटा युवाको शव खोलामा भेटिएको थियो। मंगलबार भेटिएको युवाको शव एटीएम कार्डको सहयोगमा प्रहरीले पत्ता लगाएका थिए। मृतक दोलखा मेलुङ गाउँपालिक१ स्थायी घर भएर हाल काठमाडौं बस्ने २८ वर्षका निर्मल बुढाथोकी रहेको पुष्टि भएको इलाका प्रहरी बनेपाका डीएसपी रेशम बोहराले जानकारी दिए। शवको अवस्था हेर्दा मृत्यु प्राकृतिक थिएन। प्रहरीले हत्याको आशंका गरिरहेको थियो। त्यसपछि प्रहरी प्रमाण जुटाउन सुरु गरिएको तीन दिनमै अपराध गर्नेसम्म पुग्न सफल भएका हौं, उनले भने। प्रहरीले मृतक युवासँगै दोलखाकै सैलुङ गाउँपालिका८ का सुजन उप्रेती सँगै काभ्रे आएकासम्म पत्ता लगाएपछि उनलार्ई बुधबार लैनचौरबाट नियन्त्रणमा लिएर अनुसन्धान सुरु गरिएको बोहराले बताए। मृतक युवा र सुजन उप्रेती बेथानचोकस्थित एक व्यक्तिको घरमा गाँजा किन्न पुगेको अनुसन्धानमा पत्ता लागेको प्रहरीले जनाएको छ। उक्त रात बेथानचोकका स्थानीय तीर्थराज तिमल्सिनाको घरमा उनीहरू बसेका रहेछन्। नौ किलो गाँजाको तीर्थराजले १० हजार मागे पनि उनीहरूले चार हजार मात्रै दिने भनेपछि डिल फाइनल हुन नसकेपछि तीर्थराजले भूकम्पपछि बनाएको नयाँ घरमा उनीहरूलार्ई सुताएको प्रारम्भिक अनुसन्धानमा खुलेको छ, डीएसपी बोहराले भने। रातको समयमा सो घरबाट निस्किएका उनीहरू घरबाट दुई सय मिटर तल वादविवाद र हात हालाहाल भएको र सोही क्रममा बुढाथोकीको मृत्यु भएको हुन सक्ने अनुमानसम्म पुगेको उनले बताए।"
एन्टिबायोटिक औषधिको लेवलमा रातो धर्का राख्न निर्देशन,"काठमाडौं : औषधि व्यवस्था विभागले प्रतिजैविक ( एन्टिबायोटिक) औषधिको लेवलमा रातो धर्का राख्न निर्देशन दिएको छ । विभागका महानिर्देशक नारायणप्रसाद ढकालले प्रतिजैविक औषधि उपभोक्ताले चिकित्सकको परामर्शबिना नखाउन भन्नका लागि रातो धर्का राख्न निर्देशन दिइएको बताए। 'उपभोक्तले रातो धर्का भएको औषधि चिकित्सकको पर्चा (प्रिस्क्रिशन)को आधारमा खानुपर्दछ,जथाभावी नखाउन भनेर प्रतिजैविक औषधिमा रातो धर्काको अभियान सञ्चालन गरेका छौं,'उनले भने,' औषधिको लेवलमा रातो धर्का भएमा उपभोक्ताले जथाभावी रुपमा नखानु भनेर सचेत गराइने छ ।' उनले रातो धर्का भएको औषधि प्रतिजैविक औषधि हो भनेर उपभोक्तालाई चिनाउन पनि अभियान सञ्चालन गरिएको बताए। विभागले बजारिकृत हुने समूह ख प्रतिजैविक वर्गको औषधिको पहिलो र दोस्रो प्याकिङ्ग सामग्रीको मौज्दात सकिएपछि वा निर्णय भएको मितिले बढीमा छ महिनापछि उत्पादन हुने औषधिमा अनिवार्य रुपमा लेवलमा रातो धर्का राख्न उत्पादक तथा आयातकर्तालाई निर्देशन दिएको समाचार राससमा छ। प्रतिजैविक औषधिको प्रयोगबारे प्रयोगकर्तालगायत गैर स्वास्थ्यकर्मीले सजिलै पहिचान गर्न रातो धर्का कोर्ने प्रावधान लागू गरेको जनाइएको छ । प्रतिजैविक औषधिको अधिक प्रयोग,न्यून प्रयोग तथा अनावश्यक प्रयोगले गर्दा उत्पन्न हुने प्रतिजैविक प्रतिरोधलाई न्यूनीकरण गर्न अन्तर्राष्ट्रिय प्रचलनअनुसार प्रतिजैविक औषधिको पहिलो र दोस्रो प्याकिङ्गको लेवलमा रातो धर्का लगाउने अभ्यास रहँदै आएको छ ।"
बाटोमै जन्मन्छन् दुर्गममा शिशु,"वीरेन्द्रनगर : कालीकोटको तिलागुफा७ माथिबाडाकी २३ वर्षीया जनपुरा शाहीलाई सुत्केरी बेथाले च्याप्यो। स्वास्थ्यचौकी पुग्नै आधा दिन हिँड्नुपर्ने भएपछि उनलाई घरमै सुत्केरी गराउने तयारी भयो। करिब १३ घण्टा बेथाले च्यापेपछि पनि बच्चा जन्मिएन। अनि, मात्रै स्वास्थ्यचौकी लैजाने जोहो गरियो। तर, स्वास्थ्यचौकी पुग्न नपाउँदै बाटोमै उनले छोरा जन्माइन्। संयोगले आमा र बच्चाको स्वास्थ्य अवस्था सामान्य रह्यो। बाटोमै सुत्केरी भएकी बच्चा च्यापेर स्वास्थ्यचौकी पुगिन्। भनिन्, घरमै सुत्केरी भइहालिन्छ सोचे। अफ्ठ्यारो भएर स्वास्थ्यचौकी जाने तयारी भयो। टाढाको बाटो। स्वास्थ्यचौकी नपुग्दै बाटोमै बच्चा जन्मियो। धन्न भगवान्ले मलाई बचाए। मुगुको खत्याड३ रोलका ५६ वर्षीय दृष्टिविहीन कल्से नेपालीकी ४१ वर्षीया श्रीमती जौकलालाई सुत्केरी बेथा लाग्यो। गमगढीमा बस्दै आएका उनले गर्भवती पत्नीलाई हिँडाएरै जिल्ला अस्पताल पुर्याए। तर, अस्पताल पुग्न नभ्याउँदै जौकलाले अदालत चोकको सडकमै बच्चा जन्माइन्। गमगढीस्थित सार्वजनिक जग्गामा एककोठे टहरो बनाएर बसिरहेका उनी बाटोमा गीत गाएर माग्दै परिवारको गुजारा चलाउँछन्। जौकलाको पहिलो गर्भ तुहिएको थियो भने दोस्रो सन्तानका रूपमा छोरा जन्मिए पनि एक महिना नपुग्दै बान्ता भएर मृत्यु भयो। रुकुम पश्चिमको आठबीसकोट११ चौरकी २२ वर्षीया पार्वती विकलाई सुत्केरी बेथाले च्याप्यो। आफन्त र छिमेकीले हतारहतार नगर अस्पताल आठबीसकोट पुर्याए। त्यहाँ सुत्केरी गराउन नसकेपछि अस्पतालले चौरजहारी अस्पताल लैजान भन्यो। लैजाँदै गर्दा चौरजहारी३ दमारनजिकैको सडकमा उनी सुत्केरी भइन्। उनको पहिलो गर्भ भएकाले हामी नर्मल डेलिभरी गराउने तयारीमा थियौं, आठबीसकोट नगर अस्पतालकी स्वास्थ्यकर्मी चम्पा खड्काले भनिन्, बिहान ६ बजे अस्पताल आएकी उनको १० बजेसम्म पाठेघरका चार घर खुलेका थिए, त्यसपछि क्रमशः १० वटै घर त खुले तर बच्चा बाहिर निस्किएन, त्यसपछि चौरजहारी अस्पताल पठाएको त बाटैमा बच्चा जन्मिए छ। जाजरकोटको भेरी नगरपालिकास्थित मटेला पुगेपछि पार्वतीलाई गाडीबाट निकाली स्ट्रेचरमा राखेर झोलुंगे पुल तारियो। त्यसपछि अर्को गाडी चढ्नुपर्ने थियो तर, झोलुंगे पुल तर्नेबित्तिकै पार्वती सुत्केरी भइन्। हुम्लाको सर्केगाडकी जन्ममाया सुनारलाई सुत्केरी बेथाले च्याप्यो तर स्वास्थ्यचौकी लैजाने जोहो गरिएन्। दुईदिन बेथा लागेपछि मात्रै स्वास्थ्य स्वयंसेविका सरिता शाहीले स्वास्थ्यचौकी लैजान सल्लाह दिइन्। शरीरको पानी खेर गइरहेको थियो, उनले भनिन्, बेथा लागेको लामो समयपछि मैले थाहा पाएर चौकी लैजान सल्लाह दिएँ। दिनभर हिँडेर पुग्नुपर्ने स्वास्थ्यचौकी लैजान स्ट्रेचर तयार पारियो। स्ट्रेचरमा बोकेर चौकी नपुर्याउँदै सुनारले बाटोमै छोरी जन्माइन्। म पनि उहाँहरू सँगै गएकी थिएँ, उनले भनिन्, सबै मिलेर बाटोमै सुत्केरी गरायौं, आमा र बच्चाको स्वास्थ्य अवस्था सामान्य नै थियो तर स्वास्थ्यचौकी पुगिसकेपछि बच्चाको मृत्यु भयो। जोखिम मोलेर घरमै सुत्केरी गराउन खोज्दा बच्चा गुमाउनु परेको जन्ममाया बताउँछिन्। उनले भनिन्, ढिला स्वास्थ्यचौकी जाँदा आफ्नो स्वास्थ्य पनि जोखिममा पर्यो, बच्चा पनि गुम्यो। बाजुराको खप्तड छेडेदह गाउँपालिका१ जारिमतोलाकी ३२ वर्षीया उज्जली सुनारलाई सुत्केरी ब्यथा लागेर त्यहाँबाट नजिकै पर्ने अछामको बयालपाटा अस्पताल गइन्। अस्पतालमा चिकित्सकले उनको स्वास्थ्य जाँच गर्ने क्रममा बच्चा पाउने अवधि दुई साता नाघिसकेको भन्दै तत्काल शल्यक्रिया गरेर बच्चा जन्माउनुपर्ने सुझाव दिएका थिए। डाक्टरको सल्लाहपछि अप्रेसनको डरले उनी घर फर्किने क्रममा बुढीगंगा नगरपालिका वडानम्बर १ स्थित पानीभुवाको सडकमा व्यथा लागेर ढलेकी थिइन्। उनलाई सडकमा ढलेको अवस्थामा सोही वडाकी अनमी सिर्जना सार्कीले सघाएर बाटोमै बच्चा जन्माइन्। दैलेखको आठबीस नगरपालिकास्थित राकम कर्णाली आधारभूत अस्पतालमा सुत्केरी हुन आएकी सुर्जा विक अस्पताल पुग्न नपाउँदै बाटोमै सुत्केरी भइन्। गाउँबाट अस्पताल आउने यातायात सुविधा नभएको र स्टेचरसमेत नभएकाले उनलाई गत असार २७ गते राति २ बजे हिँडाएर अस्पताल ल्याउँदै गर्दा बाटोमै सुत्केरी ब्यथाले च्याप्यो। बाटोमै ढलेकी सुर्जालाई सुत्केरी गराउन आफन्तहरूले राति नै अस्पतालबाट अनमी रानीदेवी बोहरालाई बोलाइयो। तर, बच्चा पेटमै मरिसकेको रहेछ। अनमी बोहराले भनिन्, समय ढिलो भएकाले बच्चा मरिसकेको रहेछ। आमाको स्वास्थ्य भने सामान्य बनाइयो। राति ४ बजे मलाई बोलाउन आए। म हतारहतार गरेर गए तर बच्चालाई बचाउन सकिएन। दुर्गममा स्वास्थ्य सेवा सहज नहुँदा बाटोमा नै सुत्केरी हुनुपर्ने बाध्यताको माथि उल्लेख गरिएका प्रतिनिधिमूलक घटना मात्र हुन्। कर्णालीसहितका दुर्गममा धेरै गर्भवती महिलाहरूले अस्पताल नपुग्दै बाटोमै सुत्केरी हुनुपर्ने बाध्यता छ। भौगोलिक विकटता, छरिएका बस्ती, घरमै सुत्केरी हुने सामाजिक सोचजस्ता कारण गर्भवती ब्यथा लाग्नेबित्तिकै स्वास्थ्यचौकी कमैले सम्झिन्छन्। जब ब्यथाले च्याप्छ। जटिल अवस्था आउँछ। अनि मात्र स्वास्थ्यचौकी र अस्पताल जाने तयारी हुन्छ। कतिपय ठाउँमा ब्यथा लाग्नेबित्तिकै स्वास्थ्यचौकी वा अस्पताल लिन लामो समय पैदल यात्रा गर्नुपर्दा पनि बाटोमै सुत्केरी हुनुपर्ने बाध्यता आउँछ। कर्णाली प्रदेशमा त हरेक महिना जसो यस्ता घटना बाहिर आउँछन्। जसले समग्र प्रदेशको स्वास्थ्य अवस्थाको कमजोर चित्र उजागर गरेको छ। महिला अधिकारकर्मी पद्मा खड्काले भनिन्, कर्णालीका महिलाहरूले प्रसूति सेवा लिन पनि समस्या छ। मेलापात गएको बेला व्यथा लागे कत्तिले मेलामै बच्चा जन्माउनुपर्ने समस्या छ। कत्ति गर्भवतीले त बाटामै बच्चा जन्माउँछन्। भौगोलिक विकटता रहेको कर्णालीमा एक वडा एक प्रसूतिगृह आवश्यक छ। तर, सरकारले त्यसरी स्वास्थ्य सेवालाई गाउँगाउँमा पुर्याउन अझै सकिरहेको अवस्था छैन। कत्ति महिलाहरूले त बच्चा जन्माउन नसकेरै प्रणा त्याग गर्नुपर्ने अवस्था छ। बर्सनि कत्ति महिलाहरूले बच्चा जन्माउन नसकेरै ज्यान गुमाइरहेका छन्। भौगोलिक विकटता, प्रसूतिगृह टाढा हुनु, परिवारको लापरबाही, परिवारको आर्थिक अवस्थालगायत कारण कर्णालीका महिला बाटोमै सुत्केरी हुन बाध्यता छ। स्वास्थ्य सेवा कार्यालय कालिकोटका जनस्वास्थ्य अधिकृत कटकबहादुर महतले यातायात खर्च दिँदै स्वास्थ्य संस्थामा सुत्केरी हुन आउनेहरूमा वृद्धि भएको बताए। उनले भने, प्रायः महिलाहरू घरमै बच्चा जन्माउन चाहन्थ्ये। तर, स्वास्थ्य संस्थामा प्रसूति हुन गए पैसा पाउने भन्दै पछिल्लो समय स्वास्थ्य संस्था जाने महिलाहरूको संख्यामा वृद्धि भएको हो। तर, पनि भौगोलिक विकटता र यातायात असुविधाका कारण गर्भवतीले बाटोमै पनि सुत्केरी हुनुपर्ने बाध्यता टरेको छैन। यसको अभिलेख भने छैन। ग्रामीण क्षेत्रका महिलालाई अन्तिम अवस्थामा स्वास्थ्य संस्थामा लैजाँदा पनि आमा र बच्चा दुवैको ज्यान जोखिममा पर्ने गरेको छ। कत्ति बाटोमै जन्मिन्छन्, कतिको मृत्यु नै हुन्छ। कर्णाली प्रदेश स्वास्थ्य सेवा निर्देशनालयका अनुसार कर्णालीमा २३ दशमलव ६ प्रतिशत परिवार मात्रै आधा घण्टाभित्र स्वास्थ्य संस्था पुग्न सक्ने अवस्था छ। बाँकी जनसंख्या घण्टौं लगाएर स्वास्थ्य संस्था पुग्नुपर्ने बाध्यता छ। कर्णालीका १० जिल्लामध्ये हुम्ला अझै पनि राष्ट्रिय सडक सञ्जालसँग जोडिन सकेको छैन। कर्णाली प्रदेशभरि ३ सय ५९ वटा बर्थिङ सेन्टरहरू छन्। यहाँको भौगोलिक विकटता हेर्ने हो भने यो प्रयाप्त होइन्। सबैभन्दा बढी बर्थिङ सेन्टर दैलेखमा ७२ वटा छन्। सबैभन्दा कम बर्थिङ सेन्टर गृह डोल्पामा १४ वटा छन्। निर्देशनालयका सूचना अधिकारी पदमबहादुर केसीले पछिल्लो समय दुर्गम भेगमा बर्थिङ सेन्टरहरू थपिँदै गएकाले महिलाहरूलाई प्रसूति हुन सहज भएको बताए। उनले भने, पर्याप्त छैनन्। तर, विगतको तुलनामा अहिले स्थानीय सरकारले वडातहबाटै आधारभूत स्वास्थ्य सेवा दिन थालेपछि केही सहज भने पक्कै भएको छ। निर्देशनालयका अनुसार पछिल्लो समय कर्णालीमा कुल गर्भवती हुने महिलाको ८७ दशमलव १ प्रतिशत महिला स्वास्थ्य संस्थामै प्रसूति हुने गरेका छन्। कर्णाली प्रदेशका १० वटै जिल्लामा आर्थिक वर्ष २०७७०७८ मा ३३ हजार १ सय ६०, आव २०७८०७९ मा ३० हजार ७ र आव २०७९०८० मा २९ हजार ५ सय ८७ जना गर्भवती महिलाले स्वास्थ्य संस्थामा आएर प्रसूति सेवा लिएका छन्। यस्तै कर्णालीमा आर्थिक वर्ष २०७७०७८ मा २० जना, आव २०७८०७९ मा १७ जना र आव २०७९०८० मा १६ जना गर्भवती महिलाले सुत्केरी हुन नसकेर र सुत्केरी भएपछि अत्याधिक रक्तश्राव भएर ज्यान गुमाएका छन्। कर्णाली प्रदेशका सामाजिक विकासमन्त्री खड्गबहादुर पोख्रेलले कर्णालीमा बाटोमै सुत्केरी हुने समस्या मुक्त गर्ने गरी प्रदेश सरकार लागिरहेको बताए। उनले भने, कर्णालीको भौगोलिक विकटता र स्वास्थ्य सेवामा नागरिकको पहुँच नभएकै कारण हामीले प्रदेशबाट अहेव, अनमीदेखि डाक्टरसम्म करारमा समेत नियुक्ति गरी खटाएका छौं। प्रदेशभित्रका सबै अस्पतालहरूमा न्यूनतम जनशक्ति व्यवस्थापन गरिएको छ। स्थानीय सरकारहरूले वडा वडामा स्वास्थ्य संस्था स्थापना गरी संचालन पनि गरिरहेका छन्। यसलाई थप प्रभावकारी बनाउँदै हरेक वडामा तालिम प्राप्त स्वास्थ्यकर्मीहरू खटाएर आधारभूत स्वास्थ्य सेवामा सहजता ल्याउने प्रयास गरिएको छ। मन्त्री पोख्रेलले भने, संघीयतापछि कर्णालीको स्वास्थ्य सेवामा निकै फट्को मारेको छ। विगतमा साविकका गाविसमा एउटा स्वास्थ्य संस्था रहेको र त्यसको पहुँच सबै बस्तीमा थिएन्। तर, अहिले वडा तहबाटै आधारभूत स्वास्थ्य सेवा दिन थालिएकाले जनताको घरनजिक सुविधा गएको छ। तर, कतिपय अवस्थामा मानिसहरूको चेतना स्तरको कमीका कारण व्यथा लाग्नेबित्तिकै स्वास्थ्य संस्था नलिनाले समस्या आउने गरेको छ। अब सचेतनाका कार्यक्रमहरू पनि सञ्चालन गर्छौँ। प्रदेशभरि घरमा सुत्केरी मुक्त वडा, पालिका, जिल्ला हुँदै प्रदेशलाई नै घोषणा गर्ने तयारी छ। कर्णाली प्रदेशका पूर्वमुख्यमन्त्री जीवनबहादुर शाहीले कर्णालीमा स्वास्थ्य सेवाका पर्याप्त संरचनाहरू भए पनि जनशक्ति व्यवस्थापन नभएकाले सेवा प्रवाहमा समस्या भइरहेको बताए। उनले भने, कर्णालीमा हरेक वडामा स्वास्थ्य संस्था छन्। हरेक जिल्लामा २ वटा अनिवार्य र कतिपय पालिका स्तरमै अस्पतालहरू पनि सञ्चालन भइसकेका छन्। तर, भएका ती अस्पतालहरूमा विशेषज्ञ जनशक्तिको अभाव छ। सबै पालिकामा अस्पताल सञ्चालनमा ल्याउन सकिएको छैन। यसले कर्णालीको स्वाथ्य सेवामा ठूलो प्रभाव पारेको छ। उनले भने, प्रदेशका मन्त्रालयहरूले त समयमै सचिव पाउँदैनन्। गाउँका अस्पतालहरूले कसरी डाक्टर पाउन। मुलुकमा संघीयता आए पनि प्रशासनिक संघियताको प्रभावकारी कार्यान्वयन नभएका कारण यो समस्या भोगिरहेका छौं। यसप्रति संघीय सरकार नै गम्भीर भएको छैन। हामीले पटकपटक यस्ता सवालहरू उठाए पनि समस्याको समाधान भएको छैन। यो समस्या संघीय सरकारले चाहेमा समाधान गर्न सक्थ्यो। संघीय सरकार नै अधिकार तल्लो तहमा दिन तयार छैन। जसले नागरिकहरूले संघीयताको आभास गर्न नसकिरहेको अवस्था छ। कर्णालीमा हरेक वडामा स्वास्थ्य संस्था छन्। हरेक जिल्लामा २ वटा अनिवार्य र कतिपय पालिका स्तरमै अस्पतालहरू पनि सञ्चालन भइसकेका छन्। तर, भएका ती अस्पतालहरूमा विशेषज्ञ जनशक्तिको अभाव छ। मुख्य समस्या नै यो हो। जीवनबहादुर शाही, पूर्वमुख्यमन्त्री, कर्णाली कर्णालीको भौगोलिक विकटता र स्वास्थ्य सेवामा नागरिकको पहुँच नभएकै कारण हामीले प्रदेशबाट अहेव, अनमीदेखि डाक्टरसम्म करारमा समेत नियुक्ति गरी खटाएका छौं। स्वास्थ्य सेवामा सहज बनाउने प्रयास गरिएको छ। खड्गबहादुर पोख्रेल, सामाजिक विकासमन्त्री, कर्णाली भौगोलिक विकटता र यातायात असुविधाका कारण गर्भवतीले बाटोमै पनि सुत्केरी हुनुपर्ने बाध्यता टरेको छैन। यसको समाधानको उपाय खोजिरहेका छौं। कटकबहादुर महत, जनस्वास्थ्य अधिकृत, स्वास्थ्य सेवा कार्यालय कालीकोट बाटोमै जान्छ सुत्केरीको ज्यान २०७७ साल भदौ ११ गते घरमै सुत्केरी भएकी कालीकोटको रास्कोट नगरपालिका२ सिप्खानाकी २८ वर्षीया सीता सार्की र उनका नाबालक छोराको मृत्यु भयो। २०७८ साल असार ३० गते जिल्लाको तिलागुफा नगरपालिका११ की हरिशोभा विकलाई सुत्केरी व्यथाले च्याप्यो। उनलाई सुत्केरी ब्यथाले च्यापेपछि अस्पतालमा लिँदालिँदै मृत्यु भयो। त्यसअघि पनि रास्कोट नगरपालिका७ की २० वर्षीया बिन्दा लुवार घरमा नै सुत्केरी भइन्। अत्याधिक रक्तश्राव भयो उनलार्ई अस्पतालमा पुर्याउँदापुर्याउँदै मृत्यु भयो। कर्णालीका हुम्ला, जुम्ला, कालीकोट, डोल्पालगायतका हिमाली जिल्लाहरूमा भौगोलिक बिकटता र ग्रामीण स्तरसम्म स्वास्थ्य सेवाको पहुँच नहुँदा महिलाहरूले बाटोमै ज्यान फाल्छन्। स्वास्थ्य सेवा कार्यालय कालीकोटका जनस्वास्थ्य अधिकृत एवं सूचना अधिकारी कटकबहादुर महतले भने, कालीकोटका विकट बस्तीहरूबाट अस्पताल बिरामीलाई पुगाउन घण्टौं समय लाग्छ। प्रायः मानिसहरू ब्यथा लाग्नेबित्तिकै अस्पताल नलाने समस्याले पनि कतिपय महिलाहरूले बाटोमै ज्यान गुमाउनुपर्ने समस्या छ। कर्णालीका ग्रामीण क्षेत्रमा स्वास्थ्यचौकी भए पनि दक्ष चिकित्सक र कठिन भूगोलमा कारणले बर्सेनि समयमै उपचार नपाएर कैयौंको मृत्यु हुने गरेको छ। सडक सञ्जालले नछोएको स्वास्थ्य संस्थाहरूको पहुँच, दक्ष स्वास्थ्यकर्मीको अभाव, कठिन भूगोल समयमै उपचार नपाउनु रुढीग्रस्त समाजका कारणले यहाँका बासिन्दाले निकै सास्ती भोग्दै आएको महिला अधिकारकर्मी दीपा बोहराले बताइन्। उनले भनिन्, म पनि स्वास्थ्यकर्मी हो। अहिले सामाजिक सेवामा छ। पहिले बिभिन्न प्रोजेक्टमा काम गर्दा सुत्केरी ब्यथा लागेपछि अस्पताल जानुपर्छ भन्ने धारण गाउँमा कमै पाइथ्यो। अहिले पनि त्यस्तै छ। मुलुकमा संघीयता आए पनि गाउँमा न सुविधा छ न चेतना नै। यसले कर्णालीमा धेरै दुर्घटनाहरू निम्त्याएको छ। कर्णालीका प्रायः ग्रामीण भेकहरूबाट जिल्ला अस्पताल पुग्न २ दिनदेखि ४ दिनसम्म लाग्छ। गाउँका स्वास्थ्य संस्थामा सुविधा छैन। कालीकोटको पलाँता गाउँपालिकास्थित स्वास्थ्य चौकी धौलागोहमा कार्यरत सिअहेव जन्मऋषि न्यौपानेले भने, गाउँबाट रिफर गरेका बिरामीहरूलाई तत्काल सुविधासम्पन्न ठाँउमा पठाउन यातायात सुविधा छैन। हवाई सेवा पनि समय हेर्नुपर्छ। जसका कारण गर्भवती तथा सुत्केरीले बाटोमै ज्यान गुमाउनुपर्ने अवस्था छ। गाउँका मानिसहरू घरमै सुत्केरी गराउने धारणाका कारण पनि यस्तो जोखिमहरू हुने गरेको छ। सरकारले हरेक पालिकामा १५ शय्या अस्पताल बनाउने घोषणा गरेर घोषणामै सीमित छ। कर्णाली प्रदेशको सामाजिक विकास मन्त्रालयका अनुसार कर्णालीका ७९ पालिकामध्ये ५५ पालिकामा अस्पताल सञ्चालनमा आएका छैनन्। यसले पनि ग्रामीण स्तरसम्म स्वास्थ्य सेवाको पहुँच नपुगेको हो। अस्पताल सञ्चालन गरेका पालिकामा पनि विशेषज्ञ चिकित्सक नहुनु, करार र कार्यालय सहयोगीका भरमा स्वास्थ्य संस्थाहरू सञ्चालन हुने जस्ता कारणले पनि मातृ मृत्युदर घटनाउन चुनौती छ। सामाजिक विकास मन्त्रालयका स्वास्थ्य महाशाखा प्रमुख वृषबहादुर शाहीले भने, कर्णालीका हरेक बस्तीमा स्वास्थ्य सेवाको पहुँच पगाउनै मुस्किल छ। छरिएको बस्ती र भौगोलिक विकटताका कारण कतिपय अवस्थामा वडामा भएको स्वास्थ्य संस्थामै जान घण्टौं लाग्ने दूरी छ। यसले गम्भीर प्रकृतिका बिरामीहरूको छिटोछरितो उपचार गर्न समस्या भोग्नु परेको छ। उनले भने, त्यसको निराकरणका लागि हवाई एम्बुलेन्स कर्णालीमा नै राख्न सरकारले व्यवस्था गर्नुपर्ने, गाउँमा रहेका स्वास्थ्य चौकीहरूमा दरबन्दी अनुसारको स्वास्थ्यकर्मी पठाउनुपर्ने र आवश्यक औषधिको अभाव हुन नदिने जस्ता कामहरू गर्नुपर्छ।"
"बाजुरामा चट्याङ लागेर दिदीको मृत्यु, बहिनी घाइते","गएराति चट्याङ लागेर बडीमालिका नगरपालिका६ कोर्धकी १२ वर्षीया प्रतिक्षा रावलको मृत्यु भएको जिल्ला प्रहरी कार्यालयका प्रहरी निरीक्षक दानसिंह भण्डारीले जानकारी दिए। चट्याङ लागेर मृतक रावलकी बहिनी नौ वर्षीया रोजिता रावल घाइते भएकी छिन्। बाजुरा : बाजुरामा चट्याङ लागेर दिदीको मृत्यु भएको छ भने बहिनी घाइते भएकी छिन्। गएराति चट्याङ लागेर बडीमालिका नगरपालिका६ कोर्धकी १२ वर्षीया प्रतिक्षा रावलको मृत्यु भएको जिल्ला प्रहरी कार्यालयका प्रहरी निरीक्षक दानसिंह भण्डारीले जानकारी दिए। चट्याङ लागेर मृतक रावलकी बहिनी नौ वर्षीया रोजिता रावल घाइते भएकी छिन्। कोर्ध गाउँको थला लेकमा दुबैजना राति सुतेको अवस्थामा चट्याङ लागेको थियो। प्रतिक्षाको घटनास्थलमै मृत्यु भएको प्रहरी निरीक्षक भण्डारीले बताए । चट्याङ लागेर एउटा भैँसी, एउटा पाडो र एउटा गोरुसमेत मरेको छ। घाइते रोजिताको मार्तडीस्थित जिल्ला अस्पतालमा उपचार भइरहेको प्रहरीले जनाएको छ। रासस"
चार आयोजना एकैसाथ उद्घाटन,"बेनी : म्याग्दीको अन्नपूर्ण गाउँपालिका५ स्वाँत गाउँमा निर्माण भएका चारवटा योजनाको एकैसाथ उद्घाटन गरिएको छ। गण्डकी प्रदेश सरकारका भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जाली (सुविन) र प्रदेशसभा सदस्य हरिबहादुर भण्डारीले सडक, पुल र भवनको उद्घाटन गरे। स्वाँतखोला मोटरेबल पुल, कृषि उपज संकलन केन्द्र र न्यूस्टार युवा क्लवको भवन मन्त्री जुग्जाली र स्वाँतचित्रे सडकको सांसद भण्डारीले उद्घाटन गरे। पूर्वाधार विकास कार्यालयमार्फत आर्थिक वर्ष २०७९८० मा दुई करोड रुपैयाँभन्दा बढी लगानीमा निर्माण सम्पन्न भएको स्वाँतखोला मोटरेबल पुल ३० मिटर लामो छ। यो पुलले स्वाँत, किन्दु गाउँलाई वडाको केन्द्र शिख गाउँलाई सीधा सडक सञ्जालमा जोडेको स्थानीय बलबहादुर तिलिजाले बताए। दुई वर्षअघिदेखि प्रयोगमा आएको पुलको भुक्तानी र हस्तान्तरणको काम गत आर्थिक वर्षमा भएको पूर्वाधार विकास कार्यालयले जनाएको छ। शिखबाट पुलतर्फ जाने करिब ३०० मिटर सडक पहिरोका कारण क्षति पुगेकाले नियमित यातायात सञ्चालन गर्न समस्या भएको तिलिजाले बताए। सोक्रममा मन्त्री जुग्जालीले युवा पुस्ता बिदेसिने र गाउँका मानिस सहर बस्ने बढ्दो क्रम विकासका लागि प्रमुख चुनौती भएको बताए।"
गुल्मीमा चट्याङ लागेर ६० वर्षीय घर्तीको मृत्यु,गुल्मी : गुल्मीमा चट्याङ लागेर एक पुरुषको मृत्यु भएको छ। मालिका गाउँपालिका२ दर्लिङ्गका ६० वर्षीय हीराबहादुर घर्ती रोकाहाको चट्याङ लागेर मृत्यु भएको जिल्ला प्रहरी कार्यालय गुल्मीले जनाएको छ। शनिबार साँझ साढे ७ बजेको समयमा चट्याङ लागेर घाइते भएका घर्तीलाई नजिकैको स्वास्थ्य केन्द्रमा पुर्याइएको थियो। बेहोस अवस्थामा रहेका घर्तीलाई थप उपचारको लागि गुल्मी अस्पतालमा ल्याइएको थियो। चट्याङ लागेर घाइते भएका घर्तीको गुल्मी अस्पतालमा शनिबार राति उपचारको क्रममा मृत्यु भएको जिल्ला प्रहरी कार्यालय गुल्मीका प्रहरी निरीक्षक किरण सापकोटाले जानकारी दिए। मृतकको शव गुल्मी अस्पतालमा पोष्टमार्टम हुँदैछ। घटनाबारे थप अनुसन्धान भइरहेको जिल्ला प्रहरी कार्यालय गुल्मी प्रहरी निरीक्षक सापकोटाले जानकारी दिए।
नुवाकोट सदरमुकामै छैन पानी,"दक्षिण एसियाकै नमुना खानेपानी आयोजना बिदुर खानेपानीले आपूर्ति गर्दै आएको खानेपानीको फँलाखु खोला मुहानको मुख्य पाइप खोलामा आएको बाढीले बगाउँदा सदरमुकाममा पिउने पानीको समस्या भएको हो। यसबाट चार हजार बढी घरमा पिउने पानीको समस्या भएको छ। नुवाकोट : नुवाकोटको सदरमकुाम बिदुरमा पिउने पानीको समस्या आएको छ। तीन सातादेखि पिउने पानीको अभाव हुँदा सयौं घरधुरी तथा हजारौं उपभोक्ता समस्यामा परेका हुन्। दक्षिण एसियाकै नमुना खानेपानी आयोजना बिदुर खानेपानीले आपूर्ति गर्दै आएको खानेपानीको फँलाखु खोला मुहानको मुख्य पाइप खोलामा आएको बाढीले बगाउँदा सदरमुकाममा पिउने पानीको समस्या भएको हो। यसबाट चार हजार बढी घरमा पिउने पानीको समस्या भएको छ। अविरल वर्षाले गत साउन २७ र २८ गते फँलाखु खोलाबाट ल्याइएको जडान गरिएका १३० मिटर पाइप बगाएपछि संस्थाले वितरण गर्दै आइरहेको सदरमुकाम बिदुर, बट्टार, माझीटार, पीपलटारलगायतका स्थानमा खानेपानी समस्या भएको बिदुर खानेपानी तथा सरसफाइ खानेपानी संस्थाका अध्यक्ष सञ्जीवबहादुर श्रेष्ठले बताए। बाढीले पानीको पाइप, ढलान र ग्याबिन जाली बगाउँदा ५० लाख रुपैयाँभन्दा बढीको क्षति भएको अध्यक्ष श्रेष्ठले जानकारी दिए। पुनर्निर्माण तथा अस्थायी रूपमा मर्मतका लागि १० दिनभन्दा बढी समय लाग्नेछ। मर्मतका लागि जिल्ला विपद् व्यवस्थापन समिति र बिदुर नगरपालिकालाई अनुरोध गरेको छ। साथै, बिदुर नगरपालिका १ ढुंगेदेखि बिदुर ९ कोलेनीसम्मको मुख्य पाइपलाइन प्रयोगमा भएको सामग्री गुणस्तरहीन पाइएकाले उक्त सामग्री सम्झौताअनुसार गुणस्तरको प्रयोग गरी मर्मत कार्य सम्पन्न गराउन निर्माण पक्षलाई ताकेता गरिएको छ। निरीक्षणको क्रममा फँलाखु खोला मुहान सम्झौता अनुसारको संरचना निर्माण नभएको पाइएको हो। खानेपानी आपूर्तिका लागि वैकल्पिक रूपमा प्रयोग हुँदै आएको बट्टार र बिदुरको डिपबोरिङको खानेपानी अस्थायी रूपमा वितरण गरिएको संस्थाका प्रबन्धक राजकुमार तिमिल्सिनाको भनाइ छ। नुवाकोटको प्रमुख बजार क्षेत्रमा झन्डै तीन सातादेखि खानेपानीको अभाव भएको हो। फँलाखु खोलामा आएको भीषण बाढीले मेन लाइनको तीन सय ५० मिटरको हेड डीआई पाइप पूर्णरूपले क्षति भएको छ।"
"बाँसको घर, पक्कीबराबर","उदयपुर : धेरैलाई बाँसको उपयोगिताबारे थाहा छैन। सामान्य बार बेरा गर्ने, टाटी बुन्ने, घरको छानोमा भाटाको रूपमा प्रयोग गर्ने र सुकेपछि दाउरा बाल्ने भन्ने मात्र थाहा छ। त्यसैले खेतीयोग्य जमिन, बारीमा भन्दा पनि खोला किनारा छेउमा लगाउने चलन छ। अन्य कामभन्दा पनि खोला किनारा र पहिरो जाने ठाउँमा बाँस लगाउँदा नदी कटान र पहिरोबाट केही मात्रमा भए पनि जोगाउन सकिन्छ भन्ने बुझाइ छ। गाउँघरमा काठको विकल्पका रूपमा केही समयका लागि तत्काल बाँसको प्रयोग गरिन्छ। घाम पानीले भेट्यो भने मक्किने, धँुलिया लाग्ने भएकाले त्यसको विकल्प खोज्ने गरिन्छ। तर, यसलाई सही उपचार गरेर प्रयोग गर्न सके तीन दशक बढी समय टिक्ने मजबुद घर बन्छ भन्ने विरलै थाहा छ। त्यसकारण पनि प्रायःजसो सानो छँदै तामालाई भाँचेर तरकारीका रूपमा प्रयोग गर्ने, कम उपयोगी भएकै कारण माग्न आउनेलाई सित्तैमा दिने, पशुचौपायलाई घाँस खुवाउन पात पलाउनसाथ काट्ने र बढ्न नदिने चलन गाउँघरमा अहिले पनि छ। उदयपुरको त्रियुगा नगरपालिका३ र ४ मा भर्खरै बाँसको सही प्रयोग विधिलाई प्रयोगमा ल्याइएको छ। हयाबिट्याट फर ह्युम्यानिटी नेपाल र त्रियुगा नगरपालिकाको सहयोगमा हुरेन्डेक उदयपुरले बाँसका ४२ वटा घर निर्माण गरिरहेको हो। तीमध्ये एक दर्जन घर निर्माण सम्पन्न भइसकेका छन् र बाँकी निर्माणाधीन अवस्थामा रहेको हुरेन्डेकका कार्यक्रम संयोजक तथा इन्जिनियर ध्रुवराज कार्कीले बताए। उनका अनुसार दसैंभित्र कम्तीमा २० वटा घर सम्पन्न हुने छ। उनले भने, भुक्तानी प्रक्रिया केही ढिलाइ भएर बाँस ल्याउने काम रोकिएको छ, अब हामी छिट्टै काम अघि बढाउँछौं र यो दसैंमा २० घरले त्यही घरमा बसेर मनाउन पाउनु हुनेछ। संस्थाले चालु आर्थिक वर्षमा त्रियुगा र चौदण्डीगढी नगरपालिकामा ३० वटा थप नयाँ घर बनाउने उनले बताए। नगरपालिकाका मेयर बसन्तकुमार बस्नेतले नगर भित्रका गरिब, असाह्य, दलित जसको आर्थिक अवस्थाले नै घर बनाउन सक्ने छैन त्यस्ता व्यक्तिलाई आवासको व्यवस्था गर्नु नगरपालिकाको दायित्व भएको बताए। मेयर बस्नेतले आफ्नो कार्यकालमा १० हजार परिवारलाई बाँसको घर निर्माण गरी आवास उपलब्ध गराउने लक्ष्य रहेको बताए। त्यति मात्र नभई घरसँगै शौचालय, पीउने पानी र घरनजिक करेसाबारी बनाई सागसब्जी तरकारी उत्पादन गरी वातावरण र स्वास्थको हिसावले समेत उनीहरूलाई सबल बनाउने योजना रहेको बताए। भूकम्पको कम जोखिम र कम लागतमा घर निर्माण हुने भएकाले अन्य सर्वसाधारणलाई समेत बाँसको घर निर्माण गर्न उनले आग्रह गरेका छन्। लागत कति ? कस्तो डेकोरेसन, कति कोठा र साइजको निकाल्ने र कत्रो घर बनाउने भन्ने रोजाइको विषय सम्बन्धित व्यक्तिको हो। त्यहीँ अनुसारको नापनक्सा र लागतसहितको स्टिमेट बन्छ। तर, अहिले निर्माण भइरहेका घर दातृनिकायको सहयोगमा बनेकाले उनीहरूले बनाएका नाप, नक्सा, साइज र मूल्य नै अन्तिम हो। नगरपालिकाको स्टिमेटअनुसार एक किचनसहित दुईवटा कोठा, बरन्डा, सिँढी र शौचालय तयार हुँदा घरको लागत ५ लाख ३८ हजार ६४० रुपैयाँ लाग्ने कार्यक्रम संयोजक कार्कीले बताए। उनले भने, झापा जिल्लाबाट उपचार गरी ल्याइएको बाँस, सिमेन्ट, रड, जस्तापाता, प्यान, किलाकाँटी, ब्लक, दक्ष र अदक्ष मिस्त्रि ज्याला सबैको खर्च त्यसमा जोडिएको छ। त्यसमध्ये दुईदुई लाख संस्था र नगरपालिकाले गरी चार लाख बाँकी श्रमदानवापत उपभोक्ता समिति र सम्बन्धित घरधनीले बेहोर्ने गरी सम्झौता भएको छ उनले भने, घर बनाउने पैसा नभए पनि श्रमदान गर्न सक्छ भनेरै यस्तो सहमति गरेका हौ। त्रियुगाका कहाँकहाँ बन्दै छन् ? घर निर्माण सुरु गर्नुअघि नगरपालिकासँग सम्झौता गरी कहाँकहाँ बनाउने भन्ने विषयमा संस्थाका केही सर्तसहित सूचना प्रकाशन गरिन्छ। आर्थिक रूपले विपन्न, अशक्त, सकेसम्म दलित हुनुपर्ने, नम्बरी, ऐलानी जस्तो भए पनि जग्गा हुनुपर्ने ऐलानी भए नगरपालिकाले भत्काउन नपाउने गरी सहमति गर्नुपर्ने व्यवस्था छ। सोहीअनुसार पहिलोचरणमा त्रियुगा नगरपालिका३ र ४ का बस्ति छनोटमा परेका हुन्। वडा नंं ४ को शिवशक्ति टोलमा निर्माण हुँदै गरेका २३ घरमध्ये १३ घर दलित परिवार र बाँकी मिश्रित समुदाय छ। वडा नं ३ चाँपमा पनि दलित बस्तीलाई नै प्राथामिकता दिईएको मेयर बस्नेतले बताए। यसपछि चालु आर्थिक वर्षमा वडा नं २, ५ र १० का बस्तीमा निर्माण गर्न नगरपालिकाले भुक्तानी गर्नुपर्ने एक करोड रुपैयाँ विनियोजन गरिसकिएको उनले बताए। त्यसैगरी चौदण्डिगढी नगरपालिकामा पनि चालु आर्थिक वर्षमा नमुनाका रूपमा सोही संस्थाबाट निर्माण गर्ने गरी दशवटा घरका लागि बजेट व्यवस्था गरिएको उपमेयर मणिकादेवी दुलालले बताइन्। उनले त्रियुगामा बनेको घर देखेर नै नमुनाका रूपमा लैजाने योजना बनाएको बताइन्। नयाँ घर पाएपछि निकै खुसी मुद्रामा देखिएकी वडा नम्बर ४ शिवशक्ति टोलकी निरुमाया कार्कीले भनिन्, उमेर पुगेका छोरा छुट्एिर गए, बुढेसकालमा यहीँ छानो चुहेको घरमा बित्ला भन्ने लागेको थियो, नगर सरकारले नजर लगाइदिनु भयो सारै खुसी छु। उनी मात्र होइन नयाँ घर पाएकी मनमाया परियार भन्छिन्, यतिको घर बन्छ र राम्रोसँग बस्न पाइन्छ भन्ने कल्पना नै गरेको थिएनौं, जे होस हामी जस्ता गरिवको पनि दिन आउने रहेछ। पुरानो घरलाई देखाउँदै शिवशक्ति टोल सुरक्षित आवास उपभोक्ता समितिका अध्यक्ष धरमबहादुर सार्की भन्छन्, त्यही घर हो जुन घरको आकाशबाट बर्सिएको पानी घर बाहिर जाँदैन्, सबै घरभित्रै खस्थ्यो, अब अहिले हाम्रा लागि घरले ठूलो काम गरेको छ। सरकारी एजेन्सीसँगको साझेदारीमा स्थानीय स्रोतको अधिकतम प्रयोग गरी संस्थाले आवास, लघुवित्त र बजार विकास कार्यक्रमहरू सञ्चालन गर्दै आएको ह्याबिट्याटका इन्जिनियर विकास घिमिरेले बताए। ३५ वर्ष आयु रहेको घर भूकम्प, जंगली जनावार, हावापानीबाट सजिलै जोगिन सकिने उनले बताए। परियोजनाले निम्न आय भएका र सीमान्तकृत परिवारका लागि घर निर्माणमा योगदान पुयाई सामाजिक परिवर्तनमा सघाउ पुयाएको उनले बताए। सचेतना अभियान कुनै पनि नयाँ कामको थालनी गर्दा त्यस विषयमा सर्वसाधरणलाई जानकारी दिन र बुझाउन सकिएन भने त्यसको औचित्य रहँदैन। त्यसकारण प्रचारप्रसार र सचेतनाका कार्यक्रम अनिवार्य छ। कार्यक्रमअन्तर्गत संस्थाले उपचार गरिएको बाँसको उपयोगिता र वजार प्रबद्र्धनसम्बन्धी सरोकारवालासँगको अन्तक्र्रिया गरेको छ। बाँसको बजारीकरण, उपयोगिता, न्युन लागत र उपचार विधिका बारेमा जानकारी दिने उद्देश्यले कार्यक्रमको आयोजना गरिएको हुरेन्डेकका अध्यक्ष शंकरबहादुर थापाले बताए। उनले भने, खेर गएको बारी, जमिन, खोला छेउछाउमा कम मेहनतमा बाँस उत्पादन हुने भएकाले यसको उपयोगितालाई मध्यनजर गरी व्यापारी र किसानलाई प्रोत्साहन गर्नुपर्ने देखिन्छ। कार्यक्रममा बाँस विज्ञ प्रनव प्रधान, कृष्ण अर्याल र अभिषेककुमार झाले बाँसको उपयोगिताका बारेमा सामग्रीहरू प्रस्तुत गरेका थिए। उनीहरूले स्वदेश तथा विदेशमा बाँसको प्रयोग यसबाट बनेका प्रविधि, सामग्री, यसका फाइदा, उपयोगिता, सही प्रयोगबारे जानकारी गराएका थिए। उनीहरूले बाँसका विषयमा विश्वभर भइरहेका असल अभ्यास, चुनौती र अवसरका बारेमा जानकारी गराएका थिए। त्यसैगरी संस्थाले बाँसको घरको विशेषताका बारेमा जानकारी दिन युवाहरूलाई स्वंयसेवकको भूमिका निर्वाह, पर्याप्त आश्रयको वकालत र किफायती आवासको समर्थन गर्न सचेतना अभियान सुरु गरेको छ। त्रियुगा नगरपालिका३ बाट सुरु गरिएको अभियानमा ४५ जना युवा स्वयंसेवक, नागरिक समाजका प्रतिनिधि र हयाबिट्याट सामुदायिक घरधनीहरूको सहभागिता रहेको अध्यक्ष थापाले बताए।"
"पेप्सिकोला सवारी दुर्घटना : एक जनाको मृत्यु, ७ घाइते","काठमाडौं : पेप्सिकोलामा बसले गुडिरहेका ३ वटा सवारी साधनलाई ठक्कर दिंदा १ जनाको मृत्यु भएको छ। दुर्घटनामा अन्य ७ जना घाइते भएका छन्। काठमाडौं उपत्यका ट्राफिक प्रहरी कार्यालयका प्रवक्ता एवम् प्रहरी वरिष्ठ उपरीक्षक राजेन्द्रप्रसाद भट्टका अनुसार जडिबुटीबाट पेप्सीकोला आउँदै गरेको बसले बोलेरो, मोटरसाइकल र स्कुटरलाई ठक्कर दिएको हो। उनले भने, 'पेप्सिकोलामा बसले गुडिरहेका ३ वटा सवारी साधनलाई ठक्कर दिंदा १ जनाको मृत्यु भएको छ। दुर्घटनामा ७ जना घाइते भएका छन्। घटनाबारे थप अनुसन्धान भइरहेको छ।' प्रहरीका अनुसार क्षेत्रिय उपत्यका बस व्यवसाय संघको बा ३ ख ४८४८ नम्बरको बसले विपरीत दिशा तर्फबाट आएको बा ६ च ५३४२ नम्बरको बलेरो गाडी एक आपसमा ठोकिँदा बाप्र०२०३७ प ५३११ नम्बरको डिओ स्कुटर र बाप्र०२०४१ प ४८३८ नम्बरको मोटरसाइकलसहित ठोकिई भएको सवारी दुर्घटना भएको हो। घाइतेलाई उपचारका लागि मिनभवनस्थित सिभिल अस्पताल र मदरल्याण्डलगायतका अस्पतालमा लगिएको जनाइएको छ। दुर्घटना आज बिहान करिब पौने ८ बजेतिर भएको प्रहरीले जनाएको हो। बस चालकलाई प्रहरीले नियन्त्रणमा लिएको छ। घटनाको विस्तृत विवरण आउन बाँकी छ।"
"जुम्लामा जीप दुर्घटना, २ जनाको मृत्यु",वीरेन्द्रनगर : जुम्लाको कनकासुन्दरी गाउँपालिका वडा नम्बर ४ स्थित छलपुनेरामा जिप दुर्घटना हुँदा दुई जनाको मृत्यु भएको छ। नाग्मदेखि मुगु सडक खण्ड अन्तरगत छलपुनेरा भन्ने स्थानमा जुम्लाबाट मुगुतर्फ जाँदै गरेको भे १ ज १०९९ नम्बरको जीप दुर्घटना हुदा दुई जनाको मृत्यु भएको हो। दुर्घटनामा परी चालक र सहचालक दुवै जनाको घटना स्थलमै ज्यान गएको जिल्ला प्रहरी कार्यालय जुम्लाका सूचना अधिकारी यामवहादुर बुढामगरले बताए। चालक र सहचालकको सनाखत हुन नसकेको उनको भनाइ छ। जिप सडकबाट अन्दाजी ३ सय मिटर तल खसेको छ। आइतबार बिहान ६:४५ बजेको समयमा जिप दुर्घटना भएको प्रहरीले जनाएको छ। उक्त दुर्घटनाको विषयमा थप अनुसन्धान भइरहेको प्रहरीको भनाइ छ।
एग्रिकल्चर रियालिटी शोको घोषणा,"काठमाडौं : विश्वकै पहिलो एग्रिकल्चर गेम रियालिटी शो रिभलुस्नरी एग्रिकल्चर वारको घोषणा भएको छ। कृषि , उद्दमशिलता र जलवायु परिवर्तनलाई मुख्य आधार बनाएर इ स्क्वायर प्रालिले गेम रियालिटि शो गर्न लागेको हो। एग्रिकल्चर र इन्टरटेनमेन्ट दुई विधाको संयोजनबाट एग्रिटेनमेन्टको परिकल्पना गरिएको हो। यस शोमा दुई किसिमका प्रतिस्पर्धी किसान र कृषि प्राविधिकले भाग लिने बताइएको छ। किसान भन्नाले कुनै पनि कृषि पेशामा व्यवसायिक रुपले आवद्ध व्यक्ति भनेर परिभाषित गरिएको छ भने कृषि प्राविधिक भन्नाले बीएससी एग्रिकल्चर वा सो सरह पढेका व्यक्तिहरू भनेर परिभाषित गरिएको छ। शुक्रबार आयोजित कार्यक्रमबाटै शोका सर्जक एवं निर्देशक शैलेश कँडेल क्षत्री, मास्टर होस्ट राजेश हमाल, ग्रान्ड जजका रुपमा डा योगेन्द्रकुमार कार्की र डा नम्रता पाण्डेलाई परिचित गराएको छ। कार्यक्रममा बोल्दै अभिनेता राजेश हमालले नेपालको विकास गर्नु छ भने व्यवसायिक कृषिसँगै कृषि क्रान्ति अपरिहार्य रहेको बताए। तीन दशक लामो अभिनय यात्रामा कयौं पटक किसानको भूमिकामा देखिएको थिएँ। अब किसानको वास्तविक क्रान्तिमा सहभागी हुन पाउँदा आफूलाई ओजिलो महसुस गरेको छु। यतिका समय देशका विभिन्न तहमा बसेर कृषि क्रान्तिमा गफ गरेको सुनिएको थियो। अब भने यो कार्यक्रममार्फत साच्चै नै कृषि क्रान्तिको परिभाषा परिवर्तन हुने अपेक्षा राखेको छु, उनले भने, यो खालको कार्यक्रमलाई राज्यको औपचारिक निकायले अपनत्व लिनुपर्छ। युवाहरूको यो सोचलाई मास्टर होस्टको रुपमा आफूले नेतृत्व गर्न पाउँदा अद्भुत अनुभूति भएको छ। निर्देशक शैलेश कँडेल क्षत्रीले यो शो किसान र कृषि प्राविधिकबीचको प्रतिस्पर्धा नभएको बताए। कृषि आधुनिकीकरणबाट मात्र नेपालको वास्तविक परिवर्तन सम्भव रहेको निर्देशक कँडेलले बताए।"
"सिन्धुपाल्चोकमा स्कारपियो दुर्घटना : दुई जनाको मृत्यु, चार घाइते",मृत्यु हुनेमा चालक उत्तमराज महर्जन र सिन्धुपाल्चोक बाह्रबिसेका बलबहादुर खत्री रहेका जिल्ला प्रहरी कार्यालय सिन्धुपाल्चोकले जनाएको छ। सिन्धुपाल्चोक : दोलखाबाट काठमाडौं जाँदै गरेको बा१५च ९३७० नम्बरको स्कारपिया लामोसाँघुजिरी सडकखण्डको सुनकोसी गाउँपालिका पाँचकिलो नजिकै दुर्घटना हुँदा दुई जनाको मृत्यु भएको छ भने चार जना घाइते भएका छन्। मृत्यु हुनेमा चालक उत्तमराज महर्जन र सिन्धुपाल्चोक बाह्रबिसेका बलबहादुर खत्री रहेका जिल्ला प्रहरी कार्यालय सिन्धुपाल्चोकले जनाएको छ। सडकबाट करिब तीन सय मिटर तल सडकमा गाडी खसेपछि राति स्थानीयले उद्धार गरेका थिए। दुर्घटनाका घाइतेलाई उपचारका लागि धुलिखेल पठाइएको प्रहरी जनाएको छ।
प्रहरीको रेडिमेड जवाफ अनुसन्धान जारी छ,"राजविराज : हरेक घटनाको प्रश्नमा प्रहरीको एउटै जवाफ हुन्छ अनुसन्धान चलिरहेको छ। सप्तरीको प्रहरी हिरासतमा चैत ६ गते बलात्कार भएको घटनामा अझै आन्तरिक अनुसन्धान चलिरहेको छ। यो घटना वैशाख १२ गते नै राज्यको निकायहरू प्रहरी, प्रशासन, अस्पताल र कारागारको जानकारीमा आएको हो। पेट दुखेर उपचारका लागि राजविराजस्थित गजेन्द्रनारायण सिंह अस्पताल पुगेकी महिलाले आफूमाथि प्रहरी हिरसातमा रहँदा प्रहरीले बलात्कार गरेको बताएकी थिइन्। उक्त कुरा अस्पतालको रेकर्डमा समेत उल्लेख छ। उक्त घटनाबारे आवश्यक छानबिन नगरी गुपचुप राखिएको र माथिल्लो निकायमा समेत प्रहरीले जानकारी नदिएको पाइएको छ। अन्नपूर्ण पोस्ट् दैनिकमा शुक्रबार समाचार प्रकाशन भएपछि मात्र प्रहरीको माथिल्लो निकायले यसबारे जानकारी पाएको जनाएको छ। केन्द्रीय प्रहरी प्रवक्ता प्रहरी नायव महानिरीक्षक कुबेर कडायतले घटनाबारे पत्रिकामा पढेर थाहा पाएको बताएबाट यो कुरा पुष्टि हुन्छ। सञ्चार माध्यममा सार्वजनिक हुनु अगावै सप्तरी प्रहरीले यसबारे कुनै जानकारी नगराएको मधेस प्रदेश प्रहरी कार्यालयका प्रवक्ता प्रहरी उपरीक्षक महेन्द्रकुमार श्रेष्ठले समेत बताएका छन्। श्रेष्ठका अनुसार माथिल्लो कार्यालयलाई घटनाबारे जानकारी नदिएकोमा सप्तरी प्रहरीसँग पनि जानकारी मागिएको छ। हिरासतमा बलात्कार घटनाबारे मधेस प्रदेश प्रहरी कार्यालयका एसएसपी प्रवीण पोखरेलको नेतृत्वमा भदौ ९ गते ५ सदस्यीय छानबिन समिति नै गठन गरिएको छ। उक्त छानबिन समितिसमक्ष कारागारको प्रमुखको कोठामा भएको कुराकानीमा पीडित महिलाले कम्प्युटर चलाउने प्रहरीले हात समाती साडी खोलेर मुख थुनेको र हाकिमले बलात्कार गरेको बताएकी छिन्। उनले सबैले सलाम ठोक्ने गरेका गोरो, अग्लो कार्यालयका प्रमुखको निधारमा दाग रहेको र चस्मा लगाउने गरेको हुलियाबारे समेत बताएकी छिन्। बलात्कारपछि यो कुरा कसैलाई भनेमा २० वर्ष जेलमा थुनाउने र नभनेमा छाडिदिने भनेर डर देखाएकाले घटनाबारे कसैलाई नभनेको उनले बताएकी छिन्। सोधपुछको सुरुवातमै प्रहरीले श्रीमान्को गोप्य अंगमा घाउ भएकाले तसँग सम्बन्ध राख्दैन थियो होला भन्दै अनावश्यक कुरा गरेको र हात हालेको बताएकी छिन्। लिखित उजुरी दिएको नौ दिन भइसक्यो, महिलाले पटकपटक दोहोयाएर एउटै कुरा भनिरहेकी छिन् तर प्रहरीले अनुसन्धानका नाममा आँखामा छारो हाल्ने काममात्र गरेको पीडितकी आमाले बताएकी छिन्। कहिले सकिन्छ अनुसन्धान र कारबाही प्रक्रिया अगाडि बढ्छ भन्ने कुरा प्रहरीका अधिकारीलाई नै अनुमान छैन। दलितका लागि दलित आन्दोलनका प्रमुख खगेन्द्र सुनारले लाज छेक्न प्रहरीले आन्तरिक अनुसन्धान गरेर आलटाल गरिरहेको बताए। सप्तरीमा पछिल्लो समय बलात्कार, चोरी, लुटपाट र हिंसाका साथै शृंखलाबद्ध हत्याका घटना बढ्दै गएका छन्। अपराधी पत्ता लाग्ने र दोषीले सजाय पाउने कुरो त परै जाओस् अपराध बढ्नुको खास कारण समेत प्रहरीले पत्ता लाउन सकेको छैन। सबै घटनाबारे बुझ्दा प्रहरीको एउटै रेडिमेड जवाफ हुन्छ अनुसन्धान चलिरहेको छ। प्रहरीलाई अनुसन्धान गर्न लाग्ने समयको लेखाजोखा नहुने भएकाले धेरै जनाले जिल्ला सरकारी वकिलमार्फत सिफारिस गर्न र उच्च अदालतबाट परमादेश गर्न बाध्य हुनुपरेको राजविराजका जाकिर हुसेनले बताए।"
पेप्सिकोलामा बसले ३ वटा सवारीसाधनलाई ठक्कर दियो,"पेप्सीकोलाबाट जडिबुटीतर्फ जाँदै गरेको बसले बोलेरो, मोटरसाइकल र स्कुटरलाई ठक्कर दिएको हो। काठमाडौं : पेप्सिकोलामा बसले गुडिरहेका ३ गाडीहरुलाई ठक्कर दिएको छ। पेप्सीकोलाबाट जडिबुटीतर्फ जाँदै गरेको बसले बोलेरो, मोटरसाइकल र स्कुटरलाई ठक्कर दिएको हो। घाइतेलाई उपचारका लागि मिनभवनस्थित सिभिल अस्पताल र मदरल्याण्ड अस्पतालमा लगिएको जनाइएको छ। दुर्घटना आज बिहान करिब पौने ८ बजेतिर भएको प्रहरीले जनाएको छ । घटनाको विस्तृत विवरण आउन बाँकी छ।"
पेप्सिकोला सवारी दुर्घटना अपडेट : दुई जनाको मृत्यु,"दुई गाडी ठोकिँदा बागमती प्रदेश ०२०३७ प ५३११ नम्बरको डिओ स्कुटर र बागमती प्रदेश ०२०४१ प ४८३८ नम्बरको एफजेड मोटरसाइकलसमेत दुर्घटनामा परेका थिए। काठमाडौं : काठमाडौंको पेप्सीकोलामा सवारी दुर्घटनामा परी घाइते भएका १४ जनामध्ये दुईजनाको मृत्यु भएको छ। जडीबुटीदेखि पेप्सीकोलातर्फ जाँदै गरेको क्षेत्रीय उपत्यका बस व्यवसायी सङ्घको बा ३ ख ४८४८ नम्बरको बस र विपरीत दिशाबाट आएको बा ६ च ५३४२ नम्बरको बलेरो गाडी आज बिहान ७:३० बजे ठोकिँदा दुर्घटना भएको थियो। दुई गाडी ठोकिँदा बागमती प्रदेश ०२०३७ प ५३११ नम्बरको डिओ स्कुटर र बागमती प्रदेश ०२०४१ प ४८३८ नम्बरको एफजेड मोटरसाइकलसमेत दुर्घटनामा परेका थिए। जिल्ला प्रहरी परिसर काठमाडौँका प्रवक्ता, प्रहरी उपरीक्षक कुमोद ढुङ्गेलले दुर्घटनामा घाइते भएकामध्ये दुई जनाको अस्पतालमा मृत्यु भएको जानकारी दिए। मृत्यु हुनेमा मोटरसाइकल चालक सर्लाहीका २१ वर्षीय राज भट्टराई र सशस्त्र प्रहरी बल सिनामङ्गलमा कार्यरत २५ वर्षीय उषा थापा रहेका छन्। दुर्घटनामा सङ्लग्न बस चालक रामेछापका २४ वर्षीय जनक राउतलाई प्रहरीले नियन्त्रणमा लिएको छ। रासस"
वैद्यनाथ गुठीको जग्गामा विवाद : स्थानीय उत्रिए विरोधमा,"साँफेबगर नगरपालिका १ वैद्यनाथ, वडा नम्बर २ श्रीकोट,वडा नम्बर ९ बुढाकोट र चौरपाटी गाउँपालिका ४ को मदने क्षेत्रका स्थानीयले आफूहरूलाई अन्याय परेको भन्दै शनिबार मन्दिर क्षेत्रमा नाराबाजीसहित धर्ना दिएका छन् । अछाम : वर्षौंदेखि विवादित बन्दै आएको अछामको वैद्यनाथ गुठीको जग्गाको विषयलाई लिएर बैद्यनाथ गुठी जग्गा पीडित सरोकार समिति आन्दोलनमा उत्रिएको छ । पीडितहरूले विभिन्न सघंर्षको कार्यक्रम समेत अगाडि सारेका छन् । गुठी संस्थान केन्द्रीय कार्यालय काठमाडौंले विभिन्न व्यक्तिले आफ्नो भनि दाबी गर्दै आइरहेको जग्गा गुठीको रहेको निर्णय गत वर्ष नै गरिसकेको छ । तर, आफूहरूले आर्जेको जग्गा गुठीको हो भनेर जबरजस्ती सुकुमबासी बनाउने षडयन्त्र भएको आरोप वैद्यनाथ गुठी जग्गा पीडित सरोकार समितिले लगाउँदै आएको छ । आफ्नो नामको जग्गा गुठीको नाममा कायम रहने भनेर गरेको फैसला विरुद्ध १ सय ७२ परिवारले पुनरावेदनमा जाने तयारी गरेको बैद्यनाथ गुठी जग्गा पीडित सरोकार समितिका अध्यक्ष दिपेन्द्र बोहराले जानकारी दिए । साँफेबगर नगरपालिका १ वैद्यनाथ, वडा नम्बर २ श्रीकोट,वडा नम्बर ९ बुढाकोट र चौरपाटी गाउँपालिका ४ को मदने क्षेत्रका स्थानीयले आफूहरूलाई अन्याय परेको भन्दै शनिबार मन्दिर क्षेत्रमा नाराबाजीसहित धर्ना दिएका छन् । ठुलाबडाहरूको मिलोमतोमा मन्दिर आसपासको जमिन टाठाबाठाहरूले पहिले नै आफ्नो नाममा गरिसकेको र सोझा साझा किसानको जमिन गुठीको नाममा पारिएको आन्दोलनमा सहभागी लक्ष्मी जोशीले बताइन् । उनले भनिन्, डाँडापाखाको जमिन गुठीको हुने मन्दिर छेउकै जमिन व्यक्तिको नाममा छ,मन्दिरको आयस्रोत हुन्छ भनेर मन्दिरलाई बाली तिर्दै आयौं तर, अहिले आएर हामीलाई नै पीडित बनाइयो,लालपुर्जा व्यक्तिको नाममा छ, पुर्जामाथि बैद्यनाथ गुठी भनेर लेखिएको भरमा गुठीको भन्न मिल्दैन । डोटीमा तिरो (मालपोत दस्तुर) तिर्न जानुपर्ने झन्झटबाट मुक्त हुन वैद्यनाथ गुठीमा तिरो तिर्न थालेपछि लालपुर्जामा वैद्यनाथ गुठी लेखिएको दाबी लोकबहादुर बोहरा गर्छन् । उनी भन्छन्, पहिले तिरो तिर्न डोटी जानुपर्थ्यो,जान टाढा हुने भएको र मन्दिरको खर्च पनि चलोस् भनेर गुठीमा तिरो तिर्न सुरु गरिएको हो,त्यसपछि लालपुर्जामा वैद्यनाथ गुठी लेखियो। अहिले विवाद त्यसैको हो। जग्गा हाम्रै हो । पुर्जामा गुठी लेखेर समस्या भएको उनको भनाइ छ । सरकारले हेरफेर नै नगरी रैकर जग्गालाई समेत गुठीमा राखेपछि कतिपयको उठिबास लाग्ने अवस्था रहेको कृष्ण विकले बताए । केही बाठा र पुजारीहरूले पहिले भएको नापीमा नै गुठीको जग्गा आफ्नो नाममा गरिसके । गरिब निमुखाहरूको जग्गा गुठीमा परेको छ,' विकले भने । उनले सम्बन्धित कार्यालय र जिल्लाबाट प्रदेश र केन्द्रमा प्रतिनिधित्व गर्ने सांसदलाई ज्ञापन बुझाइएको उनले बताए । मन्दिर वरपरको जग्गा व्यक्तिको नाममा रहे पनि ०५७ सालमा सरकारले जग्गा रोक्का गर्न लगाइएको थियो । त्यसपछि झन् विवाद सुरु भयो । विवाद बढ्न थालेपछि २०६५ सालमा सदरमुकाममा भएको जग्गाको ३० प्रतिशत र गाउँतिर भएको जग्गाको २५ प्रतिशत राजस्व तिरेर आफ्नो नाममा गर्ने नीति ल्याइएको थियो। केहि व्यक्तिहरुले उक्त तोकिएको रकम तिरेर आफ्नो नाममा समेत गरे । उक्त नीतिको विषयमा संस्थानले आफूहरूलाई जानकारी नगराएको र गुपचुप तरिकाले मन्दिर आसपासको जमिन मिलीमतोमा व्यक्तिको नाममा गरिएको बोहरा बताउँछन् । तर, संस्थानले भने पटकपटक जानकारी गराउँदा समेत वास्ता नगरेपछि उक्त नीति खारेज गरिएको बताउँदै आएको छ । वैद्यनाथ धाम गुठीको नाममा विक्रम सम्बत् १८५२ मा राजा रणबहादुर शाहबाट लगाइएको लालमोहर अनुसार ३ गाउँ र ९ खेत ४० मुरी माटो (करिब एक हजार रोपनी जग्गा) रहेको इतिहास छ । त्यसपछि १९८६ मा भएको नापीमा मन्दिरको नाममा एक हजार रोपनी जग्गा रहेको देखायो । तर अहिले गुठीका नाममा १ सय ३७ रोपनी जग्गा मात्र छ । मन्दिर अहिले साँघुरिदै गएको छ । अतिक्रमणको कारण मन्दिर साँघुरिदै गएको हो । तीन वर्ष पहिले सरकारी, सार्वजनिक, गुठी जग्गा संरक्षणसम्बन्धी जाँचबुझ आयोगले गुठिको जग्गा अतिक्रमण भएको प्रतिवेदन सार्वजनिक गरेको थियो । गुठीको ८ सय ६२ रोपनी ३ पैसा जग्गा अतिक्रमण भएको छ । मन्दिरको घेरापर्खालभन्दा बाहिरको जग्गा समेत मन्दिरको नाममा छैन।"
