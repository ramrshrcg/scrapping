शीर्षक,विवरण
चरेससहित महिला पक्राउ,गुलरिया : बर्दियामा लागुऔषध चरेस जस्तो देखिने कालो पदार्थसहित एक दाङकी एक जना महिलालाई सुरक्षाकर्मीले नियन्त्रणमा लिएको छ। दाङको लमही नगरपालिका वडा नम्बर ११ निवासी अन्दाजी ५२ वर्षीया आशा राई पक्राउ परेकी हुन्। विशेष सूचनाका आधारमा प्रहरी चौकी जमुनी बर्दिया र सशस्त्र प्रहरी सीमा सुरक्षा बलको संयुक्त गस्तीले नेपालबाट भारततर्फ जाँदै गरेको अवस्थामा उनलाई नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले जानकारी दिए। शंकास्पद अवस्थामा रहेकी उनलाई चेकजाँच गर्ने क्रममा निजको शरीर तथा हाते झोलाभित्र खैरो रंगको प्लाष्टिक टेपले बेरी लुकाई छिपाई राखेको अवस्थामा अवैध लागुपदार्थ फेला परेको उनले जानकारी दिए। सशस्त्र प्रहरी सीमा सुरक्षा बलको टोलीले नेपाल भारत सीमाक्षेत्रमा महिलाको साथबाट ५ किलो ९२९ ग्राम लागुऔषध चरेस जस्तो देखिने कालो पदार्थ बरामद गरी नेपाल प्रहरीलाई बुझाएको सशस्त्र प्रहरी बल सीमा सुरक्षा गण गुलरियाका सशस्त्र प्रहरी उपरीक्षक चित्रांग दाहालले बताए। पछिल्लो समय सीमा क्षेत्रमा निगरानी बढाइएको उनको भनाइ छ। बरामद अवैध सामग्रीसहित जमुनीमा नियन्त्रण परेकी महिलालाई इलाका प्रहरी कार्यालय मैनापोखरमा राखी थप अनुसन्धान भइरहेको प्रहरीले जनाएको छ।
राष्ट्रिय भूमि आयोग खारेजपछि सुकुम्बासीहरू अन्यौलमा,"सिन्धुली : सरकारले राष्ट्रिय भूमि आयोग खारेज गरेसँगै सुकुम्बासीहरू अन्यौलमा परेका छन्। आयोग मार्फत छिट्टै जग्गाधनी प्रमाणपत्र (लालपूर्जा) हातमा आउने आशा गरेर बसेका भूमिहीन दलित तथा भूमिहीन सुकुम्बासीहरू आयोग खारेजी पछि अन्यौलमा परेका हुन्। सरकारले ०७८ भदौमा केशव निरौलाको अध्यक्षतामा गठन गरेको आयोग डेढ साताअघि खारेज गरेको हो। भूमिसम्बन्धी ऐन, २०२१ अनुसार भूमि व्यवस्थापन र भूमिसम्बन्धी समस्या समाधानका लागि गठन गरिएको आयोग सरकार परिवर्तन हुँदै पिच्छे खारेज हुने प्रचलनका कारण फेरि पनि लालपूर्जा बारे अन्योल हुने गरेको छ। लामो समयदेखि लालपूर्जाको प्रतिक्षमा बसेका भूमिहीन दलित तथा भूमिहीन सुकुम्बासीहरू आयोग खारेजी भएपछि थप अन्योलमा परेका हुन्। सिन्धुली जिल्लामा मात्र दुई हजार ८ सय ५५ जना भूमिहीन दलित तथा भूमिहीन सुकुम्बासी र ३० हजार ६ सय ५५ अव्यवस्थित बासोबासीको संख्या रहेको छ। उनीहरू मध्ये एक सय ४६ जनाले बल्ल लालपूर्जा प्राप्त गरेका थिए। काम थालेको करिब २६ महिनामा बल्ल १ सय ४६ जनालाई लालपूर्जा दिन सफल भएको आयोग खारेज भएपछि अन्यले कहिले लालपूर्जा पाउने भन्ने अन्योल हुने भूमि आयोग सिन्धुलीका तत्कालीन सदस्य सुरत स्याङ्तानको भनाइ छ। जिल्लाका दुई हजार ८ सय ५५ जना भूमिहीन दलित तथा भूमिहीन सुकुम्बासीमध्ये कमलामाई नगरपालिकाका ७ का भूमिहीन दलित ६ र भूमिहीन सुकुम्बासी २ गरी ८ जना, वडा नम्बर १२ का भूमिहीन दलित ३ र सुकुम्बासी १२ गरी १५ जनालाई लालपूर्जा वितरण गरिएको छ। यस्तै दूधौली नगरपालिका ६, ७, ९ र ११ वडाका १०२ जना भूमिहीन दलित र ४ जना भूमिहीन सुकुम्बासी गरी जम्मा १ सय ६ जना र हरिहरपुरगढी गाउँपालिका ३ का ५ जना भूमिहीन दलित र १२ जना सुकुम्बासीहरूलाई लालपूर्जा वितरण गरिएको थियो। जिल्लाको दुई नगरपालिका तथा सातवटा गाउँपालिकाहरू रहेकामा हालसम्म फिक्कल गाउँपालिका बाहेक आठ वटा पालिकाबाट भूमिहीन दलित तथा भूमिहीन सुकुम्बासी र अव्यवस्थित बसोबासीको लागत संकलन गरिएको छ। जसमध्ये भूमिहीन दलितको संख्या १ हजार ६४, भूमिहीन सुकुम्बासीको संख्या १ हजार ७ सय ९१ र अव्यवस्थित बासोबासीको संख्या ३० हजार ६ सय ५५ गरी कुल ३३ हजार ५ सय १० जना रहेको तत्कालीन भूमि आयोग सिन्धुलीका सदस्य स्याङ्तानको भनाइ रहेको छ। गोलन्जोर गाउँपालिकामा लागत संकलन कार्य भइरहेको थियो। घ्याङलेख र तिनपाटन गाउँपालिकामा लागत इन्ट्रीगर्ने कार्य भइरहेको थियो तर, अव आयोग नै खारेज भएपछि काम पनि अन्यौलमा परेका छन, उनले भने।"
जनप्रतिनिधि र कर्मचारीका छोराछोरीलाई सामुदायिक विद्यालयमा पढाउनुपर्ने,"सिन्धुली : सिन्धुलीको मरिण गाउँपालिकाले पनि पालिकाअन्तर्गत रहेका जनप्रतिनिधि र कर्मचारीका छोराछोरीलाई आगामी शैक्षिक सत्रबाट अनिवार्य रुपमा सामुदायिक विद्यालयमा पढाउन निर्देशन गरेको छ। सोमबार एक सूचना जारी गर्दै गाउँपालिकाले पालिका अन्तर्गत रहेका जनप्रतिनिधि र कर्मचारीका छोराछोरीलाई आगामी शैक्षिक सत्र २०८१ बाट अनिवार्य रुपमा सामुदायिक विद्यालयमा भर्ना गरी पठनपाठन गराउन निर्देशन गरेको हो। गाउँपालिकाका प्रमुख प्रशासकीय अधिकृत ओमबहादुर दर्जीका अनुसार गाउँपालिकाको आर्थिक वर्ष २०८००८१ को वार्षिक नीति र हिउँदे गाउँ सभाको निर्णय अनुसार गाउँपालिकाका जनप्रतिनिधि, कर्मचारी, शिक्षक तथा सरकारी कोषबाट सेवा सुविधा उपभोग गर्ने गाउँपालिका सरहद भित्र बस्ने घरपरिवारले आगामी शैक्षिक सत्रबाट अनिवार्य रुपमा बालबालिकाहरूलाई सामुदायिक विद्यालयमा भर्ना गर्नुपर्ने छ। पालिकाले सामुदायिक विद्यालयमा सबै नागरिकको समान पहुँच र अर्थपूर्ण सहभागिता गराउँदै सामुदायिक विद्यालयको शैक्षिक गुणस्तरका लागि भन्दै यस्तो निर्णय गरेको हो। जिल्ला यस अघि कमलामाई नगरपालिकाले पनि आगामी शैक्षिक सत्रबाट पालिका अन्तर्गत रहेका जनप्रतिनिधि र कर्मचारीका छोराछोरीलाई आगामी शैक्षिक सत्रबाट अनिवार्य रुपमा सामुदायिक विद्यालयमा पढाउन निर्देशन गरेको छ। नगरपालिकाका मेयर उपेन्द्र पोखरेलले आगामी शैक्षिक सत्रबाट अनिवार्य रुपमा सामुदायिक विद्यालयमा नपढाए कारबाही गरिने चेतावनी समेत दिएका छन्। पालिकाहरूको निर्णयसँगै अभिभावकहरूमा अन्यौलता छाएको छ।"
१३ विद्यालयलाई नमुनाका रुपमा विकास गरिने,"सुर्खेत : सामाजिक विकास मन्त्रालय कर्णाली प्रदेशले १० जिल्लाका १३ विद्यालयलाई नमुना विद्यालयका रुपमा विकास गर्ने भएको छ। एक जिल्ला एक नमुना विद्यालय भौतिक पूर्वाधार निर्माण एवं शिक्षण सिकाइ सुधार शिक्षकको पेसागत सहयोग कार्यक्रममार्फत उक्त विद्यालय छनोट गरिएको शिक्षा विकास निर्देशनालयका निमित्त निर्देशक दीपा हमालले जानकारी दिइन्। सार्वजनिक शिक्षा सुधारसम्बन्धी कार्यविधि २०८० अनुसार प्रस्ताव पेस गरेका विद्यालयमध्ये मन्त्रीस्तरीय निर्णयबाट १३ विद्यालय छनोटमा परेका निमित्त निर्देशक हमालले जानकारी दिइन्। सुर्खेत, दैलेख, डोल्पा, जुम्ला, कालीकोट र मुगुमा एकएक विद्यालय छनोटमा परेका छन् भने जाजरकोट, सल्यान र रुकुमपश्चिममा दुईदुई विद्यालय निर्माण गर्न छनोट गरिएको छ।"
ढकमक्क घोडेपानी,"बेनी : म्याग्दीको घोडेपानी लगायत उच्च पहाडी जंगलमा गुराँस फुलेर राताम्मे बनेको छ। एकै ठाउँमा फूलेका रंगिविरंगी गुराँसको सौन्दर्यले आन्तरिक पर्यटकलाई आकर्षित गरेको छ। वनैभरी राताम्मे फुलेका गुराँसका रंगले यहाँका जंगल निकै मनमोहक र आकर्षक बनेको छ। ढकमक्क गुराँस फुलेर रंगिएको घोडेपानीको जंगल पर्यटकको पर्खाइमा रहेको घोडेपानी होटल व्यवस्थापन उपसमितिका अध्यक्ष मिना पुनले बताइन्। यसपालि गुराँस राम्रोसँग फुलेको छ, उनले भनिन् चराको आवाज, शान्त वातावरणको जंगलका लालीगुराँसले पर्यटकलाई स्वागत गर्न आतुर छौ। ले भरिएको जंगलमा भ्रमण गर्न र प्राकृतिक सौन्दर्यमा रमाउन सकिन्छ। बेनी, बागलुङ, पोखरा, चितवन, काठमाडौं लगायत क्षेत्रबाट विद्यार्थी, कर्मचारी र व्यापारीहरू समूह बनाएर घोडेपानी भ्रमणमा आउन थालेका छन्। दैनिक १५० देखि २०० जनाको हाराहारीमा आन्तरिक पर्यटक आउने व्यवसायीले बताएका छन्। चैतवैशाख गुराँस फुल्ने याम हो। समुन्द्री सतहदेखि ३ हजार २१० मिटर उचाइमा रहेको पुनहिलमा सूर्योदय र हिमशृङखलाको दृश्य अवलोकन गर्न जाने बाटोमा गुराँसको जंगल छ। यहाँ रातो, सेतो, चिमाली, सिमाली लगायत जातका गुराँस पाइन्छ। पाखोमा फुलेका गुराँसको जंगलको पृष्ठभूमिमा धौलागिरी, गुर्जा, अन्नपूर्ण, माछापुच्छ्रे लगायत १६ भन्दा बढी हिमाल र सूर्योदयको दृश्य अवलोकन गर्न सकिन्छ। विश्वमा ४२ प्रजातिको गुराँस पाइन्छ। नेपालमा ३२ प्रजातिका छन्। अन्नपूर्ण संरक्षण क्षेत्र आयोजना एक्यापले गरेको अध्ययन अनुसार घोडेपानी क्षेत्रमा १६ प्रजातिका लालीगुराँस पाइन्छ। लालीगुराँस नेपालको राष्ट्रिय फूल पनि हो। एकै स्थानमा धेरै प्रजातिका गुराँस पाइने यस क्षेत्रको जंगल गण्डकी प्रदेशकै ठूलो भएको दाबी अन्नपूर्ण गाउँपालिकाका पूर्व अध्यक्ष समेत रहेका घोडेपानीका होटल व्यवसायी डमबहादुर पुन दाबी गर्छन्। अन्नपूर्ण गाउँपालिकाको घोडेपानी, पुनहिल, मोहरेडाँडा, फूलबारी, खोप्रा, बयली, मालिका गाउँपालिको सोले, दुरलेक, बेनी नगरपालिकाको स्वर्गाश्रम, धवलागिरी गाउँपालिकाको जलजला, देउराली, मंगलाको टोड्के, झाँक्रीपानी, रघुगंगाको रुइसेमा गुराँसको ठूला जंगल छन्। विश्व प्रसिद्ध अन्नपूर्ण चक्रीय गन्तव्यमा समेटिएको घोडेपानी भ्रमणमा आउने पर्यटकको बसाई लम्बाउने उद्देश्यले गुराँस पार्क निर्माण भएको छ। गुराँसे जंगलबीचको सुन्दर पर्यटकीय बस्ती घोडेपानी नजिकै कालीसारको ५० रोपनी खाली चौरमा विभिन्न संरचना निर्माण गरेर गत साल पार्क बनाइएको थियो। डिभिजन वन कार्यालय म्याग्दीको सहयोगमा पार्क बनाइएको वडाध्यक्ष रामबहादुर खड्काले जानकारी दिए। उद्यान बनाउन डिभिजन वन कार्यालय, म्याग्दीले चालु आर्थिक वर्षमा २० लाख रुपैयाँ बजेट विनियोजन गरेको थियो, उनले भने ठूलाठूला अक्षरको ब्लकबाट पोखराजोमसोम उडान भर्ने पर्यटकले जहाजबाटै हेर्न सक्ने गरी गुराँस पार्क लेखेको सेल्फी बोर्ड बनाइएको छ। घना गुराँसे जंगलबीचमा रहेको पार्क अवलोकन गर्न जाने पर्यटकका लागि शौचालय, चरा अवलोकन गर्नेहरूका लागि बेञ्च, पानी पर्दा, गर्मीमा ओत लाग्ने गोलघर बनाइएको कालीसार गुराँस पार्क निर्माण समितिका अध्यक्ष सुशील पुनले बताए। पार्कभित्र ढुंगा बिछ्याएर पदमार्ग बनाइएको छ, उनले भने पार्कबाट गुराँसको जंगलको पृष्ठभूमिमा हिमालको दृश्यावलोकन गर्न सकिन्छ। पार्कको छेउमा खोल्सा परेको भाग थुनेर वन्यजन्तुका लागि पानी पिउने पोखरी पनि बनाइएको छ। अघिल्लो वर्ष यही क्षेत्रमा हर्स राइडिङ ट्रेल, साइकलिङ ट्रेल र वर्ड वाचिङ पोइन्ट बनाइएको थियो। घोडेपानीपुनहिल भ्रमणमा आउने पर्यटकको बसाई लम्बाउनका लागि गुराँसपार्क सहयोगी बन्ने डिभिजन वन कार्यालयका प्रमुख विष्णु अधिकारीले बताए। घोडेपानी बस्तीको सिरानबाट पश्चिमोत्तर आधा घण्टा गुराँसे जंगलभित्र हिँडेपछि कालीसारस्थित गुराँस पार्क पुगिन्छ। पार्कबाट थप १५ मिनेट अगाडि बढेपछि गुराँसकै जंगलभित्र रहेको सुन्दर प्यारीवराह ताल पुगिन्छ। फर्कंदा प्यारीवराहबाट भलखराचौर हुँदै ४० मिनेटमा घोडेपानी बस्तीको पुछारमा आइपुगिन्छ। घोडेपानीको सिरानबाट कालीसार गुराँस पार्क हुँदै प्यारीवराह ताल पुगेर भल्खराकोबाट तलो बाटो हुँदै घोडेपानी साइक्लिङ गर्न सक्छन्। प्यारीवराहदेखि घोडेपानीसम्मको घोडाचढी (पोन्नी ट्रेल)मा जान सकिन्छ। प्रदेश सरकारले अघिल्लो वर्ष २५ लाख रुपैयाँ खर्चेर घोडेपानीदेखि कालीसार (गुराँस पार्क) हुँदै प्यारीवराह ताल पुगेर भल्खरा हुँदै घोडेपानी फर्कन करिब ७ किमी साइकल लेन, हर्स राइडिङ ट्रेल र प्यारीवराह ताल फन्को लगाउने पैदल मार्ग बनाएको थियो। डिभिजन वन कार्यालयले ३ वर्षअघि पनि अन्नपूर्ण७ रिमा गाउँको सिरानमा रहेको नेसरानी सामुदायिक वनको ४० रोपनी घेराबन्दी गरी गुराँस पार्क बनाएको थियो। फूलबारीमा १० लाख ७० हजार रुपैयाँमा पार्क क्षेत्रलाई तारबार गरी छुट्याउने, गुराँस पार्क क्षेत्रमा एउटा गोलघर बनाइएको छ।"
यस्तो छ इलाम२ को अंकगणित,"काठमाडौं : इलाम क्षेत्र नं २ मा यतिबेला चुनावी माहोल तातेको छ। नेकपा एमाले उपाध्यक्ष एवं संविधानसभा अध्यक्षसमेत रहेका प्रतिनिधिसभा सदस्य सुवासचन्द्र नेम्वाङको गत २६ भदौमा निधन भएपछि त्यहाँ उपनिर्वाचन हुन लागेको हो। निर्वाचन आयोगले वैशाख १५ गते उपनिर्वाचन गर्दैछ। त्यसका लागि चैत २४ गते मनोनयन दर्ता गर्ने कार्यतालिका छ। गत २०७९ मंसिर ४ गते सम्पन्न निर्वाचनमा २ स्वतन्त्रसहित १४ जनाले उम्मेदवारी दिएका थिए। तीमध्ये एमालेका नेम्वाङ र कांग्रेसका डम्बरबहादुर खड्काबीच मुख्य प्रतिस्पर्धा भएको थियो। नेम्वाङले त्यसअघि लगातार चारपटक संसदीय चुनाव जितेका थिए। तर, तत्कालीन गठबन्धन (कांग्रेसमाओवादी)का कारण उनको पाँचौं विजयी सुनिश्चित थिएन। यता इलाममा समाजसेवी छबि बनाएका व्यवसायी डम्बरबहादुर खड्का पहिलोपटक चुनावी मैदानमा उत्रेका थिए। गठबन्धनका कारण पनि धेरैले डम्बर विजयी हुने अड्कलबाजी गरेका थिए। ती अड्कलबाजी 'फेल' भए पनि नेम्वाङले शानदार जित भने हासिल गरेनन्। अन्तिम मतपरिणामअनुसार नेम्वाङले डम्बरलाई ११४ मतान्तरले मात्र हराएका थिए। नेम्वाङले ३० हजार २० मत ल्याउँदै विजयी हुँदा डम्बरले २९ हजार ९०६ मत ल्याए। राष्ट्रिय स्वतन्त्र पार्टी (रास्वपा)ले एक सिट थप्ने दाबी गर्दै इलाममा चुनावी अभियान सुरू गरेको छ। दलबलसहित इलाम पुगेर रास्वपा सभापति रवि लामिछानले माओवादी निकट मिलन लिम्बुलाई उम्मेदवार बनाउने घोषणा गरेका छन्। उनले स्वर्गीय नेता सुवास नेम्वाङको विरासत बोक्न इलामको माटोमा राष्ट्रिय स्वतन्त्र पार्टी आएको दाबी गरे। इलामले घण्टी बजाएरै छोड्ने उनको दाबी छ। त्यसअघि मिलनले माओवादी परित्याग गरी स्वतन्त्र उम्मेदवारी दिने घोषणा गरेका थिए। लामिछानेले घन्टी बजाउने दाबी गरे पनि मंसिर ४ को निर्वाचनमा रास्वपाले १४ सय मत पनि ल्याएको थिएन। निर्वाचन आयोगका अनुसार रास्वपाका उम्मेदवार प्रकाश सापकोटाले १३८० मत पाएका थिए। त्यस्तै राष्ट्रिय जनमुक्ति पार्टीका खड्गप्रसाद पालुंवाले १२७२, जनता समाजवादी पार्टीका यामप्रसाद लिम्बुले ७२४, संघीय लोकतान्त्रिक राष्ट्रिय मञ्चका गोविन्द सिंह लिम्बुले ६८४, राष्ट्रिय प्रजातन्त्र पार्टीका गणेशप्रसाद दुलालले ५१० मत ल्याएका थिए। बाँकी ६ जना उम्मेदवारले सय मत पनि कटाउन सकेका थिएनन्। २०७९ वैशाख ३० गते सम्पन्न स्थानीय तहको निर्वाचन मतपरिणाम हेर्ने हो भने दलगत मतमा कांग्रेस र एमाले करिब बराबरको अवस्थामा छन्। वडाध्यक्षको मत हेर्ने हो भने कांग्रेसले ३२,९७८, एमालेले ३२,५२७, माओवादीले २,७१७, जनता समाजवादी पार्टीले ५५४, नेकपा (एकीकृत समाजवादी)ले २७७ र राप्रपाले १३० मत पाएका छन्। यस हिसाबले पनि मुख्य प्रतिस्पर्धा कांग्रेसएमालेबीच हुने देखिन्छ। एमालेलाई माओवादीको समर्थन, कांग्रेसमा लागेन टुंगो उपनिर्वाचनका लागि मनोनयन गर्ने मिति नजिकिँदासमेत नेपाली कांग्रेसले उम्मेदवार छान्न सकेको छैन। कांग्रेसको जिल्ला कार्यसमितिले डम्बरसहित भेषराज आचार्य, केशव थापा, नगेन्द्र कुमाल, रमेश लिङ्दम, चन्द्रमाया लिम्बु र शान्तिकला तामाङको नाम उम्मेदवारको लागि सिफारिस गरेको छ। तर, कसलाई उम्मेदवार बनाउने विषयमा कांग्रेस अझै अनिर्णित छ। कांग्रेसले उम्मेदवार टुंगो लगाउन मंगलबार २ बजे संसदीय बोर्डको बैठक बोलाएको छ। बैठकअघि उम्मेदवारका विषयमा कांग्रेस पदाधिकारीहरूले सोमबार छलफल गरेका छन्। महामन्त्री विश्वप्रकाश शर्माले ३० वर्षपछि इलाम२ मा कांग्रेसलाई जित्ने अवसर भएको ब्रिफिङ गरेका थिए। यता नेकपा एमालेले नेम्वाङका छोरा सुहाङलाई पार्टीको उम्मेदवार बनाएको छ। सुहाङले निर्वाचन क्षेत्रमा चुनावी अभियानसमेत सुरू गरिसकेका छन्। गठबन्धनको सहयात्री भएको नाताले माओवादीले आफ्ना उम्मेदवारलाई समर्थन गर्ने अध्यक्ष ओलीले विश्वास व्यक्त गरेका छन्। उनले सार्वजनिक कार्यक्रममै गणितका हिसाबले माओवादीले आफूहरूलाई समर्थन गर्नुपर्ने बताएका थिए। 'मलाई विश्वास छ, माओवादीले अन्तिममा हामीलाई समर्थन गर्छ। किनभने कांग्रेसलाई जिताउन मिल्दैन,' ओलीले भनेका थिए। त्यस्तै रास्वपाका मिलन लिम्बुसँगै, राष्ट्रिय प्रजातन्त्र पार्टी (राप्रपा)ले लक्ष्मी गुरुङलाई उम्मेदवार बनाउने भएको छ। प्रेमदीप लिम्बु, डकेन्द्रसिंह थेगिम र अर्जुनविक्रम शाहीले स्वतन्त्र उम्मेदवारी दिने घोषणा गरेका छन्।"
सिन्धुलीमा आगलागी हुँदा तीन घरगोठ जलेर नष्ट,"सिन्धुली : सिन्धुलीमा आगलागी हुँदा तीन घर गोठ जलेर नष्ट भएका छन्। जिल्लाको कमलामाई नगरपालिका१२ माथिल्लो टङ्सारमा आगलागी हुँदा तीन घरगोठका साथै नगर र चौपाया जलेर नष्ट भएको हो। कमलामाई नगरपालिका१२ का वडाध्यक्ष भीमबहादुर गुर्माछानको अनुसार सोमबार आगलागी हुँदा स्थानीय देवबहादुर कार्कीको दुई घर र एक गोठ जलेर नष्ट भएको हो। आगलागीबाट कार्कीको दुई लाख रुपैयाँ नगद सहित घरमा भएको खाद्यान्न, लत्ताकपडा, भाँडाकुँडा जलेर पूर्ण रुपमा क्षति भएको छ। आगलागीबाट गोठ समेत जलेर नष्ट हुँदा १३ वटा खसी बाख्रा समेत जलेर मरेका छन्। सोमबार मध्यान्हमा भएको आगलागी के कति कारणले भयो भन्ने एकिन छैन। स्थानीयको पहलमा आगलागी नियन्त्रणमा लिइएको छ। घटनास्थलमा प्रहरी पुगेर थप अनुसन्धान थालेको छ। आगलागीको एकिन क्षति भने आउन बाँकी छ।"
"सेयर बजारमा सामान्य अंकको गिरावट, कारोबार रकम २ अर्बमा झर्यो","काठमाडौं : साताको दोस्रो कारोबार दिन सोमबार नेप्से परिसूचक सामान्य अंकले ओरालो लागेको छ। नेप्से परिसूचक ६२६ अंकले घटेर २०१२०७ विन्दुमा कायम भएको हो। सेन्सेटिभ इण्डेक्स ०९१ अंकले घटेर ३५५६६ विन्दुमा अडिएको छ। यसअघि आइतबार नेप्से परिसूचक १७३० अंकले घटेर २०१८३३ विन्दुमा कायम भएको थियो। आज ३१५ कम्पनीको ७२ लाख ९० हजार २०० कित्ता सेयर २ अर्ब ८७ करोड ४७ लाख ५४ हजार ३०५ रुपैयाँमा खरिदबिक्री भए। कारोबार रकम आइतबारको तुलनामा कम हो। आइतबार ३ अर्ब २ करोड रुपैयाँ बराबरको सेयर खरिदबिक्री भएको थियो। सामान्य अंकले गिरावट आएको बजारमा दुई कम्पनीको सेयर मूल्य सकारात्मक सर्किट लेभलमा कारोबार भयो। गुराँस लघुवित्त वित्तीय संस्था र माइ खोला हाइड्रोपावरको सेयर १० प्रतिशतले बढेको हो। माहुली लघुवित्त वित्तीयको ९४४ प्रतिशतले मूल्य बढ्दा तारागाउँ रिजेन्सीको ७२५ र ८५ प्रतिशत प्रभु बैंक डेवेन्चर २०८७ को ६३४ प्रतिशतले बढ्यो। यसदिन रिभर फल्स पावरका लगानीकर्ताले गुमाए। सो कम्पनीको सेयर मूल्य ९९८ प्रतिशतले घट्यो। यसैगरी कारोबार रकमका आधारमा सर्वोत्तम सिमेन्ट अग्रस्थानमा रह्यो। सो कम्पनीको ४७ करोड २९ लाख मूल्य बराबरको सेयर कारोबार भयो। शिव सिमेन्टको ११ करोड,गोर्खाज फाइनान्सको ९ करोड,पिपुल्स पावर र माया खोला हाइड्रोपावर कम्पनीको ५५ करोड मूल्य बराबरको सेयर कारोबार भयो। दुईवटा समूहको उपसूचकबाहेक अन्यको सूचक घटेको छ।होटल्सएण्ड टुरिजम र ट्रेर्डिङको सूचक बढ्दा अन्य समूहको सूचक घटेको हो। कारोबारमा आएका ८६ कम्पनीको मूल्य बढ्दा १५१ वटाको घट्यो भने ८ वटाको मूल्य स्थिर रह्यो।"
दुई जिल्ला जोड्न मोटर गुड्ने पुल बनेपछि स्थानीयलाई सहज,"बागलुङ : दरमखोलामा दुई जिल्ला जोड्ने मोटरेबल पुल निर्माण गरिएको छ। बागलुङको गलकोट नगरपालिका११ तल्लो रिघा र गुल्मीको मुसिकोट नगरपालिका९ जौँ खेत जोड्ने गरी मोटर चल्ने पुल निर्माण भएपछि स्थानीयलाई आवतजावतमा सहज भएको छ। तम्घाससिमलटारी सडक आयोजना कार्यालय गुल्मीमार्फत निर्माण भएको उक्त पुलले स्थानीयको दैनिकी नै बदलिदिएको छ। संघीय सरकारले विनियोजन गरेको सात करोड रुपैयाँमा उक्त पुल निर्माण गरिएको हो। २०७४ असोज २९ मा सम्झौता भएर काम सुरु भए पनि गत वर्ष फागुनमा सकिएको इञ्जिनियर सागर पोखरेलले जानकारी दिए। निर्माणको जिम्मा पाएको हरिहरि निर्माण सेवा प्रालि २०७५ चैत २८ मा सक्नुपर्ने पुल चार पटक म्याद थप गरेर २०७९ फागुनमा सकेको उनको भनाइ छ। पुल निर्माणका लागि सुरुमा तम्घाससिमलटारी सडक आयोजनाले सम्झौता गरे पनि मदन भण्डारी राजमार्ग आयोजना कार्यालय तम्घासले सम्पन्न गरेको इञ्जिनियर पोखरेलले बताए। उनले भने, पुल निर्माण केही ढिलागरी सम्पन्न भएको छ, यो पुलले बागलुङ र गुल्मीलाई जोडेको छ, यो खासगरी केन्द्र सरकारअन्तर्गतको बजेटले निर्माण भएको हो, छ वर्ष अगाडि तम्घाससिमलटारी सडक आयोजना कार्यालयले सम्झौता गरेको यो पुल कार्यालय खारेज भएपछि मदन भण्डारी राजमार्ग आयोजना कार्यालय तम्घास सञ्चालनमा आएको हुँदा त्यही कार्यालयले निर्माण सम्पन्न गरेर अहिले सडक डिभिजन कार्यालय पाल्पालाई हस्तान्तरण गरेको छ। गलकोट११ का अध्यक्ष डम्बर श्रीसले पुल नहुँदा बागलुङ र गुल्मीका नागरिकलाई वारपारमा निकै समस्या हुने गरेको जनाउँदै अहिले सहज भएको बताए। हिउँदको समयमा खोलामा पानीको बहाव घट्दा गाडी वारपार गर्नसक्ने तर बर्खाको समयमा बन्द हुने गरेको उनको भनाइ छ। अब बाह्रै महिना दुई जिल्लामा गाडी गुड्नसक्ने अध्यक्ष श्रीसले बताए। बागलुङको गलकोट गुल्मीसँग जोडिएको छ, जिल्ला फरक भए पनि दूरीका हिसाबले नजिक छ, नजिक भएको हुँदा यहाँका स्थानीय दैनिक आवतजात गर्ने गर्छन्, ठाउँठाउँमा झोलुङ्गे पुल थिएन, मोटरेबल पुल पनि थिएन, अध्यक्ष श्रीसले भने, पुल नहुँदा पाँच मिनेटमा पुग्ने ठाउँमा एक घण्टा बढी लाग्थ्यो, अहिले पुल बनेपछि गाडी गुड्ने नै भयो, नागरिक पनि पैदल हिँडेर पनि वारपार गर्नसक्ने भएका छन्। मुसिकोटका पूर्वनगर प्रमुख सोमनाथ सापकोटाले गुल्मीलाई मध्यपहाडी लोकमार्गसँग जोड्नका लागि यो पुल निर्माण गरिएको बताए। जौ खेत गाउँ मुसिकोटको सबैभन्दा दुर्गम ठाउँ रहेको हुँदा यस क्षेत्रलाई राष्ट्रिय राजमार्गसँग जोडेर विकास निर्माणलाई थप प्रभावकारी बनाएको उनको भनाइ छ। बर्खाको समयमा गाडी खोला नतर्दा गाउँमा किसानले उत्पादन गरेका तरकारीलाई बजारसम्म पुर्याउन गाह्रो हुँदै आएकामा अब सहज हुने सापकोटाले बताए। उनले भने, विकासका हिसाबले मुसिकोटको ९ नं वडा अलि पछि परेको थियो, यहाँका नागरिकले पनि धेरै पटक दरमखोलामा मोटरेबल पुल चाहियो भनेर माग गरि राख्नु भएको थियो, केन्द्रसँग सहकार्य गरेपछि पुल निर्माण भएको हो, पुल निर्माण भएपछि यहाँका स्थानीय खुसी भएका छन्, पुलले वर्षौंदेखिको समस्यालाई समाधान गरेको छ। रासस"
किच्चकबधमा भेटियो दरबारको ऐतिहासिकता दर्शाउने भग्नावशेष,"झापा : झापाको भद्रपुर नगरपालिका३ स्थित धार्मिक तथा ऐतिहासिकस्थल किच्चकबधमा एउटा पूर्ण दरबारको ऐतिहासिकता दर्शाउने भग्नावशेष फेला परेको छ। पुरातत्व विभागको टोलीले सातौँ पटक गरेको उत्खननका क्रममा उक्त भग्नावशेष फेला परेको पुरातत्वविद् उद्धव आचार्यले जानकारी दिए। भद्रपुर३ पृथ्वीनगरस्थित देउनिया नदी र मेची नदीको किनारमा रहेको किच्चकबधको ऐतिहासिकता प्रमाणित गर्न पुरातत्व विभागको यही चैत २ गतेदेखि १८ गतेसम्म सातौँ पटक उत्खनन गरेको थियो। पुरातत्वविद् आचार्यको नेतृत्वमा पुरातत्व विभागका अधिकृत नवराज अधिकारी, इञ्जिनियर रोशनी महर्जन, प्राविधिक सहायक महेशबाबु शर्मा राजोपाध्याय र फोटोग्राफर राजन पौडेलले उत्खनन गरेका थिए। पहिलो पटक पुरातत्वविद् आचार्यको नेतृत्वको टोलीले २०५८ मा किच्चकबधमा उत्खनन सुरु गरेको थियो। हालसम्म गरिएको उत्खननका क्रममा किच्कबधको उत्तरपूर्वमा एउटा बहुतले ठूलो भवन, ठूलो भवनकै केही दक्षिणमा अर्को भवन, सोही भवनकै उत्तरपश्चिम छेउमा सेन्ट्री बस्नेसहितको भवन, सोही भवनको केही पश्चिमदक्षिणमा अर्को बहुतले भवनको भग्नावशेष फेला परेको छ। यी चार वटा भवनको दक्षिणतिर दुई सय फुटको दूरीमा सुरक्षा प्रमुखसहित अरू सुरक्षाकर्मी बस्ने शैलीको दुईतले भवन गरी पाँच वटा भवनका संरचना फेला परेका पुरातत्वविद् आचार्यले जानकारी दिए। यसअघिका उत्खननबाट फेला परेका पुरातात्विक सामग्रीको वैज्ञानिक परीक्षणबाट इशापूर्व प्रथम शताब्दीतिरको मानव सभ्यतासँग गाँसिएका प्रमाणित भएको आचार्यले बताए। यो आधारमा किच्चकबधको ऐतिहासिकता २२ सय वर्ष पुरानो भएको पाइएको छ, उनले भने, भारतमासँग कुषाणकाल चलेको समयमा यसस्थलमा पनि कुनै शासकको दरबार र किल्ला रहेको हुनसक्छ। पाँचौँ शताब्दीसम्म कायम रहेको (भारतको गुप्तकालसम्म) अनुमान छ। उत्खनन गरिएका संरक्षितस्थलमा मानिसले टेकेर हिँड्न नहुने आचार्यले बताए। यो ठाउँमा मानिसको आवतजावतले संरक्षित अवशेष भत्किने गरेको पाइएको छ, उनले भने, संरक्षण समितिले सुरक्षित राख्नसक्ने हो भने मात्र यसको ऐतिहासिकता सुरक्षित रहन सक्छ।"
शिक्षा क्षेत्रलाई राजनीतिक हस्तक्षेपमुक्त बनाउँछु : मन्त्री सुमना श्रेष्ठ,"काठमाडौं : शिक्षा, विज्ञान तथा प्रविधि मन्त्री सुमना श्रेष्ठले शिक्षा क्षेत्रलाई राजनीतिक हस्तक्षेपमुक्त बनाइने बताएकी छन्। सिंहदरबारमा सोमबार बसेको राष्ट्रियसभाअन्तर्गतको संघीयता सबलीकरण तथा राष्ट्रिय सरोकार समिति बैठकमा राजनीति हस्तक्षेपमुक्त नभएसम्म शिक्षा क्षेत्रको सुधार नहुने भन्दै विद्यालय र उच्च शिक्षालाई राजनीतिक हस्तक्षेपमुक्त बनाइने बताइन्। मन्त्री श्रेष्ठले विद्यालयमा शिक्षक वा कर्मचारी राजनीतिक दलको आबद्धता हुन नहुने कानुन कार्यान्वयनका लागि पहल सुरु भइसकेको जानकारी दिइन्। सामुदायिक शिक्षामा लगानीको कमीका कारण नभई अति राजनीतिकरणका कारण सन्तोषजनक नतिजा आउन नसकेको उनको भनाइ छ। उनले समयमै पाठ्यपुस्तक पुर्याउने जिम्मा स्थानीय तह र विद्यालयको भएको बताइन्। शिक्षा क्षेत्रको बजेटले शिक्षा क्षेत्रको सुधार र शिक्षकहरूको आवश्यकता पूरा गर्न नसकिने भएकाले आगामी बजेटमा शिक्षा क्षेत्रको बजेटको सिलिङ बढाउन पहल भइरहेको उनले बताइन्। मन्त्री श्रेष्ठले गुणस्तरमा ध्यान नदिए निशुल्क शिक्षामात्रै भनेर केही नहुने बताइन्। शिक्षा सम्बन्धी विषयमा मन्त्रालयबाट भएका काम कारबाही, समस्या र भाबी कार्ययोजनाका बारेमा समितिले शिक्षा मन्त्रीसँग जानकारी लिएको हो।"
'ज्यान मार्ने धम्की'बारे रेशम चौधरीको प्रष्टीकरण मलाई आत्महत्या गर्ने परिस्थितिमा पुर्याइसके,"काठमाडौं : नागरिक उन्मुक्ति पार्टीका संरक्षक रेशम चौधरीले आफूलाई आत्महत्या गर्ने परिस्थितिमा पुर्याएको बताएका छन्। आफूलाई सधैं जेलमा राख्ने नियत बोकेकाहरूले 'ज्यान मार्ने धम्की' दिएको भ्रामक कुरा फैलाएको उनको आरोप छ। अनामनगरस्थित पार्टी कार्यालयमा सोमबार विहान सरकारमा जाने नजाने विषयमा सामान्य विवाद भएको उनले प्रष्ट पारे। 'सरकारमा जाने नजाने विषयमा वादविवाद भएको साँचो हो। महाधिवेशनबाट चुनिएका केन्द्रीय सदस्यहरूले हैसियत पनि खोज्नुभएको साँचो हो। हैसियत खोज्दा वादविवाद भएकै हो। तर, बैठकमै सहभागी भएका साथीहरूले भ्रामक कुरा फैलाउनुभयो। मलाई सधैं जेलमा राख्ने नियत बोकेकाहरूले त्यस्ता भ्रम फैलाइरहेका छन्,' रेशम चौधरीले भने। उनले पार्टीभित्रको आन्तरिक विवादले तीन महिनादेखि खाना खान नसकेको बताए। आफूले रोपेको विरुवा काट्न नदिइने उनले प्रण गरे। उनले एमालेमाओवादी गठबन्धनले नागरिक उन्मुक्ति चलाउन खोजेको आरोपसमेत लगाए। 'तीन महिनादेखि मैले खाना खाएको छैन। आत्महत्या गर्नेसम्म परिस्थितिमा पुर्याइसके। एकथरीले केन्द्रीय समितिको निर्णय नमान्ने भन्छ। केन्द्रीय समितिको निर्णय नमान्ने भए पार्टी कसले चलाइराखेको छ? पार्टीमा बाह्य हस्तक्षेप भयो। अहिलेको सरकारले हाम्रो पार्टी चलाउन खोज्यो। यसबारे हामी निर्णय गरेर अगाडि बढ्छौं,' उनले भने। उनले पार्टीका संस्थापक अध्यक्षसमेत रहेकी श्रीमती रञ्जिता श्रेष्ठलाई पदीय लोलुपतामा फसेको आरोप लगाए। अर्काको इशारामा चल्ने सबैलाई कारबाहीको चेतावनीसमेत उनले दिए। 'उहाँमा (रञ्जिता) पदीय लोलुपता धेरै भयो। पार्टीको निर्णय मान्छ भने ठीकै हो। नभए चैत २३ र २४ गतेको बैठकले छानी छानी कारबाही गर्छ। चाहे त्यो पार्टी अध्यक्ष होस् या संरक्षक। गल्ती गर्नेलाई कारबाही हुन्छ,' उनले भने। उनले चैत बैठकको निर्णय नआएसम्म सुदूरपश्चिम सरकारको समर्थन कायमै रहने बताए। यता अध्यक्ष रञ्जिता श्रेष्ठ पक्षधर नेताहरूले रेशम चौधरीले हत्या गर्ने धम्की दिएको बताएका छन्। पत्रकार सम्मेलन गरेर उनीहरूले आफूहरूमाथि कुटपिट भएको र चौधरीले हत्या गर्ने धम्की दिएको बताएका छन्। पार्टीका केन्द्रीय सदस्य रमेश विश्वकर्माले पार्टीका संरक्षक रेशम चौधरीले बालुवाटारमा प्रधानमन्त्री भेट्न जान्छु भन्दा पार्टी कार्यालयमा भौतिक आक्रमण गरेको बताए। पार्टी कार्यालयभित्रै आफूमाथि कुटपिट हुनु र ज्यान मार्ने धम्की आउनुले असुरक्षा बढेको उनको भनाइ छ। विश्वकर्माले २५ हजार रुपैयाँ लिएर केन्द्रीय सदस्य बाँडेको र निर्वाचन आयोगमा अध्यावधिकसमेत हुन नसकेको कुरा उठाउँदा पार्टी कार्यालयको सबै ढोका बन्द गरेर आफूमाथि आक्रमण भएको बताए। सुदूरपश्चिम सरकार ढल्यो भने हत्या हुनसक्ने चेतावनी आएको अवस्थामा पार्टीका कुनै पनि नेताहरूको केही घटनामा मृत्यु भए सबै दोष रेशम चौधरीको हुने उनले बताए। उनले आफूहरूमाथि सुरक्षालाई ध्यान दिनका लागि प्रधानमन्त्री र गृहमन्त्रीलाई अनुरोधसमेत गरेका छन्। आफूहरूमाथि आक्रमण हुँदा पार्टी कार्यालयमा अध्यक्ष रञ्जिता नरहेको र घटना भएको करिब आधा घण्टामा आएकी अध्यक्षलाई सबै जानकारी गराएको विश्वकर्माले बताए।"
सरकारले गर्यो सचिवहरूको सरुवा,"काठमाडौं : सरकारले विभिन्न निकायका सचिवहरूको सरुवा गरेको छ। बिहीबार बसेको मन्त्रिपरिषद् बैठकले वित्त आयोगका सचिव कृष्णबहादुर राउतलाई उद्योग, वाणिज्य तथा आपूर्ति मन्त्रालयमा सरुवा गरेको छ। उद्योगका सचिव मुकुन्द निरौलालाई भने उपराष्ट्रपति कार्यालयमा सरुवा गरिएको प्रधानमन्त्री कार्यालय स्रोतले जानकारी दियो। त्यस्तै उपराष्ट्रपति कार्यालयका सचिव मधुसुदन बुर्लाकोटी स्वास्थ्य तथा जनसङ्ख्या मन्त्रालयमा सरुवा भएका छन्। त्यस्तै मधेस प्रदेशका प्रमुख सचिव दिनेश कुमार घिमिरे उद्योग, वाणिज्य तथा आपूर्ति मन्त्रालयको वाणिज्य सचिवमा सरुवा भएका छन् भने त्यहाँ कार्यरत नारायणप्रसाद शर्मा दुवाडी निर्वाचन आयोगमा सरुवा भएका छन्। त्यस्तै बागमती प्रदेश प्रमुख सचिव घनश्याम उपाध्याय श्रम, रोजगार तथा सामाजिक सुरक्षा मन्त्रालयको सचिवमा सरुवा भएका छन्। त्यस्तै भौतिक पूर्वाधार तथा यातायात मन्त्रालयका सचिव केशव कुमार शर्मा ऊर्जा, जलस्रोत तथा सिँचाइ मन्त्रालयमा सरुवा भएका छन् भने त्यहाँ कार्यरत सचिव गोपाल प्रसाद सिग्देल भौतिक पूर्वाधार मन्त्रालयमा सरुवा भएका छन्। त्यस्तै जल तथा ऊर्जा आयोगको सचिवालयकी सचिव सरिता दवाडीलाई सिँचाइमा लगिएको छ भने त्यहाँ कार्यरत सुशील चन्द्र तिवारीलाई ऊर्जा आयोगमा पठाइएको छ।"
म्याग्दीमा यसवर्ष १६ किलोमिटर सडक कालोपत्रे गरिने,"बेनी : गण्डकी प्रदेश सरकारमार्फत म्याग्दी जिल्लामा चालु आर्थिक वर्ष २०८००८१ मा थप १६ किलोमिटरभन्दा बढी सडक कालोपत्रे गर्ने आयोजना सञ्चालन भएको छ। भौतिक पूर्वाधार विकास तथा यातायात व्यवस्था मन्त्रालय अन्तर्गतको पूर्वाधार विकास कार्यालयले सञ्चालन गरेका बहुवर्षीय र सालबसाली आयोजना मार्फत १६२ किलोमिटर सडक कालोपत्रेआरसिसि र पिसिसि ढलान गर्न लागिएको हो। कार्यालयका प्रमुख विष्णुप्रसाद पौडेलले ६ किलोमिटर ग्राभेल, १० किलोमिटर नयाँ मार्ग खोल्ने, १५ किलोमिटर सडक विस्तार, ४ किलोमिटर नाली निर्माण, १० हजार घनमिटर टेवा पर्खाल निर्माण गर्न आयोजना सञ्चालन भएको जानकारी दिए। सडक निर्माण, स्तरोन्नति, कालोपत्रे, झोलुंगे र सडक पुल सम्बन्धी नयाँ ७० वटा योजना रहेकोमा ११ वटा आयोजना बहुवर्षीयका लागि स्रोत सुनिश्चितता गर्न सिफारिस भएकोमा ४ वटा ठेक्काको मूल्याङकनको चरणमा रहेको छ। सालबसाली २३ वटा योजनाको ठेक्का र १३ वटा उपभोक्ता समितिमार्फत कार्यान्वयन भइसकेका छन्। ७ वटा सालबसाली योजना सम्पन्न भइसकेका छन्। ४ वटा आयोजनाको ठेक्का सम्झौताको तयारी भएको छ। यसअघि ठेक्का सम्झौता भएका १३ वटा आयोजना चालु रहेका छन्। चालु आर्थिक वर्षमा कुल ७१ करोड ३७ लाख रुपैयाँ बजेट विनियोजन भएको कार्यालयले फागुन मसान्तसम्म ८ करोड ९३ लाख ४३ हजार रुपैयाँ अथवा १२५१ प्रतिशत बजेट खर्च गरेको छ। गत आर्थिक वर्षमा १३२८ किलोमिटर पक्की सडक, ७२ किलोमिटर ग्राभेल, २३२७५ किलोमिटर माटे सडक निर्माण भएको थियो। यस वर्ष ५६ किलोमिटर दूरीको गलेश्वरपीपलेभगवति सडक कालोपत्रे र दरवाङधारापानी सडकको ६ किलोमिटर ६०० मिटर ग्राभेल सकिएको छ। बेनीदरवाङ सडकको सिमलाम्पाटा खण्ड र लाम्पाटाढाडखर्क खण्डमा करिब ९ किलोमिटर कालोपत्रे गर्ने तयारी भएको छ। २० करोड रुपैयाँ लागत अनुमान गरिएको बेनीपाखापानी, २५ करोड रुपैयाँ लागत अनुमान गरिएको धारापानीताकमशिवाङ कालोपत्रे गर्न आव्हान गरिएको ठेक्का प्रस्ताव मूल्यांकनको चरणमा छ। बेनीभकिम्ली, अदिभाराडाडागाउँ र पखेरबरंजा सडक स्तरोन्नतिका लागि १०१० करोड बजेटको आयोजनाको ठेक्का आह्वान भएको छ। दरवाङबिम सडक कालोपत्रे गर्न २५ करोड रुपैयाँको बहुवर्षीय ठेक्का लगाउन स्रोत सुनिश्चितता भइसकेको निवर्तमान भौतिक पूर्वाधार विकास तथा यातायात व्यवस्था मन्त्री रेशम बहादुर जुग्जालीले बताए। अदिभारा र अर्चेखोलामा २५२५ मिटर लामो मोटरेबल पुल निर्माणाधीन अवस्थामा रहेका छन्। शिवरात्री खोलामा ४० मिटर लामो मोटरेबल पुल बनाउन सोमबार ९ करोड रुपैयाँ लागतको ठेक्का आह्वान भएको छ। अर्गला र छ्यारछ्यारेमा मोटरेबल पुल निर्माण सकिएको र भारवाङघाटमा मोटरेबल पुल निर्माणको अन्तिम चरणमा रहेको छ।"
इमरान खानलाई सुनाइएको १४ वर्षको जेल सजाय उच्च अदालतले गर्यो निलम्बन,काठमाडौं : पाकिस्तानका पूर्व प्रधानमन्त्री इमरान खनाविरुद्धको सजाय निलम्बन गरिएको छ। इस्लामाबाद उच्च अदालतले सोमबार पूर्व प्रधानमन्त्री खान र उनकी पत्नी बुशरा बीबीलाई तोशाखाना मुद्दामा सुनाइएको १४ वर्षको सजायलाई निलम्बन गरेको हो। गत ३१ जनवरीमा इस्लामावादको 'एकाउन्टिबिलिटी कोर्ट'ले उनीहरूलाई तोशाखाना मुद्दामा जेल सजाय सुनाएको थियो। इमरान र बुशरालाई १० वर्षसम्म सार्वजनिक पदमा बस्न प्रतिबन्ध लगाइएको थियो भने ७८ करोड ७० लाख जरिवाना गरिएको थियो। पूर्वप्रधानमन्त्री खानमाथि सरकारी उपहारहरू अवैधरूपमा बिक्री गरेको आरोप लागेको थियो। जसलाई तोशाखाना मुद्दाको रूपमा पनि चिनिन्छ। पूर्वप्रधानमन्त्री खान गत वर्षको अगस्टदेखि विभिन्न मुद्दामा जेलमा छन्।
बागलुङमा अटो रिक्सा दुर्घटना हुँदा पाँच जना घाइते,"बागलुङ : बागलुङमा अटो रिक्सा दुर्घटना हुँदा पाँच जना घाइते भएका छन्। सोमबार बागलुङ बजारदेखि बागलुङ नगरपालिका३ दोविल्ला जाँदै गरेको ध १ ह ७५ नम्बरको अटो रिक्सा रात्माटामा दुर्घटना हुँदा एक बालिकासहित पाँच जना घाइते भएको जिल्ला प्रहरी कार्यालय बागलुङका प्रहरी निरीक्षक (इन्सपेक्टर) दीपकबाबु केसीले जानकारी दिए। दुर्घटनामा बागलुङ नगरपालिका३ की ४५ वर्षीया रेवती किसान, २४ वर्षीया सम्झना किसान, ५ वर्षीया साँची किसान, ६८ वर्षीय रोहिणीदत्त शर्मा र कास्की माझी गाउँपालिका१२ का ४८ वर्षीय शन्तबहादुर परियार घाइते भएको इन्सपेक्टर केसीले बताए। उनले घाइतेहरूको प्रहरीले उद्धार गरी उपचारका लागि धौलागिरि अस्पताल बागलुङमा पठाएको जानकारी दिए। अटो रिक्साका चालक फरार रहेको प्रहरीले जनाएको छ।"
बेलकोटगढीको भवन निर्माण शिलान्यास,"नुवाकोट : नुवाकोटको बेलकोटगढी नगरपालिकाको भवन निर्माण सुरु भएको छ। १२ करोड ७४ लाख रुपैयाँमा निर्माण हुने भवनको शिलान्यास गरिएको छ। नगरपालिकाको ८ र ९ को सिमाना बाघखोरमा रहेको २५ रोपनी जग्गामा भवन निर्माण हुने छ। भवन निर्माण कार्य दुई वर्षमा सकिने नगरपालिकाले जनाएको छ। नगरपालिकाले हाल अस्थायी भवनमा रहेर सेवा दिँदै आएको छ। पालिकाका अनुसार पार्किङसहितको ४ तलामा ३८ वटा कोठाको भवन १२ करोड ७४ लाख २७ हजार ८८ रुपैयाँ लागतमा निर्माण हुनेछ। भवन आगामी २४ महिना अर्थात् दुई वर्षभित्र निर्माण सम्पन्न गर्ने गरी अम्बे माँ, न्यू टेक र शुभलक्ष्मी जेभिसँग गत मंसिर १३ गते ठेक्का सम्झौता गरिएको थियो।"
अमेरिकी चेम्बरका लगानीकर्ता नेपालको लगानी सम्मेलनमा आउने,"काठमाडौं : अमेरिकी चेम्बर अफ कमर्सको प्रतिनिधिमण्डल आगामी वैशाखमा हुने लगानी सम्मेलनमा सहभागी हुने भएको छ। सोमबार अर्थमन्त्री वर्षमान पुनलाई भेट्न मन्त्रालय आएका नेपालका लागि अमेरिकी राजदूत डिन थम्प्सनले सो जानकारी दिएका छन्। लगानी सम्मेलन सफाल पार्न आफूहरूको तर्फबाट सहयोग हुने उनको भनाइ थियो। भेटमा द्विपक्षीय हितका विविध विषयमा कुराकानी भएको थियो। भेटमा अमेरिकी सहयोगमा नेपालमा सञ्चालित विकास विभिन्न विकास परियोजना पूर्वनिर्धारित समयमै सम्पन्न गर्नेबारे छलफल भयो। भेटमा अर्थमन्त्रीले लगानी सम्मेलनको राम्रो तयारी भएको भन्दै लगानीमैत्री वातावरण निर्माणका लागि गरिनुपर्ने कानूनी र प्रक्रियागत सुधारको तयारी भइरहेको बताए। सम्माननीय प्रधानमन्त्रीले हामी मन्त्रीहरुलाई मन्त्रिपरिषद बैठकमै सबै खाले तयारी गर्न निर्देशन दिनुभएको छ,' पुनले भने, लगानीको वातावरण निर्माण हुने भएकाले बढीभन्दा बढी अमेरिकी लगानीकर्ता ल्याइदिन यहाँ र दूतावासबाट सहयोगको अपेक्षा गरेका छौं। राजदूत थम्प्सनले लगानी सम्मेलनको पूर्वसन्ध्यामा लगानी वातावरण रहेको सन्देश दिए मन्त्री पुनलाई आग्रह गरेका थिए। नेपालले लगानी वातावरण सुधारका लागि क्रेडिट मूल्याङकन (कन्ट्री रेटिङ) को काम अघि बढेको जानकारी पनि मन्त्री पुनले राजदूत थम्प्सनलाई दिए। सरकारले अन्तर्राष्ट्रिय क्रेडिट रेटिङ गर्ने संस्था फिचमार्फत नेपालको क्रेडिट मूल्याङकन लागि प्रक्रिया अघि बढाएको छ। बेलायती सहयोग नियोगअन्तर्गतको फरेन कमनवेल्थ एण्ड डेभलपमेन्ट अफिस (एफसीडीओ)ले नेपालको आग्रहमा कन्ट्री रेटिङ गर्दा लाग्ने सेवा शुल्क फिचलाई भुक्तानी गर्ने प्रतिबद्धता जनाएको छ। चालु आर्थिक वर्षको बजेटमामार्फत सरकारले कन्ट्री रेटिङ गर्ने घोषणा गरेको थियो। त्यस्तै मन्त्री पुनले संसदका दुवै सदन प्रतिनिधिसभा र राष्ट्रियसभाले सम्पत्ति शुद्धीकरण (मनी लाण्डरिङ) निवारण तथा व्यावसायिक वातावरण प्रवर्द्धनसम्बन्धी विधेयक पारित गरिसकेकाले सम्पत्ति शुद्धीकरणसम्बन्धी अन्तर्राष्ट्रिय छाता संगठन वित्तीय कारबाही कार्यदल फाइनान्सियल एक्सन टास्कफोर्स (एफएटीएफ) को सम्भावित कालो सूचीमा पर्ने सम्भावना टारेको जानकारी पनि राजदूत थम्प्सनलाई दिए। सम्पत्ति शुद्धीकरणसम्बन्धी विभिन्न १९ वटा कानुनका व्यवस्था संशोधन गरिएको उक्त विधेयक हालः राष्ट्रपतिमार्फत प्रमाणीकरणको चरणमा छ।"
बागमतीका मुख्यमन्त्री जम्कट्टेलले तेस्रो पटक पाए विश्वासको मत,काठमाडौं : बागमती प्रदेशका मुख्यमन्त्री शालिकराम जम्कट्टेलले तेस्रो पटक विश्वासको मत प्राप्त गरेका छन्। प्रदेश सरकारबाट कांग्रेसले समर्थन फिर्ता लिएपछि सोमबार मुख्यमन्त्री जम्कट्टेलले बागमती प्रदेशसभा बैठकमा विश्वासको मत लिएका हुन्। सो क्रममा जम्कट्टेलको विश्वासको मतको पक्षमा ५६ मत परेको थियो भने विपक्षमा ३७ मत परेको थियो । त्यस्तै १५ सांसद तटस्थ बसेका थिए। जम्कट्टेललाई कुल सदस्यको बहुमत सदस्यको मत परेकाले विश्वासको मत प्राप्त भएको सभामुख भुवन पाठकले जानकारी दिए। मुख्यमन्त्री जम्कट्टेलले पहिलो पटक २०७९ माघ ३ गते र २०७९ चैत १० मा दोस्रो पटक विश्वासको मत प्राप्त गरेका थिए।
वैदेशिक रोजगार विभागका लेखापाल निरौलाविरुद्ध भ्रष्टाचार मुद्दा,"काठमाडौं : वैदेशिक रोजगार विभाग ताहाचाल, काठमाडौंमा कार्यरत लेखापाल प्रमोद निरौलाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले लेखापाल निरौलाविरुद्ध आज विशेष अदालत काठमाडौंमा मुद्दा दायर गरेको हो। आयोगका प्रवक्ता नरहरि घिमिरेले धरौटी रकम फिर्ता गर्ने प्रयोजनका लागि सेवाग्राहीसँग १५ हजार रुपैयाँ घुस लिएको पुष्टि हुन आएकाले लेखापाल निरौलाविरुद्ध भ्रष्टाचार मुद्दा दायर गरेको जानकारी दिए। उनीविरुद्ध १५ हजार विगो र जरिवाना माग गरिएको अख्तियारले जनाएको छ। निरौलालाई अख्तियारको टोलीले फागुन २९ गते १५ हजार घुस रकम र स्रोत नखुलेको ७१ हजार ६२० रुपैयाँसहित उनकै कार्यकक्षाबाट नियन्त्रणमा लिएको थियो।"
स्टार्टअप नीति सरकारको उच्च प्राथमिकतामा : उद्योगमन्त्री भण्डारी,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले नवप्रवर्तन (स्टार्टअप) नीति सरकारको उच्च प्राथमिकतामा रहेको बताएका छन्। सोमबार प्रतिनिधिसभा बैठकमा विद्युतीय व्यापार विधेयक, २०८० माथि विचार गरियोस्भन्ने प्रस्तावमाथिको सैद्धान्तिक छलफलका क्रममा उठेका प्रश्नको जवाफ दिँदै मन्त्री भण्डारीले युवा उद्यमशीलता विकास गर्न र नवप्रवर्तन प्रवर्द्धन गर्न स्टार्टअप नीति ल्याएको बताए। मन्त्री भण्डारीले सरकारले पहिलो प्राथमिकतामा राखेर मुलुकभित्र नै उत्पादन बढाउने र नयाँ स्टार्टअप उद्यमीको प्रवर्द्धनमा जोड दिएको उल्लेख छ। उनले भने,'नवप्रवर्तनसम्बन्धी नीति सरकारको प्राथमिकतामा रहेको छ । नियमन गर्ने सन्दर्भमा नियन्त्रण हुन्छ कि भन्ने सुझावप्रति पनि ध्यानकर्षण भएको छ।' विधेयकमाथि सदनमा उठेका सुझावप्रति धन्यवाद दिँदै उनले अब संसदीय समितिमा दफावार छलफल गरी विधेयकलाई समृद्ध बनाइने उल्लेख गरे। 'यो कानुन आजको आवश्यकता हो । समय सान्दर्भिक पनि छ । उद्यमशितालाई प्राथमिकता दिँदै कारोबारलाई विश्वसनीय बनाउन,व्यवसायको वर्गीकरण गर्ने विषयमा सांसदहरुले दिनुभएको साझा मतलाई आत्मसाथ गरिनेछ, 'मन्त्री भण्डारीले भने। निराशालाई चिर्ने र आशालाई जगाउने अहिलेको सरकारको मूल थिम रहेको उनको भनाइ छ। 'निराशालाई चिर्ने र आशालाई जगाउने अहिलेको सरकारको मूल थिम हो। त्यसैले यसमा केन्द्रित भएर नव युवाहरूलाई प्रोत्साहित गर्ने कुरामा यसले परिकल्पना गरेको कुरा व्यक्त गर्न चाहन्छु,'मन्त्री भण्डारीले भने,'उद्यमशीलता र विकासमा यसलाई बढी प्राथमिकता दिइएको छ।' उनले उक्त विधेयक चाँडो ऐनको रुपमा लागू हुने विश्वास व्यक्त गरे। अनलाइन मार्फत् हुने व्यापारलाई व्यवस्थित तथा नियमन गर्न सरकारले ऐन ल्याउन लागेको हो। राष्ट्रिय सभामा उत्पत्ति भएको उक्त विधेयकमाथि विचार गरियोस् भन्ने प्रस्ताव प्रतिनिधि सभाको बैठकले बहुमतले स्वीकृत गरेको छ ।"
त्रिभुवन अन्तर्राष्ट्रिय विमानस्थलमा उत्तरतर्फबाट ३ महिना अवतरण गर्न नपाइने,"काठमाडौं : त्रिभुवन अन्तर्राष्ट्रिय विमानस्थलको रनवे (धावनमार्ग)को उत्तरतर्फको टु जिरोबाट विमान अवतरण बन्द गरिएको छ। अहिले विमानस्थलमा रनवेको दुवै विन्दुलाई छुने 'प्यारालाल ट्याक्सी वे' विस्तारको काम भइरहेको छ। सोही क्रममा सोमबार (अप्रिल १)बाट उत्तरतर्फको टु जिरोतर्फको ट्याक्सी वे निर्माण सुरु गरिएकाले त्यहाँबाट विमान अवतण बन्द गरिएको विमानस्थलका महाप्रबन्धक प्रतापबाबु तिवारीले बताए। ट्याक्सी वे विस्तार गर्दा धावनमार्गको भागमा छुने भएकाले टु जिरो बन्द गरिएको उनले बताए। रनवेको उत्तरतर्फबाट उडान गर्न सके पनि अवरतण पनि पूर्णरूपमा बन्द गरिएको उनले बताए। बढीमा ३ महिनाका लागि उत्तरतर्फ अवतरण बन्द गरिने पनि उनले बताए। अन्तर्राष्ट्रिय उडानमा उत्तरतर्फ अवतरणमा रोक लगाएपछि दक्षिणतर्फको चाप बढ्ने देखिन्छ। उत्तरतर्फबाट आन्तरिक विमानहरू भने अवतरण गर्नसक्ने विमानस्थलले जानकारी दिएको छ। रनवे उत्तरतर्फको ट्याक्सी वे विस्तारपछि दक्षिणतर्फ पनि विस्तार गरिने बताइएको छ। विमानस्थल क्षमता अभिवृद्धि आयोजनाअन्तर्गत यसको निर्माण अघि बढाइएको छ । रनवे बन्द गर्ने सम्बन्धमा आयोजनाले आन्तरिक तथा बाह्य वायुसेवा प्रदायक कम्पनीहरूसँग छलफल गरेको बताइएको छ। अन्तर्राष्ट्रिय नागरिक उड्डयन संगठन (आइकाओ)को मापदण्डअनुसार ट्याक्सी वे विस्तारको काम भइरहेको छ। २०२६ सम्म सक्नेगरी ३ वर्षका लागि गान्सु मेकानाइज्ड चिनियाँ कम्पनीलाई ट्याक्सी वे विस्तारको ठेक्का दिइएको हो। एसियाली विकास बैंक (एडीबी) को ऋण सहयोगमा ट्याक्सी वे विस्तारको काम भइरहेको छ। प्यारालाल ट्याक्सी वे नहुनाले सबै जहाज रनवेबाट टेक अफ गर्दै आइरहेका छन्। यो समयमा अरू जहाज उडान अवतरण गर्न पाउँदैनन्। प्यारालाल ट्याक्सी वे हुनेबित्तिकै जहाजहरू यसबाट नै उडानका लागि क्यूमा जान सक्छन्। यो हुनेबित्तिकै रनवेको क्षमता करिब २५ प्रतिशतले बढ्ने बताइएको छ। त्रिभुवन अन्तर्राष्ट्रिय विमानस्थलमा आन्तरिक र बाह्य गरी सरदर साढे ३ सय उडान हुने गरेको छ। विमानस्थलले करिब २३ हजार यात्रुलाई दैनिक सेवा दिइरहेको छ। वार्षिक यात्रुको चहलपहल करिब ७५ लाख छ। नेपालमा आगामी २० वर्षमा हवाई यातायातको वार्षिक स्थिर वृद्धि (३५ प्रतिशतसम्मको) हुने अनुमाने छ। तर, त्रिभुवन अन्तर्राष्ट्रिय विमानस्थलको अवस्थिति काठमाडौं सहरको ज्यादै नजिक रहेकाले यसको सीमा क्षेत्रभन्दा थप विस्तार गर्ने अवस्था छैन। बढ्दो मागलाई विमानस्थलको हालको सीमा क्षेत्रभित्रै उपलब्ध क्षेत्रफलको प्रभावकारी उपयोग गरेर सम्बोधन गर्नुपर्ने देखिन्छ। यसैका लागि प्राधिकरणले एडीबीको सहयोगमा सन् २०१०२०२८ मा त्रिभुवन अन्तर्राष्ट्रिय विमानस्थलको पूर्वाधार सुधारका लागि गुरुयोजना तयार गरेको छ। विमानस्थल विस्तारको लागि १ सय ४० रोपनी जग्गा अधिग्रहण गरिएको बताइएको छ। आयोजना क्षेत्रमा ट्याक्सी वेको उत्तरी भागलाई विस्तार गर्ने, विमानस्थलमा बढी विमानहरू राख्न यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) विस्तार गर्ने, ह्यांगर थप गर्ने र धावन मार्गको दक्षिणी भागमा ३ सय मिटर धावन मार्ग विस्तार गर्ने रहेका छन्। धावन मार्ग (रनवे) विस्तारको काम भइसकेको छ। धावन मार्गको दक्षिणतिरको अन्तिममा ट्याक्सी वे विस्तार गर्ने, जहाज पार्किङस्थल (ह्याङ्गर)लाई त्रिभुवन अन्तर्राष्ट्रिय विमानस्थलको पूर्वी भागमा स्थानान्तरण गर्ने र आन्तरिक विमानस्थलमा यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) निर्माण गर्नेलगायत गुरुयोजनाअन्तर्गत सन् २०२८ को अनुमानित माग धान्नेगरी हवाई उड्डयन सुविधाको थप विकासको योजना गरिएको छ। ट्याक्सी वे र ह्यांगर एरियाको लगानी भने एडीबीको ऋणमा भइरहेको छ। करिब ६५ मिलियन अमेरिकी डलरमा आयोजना निर्माण भइरहेको जानकारी दिइएको छ। धावनमार्गको उत्तरपश्चिमपट्टि अन्तर्राष्ट्रिय एप्रोन (पार्किङ) विस्तारको काम भइरहेको छ। पार्किङ बनिसकेपछि थप १८ अन्तर्राष्ट्रिय विमान पार्किङ गर्न सकिनेछ। अहिले ११ विमान पार्किङ हुँदै आइरहेको छ। चाइना नेसनल एरो टेक्नोलोजी इन्जिनियरिङले २०२० मा यो आयोजनाको ठेक्का पाएको थियो। कोभिडका कारण काम सुरु नभएको एप्रोन विस्तारको काम आगामी दुई वर्षभित्र सकिने छ। यो आयोजना नेपाल सरकार र प्राधिकरणको आन्तरिक स्रोतबाट परिचालन भइरहेको छ। आयोजनाको लागत करिब सात अर्ब रुपैयाँ छ। ह्यांगर एरिया (जहाजहरूको मर्मत गर्ने ठाउँ) विकासको काम पनि भइरहेको छ। धावनमार्गदेखि पूर्वतिर यसको काम भइरहेको छ। केडिएन र सीसीइसीसी जेभी (सहकार्य) चाइनिज कम्पनीले ठेक्का पाएको छ। यो आयोजना पनि सन् २०२६ सम्म सक्नुपर्ने छ।"
एनसेल बन्यो आरएनजीसी स्क्र्याम्बल गल्फ प्रतियोगितामा तेस्रो रनर अफ,"काठमाडौं : एनसेलले शनिबार काठमाडौंको रोयल नेपाल गल्फ क्लबमा सम्पन्न आरएनजीसी स्क्र्याम्बल गल्फ प्रतियोगितामा तेस्रो रनर अपको उपाधि जितेको छ। प्रो सञ्जय लामाको नेतृत्वमा रहेको एनसेल ए टोलीले१२ अन्डर स्कोर गर्दै तेस्रो रनर अप अर्थात चौथो स्थान हासिल गरेको हो। यस एकदिवसीय प्रतियोगितामा कूल २९ कर्पोरेट हाउसहरुका सहभागिहरुले प्रतिस्पर्धा गरेका थिए। प्रत्येक टोलीमा एक व्यावसायिक गल्फर र तीन एमेच्योर गल्फरहरू रहेका थिए र प्रतियोगिता १८होलमा खेलाइएको थियो। एनसेल ए समुहमा व्यावसायिक गल्फर सञ्जय लामा र अन्य तीन एमेच्योर गल्फरहरु श्री जय आचार्य (एनसेलसिङ्गल ह्याण्डीक्याप), इन्द्रधारा विष्ट (हाई ह्याण्डीक्याप) र सञ्जय पौड्याल (मिड ह्याण्डीक्याप) रहेका थिए। लामाले तेस्रो रनर अप बनेकोमा १० हजार नगद पुरस्कार जितेका थिए। व्यावसायिक गल्फर सन्तोष रोक्काको नेतृत्व रहेको कैलाश हेलिकप्टरको समुहले प्रतियोगिताको उपाधी जित्न सफल भएको थियो। कैलाश हेलिकप्टरले १४ अन्डर ५४ स्कोर हासिल गर्दै प्रतियोगिताको उपाधि जितेको हो। रोक्काले ५० हजार नगद पुरस्कार पनि जितेका छन्। मातृका आई सेन्टर ए १३ अन्डर ५५ स्कोरका साथ रनर अप अर्थात उपविजेता बनेको थियो। यसका लागि खड्काले ३० हजार नगद पुरस्कार पनि जितेका थिए। त्यसैगरी व्यावसायिक गल्फर भीमसेन चौलागाईको नेतृत्वमा रहेको सपोर्ट नेपाल फाउण्डेशनको टोलीले एनसेल ए लाई काउन्ट ब्याकमा जित्दै १२ अन्डर ५६ स्कोरका साथ दोस्रो रनर अप बनेको थियो। चौलागाईले २०,००० नगद पुरस्कार जितेका थिए। सपोर्ट नेपालका मिथुन राईले स्ट्रेट ड्राइभ र रोड हाउस क्याफे प्रालिका स्वदेश गुरुङले क्लोजेस्ट टु द पिनको उपाधि जितेका थिए। उनीहरुलाई ट्रफी र गिफ्ट ह्याम्पर प्रदान गरिएको थियो। यो गल्फ प्रतियोगिता रोयल नेपाल गल्फ क्लब (आरएनजीसी) ले आयोजना गरेको थियो। यस प्रतियोगिताको मुख्य उद्देश्य सबै कर्पोरेट हाउसहरूलाई एउटै छानामुनि जम्मा गरेर गल्फको प्रवद्र्धन गर्नु रेहेको थियो। प्रतियोगितामा हिमालयन बैंक, साल्ट ट्रेडिङ, हाइडेलबर्ग, अर्शिया कउचर, क्रिएशन्स सफ्ट नेपाल, एईडीए, डाइनेस्टी एयर, सहारा बिल्डर्स, इन्टिग्रेटेड सोलुसन, अल्टिच्युड एयर, सान सोजु, भाटभटेनी इन्टरनेशनल प्रालि, लामा एक्सकर्सन प्रालि, जावलाखेल गु्रप अफ इन्डिष्ट्रीज् (जेजीआई), विजय मोटर्स, विजडम ल सोलुसन्स, ब्याड ब्वाइज गु्रप, लियोन मोटर्स, प्रिमियर अर्गानिक्स र सालिकोको सहभागिता रहेको थियो।"
आयरल्यान्ड एविरुद्ध नेपाल एको रोमाञ्चक जित,"काठमाडौं : नेपाल एले आयरल्यान्ड एलाई ३ रनको रोमाञ्चक जित हात पारेको छ। टियु क्रिकेट मैदानमा टी२० शृंखलाअन्तर्गत अन्तिम खेलमा नेपाल ३ रनले विजयी भएको हो। नेपाल एले दिएको २१४ रनको लक्ष्य पछ्याएको आयरल्यान्ड एले निर्धारित ओभरको खेलमा ७ विकेट गुमाएर १२० रनमात्र बनायो। आयरल्यान्डका लागि गरेथ डेलानीले सर्वाधिक ६८ रन बनाए भने मोर्गन टोपिङले ६० रन बनाए। त्यस्तै ओपनर रोस अदिरले ३१ र फिओन ह्यान्डले २२ रन बनाए। अन्य खेलाडीले दोहोरो अंकको रन बनाउन सकेनन्। नेपाल एका लागि विपिन खत्रीले ३ विकेट लिए भने कमल सिंह ऐरी, नारायण जोशी र रसिद खानले एकएक विकेट लिए। त्यसअघि टस हारेर ब्याटिङ गरेको नेपालले निर्धारित ओभरको खेलमा ७ विकेट गुमाएर २१३ रन बनाएको हो। नेपाला लागि आरिफ शेखले इनिङ सम्हाल्दै सर्वाधिक ९७ रन बनाए। ४८ बलमा उनले ६ छक्का र ७ चौका प्रहार गर्दै अविजित रहे। त्यस्तै कमल ऐरी ७ बलमा १९ रन बनाउँदै अविजित रहे। आयरल्यान्ड एविरुद्धको पहिलो खेलमा शतक हानेका लोकेश बम ८ रन बनाएर पेभेलियन फर्किएका थिए। त्यस्तै देव खनालले ६, कप्तान विदोन भण्डारीले ११, आसिर अहमदले १९, पवन सर्राफले १३, रसिद खानले २४ रन बनाए। नेपालले यसअघि नै आयरल्यान्ड एविरुद्धको सिरिज गुमाएको थियो। आएरल्यान्ड एले पहिलो खेल २१ रन र दोस्रो खेल ४० रनले जितेको थियो। नेपाल एले आयरल्यान्ड एसँग पर्सी बुधबारदेखि एक दिवसीय शृंखला खेल्नेछ।"
होण्डाले नेपाली बजारमा भित्र्यायो एनएक्स २००,काठमाडौं : होण्डाले नयाँ बाइक एनएक्स २०० नेपाली बजारमा भित्र्याएको छ। एनएक्स २०० बाइकलाई सिटी राइडिंग र लामो दुरीको यात्रा दुवैका लागि उपयुक्त हुने कम्पनीको दाबी छ। यसको अपराइट पोजिसन र टायरको टफ ट्रेड प्याट्रनले आरामदायी यात्रा सुनिश्चित गर्ने कम्पनीको भनाइ छ। एनएक्स २०० मा उपलब्ध वाइन्ड भाइजर र एलइडी विंकरसहितको नकल कभरले सुरक्षा फिचरलाई बढाउनुको साथै बाइकलाई झनै आकर्षक बनाएको छ। लिक्युइड क्लियर डिजिटल मिटर र चालकलाई पायक पर्नेगरी चाबी हाल्ने ठाउँ ट्यांकीमै हुनु पनि एनएक्स २०० को अरु थप विशेषता रहेको पनि कम्पनीको दाबी छ। एनएक्स २०० मा रहेको फ्रन्ट ए बी एस सिस्टम र डूअल पेटल डिस्क ब्रेकले यात्रालाई चाहेको बेला रोक्न सक्ने क्षमता दिने छ। कम्पनीका अनुसार यसको शक्तिशाली ट्वर्क क्षमताले सहरी सयर सहज र लामो अफ्ठ्यारो यात्रा पनि रोमाञ्चक लाग्ने छ। १० वर्षसम्मको वारेन्टी प्याकेजमा हाललाई विभिन्न चार रङहरूमा उपलब्ध एनएक्स २०० को सुरुआती बिक्री मूल्य चार लाख ७९ हजार ९०० रुपैयाँ रहेको छ। कम्पनीले एनएक्स २०० को औपचारिक बिक्री चैत १५ गतेदेखि सुरु गरिसकेको छ। होण्डाका सम्पूर्ण आधिकारिक बिक्रेताबाट र आधिकारिक वेबपेजमार्फत खरिद या बुकिङ पिन गर्न सकिनेछ।
गुल्मीमा चैते धान रोपाइँको क्षेत्रफल घट्यो,"गुल्मी : गुल्मीका विभिन्न फाँटका किसानलाई यतिबेला चैते धान रोप्न भ्याइनभाइ छ। चैत महिना सुरु भएलगत्तै जिल्लाका किसान खेतमा बाली गाउँदै, हिलो खेल्दै धान रोप्नमै व्यस्त भेटिन्छन्। यहाँका किसानले चैते र वर्षे गरी वर्षमा दुई पटक धान खेती गर्दै आएका छन्। चैतको पहिलो सातादेखि रोप्न सुरु गरेको धान यो महिनाभर रोप्ने प्रचलन छ। असार महिनामा पाकेको धान भित्राएर पुन वर्षे धान रोप्ने परम्परा जिल्लामा विगतदेखि चलि आएको छ। यहाँका किसानले हंशराज, आपझोते, झोप्री, काठे, झिनुवा, सानो भट्टे, ठूलो भट्टे, कोदे, बडियारे, लहरेबडियारे, थापचिनी, गुडुरो, ढल्लोई, पाखे धान, रातो मार्सी धान, मार्सी नामको धान रोप्ने गर्दछन्। चैते धानको रुपमा स्थानीय मार्सी, सिएच ४५, चैते ५, हर्दिनाथ १ प्रजातिको बिउ रोप्ने रोपिन्छ। जिल्लाका अर्वेनी, कनौटा, छापचौर, लिम्घा, अस्लेवा, ज्वाङखैरेनी, साहाघाट, च्यामी फाँट, मजुवा, रुपाकोट, शान्तिपुर तलाफाँट इन्द्रेगौडा भुवाचिदि वामीटक्सार पौदी अरेवा भर्माचौर लगायत बडिघाट खोलाको आसपासका क्षेत्र, मालिका गाउँपालिकाको सिमलटारी, फूलबारी, सिर्सेनीको अग्लुङफेदी, पनाहाखोला र छल्दीको आसपासका क्षेत्र, चौरासीफाँट, हुलाके, घोडाहाफाँट, टारीफाँट, खर्जेङ, बोआफाँट, टाहाटिम, घिउबेसी, छम्दी, आसपासको क्षेत्रमा चैते धान खेती हुँदै आएको छ। पछिल्लो तीन वर्षयता गुल्मीमा चैते धान रोपाइँको क्षेत्रफल घट्दै गएको सरकारी तथ्याङ्कले देखाएको छ। आर्थिक वर्ष ०७७०७८ मा ३ सय ५२ हेक्टर क्षेत्रफलमा चैते धान खेती गरिन्थ्यो। तर,गत आर्थिक वर्ष ०७९८० मा आइपुग्दा रोपाइँ क्षेत्रफल घटेर ३ सय ४१ हेक्टर क्षेत्रफलमा धान खेती भइरहेको छ। यस वर्षमा ३ सय १९ हेक्टर क्षेत्रफलमा चैते धान खेती हुने कृषि ज्ञान केन्द्रले प्रक्षेपण गरेको छ। पछिल्लो समय बढ्दो सहरमा बसाइँसराइ, ग्रामीण क्षेत्रमा उत्पादन गर्ने जनशक्तिको कमि हुँदा बर्सेनि रोपाइँको क्षेत्रफल घट्दै गएको कार्यालय प्रमुख नवराज भण्डारीले बताए। हिउँदमा वर्षा पनि कम हुने भएकाले धानको खेतीमा गर्न थप समस्या बढ्दै गएको उनले बताए। जिल्लामा हाल हिउँदे र वर्खे धानखेती हुने क्षेत्रफल मध्ये ३ हजार ६ सय २६ क्षेत्रफमा वर्षभरि नै सिँचाइको व्यवस्था रहेको छ। ६ हजार ६ सय ९० क्षेत्रफल खेतमा आशिंक सिँचाइको व्यवस्था रहेको छ। यो वर्ष ३१९ हेक्टर क्षेत्रफलमा चैते धान रोपिने अनुमान छ। हालसम्म १७ प्रतिशत जग्गामा चैते रोपिएको छ। पछिल्लो तीन वर्षयता जिल्लामा धान उत्पादन घट्दै गएको कृषि ज्ञान केन्द्र गुल्मीले जनाएको छ। जिल्लामा सबैजसो ठाउँमा सिँचाइको पर्याप्त व्यवस्था नहुँदा किसानहरू आकाशे पानीमा भर पर्नुपर्ने बाध्यता छ। विभिन्न कारणले मानिसहरू बसाइँसराई गर्नाले उत्पादन गर्ने जनशक्ति नहुँदा खेती गर्ने क्षेत्रफल बर्सेनि घट्दै गएको पाइएको छ। हिउँदमा वर्षा नभएकाले चैते धानको खेती र उत्पादनमा कमी हुँदै गएको कार्यालयले जनाएको छ।"
"संसदमा आजपनि कांग्रेसको अवरोध, गृहमन्त्रीमाथि अनुसन्धान गर्न संसदीय समिति बनाउनुपर्ने माग","काठमाडौं : प्रतिनिधिसभा बैठकमा आज पनि नेपाली कांग्रेसले अवरोध जनाएको छ। बैठक सुरू हुनेवित्तिकै कांग्रेस सांसदहरूले आआफ्नो सिटबाट उठेर अवरोध जनाएका छन्। अवरोध पछि सभामुख देवराज घिमिरेले कांग्रेस सांसद प्रतिमा गौतमलाई समय दिएका छन्। उनले संसदमा गृहमन्त्री रवि लामिछानेबारे कांग्रेसले उठाएको विषयप्रति सरकार गम्भीर नभएको आरोप लगाइन्। संसददेखि सडकसम्म सहकारी ठगीको विषय छताछुल्ला हुँदा पनि सरकारले नसुनेझै गरेर बसेको भन्दै आपत्ती जनाइन्। गौतमले यसअघि पनि विभिन्न मन्त्रीमाथि आरोप लाग्दा अनुसन्धानका लागि मार्गप्रशस्त गरेको उदाहरण रहेको भन्दै गृहमन्त्रीले पनि आफूमाथिको आरोपको अनुसन्धानका लागि सहज वातावरण बनाउनुपर्नेमा जोड दिइन्। कांग्रेसले संसदीय छानबिन समिति गठनको माग राख्दा सत्तापक्ष डराएको उनको भनाइ छ। सहकारी ठगीमा मुछिएका गृहमन्त्री लामिछानेमाथि छानबिन गर्न संसदीय सुनुवाइ समिति नबनेसम्म संसदमा अवरोध कायम हुने बताइन्। 'सहकारीका बचतकर्ताहरूको बचत जोखिममा परेका छन्। संसददेखि सडकसम्म सहकारी ठगीको विषय छताछुल्ल भएको छ। छानबिन समिति बनाउने वातावरण सृजना गरौं। दोषी भए कारवाहीको दायरमा जानुहोला। दोषी भएन भने फेरि गृहमन्त्री भएर आउनुहोला। हामी स्वागत गर्नेछौं,'उनले भनिन्।"
महालेखापरीक्षक तोयम रायाविरुद्ध उजुरी दिन १० दिनको म्याद,काठमाडौं : महालेखापरीक्षकमा सिफारिस भएका तोयम रायाको संसदीय सुनुवाइ प्रक्रिया सुरू भएको छ। सोमबार नयाँ बानेश्वरस्थित संसद भवनको शंकर हलमा बसेको संसदीय सुनुवाइ समितिको बैठकले रायाविरुद्ध उजुरी दिन १० दिनको समय दिएको संघीय संसदका महासचिव पद्मप्रसाद पाण्डेले जानकारी दिए। आइतबार बसेको संवैधानिक परिषद्ले राष्ट्रिय तथ्यांक कार्यालयका सचिव रायाको नाम महालेखा परीक्षकको लागि सिफारिस गरेको हो। गत जेठ १० गते महालेखा परीक्षक टंकमणि शर्माको पदावधि सकिएपछि सो पद रिक्त थियो। संसदीय सुनुवाइपछि राष्ट्रपतिले महालेखा परीक्षक नियुक्त गर्ने संवैधानिक प्रावधान छ।
आयरल्याण्ड 'ए'विरुद्ध नेपाल 'ए' ले पहिला ब्याटिङ गर्दै,"काठमाडौं : आयरल्याण्ड 'ए'विरुद्ध टी ट्वान्टी अभ्यास खेलअन्तरगत तेस्रो खेलमा नेपालले पहिला ब्याटिङ गर्ने भएको छ। कीर्तिपुरस्थित त्रिवि क्रिकेट मैदानमा आयरल्याण्डका कप्तान निल रकले टस जितेर पहिला बलिङ गर्ने निर्णय लिएका हुन्। नेपाल एले यसअघि खेलेका दुवै खेलमा पराजित हुँदै शृङ्खलाको उपाधि गुमाइसकको छ ।आयरल्याण्डविरुद्धको पहिलो खेलमा २१ र दोस्रो खेलमा ६० रनले नेपाल पराजित भएको थियो। नेपाल ए टि २० टोली : विनोद भण्डारी (कप्तान), लोकेश बम, देव खनाल, पवन सर्राफ, आरिफ शेख, नारायण जोशी, बसिर अहमद, राशिद खान, सागर ढकाल, विपिन खत्री, कमल सिंह ऐरी, बेन्च : हेमन्त धामी, विकास आग्री, किरण ठगुन्ना, अर्जुन घर्ती"
उठीबासको चक्रव्यूहमा भुइँमान्छे,"वर्षा सुरु हुनै लाग्दा स्थानीय सरकार जुर्मुराएका छन्। तर, त्रासमा छन्, भूमिहीन सुकुम्बासी। भूमिहीन सुकुम्बासीको बास खोलाको किनार, कुलाको ढिक, जंगल र सडक छेउमा छ। त्यस ठाउँमा बस्नु उनीहरूको बाध्यता हो। त्यस्तै बाध्यता नेपालगन्ज बाँके साइरा टोलका ११ घर भूमिहीनको छ। स्थानीय सरकार, जिल्ला प्रशासन र प्रहरी कार्यालयमाथिको आदेश भन्दै भूमिहीनको छाप्रो उखेल्ने प्रयासमा छन्। यो कस्तो खालको विकासे मोडल हो ? मान्छेलाई उठीबास गराएर गरिने विकास। कसको लागि गरिदैछ विकास ? त्यो राज्यले गरेको विकासको नामको कुविकासको प्रयास। त्यो स्रोत सक्न गरिन लागेको बर्खे विकास हो। यसले न मानवलाई न्याय गर्छ। न प्रकृतिको, न अर्थको नै सही ठाउँमा सदुपयोग हुन्छ। स्थानीय सरकार गाउँगाउँको सिंहदरबार हो भनेर नै कुर्लियौं। तर स्थानीय सरकार नै भूमिहीन किसानका सामन्ती शासक बन्न खोजे। गाउँका राजा भएको हुँकार गर्न थाले। उनीहरूले भुइँमान्छेको समस्या बुझ्नुपर्ने ठाउँमा झन् घाँटी अठ्याउन थाले। उल्टै भूमिहीनलाई जग्गा कब्जा गरेर बसेको आरोप लगाए। यतिखेर नेपालगन्जका मुस्लिम, दलित, मधेसी समुदायका १ सय ४ जना कतिखेर उठ्नुपर्ने हो भन्ने त्रासमा छन्। २०८० फागुन १६ मा भूमिसुधार तथा मालपोत कार्यालय बाँकेद्वारा जिल्ला प्रशासन कार्यालय नेपालगन्ज र नेपालगन्ज उपमहानगरपालिकालाई बस्ती उठाउन सहजीकरण गर्न भन्दै पत्र आएको थियो। विगतका घटना क्रमलाई नियाल्दा पनि पटक पटक भूमिहीनकै बस्तीमा डोजर चले। आगो लागे। हात्ती लगाइयो र उठीबास गराइयो। राज्यका करोडांैको जग्गा कब्जा गरेर बसेका माफियाप्रति राज्यको कुनै नजर पर्दैन। साना झुपडीमा रात काट्न बाध्य भूमिहीनहरू राज्यको आँखामा भूमाफिया भए र उनीहरूको बास उजाड्न खोजिन्छ। भूमिहीनहरूले २०८० चैत १ मा आवास तथा भोगचलन संरक्षण सम्बन्धमा निवेदन र आफूसँग भएका प्रमाणसहित नेपालगन्ज उपमहानगरपालिकामा बुझाए। त्यसपछि २०८० चैत ६ गते जिल्ला प्रशासनमा बुझाउँदा बस्ती उठाउन छानबिन तथा समन्वय समिति बनिरहेको थियो। भूमिहीनले बस्ती नउठाउन अनुनयविनय गर्दा जिल्ला प्रशासन कार्यालयबाट बस्ती उठाउने र राख्ने कुरा माथिको आदेश भन्दै गैरजिम्मेवारी रूपमा प्रस्तुत भए। भूमिअधिकारबाट वञ्चितको पत्र जिल्ला प्रशासनले बुझेन। उल्टै कहिले उठ्नुपर्ने हो भन्ने त्रास लिएर फर्कनु पर्यो। सुकुम्बासीहरूको छुट्टै संसार कहाँ छ ? मेरो देश मेरो सरकार मेरो घर र म नेपाली भन्ने कुनै आभास नै गर्न पाएनन्। यो वर्गलाई नेपाली नागरिकता त दियो। नागरिक अधिकार दिन सकेन। यो व्यवस्थाले संविधान दियो। विश्वको उत्कृष्ट संविधान भनियो। तर संविधानमा भएका मौलिक हक अधिकारप्रति हेक्का छैन। उल्टै आधारभूत मानवअधिकारसमेतको हनन् हुँदै छ। २०८० फागुन ९ गते गृह मन्त्रालयले विज्ञप्ति जारी भयो। सर्कुलर बाँकेमा पनि आयो। बस्ती हटाउने पहिलो निशानामा भूमिहीन सुकुम्बासीहरू परे। भूमाफियाले अनाधिकृत रूपले प्रयोग गरेका सरकारी सार्वजनिक ऐलानी जग्गा र भूमिहीनको बासलाई एउटै परिभाषा दिएर बस्ती उठाउने प्रयास गरिँदैछ। किनकि शक्तिवालाहरूसँग त प्रशासन पनि थर्कमान छन्। त्यही भएर गृह मन्त्रालयको आदेश सुकुम्बासी बस्तीमा लादिँदै छ। जो बढी पीडित छ। शक्तिविहीन छ। त्यस्ता वर्गलाई जमिनदारहरूले पनि च्यापिरहेका छन्। कति त सुकुम्बासी बस्ती उठाएर जग्गा प्लटिङ गरेर बिक्री भएका छन्। भोग, शोक र रोगले ग्रस्त बनेका यी वर्ग अभावको भारीले थिचेको अवस्थामा आदेशको पालना भन्दै गरिबका घरमा डोजर चलाएर प्रशासन काम देखाउन तल्लीन छ। यो कस्तो विकास ? यो कस्तो शासन प्रणाली ? हरेक वर्ष यस्तै समयमा भूमिहीन सुकुम्बासी तथा अव्यवस्थितहरू माथि दमन गर्ने विकास। नीति वा नियत केमा खोट छ ? विकासका काम, सेवासुविधा अनुदानका काम सुरु गर्दा नीतिमा गरिबलाई केन्द्रमा राख्ने भनिन्छ। व्यवहारमा धनी, पुँजीपति हुने खाने वर्गलाई केन्द्रमा राखेर कार्यान्वयन हुन्छ। तर विकासको नाममा फेरि त्यही वर्ग विस्थापित हुुनुपर्छ। बेघरबार हुनुपर्छ। भोको बस्नुपर्छ। त्यसमा पनि प्राकृतिक विपत्ति हावाहुरी, वर्षात्, आगलागीजस्ता घटना हुने मौसममा उठीबासका घटना हुने गर्छन्। इतिहास नियाल्दा पनि भूमिको वितरण असमान छ। भूश्रमिकसँग खेती गर्ने माटो छैन। बास अड्याउने जमिन छैन। उनीहरू सधैं अन्यायमा छन्। आर्थिक, सामाजिक, राजनीतिक हिसाबले त अन्यायमा परे परे अब राज्यले पनि उनीहरूलाई नै अन्याय गरिरहेको छ। उनीहरूलाई उठीबास गराउने नीति लिएको छ। भूमिलाई पनि न्याय दिने, माटोलाई माया गर्ने माटौमै आश्रित मानिसलाई माटोको अग्राधिकार दिने नीति ल्याउने र कार्यान्वयन गर्नुपर्ने बेला भूमिहीन किसानलाई उठाउन नीति लिइन्छ। यो दृश्य देख्दा राज्य कसले सञ्चालन गरेको छ भन्ने प्रश्न उब्जिएको छ। सहर सौन्दर्यका नाममा सडक आश्रित ठेला गाडा हुत्याउने सरकारी, सार्वजनिक, ऐलानी जमिनमा बसेर दिन भरी अटो रिक्सा चलाएर साँझ बास बस्न आउने गरिबको बास उजाडिदिने ? बिना विकल्प हतारोमा गरिएको यस्तो कार्यले प्रमाणित हुन्छ कि सरकार उल्टो बाटोतिर हिँडिरहेको छ। सरकार दायित्वबाट पन्छिरहेको छ। यसरी स्थानान्तरण गर्दा उचित आधारभूत आवश्यकताको परिपूर्ति गरी पूर्वजानकारीसहित महिला, बालबालिका, सुत्केरी महिला, ज्येष्ठ नागरिकलाई विशेष ध्यानमा राखी सुरक्षित ठाउँमा स्थानान्तरण गरी बस्ती खाली गर्ने भन्ने छ। तर, सिमान्तकृत समुदाय र परिवार नै उठीबासको पहिलो प्राथमिकतामा पर्दै आए। यस्तो व्यवहारले बस्तीका भूमिपीडितहरू अब के गर्ने ? कहाँ गएर बस्ने ? कसरी आफ्नो बास जोगाउने भन्ने पिरलोमा छन्। मजदुरी गरेर पेट पाल्ने। खेती गर्ने भूमिहीनहरू जब वर्षात् सुरु हुन्छ। न्यायको खोजीमा भौतारिनु पर्ने बाध्यता छ। राज्यले विकास गर्दा सबै कुराको ध्यान देओस् र भूमिहीनलाई बिना विकल्प यसरी उठीबास गर्ने कार्य बन्द गरियोस्।"
रुसी सेनामा फसेका नेपालीलाई स्वदेश फर्काउन सरकार असफल : कांग्रेस,काठमाडौं : नेपाली कांग्रेसका सांसद प्रदीप पौडेलले सरकारले रुसमा जान श्रम स्वीकृति खुल्ला गर्ने निर्णय गरेको भन्दै आपत्ती जनाएका छन्। प्रतिनिधिसभाको सोमबारको बैठकको विशेष समयमा बोल्दै पौडेलले अहिलेको अवस्थामा रुस जान रोक लगाउनुपर्नेमा सरकारले नै श्रम स्वीकृत खुल्ला गरेको भन्दै आपत्ती जनाएका हुन् । मानवतस्करलाई अनुकूल हुनेगरी श्रम स्वीकृति दिनुमा गम्भीर स्वार्थ लुकेको उनको आरोप छ। उनले रुसी सेनामा रहेका नेपालीलाई स्वदेश फर्काउन सरकार असफल भएको भन्दै अन्तराष्ट्रिय समूदायसँग आग्रह गर्न सुझाव दिए । रुसी सेनामा रहेका नेपालीको संख्यामा बारेमा पनि सरकार वेखबर रहेको उनले बताए। नेता पौडेलले मृत्यु भएका नेपालीहरूका आफन्तको डीएनए परीक्षण गर्ने नाममा थप पीडा दिने काम भएको समेत बताए। पौडेलले नागरिकहरू पीडामा हुँदा परराष्ट्रमन्त्री देशमा नबस्ने र रुसमा रहेका नेपालीका विषयमा वेखबर हुन नमिल्ने भन्दै सरकारको ध्यान जान जरुरी रहेको धारणा व्यक्त गरे।
व्यापारीको मोबाइल र रकम लुट्ने घुमुवा प्रहरी पुर्पक्षका लागि जेल चलान,"जनकपुरधाम : धनुषामा एक व्यापारीको मोबाइल र दुई लाख रुपैयाँ लुटने दुई घुमुवाप्रहरी पूर्वपक्षका लागि कारागार चलान भएका छन् । जनकपुरधामका एक व्यापारीको ३१ थान मोबाइल र दुई लाख रुपैयाँ लुटेको आरोपमा जिल्ला अदालत धनुषाले जिल्ला प्रहरी कार्यालय धनुषामा कार्यरत दुई घुमुवा प्रहरीलाई पूर्पक्षका लागि सिन्धुली कारागार चलान गरेको हो । जिल्ला प्रहरी कार्यालय धनुषा मातहत सादा पोशाक घुमुवामा खटिएका प्रहरी सहायक हवल्दार दिपेन्द्र कुमार राज र प्रहरी जवान रोशन कुमार यादवले व्यापारीसँग मोबाइल खोसेर अपराधिक लाभ लिन खोजेको तथा व्यापारीलाई पक्राउ गरी शरीर बन्धक बनाएर राखेको आरोपमा जिल्ला अदालत धनुषाले कारागार चलान गरेको हो । जिल्ला अदालतका न्यायाधीश हरिकृष्ण श्रेष्ठको एक इजलाशले दुवैजनालाई पूर्पक्षका लागि कारगार चलान गरेको हो । धनुषाको सिमावर्ती क्षेत्र नगराईन नगरपालिका २ जटही भन्सार कार्यालय नजिकबाट गत फागुन ८ गते अपरान्ह ४ बजेतिर सन्तोष कुमार महतोलाई विभिन्न कम्पनीको मोबाइलसहित नियन्त्रणमा लिएको थियो । नियन्त्रणमा लिएर मोबाइल र मानिस दुवै छाडिदिने प्रलोभन देखाएर २ लाख रुपैयाँ माग गरी,रुपैयाँ समेत लिएर मोबाइल फिर्ता नदिइ झोलासहित मोबाइल र नगद लिएको गएको दायर आरोपपत्रमा उल्लेख छ । झोलासहित मोबाइल र बार्गेनिङ्गको रकम लिएर जनकपुरधाम उपमहानगरपालिका ७ वडा कार्यालयस्थित अञ्जनी माई कुटीको उत्तरतर्फबाट पानी पोखरीको डिलमा घाँस झारीभित्र लुकाईछिपाई राखेको अवस्थामा बरामद भएको थियो । अनुसन्धानको क्रममा लुकाएर राखिएको मोटु पत्लु लेखिएको व्यागमा उजूरीमा उल्लेख गरिएको ३१ थान मोबाइल र २ लाख रकम मध्ये ९५ हजार रुपैयाँ समेत बरामद भएको आरोप पत्रमा उल्लेख छ ।"
बीवाईडी एशिया प्यासिफिक २०२४ डिलर कन्फ्रेन्समा साइमेक्स इंक सम्मानित,"काठमाडौं : बीवाईडी एशिया प्यासिफिक २०२४ डिलर कन्फ्रेन्समा साइमेक्स इंक सम्मानित भएको छ। साइमेक्सले एसिया प्यासिफिक मेजर कन्ट्रिब्युसन डिष्ट्रिब्युटर अवार्ड र सेल्स कन्ट्रिब्युसन अवार्ड गरी दुई महत्वपूर्ण पुरस्कार पाएको छ। अपेक्षित थप उपलब्धि हासिल गर्दै र उल्लेखनिय बिक्री कार्यमा अगाडि बढ्दै साइमेक्स इंक एसिया प्यासिफिक क्षेत्रकै प्रमुख वितरक बन्न सफल भएको छ। अन्तर्राष्ट्रिय मञ्चहरूमा प्राप्त उल्लेखनिय उपलब्धिबाहेक साइमेक्स इंकले चीनको सियानमा नेपाल एनुअल डिलर्स मिट २०२४ समेत आयोजना गरेको छ। नेपालमा बीवाईडी डिलरहरूको बीचमा आपसी सहयोग बढाउन, ज्ञान आदानप्रदान गर्न र सहकार्यलाई बलियो बनाउनका लागि सो इभेन्टले एउटा प्लेटफर्मको कार्य गरेको विज्ञप्तिमा उल्लेख छ। सो अवसरमा साइमेक्सको सन् २०२४ को योजनामार्फत् यसको नेटवर्क विस्तारलाई प्रस्तुत गरिएको छ। हाल विभिन्न १५ स्थानमा बीवाईडी शोरुम सफलतापूर्वक स्थापना गरिएका छन्। थप ३ शोरुम स्थापित हुने क्रममा छन्। यसले बीवाईडी धेरै स्थानमा विस्तार हुन र नेपालभर रहेका ग्राहकको पहुँचमा रहन चाहेको प्रमाणित गर्दछ। साइमेक्स इंकले हाल विभिन्न स्थानमा २३ डीसी फास्ट चार्जर स्थापना गरेको छ भने थप विस्तारका क्रममा रहेका छन्। यसले कम्पनीको दिगो मोबिलिटीप्रतिको प्रतिबद्धतालाई प्रमाणित गरेको जनाइएको छ। हामी बीवाईडीबाट सम्मानित भएका छौ र यी प्रतिष्ठित पुरस्कार ग्रहण गरेका छौँ, साइमेक्स इंकका अध्यक्ष अनिल श्रेष्ठले भने, यो पहिचान हाम्रो टिमको कडा परिश्रम र समर्पणका साथै मूल्यवान ग्राहक र साझेदारहरूको अटुट समर्थनको प्रमाण हो। हामी नवप्रवर्तनतिर अगाडि बढ्ने, दिगोपन प्रवद्र्धन गर्ने र हाम्रा सबै सरोकारवालाहरूमा अनुपम मूल्य प्रदान गर्ने हाम्रो प्रतिबद्धतामा सदैव अडिग छौँ।"
रुसी सेनामा 'फसेका' आफन्तलाई तत्काल फिर्ताको माग गर्दै परिवारले गरे प्रदर्शन,"काठमाडौं : रुसी सेनामा 'फसेका' आफन्तको उद्दारको माग गर्दै काठमाडौंमा प्रदर्शन भएको छ। रुसी सेनामा भर्ना भएका परिवार र आफन्तहरूले सोमबार बिहान उद्दार,राहत र बेपत्ताहरूको अवस्थाबारे जानकारी गराउन माग गर्दै सिंहदरबार अगाडि प्रदर्शन गरेका हुन्। आफन्तको उद्दारको माग गर्दै प्रदर्शनमा उत्रिएका १२ जनालाई सिंहदरबारको दक्षिण गेटबाट प्रहरीले नियन्त्रणमा लिएको छ। उनीहरूले बेपत्ता भएकाहरूलाई स्वदेश फिर्ता गराइदिन र मृत्यु भएकाको परिवारलाई क्षतिपूर्ति उपलब्ध गराउन सरकारसँग माग गरेका छन्। रुसी सेनामा रहेका नेपालीहरुलाई स्वदेश फर्काउनुपर्ने, बन्दी बनाइएको रिहाइको पहल गर्दै उनीहरुले लगातार सरकारको ध्यानाकर्षण गराउँदै आएका छन् ।"
एक महिनामा भित्रिए १ लाख २८ हजार १६७ पर्यटक,"काठमाडौं : यस वर्षको मार्चमा नेपाल भित्रने विदेशी पर्यटक २८ दशमलव ९ प्रतिशतले बढेका छन् । नेपाल पर्यटक बोर्डका अनुसार गत वर्षको मार्च महिनाको तुलनामा यस वर्षको मार्चमा नेपाल भित्रने विदेशी पर्यटकको सङ्ख्या २८ हजार ७४१ ले वृद्धि भएको हो । गत वर्षको मार्चमा कूल ९९ हजार चार सय २६ विदेशी पर्यटक नेपाल भित्रिएकोमा यस वर्षको सोही अवधिमा एक लाख २८ हजार एक सय ६७ पर्यटक नेपाल आएका छन् । मार्चमा सबैभन्दा बढी भारतीय पर्यटक आएका छन् । भारतबाट सो अवधिमा ३० हजार छ सय ९८ पर्यटक नेपाल आएका छन् । चिनियाँ पर्यटकको सङ्ख्या भने १२ हजार ९३ छ । बोर्डका अनुसार सो अवधिमा अमेरिकाबाट १० हजार सात सय ७३ र बेलायतबाट सात हजार दुई सय ४१ जना, श्रीलङ्काबाट पाँच हजार सात सय ४१, जर्मनीबाट पाँच हजार दुई सय ५५, थाइल्याण्डबाट चार हजार तीन सय ४५, फ्रान्सबाट तीन हजार दुई सय ४० र म्यानमारबाट तीन हजार एक सय ३१ जना विदेशी पर्यटक नेपाल आएका छन् । क्षेत्रीय हिसाबले हेर्दा एसिया ९सार्क०बाट ४० हजार सात सय २७, एसिया (अन्य)बाट २८ हजार छ सय ४८, यू्रोपबाट २७ हजार पाँच सय ८२, ओसनियाबाट चार हजार सात सय ८० र क्यानडा र अमेरिकाबाट १२ हजार छ सय १४ जना पर्यटक नेपाल आएका छन् । यस वर्षको जनवरीमा ७९ हजार एक सय र फेब्रुअरीमा ९७ हजार चार सय २६ विदेशी पर्यटक नेपाल भित्रिएका थिए । सन् २०२३ को पहिलो तीन महिनामा दुई लाख २७ हजार सात सय ५५ जना विदेशी पर्यटक नेपाल भित्रिएकोमो सन् २०२४ को पहिलो तीन महिनामा तीन लाख चार हजार छ सय ९३ जना विदेशी पर्यटक नेपाल भित्रिएका छन् । जुन ३३ दशमलव ७८ प्रतिशतले बढी हो ।"
तनहुँ जलविद्युत् आयोजनाको मुख्य सुरुङ ब्रेक थ्रु,"काठमाडौं : निर्माणाधीन १४० मेगावाट जडित क्षमताको जलाशययुक्त तनहुँ जलविद्युत् आयोजनाको मुख्य सुरुङ ब्रेक थ्रु (छिचोलिएको) भएको छ। ऊर्जा, जलस्रोत तथा सिँचाइ सचिव गोपालप्रसाद सिग्देल र नेपाल विद्युत् प्राधिकरणका कार्यकारी निर्देशक एवं तनहुँ हाइड्रोपावर सञ्चालक समितिका अध्यक्ष कुलमान घिसिङले आइतबार संयुक्त रूपमा स्विच दबाएर विस्फोट गराएपछि मुख्य सुरुङ ब्रेक थ्रु भएको हो। ऋषिङ गाउँपालिका१ र व्यास नगरपालिका५ को सिमाना भएर बग्ने सेती नदीको पानीलाई प्रयोग गरी आयोजना निर्माण भइरहेको छ। आयोजनाको प्याकेज२ अन्तर्गत जलाशयको मुहान (इनटेक) बाट सुरु भई पेनस्टक पाइप रहने स्थानसम्मको १४ सय ९३ मिटर लामो सुरुङ ब्रेक थ्रु छ। मुख्य सुरुङको ब्यास ७४ मिटर रहनेछ। अब मुख्य सुरुङको कंक्रिट लाइनिङ गरिने छ। मुख्य सुरुङबाट गएको पानीलाई २ सय १३ मिटर लामो पेनस्टक पाइपमार्फत भूमिगत विद्युत्गृहमा खसाली विद्युत् उत्पादन गरिनेछ। सुरुङ ब्रेक थ्रु गर्न आयोजित समारोहमा सचिव सिग्देलले धेरै समयको अन्तरालपछि बन्न लागिरहेको जलाशययुक्त आयोजनाको हालको प्रगति आफूले सोचेभन्दा राम्रो रहेको बताए। सुक्खायामको विद्युत् माग र आपूर्तिको असन्तुलन हटाउन जलाशययुक्त प्रकृतिको तनहुँ आयोजनाको ठूलो योगदान र सहयोग रहने उनले बताए। उनले आयोजननाबाट विद्युत् उत्पादनपछि प्राप्त हुने बहाव र मादी नदीको पानीलाई प्रयोग गरी तल्लो तटीय क्षेत्रमा विकास गर्न लागिएको १२६ मेगावाटको तल्लो सेती जलविद्युत् आयोजनाको निर्माण छिट्टै अगाडि बढाइने बताए। मुख्य संरचनालाई तीन प्याकेजमा विभाजन गरी निर्माणाधीन आयोजनाको समग्र भौतिक प्रगति ५४ प्रतिशत रहेको छ। समग्र निर्माण २०८३ असारभित्र (सन् २०२६ मे) सक्ने लक्ष्य राखिएको छ। प्याकेज१ अन्तर्गत मुख्य बाँध निर्माणका लागि जग खन्ने र बाँध निर्माण अवधिसम्मका लागि नदी फर्काउनका लागि करिब ४० मिटर अग्लो अस्थायी कंक्रिट बाँध निर्माण कार्य धमाधम भइरहेको छ। आगामी असार दोस्रो साताभित्र जग खन्ने कार्य सम्पन्न गरी त्यसपछि जुलाई २४ बाट मुख्य बाँधको जग निर्माण सुरु गर्ने लक्ष्यका साथ काम भइरहेको छ। प्याकेज१ को समग्र भौतिक प्रगति २९ प्रतिशत रहेको छ। प्याकेज१ अन्तर्गत १ सय ४० मिटर अग्लो बाँध निर्माणका लागि सोङ दा कर्पोरेसन, भियतनामकालिका कन्स्ट्रक्सन नेपाल जेभीले गरिरहेको छ। आयोजनाको सुरुङ, विद्युत् गृह निर्माण र हाइड्रोमेकानिकल तथा इलेक्ट्रोमेकानिकल उपकरण आपूर्ति, जडान तथा सञ्चालनलगायतका प्याकेज२ को निर्माण कार्य सिनो हाइड्रो कर्पोरेसन, चीनले गरिरहेको छ। भूमिगत विद्युत्गृह खन्ने कार्य सम्पन्न गरी कंक्रिटिङ स्विजयार्ड निर्माण, पेनस्टक तथा विद्युत्गृहमा रहने उपकरण जडानलगायतका कार्यहरू भइरहेका छन्। टेलरेस निर्माण सम्पन्न भएको छ। यस प्याकेजको समग्र भौतिक प्रगति करिब ५५ प्रतिशत छ। प्याकेज३ अन्तर्गत दमौलीबाट चितवनको भरतपुरसम्म २२० केभीको डबल सर्किट प्रसारण लाइन निर्माणका केईसी इन्टरनेसनल भारतले गरिरहेको छ। ३४७ किमि प्रसारण लाइनमा पर्ने ९४ मध्ये ७६ टावरको जग हालिएको छ भने ६२ वटा खडा गरिएको छ। यस प्याकेजको समग्र निर्माण प्रगति ७२ प्रतिशत रहेको छ। आयोजनाको सामाजिक विकास कार्यक्रमअन्तर्गत तनहुँ जिल्लामा विद्युतीकरण गर्नका लागि प्राधिकरणको आयोजना व्यवस्थापन निर्देशनालयमार्फत तनहुँ ग्रामीण विद्युतीकरण तथा वितरण प्रणाली सुदृढीकरण परियोजना सम्पन्न भएको छ। यसअन्तर्गत स्थानीय रूपमा विद्युत् आपूर्तिका लागि घिरिङ गाउँपालिका४ र बन्दीपुर गाउँपालिका६ मा ३३११ केभीका दुई सबस्टेसन निर्माण गरी सञ्चालनमा ल्याइएको छ। उक्त सबस्टेसनसम्म विद्युत् पुयाउनका लागि ३३ केभी लाइन निर्माण गरिएको छ। तनहुँ जिल्लाको विद्युत् आपूर्तिलाई पर्याप्त, भरपर्दो र गुणस्तरीय बनाउन ट्रान्सफर्मर जडान र ११ केभी लाइन निर्माण गरिएको छ। सामुदायिक विकास कार्यक्रमअन्तर्गत आयोजना प्रभावित क्षेत्रमा हालसम्म शिक्षा, स्वास्थ्य, खानेपानी, सडक, नदी तटबन्द निर्माणलगायतका गरी ५६ परियोजना सम्पन्न भएका छन्। सात परियोजना निर्माणाधीन छन्। आयोजना प्रभावितको जीविकोपार्जन तथा आयाआर्जन वृद्धिका लागि सीपमूलक तालिम सञ्चालन गरिएको छ। कम्पनीको पुँजी संरचना तथा वित्तीय व्यवस्थापन आयोजनाको कुल लागत (प्रसारण लाइन, ग्रामीण विद्युतीकरण तथा निर्माण अवधिको ब्याजसमेत) ५० करोड ५० लाख अमेरिकी डलरका लागि एडीबीले १५ करोड, जापान अन्तर्राष्ट्रिय सहयोग नियोग (जाइका)ले १८ करोड ४० लाख, युरोपियन लगानी बैंकले ८ करोड ५० लाख र नेपाल सरकारनेपाल विद्युत् प्राधिकरणले ८ करोड ६० लाख डलर बेहोेर्ने गरी वित्तीय व्यवस्थापन गरिएको छ।"
"काठमाडौं,पोखराबाट चीनका विभिन्न सहरमा थप उडान सञ्चालन गर्न चीन सकारात्मक : परराष्ट्रमन्त्री","काठमाडौं : उपप्रधानमन्त्री एवं परराष्ट्रमन्त्री नारायणकाजी श्रेष्ठले चीन भ्रमण महत्वपूर्ण र सफल भएको बताएका छन्। त्रिभुवन अन्तर्राष्ट्रिय विमानस्थलमा आयोजित पत्रकार सम्मेलनमा परराष्ट्रमन्त्री श्रेष्ठले आफ्नो भ्रमणले दुई देशबीचको आपसी सदभाव, सम्मान र विश्वासलाई थप सुदृढ बनाउने विश्वास व्यक्त गरे। उनले काठमाडौं र पोखरा तथा चीनका विभिन्न सहरबीच थप उडानहरू सञ्चालनमा ल्याउन दुवै पक्ष सहमत भएको बताए। यसले दुई देशबीचको व्यापार र जनस्तरको सम्बन्ध विस्तार गर्न तथा नेपालमा थप चिनियँ पर्यटक भित्र्याउन सहयोग पुग्ने विश्वास व्यक्त गरे। परराष्ट्रमन्त्री श्रेष्ठले बेल्ट एन्ड रोड इनिसिएटिभको कार्यान्वयनका योजनालाई अन्तिम रुप दिइ कार्यान्वयन गर्नेबारे छलफल भएको बताए। यसैगरी नेपालको कृषि क्षेत्रको उत्पादकत्व बढाउनका लागि आवश्यक पुँजी र प्रविधि उपलब्ध गराउन चिनियाँ पक्ष सकारात्मक रहेको उनको भनाइ छ। उनले आगामी २८२९ अप्रिल मा काठमाडौंमा आयोजना हुने तेस्रो नेपाल लगानी सम्मेलनमा सरकारी तथा निजी क्षेत्रका चिनियाँ लगानीकर्ताहरूको बढीभन्दा बढी सहभागिताका लागि अनुरोध गरेको बताए। यसमा उच्चस्तरीय चिनियाँ नेतृत्वले उक्त उम्मेलनमा सहभागिताका लागि चिनियाँ लगानीकर्ताहरूलाई प्रोत्साह गर्ने प्रतिबद्धता जनाए। चीनका परराष्ट्रमन्त्री वाङ यीको निमन्त्रणामा यही चैत ११ देखि १९ गतेसम्म नेपाली प्रतिनिधिमण्डलको नेतृत्व गर्दै परराष्ट्रमन्त्री श्रेष्ठ चीन गएका थिए।"
खेलकुदले चर्चा राजनीतिमा सफलता,"काठमाडौं : खेलकुदमा चर्चा बटुलेर राजनीतिमा सफल हुने व्यक्तिमध्येका एक हुन्, बाबुलाल सुब्बा। विगत ३२ वर्षदेखि खेलकुदमा निरन्तर क्रियाशील सुब्बाले पछिल्लो समय सफल जनप्रतिनिधिको परिचय बनाएका छन्। खेलकुदसँगै राजनीतिलाई सँगसँगै अगाडि बढाइरहेका उनी मेचीनगर नगरपालिका वडा नम्बर १४ का अध्यक्ष हुन्। मार्सल आर्ट्सको रहरले खेलकुदमा तत्कालीन दुवागढी गाविसका सुब्बालाई मार्सल आर्ट्स खुब मन पथ्र्यो। उनी चलचित्रमा फाइटको दृश्य आउना साथ रोमाञ्चित हुन्थे। टेलिभिजन र ठूलो पर्दामा यस्तो दृश्य चलिरहँदा आफूले पनि एक दिन यस्तै कला देखाउँछु भन्ने अठोट लिन्थे। बाबुलाल विद्यालय जाँदा र फर्कंदा गाउँको चौरमा चलचित्रको दृश्यजस्तै फाइट खेलिरहेको देख्थे। उनीहरूको कलाकौशल र चर्चिकलालाई एक टकले हेरिरहन्थे। आफूले कहिले खेल्ने होला भनेर आफैलाई प्रश्न गर्थे। उनी विद्यालय जाँदा र फर्किंदा टक्क रोकिन्थे र अरुले खेलेको हेरिरहन्थे। यो कुरा धेरै पछि छिमेकका गुणरत्न थापाले थाहा पाए। उनले बाबुलाललाई उनीहरूले जस्तै खेल्ने हो भनेर सोधे। गुणरत्नको कुरा सुन्नासाथ बाबुलालको मुहारमा खुसी भरियो। उनले बाल सुलभमा खेल्ने हो भन्दै दौडिए। गुणरत्न झापा जिल्ला खेलकुद विकास समितिका कर्मचारी थिए। उनले तेक्वान्दो प्रशिक्षक हरि भुजेलको तेक्वान्दो डोजाङमा लगेर उनको भर्ना गरिदिए। त्यतिबेला झापामा तेक्वान्दोको मात्रै प्रशिक्षण हुन्थ्यो। त्यसैले बाबुलाल पनि तेक्वान्दोमै भर्ना भएका थिए। त्यसपछि अरू खेलाडीसँगै बाबुलालले प्रशिक्षण गर्न थाले। २०४८ सालदेखि तेक्वान्दो खेल्न थालेका उनले २०५५ सालमा प्रथम डान ब्ल्याकबेल्ट उतीर्ण गरे। यसबीचमा उनले विभिन्न प्रतियोगितामा पनि प्रतिस्पर्धा गरे। अन्तर डोजाङ, अन्तर जिल्ला र अञ्चलस्तरीय प्रयिोगितामा सहभागिता जनाए। उनले केही अन्तर्राष्ट्रिय प्र्रतियोगितामा पनि प्रतिस्पर्धा गरे। सन् २०१९ मा दक्षिण कोरियामा आयोजना भएको वल्र्ड पिस तेक्वान्दो फेस्टिभलमा उनले दुई स्पर्धा प्रतिस्पर्धा गरेका थिए। एकल पुम्सेमा कांस्य पदक जितेका उनले ब्याककिकमा भने रजत पदक जितेका थिए। यही प्रतियोगितामा उनले अस्मिता सुब्बाको प्रशिक्षकको भूमिका निर्वाह गरेका थिए। यसैगरी सन् २०१९ मै थाइल्यान्डमा आयोजना भएको दोस्रो थानपा इन्टरनेसनल तेक्वान्दो च्याम्पियनसिपमा ४५ वर्षमाथिको एकल पुम्सेमा स्वर्ण पदक जितेका उनले सन् २०२३ मा संयुक्त अरब इमिरेट्सको फुजराहमा सम्पन्न तेक्वान्दो च्याम्पियनसिपमा टिम व्यवस्थापकको भूमिका निर्वाह गरेका थिए। प्रथम डान ब्ल्याकबेल्ट उत्तीर्ण गरेपछि बाबुलालले सक्रिय खेलाडी जीवनसँगै प्रशिक्षण यात्रा पनि सुरु गरेका थिए। २०५५ सालमा ढुवागढी डोजाङ स्थापना गरे। जुन डोजाङ झापाकै दोस्रो पुरानो डोजाङ हो। पछिल्लो समय भने उनी दुवागढीसँगै मेचीनगर डोजाङमा पनि निःशुल्क प्रशिक्षण गराउँदै आएका छन्। राजनीति र प्रशिक्षण सँगसँगै बाबुलाल २०५५ सालदेखि नै राजनीतिमा होमिएका थिए। माओवादी निकटको क्रान्तिकारी विद्यार्थी संगठनको सदस्यका रूपमा उनले राजनीतिमा पाइला राखेका थिए। विद्यार्थी संगठनबाट राजनीतिक यात्रा थालेका उनले दुवागढीको कमान्डरसँगै अध्यक्षको भूमिका पनि निर्वाह गरे। उनी आवद्ध पार्टीले भूमिगत रूपमा सशस्त्र द्वन्द्व चलाए पनि बाबुलाल धेरै समय भूमिगत बस्नु परेन। खेलकुदमा पनि लागेका कारण उनलाई सुरक्षाफौजले चासो दिँदैन थियो। २०५९ मा भने उनी माओवादीमा संलग्न रहेको कुरा सुरक्षाफौजले थाहा पायो। त्यसपछि मध्यरातमा उनको घरमा सुरक्षाफौजले घेरा हाल्यो। उनी त्यो घेरा तोडेर भाग्न सफल भए। त्यसपछि करिब एक वर्ष भूमिगत रुपमा पार्टीको काम गरे। माओवादी शान्तिपूर्ण राजनीतिमा आएपछि बाबुलाल २०६३ मा दुवागढीको पार्टी अध्यक्ष भए। १० वर्ष दुवागढीको अध्यक्ष बनेका उनी २०७४ देखि मेचीनगर नगरपालिकाको सहइन्चार्ज छन्। २०७९ वैशाख ३० गते भएको स्थानीय तहको निर्वाचनमा उनी मेचीनगर नगरपालिकाको वडा नम्बर १४ को अध्यक्षमा निर्वाचित भएका थिए। राजनीतिमा सक्रिय भए पनि उनले दुवै डोजाङमा नियमित रुपमा प्रशिक्षण गराउँदै आएका छन्। एउटा डोजाङमा बिहान प्रशिक्षण गराउँछन् भने अर्को डोजाङमा बेलुका। दुवै डोजाङमा साढे दुई सय जनाले नियमित प्रशिक्षण गर्दै आएका छन्। आफ्नो समय व्यवस्थापन गर्ने हो भने राजनीति, समाजसेवा र खेलकुदलाई अगाडि बढाउन सकिन्छ। यसकालागिआफूमा इच्छाशक्ति हुनुपर्छ, बाबुलाल भन्छन्। छैटौं डान ब्ल्याकबेल्ट बाबुलाल झापा जिल्ला तेक्वान्दो संघका अध्यक्ष पनि हुन्। उनी राष्ट्रिय निर्णायक पनि हुन्। विभिन्न प्रतियोगितामा उनले निर्णायकको भूमिका पनि निर्वाह गर्दै आएका छन्। सामाजिक काममा पनि सक्रिय बाबुलाल सुब्बा खेलकुद र राजनीतिसँगै सामाजिक काममा पनि उत्तिकै सक्रिय रहँदै आएका छन्। पछिल्लो समय जनप्रतिनिधिका रुपमा सामाजिक काममा सक्रिय उनी त्यसअघि पनि सदैव समाज सेवामै सक्रिय हुन्थे। स्थानीय स्तरमा हुने विभिन्न सामाजिक काममा सक्रिय सहभागिता जनाउँदै आएका थिए। अन्तर्राष्ट्रिय खेलाडी उत्पादन गर्ने लक्ष्य बाबुलाल खेलकुदमा लागेको तीन दशक नाघिसक्यो। त्यसैले उनी चाहेर पनि खेलकुदबाट अलग हुन नसक्ने बताउँछन्। उनी आफूले सकुञ्जेल खेलाडी उत्पादनको काम गरिरहने बताउँछन्। खेलकुद मेरो अभिन्न अंग बनिरहेको छ। यसबाट चाहेर पनि अलग हुन सक्तिनँ, उनी भन्छन्, अब अन्तर्राष्ट्रिय खेलाडी उत्पादनमा केन्द्रित हुन्छु। आफ्नो खेलाडीले भोलिका दिन एसियाली र ओलम्पिक खेलकुद खेलेको हेर्ने इच्छा छ। उनको प्रशिक्षणमा अस्मिता सुब्बाले थाइल्यान्ड र दक्षिण कोरियामा भएको प्रतियोगितामा प्रतिस्पर्धा गर्दै पदक पनि जितेकी थिइन्। पुम्से विधामा प्रतिस्पर्धा गरेकी अस्मिताले थाइल्यान्डमा स्वर्ण र दक्षिण कोरियामा कांस्य पदक जितेकी थिइन्। अरु खेलाडीले पनि विभिन्न राष्ट्रिय प्रतियोगितामा उत्कृष्ट नतिजा ल्याइरहेका छन्। बाबुलालले डोजाङ स्थापनादेखि नै खेलाडीलाई निशुल्क प्रशिक्षण गराउँदै आएका छन्। उनको डोजाङमा आर्थिक रुपमा विपन्न र लोपोन्मुख जातिका धेरै जनाआउने भएकाले पनि उनले कसैसँग शुल्क लिएका छैनन्। मेरा अधिकांश खेलाडी लोपोन्मुख जाति राजवंशी, सन्थाल, ब्रिजा, सोरेज, मेचेसँगै विभिन्न दलित बालबिालिका छन्। लोपोन्मुख र विपन्न विद्यार्थीसँग शुल्क लिनै मनले मानेन, उनी भन्छन्, सकेसम्म आफैले उनीहरूलाई सहयोग गर्दै आएको छु।"
"प्रतिनिधिसभा बैठक बस्दै, यस्ता छन् एजेण्डा","काठमाडौं : संघीय संसदअन्तरगत प्रतिनिधिसभा बैठक बस्दैछ। बैठक बिहान ११ बजेका लागि बोलाइएको संघीय संसदका महासचिव पद्म प्रसाद पाण्डेले जानकारी दिए। बैठकमा सभामुख देवराज घिमिरेले राष्ट्रपति कार्यालयको प्राप्त विधेयक प्रमाणीकरण सम्बन्धी पत्रको व्यहोरा पढेर सुनाउने कार्यसूची रहेको छ। उद्योग,वाणिज्य तथा आपूर्ति मन्त्री दमोदर भण्डारीले राष्ट्रिय सभामा उत्पत्ति भएको 'विधुतीय व्यापार विधेयक २०८० माथि विचार गरियोस्'भन्ने प्रस्ताव प्रस्तुत गर्ने कार्यसूची छ।"
"बजेट लेखन सुरु, अत्यावश्यकबाहेक भेटघाट बन्द","काठमाडौं : अर्थ मन्त्रालयले आगामी आर्थिक वर्ष २०८१०८२ का लागि बजेट मस्यौदा लेखनको काम सुरु भएको जनाएको छ। मन्त्रीसहित सबै कर्मचारी बजेट निर्माणमा केन्द्रित हुनुपर्ने भएकाले मन्त्रालयले अत्यावश्यकबाहेक भेटघाटका लागि नआइदिन आग्रह पनि गरेको छ। अर्थमन्त्री वर्षमान पुन अनन्तले शुक्रबार सहसचिव धनिराम शर्मा नेतृत्वमा बजेट मस्यौदा लेखन समिति गठन गरेका थिए। समितिमा सहसचिचवहरु रितेशकुमार शाक्य, महेश आचार्य, रामप्रसाद आचार्य, ईश्वरी अर्याल र पार्वती शर्मा सदस्य छन्। समितिले गठन भएको भोलिपल्टै शनिबार अर्थमन्त्री पुनबाट आवश्यक निर्देशन लिएर बजेट लेखनको काम थालिसकेको मन्त्रालयल जनाएको छ। मन्त्रालयका प्रवक्ता एवं सहसचिव उत्तरकुमार खत्रीले बजेट निर्माणसँग सम्बन्धित सरोकारवालालाई पनि पहिल्यै समय लिएर मात्र आइदिन आग्रह गरेका छन्। बजेट निर्माणको समयमा बिहानदेखि राति अबेरसम्म कर्मचारीले काम गर्नुपर्ने हुन्छ। अनावश्यक भिडभाड हुँदा काम प्रभावित हुन्छ, खत्रीले भने, तर, सबै भेटघाट बन्द गरिएको होइन। भेट्नैपर्ने सरोकारवालाहरुलाई पहिल्यै समय लिएर मात्र आइदिन आग्रह गर्न चाहन्छु। खत्रीले सम्बद्ध मन्त्रालय तथा महत्वपूर्ण सरकारी निकाय, निजी क्षेत्रको प्रतिनिधि संस्थाका व्यक्तिहरु, दातृ निकायका प्रतिनिधिलाई समय लिएर मात्र भेट्न आइदिन भने। लोकतन्त्रमा सबै सरकारी निकाय जनताका लागि खुला हुने स्पष्ट गर्दै खत्रीले कामको चाप र संवेदनशीलताका कारण बजेट निर्माण अवधिभर भेटघाटको स्वरुपमा परिवर्तन गरिको बताए। यसबाट पर्न जाने असरप्रति मन्त्रालय क्षमाप्रार्थी रहेको पनि उनले उल्लेख गरे। २०७२ मा जारी नेपालको संविधानमा हरेक वर्ष १५ जेठमा गणतन्त्र दिवसका दिन पारेर अर्थमन्त्रीले संघीय संसदमा आगामी आर्थिक वर्षको बजेट प्रस्तुत गर्ने बाध्यकारी व्यवस्था छ। सरकारले बजेट निर्माणको कार्यतालिकामा हेरफेर गर्दै यो वर्ष बजेटका सिद्धान्त र प्राथमिकता संसदमा पेस गरिसकेको छ। तत्कालीन अर्थमन्त्री प्रकाशशरण महतले गत १४ फागुनमा प्रतिनिधि सभा र राष्ट्रियसभामा प्रस्तुत गरेको आर्थिक वर्ष २०८८२ को विनियोजन विधेयकका सिद्धान्त र प्राथमिकता प्रस्तुत गरेका थिए। वर्तमान अर्थमन्त्री वर्षमान पुनले सोही प्रस्तावमा सांसदहरुले उठाएका प्रश्नको जवाफ दिएसँगै दुवै सदनले बजेटका सिद्धान्त र प्राथमिकता पारित गरिसकेका छन्।"
नेपाल एले आज आयरल्यान्ड एसँग तेस्रो टी२० खेल्दै,"काठमाडौँ : नेपाल एले अभ्यास खेलमा आयरल्यान्ड एसँग तेस्रो टी२० क्रिकेट खेल्दैछ । उक्त खेल कीर्तिपुरस्थित त्रिभुवन विश्वविद्यालयको क्रिकेट मैदानमा दिउँसो १ बजे सुरु हुनेछ । नेपाल एले यसअघि खेलेका दुवै खेलमा पराजित हुँदै शृङ्खलाको उपाधि गुमाइसकको छ । आयरल्यान्ड एसँग नेपाल ए पहिलो खेलमा २१ रनले तथा दोस्रो खेलमा ४० रनले पराजित भएको थियो । शुक्रबार पहिलो खेलमा नेपाल एले लोकेश बमले शतकीय पारी खेले पनि नेपाली टोली विजयी हुन भने सकेन् । आयरल्याण्डले दुई सय २३ रनको चुनौती दिए पनि नेपालको पारी १९ दशमलव तीन ओभरमा दुई सय एक रनमा समेटियो । नेपालका लागि बमले ५६ बल खेल्दै नौ चौका र आठ छक्काको मद्दतमा एक सय ६ रन बनाएका थिए । यस्तै आशिफ शेखले ४९ रन बनाए । आयरल्यान्ड एसँगको पहिलो खेलमा बलिङतर्फ भने नेपाल ए का कमलसिंह ऐरीले तीन तथा सागर ढकाल र आरिफ शेखले एक एक विकेट लिएका थिए । यस्तै शनिबार भएको दोस्रो अभ्यास खेलमा आयरल्यान्ड एले नेपाल एसामु जितका लागि दुई सय २५ रनको लक्ष्य प्रस्तुत गरेको थियो । नेपाल एले १७ दशमलव पाँच ओभरमा सबै विकेट गुमाउँदै एक सय ८४ रन मात्र बनाउन सक्यो । उक्त खेलमा ब्याटिङतर्फ देव खनालले ४७, बसिर अहमदले २७, बिनोद भण्डारीले २६ र लोकेश बमले २५ रन बनाए । बलिङतर्फ भने सो खेलमा नेपाल एका सागर ढकालले तीन तथा कमलसिंह ऐरी र पवन सर्राफले एक एक विकेट लिए । दुवै खेलमा नेपाल एले सुरुआती ब्याटिङ उत्कृष्ट गरेपनि मध्यक्रम र तल्लोक्रम चल्न नसक्दा हार बेहोर्नु परेको हो । मध्यक्रम र तल्लोक्रमका ब्याटरले सम्हालिएर खेल्न नसक्दा आयरल्यान्ड एसँगको शृङ्खला नेपालएले गुमाउन पुगेको हो । नेपाल एले आयरल्यान्ड एसँग बुधबारदेखि तीन एकदिवसीय सिरिज खेल्नेछ । रासस"
आरिफ शेखको अर्धशतकमा नेपाल एले आयरल्यान्ड एलाई दियो २१४ रनको लक्ष्य,"काठमाडौं : नेपाल एले आयरल्यान्ड एलाई २१४ रनको लक्ष्य प्रस्तुत गरेको छ। टियु क्रिकेट मैदान टस हारेर ब्याटिङ गरेको नेपालले निर्धारित ओभरको खेलमा ७ विकेट गुमाएर २१३ रन बनाएको हो। नेपाला लागि आरिफ शेखले इनिङ सम्हाल्दै सर्वाधिक ९७ रन बनाए। ४८ बलमा उनले ६ छक्का र ७ चौका प्रहार गर्दै अविजित रहे। त्यस्तै कमल ऐरी ७ बलमा १९ रन बनाउँदै अविजित रहे। आयरल्यान्ड एविरुद्धको पहिलो खेलमा शतक हानेका लोकेश बम ८ रन बनाएर पेभेलियन फर्किएका थिए। त्यस्तै देव खनालले ६, कप्तान विदोन भण्डारीले ११, आसिर अहमदले १९, पवन सर्राफले १३, रसिद खानले २४ रन बनाए। नेपालले यसअघि नै आयरल्यान्ड एविरुद्धको सिरिज गुमाएको थियो। आएरल्यान्ड एले पहिलो खेल २१ रन र दोस्रो खेल ४० रनले जितेको थियो। नेपाल एले आयरल्यान्ड एसँग पर्सी बुधबारदेखि एक दिवसीय शृंखला खेल्नेछ।"
बेलायती बालबालिकाको प्रश्नः मैले कहिले स्मार्टफोन पाउँछु ?,"लन्डन : मैले कहिलेदेखि स्मार्टफोन चलाउन पाउँछु ? बेलायतका अधिकांश बालबालिकाको प्रश्न हो। यो प्रश्नले आम अभिभावकलाई सताउने गरेको छ। स्मार्टफोनले बालबालिकाको दिमागमा असर पर्ने विभिन्न अध्ययनले देखाएको छ। त्यसैकारण बेलायतका अधिकांश अभिभावक बालबालिकालाई स्मार्ट फोनबाट टाढा राख्न चाहन्छन्। तर, यसका लागि निकै संघर्ष गर्नु परिरहेको उनीहरूको भनाइ छ। तीन बच्चाकी आमा डेजी ग्रीनवेल आफ्ना बालबच्चालाई विद्यालय पुर्याउन जान्छिन्। जहाँ अधिकांश बालबालिकाले अभिभावकसँग स्मार्ट फोन बारे प्रश्न गरिरहेका हुन्छन्। ग्रीनवेलकी साथीका ११ वर्षीय छोराले पनि स्मार्टफोन माग्ने गरेका छन्। ग्रीनवेलको साथीको बच्चाको कक्षाका तीन बालबालिकाले स्मार्टफोन प्रयोग गरेको पाइएको थियो। ग्रीनवेलले इन्स्टाग्राममा लेखेकी छिन्, अरू अभिभावकसँगको कुराकानीले मलाई आतंकित तुल्याएको छ। म मेरो बच्चालाई त्यस्तो सामान दिन चाहन्न, जसले उनको मानसिक स्वास्थ्य बिगार्नुका साथै उनलाई कुलतमा फसाउँछ। स्मार्ट फोनबारे पूर्वी इंग्ल्यान्डको उडब्रिजका एक पत्रकारले टिप्पणी लेखेका छन्, तर मलाई के पनि थाहा छ भने बालबालिकालाई स्मार्ट फोन नदिए त्यसको दबाब व्यापक हुन्छ। उडब्रिजको टिप्पणी लगत्तै धेरै अभिभावकले स्मार्टफोनको प्रयोगबाट हुनसक्ने असरका बारेमा एकपछि अर्को धारणा सार्वजनिक गरेका छन्। खासगरी बालबच्चाहरूले स्वतन्त्र रूपमा यस्ता डिभाइस चलाउन पाए उनीहरू अनलाइन बुलिङ, तनाब र हानिकारक सामग्रीबाट प्रताडित हुने अभिभावकहरूको टिप्पणी छ। बढ्दो साइबर अपराध वृद्घिले बालबालिकामा मानसिक तनाव उत्पन्न हुने देखेर ग्रीनवेल र उनका साथी क्लेयर रेनोल्ड्सले स्मार्टफोन फ्री चाइल्डहुड नामको सचेतना अभियान सञ्चालन गरे। अभिभावकको अनुभव समेतलाई आधार मानेर गरिएको विज्ञहरूको एक अनुसन्धानले बालबच्चाले स्मार्टफोन माग्दा अभिभावक चिन्तित हुने गरेको देखाएको छ। कतिपय अभिभावकले भने आफूहरू बालबच्चाका अघिल्तिर निरीह हुने गरेको गुनासो गरेका थिए। फोन दिँदा पनि सुरक्षामा ध्यान दिनुपर्ने उनीहरूको तर्क छ। बेलायतका शिक्षामन्त्री डेमियन हिन्ड्सले संसदीय समितिमा बोल्दै ११ वा १२ वर्ष उमेरका सबैजसो बालबालिकाले मोबाइल फोन राख्ने गरेको बताएका थिए। वास्तवमै स्मार्टफोनले बालबालिकाको मनमा ठूलो असर गर्ने अमेरिकी सामाजिक मनोवैज्ञानिक जोनाथन हेड्टद्वारा भर्खरै प्रकाशित पुस्तक द एन्क्सियस जेनेरेसनमा उल्लेख छ। बालबालिकामा फोनको प्रयोगले भविष्यमा मानसिक रोगको समस्या बढ्ने र यसलाई कम गर्नका लागि बालबालिकालाई स्मार्टफोनबाट टाढा राख्नुपर्ने उनको भनाइ छ। स्मार्टफोनको पूर्ण रूपान्तरण सन् २०१० र सन् २०१५ को बीचमा भएको थियोे र जसले गर्दा बालबालिकाको मनमा ठूलो परिवर्तन आएको पुस्तकमा उल्लेख छ। स्नातक अध्ययनरत विद्यार्थी डिप्रेसनमा जानुको मुख्य कारण स्मार्टफोन नै हो, अमेरिकी कलेज हेल्थ एसोसिएसनले भनेको छ। १४ वर्षभन्दा कम उमेरका बालबालिकालाई स्मार्टफोन र १६ वर्षभन्दा कम उमेरका बालबालिकालाई सामाजिक सञ्जालबाट टाढा राख्नुपर्ने जोनाथन हेड्टले बताए। यसका लागि अभिभावकले मिलेर काम गर्नुपर्ने उनको धारणा छ।"
"आयरल्याण्ड 'ए'विरुद्ध नेपालको खराब प्रदर्शन, चार विकेट गुम्यो",काठमाडौं : आयरल्याण्ड 'ए'विरुद्ध टी ट्वान्टी अभ्यास खेलअन्तरगत तेस्रो खेलमा नेपाल 'ए' ले खराब प्रदर्शन गरेको छ। कीर्तिपुरस्थित त्रिवि क्रिकेट मैदानमा टस हारेर ब्याटिङको निम्तो पाएको नेपालले ८८ रन जोड्दा ४ विकेट गुमाएको हो। नेपालको सुरूवात नै राम्रो हुन सकेन। ८ रन जोडेर पहिलो विकेटका रुपमा लोकेश बम आउट भए। त्यसपछि ७ बलमा ६ रन जोडेर देव खनाल र ८ बलमा ११ रन जोडेर क्याप्टेन विनोद भण्डारी आउट भए। नेपालले बसिर अहमदलाई चौथो विकेटका रुपमा गुमायो। अहमदले २१ बलमा १९ रन जोडेर आउट भए। अहिले क्रिजमा आरिफ सेफ र पवन सराफ छन्।
इलेक्ट्रिक एसयुभीको इन्टेलिजेन्स र लक्जरीमा नयाँ मापदण्ड स्थापित गर्ने दिपल एस ७ सार्वजनिक,"काठमाडौं : नेपालका लागि चांगानको आधिकारिक बिक्रेता एमएडब्लु वृद्धि अटोकर्प प्रालिले नेपाली इभी क्षेत्रलाई रुपान्तरण गर्ने इन्टेलिजेन्ट र लक्जरियस इलेक्ट्रिक एसयुभी दिपल एस ७ सार्वजनिक गरेको छ। यसको ट्यागलाइन टच द फ्युचरले सुझाएजस्तै नयाँ दिपल एस ७ मा नेपाली अटोमोबाइलमा पहिलो पटक प्रयोग भएका दर्जनौं फिचरहरू छन् जसले इलेक्ट्रिक मोबिलिटीमा केसम्म सम्भव छ भन्ने देखाउनेछ। दिपल एक सय १६० वर्षभन्दा लामो विरासत बोकेको चिनियाँ अटो ग्रुप चांगानको सब ब्रान्ड हो जसले चांगानका लागि न्यु इनर्जी भेहिकलको विकास र उत्पादन गर्छ। नेपाली अटो क्षेत्रले लामो समयदेखि प्रतीक्षा गरेको यो इन्टेलिजेन्ट इलेक्ट्रिक एसयुभीलाई आइतबार नेपालका लागि चिनियाँ राजदूत छन् सोङ, चांगान अटोका डिपुटी जनरल म्यानेजर गुआन सिन, एमएडब्लु ग्रुपका कार्यकारी निर्देशक विष्णु अग्रवाल र एमएडब्लु वृद्धिका कार्यकारी निर्देशक विवेक सिकारियाले संयुक्त रुपमा सार्वजनिक गरेका हुन्। दिपल एस ७ को सार्वजनिकीकरण नेपालमै पहिलो पटक कारमाथि थ्रि डी म्यापिंग प्राजेक्सन गरी गरिएको हो। १५ भन्दा बढी फर्स्ट टाइम इन नेपाल फिचर दिपल एस ७ मा इभी डेडिकेटेड इपीए१ प्ल्याटफर्म र रियर ह्विल ड्राइभ सिस्टम रहेको छ जसको माथि ६६८ किलोवाट आवरको ब्याट्री प्याक रहेको छ र यसले सिंगल चार्जमा ४१० किलोमिटरको रेन्ज (डब्लुएलटीपी) दिन्छ। अटोमोबाइकल डिजाइनको हेरिटेज मानिने इटालीको टुरिनमा डिजाइन भएको दिपल एस ७ मा नेपालमै पहिलो पटक प्रयोग भएका दर्जनौं फिचरहरू छन्। संगीत, फोन कल र फोटो खिच्ने लगायतका फंक्सनका लागि एस०७को जेस्चर कन्ट्रोलको माध्यमबाट हातको संकेतबाट कमान्ड लिनसक्छ। साथै यसमा अग्मेन्टेड रियालिटी हेड अप डिस्प्ले (एआर एचयुडी) रहेको छ जसले रियल टाइम नेभिगेसन लगायत अन्य महत्वपूर्ण सूचना दिन्छ जसले ड्राइभिंगलाई सहज मात्र बनाउँदैन सुरक्षित पनि बनाउँछ। साथै, क्याबीनको बीचमा १५६ इन्चको सनफ्लावर टचस्क्रिन रहेको छ जुन टचस्क्रिनलाई इन्टर्याक्ट गर्ने यात्रुतिर आफैं फर्कन्छ। दिपल ७ मा वेलकमिंग सिट पनि रहेको छ जसले ड्राइभरलाई गाडीभित्र छिर्न सहज बनाउनुका साथै उसको उचाइ अनुसार सिटको पोजिसनलाई आफैं मिलाइदिन्छ। दिपलमा पछाडि मात्र होइन अगाडि बोनेटमा पनि सामान राख्नका लागि १२५ लिटरको फ्रंक स्पेस रहेको छ। यसमा रहेको २० इन्चको विशाल टायरले इभीलाई आकर्षक मात्र बनाउँदैन यसको पर्फमेन्समा पनि सुधार ल्याउँछ। साथै, नेपालमै पहिलो पटक, कुनै पनि इभीमा चार ड्राइभिंग मोड (इको, कम्फर्ट, स्पोर्ट र कस्टमाइज) रहेको छ जसले ड्राइभरलाई चाहेको जस्तो ड्राइभिंग अनुभव दिलाउँछ। दिपल एस०७ मा प्रयोग भएको फ्रेमलेस डोर र फ्लस ह्यान्डलले यो ई एसयुभीको आकर्षण र एरोडाइनामिक्स इफिसेन्स लाई बलियो बनाएको छ। साथै यसमा हेडरेस्ट स्पिकर र आउटडोर स्पिकरसहित १४ वटा हाई क्वालिटी सोनी स्पिकर छन्। कारभित्रको वातावरणलाई कस्टमाइज गर्न न्याप, क्याम्प, बेबी केयर, म्युजिक लाइट सो जस्ता इन्टेलिजेन्ट सिनेरियो मोडहरू छन्। साथै, पछाडिको सिटबाट अगाडिको सिट एड्जस्ट गर्न मिल्ने र सनसेदलाई खोल्न र बन्द गर्न सकिने टचस्क्रिन रहेको छ। सुरक्षाका लागि दिपल एस०७ मा इन्टरेक्टिभ एडाप्टिभ क्रुज कन्ट्रोलसहितको इन्टेलिजेन्ट एडास २५, ६ वटा एअर ब्याग, अटोमेटिक इमर्जेन्सी ब्रेकिंग, ड्राइभर फ्याटिग मनिटरिंग सिस्टम, सेफ डिस्टेन्स वार्निंग, ट्रान्सपेरेन्ट च्यासिससहितको ३६० क्यामेरा, ड्राइभ भिडियो रेकर्डर, डिस्ट्रयाक्स वार्निंग लगायत धेरै व्यवस्था रहेको छ। इलेक्ट्रिक मोबिलिटीमा नयाँ अध्याय कार्यक्रममा एमएडब्लु ग्रुपका कार्यकारी निर्देशक विष्णु अग्रवालले दिपल एस०७ एउटा इभी मात्र नभएर नेपालमा इलेक्ट्रिक मोबिलिटीको भविष्य कस्तो हुनसक्छ भन्ने दृश्तान्त भएको बताए। हामीलाई गर्व छ कि हामीले पर्फमेन्स र लक्जरीको सीमालाई फराकिलो पार्ने मात्र होइन नेपालमा पहिले कहिल्यै नदेखिएको र अनुभव नगरिएको इन्टेलिजेन्स र इनोभेसनले भरिएको कार ल्याएका छौं, उनले भने। चांगान अटोका डेपुटी जनरल म्यानेजर गुआयन सिनले चांगानका लागि नेपाली बजार महत्वपूर्ण र भरपर्दो भएको बताए। हामी नेपाली बजारमा अझ धेरै चांगानका गुणस्तरीय, सुरक्षित र उच्च प्रविधिका गाडीहरू ल्याउने लक्ष्य लिएका छौं। साथै ग्राहकको अनुभव र बिक्रीपछिको सेवालाई पनि हामी उत्तिकै महत्व दिएका छौं किनभने चांगानको पहिलो प्राथमिकता ग्राहकको सन्तुष्टि नै हो, उनले भने। नेपालमा दिपल एस०७ को सुरुवाती मूल्य ७१ लाख ९९ हजार रुपैयाँ तोकिएको छ। यो ६ आकर्षक कलरमा उपलब्ध हुनेछ।"
समीकरण फेरबदलको अन्तर्य,"राजनीतिमा टिकिरहन कसै न कसैको औंला समात्नै पर्ने बाध्यता माओवादीको छ। प्रधानमन्त्री पुष्पकमल दाहाल प्रचण्डले करिब एक वर्षको सहयात्रापछि फागुन २१ गते बिनाकारण नेपाली कांग्रेस पार्टीलाई सत्ताबाट बर्हिगमनको बाटो देखाए। त्यसपछि नेकपा एमाले र राष्ट्रिय स्वतन्त्र पार्टी (रास्वपा) लाई सत्ता सहकार्यका लागि सरकारमा स्वागत गरे। अचानक घटेको जस्तो देखिएको यस घटनाका कारण राष्ट्रिय एवं अन्तर्राष्ट्रिय राजनीतिक वृत्तमा राम्रै तरंग उत्पन्न भयो। प्रधानमन्त्री प्रचण्डको पार्टी नेकपा माओवादी केन्द्रले तीब्र गतिमा ओरालो तर्फको यात्रा गइरहेको छ। कांग्रेसको हालै सम्पन्न महासमिति बैठकबाट आगामी निर्वाचनमा माओवादी पार्टीसँग गठबन्धन नगर्ने नीति नै पास गरेपछि प्रचण्ड दबाबमा परेको बुझ्न कठिन छैन। राजनीतिमा टिकिरहन कसै न कसैको औंला समात्नै पर्ने बाध्यता माओवादीको छ। आपू बाँचुन्जेल उथलपुथल गराइरहने चाहना प्रचण्डले सार्वजानिक रूपमै व्यक्त गरेका छन्। यसका लागि राजनीतिक शक्ति चाहिन्छ, जुन उनीसँग छैन। यसका लागि कुनै ठुलो रुखको छहारी मुनि ओत लाग्न जानै पर्ने अवस्था हुन्छ। त्योे ठूलो रुख भनेको नेकपा एमाले नै हो भन्ने प्रचण्डले राम्रोसँग बुझेको छन्। विप्लव, बाबुराम वा मोहन वैद्यसँग एकता गरेर राजनीतिक शक्ति आर्जन हुनेवाला छैन। बुलेटको राजनीतिमा फर्कने हो भने मात्र उनीहरूसँगको एकताले केही अर्थ राख्ला। तर, ब्यालेटको राजनीतिमा टिकिरहन ब्यालेटको राजनीतिक प्रकृयाबाट खारिएको शक्तिसँग एकता गर्नेपर्ने हुन्छ। युद्धको समयमा प्रचण्डको एक इसारामा जीवन अर्पण गर्न तम्मयार केही नेता र केही कार्यकर्ता प्रचण्डसँग बाँकी छन्। उनीहरूको राजनीतिक भविष्य सुरक्षित गराइदिन पनि जरुरी ठानेको हुनुपर्छ प्रचण्डले। यसका लागि बलियो वामपन्थी शक्ति एमाले नै हो भनेर प्रचण्डको रोजाइमा परेको हुनसक्छ। कांग्रेसले माओवादीबाट पटकपटक धोका पाउँदा पनि यसका नेतृत्ववर्गको चेत नखुल्नु ठूलो आश्चर्यको विषय हो। विचार, सिद्धान्त, दृष्टिकोण, नीति, कार्यक्रम केही पनि नमिल्ने माओवादी जस्तो पार्टीसँग चुनावी गठबन्धन गर्नु कांग्रेसको ठुलो ऐतिहासिक भुल हो। द्वन्द्वको समयमा माओवादीको प्रमुख निशाना नै कांग्रेस थियो। त्यस्तो माओवादीलाई भोट हाल्नू भनेर कांग्रेसकै नेताहरूले कार्यकर्तालाई उर्दी जारी गरे। यो नेपाली कांग्रेसको इतिहासकै गम्भीर राजनीतिक विचलन एवं नैतिक पतन हो। केवल सत्ता हात पार्नकै लागि कांग्रेसनेतृत्वले इमान्दार कार्यकर्ताको भावनामा ठेस पुर्याएको छ। जसको सिधा फाइदा रास्वपालाई हुन गयो। माओवादीसँग महागठबन्धन नगरेको भए हुनसक्छ कांग्रेस पाँच वर्ष सत्ताबाट बाहिर हुन्थ्यो होला। तर गठबन्धन गरेर पनि के फाइदा भयो त ? आखिर कांग्रेस सत्ताबाट बाहिर पुगिसक्यो बरु पाँचै वर्ष सत्ता बाहिर बसेर २०८४ को तयारी गरेको भए र संसद्मा जनताको आवाज बुलन्द रूपमा मुखारित गरेको भए निकै राम्रो माइलेज प्राप्त गर्न सक्ने थियो। तर सो अवसरबाट कांग्रेस चुकिसक्यो। कांग्रेसको गलत निर्णयको फाइदा नयाँ पार्टीहरूलाई भयो र हालैको वामपन्थी मेलमिलापले कांग्रेसलाई थप धक्का लाग्ने स्थिति सिर्जना भयो। हदैसम्मको अविश्वसनीय पार्टी माओवादीसँग चुनावी गठबन्धन गरेर कांग्रेसको नेतृत्व ठूलो मूर्खता प्रदर्शन गरे जसका कारण कांग्रेसको आगामी दिन थप चुनौतीपूर्ण देखिन्छ। चुनावी प्रतिस्पर्धामा एक्लै उत्रिएको एमालेले अपेक्षाकृत रूपमा निकै राम्रो नतिजा हासिल गर्यो। २०७९ पुस १० गते कांग्रेसबाट उछिट्टिएर बालकोट आइपुगेका प्रचण्डलाई समर्थन गरेर एमाले एकाएक सत्तारुढ दल हुन पुग्यो। तर दुई महिना नबित्दै उतै अविश्वसनीय प्रचण्डले एमालेलाई लात् हानेर कांग्रेसको शरणमा पुगे। यसबाट एमालेवृत्तमा ठुलो निराश छाएको थियो। करौडौं खर्च गरेर चुनाव जितेर आएर पनि पाँच वर्षसम्मै सत्ताबाट बाहिर बस्नुपर्ने हो कि भनेर एमाले वृत्तमा ठुलै छटपटी थियो। कांग्रेसको नीति महाअधिवेशनमा महामन्त्री गगन थापाको माओवादीसँग आइन्दा गठबन्धन नगर्ने नीति पारित भएपछि एमालेलाई चिठ्ठा पर्न गयो। प्रतिपक्षमा बस्नुपर्दाको पीडाबाट उम्किएर एमाले सत्तापक्ष हुन पुग्यो। विगतमा माओवादी पाटीर्सँग एकता गरेपछि पाएको धोकाबाट एमालेले पनि राम्रैसँग पाठ सिकेको छ। यसका साथै राजनीतिक पतनको बाटोमा रहेका प्रचण्डको बाध्यता पनि बुझेकै छ। माओवादीलाई कमजोर हैसियतका साथ एमालेमा समाहित गराउने र माओवादीको बाँकी रहेको केही समानुपातिक भोट आफ्नो पोल्टामा पारेर ठूलो पार्टी बन्ने एमालेको रणनीति हुनसक्छ। यसका लागि एमालेको हालैको सत्तारोहणले ढोका खोल्ने काम गरेको छ। सत्ता समीकरणमा गरेको फेरबदलबाट आपू बलियो भएको महसुस प्रचण्डले गरेको हुनुपर्छ। तर परिस्थिति उनको अनुकूल रहने देखिँदैन। वामपन्थी गठबन्धनलाई प्रजातान्त्रिक विश्वले नस्वीकार्ने कुरा कसैबाट लुकेको छैन। हालको नेकपा एमाले र यसको नेतृत्वलाई भारतले त्यति रुचाएको छैन। एमालेका अध्यक्ष केपी शर्मा ओलीले संसद्मा सत्यमेव जयते कि सिंहको जयते भनी गरेको व्यंग्यबाट भारत नराम्रोसँग रिसाएको छ। माओवादीको हिंसात्मक विगत अविस्मरणीय वर्तमान र पतनोन्मुख भविष्य पनि विदेशी शक्तिहरूले बुझेकै छन्। यस्तो परिस्थितिमा नजिकको छिमेकी भारत र पश्चिमी विश्वको समर्थन बिना सत्तायात्रा गर्नु प्रचण्डको लागि त्यति सहज देखिँदैन। जनमत पार्टीका अध्यक्ष सीके राउतले अन्तर्वार्तामा भनेको थिए कि काठमाडौं महानगरपालिकाका मेयर बालेन्द्र साहले सिंहदरबारमा आगो लगाइदिन्छु भन्ने आशयको फेसबुक पोष्ट गरेपछि बसेको सत्ता गठबन्धन दलको बैठकमा प्रधानमन्त्री प्रचण्ड र गृहमन्त्री नारायणकाजी श्रेष्ठले बालेनलाई पक्राउ गर्नुपर्ने मत राखेका थिए। जब कि कांग्रेसका सभापति शेरबहादुर देउवाले बालेनको अभिव्यक्ति स्वतन्त्रताको सम्मान गर्न र पक्राउ गर्न नहुने अडान लिएका थिए। यस घटनाबाट प्रजातान्त्रिक स्कुलिङ र बामपन्थी स्कुलिङ रहेको चरित्रको आधारभूत भिन्नता उजागर भएको राउत भन्छन् गठबन्धन फुटेपछि नेपाली राजनीति ध्रुवीकरणतर्फ बढ्न सक्ने देखिन्छ। नेपाली राजनीतिमा गाँठो परेको विषय भनेको टीआरसी विधयेक हो। उक्त विधयेक पास गर्न माओवादीलाई जति हतारो छ, अन्य दललाई त्यति छैन। द्वन्द्वको अन्त्य र शान्ति प्रकृयाको समुचित अन्त्य नगरेको अवस्थामा युद्ध, अपराधको अन्तर्राष्ट्रिय क्षेत्रधिकार अन्तर्गत माओवादीका नेताहरू पक्राउ पर्नसक्ने खतरा कायमै छ। एमालेले टीआसी विधयेक पास गर्न अनेक बखेडा झिक्दै आएको छ। अब माओवादी र एमाले दुवै सत्ता सहयात्री भएका छन्। हेरौं, यो मुद्दा कसरी अगाडि बढाउँछन् ? गृहमन्त्री रवि लामिछानेको आक्रमक अभिव्यक्तिहरूले कांग्रेसलाई झस्काइदिएको छ। कांग्रेसको नेतृत्ववर्ग भ्रष्टाचार एवं अनियमितताको मुद्दामा गृहमन्त्रीको सिकार बन्न सक्ने भय उसका प्रस्ट छ। आज कांग्रेसलाई भोलि एमालेलाई पनि खान सक्छ। उही गतिमा रवि र रास्वपाको लोकप्रियता बढ्दै गयो भने कांग्रेस र एमाले दुवै सत्ताबाट बहिर्गमन हुन सक्छन्।"
बन्दुक नियन्त्रणको प्रश्न,"राज्यको मुख्य दायित्व नै नागरिकको सुरक्षाको हो, नागरिकलाई न्याय दिनु उसको कर्तव्य हो । राज्यभित्रको एकजना नागरिक पनि असुरक्षित हुनु हुँदैन । सुरक्षा प्रबन्धकै लागि राज्यसँग हतियार हुन्छ । एकजना नागरिकलाई पनि सुरक्षा आवश्यक महसुस भयो भने त्यसको पनि प्रबन्ध राज्यले गर्छ । अझ हतियार नागरिकलाई पनि आवश्यक छ भने पनि राख्न दिने कानुनी व्यवस्था पनि छ नेपालमा । अमेरिकालगायत देशहरूमा त चाहेका व्यक्तिव्यक्तिले हतियार किनेर राख्न सक्छन् । तर नेपालमा भने प्रशासनबाट अनुमति लिनुपर्छ । आवश्यकता हेरेरमात्रै इजाजत दिइन्छ । जोकसैले जुन पायो त्यही हतियार लिने छुट हुँदैन र छैन । चैत ५ गते सर्वाेच्च अदालत प्रवेशद्वारमा एक व्यक्तिसँग भेटिएको हतियारले भने इजाजतमा भएको लापरबाहीको पटाक्षेप गरेको छ । देशभरि को कतिसँग, के कस्ता हतियार छन् भन्ने यकिन गर्नुपर्ने गरी त्यो घटनाले झकझकाएको छ । पिस्तोल, रिभल्वर, मिनिएचर राइफल, टोटावाल बन्दुक, भरुवा बन्दुक र हावादारी बन्दुकमात्रै निजी सुरक्षाका लागि राख्न पाउने व्यवस्था हातहतियार तथा खरखजना ऐनले गरेको छ । तर मेडिकल व्यवसायी दुर्गा प्रसाईंले सुरक्षार्थ इजाजत लिएको हतियार त्यसभन्दा भिन्न थियो । स्वचालित हतियार त्यो पनि बाहकको नाम एकथरी र बाहक अर्काेथरी भेटिएका थिए । त्यसले नै हतियारको इजाजतमा भएको लापरबाही र वाहकको दुरुपयोग प्रस्ट पारेको छ । देशभर इजाजत लिएका हतियार ३६ हजारभन्दा बढी छन् भन्ने गृह प्रशासनको तथ्यांकले देखाउँछ । के नेपालमा त्यतिका व्यक्तिले आफ्नो सुरक्षाका लागि हतियार राख्न जरुरी छ ? मुलुकका विशिष्ट पदाधिकारीलाई सुरक्षाकर्मीसहित नै राज्यले सुरक्षा दिइरहेको छ । नागरिकहरूलाई हतियार राख्न दिनुपर्ने अवस्था नेपालमा आजको दिनमा छैन । तर जो कसैले पनि हतियारको इजाजत लिएको देखिन्छ । र, वर्र्षैपिच्छे गर्नुपर्ने नवीकरण पनि धेरैले गरेका छैनन् नै । चुनावका बेला सबैलाई हतियार बुझाउन प्रशासनले उर्दी गर्छ, तर अधिकतरले बुझाउँदैनन् । सरकारले केही गर्दैन । हो, यसरी हतियारको इजाजत र प्रयोगमा भएको लापरवाहीकै कारण कुनै दिन डरलाग्दो दुर्घटना निम्तिने पक्का छ । जसरी अमेरिकाका विद्यालय र सार्वजनिकस्थलमा जहिलेसुकै गोली चलेको र निरपराध व्यक्ति मारिएका समाचार बारम्बार आइरहन्छन्, त्यस्तो प्रवृत्ति यहाँ पनि नदेखिएला भन्न सकिन्न । तसर्थ बेलैमा सतर्क बनेर सकेसम्म हतियारको इजाजत कमभन्दा कम गर्नुपर्छ । इजाजत दिइएका हतियारधारीहरूको नियमन र निगरानी कडा ढंगले गर्नैपर्छ । होइन भने कुनै एक व्यक्तिलाई दिइएको सुरक्षा अर्काे व्यक्तिका लागि असुरक्षा बन्ने खतरा हुन्छ ।"
अछाममा भयावह बन्दै लागुऔषधको प्रयोग,"अछाम : पुस १८ गते अछाम कारागारमै लागुऔषधसहित एक जना पक्राउ परे। पक्राउ पर्नेमा कमलबजार३ का जनक बडुवाल थिए। उनी, कारागारकै कर्मचारी हुन्। बडुवालको साथबाट मासुमा लुकाएर ल्याएको अवस्थामा ७ सय ४० मिलिग्राम खैरो हिरोइन प्रहरीले फेला पारेको थियो। उनी कारागारमा स्विपर पदमा कार्यरत थिए। प्रहरीको अनुसन्धानबाट बडुवाललाई खैरो हिरोइन बेच्ने मंगलसेनका कमल ढुंगानालाई पनि प्रहरीले पक्राउ गर्यो। प्रहरीले बडुवालाई तारेखमा छोडेको छ, भने ढुंगानामाथि अनुसन्धान भइरहेको छ। बान्नीगढी जयगढ गाउँपालिकामा गत फागुन २ गते लागुऔषध सेवन गरेका विद्यार्थीले शिक्षकमाथि हातपात गरेको घटनाबाहिर आयो। पालिकाको सरस्वती माध्यमिक विद्यालयका एक शिक्षकमाथि साँफेबगरको महेन्द्र मावि कक्षा ८ मा अध्ययनरत विद्यार्थीको समूहले हातपात गरेको थियो। उनीहरूले लागुऔषध सेवन गरेका थिए। पुस १८ र २१ गते प्रहरीले जिल्लाका विभिन्न ठाउँबाट लागूऔषध ओसारपसार र सेवन गर्ने ४ जनालाई पक्राउ गरेको थियो। पक्राउ पर्नेमा एक जना महिला र ३ जना युवा छन्। दुई जनालाई डडेलधुरा र दुई जना साँफेबगरबाट पक्राउ परेका थिए। साँफेबगरबाट पक्राउ परेकाहरू बाजुरा बुढीनन्दा नगरपालिका७ पाण्डुसैनकी पशुपति थापा र साँफेबगर नगरपालिकाका क्षितिज बुढाको साथबाट ५६ ग्राम १ सय ७० मिलिग्राम लागूऔषध र डँडेलधुराबाट पक्राउ परेका साँफेबगरका २९ वर्षका सुमन ठकुल्ला र २८ वर्षका अशोक स्वाँरका साथबाट खैरो हेरोइन ५ ग्राम २७ मिलिग्राम प्रहरीले फेला पार्यो। पशुपति थापा लागुऔषध बेचबिखनमा दोस्रो पटक पक्राउ परेकी हुन्। गत वर्ष पनि उनी पक्राउ परेकी थिइन्। अछाममा लागुऔषधको प्रयोग चिन्ताजनक ढंगले बढ्दै गएको छ। केही समयपहिले सुदूरपश्चिम प्रदेशको दुई तराईका जिल्ला कैलाली र कञ्चनपुरमा लागुऔषधका घटनाहरू सुनिन्थे। अहिले लागुऔषध बेचबिखन र ओसारपसारमा संलग्न गिरोह पहाडी जिल्लाका विकट गाउँबस्तीसम्म पुग्न थालेका छन्। तराईका जिल्लाहरूबाट लागूऔषध यहाँ भित्रिने गरेको छ। खैरो हिरोइन, चरेसलगायतका लागुपदार्थ प्रयोग गर्ने कलिलो उमेरका किशोरकिशोरीदेखि युवाहरूको संख्या बढ्दै गएको छ। तराईका जिल्लाहरूबाट खैरो हिरोइनलगायतका लागूपदार्थ ल्याएर बिक्री गर्ने गिरोह सक्रिय रहेको छ। लागुऔषधको कारोबार गर्ने गिरोहले किशोरकिशोरी र युवायुवतीलाई बिक्री वितरण गर्ने गरेको छ। प्रहरीले लागुऔषधको प्रयोग गर्ने र सानो मात्रामा बोक्नेलाई पक्राउ गरे पनि कारोबार गर्ने मुख्य गिरोहका व्यक्तिहरूलाई समातेर कारबाही गर्न सकेको छैन। अब शिक्षकहरूले विद्यार्थीहरूदेखि डराउने अवस्था सिर्जना भएको साँफेबगर नगरपालिका ८ चण्डिकाका वडाध्यक्ष कालुसिंह कुँवरले बताए। उनले भने, विद्यालयमै लागुपदार्थ खाएर झैझगडा गर्छन्, यहाँका स्थानीय शिक्षक त खासै डर मान्दैनन्, जिल्ला बाहिरबाट आएका शिक्षकहरू डराउँछन् विद्यार्थी देखेर। विद्यार्थीहरू बढी जस्तो विद्यालय नजिकका जंगलहरूमा गएर लागूऔषध सेवन गर्ने गर्छन्। केही विद्यार्थीका अभिभावकलाई जानकारी गराउँदासमेत आफ्नो छोराछोरी त्यस्तो नभएको बताउने गरेका कारण विद्यालयमा झन् समस्या उत्पन्न गरेको र विद्यालय प्रहरी एक्लै मात्र समस्या समाधान गर्न नसक्ने एक शिक्षकले बताए। कापी, कलम बोक्नुपर्ने विद्यार्थी चुरोट, लाइटर र अन्य लागुपदार्थ बोकेर विद्यालय आउने गरेका उनले बताए। उनले भने, अधिकांशका अभिभावकहरूमा बुवाहरू भारत तथा विदेश छन् र घरमा रहेका आमाहरूले भनेकै नमान्ने अवस्था रहेको छ, लागूऔषधको प्रयोग यस्तै हो भने भयावह हुन्छ सबै पक्ष समयमै सचेत हुन अति आवश्यक छ। केही युवाहरू विदेश बाँकी गाउँघरमा भएका युवाहरू लागुऔषधको कुलतमा फस्दै गएकाले लागूऔषध नियन्त्रण चुनौतीका रूपमा रहेको साँफेबगर नगरपालिकाका मेयर राजेन्द्रबहादुर कुँवरले बताए। उनले भने, भुसको आगो जस्तै डरलाग्दो गरी लागुऔषधको समस्याले विकराल रूप लिँदै छ। सानासाना बालबालिकासमेत यसको सिकार हुँदै छन्। लागूऔषध ठूलो चिन्ताको विषय बनेको छ। यसको नियन्त्रणका लागि प्रहरीसँग सहकार्य गरेर अगाडि बढेका छौं। कतिपय लागुऔषधका सूचनाहरू आफैंले प्रहरीलाई दिने गरेको मेयर कुँवरले बताए। अभिभावकले आफ्ना छोराछोरीप्रति निगरानी नराख्नाले लहलहैमा लागेर लागुऔषध दुव्र्यसनको दलदलमा फस्ने गरेका छन् भने कयौंको जीवन बर्बाद भएको छ। अभिभावकले पनि आफ्ना छोराछोरीको व्यवहारमा ध्यान दिनुपर्ने उनी बताउँछन्। लागुऔषधको रूपमा प्रयोग हुने डाक्टरको सिफारिसबिना नै यहाँका निजी मेडिकलहरूले औषधि बिक्री वितरण गर्ने गरेका छन्। हेलोपेरिडोल, एमिटिप्टालिन, प्रेगाबालिन, टाम्राडोल र क्याफिनजस्ता औषधिहरू डाक्टरको सल्लाहबिना नै यहाँका मेडिकलहरूबाट बिक्री हुने गरेको छ। यी औषधिहरू डाक्टरको सिफारिसबिना बिक्री वितरण गर्न पाइँदैन। तर जिल्लामा सञ्चालित निजी मेडिकलहरूमा निर्वाध रूपमा खुलेआम बिक्री वितरण हँुदै आएको छ। स्वास्थ कार्यालय अछामका प्रमुख झनक ढुंगानाले मेडिकलहरू अनुगमन गर्दा यस्ता थुप्रै औषधिहरू जफत गरिएको बताए। उनले भने, प्रायः मेडिकलहरूले बिना डाक्टरको सल्लाहमा औषधि जति मात्रामा पनि दिने गरेको पाइयो। अनुगमनका क्रममा पनि धेरै फेला पर्यो। जिल्लामा दुई वर्षको अवधिमा लागूऔषधसम्बन्धी ७ मुद्दा दर्ता भएको र १७ जना पक्राउ परेको तथ्यांक प्रहरीसँग छ। गत आर्थिक वर्षमा ५ मुद्दा दर्ता र १२ जना पक्राउ परेका छन्। यसैगरी चालु आर्थिक वर्षमा दुई मुद्दा दर्ता भई ५ जना पक्राउ परेका छन्। गत आर्थिक वर्षमा चरेस १ हजार ११ ग्राम र चालु आर्थिक वर्षमा २८ ग्राम ९०२ मिग्रा चरेस, ७ सय ४० मिलिग्राम खैरो हिरोइन फेला पारेको छ। प्रहरीले लागुऔषध नियन्त्रण सञ्जाल समितिसमेत गठन गरेको छ। प्रहरीले एक जिल्लास्तरीय, ९१ वडा स्तरीय, १० पालिकास्तरीय, १ सय ६ विद्यालयस्तरीय गरी २ सय ८ वटा सञ्जाल गठन गरेको प्रहरी प्रमुख डीएसपी सन्तोष पाठकले जानकारी दिए। उनले भने, सबैभन्दा पहिले त लागूऔषधको कारोबारको सूचना पाउनै मुस्किल छ, केही लागुऔषध सेवन केही ओसारपसारमा पक्राउ पर्ने गरेका छन्। लागुऔषध प्रयोगकर्ता र बिक्रीवितरण गर्ने गिरोह विकट गाउँगाउँमा पुगिसकेको अवस्था छ। नियन्त्रण गर्न चुनौती छ पछिल्लो समय पहाडी जिल्लाहरूमा। प्रहरीले विद्यालय र समुदायस्तरमा सचेतना कार्यक्रम सञ्चालन गर्दे आएको छ। लागुऔषध फेला परेका जो कोहीलाई पनि प्रहरीले समातेर कारबाही गर्ने गरेको डीएसपी पाठकले बताए।"
"गोरु सहरमा, ट्रयाक्टर गाउँगाउँमा","बुटवल : कुनै समय यस्तो थियो, हलगोरु नभएको घर भेट्नै मुस्किल हुन्थ्यो। खेतबारी हलगोरुले भरिन्थे। हली आफैंले मिस्त्रीको काम गर्थे। अर्थात् हलोमा समस्या आए आफंै बनाउँथे। न हलोको चिन्ता, नत हलीकै। तर, अहिले समय फेरिएको छ। गाउँमा गोरु भेटिदैनन्। सहरका खेतबारीमा मात्र देखिने ट्रयाक्टरहरू अचेत गाउँका डाडाँडाडाँमा गुड्न थाले। गोरु सहरमा झरे, ट्रयाक्टर गाउँ पुगे। गाउँमा युवा छैनन्। युवा शक्ति बिदेसिएपछि गोरु पाल्ने कसले ? वृद्ध र बालबालिकाको सहारामा गाउँ धानिएका छन्। रित्तिँदै जान थालेका गाउँहरूमा मानिस नै भेट्न मुस्किल परेको बेला गोरु भेटिने, कुरै भएन्। भएका गोरु पनि पालन गर्न कठिनाइ हुन थालेपछि सहरमा छोड्न थालिए। गाउँमा गोरु नभएपछि किसानलाई मलको समस्या हुने नै भयो। कृषिमा बढ्दो यान्त्रीकरण छैटौं राष्ट्रिय कृषि गणना २०६८ का अनुसार देशभर ट्रयाक्टरको संख्या कुल ३७ हजार थियो। तर, १० वर्षको अवधिमा गरिएको सातौ राष्ट्रिय कृषि गणनाअनुसार उक्त संख्या ६३ प्रतिशतले बढेर ५८ हजार पुग्यो। आर्थिक वर्ष ०७२०७३ देखि नेपाल सरकारले सुरु गरेको प्रधानमन्त्री कृषि आधुनिकीकरण परियोजनापछि देशमा कृषिमा यान्त्रीकरणको लहरै चलेको हो। बितेको आठ वर्षमा नेपाल सरकारले देशभर कृषिमा यान्त्रीकरणका लागि ३ अर्ब बढी बजेट खर्च गरिसकेको छ। २०६८ सालमा कुल जनसंख्याको दुई प्रतिशत अर्थात् ७६ हजार किसानहरूले मात्र पावर मिनी टेलर अर्थात् हाते ट्रयाक्टर प्रयोग गरेको तथ्यांक छ। तर, राष्ट्रिय कृषि गणना २०७८ अनुसार उक्त संख्या बढेर ११ प्रतिशत अर्थात ४ लाख ७१ हजारमा पुग्यो। यसले पनि के देखाउँछ भने कृषिमा यान्त्रीकरण दिनप्रतिदिन बढ्दो छ। गाईगोरु पाल्ने किसानको कमी राष्ट्रिय कृषि गणना २०६८ मा देशभर गाईगोरु पाल्ने किसानको संख्या २२ लाख ८१ हजार थियो। त्यो संख्या २०७८ मा करिब ६ लाखले घट्यो। १७ लाख ८ हजारमा झर्यो। ०६८ मा भएका ६४ लाख ३० हजार गाईगोरु १० वर्षको अवधिमा घटेर ४५ लाखमा पुगे। स्थानीय स्तरमा साधनका रूपमा प्रयोग हुने गोरु नमासिऊन् भनेर कार्यक्रम ल्याइएको हो। कृषिखेती गर्दा तुलनात्मक रूपमा ट्रयाक्टरभन्दा गोरु धेरै ठीक छ। आर्थिक हिसावले पनि गोरुको प्रयोग धेरै सहज हुन्छ। एकहल गोरुलाई एक डोका घाँस खुवाए पनि पुग्छ। गाउँमा घाँस किन्न परेन्। गोरु पाल्दा मल पनि हुने र उत्पादन पनि अर्गानिक हुन्छ। त्यसैले यो धेरै राम्रो छ। प्रविधिको प्रयोगका कारण पैसाजति विदेशमा पुग्ने र त्यसमा प्रयोग हुने इन्धनसमेत नेपालको उत्पादन नहुँदा देश आर्थिक रूपमा अब्बल हुँदैन। नरबहादुर पुन, नगरप्रमुख, जैमिनी नगरपालिका बाग्लुङ गाउँघरमा खेतीपाती गर्ने किसानहरूलाई विभिन्न क्षेत्रले प्रभाव पारेको छ। कृषिलाई राज्यले सम्मानित पेसाको रूपमा लिन नसक्दा किसानको आकर्षण घट्दै गएको जानकारहरू सुनाउँछन्। बढ्दो सहरीकरण, खेतीकिसानी गर्ने जनशक्ति नहुनु, युवाहरूको विदेश पलायन, किसानहरूलाई प्रोत्साहको अभाव, जंगली जनावरले सताउँदा कृषिखेतीतर्फ आकर्षण घट्दै गएको छ। हेलिकप्टरबाट ट्रयाक्टर पुर्याइन्छन् कृषिमा बढ्दो यान्त्रीकरण र अनुदानले गाउँमा परम्परागत खनजोतको संस्कारलाई पूर्णरूपमा निरुत्साहन गर्दै लगेको बुटवल उद्योग वाणिज्य संघका अध्यक्ष हरीप्रसाद अर्याल बताउँछन्। हिमाली जिल्लाहरूमा हेलिकप्टरमा भए पनि ट्रयाक्टर पुर्याएको देखियो, उनले भने, जबजस्ती रूपमा ट्रयाक्टरहरू गाउँमा पुर्याउनु त्यति जायज छैन। अनुदानको नाममा बेथिति बढेको देखिन्छ। उनले कृषिको यान्त्रीकरणसँगै किसानहरूमा परनिर्भरतासमेत बढाएको उल्लेख गरे। पछिल्लो समय छ्याप्छ्याप्ती खोलिएका व्यावसायिक पशुपालन फर्ममा जन्मिएका उन्नत जातका बाच्छाहरूलाई सहरका गल्लीगल्लीमा पुर्याउने गर्दा समेत समस्या उत्पन्न भएको उनले अनुभव सुनाए। बजारमा आएका छाडा चौपायाले व्यवसायीलाई हैरान पारेको छ, उनले भने, सहरका ट्रयाक्टर गाउँमा पुगे। गाउँका गाईगोहरू सहरमा आए। कृषि उत्पादकत्व वृद्धिका लागि लागत घटाउने बाहानामा यस्तो समस्या बढिरहेको उनको प्रतिक्रिया छ। उनले गाउँगाउँका स्थानीय तहले गोरु विस्थापन हुने कामलाई रोक्न पहल गर्नुपर्ने बताए। परम्परागत गोरुको जोताइका बहुआयामिक फाइदा छन्, अर्याल भन्छन्, प्रविधिको नाममा गाउँमा ट्रयाक्टर पुर्याएर मात्र हुँदैन्, त्यसको मर्मत सम्भार गर्ने जनशक्ति नहुँदा लाखौंका मेसिन थन्किएर पनि बसेको देखिएको छ। किसानको लागत घटाउन यान्त्रिकरण कृषि तथा पशुपन्छी विकास मन्त्रालयकी सहसचिव एवं कृषि तथा पशुपन्छी व्यवसाय प्रवद्र्धन महाशाखा प्रमुख सवनम शिवाकोटी अर्यालले किसानहरूको लागत घटाउनका लागि यान्त्रीकरकणमा जोड दिइएको प्रतिक्रिया दिइन्। यान्त्रीकरणको प्रयोगबिना किसानहरूले बजारमा प्रतिस्पर्धा गर्न सकेनन्, उनले भनिन्, यान्त्रीकरणको प्रयोगले ४० प्रतिशत खर्च कटौती गर्छ। उनले कृषि यान्त्रीकरण प्रवद्र्धन नीति, २०७१ जारी गरेर देशभरका किसानहरूलाई अनुदानमा प्रविधिहरू दिने गरिएको जानकारी गराइन्। गोरुपालनका लागि किसानहरूलाई प्रोत्साहन गर्ने खालका कार्यक्रमहरू नरहेको समेत उनले बताइन्। कृषिमा यान्त्रीकरणका लागि नीति क्षेत्रबाट गाउँगाउँमा पुगेका व्यवसायहरूका कारण पनि यसप्रति लहर चलेको उनको भनाइ छ। ६० हजारदेखि ४२ लाखसम्मका प्रविधि देशभरका किसानलाई न्यूनतम ६० हजारदेखि अधिकतम ४२ लाखसम्मका मेसिनहरू अनुदानमा दिने गरिएको प्रधानमन्त्री कृषि आधुनिकीकरण परियोजनाका सूचना अधिकारी एवं वरिष्ठ अनुगमन तथा मूल्यांकन अधिकृत हिक्मतकुमार श्रेष्ठले जानकारी दिए। ७७ वटै जिल्लामा कार्यक्रम लागू भएको जानकारी गराउँदै उनले ४८ वटा कार्यालयहरूमार्फत किसानलाई प्रविधि पुर्याइएको बताए। बढ्दो सहरीकरण र गोरु पाल्ने किसानहरू गाउँमा नहुँदा यान्त्रीकरणको प्रयोग बढ्दै गएको हो, श्रेष्ठले भने, गोरु पाल्ने किसानलाई अनुदान दिने कार्यक्रम छैन्। गोरु र राँगोलाई (बिउ) को रूपमा मात्र अनुदान हुन्छ। उनले कार्यक्रम आर्थिक वर्ष ०७२०७३ देखि देशभर कार्यक्रम लागू भएको र यस अवधिमा नेपाल सरकारमार्फत ३ अर्ब बजेट कृषि यान्त्रीकरणका लागि लगानी भइसकेको जानकारी दिए। देशभरका किसानहरूलाई न्यूनतम ६० हजारदेखि अधिकतम ४२ लाखसम्मका मेसिनहरू अनुदानमा दिने गरिएको छ। ७७ वटै जिल्लामा कार्यक्रम लागू छ। ४८ वटा कार्यालयहरूमार्फत किसानलाई प्रविधि पुर्याइएको छ। बढ्दो सहरीकरण र गोरु पाल्ने किसानहरू गाउँमा नहुँदा यान्त्रीकरणको प्रयोग बढ्दै गएको हो। गोरु पाल्ने किसानलाई अनुदान दिने कार्यक्रम छैन। गोरु र राँगोलाई (बिउ) को रूपमा मात्र अनुदान हुन्छ। ३ अर्ब जति बजेट कृषि यान्त्रीकरणका लागि लगानी भइसक्यो। हिक्मतकुमार श्रेष्ठ, सूचना अधिकारी एवं वरिष्ठ अनुगमन तथा मूल्यांकन अधिकृत, प्रधानमन्त्री कृषि आधुनिकीकरण परियोजना हलगोरु पाल्नेलाई अनुदान संघीय सरकार अनुदानमा यान्त्रिकरण बाढ्न व्यस्त भइरहेको बेला बाग्लुङको जैमिनी नगरपालिका र सिन्धुपाल्चोकको बाह्रबिसे नगरपालिकाले गोरु पाल्ने किसानलाई प्रोत्साहन गर्ने नीति तथा कार्यक्रम अघि सारेका छन्। चालु आर्थिक वर्षदेखि जैमिनी नगरपालिकाले १० वटै वडाका २३ जना हलगोरु किसानहरूलाई १०१० हजार रुपैयाँका दरले अनुदान दिएको नगरप्रमुख नरबहादुर पुनले जानकारी दिए। व्यावसायिक रूपमा गोरु जोत्ने किसानलाई छनोट गरेर अनुदान दिएका छौँ, पुनले भने, यो कार्यक्रमले गोरु पाल्ने किसानलाई धेरै हौसला मिलेको हामीले महसुस गरेका छौँ। गोरुपाल्ने किसानले व्यवसायिक रूपमा जोतेर आय आर्जनसमेत गर्ने गरेको उनको भनाइ छ। यस कार्यक्रमका लागि कुल ३ लाख रुपैयाँ बजेट विनियोजन भएको उनको भनाइ छ। स्थानीय स्तरमा साधनको रूपमा प्रयोग हुने गोरु नमासिउन् भनेर कार्यक्रम ल्याइएको हो, पुन भन्छन्, कृषिखेती गर्दा तुलनात्मक रूपमा ट्रयाक्टरभन्दा गोरु धेरै ठीक छ। आर्थिक हिसावले पनि गोरुको प्रयोग धेरै सहज हुने गरेको उनले सुनाए। एकहल गोरुलाई एक डोका घाँस खुवाए पनि पुग्छ, उनले भने, गाउँमा घाँस किन्न परेन्। गोरु पाल्दा मल पनि हुने र उत्पादन पनि अर्गानिक हुन्छ। त्यसैले यो धेरै राम्रो छ। प्रविधिको प्रयोगका कारण पैसाजति विदेशमा पुग्ने र त्यसमा प्रयोग हुने इन्धनसमेत नेपालको उत्पादन नहुँदा देश आर्थिक रूपमा अब्बल नहुने उनको तर्क छ। जोत्दाजोत्दै हलो भाँचियो भने हलीले आफैं बनाउँछन्, उनले भने, तर, ट्रयाक्टर बिग्रियो भने महिनौंदिन पनि बनाउन सकिँदैन। प्राविधिक हिसाबले पनि यो प्रविधिभन्दा गाउँमा गोरु नै जाति छ। यान्त्रीकरण चाहिने तर, तुलनात्मक रूपमा गोरु बहुउपयोगी हुने उनको धारणा छ। अमेरिका, चीनजस्तो विकसित देशमा समेत गोरुकै प्रयोगलाई महत्व दिइएको उनले सुनाए। बाह्रबिसेमा हलगोरुलाई ७५ लाख वार्षिक नीति तथा कार्यक्रममै राखेर ७५ लाख रुपैयाँ बजेट विनियोजन गरेका छौं। करिब ८ सय जना किसानहरूलाई एक हल गोरुबापत १०१० हजार रुपैयाँ प्रोत्साहन स्वरूप अनुदान दिइएको छ। हाम्रो पालिका भौगोलिक हिसाबले पनि विकट छ। यहाँ ट्रयाक्टर संभव छैन। जोत्ने हलीलाई प्रतिव्यक्ति दुईदुई लाख रुपैयाँ र एकवटा गोरु बराबर २२ हजारका दरले बिमा समेत गरिएको छ। मञ्जु तामाङ, उपमेयर, बाह्रबिसे नगरपालिका, सिन्धुपाल्चोक सिन्धुपाल्चोकको बाह्रबिसे नगरपालिकाले अघिल्लो आर्थिक वर्षदेखि हलगोरु पाल्ने किसानहरूका लागि वार्षिक नीति तथा कार्यक्रममै राखेर ७५ लाख रुपैयाँ बजेट विनियोजन गरेर कार्यक्रम संचालन गरेको छ। नगरपालिकाकी उपप्रमुख मञ्जु तामाङका अनुसार करिब ८ सय जना किसानहरूलाई एक हलगोरुबापत १०१० हजार रुपैयाँ प्रोत्साहन स्वरूप अनुदान दिइएको छ। भौगोलिक हिसावले पनि हाम्रो नगरपालिका धेरै विकट छ,उनले भनिन्,डाँडाडाँडामा ट्रयाक्टर पुर्याउन धेरै समस्या हुन्छ। त्यसैले हाम्रो नगरपालिकाले हलगोरु पाल्ने किसानलाई प्रोत्साहन गरेको हो। उनले ट्रयाक्टर जोत्नका लागि दुईतीन जना चाहिने र गोरुले जोत्नका लागि एक जना हली मात्रै भए पनि पुग्ने भएकाले गोरुलाई प्रोत्साहन गरिएको बताइन्। गोरु पाल्दा अर्गानिक मलको पनि प्रयोग हुने उनले सुनाइन्। अर्गानिक मल प्रयोग गर्दा मानिसको स्वास्थ्य पनि राम्रो हुने भयो, उनले भनिन्, खेतीपाती बिग्रने पनि चिन्ता हुँदैन्। उनले यसवर्ष किसानलाई दिइएका हलगोरुको उपयोगिता र त्यसले दिएको प्रतिफलका बारेमा अनुगमन गरिने समेत बताइन्। तामाङले जोत्ने हलीलाई प्रतिव्यक्ति दुईदुई लाख रुपैयाँ र एकवटा गोरु बराबर २२ हजारका दरले बिमासमेत गरिएको जानकारी दिइन्।"
तनहुँ जलविद्युत् आयोजनाको मुख्य सुरुङ ब्रेक थ्रु,"काठमाडौं : निर्माणाधीन १४० मेगावाट जडित क्षमताको जलाशययुक्त तनहुँ जलविद्युत् आयोजनाको मुख्य सुरुङ ब्रेक थ्रु (छिचोलिएको) भएको छ। ऊर्जा, जलस्रोत तथा सिँचाइ सचिव गोपालप्रसाद सिग्देल र नेपाल विद्युत् प्राधिकरणका कार्यकारी निर्देशक एवं तनहुँ हाइड्रोपावर सञ्चालक समितिका अध्यक्ष कुलमान घिसिङले आइतबार संयुक्त रूपमा स्विच दबाएर विस्फोट गराएपछि मुख्य सुरुङ ब्रेक थ्रु भएको हो। ऋषिङ गाउँपालिका१ र व्यास नगरपालिका५ को सिमाना भएर बग्ने सेती नदीको पानीलाई प्रयोग गरी आयोजना निर्माण भइरहेको छ। आयोजनाको प्याकेज२ अन्तर्गत जलाशयको मुहान (इनटेक) बाट सुरु भई पेनस्टक पाइप रहने स्थानसम्मको १४ सय ९३ मिटर लामो सुरुङ ब्रेक थ्रु छ। मुख्य सुरुङको ब्यास ७४ मिटर रहनेछ। अब मुख्य सुरुङको कंक्रिट लाइनिङ गरिने छ। मुख्य सुरुङबाट गएको पानीलाई २ सय १३ मिटर लामो पेनस्टक पाइपमार्फत भूमिगत विद्युत्गृहमा खसाली विद्युत् उत्पादन गरिनेछ। सुरुङ ब्रेक थ्रु गर्न आयोजित समारोहमा सचिव सिग्देलले धेरै समयको अन्तरालपछि बन्न लागिरहेको जलाशययुक्त आयोजनाको हालको प्रगति आफूले सोचेभन्दा राम्रो रहेको बताए। सुक्खायामको विद्युत् माग र आपूर्तिको असन्तुलन हटाउन जलाशययुक्त प्रकृतिको तनहुँ आयोजनाको ठूलो योगदान र सहयोग रहने उनले बताए। उनले आयोजननाबाट विद्युत् उत्पादनपछि प्राप्त हुने बहाव र मादी नदीको पानीलाई प्रयोग गरी तल्लो तटीय क्षेत्रमा विकास गर्न लागिएको १२६ मेगावाटको तल्लो सेती जलविद्युत् आयोजनाको निर्माण छिट्टै अगाडि बढाइने बताए। मुख्य संरचनालाई तीन प्याकेजमा विभाजन गरी निर्माणाधीन आयोजनाको समग्र भौतिक प्रगति ५४ प्रतिशत रहेको छ। समग्र निर्माण २०८३ असारभित्र (सन् २०२६ मे) सक्ने लक्ष्य राखिएको छ। प्याकेज१ अन्तर्गत मुख्य बाँध निर्माणका लागि जग खन्ने र बाँध निर्माण अवधिसम्मका लागि नदी फर्काउनका लागि करिब ४० मिटर अग्लो अस्थायी कंक्रिट बाँध निर्माण कार्य धमाधम भइरहेको छ। आगामी असार दोस्रो साताभित्र जग खन्ने कार्य सम्पन्न गरी त्यसपछि जुलाई २४ बाट मुख्य बाँधको जग निर्माण सुरु गर्ने लक्ष्यका साथ काम भइरहेको छ। प्याकेज१ को समग्र भौतिक प्रगति २९ प्रतिशत रहेको छ। प्याकेज१ अन्तर्गत १ सय ४० मिटर अग्लो बाँध निर्माणका लागि सोङ दा कर्पोरेसन, भियतनामकालिका कन्स्ट्रक्सन नेपाल जेभीले गरिरहेको छ। आयोजनाको सुरुङ, विद्युत् गृह निर्माण र हाइड्रोमेकानिकल तथा इलेक्ट्रोमेकानिकल उपकरण आपूर्ति, जडान तथा सञ्चालनलगायतका प्याकेज२ को निर्माण कार्य सिनो हाइड्रो कर्पोरेसन, चीनले गरिरहेको छ। भूमिगत विद्युत्गृह खन्ने कार्य सम्पन्न गरी कंक्रिटिङ स्विजयार्ड निर्माण, पेनस्टक तथा विद्युत्गृहमा रहने उपकरण जडानलगायतका कार्यहरू भइरहेका छन्। टेलरेस निर्माण सम्पन्न भएको छ। यस प्याकेजको समग्र भौतिक प्रगति करिब ५५ प्रतिशत छ। प्याकेज३ अन्तर्गत दमौलीबाट चितवनको भरतपुरसम्म २२० केभीको डबल सर्किट प्रसारण लाइन निर्माणका केईसी इन्टरनेसनल भारतले गरिरहेको छ। ३४७ किमि प्रसारण लाइनमा पर्ने ९४ मध्ये ७६ टावरको जग हालिएको छ भने ६२ वटा खडा गरिएको छ। यस प्याकेजको समग्र निर्माण प्रगति ७२ प्रतिशत रहेको छ। आयोजनाको सामाजिक विकास कार्यक्रमअन्तर्गत तनहुँ जिल्लामा विद्युतीकरण गर्नका लागि प्राधिकरणको आयोजना व्यवस्थापन निर्देशनालयमार्फत तनहुँ ग्रामीण विद्युतीकरण तथा वितरण प्रणाली सुदृढीकरण परियोजना सम्पन्न भएको छ। यसअन्तर्गत स्थानीय रूपमा विद्युत् आपूर्तिका लागि घिरिङ गाउँपालिका४ र बन्दीपुर गाउँपालिका६ मा ३३११ केभीका दुई सबस्टेसन निर्माण गरी सञ्चालनमा ल्याइएको छ। उक्त सबस्टेसनसम्म विद्युत् पुयाउनका लागि ३३ केभी लाइन निर्माण गरिएको छ। तनहुँ जिल्लाको विद्युत् आपूर्तिलाई पर्याप्त, भरपर्दो र गुणस्तरीय बनाउन ट्रान्सफर्मर जडान र ११ केभी लाइन निर्माण गरिएको छ। सामुदायिक विकास कार्यक्रमअन्तर्गत आयोजना प्रभावित क्षेत्रमा हालसम्म शिक्षा, स्वास्थ्य, खानेपानी, सडक, नदी तटबन्द निर्माणलगायतका गरी ५६ परियोजना सम्पन्न भएका छन्। सात परियोजना निर्माणाधीन छन्। आयोजना प्रभावितको जीविकोपार्जन तथा आयाआर्जन वृद्धिका लागि सीपमूलक तालिम सञ्चालन गरिएको छ। कम्पनीको पुँजी संरचना तथा वित्तीय व्यवस्थापन आयोजनाको कुल लागत (प्रसारण लाइन, ग्रामीण विद्युतीकरण तथा निर्माण अवधिको ब्याजसमेत) ५० करोड ५० लाख अमेरिकी डलरका लागि एडीबीले १५ करोड, जापान अन्तर्राष्ट्रिय सहयोग नियोग (जाइका)ले १८ करोड ४० लाख, युरोपियन लगानी बैंकले ८ करोड ५० लाख र नेपाल सरकारनेपाल विद्युत् प्राधिकरणले ८ करोड ६० लाख डलर बेहोेर्ने गरी वित्तीय व्यवस्थापन गरिएको छ।"
"बजेट लेखन सुरु, अत्यावश्यकबाहेक भेटघाट बन्द","काठमाडौं : अर्थ मन्त्रालयले आगामी आर्थिक वर्ष २०८१०८२ का लागि बजेट मस्यौदा लेखनको काम सुरु भएको जनाएको छ। मन्त्रीसहित सबै कर्मचारी बजेट निर्माणमा केन्द्रित हुनुपर्ने भएकाले मन्त्रालयले अत्यावश्यकबाहेक भेटघाटका लागि नआइदिन आग्रह पनि गरेको छ। अर्थमन्त्री वर्षमान पुन अनन्तले शुक्रबार सहसचिव धनिराम शर्मा नेतृत्वमा बजेट मस्यौदा लेखन समिति गठन गरेका थिए। समितिमा सहसचिचवहरु रितेशकुमार शाक्य, महेश आचार्य, रामप्रसाद आचार्य, ईश्वरी अर्याल र पार्वती शर्मा सदस्य छन्। समितिले गठन भएको भोलिपल्टै शनिबार अर्थमन्त्री पुनबाट आवश्यक निर्देशन लिएर बजेट लेखनको काम थालिसकेको मन्त्रालयल जनाएको छ। मन्त्रालयका प्रवक्ता एवं सहसचिव उत्तरकुमार खत्रीले बजेट निर्माणसँग सम्बन्धित सरोकारवालालाई पनि पहिल्यै समय लिएर मात्र आइदिन आग्रह गरेका छन्। बजेट निर्माणको समयमा बिहानदेखि राति अबेरसम्म कर्मचारीले काम गर्नुपर्ने हुन्छ। अनावश्यक भिडभाड हुँदा काम प्रभावित हुन्छ, खत्रीले भने, तर, सबै भेटघाट बन्द गरिएको होइन। भेट्नैपर्ने सरोकारवालाहरुलाई पहिल्यै समय लिएर मात्र आइदिन आग्रह गर्न चाहन्छु। खत्रीले सम्बद्ध मन्त्रालय तथा महत्वपूर्ण सरकारी निकाय, निजी क्षेत्रको प्रतिनिधि संस्थाका व्यक्तिहरु, दातृ निकायका प्रतिनिधिलाई समय लिएर मात्र भेट्न आइदिन भने। लोकतन्त्रमा सबै सरकारी निकाय जनताका लागि खुला हुने स्पष्ट गर्दै खत्रीले कामको चाप र संवेदनशीलताका कारण बजेट निर्माण अवधिभर भेटघाटको स्वरुपमा परिवर्तन गरिको बताए। यसबाट पर्न जाने असरप्रति मन्त्रालय क्षमाप्रार्थी रहेको पनि उनले उल्लेख गरे। २०७२ मा जारी नेपालको संविधानमा हरेक वर्ष १५ जेठमा गणतन्त्र दिवसका दिन पारेर अर्थमन्त्रीले संघीय संसदमा आगामी आर्थिक वर्षको बजेट प्रस्तुत गर्ने बाध्यकारी व्यवस्था छ। सरकारले बजेट निर्माणको कार्यतालिकामा हेरफेर गर्दै यो वर्ष बजेटका सिद्धान्त र प्राथमिकता संसदमा पेस गरिसकेको छ। तत्कालीन अर्थमन्त्री प्रकाशशरण महतले गत १४ फागुनमा प्रतिनिधि सभा र राष्ट्रियसभामा प्रस्तुत गरेको आर्थिक वर्ष २०८८२ को विनियोजन विधेयकका सिद्धान्त र प्राथमिकता प्रस्तुत गरेका थिए। वर्तमान अर्थमन्त्री वर्षमान पुनले सोही प्रस्तावमा सांसदहरुले उठाएका प्रश्नको जवाफ दिएसँगै दुवै सदनले बजेटका सिद्धान्त र प्राथमिकता पारित गरिसकेका छन्।"
खेलकुदले चर्चा राजनीतिमा सफलता,"काठमाडौं : खेलकुदमा चर्चा बटुलेर राजनीतिमा सफल हुने व्यक्तिमध्येका एक हुन्, बाबुलाल सुब्बा। विगत ३२ वर्षदेखि खेलकुदमा निरन्तर क्रियाशील सुब्बाले पछिल्लो समय सफल जनप्रतिनिधिको परिचय बनाएका छन्। खेलकुदसँगै राजनीतिलाई सँगसँगै अगाडि बढाइरहेका उनी मेचीनगर नगरपालिका वडा नम्बर १४ का अध्यक्ष हुन्। मार्सल आर्ट्सको रहरले खेलकुदमा तत्कालीन दुवागढी गाविसका सुब्बालाई मार्सल आर्ट्स खुब मन पथ्र्यो। उनी चलचित्रमा फाइटको दृश्य आउना साथ रोमाञ्चित हुन्थे। टेलिभिजन र ठूलो पर्दामा यस्तो दृश्य चलिरहँदा आफूले पनि एक दिन यस्तै कला देखाउँछु भन्ने अठोट लिन्थे। बाबुलाल विद्यालय जाँदा र फर्कंदा गाउँको चौरमा चलचित्रको दृश्यजस्तै फाइट खेलिरहेको देख्थे। उनीहरूको कलाकौशल र चर्चिकलालाई एक टकले हेरिरहन्थे। आफूले कहिले खेल्ने होला भनेर आफैलाई प्रश्न गर्थे। उनी विद्यालय जाँदा र फर्किंदा टक्क रोकिन्थे र अरुले खेलेको हेरिरहन्थे। यो कुरा धेरै पछि छिमेकका गुणरत्न थापाले थाहा पाए। उनले बाबुलाललाई उनीहरूले जस्तै खेल्ने हो भनेर सोधे। गुणरत्नको कुरा सुन्नासाथ बाबुलालको मुहारमा खुसी भरियो। उनले बाल सुलभमा खेल्ने हो भन्दै दौडिए। गुणरत्न झापा जिल्ला खेलकुद विकास समितिका कर्मचारी थिए। उनले तेक्वान्दो प्रशिक्षक हरि भुजेलको तेक्वान्दो डोजाङमा लगेर उनको भर्ना गरिदिए। त्यतिबेला झापामा तेक्वान्दोको मात्रै प्रशिक्षण हुन्थ्यो। त्यसैले बाबुलाल पनि तेक्वान्दोमै भर्ना भएका थिए। त्यसपछि अरू खेलाडीसँगै बाबुलालले प्रशिक्षण गर्न थाले। २०४८ सालदेखि तेक्वान्दो खेल्न थालेका उनले २०५५ सालमा प्रथम डान ब्ल्याकबेल्ट उतीर्ण गरे। यसबीचमा उनले विभिन्न प्रतियोगितामा पनि प्रतिस्पर्धा गरे। अन्तर डोजाङ, अन्तर जिल्ला र अञ्चलस्तरीय प्रयिोगितामा सहभागिता जनाए। उनले केही अन्तर्राष्ट्रिय प्र्रतियोगितामा पनि प्रतिस्पर्धा गरे। सन् २०१९ मा दक्षिण कोरियामा आयोजना भएको वल्र्ड पिस तेक्वान्दो फेस्टिभलमा उनले दुई स्पर्धा प्रतिस्पर्धा गरेका थिए। एकल पुम्सेमा कांस्य पदक जितेका उनले ब्याककिकमा भने रजत पदक जितेका थिए। यही प्रतियोगितामा उनले अस्मिता सुब्बाको प्रशिक्षकको भूमिका निर्वाह गरेका थिए। यसैगरी सन् २०१९ मै थाइल्यान्डमा आयोजना भएको दोस्रो थानपा इन्टरनेसनल तेक्वान्दो च्याम्पियनसिपमा ४५ वर्षमाथिको एकल पुम्सेमा स्वर्ण पदक जितेका उनले सन् २०२३ मा संयुक्त अरब इमिरेट्सको फुजराहमा सम्पन्न तेक्वान्दो च्याम्पियनसिपमा टिम व्यवस्थापकको भूमिका निर्वाह गरेका थिए। प्रथम डान ब्ल्याकबेल्ट उत्तीर्ण गरेपछि बाबुलालले सक्रिय खेलाडी जीवनसँगै प्रशिक्षण यात्रा पनि सुरु गरेका थिए। २०५५ सालमा ढुवागढी डोजाङ स्थापना गरे। जुन डोजाङ झापाकै दोस्रो पुरानो डोजाङ हो। पछिल्लो समय भने उनी दुवागढीसँगै मेचीनगर डोजाङमा पनि निःशुल्क प्रशिक्षण गराउँदै आएका छन्। राजनीति र प्रशिक्षण सँगसँगै बाबुलाल २०५५ सालदेखि नै राजनीतिमा होमिएका थिए। माओवादी निकटको क्रान्तिकारी विद्यार्थी संगठनको सदस्यका रूपमा उनले राजनीतिमा पाइला राखेका थिए। विद्यार्थी संगठनबाट राजनीतिक यात्रा थालेका उनले दुवागढीको कमान्डरसँगै अध्यक्षको भूमिका पनि निर्वाह गरे। उनी आवद्ध पार्टीले भूमिगत रूपमा सशस्त्र द्वन्द्व चलाए पनि बाबुलाल धेरै समय भूमिगत बस्नु परेन। खेलकुदमा पनि लागेका कारण उनलाई सुरक्षाफौजले चासो दिँदैन थियो। २०५९ मा भने उनी माओवादीमा संलग्न रहेको कुरा सुरक्षाफौजले थाहा पायो। त्यसपछि मध्यरातमा उनको घरमा सुरक्षाफौजले घेरा हाल्यो। उनी त्यो घेरा तोडेर भाग्न सफल भए। त्यसपछि करिब एक वर्ष भूमिगत रुपमा पार्टीको काम गरे। माओवादी शान्तिपूर्ण राजनीतिमा आएपछि बाबुलाल २०६३ मा दुवागढीको पार्टी अध्यक्ष भए। १० वर्ष दुवागढीको अध्यक्ष बनेका उनी २०७४ देखि मेचीनगर नगरपालिकाको सहइन्चार्ज छन्। २०७९ वैशाख ३० गते भएको स्थानीय तहको निर्वाचनमा उनी मेचीनगर नगरपालिकाको वडा नम्बर १४ को अध्यक्षमा निर्वाचित भएका थिए। राजनीतिमा सक्रिय भए पनि उनले दुवै डोजाङमा नियमित रुपमा प्रशिक्षण गराउँदै आएका छन्। एउटा डोजाङमा बिहान प्रशिक्षण गराउँछन् भने अर्को डोजाङमा बेलुका। दुवै डोजाङमा साढे दुई सय जनाले नियमित प्रशिक्षण गर्दै आएका छन्। आफ्नो समय व्यवस्थापन गर्ने हो भने राजनीति, समाजसेवा र खेलकुदलाई अगाडि बढाउन सकिन्छ। यसकालागिआफूमा इच्छाशक्ति हुनुपर्छ, बाबुलाल भन्छन्। छैटौं डान ब्ल्याकबेल्ट बाबुलाल झापा जिल्ला तेक्वान्दो संघका अध्यक्ष पनि हुन्। उनी राष्ट्रिय निर्णायक पनि हुन्। विभिन्न प्रतियोगितामा उनले निर्णायकको भूमिका पनि निर्वाह गर्दै आएका छन्। सामाजिक काममा पनि सक्रिय बाबुलाल सुब्बा खेलकुद र राजनीतिसँगै सामाजिक काममा पनि उत्तिकै सक्रिय रहँदै आएका छन्। पछिल्लो समय जनप्रतिनिधिका रुपमा सामाजिक काममा सक्रिय उनी त्यसअघि पनि सदैव समाज सेवामै सक्रिय हुन्थे। स्थानीय स्तरमा हुने विभिन्न सामाजिक काममा सक्रिय सहभागिता जनाउँदै आएका थिए। अन्तर्राष्ट्रिय खेलाडी उत्पादन गर्ने लक्ष्य बाबुलाल खेलकुदमा लागेको तीन दशक नाघिसक्यो। त्यसैले उनी चाहेर पनि खेलकुदबाट अलग हुन नसक्ने बताउँछन्। उनी आफूले सकुञ्जेल खेलाडी उत्पादनको काम गरिरहने बताउँछन्। खेलकुद मेरो अभिन्न अंग बनिरहेको छ। यसबाट चाहेर पनि अलग हुन सक्तिनँ, उनी भन्छन्, अब अन्तर्राष्ट्रिय खेलाडी उत्पादनमा केन्द्रित हुन्छु। आफ्नो खेलाडीले भोलिका दिन एसियाली र ओलम्पिक खेलकुद खेलेको हेर्ने इच्छा छ। उनको प्रशिक्षणमा अस्मिता सुब्बाले थाइल्यान्ड र दक्षिण कोरियामा भएको प्रतियोगितामा प्रतिस्पर्धा गर्दै पदक पनि जितेकी थिइन्। पुम्से विधामा प्रतिस्पर्धा गरेकी अस्मिताले थाइल्यान्डमा स्वर्ण र दक्षिण कोरियामा कांस्य पदक जितेकी थिइन्। अरु खेलाडीले पनि विभिन्न राष्ट्रिय प्रतियोगितामा उत्कृष्ट नतिजा ल्याइरहेका छन्। बाबुलालले डोजाङ स्थापनादेखि नै खेलाडीलाई निशुल्क प्रशिक्षण गराउँदै आएका छन्। उनको डोजाङमा आर्थिक रुपमा विपन्न र लोपोन्मुख जातिका धेरै जनाआउने भएकाले पनि उनले कसैसँग शुल्क लिएका छैनन्। मेरा अधिकांश खेलाडी लोपोन्मुख जाति राजवंशी, सन्थाल, ब्रिजा, सोरेज, मेचेसँगै विभिन्न दलित बालबिालिका छन्। लोपोन्मुख र विपन्न विद्यार्थीसँग शुल्क लिनै मनले मानेन, उनी भन्छन्, सकेसम्म आफैले उनीहरूलाई सहयोग गर्दै आएको छु।"
'ज्यान मार्ने धम्की'बारे रेशम चौधरीको प्रष्टीकरण मलाई आत्महत्या गर्ने परिस्थितिमा पुर्याइसके,"काठमाडौं : नागरिक उन्मुक्ति पार्टीका संरक्षक रेशम चौधरीले आफूलाई आत्महत्या गर्ने परिस्थितिमा पुर्याएको बताएका छन्। आफूलाई सधैं जेलमा राख्ने नियत बोकेकाहरूले 'ज्यान मार्ने धम्की' दिएको भ्रामक कुरा फैलाएको उनको आरोप छ। अनामनगरस्थित पार्टी कार्यालयमा सोमबार विहान सरकारमा जाने नजाने विषयमा सामान्य विवाद भएको उनले प्रष्ट पारे। 'सरकारमा जाने नजाने विषयमा वादविवाद भएको साँचो हो। महाधिवेशनबाट चुनिएका केन्द्रीय सदस्यहरूले हैसियत पनि खोज्नुभएको साँचो हो। हैसियत खोज्दा वादविवाद भएकै हो। तर, बैठकमै सहभागी भएका साथीहरूले भ्रामक कुरा फैलाउनुभयो। मलाई सधैं जेलमा राख्ने नियत बोकेकाहरूले त्यस्ता भ्रम फैलाइरहेका छन्,' रेशम चौधरीले भने। उनले पार्टीभित्रको आन्तरिक विवादले तीन महिनादेखि खाना खान नसकेको बताए। आफूले रोपेको विरुवा काट्न नदिइने उनले प्रण गरे। उनले एमालेमाओवादी गठबन्धनले नागरिक उन्मुक्ति चलाउन खोजेको आरोपसमेत लगाए। 'तीन महिनादेखि मैले खाना खाएको छैन। आत्महत्या गर्नेसम्म परिस्थितिमा पुर्याइसके। एकथरीले केन्द्रीय समितिको निर्णय नमान्ने भन्छ। केन्द्रीय समितिको निर्णय नमान्ने भए पार्टी कसले चलाइराखेको छ? पार्टीमा बाह्य हस्तक्षेप भयो। अहिलेको सरकारले हाम्रो पार्टी चलाउन खोज्यो। यसबारे हामी निर्णय गरेर अगाडि बढ्छौं,' उनले भने। उनले पार्टीका संस्थापक अध्यक्षसमेत रहेकी श्रीमती रञ्जिता श्रेष्ठलाई पदीय लोलुपतामा फसेको आरोप लगाए। अर्काको इशारामा चल्ने सबैलाई कारबाहीको चेतावनीसमेत उनले दिए। 'उहाँमा (रञ्जिता) पदीय लोलुपता धेरै भयो। पार्टीको निर्णय मान्छ भने ठीकै हो। नभए चैत २३ र २४ गतेको बैठकले छानी छानी कारबाही गर्छ। चाहे त्यो पार्टी अध्यक्ष होस् या संरक्षक। गल्ती गर्नेलाई कारबाही हुन्छ,' उनले भने। उनले चैत बैठकको निर्णय नआएसम्म सुदूरपश्चिम सरकारको समर्थन कायमै रहने बताए। यता अध्यक्ष रञ्जिता श्रेष्ठ पक्षधर नेताहरूले रेशम चौधरीले हत्या गर्ने धम्की दिएको बताएका छन्। पत्रकार सम्मेलन गरेर उनीहरूले आफूहरूमाथि कुटपिट भएको र चौधरीले हत्या गर्ने धम्की दिएको बताएका छन्। पार्टीका केन्द्रीय सदस्य रमेश विश्वकर्माले पार्टीका संरक्षक रेशम चौधरीले बालुवाटारमा प्रधानमन्त्री भेट्न जान्छु भन्दा पार्टी कार्यालयमा भौतिक आक्रमण गरेको बताए। पार्टी कार्यालयभित्रै आफूमाथि कुटपिट हुनु र ज्यान मार्ने धम्की आउनुले असुरक्षा बढेको उनको भनाइ छ। विश्वकर्माले २५ हजार रुपैयाँ लिएर केन्द्रीय सदस्य बाँडेको र निर्वाचन आयोगमा अध्यावधिकसमेत हुन नसकेको कुरा उठाउँदा पार्टी कार्यालयको सबै ढोका बन्द गरेर आफूमाथि आक्रमण भएको बताए। सुदूरपश्चिम सरकार ढल्यो भने हत्या हुनसक्ने चेतावनी आएको अवस्थामा पार्टीका कुनै पनि नेताहरूको केही घटनामा मृत्यु भए सबै दोष रेशम चौधरीको हुने उनले बताए। उनले आफूहरूमाथि सुरक्षालाई ध्यान दिनका लागि प्रधानमन्त्री र गृहमन्त्रीलाई अनुरोधसमेत गरेका छन्। आफूहरूमाथि आक्रमण हुँदा पार्टी कार्यालयमा अध्यक्ष रञ्जिता नरहेको र घटना भएको करिब आधा घण्टामा आएकी अध्यक्षलाई सबै जानकारी गराएको विश्वकर्माले बताए।"
"काठमाडौं,पोखराबाट चीनका विभिन्न सहरमा थप उडान सञ्चालन गर्न चीन सकारात्मक : परराष्ट्रमन्त्री","काठमाडौं : उपप्रधानमन्त्री एवं परराष्ट्रमन्त्री नारायणकाजी श्रेष्ठले चीन भ्रमण महत्वपूर्ण र सफल भएको बताएका छन्। त्रिभुवन अन्तर्राष्ट्रिय विमानस्थलमा आयोजित पत्रकार सम्मेलनमा परराष्ट्रमन्त्री श्रेष्ठले आफ्नो भ्रमणले दुई देशबीचको आपसी सदभाव, सम्मान र विश्वासलाई थप सुदृढ बनाउने विश्वास व्यक्त गरे। उनले काठमाडौं र पोखरा तथा चीनका विभिन्न सहरबीच थप उडानहरू सञ्चालनमा ल्याउन दुवै पक्ष सहमत भएको बताए। यसले दुई देशबीचको व्यापार र जनस्तरको सम्बन्ध विस्तार गर्न तथा नेपालमा थप चिनियँ पर्यटक भित्र्याउन सहयोग पुग्ने विश्वास व्यक्त गरे। परराष्ट्रमन्त्री श्रेष्ठले बेल्ट एन्ड रोड इनिसिएटिभको कार्यान्वयनका योजनालाई अन्तिम रुप दिइ कार्यान्वयन गर्नेबारे छलफल भएको बताए। यसैगरी नेपालको कृषि क्षेत्रको उत्पादकत्व बढाउनका लागि आवश्यक पुँजी र प्रविधि उपलब्ध गराउन चिनियाँ पक्ष सकारात्मक रहेको उनको भनाइ छ। उनले आगामी २८२९ अप्रिल मा काठमाडौंमा आयोजना हुने तेस्रो नेपाल लगानी सम्मेलनमा सरकारी तथा निजी क्षेत्रका चिनियाँ लगानीकर्ताहरूको बढीभन्दा बढी सहभागिताका लागि अनुरोध गरेको बताए। यसमा उच्चस्तरीय चिनियाँ नेतृत्वले उक्त उम्मेलनमा सहभागिताका लागि चिनियाँ लगानीकर्ताहरूलाई प्रोत्साह गर्ने प्रतिबद्धता जनाए। चीनका परराष्ट्रमन्त्री वाङ यीको निमन्त्रणामा यही चैत ११ देखि १९ गतेसम्म नेपाली प्रतिनिधिमण्डलको नेतृत्व गर्दै परराष्ट्रमन्त्री श्रेष्ठ चीन गएका थिए।"
त्रिभुवन अन्तर्राष्ट्रिय विमानस्थलमा उत्तरतर्फबाट ३ महिना अवतरण गर्न नपाइने,"काठमाडौं : त्रिभुवन अन्तर्राष्ट्रिय विमानस्थलको रनवे (धावनमार्ग)को उत्तरतर्फको टु जिरोबाट विमान अवतरण बन्द गरिएको छ। अहिले विमानस्थलमा रनवेको दुवै विन्दुलाई छुने 'प्यारालाल ट्याक्सी वे' विस्तारको काम भइरहेको छ। सोही क्रममा सोमबार (अप्रिल १)बाट उत्तरतर्फको टु जिरोतर्फको ट्याक्सी वे निर्माण सुरु गरिएकाले त्यहाँबाट विमान अवतण बन्द गरिएको विमानस्थलका महाप्रबन्धक प्रतापबाबु तिवारीले बताए। ट्याक्सी वे विस्तार गर्दा धावनमार्गको भागमा छुने भएकाले टु जिरो बन्द गरिएको उनले बताए। रनवेको उत्तरतर्फबाट उडान गर्न सके पनि अवरतण पनि पूर्णरूपमा बन्द गरिएको उनले बताए। बढीमा ३ महिनाका लागि उत्तरतर्फ अवतरण बन्द गरिने पनि उनले बताए। अन्तर्राष्ट्रिय उडानमा उत्तरतर्फ अवतरणमा रोक लगाएपछि दक्षिणतर्फको चाप बढ्ने देखिन्छ। उत्तरतर्फबाट आन्तरिक विमानहरू भने अवतरण गर्नसक्ने विमानस्थलले जानकारी दिएको छ। रनवे उत्तरतर्फको ट्याक्सी वे विस्तारपछि दक्षिणतर्फ पनि विस्तार गरिने बताइएको छ। प्यारालाल ट्याक्सी वे नहुनाले सबै जहाज रनवेबाट टेक अफ गर्दै आइरहेका छन्। यो समयमा अरू जहाज उडान अवतरण गर्न पाउँदैनन्। प्यारालाल ट्याक्सी वे हुनेबित्तिकै जहाजहरू यसबाट नै उडानका लागि क्यूमा जान सक्छन्। यो हुनेबित्तिकै रनवेको क्षमता करिब २५ प्रतिशतले बढ्ने बताइएको छ। त्रिभुवन अन्तर्राष्ट्रिय विमानस्थलमा आन्तरिक र बाह्य गरी सरदर साढे ३ सय उडान हुने गरेको छ। विमानस्थलले करिब २३ हजार यात्रुलाई दैनिक सेवा दिइरहेको छ। वार्षिक यात्रुको चहलपहल करिब ७५ लाख छ। नेपालमा आगामी २० वर्षमा हवाई यातायातको वार्षिक स्थिर वृद्धि (३५ प्रतिशतसम्मको) हुने अनुमाने छ। तर, त्रिभुवन अन्तर्राष्ट्रिय विमानस्थलको अवस्थिति काठमाडौं सहरको ज्यादै नजिक रहेकाले यसको सीमा क्षेत्रभन्दा थप विस्तार गर्ने अवस्था छैन। बढ्दो मागलाई विमानस्थलको हालको सीमा क्षेत्रभित्रै उपलब्ध क्षेत्रफलको प्रभावकारी उपयोग गरेर सम्बोधन गर्नुपर्ने देखिन्छ। यसैका लागि प्राधिकरणले एडीबीको सहयोगमा सन् २०१०२०२८ मा त्रिभुवन अन्तर्राष्ट्रिय विमानस्थलको पूर्वाधार सुधारका लागि गुरुयोजना तयार गरेको छ। विमानस्थल विस्तारको लागि १ सय ४० रोपनी जग्गा अधिग्रहण गरिएको बताइएको छ। आयोजना क्षेत्रमा ट्याक्सी वेको उत्तरी भागलाई विस्तार गर्ने, विमानस्थलमा बढी विमानहरू राख्न यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) विस्तार गर्ने, ह्यांगर थप गर्ने र धावन मार्गको दक्षिणी भागमा ३ सय मिटर धावन मार्ग विस्तार गर्ने रहेका छन्। धावन मार्ग (रनवे) विस्तारको काम भइसकेको छ। धावन मार्गको दक्षिणतिरको अन्तिममा ट्याक्सी वे विस्तार गर्ने, जहाज पार्किङस्थल (ह्याङ्गर)लाई त्रिभुवन अन्तर्राष्ट्रिय विमानस्थलको पूर्वी भागमा स्थानान्तरण गर्ने र आन्तरिक विमानस्थलमा यात्रु चढाउनओराल्न र सामान राख्नझिक्नका लागि विमान रोक्ने क्षेत्र (अप्रोन एरिया) निर्माण गर्नेलगायत गुरुयोजनाअन्तर्गत सन् २०२८ को अनुमानित माग धान्नेगरी हवाई उड्डयन सुविधाको थप विकासको योजना गरिएको छ। ट्याक्सी वे र ह्यांगर एरियाको लगानी भने एडीबीको ऋणमा भइरहेको छ। करिब ६५ मिलियन अमेरिकी डलरमा आयोजना निर्माण भइरहेको जानकारी दिइएको छ। धावनमार्गको उत्तरपश्चिमपट्टि अन्तर्राष्ट्रिय एप्रोन (पार्किङ) विस्तारको काम भइरहेको छ। पार्किङ बनिसकेपछि थप १८ अन्तर्राष्ट्रिय विमान पार्किङ गर्न सकिनेछ। अहिले ११ विमान पार्किङ हुँदै आइरहेको छ। चाइना नेसनल एरो टेक्नोलोजी इन्जिनियरिङले २०२० मा यो आयोजनाको ठेक्का पाएको थियो। कोभिडका कारण काम सुरु नभएको एप्रोन विस्तारको काम आगामी दुई वर्षभित्र सकिने छ। यो आयोजना नेपाल सरकार र प्राधिकरणको आन्तरिक स्रोतबाट परिचालन भइरहेको छ। आयोजनाको लागत करिब सात अर्ब रुपैयाँ छ। ह्यांगर एरिया (जहाजहरूको मर्मत गर्ने ठाउँ) विकासको काम पनि भइरहेको छ। धावनमार्गदेखि पूर्वतिर यसको काम भइरहेको छ। केडिएन र सीसीइसीसी जेभी (सहकार्य) चाइनिज कम्पनीले ठेक्का पाएको छ। यो आयोजना पनि सन् २०२६ सम्म सक्नुपर्ने छ।"
रुसी सेनामा फसेका नेपालीलाई स्वदेश फर्काउन सरकार असफल : कांग्रेस,काठमाडौं : नेपाली कांग्रेसका सांसद प्रदीप पौडेलले सरकारले रुसमा जान श्रम स्वीकृति खुल्ला गर्ने निर्णय गरेको भन्दै आपत्ती जनाएका छन्। प्रतिनिधिसभाको सोमबारको बैठकको विशेष समयमा बोल्दै पौडेलले अहिलेको अवस्थामा रुस जान रोक लगाउनुपर्नेमा सरकारले नै श्रम स्वीकृत खुल्ला गरेको भन्दै आपत्ती जनाएका हुन् । मानवतस्करलाई अनुकूल हुनेगरी श्रम स्वीकृति दिनुमा गम्भीर स्वार्थ लुकेको उनको आरोप छ। उनले रुसी सेनामा रहेका नेपालीलाई स्वदेश फर्काउन सरकार असफल भएको भन्दै अन्तराष्ट्रिय समूदायसँग आग्रह गर्न सुझाव दिए । रुसी सेनामा रहेका नेपालीको संख्यामा बारेमा पनि सरकार वेखबर रहेको उनले बताए। नेता पौडेलले मृत्यु भएका नेपालीहरूका आफन्तको डीएनए परीक्षण गर्ने नाममा थप पीडा दिने काम भएको समेत बताए। पौडेलले नागरिकहरू पीडामा हुँदा परराष्ट्रमन्त्री देशमा नबस्ने र रुसमा रहेका नेपालीका विषयमा वेखबर हुन नमिल्ने भन्दै सरकारको ध्यान जान जरुरी रहेको धारणा व्यक्त गरे।
अमेरिकी चेम्बरका लगानीकर्ता नेपालको लगानी सम्मेलनमा आउने,"काठमाडौं : अमेरिकी चेम्बर अफ कमर्सको प्रतिनिधिमण्डल आगामी वैशाखमा हुने लगानी सम्मेलनमा सहभागी हुने भएको छ। सोमबार अर्थमन्त्री वर्षमान पुनलाई भेट्न मन्त्रालय आएका नेपालका लागि अमेरिकी राजदूत डिन थम्प्सनले सो जानकारी दिएका छन्। लगानी सम्मेलन सफाल पार्न आफूहरूको तर्फबाट सहयोग हुने उनको भनाइ थियो। भेटमा द्विपक्षीय हितका विविध विषयमा कुराकानी भएको थियो। भेटमा अमेरिकी सहयोगमा नेपालमा सञ्चालित विकास विभिन्न विकास परियोजना पूर्वनिर्धारित समयमै सम्पन्न गर्नेबारे छलफल भयो। भेटमा अर्थमन्त्रीले लगानी सम्मेलनको राम्रो तयारी भएको भन्दै लगानीमैत्री वातावरण निर्माणका लागि गरिनुपर्ने कानूनी र प्रक्रियागत सुधारको तयारी भइरहेको बताए। सम्माननीय प्रधानमन्त्रीले हामी मन्त्रीहरुलाई मन्त्रिपरिषद बैठकमै सबै खाले तयारी गर्न निर्देशन दिनुभएको छ,' पुनले भने, लगानीको वातावरण निर्माण हुने भएकाले बढीभन्दा बढी अमेरिकी लगानीकर्ता ल्याइदिन यहाँ र दूतावासबाट सहयोगको अपेक्षा गरेका छौं। राजदूत थम्प्सनले लगानी सम्मेलनको पूर्वसन्ध्यामा लगानी वातावरण रहेको सन्देश दिए मन्त्री पुनलाई आग्रह गरेका थिए। नेपालले लगानी वातावरण सुधारका लागि क्रेडिट मूल्याङकन (कन्ट्री रेटिङ) को काम अघि बढेको जानकारी पनि मन्त्री पुनले राजदूत थम्प्सनलाई दिए। सरकारले अन्तर्राष्ट्रिय क्रेडिट रेटिङ गर्ने संस्था फिचमार्फत नेपालको क्रेडिट मूल्याङकन लागि प्रक्रिया अघि बढाएको छ। बेलायती सहयोग नियोगअन्तर्गतको फरेन कमनवेल्थ एण्ड डेभलपमेन्ट अफिस (एफसीडीओ)ले नेपालको आग्रहमा कन्ट्री रेटिङ गर्दा लाग्ने सेवा शुल्क फिचलाई भुक्तानी गर्ने प्रतिबद्धता जनाएको छ। चालु आर्थिक वर्षको बजेटमामार्फत सरकारले कन्ट्री रेटिङ गर्ने घोषणा गरेको थियो। त्यस्तै मन्त्री पुनले संसदका दुवै सदन प्रतिनिधिसभा र राष्ट्रियसभाले सम्पत्ति शुद्धीकरण (मनी लाण्डरिङ) निवारण तथा व्यावसायिक वातावरण प्रवर्द्धनसम्बन्धी विधेयक पारित गरिसकेकाले सम्पत्ति शुद्धीकरणसम्बन्धी अन्तर्राष्ट्रिय छाता संगठन वित्तीय कारबाही कार्यदल फाइनान्सियल एक्सन टास्कफोर्स (एफएटीएफ) को सम्भावित कालो सूचीमा पर्ने सम्भावना टारेको जानकारी पनि राजदूत थम्प्सनलाई दिए। सम्पत्ति शुद्धीकरणसम्बन्धी विभिन्न १९ वटा कानुनका व्यवस्था संशोधन गरिएको उक्त विधेयक हालः राष्ट्रपतिमार्फत प्रमाणीकरणको चरणमा छ।"
सरकारले गर्यो सचिवहरूको सरुवा,"काठमाडौं : सरकारले विभिन्न निकायका सचिवहरूको सरुवा गरेको छ। बिहीबार बसेको मन्त्रिपरिषद् बैठकले वित्त आयोगका सचिव कृष्णबहादुर राउतलाई उद्योग, वाणिज्य तथा आपूर्ति मन्त्रालयमा सरुवा गरेको छ। उद्योगका सचिव मुकुन्द निरौलालाई भने उपराष्ट्रपति कार्यालयमा सरुवा गरिएको प्रधानमन्त्री कार्यालय स्रोतले जानकारी दियो। त्यस्तै उपराष्ट्रपति कार्यालयका सचिव मधुसुदन बुर्लाकोटी स्वास्थ्य तथा जनसङ्ख्या मन्त्रालयमा सरुवा भएका छन्। त्यस्तै मधेस प्रदेशका प्रमुख सचिव दिनेश कुमार घिमिरे उद्योग, वाणिज्य तथा आपूर्ति मन्त्रालयको वाणिज्य सचिवमा सरुवा भएका छन् भने त्यहाँ कार्यरत नारायणप्रसाद शर्मा दुवाडी निर्वाचन आयोगमा सरुवा भएका छन्। त्यस्तै बागमती प्रदेश प्रमुख सचिव घनश्याम उपाध्याय श्रम, रोजगार तथा सामाजिक सुरक्षा मन्त्रालयको सचिवमा सरुवा भएका छन्। त्यस्तै भौतिक पूर्वाधार तथा यातायात मन्त्रालयका सचिव केशव कुमार शर्मा ऊर्जा, जलस्रोत तथा सिँचाइ मन्त्रालयमा सरुवा भएका छन् भने त्यहाँ कार्यरत सचिव गोपाल प्रसाद सिग्देल भौतिक पूर्वाधार मन्त्रालयमा सरुवा भएका छन्। त्यस्तै जल तथा ऊर्जा आयोगको सचिवालयकी सचिव सरिता दवाडीलाई सिँचाइमा लगिएको छ भने त्यहाँ कार्यरत सुशील चन्द्र तिवारीलाई ऊर्जा आयोगमा पठाइएको छ।"
शिक्षा क्षेत्रलाई राजनीतिक हस्तक्षेपमुक्त बनाउँछु : मन्त्री सुमना श्रेष्ठ,"काठमाडौं : शिक्षा, विज्ञान तथा प्रविधि मन्त्री सुमना श्रेष्ठले शिक्षा क्षेत्रलाई राजनीतिक हस्तक्षेपमुक्त बनाइने बताएकी छन्। सिंहदरबारमा सोमबार बसेको राष्ट्रियसभाअन्तर्गतको संघीयता सबलीकरण तथा राष्ट्रिय सरोकार समिति बैठकमा राजनीति हस्तक्षेपमुक्त नभएसम्म शिक्षा क्षेत्रको सुधार नहुने भन्दै विद्यालय र उच्च शिक्षालाई राजनीतिक हस्तक्षेपमुक्त बनाइने बताइन्। मन्त्री श्रेष्ठले विद्यालयमा शिक्षक वा कर्मचारी राजनीतिक दलको आबद्धता हुन नहुने कानुन कार्यान्वयनका लागि पहल सुरु भइसकेको जानकारी दिइन्। सामुदायिक शिक्षामा लगानीको कमीका कारण नभई अति राजनीतिकरणका कारण सन्तोषजनक नतिजा आउन नसकेको उनको भनाइ छ। उनले समयमै पाठ्यपुस्तक पुर्याउने जिम्मा स्थानीय तह र विद्यालयको भएको बताइन्। शिक्षा क्षेत्रको बजेटले शिक्षा क्षेत्रको सुधार र शिक्षकहरूको आवश्यकता पूरा गर्न नसकिने भएकाले आगामी बजेटमा शिक्षा क्षेत्रको बजेटको सिलिङ बढाउन पहल भइरहेको उनले बताइन्। मन्त्री श्रेष्ठले गुणस्तरमा ध्यान नदिए निशुल्क शिक्षामात्रै भनेर केही नहुने बताइन्। शिक्षा सम्बन्धी विषयमा मन्त्रालयबाट भएका काम कारबाही, समस्या र भाबी कार्ययोजनाका बारेमा समितिले शिक्षा मन्त्रीसँग जानकारी लिएको हो।"
"संसदमा आजपनि कांग्रेसको अवरोध, गृहमन्त्रीमाथि अनुसन्धान गर्न संसदीय समिति बनाउनुपर्ने माग","काठमाडौं : प्रतिनिधिसभा बैठकमा आज पनि नेपाली कांग्रेसले अवरोध जनाएको छ। बैठक सुरू हुनेवित्तिकै कांग्रेस सांसदहरूले आआफ्नो सिटबाट उठेर अवरोध जनाएका छन्। अवरोध पछि सभामुख देवराज घिमिरेले कांग्रेस सांसद प्रतिमा गौतमलाई समय दिएका छन्। उनले संसदमा गृहमन्त्री रवि लामिछानेबारे कांग्रेसले उठाएको विषयप्रति सरकार गम्भीर नभएको आरोप लगाइन्। संसददेखि सडकसम्म सहकारी ठगीको विषय छताछुल्ला हुँदा पनि सरकारले नसुनेझै गरेर बसेको भन्दै आपत्ती जनाइन्। गौतमले यसअघि पनि विभिन्न मन्त्रीमाथि आरोप लाग्दा अनुसन्धानका लागि मार्गप्रशस्त गरेको उदाहरण रहेको भन्दै गृहमन्त्रीले पनि आफूमाथिको आरोपको अनुसन्धानका लागि सहज वातावरण बनाउनुपर्नेमा जोड दिइन्। कांग्रेसले संसदीय छानबिन समिति गठनको माग राख्दा सत्तापक्ष डराएको उनको भनाइ छ। सहकारी ठगीमा मुछिएका गृहमन्त्री लामिछानेमाथि छानबिन गर्न संसदीय सुनुवाइ समिति नबनेसम्म संसदमा अवरोध कायम हुने बताइन्। 'सहकारीका बचतकर्ताहरूको बचत जोखिममा परेका छन्। संसददेखि सडकसम्म सहकारी ठगीको विषय छताछुल्ल भएको छ। छानबिन समिति बनाउने वातावरण सृजना गरौं। दोषी भए कारवाहीको दायरमा जानुहोला। दोषी भएन भने फेरि गृहमन्त्री भएर आउनुहोला। हामी स्वागत गर्नेछौं,'उनले भनिन्।"
महालेखापरीक्षक तोयम रायाविरुद्ध उजुरी दिन १० दिनको म्याद,काठमाडौं : महालेखापरीक्षकमा सिफारिस भएका तोयम रायाको संसदीय सुनुवाइ प्रक्रिया सुरू भएको छ। सोमबार नयाँ बानेश्वरस्थित संसद भवनको शंकर हलमा बसेको संसदीय सुनुवाइ समितिको बैठकले रायाविरुद्ध उजुरी दिन १० दिनको समय दिएको संघीय संसदका महासचिव पद्मप्रसाद पाण्डेले जानकारी दिए। आइतबार बसेको संवैधानिक परिषद्ले राष्ट्रिय तथ्यांक कार्यालयका सचिव रायाको नाम महालेखा परीक्षकको लागि सिफारिस गरेको हो। गत जेठ १० गते महालेखा परीक्षक टंकमणि शर्माको पदावधि सकिएपछि सो पद रिक्त थियो। संसदीय सुनुवाइपछि राष्ट्रपतिले महालेखा परीक्षक नियुक्त गर्ने संवैधानिक प्रावधान छ।
यस्तो छ इलाम२ को अंकगणित,"काठमाडौं : इलाम क्षेत्र नं २ मा यतिबेला चुनावी माहोल तातेको छ। नेकपा एमाले उपाध्यक्ष एवं संविधानसभा अध्यक्षसमेत रहेका प्रतिनिधिसभा सदस्य सुवासचन्द्र नेम्वाङको गत २६ भदौमा निधन भएपछि त्यहाँ उपनिर्वाचन हुन लागेको हो। निर्वाचन आयोगले वैशाख १५ गते उपनिर्वाचन गर्दैछ। त्यसका लागि चैत २४ गते मनोनयन दर्ता गर्ने कार्यतालिका छ। गत २०७९ मंसिर ४ गते सम्पन्न निर्वाचनमा २ स्वतन्त्रसहित १४ जनाले उम्मेदवारी दिएका थिए। तीमध्ये एमालेका नेम्वाङ र कांग्रेसका डम्बरबहादुर खड्काबीच मुख्य प्रतिस्पर्धा भएको थियो। नेम्वाङले त्यसअघि लगातार चारपटक संसदीय चुनाव जितेका थिए। तर, तत्कालीन गठबन्धन (कांग्रेसमाओवादी)का कारण उनको पाँचौं विजयी सुनिश्चित थिएन। यता इलाममा समाजसेवी छबि बनाएका व्यवसायी डम्बरबहादुर खड्का पहिलोपटक चुनावी मैदानमा उत्रेका थिए। गठबन्धनका कारण पनि धेरैले डम्बर विजयी हुने अड्कलबाजी गरेका थिए। ती अड्कलबाजी 'फेल' भए पनि नेम्वाङले शानदार जित भने हासिल गरेनन्। अन्तिम मतपरिणामअनुसार नेम्वाङले डम्बरलाई ११४ मतान्तरले मात्र हराएका थिए। नेम्वाङले ३० हजार २० मत ल्याउँदै विजयी हुँदा डम्बरले २९ हजार ९०६ मत ल्याए। राष्ट्रिय स्वतन्त्र पार्टी (रास्वपा)ले एक सिट थप्ने दाबी गर्दै इलाममा चुनावी अभियान सुरू गरेको छ। दलबलसहित इलाम पुगेर रास्वपा सभापति रवि लामिछानले माओवादी निकट मिलन लिम्बुलाई उम्मेदवार बनाउने घोषणा गरेका छन्। उनले स्वर्गीय नेता सुवास नेम्वाङको विरासत बोक्न इलामको माटोमा राष्ट्रिय स्वतन्त्र पार्टी आएको दाबी गरे। इलामले घण्टी बजाएरै छोड्ने उनको दाबी छ। त्यसअघि मिलनले माओवादी परित्याग गरी स्वतन्त्र उम्मेदवारी दिने घोषणा गरेका थिए। लामिछानेले घन्टी बजाउने दाबी गरे पनि मंसिर ४ को निर्वाचनमा रास्वपाले १४ सय मत पनि ल्याएको थिएन। निर्वाचन आयोगका अनुसार रास्वपाका उम्मेदवार प्रकाश सापकोटाले १३८० मत पाएका थिए। त्यस्तै राष्ट्रिय जनमुक्ति पार्टीका खड्गप्रसाद पालुंवाले १२७२, जनता समाजवादी पार्टीका यामप्रसाद लिम्बुले ७२४, संघीय लोकतान्त्रिक राष्ट्रिय मञ्चका गोविन्द सिंह लिम्बुले ६८४, राष्ट्रिय प्रजातन्त्र पार्टीका गणेशप्रसाद दुलालले ५१० मत ल्याएका थिए। बाँकी ६ जना उम्मेदवारले सय मत पनि कटाउन सकेका थिएनन्। २०७९ वैशाख ३० गते सम्पन्न स्थानीय तहको निर्वाचन मतपरिणाम हेर्ने हो भने दलगत मतमा कांग्रेस र एमाले करिब बराबरको अवस्थामा छन्। वडाध्यक्षको मत हेर्ने हो भने कांग्रेसले ३२,९७८, एमालेले ३२,५२७, माओवादीले २,७१७, जनता समाजवादी पार्टीले ५५४, नेकपा (एकीकृत समाजवादी)ले २७७ र राप्रपाले १३० मत पाएका छन्। यस हिसाबले पनि मुख्य प्रतिस्पर्धा कांग्रेसएमालेबीच हुने देखिन्छ। एमालेलाई माओवादीको समर्थन, कांग्रेसमा लागेन टुंगोउपनिर्वाचनका लागि मनोनयन गर्ने मिति नजिकिँदासमेत नेपाली कांग्रेसले उम्मेदवार छान्न सकेको छैन। कांग्रेसको जिल्ला कार्यसमितिले डम्बरसहित भेषराज आचार्य, केशव थापा, नगेन्द्र कुमाल, रमेश लिङ्दम, चन्द्रमाया लिम्बु र शान्तिकला तामाङको नाम उम्मेदवारको लागि सिफारिस गरेको छ। तर, कसलाई उम्मेदवार बनाउने विषयमा कांग्रेस अझै अनिर्णित छ। कांग्रेसले उम्मेदवार टुंगो लगाउन मंगलबार २ बजे संसदीय बोर्डको बैठक बोलाएको छ। बैठकअघि उम्मेदवारका विषयमा कांग्रेस पदाधिकारीहरूले सोमबार छलफल गरेका छन्। महामन्त्री विश्वप्रकाश शर्माले ३० वर्षपछि इलाम२ मा कांग्रेसलाई जित्ने अवसर भएको ब्रिफिङ गरेका थिए। यता नेकपा एमालेले नेम्वाङका छोरा सुहाङलाई पार्टीको उम्मेदवार बनाएको छ। सुहाङले निर्वाचन क्षेत्रमा चुनावी अभियानसमेत सुरू गरिसकेका छन्। गठबन्धनको सहयात्री भएको नाताले माओवादीले आफ्ना उम्मेदवारलाई समर्थन गर्ने अध्यक्ष ओलीले विश्वास व्यक्त गरेका छन्। उनले सार्वजनिक कार्यक्रममै गणितका हिसाबले माओवादीले आफूहरूलाई समर्थन गर्नुपर्ने बताएका थिए। 'मलाई विश्वास छ, माओवादीले अन्तिममा हामीलाई समर्थन गर्छ। किनभने कांग्रेसलाई जिताउन मिल्दैन,' ओलीले भनेका थिए। त्यस्तै रास्वपाका मिलन लिम्बुसँगै, राष्ट्रिय प्रजातन्त्र पार्टी (राप्रपा)ले लक्ष्मी गुरुङलाई उम्मेदवार बनाउने भएको छ। प्रेमदीप लिम्बु, डकेन्द्रसिंह थेगिम र अर्जुनविक्रम शाहीले स्वतन्त्र उम्मेदवारी दिने घोषणा गरेका छन्।"
स्टार्टअप नीति सरकारको उच्च प्राथमिकतामा : उद्योगमन्त्री भण्डारी,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले नवप्रवर्तन (स्टार्टअप) नीति सरकारको उच्च प्राथमिकतामा रहेको बताएका छन्। सोमबार प्रतिनिधिसभा बैठकमा विद्युतीय व्यापार विधेयक, २०८० माथि विचार गरियोस्भन्ने प्रस्तावमाथिको सैद्धान्तिक छलफलका क्रममा उठेका प्रश्नको जवाफ दिँदै मन्त्री भण्डारीले युवा उद्यमशीलता विकास गर्न र नवप्रवर्तन प्रवर्द्धन गर्न स्टार्टअप नीति ल्याएको बताए। मन्त्री भण्डारीले सरकारले पहिलो प्राथमिकतामा राखेर मुलुकभित्र नै उत्पादन बढाउने र नयाँ स्टार्टअप उद्यमीको प्रवर्द्धनमा जोड दिएको उल्लेख छ। उनले भने,'नवप्रवर्तनसम्बन्धी नीति सरकारको प्राथमिकतामा रहेको छ । नियमन गर्ने सन्दर्भमा नियन्त्रण हुन्छ कि भन्ने सुझावप्रति पनि ध्यानकर्षण भएको छ।' विधेयकमाथि सदनमा उठेका सुझावप्रति धन्यवाद दिँदै उनले अब संसदीय समितिमा दफावार छलफल गरी विधेयकलाई समृद्ध बनाइने उल्लेख गरे। 'यो कानुन आजको आवश्यकता हो । समय सान्दर्भिक पनि छ । उद्यमशितालाई प्राथमिकता दिँदै कारोबारलाई विश्वसनीय बनाउन,व्यवसायको वर्गीकरण गर्ने विषयमा सांसदहरुले दिनुभएको साझा मतलाई आत्मसाथ गरिनेछ, 'मन्त्री भण्डारीले भने। निराशालाई चिर्ने र आशालाई जगाउने अहिलेको सरकारको मूल थिम रहेको उनको भनाइ छ। 'निराशालाई चिर्ने र आशालाई जगाउने अहिलेको सरकारको मूल थिम हो। त्यसैले यसमा केन्द्रित भएर नव युवाहरूलाई प्रोत्साहित गर्ने कुरामा यसले परिकल्पना गरेको कुरा व्यक्त गर्न चाहन्छु,'मन्त्री भण्डारीले भने,'उद्यमशीलता र विकासमा यसलाई बढी प्राथमिकता दिइएको छ।' उनले उक्त विधेयक चाँडो ऐनको रुपमा लागू हुने विश्वास व्यक्त गरे। अनलाइन मार्फत् हुने व्यापारलाई व्यवस्थित तथा नियमन गर्न सरकारले ऐन ल्याउन लागेको हो। राष्ट्रिय सभामा उत्पत्ति भएको उक्त विधेयकमाथि विचार गरियोस् भन्ने प्रस्ताव प्रतिनिधि सभाको बैठकले बहुमतले स्वीकृत गरेको छ ।"
"प्रतिनिधिसभा बैठक बस्दै, यस्ता छन् एजेण्डा","काठमाडौं : संघीय संसदअन्तरगत प्रतिनिधिसभा बैठक बस्दैछ। बैठक बिहान ११ बजेका लागि बोलाइएको संघीय संसदका महासचिव पद्म प्रसाद पाण्डेले जानकारी दिए। बैठकमा सभामुख देवराज घिमिरेले राष्ट्रपति कार्यालयको प्राप्त विधेयक प्रमाणीकरण सम्बन्धी पत्रको व्यहोरा पढेर सुनाउने कार्यसूची रहेको छ। उद्योग,वाणिज्य तथा आपूर्ति मन्त्री दमोदर भण्डारीले राष्ट्रिय सभामा उत्पत्ति भएको 'विधुतीय व्यापार विधेयक २०८० माथि विचार गरियोस्'भन्ने प्रस्ताव प्रस्तुत गर्ने कार्यसूची छ।"
बागमतीका मुख्यमन्त्री जम्कट्टेलले तेस्रो पटक पाए विश्वासको मत,काठमाडौं : बागमती प्रदेशका मुख्यमन्त्री शालिकराम जम्कट्टेलले तेस्रो पटक विश्वासको मत प्राप्त गरेका छन्। प्रदेश सरकारबाट कांग्रेसले समर्थन फिर्ता लिएपछि सोमबार मुख्यमन्त्री जम्कट्टेलले बागमती प्रदेशसभा बैठकमा विश्वासको मत लिएका हुन्। सो क्रममा जम्कट्टेलको विश्वासको मतको पक्षमा ५६ मत परेको थियो भने विपक्षमा ३७ मत परेको थियो । त्यस्तै १५ सांसद तटस्थ बसेका थिए। जम्कट्टेललाई कुल सदस्यको बहुमत सदस्यको मत परेकाले विश्वासको मत प्राप्त भएको सभामुख भुवन पाठकले जानकारी दिए। मुख्यमन्त्री जम्कट्टेलले पहिलो पटक २०७९ माघ ३ गते र २०७९ चैत १० मा दोस्रो पटक विश्वासको मत प्राप्त गरेका थिए।
उपप्रधानमन्त्री श्रेष्ठ आज नेपाल फर्कंदै,"छेन्दु : जनवादी गणतन्त्र चीनको औपचारिक भ्रमणमा रहेका उपप्रधानमन्त्री एवं परराष्ट्रमन्त्री नारायणकाजी श्रेष्ठ आज स्वदेश फर्कंदै छन्। भ्रमणका क्रममा उपप्रधानमन्त्री श्रेष्ठले चिनियाँ जनराजनीतिक परामर्श सम्मेलन (सिपिपिसिसी) का अध्यक्ष वाङ हुनिन, चिनियाँ समकक्षी वाङ यीलगायत उच्च राजनीतिक नेतृत्वसँग भेटवार्ता गरेका थिए। भेटवार्तामा उनीहरुबीच द्विपक्षीय सम्बन्धका विविध विषयमा विचारविमर्श भएको थियो । सो क्रममा उपप्रधानमन्त्री श्रेष्ठले नेपाल तीव्र आर्थिक विकासको यात्रामा अघि बढिरहेको जानकारी दिँदै त्यसका लागि छिमेकी मुलुक चीनको सहयोग महत्वपूर्ण हुने बताएका थिए। उपप्रधानमन्त्री श्रेष्ठले चिनियाँ कम्युनिष्ट पार्टीका विदेश विभागका उपमन्त्री सुन हाइयानसँग पनि भेट गरेका थिए। सो भेटवार्तामा उनीहरुबीच नेपाल कम्युनिष्ट पार्टी (माओवादी केन्द्र) र चिनियाँ कम्युनिष्ट पार्टीबीचको सम्बन्धलाई प्रगाढ बनाउनेबारेमा छलफल भएको थियो । उपप्रधानमन्त्री श्रेष्ठ माओवादी केन्द्रको वरिष्ठ उपाध्यक्ष एवं विदेश विभाग प्रमुखसमेत हुन्। बेइजिङमा रहँदा उपप्रधानमन्त्री श्रेष्ठले नेपाली दूतावासमा आयोजित पूर्वलगानी सम्मेलनलाई सम्बोधन गरेका थिए। सो क्रममा उनले चिनियाँ लगानीकर्तालाई नेपालमा लगानीका लागि आह्वान गरेका थिए। सोही दौरान उनले चीनकै दक्षिण पश्चिमी सहर छोनछिन नगरपालिकाको अवलोकन भ्रमण गरेका थिए। सो अवसरमा उपप्रधानमन्त्री श्रेष्ठ र चिनियाँ कम्युनिष्ट पार्टी छोनछिन कमिटीका सचिव युयान जाइजुनबीच प्रतिनिधिमण्डलस्तरमा भेटवार्ता भएको थियो । उक्त भेटमा उपप्रधामन्त्री श्रेष्ठले नेपाल र चीन आर्थिक समृद्धिको यात्रामा सँगसँगै अघि बढ्नुपर्ने बताएका थिए। यसैगरी उपप्रधानमन्त्री श्रेष्ठले चीनको सिजाङ्ग स्वायत्त क्षेत्रका पार्टी सचिव वाङ झुङहेङसँग भेट गरी नेपालचीन सीमा क्षेत्रका नागरिकले व्यहोर्नुपरेको समस्या समाधान गर्न आग्रह गरेका थिए। उनले ल्हासास्थित नेपाली महावाणिज्य दूतावासको अवलोकन गरी आर्थिक कूटनीतिमा ध्यान दिन निर्देशन दिएका थिए। उपप्रधानमन्त्री श्रेष्ठ नेतृत्वको प्रतिनिधिमण्डलले तिब्बतमा रहेको कैलाश मानसरोवर क्षेत्रको अवलोकनसमेत गरेको थियो । भ्रमणका क्रममा सिचुवान प्रान्तको छेन्दु आइपुगेका उनले सिचुवान जनसरकारका गभर्नर हुवाङ सियाङसँग पनि भेट गरी नेपालमा चिनियाँ लगानीका लागि आग्रह गरेका थिए। नेपाली प्रतिनिधिमण्डलमा चीनका लागि नेपाली राजदूत विष्णुपुकार श्रेष्ठ, परराष्ट्र मन्त्रालयको उत्तर पूर्व एसिया महाशाखाका प्रमुख एवं सहसचिव कृष्ण ढकाल, बेइजिङस्थित नेपाली दूतावासका डेपुटी चिफ अफ मिसन सुरेन्द्र यादव, उपप्रधानमन्त्रीका स्वकीय सचिव सुरेशकाजी श्रेष्ठ, नायब शिष्टाचार महापाल उत्तमकुमार शाही, परराष्ट्र मन्त्रालयका उपसचिव अरुणा घिसिङलगायत सहभागी थिए। उपप्रधानमन्त्री श्रेष्ठ चिनियाँ विदेशमन्त्री वाङ यीको मैत्रीपूर्ण निमन्त्रणामा यही चैत १२ गते चीनको भ्रमणमा आएका हुन्। रासस"
म्याग्दीमा यसवर्ष १६ किलोमिटर सडक कालोपत्रे गरिने,"बेनी : गण्डकी प्रदेश सरकारमार्फत म्याग्दी जिल्लामा चालु आर्थिक वर्ष २०८००८१ मा थप १६ किलोमिटरभन्दा बढी सडक कालोपत्रे गर्ने आयोजना सञ्चालन भएको छ। भौतिक पूर्वाधार विकास तथा यातायात व्यवस्था मन्त्रालय अन्तर्गतको पूर्वाधार विकास कार्यालयले सञ्चालन गरेका बहुवर्षीय र सालबसाली आयोजना मार्फत १६२ किलोमिटर सडक कालोपत्रेआरसिसि र पिसिसि ढलान गर्न लागिएको हो। कार्यालयका प्रमुख विष्णुप्रसाद पौडेलले ६ किलोमिटर ग्राभेल, १० किलोमिटर नयाँ मार्ग खोल्ने, १५ किलोमिटर सडक विस्तार, ४ किलोमिटर नाली निर्माण, १० हजार घनमिटर टेवा पर्खाल निर्माण गर्न आयोजना सञ्चालन भएको जानकारी दिए। सडक निर्माण, स्तरोन्नति, कालोपत्रे, झोलुंगे र सडक पुल सम्बन्धी नयाँ ७० वटा योजना रहेकोमा ११ वटा आयोजना बहुवर्षीयका लागि स्रोत सुनिश्चितता गर्न सिफारिस भएकोमा ४ वटा ठेक्काको मूल्याङकनको चरणमा रहेको छ। सालबसाली २३ वटा योजनाको ठेक्का र १३ वटा उपभोक्ता समितिमार्फत कार्यान्वयन भइसकेका छन्। ७ वटा सालबसाली योजना सम्पन्न भइसकेका छन्। ४ वटा आयोजनाको ठेक्का सम्झौताको तयारी भएको छ। यसअघि ठेक्का सम्झौता भएका १३ वटा आयोजना चालु रहेका छन्। चालु आर्थिक वर्षमा कुल ७१ करोड ३७ लाख रुपैयाँ बजेट विनियोजन भएको कार्यालयले फागुन मसान्तसम्म ८ करोड ९३ लाख ४३ हजार रुपैयाँ अथवा १२५१ प्रतिशत बजेट खर्च गरेको छ। गत आर्थिक वर्षमा १३२८ किलोमिटर पक्की सडक, ७२ किलोमिटर ग्राभेल, २३२७५ किलोमिटर माटे सडक निर्माण भएको थियो। यस वर्ष ५६ किलोमिटर दूरीको गलेश्वरपीपलेभगवति सडक कालोपत्रे र दरवाङधारापानी सडकको ६ किलोमिटर ६०० मिटर ग्राभेल सकिएको छ। बेनीदरवाङ सडकको सिमलाम्पाटा खण्ड र लाम्पाटाढाडखर्क खण्डमा करिब ९ किलोमिटर कालोपत्रे गर्ने तयारी भएको छ। २० करोड रुपैयाँ लागत अनुमान गरिएको बेनीपाखापानी, २५ करोड रुपैयाँ लागत अनुमान गरिएको धारापानीताकमशिवाङ कालोपत्रे गर्न आव्हान गरिएको ठेक्का प्रस्ताव मूल्यांकनको चरणमा छ। बेनीभकिम्ली, अदिभाराडाडागाउँ र पखेरबरंजा सडक स्तरोन्नतिका लागि १०१० करोड बजेटको आयोजनाको ठेक्का आह्वान भएको छ। दरवाङबिम सडक कालोपत्रे गर्न २५ करोड रुपैयाँको बहुवर्षीय ठेक्का लगाउन स्रोत सुनिश्चितता भइसकेको निवर्तमान भौतिक पूर्वाधार विकास तथा यातायात व्यवस्था मन्त्री रेशम बहादुर जुग्जालीले बताए। अदिभारा र अर्चेखोलामा २५२५ मिटर लामो मोटरेबल पुल निर्माणाधीन अवस्थामा रहेका छन्। शिवरात्री खोलामा ४० मिटर लामो मोटरेबल पुल बनाउन सोमबार ९ करोड रुपैयाँ लागतको ठेक्का आह्वान भएको छ। अर्गला र छ्यारछ्यारेमा मोटरेबल पुल निर्माण सकिएको र भारवाङघाटमा मोटरेबल पुल निर्माणको अन्तिम चरणमा रहेको छ।"
"गोरु सहरमा, ट्रयाक्टर गाउँगाउँमा","बुटवल : कुनै समय यस्तो थियो, हलगोरु नभएको घर भेट्नै मुस्किल हुन्थ्यो। खेतबारी हलगोरुले भरिन्थे। हली आफैंले मिस्त्रीको काम गर्थे। अर्थात् हलोमा समस्या आए आफंै बनाउँथे। न हलोको चिन्ता, नत हलीकै। तर, अहिले समय फेरिएको छ। गाउँमा गोरु भेटिदैनन्। सहरका खेतबारीमा मात्र देखिने ट्रयाक्टरहरू अचेत गाउँका डाडाँडाडाँमा गुड्न थाले। गोरु सहरमा झरे, ट्रयाक्टर गाउँ पुगे। गाउँमा युवा छैनन्। युवा शक्ति बिदेसिएपछि गोरु पाल्ने कसले ? वृद्ध र बालबालिकाको सहारामा गाउँ धानिएका छन्। रित्तिँदै जान थालेका गाउँहरूमा मानिस नै भेट्न मुस्किल परेको बेला गोरु भेटिने, कुरै भएन्। भएका गोरु पनि पालन गर्न कठिनाइ हुन थालेपछि सहरमा छोड्न थालिए। गाउँमा गोरु नभएपछि किसानलाई मलको समस्या हुने नै भयो। गाउँमा भएका गोरुहरू पनि जोत्नका लागि प्रयोग हुन छोडे, सहर झर्ने गरेका छन्। गाउँमा गाईगोरु पाल्न छाडेपछि सहर झरेका गाईगोरुले सहरलाई कुरूप बनाएका छन्। छरिएर रहेका गाईगोरुहरूलाई स्थानीय पालिका र जनप्रतिनिधिलाई व्यवस्थापन गर्नसमेत हम्मेहम्मे पर्ने गरेको छ। छाडा छोडिएका गाईगोरुका कारण सहरको यातायात व्यवस्थापनमा कठिनाइ त भएको छ नै,सँगसँगै दुर्घटना पनि बढेका छन्। कृषिमा बढ्दो यान्त्रीकरण छैटौं राष्ट्रिय कृषि गणना २०६८ का अनुसार देशभर ट्रयाक्टरको संख्या कुल ३७ हजार थियो। तर, १० वर्षको अवधिमा गरिएको सातौ राष्ट्रिय कृषि गणनाअनुसार उक्त संख्या ६३ प्रतिशतले बढेर ५८ हजार पुग्यो। आर्थिक वर्ष ०७२०७३ देखि नेपाल सरकारले सुरु गरेको प्रधानमन्त्री कृषि आधुनिकीकरण परियोजनापछि देशमा कृषिमा यान्त्रीकरणको लहरै चलेको हो। बितेको आठ वर्षमा नेपाल सरकारले देशभर कृषिमा यान्त्रीकरणका लागि ३ अर्ब बढी बजेट खर्च गरिसकेको छ। २०६८ सालमा कुल जनसंख्याको दुई प्रतिशत अर्थात् ७६ हजार किसानहरूले मात्र पावर मिनी टेलर अर्थात् हाते ट्रयाक्टर प्रयोग गरेको तथ्यांक छ। तर, राष्ट्रिय कृषि गणना २०७८ अनुसार उक्त संख्या बढेर ११ प्रतिशत अर्थात ४ लाख ७१ हजारमा पुग्यो। यसले पनि के देखाउँछ भने कृषिमा यान्त्रीकरण दिनप्रतिदिन बढ्दो छ। गाईगोरु पाल्ने किसानको कमी राष्ट्रिय कृषि गणना २०६८ मा देशभर गाईगोरु पाल्ने किसानको संख्या २२ लाख ८१ हजार थियो। त्यो संख्या २०७८ मा करिब ६ लाखले घट्यो। १७ लाख ८ हजारमा झर्यो। ०६८ मा भएका ६४ लाख ३० हजार गाईगोरु १० वर्षको अवधिमा घटेर ४५ लाखमा पुगे। स्थानीय स्तरमा साधनका रूपमा प्रयोग हुने गोरु नमासिऊन् भनेर कार्यक्रम ल्याइएको हो। कृषिखेती गर्दा तुलनात्मक रूपमा ट्रयाक्टरभन्दा गोरु धेरै ठीक छ। आर्थिक हिसावले पनि गोरुको प्रयोग धेरै सहज हुन्छ। एकहल गोरुलाई एक डोका घाँस खुवाए पनि पुग्छ। गाउँमा घाँस किन्न परेन्। गोरु पाल्दा मल पनि हुने र उत्पादन पनि अर्गानिक हुन्छ। त्यसैले यो धेरै राम्रो छ। प्रविधिको प्रयोगका कारण पैसाजति विदेशमा पुग्ने र त्यसमा प्रयोग हुने इन्धनसमेत नेपालको उत्पादन नहुँदा देश आर्थिक रूपमा अब्बल हुँदैन। नरबहादुर पुन, नगरप्रमुख, जैमिनी नगरपालिका बाग्लुङ गाउँघरमा खेतीपाती गर्ने किसानहरूलाई विभिन्न क्षेत्रले प्रभाव पारेको छ। कृषिलाई राज्यले सम्मानित पेसाको रूपमा लिन नसक्दा किसानको आकर्षण घट्दै गएको जानकारहरू सुनाउँछन्। बढ्दो सहरीकरण, खेतीकिसानी गर्ने जनशक्ति नहुनु, युवाहरूको विदेश पलायन, किसानहरूलाई प्रोत्साहको अभाव, जंगली जनावरले सताउँदा कृषिखेतीतर्फ आकर्षण घट्दै गएको छ। हेलिकप्टरबाट ट्रयाक्टर पुर्याइन्छन् कृषिमा बढ्दो यान्त्रीकरण र अनुदानले गाउँमा परम्परागत खनजोतको संस्कारलाई पूर्णरूपमा निरुत्साहन गर्दै लगेको बुटवल उद्योग वाणिज्य संघका अध्यक्ष हरीप्रसाद अर्याल बताउँछन्। हिमाली जिल्लाहरूमा हेलिकप्टरमा भए पनि ट्रयाक्टर पुर्याएको देखियो, उनले भने, जबजस्ती रूपमा ट्रयाक्टरहरू गाउँमा पुर्याउनु त्यति जायज छैन। अनुदानको नाममा बेथिति बढेको देखिन्छ। उनले कृषिको यान्त्रीकरणसँगै किसानहरूमा परनिर्भरतासमेत बढाएको उल्लेख गरे। पछिल्लो समय छ्याप्छ्याप्ती खोलिएका व्यावसायिक पशुपालन फर्ममा जन्मिएका उन्नत जातका बाच्छाहरूलाई सहरका गल्लीगल्लीमा पुर्याउने गर्दा समेत समस्या उत्पन्न भएको उनले अनुभव सुनाए। बजारमा आएका छाडा चौपायाले व्यवसायीलाई हैरान पारेको छ, उनले भने, सहरका ट्रयाक्टर गाउँमा पुगे। गाउँका गाईगोहरू सहरमा आए। कृषि उत्पादकत्व वृद्धिका लागि लागत घटाउने बाहानामा यस्तो समस्या बढिरहेको उनको प्रतिक्रिया छ। उनले गाउँगाउँका स्थानीय तहले गोरु विस्थापन हुने कामलाई रोक्न पहल गर्नुपर्ने बताए। परम्परागत गोरुको जोताइका बहुआयामिक फाइदा छन्, अर्याल भन्छन्, प्रविधिको नाममा गाउँमा ट्रयाक्टर पुर्याएर मात्र हुँदैन्, त्यसको मर्मत सम्भार गर्ने जनशक्ति नहुँदा लाखौंका मेसिन थन्किएर पनि बसेको देखिएको छ। किसानको लागत घटाउन यान्त्रिकरण कृषि तथा पशुपन्छी विकास मन्त्रालयकी सहसचिव एवं कृषि तथा पशुपन्छी व्यवसाय प्रवद्र्धन महाशाखा प्रमुख सवनम शिवाकोटी अर्यालले किसानहरूको लागत घटाउनका लागि यान्त्रीकरकणमा जोड दिइएको प्रतिक्रिया दिइन्। यान्त्रीकरणको प्रयोगबिना किसानहरूले बजारमा प्रतिस्पर्धा गर्न सकेनन्, उनले भनिन्, यान्त्रीकरणको प्रयोगले ४० प्रतिशत खर्च कटौती गर्छ। उनले कृषि यान्त्रीकरण प्रवद्र्धन नीति, २०७१ जारी गरेर देशभरका किसानहरूलाई अनुदानमा प्रविधिहरू दिने गरिएको जानकारी गराइन्। गोरुपालनका लागि किसानहरूलाई प्रोत्साहन गर्ने खालका कार्यक्रमहरू नरहेको समेत उनले बताइन्। कृषिमा यान्त्रीकरणका लागि नीति क्षेत्रबाट गाउँगाउँमा पुगेका व्यवसायहरूका कारण पनि यसप्रति लहर चलेको उनको भनाइ छ। ६० हजारदेखि ४२ लाखसम्मका प्रविधि देशभरका किसानलाई न्यूनतम ६० हजारदेखि अधिकतम ४२ लाखसम्मका मेसिनहरू अनुदानमा दिने गरिएको प्रधानमन्त्री कृषि आधुनिकीकरण परियोजनाका सूचना अधिकारी एवं वरिष्ठ अनुगमन तथा मूल्यांकन अधिकृत हिक्मतकुमार श्रेष्ठले जानकारी दिए। ७७ वटै जिल्लामा कार्यक्रम लागू भएको जानकारी गराउँदै उनले ४८ वटा कार्यालयहरूमार्फत किसानलाई प्रविधि पुर्याइएको बताए। बढ्दो सहरीकरण र गोरु पाल्ने किसानहरू गाउँमा नहुँदा यान्त्रीकरणको प्रयोग बढ्दै गएको हो, श्रेष्ठले भने, गोरु पाल्ने किसानलाई अनुदान दिने कार्यक्रम छैन्। गोरु र राँगोलाई (बिउ) को रूपमा मात्र अनुदान हुन्छ। उनले कार्यक्रम आर्थिक वर्ष ०७२०७३ देखि देशभर कार्यक्रम लागू भएको र यस अवधिमा नेपाल सरकारमार्फत ३ अर्ब बजेट कृषि यान्त्रीकरणका लागि लगानी भइसकेको जानकारी दिए। देशभरका किसानहरूलाई न्यूनतम ६० हजारदेखि अधिकतम ४२ लाखसम्मका मेसिनहरू अनुदानमा दिने गरिएको छ। ७७ वटै जिल्लामा कार्यक्रम लागू छ। ४८ वटा कार्यालयहरूमार्फत किसानलाई प्रविधि पुर्याइएको छ। बढ्दो सहरीकरण र गोरु पाल्ने किसानहरू गाउँमा नहुँदा यान्त्रीकरणको प्रयोग बढ्दै गएको हो। गोरु पाल्ने किसानलाई अनुदान दिने कार्यक्रम छैन। गोरु र राँगोलाई (बिउ) को रूपमा मात्र अनुदान हुन्छ। ३ अर्ब जति बजेट कृषि यान्त्रीकरणका लागि लगानी भइसक्यो। हिक्मतकुमार श्रेष्ठ, सूचना अधिकारी एवं वरिष्ठ अनुगमन तथा मूल्यांकन अधिकृत, प्रधानमन्त्री कृषि आधुनिकीकरण परियोजना हलगोरु पाल्नेलाई अनुदान संघीय सरकार अनुदानमा यान्त्रिकरण बाढ्न व्यस्त भइरहेको बेला बाग्लुङको जैमिनी नगरपालिका र सिन्धुपाल्चोकको बाह्रबिसे नगरपालिकाले गोरु पाल्ने किसानलाई प्रोत्साहन गर्ने नीति तथा कार्यक्रम अघि सारेका छन्। चालु आर्थिक वर्षदेखि जैमिनी नगरपालिकाले १० वटै वडाका २३ जना हलगोरु किसानहरूलाई १०१० हजार रुपैयाँका दरले अनुदान दिएको नगरप्रमुख नरबहादुर पुनले जानकारी दिए। व्यावसायिक रूपमा गोरु जोत्ने किसानलाई छनोट गरेर अनुदान दिएका छौँ, पुनले भने, यो कार्यक्रमले गोरु पाल्ने किसानलाई धेरै हौसला मिलेको हामीले महसुस गरेका छौँ। गोरुपाल्ने किसानले व्यवसायिक रूपमा जोतेर आय आर्जनसमेत गर्ने गरेको उनको भनाइ छ। यस कार्यक्रमका लागि कुल ३ लाख रुपैयाँ बजेट विनियोजन भएको उनको भनाइ छ। स्थानीय स्तरमा साधनको रूपमा प्रयोग हुने गोरु नमासिउन् भनेर कार्यक्रम ल्याइएको हो, पुन भन्छन्, कृषिखेती गर्दा तुलनात्मक रूपमा ट्रयाक्टरभन्दा गोरु धेरै ठीक छ। आर्थिक हिसावले पनि गोरुको प्रयोग धेरै सहज हुने गरेको उनले सुनाए। एकहल गोरुलाई एक डोका घाँस खुवाए पनि पुग्छ, उनले भने, गाउँमा घाँस किन्न परेन्। गोरु पाल्दा मल पनि हुने र उत्पादन पनि अर्गानिक हुन्छ। त्यसैले यो धेरै राम्रो छ। प्रविधिको प्रयोगका कारण पैसाजति विदेशमा पुग्ने र त्यसमा प्रयोग हुने इन्धनसमेत नेपालको उत्पादन नहुँदा देश आर्थिक रूपमा अब्बल नहुने उनको तर्क छ। जोत्दाजोत्दै हलो भाँचियो भने हलीले आफैं बनाउँछन्, उनले भने, तर, ट्रयाक्टर बिग्रियो भने महिनौंदिन पनि बनाउन सकिँदैन। प्राविधिक हिसाबले पनि यो प्रविधिभन्दा गाउँमा गोरु नै जाति छ। यान्त्रीकरण चाहिने तर, तुलनात्मक रूपमा गोरु बहुउपयोगी हुने उनको धारणा छ। अमेरिका, चीनजस्तो विकसित देशमा समेत गोरुकै प्रयोगलाई महत्व दिइएको उनले सुनाए। बाह्रबिसेमा हलगोरुलाई ७५ लाख वार्षिक नीति तथा कार्यक्रममै राखेर ७५ लाख रुपैयाँ बजेट विनियोजन गरेका छौं। करिब ८ सय जना किसानहरूलाई एक हल गोरुबापत १०१० हजार रुपैयाँ प्रोत्साहन स्वरूप अनुदान दिइएको छ। हाम्रो पालिका भौगोलिक हिसाबले पनि विकट छ। यहाँ ट्रयाक्टर संभव छैन। जोत्ने हलीलाई प्रतिव्यक्ति दुईदुई लाख रुपैयाँ र एकवटा गोरु बराबर २२ हजारका दरले बिमा समेत गरिएको छ। मञ्जु तामाङ, उपमेयर, बाह्रबिसे नगरपालिका, सिन्धुपाल्चोक सिन्धुपाल्चोकको बाह्रबिसे नगरपालिकाले अघिल्लो आर्थिक वर्षदेखि हलगोरु पाल्ने किसानहरूका लागि वार्षिक नीति तथा कार्यक्रममै राखेर ७५ लाख रुपैयाँ बजेट विनियोजन गरेर कार्यक्रम संचालन गरेको छ। नगरपालिकाकी उपप्रमुख मञ्जु तामाङका अनुसार करिब ८ सय जना किसानहरूलाई एक हलगोरुबापत १०१० हजार रुपैयाँ प्रोत्साहन स्वरूप अनुदान दिइएको छ। भौगोलिक हिसावले पनि हाम्रो नगरपालिका धेरै विकट छ,उनले भनिन्,डाँडाडाँडामा ट्रयाक्टर पुर्याउन धेरै समस्या हुन्छ। त्यसैले हाम्रो नगरपालिकाले हलगोरु पाल्ने किसानलाई प्रोत्साहन गरेको हो। उनले ट्रयाक्टर जोत्नका लागि दुईतीन जना चाहिने र गोरुले जोत्नका लागि एक जना हली मात्रै भए पनि पुग्ने भएकाले गोरुलाई प्रोत्साहन गरिएको बताइन्। गोरु पाल्दा अर्गानिक मलको पनि प्रयोग हुने उनले सुनाइन्। अर्गानिक मल प्रयोग गर्दा मानिसको स्वास्थ्य पनि राम्रो हुने भयो, उनले भनिन्, खेतीपाती बिग्रने पनि चिन्ता हुँदैन्। उनले यसवर्ष किसानलाई दिइएका हलगोरुको उपयोगिता र त्यसले दिएको प्रतिफलका बारेमा अनुगमन गरिने समेत बताइन्। तामाङले जोत्ने हलीलाई प्रतिव्यक्ति दुईदुई लाख रुपैयाँ र एकवटा गोरु बराबर २२ हजारका दरले बिमासमेत गरिएको जानकारी दिइन्।"
किच्चकबधमा भेटियो दरबारको ऐतिहासिकता दर्शाउने भग्नावशेष,"झापा : झापाको भद्रपुर नगरपालिका३ स्थित धार्मिक तथा ऐतिहासिकस्थल किच्चकबधमा एउटा पूर्ण दरबारको ऐतिहासिकता दर्शाउने भग्नावशेष फेला परेको छ। पुरातत्व विभागको टोलीले सातौँ पटक गरेको उत्खननका क्रममा उक्त भग्नावशेष फेला परेको पुरातत्वविद् उद्धव आचार्यले जानकारी दिए। भद्रपुर३ पृथ्वीनगरस्थित देउनिया नदी र मेची नदीको किनारमा रहेको किच्चकबधको ऐतिहासिकता प्रमाणित गर्न पुरातत्व विभागको यही चैत २ गतेदेखि १८ गतेसम्म सातौँ पटक उत्खनन गरेको थियो। पुरातत्वविद् आचार्यको नेतृत्वमा पुरातत्व विभागका अधिकृत नवराज अधिकारी, इञ्जिनियर रोशनी महर्जन, प्राविधिक सहायक महेशबाबु शर्मा राजोपाध्याय र फोटोग्राफर राजन पौडेलले उत्खनन गरेका थिए। पहिलो पटक पुरातत्वविद् आचार्यको नेतृत्वको टोलीले २०५८ मा किच्चकबधमा उत्खनन सुरु गरेको थियो। हालसम्म गरिएको उत्खननका क्रममा किच्कबधको उत्तरपूर्वमा एउटा बहुतले ठूलो भवन, ठूलो भवनकै केही दक्षिणमा अर्को भवन, सोही भवनकै उत्तरपश्चिम छेउमा सेन्ट्री बस्नेसहितको भवन, सोही भवनको केही पश्चिमदक्षिणमा अर्को बहुतले भवनको भग्नावशेष फेला परेको छ। यी चार वटा भवनको दक्षिणतिर दुई सय फुटको दूरीमा सुरक्षा प्रमुखसहित अरू सुरक्षाकर्मी बस्ने शैलीको दुईतले भवन गरी पाँच वटा भवनका संरचना फेला परेका पुरातत्वविद् आचार्यले जानकारी दिए। यसअघिका उत्खननबाट फेला परेका पुरातात्विक सामग्रीको वैज्ञानिक परीक्षणबाट इशापूर्व प्रथम शताब्दीतिरको मानव सभ्यतासँग गाँसिएका प्रमाणित भएको आचार्यले बताए। यो आधारमा किच्चकबधको ऐतिहासिकता २२ सय वर्ष पुरानो भएको पाइएको छ, उनले भने, भारतमासँग कुषाणकाल चलेको समयमा यसस्थलमा पनि कुनै शासकको दरबार र किल्ला रहेको हुनसक्छ। पाँचौँ शताब्दीसम्म कायम रहेको (भारतको गुप्तकालसम्म) अनुमान छ। उत्खनन गरिएका संरक्षितस्थलमा मानिसले टेकेर हिँड्न नहुने आचार्यले बताए। यो ठाउँमा मानिसको आवतजावतले संरक्षित अवशेष भत्किने गरेको पाइएको छ, उनले भने, संरक्षण समितिले सुरक्षित राख्नसक्ने हो भने मात्र यसको ऐतिहासिकता सुरक्षित रहन सक्छ।"
ढकमक्क घोडेपानी,"बेनी : म्याग्दीको घोडेपानी लगायत उच्च पहाडी जंगलमा गुराँस फुलेर राताम्मे बनेको छ। एकै ठाउँमा फूलेका रंगिविरंगी गुराँसको सौन्दर्यले आन्तरिक पर्यटकलाई आकर्षित गरेको छ। वनैभरी राताम्मे फुलेका गुराँसका रंगले यहाँका जंगल निकै मनमोहक र आकर्षक बनेको छ। ढकमक्क गुराँस फुलेर रंगिएको घोडेपानीको जंगल पर्यटकको पर्खाइमा रहेको घोडेपानी होटल व्यवस्थापन उपसमितिका अध्यक्ष मिना पुनले बताइन्। यसपालि गुराँस राम्रोसँग फुलेको छ, उनले भनिन् चराको आवाज, शान्त वातावरणको जंगलका लालीगुराँसले पर्यटकलाई स्वागत गर्न आतुर छौ। ले भरिएको जंगलमा भ्रमण गर्न र प्राकृतिक सौन्दर्यमा रमाउन सकिन्छ। बेनी, बागलुङ, पोखरा, चितवन, काठमाडौं लगायत क्षेत्रबाट विद्यार्थी, कर्मचारी र व्यापारीहरू समूह बनाएर घोडेपानी भ्रमणमा आउन थालेका छन्। दैनिक १५० देखि २०० जनाको हाराहारीमा आन्तरिक पर्यटक आउने व्यवसायीले बताएका छन्। चैतवैशाख गुराँस फुल्ने याम हो। समुन्द्री सतहदेखि ३ हजार २१० मिटर उचाइमा रहेको पुनहिलमा सूर्योदय र हिमशृङखलाको दृश्य अवलोकन गर्न जाने बाटोमा गुराँसको जंगल छ। यहाँ रातो, सेतो, चिमाली, सिमाली लगायत जातका गुराँस पाइन्छ। पाखोमा फुलेका गुराँसको जंगलको पृष्ठभूमिमा धौलागिरी, गुर्जा, अन्नपूर्ण, माछापुच्छ्रे लगायत १६ भन्दा बढी हिमाल र सूर्योदयको दृश्य अवलोकन गर्न सकिन्छ। विश्वमा ४२ प्रजातिको गुराँस पाइन्छ। नेपालमा ३२ प्रजातिका छन्। अन्नपूर्ण संरक्षण क्षेत्र आयोजना एक्यापले गरेको अध्ययन अनुसार घोडेपानी क्षेत्रमा १६ प्रजातिका लालीगुराँस पाइन्छ। लालीगुराँस नेपालको राष्ट्रिय फूल पनि हो। एकै स्थानमा धेरै प्रजातिका गुराँस पाइने यस क्षेत्रको जंगल गण्डकी प्रदेशकै ठूलो भएको दाबी अन्नपूर्ण गाउँपालिकाका पूर्व अध्यक्ष समेत रहेका घोडेपानीका होटल व्यवसायी डमबहादुर पुन दाबी गर्छन्। अन्नपूर्ण गाउँपालिकाको घोडेपानी, पुनहिल, मोहरेडाँडा, फूलबारी, खोप्रा, बयली, मालिका गाउँपालिको सोले, दुरलेक, बेनी नगरपालिकाको स्वर्गाश्रम, धवलागिरी गाउँपालिकाको जलजला, देउराली, मंगलाको टोड्के, झाँक्रीपानी, रघुगंगाको रुइसेमा गुराँसको ठूला जंगल छन्। विश्व प्रसिद्ध अन्नपूर्ण चक्रीय गन्तव्यमा समेटिएको घोडेपानी भ्रमणमा आउने पर्यटकको बसाई लम्बाउने उद्देश्यले गुराँस पार्क निर्माण भएको छ। गुराँसे जंगलबीचको सुन्दर पर्यटकीय बस्ती घोडेपानी नजिकै कालीसारको ५० रोपनी खाली चौरमा विभिन्न संरचना निर्माण गरेर गत साल पार्क बनाइएको थियो। डिभिजन वन कार्यालय म्याग्दीको सहयोगमा पार्क बनाइएको वडाध्यक्ष रामबहादुर खड्काले जानकारी दिए। उद्यान बनाउन डिभिजन वन कार्यालय, म्याग्दीले चालु आर्थिक वर्षमा २० लाख रुपैयाँ बजेट विनियोजन गरेको थियो, उनले भने ठूलाठूला अक्षरको ब्लकबाट पोखराजोमसोम उडान भर्ने पर्यटकले जहाजबाटै हेर्न सक्ने गरी गुराँस पार्क लेखेको सेल्फी बोर्ड बनाइएको छ। घना गुराँसे जंगलबीचमा रहेको पार्क अवलोकन गर्न जाने पर्यटकका लागि शौचालय, चरा अवलोकन गर्नेहरूका लागि बेञ्च, पानी पर्दा, गर्मीमा ओत लाग्ने गोलघर बनाइएको कालीसार गुराँस पार्क निर्माण समितिका अध्यक्ष सुशील पुनले बताए। पार्कभित्र ढुंगा बिछ्याएर पदमार्ग बनाइएको छ, उनले भने पार्कबाट गुराँसको जंगलको पृष्ठभूमिमा हिमालको दृश्यावलोकन गर्न सकिन्छ। पार्कको छेउमा खोल्सा परेको भाग थुनेर वन्यजन्तुका लागि पानी पिउने पोखरी पनि बनाइएको छ। अघिल्लो वर्ष यही क्षेत्रमा हर्स राइडिङ ट्रेल, साइकलिङ ट्रेल र वर्ड वाचिङ पोइन्ट बनाइएको थियो। घोडेपानीपुनहिल भ्रमणमा आउने पर्यटकको बसाई लम्बाउनका लागि गुराँसपार्क सहयोगी बन्ने डिभिजन वन कार्यालयका प्रमुख विष्णु अधिकारीले बताए। घोडेपानी बस्तीको सिरानबाट पश्चिमोत्तर आधा घण्टा गुराँसे जंगलभित्र हिँडेपछि कालीसारस्थित गुराँस पार्क पुगिन्छ। पार्कबाट थप १५ मिनेट अगाडि बढेपछि गुराँसकै जंगलभित्र रहेको सुन्दर प्यारीवराह ताल पुगिन्छ। फर्कंदा प्यारीवराहबाट भलखराचौर हुँदै ४० मिनेटमा घोडेपानी बस्तीको पुछारमा आइपुगिन्छ। घोडेपानीको सिरानबाट कालीसार गुराँस पार्क हुँदै प्यारीवराह ताल पुगेर भल्खराकोबाट तलो बाटो हुँदै घोडेपानी साइक्लिङ गर्न सक्छन्। प्यारीवराहदेखि घोडेपानीसम्मको घोडाचढी (पोन्नी ट्रेल)मा जान सकिन्छ। प्रदेश सरकारले अघिल्लो वर्ष २५ लाख रुपैयाँ खर्चेर घोडेपानीदेखि कालीसार (गुराँस पार्क) हुँदै प्यारीवराह ताल पुगेर भल्खरा हुँदै घोडेपानी फर्कन करिब ७ किमी साइकल लेन, हर्स राइडिङ ट्रेल र प्यारीवराह ताल फन्को लगाउने पैदल मार्ग बनाएको थियो। डिभिजन वन कार्यालयले ३ वर्षअघि पनि अन्नपूर्ण७ रिमा गाउँको सिरानमा रहेको नेसरानी सामुदायिक वनको ४० रोपनी घेराबन्दी गरी गुराँस पार्क बनाएको थियो। फूलबारीमा १० लाख ७० हजार रुपैयाँमा पार्क क्षेत्रलाई तारबार गरी छुट्याउने, गुराँस पार्क क्षेत्रमा एउटा गोलघर बनाइएको छ।"
गुल्मीमा चैते धान रोपाइँको क्षेत्रफल घट्यो,"गुल्मी : गुल्मीका विभिन्न फाँटका किसानलाई यतिबेला चैते धान रोप्न भ्याइनभाइ छ। चैत महिना सुरु भएलगत्तै जिल्लाका किसान खेतमा बाली गाउँदै, हिलो खेल्दै धान रोप्नमै व्यस्त भेटिन्छन्। यहाँका किसानले चैते र वर्षे गरी वर्षमा दुई पटक धान खेती गर्दै आएका छन्। चैतको पहिलो सातादेखि रोप्न सुरु गरेको धान यो महिनाभर रोप्ने प्रचलन छ। असार महिनामा पाकेको धान भित्राएर पुन वर्षे धान रोप्ने परम्परा जिल्लामा विगतदेखि चलि आएको छ। यहाँका किसानले हंशराज, आपझोते, झोप्री, काठे, झिनुवा, सानो भट्टे, ठूलो भट्टे, कोदे, बडियारे, लहरेबडियारे, थापचिनी, गुडुरो, ढल्लोई, पाखे धान, रातो मार्सी धान, मार्सी नामको धान रोप्ने गर्दछन्। चैते धानको रुपमा स्थानीय मार्सी, सिएच ४५, चैते ५, हर्दिनाथ १ प्रजातिको बिउ रोप्ने रोपिन्छ। जिल्लाका अर्वेनी, कनौटा, छापचौर, लिम्घा, अस्लेवा, ज्वाङखैरेनी, साहाघाट, च्यामी फाँट, मजुवा, रुपाकोट, शान्तिपुर तलाफाँट इन्द्रेगौडा भुवाचिदि वामीटक्सार पौदी अरेवा भर्माचौर लगायत बडिघाट खोलाको आसपासका क्षेत्र, मालिका गाउँपालिकाको सिमलटारी, फूलबारी, सिर्सेनीको अग्लुङफेदी, पनाहाखोला र छल्दीको आसपासका क्षेत्र, चौरासीफाँट, हुलाके, घोडाहाफाँट, टारीफाँट, खर्जेङ, बोआफाँट, टाहाटिम, घिउबेसी, छम्दी, आसपासको क्षेत्रमा चैते धान खेती हुँदै आएको छ। पछिल्लो तीन वर्षयता गुल्मीमा चैते धान रोपाइँको क्षेत्रफल घट्दै गएको सरकारी तथ्याङ्कले देखाएको छ। आर्थिक वर्ष ०७७०७८ मा ३ सय ५२ हेक्टर क्षेत्रफलमा चैते धान खेती गरिन्थ्यो। तर,गत आर्थिक वर्ष ०७९८० मा आइपुग्दा रोपाइँ क्षेत्रफल घटेर ३ सय ४१ हेक्टर क्षेत्रफलमा धान खेती भइरहेको छ। यस वर्षमा ३ सय १९ हेक्टर क्षेत्रफलमा चैते धान खेती हुने कृषि ज्ञान केन्द्रले प्रक्षेपण गरेको छ। पछिल्लो समय बढ्दो सहरमा बसाइँसराइ, ग्रामीण क्षेत्रमा उत्पादन गर्ने जनशक्तिको कमि हुँदा बर्सेनि रोपाइँको क्षेत्रफल घट्दै गएको कार्यालय प्रमुख नवराज भण्डारीले बताए। हिउँदमा वर्षा पनि कम हुने भएकाले धानको खेतीमा गर्न थप समस्या बढ्दै गएको उनले बताए। जिल्लामा हाल हिउँदे र वर्खे धानखेती हुने क्षेत्रफल मध्ये ३ हजार ६ सय २६ क्षेत्रफमा वर्षभरि नै सिँचाइको व्यवस्था रहेको छ। ६ हजार ६ सय ९० क्षेत्रफल खेतमा आशिंक सिँचाइको व्यवस्था रहेको छ। यो वर्ष ३१९ हेक्टर क्षेत्रफलमा चैते धान रोपिने अनुमान छ। हालसम्म १७ प्रतिशत जग्गामा चैते रोपिएको छ। पछिल्लो तीन वर्षयता जिल्लामा धान उत्पादन घट्दै गएको कृषि ज्ञान केन्द्र गुल्मीले जनाएको छ। जिल्लामा सबैजसो ठाउँमा सिँचाइको पर्याप्त व्यवस्था नहुँदा किसानहरू आकाशे पानीमा भर पर्नुपर्ने बाध्यता छ। विभिन्न कारणले मानिसहरू बसाइँसराई गर्नाले उत्पादन गर्ने जनशक्ति नहुँदा खेती गर्ने क्षेत्रफल बर्सेनि घट्दै गएको पाइएको छ। हिउँदमा वर्षा नभएकाले चैते धानको खेती र उत्पादनमा कमी हुँदै गएको कार्यालयले जनाएको छ।"
बेलकोटगढीको भवन निर्माण शिलान्यास,"नुवाकोट : नुवाकोटको बेलकोटगढी नगरपालिकाको भवन निर्माण सुरु भएको छ। १२ करोड ७४ लाख रुपैयाँमा निर्माण हुने भवनको शिलान्यास गरिएको छ। नगरपालिकाको ८ र ९ को सिमाना बाघखोरमा रहेको २५ रोपनी जग्गामा भवन निर्माण हुने छ। भवन निर्माण कार्य दुई वर्षमा सकिने नगरपालिकाले जनाएको छ। नगरपालिकाले हाल अस्थायी भवनमा रहेर सेवा दिँदै आएको छ। पालिकाका अनुसार पार्किङसहितको ४ तलामा ३८ वटा कोठाको भवन १२ करोड ७४ लाख २७ हजार ८८ रुपैयाँ लागतमा निर्माण हुनेछ। भवन आगामी २४ महिना अर्थात् दुई वर्षभित्र निर्माण सम्पन्न गर्ने गरी अम्बे माँ, न्यू टेक र शुभलक्ष्मी जेभिसँग गत मंसिर १३ गते ठेक्का सम्झौता गरिएको थियो।"
व्यापारीको मोबाइल र रकम लुट्ने घुमुवा प्रहरी पुर्पक्षका लागि जेल चलान,"जनकपुरधाम : धनुषामा एक व्यापारीको मोबाइल र दुई लाख रुपैयाँ लुटने दुई घुमुवाप्रहरी पूर्वपक्षका लागि कारागार चलान भएका छन् । जनकपुरधामका एक व्यापारीको ३१ थान मोबाइल र दुई लाख रुपैयाँ लुटेको आरोपमा जिल्ला अदालत धनुषाले जिल्ला प्रहरी कार्यालय धनुषामा कार्यरत दुई घुमुवा प्रहरीलाई पूर्पक्षका लागि सिन्धुली कारागार चलान गरेको हो । जिल्ला प्रहरी कार्यालय धनुषा मातहत सादा पोशाक घुमुवामा खटिएका प्रहरी सहायक हवल्दार दिपेन्द्र कुमार राज र प्रहरी जवान रोशन कुमार यादवले व्यापारीसँग मोबाइल खोसेर अपराधिक लाभ लिन खोजेको तथा व्यापारीलाई पक्राउ गरी शरीर बन्धक बनाएर राखेको आरोपमा जिल्ला अदालत धनुषाले कारागार चलान गरेको हो । जिल्ला अदालतका न्यायाधीश हरिकृष्ण श्रेष्ठको एक इजलाशले दुवैजनालाई पूर्पक्षका लागि कारगार चलान गरेको हो । धनुषाको सिमावर्ती क्षेत्र नगराईन नगरपालिका २ जटही भन्सार कार्यालय नजिकबाट गत फागुन ८ गते अपरान्ह ४ बजेतिर सन्तोष कुमार महतोलाई विभिन्न कम्पनीको मोबाइलसहित नियन्त्रणमा लिएको थियो । नियन्त्रणमा लिएर मोबाइल र मानिस दुवै छाडिदिने प्रलोभन देखाएर २ लाख रुपैयाँ माग गरी,रुपैयाँ समेत लिएर मोबाइल फिर्ता नदिइ झोलासहित मोबाइल र नगद लिएको गएको दायर आरोपपत्रमा उल्लेख छ । झोलासहित मोबाइल र बार्गेनिङ्गको रकम लिएर जनकपुरधाम उपमहानगरपालिका ७ वडा कार्यालयस्थित अञ्जनी माई कुटीको उत्तरतर्फबाट पानी पोखरीको डिलमा घाँस झारीभित्र लुकाईछिपाई राखेको अवस्थामा बरामद भएको थियो । अनुसन्धानको क्रममा लुकाएर राखिएको मोटु पत्लु लेखिएको व्यागमा उजूरीमा उल्लेख गरिएको ३१ थान मोबाइल र २ लाख रकम मध्ये ९५ हजार रुपैयाँ समेत बरामद भएको आरोप पत्रमा उल्लेख छ ।"
रुसी सेनामा 'फसेका' आफन्तलाई तत्काल फिर्ताको माग गर्दै परिवारले गरे प्रदर्शन,"काठमाडौं : रुसी सेनामा 'फसेका' आफन्तको उद्दारको माग गर्दै काठमाडौंमा प्रदर्शन भएको छ। रुसी सेनामा भर्ना भएका परिवार र आफन्तहरूले सोमबार बिहान उद्दार,राहत र बेपत्ताहरूको अवस्थाबारे जानकारी गराउन माग गर्दै सिंहदरबार अगाडि प्रदर्शन गरेका हुन्। आफन्तको उद्दारको माग गर्दै प्रदर्शनमा उत्रिएका १२ जनालाई सिंहदरबारको दक्षिण गेटबाट प्रहरीले नियन्त्रणमा लिएको छ। उनीहरूले बेपत्ता भएकाहरूलाई स्वदेश फिर्ता गराइदिन र मृत्यु भएकाको परिवारलाई क्षतिपूर्ति उपलब्ध गराउन सरकारसँग माग गरेका छन्। रुसी सेनामा रहेका नेपालीहरुलाई स्वदेश फर्काउनुपर्ने, बन्दी बनाइएको रिहाइको पहल गर्दै उनीहरुले लगातार सरकारको ध्यानाकर्षण गराउँदै आएका छन् ।"
सिन्धुलीमा आगलागी हुँदा तीन घरगोठ जलेर नष्ट,"सिन्धुली : सिन्धुलीमा आगलागी हुँदा तीन घर गोठ जलेर नष्ट भएका छन्। जिल्लाको कमलामाई नगरपालिका१२ माथिल्लो टङ्सारमा आगलागी हुँदा तीन घरगोठका साथै नगर र चौपाया जलेर नष्ट भएको हो। कमलामाई नगरपालिका१२ का वडाध्यक्ष भीमबहादुर गुर्माछानको अनुसार सोमबार आगलागी हुँदा स्थानीय देवबहादुर कार्कीको दुई घर र एक गोठ जलेर नष्ट भएको हो। आगलागीबाट कार्कीको दुई लाख रुपैयाँ नगद सहित घरमा भएको खाद्यान्न, लत्ताकपडा, भाँडाकुँडा जलेर पूर्ण रुपमा क्षति भएको छ। आगलागीबाट गोठ समेत जलेर नष्ट हुँदा १३ वटा खसी बाख्रा समेत जलेर मरेका छन्। सोमबार मध्यान्हमा भएको आगलागी के कति कारणले भयो भन्ने एकिन छैन। स्थानीयको पहलमा आगलागी नियन्त्रणमा लिइएको छ। घटनास्थलमा प्रहरी पुगेर थप अनुसन्धान थालेको छ। आगलागीको एकिन क्षति भने आउन बाँकी छ।"
आज ककसलाई मुर्ख बनाउनुभयो? किन मनाइन्छ 'अप्रिल फूल'?,"काठमाडौं : अप्रिल महिनाको पहिलो दिन अर्थात अप्रिल फस्टमा मानिसहरुलाई झुटो बोल्ने र मुर्ख बनाउने चलन छ । सायद तपाईहरुले पनि आज झुटो बोल्नुभयो होला। तर यसो किन गरिन्छ त? आज नेपालमा मात्र नभइ संसारभरका मानिसहरूले अरुलाई फूल अर्थात् 'मूर्ख' बनाउँछन्। पहिले यो दिवस फ्रान्स र अन्य युरोपेली देशहरूमा मनाइने गरिए पनि बिस्तारै अन्य देशहरूले पनि यो दिवस मनाउन थाले। यो दिन एकअर्कासँग रमाइलो गरेर मनाइन्छ । सबैले एक अर्कालाई मूर्ख बनाउन बहाना खोज्छन्। यस दिन केही व्यक्तिहरूले फोनमा म्यासेज र ठट्टाहरू मार्फत वेबकूफ बनाउँछन्। 'अप्रिल फूल' दिवस विभिन्न देशहरूमा विभिन्न तरिकाले मनाइन्छ। तर अप्रिल १ मा किन 'अप्रिल फूल' दिवस मनाइन्छ, यसको पनि फरक कथा छ । आजको दिन बालबालिका होस् वा युवावृद्ध सबैले आफ्ना साथीभाइ र आफन्तलाई कुनै न कुनै बहानामा मुर्ख बनाउँछन् । को बन्यो पहिलो 'अप्रिल फूल' ? अप्रिल १ मा मानिसलाई झुक्याउने वा मूर्ख बनाउने प्रचलन धेरै वर्षदेखि चलिआएको छ । आजको समयमा, यो दिवस संसारभर मनाइन्छ। तर यसको सुरुवातको कुरा गर्दा सबैभन्दा पहिलो यसको प्रयोग चौसरको नन्स प्रिस्ट टेल भन्ने किताबमा पाइन्छ। त्यसमा क्यान्टरबरी टेल्स को कथामा उक्त कुरा उल्लेख छ। कथामा इङ्गल्याण्डका राजा रिचर्ड द्वितीय र बोहेमियाकी रानीको इन्गेजमेन्ट हुने कुरा जनतालाई सुनाइन्छ। इन्गेजमेन्ट ३२ मार्चमा हुने भनिन्छ। उक्त कुरा जनताले पनि विश्वास गर्छन् । मार्च ३२ क्यालेन्डरमा मिति नै नहुने भएकोले त्यहाँका मानिसहरू सामूहिक रूपमा 'अप्रिल फूल' बने भनिएको छ। 'अप्रिल फूल'सँग सम्बन्धित दोस्रो कथा 'अप्रिल फूल'को दोस्रो कथा युरोपको हो। वास्तवमा पहिला युरोपमा अप्रिल १ तारिखमा नै नयाँ वर्ष मनाइन्थ्यो र यस दिन भव्य कार्यक्रम पनि आयोजना गरिन्थ्यो । तर त्यहाँ पोप ग्रेगरी १३ ले सन् १५८२ मा नयाँ क्यालेन्डर निकाले, जसमा नयाँ वर्ष जनवरी १ मा मनाउने निर्देशन दिइएको थियो। पोप ग्रेगरी १३ द्वारा यो क्यालेन्डर जारी गरेपछि अप्रिल १ मा नयाँ वर्ष मनाउनेहरूलाई 'मूर्ख' भनेर खिल्ली उडाइएको थियो। यहीँबाट 'अप्रिल फूल' डे सुरु भएको किम्बदन्ती रहेको छ। विश्वभर 'अप्रिल फूल' दिवस मनाउने विभिन्न तरिका छन्। 'अप्रिल फूल' डे न्युजिल्यान्ड, इंग्ल्याण्ड, अष्ट्रेलिया र अफ्रिकी देशहरूमा १२ बजेसम्म मात्र मनाइन्छ। इटाली, फ्रान्स र बेल्जियम जस्ता देशहरूमा मानिसहरूलाई बिना जानकारी नदिइ ढाडमा कागजको माछा टाँसेर खिल्ली उडाइन्छ। युक्रेनमा 'अप्रिल फूल' मनाउन राष्ट्रिय छुट्टीको घोषणा गरिएको छ। साथै, स्पेनमा 'अप्रिल फूल' डिसेम्बर  मा पवित्र निर्दोष दिवसको रूपमा मनाइन्छ। यसबाहेक डेनमार्कमा मे १ मा 'अप्रिल फूल' दिवस मनाइन्छ भने पश्चिम एसियाली देशहरूले पर्शियन नयाँ वर्षको १३ औं दिन अर्थात् अप्रिल १ र २ मा एकअर्कालाई गिल्ला गरेर 'अप्रिल फूल' मनाउँछन्। एजेन्सी"
अछाममा भयावह बन्दै लागुऔषधको प्रयोग,"अछाम : पुस १८ गते अछाम कारागारमै लागुऔषधसहित एक जना पक्राउ परे। पक्राउ पर्नेमा कमलबजार३ का जनक बडुवाल थिए। उनी, कारागारकै कर्मचारी हुन्। बडुवालको साथबाट मासुमा लुकाएर ल्याएको अवस्थामा ७ सय ४० मिलिग्राम खैरो हिरोइन प्रहरीले फेला पारेको थियो। उनी कारागारमा स्विपर पदमा कार्यरत थिए। प्रहरीको अनुसन्धानबाट बडुवाललाई खैरो हिरोइन बेच्ने मंगलसेनका कमल ढुंगानालाई पनि प्रहरीले पक्राउ गर्यो। प्रहरीले बडुवालाई तारेखमा छोडेको छ, भने ढुंगानामाथि अनुसन्धान भइरहेको छ। बान्नीगढी जयगढ गाउँपालिकामा गत फागुन २ गते लागुऔषध सेवन गरेका विद्यार्थीले शिक्षकमाथि हातपात गरेको घटनाबाहिर आयो। पालिकाको सरस्वती माध्यमिक विद्यालयका एक शिक्षकमाथि साँफेबगरको महेन्द्र मावि कक्षा ८ मा अध्ययनरत विद्यार्थीको समूहले हातपात गरेको थियो। उनीहरूले लागुऔषध सेवन गरेका थिए। पुस १८ र २१ गते प्रहरीले जिल्लाका विभिन्न ठाउँबाट लागूऔषध ओसारपसार र सेवन गर्ने ४ जनालाई पक्राउ गरेको थियो। पक्राउ पर्नेमा एक जना महिला र ३ जना युवा छन्। दुई जनालाई डडेलधुरा र दुई जना साँफेबगरबाट पक्राउ परेका थिए। साँफेबगरबाट पक्राउ परेकाहरू बाजुरा बुढीनन्दा नगरपालिका७ पाण्डुसैनकी पशुपति थापा र साँफेबगर नगरपालिकाका क्षितिज बुढाको साथबाट ५६ ग्राम १ सय ७० मिलिग्राम लागूऔषध र डँडेलधुराबाट पक्राउ परेका साँफेबगरका २९ वर्षका सुमन ठकुल्ला र २८ वर्षका अशोक स्वाँरका साथबाट खैरो हेरोइन ५ ग्राम २७ मिलिग्राम प्रहरीले फेला पार्यो। पशुपति थापा लागुऔषध बेचबिखनमा दोस्रो पटक पक्राउ परेकी हुन्। गत वर्ष पनि उनी पक्राउ परेकी थिइन्। अछाममा लागुऔषधको प्रयोग चिन्ताजनक ढंगले बढ्दै गएको छ। केही समयपहिले सुदूरपश्चिम प्रदेशको दुई तराईका जिल्ला कैलाली र कञ्चनपुरमा लागुऔषधका घटनाहरू सुनिन्थे। अहिले लागुऔषध बेचबिखन र ओसारपसारमा संलग्न गिरोह पहाडी जिल्लाका विकट गाउँबस्तीसम्म पुग्न थालेका छन्। तराईका जिल्लाहरूबाट लागूऔषध यहाँ भित्रिने गरेको छ। खैरो हिरोइन, चरेसलगायतका लागुपदार्थ प्रयोग गर्ने कलिलो उमेरका किशोरकिशोरीदेखि युवाहरूको संख्या बढ्दै गएको छ। तराईका जिल्लाहरूबाट खैरो हिरोइनलगायतका लागूपदार्थ ल्याएर बिक्री गर्ने गिरोह सक्रिय रहेको छ। लागुऔषधको कारोबार गर्ने गिरोहले किशोरकिशोरी र युवायुवतीलाई बिक्री वितरण गर्ने गरेको छ। प्रहरीले लागुऔषधको प्रयोग गर्ने र सानो मात्रामा बोक्नेलाई पक्राउ गरे पनि कारोबार गर्ने मुख्य गिरोहका व्यक्तिहरूलाई समातेर कारबाही गर्न सकेको छैन। अब शिक्षकहरूले विद्यार्थीहरूदेखि डराउने अवस्था सिर्जना भएको साँफेबगर नगरपालिका ८ चण्डिकाका वडाध्यक्ष कालुसिंह कुँवरले बताए। उनले भने, विद्यालयमै लागुपदार्थ खाएर झैझगडा गर्छन्, यहाँका स्थानीय शिक्षक त खासै डर मान्दैनन्, जिल्ला बाहिरबाट आएका शिक्षकहरू डराउँछन् विद्यार्थी देखेर। विद्यार्थीहरू बढी जस्तो विद्यालय नजिकका जंगलहरूमा गएर लागूऔषध सेवन गर्ने गर्छन्। केही विद्यार्थीका अभिभावकलाई जानकारी गराउँदासमेत आफ्नो छोराछोरी त्यस्तो नभएको बताउने गरेका कारण विद्यालयमा झन् समस्या उत्पन्न गरेको र विद्यालय प्रहरी एक्लै मात्र समस्या समाधान गर्न नसक्ने एक शिक्षकले बताए। कापी, कलम बोक्नुपर्ने विद्यार्थी चुरोट, लाइटर र अन्य लागुपदार्थ बोकेर विद्यालय आउने गरेका उनले बताए। उनले भने, अधिकांशका अभिभावकहरूमा बुवाहरू भारत तथा विदेश छन् र घरमा रहेका आमाहरूले भनेकै नमान्ने अवस्था रहेको छ, लागूऔषधको प्रयोग यस्तै हो भने भयावह हुन्छ सबै पक्ष समयमै सचेत हुन अति आवश्यक छ। केही युवाहरू विदेश बाँकी गाउँघरमा भएका युवाहरू लागुऔषधको कुलतमा फस्दै गएकाले लागूऔषध नियन्त्रण चुनौतीका रूपमा रहेको साँफेबगर नगरपालिकाका मेयर राजेन्द्रबहादुर कुँवरले बताए। उनले भने, भुसको आगो जस्तै डरलाग्दो गरी लागुऔषधको समस्याले विकराल रूप लिँदै छ। सानासाना बालबालिकासमेत यसको सिकार हुँदै छन्। लागूऔषध ठूलो चिन्ताको विषय बनेको छ। यसको नियन्त्रणका लागि प्रहरीसँग सहकार्य गरेर अगाडि बढेका छौं। कतिपय लागुऔषधका सूचनाहरू आफैंले प्रहरीलाई दिने गरेको मेयर कुँवरले बताए। अभिभावकले आफ्ना छोराछोरीप्रति निगरानी नराख्नाले लहलहैमा लागेर लागुऔषध दुव्र्यसनको दलदलमा फस्ने गरेका छन् भने कयौंको जीवन बर्बाद भएको छ। अभिभावकले पनि आफ्ना छोराछोरीको व्यवहारमा ध्यान दिनुपर्ने उनी बताउँछन्। लागुऔषधको रूपमा प्रयोग हुने डाक्टरको सिफारिसबिना नै यहाँका निजी मेडिकलहरूले औषधि बिक्री वितरण गर्ने गरेका छन्। हेलोपेरिडोल, एमिटिप्टालिन, प्रेगाबालिन, टाम्राडोल र क्याफिनजस्ता औषधिहरू डाक्टरको सल्लाहबिना नै यहाँका मेडिकलहरूबाट बिक्री हुने गरेको छ। यी औषधिहरू डाक्टरको सिफारिसबिना बिक्री वितरण गर्न पाइँदैन। तर जिल्लामा सञ्चालित निजी मेडिकलहरूमा निर्वाध रूपमा खुलेआम बिक्री वितरण हँुदै आएको छ। स्वास्थ कार्यालय अछामका प्रमुख झनक ढुंगानाले मेडिकलहरू अनुगमन गर्दा यस्ता थुप्रै औषधिहरू जफत गरिएको बताए। उनले भने, प्रायः मेडिकलहरूले बिना डाक्टरको सल्लाहमा औषधि जति मात्रामा पनि दिने गरेको पाइयो। अनुगमनका क्रममा पनि धेरै फेला पर्यो। जिल्लामा दुई वर्षको अवधिमा लागूऔषधसम्बन्धी ७ मुद्दा दर्ता भएको र १७ जना पक्राउ परेको तथ्यांक प्रहरीसँग छ। गत आर्थिक वर्षमा ५ मुद्दा दर्ता र १२ जना पक्राउ परेका छन्। यसैगरी चालु आर्थिक वर्षमा दुई मुद्दा दर्ता भई ५ जना पक्राउ परेका छन्। गत आर्थिक वर्षमा चरेस १ हजार ११ ग्राम र चालु आर्थिक वर्षमा २८ ग्राम ९०२ मिग्रा चरेस, ७ सय ४० मिलिग्राम खैरो हिरोइन फेला पारेको छ। प्रहरीले लागुऔषध नियन्त्रण सञ्जाल समितिसमेत गठन गरेको छ। प्रहरीले एक जिल्लास्तरीय, ९१ वडा स्तरीय, १० पालिकास्तरीय, १ सय ६ विद्यालयस्तरीय गरी २ सय ८ वटा सञ्जाल गठन गरेको प्रहरी प्रमुख डीएसपी सन्तोष पाठकले जानकारी दिए। उनले भने, सबैभन्दा पहिले त लागूऔषधको कारोबारको सूचना पाउनै मुस्किल छ, केही लागुऔषध सेवन केही ओसारपसारमा पक्राउ पर्ने गरेका छन्। लागुऔषध प्रयोगकर्ता र बिक्रीवितरण गर्ने गिरोह विकट गाउँगाउँमा पुगिसकेको अवस्था छ। नियन्त्रण गर्न चुनौती छ पछिल्लो समय पहाडी जिल्लाहरूमा। प्रहरीले विद्यालय र समुदायस्तरमा सचेतना कार्यक्रम सञ्चालन गर्दे आएको छ। लागुऔषध फेला परेका जो कोहीलाई पनि प्रहरीले समातेर कारबाही गर्ने गरेको डीएसपी पाठकले बताए।"
एक महिनामा भित्रिए १ लाख २८ हजार १६७ पर्यटक,"काठमाडौं : यस वर्षको मार्चमा नेपाल भित्रने विदेशी पर्यटक २८ दशमलव ९ प्रतिशतले बढेका छन् । नेपाल पर्यटक बोर्डका अनुसार गत वर्षको मार्च महिनाको तुलनामा यस वर्षको मार्चमा नेपाल भित्रने विदेशी पर्यटकको सङ्ख्या २८ हजार ७४१ ले वृद्धि भएको हो । गत वर्षको मार्चमा कूल ९९ हजार चार सय २६ विदेशी पर्यटक नेपाल भित्रिएकोमा यस वर्षको सोही अवधिमा एक लाख २८ हजार एक सय ६७ पर्यटक नेपाल आएका छन् । मार्चमा सबैभन्दा बढी भारतीय पर्यटक आएका छन् । भारतबाट सो अवधिमा ३० हजार छ सय ९८ पर्यटक नेपाल आएका छन् । चिनियाँ पर्यटकको सङ्ख्या भने १२ हजार ९३ छ । बोर्डका अनुसार सो अवधिमा अमेरिकाबाट १० हजार सात सय ७३ र बेलायतबाट सात हजार दुई सय ४१ जना, श्रीलङ्काबाट पाँच हजार सात सय ४१, जर्मनीबाट पाँच हजार दुई सय ५५, थाइल्याण्डबाट चार हजार तीन सय ४५, फ्रान्सबाट तीन हजार दुई सय ४० र म्यानमारबाट तीन हजार एक सय ३१ जना विदेशी पर्यटक नेपाल आएका छन् । क्षेत्रीय हिसाबले हेर्दा एसिया ९सार्क०बाट ४० हजार सात सय २७, एसिया (अन्य)बाट २८ हजार छ सय ४८, यू्रोपबाट २७ हजार पाँच सय ८२, ओसनियाबाट चार हजार सात सय ८० र क्यानडा र अमेरिकाबाट १२ हजार छ सय १४ जना पर्यटक नेपाल आएका छन् । यस वर्षको जनवरीमा ७९ हजार एक सय र फेब्रुअरीमा ९७ हजार चार सय २६ विदेशी पर्यटक नेपाल भित्रिएका थिए । सन् २०२३ को पहिलो तीन महिनामा दुई लाख २७ हजार सात सय ५५ जना विदेशी पर्यटक नेपाल भित्रिएकोमो सन् २०२४ को पहिलो तीन महिनामा तीन लाख चार हजार छ सय ९३ जना विदेशी पर्यटक नेपाल भित्रिएका छन् । जुन ३३ दशमलव ७८ प्रतिशतले बढी हो ।"
दुई जिल्ला जोड्न मोटर गुड्ने पुल बनेपछि स्थानीयलाई सहज,"बागलुङ : दरमखोलामा दुई जिल्ला जोड्ने मोटरेबल पुल निर्माण गरिएको छ। बागलुङको गलकोट नगरपालिका११ तल्लो रिघा र गुल्मीको मुसिकोट नगरपालिका९ जौँ खेत जोड्ने गरी मोटर चल्ने पुल निर्माण भएपछि स्थानीयलाई आवतजावतमा सहज भएको छ। तम्घाससिमलटारी सडक आयोजना कार्यालय गुल्मीमार्फत निर्माण भएको उक्त पुलले स्थानीयको दैनिकी नै बदलिदिएको छ। संघीय सरकारले विनियोजन गरेको सात करोड रुपैयाँमा उक्त पुल निर्माण गरिएको हो। २०७४ असोज २९ मा सम्झौता भएर काम सुरु भए पनि गत वर्ष फागुनमा सकिएको इञ्जिनियर सागर पोखरेलले जानकारी दिए। निर्माणको जिम्मा पाएको हरिहरि निर्माण सेवा प्रालि २०७५ चैत २८ मा सक्नुपर्ने पुल चार पटक म्याद थप गरेर २०७९ फागुनमा सकेको उनको भनाइ छ। पुल निर्माणका लागि सुरुमा तम्घाससिमलटारी सडक आयोजनाले सम्झौता गरे पनि मदन भण्डारी राजमार्ग आयोजना कार्यालय तम्घासले सम्पन्न गरेको इञ्जिनियर पोखरेलले बताए। उनले भने, पुल निर्माण केही ढिलागरी सम्पन्न भएको छ, यो पुलले बागलुङ र गुल्मीलाई जोडेको छ, यो खासगरी केन्द्र सरकारअन्तर्गतको बजेटले निर्माण भएको हो, छ वर्ष अगाडि तम्घाससिमलटारी सडक आयोजना कार्यालयले सम्झौता गरेको यो पुल कार्यालय खारेज भएपछि मदन भण्डारी राजमार्ग आयोजना कार्यालय तम्घास सञ्चालनमा आएको हुँदा त्यही कार्यालयले निर्माण सम्पन्न गरेर अहिले सडक डिभिजन कार्यालय पाल्पालाई हस्तान्तरण गरेको छ। गलकोट११ का अध्यक्ष डम्बर श्रीसले पुल नहुँदा बागलुङ र गुल्मीका नागरिकलाई वारपारमा निकै समस्या हुने गरेको जनाउँदै अहिले सहज भएको बताए। हिउँदको समयमा खोलामा पानीको बहाव घट्दा गाडी वारपार गर्नसक्ने तर बर्खाको समयमा बन्द हुने गरेको उनको भनाइ छ। अब बाह्रै महिना दुई जिल्लामा गाडी गुड्नसक्ने अध्यक्ष श्रीसले बताए। बागलुङको गलकोट गुल्मीसँग जोडिएको छ, जिल्ला फरक भए पनि दूरीका हिसाबले नजिक छ, नजिक भएको हुँदा यहाँका स्थानीय दैनिक आवतजात गर्ने गर्छन्, ठाउँठाउँमा झोलुङ्गे पुल थिएन, मोटरेबल पुल पनि थिएन, अध्यक्ष श्रीसले भने, पुल नहुँदा पाँच मिनेटमा पुग्ने ठाउँमा एक घण्टा बढी लाग्थ्यो, अहिले पुल बनेपछि गाडी गुड्ने नै भयो, नागरिक पनि पैदल हिँडेर पनि वारपार गर्नसक्ने भएका छन्। मुसिकोटका पूर्वनगर प्रमुख सोमनाथ सापकोटाले गुल्मीलाई मध्यपहाडी लोकमार्गसँग जोड्नका लागि यो पुल निर्माण गरिएको बताए। जौ खेत गाउँ मुसिकोटको सबैभन्दा दुर्गम ठाउँ रहेको हुँदा यस क्षेत्रलाई राष्ट्रिय राजमार्गसँग जोडेर विकास निर्माणलाई थप प्रभावकारी बनाएको उनको भनाइ छ। बर्खाको समयमा गाडी खोला नतर्दा गाउँमा किसानले उत्पादन गरेका तरकारीलाई बजारसम्म पुर्याउन गाह्रो हुँदै आएकामा अब सहज हुने सापकोटाले बताए। उनले भने, विकासका हिसाबले मुसिकोटको ९ नं वडा अलि पछि परेको थियो, यहाँका नागरिकले पनि धेरै पटक दरमखोलामा मोटरेबल पुल चाहियो भनेर माग गरि राख्नु भएको थियो, केन्द्रसँग सहकार्य गरेपछि पुल निर्माण भएको हो, पुल निर्माण भएपछि यहाँका स्थानीय खुसी भएका छन्, पुलले वर्षौंदेखिको समस्यालाई समाधान गरेको छ। रासस"
चरेससहित महिला पक्राउ,गुलरिया : बर्दियामा लागुऔषध चरेस जस्तो देखिने कालो पदार्थसहित एक दाङकी एक जना महिलालाई सुरक्षाकर्मीले नियन्त्रणमा लिएको छ। दाङको लमही नगरपालिका वडा नम्बर ११ निवासी अन्दाजी ५२ वर्षीया आशा राई पक्राउ परेकी हुन्। विशेष सूचनाका आधारमा प्रहरी चौकी जमुनी बर्दिया र सशस्त्र प्रहरी सीमा सुरक्षा बलको संयुक्त गस्तीले नेपालबाट भारततर्फ जाँदै गरेको अवस्थामा उनलाई नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले जानकारी दिए। शंकास्पद अवस्थामा रहेकी उनलाई चेकजाँच गर्ने क्रममा निजको शरीर तथा हाते झोलाभित्र खैरो रंगको प्लाष्टिक टेपले बेरी लुकाई छिपाई राखेको अवस्थामा अवैध लागुपदार्थ फेला परेको उनले जानकारी दिए। सशस्त्र प्रहरी सीमा सुरक्षा बलको टोलीले नेपाल भारत सीमाक्षेत्रमा महिलाको साथबाट ५ किलो ९२९ ग्राम लागुऔषध चरेस जस्तो देखिने कालो पदार्थ बरामद गरी नेपाल प्रहरीलाई बुझाएको सशस्त्र प्रहरी बल सीमा सुरक्षा गण गुलरियाका सशस्त्र प्रहरी उपरीक्षक चित्रांग दाहालले बताए। पछिल्लो समय सीमा क्षेत्रमा निगरानी बढाइएको उनको भनाइ छ। बरामद अवैध सामग्रीसहित जमुनीमा नियन्त्रण परेकी महिलालाई इलाका प्रहरी कार्यालय मैनापोखरमा राखी थप अनुसन्धान भइरहेको प्रहरीले जनाएको छ।
१३ विद्यालयलाई नमुनाका रुपमा विकास गरिने,"सुर्खेत : सामाजिक विकास मन्त्रालय कर्णाली प्रदेशले १० जिल्लाका १३ विद्यालयलाई नमुना विद्यालयका रुपमा विकास गर्ने भएको छ। एक जिल्ला एक नमुना विद्यालय भौतिक पूर्वाधार निर्माण एवं शिक्षण सिकाइ सुधार शिक्षकको पेसागत सहयोग कार्यक्रममार्फत उक्त विद्यालय छनोट गरिएको शिक्षा विकास निर्देशनालयका निमित्त निर्देशक दीपा हमालले जानकारी दिइन्। सार्वजनिक शिक्षा सुधारसम्बन्धी कार्यविधि २०८० अनुसार प्रस्ताव पेस गरेका विद्यालयमध्ये मन्त्रीस्तरीय निर्णयबाट १३ विद्यालय छनोटमा परेका निमित्त निर्देशक हमालले जानकारी दिइन्। सुर्खेत, दैलेख, डोल्पा, जुम्ला, कालीकोट र मुगुमा एकएक विद्यालय छनोटमा परेका छन् भने जाजरकोट, सल्यान र रुकुमपश्चिममा दुईदुई विद्यालय निर्माण गर्न छनोट गरिएको छ।"
बागलुङमा अटो रिक्सा दुर्घटना हुँदा पाँच जना घाइते,"बागलुङ : बागलुङमा अटो रिक्सा दुर्घटना हुँदा पाँच जना घाइते भएका छन्। सोमबार बागलुङ बजारदेखि बागलुङ नगरपालिका३ दोविल्ला जाँदै गरेको ध १ ह ७५ नम्बरको अटो रिक्सा रात्माटामा दुर्घटना हुँदा एक बालिकासहित पाँच जना घाइते भएको जिल्ला प्रहरी कार्यालय बागलुङका प्रहरी निरीक्षक (इन्सपेक्टर) दीपकबाबु केसीले जानकारी दिए। दुर्घटनामा बागलुङ नगरपालिका३ की ४५ वर्षीया रेवती किसान, २४ वर्षीया सम्झना किसान, ५ वर्षीया साँची किसान, ६८ वर्षीय रोहिणीदत्त शर्मा र कास्की माझी गाउँपालिका१२ का ४८ वर्षीय शन्तबहादुर परियार घाइते भएको इन्सपेक्टर केसीले बताए। उनले घाइतेहरूको प्रहरीले उद्धार गरी उपचारका लागि धौलागिरि अस्पताल बागलुङमा पठाएको जानकारी दिए। अटो रिक्साका चालक फरार रहेको प्रहरीले जनाएको छ।"
वैदेशिक रोजगार विभागका लेखापाल निरौलाविरुद्ध भ्रष्टाचार मुद्दा,"काठमाडौं : वैदेशिक रोजगार विभाग ताहाचाल, काठमाडौंमा कार्यरत लेखापाल प्रमोद निरौलाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले लेखापाल निरौलाविरुद्ध आज विशेष अदालत काठमाडौंमा मुद्दा दायर गरेको हो। आयोगका प्रवक्ता नरहरि घिमिरेले धरौटी रकम फिर्ता गर्ने प्रयोजनका लागि सेवाग्राहीसँग १५ हजार रुपैयाँ घुस लिएको पुष्टि हुन आएकाले लेखापाल निरौलाविरुद्ध भ्रष्टाचार मुद्दा दायर गरेको जानकारी दिए। उनीविरुद्ध १५ हजार विगो र जरिवाना माग गरिएको अख्तियारले जनाएको छ। निरौलालाई अख्तियारको टोलीले फागुन २९ गते १५ हजार घुस रकम र स्रोत नखुलेको ७१ हजार ६२० रुपैयाँसहित उनकै कार्यकक्षाबाट नियन्त्रणमा लिएको थियो।"
राष्ट्रिय भूमि आयोग खारेजपछि सुकुम्बासीहरू अन्यौलमा,"सिन्धुली : सरकारले राष्ट्रिय भूमि आयोग खारेज गरेसँगै सुकुम्बासीहरू अन्यौलमा परेका छन्। आयोग मार्फत छिट्टै जग्गाधनी प्रमाणपत्र (लालपूर्जा) हातमा आउने आशा गरेर बसेका भूमिहीन दलित तथा भूमिहीन सुकुम्बासीहरू आयोग खारेजी पछि अन्यौलमा परेका हुन्। सरकारले ०७८ भदौमा केशव निरौलाको अध्यक्षतामा गठन गरेको आयोग डेढ साताअघि खारेज गरेको हो। भूमिसम्बन्धी ऐन, २०२१ अनुसार भूमि व्यवस्थापन र भूमिसम्बन्धी समस्या समाधानका लागि गठन गरिएको आयोग सरकार परिवर्तन हुँदै पिच्छे खारेज हुने प्रचलनका कारण फेरि पनि लालपूर्जा बारे अन्योल हुने गरेको छ। लामो समयदेखि लालपूर्जाको प्रतिक्षमा बसेका भूमिहीन दलित तथा भूमिहीन सुकुम्बासीहरू आयोग खारेजी भएपछि थप अन्योलमा परेका हुन्। सिन्धुली जिल्लामा मात्र दुई हजार ८ सय ५५ जना भूमिहीन दलित तथा भूमिहीन सुकुम्बासी र ३० हजार ६ सय ५५ अव्यवस्थित बासोबासीको संख्या रहेको छ। उनीहरू मध्ये एक सय ४६ जनाले बल्ल लालपूर्जा प्राप्त गरेका थिए। काम थालेको करिब २६ महिनामा बल्ल १ सय ४६ जनालाई लालपूर्जा दिन सफल भएको आयोग खारेज भएपछि अन्यले कहिले लालपूर्जा पाउने भन्ने अन्योल हुने भूमि आयोग सिन्धुलीका तत्कालीन सदस्य सुरत स्याङ्तानको भनाइ छ। जिल्लाका दुई हजार ८ सय ५५ जना भूमिहीन दलित तथा भूमिहीन सुकुम्बासीमध्ये कमलामाई नगरपालिकाका ७ का भूमिहीन दलित ६ र भूमिहीन सुकुम्बासी २ गरी ८ जना, वडा नम्बर १२ का भूमिहीन दलित ३ र सुकुम्बासी १२ गरी १५ जनालाई लालपूर्जा वितरण गरिएको छ। यस्तै दूधौली नगरपालिका ६, ७, ९ र ११ वडाका १०२ जना भूमिहीन दलित र ४ जना भूमिहीन सुकुम्बासी गरी जम्मा १ सय ६ जना र हरिहरपुरगढी गाउँपालिका ३ का ५ जना भूमिहीन दलित र १२ जना सुकुम्बासीहरूलाई लालपूर्जा वितरण गरिएको थियो। जिल्लाको दुई नगरपालिका तथा सातवटा गाउँपालिकाहरू रहेकामा हालसम्म फिक्कल गाउँपालिका बाहेक आठ वटा पालिकाबाट भूमिहीन दलित तथा भूमिहीन सुकुम्बासी र अव्यवस्थित बसोबासीको लागत संकलन गरिएको छ। जसमध्ये भूमिहीन दलितको संख्या १ हजार ६४, भूमिहीन सुकुम्बासीको संख्या १ हजार ७ सय ९१ र अव्यवस्थित बासोबासीको संख्या ३० हजार ६ सय ५५ गरी कुल ३३ हजार ५ सय १० जना रहेको तत्कालीन भूमि आयोग सिन्धुलीका सदस्य स्याङ्तानको भनाइ रहेको छ। गोलन्जोर गाउँपालिकामा लागत संकलन कार्य भइरहेको थियो। घ्याङलेख र तिनपाटन गाउँपालिकामा लागत इन्ट्रीगर्ने कार्य भइरहेको थियो तर, अव आयोग नै खारेज भएपछि काम पनि अन्यौलमा परेका छन, उनले भने।"
