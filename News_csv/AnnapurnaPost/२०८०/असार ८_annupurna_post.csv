शीर्षक,विवरण
"बीआरआई, बीआरआई, बीआरआई","चीनले पोखरा विमानस्थललाई बेल्ट एन्ड रोड इनिसियटिभ (बीआरआई)अन्तर्गत भन्ने आफ्नो दाबी बारम्बार दोहोयाउनु गलत कूटनीतिको द्योतक हो। नेपालले सन् २०१७ मे १२ मा काठमाडौंमा बीआरआई परियोजनामा हस्ताक्षर गरेको थियो भन्ने उसको दाबी सरासर झुटो हो। किनभने पोखरा विमानस्थल भने नेपालीले ४७ वर्षदेखि साँचेको सपना हो जुन यही अंग्रेजी नयाँ वर्षको पहिलो दिनबाट सञ्चालनमा आयो। अर्को महत्त्वपूर्ण कुरा के भने पोखरा विमानस्थलका लागि चीनसँग नेपालले ऋण लिएको हो, अनुदान होइन। त्यही ऋण सम्झौता पनि सन् २२ मे २०१४ मा भएको थियो। झनै बिर्सन नहुने तथ्य के हो भने बीआरआईका लागि भनेर अहिलेसम्म कुनै पनि परियोजना टुंगो लागेका छैनन्। स्वयं नेपालले प्रस्ताव गरेका ९ परियोजनामा पनि पोखरा विमानस्थल छैन। विमानस्थल उद्घाटनकै दिन सम्बोधन गर्दै चीनका कार्यवाहक राजदूत वाङ सिनले बीआरआईअन्तर्गतको परियोजना भनेर व्यर्थको कचिंगल पैदा गरेका थिए। त्यसमाथि अन्तर्राष्ट्रिय पहिलो उडान गर्दाको दिन चीनबाटै आएको सिचुआन एयरलाई स्वागत गरिसकेपछि पोखरामै चिनियाँ राजदूतले दोहोर्याएर फेरि जिद्दी प्रस्तुत गरे। त्यो भनेको खाए खा नखाए कै शैलीमा पोखरा विमानस्थललाई बीआरआईअन्तर्गत राख्ने चिनियाँ प्रपञ्च हो। जुन अति नै नकारात्मक शैली र कूटनीतिक मर्यादाभन्दा विपरीतको व्यवहार पनि हो। नेपालले ऋण लियो भन्दैमा चीनले त्यसरी हेप्नु नेपाली स्वाभिमानमाथिको चोट हो। त्यो कुनै पनि हालतमा नेपालका लागि मान्य र सह्य हुन सक्दैन। यस्तो संवेदनशील विषयमा कूटनीतिज्ञबाट बारम्बार झुटो दाबी आउनु दुःखद् छ। नेपालले यस्ता विषयलाई कूटनीतिक तवरबाटै प्रष्ट पार्न जरुरी छ। एकातिर बीआरआईका परियोजना टुंगो लगाउन बियालो गरिरहेको चीनले नेपालले आफैं बनाएको परियोजनाको श्रेय लिन खोज्नु उदेकलाग्दोमात्रै होइन, शंकास्पद पनि छ। नेपाललाई जबर्जस्ती विवादमा तान्ने चिनियाँ कोसिस सफल हुन दिनु हुँदैन। त्यसका लागि संयमतापूर्वक नै वार्ताद्वारा निदान खोज्नुपर्छ। नेपाल असंलग्न र पञ्चशीलमा आधारित परराष्ट्र सम्बन्धको नीतिलाई नै शिरोधार्य गरी अघि बढ्नुपर्छ। चीनले ऋण दिएको छ भनेर तलमाथि वा दायाँबायाँ सोच्न जरुरी छैन। कसैको पनि यस्तो व्यवहार स्वीकार्य हुन्न भन्ने सन्देश चाहिँ दिन आवश्यक छ।"
खाद्यवस्तुमा करले जनजीवन कष्टकर,"काठमाडौं : सरकारको नीतिका कारण उपभोक्ताको भान्सा महँगिएको भन्दै उपभोक्ता अधिकारकर्मी एक भएका छन्। आगामी आर्थिक वर्षको बजेट र आर्थिक विधेयक २०८० उपभोक्ताको जनजीवन कष्टकर बनाउने निष्कर्षसहित उपभोक्ता अधिकारकर्मीले तत्काल नागरिक राहतसहितको कार्यक्रम घोषणा गर्न आह्वान गरेका हुन्। उपभोक्ता अधिकारसम्बन्धी पक्षपोषण गर्दै आएका तीन प्रमुख संस्थाले संयुक्त पत्रकार सम्मेलन गर्दै उपभोक्ता हित सुरक्षाका लागि नागरिक राहत कार्यक्रम ल्याउन सरकार र विधायिका सांसदलाई अपिल गरे। उपभोक्ता हित संरक्षण मञ्च, राष्ट्रिय उपभोक्ता मञ्च र उपभोक्ता अधिकार अनुसन्धान मञ्चले १६ बुँदे सुझावसहितको माग राख्दै मूल्य नियन्त्रणको माग गरेका हुन्। नेपालमा आन्तरिक उत्पादनले अपुग हुने भएकोले भारत र तेस्रो मुलुकबाट आलु, प्याजलगायत तरकारी, फलफूल तथा खाद्यजन्य पदार्थ आयात भएर आपूर्ति व्यवस्थापन गरेको भन्दै उनीहरूले आर्थिक विधेयकले महँगी बढाएर यस्ता वस्तुहरू बजारबाट सहज रूपमा उपभोक्ताले खरिद गरी निर्वाध रूपमा उपभोग गर्न पाउने अधिकार कुण्ठित गरेको बताएका छन्। उनीहरूका अनुसार उपभोक्ताको हक तथा खाद्यसम्बन्धी हकलाई बेवास्ता गरी यस्ता दैनिक अत्यावश्यकीय वस्तुमा बजेटको इतिहासमै नलगाइएको हचुवाको भरमा भ्याटमा समावेश गरिएको छ। यसबाट आपूर्ति व्यवस्था अस्तव्यस्त भई कालोबजारी र नाफाखोरी व्यापारीको चर्को मूल्यको मारमा उपभोक्ता पर्न बाध्य भएको उपभोक्ता अधिकार अनुसन्धान मञ्चका अध्यक्ष माधव तिमल्सिनाले बताए। अत्यावश्यक वस्तुमा कर लगाउँदा आम उपभोक्ताको दैनिक चुलो महँगो पर्न गई जनजीवन कष्टकर बन्दै गएकोले तत्काल नागरिक राहतसहितको कार्यक्रम घोषणा गर्न उनको माग छ। तीन संस्थाले आयातीत तरकारी फलफूल तथा खाद्यवस्तुमा अतिरिक्त भ्याट हटाउन माग गरेका छन्। यसैगरी बजार अनुगमनको नियमनसम्बन्धी संघ प्रदेश र स्थानीय तहका संयन्त्रलाई प्रभावकारी परिचालन गर्न, वस्तु र सेवाको मूल्य तथा गुणस्तरसम्बन्धी मापदण्ड तयार पार्ने, अत्यावश्यक वस्तु र सेवाको अधिकतम मूल्य तोकी आपूर्ति व्यवस्थालाई सुनिश्चित गर्न, सबै प्रकारका बिचौलियाको अन्त्य गर्न उनीहरूको माग छ। पत्रकार सम्मेलनमार्फत चौबिसै घण्टा उपभोक्ताको गुनासो सुनुवाइ हुने गरी बजार अनुगमन प्रभावकारी बनाउन, प्रत्येक स्थानीय तहमा सुपथ मूल्यको पसल चलाउन, खाद्यान्न, औषधि, इन्धनलगायतका अत्यावश्यक वस्तुको संकटकालीन मौज्दातको विशेष व्यवस्था गर्न सरकारलाई सुझाव दिएका छन्। अदालतबाट भएका उपभोक्ता हित संरक्षणसम्बन्धीका आदेश र फैसलाहरू तत्काल कार्यान्वयनमा उनीहरूको जोड छ।"
मेयर भामको कार्यकक्षमा ग्रेटर नेपालको नक्सा,"मुगु : छायानाथ रारा नगरपालिकाका नगर प्रमुख विष्णुकुमार भामले आफ्नो कार्यकक्षमा गे्रटर नेपालको नक्सा राखेका छन्। बिहीबार पत्रकार सम्मेलन गर्दै नगरप्रमुख भामले आफ्नो कार्यकक्षमा गे्रटर नेपालको नक्सा राखेको बताएका हुन्। भारतले नेपालको भूमि हस्तक्षेप गरेपछि त्यसको विरोध स्वरूप भारतलाई चुनौती दिन गे्रटर नेपालको नक्सा कार्यकक्षमा राखिएको छायानाथ मेयर भामले बताए। नेपाल देश नै नरहे हामी कहाँ रहौंला भन्दै नगरप्रमुख भामले भारतको हेपाहा प्रवृत्तिप्रति नेपालीलाई चुप लागेर नबस्न आग्रह गरेका छन्। चुप लागेर बसेमा अझै सीमा मिचिने खतरा रहेकाले यसलाई अभियानका रूपमा सबैले लिनुपर्ने उनले बताए। हेपाहा दृष्टिले भारतले जुन व्यवहार गर्छ त्यसको विरोधस्वरुप नेपालको भौगोलिक अखण्डता, स्वाधिनता र राष्ट्रियताको रक्षाका लागि गे्रटर नेपालको नक्सा आफ्नो कार्यकक्षमा राखेर भारतलाई मुगुबाट अस्त्र प्रहार गरेको नगर प्रमुख भामले बताए। देशको रक्षा, सीमारक्षाका लागि तिनैतहका सरकारले गे्रटर नेपालको नक्सा आफ्नो कार्यकक्षमा राख्नुपर्ने नगरप्रमुख भामको भनाइ छ। काठमाडौं महानगरपालिकाका मेयर बालेन्द्र साहपछि दोस्रो मुगुको छायानाथ रारा नगरपालिकाका नगरप्रमुख भामले गे्रटर नेपालको नक्सा आफनो कार्यकक्षमा राखेका हुन्।"
टुंगियो नागरिकताविहीनको संघर्ष,"काठमाडौं : नागरिकता पीडित संघर्ष समितिको आन्दोलन १८औं दिनमा टुंगिएको छ। सर्वोच्च अदालतले आन्दोलनकारीहरूको पक्षमा फैसला सुनाएपछि उनीहरूको आन्दोलन टुंगिएको हो। सात दिनदेखि नागरिकताको माग गर्दै भोकहड्ताल(सत्याग्रह)मा बसेका सामाजिक अभियन्ता तथा संविधानसभा सदस्य रामकुमार शर्माले माइतीघरमै पानी र केरा खाएर अनसन तोडे। माइतिघरमा अनसन बस्दा बिरामी भएर उनी वीर अस्पतालमा भर्ना भएका थिए। बिहीबार साँझ जब अदालतबाट खुसीको खबर आयो आन्दोलनकारीले एक अर्कालाई अबीर लगाइदिएर खुशीयाली बनाए। सर्वोच्च अदालत र न्यायाधीशको जयजयकार गर्दै सबै आन्दोलनकारीले आन्दोलन स्थगित गरे। उनीहरू भन्दै थिए, नागरिकता नहुँदाको पीडा कति हुन्छ हामीलाई मात्रै थाहा छ, यो पीडाबाट सधैंका लागि मुक्ति पायौं। राष्ट्रपति रामचन्द्र पौडेलले जेठ १७ नागरिकता सम्बन्धि ऐन प्रमाणिकरण गरेको थियो। त्यो ऐनविरुद्ध सर्वोच्चमा रिट परेको थियो। सर्वोच्च अदालतले नागरिकता विधेयक प्रमाणीकरण गर्ने राष्ट्रपति पौडेलको कदमविरुद्धको अल्पकालीन अन्तरिम आदेशलाई निरन्तरता नदिने आदेश गरेसँगै नयाँ नागरिकता कानुन कार्यान्वयको बाटो खुलेको छ। न्यायाधीशद्वय आनन्दमोहन भट्टराई र कुमार रेग्मीको संयुक्त इजलासले नागरिकता ऐन कार्यान्वयनमा रोक लगाउन जारी गरिएको अल्पकालीन अन्तरिम आदेशलाई निरन्तरता नदिने आदेश गरेको थियो। सर्वोच्च अदालतका न्यायाधीश मनोजकुमार शर्माले जेठ २१ मा राष्ट्रपतिबाट प्रमाणीकरण भएको नागरिकता विधेयक कार्यान्वयन नगर्न अल्पकालीन अन्तरिम आदेश दिएका थिए। सर्वोच्चले दशौं लाख नेपाली बुवाआमाका सन्तानको दिल जितेको सत्याग्रही रामकुमार शर्माले बताए। अनागरिक भएर बाँचेकहरू नागरिक हुन पाएपछि खुशी छाएको छ। उनीहरूको जीवनमा ठूलो परिवर्तन आएको छ, उनले भने, यो फैसला नेपालको इतिहासमा ऐतिहासिक फैसला हो। अदालतले संविधान, राष्ट्रिय एकता, लोकतन्त्र र गणतन्त्रलाई बचाउने काम गरेको छ। यसले अदालतप्रति जनताको विश्वास बढाएको छ।"
मेकानिकल इन्जिनियर हुँदा अकुत आर्जन,"काठमाडौं : नेपाल विद्युत् प्राधिकरणका तत्कालीन मेकानिकल इन्जिनियर कृष्णप्रसाद यादवले अकुत सम्पत्ति आर्जन गरेको खुलेको छ । उनले ३१ वर्ष प्राधिकरणमा काम गर्दा १ करोड ४२ लाख ५२ हजार ५५० रुपैयाँ अकुत सम्पत्ति कमाएको अख्तियारको अनुसन्धानले देखाएको हो । आयोगले विद्युत् प्राधिकरणका तत्कालीन मेकानिकल इन्जिनियर यादवविरुद्ध विशेष अदालतलमा मुद्दा दायर गरेको छ। यादवविरुद्ध नेपाल विद्युत् प्राधिकरणअन्तर्गत विभिन्न कार्यालयहरूमा कार्यरत रहँदा स्रोत नखुलेको गैरकानुनी सम्पत्ति आर्जन गरी भ्रष्टाचार गरेको भन्ने उजुरी निवेदन सम्बन्धमा अख्तियारले अनुसन्धान गरेको थियो। यादव २०४८ फागुन ९ देखि २०७९ जेठ ९ सम्म सार्वजनिक सेवामा बिताएका थिए। अख्तियारले उनको सार्वजनिक सेवामा रहँदाको अवधिको समग्र आय (आम्दानी) तथा व्यय (खर्च तथा लगानी) को विश्लेषण गरेको जनाएको छ। उनले पारिश्रमिक बचत, प्रोत्साहन भत्तावापतको रकम, विदेश भ्रमण भत्ताबापत प्राप्त रकम, कर्मचारी सञ्चय कोष र नागरिक लगानी कोषबाट लिएको कर्जा आय, नेपाल विद्युत् प्राधिकरणबाट लिएको कर्जा आय, बैंकबाट लिएको कर्जा आय, सहकारीबाट लिएको कर्जा आय, सेयरबाट प्राप्त नगद लाभांश, ब्याज आम्दानी, घरबहाल आय, बिमा म्याचुयर्ड भई प्राप्त रकम, सवारी बिक्रीबाट प्राप्त रकम, सेयर बिक्रीबाट प्राप्त रकम, मुआब्जाबापत प्राप्त रकम र कृषि आयसमेत गरी १ करोड ७१ लाख ४६ हजार ४४ रुपैयाँ आय आर्जन गरेको देखिन्छ। सोही जाँच अवधिमा यादवको व्यय (खर्च तथा लगानी) तर्फ घर निर्माण, जग्गा खरिद र रजिष्ट्रेसन दस्तुर, अध्ययन खर्च तथा छोरीहरू विदेश पठाउँदाको खर्च, कर्जाको साँवाब्याज भुक्तानी, घरबहाल कर, बिमाको प्रिमियम भुक्तानीमा भएको खर्च, सवारी खरिदमा भएको खर्च, सेयर खरिद तथा लगानी र बैंक मौज्दातसमेत गरी जम्मा ३ करोड १३ लाख ९८ हजार ५९४ खर्च तथा लगानी गरेको देखिएको अख्तियारले जनाएको छ। यादवको जाँच अवधिमा सिर्जित सम्पत्ति एवं खर्च तथा लगानीमा गरेको कुल खर्च र सोही अवधिको आयव्ययको विवरणअनुसार स्रोत खुल्न आएको वैध आय १ करोड ७१ लाख ४६ हजार ४४ रुपैयाँको अनुपातमा सोही अवधिमा निजले सिर्जना गरेको सम्पत्ति एवं खर्चको स्रोत पुष्टि गर्न नसकेको देखिएको छ।"
प्रतिनिधिसभामा आइतबारदेखि बजेटबारे मन्त्रीले जवाफ दिने,"काठमाडौं : प्रतिनिधिसभाको बैठकमा विनियोजन विधेयक, २०८० अन्तर्गतका शीर्षकमा उठेका प्रश्नमाथि आइतबारदेखि सम्बन्धित मन्त्रीले जवाफ दिने क्रम सुरु हुनेछ। सभाको यही असार १० गते आइतबार बिहान १० बजे अर्को बैठकमा विनियोजन विधेयकअन्तर्गत उपराष्ट्रपति कार्यालयसम्बन्धी बजेटबारे छलफल हुनेछ। सोही दिन गृह मन्त्रालय, वन तथा वातावरण मन्त्रालय, महिला, बालबालिका तथा ज्येष्ठ नागरिक मन्त्रालय, युवा तथा खेलकूद, शहरी विकास मन्त्रालय, उद्योग, वाणिज्य तथा आपूर्ति मन्त्रालय, भौतिक पूर्वाधार तथा यातायात मन्त्रालय र सञ्चार तथा सूचना प्रविधि मन्त्रालयका मन्त्रीले मन्त्रालयगत छलफलमा उठेका प्रश्नको जवाफ दिने कार्यक्रम रहेको छ। विनियोजन विधेयक २०८० अन्तर्गत आजको बैठकमा संस्कृति, पर्यटन तथा नागरिक उडड्यन, गृह मन्त्रालय, रक्षा मन्त्रालय, प्रधानमन्त्री तथा मन्त्रिपरिषद्को कार्यालय, राष्ट्रिय योजना आयोगको सचिवालय, राष्ट्रपतिको कार्यालयका विभिन्न शीर्षकमाथिको छलफल सकिएको छ। आजको बैठकमा समयमा आयोजना सम्पन्न नहुँदा लागत खर्च बढेको, सांसद्ले सम्बन्धित मन्त्रीलाई टिपाएका योजना पनि समावेश नभएको, नेपाल प्रहरी र सशस्त्र प्रहरीको जवानको रासनमा पर्याप्त सुविधा नदिइएको, प्रतिपक्षका आवाजलाई सुनुवाइ नगरिएको आवाज उठाइएको थियो।"
समाजवादी मोर्चाको आफैं अगुवाई गर्नुपर्नेमा ओलीजी बर्बराइरहनुभएको छ : माधव नेपाल,"काठमाडौं : नेकपा एकीकृत समाजवादी पार्टीका अध्यक्ष माधव कुमार नेपालले समाजवादी मोर्चाको घोषणा भएपछि केपी ओली बर्बराउन थालेको बताएका छन्। पार्टी कार्यालयमा आयोजित कार्यक्रममा उनले समाजवादी मोर्चाको अगुवाई आफैं गर्नुपर्ने बेलामा एमाले अध्यक्षसमेत रहेका ओली बर्बराइरहेको बताए। 'हामीले चालेका कदमहरूलाई सकारत्मक लिनुपर्नेमा, समाजवादी मोर्चाको नाम सुनेर खुसी भएर शुभकामना दिनुपर्नेमा उहाँ (ओली) बर्बराइरहनुभएको छ। कम्युनिस्ट आन्दोलन र समाजवादी शक्तिलाई एकता गर्न ठूलो दलको हैसियतले नेतृत्व लिनुपर्नेमा उहाँ बर्बराइरहनुभएको छ,' उनले भने। उनले समाजवादी मोर्चालाई विभिन्न आक्षेपहरू लगाइए पनि यो निरन्तर अगाडि बढिरहने बताए। 'समाजवादी मोर्चालाई विभिन्न आक्षेप लगाएर टिका टिप्पणी भइरहेका छन्। त्यस देश विकासका निम्ति र समाजवाद स्थापित गर्ने यसले अहं भूमिका निर्वाह गर्छ,' उनले भने। उनले अहिले पनि प्रतिगमतको खतरा रहेको बताए। 'अहिले पनि प्रतिगमतको खतरा छ। केही शक्तिहरू संविधान नै समाप्त पार्न खोजिरहेका छन्। त्यो हामी कदापि हुन दिन्नौं,' उनले भने।"
विद्युत व्यापारको सम्झौताले १० वर्षभित्र नेपालले फड्को मार्छ : प्रधानमन्त्री दाहाल,काठमाडौं : प्रधानमन्त्री पुष्पकमल दाहालले हरेक विषयलाई नकारात्मक दृष्टिले हेर्ने प्रवृत्तिका कारण नेपाल पछाडि पर्दै गएको बताएका छन्। काठमाडौंमा आयोजित नेपाल उद्योग परिसंघ सीएनआई नेपालको २०औं साधारण सभाको उद्घाटन गर्दै प्रधानमन्त्री दाहालले गाली गलौज गर्ने प्रवृत्तिका कारण सरकारले गरेका राम्रा कामहरू पनि ओझेलमा पर्दै गएको बताए। निजी क्षेत्रसग मैत्री पूर्ण सहकार्य नगरि मुलुकको समृद्धि नहुने भन्दै उनले समस्याका रूपमा रहेका ऐन कानुनको सुधार गर्न आफू लागिपरेको बताए। यसका लागि अहिले भएका विद्यमान ऐन कानुनको र्याडिकल सुधार आवश्यक रहेको प्रधानमन्त्री दाहालको भनाइ छ। आफ्नो भारत भ्रमणका क्रमममा भएको विद्युत व्यापारको सम्झौताले आगामी १० वर्षभित्रमा नेपालले फड्को मार्ने दाहालले दाबी गरे। १० वर्षमा १० हजार मेगावाट विजुली भारतमा निर्यात गर्ने योजनाले मुलुकको अर्थतन्त्र स्वभाविकरूपमा सुध्रिने उनले बताए। उनले नेपालभारतको सम्बन्धलाई आफ्नो भ्रमणले थप उचाईमा पुर्याएको बताए। भारतीय प्रधानमन्त्री नरेन्द्र मोदीले सीमा विवादका विषयमा राखेको प्रस्तावले पनि दुई मुलुकबीचको सम्बन्ध सुध्रिएको संकेतका रूपमा बुझ्न आग्रह गरे।
प्रधानमन्त्री कार्यालय कार्यकर्ता भर्ती केन्द्र बनाइयो : एमाले,"काठमाडौं : नेकपा एमालेले प्रधानमन्त्रीको कार्यालयमा कर्मचारी कटौतीको माग गरेको छ। शुक्रबार प्रतिनिधिसभा बैठकमा विनियोजन विधेयक, २०८० अन्तर्गतका शीर्षकमा खर्च कटौतीको प्रस्ताव प्रस्तुतिसहित छलफलमा भाग लिँदै नेकपा एमाले प्रमुख सचेतक पदम गिरीले अनावश्यक कर्मचारी भर्ना गरेको भन्दै प्रधानमन्त्री कार्यालय र राष्ट्रपति कार्यालयमा कर्मचारी कटौती गर्नुपर्ने माग गरेका हुन्। उनले भने,' प्रधानमन्त्री कार्यालयको निजी सचिवालयमा १४ जनाको दरबन्दी छ। त्यहाँ १४ जना रहेका छन्। स्वकीय सचिवालयमा ३४ जनाको जम्बो टिम छ। सल्लाहकार सचिवालयमा ४ जना भनिएको छ। त्यहाँ १४१५ जना छन्। यसरी प्रधानमन्त्री सचिवालयको नाममा राज्यको अरबौं रकम सकिएको छ।' एमाले सांसद गिरीले चाहिने भन्दा बढी सेवा सुविधा दिएर राष्ट्रपति कार्यालयमा पनि कर्मचारी नियुक्त गरेको भन्दै आपत्ती जनाए। ' राष्ट्रपति कार्यालयमा यति धेरै कर्मचारी र सल्लाहकार थपिदै लिएर गएको छ। उनीहरूलाई गाडी, घोडा, सेवा सुविधा व्यापक बनाएर लगेको छ,'उनले भने,' त्यो कार्यकारी कार्यालय हो कि कस्तो अवस्थाको कार्यालय हो।' उनले सरकार मोजमस्तीमा डुबिरहेको आरोप लगाए। 'बेरोजगारीलाई अन्त्य कसरी गर्ने,अर्थतन्त्रलाई कसरी लयमा फर्काउनेमा सरकारको ध्यान पटक्कै छैन,'उनले भने,'रोम सहर जल्दा निरोले बासुरी बजाएर आनन्द लिएजसो। देश वर्वाद भइरहेको छ, सरकार मोजमस्तीमा रहेको अवस्था छ।'"
नागरिकता विधेयकमा सर्वोच्च अदालतले दिएको आदेशमा के छ ?,"काठमाडौं : सर्वोच्च अदालतले बिहीबार नागरिकता विधेयक प्रमाणीकरण गर्ने राष्ट्रपतिको निर्णय कार्यान्वयन नगर्न दिएको अन्तरिम आदेशलाई निरन्तरता नदिएपछि नागरिकता विधेयक कार्यान्वयनमा आउने भएको छ। सर्वोच्चले राष्ट्रपति विद्यादेवी भण्डारीले प्रमाणीकरण नगरेको विधेयक राष्ट्रपति रामचन्द्र पौडेलले प्रमाणीकरण गर्नुलाई अवैधानिक भन्न मिल्ने अवस्था नभएको आदेश दिएको हो। योसँगै अब संविधानअनुसार जन्मसिद्धका सन्तानले वंशजको नागरिकता पाउने बाटो खुलेको छ। न्यायाधीशद्वय आनन्दमोहन भट्टराई र कुमार रेग्मीको संयुक्त इजलासले संसदबाट पारित भएको विधेयक निस्क्रिय हुन्छ वा शून्यमा जान्छ भन्न मिल्ने नदिएको ठहर गरेको हो। आदेशमा भनिएको छ, नेपालको संविधानको धारा १० अनुसार कुनै पनि नेपाली नागरिकलाई नागरिकता प्राप्त गर्ने हकबाट वञ्चित गरिनेछैन भन्ने व्यवस्था रहेको, संविधानको धारा १० देखि धारा १५ सम्म नागरिकतासम्बन्धी व्यवस्थाहरू गरिएको र उक्त संवैधानिक व्यवस्थाको कार्यान्वयनको लागि नेपाल नागरिकता ऐन, २०६३ मा संशोधन आवश्यक भएवाट नै संसदबाट दुईदुई पटक उक्त संशोधन विधेयक पारित भएको रहेछ भनी बुझ्नुपर्ने हुन आयो। संशोधन विधेयक संसदवाट पारित भइसकेको अवस्थामा सो विधेयकलाई नेपालको संविधानको धारा १११ को उपधारा (१०) को प्रतिबन्धात्मक वाक्यांशमा गरिएको व्यवस्थाअनुसार संसदको कुनै सदनमा विचाराधिन रहेको विधेयक मान्न नमिल्ने हुँदा प्रतिनिधिसभाको अधिवेशनको अन्त्य भएको कारणले संसदवाट पारित भएको विधेयक निस्कृय हुन्छ वा शुन्यमा जान्छ भन्न मिल्ने नदिएको आदेशमा उल्लेख छ। आदेशमा भनिएको छ, राष्ट्रपतिबाट भएको नेपाल नागरिकता ऐन, २०६३ को संशोधन विधेयक २०७९ को प्रमाणीकरणलाई प्रथम दृष्टिमा अवैधानिक भन्न मिल्ने अवस्था नदेखिएबाट निवेदनमा उठाइएका अन्य जिकिरहरूलाई रिट निवेदनको अन्तिम किनारा गर्दा विचार गरिनेनै हुँदा हाल यस अदालत एक न्यायाधीशको इजलासबाट २०८० जेठ २१ मा जारी भएको अल्पकालीन अन्तरिम आदेशलाई निरन्तरता प्रदान गर्न मिलेन। नियमानुसार गर्नुहोला।"
पूर्वप्रधानमन्त्री लोकेन्द्रबहादुर चन्दलाई पत्नी शोक,"काठमाडौं : राष्ट्रिय प्रजातन्त्र पार्टीका संस्थापक नेता एवं पूर्वप्रधानमन्त्री लोकेन्द्रबहादुर चन्दकी धर्मपत्नी दिव्येश्वरी चन्दको ८२ वर्षको उमेरमा निधन भएको छ । उच्च रक्तचाप, पक्षघातलगायत रोगबाट पीडित चन्दको उपचारका क्रममा त्रिभुवन विश्वविद्यालय शिक्षण अस्पताल महाराजगञ्जमा आज बिहान निधन भएको राप्रपाका नेता राजाराम श्रेष्ठले जानकारी दिए। उनका श्रीमान्, दुई छोरा र दुई छोरी छन् । उनको आजै पशुपतिस्थित आर्यघाटमा दाहसंस्कार गरिने बताइएको छ ।"
उपप्राध्यापक चलाउनेले तोडे अनशन,काठमाडौं : त्रिभुवन विश्वविद्यालयका उपप्राध्यापक प्रेमबहादुर चलाउनेले अनशन तोडेका छन्। सर्वोच्च अदालतले सरकारको निर्णय कार्यान्वयन नगराउन बिहीबार अन्तरिम आदेश दिएसँगै चलाउनेले शुक्रबार पत्रकार सम्मेलनमार्फत् अनशन तोडेका हुन्। सरकारले चलाउनेको मुद्दा फिर्ता लिने निर्णय गरेपछि उनी त्रिभुवन विश्वविद्यालय परिसरमा अनसनरत थिए। न्यायाधीश मनोजकुमार शर्माको इजलासले सरकारको निर्णय कार्यान्वयन नगराउन अल्पकालीन अन्तरिम आदेश दिएसँगै चलाउनेले अनशन तोडेका हुन्। सरकारले मुद्दा फिर्ता लिने निर्णय गरेपछि चलाउने यसअघि न्याय माग गर्दै काठमाडौं जिल्ला अदालत पुगेका थिए। सो क्रममा प्रहरीले अदालत परिसरबाटै सोमबार पक्राउ गरेको थियो। चलाउनेलाई २०७७ असोज २० गते नेविसंघका कार्यकर्ताहरूले आक्रमण गरेर गम्भीर घाइते बनाएका थिए।
न्यायको रक्षा,"पछिल्लो समय सरकारले केही लिनै नहुने मुद्दा फिर्ता लियो। जसको विरोध पनि भइरहेको छ। त्यसमध्ये एउटा हो उपप्राध्यापक प्रेमबहादुर चलाउनेलाई आक्रमण गर्नेहरूमाथि चलाइएका मुद्दा फिर्ता। यो प्रकरणमा उपप्राध्यापक प्रेमबहादुरले धेरै पीडा पनि बेहोर्नुपर्यो। तर, अहिले आएर सरकारको यो निर्णयमा सर्वोच्च अदालतले रोक लगाएको छ। सर्वोच्चको यो कदम स्वागतयोग्य छ। यसले न्याय र मानव अधिकारको रक्षा भएको छ। लोकतान्त्रिक सरकारको कानुनी दायित्व भनेकै अपराधीलाई दण्डको भागिदार बनाउनु र पीडित चलाउनेलाई न्याय सुनिश्चित गर्नु हो। आक्रमणकारीलाई कानुनी कठघरामा उभ्याउनु पथ्र्यो। तर, मुद्दा फिर्ता लिने सरकारको निर्णय लोकतन्त्रको उपहास हो। यो निर्णय मानव अधिकारका आधारभूत सिद्धान्तविपरीत छ। मानव अधिकारको विश्वव्यापी घोषणापत्र १९४८, नेपाल पक्ष राष्ट्र रहेको नागरिक तथा राजनीतिक अधिकार महासन्धि १९६६ र संविधानमा रहेको अपराध पीडितको मौलिक हकको समेत बर्खिलापमा छ। उपप्राध्यापक चलाउनेमाथि ज्यान मार्ने उद्देश्यले नै आक्रमण गरेको देखिन्छ। आक्रमण गर्नका लागि सुपारी दिएको समेत पाइएको छ। यस्तो अपराधमा संलग्नलाई पनि राजनीतिक संरक्षण दिन खोजिएको छ। आक्रमणकारीमा पनि संरक्षण पाइहालिन्छ भन्ने आत्मविश्वास पाइन्छ। सरकारको आफ्ना कार्यकर्तालाई जोगाउने र दण्डहिनतालाई संस्थागत गर्ने अभिष्ट देखिन्छ। सत्ता र शक्तिको दुरुपयोग गर्न प्रयास गरेको पाइन्छ। राजनीतिक दलको कार्यकर्ता भएपछि गैरकानुनी कार्य गरे पनि छुट हुन्छ। अपराधिक कार्य गर्दा पनि राजनीतिक संरक्षण हुन्छ भन्ने सोंचको विकास भएको देखिन्छ। यो कानुनी शासन र मुलुकको लोकतान्त्रिक पद्धति र संस्कारका लागि घातक छ। दलका कार्यकर्ताले अपराध गर्ने र त्यसको साक्षी बसी संरक्षण गर्ने कार्य सरकारबाट हुनु दुर्भाग्य हो। मुद्दा फिर्ता सम्बन्धमा सर्वोच्च अदालतले यसअघि पनि पटकपटक आदेश दिइसकेको छ। विभिन्न मुद्दामा प्रतिपादित न्यायिक मान्यतालाई समेत बेवास्ता गरिएको छ। सर्वोच्च अदालतबाट प्रतिपादित नजिरको पनि बर्खिलाप छ। न्यायालयलाई समेत राजनीतिक प्रभाव पार्न खोज्ने प्रयास देखिन्छ। चलाउनेको मुद्दा फिर्ता लिने सरकारको निर्णय र रेशम चौधरीलाई आममाफी दिने कार्य निन्दनीय छ। तीनै तहका अदालतबाट चौधरीलाई जन्मकैद भएको अवस्थामा आममाफी दिएर न्यायालयको आदेश नमानेको पाइयो। अपराधिक गतिविधिमा संलग्न जोसुकैको संरक्षण लोकतान्त्रिक प्रणालीमा स्वीकार्य हुन सक्दैन। दण्डहिनताको अन्त्य र सुशासनको प्रत्याभूति लोकतन्त्रको आधारशीला हो। पीडितको न्यायको हकको रक्षा गर्न, न्यायिक स्वतन्त्रता कायम राख्न र राजनीतिमा हुने अपराधिक गतिविधि नियन्त्रण गर्न सरोकारवालाहरू चनाखो र सतर्क हुनुपर्ने जरुरी छ। (अधिकारकर्मी प्रसाईं, जवाफदेहिता निगरानी समितिका संयोजक हुन्)"
"बाढी पहिरो प्रभावित क्षेत्रमा राहत, उद्दार र पुनरस्थापनाको काम युद्धस्तरमा भइरहेको छ : प्रधानमन्त्री","काठमाडौं : प्रधानमन्त्री पुष्पकमल दाहाल 'प्रचण्ड'ले बाढिपहिरोका कारण निकै धनजनको क्षति भएकाले प्रभावित क्षेत्रमा राहत उद्दार र पुनस्थापनाको कामलाई युद्धस्तरमा अघि बढाइएको बताएका छन्। प्रधानमन्त्री प्रचण्डले विपद्जन्य घटनाबाट हुने क्षति न्युनिकरणका लागि सरकारले आवश्यक तयारी गरिरहेको बताए। शुक्रबार प्रतिनिधिसभा बैठकमा सांसदहरूले सोधेको प्रश्नको जवाफ दिँदै प्रधानमन्त्री प्रचण्डले देश विकासका लागि गर्नुपर्ने लगानी, आवश्यकताका आधारमा बजेट विनियोजन गरिएको बताए। उनले देशको समग्र विकासका निम्ति सरकारले लिएका नीतिगत प्राथमिकता र विभिन्न विषयगत क्षेत्रका विकासका लागि गर्नुपर्ने लगानी, आवश्यकताका आधारमा बजेट विनियोजन गरिएको बताए। मानव विकासमा पछि परेको कर्णाली, सुदूरपश्चिम र मधेस प्रदेशमा स्रोतसाधनको न्यायपूर्ण विनियोजन गरिएको दावी गरे। प्रधानमन्त्री प्रचण्डले मुलुकको वर्तमान संरचनालाई समावेशी बनाउँदै समावेशी लोकतन्त्रको सुदृढीकरणका लागि सरकार प्रतिवद्धत रहेको धारणा राखे। उनले रासायनिक मलको आपूर्तिलाई प्रभावकारी बनाइएको भन्दै यस वर्ष ३ लाख ५१ हजार मेट्रिक टन आयात गरिएकाले मलको अभाव नहुने जिकिर गरे। सार्वजनिक खर्चमा परेको चापसमेतलाई मध्यनगर गरि राष्ट्रिय दुग्ध विकास बोड खारेज गरिएको उनले बताए । उनले भारत भ्रमणका क्रममा दिर्घकालिन प्रारम्भीक ऊर्जा सम्झौता भएको र यो देशको हितका लागि हुने दावी गरे।"
एमालेको अवरोधपछि प्रतिनिधिसभा बैठक स्थगित,काठमाडौं : प्रमुख प्रतिपक्षी दल नेकपा एमालेले सरकारले उपराष्ट्रपति कार्यालयको खर्च शीर्षक समेटिएको पुस्तिका सांसद्लाई उपलब्ध नगराइएको भन्दै प्रतिनिधिसभा बैठक अवरुद्ध गरेको छ । नेकपा एमालेका सचेतक महेश बर्तौलाले उपराष्ट्रपति कार्यालयको खर्च शीर्षक समेटिएको पुस्तिका उपलब्ध नगराइएको भन्दै सो पुस्तिका उपलब्ध नभएसम्म बैठक बस्न नदिने अडान लिएका छन्। लगत्तै सभामुख देवराज घिमिरेले १५ मिनेटका लागि बैठक स्थगित गरेका हुन् । त्यसअघि प्रधानमन्त्री पुष्पकमल दाहाल प्रचण्डले सांसद्ले उठाएका प्रश्नहरुको जवाफ दिएका थिए ।
संसदमा उठेका प्रश्नको जवाफ दिन जिम्मेवारीबाट हट्ने छैन : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले सदनमा सांसदहरूले उठाएका प्रश्नहरूको जवाफ दिन आफू सदैव तयार रहेको बताएका छन्। शुक्रबार प्रतिनिधिसभा बैठकमा सांसदले सोधेको प्रश्नको जवाफ दिने क्रममा प्रधानमन्त्री प्रचण्डले सांसदहरूले उठाएका प्रश्नमा सरकार संवेदनशील भएर जवाफ दिइरहेको बताएका हुन्। उनले भने,' सम्मानित सदनमा शून्य समय र विशेष समयमा माननीय सांसदहरूले उठाएका प्रश्नमा सरकार संवेदनशील भएर जवाफ दिइरहेको छ। सदनमा उठाइएका प्रश्न र जिज्ञासाको जवाफ दिने जिम्मेवारीबाट र उत्तरदायित्वबाट पछि हट्नेछैन ।' प्रधानमन्त्री प्रचण्डले राष्ट्र र नागरिकको समग्र हित र समुन्नतिका लागि सरकार प्रयत्नशील रहेको बताए। उनले जनसरकारका विविध विषयलाई उचित सम्बोधन गर्दै विकासका निर्माण कार्यलाई गति दिँदै सरकार र नागरिक बीचको सम्बन्धलाई सुदृढ बनाउन सरकार दृढसंकल्पीत रहेको उनको भनाइ छ।"
निजगढ अन्तर्राष्ट्रिय विमानस्थल आवश्यक छैन : सांसद सिंह,"काठमाडौं : स्वतन्त्र सांसद डा अमरेशकुमार सिंहले पर्यटन विकासको गुरुयोजना र रणनीतिक योजनाविना कार्यक्रम नल्याउन माग गरेका छन्। शुक्रबार प्रतिनिधिसभा सभाको बैठकमा विनियोजन विधेयक, २०८० अन्तर्गतका शीर्षकमा खर्च कटौतीको प्रस्ताव प्रस्तुतिसहित छलफलमा भाग लिँदै सांसद सिंहले योजना ल्याउनुअघि गहिरो अध्ययन हुनु आवश्यक रहेको बताए। निजगढ अन्तर्राष्ट्रिय विमानस्थल बनाउन आवश्यक नरहेको बताए। भने,' हाल निर्मित दुई नयाँ अन्तर्राष्ट्रिय विमानस्थल (भैरहरवा एयरपोर्ट र पोखरा एयरपोर्ट) नै पूर्ण सञ्चालनमा नआएको अवस्थामा निजगढ अन्तर्राष्ट्रिय विमानस्थल बनाउनुपर्ने कुनै आधार छैन।' उनले फास्टट्रयाक जोड्नका लागि मात्रै एयरपोर्ट निर्माण आवश्यक नभएको बताए। योजना आयोग कर्मकाण्डी आयोग साबित भएको टिप्पणी गर्दै अल्कालीन,मध्यमकालीन र दिर्घकालीन योजना हुनुपर्नेमा जोड दिँदै योजना बैंक निर्माण गर्न आग्रह गरे। पर्यटन क्षेत्रमा जति विकास हुनुपर्ने हो त्यति हुन सकेको उनको भनाइ छ।"
डिजिटल डिभाइडकम गर्न नीतिगत संरचनामा सुधार आवश्यक : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सरकार सूचना प्रविधिसम्बन्धी कानुन सदनबाट पारित गरेर छिट्टै कार्यान्वयनमा ल्याउने तयारीमा जुटेको बताएका छन्। आइसिटी फाउण्डेसन नेपाल र ह्वावेलद्वारा शुक्रबार आयोजित ह्वावे एमएनसी डिजिटल नेपाल कन्क्लेभ २०२३ लाई सम्बोधन गर्दै प्रधानमन्त्रीले सूचना प्रविधिसम्बन्धी ऐन, साइबर सुरक्षा नीतिलगायत सूचना प्रविधिसँग सम्बन्धित कानुन सदनबाट पारित गर्न सरकारको ध्यान केन्द्रित भएको जानकारी दिए। 'सूचना तथा सञ्चार प्रविधिसम्बन्धी आवश्यक आइटी बिल, साइबर सुरक्षा नीति, स्टार्टअप नीति र इगभर्नेन्स, इकमर्श ऐनलगायत आवश्यक कानुन एवं नीति जतिसक्दो चाँडो पारित गरेर कार्यान्वयनमा ल्याउने प्रक्रियालाई छिटो सम्पन्न गर्न सरकार लागिपरेको छ,'उनले भने। प्रधानमन्त्री प्रचण्डले सूचना तथा सञ्चार प्रविधिलाई जनताको पहुँचमा पुर्याउँदै सार्वजनिक सेवा प्रवाहलाई प्रभावकारी एवं चुस्तदुरुस्त बनाउनुपर्नेमा जोड दिए। उनले यससम्बन्धी थप आवश्यक नीति, नियम र कानुन जतिसक्दो छिटो पारित गर्दै कार्यान्वयनका पक्षमा विशेष ध्यान केन्द्रित गर्न सम्बन्धित निकायलाई आफूले निर्देशन दिएको बताए। उनले डिजिटल नेपाल फ्रेमवर्कलाई परिमार्जन गरेर अझ उत्कृष्ट र समयसापेक्ष बनाउँदै डिजिटल नेपालको मार्गचित्रलाई सार्थक बनाउन सरकारको पहल रहने बताए। उनले आत्मनिर्भर अर्थतन्त्रको निर्माण गर्दै सामाजिक न्याय र सुशासनमार्फत समृद्धि हासिल गर्न सरकारले लिएको लक्ष्यमा सूचना तथा सञ्चार प्रविधिको उच्च महत्व रहेको बताए। सरकाले डिजिटल नेपालको लागि आवश्यक पूर्वाधार विकासमा जोड दिएको उल्लेख गर्दै प्रधानमन्त्री प्रचण्डले राज्यको पहुँच नपुगेका दुर्गम क्षेत्रका सर्वसाधारणलाई समेत यसमार्फत जीवनस्तर उकास्न आवश्यक पहल गरिएको बताए । 'डिजिटल डिभाइडलाई कम गर्ने र डिजिटल इकोनोमीमा जोड दिने सरकारको अभिप्राय हो',उनले भने । नेपालको भौगोलिक अवस्था, स्रोतसाधनको कमी,दक्ष जनशक्तिको अभाव तथा कतिपय नीतिगत कठिनाइले सोचेअनुरुप विकास हुन नसकेको उनको भनाइ छ । हाम्रो अपेक्षा र सोच आर्टिफिसियल इन्टेलिजेन्स जस्तै द्रुत भए पनि स्रोतसाधन, संरचना र कार्यशैली भने त्यसअनुरुप छैनन् । यसतर्फ विशेष ध्यान दिएर राष्ट्रलाई डिजिटल सक्षमतातर्फ विकास गर्नु जरुरी छ,'उनले भने। पछिल्लो समयमा आइसिटीका क्षेत्रमा नेपालभित्रै दक्ष जनशक्ति विकास हुँदै जानु सबल पक्ष भएको उल्लेख गर्दै उहाँले यसबाट सफ्टवेयरका क्षेत्रमा परनिर्भरताको अन्त्य गर्ने सम्भावनाको ढोका खुलेको बताए। स्वदेशमा समुचित रोजगारी तथा अवसरको वातावरण नहुँदा आइसिटी क्षेत्रका जनशक्ति पलायन भइरहेकाप्रति आफू सचेत भएको उल्लेख गर्दै उनले यस अवस्थाको गम्भीरता महसुस गरेर सरकारले बजेटमार्फत २० प्रतिशत महँगो भए पनि स्वदेशी प्रविधि प्रयोग गर्ने नीतिगत व्यवस्था गरेको बताए । उनले आगामी आर्थिक वर्षको बजेटमा आविष्कार, स्टार्टअप र इन्नोभेसनका क्षेत्रमा कूल विकास बजेटको एक प्रतिशत विनियोजन गरिएको प्रष्ट पारे। पारदर्शीता, जवाफदेहितासँगै सुशासनका लागि पनि डिजिटल प्रविधि र यसको प्रयोग महत्वपूर्ण रहेको उल्लेख गर्दै प्रधानमन्त्रीले सामाजिक सचेतना, शिक्षा, स्वास्थ्य, रोजगारीजस्ता क्षेत्रमा जनअपेक्षाअनुरुप सरकारको भूमिका प्रभावकारी बनाउन यस क्षेत्रसँग सम्बन्धित प्रविधिलाई व्यवस्थितरुपमा उपयोग गर्नुपर्ने आवश्यकता रहेको बताए।"
राष्ट्रपति पौडेलको स्वास्थ्य अवस्था सामान्य,काठमाडौं : राष्ट्रपति रामचन्द्र पौडेलको स्वास्थ्य अवस्था सामान्य रहेको मनमोहन कार्डियोथोरासिक सेन्टरले जनाएको छ । सेन्टरमा उपचाररत पौडेलको स्वास्थ्य स्थिति सामान्य रहेको अस्पतालका कार्यकारी निर्देशक प्राडारत्न मणि गजुरेलले जानकारी दिए । गत असार २ गते सेन्टरमा भर्ना भएका पौडेलको मुटुमा पेसमेकर राखिएको छ । मुटुको चालमा गडबडी देखिएपछि राष्ट्रपति पौडेलको मुटुमा गत मंगलबार पेसमेकर राखिएको हो । बाँसबारीमा एन्जिओप्लास्टी गरेर बन्द भएको मुटुको नसा खुलाइएको थियो ।
सांसदले सोधेका प्रश्नको जवाफ दिँदै प्रधानमन्त्री प्रचण्ड,"काठमाडौं : प्रतिनिधिसभा बैठक बस्दैछ। नयाँ बानेश्वरस्थित संघीय संसद भवनमा बिहान ११ बजे बस्ने बैठकमा प्रधानमन्त्री पुष्पकमल दाहाल प्रचण्डले प्रतिनिधिसभाका सांसदहरूले सोधेका प्रश्नहरुको जवाफ दिने कार्यक्रम रहेको छ। यस्तै बैठकमा विनियोजन विधेयक २०८० को विभिन्न शीर्षकहरूमाथिको जारी छलफलअन्तरगत विभिन्न शीर्षकहरूमाथि छलफल हुने कार्यसूची छ। आज संस्कृति,पर्यटन तथा नागरिक उड्डयन,गृह,रक्षा र प्रधानमन्त्री तथा मन्त्रिपरिषद्को कार्यालय राष्ट्रिय योजना आयोगको सचिवालय,राष्ट्रपति कार्यालय एवं उपराष्ट्रपतिको कार्यालयको बजेटमाथि छलफल हुनेछ।"
काठमाडौं महानगरपालिकाको वार्षिक नीति तथा कार्यक्रम पारित,"काठमाडौं : काठमाडौं महानगरपालिकाको आर्थिक वर्ष २०८००८१ को वार्षिक नीति तथा कार्यक्रम पारित भएको छ । शुक्रवार राष्ट्रियसभा गृहमा बसेको १३ औं अधिवेशनको दोस्रो बैठकमा छलफलपछि नीति कार्यक्रम पारित गरिएको हो । अधिवेशनको पहिलो बैठकमा महानगरपालिकाका प्रमुख बालेन साहले,चालु आर्थिक वर्षका कार्यक्रमलाई ५२ बुँदामा समीक्षा गर्दै आगामी वर्षका लागि ११ बुँदामा नीति र १२५ बुँदामा कार्यनीति पेश गरेका थिए । सांस्कृतिक सहर, समृद्ध महानगर महानगरपालिकाको दीर्घकालीन सोच हो । यसमा आधारित रहेर सहरी विकास, सुरक्षा र व्यवस्थालाई नीति तथा कार्यनीतिमा समटिएको उनको भनाइ छ । एक वडा एक पार्क र एक खेल मैदान, सफा, स्वच्छ, सुन्दर, धुलोरहित महानगर, सुलभ फार्मेसी, स्वास्थ्य प्रवर्धन केन्द्रको स्थापना र सञ्चालन, कम्तीमा ५ हजार नयाँ रोजगारीको सिर्जना, अर्गानिक खाद्य तथा तरकारीका आत्म निर्भर बनाउन सहयोग,सबै सडक कालोपत्रे गर्ने, खाल्टाखुल्टीरहित बनाउने, कम्तीमा १ लाख विरुवा रोप्ने कार्यक्रम नीतिमा समेटिएका छन् । वन स्टप सर्भिस सेन्टरमा आधारित यातायात प्रणाली सञ्चालन गर्ने, परम्परागत खाद्य तथा पेय पदार्थको ब्राण्डिङ् गरेर निर्यात गर्ने, अधिकतम जनसंख्या लाभान्वित हुने ३ बर्षभित्र निर्माण सम्पन्न हुने १० वटा महानगर गौरवका योजना सञ्चालन गर्ने, सहरी सेवा, सुविधा र सहरी शासनका सवाललाई दिगो बनाउन महानगर स्वर्णिम योजना सञ्चालन गर्ने नीतिका मुख्य विषय हुन् । सभामा शिक्षा, स्वास्थ्य, पूर्वाधार, संस्कृति, सम्पदा तथा पर्यटन, वातावरण व्यवस्थापन, संस्थागत विकास तथा सुशासन, राजस्व तथा वित्त व्यवस्थापन, सहरी यातायात, कानुन तथा मानव अधिकार, कृषि तथा पशुपंक्षी, सामाजिक विकास, खेलकुद, सहकारी, अन्तरराष्ट्रिय सम्बन्ध, विपद व्यवस्थापन, सहरी विकास तथा भवन मापदण्ड, सार्वजनिक निजी साझेदारी, सूचना तथा प्रविधि, हरियाली प्रवर्धन आयोजना, सहरी योजना आयोग सम्बन्धी कार्यनीति पेश भएका थिए । गरिखाने शिक्षा, महानगरको इच्छा, एक विद्यालय एक नर्स, एक विद्यालय एक सामाजिक सहजकर्ता, सुलभ स्वास्थ्य सेवा, नागरिकलाई टेवा, सुलभ फार्मेसी, धुलोरहित काठमाडौँ, सुन्दर महानगर, उज्यालो सहर, मेरो महानगर यस बर्षको कार्यनीतिमा समेटिएका छन् । यस्तै संस्कृति, सम्पदा र पर्यटन, महानगरको धन, न्याय चौतारी, एग्रोपुलिङ्, साथी महानगर, एक टोल, एक खेलकुद पूर्वाधार, डुबान समाधान, सुशासनका लागि अनलाइन सेवा, महानगरले देख्छ, मेरो रहर, हरित सहर , मिसन २१०० कार्य नीति छन् ।"
मन्त्रीहरूले मन नपराएका सचिव थन्काउने कवाडीखाना बन्यो प्रधानमन्त्री कार्यालय,"काठमाडौंः सांसद् राजेन्द्र पाण्डेले प्रधानमन्त्री पुष्पकमल दाहाल 'प्रचण्ड'को सचिवालय अस्तव्यस्त भएको भन्दै सो सचिवालय विघटन गर्न प्रस्ताव गरेका छन्। प्रतिनिधि सभामा सांसद् पाण्डेले प्रधानमन्त्रीको सचिवालयले प्रधानमन्त्रीका कार्यक्रमहरूको समेत व्यवस्थापन गर्न नसकेको भन्दै विघटन गर्न प्रस्ताव गरेका हुन्। पाण्डले भने, सम्माननीय प्रधानमन्त्रीज्यूको सचिवालय अस्तव्यस्त छ। प्रधानमन्त्रीज्यूबाट एक जना माननीय सदस्यले सोधेको प्रश्नको उत्तर आउन सकेन। यो त तीन दिन अगाडि प्रश्न गर्या हो नी। उहाँको सचिवालयले प्रश्न लगायतबारे तयार गर्दिनुपर्थ्यो की पर्दैनथ्यो। त्यस्ता सचिवालय विघटन गर्दिए हुन्छ। प्रधानमन्त्री तथा मन्त्री परिषद् कार्यालय सचिव थन्काउने कवाडी खाना जस्तो भएको बताए। पाण्डेले भने, मन्त्रीहरूले मन नपराएका सचिव प्रधानमन्त्री कार्यालयमा कवाडीखानामा थन्काउने स्थिति रहेछ। हरेक फ्रस्टेडेड सचिवहरू त्यहाँ जम्मा हुने भएपछि उनीहरूले काम गर्छन् ? यतातिर सम्माननीय प्रधानमन्त्रीज्यूको ध्यान जान जरुरी छ। प्रधानमन्त्रीको व्यस्तता शिलान्यास, उद्घाटन, भेटघाट, डेलिगेसनमा मात्रै बित्यो। सरकारले ल्याएको बजेट असन्तुलित भएको बताए। पाण्डेले भने, म सत्तापक्षकै सांसद् हुँ। बजेट असन्तुलित छ। मन्त्रीमुखी छ। १६५ वटा निर्वाचन क्षेत्रलाई बिर्सेर बजेट बनाइएको छ। बजेट सच्याउने काम गरिएन भने यथास्थितिमा बजेट पारित हुँदैन। पशुपति नाथमा जलरी काण्डको सत्यतथ्य छानविन हुनुपर्ने माग गरे। पाण्डेले भने, निजगढ अन्तर्राष्ट्रिय विमानस्थल गेम चेन्जर प्रोजेक्ट हो। चाँडो भन्दा चाँडो शिलन्यास हुनुपर्छ। फाष्ट ट्रयाक अघि बढ्न सकेको छैन। सीमा सुरक्षा चौकी अन्त्यन्तै असुरक्षित छन्। कारगारहरूलाई सुधारगृहका रूपमा सञ्चालन गर्नुपर्छ। प्रधानमन्त्रीकै नेतृत्वमा मन्त्रालयहरू चलिरहेका छन् या छैनन् ? भन्दै प्रधानमन्त्री प्रचण्डलाई प्रश्न गरे। पाण्डेले भने, संघीयताको पक्षमा छौं की हामी केन्द्रीय राज्य व्यवस्थाको पक्षमा। सम्पत्ती शुद्धीकरण, अनुसन्धान विभाग सबै प्रधानमन्त्री कार्यालय मातहत छन्। प्रधानमन्त्रीज्यूले सबै आफ्नो हातमा लिएर ति कार्यालयहरू आफ्नो हातमा केन्द्रीकृत गर्नुभयो। प्रधानमन्त्रीज्यूकै नेतृत्वमा मन्त्रालयहरू चलिरहेका छन् या छैनन् ? यो कुरा म सोध्न चाहन्छु। हरेक मन्त्रीले आआफ्नो निर्वाचन क्षेत्रमा भएभरको बजेट खन्याएको देखियो।"
मधेशमा कम बजेट दिएको भन्ने सत्य होइन : प्रधानमन्त्री,"काठमाडौं :प्रधानमन्त्री पुष्पकमल दाहाल 'प्रचण्ड'ले शिक्षामा बजेट नघाएको बताएका छन्। शुक्रबार प्रतिनिधिसभा बैठकमा सांसदहरूले सोधेको प्रश्नहरुको जवाफ दिँदै प्रधानमन्त्री प्रचण्डले आर्थिक वर्ष २०८००८१ को बजेटमा शिक्षाको बजेट नघाएको स्पष्ट पारेका हुन्। उनले भने,'बजेटको आकार चालु आर्थिक वर्षको भन्दा सानो हुँदा पनि आगामी वर्षको बजेटमा शिक्षाको बजेट घटाइएको छैन।' प्रधानमन्त्री प्रचण्डले मधेश प्रदेशमा कम बजेट विनियोजन भयो भन्ने कुरा साचो नभएको बताए। उनले संघीयताको मर्मअनुरुप संघबाट प्रदेश र स्थानीय तह वित्तीय हस्तान्तरणको १५ प्रतिशत बढि रकम मधेश प्रदेशमा जाने गरेको बताए। यसका अतिरिक्त संघबाट संचालन हुने पूर्वपश्चिम राजमार्ग पथलैया वीरगन्ज कोरिडोर, हुलाकी राजमार्ग, बागमती कमला चन्द्र नहरलगायत सिँचाइ आयोजनाहरू तराई मधेशलाई लक्षित गरी अगाडि बढिरहेको बताए। मधेशलाई काठमाडौं जोड्ने द्रूतमार्गलगायतका ठूलो परियोनाहरू पनि मधेश प्रदेशमा पर्ने र तिनको समयवद्ध कार्यान्वयनका लागि यथोचित बजेट विनियोजन गरिएको भन्दै प्रधानमन्त्रीले वीगन्जको विकास सरकारको प्राथमिकतामा रहेको बताए। उनले मानव जीवनसँग अत्यावश्यक विषयहरू स्वास्थ्य, शिक्षा , रोजगारी र कृषिलाई उच्च प्राथमिकतामा राखेको बताए। यस्तै प्रधानमन्त्रीले बजेटमा कृषि क्षेत्रका लागि उत्पादनमा आधारित अनुदान, रैथाने बाली प्रवर्द्धन र रासानिक मलमा बजेट व्यवस्थापनलगायत कार्यक्रम रहेको स्पष्ट पारे।"
प्रचण्डलाई इंगीत गर्दै लामिछानेले भने फोहोरको डंगुर खडा गर्ने कुरामा तपाईंले पनि जिम्मेवारी लिनुपर्ला कि ?,"काठमाडौं : राष्ट्रिय स्वतन्त्र पार्टीका सांसद रवि लामिछानेले सरकार जनतालाई राहत दिनेभन्दा पनि आफूलाई सत्तामा टिकाउनमै बढि केन्द्रित भएको बताएका छन् । शुक्रबार प्रतिनिधिसभा बैठकमा विनियोजन विधेयक, २०८० अन्तर्गतका शीर्षकमा खर्च कटौतीको प्रस्तावमाथि छलफलमा भाग लिँदै सांसद लामिछानेले सरकारका कारण देश वर्वादितिर धकेलिदै गएको बताए। विकास र समृद्धि भनेपनि नारामा मात्रै सिमित भएको उनको भनाइ छ। लामिछानेले भने,प्रधानमन्त्रीज्यूले भन्दै आउनु भएको छ कि विगतको फोहोरको डंगुर सफा गर्न समय लाग्छ ? उहाँले भनेको विगत कहिले हो ? उहाँ स्वयम् प्रधानमन्त्री हुनुहुन्छ । दुई दुई पटक प्रधानमन्त्री बन्नुभयो । शेरबहादुर देउवा पाँचपटक प्रधानमन्त्री हुनुभयो । तपाईंहरु राज्यको कार्यकारी प्रमुख हुँदा यहाँ भएका कतिपय माननीयज्यूले जन्मिनु समेत भएको थिएन । विगतका डगुंर खडा गर्ने कुरामा तपाईहरुले पनि जिम्मेवारी लिनुपर्ला की ? कुन कालखण्डको डंगुरको कुरा गर्नुभएको हो । कति समय दिने नेपाली जनतालाई डंगुर सफा गर्नका लागि ? उनले नक्कली भुटानी शरणार्थी प्रकरणमा संसदीय समिति गठनको माग गरेको भएपनि त्यो अघि नबढेको भन्दै आपत्ती जनाए। लामिछानेले भने, मैले नक्कली भुटानी शरणार्थी प्रकरणमा संसदीय समिती गठनको माग गरेको थिए । तर,त्यो अघि बढेन । सरकारले गठबन्धनभित्र अर्को गठबन्धन बनाउन लाग्यो । मोर्चामा सरकारमा भएका दलहरु छन् । लामिछानेले भारतबाट आउने विषादीयुक्त तरकारीबारे सरकार संवेदनशील हुनुपर्ने बताए । 'जनताको स्वास्थ्यलाई माया गरौं । भारतबाट तरकारी आयात गर्दा जाँच नगराई ल्याएको तरकारी खुवाइएको छ । यस्तो गर्न मिल्दैन । के २४ दिनमा ११ खर्व ८० अर्व रुपैंया राजस्व उठ्छ ? भन्दै अर्थमन्त्रीले प्रश्न गरे ,'उनले भने। उनले दैनिक उपभोग्य वस्तु आलु प्याजमा ध्याट लगाउनु सरकारको गैरजिम्मेवारी काम भएको बताए। नेपाली जनतालाई विषादी कुरा मात्रै भन्ने हो । दल ठूलो की देश ठूलो । महंगी असाध्यै बढेको छ । आलु प्याजमा भ्याट लगाइएको छ । कालोबजारी बढेको छ । तस्करी बढेको छ । तस्करी यो मुलुकको ठूलो समस्या छ ,'उनले भने,' तस्करी नियन्त्रणमा सरकारको ध्यान पुग्न सकेन । लामिछानेले देश गम्भीर दलदलमा फसेको बताए । लामिछानेले भने,हामी गम्भीर दलदलमा फसेका छौं । निर्वाचन प्रणाली,संवैधानिक निकायमा दलीय भागवण्डा छ । तर,सरकारले यसलाई रोक्न सरकारले एक्सन प्लाननै बनाएन । प्रहरीमा २० वर्ष सेवा पूरा भएपछि मात्रै पेन्सनको व्यवस्था गरिनुपर्ने उनको भनाइ छ।"
सांसदले सोधेका प्रश्नको जवाफ दिँदै प्रधानमन्त्री (लाइभ),"काठमाडौं : प्रतिनिधिसभा बैठक सुरू भएको छ। बैठकमा प्रधानमन्त्री पुष्पकमल दाहाल प्रचण्ड प्रतिनिधिसभाका सांसदहरूले सोधेका प्रश्नहरुको जवाफ दिँदैछन्। बैठकमा विनियोजन विधेयक २०८० को विभिन्न शीर्षकहरूमाथिको जारी छलफलअन्तरगत विभिन्न शीर्षकहरूमाथि छलफल हुने कार्यसूची छ। आज संस्कृति,पर्यटन तथा नागरिक उड्डयन,गृह,रक्षा र प्रधानमन्त्री तथा मन्त्रिपरिषद्को कार्यालय राष्ट्रिय योजना आयोगको सचिवालय,राष्ट्रपति कार्यालय एवं उपराष्ट्रपतिको कार्यालयको बजेटमाथि छलफल हुनेछ।"
अनावश्यक कर्मचारी भर्नाले नेपाल वायु सेवा निगम हिमाल सिमेन्ट कारखानाजस्तो अवस्थामा पुग्यो : योगेश भट्टराई,"काठमाडौं : नेकपा एमालेका सांसद् योगेश भट्टराईले नेपाल वायु सेवा निगममा अनावश्यक तरिकाले कर्मचारी भर्ना भइरहेको बताएका छन् । शुक्रबार प्रतिनिधिसभामा बोल्दै सांसद् भट्टराईले निगमको दिर्घकालीन विकासका लागि सरकारले केहि नसोचेको भन्दै निगम अहिले हिमाल सिमेन्ट कारखानाजस्तो अवस्थामा पुगिरहेको बताएका हुन् । भट्टराईले भने,नेपाल वायु सेवा निगम अहिले हिमाल सिमेन्ट कारखाना जस्तो अवस्थामा पुगिरहेको छ । हिमाल सिमेन्ट कारखाना अहिले बन्द भयो । त्यहाँका कर्मचारीहरु अहिलेपनि फाटेको कपडा, फाटेको चप्पल लगाएर तलब माग्दै हिडिरहनुभएको छ । वायुसेवा निगमलाई संरचनागत सुधार गर्न जरुरी छ। नेपाल वायु सेवा निगमलाई पब्लिक कम्पनीमा लैजानुपर्छ । निगमलाई उडानबाट नाफा छदैछैन । आम्दानीको स्रोत भनेकै ग्राउण्ड ह्यान्डेलिङ हो । निगमको ओएनएम गर्न जरुरी रहेको बताए । भट्टराईले भने,तीन हजार कर्मचारी राखेर चारवटा प्लेन कुदाइराख्ने हो भने त्यो आवश्यक छैन । नेपालकै निजी कम्पनीका जहाज एउटै कम्पनीका १६ वटा सम्म छन् । कर्मचारी एक हजार एक सय छन् । म पर्यटनमन्त्री भएको बेला निगमका केहि कर्मचारी कटौति भए । तर, केहि समययता सयौं कर्मचारी निगममा भर्ती गरिदैछ । किन ? त्यसलाई सोमालीयाकी आमाजस्तो बनाउने । नेपाल वायु सेवा निगममा कर्मचारी भर्ती गर्नुभनेको आमाको रगत खानुजस्तै हो । आज त्यस्तै भइरहेको छ । नेपालमा अहिले ५५ विमानस्थल रहेपनि अधिकांश बन्द अवस्थामा रहेको बताए । भट्टराईले भने,थुप्रै विमानस्थलहरु चल्न सकिरहेका छैनन् । विमानस्थल थप्ने कि नथप्ने यो ठूलो नीतिगत प्रश्न हो । त्रिभुवन अन्तर्राष्ट्रिय विमानस्थलको अर्को विकल्प निजगढ बिमानस्थल रहेको बताए । भट्टराईले भने,त्रिभुवन अन्तर्राष्ट्रिय विमानस्थलले वार्षिक झण्डै ८५ लाख यात्रुहरुलाई सेवा दिइरहेको छ । यो विमानस्थलको अधिकतम क्षेमता ९० लाख हो । त्यसकारण हामीलाई अर्को अन्तर्राष्ट्रिय विमानस्थल चाहिन्छ । भैरहवा र पोखरा अन्तर्राष्ट्रिय बिमानस्थल चलाउनुपर्छ । ती पर्यटकीय गन्तव्य भएका एयरपोर्ट हुन् । त्रिभुवन अन्तर्राष्ट्रिय विमानस्थलको अर्को विकल्प भनेकै निजगढ अन्तर्राष्ट्रिय बिमानस्थल हो । साँच्चै हो भने निजगढ बिमानस्थल बनाउनैपर्छ । त्यसको अर्को विकल्प छैन । चाइनिज जहाजहरू कसको स्वार्थमा ल्याइयो ? भन्दै उनले सरकारलाई प्रश्न गरे । भट्टराईले भने, आज चाइनिज जहाजका कारण अरबौं नोक्सान भइरहेको छ । निगमलाई अप्रेसन कष्टमा नोक्सान भइरहेको छ ।"
अन्तर्राष्ट्रिय राजनीतिमा घटिराखेका घटनाप्रति नेपाल सरकार गम्भीर : प्रधानमन्त्री,काठमाडौं : प्रधानमन्त्री पुष्पकमल दाहाल प्रचण्डले अन्तर्राष्ट्रिय राजनीतिमा घटिराखेका घटनाप्रति नेपाल सरकार गम्भीर रहेको बताएका छन्। शुक्रबार प्रतिनिधिसभा बैठकमा सांसद अच्युत प्रसाद मैनालीले रुस युक्रेनबीच युद्धमा रुसको पक्षमा नेपाली युवाहरूको संलग्नताको विषयमा सरकारको जवाफ मागेका थिए। सोही प्रश्नको जवाफ दिँदै प्रधानमन्त्री प्रचण्डले अन्तर्राष्ट्रिय राजनीतिमा घटिराखेका घटनाप्रति नेपाल सरकार गम्भीर रहेको बताएका हुन्। प्रधानमन्त्रीले रूसमा नेपाली युवाहरूको सैनिक भर्ती र घटनाक्रमहरूलाई सरकारकाले नजिकबाट नियालिरहेको बताए। प्रधानमन्त्री प्रचण्डले सरकारले राष्ट्रिय गौरवका योजनामा बजेट सुनिश्चित गर्ने गरेको बताए। उनले राष्ट्रिय गौरवका आयोजनामा विनियोजित रकम कम हुने अवस्थामा पनि आवश्यकताअनुसार थप बजेटको व्यवस्था गरिने गरिएको जानकारी दिए। उनले निजगढी अन्तर्राष्ट्रिय विमानस्थलको आगामी आर्थिक वर्षमा साइड क्लेयरेन्स गर्ने कार्य सम्पन्न गर्ने कुरामा सरकारको गहिरो ध्यान रहेको बताए। रेल सञ्चालन गर्ने बारेमा सरकार सकारात्मक रहेको उनको भनाइ छ। साथै राष्ट्रिय गौरवका आयोजना र अन्य प्राथमिकता प्राप्त आयोजनाहरूको जग्गा अधिकरण मुआब्जा र क्षतिपूर्ति वितरण गरेने कार्य सरकारको प्राथमिकता रहेको प्रधानमन्त्रीले बताए।
यथास्थितिमा बजेट पास गर्न नदिने जसपाको निर्णय,"काठमाडौं : जनता समाजवादी पार्टीले सरकारले ल्याएको बजेट यथास्थितिमा पास गर्न नदिने निर्णय गरेको छ। शुक्रबार बसेको संसदीय दलको बैठकले बजेट पास गर्न नदिने निर्णय गरेको हो। जनता समाजवादी पार्टीका सांसद राजकिशोर यादवले बजेट समावेशी नभएको भन्दै संसदीय दलको बैठकले पास गर्न दिने निर्णय गरेको बताए। उनले अहिलेको बजेट नेतामुखी भएको बताए। 'सरकारले ल्याएको बजेट समावेशी र सन्तुलित छैन। यो बजेट नेतामुखी भयो। यसले अर्थतन्त्रलाई उकास्दैन,' उनले भने। उनले अर्थतन्त्रमा मन्दी छाएको सरकारले बताइरहे पनि अर्थतन्त्र सुधारका लागि बजेटमा गुरुयोजना नदेखिएको उनको भनाइ छ। 'अर्थतन्त्रमा समस्या छ भनिरहेका छौं। तर अर्थतन्त्र सुधारका निम्ति बजेटमा केही गुरुयोजना देखिएन,' उनले भने। उनले प्रदेशमा दिइएको अनुदान बजेटमा पनि भेदभाव गरिएको बताए। उनले सरकारको नीति तथा कार्यक्रममा मधेस पछाडि परेको उल्लेख गरे पनि त्यस सम्बन्धमा कुनै बजेट नआएको बताए। 'सरकार आफैंले मधेस पछाडि पर्यो भन्ने तर धेरै जनघनत्व भएको मधेसमा न्युन बजेट दिने, यो त असमावेशी र भेदभावको पराकाष्ठा भएन र?,' उनले प्रश्न गरे। यसअघि नेकपा एकीकृत समाजवादी पार्टीले पनि बजेट पारित गर्न नदिने निर्णय गरेको थियो।"
बाबुराम भट्टराईको प्रस्ताव : प्रमुख दलहरूको संयुक्त सरकार गठन गरौं,"काठमाडौं : नेपाल समाजवादी पार्टीका अध्यक्ष डाबाबुराम भट्टराईले संयुक्त सरकार गठनको प्रस्ताव गरेका छन्। पूर्वप्रधानमन्त्री समेत रहेका डाभट्टराईले पालैपालो कुर्सी साटासाटमा समय खेर फाल्नुको सट्टा यो संसदको कार्यकालसम्म प्रमुख दलहरूको संयुक्त सरकार निर्माण गर्नुपर्ने सुझाव दिएका छन्। उनले संविधान र कानुन आवश्यक सुधार,शान्ति प्रक्रियाका बाँकी कामको समापन,थप जटील बन्दै गएको भूराजनीतिको कुशल व्यवस्थापन र जनसरोकारका तात्कालिक मुद्दाहरूको सम्बोधन हुनुपर्ने बताएका छन्। भट्टराईले सामाजिक सञ्जालमा लेखेका छन्,'गत आमचुनाव यताको नेपाली राजनीतिको दिशा र गति झन्नझन् उतारचढावपूर्ण()बन्दै जानु देश र जनताकोनिम्ति हितकर छैन!विद्यमान निर्वाचन प्रणालीमा अन्तर्निहीत अस्थीरता,दलका प्रमुख नेताहरूको अल्पदृष्टि र असीमित महत्वाकांक्षा,भूराजनीतिको निरन्तर दृश्यअदृश्य दबाब,राज्यका स्थायी अंगहरूको क्षयीकरणभ्रष्टीकरण आदि यसका प्रमुख कारण हुनसक्छन्!यस्तो अवस्थामा पालैपालो कुर्सी साटासाटमा समय खेर फाल्नुसट्टा यो संसदको कार्यकालसम्म प्रमुख दलहरूको संयुक्त सरकार निर्माण,संविधान र कानूनमा आवश्यक सुधार,शान्तिप्रक्रियाका बाँकी कामको समापन,थप जटील बन्दै गएको भूराजनीतिको कुशल व्यवस्थापन,जनसरोकारका तात्कालिक मुद्दाहरूको सम्बोधन गर्दा ठीक होला कि? नत्र समयले कसैलाई नपर्खन सक्छ!'"
"सत्तापक्षलाई नै मन परेन बजेट, होला त संशोधन ?","काठमाडौं : सत्तासीन एकीकृत समाजवादीले यथास्थितिमा बजेट पारित हुन नदिने औपचारिक निर्णय नै सार्वजनिक गरेको छ। उसले सत्तासीन कांग्रेस र माओवादी केन्द्र मात्रै बजेटमा हावी भएको र सत्तागठबन्धनका अरू दललाई बेवास्ता गरिएको आरोप लगाएको छ। सत्ता गठबन्धनकै अर्को दल जसपाका अध्यक्ष उपेन्द्र यादवले पनि बिहीबार पत्रकार सम्मेलन गरी बजेटप्रति तीव्र असन्तुष्टि जनाए। संशोधन नभए बजेटका पक्षमा मतदान गर्न नसकिने यादवले स्पष्ट पारे। सत्तागठबन्धनको अर्को दल जनमत पार्टीले पनि बजेटप्रति तीव्र असन्तुष्टि जनाएको छ। जनमतका कार्यकर्ताले बिहीबार वीरगन्जमा बजेटको प्रतिलिपि नै जलाएर विरोध जनाए। बजेटमा संशोधन गरेर आफ्नो पार्टीका माग सम्बोधन नभए सरकारलाई दिएको समर्थन फिर्ता लिने धम्की जनमतले दिइसकेको छ। बजेटबारे सत्तागठबन्धनका दलबीचको विवाद छताछुल्ल भएको छ। अर्थमन्त्री डा प्रकाशशरण महतले जेठ १५ गते संसद्मा बजेट प्रस्तुत गरेका थिए। तर, उनले आफ्नो र प्रधानमन्त्री पुष्पकमल दाहालको क्षेत्रमा मात्रै बजेट खन्याएको अरू दलको आरोप छ। सत्तागठबन्धनको भावनाविपरीत कांग्रेस र माओवादी मात्रै बजेटमा हावी भएको गठबन्धनका दलहरूको आरोप हो। आफूहरूका माग सम्बोधन नभए संसद्मा बजेटमाथिको मतदानका क्रममा साथ दिन नसक्ने पोजिसिन उनीहरूले सार्वजनिक गरेका छन्। यसले गठबन्धनको भविष्यमाथि पनि प्रश्न उठेको छ। त्यसो त अर्थमन्त्री महतले एकलौटी गरेको भन्दै कांग्रेस र माओवादी केन्द्रका नेताहरू पनि असन्तुष्टि जनाइरहेका छन्। प्रमुख प्रतिपक्ष एमालेले बजेट पास गर्नै नदिने अडान राखेका बेला सत्तागठबन्धनका दलहरूको असन्तुष्टि पनि सार्वजनिक भएको छ। बजेटकै कारण सत्ता हेरफेरको चर्चा पनि चल्न थालेको छ। सरकारले सार्वजनिक गरेको आर्थिक वर्षको बजेटमा वैकल्पिक सहायक राजमार्ग विकास कार्यक्रमअन्तर्गत माओवादी केन्द्रका अध्यक्ष एवं प्रधानमन्त्री पुष्पकमल दाहालको निर्वाचन क्षेत्र गोरखाका लागि ५४ करोड १० लाख विनियोजन भएको छ। कांग्रेस सभापति तथा पूर्वप्रधानमन्त्री शेरबहादुर देउवाको जिल्लामा १ अर्ब १० करोड विनियोजन गरेको छ। अर्थमन्त्री प्रकाशशरण महतको गृह जिल्ला नुवाकोटका लागि ६६ करोड ५० लाख छुट्याएको छ। भौतिक पूर्वाधार तथा यातायातमन्त्री प्रकाश ज्वालाको जिल्ला सल्यानका लागि ३० करोड मात्रै विनियोजन गरिएको छ। त्यस्तै संघीय मामिला तथा सामान्य प्रशासनमन्त्री अमनलाल मोदीले आफ्नो गृह क्षेत्रमा बजेटको थुप्रो लगाएको अरू मन्त्रीको आरोप छ। तराई मधेस समृद्धि कार्यक्रममा ७९ करोड १५ लाख बजेट छुट्याएकोमा ४० प्रतिशत बजेट मोदीले आफ्नो निर्वाचन क्षेत्र मोरङ४ को लगेको अरू मन्त्रीहरूको आरोप छ। त्यस्तै वैकल्पिक सहायक राजमार्ग विकास कार्यक्रममा कुल विनियोजित ५ अर्ब १७ करोड ५० लाखमध्ये प्रधानमन्त्री, अर्थमन्त्री, भौतिकमन्त्री र पूर्वप्रधानमन्त्री देउवाको जिल्लामा मात्र ५० प्रतिशतभन्दा बढी अर्थात् २ अर्ब ६१ करोड ६० लाख रुपैयाँ बजेटमा छुट्याएको छ। जसपाको असन्तुष्टि केमा ? जसपाले कांग्रेस र माओवादीले बजेटमा एकलौटी गरेको भन्दै विरोध जनाएको छ। उसले यथास्थितिमा संसद्बाट बजेट पारित गर्न नसकिने बताएको छ। अध्यक्ष उपेन्द्र यादवले बिहीबार पत्रकार सम्मेलन गरी बजेटमा संशोधन गर्नुको विकल्प नरहेको बताए। अहिलेको बजेटमा एकलौटी ढंगले गठबन्धनमा रहेका दलसँग छलफल नै नगरी ल्याइएको छ। मधेस लगायतलाई उपेक्षा गरेको छ। यसलाई सुधार गर्नुपर्छ। यथास्थितिमा बजेट पास हुन्न, अध्यक्ष यादवले थपे, बजेट न्यायोचित छैन। जसपा नेता राजकिशोर यादवले बजेट असन्तुलित, असमावेशी र नेतामुखी भएको आरोप लगाए। उनले समग्रतामा यो बजेटले देशलाई निकास दिन नसक्ने बताए। मधेसलाई उपेक्षा गरिएको छ। सीमित नेताको क्षेत्रमा खन्याइएको छ, उनले भने, बजेटमा त्रुटि पनि त्यतिकै छ। जिल्लादेखि स्थानीय तहसम्मका नाम समेतमा त्रुटि छ। उनले बजेट पुरानै कपि जस्तो रहेको समेत बताए। बजेटको नाममा सीमित मन्त्रीले लुटतन्त्र मच्चाएको आरोप उनको थियो। यो बजेट संशोधन नगरेसम्म आफ्नो पार्टीले पास गर्न नदिने उनको अडान थियो। पत्रकार सम्मेलन नै गरेर यथास्थितिमा बजेट पासमा साथ नदिने उक्त पार्टीले सार्वजनिक गरिसकेको छ। शुक्रबार हुने संसदीय दलको बैठकले यस विषयमा निर्णय नै गर्ने बताइएको छ। नेकपा एसको संसदीय दलकै निर्णय नेकपा एकीकृत समाजवादीमा बजेटको विषयमा व्यापक असन्तुष्टि छ। पार्टीको संसदीय दलको बैठक नै बसेर यथास्थितिमा बजेट पास गर्न साथ नदिने निर्णय गरेको छ। संसदीय दलका उपनेता राजेन्द्रप्रसाद पाण्डेले बजेट साह्रै नै असन्तुलित भएको बताए। यो बजेट साह्रै नै असन्तुलित छ। यो विषयमा सत्तारुढ सबै पार्टीभित्र असन्तुष्टि छ। हामीले निर्णय नै गर्यौं, उनले भने, कांग्रेस, माओवादीका सांसदले पनि डराईडराई असन्तुष्टि प्रकट गरिरहेका छन्। संशोधन बिना बजेट पास नहुने पनि उनले बताए। भने, बजेट सच्याउनुपर्छ। यथास्थितिमा पास हुँदैन। बजेट असन्तुलनका विषयमा थप स्पष्ट पार्दै उनले भने, धादिङमा १ करोड दिइएको छ भने, डडेल्धुरामा १ अर्ब १० छ। के डडेल्धुराबाट जित्ने र धादिङबाट जित्ने सांसदको भ्यालु फरकफरक हो ? उनले बजेट वितरण सहनै नसकिने अवस्थामा रहेको बताए। उनले बजेट निर्माणमा सांसदभन्दा बिचौलिया हाबी भएको आरोप पनि लगाए। बिचौलियाले भनेका योजना बजेटमा पर्छ। तर, सांसदले भनेका योजना पर्दैनन्। बिचौलियाहरू बजेट आउनेबित्तिकै यति रकम हालियो भन्दै सामाजिक सञ्जालमा लेख्छन्। यस्तो पनि हुन्छ ?, उनले भने, पैसाको कुराभन्दा परिपार्टीको कुरा हो। सांसद योजनामा सहभागी बनाउने कि बिचौलियालाई ? उनले बजेट मन्त्रीको बिर्ता जस्तो भएको बताए। तराईको २४ जिल्लालाई उपेक्षा गरेर संघीय मामिलामन्त्री मोदीले आफ्नो क्षेत्रमा मात्रै तराई मधेस समृद्धि कार्यक्रमको ४० प्रतिशत बजेट पारेको उनको आरोप छ। जनमतलाई किन मन परेन बजेट ? जनमत पार्टीका अध्यक्ष तथा सांसद सीके राउत अहिले प्रायः प्रतिनिधिसभामा बजेटमाथि निरन्तर भइरहेको छलफलमा देखिँदैनन्। उनी यो समयमा पार्टी कार्यालय बुद्धनगरमा कार्यकर्ता भेटघाटमा व्यस्त भेटिन्छन्। कारण उनी भन्छन्, यो बजेट माथिको छलफल नै कर्मकाण्डी भयो। बजेट विनियोजन समय सापेक्ष र नागरिकको आवश्यकताका लागि भएन। यो निश्चित नेता र मन्त्रीका लागि मात्रै भएकाले त्यहाँ बस्नुको औचित्य छैन। उनी बजेटका विषयमा सदनमा जती छलफल भए पनि त्यो व्यर्थको हुने बताउँछन्। भन्छन्, बजेटको कमा र फुलिस्टप पनि परिवर्तन हुँदैन जति छलफल गरे पनि त्यसैले त्यहाँ व्यर्थ किन कराउने ? उनले यसपटक पनि सरकारले मधेसलाई बेवास्था गरेर बजेट ल्याएकाले यथास्थितिमा पारित हुन नदिने बताए। हाम्रो भनाइ बजेट सचिएर आउनुपर्छ। नत्र हामी सरकारलाई दिएको समर्थन फिर्ता लिने अवस्थासम्ममा पुग्छौं, उनले भने। बजेट भनेको प्राविधिक रूपमा विधेयक नै भएकाले यसलाई कर्मकाण्डी बनाउन नहुने बताउँदै उनले भने, सरकारले अति उपेक्षा गरेर बजेट ल्यायो। यो प्राविधिक रूपमा विधेयक नै हो भन्ने बुझेन। मधेलाई अति बेवास्था गरेको छ यो बजेटमा। उनले करिब २४२५ प्रतिशत राजस्व मधेसबाट उठ्ने भए पनि त्यसको २० प्रतिशत पनि बजेटमार्फत मधेसमा फिर्ता गर्न सरकारले कन्जुस्याइँ गरेको दाबी गरे। मधेसका कुनै पनि जिल्ला साक्षर नभएको सरकारलाई नै थाहा भएको र पछिल्लो तथ्यांकले सो कुरालाई पुष्टि गरे पनि शिक्षा मन्त्रालयको बजेट मधेसमा सबैभन्दा कम राखेकोमा उनले आपत्ति जनाए। भने, सरकारले केही मन्त्री र निश्चित दलका नेतालाई हेरेर बजेट बनायो। मधेसको शिक्षालाई सुधार गर्न बजेट छैन। त्यस्तै मानव विकास सूचकांक सबैभन्दा कम मधेशमा छ। तर, बजेट सबैभन्दा कम त्यहाँ राखियो। अनि यसरी पनि सरकालाई समर्थन गर्न सकिन्छ ? यस्ता असन्तुष्टिले सरकारमा असर पर्छ ? बजेटमा सार्वजनिक असन्तुष्ट जनाएका जसपा, नेकपा एस र जनमत पार्टीसँग प्रतिनिधिसमा २८ सिट छ। जसपाको १२, नेकपा एसको १० र जनमतको ६ सिट छ। यी तीन दलले बजेट पास गर्न नदिएसमा सरकारलाई असर पर्न सक्छ। प्रतिनिधिसभाको २ सय ७५ सिटमा एमालेको ८९, राप्रपाको १४ र नेमकिपा १ मात्रै सत्ता बाहिर छन्। २१ सिट रहेको राष्ट्रिय स्वतन्त्र पार्टी भने वैशाख १० को उपनिर्वाचनको सफलता पनि सरकारलाई दिएको समर्थन फिर्ता लिएको छ। सरकार दस दलीय गठबन्धनले बनेको हो। जसमा जसपा, नेकपा एस र जनमतसहित कांग्रेसको ८८, माओवादी केन्द्रको ३२, नागरिक उन्मुक्तिको ४, लोसपाको ४,राष्ट्रिय जनमोर्चाको १, आमजनता पार्टीको १ र स्वतन्त्र २ को सरकारलाई समर्थन छ। जसपाका सांसद यादव सत्ता फेरबदलको कुरा सोच्न नसकिने बताउँछन्। सत्ता फेरबदलको कुरा भने सोचेका छैनौं। मुख्य कुरा बजेट सच्याउनुपर्छ भन्ने हो। सच्चिएन भने पार्टीले छलफल गर्छ। अर्को निर्णय त्यसपछि नै हुन्छ, उनले भने। उता कांग्रेस र एमालेका दोस्रो तहका नेता सत्ता हेरफेरका विषयमा छलफल गरिरहेका छन्। प्रधानमन्त्री पुष्पकमल दाहाल प्रचण्डले नेकपा एस, जसपा, विप्लवलाई समेटेर समाजवादी मोर्चा बनाएपछि कांग्रेस पनि झस्किएको छ। एमाले र कांग्रेसका दोस्रो तहका नेता निरन्तर संवादमा छन्। यता बजेटले सरकारमा हलचलले नल्याउन भन्न सकिँदैन। बजेट संशोधन गर्न मिल्छ कि मिल्दैन ? बजेट संशोधन हुने नहुने विषयमा पनि मतभेद देखिएको छ। एकीकृत समाजवादीको बैठकमा अध्यक्ष माधवकुमार नेपालले बजेट संशोधन हुन सक्ने संभावना कम रहेको बताएका थिए। नेकपा एसका उपनेता पाण्डे भन्छन्, कोही बजेट सच्याउन सकिँदैन भनिरहेका छन्। तर, दिनदिनै बजेट संशोधन भइरहेको छ। किन सच्याउन मिल्दैन ? भनेको मैले नै बुझेको छैन। तर, बजेट नसच्याए पास नहुने उनले बताए। कांग्रेसका सहमहामन्त्री बद्री पाण्डेले बजेट संशोधन गर्ने परिपाटी नभएकाले बजेटका विषयमा छलफल मात्र गर्न सकिने बताए। उनले भने, बजेट प्रतिको असन्तुष्टि हामीलाई पनि छ। ४, ५ दिन समय बाँकी छ। जति बजेटमा कमेन्ट गरे पनि यसलाई संशोधन गर्न मिल्दैन। बजेटको विषयलाई लिएर गठबन्धनको सरकार ढल्न सक्ने सम्भावना भने नरहेको पाण्डे बताउँछन्। भन्छन्, असन्तुष्टि आफ्नो ठाउँमा छ। यसैको आडमा सरकार धरमराउने भन्ने छैन। कांग्रेस नेता प्रदीप पौडेल गठबन्धनका दलहरूमै देखिएको असन्तुष्टिलाई अन्त्य गर्न प्रधानमन्त्रीले पहल गर्नुपर्ने बताउँछन्। बजेट फरक ढंगबाट परिस्किृत गरेर आउनुपथ्र्यो भन्ने हामीलाई नि भएको हो, पौडेलले भने, संसद्मा हामीले पनि कुरा राख्यौं। अब यो परिस्थितिनै यस्तै छ। योपटक हुने छलफल मात्रै हो। यसलाई आगामी वर्षमा परिवर्तन गरिनुपर्छ। अर्थमन्त्री डा प्रकाशशरण महतले गत जेठ १५ गते आर्थिक वर्ष २०८०८१ का लागि १७ खर्ब ५१ अर्ब ३१ करोड रुपैयाँ बराबरको बजेट प्रस्तुत गरेका थिए। जसमा चालुतर्फ ११ खर्ब ४१ अर्ब ७८ करोड, पुँजीगततर्फ ३ खर्ब २ अर्ब ७ करोड र वित्तीय व्यवस्थापनतर्फ ३ खर्ब ७ अर्ब ४५ करोड रुपैयाँ छ। सत्तारुढ दलभित्रकै मतभेदका कारण संसद्बाट बजेट पास हुन सकेको छैन। पास गर्न नदिने एमालेको अडान प्रमुख विपक्षी एमालेले संसद्बाट बजेट पास गर्न नदिने बताउँदै आएको छ। उसले बजेट पास गर्न योग्य नै नभएको दाबी गर्दै आएको छ। एमाले सांसद ठाकुर गैरेले सिद्धान्त र प्राथमिकता, नीति तथा कार्यक्रम र बजेटमा एकरूपता नभएको बताए। सिद्धान्त र प्राथमिकताभन्दा नीति तथा कार्यक्रम फरक आयो। नीति तथा कार्याक्रमभन्दा बजेट फरक आयो, उनले भने, तीन कुरामा एकरूपता हुनुपर्ने हो। तर, मेल खाने छैन। त्यसैले यो पास गर्न योग्य छैन। एमालेले असन्तुलित भएको भन्दै सदनमा एक स्वर रहेको र मन्त्रीहरूले समेत स्वीकार गरिसकेको कारण पनि यो पास गर्न योग्य नरहेको उनको भनाइ छ। प्रधानमन्त्री दाहाल, कांग्रेस सभापति देउवा, अर्थमन्त्री महत र भौतिक पूर्वाधारमन्त्री ज्वालाको क्षेत्रमा मात्रै ५१ प्रतिशत पूर्वाधार निर्माणको बजेट पारेको उनले बताए। ४ क्षेत्रमा ५१ प्रतिशत बजेट वितरण भएको छ। बाँकी अरू क्षेत्रमा छ। त्यसैले पनि यो बजेट पास गर्न योग्य छैन, उनले भने। हँुदै नभएका ठाउँमा पनि बजेट छुट्याएको उनको आरोप छ। कुनै गाउँपालिका ९ वडा छन् १० नम्बर वडामा बजेट विनियोजन गरिएको छ, उनले भने। अर्का कांग्रेस नेता श्याम घिमिरे बजेट विनियोजन गर्ने सैद्धान्तिक पक्षमै परिवर्तन नगरेसम्म भद्रगोल रहिरहने बताउँछन्। सैद्धान्तिक पक्षमा सुधार गर्न सरकार तयार नहुँदा अहिले समस्या आएको हो। सरकारमा बस्ने वा जसको हातमा डाडुपन्युँ छ, उसले आफ्नो भागमा बढी बजेट खन्याउने प्रवृत्ति पुरानै चल्दै आएको हो। यसलाई सुधार गर्नुको बिकल्प छैन। वीरगन्जमा बजेटको विरोध क्रान्ति शाह वीरगन्ज : आगामी आर्थिक वर्षका लागि संघीय सरकारले ल्याएको बजेट मधेस विरोधी भएको भन्दै वीरगन्जमा जनमत पार्टीका नेता कार्यकार्ताहरूले बजेटको प्रतिलिपि जलाएका छन्। बिहीबार अपराह्न घण्टाघर चोकमा जनमत पार्टीका नेता कार्यकर्ताहरूले प्रदर्शन गर्दै बजेटको प्रतिलिपि जलाएका हुन्। सरकारले बजेट संशोधन नगरे अझ सशक्त आन्दोलनमा उत्रिने चेतावनी पनि उनीहरूले दिएका छन्। आगामी आर्थिक वर्षका लागि संघीय सरकारले ल्याएको बजेटमा मधेस प्रदेशलाई उपेक्षागरी सबैभन्दा कम बजेट विनियोजन गरिएकाले विरोध गरिएको जनमत पार्टी पर्साका संयोजक ओमप्रकाश सर्राफले बताए। सरकारले मधेसी जनताबाट करमात्रै उठाउने, तर मधेसलाई बजेट नदिने प्रवृत्ति दोहोर्याएर अहिलेको सरकारले बजेट ल्याएकाले उक्त बजेट जलाइएको सर्राफले बताए। प्रदर्शनमा सहभागी जनमत पार्टीकी नेतृ एवं पूर्वराज्यमन्त्री करिमा बेगमले मधेसी जनतामाथि औपनिवेशिक शासन जारी रहेको भन्दै बजेट स्वीकार नगर्ने चेतावनी दिइन्। जनमत पार्टीका नेता शशीकपुर मियाँले बजेट संशोधन नगरिए र मधेसमा पुन आन्दोलन चर्कााउने चेताावनी दिए।"
शनिबार देशका चारवटा प्रदेशमा वर्षा हुने,"काठमाडौं : शनिबार देशका चारवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार गण्डकी, लुम्बिनी र सुदूरपश्चिम प्रदेशका प्रदेशका एकदुई स्थानमा भारी वर्षाको पनि सम्भावना रहेको छ। यसैगरी शनिबार राति बागमती, गण्डकी, लुम्बिनी र सुदूरपश्चिम प्रदेशका प्रदेशका एकदुई स्थानमा भारी वर्षाको पनि सम्भावना रहेको छ।"
कोसी प्रदेशका सडकबाट हटाइँदै हाट बजार,"विराटनगर : कोसी प्रदेशमा सवारी आवागमन नै प्रभावित हुने गरी व्यस्त सडक ओगटेर लगाउने गरिएका हाट बजार (हटिया) धमाधम हटाउन थालिएको छ। राजमार्ग एवं भित्री सडकमा सवारीसाधन सञ्चालनलाई अवरोध पुग्ने गरी दर्जनौं स्थानमा साप्ताहिक हटिया लगाउने गरिएको छ। स्थानीय तहसँग समन्वय गर्दै ट्राफिक प्रहरीले अभियान नै चलाएर सविकको स्थानबाट हटाएर हटियालाई स्थानान्तरण एवं व्यवस्थित गरी सवारी आवागमन सहज बनाउने काम तीव्र पारेको हो। सडक ढाकेर लाग्ने हटियाको भीडभाडका कारण एम्बुलेन्स, दमकललगायतका अतिआश्यकीय सवारीसाधन सञ्चालनमा समस्या हुँदै आएको छ। हटियाले सडकमा ट्राफिक जाम गराउने, सवारीसाधन सञ्चालनमा अवरोध पुग्ने, दुर्घटनाको जोखिम बढ्ने, सहरको शौन्दर्य बिगार्ने, सडकमा फोहोर थुप्रिने, पैदलयात्रीलाई हिँडडुलमा गाह्रो हुने लगायतका समस्या उत्पन्न गराएको थियो। सडकमा आधा किलोमिटरसम्मको क्षेत्र ओगटेर ठाउँठाउँमा साप्ताहिक हटिया लगाउने गरिन्छ। कतिपय स्थानीय तहहरूले हटिया लगाउनका लागि वैकल्पिक स्थानसमेत तोक्न थालेपछि ट्राफिक प्रहरीलाई अभियान सञ्चालनमा सहजता भएको छ। केही स्थानीय तहले भने जग्गाको अभाव देखाउँदै हटियाका लागि वैकल्पिक व्यवस्था गर्न सकिरहेका छैनन्। स्थानीय सरकारले चासो नदिएका कतिपय स्थानमा ट्राफिक प्रहरीकै सक्रियतामा हटियालाई व्यवस्थित गर्ने काम भइरहेको छ। सडकका हटिया हटाउन अधिकांश स्थानीय तहले चासो दिएका छैनन्। विकल्पको अभाव हुँदा सडकमै हटिया लागिरहेका छन्, ट्राफिक प्रहरी स्रोतले भन्यो, तर, ट्राफिकको सक्रियतामा सडक ढाकेर लगाउने गरिएका हटियालाई हटाएर व्यवस्थित गर्ने काम भइरहेको छ। स्थानीय तहले साथ नदिए निरन्तरता चुनौतीपूर्ण हुने देखिन्छ। मोरङ ट्राफिक प्रमुख प्रहरी निरीक्षक (इन्सपेक्टर) सुनीलकुमार श्रेष्ठका अनुसार सडकका हटियाले ट्राफिक जामको समस्या बढाएको छ। हटियाले सवारी आवागमनमा अति नै बाधा पुगिरहेको छ। दुर्घटनाको जोखिम पनि बढ्यो, उनले भने, हटिया लागेपछिको सडक फोहोर थुप्रिएर कुरूप बन्छ। सडकको सुन्दरता गुमेको छ। मानिस तथा सवारीसाधन आवतजावतमै समस्या सृजना भइरहेका केही ठाउँका हटिया हटाइएको र केहीलाई हटाउन पहल भइरहेको श्रेष्ठले बताए। जहाँ जुन दिन हटिया लाग्छ त्यो दिन उक्त सडकमा सवारीसाधन चलाउनै नसकिने अवस्था हुन्छ, उनले भने, ठूला सवारीसाधनले वैकल्पिक सडक प्रयोग गर्नुपर्ने अवस्था छ। साना सवारी हटिया भएकै स्थानको सडकबाट आउजाउ गर्दा दुर्घटनाको जोखिम अत्यन्तै बढेको श्रेष्ठको भनाइ छ। ट्राफिक व्यवस्थापन प्रभावित बनेपछि साविकका स्थानबाट हटिया हटाएर सडकलाई अवरोधमुक्त बनाउन सक्रियता बढाइएको उनले बताए। कोसी प्रदेशका ट्राफिक प्रहरी प्रमुख एसपी (प्रहरी उपरीक्षक) श्यामकुमार महतोका अनुसार प्रदेशमा सडक ढाकेर लगाउने गरिएका १ दर्जन बढी स्थानका हटिया हटाइसकिएको छ। मोरङको बाँसबारी, गछिया, सलकपुर, बेलबारीसहित विराटनगरका ढाट, कञ्चनबारी, रोडशेष, जतुवा तथा सुनसरीको झुम्का, लौकही, उदयपुरको गाईघाट, सोलुखुम्बुको नयाँ बजारलगायतका स्थानका सडकमा लाग्दै आएका साप्ताहिक हटियालाई स्थानान्तरण गरिसकिएको उनले बताए। अन्य दर्जनौं स्थानमा सडक ढाकेर हटिया लगाउने गरिएको छ। सडकलाई हटियामुक्त बनाउन स्थानीय तहसँग समन्वय गर्दै विशेष अभियान चलाइएको छ, एसपी महतोले भने, सडकमा खुला रूपले सवारीसाधन आवातजावत हुने वातावरण तयार पार्न अभियान चलाइएको हो। ट्राफिकको यस अभियानमा सबै पक्षको साथ र सहयोग आवश्यक परेको छ। कतिपय स्थानमा सडकको चौडाई कम र सवारी आवागमन बढी हुने हुँदा हटियाको भीडभाडका कारण कतिबेला दुर्घटना हुन्छभन्ने यकिन नहुने उनी बताउँछन्। उनका अनुसार जताततै जाम बढेपछि हटियामा रोक लगाएर सडक खुलाउन थालिएको छ। सडक सवारीसाधन सञ्चालनका लागि हो। हटिया लगाउन र भीडभाड गर्नका लागि हैन, एसपी महतो भन्छन्, त्यही भएकाले जथाभावी लगाउने गरिएका हटिया हटाइँदै छ। सवारी निर्वाध सञ्चालन गर्ने वातावरण तयार पार्न सडक खुलाइँदै छ। सवारीसाधनको बढ्दो चापले पनि सडकमा समस्या भइरहेको उनी बताउँछन्। त्यहाँमाथि सडक केन्द्रित हटियाले समस्या झन् जटिल बनाइरहेको उनको भनाइ छ। उनका अनुसार हटियाबाट उत्पादन हुने फोहोरले सहर एवं सडकको शौन्दर्यलाई बिगार्दै लगेको छ। निम्न वर्गका सर्वसाधारणले साना व्यवसाय गरेर आयआर्जन गर्दै आएको हटिया सडकबाट हटाएर स्थानान्तरण गरिएको र सडकभन्दा अन्यत्र हटिया लगाउने वातावरण तयार पारिएको एसपी महतो बताउँछन्। विराटनगर महानगरपालिकाका प्रवक्ता सन्तोष न्यौपाने बस्ती विस्तारसँगै हटियार व्यवस्थापन चुनौतीपूर्ण बनिरहेको बताउँछन्। कतिपय स्थानमा वैकल्पिक व्यवस्था गरेर सडकका हटिया हटाइएको छ, उनले भने, जग्गाको अभाव हुँदा केहीको स्थानान्तरणमा समस्या भइरहेको छ। न्यौपानेका अनुसार विराटनगरको कोचाखाल, जामुनगाछी, पृथ्वी चोक, शनिहाट, घिनाघाट, मिलन चोकलगायतका दर्जनौं स्थानमा सडकमै साप्ताहिक हटिया लाग्ने गरेका छन्। बार अनुसार प्रत्येक साता आइतबारदेखि शनिबारसम्म ठाउँठाउँमा हटिया लाग्छन्, उनले भने, सडकमा हटिया लाग्दा बिरामी बोकेका एम्बुलेन्स र आगलागी हुँदा समयमै पुग्नुपर्ने दमकललाई समस्या भइरहेको छ। तर, सडकको हटियालाई व्यवस्थापन गर्ने विषयमा महानगर लागिरहेको न्यौपाने बताउँछन्। जथभावी भद्रगोल हिसाबले सडक ओगटेर लाग्ने हटियाले ट्राफिक व्यवस्थापनमा निक्कै समस्या ल्याइराखेको र विकल्प खोज्न जरुरी देखिएको उनको भनाइ छ। सडकका हटियाले सडक, बजार, बस्ती र समग्र महागनरको शौन्दर्यतासमेत बिगारेको न्यौपाने बताउँछन्। सडक सफा र अवरोध मुक्त हुनुपर्नेमा उनी सहमत छन्। व्यवस्थापन गर्दै सडकबाट हटियालाई स्थानान्तरण गर्न दीर्घकलीन योजनाका साथ अघि बढिने न्यौपानेको भनाइ छ।"
कार्यालय प्रमुखले परीक्षामा फेल भएका र सहभागी नै नभएका सयौंलाई यसरी बाँडेका थिए लाइसेन्स,"काठमाडौं : परीक्षामा फेल भएका र सहभागी नै नभएकाहरूलाई सवारी चालक अनुमति पत्र (लाइसेन्स) दिएको आरोपमा तीन जनाविरुद्ध मुद्दा दायर भएको छ। अख्तियार दुरुपयोग अनुसन्धान आयोगले यातायात व्यवस्था कार्यालय धनगढीका तत्कालीन प्रमुख लक्ष्मण शाही, तत्कालीन सहायक कम्प्युटर अपरेटर नरेन्द्रकुमार कठरिया र पवनकुमार रावलविरुद्ध विशेष अदालतमा मुद्दा दायर गरेको हो। शाहीले आफ्नो आधिकारिक युजर आइडी प्रयोग गरी वर्ग , , , , र  का सवारी चालक अनुमतिपत्रको लागि लिइएका लिखित परीक्षाहरुमा अनुत्तीर्ण भएका १८० जना परीक्षार्थीहरूको लिखित परीक्षाको परिणाम फेरबदल गरी उत्तीर्ण जनाई लिखित परीक्षाको नतिजा प्रतिवेदनमा विवरण प्रविष्ट (अपलोड) गरेको र त्यस क्रममा निजले प्रविष्ट(अपलोड) गरेका उक्त १८० जना परीक्षार्थीहरूमध्ये १३ जनाको उत्तरपुस्तिकाहरूमा परीक्षकले लेखेको नतिजाप्राप्तांकलाई रिराइट, ओभरराइटसमेत गरी सच्याएको, वर्ग , , ,  र  का सवारी चालक अनुमतिपत्रको लागि लिइएका प्रयोगात्मक परीक्षामा उपस्थित नै नभएका ३९ जना, फिल्ड प्रतिवेदनको नतिजाप्राप्तंकमा रिराइट, ओभरराइटसमेत गरी उत्तीर्ण बनाइएका २३ जना र परीक्षामा अनुत्तीर्ण भएका २२१ जना गरी जम्मा २८३ जना परीक्षार्थीहरूको फिल्ड प्रतिवेदनको नतिजा फेरबदल गरी उत्तीर्ण जनाई तोकिएको प्रणालीमा प्रविष्ट गर्ने काम गरेको र उक्त २८३ जनामध्ये २१ जना परीक्षार्थीहरूको नतिजालाई आफैंले स्वीकृत गर्ने कामसमेत गरेको आयोगले जनाएको छ। शाहीले सवारी चालक अनुमतिपत्रको लागि लिइएको लिखित परीक्षामा १८० जना र प्रयोगात्मक परीक्षामा २८३ जना परीक्षार्थीहरुको परीक्षाको परिणाम फेरबदल गरी गर्न लगाई भ्रष्टाचार निवारण ऐन, २०५९ को दफा १३ बमोजिमको कसुर गरेको तथा लिखित परीक्षामा १३ जनाको उत्तरपुस्तिकाहरूको नतिजाप्राप्तांक र २३ जनाको नतिजाप्राप्तांक सच्याई भ्रष्टाचार निवारण ऐन, २०५९ को दफा ११ बमोजिमको कसुर गरेको पुष्टि भएको आयोगद्वारा जारी विज्ञप्तिमा उल्लेख छ। त्यस्तै कठरिया र रावलले आफ्नो आधिकारिक युजर आइडी प्रयोग गरी वर्ग , , र  का सवारी चालक अनुमतिपत्रको लागि लिइएको लिखित परीक्षाहरुमा अनुत्तीर्ण भएका ६१ जना परीक्षार्थीहररुको लिखित परीक्षाको परिणाम फेरबदल गरी उत्तीर्ण जनाई लिखित परीक्षाको नतिजा प्रतिवेदनमा विवरण प्रविष्ट (अपलोड) गरेको एवं वर्ग , , , , ,  र  का सवारी चालक अनुमतिपत्रको लागि लिइएका प्रयोगात्मक परीक्षामा अनुत्तीर्णअनुपस्थित भएका २८३ जनाको परीक्षाको परिणाम फेरबदल गरी प्रतिवादी लक्ष्मण शाहीले नतिजा प्रविष्ट गरेकोमा परीक्षामा उपस्थित नै नभएका २५ जना र अनुत्तीर्ण भएका १३९ जना गरी जम्मा १६४ जना परीक्षार्थीहरुको प्रविष्ट नतिजालाई स्वीकृत गरेको आयोगको दाबी छ।"
वैवाहिक बलत्कार गर्ने श्रीमानलाई एक महिना कैद,राजविराज : सप्तरीकी एक ३२ वर्षीया महिलाले वैवाहिक बलात्कारको कसूरमा ३९ वर्षीय पतिलाई शुक्रबार एक महिना कैद सजाय गराएकी छिन्। आठ महिनादेखि सप्तरी जिल्ला अदालतमा चलिरहेको वैवाहिक बलात्कारको मुद्दामा आरोपितलाई जिल्ला न्यायाधीश माधवप्रसाद सुबेदीको इजलाशले एक महिना कैद सजायको फैसला सुनाएका हुन्। समाजको भय र आफ्नो भविष्य सोचेर कैयौं महिला श्रीमानको यौन यातना सहेर बस्छन्। केहीले मात्र न्यायका लागि प्रहरी र अदालत जाने साहस गरेको भेटिन्छ। तीनै मध्येकी एक जना महिलाले श्रीमानलाई आज कैद सजाय दिलाएकी हुन्। उनले श्रीमानबाट ५५ हजार रुपैयाँ क्षतिपूर्ति पाउने भएकी छिन्। फौजदारी कसूर पीडित राहत कोषमा समेत श्रीमानले २ सय रुपियाँ जम्मा गर्नुपर्ने समेत भएको स्रेस्तेदार कुमार मास्केले बताए। श्रीमानले गत असोज २० गते बलात्कार गरेको भन्दै पीडितले इलाका प्रहरी कार्यालय कडरबोनामा उजुरी दिएकी थिइन्। चार दिनपछि पक्राउ परेका आरोपित जिल्ला न्यायाधीश रमेश प्रसाद ज्ञवालीको इजलाशबाट गत कात्तिक १७ गते धरौटीमा रिहा भए। अदालतको फैसलाअनुसार औषधी पसले तथा हेल्थ असिस्टेन्ट आरोपितले अझै एक साता कारागारमा थुनामा बिताउनु पर्नेछ। सप्तरी जिल्ला अदालतबाट यसअघि माघ २९ गते २२ वर्षीय युवकलाई वैवाहिक बलात्कारको कसूरमा एक महिना कैद सजाय भएको थियो। जिल्ला न्यायाधीश हरिश्चन्द्र इङ्गनामको इजलाशले कैद सजायका साथै ३० हजार रुपियाँ क्षतिपूर्ति भराउन र फौजदारी कसूर पीडित राहत कोषमा २ सय रुपियाँ जम्मा गर्न फैसला सुनाएको थियो। साउन २१ गते पक्राउ परेका आरोपित जिल्ला न्यायाधीश रमेशप्रसाद ज्ञवालीको इजलाशबाट भदौ १६ गते ३० हजार रुपियाँ धरौटी राखी पुर्पक्षका लागि रिहा भएका थिए। उनले अझै पाँच दिन कारगारमा कैद सजाय भोग्नु पर्ने छ। सप्तरीमा सबैभन्दा पहिले वैवाहिक बलात्कारको आरोपमा ३० वर्षीय युवक ०६९ चैत १२ गते पक्राउ परेका थिए। वैवाहिक बलात्कारको आरोपमा २५ दिन थुनामा रहेर २५ हजार रुपियाँ धरौटीमा रिहा भएका आरोपितले फैसला हुँदा भने सफाइ पाए। श्रीमानले दोस्रो विवाह गरेको रिसमा उनले वैवाहिक बलात्कारको मुद्दा लगाएकी थिइन्। बहुविवाहको आरोपमा भने उनका श्रीमानले एक वर्ष कैद सजाय पाए। कैद सजायपछि फरार रहेका आरोपित सात वर्षपछि पक्राउ परेर कैद सजाय पछि रिहा भए।
दर्पण छायाँपछि फेरिबाटै फर्किदैछन् कलाकार प्रधान,"झापा : नेपाली चलचित्रका चर्चित कलाकार उत्तम प्रधानले दर्पण छायाँपछि फेरि नामक नेपाली चलचित्र निर्माण गर्ने भएका छन्। करिब अढाई दर्शक अघि दर्पण छायाँ चलचित्र सुपरहिट भएको थियो। तुलसी घिमिरेले निर्देशन गरेको उक्त चलचित्रमा नायक उत्तम प्रधानको अभिनयलाई दर्शकले खुबै मन पराएका थिए। दर्पण छायाँमा कलाकार प्रधान अन्धोको भूमिकामा देखिएका थिए। भारतको सिक्किम निवासी दर्पण छायाँका नायक प्रधानले दर्पण छायाँको सिक्वेल ल्याउन लागेका हुन्। मलाई दर्पण छायाँले चिनायो, उनले भने, दर्शकबाट पाएको त्यो मायालाई मैलै बिर्सन सक्दिन। त्यही भएर दर्पण छायाँको सिक्वले बनाउन लागेको छु। कलाकार उत्तम प्रधानले बनाउन लागेको उक्त चलचित्रमा दर्पण छायाँका अधिकांश कलाकारसँगै केही नयाँको अभिनय रहने बताए। लामो समय नेपाली चलचित्र क्षेत्रबाट टाढै रहेका कलाकार प्रधान अहिले आफ्नो जन्मभूमि भारतको सिक्किम बस्दै आएका छन्। सिक्किममा बसेर पनि उनले नेपाली चलचित्रको विकासमा सहयोग गर्दै आएका छन्। म नेपाली चलचित्रबाट टाढा छुइनँ, उनले भने, मेरा दर्शकले सबै चिज (सम्मान) मलाई दिनु भएको छ। अब मैले दिने बेला आएको छ। नेपाली चलचित्र उद्योगबाट हराएका कलाकार उत्तम प्रधान सिक्किम सरकारको चलचित्र विकास बोर्डको अध्यक्ष पनि भए। उनी सन् २०१४ देखि २०१९ सम्म अध्यक्ष बनेर नेपाली चलचित्रको क्षेत्रमा पुलको काम गरे। उनकै पालामा नेपाली चलचित्रको प्रवर्द्धन र प्रचारमा ठुलो योगदान पुगेको थियो। त्यस बेला नेपाली चलचित्रका कलाकारलाई सिक्किममा बोलाएर अवार्ड कार्यक्रमसमेत सम्पन्न गरेका थिए उनैले। कलाकार उत्तम प्रधान अहिले राजनीतिसँगै चलचित्र क्षेत्रमा सक्रिय छन्। यद्यपि चलचित्र क्षेत्रमा लामो समय पछि उनको सक्रियता बढेको हो। नेपालमा चलचित्रमा अभिनय गरेर मलाई धेरै चिन्नु भयो, शुक्रवार काँकडभिट्टा आएका कलाकार प्रधानले भने, नेपाली चलचित्र क्षेत्रले मलाई चिनाएको छ, दर्शकले धेरै माया दिनु भएको छ, आगामी दिनमा नेपाल फिल्मी उद्योगमै नयाँनयाँ फिल्म बनाएर अगाडि बढ्ने योजना बनाएको छु। लहना, मलाई माफ गरिदेऊ, परे माया जालमा, बसाई, मितिनी लगायतका तीन दर्जन बढी नेपाली चलचित्रमा उनले अभिनय गरिसकेका छन्। तिनै कलाकार प्रधान एकाएक चलचित्र क्षेत्रमा फर्किएका हुन्। शुक्रवार काँकडभिट्टामा उनी श्रीमती संगीता प्रधानसँगै आएका हुन्।"
पुतलीबजारको बजेट पारित,"स्याङ्जा : पुतलीबजार नगरपालिकाले आगामी आर्थिक वर्ष २०८००८१ का लागि बजेटसहित नीति तथा कार्यक्रम पारित गरेको छ। पुतलीबजार नगरपालिकाको आयोजनामा बिहीबार यहाँ आयोजित १३ औं नगरसभामा नगरप्रमुख तुलसीराम रेग्मीद्वारा प्रस्तुत नीति तथा कार्यक्रम र उपप्रमुख देवी अर्यालद्वारा प्रस्तुत १ अर्ब ४० करोड २३ लाख २८ हजार रुपैयाँ बरावरको बजेट पारित गरेको हो। नगर प्रमुख रेग्मीले सञ्चालनमा रहेका नगरका गौरवका योजनालाई निरन्तरता दिइने गरी शिक्षा, स्वास्थ्य, कृषि, रोजगार, सडक, पर्यटन, प्रविधि, सामाजिक सुरक्षा तथा पञ्जीकरण, वातावरण, विपद व्यवस्थापन, महिला, बालबालिका, जेष्ठ नागरिक, न्यायिक सेवा, सूचना तथा सञ्चार क्षेत्रलाई प्राथमिकता राखेको उल्लेख गरे। यसैगरी उपमेयर देवी अर्यालले आगामी आर्थिक वर्ष २०८००८१ का लागि अनुमानित आयव्यय सहितको सो बजेट प्रस्तुत गरेकी हुन्। आगामी आर्थिक वर्षको कुल बजेटमध्ये चालूतर्फ ९४ करोड ५८ लाख ८६ हजार अर्थात् र पुँजीगत तर्फ ४५ करोड ६४ लाख ८५ हजार रुपैयाँ विनियोजन गरिएको छ। आर्थिक विकास क्षेत्रतर्फ ३ करोड ८७ लाख ९० हजार, भौतिक पूर्वाधार विकास तर्फ ४२ करोड ५१ लख २१ हजार, सामाजिक विकास तर्फ ७३ करोड २८ लाख ५९ हजार, संस्थागत क्षमता विकास तथा सेवा प्रवाहतर्फ ५ करोड २३ लाख ६८ हजार, वातावरण तथा विपद व्यवस्थापनतर्फ १ करोड ९१ लाख र प्रशासनिक खर्चतर्फ १३ करोड ४१ लख ३३ हजारको बजेट विनियोजन गरिएको छ।"
फेवाताल किनारमा सुरु भयो ड्रागन रेस फेस्टिभल,"पोखरा : फेवाताल किनारमा आजदेखि दुई दिन ड्रागन रेस फेस्टिभल सुरु भएको छ। नेपाल पर्यटन बोर्ड, नेपालस्थित चिनियाँ दूतावास र पोखरा महानगरपालिकाको आयोजनामा पोखराको फेवाताल किनारमा फेस्टिभल सुरु भएको हो। पोखरा पर्यटन परिषद् र चाइना ओभरसीज एशोसिएसन महोत्सवको सहआयोजक रहेका छन्। चिनियाँ महोत्सवले चीनमा नेपालको पर्यटन प्रवर्द्धनमा महत्वपूर्ण भूमिका खेल्ने नेपाल पर्यटन बोर्डले जनाएको छ। महोत्सवपछि पोखरामा चिनियाँ पर्यटकको आगमन बढ्ने विश्वास गरिएको छ। फेस्टिभलमा नेपाल र चीनका गरी १२० जना प्रतियोगीहरूको सहभागिता रहने बताइएको छ। दुइ सय र पाँचसय मिटरमा गरि दुई भागमा आठ वटा डुंगाबाट रेस हुने छ। चीनबाट ल्याइएका चार वटा डुंगामा नेपाली र ४ वटा डुंगा चीनका प्रतिस्पधी रहने छन्। प्रतियोगितामा विजेताले ३० लाख रुपैयाँ पुरस्कार पाउने आयोजकले बताएका छन्। महोत्सवमा नेपाल र चीन दुवै देशका सांस्कृतिक कार्यक्रमको साथै दुवै देशका विभिन्न खानाका परिकार प्रदर्शन गरिएको छ। कार्यक्रममा सहभागी हुन चीनको लिङजी सहरबाट नगर प्रमुख सहित ६० जनाको टोली पनि पोखरा आएको बताइएको छ। पर्यटन मन्त्री सुदन किराँतीले ड्रागन रेस फेस्टिभलको माध्यमबाट दुई देशको संस्कृति, कला आदनप्रदान हुनुको साथै सम्बन्ध अझै प्रागाढ हुने बताए। चीनबाट पहिलो पटक पोखरा अन्तर्राष्ट्रिय विमानस्थलमा चिनियाँ जहाज अवतरण गरेर अन्तर्राष्ट्रिय उडानको सुरुवात गरेको पनि उनले बताए। कार्यक्रममा बोल्दै चिनियाँ राजदूत ड्रागन रेस फेष्टिभल चीनको चौथो ठूलो पर्व भएको बताए। यो फेस्टिभल विश्वका विभिन्न देशमा मनाइदै आएको पनि उनले बताए। नेपाल र चीनको संस्कृति आदानप्रदान गर्न ड्रागन रेस फेष्टिभलको आयोजना गरिएको पनि उनले बताए। दुई देशको सभ्यताको विकासका लागि पनि महोत्सव महत्वपूर्ण रहने उनले बताए। नेपालको पर्यटन प्रवर्द्धनका लागि महत्वपूर्ण रहने उनले बताए। नेपाल, सिंगापुर र चीनका खेलाडीको ड्रागन रेस फेस्टिभलमा सहभागी भएको पनि उनले बताए। कार्यक्रममा बोल्दै पोखरा महानगरपाकिलाका मेयर धनराज आचार्यले ड्रागन रेस फेस्टिभल पछि चीनबाट ल्याइएका ८ वटा डुंगा महानगरलाई नै हस्तान्तरण गर्ने र प्रत्येक वर्ष पोखरामा ड्रागन रेस प्रतियोगिता आयोजना गरिने बताए। यस्तो महोत्सवले पर्यटन प्रवर्द्धनमा महत्वपूर्ण भूमिका खेल्ने पनि उनले सुनाए। ड्रागन रेस फेस्टिभल ओलम्पिकमा पनि सहभागी भएको खेल भएकाले पर्यटन प्रवर्द्धनका लागि महत्वपूर्ण रहने पनि उनले बताए। नेपाल पर्यटन वोर्डका प्रमुख डा धनन्ञ्जल रेग्मीले नेपालको पर्यटन प्रवर्द्धनमा महोत्सव महत्वपूर्ण रहने बताए। यसै गरी पोखरा पर्यटन परिषदका अध्यक्ष पोमनारायण श्रेष्ठले पोखरा र समग्र नेपालकै पर्यटन प्रवर्द्धनका ड्रागन रेस फेस्टिभल महत्वपूर्ण रहने बताए। डुंगा रेस प्रतियोगितामा चीनको सिचुवान र युनान, नेपालको नारा र एनआरएसीको टोली फाइनलमा पुगेको छ। महोत्सव अन्तर्गत भएको प्रतियोगिताको फाइनल शनिबार हुने छ। कोभिड संक्रमण पछि चीनले गत मार्च १५ देखि लागु हुनेगरि चिनियाँ संस्कृति तथा पर्यटन मन्त्रालयले आफ्नो नागरिकलाई नेपाल घुम्न अनुमति दिएको थियो। योसँगै कोभिडपछि मार्च महिनादेखि चिनियाँ पर्यटक आउने क्रम सुरु भएको छ।"
लेकाली भेगका किसानको रोजाइमा भेडापालन,"भोजपुर : भेडापालन व्यवसाय यहाँका लेकाली भेगका किसानका लागि राम्रो आम्दानीको स्रोत बनेको छ। व्यावसायिक भेडापालनबाट यहाँका कृषकले वार्षिक सातदेखि नौ लाखसम्म आम्दानी गर्दै आएका छन्। पछिल्लो समय भेडाको घ्यूसँगै मासुको बजारमा राम्रो माग रहेको टेम्केमैयुङका स्थानीय भेडापालक कृषक गोविन्द बस्नेतले बताए। भेडापालक कृषकले भेडा, ऊन, घ्यू, मोही, छुर्पीलगायत बिक्रीबाट आम्दानी लिने उनको भनाइ छ। त्यस्तै ऊनबाट बन्ने राडी, पाखी, लुकुनीलगायत पनि किसानको आम्दानीको स्रोतका रुपमा रहेको छ। एक कृषकले यो व्यवसायबाट वार्षिक पाँचदेखि नौ लाखसम्म आम्दानी लिने गरेको बस्नेतले जानकारी दिए। 'भेडापालनबाट वार्षिक रुपमा पाँचदेखि नौ लाखसम्म आम्दानी हुन्छ', उनले भने, 'भेडापालनबाट राम्रो आम्दानी लिन सकिन्छ, यहाँ उत्पादन भएको भेडाजन्य सामग्रीको देशका विभिन्न ठाउँबाट माग हुने गरेको छ।' औषधिका रुपमा प्रयोग हुने तथा खानमा स्वादिष्ट हुने भएकाले भेडाको घ्यूको माग धेरै रहेको कृषक शेरबहादुर कठेतले बताए। भेडाको घ्यूलाई डढेको घाउको खतलाई हटाउनका लागि राम्रो मानिने उनको भनाइ छ। भेडाको घ्यू प्रतिकिलो चार हजारदेखि पाँच हजारसम्ममा बिक्री हुने उनले जानकारी दिए । त्यस्तै ऊनप्रति किलो सात सय र मासु प्रतिधार्नी एक हजार पाँच सयदेखि दुई हजार पाँच सयसम्म पर्ने कठेतले बताए। भेडापालन व्यवसायलाई निरन्तरता दिन सके राम्रो आम्दानी गर्न सकिने किसान उनको भनाइ छ। 'यो व्यवसायमा दुःख अलि बढी छ, दुःख अनुसारको आम्दानी हुन्छ', किसान कठेतले भने, 'खास गरेर भेडाको घ्यूसँगै मासुको माग धेरै छ, भेडाको घ्यू औषधि पनि हुन्छ, भेडाको बल्याक्ख्रा (बोका) को पनि माग धेरै छ।' यहाँका एक कृषकसँग एक सय ५० सम्म भेडा रहेको उनले जानकारी दिए। धेरै भेडा हुनेले वर्षमा आठदेखि १० लाखसम्म आम्दानी गर्ने कृषक कठेतले बताए। 'भेडा राम्ररी फस्टाए भने आम्दानी राम्रो छ', उनले भने, 'एक सय ५० देखि दुई सयसम्म भेडा पाल्दा आठदश लाखसम्म आम्दानी लिन सकिन्छ।' यहाँका किसानले उत्पादन गरेको घ्यू, राडी, पाखी, लुकुनीलगायत वस्तु स्थानीय बजारसँगै धरान, विराटनगर, काठमाडौंलगायत ठाउँमा जाने गरेको छ। पछिल्लो समय युवा पुस्तासमेत भेडापालनमा आकर्षित भएको कृषक कठेतको भनाइ छ। विदेश गएर आएका युवाहरूले पनि व्यावसायिक रुपमा भेडापालन गरिरहेको उनले जानकारी दिए। 'युवा पुस्तामा भेडापालनप्रति आकर्षण छ', कठेतले भने, 'गाउँका कतिपय युवा विदेशमा कमाई गर्न नसकेर आएर भेडापालन गरेर राम्रो आम्दानी लिँदै आएका छन्।' मैयुङ डाँडा क्षेत्रमा २८ बढी व्यावसायिक भेडीगोठ रहेको उनले जानकारी दिए। प्रशस्त चरण क्षेत्र भएका कारण यहाँका मैयुङ डाँडा, टेम्के डाँडा, चखेवालगायत क्षेत्रलाई भेडापालनका लागि उपयुक्त स्थान मानिन्छ। यो समयमा भेडा माथिल्लो भेगको चरण क्षेत्रमा रहेको भेडापालक कृषक भक्तकुमार राईले जानकारी दिए। चिसो मौसममा तल्लो भेगमा झारे पनि बर्सात अर्थात् तातो याम सुरु भएपछि भेडालाई माथिल्लो भेगमा लगिने किसान राईको भनाइ छ। धेरै दुःखको काम भएकाले यस्तो पेसामा लाग्ने कृषकलाई राज्यले प्रोत्साहनमूलक कार्यक्रम ल्याउनुपर्ने उनको भनाइ छ। 'यो एउटा परम्परागत पेसा हो', कृषक राईले भने, 'धेरै ठाउँमा भेडापालन व्यवसाय लोप हुने अवस्थामा पुगेको अवस्था पनि छ, धेरै दुःख कष्टका साथ पुर्ख्यौली पेसालाई धानेका छौँ, तर राज्यको ध्यान गएको छैन, राज्यले यस्ता पेसा व्यवसायको संरक्षण ध्यान दिन आवश्यक देख्छु।' भेडा बिरामी हुँदा औषधि उपचारका लागि भने समस्या हुने गरेको उनको भनाइ छ। राज्यले किसानहरूको पशु बीमा गरिदिए सहज हुने र किसानलाई थप लाभ पुग्ने उनको भनाइ छ। चरण क्षेत्रमा हुँदा उपचारको अभावमा भेडा मर्ने गरेको किसान राईको भनाइ छ। आम्दानी हुने भए पनि भेडापालन व्यवसायमा दुःख तथा समस्या भने धेरै रहेको भेडापालक कृषक नुर्वु शेर्पाले बताए। सामुदायिक वनका कारण चरणका लागि समस्या हुने गरेको उनको भनाइ छ। त्यस्तै बाघ, भालु तथा कुकुरले पनि भेडा मारिदिने समस्या बढी रहेको किसान शेर्पाले बताए। भेडामा देखिने धक्ने, छेर्ने, ढाडिने, माटो खानेलगायत रोगले धेरै दुःख दिँदै आएको उनको भनाइ छ। 'आम्दानी हुन्छ, तर भेडापालनमा चुनौती पनि छ', कृषक शेर्पाले भने, 'विभिन्न वन्यजन्तुले भेडा मार्ने डर हुन्छ, चरण क्षेत्रमा पर्ने सामुदायिक वनहरूले महंगो शुल्क लिन्छन्, यहाँ चराएबापत एक भेडीगोठको एक हजारदेखि पाँच हजारसम्म तिनुपर्छ।'"
"२ करोड ३३ लाख मूल्यको लागुऔषध बरामद, ५ विदेशीसहित १२ जना पक्राउ",काठमाडौं : नेपाल प्रहरीको लागुऔषध नियन्त्रण व्यूरोले अवैध लागुऔषध कारोवार गर्ने ५ जना विदेशीसहित १२ जनालाई पक्राउ गरेको छ । व्युरोले शुक्रबार काठमाडौंमा पत्रकार सम्मेलन गर्दै जेष्ठ २८ देखि असार ७ गतेसम्म गरिएको अपरेशनका क्रममा लागुऔषध कारोवार गर्ने ५ जना विदेशीसहित १२ जनालाई पक्राउ गरेको जानकारी दिएको हो । व्युरोले गत जेष्ठ २८ गते काठमाडौंको सिनामंगलमा भारत घर भएका हेमन्त कुमार भगतलाई खैरो हिरोइन १०० ग्रामसहित नियन्त्रणमा लिने क्रममा प्रहरीमाथि आक्रमण गरि पेस्तोल खोस्ने प्रयास गरेकाले जवाफ कारवाही गर्दा बायाँ खुट्टामा गोली लागी उपचार भइरहेको र उनीसँग सोधपुछ गर्दा भारत घर भइ धरान बस्ने राम भजन भन्ने शंजिव कुमारको समेत संलग्नता देखिएकाले उनलाई पक्राउ गरिएको जनाएको छ । त्यस्तै करिब ७ किलो लागुऔषध चरेशसहित एकजना जर्मन नागरिकलाई इस्तानबुल जान लागेको अवस्थामा त्रिभुवन विमानस्थलबाट पक्राउ गरिएको व्युरोका प्रवक्ता प्रहरी उपरिक्षक चक्रराज जोशीले जानकारी दिए । उनले विशेष अपरेशनका क्रममा १० हजार १ सय ३० पिस एलएसडी स्टीकरसहित ५ लाई पक्राउ गरिएको बताए। ठमेल सातघुम्तीबाट काठमाडौं चन्द्रागिरी घर भएका सुगम मैनालीलाई ७ पिस एलएसडीसहित पक्राउ गरेपछि थप अनुसन्धान गर्दै जाँदा अन्य व्यक्तिहरुलाई पनि पक्राउ गरिएको जोशीले जानकारी दिए । उनले कागजमा टास्ने स्टीकरको स्वरुपमा एलएसडी बरामद गरिएको पनि बताए। त्यस्तै अनुसन्धानका क्रममा अवैध लागुऔषधसहित विभिन्न तीनजनालाई पक्राउ गरिएको व्युरोले जनाएको छ । पक्राउ परेकाहरुबाट बरामद अवैध लागुऔषधको अवैध बजार मूल्य २ करोड ३३ लाख भन्दा बढि रहेको पनि व्युरोले जानकारी दिएको छ ।
"नालीभित्र फर्निचर व्यवसायीको शव फेला, दुर्घटनामा परेको आशंका","विराटनगर : मोरङको सुन्दरहरैँचा नगरपालिका५ बाँसबारीस्थित नालीभित्र शुक्रबार बिहान १ जना फर्निचर व्यवसायीको शव फेला परेको छ । नालीको पानीभित्र सुन्दरहरैँचा५ का ४५ वर्षीय शिवनाथ आचार्यको शव भेटिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार नालीभित्र आचार्य मृत फेला परेपछि स्थानीयले प्रहरीलाई बिहान ५:३० बजेतिर खबर गरेका थिए । आचार्य फर्निचर व्यवसायी हुन् । बाँसबारी चोकमा उनको पञ्चकन्या देवी काष्ठ फर्निचर उद्योग छ । आचार्य मृत फेला परेकै नालीभित्र उनको मोटरसाइकल पनि भेटिएको छ । पानीमा आधा भाग डुबिरहेको अवस्थामा प्र १०२०५० प ८०८४ नम्बरको मोटरसाइकल फेला परेको जानकारी डीएसपी दाहालले दिए । उनका अनुसार रातको समयमा बलिया चोकबाट घरतर्फ जाने क्रममा आचार्य दुर्घटनामा परेको हुनसक्ने प्रारम्भिक अनुमान छ । फर्निचर व्यवसायी आचार्यको शव नालीभित्र फेला परेको हो, उनले भने, शव रहेको स्थाननजिकै नालीकै पानीमा आधा भाग डुबिरहेको अवस्थामा मोटरसाइकल पनि भेटिएको छ । घटनाको प्रकृति हेर्दा आचार्य दुर्घटनामा परेजस्तो देखिने डीएसपी दाहालको भनाइ छ । ढकन नलगाइकन नालीलाई ठाउँठाउँमा खुला छाडिएको रहेछ,'उनले भने,रातको समयमा आफ्नो घरतिर जाने क्रममा अनियन्त्रित भइ मोटरसाइकलसहित नालीमा खसेर आचार्यको मृत्यु भएको हुनसक्छ । उनका अनुसार विराटनगरको कोसी अस्पतालमा पोस्टमार्टम गरेर अन्त्येष्टिका लागि शव परिवारको जिम्मा लगाइएको छ । दाहालले पोस्टमार्टम रिपोर्टको आधारमा र थप अनुसन्धानपछि घटनाको वास्तविकता पत्ता लाग्ने उल्लेख गरे ।"
बहुमत नपुगेपछि भद्रपुर नगरसभाको १२औं अधिवेशन स्थगित,"झापा : भद्रपुर नगर सभाको १२ औं अधिवेशन शुक्रबार स्थगित भएको छ। नेकपा (एमाले) र राप्रपाका बहुमत जनप्रतिनिधिहरूले नगरपालिकाको निर्णयप्रति असन्तुष्ट जनाउँदै नगर सभा बहिष्कार गरेसँगै अधिवेशन स्थगित भएको हो। नगर कार्यपालिकाको निर्णय बमोजिम शुक्रबार नगर सभा डाँकिएको थियो। कार्यपालिका बैठकमा निर्णय भएबमोजिम नगर सभाको सम्पूर्ण तयारी पूरा भएको जानकारी गराउँदै नगरपालिकाले शुक्रबार अत्यावस्यक बाहेक सम्पूर्ण सेवाहरू बन्द गरेका थिए। नगरपालिकाका प्रमुख प्रशासकीय अधिकृत टेककुमार रेग्मीले बिहान ११:१५ बजे सभा सुरु गर्दै सभा हलमा पालना गर्ने नीति नियमको बारेमा जारी गराएका थिए। नगर प्रमुख गणेश पोखरेल साढे ११ बजे नगर सभा सुचारु गर्न हलभित्र प्रवेश गरेका थिए। नगर प्रमुख पोखरेल हलभित्र प्रवेश गर्दा नेकपा (एमाले) र राप्रपाका बहुमत जनप्रतिनिधिबाहेक २१ जना मात्र उपस्थिति थिए। त्यसपछि नगर प्रमुख पोखरेल सभा हलमा १५ मिनेटसम्म उनीहरुलाई कुर्दै बसेका थिए। नीहरु सभामा उपस्थित नभएपछि नगर प्रमुख पोखरेलले हलभित्र २१ जना जनप्रतिनिधि मात्र उपस्थिति भएकोले बहुमत सङ्ख्या नपुगेकोले भोलि शनिबार बिहान ११ बजेका लागि नगर सभा स्थगन भएको घोषणा गरेका थिए। राप्रपाबाट निर्वाचित उपप्रमुख राधा कार्की र ५ नम्बर वडा सदस्य जेष्ठमल ठाकुरसहित काँग्रेसका जनप्रतिनिधि मात्र सभामा सहभागी भएका थिए। राप्रपाका दुई वडा अध्यक्षहरू हेमबहादुर कार्की, अभिषेक ढुङ्गानासहित एमालेका जनप्रतिनिधिहरू अनुपस्थिति थिए। एमालेका कार्यपालिका सदस्य विवेक राजवंशीका अनुसार नगरको कार्यपालिका बैठकमा हाम्रो बहुमत हुँदा हुँदै विपक्षी दलका जनप्रतिनिधिहरूले हाम्रो माग सुनुवाइ नगर्दा पार्टीको निर्देशन बमोजिम नगर सभा बहिष्कार गरेको बताए। कार्यपालिका बैठकमा नगर शिक्षा समिति ऐन संशोधन गरी कार्यपालिका बैठकले तोके बमोजिम शिक्षा समिति संयोजक तोक्नुपर्ने, प्रधानमन्त्री स्वरोजगारमा कार्यक्रममा सहभागीहरूलाई बैंकिङ प्रणालीमार्फत भुक्तानी दिनुपर्ने माग राखेको बताउँदै कार्यपालिका सदस्य राजवंशीले भने, ती मागहरू नगर प्रमुखसहित विपक्षी दलका जनप्रतिनिधिहरूले मानेनन्, त्यही भएर हामीले नगर सभा बहिष्कार गरेका हौँ। माग सम्बोधन नभएसम्म नगर सभामा भाग नलिने उनको भनाइ छ। नगर शिक्षा समितिको ऐनमा उल्लेख भए बमोजिम शिक्षा समितिको संयोजक नगर प्रमुख हुने कानुनी प्रावधान रहेको छ। अघिल्लो कार्यकालमा एमालेबाट निर्वाचित निवर्तमान नगर प्रमुख जीवनकुमार श्रेष्ठ शिक्षा समितिका संयोजक थिए। नगरपालिका प्रमुख प्रशासकीय अधिकृत टेककुमार रेग्मीका अनुसार नगर शिक्षा ऐन संशोधन गर्नुपर्ने उनीहरूको छ। त्यसबारेमा छलफल भइरहेको उनको भनाइ छ। नगरपालिकाले शुक्रबार एक सूचना जारी गर्दै नगर सभाको १२ औ अधिवेशनमा सहभागी हुन सम्पूर्ण कार्यपालिका, वडा अध्यक्ष, वडा सदस्यहरूलाई जानकारी गराइसकेको छ।"
कोरला जोड्ने सडकमा कालोपत्रे,जोमसोम : म्याग्दी र मुस्ताङको सीमाक्षेत्र काभ्रेभीरको जोखिमपूर्ण सडकमार्ग अब विस्तारै सहज बन्दै जान थालेको छ। सडकमार्गको १६ सय मिटर दूरीमा आरसीसी र डीबीएसडी प्रविधिबाट कालोपत्रे गरिन थालिएसँगै सहज बन्न थालेको हो। उत्तरदक्षिण व्यापारिक मार्ग विस्तारित आयोजना अन्तर्गत २०७४ सालदेखि बेनी जोमसोम कोरला सडक स्तरोन्नति सुरु गरेको थियो। शर्मा गजुरमुखी जेभी कम्पनीले अहिले काभ्रेभीर सडकमा २१ सय मिटर दुईतर्फी दोहोरो आरसीसी ढलान गर्नुपर्नेमा ८ सय मिटर आरसीसी सडकको काम पूरा भइसकेको आयोजनाका सूचना अधिकारी ईन्जिनीयर विष्णु चापागाईले जानकारी दिए। उनले आगामी असोजसम्ममा काभ्रेभीर सडकमा २३ सय मिटरको आरसीसी सडक निर्माण सम्पन्न हुने बताए।
दाङको कारौतिडाँडामा प्रदेशस्तरीय रंगशाला बन्ने,लुम्बिनी : दाङको घोराही उपमहानगरपालिका१६ कारौतिडाँडामा प्रदेशस्तरीय रङ्गशाला बन्ने भएको छ । लुम्बिनी प्रदेश सरकारले प्रदेशको गौरवको योजनाकै रुपमा नेत्रलाल अभागी खेलकुद रङ्गशालाको निर्माण कार्य अघि बढाएको हो । इन्डोर र आउटडोरका सबै खेल खेल्न मिल्ने गरि २७ विगाहा क्षेत्रफलमा अत्याधुनिक खेलकुद रङ्गशाला बनाइने प्रदेश सरकारको गुरुयोजना रहेको छ । अहिलेसम्म एक करोड ५६ लाख बजेटबाट मैदान सम्याउने र वाल लगाउने काम भएको नेत्रलाल अभागी रङ्गशाला व्यवस्थापन समितिका अध्यक्ष देउमान दमाईले जानकारी दिए। आर्थिक वर्ष २०७६७७ बाट निर्माण प्रक्रिया सुरु भएको रङ्गशाला सुरुमा ५ वर्षमा सम्पन्न गर्ने लक्ष्य राखिएको थियो । तर प्रदेश सरकार परिवर्तन हुँदा प्रयाप्त बजेट अभावका कारण थप संरचना निर्माणको काम गर्न समस्या हुने समितिले जनाएको छ ।
मनसुन प्रणाली फैलियो देशभर,"काठमाडौं : गत जेठ ३१ गते नेपाल प्रवेश गरेको यस वर्षको मनसुन प्रणाली आज देशभर फैलिएको छ। नेपालभर मनसुन फैलिन आगमनको दिनदेखि यस वर्ष नौ दिनको समय लागेको मौसम पूर्वानुमान महाशाखाले जनाएको छ। यस वर्ष मनसुन प्रणाली कोशी प्रदेश, मधेस र गण्डकी प्रदेशको पूर्वी भूभाग र बागमती प्रदेशका अधिकांश भूभागबाट आगमन भएको थियो। देशभर मनसुन फैलिएको र सक्रिय अवस्थामा रहेको हुनाले आगामी तीन दिन असार ८ गतेदेखि १० गतेसम्ममा देशका धेरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। साथै मधेस, बागमती, गण्डकी र लुम्बिनी प्रदेशका थोरै स्थानमा भारी वर्षाका साथै सोही प्रदेशका एकदुई स्थानमा धेरै भारी वर्षाको सम्भावना रहेको महाशाखाले जनाएको छ। मनसुनको समयमा बाढी, पहिरो, डुबान, भूक्षय, बाटो हिलाम्य हुने तथा ग्रेग्रान बहावजस्ता प्रभावले सडक तथा हवाई यातायात, कृषि, पर्यटन, स्वास्थ्यलगायत क्षेत्रमा प्रभावित हुनसक्ने देखिन्छ। खराब मौसमका कारणले हुनसक्ने जोखिम वा क्षतिबाट बच्न आवश्यक सतर्कता अपनाउन महाशाखाले आग्रह गरेको छ।"
गुराँस गाउँपालिकामा एक वडा एक उद्योग,"दैलेख : दैलेखको गुराँस गाउँपालिकाले आगामी आर्थिक वर्ष २०८००८१ को वार्षिक नीति तथा कार्यक्रम सार्वजनिक गरेको छ। गाउँसभा अन्तर्गत १२ औँ अधिवेशनको पहिलो बैठकमा शुक्रबार गाउँपालिकाका अध्यक्ष टोपबहादुर बिसीले नीति तथा कार्यक्रम प्रस्तुत गरेका हुन्। आर्थिक विकास, सामाजिक विकास, पूर्वाधार विकास, वन वातावरण तथा विपद् व्यवस्थापन र संस्थागत विकास, सेवा प्रवाह तथा सुशासनलाई प्राथमिकता दिँदै नीति तथा कार्यक्रम सार्वजनिक गरिएको हो। गाउँपालिकाले एक वडा एक उद्योगको नीति अघि सारेको छ। गाउँपालिकाका अध्यक्ष बिसीका अनुसार सम्भाव्यता अध्ययनको आधारमा एक वडा एक उद्योग स्थापना गरिने बताए। यो कार्यक्रम कार्यान्वयन भए गाउँपालिकाका ८ वटै वडामा उद्योग स्थापना हुनेछ। गरिबी निवारणका लागि स्थानीय श्रम, सीप र प्रविधिको अत्याधुनिक दक्षतापूर्ण उपयोगी कार्यक्रम लागु गरी स्वरोजगार तथा आय एवं सीप परीक्षण गरि उद्योग स्थापनामा गरिने अध्यक्ष बिसीको भनाइ छ। उद्यमी महिला, समृद्ध परिवार कार्यक्रम अन्तर्गत उपाध्यक्ष महिला उद्यमी कार्यक्रम सञ्चालन गर्ने नीति गाउँपालिकाको छ। गाउँ गाउँमा सहकारी, घर घरमा रोजगारी कार्यक्रमलाई प्राथमिकता दिएको गाउँपालिकाले कृषि तथा पशुपंक्षी विकासलाई विशेष प्राथमिकता दिएको छ। बाँझो जमिनको प्रयोग, उत्पादनमा सहयोग, कृषकहरूसँग अध्यक्ष कार्यक्रम सञ्चालन गर्ने नीति तथा कार्यक्रममा उल्लेख छ। गुराँसमा लगानी हुनेछ आम्दानी भन्ने नारासहित गुराँस लगानी सम्मेलन आयोजना गर्ने भएको छ। रैथाने बाली लगाऔँ, हाम्रो भविष्य जोगाऔँ भन्ने कार्यक्रम अन्तरगर्त रैथाने बाली लगाउन प्रोत्साहन गरि कृषि उपजको बजारीकरण र संरक्षण गर्न रैथाने बाली बिउ बैंक स्थापना गर्ने नीति गाउँपालिकाले अघि सारेको छ। गाउँपालिकास्थित घोडावासमा रहेको टिस्युकल्चर आलु मुल बिउ उत्पादनलाई गुराँस कृषि विकास तालिम केन्द्रका रुपमा विकास तथा थप प्रभावकारी बनाउने गाउँपालिकाले जनाएको छ। एक घर एक बगैचाँ, कृषक प्रोत्साहन कार्यक्रमलाई नीति तथा कार्यक्रममार्फत गाउँपालिकाले अघि सारेको छ। गाउँपालिका भित्र रहेका सम्भावित पर्यटकीय गन्तव्य स्थलहरुको पहिचान, विकास, प्रचारप्रसार, प्रकाशन, प्रोफाइल तयार गरी एकीकृत पर्यटकीय सर्किट विकास गर्दै आन्तरिक पर्यटनलाई बढवा दिइने गाउँपालिकाका अध्यक्ष बिसीले बताए। गाउँपालिकाले कर्णाली नदिमा र्याफ्टिङ संचालनमा ल्याउने नीति अघि सारेको छ। आगामी आर्थिक वर्षमा जिपलाइन, प्याराग्लाइडिङ, बन्जी जम्पिङ, माउन्टेन बाइकिङ तथा क्लाइम्बिङ, म्याराथुन जस्ता साहसिक खेल पर्यटन मार्फत आन्तरिक पर्यटन प्रवर्द्धन गर्न सम्भाव्यता अध्ययन गरी निर्माण कार्य समेत अघि बढाउने अध्यक्ष बिसीको भनाइ छ। हरियाली विद्यालय विशेष कार्यक्रम लागू गर्ने, सबै माध्यमिक विद्यालयमा सेनेटरी प्याड भेन्टिङ मेसिन र डिस्ट्रोय मेसिन सञ्चालनमा ल्याउने, एक शिक्षक एक ल्यापटप, एक कक्षाकोठा एक प्रोजेक्टर व्यवस्थापन गर्ने नीति गाउँपालिकाले अघि सारेको छ। उपाध्यक्षको इच्छा छोरी बुहारीलाई उच्च शिक्षा नारालाई सार्थक बनाउन उच्च शिक्षा अध्ययनमा उत्कृष्ट नतिजा हासिल गर्ने गुराँसका छोरी बुहारीलाई प्रोत्साहन गर्ने गाउँपालिकाको योजना छ।"
गुणस्तरिय शिक्षा पहिलो प्राथमिक्ता : सामाजिक विकासमन्त्री पोखरेल,"वीरेन्द्रनगर : कर्णाली प्रदेश सरकारका सामाजिक विकासमन्त्री खड्गप्रसाद पोख्रेलले प्रदेश सरकारले गुणस्तरीय शिक्षा पहिलो प्राथमिकता दिएको बताएका छन्। एसओएस बालग्राम सुर्खेतले आयोजना गरेको अन्तर्राष्ट्रिय एसोएस दिवस समारोहलाई सम्बोधन गर्दै मन्त्री पोख्रेलले यस्तो बताएका हुन्। मन्त्री पोखरेलले प्रदेश सरकारले बालबालिकालाई केन्द्रमा राखी नीति तथा योजना निर्माण गर्ने गरेको बताए। उनले भने, 'हामीले हरेक योजना बनाउँदा बालबालिकाहरूलाई केन्द्रमा राख्नुपर्छ। कर्णालीमा अभिभावकविहीन बालबालिकाहरूलाई गुणस्तरिय शिक्षा दिएर उज्वल भविष्य निर्माण गर्न एसओएस बालग्राम सुर्खेतले गरेको काम अनुकरणीय छ।' एसओएस बालग्राम सुर्खेतसँग सहकार्य गरेर कर्णालीका सबै जोखिममा रहेका बालबालिकाहरूलाई शिक्षाको पहुँचमा ल्याउने उनले बताए। कार्यक्रममा वीरेन्द्रनगर नगरपालिकाको उपप्रमुख निलकण्ठ खनालले बालबालिकाहरूलाई वैकल्पिक गुणस्तरीय स्याहारकाका साथै पारिवारिक सबलीकरण गर्न एसओएस बालग्राम सुर्खेतले ठूलो सहयोग गरेको बताए। उनले भने, 'एसओएस बालग्राम सुर्खेतले बालबालिकाहरूलाई शिक्षा मात्र नभई समाजमा न्यून आय भएका परिवारहरूलाई आयआर्जन मूलक सीप विकास कार्यक्रमहरू सञ्चालन गर्दै आएको छ। यस पवित्र कार्यमा नरपालिकाले पनि सहकार्य गर्नुछ। वीरेन्द्रनगर नगरपालिकाले बनाएको १० वर्षे योजना बमोजिम एसओएस हर्मन माइनर विद्यालयले कार्यक्रम गर्न प्रारम्भ गरेको छ। यसबाट अन्य विद्यालयहरूले पनि सिक्नुपर्ने अवस्था आएको छ। वीरेन्द्रनगर नगरपालिका पूर्व नगरप्रमुख देवकुमार सुवेदीले एसओएस बालग्राम सुर्खेत कर्णालीको शैक्षिक क्रियाकलाप र सिकाइको केन्द्र रहेको बताए। उनले भने, 'परिवारको महत्त्व कति छ भन्ने कुरा स्वयं भोगिरहेकालाई मात्र अवगत हुन्छ। अभिभावकविहीन भएर जोखिममा रहेका बालबालिकाहरूलाई राम्रो स्याहारका साथै गुणस्तरिय शिक्षाको पनि सुनिश्चितता भएको छ।' बालग्राम निर्देशक गोपालप्रसाद घिमिरेले सबैको सहयोगले कर्णालीका जोखिममा रहेका बालबालिकाहरूको उज्वल भविष्य निर्माण गर्ने कार्यमा आफूहरू लागिरहेको बताए। बालग्रामले यस अवसरमा अन्तर विद्यालय हर्मन माइनर ब्याडमिन्टन कप, स्टाफ भलिबल, महिला स्टाफ बास्केट बल, पुरुष टेबल टेनिस, पूर्व विद्यार्थी शिक्षक फुटबल, आमा आन्टीहरूको हाजिरजवाफ, बालबालिकाको कक्षागत खेलहरू चेस, क्रिकेट फुटबल लगायतका मनोरञ्जनात्मक खेलहरू पनि आयोजना गरेको थियो।"
"ओखलढुङ्गा पहिरो, एकै परिवारका चार जनाको मृत्यु","बिहीबार राति चम्पादेवी गाउँपालिका८ विलन्दुका ३६ वर्षीय रणबहादुर गुरुङको घर पहिरोले बगाउँदा उनीसँगै २९ वर्षीय श्रीमती शिवमाया, १० वर्षीय छोरा दिनेश र १८ महिनाकी छोरी कृतिका गुरुङको मृत्यु भएको हो। ओखलढुङ्गा : ओखलढुङ्गामा पहिरोमा परेर ज्यान गुमाउनेको सङ्ख्या चार पुगेको छ । अविरल वर्षाका कारण गएराति पहिरोले घर बगाउँदा दुई जनाको मृत्यु भएको थियो भने अन्य दुई बेपत्ता भएका थिए । बेपत्ता दुबैको शव भेटिएको हो । बिहीबार राति चम्पादेवी गाउँपालिका८ विलन्दुका ३६ वर्षीय रणबहादुर गुरुङको घर पहिरोले बगाउँदा उनीसँगै २९ वर्षीय श्रीमती शिवमाया, १० वर्षीय छोरा दिनेश र १८ महिनाकी छोरी कृतिका गुरुङको मृत्यु भएको हो। आमाबाबुको शव बिहानै भेटिए पनि बेपत्ता छोराछोरीको शव स्थानीयवासी र सुरक्षाकर्मीले पहिरोबाट निकालेको जिल्ला प्रहरी कार्यालयका प्रहरी निरीक्षक देवेन्द्र दासले जानकारी दिए। राति करिब ११ बजेतिर बस्ती माथिबाट आएको पहिरोले गुरुङसँगै बलबहादुर गुरुङ र जरसिंह गुरुङको घर पनि पहिरोले बगाएको थियो । अन्यले भागेर ज्यान जोगाएका थिए । पहिरोले पुरिएर चार जनाको मृत्यु भएपछि विलन्दुगाउँ शोकमा परेको छ । विसं २०७२ को भूकम्पले धाँजा फाटेको जमिनमा पानी पसेर पहिरो जाँदा जनधनको क्षति भएको हुनसक्ने प्रहरीको प्रारम्भिक अनुमान छ । उक्त क्षेत्रलाई भूकम्पपछि जोखिमयुक्त भनिएको थियो ।"
"मनकामनामा जीप दुर्घटना : घाइतेको नाम खुल्यो, मृतकको सनाखत हुन बाँकी","गोरखा : गोरखाको मनकामना सिलिङमा शुक्रबार बिहान भएको दुर्घटनामा परी घाइते हुनेहरुको पहिचान खुलेको छ । दुलहा दुलहीसहित सहिदलखन ३ कोटगाउँबाट १९ जना जन्ती बोकेर सहिदलखन ५ पोखरीडाँडा जाँदै गरेको प्रदेश ३०१०२३ च २४२७ नंबरको बोलेरो जीप सहिद लखन गाउँपालिका ३ सिलिङमा शुक्रबार बिहान करिब दुई बजे दुर्घटना भएको थियो । सडकबाट करिब एकसय पचास मिटर तल खसेर भएको बोलेरो जीप दुर्घटनामा घाइते भएकामध्ये एकजनाको चितवन मेडिकल कलेजमा उपचार भइरहेको छ भने १२ जनाको आँबुखैरेनी अस्पतालमा उपचार भइरहेको छ । दुई जना सकुशल रहेका डिएसपी लीलाराज लामिछानेले जानकारी दिए । आफू भर्खर घटनास्थल पुगेकाले मृतकको पहिचान नखुलिसकेको उनले जानकारी दिए । घाइतेहरुमध्ये सबैजना सहिदलखन ५ पोखरीडाँडाका रहेका छन् । स्थानीय लालु थापाको चितवन मेडिकल कलेजमा उपचार भइरहेको छ । सोही ठाउँ निबासी सुरज राना, नरबहादुर थापा, दोषबहादुर थापा, होमबहादुर राना, सन्दीपा राना, सुरज थापा, चन्द्र थापा, कुलबहादुर राना, लक्ष्मी थापा, मनिका राना, प्रतीक रानाको आँबुखैरेनीस्थित आँबुखैरेनी अस्पतालमा उपचार गरिएको प्रहरीले जनाएको छ । यो पनि पढ्नुहोस मनकामनामा विवाहको जीप दुर्घटना : पाँचजनाको मृत्यु, १२ जना घाइते"
मेयर भामको कार्यकक्षमा ग्रेटर नेपालको नक्सा,"मुगु : छायानाथ रारा नगरपालिकाका नगर प्रमुख विष्णुकुमार भामले आफ्नो कार्यकक्षमा गे्रटर नेपालको नक्सा राखेका छन्। बिहीबार पत्रकार सम्मेलन गर्दै नगरप्रमुख भामले आफ्नो कार्यकक्षमा गे्रटर नेपालको नक्सा राखेको बताएका हुन्। भारतले नेपालको भूमि हस्तक्षेप गरेपछि त्यसको विरोध स्वरूप भारतलाई चुनौती दिन गे्रटर नेपालको नक्सा कार्यकक्षमा राखिएको छायानाथ मेयर भामले बताए। नेपाल देश नै नरहे हामी कहाँ रहौंला भन्दै नगरप्रमुख भामले भारतको हेपाहा प्रवृत्तिप्रति नेपालीलाई चुप लागेर नबस्न आग्रह गरेका छन्। चुप लागेर बसेमा अझै सीमा मिचिने खतरा रहेकाले यसलाई अभियानका रूपमा सबैले लिनुपर्ने उनले बताए। हेपाहा दृष्टिले भारतले जुन व्यवहार गर्छ त्यसको विरोधस्वरुप नेपालको भौगोलिक अखण्डता, स्वाधिनता र राष्ट्रियताको रक्षाका लागि गे्रटर नेपालको नक्सा आफ्नो कार्यकक्षमा राखेर भारतलाई मुगुबाट अस्त्र प्रहार गरेको नगर प्रमुख भामले बताए। देशको रक्षा, सीमारक्षाका लागि तिनैतहका सरकारले गे्रटर नेपालको नक्सा आफ्नो कार्यकक्षमा राख्नुपर्ने नगरप्रमुख भामको भनाइ छ। काठमाडौं महानगरपालिकाका मेयर बालेन्द्र साहपछि दोस्रो मुगुको छायानाथ रारा नगरपालिकाका नगरप्रमुख भामले गे्रटर नेपालको नक्सा आफनो कार्यकक्षमा राखेका हुन्।"
मनकामना जीप दुर्घटना : मृतक पाँचै जनाको सनाखत,"मृत्यु हुनेमा गोरखा शहिद लखन गाउँपालिकाका १९ वर्षीय प्रविण थापा, २८ वर्षीय वीरबहादुर थापा, अन्दाजी १९ वर्षीय निरज थापा, १९ वर्षीया नविना थापा र ६४ वर्षीय धनबहादुर थापा रहेका प्रहरीले जानकारी दिए। गोरखा : गोरखाको मनकामना सिलिङमा शुक्रबार बिहान भएको दुर्घटनामा परी मृत्यु हुने ५ जनाकै सनाखत भएको छ। दुलहा दुलहीसहित सहिदलखन ३ कोटगाउँबाट १९ जना जन्ती बोकेर सहिदलखन ५ पोखरीडाँडा जाँदै गरेको प्रदेश ३०१०२३ च २४२७ नंबरको बोलेरो जीप सहिद लखन गाउँपालिका ३ सिलिङमा शुक्रबार बिहान करिब दुई बजे दुर्घटना भएको थियो । दुर्घटनामा पाँचजनाको मृत्यु हुनुको साथै १२ जना घाइते भएका छन् । मृत्यु हुनेमा गोरखा सहिद लखन गाउँपालिकाका १९ वर्षीय प्रविण थापा, २८ वर्षीय वीरबहादुर थापा, अन्दाजी १९ वर्षीय निरज थापा, १९ वर्षीया नविना थापा र ६४ वर्षीय धनबहादुर थापा रहेका प्रहरीले जानकारी दिए। त्यस्तै घाइतेहरुमध्ये सबैजना सहिदलखन ५ पोखरीडाँडाका रहेका छन् । स्थानीय लालु थापाको चितवन मेडिकल कलेजमा उपचार भइरहेको छ । सोही ठाउँ निबासी सुरज राना, नरबहादुर थापा, दोषबहादुर थापा, होमबहादुर राना, सन्दीपा राना, सुरज थापा, चन्द्र थापा, कुलबहादुर राना, लक्ष्मी थापा, मनिका राना, प्रतीक रानाको आँबुखैरेनीस्थित आँबुखैरेनी अस्पतालमा उपचार गरिएको प्रहरीले जनाएको छ । यो पनि पढ्नुहोस मनकामनामा विवाहको जीप दुर्घटना : पाँचजनाको मृत्यु, १२ जना घाइते मनकामनामा जीप दुर्घटना : घाइतेको नाम खुल्यो, मृतकको सनाखत हुन बाँकी"
विशेषको फैसला चित्त नबुझेपछि अख्तियारले दियो सर्वोच्चमा पुनरावेदन,"काठमाडौं :अख्तिर दुरूपयोग अनुसन्धान आयोगले विशेष अदालतबाट फैसला भएका मुद्दामा चित्त नबुझेको भन्दै सर्वोच्च अदालतमा पुनरावेदन दिएको छ। आयोगबाट दायर भएका मुद्दामा विशेष अदालतबाट फैसला भएको मुद्दामा चित्त नबुझेको भन्दै सर्वोच्चमा पुनरावेदन गरिएको आयोगका प्रवक्ता भोला दाहालले जानकारी दिए। विशेषबाट विभिन्न मितिमा फैसला भएकामध्ये गैरकानुनी लाभ तथा हानी पुर्याइ भ्रष्टाचार गरेको सम्बन्धी मुद्दामा असार ७ गतेको आयोगको निर्णयअनुसार सर्वोच्चमा पुनरावेदन गरिएको अख्तियारले जनाएको छ। विशेष अदालत काठमाडौंले सत्यजीव कुमार सिंह,टुनालाल कर्ण, शीतल रिमाल,सूचना तिमल्सिना,घनश्याम झा र ललित नारायणझ प्रतिवादी रहेको मुद्दामा २०७९ साल पुस १ गते रिमाल र तिमल्सिनालाई प्रमाण अभाव भएको भन्दै सफाइ दिएको थियो भने बाँकी अन्यलाई आंशिक कसुर ठहर गरेको थियो।"
मेकानिकल इन्जिनियर हुँदा अकुत आर्जन,"काठमाडौं : नेपाल विद्युत् प्राधिकरणका तत्कालीन मेकानिकल इन्जिनियर कृष्णप्रसाद यादवले अकुत सम्पत्ति आर्जन गरेको खुलेको छ । उनले ३१ वर्ष प्राधिकरणमा काम गर्दा १ करोड ४२ लाख ५२ हजार ५५० रुपैयाँ अकुत सम्पत्ति कमाएको अख्तियारको अनुसन्धानले देखाएको हो । आयोगले विद्युत् प्राधिकरणका तत्कालीन मेकानिकल इन्जिनियर यादवविरुद्ध विशेष अदालतलमा मुद्दा दायर गरेको छ। यादवविरुद्ध नेपाल विद्युत् प्राधिकरणअन्तर्गत विभिन्न कार्यालयहरूमा कार्यरत रहँदा स्रोत नखुलेको गैरकानुनी सम्पत्ति आर्जन गरी भ्रष्टाचार गरेको भन्ने उजुरी निवेदन सम्बन्धमा अख्तियारले अनुसन्धान गरेको थियो। यादव २०४८ फागुन ९ देखि २०७९ जेठ ९ सम्म सार्वजनिक सेवामा बिताएका थिए। अख्तियारले उनको सार्वजनिक सेवामा रहँदाको अवधिको समग्र आय (आम्दानी) तथा व्यय (खर्च तथा लगानी) को विश्लेषण गरेको जनाएको छ। उनले पारिश्रमिक बचत, प्रोत्साहन भत्तावापतको रकम, विदेश भ्रमण भत्ताबापत प्राप्त रकम, कर्मचारी सञ्चय कोष र नागरिक लगानी कोषबाट लिएको कर्जा आय, नेपाल विद्युत् प्राधिकरणबाट लिएको कर्जा आय, बैंकबाट लिएको कर्जा आय, सहकारीबाट लिएको कर्जा आय, सेयरबाट प्राप्त नगद लाभांश, ब्याज आम्दानी, घरबहाल आय, बिमा म्याचुयर्ड भई प्राप्त रकम, सवारी बिक्रीबाट प्राप्त रकम, सेयर बिक्रीबाट प्राप्त रकम, मुआब्जाबापत प्राप्त रकम र कृषि आयसमेत गरी १ करोड ७१ लाख ४६ हजार ४४ रुपैयाँ आय आर्जन गरेको देखिन्छ। सोही जाँच अवधिमा यादवको व्यय (खर्च तथा लगानी) तर्फ घर निर्माण, जग्गा खरिद र रजिष्ट्रेसन दस्तुर, अध्ययन खर्च तथा छोरीहरू विदेश पठाउँदाको खर्च, कर्जाको साँवाब्याज भुक्तानी, घरबहाल कर, बिमाको प्रिमियम भुक्तानीमा भएको खर्च, सवारी खरिदमा भएको खर्च, सेयर खरिद तथा लगानी र बैंक मौज्दातसमेत गरी जम्मा ३ करोड १३ लाख ९८ हजार ५९४ खर्च तथा लगानी गरेको देखिएको अख्तियारले जनाएको छ। यादवको जाँच अवधिमा सिर्जित सम्पत्ति एवं खर्च तथा लगानीमा गरेको कुल खर्च र सोही अवधिको आयव्ययको विवरणअनुसार स्रोत खुल्न आएको वैध आय १ करोड ७१ लाख ४६ हजार ४४ रुपैयाँको अनुपातमा सोही अवधिमा निजले सिर्जना गरेको सम्पत्ति एवं खर्चको स्रोत पुष्टि गर्न नसकेको देखिएको छ।"
टुंगियो नागरिकताविहीनको संघर्ष,"काठमाडौं : नागरिकता पीडित संघर्ष समितिको आन्दोलन १८औं दिनमा टुंगिएको छ। सर्वोच्च अदालतले आन्दोलनकारीहरूको पक्षमा फैसला सुनाएपछि उनीहरूको आन्दोलन टुंगिएको हो। सात दिनदेखि नागरिकताको माग गर्दै भोकहड्ताल(सत्याग्रह)मा बसेका सामाजिक अभियन्ता तथा संविधानसभा सदस्य रामकुमार शर्माले माइतीघरमै पानी र केरा खाएर अनसन तोडे। माइतिघरमा अनसन बस्दा बिरामी भएर उनी वीर अस्पतालमा भर्ना भएका थिए। बिहीबार साँझ जब अदालतबाट खुसीको खबर आयो आन्दोलनकारीले एक अर्कालाई अबीर लगाइदिएर खुशीयाली बनाए। सर्वोच्च अदालत र न्यायाधीशको जयजयकार गर्दै सबै आन्दोलनकारीले आन्दोलन स्थगित गरे। उनीहरू भन्दै थिए, नागरिकता नहुँदाको पीडा कति हुन्छ हामीलाई मात्रै थाहा छ, यो पीडाबाट सधैंका लागि मुक्ति पायौं। राष्ट्रपति रामचन्द्र पौडेलले जेठ १७ नागरिकता सम्बन्धि ऐन प्रमाणिकरण गरेको थियो। त्यो ऐनविरुद्ध सर्वोच्चमा रिट परेको थियो। सर्वोच्च अदालतले नागरिकता विधेयक प्रमाणीकरण गर्ने राष्ट्रपति पौडेलको कदमविरुद्धको अल्पकालीन अन्तरिम आदेशलाई निरन्तरता नदिने आदेश गरेसँगै नयाँ नागरिकता कानुन कार्यान्वयको बाटो खुलेको छ। न्यायाधीशद्वय आनन्दमोहन भट्टराई र कुमार रेग्मीको संयुक्त इजलासले नागरिकता ऐन कार्यान्वयनमा रोक लगाउन जारी गरिएको अल्पकालीन अन्तरिम आदेशलाई निरन्तरता नदिने आदेश गरेको थियो। सर्वोच्च अदालतका न्यायाधीश मनोजकुमार शर्माले जेठ २१ मा राष्ट्रपतिबाट प्रमाणीकरण भएको नागरिकता विधेयक कार्यान्वयन नगर्न अल्पकालीन अन्तरिम आदेश दिएका थिए। सर्वोच्चले दशौं लाख नेपाली बुवाआमाका सन्तानको दिल जितेको सत्याग्रही रामकुमार शर्माले बताए। अनागरिक भएर बाँचेकहरू नागरिक हुन पाएपछि खुशी छाएको छ। उनीहरूको जीवनमा ठूलो परिवर्तन आएको छ, उनले भने, यो फैसला नेपालको इतिहासमा ऐतिहासिक फैसला हो। अदालतले संविधान, राष्ट्रिय एकता, लोकतन्त्र र गणतन्त्रलाई बचाउने काम गरेको छ। यसले अदालतप्रति जनताको विश्वास बढाएको छ।"
काठमाडौंबाट भारत जाँदै गरेको बस गल्छीमा दुर्घटना,दुर्घटनामा १ जना घाइते भएको प्रहरीले जनाएको छ। दुर्घटनापछि हाल बाटो दुबैतिर सुचारु बनाइएको छ। काठमाडौं : काठमाडौंबाट भारत जाँदै गरेको बस धादिङको गल्छीमा दुर्घटना भएको छ। काठमाडौंबाट भारतको दिल्ली जाँदै गरेको बस आज बिहान धादिङको गल्छीमा दुर्घटना भएको हो । दुर्घटनामा १ जना घाइते भएको प्रहरीले जनाएको छ। दुर्घटनापछि हाल बाटो दुबैतिर सुचारु बनाइएको छ। प्रहरीका अनुसार घटनाको थप विवरण आउन बाँकी छ।
लमजुङको भलायखर्क केन्द्रविन्दु भएर भूकम्प,"राष्ट्रिय भूकम्प मापन तथा अनुसन्धान केन्द्र लैनचौरका अनुसार लमजुङ जिल्लाको राइनास नगरपालिकास्थित भलायखर्क आसपास केन्द्रविन्दु भएर आज बिहान ५ बजेर ५५ मिनेट जाँदा ४ रेक्टरस्केलको भूकम्प गएको हो । लमजुङ : लमजुङको भलायखर्क आसपास केन्द्रविन्दु भएर भूकम्प गएको छ । राष्ट्रिय भूकम्प मापन तथा अनुसन्धान केन्द्र लैनचौरका अनुसार लमजुङ जिल्लाको राइनास नगरपालिकास्थित भलायखर्क आसपास केन्द्रविन्दु भएर आज बिहान ५ बजेर ५५ मिनेट जाँदा ४ रेक्टरस्केलको भूकम्प गएको हो । भूकम्पको धक्का लमजुङ, तनहुँ र गोरखा जिल्लामा महसुस गरिएको थियो । यसअघि गत असार ५ गते बिहान दार्चुला जिल्लाको खाणेश्वरी आपसपास केन्द्रविन्दु भएर ४ रेक्टरस्केलको भूकम्प गएको थियो । पछिल्लो समय नेपालको पूर्वी तथा पश्चिमी हिमाली तथा पहाडी क्षेत्र केन्द्रविन्दु भएर भूकम्प जाने क्रम जारी छ । नेपालको हिमाली तथा पहाडी क्षेत्रलाई भूकम्पको जोखिम क्षेत्रको रुपमा लिने गरिन्छ । रासस"
मनकामना जीप दुर्घटना : प्रधानमन्त्री दाहालद्वारा दुःख व्यक्त,प्रधानमन्त्री दाहालल दुर्घटनामा परी निधन भएकाप्रति श्रद्धाञ्जलि अर्पण गर्दै शोकाकुल परिवार तथा आफन्तजनमा समवेदना प्रकट गरेका छन्। उनले दुर्घटनामा परी घाइते भएकाको शीघ्र स्वास्थ्यलाभको कामना गरेका छन्। काठमाडौं : प्रधानमन्त्री पुष्पकमल दाहाल प्रचण्डले गोरखाको सहिदलखन गाउँपालिका३ मा भएको सवारी दुर्घटनामा परी पाँच जनाको निधन भएको खबरले आफू मर्माहत भएको बताएका छन्। प्रधानमन्त्री दाहालल दुर्घटनामा परी निधन भएकाप्रति श्रद्धाञ्जलि अर्पण गर्दै शोकाकुल परिवार तथा आफन्तजनमा समवेदना प्रकट गरेका छन्। उनले दुर्घटनामा परी घाइते भएकाको शीघ्र स्वास्थ्यलाभको कामना गरेका छन्। सहिद लखन गाउँपालिका३ चिलिङकोटबाट बेहुली लिएर सहिद लखन५ ताक्लुङ फर्किँदै गरेको ०१०२३ च ४४२७ नम्बरको जीप गए राति दुर्घटना हुँदा पाँच जनाको मृत्यु भएको थियो। दुर्घटनामा १२ जना घाइते भएका छन्।
"मनकामनामा विवाहको जीप दुर्घटना : पाँचजनाको मृत्यु, १२ जना घाइते",गोरखा : गोरखाको मनकामनामा शुक्रबार बिहान जीप दुर्घटना हुँदा पाँचजनाको मृत्यु भएको छ भने १२ जना घाइते भएका छन् । दुलहा दुलहीसहित कोटगाउँबाट १९ जना जन्ती बोकेर पोखरीडाँडा जाँदै गरेको प्रदेश ३०१०२३ च २४२७ नंबरको बोलेरो जीप सहिद लखन गाउँपालिका ३ सिलिङमा शुक्रबार बिहान तीनबजे दुर्घटना भएको प्रहरीले जनाएको छ । सडकबाट करिब दुईसय मिटर तल खसेर जीप दुर्घटना भएको डिएसपी लीलाराज लामिछानेले जानकारी दिए आफू भर्खर घटनास्थल पुगेको र मृतक तथा घाइतेहरुको पहिचान नखुलिसकेको उनले जानकारी दिए ।
नेपाल एयरलाइन्सका दुई पाइलट निलम्बित,प्राधिकरणले अर्को सूचना जारी नभएसम्मका लागि उडान सेवाबाट निलम्बन गरेको बताए पनि निलम्बनमा परेका दुई पाइलट कोको हुन् भन्ने खुलाएको छैन काठमाडौं : नेपाल नागरिक उड्डयन प्राधिकरण (क्यान)ले नेपाल एयरलाइन्सका दुई पाइलटलाई निलम्बन गरेको छ । काठमाडौंनारिता उडानका क्रममा उडान सुरक्षा नियम उल्लङ्घन गरेको पाइएकाले उनीहरुलाई उडान सेवाबाट निलम्बन गरिएको नागरिक उड्डयन प्राधिकरणका प्रवक्ता जगन्नाथ निरौलाले जानकारी दिए। उनका अनुसार निलम्बमा परेका पाइलटले ए ३३० मापदण्ड अपरेटिङ प्रोसिजर पनि पालना नगरेको पाएकाले निलम्बन गरिएको हो । प्राधिकरणले अर्को सूचना जारी नभएसम्मका लागि उडान सेवाबाट निलम्बन गरेको बताए पनि निलम्बनमा परेका दुई पाइलट कोको हुन् भन्ने खुलाएको छैन । रासस
"काठमाडौंबाट राजस्थान जाँदै गरेको बस धादिङमा दुर्घटना, एकको मृत्यु, १९ जना घाइते",काठमाडौं : काठमाडौंबाट भारतको राजस्थान जाँदै गरेको बस धादिङको गल्छी मोडमा दुर्घटना भएको छ। दुर्घटनामा एकजनाको मृत्यु भएको छ भने १९ जना घाइते भएको धादिङ जिल्ला प्रहरीले जनाएको छ। प्रहरीका अनुसार दुर्घटनामा १२ वर्षीया कल्पना पारिकको मृत्यु भएको हो। बस बिहान ८:५५ बजेतिर गल्छी मोडमा एआर ०६ ई ७०३१ नम्बरको बस दुर्घटना भएको हो। घाइतेहरूको गजुरी अस्पतालमा उपचार भइरहेको छ। बस दुर्घटनापछि अवरुद्ध सडक खुलिसकेको छ। बसका चालकलाई प्रहरीले नियन्त्रणमा लिएको छ। दुर्घटनाको कारण भने खुलेको छैन।
दैलेखमा खोलाले बगाएर किशोरीको मृत्यु,दैलेख : वर्षात सुरुभएसँगै बाढी पहिरोको जोखिम बढेको छ । बिहीबार राती परेको वर्षातले दैलेखको ठाटीकाँध गाउँपालिकामा मानवीय तथा खेतीबालीमा क्षती पुर्याएको छ । जिल्ला प्रहरी कार्यालय दैलेखका प्रमुख डीएसपी किशोर लम्सालका अनुसार ठाटीकाँध गाउँपालिका४ स्थित भुतगाड खोलाले स्थानीय एक किशोरीलाई बगाएको छ । आज बिहान घट्टबाट घर फर्किंदै गरेकी १७ वर्षीया उर्मिला कठायतलाई खोलाले बगाएको डीएसपी लम्सालले जानकारी दिए । डीएसपी लम्सालका अनुसार उर्मिलालाई स्थानीय बासिन्दाले करिब एक सय ५० मिटर तल मृत अवस्थामा फेला पारेका छन् । अहिले प्रहरीको टोली घटनास्थलतर्फ गइरहेको र क्षतिको थप विवरण आउन बाँकी रहेको प्रहरीले जनाएको छ । यसैबिच बिहीबार राती गुराँस गाउँपालिका५ का रुद्र गिरीको घरमा चट्याङ्ग परेको छ । घरमा परेको चट्याङ्गमा परी गिरीको श्रीमती ४४ वर्षीया चन्द्रा गिरी र १७ वर्षीया छोरी माया गिरी घाइते भएका छन् । उनीहरुको शरीरका केही भागमा चोट लागेको र उपचारका लागि कर्णाली प्रदेश अस्पतालतर्फ लगिएको डिएसपी लम्सालले बताए ।
टिकटक बनाउने बहानामा घरमा आएर सुनका गहना चोरी,"स्याङ्जा : सामाजिक सञ्जाल टिकटकका माध्यमबाट साथी बनाइ घरमा आएर सुन चोरी भएको छ। टिकटकमा साथी बनाउने र उनीहरुको बनाएको टिकटकहरुमा लाईक तथा कमेन्ट गरी आफ्नोपन दिलाउँदै साथीको घरसम्मै आएर चोरी गरिएको हो। मोदी गाउँपालिका ३ पर्वतका २४ वर्षीया कुसुम विसी अहिले प्रहरी नियन्त्रणमा छिन्। उनले असार १ गते वालिङ् नगरपालिका ६ निवासी एक महिलाको दराजमा राखिएको गहना चोरी गरेको प्रहरीको आरोप छ। उनीहरुबीच चिनजान गराउने माध्यम टिकटक हो। टिकटकका माध्यमबाट वालिङ्मा आइ टिकटक बनाइ खानपान गर्दै सँगै बसेपछि सो घरमा राखिएका गहना र तालाचाबीसमेत पत्ता लगाइ घरमा कोही नभएको समय पारी चोरी गरिएको र पोखरामा लगेर बिक्री गरेका प्रहरी नायब उपरीक्षक रविन्द्र खनालले जानकारी दिए। प्रहरी प्रवक्तासमेत रहेका खनालका अनुसार, एक तोलाको करुवा लकेटसहितको सुनको सिक्री र आधा तोलाको बेरुवा औंठी चोरी गरी पोखरा स्थित एक सुनचाँदी पसलमा लगेर बिक्री गरेका हुन्। आरोपित विसी लाई पक्राउ गरी स्याङ्जा जिल्ला अदालतबाट म्याद थप अनुमति लिइ वडा प्रहरी कार्यालय वालिङमा राखी थप अनुसन्धान भइरहेको पनि प्रहरीले जनाएको छ। सामाजिक सञ्जालमा अपरिचित व्यक्तिले लाइक, कमेन्ट, फलो गरिरहेको छ भने पनि सावधानी अपनाउन उनले सुझाएका छन्। यस्ता अपरिचित व्यक्तिका टिकटकमा साथी बनाउने र घरसम्म आउनेसंगै मिलेर टिकटक बनाउने जस्ता क्षणिकभरका रमाइलोपनले ठूला घटना र हैरानीसम्म भोग्नु पर्ने हुन्छ। तसर्थ, अपरिचित व्यक्तिसँग सम्बन्ध बढाउनुपूर्व धेरैपटक सोचेर मात्र साथी बनाउन प्रहरी सुझाव छ। जिल्ला प्रहरी कार्यालय, स्याङ्जा।"
"ओखलढुंगामा पहिरोले ३ घर बगायो : एकै परिवारका २ जनाको मृत्यु, २ बेपत्ता","पहिरोले घर पुरिँदा स्थानीय ३६ वर्षका रणबहादुर गुरुङ र उनकी पत्नी ३१ वर्षीया शिवमाया गुरुङको मृत्यु भएको हो । त्यसैगरी उनीहरुका १० वर्षका छोरा दिनेश गुरुङ र १८ महिनाकी छोरी कृतिका गुरुङ बेपत्ता छन् । ओखलढुंगा : चम्पादेवी गाउँपालिका ८ बिलन्दुमा बिहीबार रातिको भीषण वर्षापछि गएको पहिरोले ३ घर बगाएको छ । पहिरोमा परी २ जनाको मृत्यु भएको छ भने २ जना बेपत्ता भएका छन् । पहिरोले घर पुरिँदा स्थानीय ३६ वर्षका रणबहादुर गुरुङ र उनकी पत्नी ३१ वर्षीया शिवमाया गुरुङको मृत्यु भएको हो । त्यसैगरी उनीहरुका १० वर्षका छोरा दिनेश गुरुङ र १८ महिनाकी छोरी कृतिका गुरुङ बेपत्ता छन् । बेपत्ताको खोजी कार्य भइरहेको जिल्ला प्रहरी कार्यालय ओखलढुंगाका डिएसपी दिपकबहादुर केसीले बताए । स्थानीय अन्य २ जना बलबहादुर गुरुङ र जरसिंह गुरुङको घर बगाएको छ। उनीहरु भने भागेर ज्यान जोगाउन सफल भएका थिए । राति नै स्थानीयले प्रहरीलाई पहिरोबारे जानकारी दिएपछि नेपाल प्रहरी, सशस्त्र प्रहरी लगायतको टोली घटनास्थल पुगेर स्थानीयसहित उद्धारमा खटिएका थिए । उद्धारका लागि थप प्रहरीसमेत जिल्लाबाट खटाइएको छ ।"
फेवाताल किनारमा आज र भोलि ड्रागन रेस फेस्टिभल,"पोखरा : फेवाताल किनारमा आजदेखि दुई दिन ड्रागन रेस फेस्टिभल हुँदै छ । नेपाल पर्यटन बोर्ड, नेपालस्थित चिनियाँ दुतावास र पोखरा महानगरपालिकाको आयोजनामा पोखराको फेवाताल किनारमा ड्रागन रेस फेस्टिभल बिहान ९ बजेदेखि हुँदै छ। पोखरा पर्यटन परिषद् र चाइना ओभरसीज एशोसिएसन महोत्सवको सहआयोजक रहेका छन्। चिनियाँ महोत्सवले चीनमा नेपालको पर्यटन प्रवर्द्धनमा महत्वपूर्ण भूमिका खेल्ने नेपाल पर्यटन बोर्डले जनाएको छ। महोत्सवपछि पोखरामा चिनियाँ पर्यटकको आगमन बढ्ने विश्वास गरिएको छ । फेस्टिभलमा नेपाल र चीनका गरी १२० जना प्रतियोगिहरुको सहभागिता रहने बताइएको छ । दुई सय र पाँचसय मिटरमा गरि दुई भागमा आठ वटा डुंगाबाट रेस हुने छ । चीनबाट ल्याइएका चार वटा डुंगामा नेपाली र ४ वटा डुंगा चीनका प्रतिस्पर्धी रहने छन् । प्रतियोगितामा विजेताले ३० लाख रुपैयाँ पुरस्कार पाउने आयोजकले बताएका छन् । महोत्सवमा नेपाल र चीन दुबै देशका सांस्कृतिक कार्यक्रमको साथै दुबै देशका विभिन्न खानाका परिकार प्रदर्शन हुने छ । कार्यक्रममा सहभागी हुन चीनको लिङजी सहरबाट नगरप्रमुख सहित ६० जनाको टोली पनि पोखरा आउने बताइएको छ । कोभिड संक्रमणपछि चीनले गत मार्च १५ देखि लागु हुने गरी चिनियाँ संस्कृति तथा पर्यटन मन्त्रालयले आफ्नो नागरिकलाई नेपाल घुम्न अनुमति दिएको थियो । योसँगै कोभिडपछि मार्च महिनादेखि चिनियाँ पर्यटक आउने क्रम सुरु भएको छ ।"
