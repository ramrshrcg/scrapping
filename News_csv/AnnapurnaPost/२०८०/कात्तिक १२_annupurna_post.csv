शीर्षक,विवरण
राष्ट्रसंघ बनोस् युद्धन्यायको साक्षी,"संक्रमणकालीन न्यायको विषय हाम्रो देशमा लामो समयदेखि कचपल्टिँदै आएको छ। शान्ति प्रक्रियाको १८ वर्ष बितिसकेको छ। सशस्त्र युद्ध गरेको माओवादी पार्टीले पटकपटक सरकारको नेतृत्व गरेको छ। अहिले पनि त्यही दलका अध्यक्ष दाहाल प्रधानमन्त्री छन्। संयुक्त राष्ट्रसंघका महासचिव एन्टोनियो गुटेरेस औपचारिक भ्रमणका क्रममा शनिबार राति नेपाल आइपुगेका छन्। संक्रमणकालीन न्यायसम्बन्धी विषय सकसमा रहेका बेला हुन लागेको यो भ्रमण समय सान्दर्भिक त छ। त्यसलाई कूटनीतिक कौशलका माध्यमबाट राष्ट्र हितमा ढाल्ने सरकारी तयारी भने तुलनात्मक फितलो देखिन्छ। किनकि, नेपालको सशस्त्र द्वन्द्व अब राष्ट्रिय मामला मात्र होइन, यसका बाछिटा विश्वव्यापी भइसकेका छन्। जसलाई टुंगोमा पुर्याउन विश्व राष्ट्रहरूको अभिभावकीय संस्था राष्ट्रसंघको भूमिका अवश्य जोडिन्छ। र, प्रधानमन्त्री पुष्पकमल दाहालले, सम्भवतः, त्यही हेतु महासचिव गुटेरेसलाई निम्ता दिएका हुन्। त्यसअघि गरिनुपर्ने विधेयकमा समझदारी, राष्ट्रिय मतैक्यता तथा पीडितमाथि न्यायको प्रतिबद्धतामा भने उनको सरकार एक कदम अगाडिसम्म बढ्न सकेको छैन। संक्रमणकालीन न्यायको विषय हाम्रो देशमा लामो समयदेखि कचपल्टिँदै आएको छ। शान्ति प्रक्रियाको १८ वर्ष बितिसकेको छ। सशस्त्र युद्ध गरेको माओवादी पार्टीले पटकपटक सरकारको नेतृत्व गरेको छ। अहिले पनि त्यही दलका अध्यक्ष दाहाल प्रधानमन्त्री छन्। युद्ध खासमा लडेका, त्यसमा परेकापारिएका, घाइते भएका, बेपत्ता पारिएका व्यक्तिहरूको हालत भने दयनीय छ। युद्धरत वा राज्य पक्षबाट ज्यादतीपूर्ण रूपमा मारिएका निर्दोषका परिवारसँग थोपाथोपी आँसुबाहेक केही छैन। क्रान्तिकारी माओवादीको नश्ल फेरिएसँगै संक्रमणकालीन न्यायसमेत स्वार्थप्रेरित हुँदै गएको छ। सरकारले यो अल्झनलाई टुंग्याउने नाममा बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक संसद्मा लगेको निकै भइसक्यो। संसदीय समितिले यसमाथि गहन समीक्षा गरिरहेको छ। तर, द्वन्द्वपीडितलाई संशय यो छ कि यो पीडकलाई सुनपानी छर्किन र पीडितका घाउमा नुनचुक दल्न तयार पारिएको नीतिगत दस्तावेज हो। यसले न्याय नदिने र द्वन्द्वका खास दोषी (जो अहिले कुनै न कुनै रूपमा राज्यशक्तिमा वा त्यसको पहुँचमा छन्) लाई प्रपञ्च मिलाएर छुटकारा दिलाउने बाटो यसले खोजिरहेको उनीहरूको ठम्याइँ छ। पीडकलाई उन्मुक्ति दिने प्रावधान हटाउनुपर्ने, ऐन संशोधन गर्दा पीडितहरूसँग सार्थक परामर्श गर्नुपर्ने र विधेयकमा भएका विभेदकारी सबै प्रावधान संशोधन गर्नुपर्ने पीडितहरूको माग छ। हत्यालाई पनि सामान्य मानव अधिकार उल्लंघनमा राखेको, विशेष अदालतले गरेको फैसलामा पुनरावेदन रोकिएको, सशस्त्र र निःशस्त्रको स्पष्ट परिभाषा नभएकोलगायत प्रावधान अन्यायपूर्ण रहेका उनीहरूका ठहर छन्। अर्कातिर, अन्तर्राष्ट्रिय समुदायले नेपालको शान्ति प्रक्रियालाई गहनतापूर्वक हेरेको छ। यसको टुंग्याउनीलाई नजिर बनाउन सक्ने अवसर हामीसँग छ। त्यसैले राष्ट्रसंघ महासचिवको चारदिने भ्रमणलाई सरकारले संक्रमणकालीन न्यायको विषय दीर्घकालसम्मकै लागि टुंग्याउने अवसर बनाउन सक्नुपर्छ। पीडितलाई न्याय र पीडकलाई सजाय दिने सबालमा तेरोमेरो ठानिरहनु हुँदैन। तब मात्र यो भ्रमण सार्थक हुनेछ।"
"विदेशी सुपारी नेपाली बजारमा, कोशीका सुपारी तस्करकै हातमा","किसान पनि खेती गर्नमा उत्साहित नै छन्। तर, मुख्य समस्या बजारको छ। तस्करकै हातमा र उनीहरूकै मूल्यमा आफ्नो उत्पादन बिक्री गर्न किसान बाध्य छन्। झापा : कोशी प्रदेशको मुख्यतः पाँच जिल्लामा बढी सुपारी खेती हुन्छ। झापा, मोरङ, सुनसरी, उदयपुर र इलाम जिल्लामा ४ हजार ५४ हेक्टरमा सुपारीको व्यावसायिक खेती भएको छ। यस क्षेत्रका खेत, बारी र खाली जमिन भएका स्थानीयले पनि केही बोट सुपारी लगाएकै हुन्छन्। व्यावसायिक उत्पादनमात्रै वार्षिक १५ हजार मेट्रिक टन बढी हुने सरकारी तथ्यांकले नै देखाउँछ। किसान पनि खेती गर्नमा उत्साहित नै छन्। तर, मुख्य समस्या बजारको छ। यतिको उत्पादन हुँदा पनि अझै यहाँका किसानले मूल्य पाउँदैनन्। तस्करकै हातमा र उनीहरूकै मूल्यमा आफ्नो उत्पादन बिक्री गर्न किसान बाध्य छन्। भन्छन्, सरकारले खेती गर्न प्रोत्साहन गर्यो। तर, बजारका लागि बेवास्ता गर्यो। कोशी प्रदेशमा आर्थिक वर्ष २०७९०८० मा १४ हजार ५ सय ६१ मेट्रिकटन सुपारी उत्पादन भएको थियो। तर, कौडीको भरमा सुपारी बेच्नु परेको किसानको गुनासो छ। झापा अर्जुनधारा नगरपालिकामा विगत ३० वर्षदेखि सुपारी व्यवसाय गर्दै आएका सुरेन्द्र साह यो समस्या आउनुको मुख्य कारण सरकारको बेवास्ता ठान्छन्। भन्छन्, बिलौचियामार्फत स्थानीयस्तरमा उत्पादित राम्रो सुपारी भारत जान्छ। भारतको नराम्रो र कुहिएको सुपारी उनीहरूमार्फत नै नेपाल आउँछ। सरकार आफ्नो उत्पादनलाई निर्यातमा भन्दा आयातमा बल गर्छ। यसको दुःख सुपारी किसानले पाएका छन्। सुपारी किसानको नाममा विभिन्न संस्था खोलेर बिचौलिया हाबी हुँदा किसान मर्कामा परेको उनको तर्क छ। झापाको अर्जुनधारामा रहेको सुपारी प्रशोधन केन्द्रमा पुर्याइएको किसानका सुपारी। केही दिनअघि मात्रै झापाको बुद्धशान्तिमा पत्रकार सम्मेलन गरेर किसानले उत्पादन गरेको सुपारी सोझै तेस्रो मुलुक निर्यात गर्न पाउनुपर्ने सरकारसँग माग गरे। अब अति भयो भन्दै उनीहरूले सरकारले मागको बेवास्ता गरे आन्दोलन गर्ने चेतावनी पनि दिए। त्यहाँ नेपाल सुपारीखेती किसान पहल समितिले प्रस्तुत गरेको तथ्यांकमा १० लाख बढी किसान सुपारीखेतीमा लागेको र अहिले उत्पादन भइरहँदा पनि बिक्रीका लागि बिचौलिया र तस्करकै भर पर्नु परेको उल्लेख थियो। उपस्थित किसानको एउटै भनाइ थियो, विदेशी सुपारीका कारण स्वदेशीले उचित मूल्य पाएन। नेपाल सुपारीखेती किसान पहल समितिका संयोजक गीताप्रसाद अधिकारी किसानले उत्पादन गरेको सुपारी सोझै तेस्रो मुलुक निर्यात गर्न पाए राम्रो आम्दानी हुने र किसान आत्मनिर्भर बन्न सक्ने बताउँछन्। नेपालमा सुपारीखेतीको विस्तारमा सरकारले चासो देखाए पनि निर्यातलाई सहज नबनाउँदा किसान समस्यामा परेको उनको भनाइ छ। भन्छन्, काँचो सुपारी सोझै तेस्रो मुलुक निर्यात गर्न हामीले सहजै पाउनुपर्छ। हाम्रो मागलाई बेवास्ता गरेमा १० लाख बढी सुपारी किसान एकैपटक आन्दोलनमा उत्रिन्छौं। सुपारी किसानले कृषि विकास मन्त्रालय, उद्योग वाणिज्य तथा आपूर्ति मन्त्रालयमा छलफल गर्दै आफ्ना माग पटकपटक राखेका पनि छन्। तर, यतिका समय हुँदा पनि मागका विषयमा सरकारले कुनै सम्बोधन नगरेको किसानको गुनासो छ। किसानलाई किन तस्कर जस्तो व्यवहार ? झापा अर्जुनधारा नगरपालिका८ का कृषक दीपेन्द्र ढकालको सबै जमिन सुपारीले ढाकेको छ। सबै सुपारीले उत्पादन दिन थालेको ११ वर्ष भयो। उनको खेती सरकारले घोषणा गरेको सुपारी जोन क्षेत्रमा नै पर्छ। तर, उनी आफैंले बारीमा उत्पादन गरेको सुपारी निर्धक्क भएर बजारमा लगेर बिक्री गर्न सक्दैनन्। दुई वर्ष अघिमात्र आफैंले उत्पादन गरेको सुपारी ट्रकमा हालेर बिर्तामोडको बजारमा बिक्री गर्न लैजादा बीच बाटोमा प्रहरीले चेक गर्यो। उनलाई प्रश्न तेस्यायो सुपारी तस्कर हो ? कहाँबाट ल्याएको ? कहाँ लैजान लागेको ? आफैंले उत्पादन गरेको वा आफू सुपारी कृषक हो भन्ने के प्रमाण छ ? प्रहरीका यस्ता प्रश्नको सामना गर्नुपर्दा त्यो समय ढकाल अक्कन बक्क भए। आफैंले तरकारी खेती गरेजस्तै सुपारीखेती गरेर बजार लैजाँदा पनि तस्करको संज्ञा पाएका उनको मन अमिलो भयो। अहिले पनि बारीभरि सुपारीको बोट भएका कृषक ढकाल बजार जान र आफैं बिक्री गर्न मन मार्नु परेको बताउँछन्। भन्छन, सुपारीखेती गरियो, बिक्री पनि हुन्छ। तर, बजार लैजाँदा सुपारी बेच्नेलाई तस्करलाई गर्ने व्यवहार जस्तो गरिन्छ। विभिन्न हैरानी खेप्नुपर्छ। अहिले उनी सुपारी पाक्न साथ बोटमा नै खरिद गर्न आउने व्यापारीलाई सस्तो मूल्यमा नै सुपारी बिक्री गर्छन्। व्यापारी पनि नेपालका नभई भारतीय नै बढी आउने गरेको कृषक ढकालको भनाइ छ। खेती सहज, बिक्री असहज झापाको अर्जुनधारा, मेचीनगर नगरपालिका र बुद्धशान्ति गाउँपालिकामा सबैभन्दा बढी सुपारीखेती हुन्छ। यस क्षेत्रमा सुपारी नभएको घर कमै छन्। स्थानीय केहीले व्यावसायिक रूपमा सुपारीखेती गरेका छन्। केहीले एकदुई दर्जन बोटलाई आयस्रोतको माध्यम पनि बनाएका छन्। झापा सबैभन्दा बढी सुपारी उत्पादन हुने जिल्ला भएकाले सरकारले दुई नगरपालिका र एक गाउँपालिकालाई समेटेर सुपारी जोन कार्यक्रमका लागि बजेट विनियोजन गरी काम अघि बढाएको पनि छ। तर, झापाका सुपारी कृषक र व्यवसायी भने जिल्लामा उत्पादन भएकै सुपारीले बजार नपाउँदा चिन्तित छन्। केही भारतीय व्यापारी आउँछन्, उनीहरूले तोकेको मूल्यमा नदिए बिक्री हुँदैन। नेपाली व्यापारीले धेरै खरिद गर्दैनन्। उत्पादन गरे पनि बजार छैन, अर्जुनधारा नगरपालिकाका सुपारी कृषक शैलेश लिम्बूले भने। केही समय अघिसम्म सुपारीको बजार राम्रो थियो अहिले बिक्री गर्न नै कृषकलाई समस्या छ। सुपारीको बोक्रा छोडाउँदै स्थानीय महिला । तस्बिर : रविन भट्टराई धार्मिक कार्यहरू न्वारान र विवाहदेखि मृत्यु संस्कारसम्म नभई नहुने सुपारीलाई औषधीय गुणयुक्त मानिने भएकाले कोशीका जिल्लामा धेरै वर्ष अघिदेखि सुपारीखेती भएको हो। कोशी प्रदेशको उद्योग, कृषि तथा सहकारी मन्त्रालयका कृषिविज्ञ अभिमन्यु अधिकारीका अनुसार कोशी प्रदेशको कुल सुपारी उत्पादनमध्ये दुई तिहाइभन्दा बढी सुपारी झापामै उत्पादन हुन्छ। त्यही कारण झापालाई सुपारीको राजधानी तथा उर्वरभूमि पनि भन्ने गरिन्छ। झापामा २ हजार ७ सय ७० हेक्टरमा सुपारीखेती हुँदै आएको छ। झापामा आर्थिक वर्ष २०७९८० मा १० हजार ३ सय ७० मेट्रिकटन सुपारी उत्पादन भएको छ। झापामा सुपारीखेतीको विस्तार पनि तीव्र रूपमा भइरहेको छ। जिल्लाका १५ वटै पालिकामा किसानले सुपारीको व्यावसायिक खेती गर्दै आएको सुपारीखेतीका अभियन्ता एवम् सुपारी जोनका पूर्वअध्यक्ष नीलकण्ठ तिवारी बताउँछन्। अहिले सुपारीको पातदेखि खोस्टासमेत बिक्री हुन थालेपछि यसप्रति किसानको आकर्षण बढेको छ। मात्रै दानाको भाउ नपाउँदा निराश छन्। झापापछि मोरङमा सबैभन्दा बढी सुपारीखेती र उत्पादन हुन्छ। मोरङको ९ सय ५ हेक्टरमा सुपारीको खेती हुन्छ। गत आवमा मोरङमा २ हजार ९ सय ४६ मेट्रिकटन सुपारी उत्पादन भएको थियो। यस्तै इलाममा गत आवमा २ सय ९ हेक्टरमा सुपारीखेती भएकोमा ६ सय १० मेट्रिकटन उत्पादन भएको थियो भने सुनसरीको १ सय ३५ हेक्टरमा खेती हुँदा ५ सय २५ मेट्रिकटन सुपारी उत्पादन भएको मन्त्रालयले जनाएको छ। उदयपुरको ३५ हेक्टरमा सुपारीखेती भएको र गत आवमा १ सय ९ मेट्रिकटन सुपारी उत्पादन भएको थियो। सरकारले प्रधानमन्त्री कृषि आधुनिकीकरण परियोजनाअन्तर्गत झापामा सुपारी जोन सञ्चालन गरेको छ। जोन घोषणा भएसँगै सुपारी किसानलाई खेती विस्तार, बिरुवा उत्पादन, कृषि औजार, भण्डारण, सुपारी प्रशोधनलगायतका लागि परियोजनाले ५० देखि ७५ प्रतिशतसम्म अनुदानमा विभिन्न औजार दिने गरेको छ। झापाको पूर्वपश्चिम राजमार्गको उत्तरी क्षेत्रमा सुपारीखेतीका लागि अनुकूल माटो रहेको छ। बाहुनडाँगी, बुधबारे, शनिश्चरेमा जताततै सुपारीका मनमोहन बगान देख्न सकिन्छ। पछिल्लो समय सुपारीखेती विस्तार गर्ने लहर नै चलेको छ। सुपारी बहुवर्षे बाली भएकाले एकै वर्षमा एउटा बोटबाट ५० किलोसम्म सुपारी फलाउन सकिन्छ। खेतीकारोबार पुरानो, समस्या नयाँ नयाँ २०५० सालभन्दा अघिदेखि नै नेपालमा सुपारीको कारोबार सुरु भएको थियो। खेती त पुरानै हो। नेपालका सीमावर्ती सहरहरूमा यो व्यापार बढी केन्द्रित बन्यो। विगतमा सुपारीको कारोबार खुलेआम थियो। भारतीय व्यापारीहरू खरिदका लागि झापा आउँथे। भन्सार नाकाबाटै खुलेआम मेची नदी तार्थे। सुपारी खरिद बिक्रीका लागि भारतीय व्यापारीहरूको मेला नै लाग्थ्यो, अहिले त्यस्तो छैन, काँकडभिट्टाका स्थानीय हरि न्यौपाने भन्छन्। सबैभन्दा बढी सुपारीको व्यापार हुने काँकडभिट्टाको एउटा क्षेत्रको नाम नै सुपारी लाइन छ। यो स्थानबाट पहिले सुपारी खुलेआम व्यापार हुन्थ्यो अहिले लुकीचोरी हुन्छ, एक स्थानीय भन्छन्। सुपारी लामो समयदेखि प्रहरी प्रशासनको बिना कुनै अवरोध कारोबार भइरहेको थियो। तर, बाबुराम भट्टराईको प्रधानमन्त्रीत्वकालबाट सरकारले सुपारी व्यापारलाई कडाइ गरेको हो। २०६८ माघ २१ देखि नेपालले सुपारी भारतमा बिक्री गर्न कडाइ गर्यो। सोही समयदेखि नेपालका कृषक मर्कामा परेका हुन्। नेपाल सुपारीखेती विकास संस्थाले अनुमति पत्र उत्पत्तिको प्रमाणपत्र दिएपछि मात्र निकासी गर्न पाउने प्रावधानले सुपारी निकासीमा समस्या सुरु भएको हो। सन् १९५० को नेपालभारत वाणिज्य सन्धिमा तेस्रो देशबाट आयातित कुनै पनि वस्तु भारत निर्यात गर्न नेपाललाई छुट छैन। तर, तेस्रो देशबाट आएको सुपारी लुकीचोरी अझै भारत नै पठाइन्छ। मलेसिया, थाइल्यान्ड, इन्डोनेसियाजस्ता मुलुकबाट नेपाल भित्रिने सुपारी नेपालको भन्दै व्यापारीले भारत पठाउने गरेकाले नेपालले सुपारीमा कडाइ गरेको थियो। कडाइ गरे पनि अहिले तस्करी शैलीमा धेरै सुपारी भारत नै पुग्छ। मेची बगर र पुलमाथि अहिले पनि भारतीय सुपारी केरियरहरूको घुइँचो देखिन्छ। विगतमा ठूलो परिमाणमा जान्थ्यो, मेची भन्सारका पुराना कर्मचारीले भने, अहिले चाहिँ परिमाण घटेको छ, तर जाने, आउने क्रम रोकिएको छैन। तस्करकै हातमा सुपारी सुपारी तस्करी नियन्त्रणलाई लक्षित गर्दै २०६८ पछि इलाका प्रहरी कार्यालय काँकडभिट्टाको नेतृत्व पहिलोपल्ट नायब उपरीक्षक (डीएसपी) लाई दिइएको थियो। तर, अझै प्रहरीले प्रभावकारी काम गर्न सकेको देखिँदैन। पूर्वको मेची, विराटनगर, वीरगन्ज र भैरहवा भन्सार नाकाबाट वार्षिक अर्बौं रुपैयाँको सुपारी तस्करीपैठारी हुन्छ। पाँच वर्षअघिबाट सुपारी निर्यात गर्ने अनुमतिपत्र उत्पत्तिको प्रमाणपत्र पाउने विषयलाई लिएर सुपारी संस्थाहरूको विवादका कारण भन्सारबाट वैधानिक रूपमा निकासी हुने सुपारी पूर्ण रूपमा रोकिएको हो। यसअघि झापामा उत्पादन भएको सुपारी भारतमा बिक्री गर्न नेपाल सुपारीखेती विकास संस्थाले अनुमतिपत्र उत्पत्तिको प्रमाणपत्र दिए पछि मात्र निकासी हुने प्रावधान रहेको थियो। उत्पत्तिको प्रमाणपत्र एकाधिकार ढंगले दिएको भन्दै संस्थाको विवाद सर्वोच्च अदालतसम्म पुगेपछि झापामा उत्पादित सुपारी भारत निकासी ठप्प भयो। उत्पत्तिको प्रमाणपत्र बिना भारत निकासी गर्दा व्यापारीले तेस्रो देशबाट ल्याएको सुपारीमात्रै भारत लैजाँदा नेपाली सुपारी कृषक समस्यामा परेका थिए। बोरामा हालेर भारततर्फ तस्करी गरी लैजान तयार पारेको सुपारी। प्रमाणपत्रको व्यवस्थापछि केही समय नेपाली सुपारीले भारतीय बजार पाए पनि अहिले ठप्प हुँदा सबै सुपारी भारतीय तस्करको हातमा परेको छ। व्यवसायीहरू तेस्रो देशबाट ल्याइएकै सुपारीको कारोबारमा नै व्यस्त छन्, हाम्रो सुपारी नबिकेर बर्सेनि कुहिने अवस्था छ। अर्जुनधाराका कृषक राधेश्याम न्यौपाने भन्छन्। आयात खुलाउँदा किसानलाई मार नेपालमा उत्पादन हुने काँचो सुपारी कुल उत्पादनको करिब २० प्रतिशत मात्रै स्वदेशमा खपत हुने र बाँकी ८० प्रतिशत विभिन्न बाटोबाट भारत निकासी हुँदै आएको छ। नेपालबाट भारत सुपारी निकासी गर्न सहज छैन। तर, सरकारले केही समयअघि आयात खुलाएको छ। यसले किसान झनै समस्यामा परेका छन्। किसानसँग नै सुपारी मौज्दात छ, बिक्री गर्न समस्या छ। तर, सरकार विदेशबाट आयात खुल्ला गर्दैछ, झापाको बुद्धशान्ति गाउँपालिकाका सुपारी व्यवसायी मनोज प्रसाईं भन्छन्। नेपाललाई पुग्ने सुपारी देशमा नै उत्पादन हुने दाबी झापाका कृषकको छ। तर, विदेशबाट आयात किन सरकारले खोल्यो उनीहरू जानकार छैनन्। नेपालमा स्वदेशी माग धान्ने परिमाणमा सुपारी आफ्नै देशमा उत्पादन भइरहेको छ, सुपारी जोन झापाका नीलकण्ठ तिवारी भन्छन्, आयात खुलाउँदा झापाका किसानले उत्पादन गरिरहेको सुपारीले अब बजार पाउँदैन। किन यसो गरिरहेको छ सरकार थाहा छैन। भारतसँगको भन्सारदर अन्तरले गर्दा नेपाल हुँदै भारत सुपारी निकासी हुन्छ। इन्डोनेसियाको सुपारी नेपालबाट तस्करी ! झापाको मेची नदीकिनारमा प्रहरीको आँखा छल्दै सुपारी पारि लैजानेको दैनिक लाइन नै हुन्छ। ती भारतमा सबैभन्दा बढी बिक्री हुने सुपारी यो नाका हुँदै भारत जान्छ। तर, नेपालको किसानको भन्दा धेरै इन्डोनेसियाबाट नेपाल आएको सुपारी तस्करीको माध्यमबाट भारत पुग्छ। इन्डोनेसियाबाट सुपारीको पैठारी गर्न अनुमति पाएको व्यापारिक समूहनै त्यही आयातित सुपारीलाई भारत निर्यात गर्ने बढी चलखेलमा लाग्ने गरेका छन्। विभिन्न घटना क्रमले पनि यसलाई पुष्टि गर्छ। विदेशबाट सुपारी ल्याउने र त्यसलाई नेपालको झापामा उत्पादन भएको फर्जी कागज बनाएर भारतमा निर्यातसमेत हुने गरेको सुपारीखेती विकास संस्थानका अध्यक्ष देवी खतिवडा दाबी गर्छन्। दुई वर्षअघि मात्रै निर्यात खुलाउनमा झापाका गोविन्द सरिया र प्रदीप मित्तल तथा विराटनगरका दिनेश राठीले नेपाल उद्योग वाणिज्य महासंघ र वाणिज्य विभागलगायतका निकायमा दबाब दिएको झापा उद्योग संघका यमबहादुर श्रेष्ठ बताउँछन्। झापामा झापा उद्योग संघले मात्र उत्पत्तिको प्रमाणपत्र अर्थात् सर्टिफिकेट अफ ओरिजिन (सीओ) जारी गर्ने अनुमति पाएको थियो। त्यसैले ठूला व्यापारीको दबाब संघलाई बढी आउने गरेको थियो। समुद्रपारका मुलुकबाट पैठारी गरिएको सुपारीलाई नेपालको उत्पादन भन्ने देखाएर आर्थिक वर्ष २०६७०६८ देखि भारततर्फ निर्यात गर्न थालिएको थियो। भारतको सरकारी पक्षले सुपारीको फर्जी निर्यात बन्द गर्न तीव्र दबाब दिइरहे पनि निकासीको क्रम २०७०७१ सम्म कायम रह्यो। उद्योग संगठन मोरङका अनुसार आर्थिक वर्ष २०७२०७३ देखि सुपारीको निकासी सहज रूपमा हुन नसकेको हो।"
अब्बल कम्पनीका सेयरधनी बन्ने मौका,"काठमाडौं : चाडपर्वको माझमा सर्वसाधारणलाई राम्रा कम्पनीको सेयरधनी बन्ने राम्रो मौका जुरेको छ। नेपाल धितोपत्र बोर्डबाट कात्तिक १ गते आईपीओ निष्कासनको अनुमति दिएका दुई कम्पनीसँगै निकट भविष्यमै अनुमति पाउन लागेका कम्पनीमा लगानी गर्ने अवसर मिल्न लागेको हो। दसैंको मुखैमा आईपीओ निष्कासनको अनुमति पाएको हिमालयन रिइन्स्योरेन्सले कात्तिक २१ गतेदेखि आईपीओ जारी गर्दैछ भने इतिहासमै पहिलोपल्ट बुक बिल्डिङमार्फत सर्वोत्तम सिमेन्टको आईपीओमा लगानी गर्न पाइने भएको छ। यसबाहेक डेढ दर्जन बढी कम्पनी आईपीओ निष्कासनको अनुमति माग्दै नेपाल धितोपत्र बोर्ड समक्ष पुगेका छन्। हिमालयन रिले प्रतिकित्ता २ सय ६ रुपैयाँको प्रिमियम मूल्यमा आईपीओ जारी गर्न लागेको हो भने बुक बिल्डिङका लागि सर्वोत्तमले प्रतिकित्ता ४ सय १ रुपैयाँदेखि ६ सय १ रुपैयाँ ५० पैसा रेन्ज पाएको छ। ती यी कम्पनीहरूले करिब १३ अर्ब रुपैयाँको आईपीओ निष्कासन गर्न अनुमति मागेका छन्। पाइपलाइनमा रहेका २० कम्पनीमध्ये रिलायन्स स्पिनिङ मिल्सले पनि बुक बिल्डिङका लागि अनुमति मागेको छ भने जगदम्बा स्टिलले प्रिमियम मूल्यमा आईपीओ जारी गर्ने बताएको छ। रिलायन्सको प्राइस रेन्ज प्रतिकित्ता ६ सय ८ रुपैयाँदेखि ९ सय १२ रुपैयाँ छ। अन्य कम्पनीले भने प्रतिकित्ता सय रुपैयाँमै आईपीओ जारी गर्ने भनेका छन्। नेपाल धितोपत्र बोर्डका अनुसार ११ अर्ब ५४ करोड रुपैयाँबराबरको ७ करोड ६० लाख ५० हजार रुपैयाँ कित्ता आईपीओ अनुमतिको पर्खाइमा छ। यो मूल्यमा रिलायन्स स्पिनिङ मिल्सको आईपीओ समावेश छैन। राइटको पनि लामै लाम थप १० कम्पनी हकप्रद निष्कासनको अनुमतिको पर्खाइमा छ। बोर्डका अनुसार नारायणी डेभलपमेन्ट बैंक अनुमति पाउनमा सबैभन्दा अगाडि छ। नारायणीले १ बराबर १ को अनुपातमा हकप्रद जारी गर्न लागेको हो। बोर्डको अनुमति पाएसँगै बैंकले २६ लाख २४ हजार ६ सय ७६ कित्ता हकप्रद जारी गर्नेछ। थप ९ कम्पनीले ९ अर्ब ८० करोड ६४ लाख ८४ हजार ९ सय २३ रुपैयाँबराबरको ९ करोड ८० लाख ६४ हजार ८ सय ४९ कित्ता हकप्रद निष्कासनको अनुमति मागेका छन्।हकप्रद सेयर निष्कासन गर्न चाहनेमा थप ९ वटा जलविद्युत् कम्पनी छन्। यसअघि घलेम्दी हाइड्रोले हकप्रद निष्कासनको अनुमति पाएर कात्तिक ३ गते एक दिनका लागि सेयरधनी दाखिला बन्द भइसकेको छ।घलेम्दी हाइड्राले एक कित्ताबराबर दुई कित्ता हकप्रद सेयर वितरण गर्ने अनुमति पाएको हो। कम्पनीले २०० प्रतिशत अर्थात् १ करोड १० लाख कित्ता हकप्रद सेयर निष्कासनको अनुमति पाएको छ जसको सेयर निष्कासन तथा बिक्री प्रबन्धक मुक्तिनाथ क्यापिटल हो। हकप्रद सेयर निष्कासन गर्न भन्दै छ्याङदी हाइड्रोपावर कम्पनीले बोर्डमा निवेदन दिएको छ। कम्पनीले १ः१ अनुपातमा हकप्रद सेयर निष्कासन गर्न लागेको छ। कम्पनीले ३८ लाख ६९ हजार ७ सय ७५ कित्ता सेयर निष्कासन गर्ने तयारी गरेको छ जसको बिक्री प्रबन्धकमा बीओके क्यापिटल हो।यस्तै सिंगटी हाइड्रो इनर्जी, हिमालय ऊर्जा विकास, अरुण भ्याली हाइड्रोपावर डेभलपमेन्ट, ङादी ग्रुप पावर र बरुण हाइड्रोपावर कम्पनीले ले १ः१ अनुपातमा हकप्रद सेयर बिक्री गर्न बोर्डसँग अनुमति मागेका छन्। रिडी पावर कम्पनी र लिबर्टी इनर्जी कम्पनीले १ बराबर ०५ को अनुपातमा र आँखुखोला जलविद्युत् कम्पनीले १ बराबर १५ को अनुपातमा राइट सेयर बिक्री गर्ने अनुमति मागेका छन्। सिंगटीले १ करोड ४५ लाख कित्ता हकप्रद जारी गर्न बोर्डसँग अनुमति मागेको हो जसको बिक्री प्रबन्धकमा कुमारी क्यापिटल हो। यसैगरी हिमालयले ९९ लाख कित्ता, अरुण भ्यालीले १ करोड ८६ लाख ७९ हजार ६ सय २६ कित्ता, ङादीले १ करोड ८५ लाख १२ हजार कित्ता र बरुणले ५३ लाख ५८ हजार कित्ता हकप्रद जारी गर्देछन्। रिडीले ७७ लाख ४४ हजार, लिबर्टीले ७५ लाख र आँखुखोलाले १ करोड २० लाख कित्ता हकप्रद बिक्रीको अनुमति माग गरेका छन्। ७ डिबेन्चर पाइपलाइनमा नेपाल धितोपत्र बोर्डका अनुसार विभिन्न बैंकका ७ वटा डिबेन्चर पाइपलाइनमा छन्। कामना सेवा विकास बैंकको १ अर्ब, सिभिल बैंकको ५ अर्ब, नबिल बैंकको ३ अर्ब र नेपाल इन्भेस्टमेन्ट मेगा बैंकको ४ अर्ब ४ करोड रुपैयाँको ऋणपत्र बोर्डको अनुमति पर्खाइमा छन्। यसैगरी नेपाल बैंकले २ अर्ब ५० करोड, लक्ष्मी सन्राइज बैंकले २ अर्ब र राष्ट्रिय वाणिज्य बैंकले २ अर्ब ५० करोडको डिबेन्चर बिक्री गर्ने अनुमति माग बोर्ड समक्ष गरेका छन्।"
पाटन घुम्दै गुटेरेस (फोटोफिचर),"काठमाडौं : नेपाल भ्रमणका रहेका संयुक्त राष्ट्रसंघका महासचिव एन्टोनियो गुटेरेस पाटन दरबार स्क्वायर पुगेका छन्। पाटन दरबार स्क्वायर घुम्न पुगेका उनलाई ललितपुर महानगरपालिकाका मेयर चिरिबाबु महर्जनले स्वागत गरे। महासचिव गुटेरेसले दरबार स्क्वायर क्षेत्रको अभिरुचि पूर्वक अवलोकन गरेका थिए। गुटेरेसले पाटनस्थित मूलचोक, सुन्दरी चोक र केशवनारायण चोक लगायतको अवलोकन गरे। मेयर महर्जनले उनलाई मायाको चिनो प्रदान गरेका छन्।"
राष्ट्रपति पौडेल र राष्ट्रसंघका महासचिव गुटेरेसबीच भेटवार्ता,"काठमाडौं : राष्ट्रपति रामचन्द्र पौडेल र संयुक्त राष्ट्रसंघका महासचिव एन्टोनियो गुटेरेसले राष्ट्रपति भवनमा आज अपराह्न भेटवार्ता गरेका छन्। भेटका क्रममा राष्ट्रपति पौडेलले लामो समयदेखि नेपालको विकास साझेदारका रूपमा रहेको संयुक्त राष्ट्रसंघलाई नेपालले उच्च प्राथमिकतामा राखेको बताए। उक्त विश्व संस्था र त्यस अन्तर्गतका विशिष्टीकृत निकाय, कोष तथा कार्यक्रमले नेपालको सामाजिक, आर्थिक विकास एवम् दिगो विकास लक्ष्य प्राप्तिमा निरन्तर गरेको सहयोगप्रति कृतज्ञता ज्ञापन गरेका राष्ट्रपतिको कार्यालयले जनाएको छ।"
एमालेले कात्तिक १५ गते चियापान गर्ने,"काठमाडौं : नेकपा एमालेले कात्तिक १५ गते चियापान कार्यक्रमको आयोजना गर्ने भएको छ। एमालेका अध्यक्ष केपी शर्मा ओलीले नेपालीहरूको महान् चाड बडादसैं, तिहार, नेपाल संवत् र छठपर्वका अवसरमा यही कात्तिक १५ गते दिउँसो साढे २ बजे चियापान कार्यक्रमको आयोजना गर्न लागेका हुन्। चियापान कार्यक्रम च्यासलस्थित पार्टीको केन्द्रीय कार्यालयमा आयोजना हुने छ।"
प्रधानमन्त्री दाहाल र महासचिव गुटेरेसबीच भेटवार्ता सुरू,"काठमाडौं : प्रधानमन्त्री पुष्पकमल दाहाल 'प्रचण्ड'र संयुक्त राष्ट्रसंघका महासचिव एन्टोनियो गुटेरेसबीच भेटवार्ता सुरू भएको छ। सिंहदरबारस्थित प्रधानमन्त्री तथा मन्त्रिपरिद्को कार्यालयमा उनीहरूबीच भेटवार्ता सुरू भएको हो। प्रधानमन्त्री दाहालको निमन्त्रणमा महासचिव गुटेरेस शनिबार राति काठमाडौं आएका हुन्। प्रधानमन्त्री दाहाल भेट्नुअघि महासचिव गुटेरेसले परराष्ट्रमन्त्री एनपी साउदसँग भेटवार्ता गरेका थिए। उनीहरूबीच विश्व शान्ति, नेपालको शान्तिप्रक्रिया,जलवायु परिवर्तनलगायतका विषयमा छलफल भएको महासचिव गुटरेसले आजै नेपाली कांग्रेसका सभापति शेरबहादुर देउवा,नेकपा एमालेका अध्यक्ष केपी शर्मा ओलीसँग छुट्टाछुट्टै भेटवार्ता गर्ने कार्यक्रम रहेको परराष्ट्र मन्त्रालयले जनाएको छ। भेटवार्तापछि महासचिव गुटेरेसले ऐतिहासिक एवं पुरातात्विक महत्वको सम्पदास्थल पाटन दरबार क्षेत्रको पनि अवलोकन गर्ने कार्यक्रम छ। प्रधानमन्त्री दाहालले गुटरेसको सम्ममानमा आज साँझ सांस्कृतिक सहितको रात्रिभोजको आयोजना गरेका छन्। भ्रमणका क्रममा सोमबार उनी नाम्चे,पोखरा,अन्नपूर्ण आधार शिविर र लुम्बिनी जाने कार्यक्रम तय भएको छ। मंगलबार अपरान्ह ४ बजे महासचिव गुटरेसले संघीय संसदको संयुक्त बैठकलाई सम्बोधन गर्ने कार्यक्रम रहेको संसद् सचिवालयले जनाएको छ। सन् २०१७ मा संयुक्त राष्ट्रसंघको महासचिव भएपछि पहिलोपटक नेपालको भ्रमण गर्न लागेका गुटरेसले यहाँको शान्ति प्रक्रिया,दिगो विकास,जलवायु परिवर्तनलगायत विषयमा छलफल गर्ने परराष्ट्र मन्त्रालयले जनाएको छ। राष्ट्रसंघका महासचिवको करिब १५ वर्षपछि नेपालमा भएको उच्चस्तरीय यस भ्रमणलाई कूटनीतिक क्षेत्रमा महत्वका साथ हेरिएको छ। प्रधानमन्त्री दाहालको मैत्रीपूर्ण निमन्त्रणामा महासचिव गुटेरेस नेपाल आउन आएका हुन्।"
प्रतिनिधिसभा बैठकमा बैंकिङ्ग कसुर तथा सजाय र भन्सार विधेयक पेश,"काठमाडौं : प्रतिनिधिसभाको बैठकमा बैंकिङ्ग कसुर तथा सजाय (दोस्रो संशोधन) विधेयक, २०८० र भन्सार विधेयक, २०८० प्रस्तुत भएका छन् । आइतबार बसेको बैठकमा अर्थमन्त्री डाप्रकाशशरण महतको तर्फबाट कानुन न्याय तथा संसदीय मामिलामन्त्री धनराज गुरुङले बैंकिङ्ग कसुर तथा सजाय (दोस्रो संशोधन) विधेयक, २०८० र भन्सार विधेयक, २०८० प्रस्तुत गरेका हुन्। यसअघि दुवै विधेयक प्रस्तुत गर्न अनुमति माग्ने प्रस्तावमाथि सांसद प्रेम सुवालले राखेको विरोधको सूचनालाई बैठकको बहुमतले अस्वीकृत गरेको थियो । प्रतिनिधिसभाको अर्को बैठक कार्तिक १६ गते बिहीबार बिहान ११ बजे बोलाइएको छ ।"
राष्ट्रसंघका महासचिव गुटेरेस र परराष्ट्रमन्त्री साउदबीच भेटवार्ता,"काठमाडौं : संयुक्त राष्ट्रसंघका महासचिव एन्टोनियो गुटेरेस र परराष्ट्रमन्त्री एनपी साउदबीच भेटवार्ता भएको छ। सिंहदरबारस्थित परराष्ट्रमन्त्रालयमा उनीहरूबीच भेटवार्ता भएको हो। भेटवार्ताका क्रममा विश्व शान्ति र नेपालको शान्तिप्रक्रिया, जलवायु परिवर्तनलगायतका विषयमा छलफल भएको परराष्ट्रमन्त्रालयले जनाएको छ। महासचिव गुटेरेसले आजै राष्ट्रपति रामचन्द्र पौडेल,प्रधानमन्त्री पुष्पकमल दाहाल 'प्रचण्ड'सँग शिष्टाचार भेटवार्ता गर्ने कार्यक्रम रहेको छ। यस्तै,महासचिव गुटेरेसले नेपाली कांग्रेसका सभापति शेरबहादुर देउवा,नेकपा एमालेका अध्यक्ष केपी शर्मा ओलीसँग छुट्टाछुट्टै भेटवार्ता गर्ने कार्यक्रम रहेको परराष्ट्र मन्त्रालयले जनाएको छ। प्रधानमन्त्री दाहालको निमन्त्रणमा महासचिव गुटेरेस शनिबार राति काठमाडौं आइपुगेका हुन्।"
राष्ट्रसंघ महासचिव गुटेरेसले आजै उच्च भेटघाट गर्ने,"काठमाडौं : संयुक्त राष्ट्रसंघका महासचिव एन्टोनियो गुटेरेस चार दिने भ्रमणका लागि गएराति नेपाल आइपुगेका छन्। प्रधानमन्त्री पुष्पकमल दाहाल प्रचण्डको निमन्त्रणामा चारदिने भ्रमणका लागि नेपाल आएका उनलाई परराष्ट्रमन्त्री नारायणप्रकाश साउदले त्रिभुवन अन्तर्राष्ट्रिय विमानस्थलको अतिविशिष्ट कक्षमा स्वागत गरेका थिए। महासचिव गुटेरेसको स्वागतमा नेपाली सेनाले सम्मान गारत अर्पण गरेको थियो । उनले भ्रमणको पहिलो दिन नै राष्ट्रपति रामचन्द्र पौडेल र प्रधानमन्त्री प्रचण्डसँग शिष्टाचार भेट गर्दैछन्। आज राष्ट्रपतिसँग राष्ट्रपति कार्यालय र प्रधानमन्त्रीसँग उनकै कार्यालयमा भेट गर्ने परराष्ट्र मन्त्रालयले जनाएको छ। नेपाली कांग्रेसका सभापति शेरबहादुर देउवा र नेकपा (एमाले)का अध्यक्ष केपी शर्मा ओलीसँग संघीय संसद् भवन नयाँबानेश्वरमा बेग्लाबेग्लै शिष्टाचार भेट हुनेछ। उपप्रधानमन्त्रीद्वय पूर्णबहादुर खड्का र नारायणकाजी श्रेष्ठ तथा परराष्ट्रमन्त्री एनपी साउदसँग पनि भेटवार्ताको समय तय भएको छ। भेटवार्तापछि उनले ऐतिहासिक एवं पुरातात्विक महत्त्वको सम्पदास्थल पाटन दरबार क्षेत्रको पनि अवलोकन गर्नेछन्। प्रधानमन्त्री दाहालले महासचिव गुटेरेसको सम्मानमा आइतबार साँझ सांस्कृतिक कार्यक्रमसहितको रात्रिभोजको आयोजना गरेका छन्। भ्रमणका क्रममा सोमबार उनी नाम्चे, पोखरा, अन्नपूर्ण आधारशिविर र लुम्बिनी जाने बताइएको छ। आगामी मंगलबार अपराह्न ४ बजे उनले संघीय संसद्को संयुक्त बैठकलाई सम्बोधन गर्ने कार्यक्रम रहेको संसद् सचिवालयले जनाएको छ। सन् २०१७ मा संयुक्त राष्ट्रसंघको महासचिव भएपछि पहिलोपटक नेपालको भ्रमण गर्न लागेका गुटेरेसले यहाँको शान्ति प्रक्रिया, दिगो विकास, जलवायु परिवर्तनलगायत विषयमा छलफल गर्ने परराष्ट्र मन्त्रालयले जनाएको छ। राष्ट्रसंघका महासचिवको करिब १५ वर्षपछि नेपालमा हुन लागेको उच्चस्तरीय यस भ्रमणलाई कूटनीतिक क्षेत्रमा महत्त्वका साथ हेरिएको छ।"
अन्तर्राष्ट्रिय सम्बन्ध विस्तार गर्न महासचिव गुटेरेसको भ्रमण महत्वपूर्ण : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले संयु्क्त राष्ट्रसंघका महासचिव एन्टोनियो गुटेरेसको भ्रमणबाट राष्ट्रसंघ र अन्तर्राष्ट्रिय समुदायसँग नेपालको सम्बन्ध मजबुत बनाउन सहयोग पुग्ने विश्वास व्यक्त गरेका छन्। महासचिव गुटेरेससँग सिंहदरबारस्थित प्रधानमन्त्री तथा मन्त्रिपरिषद्को कार्यालयमा भएको औपचारिक भेटवार्तापछि सञ्चारकर्मीसँग कुराकानी गर्दै प्रधानमन्त्री दाहालले अन्तर्राष्ट्रिय क्षेत्रसँग सम्बन्ध विस्तार तथा सहजीकरण गर्न भ्रमणले महत्त्वपूर्ण भूमिका खेल्ने बताएका हुन्। प्रधानमन्त्री दाहालले भने,' असाध्यै सकारात्मक छलफल भएको छ । यहाँको राजनीतिक उतारचढाव र शान्ति प्रक्रियाबारे उहाँलाई राम्रो थाहा छ। मौसम परिवर्तनका असरबारे पनि छलफल भयो।' उनले सौहार्दपूर्ण वातावरणमा दुईपक्षीय हित र राष्ट्रिय तथा अन्तर्राष्ट्रिय महत्त्वका विषयमा छलफल भएको उल्लेख गर्दै मुख्यरुपमा जलवायु परिवर्तनको विषयमा गम्भीररुपमा चर्चा भएको बताए । प्रधानमन्त्री प्रचण्डले भने, नेपालमा जलवायु परिवर्तनका नकारात्मक असरको न्यूनीकरणका लागि अन्तर्राष्ट्रिय समुदायमा संयुक्त राष्ट्रसंघको महासचिवको हैसियतले उहाँले खेल्नु भएको भूमिकाको उच्च प्रशंसा गर्यौ । नेपालको आर्थिक विकास र समृद्धिका बारेमा पनि छलफल भएको र नेपाल अल्पविकसित मुलुकबाट स्तरोन्नति हुनेक्रममा रहेकाले यो प्रक्रिया सहज बनाउन तथा तोकिएको समयमा दिगो विकास लक्ष्य हासिल गर्नका लागि सहयोग गर्न पनि प्रधानमन्त्री प्रचण्डले राष्ट्रसंघ महासचिव गुटेरेससँग आग्रह गरे। उनले भने,'नेपालको राजनीतिक उतारचढाव र शान्ति प्रक्रियाबारे महासचिव गुटेरेसलाई राम्रो थाहा छ। मौसम परिवर्तनका असरबारे पनि छलफल भयो । ' महासचिव गुटेरेसले आजै उपप्रधान तथा रक्षामन्त्री पूर्णबहादुर खड्का र परराष्ट्रमन्त्री एनपी साउदसँग भेटवार्ता गरेका थिए। यसैगरी, महासचिव गुटेरेसले नेकपा एमालेका अध्यक्ष केपी शर्मा ओली र नेपाली कांग्रेसका सभापति शेरबहादुर देउवासँग छुट्टाछुट्टै भेटवार्ता गरेका छन्।"
कांग्रेसको चियापानमा एकजुटको सन्देश,"काठमाडौं : नेपाली कांग्रेसले कोजाग्रत पूर्णिमाका दिन बडादसैं, तिहार, नेपाल सम्बत् र छठलगायत पर्वका अवसरमा कांग्रेसले पार्टी केन्द्रीय कार्यालयमा आयोजना गरेको चियापान तथा शुभकामना आदानप्रदान कार्यक्रममा पार्टी सभापति शेरबहादुर देउवाले दलहरूप्रति आएको आलोचनालाई आफू र लोकतान्त्रिक पार्टी नेपाली कांग्रेसले सकारात्मक रूपमा लिएको बताएका थिए। राजनीतिक दलहरूले आफूलाई जनताका बीचमा लोकप्रियता हासिल गर्न राम्रोसँग काम गर्नुपर्ने आवश्यकता रहेको भन्दै देउवाले, सबै राजनीतिक दलप्रति जनताको आशा र भरोसा उत्तिकै छ। राजनीतिक दल र राज्यका संस्थाप्रति विश्वास घटेको छैन। कांग्रेस पार्टीभित्र गुटैगुटका कारण बेमेल भइरहेको देखिन्छ नि भन्ने सञ्चारकर्मीको प्रश्नमा उनले भने, दलभित्रको फरक मत हुन सक्ला, यसलाई हामीले व्यवस्थापन गरिरहेका छौं। यति बुझ्नुस् कांग्रेस लोकतान्त्रिक पार्टी हो। यहाँँभित्र असन्तुष्टि पोख्न पाइन्छ। तर, हामी एकजुट छौं। प्रधानमन्त्री पुष्पकमल दाहालले चियापान संस्कृतिले नेपाली राजनीतिमा आपसी एकता र सद्भावलाई बलियो बनाउन भूमिका खेलेको बताए। उनले भने, यो अभ्यासले मुलुकलाई स्थिरता, विकास र स्थायी शान्तिको बाटोमा अग्रसर बनाउन सहयोग पुर्याउँछ। चियापान संस्कृतिले आपसी एकता र सद्भाव बलियो बनाएको छ। दाहालले चियापानले दलहरूबीच सहमति र समझदारीको बाटोमा अघि बढ्न मार्गदर्शन मिल्ने बताए। दाहालले आफूले प्रधानमन्त्रीको जिम्मेवारी प्राप्त गरेदेखि नै राजनीतिक दलहरूका बीचमा समझदारी बनाउन प्रयास गर्दै आएको बताउँदै भने, मुलुकमा अराजकता सृष्टि गर्ने उद्देश्यका साथ राजनीतिक दलहरूमाथि प्रश्न उठाउने गरिएको छ। यस्तो बेला सम्पूर्ण दल एक ठाउँमा उभिएर त्यस्ता प्रवृत्तिलाई गतिलो जवाफ दिनुपर्छ। दाहालले संयुक्त राष्ट्रसंघका महासचिव एन्टोनियो गुटेरेसको आसन्न नेपाल भ्रमणबाट विश्व समुदायमा नेपालको प्रतिष्ठा अभिवृद्धि हुने भन्दै, नेपाली जनताको आवश्यकता सम्बोधन गर्न भ्रमणबाट महत्वपूर्ण सहयोग मिल्नेछ। महासचिवको भ्रमणलगत्तै कतारका राजा पनि नेपाल भ्रमणमा आउन लाग्नु भएको छ। नेपालको कूटनीतिक सफलताको परिणामस्वरूप उच्चस्तरीय भ्रमण हुने क्रम बढिरहेको छ। यो राम्रो कुरा हो। यसबीचमा मैले भारत, अमेरिका र चीनको भ्रमणको सन्दर्भमा जुन कूटनीतिक पहल गरियो त्यसैको परिणामस्वरूप संयुक्त राष्ट्रसंघका महासचिवको भ्रमण हुने भएको हो। कार्यक्रममा शुभकामना दिन पुगेका नेकपा एमालेका अध्यक्ष केपी शर्मा ओलीले भने आफूहरूमाथि प्रश्न नउठेको दाबी गरे। हामीमाथि प्रश्न उठेको छैन, तर प्रश्न उठाउने प्रयास भएको छ। यथोचित समयमा जवाफ दिन्छौं। ओलीसँगै अन्य नेताहरू विष्णु पौडेल, विष्णु रिमाल, ईश्वर पोखरेल, रघुजी पन्त, छविलाल विश्वकर्मालगायतका नेताहरू सहभागी भएका थिए। एकीकृत समाजवादीका अध्यक्ष माधवकुमार नेपालले पनि अप्ठ्यारो चुनौतीका बीच परिवर्तन चाहने शक्ति एकजुट हुनुपर्ने बताए। रास्वपा सभापति रवि लामिछानेले भने सभापति देउवा र ओलीको कुरालाई घुमाएर जवाफ दिँदै भने, हाम्रो प्रतिस्पर्धा दलसँग होइन। हामीले लड्ने देशको गरिबी र भ्रष्टाचारसँग हो। दलबीच चुनावमा मात्रै प्रतिस्पर्धा हो। तर, हामीले लड्नुपर्ने विषय साझा छन्। चुनावका बेला लोकतान्त्रिक प्रतिस्पर्धा भए पनि दलहरू साझा मुद्दामा एकैठाउँमा उभिनुपर्ने उनले बताए। भने, चुनौती अन्त छैन। दल बनाउनुपर्ने भएकाले चुनौती हामी आफैंंभित्र छ। आफ्नै गोडामा अल्झिएर लडिन्छ कि भन्ने चुनौती हामीलाई छ। कांग्रेस संस्थापक बीपी कोइरालाको मेलमिलापको सान्दर्भिकता अझै पनि रहेको भन्दै उनले यो मुद्दा केन्द्रित हुन आवश्यक रहेको बताए। मेलमिलाप शब्दमा मात्रै भनेर हुँदैन, जनताको मुद्दामा केन्द्रित हुन सकियो भने यसको सान्दर्भिकता अझैं बढ्छ। कार्यक्रममा प्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल प्रचण्ड, नेकपा एमालेका अध्यक्ष केपी शर्मा ओली, राष्ट्रिय स्वतन्त्र पार्टीका सभापति रवि लामिछाने, नेकपा एसका अध्यक्ष माधव नेपालदेखि दलका नेता र कूटनीतिक नियोगका पदाधिकारीसम्मलाई देउवा आफैंले स्वागत गरेका थिए।"
"प्रतिनिधि सभाको बैठक बस्दै, केके छन् आजका कार्यसूची ?","काठमाडौं : प्रतिनिधि सभाको बैठक आज बस्दैछ। नयाँ बानेश्वरस्थित संसद भवनमा आज दिउँसो १ बजे सुरु हुने बैठकमा सभामुख देवराज घिमिरेले प्रधानमन्त्री तथा मन्त्रिपरिषद्को कार्यालयबाट प्राप्त कार्यभार तोकिएको सम्बन्धि पत्रहरु र संयुक्त राष्ट्र संघका महासचिवको सम्बोधन सम्बन्धी पत्रको व्यहोरा पढेर सुनाउने कार्यतालिका रहेको प्रतिनिधि सभाका सचिव पद्मप्रसाद पाण्डेयले जानकारी दिए। संयुक्त राष्ट्रसंघका महासचिव एन्टोनियो गुटेरेस चार दिने भ्रमणका लागि गएराति नेपाल आइपुगेका हुन्। उनले भ्रमणको आज राष्ट्रपति रामचन्द्र पौडेल र प्रधानमन्त्री प्रचण्डसँग शिष्टाचार भेट गर्दैछन्। नेपाली कांग्रेसका सभापति शेरबहादुर देउवा र नेकपा (एमाले)का अध्यक्ष केपी शर्मा ओलीसँग संघीय संसद् भवन नयाँबानेश्वरमा बेग्लाबेग्लै शिष्टाचार भेट हुनेछ। महासचिव गुटेरेसले मंगलबार अपराह्न ४ बजे उनले संघीय संसद्को संयुक्त बैठकलाई सम्बोधन गर्ने कार्यक्रम रहेको संसद् सचिवालयले जनाएको छ। पाण्डेयका अनुसार अर्थमन्त्री डा प्रकाशशरण महतले बैंकिङ्ग कसुर तथा सजाय (दोस्रो संशोधन) विधेयक२०८० प्रस्तुत गर्न अनुमति माग्ने प्रस्ताव, बैंकिङ्ग कसुर तथा सजाय (दोस्रो संशोधन) विधेयक २०८०, भन्सार विधेयक२०८० प्रस्तुत गर्न अनुमति माग्ने प्रस्ताव, भन्सार विधेयक, २०८० प्रस्तुत गर्ने सम्भावित कार्यसूची पनि छ । यसैगरी परराष्ट्रमन्त्री नारायणप्रकाश साउदले बिमस्टेक वडापत्र (बिमस्टेक चार्टर) अनुमोदनसम्बन्धी प्रस्ताव पेस गर्ने कार्यसूची रहेको छ।"
राष्ट्रसंघका महासचिव गुटेरेस र सभापति देउवाबीच भेटवार्ता,"काठमाडौं : संयुक्त राष्ट्रसंघका महासचिव एन्टोनियो गुटेरेस र नेपाली कांग्रेसका सभापति एवं पूर्वप्रधानमन्त्री शेरबहादुर देउवाबीच भेटवार्ता भएको छ । संघीय संसद् भवन नयाँ बानेश्वरमा उनीहरूबीच भेटवार्ता भएको हो । भेटका क्रममा नेपालको शान्ति प्रक्रिया,जलवायु परिवर्तनलगायत विषयमा छलफल भएको भेटमा सहभागी उपसभापति एवं कानुन,न्याय तथा संसदीय मामिलामन्त्री धनराज गुरुङले जानकारी दिए। प्रधानमन्त्री पुष्पकमल दाहाल प्रचण्डको निमन्त्रणामा महासचिव गुटेरेस शनिबार राति काठमाडौं आएका हुन्। उनले यसअघि प्रधानमन्त्री दाहाल,उपप्रधानमन्त्री पूर्णबहादुर खड्का र परराष्ट्रमन्त्री एनपी साउदसँग छुट्टाछुट्टै भेटवार्ता गरेका थिए। महासचिव गुटेरेसले नेकपा एमाले अध्यक्ष केपी शर्मा ओलीसँग भेट गरेका थिए। भेटवार्तापछि उनले ऐतिहासिक एवं पुरातात्विक महत्वको सम्पदास्थल पाटन दरबार क्षेत्रको पनि अवलोकन गर्ने कार्यक्रम छ।"
महासचिव गुटेरेसको सम्बोधनबारे सभामुखले संसदलाई गराए जानकारी,"काठमाडौं : संयुक्त राष्ट्रसंघका महासचिव एन्टोनियो गुटेरेसले कार्तिक १४ गतेको संघीय संसद्को दुवै सदनलाई सम्बोधन गर्ने भएका छन्। आइतबार प्रतिनिधिसभा बैठकमा सभामुख देवराज घिमिरेले महासचिव गुटेरेसले मंगलबार दिँउसो संघीय संसदलाई सम्बोधन गर्ने जानकारी गराएका हुन्। गुटेरेसले मंगलबार ४ बजे सम्बोधन गर्ने सभामुख घिमिरेले बताए। गुटेरेसले सम्बोधन गर्ने भएकाले औपचारिक पोसाकमा उपस्थित हुन उनले सांसदहरुलाई आग्रह समेत गरे। प्रधानमन्त्री पुष्पकमल दाहाल प्रचण्डको निमन्त्रणमा महासचिव गुटेरेस शनिबार रात्रि काठमाडौं आएका हुन्। महासचिव गुटरेसले आज प्रधानमन्त्र पुष्पकमल दाहाल, परराष्ट्रमन्त्री एनपी साउदसँग भेटवार्ता गरेका छन्। महासचिव गुटरेसले आजै नेपाली कांग्रेसका सभापति शेरबहादुर देउवा,नेकपा एमालेका अध्यक्ष केपी शर्मा ओलीसँग छुट्टाछुट्टै भेटवार्ता गर्ने कार्यक्रम रहेको परराष्ट्र मन्त्रालयले जनाएको छ। भेटवार्तापछि महासचिव गुटेरेसले ऐतिहासिक एवं पुरातात्विक महत्वको सम्पदास्थल पाटन दरबार क्षेत्रको पनि अवलोकन गर्ने कार्यक्रम छ। प्रधानमन्त्री दाहालले गुटरेसको सम्ममानमा आज साँझ सांस्कृतिक सहितको रात्रिभोजको आयोजना गरेका छन्। सन् २०१७ मा संयुक्त राष्ट्रसंघको महासचिव भएपछि पहिलोपटक नेपालको भ्रमणमा आएका हुन्।"
हमासको आक्रमणमा १० नेपालीले ज्यान गुमाएकोप्रति दु:खी छु : महासचिव गुटेरेस,"काठमाडौं : संयुक्त राष्ट्रसंघका महासचिव एन्टोनियो गुटेरेस हमासको आक्रमणमा परी इजरायलमा ज्यान गुमाएका १० जना नेपालीप्रति दु:ख व्यक्त गरेका छन्। आइतबार प्रधानमन्त्री पुष्पकमल दाहाल 'प्रचण्ड'सँगको भेटपछि महासचिव गुटेरेसले हमासको आक्रमणमा ज्यान गुमाएका नेपाली विद्यार्थीप्रति दु:ख व्यक्त गरेका हुन्। उनले इजरायलमा निधन भएकाको परिवारप्रति समवेदना व्यक्त गरे। उनले हराइरहेका वीपीन जोशी सुरक्षित फर्किने विश्वास समेत व्यक्त गरे। महासचिव गुटेरेसले हमासले इजरायलमाथि गरेको आक्रमणको गहिरो निन्दा गरे। उनले भने,'म फेरि दोहोर्याउन चाहन्छु,सर्वसाधारणको ज्यान जानेगरी हमासले गरेको आक्रमण निन्दनीय छ।' महासचिव गुटेरेसले सर्वसाधारणको ज्यान जानेगरी भएको आक्रमण अस्विकार्य भएको उनले बताए। उनले तत्काल युद्धको अन्त्य गर्न दुवैपक्षलाई आग्रह गर्दै कब्जा लिएका नागरिकहरूलाई विनाशर्त रिहाइ गर्न आग्रह गरे। महासचिव गुटेरेसले सबैपक्षले अन्तर्राष्ट्रिय मानवीय कानुनको पालना गर्नुपर्ने बताए। गाजाको पछिल्लो अवस्था गम्भीर बन्दै गएको उनले बताए। महासचिव गुटेरेसले इजरायलले गाजामाथि निरन्तररुपमा सैनिक आक्रमण गरिरहेको बताए। सर्वसाधारणको ज्यान जानेगरी भएको आक्रमण अस्विकार्य भएको उनले बताए। फरक प्रसंगमा उनले नेपाल र संयु्क्त राष्ट्रसंघको सम्बन्ध थप मजबुत बनाउन काठमाडौं आएको बताए। उनले विश्व शान्तिस्थापनार्थ नेपालले खेलेको भूमिकाको प्रशंसा गरे। नेपालमा विगत २० वर्षमा भएका परिवर्तन र उपलब्धीहरू आश्चर्यजनक रहेको उनको भनाइ छ। उनले भने,'गणतन्त्र मुलुक बन्नु, शान्ति स्थापना हुनु र दिगो विकासमा नेपालले ठूलो सफलता हाँसिल गरेको छ।' उनले नेपालका लागि अरू केही वर्ष महत्वपूर्ण हुने बताए। उनले नेपाल अल्पविकसित राष्ट्रको हैसियतबाट माथि उठ्ने बताए। नेपालको शान्ति प्रक्रिया टुंंगिने अन्तिम चरणमा रहेको आफूले पाएको बताए। अन्तर्राष्ट्रिय मान्यताअनुसार शान्ति कायम गर्न राष्ट्र संघले सघाउने महासचिव गुटेरेसले आश्वासन दिए। उनले भने,' युद्ध प्रभावितलाई न्याय दिलाउन राष्ट्र संघ प्रतिवद्ध छ।' प्रधानमन्त्री दाहालको निमन्त्रणमा महासचिव गुटेरेस शनिबार राति काठमाडौं आएका हुन्।"
महासचिव गुटेरेस र सभामुख घिमिरेबीच भेटवार्ता,"काठमाडौं : संयुक्त राष्ट्रसंघका महासचिव एन्टोनियो गुटेरेस र सभामुख देवराज घिमिरेबीच भेटवार्ता भएको छ। सिंहदरबारमा भएको भेटमा संक्रमणकालीन न्याय, विश्व शान्ति र जलवायु परिवर्तनसम्बन्धीलगायत विषयमा छलफल भएको सभामुखको सचिवालयले जनाएको छ। महासचिव गुटेरेसले संसदमा बोल्न समय दिएको भन्दै सभामुख घिमिरेलाई धन्यवाद व्यक्त गरेका थिए। उनले मंगलबार ४ बजे संघीय संसदको संयुक्त बैठकलाई सम्बोधन गर्ने कार्यक्रम तय भएको छ। भेटका क्रममा महासचिव गुटेरेसले नेपाल संक्रमणकालीन न्याय प्रक्रियालाई टुंगोमा पुर्याउन राष्ट्रसंघले आवश्यक सहयोग गर्न तयार रहेको बताएका थिए। प्रधानमन्त्री दाहाल 'प्रचण्ड'को निमन्त्रणामा महासचिव गुटेरेस शनिबार राति काठमाडौं आएका हुन्। उनले आजै प्रधानमन्त्री दाहाल,परराष्ट्रमन्त्री एनपी साउद,रक्षामन्त्री पूर्णबहादुर खड्कासँग भेट गरेका छन्। महासचिव गुटरेसले आजै नेपाली कांग्रेसका सभापति शेरबहादुर देउवा,नेकपा एमालेका अध्यक्ष केपी शर्मा ओलीसँग छुट्टाछुट्टै भेटवार्ता गर्ने कार्यक्रम रहेको परराष्ट्र मन्त्रालयले जनाएको छ। भेटवार्तापछि महासचिव गुटेरेसले ऐतिहासिक एवं पुरातात्विक महत्वको सम्पदास्थल पाटन दरबार क्षेत्रको पनि अवलोकन गर्ने कार्यक्रम छ।"
महासचिव गुटेरेस र एमाले अध्यक्ष ओलीबीच भेटवार्ता,"काठमाडौं : नेपालको औपचारिक भ्रमणमा रहेका संयुक्त राष्ट्रसंघका महासचिव एन्टोनियो गुटेरेस र नेकपा एमालेका अध्यक्ष एवं पूर्वप्रधानमन्त्री केपी शर्मा ओलीबीच भेटवार्ता भएको छ । सङ्घीय संसद् भवन नयाँबानेश्वरमा उनीहरूबीच भेटवार्ता भएको हो । भेटका क्रममा महासचिव गुटेरेस र अध्यक्ष ओलीबीच नेपालको शान्ति प्रक्रिया,जलवायु परिवर्तनलगायत विषयमा छलफल भएको एमाले उपमहासचिव प्रदीप ज्ञवालीले जानकारी दिए। महासचिव गुटेरेस नेपालको चारदिने औपचारिक भ्रमणका लागि शनिबार राति काठमाडौं आइपुगेका हुन्। उले यसअघि प्रधानमन्त्री पुष्पकमल दाहाल प्रचण्डसँग भेटवार्ता गरेका थिए। साथै उपप्रधानमन्त्री पूर्णबहादुर खड्का र परराष्ट्रमन्त्री नारायण प्रकाश साउदसँगसमेत महासचिव गुटेरेसको छुट्टाछुट्टै भेटवार्ता भएको थियो । भेटवार्तापछि उनले ऐतिहासिक एवं पुरातात्विक महत्वको सम्पदास्थल पाटन दरबार क्षेत्रको पनि अवलोकन गर्ने कार्यक्रम तय भएको छ। प्रधानमन्त्री दाहालले महासचिव गुटेरेसको सम्मानमा आइतबार साँझ सांस्कृतिक कार्यक्रमसहितको रात्रिभोजको आयोजना गर्नेछन्।"
इजरायलमा मारिएका तीन नेपाली विद्यार्थीको शव पहिचान,"काठमाडौं : इजरायलमा मारिएका तीन नेपाली विद्यार्थीको शव पहिचान भएको छ। इजरायलस्थित नेपाली राजदूतावासका अनुसार पदम थापा, प्रवेश भण्डारी र राजन फुलाराको शव पहिचान भएको हो। यससँगै हालसम्म सो घटनामा मृत्यु भएका ८ जना विद्यार्थीको शव पहिचान भएको छ। बाँकी विद्यार्थीको शव पहिचानका क्रममा रहेको दूतावासले जनाएको छ। दूतावासका अनुसार उपलब्ध सम्पूर्ण संयन्त्रहरूको प्रयोग गरी सम्पर्कविहिन रहेका विपिन जोशीको खोजी कार्य जारी राखिएको छ। आक्रमणमा परी घाइते भएका ४ जना विद्यार्थीमध्ये २ जना अस्पतालबाट डिस्चार्ज भएका छन्। जसमध्ये एक जना नेपाल आइपुगिसकेका र १ जना दूतावासको हेरचाहमा रहेका छन्। यसैगरी २ जना अस्पतालमै उपचाररत छन्।"
विज्ञान प्रयोगशाला सञ्चालन,नुवाकोट : गाउँका विद्यार्थीहरूको सुविधाका लागि विज्ञान प्रयोगशाला सञ्चालनमा ल्याइएको छ। बेलकोटगढी नगरपालिकाको आर्थिक सहयोगमा कुमरीस्थित वीरेन्द्र माध्यमिक विद्यालयमा निर्माण गरिएको विज्ञान प्रयोगशालाको बेलकोटगढी नगरपालिकाका मेयर जगतबहादुर गुरुङले उद्घाटन गरे। सोही विद्यालयमा ३५ वर्ष कार्यालय सहयोगी भई अवकाश पाएकालाई मेयर गुरुङले व्यक्तिगत रूपमा ३५ हजार रुपैयाँ आर्थिक सहयोग गरे।
१० केजी गाँजासहित एक जना पक्राउ,वीरगन्ज : पर्साको पटेर्वासुगौली गाउँपालिका५ निचुटा नौगछियाबाट प्रहरीले गाँजासहित एक जनालाई पक्राउ गरेको छ । पक्राउ पर्नेमा जगरनाथपुर गाउँपालिका५ सुहपुरका ४५ वर्षीय हिरामन यादव रहेका छन्। यादवलाई १० केजी गाँजासहित पक्राउ गरिएको इलाका प्रहरी कार्यालय पटेर्वा सुगौलीका प्रहरी निरीक्षक रामराजा केसरीले जानकारी दिए । अस्थायी प्रहरी चौकी सुपौलीबाट खटिएको प्रहरी गस्ती टोलीले निचुटाको नौगछियास्थित सडकमा यादव सवार बीआर २२ ए इ ६७४० नम्बरको मोटरसाइकल रोकेर चेकजाँच गर्दा मोटरसाइकलमा रहेको बोराबाट उक्त गाँजा बरनमद गरेको हो। पक्राउ परेका यादवलाई इलाका प्रहरी कार्यालयमा राखेर थप अनुसन्धान कार्य भइरहेको पर्सा प्रहरीले जनाएको छ।
पेस्तोल खरिद बिक्रीमा संलग्न दुई युवक पक्राउ,"वीरगन्ज : वीरगन्जमा पेस्तोल खरिद, बिक्री र ओसारपसारमा संलग्न दुई युवक पक्राउ परेका छन्। कटुवा पेस्तोलको खरिद बिक्रीमा संलग्न वीरगन्ज महानगरपालिका२६ का २१ वर्षीय साहिल अन्सारी र त्यही ठाउँका २६ वर्षीय सरफराज अन्सारीलाई प्रहरीले पक्राउ गरेको हो। प्रहरीका अनुसार प्रहरी चौकी सिर्सियाबाट खटिएको गस्ती टोलीले वीरगन्ज२५ स्थित सडकखण्डमा सवारी साधन चेकजाँच गर्ने क्रममा बा ४४ प ४९१३ नम्बरको मोटरसाइकल चालक साहिललाई एक थान कटुवा पेस्तोलसहित पक्राउ गरेको थियो। पक्राउ परेका साहिलले उक्त कुटुवा पेस्तोल आफूले सरफराजसँगै मिलेर खरिद गरेको बयान दिएपछि प्रहरीले सरफराजलाई पनि नियन्त्रणमा लिएको पर्साका प्रहरी नायब उपरीक्षक कुमारविक्रम थापाले बताए। प्रारम्भिक अनुसन्धानका क्रममा दुवैले मिलेर उक्त पेस्तोल खरिद गरी ल्याएको स्वीकार गरिसकेको थापाले जानकारी दिए। पेस्तोलसहित पक्राउ परेका दुवैलाई जिल्ला प्रहरी कार्यालय पर्साको हिरासतमा राखेर हातहतियार सम्बन्धी कसूरमा थप अनुसन्धान तथा कारबाही भइरहेको थापाले बताए।"
रुपन्देहीमा हतियार देखाएर साढे ५ लाख लुटियो,"भैरहवा : रुपन्देहीमा मर्चवारमा हतियार देखाएर साढे ५ लाख रुपैयाँ लुटपाट भएको छ। भैरहवाबाट बैंकबाट रकम झिकेर रायपुर (मर्चवार)तर्फ जाँदै गरेको अवस्थामा भारतीय नम्बर प्लेटको मोटरसाइकलमा आएका दुई जना अपरिचित व्यक्तिले पेस्तोल देखाएर साढे ५ लाख रुपैयाँ लुटपाट गरेको पीडित रुपन्देहीको मर्चवारी गाउँपालिका३ का प्रकाश बरईले जानकारी दिए। 'पैसा लिएर जाँदै थिएँ बीच बाटोमा दाइ गाडी रोक्नुस् भनेपछि मैले मोटरसाइकल रोके' पीडित बरईले अन्नपूर्णसगँ भने, 'त्यसपछि एक जना मोटरसाइकलबाट झरेर पेस्तोल देखाएर मेरो खल्ती छामे मोबाइल भेटे , त्यसपछि पैसा भएको झोलामा पैसा देखेर उनीहरूले लुटेर लगे, मोबाइल लगेनन्।' बरई गल्ला व्यापारी हुन्। लुटेराहरूले सम्मरीमाई गाउँपालिका६ डिहुली र दयानगरको बीचमा रकम लुटपाट गरेको उनले बताए। रुपन्देहीको इलाका प्रहरी कार्यालय मर्चवारका प्रहरी निरीक्षक रेशमप्रसाद आचार्यले रकम लुटपाट भएको पुष्टि गर्दै घटनाको प्रारम्भिक अनुसन्धान भइरहेको बताए। रकम लुटपाट गर्नेहरूको खोजी भइरहेको प्रहरीले जनाएको छ।"
रिग र तिलाचन तालमा पर्यटकको चहलपहल,"बागलुङ : शिरशिर बतास चलिरहने। तल घना जङ्गल, माथिपट्टी नांगा पहाड। त्यही नांगा पहाडको वारिपारी छन् रिग ताल र तिलाचन ताल। दुई वटा डाँडाको शिरमा रहेका यी ताल पछिल्लो समय पर्यटकका लागि आकर्षक गन्तव्य बन्न थालेका छन्। दुवै ताल फरकफरक जिल्लामा पर्छन्। एउटै मार्गमार्फत पुग्न सकिन्छ। रिग ताल बागलुङको निसीखोला गाउँपालिका६ मा पर्छ भने तिलाचन ताल रोल्पाको सुनछहारी गाउँपालिका१ मा पर्छ। तिलाचन तालले बागलुङ र रोल्पाको सिमाना पछि छुट्याएको छ। राष्ट्रिय गौरवको आयोजना मध्यपहाडी लोकमार्ग हुँदै यी तालमा पुग्न सकिन्छ। बागलुङ, पूर्वी रुकुम र रोल्पाको सिमाना पातीहाल्ने लोकमार्गमै पर्छ। यहाँदेखि रिगताल १५ मिनेट र तिलाचन ताल ३० मिनेटको पैदल यात्रामा पुग्न सकिन्छ। चिसो मौसम, सिरसिर हावा चलिराख्नु र शान्त वातावरण यहाँको विषेशता हो। करिब तीन हजार तीन सय मिटरको उचाइमा पर्ने रिग र तिलाचन ताल एउटै रेन्ज मा पर्छन्। आधादशक अगाडिसम्म सुनसान रहेका दुवै ताल अहिले पर्यटकको रोजाइमा पर्न थालेका छन्। यतिबेला चाडपर्वको बिदा छ। त्यसले गर्दा क्याम्पस, विद्यालय तथा विभिन्न संघसंस्था बन्द छन्। यो समयमा यहाँ दैनिक एक सयबढी पर्यटक आउने गरेको पाइएको छ। पहिले गोठालाको बसोबास गर्ने र चरन क्षेत्रका रुपमा रहेका यी क्षेत्रमा अहिले दैनिक पर्यटक पुग्छन्। तीन वर्ष अगाडि राष्ट्रिय गौरवको आयोजना मध्यपहाडी लोकमार्ग कालोपत्र भएपछि मात्रै रिग र तिलाचन ताल चर्चामा आएका हुन्। रिग ताल पातीहाल्नेदेखि नजिक रहेको हुँदा बढी पर्यटक पुग्ने गरेका छन् भने तिलाचनमा केही कम पुगेका छन्। दुईवटै तालमा पहिले गोठालाले खानेपानी भर्ने गर्थे। बाह्रै महिना यहाँ फाट्टफुट्ट पर्यटक पुग्ने गरे पनि यो सिजनमा बढी आएको स्थानीय भीमबहादुर घर्ती मगरले बताए। १५ दिनदेखि दैनिक दुई समयको हाराहारीमा यहाँ पर्यटक आउने गरेको उनको भनाइ छ। लोकमार्गमार्फत बढी पर्यटक गाडी तथा मोटरसाइकलमा आइरहेका घर्तीमगरले बताए। पहिले आफूहरूले गाईभैँसी र भेडाबाख्रा चराउनेबेला सुनसान रहेका रिग र तिलाचन ताल क्षेत्र यतिबेला पर्यटकले भरिभराउ भएको उनी बताउँछन्। 'विसं २०३९४० जति भयो मैले यस ठाउँमा बिताए, तर पहिले यहाँ पशुचौपाया र गोठालाबाहेक बाहिरी मान्छे आउँदैनथे, गोठाला पनि बर्खामा मात्रै बस्ने गर्थे तर अहिले देश विदेशका मान्छे आएर घुम्छन्, हामीहरूले पानी भर्ने तालमा फोटो खिच्ने, भिडियो बनाउने गर्छन्', घर्ती मगरले भने, 'हिउँद बर्खा जतिबेला पनि मान्छे आइराखेका छन्, ठाउँ पनि निकै राम्रो छ, दसैँ आउनुभन्दा पहिलेबाटै यहाँ मान्छे आउन थालेका थिए, अहिलेसम्म आइरहेका छन्, दिनदिनै यहाँ आउनेको सङ्ख्या बढि छ, चिसो ठाउँ छ र मान्छे घुम्न आएका छन्, यो देख्दा विकास भएको अनुभूति भएको छ।' रिग ताल मगर खाम भाषाबाट नामाकरण गरिएको हो। मगर भाषामा रि को अर्थ पानी र ग को अर्थ गहिरो गरेर जमेको भन्ने बुझाउँछ। त्यस्तै तिलाचन ताललाई गोठालाले पहिले तिलाचन दह भन्ने गरिएको स्थानीय भीमबहादुर बताउँछन्। उनले लोकमार्गको स्तरोन्नतीपछि यस ठाउँमा बाहिरी मान्छे आउन थालेको भन्दै पछिल्लो समय यहाँ आउनेको संख्या बढेको बताउँछन्। रिग तालसम्म पुग्नका लागि दुई वर्ष अगाडि नै निसीखोला गाउँपालिकाले मोटरबाटो निर्माण गरेको छ भने तिलाचन तालमा गोरेटो बाटो मार्फत पुग्नुपर्छ। रुकुमपश्चिमबाट घुम्न आएका विशाल विष्टले यो क्षेत्र निकै रमणीय भएको हुँदा आफू तेस्रो पटक आएको बताए। तीन वर्षदेखि लगातार दसैँ तिहारको बिदामा यहाँ आएको भन्दै यसपटक १३ जनाको समूह घुम्न आएको बताए। रिग र तिलाचन तालसँगै ढोरपाटनसम्म पुगेर फर्किने योजना बनाएर भ्रमणमा निस्किएको उनको भनाइ छ। लोकमार्ग कालोपत्र हुनुपूर्व यी तालको नाम नै नसुनेको भन्दै पछिल्लो समय सामाजिक सञ्जालमा फोटो तथा भिडियो भाइरल हुँदै गएको विष्ट बताउँछन्। उनी भन्छन्, 'खलाङ्गाबाट तीनचार घण्टामै आउन सकिन्छ, बाटो पनि निकै राम्रो छ, पहिले कच्ची बाटो हुँदा समस्या थियो, बागलुङतिर आइँदैनथ्यो, सडकको स्तरोन्नतिपछि यता आइराखेकै हुन्छ, यहाँको ताल घुम्न त म तीन पटक आएँ, ताल मात्रै होइन, यहाँको डाँडापाखा, जङ्गल र खोलाले पनि धेरैलाई आइराखौँ झैँ बनाउँदोरहेछ, बागलुङबाट त आउने नै भए, रुकुम तिरबाट पनि धेरै मान्छेहरू घुम्न आएको पाइयो।' गुल्मीको रिडीदेखि घुम्न आएका भरत पुरीले गलकोटको गाईघाट झरना अवलोकन गरि बुर्तिबाङ बजार हुँदै रिग र तिलाचन ताल घुम्न आएको बताए। करिब १२ जनाको समूह भएर पूर्वी रुकुमको कमल दहसम्मको यात्रामा हिँडेको भन्दै लोकमार्ग नजिकै रहेको हुँदा यी दुवै ताल अवलोकन गरेको उनको भनाइ छ। दुईवटै तालसम्म पुग्नका लागि सरोकारवाला निकायले सडक निर्माण गर्न र अन्य पर्यटन पूर्वाधार निर्माण गरी प्रचारप्रसार गर्नसके आन्तरिकसँगै बाह्य पर्यटक भित्र्याउन सकिने पुरीको भनाइ छ। रिग तालसम्म मोटरबाटो पुगेर सहज भए पनि तिलाचन तालसम्म पुग्नका लागि पातीहाल्नेदेखि पदमार्ग निर्माण गर्नसके पर्यटकलाई थप सहज हुने उनले बताए। ताल क्षेत्रबाट धौलागिरि, अन्नपूर्णलगायतका हिमशृङ्खलाको सहजरुपमा अवलोकन गर्न सकिन्छ। यहँबाट बागलुङ, रोल्पा, पूर्वी रुकुम, प्यूठान, गुल्मीलगायतका ठाउँ देखिन्छन्। तालमा पर्यटक बढे पनि यहाँसम्म पुग्ने पदमार्ग भने अव्यवस्थित छ। आगन्तुक पशुचौपाया हिँड्ने साँघुरो गोरेटोमार्फत तालमा पुग्ने गरेका छन्। यी तालमा पुग्न बागलुङ सदरमुकामदेखि गाडीमा साढे पाँच घण्टा, गलकोटबाट तीन घण्टा र बुर्तिबाङबाट एक घण्टामा पुग्न सकिन्छ। पूर्वी रुकुमको सदरमुकाम रुकुमकोटबाट करिब तीन घण्टा, पश्चिम रुकुमको सदरमुकाम खलङ्गा मुसिकोटबाट साढे चार घण्टा लाग्छ।"
बस दुर्घटना हुँदा २५ बढी घाइते,पोखरा : पोखराको छोरेपाटनबाट स्तुपा हुँदै पुम्दीकोट जाँदै गरेको माइक्रो बस दुर्घटना हुँदा २५ जनाभन्दा बढी घाइते भएका छन्। पुम्दीकोटतर्फ जाँदै गरेको ग १ ख ८५८५ नं को माइक्रो बस उक्त सडक खण्डको घैयाखेत भन्ने स्थानमा दुर्घटना भएको कास्की प्रहरीका प्रवक्ता श्रवणकुमार विकले जानकारी दिए। बस दुर्घटना हुनासाथ सुरक्षाकर्मी एवं स्थानीयवासीको सहयोगमा घाइतेको तत्काल उद्धार गरी पश्चिमाञ्चल क्षेत्रीय अस्पताल पठाइसकिएको उनले जानकारी दिए। दुर्घटनाको कारणबारे अनुसन्धान भइरहेको प्रहरीले जनाएको छ। दुर्घटना भएलगत्तै तत्काल उद्धार हुन सकेका कारण घाइतेलाई चाँडै नै अस्पतालमा पुर्याउन सकिएको स्थानीयवासी युवक लामिछानेले जानकारी दिए।
१० लाख रुपैयाँ बराबरको गरगहना चोरी गर्ने दुई पक्राउ,"वीरगन्ज : वीरगन्जमा १० लाखको गरगहना चोरी गर्ने दुई पक्राउ परेका छन्। पक्राउ पर्नेमा वीरगन्ज महानगरपालिका१६ नगवाका ३२ वर्षीय शेख मख्खु र ३० वर्षीय पवन यादव रहेका छन्। दसैंको समयमा वीरगन्जबाट वीरगन्जबाट सर्लाहीस्थित पुर्ख्यौली घर गएका बेला खिल बहादुर मैनाली कोठा फोडेर १० लाख बराबरको गरगहना चोरी गरेको आरोपमा उनीहरू पक्राउ परेका हुन्। उक्त घटना कात्तिक ८ गते भएको थियो। घरबाट फर्किएका मैनालीले कोठामा चोरी भएको देखेपछि प्रहरीलाई खबर गरेका थिए। त्यसपछि वडा प्रहरी कार्यालय विर्ताबाट खटिएको प्रहरी टोलीले उक्त घटनामा संलग्न दुवैलाई वीरगन्जबाटै पक्राउ गरेको हो । पक्राउ परेका मख्खुको कोठामा खानतलाशी गर्र्दा मैनालीको कोठाबाट चोरी भएका सुनको औंठी २ थान, सुनबाट बनाइएको चन्द्रमाको कभर १ थान, सुनको डल्ला १ थान, मंगलसुत्र १ थान, कानको टप १ थान, चाँदीबाट बनेको सिन्दुरको डब्बा १ थान, चाँदीको पाउजु २ थान, चाँदीको साँचो १ थान, चाँदीको वाला २ थान, पित्तलको बाला १ थान र नगद १५ हजार रुपैयाँसमेत बरामद भएको प्रहरी नायब उपरीक्षक कुमार विक्रम थापाले जानकारी दिए। पक्राउ परेका दुवैजनालाई प्रहरी हिरासतमा राखेर चोरीसम्बन्धी कसुर शीर्षकमा मुद्दा दर्ता गरी कारबाही प्रक्रिया अगाडि बढाइएको थापाले बताए ।"
लागुऔषधसहित छुट्टाछुट्टै स्थानबाट १० जना पक्राउ,"सर्लाही : कबिलसी नगरपालिका९ सलेम्पुरबाट अवैध लागुऔषध गाँजा २ सय ५० किलोग्रामसहित सोही नगरपालिका१० बस्ने २४ वर्षीय भाग्यनारायण महतो समेत दुई जनालाई शनिबार राति प्रहरीले पक्राउ गरेको छ । इलाका प्रहरी कार्यालय हरिपुरबाट खटिएको प्रहरीले ज१ त ५५५१ नम्बरको ट्याक्टरलाई जाँच गर्ने क्रममा ट्याक्टरमा सवार उनीहरूलाई उक्त गाँजासहित पक्राउ गरेको हो । पर्सा, वीरगंज महानगरपालिका१६ इनर्वागाउँ चोकस्थित सडकबाट अवैध लागुऔषध खैरो हेरोईन जस्तो देखिने पदार्थ १ ग्राम ५ मिलिग्राम र नियन्त्रित लागुऔषध नाईट्राभेट २ सय ७० ट्याव्लेटसहित २ जनालाई शनिबार दिउँसो प्रहरीले पक्राउ गरेको छ । पक्राउ पर्नेहरूमा चितवन कालिकामाई नगरपालिका६ बस्ने १९ वर्षीय सुजन तिवारी र सोही नगरपालिका७ बस्ने १९ वर्षीय शक्ति परियार रहेका छन् । लागुऔषध नियन्त्रण ब्यूरो शाखा वीरगंज र अस्थायी प्रहरी पोष्ट इनर्वागाँउबाट खटिएको प्रहरी टोलीले भारतबाट नेपालतर्फ पैदल आउँदै गरेका उनीहरूलाई उक्त लागुऔषधसहित पक्राउ गरेको हो । यसैगरी पर्सा,पटेर्वा सुगौली गाउँपालिका५ निचुटा नौगछियाबाट अवैध लागुऔषध गाँजा करिब १० किलोग्रामसहित जगनाथपुर गाउँपालिका५ सोपुर बस्ने ४५ वर्षीय हिरामान यादवलाई शनिबार राति प्रहरीले पक्राउ गरेको छ । विशेष सूचनाको आधारमा ईलाका प्रहरी कार्यालय पटेर्वा सुगौली र अस्थाई प्रहरी पोष्ट सुपौलीबाट खटिएको प्रहरीले बीआर २२ एई ६७४० नम्बरको मोटरसाइकललाई जाँच गर्ने क्रममा बोरामा ल्याउँदै गरेको उक्त गाँजासहित उनलाई पक्राउ गरेको हो । कैलाली, भजनी नगरपालिका२ गौनियाबाट अवैध लागुऔषध खैरो हेरोईन जस्तो देखिने पदार्थ १ ग्राम १ सय ९० मिलिग्रामसहित सोही नगरपालिका१ बस्ने २६ वर्षीय तपेन्द्र बोहरा समेत २ जनालाई शनिबार दिउँसो प्रहरीले पक्राउ गरेको छ । ईलाका प्रहरी कार्यालय टीकापुरबाट खटिएको प्रहरीले से७ प १०१६ नम्बरको मोटरसाइकलमा सवार उनीहरूलाई उक्त पदार्थसहित पक्राउ गरेको हो । यसैगरी कैलाली,टीकापुर नगरपालिका९ खक्रौलास्थित सडकबाट अवैध लागुऔषध खैरो हेरोइन जस्तो देखिने पदार्थ ९ सय ९० मिलिग्रामसहित सोही ठाउँ बस्ने २२ वर्षीय नरेश रावल समेत २ जनालाई शनिबार साँझ प्रहरीले पक्राउ गरेको छ । प्रहरी चौकी कालाकुण्डाबाट खटिएको प्रहरीले उनीहरूलाई उक्त पदार्थसहित पक्राउ गरेको हो । कपिलवस्तु, विजयनगर गाउँपालिका२ पडरियाबाट अवैध लागुऔषध ब्राउनसुगर जस्तो देखिने पदार्थ ३ ग्राम ४५ मिलिग्राम र १ थान डिजिटल तराजुसहित सोही ठाउँ बस्ने २३ वर्षीय बिजय कुमार गुप्ता तेलीलाई शनिबार साँझ प्रहरीले पक्राउ गरेको छ । तेलीले लागुऔषधको कारोबार गर्ने गरेको भन्ने विशेष सूचनाको आधारमा ईलाका प्रहरी कार्यालय गणेशपुरबाट खटिएको प्रहरीले उनलाई उक्त पदार्थसहित पक्राउ गरेको हो । सबै घटनाका सम्बन्धमा प्रहरीले आवश्यक अनुसन्धान गरिरहेको छ ।"
आत्मीयता साट्दै सकियो दसैं,"काठमाडौं : पढाइ होस् या अन्य केही काम, घर र आफन्तबाट टाढा रहेकालाई जुटाउने माध्यम। सानालाई दक्षिणा र ठूलालाई आशीर्वादले सम्झना दिलाइरहने चाड। अनि माया, सम्मान र हौसलाको एकमुष्ठ उपहार पाइने दसैं पर्व टीका र जमराले रंगिँदै सकिएको छ। असत्य माथि सत्यको विजयका रूपमा लिइने यो पर्व शनिबार राति धनधान्य एवं सम्पन्नताकी देवी महालक्ष्मीको पूजा आराधनासहित जाग्राम बसेपछि सकिएको हो। सदा वर्षझै यस वर्ष पनि नेपालीले आआफ्नो संस्कारसंस्कृतिअनुसार दसैं मनाए। केही दिन भए पनि सुनसान बन्दै गएको गाउँमा चहलपहल भयो। सहर सुनसान भए। किसान कामबाट फुर्सदिला भएको मौसम पनि यहीँ हो। त्यसैले केही दिन भए पनि सबैले खुसी बाँडेँ। आत्मीयता साटे। विभिन्न जातजाति तथा धर्मावलम्बीहरूले आआफ्नो परम्पराअनुसार यसपटक पनि संस्कृतिलाई जोगाएको बताउँछन् वरिष्ठ संस्कृतविद् तेजेश्वरबाबु ग्वांङ। उनी पहिलेभन्दा दसैं मनाउने चलनमा धेरै परिवर्तन आए पनि आफन्त भेटघाट र आत्मीयतालाई भने अझै जीवन्त राखेको बताउँछन्। भन्छन्, दसैं सबैले आआफ्नै धार्मिक संस्कृतिअनुसार मनाउने पर्व हो। यसलाई युवा पुस्ताले पनि बुझ्दै र आत्मसात् गर्दै लैजानु पर्छ। अर्का संस्कृतिविद् डा वीरबहादुर महतो दसैंले सबै धर्म मान्ने नेपालीलाई एउटै मालामा उन्न सकेको बताउँछन्। भन्छन्, दसैं यस्तो पर्व हो, जसले सबैको मनमा खुसी छर्छ। आत्मीयता साट्ने वातावरण बनाउँछ। अनि यो समय मौसमले पनि साथ दिन्छ। यसपटक मधेस प्रदेशको जनकपुरमा राजा जनकको कुलदेवी राजदेवी मन्दिरमा ठूलो पूजा आयोजना भयो। देशभरिका अन्य शक्तिपीठहरूमा देवी दुर्गाको पूजा आराधना भए। मूलवासी समुदायले अलि पृथक् तरिकाले दसैं मनाएको संस्कृतिविद् महतो बताउँछन्। उनीहरूले महिषासुरको शहादत दिवस आयोजना गरेर दसैं मनाए। दसैंमा तराईमा झिंझिया नाच नाचिन्छ। गाउँमा युवतीले माटोको घैंटोमा दुलो पारेर भित्र दियो बालेर टाउकोमा राखेर यो नाच दसैंभरि नाच्छन्। मगही भाषा अभियानका फुलगेन मगही भन्छन्, झिंझिया नाचले दसैंलाई अझै चमक दिन्छ। सद्भावको सहरले चिनिएको नेपालगन्जमा बडादसैंको दिन मुस्लिम समुदायका अगुवाहरूले पनि आफ्ना मान्यजनबाट टीका, जमरा लगाएर दसैं मनाएका छन्। हिन्दूहरूको महानपर्व बडादसैंका अवसरमा मुस्लिम अगुवाहरूले दसैंको टीका र जमरा लगाएर धार्मिक सद्भावलाई निरन्तरता दिँदै आफ्ना मान्यजनबाट टीका जमरा लगाएर दसैं मनाएका हुन्। बाँकेका मुस्लिम अगुवा तथा नेपाल उद्योग वाणिज्य महासंघका केन्द्रीय सदस्य अब्दुल वाहिद मन्सुरीले आफ्ना मान्यजनबाट दसैंको टीका र जमरा लगाएका हुन्। उनले दसैं तिहार, रक्षाबन्धन, होलीजस्ता चाडपर्व सधैं यसरी नै मिलेर मनाउने गरेको बताए। धार्मिक तथा सांस्कृतिक नगर महोत्तरीको मटिहानीमा रावणवध गरियो। रावणको विशाल पुत्ला बनाई रावणवध गरिएको थियो। मंगलबार साँझ विजयादशमीका अवसरमा त्यहाँ निर्मित रावण प्रतिमालाई श्रीरामको भूमिकाका रहेका कलाकारले तीर (धनुषबाण) हानेर लडाएपछि रावणवध गरिएको र यो पुरानो परम्परा रहेको मटिहानीका मेयर हरिप्रसाद मण्डलले बताए। चितवनको पर्यटकीय नगरी सौराहा घुम्न आएका विदेशी पर्यटकले दसैं मनाए। नेपाली संस्कृतिको बारेमा बुझ्दै विदेशी पर्यटकले सौराहाको होटल सपना भिलेजमा टीका र जमरा थाप्दै दसैं मनाए। यस्तै कोशी प्रदेशमा किरात समुदायले सेतो टीका लगाएर दसैं मनाए भने दाङमा थारू समुदायले नवमीको दिन सेतो टीका लगाएर हर्षोल्लासका साथ यो पर्व मनाए। बडादसैंको अघिल्लो दिन थारू समुदायले दसैं मनाउने चलनअनुसार दाङका थारूहरूले टीका र जमरा लगाएर मान्यजनबाट आशीर्वाद लिने र आफूभन्दा सानालाई आशीर्वाद दिएर मनाएका छन्।"
गौशालामा आगलागीबाट डेढ लाखको क्षति,"महोत्तरी : महोत्तरीको गौशालामा आगलागी हुँदा १ लाख ५१ हजारको क्षति भएको छ । गएराति गौशाला नगरपालिका ५ का शेख हसमतको फुसको घरमा अचानक आगलागी हुँदा घर पूर्णरुपमा जलेर नष्ट भएको छ । आगलागीमा परी ३ वटा खसी र १ वटा बाख्रा जलेको इलाका प्रहरी कार्यालय गौशालाले जनाएको छ । समयमै खबर पाउनासाथ घटनास्थल पुगेका प्रहरी,गौशाला नगरपालिकाको दमकल र स्थानीयहरूको सहयोगमा समयमै आगो नियन्त्रणमा आउँदा थप क्षति हुनबाट बचेको प्रहरी निरीक्षक मनोजकुमार यादवले जानकारी दिएका छन् ।"
अघि बढेन स्याफ्रुबेँसीरसुवागढी सडकको काम,"काठमाडौं : सडक निर्माणका लागि सरकारले आवश्यक निर्माणस्थल खाली गर्न नसक्दा स्याफ्रुबेँसीरसुवागढी सडक निर्माण अघि बढ्न सकेको छैन। चिनियाँ सहयोगमा निर्माण गर्न लागिएको यो सडकमा निर्माणस्थल खाली गर्न नसकेकै कारण भौतिक काम सुरु हुन नसकेको हो। भूकम्पका कारण तातोपानी नाका बन्द भएपछि र २०७२ सालको नाकाबन्दीपछि सरकारले उच्च महत्त्वका साथ अघि बढाउने भने पनि त्यसअनुसार अघि बढ्न सकिरहेको छैन। यो खण्डको निर्माणका लागि केही समय पहिले चिनियाँ टोली आएर छलफल भएको गल्छीत्रिशूलीमैलुङस्याफ्रुबेँसीरसुवागढी सडक योजनाले जनाएको छ। अघि बढ्ने कुरा भए पनि उनीहरूले भनेअनुसार निर्माणस्थल खाली गराउन नसकिएको योजनाका इञ्जिनीयर सन्तराम पाण्डेयले बताए। उनले भने, 'उनीहरूको अडान काम गर्न पूरै खाली हुनुपर्छ भन्ने छ।' पहिले सरकार र चिनियाँ पक्षबीच सम्झौता हुँदा घरटहरा हटाउने, बिजुलीको पोल हटाउने जिम्मा सरकारको र निर्माणको काम चीन सरकारको हुने उल्लेख थियो। उनीहरूले ठेक्का पनि लगाएको तर उनीहरूको माग घरटहरा पूरै हटाइसकेर साइट पूरै ३० मिटर खाली गर्नुपर्छ भन्ने रहेको उनले बताए। उनले भने, 'उनीहरूले भने अनुसार गर्दा स्याफ्रुबेँसी बजार पूरै उठ्छ। त्यसैले अहिले जति उपलब्ध छ त्यतिमा गर्नुपर्छ।' सडक निर्माणका लागि ठेक्का भइसक्दा पनि स्याफ्रुबेँसीमा स्थानीयले ठाउँ नछाडेकाले निर्माणमा जान नसकेको सडक विभाग, विकास सहायता समन्वय महाशाखाका प्रमुख डा विजय जैसीले बताए। सडकको अधिकार क्षेत्र खाली गराउन अझै एक दुई ठाउँमा विवाद छ। जैसीले भने, 'स्याफ्रुबेँसी क्लियर भएपछि आउँछु भन्छन् तर गर्न सकिएको छैन।' यो सडकमा केन्द्रबाट १५१५ गरी जम्मा ३० मिटर चौडाइ कायम गराउनुपर्ने हुन्छ। राजमार्गमा चौडाइ त्यति चाहिने भए पनि त्यहाँ जग्गा नै उपलब्ध नहुँदा जति उपलब्ध हुन सक्छ त्यतिमा मात्रै गर्नेगरी सहमति गर्न लागिएको उनले जानकारी दिए। २०७२ मङ्सिर १७ गते मन्त्रिपरिषद्को बैठकले यो सडकलाई सहायक मार्ग तोकी राष्ट्रिय गौरवको मान्यता दिएको थियो। दुई देशबीचको छोटो दूरीको व्यापारिक मार्गका रूपमा स्थापित गर्ने सरकारको योजना थियो। सरकारले सडक ऐन, २०३१ को दफा ३ को खण्ड ख अनुसार यसलाई फिडर रोड तोकेर केन्द्रबाट १५१५ मिटर गरी ३० मिटर कायम गरिएको थियो। योजनाले खासगरी धादिङ, नुवाकोट र रसुवा गरी तीन जिल्लालाई जोड्छ। चितवनको भण्डारालाई सुरु बिन्दु मान्दा भने चार जिल्ला पर्छन्। भण्डाराबाट गल्छीसम्मको सडक भने डिभिजन सडक कार्यालयले हेरेका छन्। सरकारले यसलाई उत्तरदक्षिण राजमार्गका रुपमा सूचीकृत नगरे पनि भण्डाराबाट रसुवागढीसम्मको सडकले भारतको सीमा हुँदै चीनको सीमासम्म पुग्नेछ। स्याफ्रुबेँसीबाट रसुवागढीसम्मको सडकको लम्बाइ १७ किमी छ। गल्छीबाट नै रसुवागढीसम्मको सडक ८२ किमी छ।"
भारतीय नागरिकको नगद लुटपाट गरेको अभियोगमा तीन जना पक्राउ,"काठमाडौं : २ जना भारतीय नागरिकको नगद लुटपाट गरेको अभियोगमा प्रहरीले ३ जनालाई पक्राउ गरेको छ। काठमाडौं महानगरपालिका२७ ठमेलस्थित वाल्डो होटलमा कात्तिक ९ गतेदेखि बस्दै आएका भारतीय नागरिकको लुटपाट गरेको अभियोगमा काठमाडौं महानगरपालिका१६ माछापोखरीस्थित किङ्स अकबरे मम: रेष्टुरेन्टका संचालक नुवाकोट ककनी गाउँपालिका७ घर भएका २७ वर्षीय उमेश लामासमेत ३ जनालाई शनिबार दिउँसो प्रहरीले पक्राउ गरेको छ। उनीहरूलाई ग्रिन टि सस्तोमा मिलाईदिन्छु भन्दै ६ जनाको समूहले होटल अगाडिबाट ट्याक्सीमा सोही महानगरपालिका१६ माछापोखरीस्थित रोयल लाउन्ज एण्ड बारमा पुर्याई कुटपिट गरी पीडितसँग रहेको ४९ हजार नेपाली र ५० हजार भारतीय रूपैयाँ ट्रान्सफर गरी लुटपाट गरेको आरोप छ। लुटपाट गरेको जानकारी पाएलगत्तै प्रहरी वृत्त बालाजुबाट खटिएको प्रहरीले उनीहरूलाई बालाजु चोकबाट बा८६ प २१४२ नम्बरको मोटरसाइकल, नगद ५९ हजार ३ सय ५५ रूपैयाँ, मोवाईल ४ थान र एनटिसी तथा एनसिएलको १२ थान सिमकार्डसहित पक्राउ गरेको हो। प्रहरीले आवश्यक अनुसन्धान गरिरहेको छ।"
सुनको कण खोज्न बोटेहरू लागे त्रिशूली किनारातर्फ,"तनहुँ : दसैँ मनाउँदा लागेको ऋण तिर्न व्यास१० कोमलटारीका १० भन्दा धेरै बोटेहरू सुनको कण खोजीमा त्रिशूली किनारातर्फ लागेका छन्। दसैँमा जुटाएको दामले घर खर्च भ्याएन। तीसचालीस हजार रुपैयाँ त ऋण नै खोज्नुपर्यो,शनिबार बिहानै सुनको खोजीमा धादिङको त्रिशूली किनारा तर्फ लागेका ६८ वर्षीय हर्कबहादुर बोटेले भने, त्यही ऋण खर्च जुटाउन यता आएको हुँ। आइतबार बिहानैबाट सुन खोज्ने काम गर्नुपर्ला। ५५ वर्षीया श्रीमती गौमाया, ३५ वर्षीय छोरा रामबहादुर, छोरी ज्वाइँ ४५ वर्षीय कमल बोटे र ४० वर्षीया अनिता बोटे गरी पाँच जना भएर सुन खोज्न हिँडेको हर्कबहादुरले बताए। मादी किनारामा पर्ने कोमलटारीमा करिब ४० घर बोटेको बसोबास छ। यहाँका करिब २५ घरका बोटे त्रिशूली, कालीगण्डकी, बुढीगण्डकी र मस्र्याङ्दी किनारामा सुन खोज्न जाने गर्छन्। प्रायः सुन खोज्न जाँदा श्रीमान्श्रीमतीसहितका परिवार भएर जाने चलन रहेको हर्कबहादुरले जानकारी दिए। सुन खोज्न जानेले काठको डुँड, बाँसको चनौटो र बालुवा हाल्ने विशेष खालको सामान (पाटी) अनिवार्यरूपमा लैजानुपर्दछ। सुन खोज्दा नदी किनारामा प्रायः दुई जनाले मिलेर बालुवा छान्नु पर्छ। घरबाटै त्रिपाल, भाँडावर्तन, लत्ताकपडा लैजाने र नदी किनारामै पाल टाँगेर रात बिताउने गरिएको सुन खोज्न त्रिशूली किनारामा पुग्नुभएका कमल बोटेले बताए। बालुवा चाल्ने क्रममा महिनाको करिब रु २० हजार बराबरको काँचो सुन सङ्कलन हुनेसमेत कमलले जानकारी दिए। घरमा मकैखेतीसमेत गरेकाले खेती थन्क्याएर तिहारलगत्तै आफू सुन चाल्न त्रिशूली किनारामा जाने योजना बनाएको ६५ वर्षीय वीरबहादुर बोटेले बताए। करिब ४५५० दिन सुन चालेर घर फर्किने गरेको उनको भनाइ छ। अब तिहार मानेर सुन खोज्न जाने योजनामा छु, उनले भने, माघे सङ्क्रान्ति मान्न घर फर्किँदा त्यस्तै रु २५३० हजार हातमा पर्ला कि भन्ने विश्वासमा छु। मेहनतको कुरा हो यसै भन्न सकिँदैन। पहिले मादी नदीमा पनि सुन चाल्ने गरिए पनि सुन पाउन छाडेपछि आफूहरू अन्य नदीमा जानुपरेको बोटेहरूको भनाइ छ। सुन चाल्ने पेसालाई राज्यले पनि संरक्षण गर्नुपर्नेमा त्यसो हुन नसक्दा नयाँ पुस्ताले सिक्न नचाहेको समेत वीरबहादुरले सुनाए। यहाँका बोटेहरूले निर्वाहमुखी कृषि पेसासँगै बालुवामा सुन खोज्ने कार्यलाई पनि पेसाकै रूपमा अँगाल्दै आएका छन्।  रासस"
मनाङबाट जापानी पर्यटकको उद्धार,जोमसोम : राउण्ड अन्नपूर्ण पदमार्गमा गएकी एक जापानी महिला पर्यटकको मनाङको धारापानीबाट उद्धार गरिएको छ। ७४ वर्षीया जापानी महिला कुरिको कुरी बायासीलाई स्वास्थ्यमा समस्या देखिएपछि आइतबार हेलिकोप्टरबाट उपचारका लागि काठमाडौं लगिएको मनाङ प्रहरीले जनाएको छ। लमजुङको बेसीसहर हुँदै राउण्ड अन्नपूर्ण चर्किय पदमार्गमा निस्किएको टोलीमा अस्वस्थ बनेकी बायासीसहित २ जना जापानी र ३ जना नेपाली पथ प्रदर्शक थिए। उनीहरू कल्चर ट्रेक एस्पिटेसन ट्राभल एजेन्सीसँग समन्वय गरी मनाङ पुगेका थिए। जापानी गाइड जीतकाजी तामाङले आफूहरूले लिएर गएको महिला पर्यटक बिरामी भएपछि मनाङबाटै काठमाडौं फर्किएको बताए। उनले मनाङको होटलमा बास बसेको बेला राति उनी बिरामी परेकी थिइन्।
महंगियो उपभोक्ताको भान्सा,"वीरगन्ज : चाडबाडका समयमा प्याजको मूल्य ह्वात्तै बढेपछि उपभोक्ता मर्कामा परेका छन्। वीरगन्जमा दसैंको सप्तमीका दिनसम्म खुद्रामा प्याजको मूल्य प्रतिकिलो ५५ रुपैयाँ थियो। तर शनिबारदेखि प्याजको मूल्य प्रतिकिलो १३० रुपैयाँ पुगेको छ। शनिबार वीरगन्जको प्रमुख तरकारी बजार मीनाबजारमा प्याज किन्दै गरेको अवस्थामा भेटिएका वीरगन्ज९ का भोला स्वर्णकारले भने, मासु र प्याजको भाउ उस्ताउस्तै छ। प्याजको महंगीले अब भान्सा चलाउनै मुस्किल पो हुने भयो। दसैं सुरु हुनुअघि प्रतिकिलो ५० रुपैयाँमा प्याज किनेका वीरगन्ज१५ का हरिओम साहले अहिले त्यही प्याजलाई किलोको १३० रुपैयाँ र्तिनुपर्दा पसिना छुटेको बताए। उनले भने,चाडबाडकै बेला प्याजको भाउ अचाक्ली बढ्यो। भाउ सुन्दै पसिना आयो। अब त प्याज नै नहाली तरकारी खानुपर्ला जस्तो छ। भारतमा प्याजको उत्पादनमा कमी आएपछि निर्यातमा ४० प्रतिशत निर्यात महसुल लागु गरेको र नेपालले पनि गत साउनदेखि प्याजमा १३ प्रतिशत मूल्य अभिवृद्धि कर (भ्याट) लगाएका कारण नेपाली बजारमा अहिले प्याजको मूल्य बढेको हो। भारतको अर्थ मन्त्रालयअन्तर्गत अप्रत्यक्ष कर तथा भन्सार बोर्डले गत भदौ २ गतेदेखि पुस १५ गतेसम्म लागू हुने गरी प्याज निर्यातमा ४० प्रतिशत कर थपेको हो। भारतमा गत साउन र भदौमा भएको भीषण वर्षाका कारण प्याजको उत्पादन नै कम भएकाले त्यही नै मूल्य बढेको थोक व्यापारीहरू बताउँछन्। नेपाल प्याजका लागि भारतमाथि निर्भर छ। देशमा कूल मागको ९५ प्रतिशतभन्दा बढी प्याज भारतबाटै आयात हुने गरेको छ। मिनाबजारका थोक व्यापारी मुकेश गुप्ताले भारतले ४० प्रतिशत र सरकारले १३ प्रतिशत भ्याट लगाएयता आफूले भारतबाट प्याज आयात नै नगरेको बताए। वीरगन्जमा भारतबाट प्याज आयात गर्ने आफू समेत तीन चार जना कारोबारी रहेको र उनीहरूले पनि अहिले उताबाट प्याज आयातको कारोबार बन्द गरेका उनको भनाइ छ। भारतबाट राजश्व छलेर ल्याइएको प्याज बजारमा वीरगन्ज तरकारी तथा फलफूल व्यवसायी संघका पूर्वअध्यक्ष विदुर क्लबार क्लबारका अनुसार अहिले वीरगन्जको बजारमा खरिद बिक्री भइरहेको प्याज वैध नभई अवैध बाटोबाट अर्थात राजश्व छलेर भित्र्याइएका प्याज हुन्। क्लबारले भने, भन्सार तिरेर वैध बाटोबाट ल्याएर बजारमा बेच्नै सकिन्न। त्यसकारण खुद्रा व्यापारीले सीमावर्ती सहर रक्सौलबाट साइकलमा भरियामार्फत राजश्व छलेर प्याज मगाएर बेचिरहेका छन्। त्यही प्याज उपभोक्ताले किनिरहेका छन्। राजश्व छलेर साइकलमा भरियामार्फत भित्र्याइएका कारण ढुवानी खर्च बढी पर्ने भएकाले अहिले बजारमा भाउ महंगिएको क्लबारले बताए। भारतबाट प्याजको आयात पाँच गुणाले घट्यो प्याजमा कर थपिएपछि भारतबाट वीरगन्ज नाका हुँदै प्याजको वैध आयात ह्वात्तै घटेको तथ्य वीरगन्ज भन्सार कार्यालयको तथ्यांकले पनि पुष्टि गरेको छ। वीरगन्ज भन्सार कार्यालयका अनुसार पछिल्लो तीन महिनामा भारतबाट वीरगन्ज नाका हुँदै १ करोड ३६ लाख ८९ हजार रुपैयाँ मूल्यको ३ हजार २ सय ९१ क्विन्टल मात्र प्याज नेपाल भित्रिएको छ। गत साउनदेखि असोजसम्म भएको प्याज आयातबाट ३३ लाख ७७ हजार रुपैयाँ राजश्व संकलन भएको वीरगन्ज भन्सार कार्यालयका प्रमुख भन्सार प्रशासक डिलाराम पन्थीले जानकारी दिए। गत आर्थिक वर्ष २०७९८० को पहिलो तीन महिनामा भारतबाट वीरगन्ज नाका हुँदै ६ करोड २७ लाख ८ हजार रुपैयाँ मूल्यको १७ हजार ९ सय ३ क्विन्टल प्याज आयात भएको थियो। त्यसबापत ८७ लाख ७९ हजार रुपैयाँ राजश्व संकलन भएको भन्सार कार्यालयको तथ्यांकमा उल्लेख छ।"
साढे २ सय किलो गाँजासहित दुई जना पक्राउ,"मलंगवा : सर्लाहीको कबिलासी नगरपालिका९ भलुवाहाबाट २ सय ५० किलो गाँजासहित दुई जना पक्राउ परेका छन्। शनिबार राती ९ बजे कविलासी नगरपालिका९, सलेमपुरबाट भलुवाहा हुँदै गम्हरिया ल्याउँदै गरेको अवस्थामा प्रहरीले गाँजा बरामद गरेको छ। ज १ त ५५५१ नम्बरको ट्याक्टरमा लोड गरी गाँजा ल्याउँदै गरेको अवस्थामा झिम नदी किनारबाट कविलासी नगरपालिका१० का २८ वर्षीय ट्याक्टर चालक भाग्य नारायण महतो र सोही स्थानका २४ वर्षीय रवि भनेर चिनिने रवीन्द्र राय रहेका जिल्ला प्रहरी कार्यालय सर्लाहीका प्रहरी उपरीक्षक प्रवीण धितालले जानकारी दिए। प्रहरीले आइतबार पत्रकार सम्मेलन गरी पक्राउ परेका व्यक्तिहरू सार्वजनिक गरेको हो। बरामद गरिएका गाँजाको अन्दाजी मूल्य ३० लाख रहेको उनले बताए।"
"एमालेको चियापानबाट फर्केको गाडी दुर्घटना, ११ जना घाइते",काभ्रे : काभ्रेको बेथानचोक गाउँपालिका १ निगालेस्थित खानीखोला गाउँपालिकाको तालढुङ्गाबाट बेथानचोकतर्फ आउँदै गरेको गाडी दुर्घटना हुँदा ११ जना घाइते भएका छन्। बा १४ च ७०७७ नं को गाडी ब्रेक फेल भइ दुर्घटना हुँदा ११ जना यात्रु घाइते भएका हुन्। गाडीमा १८ जना यात्रु सवार रहेको बताइएको छ। घाइतेहरुलाई उपचारका लागि धुलिखेल अस्पताल पठाइएको जिल्ला प्रहरी कार्यालय काभ्रेले जनाएको छ । गाडीमा सवार नेकपा एमालेका नेताहरु चियापान कार्यक्रम सकेर सदरमुकाम धुलिखेल फर्कँदै गरेको बताइएको छ ।
नेपालगञ्जमा क्रिकेट मैदानको अभाव,"बाँके : पश्चिम क्षेत्रकै प्रमुख केन्द्रका रूपमा रहेको नेपालगञ्जमा क्रिकेट खेलको गतिविधि ओरालो लाग्दै गएको छ। क्रिकेटका लागि खेल मैदान नहुँदा खेलाडीलाई अभ्यास गर्ने ठाउँको अभाव भएको छ। क्रिकेट मैदानको अभावमा खेल गतिविधि न्यून हुने गरेको छ। क्रिकेट मैदानकै अभावमा खेलाडीले राम्रोसँग खेलको अभ्यास गर्न सकेका छैनन् भने ठूला तथा साना औपचारिक खेलसमेत हुन नसकेको खेलाडीहरूको गुनासो छ। क्रिकेटका लागि मैदान नहुँदा खेल खेल्न तथा अभ्यास गर्न समस्या रहेको बाँके क्रिकेट टोलीका क्याप्टेन सिद्धान्तराज शाहीले बताए। नेपालगञ्ज उपमहानगरपालिका६ फुल्टेक्रा तालमा क्रिकेट स्टेडियम बनाउने स्थानीय सरकारको योजना थियो तर उक्त तालमा स्थानीयवासीको अवरोधका कारण अदालतमा मुद्दासमेत परेको थियो। केही समयअगाडि अदालतले उक्त मुद्दा सुनवाइ गर्दै सो स्थानमा क्रिकेट स्टेडियमलगायत संरचना बनाउन केन्द्रीय सरकारसँग अनुमति लिनुपर्ने निर्णय गरे पनि प्रक्रिया भने अगाडि बढ्न नसकेको नेपालगञ्ज उपमहानगरपालिकाका प्रमुख प्रशान्त विष्टले बताए। उनका अनुसार ११ बिघा क्षेत्रफल रहेको फुल्टेक्रा तालको चार बिघा पाँच कट्ठामध्ये १८ धुरमा क्रिकेट स्टेडियम, तीन कट्ठामा वडा कार्यालय, तीन बिघामा मुस्लिम समुदायको कर्वाला, दुई बिघा तीन कट्ठा दस धुरमा हिन्दूहरूको मिर्छुवा पुजन, १९ कट्ठा १५ धुरमा पार्किङ र १५ कट्ठामा आवतजावतका लागि बाटो निर्माण हुने सर्वदलीय सहमति भएको थियो। उक्त तालको जग्गा संरक्षण गर्न वरिपरि तारबार गरिएको छ। तोकिएका ती संरचना बनाउनका लागि सबै सरोकारवाला निकायसँग समन्वय गरेर निर्माण गर्ने योजना बनाइएको नेपालगञ्ज उपमहानगरपालिकाले जनाएको छ। क्रिकेट मैदान नहुँदा मंगलप्रसाद माध्यमिक विद्यालयको मैदानलाई खेलाडीले प्रयोग गर्दै आए पनि उक्त मैदानमा क्रिकेट खेल्दा विद्यार्थीको पठनपाठनमा प्रत्यक्ष रुपमा असर परेको छ। उक्त समस्या समाधानका लागि खेलाडीसँग छलफल भइरहेको र केही समयमा टोली बनाएर केन्द्रीय सरकारसँग पहल गर्न जाने प्रमुख विष्टले बताए।"
भीरबाट लडेर वृद्धको मृत्यु,हेटौंडा : मकवानपुरमा भीरबाट लडेर एक जनाको मृत्यु भएको छ। मृत्यु हुनेमा भीमफेदी गाउँपालिका३ बेसारघारी निवासी ७० वर्षीय वृद्ध गणेशबहादुर स्याङ्तान रहेको जिल्ला प्रहरी कार्यालय मकवानपुरका प्रहरी नायव उपरीक्षक एवं प्रवक्ता लक्ष्मी भण्डारीले जानकारी दिए। प्रहरीका अनुसार गणेशबहादुर आज दिउँसो २ बजे घर नजिकै रहेको भीरमा घाँस काट्न जाँदा लडेका थिए। उनको घटनास्थलमै मृत्यु भएको प्रहरीले जनाएको छ। उक्त घटनाबारे प्रहरीलाई सूचना पाएपछि इलाका प्रहरी कार्यालय भीमफेदीको टोली घटनास्थलतर्फ गएको प्रहरी नायव उपरीक्षक भण्डारीले बताए।
आपसी विवाद हुँदा ढुंगाले हानेर छोराले गरे बुवाको हत्या,"टीकापुर : कैलालीको सुदूरपूर्वी जानकी गाउँपालिका एक युवकले आफ्नै बाबुको हत्या गरेका छन्। गाउँपालिकाको वडा नम्बर ३ लायकपुरका २४ वर्षीय गणेश चौधरीले आफ्नै बुवा ४५ वर्षीय हिरासिंह चौधरीको हत्या गरेका हुन्। इलाका प्रहरी कार्यालय टीकापुरका डीएसपी विश्वराज अधिकारीका अनुसार मदिरा सेवन गरेका बुवासँग छोराको विवाद हुँदा घटना भएको हो। आपसी विवाद भएका बेला ढुंगाले प्रहार गरेपछि बुवाको मृत्यु भएको देखिन्छ, डीएसपी अधिकारीले भने घटनामा संलग्न छोरालाई शनिबार नै नियन्त्रणमा लिएर अनुसन्धान थालिएको छ। घटनामा संलग्न गणेशलाई म्याद थपका लागि जिल्ला अदालतमा पठाइएको डीएसपी अधिकारीले बताए।"
लेबनानमा एक नेपाली शान्ति सैनिक घाइते,काठमाडौं : लेबनानमा तैनाथ संयुक्त राष्ट्रसङ्घीय अन्तरिम फौजअन्तर्गत खटिएका एक नेपाली शान्ति सैनिक घाइते भएका छन् । त्यहाँस्थित नेपाली सैनिक रहेको संयुक्त राष्ट्रसङ्घीय पोष्ट ८३३ नजिक सम्भावित इजरायली डिफेन्स फोर्स र हिजबुल्ला समूहबीचको आर्टिलरीररकेटरमोर्टार प्रहारका क्रममा यही कात्तिक ११ गते राति ती हतियारको सेल खसेर ती सैनिक घाइते भएको सैनिक जनसम्पर्क तथा सूचना निर्देशनालयले जनाएको छ । घाइते सैनिकको नाम खुलाइएको छैन । उक्त सेलको टुक्रा बङ्करमा रहेका ती शान्ति सैनिकको दाहिने पेट र पाखुरामा लागेको थियो । घाइते सैनिकको हाल नाकुरास्थित शान्ति मिसनको अस्पतालमा उपचार भइरहेको छ । हाल निजको अवस्था सामान्य रहेको छ । त्यहाँस्थित अन्य नेपाली शान्ति सैनिक सकुशल रहेको नेपाली सेनाका प्रवक्ता कृष्णप्रसाद भण्डारीले राससलाई जानकारी दिए । लेबनानमा संयुक्त राष्ट्रसङ्घीय अन्तरिम फौजमा डेपुटी कमाण्डर र अन्य अधिकृत कर्मचारी गरी आठ सय ७४ नेपाली शान्ति सैनिक कार्यरत छन् ।
"पिकनिकबाट फर्कँदै गरेको बस सिमरामा दुर्घटना, एक जनाको मृत्यु ,४० घाइते","सिमरा : सिमरामा शनिबार राति बस दुर्घटना हुँदा एक जनाको मृत्यु भएको छ। वीरगन्जको नगवाबाट पिकनिकका लागि गएको ना ७ ख ४७४९ नम्बरको बस चितवनको जलबिरेमा पिकनिक मनाएर फर्कने क्रममा सिमराको मुख्य चोकमा अनियन्त्रित भई दुर्घटना भएको हो। बस दुर्घटना हुँदा ४० जनाभन्दा बढी यात्रु घाइते भएका छन्। तीब्र गतिमा रहेको बस सिमरास्थित राष्ट्रिय वाणिज्य बैंकको भवनमा ठोक्किन पुगेको थियो। दुर्घटनामा करिब २५ वर्षीय युवकको घटनास्थलमै मृत्यु भएको छ। मृतकको पहिचान खुल्न सकेको छैन। दुर्घटनालगत्तै उनलाई गण्डकस्थित बयोधा मेडिसिटी अस्पताल लगिएको थियो। जिल्ला प्रहरी कार्यालय बाराका अनुसार दुर्घटनाका ११ जना घाइतेको पहिचान र अवस्था खुलेको छ। दुर्घटनामा कलैया उपमहानगरपालिका २० का वीरबहादुर महतो, वीरगन्ज महानगरपालिका ८ का सुरज साह, सोही ठाँउकी प्रिया गुप्ता, मनिषा साह, सेजल गुरुङ, ललन चौरसिया, राजनकुमार गुप्ता, मोहन साह, कलैया ६ का प्रसाद गुप्ता, अविनाश गुप्ता र जीतपुरसिमरा २ का अनिष राई रहेका छन्। उनीहरुको विभिन्न अस्पतालमा उपचार भइरहेको प्रहरी प्रवक्ता दधिराम न्यौपानेले जानकारी दिए। प्रवक्ता न्यौपानेका अनुसार मोटरसाइकललाई बचाउने क्रममा बस अनियन्त्रित भएर दुर्घटना भएको हो। दुर्घटनालगत्तै प्रहरी र स्थानीयले घाइतेको उद्धार गरेका थिए।"
