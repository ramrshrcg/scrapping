शीर्षक,विवरण
"ऋण गरेर बन्यो नमुना बस्ती : न बस्न मिल्छ, न बेच्न","वीरेन्द्रनगर : नीलो जस्तापाता। एकनासका घर। हेर्दै चिटिक्कको सुन्दर बस्ती। कालीकोटको रास्कोट ७ पोखरीकोटको एकीकृत नमुना बस्ती देख्दा जो कोहीको मन लोभिन्छ। विकट ठाउँमा पनि चिटिक्कको सुन्दर बस्ती देख्दा, जो कोही तस्बिर खिच्न लालायित हुन्छन्। तर, बाहिरबाट हेर्दा यो बस्ती जति सुन्दर र मनमोहक छ, भित्री कथा भने अर्कै छ। दुई वर्षअघि नै बस्ती बने पनि अधिकांश घर खाली छन्। प्रदेश सरकारको सहयोगमा बस्ती बनाउने भनिए पनि रकम अपुग भएपछि स्थानीयले ऋण काडेर घर बनाए। अब न घर बेच्न मिल्छ, न त त्यसको उपभोग नै छ। अर्कोतिर बस्तीमा खानेपानी, विद्यालय, बिजुलीजस्ता अत्यावश्यक पूर्वाधारको कमी छ। कसरी बन्यो बस्ती यसै त कर्णाली विकट। त्यसमाथि बर्सेनि पहिरोको पिर। पहिरोबाट पूर्ण रूपमा घर ध्वस्त भएका रास्कोटवासीका लागि सुरक्षित एकीकृत बस्ती बनाइयो। कर्णाली प्रदेश सरकारले प्रत्येक घर निर्माणका लागि ४ लाख सहयोग गर्यो। एक सय घर निर्माणका लागि एकमुष्ट ५ करोड सहयोग गर्यो। तर, ७३ घरमात्रै बने। तीमध्ये चार वटा दलित समुदायका लागि बनाइए। ७३ घरमध्ये १६ परिवारमात्रै बस्ने गरेको वडाध्यक्ष कपुर महतारा बताउँछन्। बाँकी घर रित्तै छन्। अर्थात् जसका लागि घर बने, उनीहरू नै बसेनन्। लामो समयदेखि रित्तै हुँदा घरका काठमा किराले असर गर्न थालेका छन्। रकम नपुगेपछि ऋणको भारी एकीकृत बस्तीमा घर बनाउन ४ लाख खर्च लाग्ने अनुमान थियो। प्रदेश सरकारकै सहयोगबाट घर निर्माण हुने प्रचार पनि गरियो। तर, त्यस्तो भएन। एउटा घर निर्माण गर्न लगभग ८ लाख खर्च लागेको स्थानीयको भनाइ छ। सुरुमा ५ लाखमा घर बन्छन् भनियो। तर, ८ लाख रुपैयाँभन्दा बढी खर्च भयो, स्थानीय प्रकाश महताराले भने, बस्तीमा घर बनाउँदा स्थानीयहरू थप ऋणमा डुबे। छानामात्रै छाएको घरमा कसरी बस्न सकिन्छ ? घर बेचबिखन गर्न नपाउने सर्तमा एकीकृत बस्ती बनाइएको थियो। ४ लाख बढी ऋण लागेपछि स्थानीयले बिक्रीसमेत गर्न पाएका छैनन्। अर्कोेतिर घर बने पनि, अरू अत्यावश्यक पूर्वाधार नहुँदा स्थानीयहरू एकीकृत बस्तीमा सर्न नचाहेको महताराले बताए। दार र काठमा किरा लाग्न थाले पहिरोले घर भत्केपछि स्थानीयहरू बर्खामा त्रिपालको सहारामा बास बस्दै आएका छन्। त्रिपालमा बस्न बाध्य बासिन्दालाई एकीकृत बस्तीमा ल्याउने सरकारको उद्देश्य थियो। तर, पहिरो पीडितहरू बस्दैनन्। उनीहरू पुरानै चिरिएको जोखिमयुक्त थातथलोमा बसिरहेका छन्। एकीकृत बस्तीका अधिकांश घरमा ताला लागेको छ। घरघरले बस्ती भरिभराउ छ। तर, भित्र एक जना पनि मानिस बस्दैनन्, रित्तै छ। जो जो यहाँ बस्ने गरेका छन, उनीहरू पनि राति सुत्न मात्र बस्तीमा आउँछन्, महताराले भने, ठूलो पानी पर्यो भने राति बास बस्न आउने गरेका छन्। रोजगारी छैन। भएको खेतीपाती बस्तुभाउ सबै उतै छ। यहाँ एकीकृत नमुना बस्तीका नामका घर मात्र बने। दैनिक गुजारा चलाउन यहाँका मानिसलाई खेतीपाती गर्नै पर्छ। त्यसै खेतीपातीका लागि मानिस जोखिमयुक्त बस्तीमा नै बस्ने गरेका छन्। यो बस्तीमा पढ्नका लागि विद्यालय छैन। खानेपानी र बत्ती पनि छैन। अहिले समुदाय आफैंले बस्तीसम्म पैसा उठाएर बाटो बनाएका छन्। खानेपानीको लागि एक संस्थाले डीपीआर बनाएको छ। तर, पानी कहिले आउने हो थाहा छैन। रास्कोट नगरपालिका प्रमुख प्रशासकीय अधिकृत जवानसिंह बमले एकीकृत बस्तीको काम सकिएको बताए। अधिकांश स्थानीयलाई थातथलो नै प्यारो लागेकाले बस्तीमा नआएको उनको भनाइ छ। उनले भने, हामीले बस्तीका सबै संरचना तयार पारिदिएका छौं। रोजगारी र खेतीपातीकै लागि थातथलोमै बस्ने गर्दा बस्ती सुनसान छ। नमुना बस्तीमा सडक, विद्युत्, खानेपानी, बालउद्यानलगायतका पूर्वाधार बनेका छैनन्। नजिकै विद्यालय र स्वास्थ्य चौकीसमेत छैन। जसका कारण बस्तीमा मान्छे नबसेका हुन्। केही मान्छे मात्रै बस्तीमा बसेका छन्। सुन्दरखालका बस्ती पनि सुनसान जिल्लाको नरहरीनाथ५ रूपसाका पहिरो पीडितका लागि रूपसाकै लेकाली डाँडा सुन्दरखालमा १ सय ३४ घरहरू बने। त्यहाँ पनि सडक, विद्युत्, खानेपानीजस्ता सेवासुविधा नहुँदा मानिस प्रायः गाउँतिरै बस्छन्। त्यो बस्ती पनि खाली नै छ। स्थानीय मनिष देउवाले भने, सुन्दरखालमा पहिरो पीडित २ सय ४२ घर परिवारका लागि नमुना घरहरू निर्माण गर्ने भनियो। तर, १ सय ३४ घरहरू मात्र बने। गाउँको विद्यालय त्यहाँ सारेर पढाइ सुरु गरियो। तर, अहिले भने जति २ सय ४२ घरपरिवारका लागि घर पनि बनेनन्। बनेका घरहरूमा पनि घर मात्रै, त्यो पनि डाँडामा। अन्य सेवासुविधा नहुँदा मानिसलाई बस्नका लागि असहज भयो। खेतीपाती गर्ने जमिन पनि गाउँमै भएकाले प्रायः मानिस गाउँमै जोखिमयुक्त ठाउँमा बस्दै आएका छन्। अहिले उक्त बस्तीमा सडक, विद्युत्, खानेपानीजस्ता सेवासुविधा पुर्याउनका लागि प्रदेश सरकारले बजेट पनि नछुट्ट्याएको उनले बताए। कर्णालीमा ३५ हजार बाढीपहिरोको उच्च जोखिममा पूर्वी क्षेत्रबाट मनसुन विस्तारै पश्चिमतिर प्रवेश गरिरहेको छ। लामो समयको खडेरीपछि नेपाल भित्रिएको मनसुनका कारण मनसुनजन्य प्रकोपबाट देशभर १२ लाख ५० हजार नागरिक प्रभावित हुने विपद् जोखिम न्यूनीकरण तथा व्यवस्थापन प्राधिकरणले जनाएको छ। जसमा कर्णाली प्रदेशमा झन्डै ३५ हजार ३ सय ३३ जना प्रभावित हुने आकलन गरिएको छ। विगतका तथ्यांकलाई हेर्ने हो भने कर्णाली प्रदेशका रुकुम पश्चिम, दैलेख र सुर्खेत जिल्ला बाढीपहिरोको उच्च जोखिममा छन्। कर्णालीमा विगत तीन आर्थिक वर्षको तथ्यांक हेर्दा विपद्बाट २ सय १८ जनाले ज्यान गुमाएका छन्। आर्थिक वर्ष २०७७०७८ मा विपद्मा परी ८५ जनाको मृत्यु भएको छ। सोही वर्ष ४ सय १६ विपद्का घटनामा परी ११ जना बेपत्ता भएका थिए। घटनामा १ हजार १ सय ३४ घरमा क्षति पुगेको थियो। १ हजार ३ सय २१ घरपरिवार आंशिक तथा पूर्ण विस्थापित भएका थिए। सोही वर्ष ३५ करोड ५६ लाख ९९ हजार ५ सय ६४ रुपैयाँ धनजनको क्षति भएको प्रदेश प्रहरी कार्यालय सुर्खेतको तथ्यांक छ। यस्तै गत आर्थिक वर्ष २०७८०७९ मा प्रदेशभर विपद्जन्य घटनामा ६८ जनाको मृत्यु हुँदा १६ जना बेपत्ता र ७३ जना घाइते भएका थिए। यस वर्ष १ हजार २ सय १५ वटा विपद्का घटना भएका छन्। जसमा १ हजार १ सय ८६ घरमा क्षति भएकोे छ। ४ सय ४२ घरपरिवार विस्थापित भएका छन्। यस वर्ष विपद्का कारण ५१ करोड ४१ लाख ५२ हजार २ सय ५७ धनजनको क्षति भएको छ। कर्णालीमा चालू आर्थिक वर्ष २०७९०८० को जेठ महिनासम्म विपद् घटनामा परी ६५ जनाको मृत्यु भएको छ। चालू आर्थिक वर्षमा कर्णालीमा ३ सय ४८ वटा बाढीपहिरोका घटना घटेको आन्तरिक मामिला तथा कानुन मन्त्रालयले जनाएको छ। कर्णाली प्रदेश प्रहरी कार्यालय सुर्खेतका अनुसार यस वर्ष कर्णालीमा दुई हजार एक सय ७६ विपद्जन्य घटनामा परी २८ जना बेपत्ता भएका छन् भने २ हजार ९ सय ४७ जना विस्थापित भएका छन्। यस्तै १ सय १४ जना घाइते भएका छन्। ६ हजार २ सय १७ घरमा पूर्ण तथा आंशिक क्षति पुग्दा ६४ करोड ४६ लाख ३१ हजार ७ सय ८४ रुपैयाँबराबर धनजनको क्षति भएको छ। चालू आर्थिक वर्षमा कर्णालीमा सबैभन्दा धेरै विपद्का घटना हुम्ला जिल्लामा भएका छन्। हुम्लामा ९ सय ४० वटा मनसुनजन्य घटनामा परी ८ जनाको मृत्यु हुँदा ६ जना घाइते तथा ९ सय ४ घरमा क्षति पुगेको छ। २ जना बेपत्ता भएका छन् भने ३ हजार २ सय ८६ परिवार विस्थापित भएको प्रदेश प्रहरीको तथ्यांकमा उल्लेख छ। यस्तै डोल्पामा सबैभन्दा कम विपद्का घटना घटेका छन्। चालू आर्थिक वर्षको अन्त्यसम्ममा डोल्पामा १५ वटा विपद्का घटना घट्दा ३ जनाको मृत्यु भएको छ भने ६ जना घाइते हुँदा ३२ परिवार विस्थापित भएको प्रदेश प्रहरीले जनाएको छ। यस्तै, सुर्खेतमा ४ सय ३४ वटा विपद्जन्य घटनामा परी १८ जना घाइते भएका छन्। ३ सय ७९ घरमा क्षति पुग्दा ५ सय ६६ परिवार विस्थापित भएका छन्। पहिरोको उच्च जोखिममा रहेको दैलेखमा १ सय ६२ विपद्का घटनामा ६ जनाले ज्यान गुमाएका छन्। ११ जना घाइते हुँदा २ जना बेपत्ता, १ सय ४९ घरमा क्षति पुगेको छ। ६ सय ६५ परिवार विस्थापित भएको प्रहरीको तथ्यांक छ। सल्यानमा २ सय ३४ वटा घटनामा परी ४ जनाको मृत्यु भएको छ भने २ सय ३४ घरमा क्षति पुग्दा ४४ जना घाइते भएका छन्। सल्यानमा ६ सय ४ घरपरिवार विस्थापित भएको प्रदेश प्रहरी कार्यालयले जनाएको छ। यस्तै मुगु जिल्लामा ५० मनसुनजन्य घटना हुँदा ११ जनाले ज्यान गुमाएका छन्। १ जना घाइते र ३ जना बेपत्ता भएका छन्। ४ सय ७१ घरमा क्षति पुगेको छ। ५ हजार ३ सय ८६ परिवार विस्थापित भएका छन्। चालू आर्थिक वर्षमा रुकुम पश्चिममा ७६ वटा मनसुनजन्य घटना घटेकोमा ४ जनाले ज्यान गुमाएका छन्। ५५ घरमा क्षति पुग्दा ६ जना घाइते भएका छन् भने १ जना बेपत्ता छन्। १७ परिवार विस्थापित भएका छन्। जाजरकोटमा ५५ घटनामा ४ जनाले ज्यान गुमाउँदा ६ जना घाइते भएका छन्। ३० घरमा क्षति पुग्दा १७ परिवार विस्थापित भएका छन्। जुम्लामा ३२ विपद्का घटनामा ११ जनाले ज्यान गुमाउँदा ८ जना घाइते र १ जना बेपत्ता भएका छन्। यस्तै १ हजार ७ सय १० घरमा क्षति १ हजार ९ सय ५६ परिवार विस्थापित भएका छन्। १ सय ६९ विपद्का घटना हुँदा कालीकोटमा १ हजार ४ सय ७५ घरमा क्षति पुगेको छ भने २४ जनाको मृत्यु भएको प्रहरीको तथ्यांक छ। घटनामा परी ८ जनाको मृत्यु हुँदा १९ जना बेपत्ता भएका छन्। ७ हजार ४ सय १८ परिवार विस्थापित भएको प्रदेश प्रहरी कार्यालय सुर्खेतको तथ्यांकमा उल्लेख छ। कर्णालीमा सबैभन्दा बढी मानवीय क्षति बाढी पहिरोका कारण हुने गरेको छ। हालसम्म बाढी र पहिरोमा परी ३८ जनाले ज्यान गुमाएका छन्। चालू आर्थिक वर्षमा ८६ वटा आगलागीका घटना हुँदा ७ जनाले ज्यान गुमाएका छन् भने २० जना घाइते भएका छन्। यस्तै ३३ वटा चट्याङका घटनामा परी ३ जनाले ज्यान गुमाएका छन्। ४ जना घाइते भएका छन्। तर प्रदेश सरकारले विपद्को पूर्वतयारी भने खासै गरेको छैन। मुक्त हलियाका घर पनि खाली सुर्खेतको भेरीगंगा नगरपालिकाको जहरेबाट गुर्भाकोट नगरपालिकाको गुमी जाने सडकको भेरी किनारनजिकै सडक किनारको दायाँ र बायाँ लहरै ३२ वटा घरहरू बनेका छन्। मुक्त हलियाका लागि राज्यले बनाइदिएका ३२ मध्ये ३० घरहरू ७ वर्षदेखि रित्तै छन्। बनेका घरमा मुक्त हलियाहरू नबस्दा जीर्ण हुँदै गएका छन्। केही घरका छाना उडेका छन्। घरभित्र मानिस नबस्दा झाडी उम्रिएको छ। सरकारी तथ्यांकमा सुर्खेतमा ४ सय ५६ परिवार मुक्त हलियाहरू देखिन्छन्। तीमध्ये भेरीगंगा नगरपालिकाअन्तर्गत पर्ने साबिकको मैनतडा गाविसका ३२ मुक्त हलिया परिवारका लागि सरकारले जग्गा खरिद गरेर गुर्भाकोटको गुमीस्थित भेरी किनारको समथर फाँटमा घर बनाइदिएको हो।सुुर्खेतको गुर्भाकोट नगरपालिकाको गुमी जाने सडकको भेरी किनारनजिकै सडक किनारमा मुक्त हलियाका लागि बनाएको खाली बस्ती । मुक्त हलिया समाज सुर्खेतका अध्यक्ष यमराज मल्लले भने, घर बनाइदियौं। बस्न कोही नआउँदा अहिले ती घरहरू जीर्ण बन्दै गएका छन्। केही घरका त छानासमेत हावाहुरीले उडाएको छ। खासमा जसका लागि घर बनाइएको हो। उनीहरूको साबिकको मैनतडा गाविसमै आवश्यक जमिन र घरहरू छन्। उनीहरू बस्दै आएको जमिनको पुर्जा नहुँदा दर्तावाला जमिन खोजेर घर बनाइएको थियो। उनीहरूसँग जमिनको पुर्जा नभएकाले राज्यको नीतिअनुसार दर्तावाला जग्गा किनेर घर बनाउनुपर्ने बाध्यता रहेको उनले बताए। घरमात्रै भयो। त्यहाँ बसेर जीविकोपार्जन गर्ने माध्यम नभएकाले बनेका घरमा मुक्त हलियाहरू बसेनन्, उनले भने, राज्यले यी घर बनाउन र जग्गा खरिद गर्नका लागि १ करोड ३६ हजार रुपैयाँ खर्चिएको छ। जिल्ला मालपोत कार्यालयका अनुसार जग्गा खरिदका लागि प्रतिघर दुई लाख र घर बनाउनका लागि दुई लाख २५ हजार रुपैयाँ खर्च भएको थियो। कर्णालीमा प्रदेश सरकारले पहिरोबाट जोखिममा परेका र अव्यवस्थित बस्तीहरूलाई व्यवस्थित बनाउने भनेर २०७५ सालदेखि नै एकीकृत नमुना बस्ती निर्माण गर्ने लक्ष्य लियो। तर, बनेका बस्तीहरूमा मानिस नबस्ने समस्याले यो योजना फेल खाएको छ। कर्णाली प्रदेश सरकारका आन्तरिक मामिला तथा कानुनमन्त्री एवं प्रदेश सरकारका प्रवक्ता कृष्णबहादुर जीसीले एकीकृत नमुना बस्तीका लागि आवश्यक अन्य पूर्वाधार नहुँदा बस्तीहरू खाली रहेको बताए। एकीकृत नमुना बस्ती बनाउने भनेर घर मात्र बने। त्यहाँ बस्ने मानिसका लागि शिक्षा, स्वास्थ्य, यातायात, खानेपानी, विद्युत्, सञ्चारजस्ता आधारभूत सेवाहरू त्यहाँ दिन सकिएन। जसका कारण एकीकृत नमुना बस्तीहरूमा मानिसको बसोबास नभएको हो। उनले भने, बस्तीमा न सुविधा छ, न खेतीपाती गर्ने जमिन नजिक छ। यस्तो अवस्थामा मानिसलाई एकीकृत बस्तीमा बस्नका लागि समस्या भएको हो। हामीले अब बाध्यकारी अवस्थाका मानिसलाई मात्र एकीकृत नमुना बस्ती निर्माण गर्ने र त्यस बस्तीका लागि आवश्यक अन्य सुवासुविधाहरू पनि पुर्याउने गरी तयारी गर्दैछौं। यति गरियो भने मात्र यो योजना सफल हुन्छ। बस्तीमा मानिस पनि बस्छन्।"
नयाँ दलको लहरले कांग्रेस खुम्चिँदै,"काठमाडौं : कांग्रेसका जिल्ला सभापतिहरूले नयाँ खुलेका पार्टीमा प्रवेश गर्नेको लहर चलेको भन्दै गाउँमा कांग्रेसप्रति आकर्षण नदेखिएको रिपोटिङ गरेका छन्। नयाँ खुलेका दलहरूप्रति गाउँगाउँमा युवा पुस्ताको आकर्षण बढेको भन्दै उनीहरूले कांग्रेस रूपान्तरण नभए आगामी निर्वाचनमा पार्टी संकटमा पर्ने बताएका छन्। दुई दिन चलेको जिल्ला सभापतिको भेलामा अधिकांशले पार्टी नेतृत्व सच्चिएर युवा पुस्तालाई आकर्षण गर्ने नीति, नेतृत्व र कार्यक्रम बनाउनुपर्नेमा जोड दिएका थिए। प्रचार विभाग प्रमुख मीन विश्वकर्माका अनुसार अधिकांश जिल्ला सभापतिहरूले पार्टीलाई पुनर्जागरण गर्नुपर्ने खाँचो औंल्याउँदै त्यसका लागि ठोस र फरक कार्यक्रम ल्याउनुपर्नेमा जोड दिएका थिए। महामन्त्रीद्वय गगन थापा र विश्वप्रकाश शर्माको आह्वानमा भएको भेलामा सभापतिहरूले पार्टी रूपान्तरणको विषयबारे प्रश्न गरेका थिए। दुई दिनसम्म भेला चल्दा पनि पार्टी सभापति शेरबहादुर देउवा अनुपस्थित भएको भन्दै जिल्ला सभापतिहरूले असन्तुष्टि व्यक्त गरेका थिए। पार्टीको रूपन्देही जिल्ला सभापति रामकृष्ण खाँणले जिल्ला सभापतिहरू उपस्थित भेलामा पार्टी सभापति नआउनुको कारण के हो ? भनी प्रश्न गरेका थिए। त्यसैगरी सर्लाही जिल्ला सभापति सुरेन्द्र सिंहले पार्टी सभापति देउवा बैठकमा नआएको विषय उठाउँदै भने, यतिका धेरै जिल्ला सभापति आएका ठाउँमा सभापतिजी पनि आइदिएर केही कुरा राखिदिनुभएको भए राम्रै हुन्थ्यो। कतै महामन्त्री र सभापतिबीच सल्लाह नभएको हो कि ? संखुवासभा सभापति दीपक खड्का, स्याङ्जा सभापति राजु थापाले पनि पार्टी सभापतिको अनुपस्थितिको विषय उठाएका थिए। महामन्त्री विश्वप्रकाश शर्माले पार्टी सभापतिसँगको सल्लाहमै जिल्ला सभापतिको भेला बोलाइएको जानकारी दिएका थिए। यस पटक सभापतिहरूको भेला केन्द्रीय कार्यालयमा भइरहेको छ र पार्टीको क्रियाशील सदस्यहरूलाई कसरी व्यवस्थित बनाउने, सबै तहको सम्मेलनहरू गरेर जाने भन्ने विषयमा कुरा भएको छ। यसमा कसैले पनि आशंका नगरौं, महामन्त्री शर्माले भनेका थिए। ४२ जिल्ला सभापति भेलामा उपस्थित भएका थिए भने १८ जिल्ला सभापति जुममार्फत भेलामा जोडिएका थिए। पार्टीको १४औं महाधिवेशनपछि कांग्रेसले पहिलो पटक जिल्ला सभापतिहरूलाई प्रशिक्षण भेला बोलाएको थियो। सरकार र पार्टीबीच समन्वय नभएको गुनासो जिल्ला सभापतिहरूले पार्टी सरकारमा भए पनि समन्वय नभएको गुनासो पोखेका थिए। युवा तथा खेलकुदमन्त्री एवं मोरङ जिल्ला सभापति डिगबहादुर लिम्बूले पार्टीका नेता डा प्रकाशशरण महत अर्थमन्त्री भए पनि महतले आफ्नो जिल्लामा मात्रै बजेट केन्द्रित गरेको आरोप लगाएका थिए। म कांग्रेसबाट मन्त्री भएको छु। कांग्रेसबाटै अर्थमन्त्री हुनुहुन्छ। मेरै मन्त्रालयमा बजेट पर्याप्त छैन। कसरी काम गर्न सकिन्छ ? उनको आक्रोश थियो, स्वेच्छचारी बजेट ल्याएर केही व्यक्तिले लुटतन्त्र मच्चाए। मन्त्रीहरूबीच नै समन्वय छैन। उहाँले एउटै क्याबिनेटमा हुँदा पनि गुटका हिसाबले हेर्नुभयो। धादिङ सभापति रामनाथ अधिकारीले पार्टी सरकारमा हुँदा पनि बजेटमा आफ्नो जिल्ला समेट्न नसकेको भन्दै गुनासो पोखेका थिए। बजेट नुवाकोट केन्द्रित छ, अधिकारीले भने, ९० किलोमिटर सडकका लागि अर्थमन्त्रीले पाँच लाख रुपैयाँ बजेट छुट्ट्याउनु भएको छ। यस्तो कुरा आउनु भनेको पार्टीसँग सरकारमा भएका साथीहरूको समन्वय नहुनु हो। प्रतिनिधिसभा सदस्यसमेत रहेका रामेछाप जिल्ला सभापति पूर्णबहादुर तामाङले सरकार र पार्टीबीच समन्वय हुन नसकेको बताए। कांग्रेस ठूलो दलको प्रतिनिधित्व गर्दै सरकारमा छ, उनले भने, तर हामीले महसुस गर्न पाएका छैनौं। सरकार र पार्टीबीचमा कुनै समन्वय नै छैन। दूरी बढेको छ। प्रतिनिधिसभा सदस्यसमेत रहेका संखुवासभा जिल्ला सभापति दीपक खड्काले कांग्रेस सरकारमा भए पनि नागरिकले अनुभूति गर्ने गरी काम गर्न नसकेको बताए। कांग्रेस पार्टी सरकारमा भएको भन्ने हो। अरू के कस्तो भूमिका निभाइरहेको छ हामी सांसदहरूलाई पनि थाहा छैन, उनले भने, कसैसँग पनि समन्वय हुन सकेको छैन। अछाम जिल्ला सभापति तथा सांसद पुष्पबहादुर शाहले पनि बजेटमा केन्द्रदेखि प्रदेश सरकारले मनलाग्दी गरेको आरोप लगाए। उनले भने, जिल्ला जाने अवस्था नै छैन। यस्ता भेदभावपूर्ण निर्णय आफ्नै पार्टीका नेता मन्त्री हुँदासमेत हामीलाई बजेटमा पाखा लगाइयो। यसले पार्टीलाई ठूलो घाटा हुन्छ।"
भन्सार प्रतिनिधिलाई स्वतः लाइसेन्सको माग,"काठमाडौं : सरकारले भन्सार प्रतिनिधिलाई स्वतः लाइसेन्स दिनुपर्ने सरोकारवालाले माग गरेका छन्। सरकारले आगामी आर्थिक वर्षको बजेटमा आर्थिक ऐनमार्फत भन्सार ऐन संशोधन गरेर आयात निर्यात कार्य व्यवसायीको भन्सार एजेन्टले मात्र गर्न पाउने व्यवस्था गरेको थियो। यसअघि अनुमति प्राप्त प्रतिभन्सार एजेन्टले दुई जना भन्सार प्रतिनिधि राख्न पाउँथे। ऐन संशोधन भएपछि प्रतिनिधि भन्ने पद नै खारेज हुने भएको छ। सरकारले भन्सार प्रतिनिधिको व्यवस्था खारेज गरेपछि प्रतिनिधिहरू आन्दोलित भएका छन्। काम गर्दै आएका प्रतिनिधिलाई स्वतः भन्सार एजेन्ट लाइसेन्स दिनुपर्ने माग गर्दै भन्सार विभागमा भन्सार एजेन्ट प्रतिनिधि संघर्ष समितिले १३ दिनदेखि धर्ना दिँदै आएका थिए। तर भन्सार विभागका महानिर्देशक शोभाकान्त पौडेलले आन्दोलित प्रतिनिधिहरूसँग शुक्रबार छलफल गरेर ४५ दिनका लागि धर्ना नबस्न अनुरोध गरेका छन् । उनले प्रतिनिधिको मागलाई केही व्यवस्था गर्ने आश्वासन दिँदै अहिले राजस्व उठाउने चटारो भएकाले केही अवधिका लागि धर्ना नगर्न अनुरोध गरेको बताए। असारको महिना छ। राजस्व जुटाउनु छ। बरु परेको मर्कामा हेरौंला। अहिलेलाई अनशन स्थगित गर्न भनेको हो, महानिर्देशक पौडेलले अन्नपूर्णसँग भने। आन्दोलित प्रतिनिधिहरूले महानिर्देशक पौडेलले दिएको आश्वासनलाई विश्वास गर्दै केही दिनलाई धर्ना नगर्न तयार भएको तर माग पूरा नभए यसलाई कायम गर्ने अडान राख्छन्। संघर्ष समितिका सहसंयोजक प्रेम बानियाँ सरकारले व्यवस्थापनको विकल्पबिना आवश्यकताविहीन ठानेकोमा आपत्ति जनाए। बानियाँ भन्छन्, पहिले सरकारले भन्सार प्रतिनिधि भएर काम गर्न पत्याउने अहिले आवश्यकताविहीन ठान्यो। हामीलाई स्वतः एजेन्ट लाइसेन्स दिनुपर्छ। आन्दोलित प्रतिनिधिले प्रधानमन्त्री पुष्पकमल दाहाल प्रचण्ड, अर्थमन्त्री डा प्रकाशशरण महत र कांग्रेस सभापति शेरबहादुर देउवालाई मागसहित ज्ञापनपत्र बुझाएका थिए। पछिल्लो समय करिब २ सय ७० एजेन्ट मात्रै भएकाले पर्याप्त नभएको भन्दै भन्सार विभागले परीक्षा प्रणालीबाट एजेन्टको लाइसेन्स दिएको थियो। यसबारे जानकारी दिँदै भन्सार विभागका निर्देशक तथा सूचना अधिकारी पुण्यविक्रम खड्काका अनुसार पुरानो भन्सार एजेन्टको संख्या नपुगेकाले नयाँ भन्सार एजेन्टलाई परीक्षाको प्रक्रियाबाट गत वर्ष छनोट गरेर थप ६ सय १८ ले एजेन्ट लाइसेन्स लिएर काम सुरु गरेका थिए। भन्सार ऐनको दफा ५१ मा भनिएको छ, आयात निर्यात हुने मालवस्तु भन्सार छुटाउन वा भन्सार कार्यालयसँग सम्बन्धित कामको लागि भन्सार एजेन्टलाई आधिकारिक व्यक्ति तोकेपछि एजेन्टले आफैं वा आफ्नो प्रतिनिधिमार्फत व्यवसायीको काम गर्न पाउने छन्। यसअघि नै भन्सार विभागले पुराना एजेन्ट प्रतिनिधिलाई पनि शैक्षिक योग्यता नपुगेको भए पनि परीक्षामा सामेल गरेकोे थियो। नियमावलीमा व्यवस्था भएअनुसार प्रतिनिधिलाई सामेल गराएका थियौं। परीक्षामा उत्तीर्ण हुनेहरूले काम गर्दैछन् तर अनुत्तीर्ण हुनेहरू भने स्वतः लाइसेन्स दिनुपर्छ भनेका छन्।, सूचना अधिकारी खड्काले अन्नपूर्णसँग भने। भन्सारको परीक्षापछि पुराना र नयाँ गरेर ८ सय ८८ एजेन्टले काम गरेकाले प्रतिनिधि चाहिँदैन भनेपछि सरकारले यो व्यवस्था खारेज गरेको हुन सक्छ। तर यता ती पुराना एजेन्ट प्रतिनिधिहरू भने पहिलाको जमानाकालाई अनुभवको आधारमा भए पनि परीक्षा नलिएरै स्वतः एजेन्ट लाइसेन्स दिनुपर्ने बताउँछन्।"
"असार सकिँदैछ, बल्ल २६७१ भो रोपाइँ","काठमाडौं : बर्सेनि अकासे पानीको भरमा पर्नुपर्दा यस वर्ष धान रोपाइँको गति कम छ । अझै मुलुकभर कुल क्षेत्रफलको ७३२९ प्रतिशतमा बर्खे धान लगाउन बाँकी छ । मनसुन ढिलाइ हुँदा असार सकिन लाग्दा पनि मुलुकभर बर्खे धान रोपाइँ २६७१ प्रतिशत हाराहारीमा मात्रै भएको कृषि तथा पशुपन्छी विकास मन्त्रालयले जानकारी दिएको छ । जबकि यहीँ अवधिमा गत वर्ष प्रतिशत ४००४ प्रतिशत रोपाइँ भएको थियो । मुलुकभर बर्खे धान हुने क्षेत्रफल १३ लाख ५७ हजार ८ सय १६ हेक्टर छ । मन्त्रालयको पछिल्लो असार २१ गतेसम्मको तथ्यांकअनुसार कुल क्षेत्रफलमध्ये ३ लाख ६२ हजार ६ सय २५ हेक्टरमा मात्रै धान लगाइएको छ । अझै ९ लाख ९५ हजार १ सय ९१ हेक्टर क्षेत्रफलमा धान लगाउन बाँकी छ । मन्त्रालयका प्रवक्ता प्रकाशकुमार सञ्जेलका अनुसार गत वर्षको यसै अवधिको तुलनामा करिब १३ प्रतिशतको हाराहारीमा कम रोपाइँ भएको देखिन्छ । विशेषगरी मधेस प्रदेश, गण्डकी प्रदेश र लुम्बिनी प्रदेशमा मनसुन सुरु हुन ढिलो भएको कारण यो कमी देखिएको हो । मनसुन सुरु हुने क्रमसँगै रोपाइँ हुने क्षेत्रफल बढ्दो क्रममा रहेको छ, उनले प्रष्ट्याए । साउन १५ सम्म सामान्य हिसाबले ती प्रदेशमा रोपाइँ हुने भएकोले हालसम्म मन्त्रालयले विगत वर्षहरूमा जस्तै लगभग शतप्रतिशत रोपाइँ हुने प्रारम्भिक अनुमान रहेको उनले जनाए । तर, यसपटक अधिकांश क्षेत्रमा गोरुलाई लम्की स्किन रोग लाग्दा जोत्न समस्या भएकाले रोपाइँ गर्न नसकेको धेरै गुनासो आएको छ । पशु सेवा विभागका अनुसार यस रोगबाट कर्णाली, सुदूरपश्चिम, लुम्बिनी र कोसी प्रदेशका मध्यपहाडी तथा पहाडी क्षेत्रमा रहेका पशुहरू बढी प्रभावित भएका छन् । मुलुकभर हालसम्म ७ लाख ९ हजार २ सय ३ पशुबस्तु यो रोगबाट संक्रमित भएको विभागले जानकारी दिएको छ । यो वर्ष पशुमा लाग्ने रोगले धान रोपाइँमा ढिलाइ हुनु नयाँ कारण हो । तर, रोपाइँ ढिलाइको पुरानै कारण सरकारले अन्त्य गर्न सकेको छैन । त्यो हो किसानले सिँचाइको सुविधा नहँुदा अकासे पानीकै भर पर्नु । मन्त्रालयको तथ्यांकअनुसार प्रदेशअनुसार हालसम्म सबैभन्दा बढी सुदूरपश्चिममा ४८९७ प्रतिशत रोपाइँ भएको छ । जहाँ १ लाख ७१ हेक्टरमधये ८३ हजार ९ सय ७२ हेक्टरमा रोपाइँ भयो । अझ गत वर्ष सोही अवधिमा सुदूरपश्चिममा ७२७ प्रतिशत रोपाइँ भइसकेको थियो । अहिलेसम्म सबैभन्दा कम रोपाइँ मधेस प्रदेशमा भएको छ । गत वर्ष ३० प्रतिशत रोपाइँ भैसकेको अहिलेको अवधिमा भने ९५३ प्रतिशतमात्रै भएको छ । यस्तै, कोसी प्रदेशमा ३६६७ प्रतिशत रोपाइँ भएको छ । यो प्रदेशको भने गत वर्षकै हाराहारीमा देखिन्छ । गत वर्ष कोसीमा ३१९६ प्रतिशत रोपाइँ भइसकेकोे थियो । यसैगरी गत वर्ष असार २१ सम्म ४३ प्रतिशत रोपाइँ गरिसकेको बागमती प्रदेशले यस पटक ३०७८ प्रतिशत मात्रै रोपेको छ । यस्तै, गण्डकी प्रदेशमा १७५५ प्रतिशत र लुम्बिनीमा २४४३ प्रतिशत रोपाइँ भएको छ । जबकि गत वर्ष सो प्रदेशमा क्रमशः ६२३२ र ५३ प्रतिशत भएको थियो । मुलुकभर समग्र कृषि बालीको क्षेत्रफलमा धान बालीको क्षेत्रफल सबैभन्दा धेरै ३०२ प्रतिशत छ । तर धान बालीको उत्पादनको प्रवृत्ति भने विगत १० वर्षको तथ्यांक विश्लेषण गर्दा समग्रमा धान बालीको उत्पादकत्वमा सामान्य मात्रै वृद्धि भएको देखिन्छ । सिँचाइको लागि अकासे पानीमा भर पर्नु तथा आधुनिक कृषि खेती तथा उन्नत बिउको प्रयोगमा उल्लेख्य वृद्धि नहुनुले बालीको उत्पादकत्व उल्लेख्य रूपमा वृद्धि हुन नसकेको नेपाल राष्ट्र बैंकले गरेको आर्थिक गतिविधि अध्ययन प्रतिवेदनमा औंल्याइएको छ । आर्थिक वर्ष २०७७०७८ मा १४ लाख ७३ हजार हेक्टर क्षेत्रफलमा लगाएको धान बालीबाट ५६ लाख २२ हजार मेट्रिकटन मात्रै धान उत्पादन भयो । सो वर्ष धान बालीको उत्पादकत्व ३८ प्रतिशतमा सीमित रह्यो । यसपछिको आव २०७८०७९ मा भने उत्पादकत्व घटेको देखिन्छ ।"
"बागमतीका मुख्ममन्त्री जम्मकट्टेल भने, 'एमालेको रवाफ सत्तापक्ष भो!'","हेटौंडा : बागमती प्रदेशका मुख्यमन्त्री शालिकराम जम्मकट्टेलले प्रमुख प्रतिपक्ष दल नेकपा एमालेलाई केन्द्रित गर्दै सामाजिक सञ्जाल फेसबुकमा आक्रोश पोखेका छन्। शनिबार उनले फेसबुक स्टाटस लेख्दै आक्रोस पोखेका हुन्। उनले एमालले बिरोधका नाममा सम्पूर्ण सिस्टमलाई ध्वस्त पार्ने काम गरिरहेको आरोप लगाए। उनले लेखेका छन्, 'एमालेले सरकारको विरोधका नाममा सम्पुर्ण सिस्टमलाई ध्वस्त पार्ने काम गरिरहेको छ। पशुपतिको जलरी प्रकरणमा केपी ओलीको नाम लिन नहुने संसदको रेकर्डबाट हटाउनुपर्ने। योभन्दा निरङ्कुश चरित्र अरू केही हुन्छ। बहुमतको प्रधानमन्त्रीलाई सकेसम्म संसदमा बोल्नै नदिने। बोल्न सुरू गरेपछि होहल्ला गर्ने।' गत बिहीबार प्रदेश सरकारले ल्याएको आगामी आर्थिक वर्ष २०८०८१ को बजेट पास गरेको थियो। बजेटको सन्दर्भमा प्रदेश सभाका प्रमुख प्रमुख प्रतिपक्षदल नेकपा एमालेसहित राप्रपाले विरोध जनाउँदै बजेट नै पास गर्न नदिनेसम्मको अभिव्यक्ति दिँदै आएका थिए। उनीहरूले मुख्यमन्त्री जम्मकट्टेलसहित प्रदेशका अन्य मन्त्रीहरूले आफू केन्द्रित बजेट ल्याएको भन्दै त्यसभन्दा अघि सदन नै अवरुद्ध गर्दै आएका थिए। त्यसलगत्तै सत्तापक्षले प्रतिपक्ष दलका छुटेका योजनाहरूलाई समेत समावेश गर्ने भनेर मन्त्रिपरिषदको बैठकबाट निर्णय भएपछि मात्र बजेट पास भएको थियो।"
"समाजवादी मोर्चाको नेतृत्व आलोपालो गर्ने सहमति, नीति निर्माण गर्न बन्यो कार्यदल","काठमाडौं : समाजवादी मोर्चाको बैठकले आलोपालो अध्यक्षता गर्ने निर्णय गरेको छ। आलोकनगरस्थित नेकपा एकीकृत समाजवादीको पार्टी कार्यालयमा बसेको बैठकले ६६ महिना आलोपालो नेतृत्व गर्ने सहमति जुटेको एकीकृत समाजवादीका नेता राजेन्द्र पाण्डेले जानकारी दिए। त्यस्तै माधव कुमार नेपालको नेतृत्वमा कार्यदलसमेत गठन भएको छ। कार्यदलमा माओवादीबाट देव गुरुङ, एकीकृत समाजवादीबाट रमेश हमाल, जनता समाजवादीबाट राजेन्द्र श्रेष्ठ र जेकपाबाट खड्गबहादुर विश्वकर्मा रहनेछन्। कार्यदलले बैठकको मोडालिटी र मोर्चाको आगामी नीति तथा आचारसंहिताको टुंगो लगाउने पाण्डेले बताए। त्यस्तै समाजवादी मोर्चाले सातवटै प्रदेशमा कार्यक्रम गर्ने निर्णय गरेको छ। कार्यक्रमबारे विस्तृत विवरण २७ गते सार्वजनिक हुने उनको भनाइ छ।"
केपी ओलीको निर्णयले जनताको आशामा तुषारापात भयो : महासचिव भुसाल,काठमाडौं : नेकपा एकीकृत समाजवादीका महासचिव घनश्याम भुसालले न्यायाधीश बन्ने प्रक्रियामा विचौलियातन्त्र हाबी भएको बताएका छन्। उनले यो प्रवृत्ति अन्त्य गर्नुपर्ने बताए। समाजवादी पेशागतकानुन व्यवसायी संगठनले शनिबार काठमाडौंमा आयोजना गरेको बागमती प्रदेशस्तरीय कानुन व्यवसायीको भेलामा बोल्दै भुसालले न्यायालय स्वयं न्यायालय किन्ने र न्यायधीश बन्ने प्रक्रियामा विचौलियातन्त्रले राष्ट्रको नयाँ जिन्दगीका सपनाहरू खाइदिने भएकाले यस्ता प्रवृतिलाई अन्त्य गर्नुपर्ने बताए। भुसालले न्यायाधीश बन्ने प्रक्रियामा हाबी भएको विचौलियातन्त्र दलाल पुँजीवादको एउटा स्वरुप भएको बताए। उनले देश अहिलेजस्तै राजनीतिक अस्थिरतातर्फ ढकेलिँदै जाने हो भने सुशासन र स्वतन्त्र न्यायालयको कुरा असम्भव हुने बताए। उनले संसद विघटन गर्ने यसअघिको केपी ओलीको निर्णयले लोकतान्त्रिक स्थिरताका साथ विकास गर्ने जनताको आशामा तुषारापात हुन जाने भएकाले नै तत्कालीन नेकपामा विवाद भएको बताए। त्यस क्रममा नेपालको भविष्यमाथिको गम्भीर विषयलाई रक्षा गर्नका लागि आफूहरूले आवश्यक भूमिका खेलेको उनको भनाइ छ। भुसालले दलाल पुँजीवादका कारण मुलुकमा विभिन्न समस्या देखिरहेको र यसप्रति नयाँ भन्ने दलहहरूले पनि कुनै चासो नदेखाएकाले उनीहरूको हविगत पनि पुरानैको जस्तो हुने अवस्था आउने जिकिर गरे। कस्तो कानुनी व्यवस्थाले मुलुकमा सुशासन कायम गर्न सकिन्छ भन्नेमा कानुन व्यवसायीहरूले सोच्ने बेला आएको उनले बताए।
गणतन्त्रले देशलाई ठीक बाटोमा डोर्याउन सक्दैन : राजेन्द्र लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले मुलुकको अहिलेको व्यवस्थाले देश ठीक बाटोमा नजाने बताएका छन्। शनिबार काठमाडौंमा राप्रपा सम्पर्क समाज समन्वय विभागले आयोजना गरेको कार्यक्रममा लिङ्देनले धर्मनिरपेक्षता, संघीयता, गणतन्त्रले देशलाई ठीक बाटोमा डोर्याउन नसक्ने भन्दै यसलाई परिवर्तन गर्नुपर्ने बताएका हुन्। उले नेपालको राष्ट्रियतालाई कमजोर पार्नका लागि देशका नेताहरु प्रयोग भएका दृश्यहरू देखिन लागेकाले समयमा नै सजक हुनुपर्ने धारणा राखे। भूराजनीतिक चपेटामा देश फस्न लागेको र पुर्खाबाट प्राप्त गरेको भूमि नै सुरक्षित नरहने हो कि भन्न आशंकाबाट मुक्त हुनुपर्ने भन्दै उनले यसका लागि संघीयता खारेज गर्दै राजसंस्था र हिन्दुराष्ट्र पुनःस्थापनाका लागि राप्रपा अघि बढेको बताए। लिङ्देनले मुलुकमा संघीयता आए पनि पूरै देशको निर्णयको केन्द्रविन्दु काठमाडौं रहेकाले ५० हजार मान्छे सडकमा उत्रिएर जनदबाब सिर्जना गर्न सके राप्रपाको एजेण्डा पूरा हुनसक्ने तर्क गरे। अध्यक्ष लिङ्देनले अहिलेको परिवर्तनलाई सुधार नगरेसम्म देशको स्थायीत्वको कल्पना गर्न नसकिने जिकिर गरे।"
आलोकनगरमा समाजवादी मोर्चाको पहिलो बैठक,"काठमाडौं : समाजवादी मोर्चाको पहिलो बैठक सुरू भएको छ। आलोकनगरस्थित नेकपा एकीकृत समाजवादीको पार्टी कार्यालयमा बैठक सुरू भएको हो। प्रधानमन्त्रीसमेत रहेका माओवादी केन्द्रका अध्यक्ष पुष्पकमल दाहालको अध्यक्षमा बसेको बैठकमा नेकपा एकीकृत समाजवादीका अध्यक्ष माधव कुमार नेपाल, जनता समाजवादी पार्टीका अध्यक्ष उपेन्द्र यादव, नेकपाका महासचिव नेत्रविक्रम चन्द (विपल्व) सहभागी छन्। त्यस्तै बैठकमा माओवादीका नेताहरू नारायणकाजी श्रेष्ठ, देव गुरुङ, कृष्णबहादुर महरा, एकीकृत समाजवादीका नेता राजेन्द्र पाण्डेलगायत नेताहरू सहभागी छन्।"
बजेट कटौती विरुद्ध सरकारको जवाफ माग्दै मधेस प्रदेशसभा बैठक अवरुद्ध,"जनकपुरधाम : नेकपा ( एमाले) ले मधेस प्रदेशसभा बैठक अवरुद्ध गरेको छ। मधेस प्रदेशको अर्थमन्त्री सञ्जयकुमार यादवले पालिकाको बजेट समेत रकमानतर गरेर गरेर आफू अनुकुल क्षेत्रमा बजेट लगेको भन्दै एमालेका सांसदहरूले प्रदेशसभा बैठक अवरुद्ध गरेको छन्। एमालेका सांसदले बैठक अवरुद्ध गरेपछि सभामुख रामचन्द्र मण्डलले बैठक १० मिनेटका लागि स्थगित गरेका हुन्। एमालेका प्रमुख सचेतक लखन दास तत्माले मुख्यमन्त्री सरोजकुमार यादवसँग जवाफ माग्दै भने, एमालेका मेयर भएको विदेह नगरपालिकामा ससर्त अनुदान किन नदिएको, बजेट भाषण भइसकेपछि पर्यटन मन्त्रालयबाट ८ करोड, सामाजिक विकास मन्त्रालयबाट २० करोड रकमान्तर भएको, सर्लाही जिल्लामा २२ वटा योजना राखेर करिब १२ देखि १४ करोड रुपैयाँ के कति कारणले राखेको? रेडबुकमा विचौलियाबाट ५ देखि १० प्रतिशत कमिशत उठाएर योजना समावेश भएको सुनेको छु। उनले प्रश्नको जवाफ मुख्यमन्त्रीले नदिएसम्म बैठक चल्न नदिने चेतावनी दिए। यस्तै, दलका उपनेता दीपेन्द्र ठाकुरले अर्थमन्त्रीले बजेट भाषण भइसकेपछि बजेटको रकमान्तर गरेर नीतिगत भ्रष्टाचार गरेको आरोप लगाए।"
ठूला दल हुँदाहुँदै कमजोर शक्तिले मुलुकको नेतृत्व गर्यो : एमाले महासचिव पोखरेल,"काठमाडौं : नेकपा एमालेका महासचिव शंकर पोखरेलले मुलुकमा थोरै संख्याको बलियो दल आवश्यक रहेको बताएका छन्। एमाले रामेछापकाठमाडौं सम्पर्क मञ्चद्वारा शनिबार काठमाडौंमा आयोजित अभिमुखीकरण कार्यक्रमलाई सम्बोधन गर्दै पोखरेलले धेरै दल हुँदा मुलुकका बाह्य हस्तक्षेप बढेको, मुलुकको अवस्था सुधार हुन नसकेको भन्दै धेरैभन्दा थौरै तर बलियो दल आवश्यक रहेको बताए। अहिले प्रतिनिधिसभामा कांग्रेस र एमाले ठूला दलका रूपमा रहेपनि कमजोर शक्तिले मुलुकको नेतृत्व गरेको र समाजमा अहिले पनि ध्रुबीधरण हुन नसकेको उनले बताए। उनले कमजोर शक्तिले शासन गर्ने र हरपल नीतिगत सम्झौता गर्ने अवस्थाबाट मुलुकलाई बाहिर निकाल्नुपर्ने बताए। महासचिव पोखरेलले अहिले एमालेलाई जनतामाझ जान नदिनका लागि केन्द्र र प्रदेशमा १० दल मिलेर सरकार बनाएको तर्क गरे। अहिले नेकपा एमाले एक्लिएको नभई जनतामा जान डराउनेहरू एमालेसँग डराएर गठबन्धन बनाउन बाध्य भएको उनले बताए। उनले निश्चित व्यापारिक घरानाहरूलाई राखेर करका दर हेरफेर गरेको र यसले मुलुकको अर्थतन्त्रमा असर परेको बताए।"
नयाँ दलको लहरले कांग्रेस खुम्चिँदै,"काठमाडौं : कांग्रेसका जिल्ला सभापतिहरूले नयाँ खुलेका पार्टीमा प्रवेश गर्नेको लहर चलेको भन्दै गाउँमा कांग्रेसप्रति आकर्षण नदेखिएको रिपोटिङ गरेका छन्। नयाँ खुलेका दलहरूप्रति गाउँगाउँमा युवा पुस्ताको आकर्षण बढेको भन्दै उनीहरूले कांग्रेस रूपान्तरण नभए आगामी निर्वाचनमा पार्टी संकटमा पर्ने बताएका छन्। दुई दिन चलेको जिल्ला सभापतिको भेलामा अधिकांशले पार्टी नेतृत्व सच्चिएर युवा पुस्तालाई आकर्षण गर्ने नीति, नेतृत्व र कार्यक्रम बनाउनुपर्नेमा जोड दिएका थिए। प्रचार विभाग प्रमुख मीन विश्वकर्माका अनुसार अधिकांश जिल्ला सभापतिहरूले पार्टीलाई पुनर्जागरण गर्नुपर्ने खाँचो औंल्याउँदै त्यसका लागि ठोस र फरक कार्यक्रम ल्याउनुपर्नेमा जोड दिएका थिए। महामन्त्रीद्वय गगन थापा र विश्वप्रकाश शर्माको आह्वानमा भएको भेलामा सभापतिहरूले पार्टी रूपान्तरणको विषयबारे प्रश्न गरेका थिए। दुई दिनसम्म भेला चल्दा पनि पार्टी सभापति शेरबहादुर देउवा अनुपस्थित भएको भन्दै जिल्ला सभापतिहरूले असन्तुष्टि व्यक्त गरेका थिए। पार्टीको रूपन्देही जिल्ला सभापति रामकृष्ण खाँणले जिल्ला सभापतिहरू उपस्थित भेलामा पार्टी सभापति नआउनुको कारण के हो ? भनी प्रश्न गरेका थिए। त्यसैगरी सर्लाही जिल्ला सभापति सुरेन्द्र सिंहले पार्टी सभापति देउवा बैठकमा नआएको विषय उठाउँदै भने, यतिका धेरै जिल्ला सभापति आएका ठाउँमा सभापतिजी पनि आइदिएर केही कुरा राखिदिनुभएको भए राम्रै हुन्थ्यो। कतै महामन्त्री र सभापतिबीच सल्लाह नभएको हो कि ? संखुवासभा सभापति दीपक खड्का, स्याङ्जा सभापति राजु थापाले पनि पार्टी सभापतिको अनुपस्थितिको विषय उठाएका थिए। महामन्त्री विश्वप्रकाश शर्माले पार्टी सभापतिसँगको सल्लाहमै जिल्ला सभापतिको भेला बोलाइएको जानकारी दिएका थिए। यस पटक सभापतिहरूको भेला केन्द्रीय कार्यालयमा भइरहेको छ र पार्टीको क्रियाशील सदस्यहरूलाई कसरी व्यवस्थित बनाउने, सबै तहको सम्मेलनहरू गरेर जाने भन्ने विषयमा कुरा भएको छ। यसमा कसैले पनि आशंका नगरौं, महामन्त्री शर्माले भनेका थिए। ४२ जिल्ला सभापति भेलामा उपस्थित भएका थिए भने १८ जिल्ला सभापति जुममार्फत भेलामा जोडिएका थिए। पार्टीको १४औं महाधिवेशनपछि कांग्रेसले पहिलो पटक जिल्ला सभापतिहरूलाई प्रशिक्षण भेला बोलाएको थियो। सरकार र पार्टीबीच समन्वय नभएको गुनासो जिल्ला सभापतिहरूले पार्टी सरकारमा भए पनि समन्वय नभएको गुनासो पोखेका थिए। युवा तथा खेलकुदमन्त्री एवं मोरङ जिल्ला सभापति डिगबहादुर लिम्बूले पार्टीका नेता डा प्रकाशशरण महत अर्थमन्त्री भए पनि महतले आफ्नो जिल्लामा मात्रै बजेट केन्द्रित गरेको आरोप लगाएका थिए। म कांग्रेसबाट मन्त्री भएको छु। कांग्रेसबाटै अर्थमन्त्री हुनुहुन्छ। मेरै मन्त्रालयमा बजेट पर्याप्त छैन। कसरी काम गर्न सकिन्छ ? उनको आक्रोश थियो, स्वेच्छचारी बजेट ल्याएर केही व्यक्तिले लुटतन्त्र मच्चाए। मन्त्रीहरूबीच नै समन्वय छैन। उहाँले एउटै क्याबिनेटमा हुँदा पनि गुटका हिसाबले हेर्नुभयो। धादिङ सभापति रामनाथ अधिकारीले पार्टी सरकारमा हुँदा पनि बजेटमा आफ्नो जिल्ला समेट्न नसकेको भन्दै गुनासो पोखेका थिए। बजेट नुवाकोट केन्द्रित छ, अधिकारीले भने, ९० किलोमिटर सडकका लागि अर्थमन्त्रीले पाँच लाख रुपैयाँ बजेट छुट्ट्याउनु भएको छ। यस्तो कुरा आउनु भनेको पार्टीसँग सरकारमा भएका साथीहरूको समन्वय नहुनु हो। प्रतिनिधिसभा सदस्यसमेत रहेका रामेछाप जिल्ला सभापति पूर्णबहादुर तामाङले सरकार र पार्टीबीच समन्वय हुन नसकेको बताए। कांग्रेस ठूलो दलको प्रतिनिधित्व गर्दै सरकारमा छ, उनले भने, तर हामीले महसुस गर्न पाएका छैनौं। सरकार र पार्टीबीचमा कुनै समन्वय नै छैन। दूरी बढेको छ। प्रतिनिधिसभा सदस्यसमेत रहेका संखुवासभा जिल्ला सभापति दीपक खड्काले कांग्रेस सरकारमा भए पनि नागरिकले अनुभूति गर्ने गरी काम गर्न नसकेको बताए। कांग्रेस पार्टी सरकारमा भएको भन्ने हो। अरू के कस्तो भूमिका निभाइरहेको छ हामी सांसदहरूलाई पनि थाहा छैन, उनले भने, कसैसँग पनि समन्वय हुन सकेको छैन। अछाम जिल्ला सभापति तथा सांसद पुष्पबहादुर शाहले पनि बजेटमा केन्द्रदेखि प्रदेश सरकारले मनलाग्दी गरेको आरोप लगाए। उनले भने, जिल्ला जाने अवस्था नै छैन। यस्ता भेदभावपूर्ण निर्णय आफ्नै पार्टीका नेता मन्त्री हुँदासमेत हामीलाई बजेटमा पाखा लगाइयो। यसले पार्टीलाई ठूलो घाटा हुन्छ।"
रास्वपाका महामन्त्री भन्छन् : लडाकु शिविर प्रकरण बाहिर आउने डरले माओवादी सत्ता बाहिर बस्दैन,"लुम्बिनी : राष्ट्रिय स्वतन्त्र पार्टी (रास्वपा)का महामन्त्री डा मुकुल ढकालले नेकपा (माओवादी केन्द्र) लडाकु शिविर प्रकरण बाहिर आउने डरले सत्ता बाहिर बस्न नसक्ने दाबी गरेका छन्। प्रदेशस्तरीय प्रशिक्षण कार्यक्रममा भैरहवा आएका ढकालले माओवादीसँग प्रतिपक्षमा बस्ने ल्याकत नभएको बताएका हुन्। उनले भने, तपाईंहरुलाई थाहा नै छ। लडाकु शिविर प्रकरण बाहिर आउने डरले माओवादी सत्ता बाहिर निस्कन सक्दैन। माओवादी सधैं सरकारमा बसिरहन्छ। माओवादी सधैं सरकारमा टाँस्सिरहन्छ। माओवादीसँग प्रतिपक्षमा बस्ने ल्याकत ल्याकत छैन लडाकु शिविर प्रकरणका कारण पनि। एमालेले प्रधानमन्त्री पुष्पकमल दाहाल 'प्रचण्ड'को राजीनामा मागेको बताउँदै महामन्त्री ढकालले विकल्प दिएर राजीनामा माग्न सुझाव दिए। प्रधानमन्त्रीले दिल्लीसँग चाहिँ आफूलाई प्रधानमन्त्री बनाउन लमि गरेजस्तो देखिन्छ। जुन वास्तममा मर्यादा अनुसार भए। यसको आधारमा एमालेको राजीनामा मागेको छ। हामीले राजीनामा मागिरहेका छैनौं। हामीले प्रधानमन्त्रीले किन बोल्नुभयो भन्नेबारे आफ्नो कुरा स्पष्ट पार्नुपर्छ । उहाँले स्पष्ट पारेको आधारमा हामी थप टिप्पणी गर्नेछौँ। हाम्रो धारणा यहि हो। उनले कांग्रेस र एमालेलाई मिलेर सरकार बनाउन सुझाव दिए। हाम्रो एउटा सुझाव छ, कांग्रेस एमाले मिलुन सरकार बनाउन्। कांग्रेसले एमालेलाई वा एमालेले कांग्रेसलाई सघाओस्। उनले भने।"
युवालाई बाँच्ने आश नदिने राजनीतिको के अर्थ ? : गगन थापा,"राजनीति जनताको लागि भएकोले जनताको भौतिक विकास बाहेक अरू पनि थुप्रै विषयसँग यो जोडिएको छ भनेर बुझ्न अझै कति समय लाग्ने हो? भन्दै उनले प्रश्न गरेका छन्। काठमाडौं : नेपाली कांग्रेसका महामन्त्री गगन थापाले पछिल्ले समय युवाहरुमा बढिरहेको आत्महत्याको विषयमा बोल्दै युवालाई बाँच्ने आश जगाउन नसक्ने राजनीतिको कुनै अर्थ नभएको बताएका छन्। उनले सामाजिक सञ्जालमा एकपछि अर्को प्रतिभाले आफ्नो जीवन अन्त्य गरेको देख्दा मन कुँडिएको बताएका छन्। 'पछिल्ला केही हप्तामा सामाजिक सञ्जाल, युवा कलाकारहरूको आत्महत्याको खबरले भरियो। एक पछि अर्को प्रतिभाले आफ्नो जीवन अन्त्य गरेको देख्दा मन कुँडिएको छ। आज बिहान सामाजिक सञ्जाल खोल्दै गर्दा एक जना अर्को कलाकारको त्यस्तै खालको अभिव्यक्ति देखेँ। एकदमै अत्यास लाग्यो।', उनले भने, 'आखिर हामी कहाँ चुक्यौँ? हाम्रो समाज कहाँ चुक्यो? किन हरेक वर्ष आत्महत्या गर्नेहरूको सङ्ख्या बढिरहेको छ? हामीले यतिका वर्ष देखि कसका लागि सङ्घर्ष गर्यौँ? हामीले गरेको राजनीतिले, युवाहरू आफ्नै मनसँग लडी रहँदा उनीहरूलाई सहारा दिन सक्दैन भने, युवाहरूलाई बाँच्ने आशा दिन सक्दैन त्यो राजनीतिको के अर्थ?' राजनीति जनताको लागि भएकोले जनताको भौतिक विकास बाहेक अरू पनि थुप्रै विषयसँग यो जोडिएको छ भनेर बुझ्न अझै कति समय लाग्ने हो? भन्दै उनले प्रश्न गरेका छन्। मान्छेका साथी सामाजिक सञ्जालमा मात्र धेरै भएको र अधिकांश समय स्क्रिनमा बिताउने गरेकोले मानिसमा एक्लोपन बढेको उनले बताए। मानसिक स्वास्थ्यको बारेमा खुलेर कुरा गर्न र परामर्श लिन पनि नसकिएको बताउँदै उनले भने, 'मनका कुरा राख्ने ठाउँ भेट्न छोडेको छ। मानसिक रूपमा सङ्घर्ष गर्दै छु भन्दा लाज मान्नु पर्ने कस्तो समाजको निर्माण गर्यौँ हामीले? कसैले हिम्मत गरेर मलाई परामर्श चाहिने छ भन्यो भने पनि शुल्कका कारण त्यो सुविधा लिन नसक्ने अवस्था छ। अब पनि हामीले ठोस कदम नचाल्ने हो भने, हामीले भविष्यमा धेरै मानिका र सरोनहरूलाई गुमाउने छौँ। हामीले त्यो अवस्था कदापि आउन दिनु हुन्न। यसमा तपाईँ हामी सबैको भूमिका रहन्छ।' मानसिक स्वास्थ्य सम्बन्धि चेतना, परामर्श र उपचार स्थानीय निकायबाट हुने गरी सामान्य व्यक्तिको पहुँच पुग्ने संयन्त्र निर्माण गर्न उनले जोड दिए। आफूहरुले चाँडै नै काठमाडौँ महानगर३० मा सञ्चालन भइरहेको शहरी स्वास्थ्य प्रवर्द्धन केन्द्र ( अर्ब्यान हेल्थ प्रमोसन सेन्टर) मा मानसिक स्वास्थ्यका लागि आवश्यक थप सेवाहरू बिस्तार गर्ने र त्यहाँबाट नि:शुल्क सेवा लिन सकिने उनले बताए। मानसिक रोगबारे सचेतना साना कक्षाबटै सुरु गर्नुपर्ने बताउँदै उनले भने, 'हरेक व्यक्तिले आफ्नो भावनात्मक, मानसिक स्वास्थ्यलाई बुझ्ने, सहयोग चाहिएमा प्रोफेसनल सहयोग पाउने अवस्था सृजना गर्नु पर्छ। विद्यालयहरूमा सानै उमेरबाट बालबालिकाले यस्ता खाले जानकारी र सहयोग पाउन सके भने, कालान्तरमा उनीहरूका लागि सहज हुन्छ। हामीले यस सम्बन्धि पहल कानुनी रूपमा नै गर्नुपर्छ। हामीले आफ्ना नानीबाबु, भाइबहिनीहरूलाई नै बचाउन सक्दैनौं भने हामीले गरेको सङ्घर्षको, हाम्रो राजनीतिको के अर्थ?'"
"मिटरब्याजसम्बन्धी २४ हजार उजुरी, एक हजार तीन सय मिलापत्र","नेपाल सरकारले जाँचबुझ आयोग ऐन, २०२६ को दफा ३ को उपदफा (२) ले दिएको अधिकार प्रयोग गरी अनुचित लेनदेन (मिटरब्याज) सम्बन्धमा जाँचबुझ गर्न गत चैत २० गतेको निर्णयअनुसार जाँचबुझ गठन गरेको थियो। काठमाडौं : मिटरब्याज पीडितले देशभर हालसम्म झण्डै २४ हजार उजुरी दिएका छन्। सरकारले पूर्वन्यायाधीश गौरीबहादुर कार्कीको अध्यक्षतामा गठन गरेको अनुचित लेनदेन (मिटरब्याज)सम्बन्धी जाँचबुझ आयोगका अनुसार परेका उजुरीमध्ये शुक्रबारसम्म एक हजार तीन सय ८५ वटा उजुरीमा मेलमिलाप भएको छ। यसअघि सरकारले जिल्ला प्रशासन कार्यालयमार्फत उजुरी दिनसक्ने व्यवस्था गरेको थियो। आयोगका एक सदस्य पूर्व प्रहरी अतिरिक्त महानिरीक्षक (एआइजी) उत्तमराज सुवेदीका अनुसार फर्छ्योट भएका उजुरीमध्ये ३० प्रतिशत अदालतबाट फैसला भएका मुद्दासमेत रहेका छन्। यसअघि अदालतबाट पीडितका विरुद्धमा फैसला भएको भन्दै पीडितले त्यस्तो निर्णय खारेजी हुनुपर्ने माग गरेका थिए। त्यस्ता मुद्दामा पनि मेलमिलाप गरिएको उनले बताए। उनका अनुसार पीडितहरूले अहिलेसम्म साहुको नाममा पुगेका ३० कित्ता जग्गा समेत फिर्ता पाइसकेका छन्। आयोगले अहिले मेलमिलापलाई नै प्राथमिकता दिएको र मिलाप हुन नसकेका गम्भीर प्रकृतिका घटनाका विषयमा मात्रै कारबाहीका लागि सिफारिस गरिने उनले बताए। नेपाल सरकारले जाँचबुझ आयोग ऐन, २०२६ को दफा ३ को उपदफा (२) ले दिएको अधिकार प्रयोग गरी अनुचित लेनदेन (मिटरब्याज) सम्बन्धमा जाँचबुझ गर्न गत चैत २० गतेको निर्णयअनुसार जाँचबुझ गठन गरेको थियो। आयोगले गत वैशाख १७ गतेदेखि धनुषाको जनकपुरमा कार्यालय स्थापना भई कार्यसञ्चालन गरिरहेको छ। वैशाख ४ गते राजपत्रमा सूचना प्रकाशित गरी विशेष अदालतका पूर्वअध्यक्ष गौरीबहादुर कार्कीको संयोजकत्वमा आयोग गठन भएको थियो।  रासस"
अनुमति नलिई काठमाडौंमा होस्टेल सञ्चालन गर्न नपाइने,"काठमाडौं : काठमाडौं महानगरपालिकासँग अनुमति नलिइ अबदेखि होस्टेल (छात्राबास) सञ्चालन गर्न नपाइने भएको छ। होस्टेललाई व्यवस्थित, मर्यादित र सुरक्षित बनाउन तथा छात्राबासमा बस्ने विद्यार्थीहरु र सञ्चालकको अधिकतम हित गराउन छात्राबास सञ्चालन सम्बन्धी मापदण्ड २०८० जारी गरिएको महानगरपालिकाले जनाएको छ। स्थानीय सरकार सञ्चालन ऐन २०७४ को दफा ११ (२) को खण्ड (ज) र दफा १०२ को (२) लाई आधार मानेर काठमाडौं महानगरपालिका प्रशासकीय कार्यविधि (नियमित गर्ने) ऐन २०७५ ले दिएको अधिकार प्रयोग गरेर मापदण्ड जारी गरिएको हो। मापदण्ड असार ५ गते जारी भएको हो। मापदण्डले महानगरपालिकाभित्र छात्राबास (होस्टेल) सञ्चालन गर्न कार्ययोजना, प्रतिवद्धतासहितको निवेदन, वडाको शिफारिस, छात्राबास राख्ने भवनको नक्सा र नक्सा पास प्रमाण पत्र, निर्माण सम्पन्न प्रमाण पत्रसहित कागजातसहित दर्ता प्रक्रियाका जानुपर्छ। आफ्नै घरमा आफैँले सञ्चालन गरेको जग्गाको लालपूर्जा र भाडामा भवन लिएको भए सम्झौताको प्रतिलिपि बुझाउनुपर्छ। स्थलगत अनुगमन तथा वस्तुस्थितिको जाँचपछि महानगरपालिकाको शिक्षा विभागले सञ्चालन अनुमति दिनेछ। छात्राबासभित्र न्युनतम सबै पूर्वाधार हुनुपर्छ। यसमा शौचालय, भान्छा घर, पानीको आपूर्ति, विद्युत, प्रत्येक छात्रछात्राका लागि पलङ्, दराज र टेबल फोहोरमैला व्यवस्थापन तथा सरसफाइको प्रबन्ध हुनुपर्छ। कोठाहरु फराकिला, खुल्ला हुनुपर्छ। कोठामा पर्याप्त प्रकाश हुनुपर्छ। हावा दोहोरो आउने जाने हुनुपर्छ। आगलागी जस्ता सम्भावित विपद व्यवस्थापनका लागि फायर इस्टीङ्ग्वीसर लगायत सामग्री तथा उपकरण, प्राथमिक उपचारको लागि सामग्री हुनुपर्छ। कोठा र शौचालयबाहेक अन्य स्थानको निगरानीका लागि सीसीटिभी क्यामरा जडान गर्नुपर्छ। हुलदंगा हुने, प्रदुषण हुने ठाउँमा छात्राबास राख्न हुँदैन। छात्र र छात्राका लागि सञ्चालन गरिने भवन आमनेसामने हुनुहुँदैन। एकबाट अर्कोको दुरी कम्तीमा २ सय मिटर हुनुपर्नेछ। एकै सञ्चालकले दुवै छात्राबास चलाउने भए आन्तरिक व्यवस्थापनको काम समेत छुट्टै भवनबाट सञ्चालन गर्नुपर्छ। सेवा सुविधा, जिम्मेवारी तथा कर्तव्य, अनुशासन, गोपनीयता, आचारसंहिता सम्बन्धी आन्तरिक नियम बनाउन सक्नेछन्। यस्ता नियम महानगरपालिकामा पेश गरेर सहमति लिनुपर्नेछ। महानगरपालिकाले तोकेको आकारमा स्पष्ट देखिने गरी परिचय पाटी राख्नुपर्छ। बस्ने छात्रछात्राको हालसालै खिचेको तस्बिर, पहिचान देखिने सरकारी कागज राख्नुपर्छ। असम्बन्धित व्यक्ति भित्र आउन दिनु हुँदैन। शैक्षिक वातावरण मिलाउनुपर्छ। कोठाभित्र मदिराजन्य, लागू पदार्थ, सूर्तिजन्य पदार्थ ओसारपसार, विक्री वितरण र प्रयोग गर्न पाइँदैन। सञ्चालकबाट अभिभावकीय भूमिका निर्वाह गर्नु पर्ने भएकोले उमेर ३० बर्ष पूरा भएको हुनुपर्नेछ। मापदण्डमा छात्राबाससँग सम्बद्ध व्यक्तिको काम, कर्तव्य र अधिकार, वार्डेनको काम कर्तव्य अधिकार, छात्रछात्राको काम कर्तव्य र अधिकार, अनुगमनलगायत व्यवस्था छन्। शुल्क, दण्ड सजाय, विवाद समाधानसहित विषयलाई ५ वटा परिच्छेदमा व्यवस्था गरिएको छ।"
ललिता निवास जग्गा प्रकरण : ५ पूर्वसचिवसहित ४०६ विरुद्ध पक्राउ पुर्जी,"काठमाडौं : ललिता निवास जग्गा हिनामिना प्रकरणमा ५ पूर्वसचिवसहित ४ सय ६ जनाविरुद्ध पक्राउ पुर्जी जारी भएको छ। ललिता निवासको सरकारी जग्गा व्यक्तिको नाममा पास गर्ने काममा संलग्न भएको भन्दै तत्कालीन सचिवहरू युवराज भुसाल, दीपकुमार बस्न्यात, छविराज पन्त, दिनेशहरि अधिकारी र नारायणगोपाल मलेगोविरुद्ध पक्राउ पुर्जी जारी गरेको प्रहरी स्रोतले बताएको छ। भुसाल राष्ट्रपति रामचन्द्र पौडेलका सम्धी हुन् भने पन्त पूर्वमन्त्रीसमेत हुन्। पाँचै जना तत्कालीन सचिवहरू नीतिगत निर्णयका आधारमा अनुसन्धानमा तानिएको नेपाल प्रहरीको केन्द्रीय अनुसन्धान ब्युरो (सीआईबी) स्रोतले बतायो। यो प्रकरण मुछिएका राजनीतिक नेतृत्व, न्यायिक नेतृत्व र पूर्वमुख्यसचिवको विषयमा प्रहरीले केही सार्वजनिक गरेको छैन। प्रहरीले ललिता निवास प्रकरणमा पूर्वसचिवहरूसमेत गरी ४ सय ६ जनाविरुद्ध अदालतबाट पक्राउ अनुमति (पुर्जी) लिइएको मात्रै बताएको छ। तीमध्ये कतिपयलाई हिरासतमा लिएर अनुसन्धान अघि बढाइएको छ भने कतिपयको खोजी जारी रहेको जनाइएको छ। यहाँको जग्गा चार चरणमा हिनामिना भएको तथ्य फेला परेकाले सोहीअनुसार अनुसन्धान गरिरहेको प्रहरीले बताएको छ। २०४९, २०६२, २०६६६७ र २०६९ सालमा यहाँको जग्गा हिनामिना भएको हो। यो कार्यमा विभिन्न उच्च पदस्थ व्यक्तिको संलग्नता देखिएको छ। जसमध्ये पूर्वनिर्वाचन आयुक्त सुधीरकुमार शाह, भाटभटेनीका सञ्चालक मीनबहादुर गुरुङसहित १२ जनालाई पक्राउ गरेको छ। २०४९ सालमा १ सय १२ रोपनी ४ आना १ पैसा जग्गा हिनामिना भएको थियो। २०४९ कात्तिक २५ मा मालपोत कार्यालय डिल्लीबजार मिसिल नम्बर १०२४ अन्तर्गत २६ रोपनी ६ आना १ पैसा जग्ग्गा सुवर्णशमशेरका हकवाला भन्दै सुनीति राणा, शैलजा राणा, रुक्मशमशेरसमेतको नाममा जग्गा दर्ता गर्ने निर्णय गरेको देखिन्छ। यसरी २६ वटा कित्ता जग्गा राणा परिवारको नाममा दर्ता गरिएको छ। २०४९ कात्तिक २५ मा नै मिसिल नम्बर १०२५ अन्तर्गत ४९ रोपनी ३ पैसा जग्गा शैलजा राणा, हेमनशमशेर, हाटकशमशेरको संयुक्त नाम दर्ता गर्ने निर्णय गरिएको थियो। यसमा २७ कित्ता जग्गा थिए। २०४९ पुस २९ मा नै मिसिल नम्बर १०२४ अन्तर्गत २८ रोपनी १५ आना १ पैसा जग्गा रुक्मशमशेर, शैलजा राणा र सुनीति राणा संयुक्त रूपमा दर्ता गर्ने निर्णय भएको थियो। यसमा १९ कित्ता थिए। २०४९ पुस २३ मा नै १०२५ नम्बरको मिसिल खडा गरी ७ रोपनी १४ आना जग्गा शैलजा राणा, हेमनशमशेर र हाटकशमशेरको संयुक्त नाममा नाम सारी गर्ने निर्णय मालपोत भएको देखिन्छ। यसमा ४ कित्ता थिए। मिसिल नम्बर १०२४ र १०२५ नै गायब पारिएका छन्। मुद्दा नम्बर २६ (छुट जग्गा दर्ता)मा १२ आना २ पैसा जग्गा हिनामिना भएको छ र यसबारे अनुसन्धान गर्न १३ जनाविरुद्ध पक्राउ पुर्जी जारी भएको छ। यो बेला सुनीति राणाको नाम छुट दर्ता गरिएको थियो। २०६६०६७ मा प्रधानमन्त्री, प्रधानन्यायाधीश र सभामुख निवास परिसर विस्तारका लागि नक्कली मोहीलाई जग्गा सट्टापट्टा र शोधभर्ना दिएको मुद्दामा ७४ जनाविरुद्ध पक्राउ पुर्जी जारी भएको छ। यो मुद्दा २५ रोपनी ७ आना १ पैसा १ दाम जग्गा हिनामिनासँग सम्बन्धित छ। यो समय माधवकुमार नेपाल प्रधानमन्त्री थिए। यो बेला राजकुलो, बाटोसमेत व्यक्तिको नाम कायम गरिएको छ। कानुनविपरीत नक्कली मोही खडा गर्ने काम पनि यो बेला भएको छ। यो बेला भौतिक सचिव बस्न्यात थिए। डा बाबुराम भट्टराईको पालामा पशुपति टिकिन्छा गुठीको नाममा दर्ता भएको मुद्दा नम्बर २५ मा ११० जनाविरुद्ध पक्राउ पुर्जी जारी भएको छ। टिकिन्छा गुठीको नाममा ४ रोपनी १४ आना ३ पैसा २ दाम जग्गा हिनामिना भएको सीआईबीले जनाएको छ।"
हामी भ्रष्टाचारको अन्त्य गर्न खबरदारी गरिरहेका छौं : रवि लामिछाने,"उनले आज आयोजित तारकेश्वर नगरपालिका भेलामा राष्ट्रिय स्वतन्त्र पार्टी कसैको पछि नलाग्ने बताउँदै आफ्नो पार्टीले सहीलाई सही र गलतलाई गलत भन्ने दाबी गरेका हुन् । काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानेले रास्वपाले अहिले भ्रष्टाचारको अन्त्य गर्न खबरदारी गरिरहेको बताएका छन्। उनले आज आयोजित तारकेश्वर नगरपालिका भेलामा राष्ट्रिय स्वतन्त्र पार्टी कसैको पछि नलाग्ने बताउँदै आफ्नो पार्टीले सहीलाई सही र गलतलाई गलत भन्ने दाबी गरेका हुन् । उनले भने, 'रास्वपा दह्रो खुट्टा बनाएर अघि बढेको छ, भष्टचारको अन्त्य गर्न खबरदारी गरिरहेका छौँ।' जनताका मुद्दालाई केन्द्रबिन्दुमा राखेर आफ्नो पार्टीले काम गर्ने लामिछानेले बताए। उनले भने, 'नेपाली जनताको मुद्दामा हामी स्पष्ट छौँ, जनताको आदेशअनुसार काम गर्छौँ ।' विसं २०८४ मा हुने निर्वाचनमा आफ्नो पार्टीले एक्लै चुनाव लड्ने उल्लेख गर्दै सभापति लामिछानेले निर्वाचनमा जित हासिल गर्न अहिलेदेखि नै लागिएको बताए । 'आगामी निर्वाचन हाम्रो पार्टीको अर्जुनदृष्टिमा रहेको छ', उनले भने, 'अहिले हामी संसद्मा दह्रो र खरो भएर उभिएका छौँ ।' राष्ट्रिय स्वतन्त्र पार्टी कसैको पछि नलाग्ने उल्लेख गर्दै उनले आफ्नो पार्टीले सहीलाई सही र गलतलाई गलत भन्ने दाबी गरे। 'रास्वपा दह्रो खुट्टा बनाएर अघि बढेको छ, भष्टचारको अन्त्य गर्न खबरदारी गरिरहेका छौँ', पूर्वगृहमन्त्रीसमेत रहेका लामिछानेले भने। केन्द्रीय सदस्य तथा सांसद गणेश पराजुलीले रास्वपालाई जनताले दिएको विश्वासलाई पूरा गर्न लागि रहने प्रतिबद्धता व्यक्त गरे। पूर्वमन्त्री शिशिर खनालले आगामी निर्वाचनमा आफ्नो पार्टीलाई जनताले विजयी गराउने विश्वास व्यक्त गरे। रासस"
भूतपूर्वलाई प्रधानमन्त्री बन्न रोकेर नयाँ पुस्ताले देशको नेतृत्व गर्नुपर्छ : गगन थापा,काठमाडौं : नेपाली कांग्रेसका महामन्त्री गगनकुमार थापाले अब देशको नेतृत्व नयाँ पुस्ताले गर्नुपर्ने बताएका छन्। शनिबार काठमाडौंमा नेपाली कांग्रेस बुढानीलकण्ठ नगरपालिकाको प्रथम नगर सम्मेलनमा बोल्दै थापाले अब मुलुकमा भूतपूर्वलाई प्रधानमन्त्री बनाउन नहुने र देशको नेतृत्व नयाँ पुस्ताले गर्नुपर्ने बताए। अहिलेको आश्यकता आफू वा आफ्नो पुस्ताको व्यक्ति प्रधानमन्त्री बन्ने कुरामा रहेको उनले बताए। उनले आफू फेरि पनि कांग्रेस संसदीय दलको नेता हुने प्रयत्नमा लाग्ने र नसके अरु कसैलाई समर्थन गर्ने जिकिर गरे। थापाले अहिले मुलुकको अर्को प्रधानमन्त्री को बन्छ भन्ने सबैलाई जानकारी हुने भन्दै उनले एकपटक प्रधानमन्त्री भएको व्यक्तिलाई अर्को पटक प्रधानमन्त्री बन्नबाट सबै दलले रोक्न सक्नुपर्ने तर्क गरे। उनले अहिले सबै दलहरूले मिसन ८४ लाई ध्यान दिएको अवस्थामा कांग्रेसले भने मिसन २०८० मा केन्द्रित गर्नुपर्ने बताए। देशका सबै स्थानमा कांग्रेस सहभागी सरकार बनेको अवस्थामा जनताको चाहनाअनुसार काम गर्न सके मिसन ८४ मा ध्यान दिनै नपर्ने उनको भनाइ छ। थापाले पार्टीको केन्द्रीय समितिबाटै केन्द्रलगायत प्रदेश सरकारमा रहेका कांग्रेसतर्फबाट मन्त्रीहरुलाई एक वर्षको काममा केन्द्रीय हुन निर्देशन दिनुपर्ने बताए। उनले पार्टीको क्रियाशिल सदस्यता वितरणलाई पनि नयाँ ढंगले अघि बढाउनुपर्नेमा जोड दिए।
प्रचण्ड विवादमा परेपछि समाजवादी मोर्चा को पहिलो बैठक बोलाइयो,"काठमाडौं : समाजवादी मोर्चा नेपालको पहिलो बैठक आज बस्ने भएको छ। नेकपा (एकीकृत समाजवादी) को केन्द्रीय कार्यालय, अलोकनगरमा आज दिउँसो ४ बजे समाजवादी मोर्चा नेपालको पहिलो बैठक बोलाइएको जगन्नाथ खतिवडाले जानकारी दिए। उनका अनुसार मोर्चामा आबद्ध चार दलका अध्यक्ष सहभागी हुने बैठकमा मोर्चाको आलोपालो नेतृत्व एवं आगामी दिनमा गर्ने कार्ययोजनाबारे छलफल हुनेछ। यस अगाडि अघिल्लो शनिबार नै मोर्चाको बैठक बस्ने प्रधानमन्त्री एवम् नेकपा (माओवादी केन्द्र) का अध्यक्ष पुष्पकमल दाहाल प्रचण्डले जानकारी गराएपनि उक्त बस्न सकेको थिएन। असार ४ गते राष्ट्रिय सभागृहमा समाजवादी मोर्चा घोषणा भएको थियो। आफ्नै अभिव्यक्तिले प्रधानमन्त्री प्रचण्ड विवादमा परेपछि थप रणनीति र छलफल गर्न उनले समाजवादी मोर्चाको बैठक बोलाएका हुन्। उहाँ (भारतीय नागरिक प्रितम सिंह)ले एकपटक मलाई प्रधानमन्त्री बनाउन धेरै मेहनत गर्नुभयो। धेरैचोटी दिल्ली जानु पनि भयो। काठमाडौँका पार्टीहरुलाई, नेताहरुलाई पार्टीहरुसँग पनि उहाँ लगातार छलफल गर्नुभो।भन्ने प्रचण्डको अभिव्यक्तिलाई लिएर एमाले, रास्वपा र राप्रपाले संसद बैठकसमेत अवरोध गरेका थिए। उनको भनाईलाई लिएर प्रमुख प्रतिपक्ष दल एमालेले प्रचण्डले प्रधानमन्त्रीबाट राजीनमा नदिएसम्म संसद्मा चल्न नदिने अडान राखेको छ। जसका कारण शुक्रबार बोलाइएको प्रतिनिधि सभाको बैठक आइतबारसम्मलाई सूचना टाँस गरी सारिएको छ। बैठकमा राजनीतिक घटनाक्रममा मोर्चाले निर्वाह गर्नुपर्ने भूमिका, सरकारको कार्ययोजना र मोर्चालाई थप सशक्त बनाउने विषयमा पनि छलफल हुने बताइएको छ। उनीहरुले तल्लो तहसम्म नै समन्वय हुने गरी संयन्त्र बनाउने तयारी गरेका छन्। नीतिगत निर्णय गर्न अध्यक्षहरूसहितको संयोजन समिति हुनेछ भने यसलाई स्थानीय तहसम्म विस्तार गर्न सकिनेछ। मोर्चाको नीतिगत निर्णय गर्न सदस्य दलहरूको अध्यक्षसहित तोकिएका प्रतिनिधिहरू रहेको एक संयोजन समिति हुने छ। उक्त समितिले आवश्यकताअनुसार उपसमितिहरू गठन गरी क्षेत्राधिकार तोक्न सक्ने छ। समाजवादी मोर्चामा नेकपा माओवादी केन्द्र, नेकपा एकीकृत समाजवादी, जनता समाजवादी पार्टी र विप्लव नेतृत्वको नेकपा रहेको छ। प्रतिनिधिसभामा सबैभन्दा ठूलो दल कांग्रेस हो। यो मोर्चाका तीन घटकसँगै कांग्रेस अहिले सरकारमा छ। आफू विदेश गएको समयमा प्रचण्डले समाजवादी मोर्चाको घोषणा गरेपछि कांग्रेस सभापति शेरबहादुर देउवासहितका नेताहरु समेत सशंकित बनेका छन्। कांग्रेसको प्रतिनिधिसभामा ८८ सिट छ। प्रमुख प्रतिपक्ष दल एमालेको ७९ सिट छ। माओवादी केन्द्रसँग ३२, जसपासँग १२ र नेकपा एससँग १० सिट छ। यो मोर्चासँग ५४ सिट हुन्छ। यी तीनै पार्टी सत्तामा छन्। तर, विप्लवको पार्टी मात्रै सत्ता बाहिर छ। मोर्चामा आएका चार पार्टीका फरकफरक सिद्धान्त, विचार, दृष्टिकोण र कार्यक्रमहरू छन्। माओवादी केन्द्र, नेकपा एस र विप्लव तीन कम्युनिस्ट पार्टी हुन्। मधेस केन्द्रित जसपा पनि यो मोर्चामा छ। तर, उसले कम्युनिस्ट सिद्धान्त मान्दैन। विप्लव कम्युनिस्ट भए पनि संसदीय व्यवस्था मान्दैन। यो मोर्चा बनाउने कसरत नेकपा माओवादी केन्द्रका अध्यक्ष प्रचण्डले नै गरेका थिए। मोर्चा बनेसँगै सबैभन्दा बढी फाइदा पनि प्रचण्डलाई नै भएको छ। उनीसँग अब ५४ सांसदको शक्ति छ। एकीकृत समाजवादीका अध्यक्ष माधवकुमार नेपाल पनि प्रधानमन्त्री बन्न सहजताका लागि यो मोर्चामा छन्। सिद्धान्त, विचारधारा, दृष्टिकोण फरक भए पनि साझा मुद्दामा एक हुने भएकाले मोर्चा बनाएको उनीहरूको दाबी छ।"
आइतबार देशका यी स्थानमा हुने छ वर्षा,काठमाडौं : आइतबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार सबै प्रदेशका केही स्थानहरूमा हल्कादेखि मध्यम वर्षाको सम्भावना रहेको छ। लुम्बिनी र सुदूरपश्चिम प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। लुम्बिनी र सुदूरपश्चिम प्रदेशका थोरै स्थानहरूमा हावाहुरीको पनि सम्भावना रहेको छ। आइतबार राति देशभर आंशिकदेखि सामान्य रहनेछ। कोशी प्रदेशसहित देशका तराईका केही स्थानहरूमा तथा बाँकी भूभागका थोरै स्थानहरूमा हल्कादेखि मध्यम वर्षाको सम्भावना रहेको महाशाखाले जनाएको छ। कोशी प्रदेशका एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ।
"ऋण गरेर बन्यो नमुना बस्ती : न बस्न मिल्छ, न बेच्न","वीरेन्द्रनगर : नीलो जस्तापाता। एकनासका घर। हेर्दै चिटिक्कको सुन्दर बस्ती। कालीकोटको रास्कोट ७ पोखरीकोटको एकीकृत नमुना बस्ती देख्दा जो कोहीको मन लोभिन्छ। विकट ठाउँमा पनि चिटिक्कको सुन्दर बस्ती देख्दा, जो कोही तस्बिर खिच्न लालायित हुन्छन्। तर, बाहिरबाट हेर्दा यो बस्ती जति सुन्दर र मनमोहक छ, भित्री कथा भने अर्कै छ। दुई वर्षअघि नै बस्ती बने पनि अधिकांश घर खाली छन्। प्रदेश सरकारको सहयोगमा बस्ती बनाउने भनिए पनि रकम अपुग भएपछि स्थानीयले ऋण काडेर घर बनाए। अब न घर बेच्न मिल्छ, न त त्यसको उपभोग नै छ। अर्कोतिर बस्तीमा खानेपानी, विद्यालय, बिजुलीजस्ता अत्यावश्यक पूर्वाधारको कमी छ। कसरी बन्यो बस्ती यसै त कर्णाली विकट। त्यसमाथि बर्सेनि पहिरोको पिर। पहिरोबाट पूर्ण रूपमा घर ध्वस्त भएका रास्कोटवासीका लागि सुरक्षित एकीकृत बस्ती बनाइयो। कर्णाली प्रदेश सरकारले प्रत्येक घर निर्माणका लागि ४ लाख सहयोग गर्यो। एक सय घर निर्माणका लागि एकमुष्ट ५ करोड सहयोग गर्यो। तर, ७३ घरमात्रै बने। तीमध्ये चार वटा दलित समुदायका लागि बनाइए। ७३ घरमध्ये १६ परिवारमात्रै बस्ने गरेको वडाध्यक्ष कपुर महतारा बताउँछन्। बाँकी घर रित्तै छन्। अर्थात् जसका लागि घर बने, उनीहरू नै बसेनन्। लामो समयदेखि रित्तै हुँदा घरका काठमा किराले असर गर्न थालेका छन्। रकम नपुगेपछि ऋणको भारी एकीकृत बस्तीमा घर बनाउन ४ लाख खर्च लाग्ने अनुमान थियो। प्रदेश सरकारकै सहयोगबाट घर निर्माण हुने प्रचार पनि गरियो। तर, त्यस्तो भएन। एउटा घर निर्माण गर्न लगभग ८ लाख खर्च लागेको स्थानीयको भनाइ छ। सुरुमा ५ लाखमा घर बन्छन् भनियो। तर, ८ लाख रुपैयाँभन्दा बढी खर्च भयो, स्थानीय प्रकाश महताराले भने, बस्तीमा घर बनाउँदा स्थानीयहरू थप ऋणमा डुबे। छानामात्रै छाएको घरमा कसरी बस्न सकिन्छ ? घर बेचबिखन गर्न नपाउने सर्तमा एकीकृत बस्ती बनाइएको थियो। ४ लाख बढी ऋण लागेपछि स्थानीयले बिक्रीसमेत गर्न पाएका छैनन्। अर्कोेतिर घर बने पनि, अरू अत्यावश्यक पूर्वाधार नहुँदा स्थानीयहरू एकीकृत बस्तीमा सर्न नचाहेको महताराले बताए। दार र काठमा किरा लाग्न थाले पहिरोले घर भत्केपछि स्थानीयहरू बर्खामा त्रिपालको सहारामा बास बस्दै आएका छन्। त्रिपालमा बस्न बाध्य बासिन्दालाई एकीकृत बस्तीमा ल्याउने सरकारको उद्देश्य थियो। तर, पहिरो पीडितहरू बस्दैनन्। उनीहरू पुरानै चिरिएको जोखिमयुक्त थातथलोमा बसिरहेका छन्। एकीकृत बस्तीका अधिकांश घरमा ताला लागेको छ। घरघरले बस्ती भरिभराउ छ। तर, भित्र एक जना पनि मानिस बस्दैनन्, रित्तै छ। जो जो यहाँ बस्ने गरेका छन, उनीहरू पनि राति सुत्न मात्र बस्तीमा आउँछन्, महताराले भने, ठूलो पानी पर्यो भने राति बास बस्न आउने गरेका छन्। रोजगारी छैन। भएको खेतीपाती बस्तुभाउ सबै उतै छ। यहाँ एकीकृत नमुना बस्तीका नामका घर मात्र बने। दैनिक गुजारा चलाउन यहाँका मानिसलाई खेतीपाती गर्नै पर्छ। त्यसै खेतीपातीका लागि मानिस जोखिमयुक्त बस्तीमा नै बस्ने गरेका छन्। यो बस्तीमा पढ्नका लागि विद्यालय छैन। खानेपानी र बत्ती पनि छैन। अहिले समुदाय आफैंले बस्तीसम्म पैसा उठाएर बाटो बनाएका छन्। खानेपानीको लागि एक संस्थाले डीपीआर बनाएको छ। तर, पानी कहिले आउने हो थाहा छैन। रास्कोट नगरपालिका प्रमुख प्रशासकीय अधिकृत जवानसिंह बमले एकीकृत बस्तीको काम सकिएको बताए। अधिकांश स्थानीयलाई थातथलो नै प्यारो लागेकाले बस्तीमा नआएको उनको भनाइ छ। उनले भने, हामीले बस्तीका सबै संरचना तयार पारिदिएका छौं। रोजगारी र खेतीपातीकै लागि थातथलोमै बस्ने गर्दा बस्ती सुनसान छ। नमुना बस्तीमा सडक, विद्युत्, खानेपानी, बालउद्यानलगायतका पूर्वाधार बनेका छैनन्। नजिकै विद्यालय र स्वास्थ्य चौकीसमेत छैन। जसका कारण बस्तीमा मान्छे नबसेका हुन्। केही मान्छे मात्रै बस्तीमा बसेका छन्। सुन्दरखालका बस्ती पनि सुनसान जिल्लाको नरहरीनाथ५ रूपसाका पहिरो पीडितका लागि रूपसाकै लेकाली डाँडा सुन्दरखालमा १ सय ३४ घरहरू बने। त्यहाँ पनि सडक, विद्युत्, खानेपानीजस्ता सेवासुविधा नहुँदा मानिस प्रायः गाउँतिरै बस्छन्। त्यो बस्ती पनि खाली नै छ। स्थानीय मनिष देउवाले भने, सुन्दरखालमा पहिरो पीडित २ सय ४२ घर परिवारका लागि नमुना घरहरू निर्माण गर्ने भनियो। तर, १ सय ३४ घरहरू मात्र बने। गाउँको विद्यालय त्यहाँ सारेर पढाइ सुरु गरियो। तर, अहिले भने जति २ सय ४२ घरपरिवारका लागि घर पनि बनेनन्। बनेका घरहरूमा पनि घर मात्रै, त्यो पनि डाँडामा। अन्य सेवासुविधा नहुँदा मानिसलाई बस्नका लागि असहज भयो। खेतीपाती गर्ने जमिन पनि गाउँमै भएकाले प्रायः मानिस गाउँमै जोखिमयुक्त ठाउँमा बस्दै आएका छन्। अहिले उक्त बस्तीमा सडक, विद्युत्, खानेपानीजस्ता सेवासुविधा पुर्याउनका लागि प्रदेश सरकारले बजेट पनि नछुट्ट्याएको उनले बताए। कर्णालीमा ३५ हजार बाढीपहिरोको उच्च जोखिममा पूर्वी क्षेत्रबाट मनसुन विस्तारै पश्चिमतिर प्रवेश गरिरहेको छ। लामो समयको खडेरीपछि नेपाल भित्रिएको मनसुनका कारण मनसुनजन्य प्रकोपबाट देशभर १२ लाख ५० हजार नागरिक प्रभावित हुने विपद् जोखिम न्यूनीकरण तथा व्यवस्थापन प्राधिकरणले जनाएको छ। जसमा कर्णाली प्रदेशमा झन्डै ३५ हजार ३ सय ३३ जना प्रभावित हुने आकलन गरिएको छ। विगतका तथ्यांकलाई हेर्ने हो भने कर्णाली प्रदेशका रुकुम पश्चिम, दैलेख र सुर्खेत जिल्ला बाढीपहिरोको उच्च जोखिममा छन्। कर्णालीमा विगत तीन आर्थिक वर्षको तथ्यांक हेर्दा विपद्बाट २ सय १८ जनाले ज्यान गुमाएका छन्। आर्थिक वर्ष २०७७०७८ मा विपद्मा परी ८५ जनाको मृत्यु भएको छ। सोही वर्ष ४ सय १६ विपद्का घटनामा परी ११ जना बेपत्ता भएका थिए। घटनामा १ हजार १ सय ३४ घरमा क्षति पुगेको थियो। १ हजार ३ सय २१ घरपरिवार आंशिक तथा पूर्ण विस्थापित भएका थिए। सोही वर्ष ३५ करोड ५६ लाख ९९ हजार ५ सय ६४ रुपैयाँ धनजनको क्षति भएको प्रदेश प्रहरी कार्यालय सुर्खेतको तथ्यांक छ। यस्तै गत आर्थिक वर्ष २०७८०७९ मा प्रदेशभर विपद्जन्य घटनामा ६८ जनाको मृत्यु हुँदा १६ जना बेपत्ता र ७३ जना घाइते भएका थिए। यस वर्ष १ हजार २ सय १५ वटा विपद्का घटना भएका छन्। जसमा १ हजार १ सय ८६ घरमा क्षति भएकोे छ। ४ सय ४२ घरपरिवार विस्थापित भएका छन्। यस वर्ष विपद्का कारण ५१ करोड ४१ लाख ५२ हजार २ सय ५७ धनजनको क्षति भएको छ। कर्णालीमा चालू आर्थिक वर्ष २०७९०८० को जेठ महिनासम्म विपद् घटनामा परी ६५ जनाको मृत्यु भएको छ। चालू आर्थिक वर्षमा कर्णालीमा ३ सय ४८ वटा बाढीपहिरोका घटना घटेको आन्तरिक मामिला तथा कानुन मन्त्रालयले जनाएको छ। कर्णाली प्रदेश प्रहरी कार्यालय सुर्खेतका अनुसार यस वर्ष कर्णालीमा दुई हजार एक सय ७६ विपद्जन्य घटनामा परी २८ जना बेपत्ता भएका छन् भने २ हजार ९ सय ४७ जना विस्थापित भएका छन्। यस्तै १ सय १४ जना घाइते भएका छन्। ६ हजार २ सय १७ घरमा पूर्ण तथा आंशिक क्षति पुग्दा ६४ करोड ४६ लाख ३१ हजार ७ सय ८४ रुपैयाँबराबर धनजनको क्षति भएको छ। चालू आर्थिक वर्षमा कर्णालीमा सबैभन्दा धेरै विपद्का घटना हुम्ला जिल्लामा भएका छन्। हुम्लामा ९ सय ४० वटा मनसुनजन्य घटनामा परी ८ जनाको मृत्यु हुँदा ६ जना घाइते तथा ९ सय ४ घरमा क्षति पुगेको छ। २ जना बेपत्ता भएका छन् भने ३ हजार २ सय ८६ परिवार विस्थापित भएको प्रदेश प्रहरीको तथ्यांकमा उल्लेख छ। यस्तै डोल्पामा सबैभन्दा कम विपद्का घटना घटेका छन्। चालू आर्थिक वर्षको अन्त्यसम्ममा डोल्पामा १५ वटा विपद्का घटना घट्दा ३ जनाको मृत्यु भएको छ भने ६ जना घाइते हुँदा ३२ परिवार विस्थापित भएको प्रदेश प्रहरीले जनाएको छ। यस्तै, सुर्खेतमा ४ सय ३४ वटा विपद्जन्य घटनामा परी १८ जना घाइते भएका छन्। ३ सय ७९ घरमा क्षति पुग्दा ५ सय ६६ परिवार विस्थापित भएका छन्। पहिरोको उच्च जोखिममा रहेको दैलेखमा १ सय ६२ विपद्का घटनामा ६ जनाले ज्यान गुमाएका छन्। ११ जना घाइते हुँदा २ जना बेपत्ता, १ सय ४९ घरमा क्षति पुगेको छ। ६ सय ६५ परिवार विस्थापित भएको प्रहरीको तथ्यांक छ। सल्यानमा २ सय ३४ वटा घटनामा परी ४ जनाको मृत्यु भएको छ भने २ सय ३४ घरमा क्षति पुग्दा ४४ जना घाइते भएका छन्। सल्यानमा ६ सय ४ घरपरिवार विस्थापित भएको प्रदेश प्रहरी कार्यालयले जनाएको छ। यस्तै मुगु जिल्लामा ५० मनसुनजन्य घटना हुँदा ११ जनाले ज्यान गुमाएका छन्। १ जना घाइते र ३ जना बेपत्ता भएका छन्। ४ सय ७१ घरमा क्षति पुगेको छ। ५ हजार ३ सय ८६ परिवार विस्थापित भएका छन्। चालू आर्थिक वर्षमा रुकुम पश्चिममा ७६ वटा मनसुनजन्य घटना घटेकोमा ४ जनाले ज्यान गुमाएका छन्। ५५ घरमा क्षति पुग्दा ६ जना घाइते भएका छन् भने १ जना बेपत्ता छन्। १७ परिवार विस्थापित भएका छन्। जाजरकोटमा ५५ घटनामा ४ जनाले ज्यान गुमाउँदा ६ जना घाइते भएका छन्। ३० घरमा क्षति पुग्दा १७ परिवार विस्थापित भएका छन्। जुम्लामा ३२ विपद्का घटनामा ११ जनाले ज्यान गुमाउँदा ८ जना घाइते र १ जना बेपत्ता भएका छन्। यस्तै १ हजार ७ सय १० घरमा क्षति १ हजार ९ सय ५६ परिवार विस्थापित भएका छन्। १ सय ६९ विपद्का घटना हुँदा कालीकोटमा १ हजार ४ सय ७५ घरमा क्षति पुगेको छ भने २४ जनाको मृत्यु भएको प्रहरीको तथ्यांक छ। घटनामा परी ८ जनाको मृत्यु हुँदा १९ जना बेपत्ता भएका छन्। ७ हजार ४ सय १८ परिवार विस्थापित भएको प्रदेश प्रहरी कार्यालय सुर्खेतको तथ्यांकमा उल्लेख छ। कर्णालीमा सबैभन्दा बढी मानवीय क्षति बाढी पहिरोका कारण हुने गरेको छ। हालसम्म बाढी र पहिरोमा परी ३८ जनाले ज्यान गुमाएका छन्। चालू आर्थिक वर्षमा ८६ वटा आगलागीका घटना हुँदा ७ जनाले ज्यान गुमाएका छन् भने २० जना घाइते भएका छन्। यस्तै ३३ वटा चट्याङका घटनामा परी ३ जनाले ज्यान गुमाएका छन्। ४ जना घाइते भएका छन्। तर प्रदेश सरकारले विपद्को पूर्वतयारी भने खासै गरेको छैन। मुक्त हलियाका घर पनि खाली सुर्खेतको भेरीगंगा नगरपालिकाको जहरेबाट गुर्भाकोट नगरपालिकाको गुमी जाने सडकको भेरी किनारनजिकै सडक किनारको दायाँ र बायाँ लहरै ३२ वटा घरहरू बनेका छन्। मुक्त हलियाका लागि राज्यले बनाइदिएका ३२ मध्ये ३० घरहरू ७ वर्षदेखि रित्तै छन्। बनेका घरमा मुक्त हलियाहरू नबस्दा जीर्ण हुँदै गएका छन्। केही घरका छाना उडेका छन्। घरभित्र मानिस नबस्दा झाडी उम्रिएको छ। सरकारी तथ्यांकमा सुर्खेतमा ४ सय ५६ परिवार मुक्त हलियाहरू देखिन्छन्। तीमध्ये भेरीगंगा नगरपालिकाअन्तर्गत पर्ने साबिकको मैनतडा गाविसका ३२ मुक्त हलिया परिवारका लागि सरकारले जग्गा खरिद गरेर गुर्भाकोटको गुमीस्थित भेरी किनारको समथर फाँटमा घर बनाइदिएको हो।सुुर्खेतको गुर्भाकोट नगरपालिकाको गुमी जाने सडकको भेरी किनारनजिकै सडक किनारमा मुक्त हलियाका लागि बनाएको खाली बस्ती । मुक्त हलिया समाज सुर्खेतका अध्यक्ष यमराज मल्लले भने, घर बनाइदियौं। बस्न कोही नआउँदा अहिले ती घरहरू जीर्ण बन्दै गएका छन्। केही घरका त छानासमेत हावाहुरीले उडाएको छ। खासमा जसका लागि घर बनाइएको हो। उनीहरूको साबिकको मैनतडा गाविसमै आवश्यक जमिन र घरहरू छन्। उनीहरू बस्दै आएको जमिनको पुर्जा नहुँदा दर्तावाला जमिन खोजेर घर बनाइएको थियो। उनीहरूसँग जमिनको पुर्जा नभएकाले राज्यको नीतिअनुसार दर्तावाला जग्गा किनेर घर बनाउनुपर्ने बाध्यता रहेको उनले बताए। घरमात्रै भयो। त्यहाँ बसेर जीविकोपार्जन गर्ने माध्यम नभएकाले बनेका घरमा मुक्त हलियाहरू बसेनन्, उनले भने, राज्यले यी घर बनाउन र जग्गा खरिद गर्नका लागि १ करोड ३६ हजार रुपैयाँ खर्चिएको छ। जिल्ला मालपोत कार्यालयका अनुसार जग्गा खरिदका लागि प्रतिघर दुई लाख र घर बनाउनका लागि दुई लाख २५ हजार रुपैयाँ खर्च भएको थियो। कर्णालीमा प्रदेश सरकारले पहिरोबाट जोखिममा परेका र अव्यवस्थित बस्तीहरूलाई व्यवस्थित बनाउने भनेर २०७५ सालदेखि नै एकीकृत नमुना बस्ती निर्माण गर्ने लक्ष्य लियो। तर, बनेका बस्तीहरूमा मानिस नबस्ने समस्याले यो योजना फेल खाएको छ। कर्णाली प्रदेश सरकारका आन्तरिक मामिला तथा कानुनमन्त्री एवं प्रदेश सरकारका प्रवक्ता कृष्णबहादुर जीसीले एकीकृत नमुना बस्तीका लागि आवश्यक अन्य पूर्वाधार नहुँदा बस्तीहरू खाली रहेको बताए। एकीकृत नमुना बस्ती बनाउने भनेर घर मात्र बने। त्यहाँ बस्ने मानिसका लागि शिक्षा, स्वास्थ्य, यातायात, खानेपानी, विद्युत्, सञ्चारजस्ता आधारभूत सेवाहरू त्यहाँ दिन सकिएन। जसका कारण एकीकृत नमुना बस्तीहरूमा मानिसको बसोबास नभएको हो। उनले भने, बस्तीमा न सुविधा छ, न खेतीपाती गर्ने जमिन नजिक छ। यस्तो अवस्थामा मानिसलाई एकीकृत बस्तीमा बस्नका लागि समस्या भएको हो। हामीले अब बाध्यकारी अवस्थाका मानिसलाई मात्र एकीकृत नमुना बस्ती निर्माण गर्ने र त्यस बस्तीका लागि आवश्यक अन्य सुवासुविधाहरू पनि पुर्याउने गरी तयारी गर्दैछौं। यति गरियो भने मात्र यो योजना सफल हुन्छ। बस्तीमा मानिस पनि बस्छन्।"
बागलुङका ७७ मुहानको खानेपानीमा कोलीफर्म,बागलुङ : जिल्लाका ७७ मुहानको खानेपानीमा दिसामा पाइने जीवाणु कोलीफर्म रहेको पाइएको छ। जिल्लाका १० स्थानीय तहबाट दुई सय १३ खानेपानी मुहानको नमुना संकलन गरी पानी परीक्षण गर्दा ७७ मुहानको पानीमा कोलीफर्म रहेको पाइएको स्वास्थ्य कार्यालय बागलुङले जनाएको छ। हालैमात्र निसीखोला गाउँपालिका६ भल्कोटमा झाडापाखला र टाइफाइड रोग फैलिएपछि खानेपानीको मुहान परीक्षण गर्दा कोलीफर्म भेट्टिएको कार्यालयले जनाएको हो। स्वास्थ्य कार्यालयले एक महिनाअघि नसीखोला गाउँपालिका६ मा वितरण गरिएको तीन वटा खानेपानीको मुहानको पानी परीक्षण गर्दा तिग्रापानीमा रहेको मुहानमा कोलीफर्म भेट्टिएको स्वास्थ्य कार्यालयका ल्याब टेक्निसियन डिल्ली आचार्यले बताए। उनका अनुसार निसीखोलामा मात्रै सात स्थानका खानेपानी मुहानको नमुना परीक्षण गरिएको छ। चालु आर्थिक वर्षमा दुई सय १३ खानेपानी मुहानको नमुना संकलन गरी परीक्षण गरिएकामध्ये ७७ खानेपानीको मुल तथा धारामा कोलीफर्मको मात्रा देखिएको आचार्यले बताए। आचार्यका अनुसार बागलुङ बजारमा नगरखानेपानीले वितरण गर्दै आएको रेशखोला र भुदीखोलाको मुहान र धारो दुवैमा कोलिफर्म फेला परेको छ। यहाँका करिब ६० हजार नागरिकले उक्त पानी उपभोग गर्दै आएका छन्।
लहानमा विपन्न तथा दलितका लागि निःशुल्क एम्बुलेन्स,"'नगरसभाबाट आव २०८०८१ मा पनि निःशुल्क एम्बुलेन्स सेवा सञ्चालन गर्न थप बजेट विनियोजन गरिएको छ', नगर प्रमुख चौधरीले भने, 'यस सेवाबाट यहाँका गरिब, निमुखा, असहाय तथा दलित बिरामी पैसाको अभावमा अस्पतालसम्म पुग्न नसक्ने अवस्था अब अन्त्य हुन्छ ।' लहान : लहान नगरपालिकाले आगामी आवदेखि नगर क्षेत्रभित्रका गरिब, विपन्न तथा दलितको लागि निःशुल्क एम्बुलेन्स सेवा सञ्चालन गर्ने भएको छ । भारतीय राजदूतावासको सहयोगमा निःशुल्क एम्बुलेन्स सेवा सुरु गर्न लागिएको नगर प्रमुख महेशप्रसाद चौधरीले जानकारी दिए। 'नगरसभाबाट आव २०८०८१ मा पनि निःशुल्क एम्बुलेन्स सेवा सञ्चालन गर्न थप बजेट विनियोजन गरिएको छ', नगर प्रमुख चौधरीले भने, 'यस सेवाबाट यहाँका गरिब, निमुखा, असहाय तथा दलित बिरामी पैसाको अभावमा अस्पतालसम्म पुग्न नसक्ने अवस्था अब अन्त्य हुन्छ ।' निःशुल्क एम्बुलेन्स सेवा सञ्चालन हुने भएपछि नगरभित्रका सुत्केरी तथा गर्भवती महिलालाई नियमित चेकजाँच गर्नको लागि स्वास्थ्य संस्था आउजाउ गर्नलाई सहज हुने विश्वास मेयर चौधरीले व्यक्त गरे। लहान नगरपालिकामा करिब २० हजारभन्दा बढीको सङ्ख्यामा विपन्न दलितको बसोबास रहेको तथ्याङ्क रहेको छ । रासस"
आहा मुस्ताङ ! (फोटो फिचर),"जोमसोम : हिमालपारिको जिल्ला मुस्ताङ धार्मिक,सांस्कृतिक र प्राकृतिक सौन्दर्यता भरिपूर्ण छ। यहाँको प्राकृतिक सौन्दर्यता र विभिन्न खोज अनुसन्धानका लागि विदेश पर्यटक उपल्लो मुस्ताङ जाने गर्छन्। मुस्ताङको वारागुङ मुक्तिक्षेत्र३ कागबेनी गाउँदेखि माथिको क्षेत्रलाई उपल्लो मुस्ताङ भन्ने गरिन्छ। यो क्षेत्र अन्नपूर्ण संरक्षण आयोजना (एक्याप)को निषेधित र नियन्त्रित क्षेत्रभित्र पर्छ। एक्यापलाई पर्यटन शुल्क तिरेर मुस्ताङ आएका विदेशी पर्यटकले नेपाल सरकार अध्यागन विभागलाई ५ सय डलर रोयल्टी शुल्क नबुझाएसम्म उपल्लो मुस्ताङ जान पाइँदैन। उपल्लो मुस्ताङ जान विदेश पर्यटकलाई १० दिनको प्रवेश आज्ञा अनुमति स्वरुप रोयल्टी बुझाउनुपर्ने हुन्छ। त्यसो त एक्यापले कागबेनी माथिको क्षेत्रलाई निशेधित क्षेत्र घोषणा गरेपनि वारागुङ मुक्तिक्षेत्र४ को छुसाङ गेटदेखिको माथिको क्षेत्रलाई उपल्लो मुस्ताङ भन्ने गरिएको छ। स्थानीय भाषामा उपल्लो मुस्ताङलाई लोछोदिन क्षेत्र भन्ने गरिन्छ। उत्तरी चीनको स्वशासित क्षेत्र तिब्बत र मुस्ताङको उत्तरी कोरलानाका आसपासबाट बग्ने खोला र दामोदरकुण्ड नदी र बीचमा पर्ने चराङ र घमी खोलाको मिश्रण नदीलाई कालिगण्डकी नदी भन्ने गरिन्छ। मुस्ताङको छुसाङस्थित रातो रातो अग्लो पहाडको गल्छीबाट बग्ने कालिगण्डकी नदीको खोंचको दृष्यले त्यहाँ पुग्ने पर्यटक मोहित हुन्छ। छुसाङको मुस्ताङ गेट नजिकैको पहाड र चैले गाउँसँग जोडिएको पहाडमा प्वालै प्वाल देखिन्छ। यसप्रकारको पहाडको पुल कुनै कृतिम नभई यी पहाडका प्वालहरु प्राकृतिकरूपमा उत्पति भएको बताइन्छ। छुसाङको मुस्ताङ गेट नजिकैको मोटरेबल र र मुस्ताङ गेटको राताम्मे अग्ला पहाडको प्रोफाइलले पर्यटकलाई त्यहाँ पुग्दा टक्क रोकिन बाध्य गराइदिन्छ। ठूल्ठूला पहाड र ठूलो आकारमा फैलिएको कालिगण्डकी नदीको तटीय क्षेत्र झनै आर्कषर्ण देखिन्छन्। दिउँसो १२ बजे बेजोडको हावा चल्दा झनै फरक अनुभूति दिलाउँछ। उपल्लो मुस्ताङतर्फ जाने पर्यटक जती जती माथि उक्लिन्छ उतीउतीनै फरक फरकका आश्चार्यलाग्दा भूगोल ठिङ्ग उभिँदा पर्यटकलाई झनै कौतुहलता जगाइदिन्छ। जोमसोमकोरला सडकको नागबेली सडकमार्गले यात्रा झनै अविष्मरणीय गराइदिन्छ। मुस्ताङ गेट कटेपछि चैले गाउँ, चैले पछि समर र भेना हुँदै घिलिङ गाउँ पुगिन्छ। घिलिङ गाउँ च्यांग्रा र कृषिको प्रचुर सम्भावना भएको गाउँ हो। घिलिङ पछि ढाक्मर, चराङ हुँदै उपल्लो मुस्ताङको लोमान्थाङ पुग्न सकिन्छ। ढाक्मरको राताम्मे पहाडको पनि ऐतिहासिक किवंदन्ती छ। पद्यसम्भव तिब्बत जाँदा मुस्ताङको ढाक्मर पहाडमा राक्षसको भुडी, आन्द्रा र रगत निकालेर पहाडमा मिल्काइएकाले ढाक्मर पहाड रातो भएको धार्मिक जनविश्वाश छ। पूर्वतर्फका हिमालको प्रोफाइलमा आश्चार्य लाग्दा कलात्मक भूगोल यहाँका मुख्य फरक विशेषता हो। पठार भूगोल, नाङ्गा डाँडाकाँढाको जियोलोजिकल भूगोलकै कारण नेपालको उपल्लो मुस्ताङ पृथक छ। वर्षेनि उपल्लो मुताङमा औसत १ हजार पर्यटकले भ्रमण गर्ने गर्छन्। पछिल्लो समय राष्ट्रिय गौरवको बेनीजोमसोमकोरला सडक सहज हुन थालेपछि वर्षेनि सयौं आन्तरिक पर्यटक उपल्लो मुस्ताङ जाने गर्छन्। उपल्लो मुस्ताङको जियोलोजिकल भूगोल, धार्मिक कलासंस्कृति र गुम्बाहरू अवस्थित भएकाले उपल्लो मुस्ताङ पर्यटकीय हबको रूपमा विकास हुन थालेको हो। तर उपल्लो मुस्ताङमा चर्को पर्यटन रोयल्टी शुल्क कारण विशेष भीआइपी विदेशी पर्यटकबाहेक सामान्य स्तर विदेशी पर्यटक उपल्लो मुस्ताङ चाहेर पनि पुग्न सक्दैनन्। तस्बिर : सुन्दरकुमार थकाली"
"मिटरब्याजविरुद्धको कानुन अलपत्र, मिलापत्र गर्न प्रशासनको दबाब","काठमाडौं : प्रशासनले जिल्लाजिल्लामा मिटरव्याज साहु परेको उजुरीमा धमाधक मिलापत्र गराइरहेको छ। पीडितहरूलाई दबाबमा परेर मिटरब्याज साहुसँग मेलमिलापको नाममा जिल्ला प्रशासन कार्यालयले थप पीडा दिने कार्य गरिरहेको आवाज उठन थालेको छ। मिटर ब्याज तथा ठगीविरुद्ध किसानमजदुर संघर्ष समितिका अध्यक्ष अवधेश कुशवाहाका अनुसार मिटरब्याजी साहुलाई कानुनी कारबाहीको साटो साहयक सीडीओहरूको संयोजकत्वमा रहेको समितिले पीडितलार्य दबाब दिएर साहुसंग मेलमिलाप गराएर उन्मुक्ति दिने कार्य भइरहेको छ। अनुचित लेनदेन (मिटर ब्याज)सम्बन्धी जाँचबुझ आयोगमा २२ हजार बढी उजुरी परेको थियो। ११ सय बढी निवेदनमा मिटरब्याजी र पीडितबीच मेलमिलाप भइसकेको आयोगको तथ्यांकले देखाएको छ। मेलमिलाप हुँदा साहुको नाममा राजीनामा पास भएको जग्गा पनि फिर्ता गरेको आयोगको भनाइ छ। साहुले अदालतबाट फैसला भइसकेका जग्गा र बढी असुल गरिसकेको ब्याज पनि स्वेच्छाले फिर्ता गरेको थियो,' आयोगले जारीको यसअघिको सूचनामा भनिएको थियो। सरकारले मिटरब्याजी साहुविरुद्धको कानुन नबनाएर परेका उजुरीमा मिलापत्र गराउनु प्रशासनको त्रुटिपूर्ण कार्य रहेको संघर्ष समितिले जनाएको छ। प्रशासनले पीडकलाई कारवाही गर्नु पर्छ। तर, प्रशासन नै आर्थिक लेनदेन गरेर मिटरब्याजी साहुलाई उन्मुक्ति दिने गरेको छ,' संघर्ष समितिका अध्यक्ष कुशवाहाले भने, यस कार्यले पीडित झन् समस्यामा पारेका छन्। साहुलाई तिर्नुपर्ने ऋणको भुक्तानीको समय सीमा तोक्ने र पीडितलाई जबर्जस्ती सहमति गर्न लगाउने कार्यले आयोगको काम कारबाहीमाथि नै प्रश्न उठेको छ। यस्ता कार्य तत्काल रोकी मिटर व्याजी साहु महाजनलाई गिरफ्तार गरी कारबाही गर्न र तिनका सम्पतीहरू छानविन गनु पर्ने उनले बताए। सरकारले मिटरब्याजविरुद्धको कानुन नबनाएको विषयलाई लिएर काठमडौंको शान्तिवाटीका संघर्ष समिति बैठक बसेको छ। छलफलले साहुले अधिग्रहण गरेका खेती योग्य जमिनमा पीडित किसानको जोतभोग कायम तत्काल गर्न सरकारसँग माग गरेको छ। साहुले कब्जा गरेका पीडितका घर जग्गामा पीडितलाई पुनःस्थापना गरिनुपर्छ,' संघर्ष समितिले निकालेको प्रेस विज्ञप्तिमा भनिएको छ, साहुको ज्यादतीविरुद्ध जनस्तरमा निरन्तर जागरणसहित प्रतिकारका कार्यक्रम सञ्चालन गर्छौं। मिटरब्याज (अनुचित लेनदेन)सम्बन्धी कानुन प्रतिस्थापन विधेयकमार्फत् संसदबाट पारित नगरी सरकार प्रतिपक्षीहरूले मिलेर तुहाएको संघर्ष समितिले निष्कर्ष निकालेको छ। संघर्ष समितिले भनेको छ, सकारले तत्काल संसदबाट मिटर ब्याजसम्बन्धी थप शक्तिशाली कानुन निर्माण गरोस्। मिटरब्याजी साहुलाई कारबाही गर्न आन्दोलनको बलमा वैशाख २० मा सरकारले अध्यादेशमार्फत् विधेयक ल्याएको थियो। अन्तिम समयमा बुधबार प्रतिनिधि सभा पेश गरिएको मिटरब्याजविरुद्धको विधेक पेश गरेको थियो ६० दिनमा प्रतिनिधिसभाबाट पारित गरेर कानुन बनाइसक्नु पर्ने थियो। विपक्षी दले बुधबार सदन अवरुद्ध गरेको थियो। विधेकमाथि छलफलै नभई निष्क्रिय भएको थियो।"
तीन दिनपछि कर्णाली करिडोर खुल्यो,"मान्म : तीन दिनदेखि बन्द रहेको कालीकोट खण्डको कर्णाली करिडोर खुलेको छ। वर्षाका कारणले बन्द भएको कर्णाली करिडोर खुलेको हो। ठाउँठाउँमा आएको पहिरोका कारणले कर्णाली करिडोर बन्द भएको तीन दिनपछि आज खुलेको जिल्ला ट्राफिक कार्यालय कालीकोटले जनाएको छ। तीनदेखिको वर्षाले कर्णाली करिडोरको कालीकोट नरहरिनाथ गाउँपालिका८ को खुलालु, जारकोट खण्डमा दुई ठाउँमा आएको पहिराले करिडोर बन्द भएको स्थानीय रामबहादुर बुढाले बताए। 'करिडोरको लालीघाट खण्ड पनि निकै जोखिममा छ। सान्नीत्रिवेणी गाउँपालिका१ को लुसागाउँको डिलबाट पहिरो झरिरहेकाले करिडोरको यात्रा निकै जोखिम छ,' उनले भने। वर्षायामको बेला कर्णाली करिडोर क्षेत्र निकै जोखिम हुने गरेको प्रहरीको भनाइ छ।"
सडक विस्तारमा लापरबाही गर्दा सोलुखुम्बुमा दुई परिवारको उठिबास,सोलुखुम्बु : सोलुखुम्बुको सोलुदूधकुण्ड नगरपालिका३ लोदिङमा दुई घर पहिरोका कारण विस्थापित भएका छन्। एउटा क्लब भवन पनि पहिरोको जोखिममा परेको छ। सडक विस्तारका क्रममा बढ्दै गएको पहिरोका कारण लोदिङ सिर्जनशील युवा क्लबको भवनसहित ३ घर विस्थापित भएको हो। पहिरो बढ्दै जाँदा घरहरू समेत चर्किँदै गएपछि स्थानीय हस्त बहादुर विश्वकर्मा र शान्त विश्वकर्माको परिवार विस्थापित भएको वडाध्यक्ष ल्हाक्पा गेलु शेर्पाले जानकारी दिए। निरन्तरको वर्षातसँगै सडकबाट सुरु भएको पहिरोले घर समेत तान्ने खतरा भएपछि वडाको पहलमा परिवारलाई सुरक्षित स्थानमा सारिएको वडाध्यक्ष शेर्पाको भनाइ छ। पहिरोले घर जोखिममा परेपछि विश्वकर्माद्वयको परिवारलाई तत्कालका लागि छिमेकीको घरमा आश्रय लिएर राखिएको छ। घर मुनिबाट खनिएको सल्लेरीतामाखानीपिके सडक मर्मतका क्रममा ठेकेदार कम्पनीले बस्तीको ख्याल नगर्दा आफ्नो बास नै उठेको पीडित हस्त बहादुर विश्वकर्माले गुनासो गरे। पहिरोको जोखिम रहेको सो स्थानमा सडक चौडा गर्ने क्रममै कम्पनीलाई सचेत गराएको भए पनि ठेकेदारले मनोमानी डोजर चलाउँदा विपत्ति आइलागेको अर्का पीडित शान्त विश्वकर्माको गुनासो छ। विस्थापित परिवारलाई वडा कार्यालयले राहत स्वरूप पाल र बाल्टिन प्रदान गरेको छ। सोही पहिरोले क्लब भवनमा क्षति पुगेको सचिव ल्हाक्पा ग्याल्जेन शेर्पाले बताए। भवन पहिरोको चपेटामा परेपछि त्यस भित्र रहेका क्लबको सामग्रीहरू अन्यत्र सारिएको सचिव शेर्पाको भनाइ छ। यता प्रमुख जिल्ला अधिकारी (सीडीओ) वसन्त भट्टराईले पहिरो रोकथाम तथा पीडितको मागलाई सम्बोधन गर्न पूर्वाधार विकास कार्यालय ओखलढुंगालाई निर्देशन दिए। सम्भावित क्षतिलाई रोक्न सबै पक्ष लाग्नुपर्ने भन्दै यस्ता विपत्तीहरूसँग जुध्न सबै एक जुट हुने समेत प्रजिअ भट्टराईले आह्वान गरे।
नगरपालिकाले दियो सर्पदंश केन्द्रलाई निःशुल्क औषधि,"उदयपुर : सामुदायिक सर्पदंश उपचार केन्द्र भुल्केलाई उदयपुरको त्रियुगा नगरपालिकाले शनिबार पाँच लाख मूल्य बराबरको औषधि निःशुल्क उपलब्ध गराएको छ। चालु आर्थिक वर्षको विनियोजित बजेटबाट नगरपालिकाले सर्पको टोकाइबाट हुने उपचारका लागि ५४ प्रकृतिका औषधि खरिद गरी निःशुल्क उपलब्ध गराएको हो। औषधि हस्तान्तरण गर्दै मेयर बसन्तकुमार बस्नेतले उपलब्ध औषधि मुलपुँजीका रूपमा लिई आगामी वर्षहरूमा निरन्तरता दिन आग्रह गरे। उनले भने, यो तपाईंहरूका लागि मुल पुँजी हो यसबाट बिरामीलाई सुपथ मूल्यमा बिक्री गरेर आम्दानी गर्नुहोस् र त्यहीँबाट आगामी वर्ष औषधि खरिद गर्नुस्। सधैं मागेर चलाउने भन्दा पनि यसको निरन्तरता आत्मनिर्भर कसरी हुन सक्छ योजना बनाउनुस्,' मेयर बस्नेतले भने, यस्तो पवित्र कार्यमा व्यक्ति, संघसंस्था आजीवन सदस्य र साधारण सदस्य बन्न सक्छन् त्यसका लागि विधानलाई फराकिलो बनाई विस्तार गर्नुस् जसले निरन्तर सञ्चालनमा सहयोग पुग्छ।' सर्पदंश उपचार केन्द्रलाई प्रभावकारी बनाउने नगरसभाले नीति तथा कार्यक्रम नै पारित गरिसकेकाले स्तरवृद्धिका लागि सहयोग गर्ने उनले बताए। बस्नेतले भने, शिक्षा, स्वास्थ्य र कृषि त्रियुगा नगरको प्राथिमकतामा छ, त्यसका लागि रेफर सेन्टर बनेको जिल्ला अस्पताललाई अहिले छिमेकी जिल्लाको समेत उपचार केन्द्रका रूपमा विकास गरेका छौं र केही दिन भित्रै मुटुका रोगीको डाईलासिस र भेन्टिलेटर सेवा प्रवाह गर्नेछौं।' नेपाली सेनाको १८ नम्बर वाहिनीको प्राविधिक सहयोगमा सञ्चालित सर्पदंश उपचार केन्द्रमा २०७९ सालमा २ सय ३३ जना महिला, २ सय पुरुष गरी ४ सय २५ जनालाई सेवा प्रवाह गरिएको सचिव यदुप्रसाद ढकालले बताए। त्यसमध्ये ७४ जनालाई विषालु र ३ सय ५१ जना अविषालु सर्पले टोकेका व्यक्तिको उपचार गरिएको उनले बताए। त्यसैगरी २०८० सालको असार २१ गतेसम्म २९ जना महिला र २३ जना पुरुष गरी ५३ ले सेवा लिएको उनले बताए। उपचार केन्द्रमा बजेट अभावका कारण रङरोगन, विद्युत वाईरिङ, फर्निचर खरिद लगायतका कामहरू अझै बाँकी रहेको बताए। अध्यक्ष पवित्रा गिरीले सामान्य शुल्कबाट उपचार केन्द्र सञ्चालन गर्नु परेकाले खर्च धान्न गार्हो परेको बताईन्। उनले भनिन्, हरेउ सर्पले टोकेका विरामी एक हप्तासम्म उपचार केन्द्रमा बस्नु पर्छ त्यसमा तीन हजार रुपैयाँको औषधि खपत हुन्छ हामीले एक हजार रुपैँया लिन्छौं, यसले गर्दा धान्न सक्ने अवस्था छैन।' वडाध्यक्ष तिलक कटुवालले वडाबाट प्रशासनिक खर्चमा सहयोग गर्ने बताए। १८ नम्बर वाहिनीका सेनानी सुवास थापाले प्राविधिक सेवा निरन्तर दिने बताए।"
कोसी अस्पतालमा सुधारको जग बसाएर बिदा भयो विकास समिति,"विराटनगर : विराटनगरस्थित कोसी अस्पतालमा सेवा विस्तार र भौतिक सुधारको जग बसाएर अस्पताल विकास समिति बिदा भएको छ। बारम्बारको राजनीतिक हस्तक्षेपबाट थिलथिलो बन्दै गइरहेको यो अस्पताल कोसी प्रदेशकै सबैभन्दा ठूलो सरकारी संस्था हो। अस्पताल विकास समिति तीन वर्षे कार्यकाल पूरा गर्दै शुक्रबारदेखि बिदा भएको छ। महेश भट्टराई अध्यक्ष तथा शिल्पा निराला कार्की, मुकेश बुढाथोकी र देवा यादव सदस्य रहेको समितिलाई मन्त्रिपरिषद्को निर्णयबाट २०७७ असार २२ गते नियुक्त गरिएको थियो। कार्की हाल विराटनगर महानगरपालिकाकी उपमेयर छिन्। यो अवधिमा समितिका २४ वटा बैठकहरू भएका छन्। तीन वर्षे कार्यकालमा अस्पताल सुधार र सेवा विस्तारका २२ वटा काम गरिएको प्रगति विवरण समितिले सार्वजनिक गरेको छ। भौतिक संरचनाको विकासका लागि गुरु योजना तयार पार्ने, भवन निर्माण गर्ने र सेवालाई नियमित एवं प्रभावकारी बनाउन ओएनएम सर्भे गरी एक हजार एक सय ४४ जना कर्मचारीको दरबन्दी कायम गराउन सफल भइएको समिति सदस्य मुकेश बुढाथोकीले बताए। प्रगति विवरण सार्वजनिक गर्दै उनले अक्सिजन प्लान्ट, एचडीयू सेवा, आईसीयू र भेन्टिलेटर सेवा सुरु गरिएको जानकारी दिए। अस्पतालको उठ्न बाँकी सटर भाडा ८० लाखमध्ये ५५ लाख उठाइएको, मेडिकल कजेज सञ्चालन प्रक्रिया अघि बढाइएको, ३ अर्ब ३३ करोडमा १० तले भवन निर्माण कार्य सुरु गरिएको प्रगति विवरणमा उल्लेख गरिएको छ। अस्पतालको जग्गा खाली गराएर नयाँ भवन निर्माण सुरु गरिएको जानकारी उनले दिए। विकास समितिबाट भएका सबै निर्णय कार्यान्वयन गरिएको समिति सदस्य देवा यादवले जानकारी दिए। अस्पताल सुधारमा पत्रकारिताको माध्यमबाट सहयोग गरेको भन्दै नागरिक दैनिकका पत्रकार चुमन बस्नेतलाई नगद १० हजारसहित सम्मान तथा पुरस्कृत गरिएको छ। त्यस्तै, अस्पतालका चिकित्सक चन्द्रप्रकाश यादवसहितलाई सम्मान गरिएको छ। कोसी अस्पताल विक्रम संवत १९४७ सालमा स्थापना गरिएको हो। मोरङको पुरानो सदरमुकाम रंगेलीमा रहेको यो अस्पताल १९७१ सालमा विराटनगर सारिएको थियो। अस्पतालबाट सम्पूर्ण नागरिकलाई सर्वसुलभ एवं गुणस्तीय स्वास्थ्य सेवा दिने वातावरण बनाइएको छ, सदस्य बुढाथोकीले भने, सबैमा स्वास्थ्य सेवाको पहुँच पुर्याउन अस्पताललाई भौतिक सुविधा सम्पन्न बनाउँदै लगिएको छ। कोरोनाको जटिल परिस्थितिमा आइसोलेसन वार्ड सञ्चालनदेखि एम्बुलेन्स भाडामा लिएर कोरोनाका बिरामीलाई उपचारका लागि अस्पतालसम्म पुर्याउने काममा समितिले महत्वपूर्ण भूमिका खलेको उनको भनाइ छ। साथै, पीसीआर मेसिन व्यवस्थापन, सटरको भाडा असुली तथा सटर खाली, आईसीयू र आकस्मिक भवन निर्माण, विभिन्न भवन निर्माणका लागि गुरु योजना तयार, कोरोनाका बिरामीको उपचार, आईसीयू, एनआईसीयू, भेन्टिलेटर, युरो र न्यूरो सर्जरी सेवा सञ्चालन, कर्मचारीलाई श्रम ऐन अनुसार तलबको व्यवस्था, ज्यालादारी कर्मचारीको तलब वृद्धि, भवन निर्माणका लागि जग्गाको व्यवस्थापन, नयाँ भवनको शीलान्यास, पूर्वाञ्चाल विश्वविद्यालयमा एमबीबीएस सञ्चालनका लागि कोसी अस्पताल र विश्वविद्यालयबीच सम्झौतालगायतका काम गरिएको बुढाथोकीले बताए। त्यस्तै, सामाजिक इकाईको व्यवस्थापन, आँखाको उपचारका लागि उपकरण खरिद, पुराना र जोखिमपूर्ण भवन भत्काएर नयाँ निर्माण, अस्पतालको फोहोर व्यवस्थापन, आईसीयू वार्डमा कर्मचारी व्यवस्थापन, सटर भाडाको यथार्थ विवरण संकलन, ओपीडी सेवाको समय वृद्धि, स्थानीय तहहरूसँग समन्वय तथा सरसफाई अभियान, हेल्प डेस्क र फार्मेसी सञ्चालन एवं कर्मचारीको हाजिरी व्यवस्थापन, अस्पतालमा तालिम हलको व्यवस्थापन, जनशक्ति व्यवस्थापनको अध्ययन, इन्टर्नसीप शुल्क निर्धारण, प्लान्ट निर्माण गरी २४ घण्टा नै अक्सिजनको उपलब्धता, विभिन्न सेवा विस्तार, पार्किङ व्यवस्थापनलगायतका कामहरू गरिएको जानकारी उनले दिए। नियमित विद्युत सेवाका लागि ट्रान्सफर्मर जडान, आँखाको शल्यक्रिया सेवा सञ्चालन, प्रभावकारी एवं छिटोछरितो सेवाका लागि अस्पतालको स्तरोन्नति, बिमा काउन्टर र फार्मेसी व्यवस्थापन, विभिन्न संघ संस्थाले ६१ वर्षदेखि अनधिकृत रूपले ओगटेको जग्गा खाली गराउने समेतका काम समितिले गरेको छ। सबै निकायबीच समन्वय गरे सरकारी अस्पतालको सेवालाई प्रभावकारी बनाइएको छ, बुढाथोकी भन्छन्, अस्पतालाई भौतिक हिसाबले सुविधा सम्पन्न बनाउँदै लगिएको छ। कोसीमा ३ वर्षको अवधिमा ५ जना मेडिकल सुपरिटेन्डेन्ट (मेसु) फेरिएका छन्। डा चुमनलाल दास, यज्ञराज खरेल, लक्ष्मीनारायण यादव, रविनराज सिंह यसअघि मेसु थिए। उनीहरूका पालामा अस्पताल सुधारतर्फ उल्लेख्य काम भएको बताइन्छ। अहिले डा चन्द्रभाल झा मेसु छन्। विकास समितिले अस्पतालमा कम्पाउण्ड वाल नहुँदा सुरक्षामा समस्या भएको, बच्चा विभागको भवन जीर्ण हुँदापनि पुनःनिर्माण गर्न नसकिएकाले नियमित सेवा सञ्चालनमा कठिनाइ भएको, विभिन्न संघ संस्थाले अस्पतालको जग्गा अनधिकृत रूपमा ओगटेर व्यवसायिक हिसाबले संरचना निर्माण गरेको, अस्पतालको नाममा रहेका जग्गा खाली गर्न अटेर गर्ने गरिएको लगायतका चुनौती औंल्याएको छ। पछिल्लो तीन वर्षको अवधिमा सरकारी अस्पताल सुधारका निम्ति महत्वपूर्ण कामहरू भएका छन्। आमजनमानसमा सरकारी अस्पातालबाट प्रभावकारी र गुणस्तरीय सेवा पाइन्छ भन्ने छाप बसाइएको छ, पूर्वमेसु डा यज्ञराज खरेलले भने, यसलाई निरन्तरता दिएर आगामी दिनमा पनि धेरै कामहरू गर्नुपर्ने हुन्छ। अब आउने विकास समितिको ध्यान यसतर्फ जान जरुरी छ। उनले इच्छा शक्ति हुँदा अस्पतालको विकासका लागि काम गर्न सकिने रहेछ भन्ने उदाहरण प्रस्तुत गरेर यसअघिको विकास समिति बिदा भएको जानकारी दिए। अस्पताल सुधारका लागि समितिले बिना स्वार्थ काम गरेको र आगामी दिनमा अस्पतालमाथि हुने विभिन्न हस्तक्षेप बन्द गरिनुपर्ने डा खरेलको भनाइ छ। राजनीतिक हस्तक्षेपका कारण सरकारी अस्पताल लथालिंग भइरहेकोतर्फ सबै सरोकारवालाको ध्यान जान जरुरी रहेको उनले बताए।"
मुक्तिनाथमा भारतीयको धार्मिक यज्ञ ज्ञान सप्ताह शुभारम्भ,"जोमसोम : हिन्दु तथा बौद्ध धर्मालम्बीहरूको धार्मिक साझा तीर्थस्थल मुक्तिनाथ क्षेत्रमा शुक्रबारदेखि श्रीमद सत्सङ्ग भुषण ज्ञान यज्ञ शुभारम्भ भएको छ। सप्ताहका लागि भारतीय जनता पार्टीका विधायक नानुभाई वानानीसहित तीन सय जना भारतीयहरू अहिले मुक्तिनाथ क्षेत्रमा एकत्रित भएको बताइएको छ। मुक्तिनाथ क्षेत्रमा गरिएको श्रीमद सत्सर्गभुषण सप्ताह ज्ञान यज्ञको आयोजना निलकण्ठ ट्राभल गुजरात सुरतले गरेको हो। यसको सञ्चालकमा दीपक परभार र निमेश परभार रहेका छन्। सप्ताहको व्यवस्थापकीय जिम्मा नेपाली टोली अन्तर्गत नेविरा होलिटेज पोखरा कास्कीले लिएको कार्यक्रम सञ्चालक दिपक परभारले जानकारी दिए। असार २२ गतेदेखि असार २९ गतेसम्म सञ्चालन हुने सप्ताह मुस्ताङको वारागुङ मुक्तिक्षेत्र१ पुराङ रानीपौवा स्थित पुराङ गाउँ सभाहलमा शुभारम्भ भएको सञ्चालक परभारले बताए। धार्मिक सप्ताह कार्यक्रमको प्रमुख अतिथिका रुपमा भारतको बिएपीएस दिल्ली अक्षरधामबाट जसमत भाई डाँफो पनि टोलीसँगै मुक्तिनाथ आइपुगेका छन्। यज्ञको प्रमुख वाचनकर्ताका रूपमा डा प्रभुन्धरणदाश स्वामी रहेका छन् भने उनीसँगै अन्य स्वामीहरूमा गुरु दर्शनदाश स्वामी, पूर्ण पुष्पदाश स्वामी र कृष्णचरण दाश स्वामी रहेको बताइएको छ।"
कहिले हुँदैछ एसइईको पूरक परीक्षा ?,काठमाडौं : माध्यमिक शिक्षा परीक्षा (एसइई) को पूरक (ग्रेडवृद्धि) परीक्षा आगामी साउनमा हुने भएको छ। राष्ट्रिय परीक्षा बोर्ड परीक्षा नियन्त्रण कार्यालयले एक सूचना प्रकाशित गरी पूरक परीक्षा साउन २६ र २७ गते हुने जनाएको छ। अन्तिम ग्रेड सी वा सीभन्दा कम प्राप्त गरेका विद्यार्थीले पूरक परीक्षा दिन पाउने छन्। बढीमा दुई विषयसम्म अनुपस्थित रहेका परीक्षार्थीले पनि पूरक परीक्षा दिन पाउने बोर्डले जनाएको छ। ग्रेडवृद्धिका लागि साउन २१ गतेभित्र फारम भरेर विद्यालयबाट शिक्षा विकास तथा समन्वय एकाइमा पेस गर्नुपर्ने उक्त सूचनामार्फत जनाइएको छ। परीक्षा रद्द भएका परीक्षार्थीले पूरक परीक्षा दिन पाउने छैनन्। एक विषयको मात्र पूरक परीक्षा दिनुपर्ने विद्यार्थीले पहिलो दिन परीक्षा दिनुपर्नेछ। गत चैत १७ गतेदेखि सञ्चालन गरिएको एसइईको नतिजा यही असार २१ गते सार्वजनिक गरिएको थियो। त्यसमा २२ हजार चार सय ७५ विद्यार्थीले ए प्लस ग्रेड ल्याएका थिए।  रासस
घर भत्किएर च्यापिदा एक जनाको मृत्यु,डोटी : डोटीको दिपायल सिलगढी नगरपालिका५ गैराकीमा घर भत्किएर च्यापिदा एक जनाको मृत्यु भएको छ। शनिबार बिहान तीन बजे एक तले आफ्नै घर भत्किदा घरमा सुतिरहेकी ३० वर्षीया गङ्गा मलासीको च्यापिएर मृत्यु भएको प्रहरीले जनाएको छ । घटना घटेलगत्तै जिल्ला प्रहरी कार्यालयबाट प्रहरी नायव निरीक्षक आन सिंह धामीको कमान्डमा गएको प्रहरी टोलीले मलासीको शव निकालेको हो केही दिनदेखि लगातार वर्षा भइरहेको र सोहि कारण घर भत्किएको हुनसक्ने प्रारम्भिक अनुमान गरेपनि घटना कसरी भएको हो अनुसन्धान भइरहेको प्रहरीले जनाएको छ ।
नाती पुस्ताले जीर्णोद्धार गरे तेल दल्ने पुल,"दोलखा : दोलखाको उत्तरी भेगमा आफ्ना पुर्खाले बनाएको झोलुंगे पुल नाती पुस्ताले जीर्णोद्धार गरेका छन्। विगु गाउँपालिका३ बुलुङ र गौरीशंकर गाउँपालिका८ खारे जोड्ने जामुनेको झोलुंगे पुल जीर्ण भएर आवतजावतमा समस्या भएपछि नाती पुस्ताले जीर्णोद्धार गरेका हुन्। उतीबेला चल्तीको बाटो भएपनि पुलको अभावमा मानिसलाई आवतजावतमा समस्या भएपछि स्थानीय छविलाल आचार्यले १९७० सालमा निर्माण सुरु गरी तीन वर्षमा दुई लठ्ठे पुल निर्माण सम्पन्न गरेका थिए। २००४ सालमा स्थानीय षडानन्द आचार्यको पाँच भाइ छोराहरू कमल प्रसाद आचार्य, कलाधर आचार्य, देवदत्त आचार्य, प्रयागराज आचार्य र गौरीकान्त आचार्यले जामुनेमा निजी लगानीमा लठ्ठा थप गरी उक्त झोलुंगे पुल नयाँ ढङ्गले निर्माण गरेका थिए। उनीहरूले पुलको संरक्षणका लागि गुठीको समेत व्यवस्था गरी दैनिक तेल दल्ने काम समेत गर्दै आएका थिए। रामेछापको ठोसे मेक्चनबाट ल्याइएको काचो फलामबाट बनाइएको जामुनेको झोलुंगे पुलमा हरेक वर्ष तेल दल्ने काम हुन्थ्यो कारण पुलको लठ्ठाका रूपमा रहेका फलामको साङ्रलामा खिया नलागोस्, वर्षभरि भार थाम्न दह्रो होस् भन्ने हो। खानीबाट निकालिएको काँचो फलामलाई कुटेर पुलका लागि साङ्रलो तयार पारिएकाले यसलाई दह्रो बनाउन तेल दल्ने इतिहास सुरु भएको हो। २५ वर्षसम्म तेल दल्ने गरिएको भए पनि पछि त्यो काम बन्द भएको स्थानीय बलबहादुर खड्काले बताए। सिंगटीबाट लामाबगरसम्म सडक निर्माण भएपछि पुलको चल्ती कम भएको र यो क्रमशः जीर्ण बन्दै गएको खड्काले बताए। अन्नपूर्ण पोष्ट दैनिकले २०७९ पुष ६ गते मर्मतको पर्खाइमा तेल दल्ने पुल भन्ने शीर्षकमा समाचार प्रकाशित गरेपछि आचार्य दाजु भाइका नाती पुस्ताले पुलको जीर्णद्वार गरेका हुन्। पुलको जीर्णोद्वारमा कमल प्रसादको सन्तती कबन आचार्य (बिगु३ बुलुङ) कलाधरका सन्तती दीपक आचार्य (गौरीशंकर८ खारे) देवदत्तका सन्तती ओमकृष्ण आचार्य (बिगु३ बुलुङ) प्रयागराजका सन्तती सुदर्शन आचार्य (गौरीशंकर८ खारे) गौरीकान्तका सन्तती दीपक र बिष्णु राज आचार्य (बिगु३ बुलुङ) तथा छविलालका सन्तती अमृत कुमार आचार्य (बिगु२ ओराङ) सहभागि भएको स्थानीय शिक्षक जनक कुमार आचार्यले बताए। पुर्खाले निर्माण गरेका उक्त झोलुंगे पुल नाती पुस्ताले जीर्णोद्धार गरेर पूर्खाको चिनो जोगाउने काम गरेको शिक्षक आचार्यको भनाइ छ। भूकम्पपछि पुल झनै नास भएर गएको थियो। पुल खस्नै लागिसकेकाले आचार्य दाजु भाइका नाती पुस्ताले २०७९ फागुन अन्त्यतिरबाट सुरु गरिएको पुल जीर्णोद्वार कार्य सम्पन्न हुन लागेको पुल जीर्णोद्धार समितिका कोषाध्यक्ष तथा कमलप्रसादका नाती कोमलराज आचार्यले बताए। 'पुलको फलाम फेर्ने काम सकिसकिएको र जाली राख्ने काम बाँकी रहेकोले सम्पन्नको नजिक पुगेको छ यही असारभित्र सम्पन्न गरिसक्ने लक्ष्य छ', उनले भने। जीर्णोद्वारका लागि आर्चाय खलकका नाती पुस्ताले ६ लाख रुपैयाँ लगानी गरेका हुन्।"
सहिद भीमदत्त पन्तको स्मृतिमा इपुस्तकालय स्थापना,डडेलधुरा : किसान नेता तथा शहीद भीमदत्त पन्तको स्मृतिमा इपुस्तकालय स्थापना गरिएको छ। सहिद पन्तको जन्मथलो कारिगाउमा इपुस्तकालयको उद्घाटन गरिएको हो। शनिबार एक कार्यक्रमका बीच नेपाली कांग्रेसका नेता एवम् सुदूरपश्चिम प्रदेशका पूर्व सामाजिक विकास मन्त्री गोविन्दराज बोहराले पन्तको जन्मथलोमा सहिद पन्त कै घर अमरगढी नगरपालिका२ कारीगाउँमा इपुस्तकालयको उद्घाटन गरेका हुन्। सहिद पन्तको जीवनीसँग घासिएका प्रकाशित किताबहरू र उनको पहलकदमी थालनी गरिएका सामग्री तथा प्रकाशित कृतिहरू राखेर उक्त पुस्तकालय खोलिएको हो। सहिद भीमदत्तको स्मृतिमा उनको जन्मथलोमा इपुस्तकालयको उद्घाटन पूर्व मन्त्री बोहराद्वारा गरिएको अमरगढी नगरपालिका२ का वडाध्यक्ष हेमराज पन्तले जानकारी दिए। उनले सुदूरपश्चिम प्रदेश सामाजिक विकास मन्त्रालयले उक्त पुस्तकालयका लागि रकम छुट्याइएको थियो। उक्त रकमबाट नै पुस्तकालयका लागि भवन निर्माण र सामग्री जुटाइएको स्थानीयले बताए।
प्रशासनिक भवन निर्माणका लागि जग्गा छनोट,"बागलुङ : बागलुङको काठेखोला गाउँपालिकाले प्रशासनिक भवन निर्माणका लागि जग्गा छनोट गरेको छ। गाउँपालिका बनेको सात वर्षमा पालिकाको प्रशासनिक भवन निर्माणका लागि जग्गा फाइनल गरिएको हो। गाउँपालिका अध्यक्ष राजु थापाले १३ औं गाउँसभाले प्रशासनिक भवन निर्माणका लागि काठेखोला६ को सामबोट सामुदायिक वनको जग्गा छनोट गरी सर्वसम्मत पारित गरेको बताए। उनले छ वर्षदेखि प्रशासनिक भवनका लागि जग्गा छनोट गर्न नसकिए पनि अहिले धेरै छलफल गरी कार्यपालिकामा निर्णय गरेर गाउँसभाबाट पारित गरिएको बताए। पालिका भवनका लागि वडा नम्बर १, २, ३ र ४ ले अक्षेते बजार र वडा नम्बर ५, ६, ७ र ८ ले हाल कार्यालय सञ्चालन हुँदै आएको सुलडाँडामै बनाउने अडान राख्दै आएका थिए। काठेखोलाले हाल पालिका भवन काठेखोला६ को सामबोट सामुदायिक वनको जग्गामा बनाउने र पालिकास्तरीय अस्पताल, प्रहरी चौकी अक्षेते र बहुउद्देश्यीय सभाहल तथा आयुर्वेदिक अस्पताल सुलडाँडामा बनाउने सहमती गरेको गाउँपालिकाका प्रवक्ता टिकासंगम विकले बताए। जनप्रतिनिधिहरू र राजनीतिक दलहरू बीच सहमति हुन नसक्दा गाउँपालिकाले प्रत्येक वर्ष नीति तथा कार्यक्रम र बजेटमा समावेश गरेपनि बजेट फ्रिज हुँदै आएको थियो। अगाडिका जनप्रतिनिधिहरूले पनि प्रशासनिक भवन निर्माणका लागि पटकपटक प्रयास गर्नुभएको थियो, अध्यक्ष थापाले भने, म निर्वाचित भएपछि पहिलो निर्णय नै प्रशासनिक भवन बनाउने गरेको छु, सोही अनुरूप सुरुवातदेखि नै जग्गा व्यवस्थापन गर्न कार्यपालिका, राजनीतिक दल र नागरिकहरूसँग छलफल अगाडि बढाएको थिएँ। एक वर्षसम्म टुंग्याउन नसके पनि अहिले गाउँसभाबाट नै निर्णय गरेर जग्गा व्यवस्थापन गर्न सफल भयौं। गाउँपालिकाले जग्गा व्यवस्थापन गर्न आर्थिक वर्ष २०७८०८१ का लागि एक करोड रुपैयाँ विनियोजित गरेको छ। यसै वर्षदेखि भवन निर्माणको कार्य सुरु गर्ने गाउँपालिकाका अध्यक्ष थापाले बताए। गाउँपालिकाले अहिलेसम्म प्रशानिक भवन बनाउन नसक्दा वार्षिक सात लाख २६ हजार रुपैयाँ भाडामा गुमाइ रहेको छ। हरेक महिना पालिकाले ६० हजार ५०० रुपैयाँ कार्यालय भाडा तिर्दै आएको प्रवक्ता विकले बताए।"
निर्माण सुरु भएको १२ वर्षपछि पुल सञ्चालन,"टीकापुर : निर्माण सुरु भएको १२ वर्षपछि कैलालीको दक्षिणी भजनी नगरपालिकाको कान्द्रा नदीमा पक्की पुल सञ्चालनमा आएको छ। हुलाकी राजमार्ग अन्तर्गत भजनीधनगढी सडकखण्डको कान्द्रा नदीमा निर्माण भएको पक्की पुल गत सातादेखि सञ्चालनमा आएको हो। भजनी नगरपालिका वडा नं ५ र ७ जोड्ने कान्द्रा नदीमा एक सय मिटर लामो पुल निर्माणका २०६८ जेठमा बिरुवालामाशेर्पा साल्भा जेभी निर्माण कम्पनीसँग सम्झौता भएको थियो। सम्झौता अनुसार ३ करोड ४५ लाख २० हजार रुपैयाँमा निर्माण गर्नुपर्ने पुल निर्माण सुरु भएको १२ वर्षपछि मात्रै सञ्चालन भएको हो। सो क्षेत्रमा पुल नहुँदा स्थानीयहरू जोखिमपूर्ण ढुङ्गाको यात्रा बाध्य थिए। वर्षायाममा जोखिमपूर्ण साना डुङ्गामा वारपार गर्ने गरेका थियौं भने हिउँदमा नदी तर्न काठे पुलमा पैसा तिरेर जानुपथ्र्यो भजनी नगरपालिका ५ का हिरा चौधरीले भने अघिल्लो हप्तादेखि पुल सञ्चालनमा आएको छ, गाडीहरू सजिलै वारपार गरिरहेका छन् तर पनि निर्माण भने सकिएको छैन। निर्माण सुरु भए यता पटकपटक निर्माण कम्पनीले काम छोडेर जाने गरेका कारण पुल बन्नेमा शंका गरिरहेका स्थानीयहरू कान्द्रा नदीमा पुल बनेपछि खुशी छन्। कहिले काम गर्ने, कहिले भाग्ने, एउटा पुल बन्न १२ वर्ष लाग्यो स्थानीय खेमराज पाण्डेले भने पुल बन्नेमा पूरै शंका थियो, जेहोस् ढिलै भए पनि पुल बनेको छ, यसले हुलाकी राजमार्गबाट धनगढीसम्म जान आउन सहज हुनेछ। कान्द्रा नदीमा पुल नहुँदा हुलाकी राजमार्गको सत्तीभजनीधनगढी सडक खण्डमा गाडी सञ्चालन हुन सकेका थिएन। कान्द्रामा पुल नहुँदा भजनीका स्थानीयहरू पालिका केन्द्रसम्म आउनका लागि दैनिक पैसा खर्च गर्दै आएका थिए। वर्षेयाममा ढुंगा र हिउँदमा अस्थायी काठे पुलबाट वारपार गर्न स्थानीयले प्रत्येक पटक ४० रुपैयाँदेखि ८० रुपैयाँसम्म टिकट काट्नु पर्दथ्यो। भजनी नगरपालिका वडा ७ का पवित्रा बुढाले भनिन् नुन तेल लिन भजनी बजार जानका लागि पनि पैसा तिर्ने गरेका थियौं, पुल बनेपछि भने हामीलाई सहज भएको छ। पुलको ९५ प्रतिशत काम सकिएको दावी गर्दै हुलाकी राजमार्ग आयोजना कार्यालय धनगढीका सूचना अधिकारी दीपक सुनारले पुल सञ्चालनमा आएको बताए। पुलको ९५ प्रतिशत काम सकिएको छ, पुलमा रेलिङ्ग राख्ने र पुलका दुवै छेउमा ग्राभेल गर्ने काम मात्र बाँकी छ सुनारले भने पुल सञ्चालनमा आएपछि हुलाकी राजमार्गबाट सत्तीभजनीधनगढीको आवागमन सहज भएको छ। हुलाकी राजमार्गले लुम्बिनी प्रदेशको टीकापुरदेखि धनगढीसम्मको यात्रालाई छोट्याएको छ। टीकापुरदेखि धनगढी जान पूर्वपश्चिम राजमार्गको ९५ किलोमिटर लामो दूरी पार गर्नुपर्दछ भने हुलाकी राजमार्ग भएर जाँदा सो दूरी ६२ किलोमिटर मात्रै छ। कान्द्रा नदीमा पुल सञ्चालन भएसँगै छोटो समयमै कैलालीको पूर्वी क्षेत्रबासी सुदूरपश्चिम प्रदेशका अस्थायी राजधानी धनगढी पुग्नेछन्।"
"असार सकिँदैछ, बल्ल २६७१ भो रोपाइँ","काठमाडौं : बर्सेनि अकासे पानीको भरमा पर्नुपर्दा यस वर्ष धान रोपाइँको गति कम छ । अझै मुलुकभर कुल क्षेत्रफलको ७३२९ प्रतिशतमा बर्खे धान लगाउन बाँकी छ । मनसुन ढिलाइ हुँदा असार सकिन लाग्दा पनि मुलुकभर बर्खे धान रोपाइँ २६७१ प्रतिशत हाराहारीमा मात्रै भएको कृषि तथा पशुपन्छी विकास मन्त्रालयले जानकारी दिएको छ । जबकि यहीँ अवधिमा गत वर्ष प्रतिशत ४००४ प्रतिशत रोपाइँ भएको थियो । मुलुकभर बर्खे धान हुने क्षेत्रफल १३ लाख ५७ हजार ८ सय १६ हेक्टर छ । मन्त्रालयको पछिल्लो असार २१ गतेसम्मको तथ्यांकअनुसार कुल क्षेत्रफलमध्ये ३ लाख ६२ हजार ६ सय २५ हेक्टरमा मात्रै धान लगाइएको छ । अझै ९ लाख ९५ हजार १ सय ९१ हेक्टर क्षेत्रफलमा धान लगाउन बाँकी छ । मन्त्रालयका प्रवक्ता प्रकाशकुमार सञ्जेलका अनुसार गत वर्षको यसै अवधिको तुलनामा करिब १३ प्रतिशतको हाराहारीमा कम रोपाइँ भएको देखिन्छ । विशेषगरी मधेस प्रदेश, गण्डकी प्रदेश र लुम्बिनी प्रदेशमा मनसुन सुरु हुन ढिलो भएको कारण यो कमी देखिएको हो । मनसुन सुरु हुने क्रमसँगै रोपाइँ हुने क्षेत्रफल बढ्दो क्रममा रहेको छ, उनले प्रष्ट्याए । साउन १५ सम्म सामान्य हिसाबले ती प्रदेशमा रोपाइँ हुने भएकोले हालसम्म मन्त्रालयले विगत वर्षहरूमा जस्तै लगभग शतप्रतिशत रोपाइँ हुने प्रारम्भिक अनुमान रहेको उनले जनाए । तर, यसपटक अधिकांश क्षेत्रमा गोरुलाई लम्की स्किन रोग लाग्दा जोत्न समस्या भएकाले रोपाइँ गर्न नसकेको धेरै गुनासो आएको छ । पशु सेवा विभागका अनुसार यस रोगबाट कर्णाली, सुदूरपश्चिम, लुम्बिनी र कोसी प्रदेशका मध्यपहाडी तथा पहाडी क्षेत्रमा रहेका पशुहरू बढी प्रभावित भएका छन् । मुलुकभर हालसम्म ७ लाख ९ हजार २ सय ३ पशुबस्तु यो रोगबाट संक्रमित भएको विभागले जानकारी दिएको छ । यो वर्ष पशुमा लाग्ने रोगले धान रोपाइँमा ढिलाइ हुनु नयाँ कारण हो । तर, रोपाइँ ढिलाइको पुरानै कारण सरकारले अन्त्य गर्न सकेको छैन । त्यो हो किसानले सिँचाइको सुविधा नहँुदा अकासे पानीकै भर पर्नु । मन्त्रालयको तथ्यांकअनुसार प्रदेशअनुसार हालसम्म सबैभन्दा बढी सुदूरपश्चिममा ४८९७ प्रतिशत रोपाइँ भएको छ । जहाँ १ लाख ७१ हेक्टरमधये ८३ हजार ९ सय ७२ हेक्टरमा रोपाइँ भयो । अझ गत वर्ष सोही अवधिमा सुदूरपश्चिममा ७२७ प्रतिशत रोपाइँ भइसकेको थियो । अहिलेसम्म सबैभन्दा कम रोपाइँ मधेस प्रदेशमा भएको छ । गत वर्ष ३० प्रतिशत रोपाइँ भैसकेको अहिलेको अवधिमा भने ९५३ प्रतिशतमात्रै भएको छ । यस्तै, कोसी प्रदेशमा ३६६७ प्रतिशत रोपाइँ भएको छ । यो प्रदेशको भने गत वर्षकै हाराहारीमा देखिन्छ । गत वर्ष कोसीमा ३१९६ प्रतिशत रोपाइँ भइसकेकोे थियो । यसैगरी गत वर्ष असार २१ सम्म ४३ प्रतिशत रोपाइँ गरिसकेको बागमती प्रदेशले यस पटक ३०७८ प्रतिशत मात्रै रोपेको छ । यस्तै, गण्डकी प्रदेशमा १७५५ प्रतिशत र लुम्बिनीमा २४४३ प्रतिशत रोपाइँ भएको छ । जबकि गत वर्ष सो प्रदेशमा क्रमशः ६२३२ र ५३ प्रतिशत भएको थियो । मुलुकभर समग्र कृषि बालीको क्षेत्रफलमा धान बालीको क्षेत्रफल सबैभन्दा धेरै ३०२ प्रतिशत छ । तर धान बालीको उत्पादनको प्रवृत्ति भने विगत १० वर्षको तथ्यांक विश्लेषण गर्दा समग्रमा धान बालीको उत्पादकत्वमा सामान्य मात्रै वृद्धि भएको देखिन्छ । सिँचाइको लागि अकासे पानीमा भर पर्नु तथा आधुनिक कृषि खेती तथा उन्नत बिउको प्रयोगमा उल्लेख्य वृद्धि नहुनुले बालीको उत्पादकत्व उल्लेख्य रूपमा वृद्धि हुन नसकेको नेपाल राष्ट्र बैंकले गरेको आर्थिक गतिविधि अध्ययन प्रतिवेदनमा औंल्याइएको छ । आर्थिक वर्ष २०७७०७८ मा १४ लाख ७३ हजार हेक्टर क्षेत्रफलमा लगाएको धान बालीबाट ५६ लाख २२ हजार मेट्रिकटन मात्रै धान उत्पादन भयो । सो वर्ष धान बालीको उत्पादकत्व ३८ प्रतिशतमा सीमित रह्यो । यसपछिको आव २०७८०७९ मा भने उत्पादकत्व घटेको देखिन्छ ।"
एक्सन मा बालेन : महानगरले निजी विद्यालयको छात्रवृत्तिका लागि गर्यो परीक्षा तालिका सार्वजनिक,"काठमाडौं : काठमाडौं महानगरपालिका भित्र सञ्चालित निजी विद्यालयबाट उपलब्ध गराइने छात्रवृत्तिका लागि महानगरले परीक्षा तालिका सार्वजनिक गरेको छ। मेयर बालेन्द्र शाह (बालेन)ले महानगरमा सञ्चालित संस्थागत शिक्षण संस्थामा शैक्षिक सत्र २०८०८१ मा कक्षा ११ मा भर्ना भई छात्रवृत्तिमा अध्ययन गर्न चाहने विद्यार्थीलाई छात्रवृत्ति प्रदान गर्नका लागि परीक्षा सञ्चालनको सबै तयारी पूरा गरेको जानकारी दिए। उनले सूचना अनुसार सहभागी भएर लाभ उठाउन विद्यार्थीहरुलाई अनुरोध गरेका छन्। महानगरपालिकाका अनुसार छावृत्तिका लागि लिइने परीक्षामा सहभागी हुन अनलाइन आवेदन असार २८ देखि साउन १२ गतेसम्म दिन सकिनेछ। परीक्षा साउन २० गते हुने महानगरपालिकाले जनाएको छ । महानगरपालिकाले कक्षा १० को पाठ्यक्रमबाट १०० वटा बहुवैकल्पिक वस्तुगत प्रश्न सोधिने जनाएको छ। विद्यालयको छात्रवृत्तिको कोटा र परीक्षा केन्द्र पछि जानकारी दिने उल्लेख गरेको छ। यस अगाडि मेयर शाहले नियमले तोकेको सिमाभित्र रहेरपरीक्षा कामपाले नै सञ्चालन गर्ने जनाएका थिए। कामपा शिक्षा विभाग प्रमुख सीताराम कोइरालाकाअनुसार उक्त परीक्षा सामुदायिक विद्यालयमा अध्ययन गर्ने गरिब, जेहेन्दार तथा पिछडिएको क्षेत्र र आदिवासी जनजातिलगायत क्षेत्रबाट भएको छनोटका आधारमा योग्यताक्रम अनुसार छात्रवृत्तिको परीक्षा लिने र छनोटमा परेकालाई वितरण गरिने छ। यो छात्रवृत्ति कक्षा ११ का लागि मात्रै हो, कक्षा १ देखि माध्यमिक तहसम्मका लागि पनि कामपा आफैँले परीक्षा सञ्चालन गरेर योग्य विद्यार्थी छनोट गर्ने तयारीमा छ। छात्रवृत्ति दिँदा अब हरेक विद्यालयलाई कोटा निर्धारण गरिने र त्यसका लागि विद्यार्थीसँग आवेदन आह्वान गरिनेछ। कामपाले नै प्रवेश परीक्षा सञ्चालन गरी सिफारिस गरेका विद्यार्थीलाई छात्रवृत्ति दिने व्यवस्था लागू गर्ने तयारी गरेको छ। कामपाको पटकपटकको ताकेतापछि पछिल्लो समय निजी विद्यालयले छात्रवृत्ति दिएको विवरण पेस गर्न थालेका छन्। प्रत्येक विद्यालयले जम्मा विद्यार्थी सङ्ख्याको १० प्रतिशत छात्रवृत्ति उपलब्ध गराउनुपर्ने हुन्छ।"
टीकापुरमा केरा खेती फष्टाउँदै,"टीकापुर : कैलालीको टीकापुर पछिल्लो समय केरा खेतीका लागि चिनिने गरेको छ। यहाँ अन्यभन्दा केरा खेतीबाट पर्याप्त आम्दानी हुने गरेको छ। बजारीकरणको समस्या नहुँदा किसान दिनप्रतिदिन केरा खेतीतर्फ आकर्षित हुन थालेका छन्। टीकापुरमा केरा खेतीमा समर्पित कालु हमाल सुरुआतमा १० बोटबाट व्यवसाय सुरु गरेको बताउँछन्। यहाँ केराका लागि सुहाउँदो माटो भएका कारण हमालसँगै यतिबेला सयौँ किसानले व्यावसायिक केरा खेती गर्दै आएका छन्। उनले भने, 'त्यो बेला केराको व्यवसाय गर्ने म एक्लो थिए। अहिले धेरै किसान यसमा लागेका छन्।' हमालले केरा खेतीलाई पर्यटन व्यवसायसँग जोडे। केराको मात्रै परिकार पाइने बनानाज रिसोर्ट निकै चर्चित छ। यहाँ उत्पादन भएको केराको चिप्स देशभर बिक्रीका लागि पठाइन्छ। उनी उत्कृष्ट कृषकका रुपमा सम्मानित भइसकेका छन्। टीकापुर क्षेत्रमा हाल एक हजार दुई सय बिघा क्षेत्रफलभन्दा बढीमा केरा खेती हुँदै आएको तथ्यांक छ। बर्सेनी केरा खेती विस्तार हुँदै गएको केरा व्यवसायी टेकेन्द्र धामी बताउँछन्। 'किसान केरा खेतीमा आकर्षित हुँदै गएका छन्। बजारीकरणको समस्या छैन, एकपटक खेती गर्दा तीन पटकसम्म आम्दानी लिन सकिन्छ', उनी भन्छन्, 'टीकापुरमै सहजै केराको बेर्ना उपलब्ध हुन्छ।' धामीले केराको बेर्ना टीकापुरमै उपलब्ध गराउँदै आएका छन्। उनले सात वर्षदेखि टिष्युकल्चर प्रविधिबाट केराको बेर्ना हुर्काएर किसानलाई बिक्री गर्दै आएका हुन्। केही वर्ष पहिले भारतबाट बेर्ना मगाउने धामी अहिले नवलपरासीबाट बेर्ना ल्याएर त्यसलाई माटो सुहाउँदो हावापानीमा हुर्काएर किसानलाई बिक्री गर्छन्। गत वर्ष करिब दुई लाख केराको बिरुवा बिक्री गरेको उनले बताए। केराको बजारीकरणका लागि टीकापुरमा समस्या छैन। टीकापुरमा उत्पादन भएको केरा कैलालीका अन्य ठाउँका साथै बर्दिया, बाँके, दाङ, रुपन्देही हुँदै पोखरा, काठमाडौंसम्म बिक्री हुने गरेको छ। व्यवसायी राजकुमार चौधरी व्यापारी बारीमै आएर केरा खरिद गर्ने गरेको बताए। केरा खेतीका लागि राष्ट्रिय गौरवको आयोजना रानी जमरा कुलरिया सिँचाइ आयोजना कृषि कार्यक्रम कार्यान्वयन इकाइले किसानलाई सहयोग गर्दै आएको छ। कार्यान्वयन इकाइले केराको बेर्ना खरिद, मलखाद, विषादी, कृषि उपकरणहरू ५० प्रतिशत अनुदानमा सहयोग गर्दै आएको छ। कार्यान्वयन इकाइका सूचना अधिकारी दिलीपजङ्ग रानाले चालू आर्थिक वर्षमा मात्रै केरा खेतीका लागि आयोजनाले ६० लाख रुपैयाँ विनियोजन गरेको बताए। कार्यान्वयन इकाइले टीकापुरमा विषादीरहित केराको बजारीकरणका लागि केरा पकाउने च्याम्बर पनि निर्माण गरेको छ। च्याम्बर पूर्ण रूपमा सञ्चालनमा भने आउन सकेको छैन।"
मोरङमा सवारी दुर्घटना हुँदा तीन जनाको मृत्यु,"विराटनगर : मोरङको लेटाङ र कानेपोखरीमा सवारी दुर्घटना हुँदा शुक्रबार राति एक बालिकासहित तीन जनाको मृत्यु भएको छ। दुई जना घाइते भएका छन्। लेटाङकानेपाखरी सडकखण्डअन्तर्गत लेटाङ नगरपालिका३ मा अटो टेम्पोलाई बोलेरो गाडीले ठक्कर दिँदा बालिकासहित दुई जनाको मृत्यु भएको छ। लेटाङबाट कानेपोखरीतर्फ आउँदै गरेको प्रदेश १०२००३ ह १३१२ नम्बरको अटोलाई लेटाङतर्फ जाँदै गरेको प्रदेश १०२००२ च ४१७३ नम्बरको बोलेरोले शुक्रबार साँझ ७:४५ बजेतिर ठक्कर दिएको थियो। दुर्घटनामा अटो चालक कानेपोखरी गाउँपालिका६ का अन्दाजी ३५ वर्षीय सागर तामाङ र ८ वर्षीया बालिका रोशनी मगरको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार गम्भीर घाइते भएका तामाङको उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर लैजाँदै गर्दा बाटैमा मृत्यु भएको हो। घाइते बालिकाको उपचारका क्रममा विराटनगरको गोल्डेन अस्पतालमा राति ९:४० बजेतिर मृत्यु भएको डीएसपी दाहालले बताए। उनका अनुसार दुर्घटनामा परेर बालिकाकी आमा अन्दाजी ३५ वर्षीया टीका आलेमगर घाइते भएकी छन्। उनको गोल्डेनमै उपचार भइरहेको छ। इलाका प्रहरी कार्यालय लेटाङका प्रहरी निरीक्षक (इन्सपेक्टर) विकाश थपलिया नेतृत्वको टोलीले घटनास्थलबाट उद्धार गरेर घाइतेहरुलाई उपचारका लागि अस्पताल पुर्याएको थियो। प्रहरीले बोलेरो र चालक लेटाङ६ का अन्दाजी ४१ वर्षीय सन्तोष घिसिङलाई पक्राउ गरेर घटनाको अनुसन्धान सुरु गरेको छ। दुर्घटनामा परेका दुवै सवारीसाधनमा क्षति पुगेको छ। बोलेरो चालकको लापरबाहीले दुर्घटना भएको प्रारम्भिक अनुसन्धानबाट खुलेको छ। त्यस्तै, कानेपोखरी७ आइतबारेमा मोटरसाइकल दुर्घटना हुँदा चालक सिरहाको लाहान नगरपालिका घर भएका अन्दाजी २५ वर्षीय सन्तोष भुजेलको मृत्यु भएको छ। दुर्घटनामा लाहानकै अन्दाजी ३० वर्षीय वीरेन्द्र मगर घाइते भएका छन्। उत्तरबाट दक्षिणतर्फ जाँदै गरेको प्रदेश २०१००३ प ४९३५ नम्बरको मोटरसाइकल आफैं अनियन्त्रित भएर राति ११:३० बजेतिर दुर्घटनामा परेको प्रहरीको प्रारम्भिक अनुसन्धानबाट खुलेको छ। गम्भीर घाइते भएका भुजेलको उपचारका क्रममा मदन भण्डारी अस्पताल एवं ट्रमा सेन्टरमा मृत्यु भएको डीएसपी दाहालले बताए। दुर्घटनामा परेर घाइते भएका मगरलाई थप उपचारका लागि विराटनगरको नोबेल शिक्षण अस्पताल ल्याइएको छ। मादक पदार्थ सेवन (मापसे) गरेर मोटरसाइकल चलाएका कारण दुर्घटना भएको प्रहरीले जनाएको छ।"
"मकवानपुरको मनहरीमा ट्रक दुर्घटना, ३ जना घाइते",हेटौंडा : पूर्वपश्चिम राजमार्ग अन्तर्गत मकवानपुरको मनहरी गाउँपालिका३ नयाँबस्ती डिपाट गाउँमा दुई ट्रक एकआपसमा ठोक्किँदा ३ जना घाइते भएका छन्। गएराति हेटौंडाबाट चितवनतर्फ जाँदै गरेको ना ६ ख ६६६७ नम्बरको ट्रक र विपरीत दिशा तर्फबाट आउँदै गरेको ना ६ ख ६३१ नम्बरको ट्रक एकआपसमा ठोक्किँदा दुर्घटना भएको जिल्ला प्रहरी कार्यालय मकवानपुरका प्रहरी प्रवक्ता एवम् डीएसपी टेकबहादुर कार्कीले जानकारी दिए। उनका अनुसार दुर्घटनामा ट्रकका चालकहरु चितवन राप्ती३ बस्ने अन्दाजी ३५ वर्षीय विवेक तामाङ र मकवानपुरको मनहरी३ बस्ने अन्दाजी ३२ वर्षीय अर्जुन कुमार प्रजा घाइते भएका छन्। दुर्घटनामा अर्का एक जनापनि घाइते भएका छन्। उनीहरुलाई उपचारको लागि भरतपुर पठाइएको छ। दुर्घटनापछि दुवै ट्रकमा आगलागी भएको छ। अहिले हेटौंडा उपमहानगरपालिकाको २ वटा दमकलले आगो निभाउने कार्य गरिरहेको छ। दुवै ट्रक जलेर पूर्णरुपमा नष्ट भएको डीएसपी कार्कीले बताए।
मकवानपुरमा ट्रक दुर्घटना : गम्भीर घाइते भएका ३ जनाको मृत्यु,"हेटौंडा : मकवानपुरमा गएराति भएको सवारी दुर्घटनामा गम्भीर घाइते भएका ३ जनाको मृत्यु भएको छ। चितवनको राप्ति नगरपालिका ८ का २८ वर्षीय रिहान रुम्बा तामाङ, गोरखाको गण्डकी गाउँपालिका २ गोर्दीटारका२१ वर्षीय सुमन चेपाङ र मकवानपुर मनहरी गाउँपालिका ३ का २० वर्षीय अमृत प्रजा रहेको मृत्यु भएको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए। गएराति १:४५ बजे पूर्व पश्चिम राजमार्ग अन्तरगतको मनहरी ६ नयाँबस्तिस्थित खण्डमा हेटौंडाबाट चितवनतर्फ जाँदै गरेको ना ६ ख ६६६७ नम्बरको ट्रक र विपरित दिशाबाट आउँदै गरेको ना ६ ख ६३१ नम्बरको ट्रक आपसमा ठोक्किँदा दुर्घटना भएको थियो। दुर्घटनापश्चात दुवै ट्रकमा आगलागी भएको थियो। मृतक तीनै जनाको शव हेटौंडा अस्पतालस्थित शव गृहमा ल्याइएको कार्कीले बताए। दुर्घटनामा उनीहरु गम्भीर घाइते भएका थिए। सोही दुर्घटनामा परी चितवनको राप्ती ३ का ३५ वर्षीय विवेक तामाङ र मकवानपुरको मनहरी ३ का ३२ वर्षीय अर्जुनकुमार प्रजा घाइते भएका छन्। उनीहरुलाई उपचारको लागि भरतपुर पठाइएको छ। यो पनि पढ्नुहोस मकवानपुरको मनहरीमा ट्रक दुर्घटना, ३ जना घाइते"
नेकपा एस पाल्पाका अध्यक्ष पाण्डेयको निधन,मृतक पाण्डेयको दुई छोरा र श्रीमती छन्। पाण्डेयको २६ वर्षीय माहिलो छोराको पनि गत वर्ष हृदयघाटबाटै मृत्यु भएको थियो। पूर्वएमाले पाल्पाको उपसचिव रहेका मृतक पाण्डेय पाल्पामा सरल र स्वच्छ छवि बनाएका नेता हुन्। पाल्पा : नेपाल कम्युनिस्ट पार्टी (एकीकृत समाजवादी) पाल्पाका जिल्ला अध्यक्ष खिमानन्द पाण्डेय (कमल) को मृत्यु भएको छ। बगनासकाली गाउँपालिका१ पिप्लेस्थित घरबाट उपचारका लागि लुम्बिनी मेडिकल कलेज प्रभास लैजाने क्रममा बाटोमै मृत्यु भएको हो। शुक्रबार साँझ ६:१५ बजे हृदयघाट भई ५२ वर्षीय पाण्डेयको उपचारका लागि लुम्बिनी मेडिकल कलेज लगिएकोमा ६:४५ बजे अस्पतालले मृत्यु घोषणा गरेको पारिवारिक स्रोतले जनाएको छ। मृतक पाण्डेयको दुई छोरा र श्रीमती छन्। पाण्डेयको २६ वर्षीय माहिलो छोराको पनि गत वर्ष हृदयघाटबाटै मृत्यु भएको थियो। पूर्वएमाले पाल्पाको उपसचिव रहेका मृतक पाण्डेय पाल्पामा सरल र स्वच्छ छवि बनाएका नेता हुन्। उनी गत वर्ष सम्पन्न भएको स्थानीय तहको निर्वाचनमा बगनासकाली गाउँपालिकामा उपाध्यक्षको उम्मेदवार बनेका थिए। शनिबार बिहान कालीगण्डकी नदीको राम्दीघाटमा पाण्डेयको अन्त्येष्टि गरिँदैछ। रासस
बैतडीमा ९० प्रतिशत रोपाइँ सकियो,"जेठ १५ गतेदेखि असार मसान्तसम्म रोपाइँका लागि उत्तम समय मानिन्छ। वर्षा भएपछि रोपाइँ गर्न सहज भएको बैतडीको दोगडाकेदार ३ श्रीकोटका किसान वीरसिंह विष्टले बताए। उनले भने, 'सबै रोपाइँमा व्यस्त छौँ। वर्षा नहुँदा यसअघि रोपाइँ गर्न सकिएको थिएन, हाल रोपाइँको चटारो परेको छ।' बैतडी : बैतडीमा रोपाइँ गर्ने कार्य अन्तिमतिर पुगेको छ। असार पहिलो हप्तासम्म वर्षा नहुँदा रोपाइँ हुन नसकेकोमा त्यसपछि धमाधम रोपाइँ भएको हो। कृषि ज्ञान केन्द्र बैतडीका प्रमुख घनश्याम चौधरीका अनुसार यहाँ हालसम्म ९० प्रतिशत रोपाइँ सम्पन्न भइसकेको छ। सिँचाइको सुविधा भएको ठाउँमा वर्षाअघि रोपाइँ सम्पन्न भएको भए पनि र आकाशे पानीले रोपाइँ हुने क्षेत्रमा वर्षापछि हाल रोपाइँ भइरहेको छ। उनले भने, 'वर्षमा तीन खेती गर्ने बेँसीतिर रोपाइँ गर्न बाँकी रहेको र केही अन्य स्थानमा पछि बाँकी रहेको छ। यो महिनाको अन्तिमसम्म सबै सकन्छि।' जेठ १५ गतेदेखि असार मसान्तसम्म रोपाइँका लागि उत्तम समय मानिन्छ। वर्षा भएपछि रोपाइँ गर्न सहज भएको बैतडीको दोगडाकेदार ३ श्रीकोटका किसान वीरसिंह विष्टले बताए। उनले भने, 'सबै रोपाइँमा व्यस्त छौँ। वर्षा नहुँदा यसअघि रोपाइँ गर्न सकिएको थिएन, हाल रोपाइँको चटारो परेको छ।' पाटन नगरपालिकाको पाटन फाँट, सलेना, डिलाशैनी गाउँपालिका, सिगास गाउँपालिकाका विभिन्न क्षेत्र, दशरथचन्द नगरपालिकाको सेरालाई धानखेतीको पकेट क्षेत्र हुन्। बैतडीमा नौ हजार हेक्टर क्षेत्रफलमा धान खेती गरिन्छ। रासस"
"मिटरब्याजसम्बन्धी २४ हजार उजुरी, एक हजार तीन सय मिलापत्र","नेपाल सरकारले जाँचबुझ आयोग ऐन, २०२६ को दफा ३ को उपदफा (२) ले दिएको अधिकार प्रयोग गरी अनुचित लेनदेन (मिटरब्याज) सम्बन्धमा जाँचबुझ गर्न गत चैत २० गतेको निर्णयअनुसार जाँचबुझ गठन गरेको थियो। काठमाडौं : मिटरब्याज पीडितले देशभर हालसम्म झण्डै २४ हजार उजुरी दिएका छन्। सरकारले पूर्वन्यायाधीश गौरीबहादुर कार्कीको अध्यक्षतामा गठन गरेको अनुचित लेनदेन (मिटरब्याज)सम्बन्धी जाँचबुझ आयोगका अनुसार परेका उजुरीमध्ये शुक्रबारसम्म एक हजार तीन सय ८५ वटा उजुरीमा मेलमिलाप भएको छ। यसअघि सरकारले जिल्ला प्रशासन कार्यालयमार्फत उजुरी दिनसक्ने व्यवस्था गरेको थियो। आयोगका एक सदस्य पूर्व प्रहरी अतिरिक्त महानिरीक्षक (एआइजी) उत्तमराज सुवेदीका अनुसार फर्छ्योट भएका उजुरीमध्ये ३० प्रतिशत अदालतबाट फैसला भएका मुद्दासमेत रहेका छन्। यसअघि अदालतबाट पीडितका विरुद्धमा फैसला भएको भन्दै पीडितले त्यस्तो निर्णय खारेजी हुनुपर्ने माग गरेका थिए। त्यस्ता मुद्दामा पनि मेलमिलाप गरिएको उनले बताए। उनका अनुसार पीडितहरूले अहिलेसम्म साहुको नाममा पुगेका ३० कित्ता जग्गा समेत फिर्ता पाइसकेका छन्। आयोगले अहिले मेलमिलापलाई नै प्राथमिकता दिएको र मिलाप हुन नसकेका गम्भीर प्रकृतिका घटनाका विषयमा मात्रै कारबाहीका लागि सिफारिस गरिने उनले बताए। नेपाल सरकारले जाँचबुझ आयोग ऐन, २०२६ को दफा ३ को उपदफा (२) ले दिएको अधिकार प्रयोग गरी अनुचित लेनदेन (मिटरब्याज) सम्बन्धमा जाँचबुझ गर्न गत चैत २० गतेको निर्णयअनुसार जाँचबुझ गठन गरेको थियो। आयोगले गत वैशाख १७ गतेदेखि धनुषाको जनकपुरमा कार्यालय स्थापना भई कार्यसञ्चालन गरिरहेको छ। वैशाख ४ गते राजपत्रमा सूचना प्रकाशित गरी विशेष अदालतका पूर्वअध्यक्ष गौरीबहादुर कार्कीको संयोजकत्वमा आयोग गठन भएको थियो।  रासस"
