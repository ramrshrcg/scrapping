शीर्षक,विवरण
"एक करोड १३ लाखको टुथपिक आयात, साना वस्तु खरिदमै बाहिरिन्छन् अर्बौं रकम",भन्सार विभागले पछिल्लो समय सार्वजनिक गरेको आयात निर्यातको विवरणअनुसार मुलुकमा सामान्य प्रविधि र कच्चा पदार्थ प्रयोगमा उत्पादन हुने वस्तुसमेत ठूलो मात्रामा आयात भएको देखिन्छ। काठमाडौं : अर्थतन्त्रको मुख्य क्षेत्रमा उत्पादन पर्छ। कुनै पनि मुलुकको अर्थतन्त्र उत्पादन बिना सुदृढ हुने अवस्था रहँदैन। अझ निरन्तर ठूलो व्यापार घाटा बेहोरिरहेको रहेको हाम्रोजस्तो मुलुकले उत्पादनमूलक अर्थव्यवस्थामा जोड दिनु अतिआवश्यक हुन्छ। तर हेर्दा सामान्य लाग्ने वस्तुसमेत आयात गरेर उपभोग गर्नुपर्ने अवस्थाले मुलुकको उत्पादन क्षमता र स्तर एकदमै कमजोर रहेको पुष्टि भइरहेको छ। दुई करोडको सियो र सेफ्टी पिन आयात विभागका अनुसार गत आवमा लुगा सिउने सियो र सेफ्टी पिनको आयातमा दुई करोडभन्दा बढी रकम बाहिरिएको छ। गत आवमा रु एक करोड ७३ लाख ९१ हजारको सेफ्टी पिन र रु ६३ लाख १० हजार मूल्य बराबरको सियो आयात भएको छ। जसबाट सरकारले रु ६७ लाख ४९ हजार बराबरको राजस्व सङ्कलन गरेको छ। एक अर्बभन्दा बढीको नटबोल्ट र स्क्रु आयात विभिन्न यन्त्र उपकरण तथा सवारी साधानमा प्रयोग हुने नटबोल्ट र पेचकिलाजन्य वस्तु आयातमा समेत अर्बौं रकम मुलुकबाट बाहिरिरहेको छ। सार्वजनिक विवरणअनुसार गत आवमा रु एक अर्बभन्दा बढी मूल्यको फलाम तथा स्टिलका नटबोल्ट आयात भएका छन्। एक वर्षमा रु एक अर्ब २६ करोड ५४ लाखभन्दा बढी मूल्य बराबरका पेचकिला (स्क्रु) तथा बोल्ट र १४ करोड ९४ लाख ३५ हजार मूल्य बराबरको नट आयात भएको छ। विभागका अनुसार गत आवमा १५ कारोड ८५ लाख बराबरको फलाम तथा स्टिलको किला आयात भएको छ।
"केरा एक, उपयोगिता अनेक","केराको जुस र हस्तकला केरा विश्वको प्रायः सबै ठाउँमा पाइने फल हो। पोसिलो फलको रूपमा लिइने यसलाई व्रतमा फलारदेखि मन्दिरमा पर्सादसम्ममा प्रयोग गरिन्छ। बिरामी भेट्न जाँदा वा पाहुना, खाली हातलाई पूरा गराउने फल अहिले अझै बहुउपयोगी बनेको छ। यसको फल मात्रै नभई पात र बोटकै प्रयोग गरेर हस्तकला सामग्री बनाउन थालिएको छ। फललाई पनि वैकल्पिक खाद्य स्रोतका रूपमा विभिन्न परिकार बनाई आम्दानीका रूपमा विभिन्न जिल्लामा प्रयोग गरिन्छ। अन्य फलफूलको तुलनामा केराको जीवनचक्र अत्यन्त छोटो हुन्छ। एउटा बोटबाट एक पटक मात्रै फल लिन सकिन्छ। समय पुगेपछि केराको घारी काटिन्छ। सोही बोटका पात र थाम (मुख्य भाग) पनि क्रमशः सुक्दै जान्छन्। अनि, माटोमा मिल्नुको विकल्प रहँदैन। यसै कारण केरालाई एक फले पनि भनिन्छ। सजावटका सामान कालीगण्डकी गाउँपालिकाले केरा खेती विस्तारको योजनासँगै केरा काटेपछि उपयोगविहीन बन्ने यस्ता थामबाट नमुना कार्यको सुरुवात गरेको छ। घरमा सजाउने सजावटका सामग्रीसहित पेयपदार्थ (जुस), फाइबर प्रशोधन, खादा, गलैंचा र आगामी दिनमा कपडा बनाउने लक्ष्यसहित विभिन्न प्रकारका हस्तकलाका सामग्री उत्पादन गर्दै आएको छ। एक घर एक रोजगार भन्ने योजना अनुरूप गाउँपालिकाले केरा खेती विस्तारसँगै थामबाट सामग्री बनाउने तालिम उपलब्ध गराएको गाउँपालिका अध्यक्ष खिम थापाले जानकारी दिए। खाली जग्गा जमिनको उपयोग गर्दै केरा खेती, पातबाट दुनाटपरी, थामबाट झोला, मोडा, चप्पल, चकटी, ढकिया, डोरम्याटलगायत विभिन्न सामग्रीसहित व्यावसायिक बनाउने गरी तालिम दिएका छौं, अध्यक्ष थापाले भने, स्वरोजगार बनाउँदै पालिकावासीलाई आत्मनिर्भर बनाउने हाम्रो लक्ष्य हो। नवप्रवद्र्धन साझेदारी कोषअन्तर्गत दुई करोडको बजेटमा १ करोड ४० लाख रुपैयाँ गण्डकी प्रदेश सरकारको र ६० लाख स्थानीय पालिकाको साझेदारीका हुन्। प्रमुख प्रशासकीय अधिकृत पाण्डेका अनुसार नवप्रवद्र्धन साझेदारी कोषअन्तर्गत गाउँपालिकाका तीन विद्यालय र ९० जनालाई जी९ र झापाली मालभोग जातका २० हजार केराका बिरुवा उपलब्ध गराइएको छ। प्रत्यक्षअप्रत्यक्ष गरी झन्डै ९ सयभन्दा बढीलाई रोजगार दिनेगरी योजना अगाडि बढेको छ।केराका थाम, बोक्रा, बुङ्गालगायतबाट बनाइएका हस्तकलाका सामग्री। केरा रोपेपछि फल खान पाइन्छ। त्यसपछि खेर जाने थामबाट फाइबर प्रशोधन गरी हस्तकलाका उत्कृष्ट सामग्री बनाइएका छन्। गलैंचा बनाई बैठक कोठासम्म सजिएका छन्। गाउँपालिकाअन्तर्गत ७ वटै वडाका इच्छुक व्यक्ति छनोट गरी ४५ दिनको तालिम दिइएको हो। पहिलो चरणमा ३० जना सहभागी थिए। तालिमका सहभागीले बनाएका सामान्य चकटीदेखि खादा र गलैंचासम्मका सामग्री राम्रो भएकाले अब गाउँपालिकाले अतिथि स्वागतमा यही उत्पादित वस्तुको उपयोग गर्ने जनाएको छ। पालिकामा खाली रहेका जग्गाजमिनसँगै पाखाबारीमा केराका बिरुवा रोपिएका छन्। यसले स्थानीयवासीमा हौसला बढाएकोे छ। यत्रतत्र फालिने गरेका केराका थामको उपयोग गरेर यतिका आकर्षक सामग्री बनाउनुका साथै आयआर्जनसमेत गर्न पाइने भएकोमा स्थानीयले चासो र रुचि देखाएका गाउँपालिकाका उपाध्यक्ष सावित्रा कोइरालाको भनाइ छ। गण्डकी प्रदेश सरकार र कालीगण्डकी गाउँपालिकाबीच २०७९ पुसमा सम्झौता भई चैतदेखि तालिम प्रशिक्षण सुरु भएको थियो। प्रशिक्षण र परामर्शको काम नेपाल हस्तकला महासंघले गरेको हो। थामबाट जुस केराको थामबाट बनेको जुस खानयोग्य हुन्छ। यो पनि पालिकाले गरेको नौलो काम हो। जुसको नमुना ल्याब परीक्षण गरेर खानयोग्य रहेको पाइएको प्रमुख प्रशासकीय अधिकृत देवेन्द्र पाण्डेले जानकारी दिए। ल्याब परीक्षणबाट खान नहुने पदार्थ नभेटिएको उनको भनाइ छ। केराको जुस मिर्गौला, सुगर, रक्तचाप, मुटुलगायतका रोगीका लागि फाइदाजनक देखिएको छ। पालिकाले यसै आर्थिक वर्षको पहिलो महिनादेखि यहाँ उत्पादित वस्तुलाई बजारमा ल्याउने जनाएको छ। २०७५ सालमा आपू कास्कीमा कार्यरत रहँदा हालका प्रमुख सचिवसँग लमजुङको भुलभुलेमा गएका बेला केरा खाने क्रममा यसका उपयोगिताका बारेका केही अवधारणा त्यतिबेला जागृत भएको स्मरण गराउँछन् गाउँपालिकाका प्रमुख प्रशासकीय अधिकृत देवेन्द्र पाण्डे। जब यस पालिकामा आएँ, गण्डकी प्रदेश सरकारले नवप्रवर्तनको कार्यका लागि प्रस्ताव पेस गर्न सूचना आह्वान गर्यो। सो कार्यका बारेमा गाउँपालिकाका अध्यक्ष खिम थापालगायतको टिमलाई जानकारी गराएँ। त्यसपश्चात् पालिकाले यो योजनालाई अघि बढायो। सफलता पनि दिलायो, उनले भने, मेरो भिजन, अध्यक्षको प्रत्यक्ष मार्गदर्शन, सुझाव एवं प्रेरणा र उपाध्यक्षको सक्रियताले सहज बनायो। गण्डकी प्रदेश सरकारको १ करोड ४० लाख र गाउँपालिकाको ६० लाख लगानी गर्ने गरी कार्यक्रममा सम्झौता भए पनि हाल करिब ५३ लाख रुपैयाँमा परियोजना सम्पन्न भएको पालिकाले जनाएको छ। गाउँपालिकाले यस कार्यक्रमलाई आगामी आर्थिक वर्षमा समेत निरन्तरता दिने गरी थप सय जनालाई रोजगारी दिन चालू आव २०८००८१ का लागि बजेट विनियोजन गरेको छ। नवीन कार्यको सोचलाई कार्यमा सुरुवात गर्न गाह्रो हुने भए पनि इमानदार प्रयास भएमा सफलता हासिल गर्न सकिने प्रमुख प्रशासकीय अधिकृत पाण्डेको भनाइ छ। उनी थप्छन्, प्रशासक र राजनीतिक नेतृत्वबीच उचित समन्वय भएमा हरेक स्थानीय तहले उदाहरणीय कार्य गर्न सक्छन्। गण्डकी प्रदेशअन्तर्गतका स्थानीय पालिकाहरूसँग प्रस्ताव माग भएकोमा कालीगण्डकी गाउँपालिकाले पेस गरेको स्थानीय कच्चा पदार्थको व्यावसायिक उयोगसम्बन्धी प्रस्ताव सर्वोत्कृष्ट हुँदै छनोट भएको हो। कालीगण्डकी गाउँपालिका४ स्थित करेन्डाँडा कृषि उद्योग हबको रूपमा चिनिएको छ। ४२ बढी परिकार टीकापुरका कृषिविज्ञ कालु हमालले झन्डै १४ वर्षअघि खोलेको बनाना रिसोर्टले केरालाई वैकल्पिक खाद्य स्रोतका रूपमा विकास गरेको हो। तत्कालीन राजा महेन्द्रले २०२८ सालदेखि बसाएको टीकापुरको परिचय केराका परिकार पाइने गन्तव्यका रूपमा विकसित भइरहेको छ। केराकै बोटमुनि बसेर केराकै परिकारको स्वाद लिन पाइने गरी हमालले सुरु गरेको बनाना रेस्टुरेन्टमा केराका ४२ भन्दा बढी परिकारहरू पाइन्छन्। केराबाट निम्की, चुकाउनी, अचार, तरकारी, फिंगर चिप्स, पकौडा, मम, खिर, परौठा, रोटी, स्विट बल, चिप्स आदिदेखि बनाना जुस हुँदै ब्रान्डी र वाइनसम्म बन्छन्। केराकै बारीमा बसेर केराका विभिन्न परिकार खान पाउँदा हामी पटकपटक यहाँ आउने गरेका छौं, रेस्टुरेन्टमा भेटिएका सुर्खेतका वीरेन्द्र खत्रीले भने, सुरुसुरुमा केराको परिकार हो भनेर चाख्ने गरेको भए पनि अहिले हामीले खानाकै रूपमा लिने गरेका छौं। सुरुसुरुमा स्वाद लिने हिसाबले चाख्ने गरेका ग्राहकहरू अहिले खानाकै रूपमा केराका परिकार खाने गरेको रेन्टुरेन्टका सञ्चालक कालु हमाल बताउँछन्। सुरुवाती दिनमा स्वादका लागि केराका परिकार चाख्ने गरेका ग्राहकहरू अहिले खानाकै रूपमा यसलाई प्रयोग गर्न थालेका छन्, कृषिविज्ञ हमालले भने, केराबाटै चार प्रकारका रोटी, चार प्रकारका मम, चार किसिमका अचार, खिर, जुस, वाइन, ब्रान्डीसमेत बनाउन थालेपछि ग्राहकहरूले केराका परिकारलाई खानाको रूपमा लिइरहेका छन्। रामपुर कृषि क्याम्पसबाट २०३९ सालमा कृषि विज्ञानमा स्नातक गरेका हमाल नेपालमा उपलब्ध फलफूलहरूलाई खाद्यका रूपमा प्रयोग गर्न सके खाद्य संकट कहिल्यै नआउने दाबी गर्छन्। हामी कहाँ केरा छ, हामीले केराको परिकार बनायौं, कतै आँप होला आँपका परिकार, मेवाका परिकार, सुन्तलाकै परिकारमात्रै बनाउने हो भने पनि खाद्य संकट हुँदैन हमालले भने, एउटा फलबाट अनेक परिकार बनाउँदा उपभोक्ताले रुचिले खाने गरेका छन्। बनाना रेस्टुरेन्ट एग्रो टुरिजमको नमुना हो। हमालले टीकापुरमा बनाना रेस्टुरेन्ट, रानीमहल रिसोर्ट र बनाना रिसोर्ट सञ्चालन गर्दै आएका छन्। तीनै ठाउँमा केराका परिकार पाइन्छन्। हमालले नै देशका विभिन्न ठाउँका व्यवसायीहरूलाई केराका परिकार बनाउने तालिमसमेत दिँदै आएका छन्। सुदूरपश्चिम विश्वविद्यालय कृषि विज्ञान संकाय टीकापुरका डिन प्राडा लालप्रसाद अम्गार्इं केरालाई खाद्य पदार्थकै रूपमा प्रयोग गर्न सकिने बताउँछन्। केराका परिकार उच्च रक्तचाप, मधुमेह, युरिक एसिड भएकाहरूलाई समेत उपयुक्त खाना हो, प्राडा अम्गाईंले भने, प्रायः नेपालका सबै क्षेत्रमा उत्पादन हुने केराबाट पर्याप्त मात्रामा कार्बोहाइडेट, प्रोटिन, क्याल्सियम, फस्फोरस आदि भिटामिनहरू पाइने हुनाले पनि खाद्य सुरक्षाका लागि यो उत्तम विकल्प हुन सक्छ। पाकेको केराको ७१ प्रतिशत भाग खानयोग्य हुन्छ। केराको खानयोग्य सय ग्राममा कार्बोहाइड्रेट २७२ ग्राम, प्रोटिन १२० ग्राम, क्याल्सियम १७ मिलिग्राम, फस्फोरस ३६ मिलिग्राम, चिल्लो पदार्थ ०३० ग्राम, भिटामिन सी ७ मिलिग्राम, फाइबर ०४० ग्राम, क्यालोरी ११६ मिलिग्राम पाइन्छ, प्राडा अम्गाईंले भने, केरामा फलाम ०३६ मिलिग्राम, नायसिन ०५० मिलिग्राम, थायमिन ००५ मिलिग्राम, राइबोफ्लोबिन ००८ मिलिग्राम र खनिज तत्त्व ०८० पाइन्छ। कैलालीमा केरा खेती हरेक वर्ष वृद्धि हुँदै गएको छ। राष्ट्रिय गौरबको रानी, जमरा, कुलरिया सिँचाइ आयोजनाको कृषि कार्यक्रमबाट केरा खेती विस्तारका लागि अनुदानलगायत सुविधा उपलब्ध हुँदा केरा खेती विस्तार भइरहेको छ। कृषि ज्ञान केन्द्र कैलालीका कार्यक्रम अधिकृत श्याम जोशीले हरेक वर्ष कैलालीमा केरा खेती विस्तार हुँदै गइरहेको बताए। कैलालीका सबै ठाउँमा गरी व्यावसायिक रूपमा ८ सय ७५ हेक्टर क्षेत्रफलमा केरा खेती हुँदै आएको छ कार्यक्रम अधिकृत जोशीले भने, प्रत्येक वर्ष वृद्धि हुँदै गइरहेको खेतीले यस वर्ष २६ हजार ७ सय ७३ मेट्रिकटन केरा उत्पादन भएको छ। केरा खेतीप्रतिको कृषकको उत्साह, बर्सेनि बढ्दै गएको केरा खेती र केराका परिकारप्रति उपभोक्ताको मोहका कारण केरालाई बहुउपयोगी फलका रूपमा लिन सकिन्छ। ४२ बढी परिकार बनाउन सकिने केरालाई खाद्य सुरक्षाको वैकल्पिक स्रोतका रूपमा विकास गर्न सके खाद्य सुरक्षामा टेवा पुग्ने बताइन्छ। उपयोग बढेसँगै उत्पादन बढ्यो केरा फलको रूपमा खाइन्छ। यसको बुङ्गा, बोक्रा र बोट सबै काम लाग्छन्। खान र लाउनका लागि पनि। मेला महोत्सवको स्टलमध्ये सबैभन्दा बढी भीड केराको परिकार बन्ने ठाउँमा हुन्छ, केरा उत्पादक कृषक घननाथ महतोले भने, केराको उपयोग बढ्दै जाँदा उत्पादन पनि बढ्न थालेको छ। चितवनमा करिब दुई हजार हेक्टरभन्दा बढीमा केरा खेती गरिन्छ। जिल्लामा उत्पादित केरामात्रै यहाँ बिक्री हुन्छ। केराबाट बन्ने विभिन्न सामग्री भने यहाँ उत्पादन हुन सकेको छैन। मेसिनको अभावमा ती सामग्री उत्पादन हुन नसकेका हुन्। केरा उत्पादन संघका पूर्व अध्यक्ष विष्णुहरि पन्तले केराबाट अन्य उत्पादन हुने विषयले कृषक अझै उत्साहित भएका बताए। अब केराको कुनै चिज पनि खेर नजाने भएपछि कृषक खुसी भएका छन्, उनले भने, यसका लागि कृषकलाई मेसिन औजार उपलब्ध नहुँदा खेर गइरहेका छन्। फलको माग बढी भएकाले अहिले केराको फलको माग पुर्याउनै सकिएको छैन। फलको रूपमा मात्रै प्रयोग हुने केराको अहिले फरक तरिकाबाट स्वाद लिने प्रचलन बढेको छ। केराको मम, चिप्स र बुङ्गाको अचार धेरैले मन पराउँछन्। गर्मीको समयमा लस्सी मन पराउने पनि बढी हुन्छन्। चितवनमा केराको फलबाहेकका अन्य उत्पादन भने अहिलेसम्म हुन सकेको छैन। केराको पकेट क्षेत्र भए पनि चितवनमा केराको मात्रै परिकार बनाउने रेस्टुरेन्ट छैन। केराको परिकार बिक्री गर्न ६ वर्षअघि भरतपुरको आस्था चोकमा खुलेको चितवन बनाना क्याफे बन्द भयो। केराको लागि अलग्गै रेस्टुरेन्ट खोलेका थियांै। कोरोनाको कहरले बन्द गर्नुपर्यो। तर यसको परिकार उपभोक्ताले मीठो मानेर खान्छन्, भरतपुरका कृषक यज्ञप्रसाद सुवेदीले भने, केराको बहुआयामिक उत्पादन कृषकले चाहेर मात्रै हँुदैन। राज्यले व्यवस्था गरेर आम्दानी बढाउन सके कृषकको यस खेतीतर्फ झन आकर्षण बढ्छ। केराको थामबाट रेसा निकालेर कपडा बनाइन्छ। थामबाट निकालेको धागोबाट हस्तकला सामग्री उत्पादन हुन्छ। केराको धामबाट नेपाली कागज पनि उत्पादन हुन्छ। धागो बनाएर पर्स, झोला, पर्दा, टेबल म्याट, चिया म्याट, पेन बक्स, टिस्यु पेपर बक्स बनाउन सकिन्छ। भवानी अधिकारीस्याङ्जा, अनिल ढकालचितवन, परमानन्द पाण्डेटीकापुर"
"हवाई सुरक्षामा सरोकारवालाको चासो, कार्यदल गठन","काठमाडौं : हवाई तथा हेलिकप्टर उडानको सुरक्षालाई मजबुत र व्यवस्थित बनाउनका लागि निजी वायुसेवा सञ्चालकहरूले टास्कफोर्स (कार्यदल) गठन गरेका छन्। नेपाल वायुसेवा सञ्चालक संघले हवाई सुरक्षा अभिवृद्धिसम्बन्धी टास्कफोर्स गठन गरेको जानकारी दिएको छ। हवाई दुर्घटनाको क्रम बढ्न थाले पनि निजी वायुसेवा सञ्चालकहरूले आन्तरिक सुधारका लागि यो टास्कफोर्स गठन गरेको बताइएको छ। नेपालमा अहिले सञ्चालन भइरहेका वायुसेवा कम्पनीहरूको सञ्चालनका प्रक्रिया, विधि, प्राविधिक पक्षलगायत हवाई उद्योग कतिको सुरक्षित छ भन्ने सम्बन्धमा यो टास्कफोर्सले अध्ययन गर्ने संघका अध्यक्ष क्याप्टेन रामेवर थापाले जानकारी दिए। हाम्रो आकाशलाई थप सुरक्षित बनाउनका लागि हाम्रा कमी, कमजोरी कहाँ छन् त्यसलाई पत्ता लगाउन जरुरी भइसकेको छ। दुर्घटनाहरू दोहोरिरहेका बेलामा हामी अल्मलिनुभन्दा पनि अघि बढ्ने बाटो पत्ता लगाउने काम टास्कफोर्सले गर्नेछ, थापाले भने। टास्कफोर्सले दिएका सुझावहरूलाई सुधारका लागि संघले अवलम्बन गर्ने जानकारी उनले दिए। नेपाल नागरिक उड्डयन प्राधिकरणका पूर्वमहानिर्देशक यज्ञप्रसाद गौतमको संयोजकत्वमा गठित टास्कफोर्समा क्याप्टेन रवि कंसाकार, एसएस डंगोल, क्याप्टेन हीराबाबु दाहाल, इन्जिनियर यज्ञ श्रेष्ठ रहेका छन्। यो फोर्सले प्रत्यक्ष निजी वायु कम्पनीहरूमा गई कर्मचारीहरूको व्यवहारदेखि संरचनागत अवस्थालगायत मर्मत सुधारका प्रक्रियासम्म सबैको अध्ययन गर्नेछ। यसमा प्रत्यक्ष रूपमा सरकार वा नियामक निकायको भूमिका भने नरहेको संघका अध्यक्ष थापाले बताए। आवश्यक परे सल्लाहसुझाव भने लिइने जानकारी थापाले दिए। उक्त टास्कफोर्सले एक महिनाभित्र आफ्नो अध्ययन पूरा गर्ने जानकारी दिइएको छ। प्राधिकरणको पछिल्लो सर्कुलेसन अव्यावहारिक नेपाल नागरिक उड्डयन प्राधिकरणले असार २८ गते नयाँ सर्कुलेसन (निर्देशन) ल्याएको छ। मनाङ हेलिकप्टर दुर्घटनामा परेपछि प्राधिकरणले नयाँ सर्कुलेसन जारी गरेको हो। उक्त सर्कुुलेसनले हवाई तथा हेलिकप्टर उडानमा प्रतिबन्ध लगाउने काम गरेको निजी वायुसेवा सञ्चालकहरूले बताएका छन्। सेप्टेम्बरसम्मका लागि उद्धार उडान, हिमाल दृश्यावलोकन उडान, सिलिङ उडान (हेलिकप्टरले झुन्ड्याएर सामान ओसारपसार गर्ने) उडानलाई प्रतिबन्ध लगाएको छ भने वायुसेवा कम्पनीमा सेयर लगानी भएका पाइलटलाई उडानमा प्रतिबन्ध लगाएको छ। प्राधिकरणले पछिल्लो समयमा ल्याएको सर्कुलेसन अव्यावहारिक भएको संघले बताएको छ। दुर्घटना दुर्भाग्यवश हुने भएकोले माथिका प्रतिबन्धहरू खासै परोक्षित नहुने अध्यक्ष थापाले बताए। डाक्टरले अस्पताल खोल्न पाउने, पाइलटले हवाई कम्पनी किन खोल्न नपाउने ? पाइलटले हवाई कम्पनी खोल्दा उसमा उड्डयन क्षेत्रका बारेमा विज्ञता हुन्छ भने समस्या र समाधान पनि थाहा हुन सक्छ, थापाले बताए। कुल गार्हस्थ्य उत्पादनमा पर्यटनको करिब ७ प्रतिशत योगदान रहेको हुँदा पर्यटन आयको प्रमुख स्रोत हिमाल दृश्यावलोकनमा प्रतिबन्ध पनि सुहाउँदो नभएको बताइएको छ। खराब मौसममा उडान गराउन कुनै पनि कम्पनी अग्रसर नहुने उनले भने। दैनिक जीवनदेखि, आपत्विपत तथा सामान ओसारपसारमा हेलिकप्टरको प्रयोग बढिरहेको सन्दर्भमा प्राधिकरणको यो प्रतिबन्ध सान्दर्भिक नभएको संघले बताएको छ। हवाई दुर्घटनाहरू सबैभन्दा बढी खराब मौसमका कारण पहाडमा ठोक्किएर हुने गरेकाले इनरुट मौसमको जानकारी दिने सम्बन्धमा प्राधिकरणले सुधार गर्न आवश्यक रहेको संघले बताएको छ। हरेक उडान पूर्वप्राधिकरणलाई १० अमेरिकी डलर मौसम जानकारीका लागि दिने गरिएको छ। उडान भरेको विमानस्थल र अवतरण गर्ने विमानस्थलको मौसम जानकारी हुन्छ तर, बीचका भागको मौसम कस्तो छ भन्ने स्पष्ट जानकारी पाउन नसकेको संघका महासचिव एवं फिस्टेल एयरका प्रबन्ध निर्देशक मनोज कार्कीले बताए। अहिले मौसम विभागले हावाको गति, पानी परेनपरेको लगायतका सूचना दिन्छ। तर, बादल लागेका कारण पहाडमा ठोक्किएर हुने दुर्घटना रोक्न बादल छ कि छैन, भन्ने सूचना पनि चाहिन्छ, कार्कीले भने। मौसम विभागले २१ हजार फिटभन्दा माथिको मौसम जानकारी दिन्छ जबकि आन्तरिक उडान भर्ने विमानहरू बढीमा १२ हजार फिटमा उडिरहेका हुन्छन् भन्दै कार्कीले प्राधिकरणले यतातिर ध्यान दिन जरुरी रहेको बताए। हवाई सुरक्षामा वायुसेवा सञ्चालकको चासो नेपाल वायुसेवा सञ्चालक संघले हवाई उड्डयनको वर्तमान अवस्था, चुनौती र अवसरका बारेमा सरोकारवालाहरूसँग छलफल गरेको छ। हवाई दुर्घटना बढेका कारण नेपाली आकाश सुरक्षित छ कि छैन, सञ्चालकहरूले के सुधार गर्नुपर्ने, नियामक निकायले हवाई सुरक्षामा कस्तो नीति अपनाउने भन्ने सम्बन्धमा छलफल भएको छ। करिब एक वर्षको बीचमा चार हेलिकप्टर र एक एटीआर७२ दुर्घटनामा परेका छन्। कार्यक्रममा नेपाल वायुसेवा सञ्चालक संघका अध्यक्ष क्याप्टेन रामेवर थापाले विमानको अवस्था, नियामक निकायको नीति एवं मानव व्यवहार सबै नै विमान दुर्घटनाको कारक हुने बताए। कहिले वायुसेवा सञ्चालकको त्रुटिले त कहिले मानवीय कारण भने कहिले नियामकको नीति नियमका कारण दबाबमा आएर पनि दुर्घटना भएका छन्, उनले भने। कार्यक्रममा नेपाल नागरिक उड्डयन प्राधिकरणका पूर्वमहानिर्देशक यज्ञप्रसाद गौतमले नेपालमा हवाई उद्योग विस्तार हुनुमा निजी वायुसेवा सञ्चालकहरूको योगदान रहेको भन्दै उड्डयनमा प्रविधिसँगै प्राविधिज्ञ पनि भिœयाउन जरुरी रहेको बताए। प्राधिकरणका पूर्वमहानिर्देशक राजेशराज दलीले नेपाली आकाश सुरक्षित रहेको भन्दै उडानलाई विश्वसनीय बनाउनका लागि जमिनदेखि आकाशसम्म प्रविधिको विस्तार गर्न जरुरी रहेको बताए। यस्तै, प्राधिकरणका पूर्वनिमित्त महानिर्देशक मोहन अधिकारीले प्राधिकरणले सार्वजनिक गर्ने गरेको हवाई सुरक्षाको प्रतिवेदन कागजमा मात्र सुधार भएको तर व्यवहारमा नभएको बताएका छन्। प्राधिकरणलाई नियामक र सेवा प्रदायक नछुट्ट्याएसम्म हवाई सुरक्षामा वास्तविक सुधार नहुने भनाइ अधिकारीको भनाइ छ। कार्यक्रममा फिस्टेल एयरका निर्देशक सुमन पाण्डेले मुलुकको अर्थतन्त्रलाई गतिशील बनाउन उड्डयन क्षेत्रको विकास पनि एउटा कडी हुने बताए। बुद्ध एयरका कार्यकारी अध्यक्ष वीरेन्द्रबहादुर बस्नेतले कम्पनीले हवाई सुरक्षामा गरेका आन्तरिक कार्यको बारेमा जानकारी दिएका थिए। प्राधिकरणका पूर्वकर्मचारी नारायण डंगोलले उडान तालिकासम्बन्धी प्रक्रिया फेरिनुपर्ने बताउँदै हवाई सुरक्षाका लागि अनुशासन र सामूहिक कार्यमा सुधार गर्न आवश्यक रहेको औंल्याए। प्राधिकरणका पूर्वमहानिर्देशक वीरेन्द्र देउजाले नेपालको वार्षिक आन्तरिक उडानको वृद्धि करिब १० प्रतिशत र बाह्य उडानको वृद्धि ७ प्रतिशत रहेको तथ्यांक प्रस्तुत गरे। हवाई क्षेत्रमा प्रविधि हस्तान्तरण भइरहेको बताउँदै देउजाले हवाई सुरक्षा बढाउनका लागि विमानस्थलको क्षमता वृद्धि एवं स्तरोन्नतिमा ध्यान दिन जरुरी रहेको बताए। कार्यक्रममा निजी क्षेत्र नेपाल उद्योग वाणिज्य महासंघ र नेपाल चेम्बर अफ कमर्सका प्रतिनिधिले हवाई क्षेत्रको विकासमा सहकार्य गर्ने प्रतिबद्धता व्यक्त गरे।"
कर्णालीको उत्पादनमा आफ्नै लोगो,"सुर्खेत : कर्णाली प्रदेशमा उत्पादन हुने कृषि वस्तुमा आफ्नै लोगो अंकित गर्न थालिएको छ। प्रदेश सरकारले कर्णालीमा उत्पादित कृषि वस्तुमा आफ्नै लोगो टाँसेर बजारमा पठाउन सुरु गरेको हो। अब कर्णालीमा उत्पादित कृषि वस्तुहरू मूल्यवान् अंकित लोगोसहित बजारमा उपलब्ध हुनेछन्। भूमि व्यवस्था, कृषि तथा सहकारी मन्त्रालयले यो लोगो तयार पारेको हो। मन्त्रालयले तयार गरेको मूल्यवान् लोगो मुख्यमन्त्री राजकुमार शर्माले सार्वजनिक गरेका छन्। कर्णालीमा मूल्यवान् कृषिजन्य वस्तुहरू उत्पादन हुन्छन् भन्ने सन्देश मूल्यवान् लोगोले दिने प्रदेश सरकारले जनाएको छ। कर्णालीमा रैथाने, अर्गानिक र मूल्यवान् कृषि वस्तुहरू उत्पादन हुने र बजारमा आउने सन्देश दिन मूल्यवान् लोगो प्रचलनमा ल्याइएको सरकारको दाबी छ। कर्णालीमा हाल अर्गानिक र बहुमूल्य कृषि बाली तथा फलफूलहरू उत्पादन हुन्छन्। तर, त्यसको उचित बजारीकरण हुन सकिरहेको छैन। यहीकारण यहाँ उत्पादन हुने रैथाने र बहुमूल्य बालीहरू मार्सी चामल, कागुनो, सिमी, फापर, आलु, अदुवा र बेसार तथा फलफुलहरू स्याउ, ओखर र सुन्तलालगायतका कृषि उत्पादनले उचित मूल्य पाउन सकेका छैनन्। किसानको उत्पादनले उचित मूल्य नपाएपछि प्रदेश सरकारले यसको बजारीकरणको योजना अगाडि सारेको हो। यिनै अर्गानिक तथा बहुमूल्य कृषि उत्पादनलाई अन्तर्राष्ट्रिय बजारसम्म लैजान र प्रचार गर्ने उद्देश्यले मूल्यवान् लोगो तयार गरिएको भूमि व्यवस्था, कृषि तथा सहकारी मन्त्रालयले जनाएको हो। मुख्यमन्त्री शर्माले यो लोगो किसानको सम्पत्ति भएको बताए। उनले भने, कर्णालीमा बहुमूल्य कृषिजन्य वस्तुहरू उत्पादन हुन्छन्। तर, त्यसको बजारीकरण नहुँदा किसानले लाभ लिन सकेका छैनन्। अब प्रदेश सरकारले किसानको पक्षमा आवश्यक नीति र कार्यक्रमहरू ल्याउँदैछ। यो लोगोले पनि कर्णालीका उत्पादनलाई बजारीकरणमा सहयोग गर्नेछ। भूमि व्यवस्था, कृषि तथा सहकारी मन्त्रालयका सचिव डा नरहरिप्रसाद घिमिरेले कर्णाली प्रदेशलाई प्रांगारिक प्रदेश बनाउने निर्णय गरिसकेको हुँदा त्यसैको सोचअनुरूप मूल्यवान् लोगो सार्वजनिक गरिएको बताए। उनका अनुसार अब कर्णालीका कृषि उत्पादनमा मूल्यवान् लोगो राखेर बिक्री वितरण गरिनेछ। कर्णालीमा रैथाने बालीको प्रचुर सम्भावना भएको र त्यो मूल्यवान् पनि हुने भएकाले मूल्यवान् लोगो तय गरिएको उनको भनाइ छ। यस्तै कर्णालीमा रासायनिक मलको प्रयोगलाई न्यूनीकरण गर्दै प्रांगारिक कृषिलाई मन्त्रालयले प्राथमिकता दिएको छ। सचिव डा घिमिरेले कर्णालीका ७९ वटा पालिकामध्ये ४१ वटा पालिकाका १ सय ३ वटा वडाहरू प्रांगारिक कृषि उत्पादनमा संलग्न भइसकेको बताए।"
जंगली च्याउको माग बढी,"सोलुखुम्बु : हिमाली जिल्ला सोलुखुम्बुमा वर्षायाम सुरु भएसँगै हाट बजारमा जंगली च्याउका व्यापारी बढ्ने गरेका छन्। आजभोलि सदरमुकाम सल्लेरीको साप्ताहिक हाटमा जंगली च्याउको माग पनि बढी हुने गरेको छ। च्याउका पारखीहरू यतिबेला खरिदकै लागि हाट बजारसम्म जाने गरेका छन् भने किसानहरूले बिक्रीबाट राम्रो आम्दानी गरिरहेका छन्। चारकोशे झाडीबाट हिंस्रक जीवजन्तुको भय नगरी खोजेर ल्याइने च्याउ बिक्रीबाट उनीहरूको गुजारासमेत चलिरहेको हुन्छ। सल्लेरीकी कल्याण श्रेष्ठ साप्ताहिक हाट नयाँ बजारमा च्याउ किन्दै थिइन्। वर्षात् सुरु भएसँगै जंगली च्याउ हाटमा पाइने भएकाले किन्नकै लागि हाटमा जाने सुनाउँछिन्। यहाँको जंगलमा रातो च्याउ, मार्ते च्याउ, पहेंलो च्याउ, थाक्रे च्याउ, गिद्धे च्याउ, खुट्टे च्याउलगायतका दर्जनौ प्रजातिका च्याउहरू पाइने गरेको किसानहरू सुनाउँछन्। कतिपय उपभोक्ता जंगली च्याउको स्वाद भनेपछि हुरुक्कै हुन्छन्। जुन च्याउको पारखीमध्ये सल्लेरीका दुर्गाप्रसाद पुडासैनी पनि एक हुन्। उनले हरेक साता नयाँ बजारको हाटमा च्याउ खरिद गर्छन्। कोसेलीको रूपमा अन्य ठाउँमा समेत पठाउने गरेको उनी सुनाउँछन्। यो च्याउको म खुबै पारखी हुँ, आज पनि मैले तीन हजारको रातो च्याउ किनें, उनले भने, उमारेको च्याउहरू पनि पाइन्छ तर यो जंगलमा आफैं पलाउने च्याउ जति मिठो हुँदैन। यसको स्वाद भनेपछि हुरुक्कै हुने मेरा इष्टमित्रहरूलाई काठमाडौंसम्म पठाउछु। सोलुको च्याउ भनेपछि मन नपर्ने सायदै कमै होलान्। कतिपय विषालु जंगली च्याउले मानिसको ज्यानसमेत लिएका घटनाहरू छन्। केही दिन पहिले ओखलढुंगाको चिशंखुगढीमा विषालु च्याउँ खादा एक जनाको ज्यान गयो भने एक जना सिकिस्त बने। यस्तै बुटवलमा विषालु च्याउकै कारण ६ जना सिकिस्त भए। उपभोक्ताहरूमा पनि विषालु च्याउ कसरी चिन्ने भन्ने जिज्ञासा रहेको पाइन्छ। विगत ३५ वर्षदेखि जंगली च्याउ टिपेर उपभोग गर्दै आएका तामाखानीका सन्तबहादुर मगर भन्छन्, मेरो च्याउ टिपेको लामो अनुभवमा यो विषालु च्याउको वरिपरि अन्य किराहरू हुँदैनन्, त्यो च्याउको विषले वरिपरिको झारपातदेखि किराहरूसमेत नष्ट गर्छ। अर्को कुरा हामीले च्याउ टिप्दा विष नभएकोमा टिपेपछि रंग केही परिवर्तन हुन्छ तर विषालु च्याउ त्यस्तो हुन्न। नेपालमा १२ सय ९१ प्रकारका जंगली च्याउ पाइने विभिन्न अध्ययनको दाबी छ। तीमध्ये ७४ प्रकारका च्याउमा औषधीय गुण हुन्छ। १ सय ५९ प्रजातिका च्याउ खानयोग्य हुन्छन् भने एक सय प्रजातिका च्याउ विषालु हुने विज्ञहरू बताउँछन्।"
भगवतीको मूर्ति हेर्न बढे पर्यटक,"सन्धिखर्क : अर्घाखाँचीको ऐतिहासिक तथा धार्मिक पर्यटकीयस्थल अर्घा दरबार अर्थात् अर्घा भगवती मन्दिर धार्मिक पर्यटकीय स्थलको रूपमा विकास हुन थालेको छ। एसियाकै सबैभन्दा ठूलो भगवती देवीको मूर्ति प्रतिस्थापन गरेपछि धार्मिक तथा पर्यटकीय गन्तव्यको रूपमा विकास हुन थालेको छ। सन्धिखर्क नगरपालिकाले बाइसे, चौबिसे राज्यअन्तर्गत पर्ने सन्धिखर्क नगरपालिका वडा नं ९ मा अवस्थित अर्घा भगवती मन्दिरमा १० फिटको बेसमा, २१ फिटको मूर्ति राखिएको नगरपालिकाका इन्जिनियर हरि बोहोरोले बताए। लुम्बिनीमा आएका पर्यटकहरू तथा अर्घाखाँचीकै धार्मिक पर्यटकीयस्थल सुपा देउरालीमा आएका पर्यटकलाई सदरमुकाम सन्धिखर्क हुँदै अर्घामा लैजान एसियाकै सबैभन्दा ठूलो मूर्ति स्थापना गरिएको नगर प्रमुख कृष्णप्रसाद श्रेष्ठको भनाइ छ। सन्धिखर्क नगरपालिकाका पूर्वनगरप्रमुख कमलप्रसाद भुसालले उक्त मूर्ति स्थापना गर्न पहल गरेका हुन्। जिल्लाको सदरमुकाम रहेको सन्धिखर्क नगरपालिकामा आर्थिक कारोबार तथा व्यावसायिक कारोबारमा मन्दी आउन थालेपछि नगरपालिकाले धार्मिक पर्यटकलाई भिœयाउनका लागि मूर्ति स्थापना गरेपछि केही आशा पलाएको चुत्राबेसीका व्यवसायी डिलाराम भुसालले बताए। सन्धिखर्क नगरपालिकाको झन्डै दुई करोड रुपैयाँको लागतमा मूर्ति राख्ने काम भएको छ। वरिपरि सबैतिर मन्दिर तथा दरबारलाई सिंगार्ने काम भइरहेको छ। ललितपुरका दक्ष मूर्तिकारले मूर्ति निर्माण गरेको नगरपालिकाका प्रमुख प्रशासकीय अधिकृत खुमलाल भुसालले जानकारी दिए। दैनिक रूपमा वैदिक विधिपूर्वक पूजाआजा हुने यस मन्दिरमा बडा दसंै र चैते दसंैमा विशेष पूजाआजा हुन्छ। कोजाग्रत पूर्णिमा, कृष्ण जन्माष्टमी र राम नवमीमा विशेष मेला लाग्ने स्थानीय विष्णु भुसालको भनाइ छ। पर्यटकलाई अर्घा दरबारमा लैजाने उद्देश्यले स्थापना गरिएको यस मूर्तिले धार्मिक पर्यटकलाई आकर्षित गरिरहेको छ। आजभोलि मूर्ति हेर्न र दर्शन गर्न आउने क्रम बढ्दो छ।"
"चिया परियोजनाको बजेट : खर्च भ्रमणमा, उपलब्धि शून्य","इलाम : उद्योग वाणिज्य तथा आपूर्ति मन्त्रालय र राष्ट्रिय चिया तथा कफी विकास बोर्डले इन्हेन्स इन्ट्रिगेटेट फ्रेमवर्क (ईआईएफ)को आर्थिक सहयोगमा सञ्चालित नेपाली अर्थोडक्स चियाको दिगो निर्यात अभिवृद्धि परियोजनाको बजेटबाट भ्रमण मात्र गरिएको चिया उद्यमीले गुनासो गरेका छन्। अमेरिका र श्रीलंकालगायतका देशमा परियोजनाको खर्चमा मन्त्रालय र बोर्डका कर्मचारीले भ्रमण गरेका र उपलब्धि शून्य भएको परियोजनाको स्टेरिङ कमिटीका सदस्य उदय चापागाईंले बताए। केही समयअघि अमेरिकाको लस भेगासमा भएको टी एन्ड कफी वल्र्ड एक्सपोमा मन्त्रालयका सहसचिव गोविन्द कार्की र बोर्डका कार्यकारी निर्देशक विष्णुकुमार भट्टराई, सूर्योदय टी प्रोड्युर्सस एसोसिएसनलगायतका निजी उद्यमी व्यवसायीकोे टोली गएको थियो। कमिटीका सदस्य चापागाईंले भने, अमेरिकाबाट फर्केपछि भएको उपलब्धि अहिलेसम्म पेस गर्नु भएको छैन। कमिटीमा चापागाईंसहित केन्द्रीय चिया सहकारी संघका गोविन्द दमहाल, होट्पाका होमनाथ कोइराला रहेका छन्। परियोजनाकै तर्फबाट असारको अन्तिम साता श्रीलंका पुगेको जम्बो टोली ले त स्टेरिङ समितिलाई समेत छलेर भ्रमण गरेको चापागाईंले बताए। टोलीमा मन्त्रालयका सहसचिव कार्की, बोर्डका निर्देशक दीपक खनाल र प्रशासकीय अधिकृत देउकुमार सिगू रहेका थिए। सो सम्बन्धमा स्टेरिङकमिटीका सदस्यसहितको समूहले उद्योग वाणिज्य तथा आपूर्ति मन्त्री रमेश रिजाल, सचिव मधुकुमार मरासिनीलाई ध्यानाकर्षण गराएको थियो। एसोसिएसनका सचिव गोपाल कट्टेलले प्रोजेक्टले लक्ष्य राखे जस्तो उपलब्धि हासिल नभएको बताए। उनले भने सुरुमा जे भनिएको थियो त्यहीअनुसारको उपलब्धि भएन। परियोजनाका फोकल पर्सन तथा मन्त्रालयका उपसचिव चक्रपाणि आचार्यले स्टेरिङ कमिटीमा श्रीलंका जाने विषयमा जानकारी गराएको बताए। उनले यो भ्रमण श्रीलंकाका चियाको नियमक निकाय, अनुसन्धान इकाइ र केही कारखानाको भ्रमणसँग सम्बन्धित भएकोले उद्यमी व्यवसायीलाई सहभागी नगराएको बताए। उनले भने यो भ्रमण परियोजनामा कार्यरत कर्मचारी र बोर्डका कर्मचारीकै लागि भएकाले अरूलाई सँगै लैजान सकिएन। उनले भ्रमणमा जाने निर्णय मन्त्री स्तरबाट भएको पनि प्रस्ट पारे। उपसचिव आचार्यले भने परियोजना सम्पन्न हुन पाँच महिना बाँकी रहँदा तीन हजार चिया कृषक लाभान्वित भएको बताए। उनका अनुसार परियोजनाको ८० प्रतिशत काम सम्पन्न भएको छ। उनले भने यो परियोजना कुनै व्यक्ति, कारखाना वा समूहका लागि नभएर अर्थोडक्स चियाको अवस्था सुधारका लागि आएकाले परियोजनाले त्यहीअनुसार काम गरेको बताए। उनले भने, परियोजनाले अमेरिकामा व्यापार प्रवद्र्धनका लागि गएको भ्रमण टोलीमा निजी क्षेत्रका चार जनाको सहभागिता रहेको थियो। परियोजनाले गत वैशाखमा नेपालको चिया प्रवद्र्धनका लागि विभिन्न देशका १५ व्यापारी नेपाल ल्याएर काठमाडौं र इलाममा तीन दिनसम्म स्थानीय उत्पादकसँग छलफल गराउने, चिया चिनाउने, उत्पादक र व्यापारीलाई एकै ठाउँमा छलफलसमेत गराएको थियो। तीन वर्षअघि इलामलाई केन्द्रित गरी सुरु भएको परियोजनाअन्तर्गत १७ करोड रुपैयाँ खर्च गर्ने योजना रहेको छ। परियोजनाले अर्गानिक चिया उत्पादनका लागि आवश्यक सामग्री, तालिम, सचेतना, प्रोत्साहनलगायत कार्यक्रम र गतिविधि सञ्चालन गर्ने लक्ष्य राखेको थियो। परियोजनाले अर्गानिक मल उत्पादनका लागिसमेत सहुलियत दिनेछ।"
सरकारले सुन तस्करका मालिक जोगाउन खोजेको छ : रवि लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले सरकारले सुन तस्करी प्रकरणमा मालिक जोगाउन खोजेको आशंका भएको बताएका छन्। शनिबार भक्तपुरमा रास्वपा भक्तपुर नगर समिति गठन तथा घोषणा सभालाई सम्बोधन गर्दै लामिछानेले सरकारको काम कारवाही ठूला मालिक देखेपछि त्यसलाई छाडेर अर्को फाइल खोल्नेतिर लागेको होकी भन्ने आशंका भएको बताएका हुन्। लामिछानेले सुन प्रकरणमा सरकारले व्यक्ति हेरेर अनुसन्धानलाई अन्त्यसम्म नपुर्याई अर्को फाइल खोल्ने तयारीमा लागेको हुन सक्ने भएकाले रास्वपाले खवरदारी गरिरहेको धारणा राखे। उनले भने, बोकेर मालिकसम्म जान लागेको ट्याक्सीलाई बीच बाटोमै समातेर मालिक जोगाउन खोजिएको होकी भन्ने आशंका उत्पन्न भएको छ। ट्याक्सीको पछि लागेको भए सुनको मालिकसम्म पुग्न सकिन्थ्यो। तर त्यसो गरिएन। लामिछानेले अहिले तस्करी भएको सुनको परिमाण हेर्दा त्यसको मालिक ठूलो व्यक्ति हुने आशंका रहेको पनि बताए। सभापति लामिछानेले भने, बीच बाटोसम्मको खबर पाउनेले भरिया समाउन सक्नेले मालिकसम्म किन पुगेन होला ? हामी सुनका मालिक हेर्न बसेका छौं। सभापति लामिछानेले रास्वपालाई बेला बेला कुनै दलको पछि लाग्यो भन्ने आरोप लाग्ने गरेको भन्दै जनताले दिएको मतको भारी बाहेक अरु कसैको भारी बोक्नुपर्ने आवश्यकता नरहेको जिकिर गरे। उनले वर्तमान सरकारले भ्रष्टाचारको फाइल खोल्दै छाड्दै गरेको उल्लेख गरे। लामिछानेले आगामी निर्वाचनमा रास्वपालाई एकल सरकार बनाउने गरी जनताले विश्वास गरे भ्रष्टाचार मुद्दामा कसैलाई नजोगाउने गरि अनुसन्धान गर्ने दावी गरे।"
सरकारी अस्पतालमा बिहान ८ बजेदेखिको सेवा प्रभावकारी : मन्त्री बस्नेत,"काठमाडौं : स्वास्थ्य तथा जनसंख्या मन्त्री मोहनबहादुर बस्नेतले सरकारी अस्पतालमा लागू गरिएको सुधार कार्यक्रमले निजी क्षेत्रका अस्पतालमा रही आएका बिरामीको चाप केही हदसम्म घटेको बताएका छन्। सहिद धर्मभक्त राष्ट्रिय प्रत्यारोपण केन्द्रको मस्तिष्क मृत्यु अंग प्रत्यारोपणसम्बन्धी प्रस्तुती पुनर्जन्म वृत्तचित्र सार्वजनिक कार्यक्रममा उनले बीरलगायतका सरकारी अस्पतालमा बिहान ८ बजेदेखि सुरु भएको बहिरंग सेवा निकै प्रभावकारी सावित भएको उल्लेख गरे। मन्त्री बस्नेतले भने, 'सीमित स्रोत साधनका बाबजुद संविधानले आमनागरिकका लागि सुनिश्चित गरेको निःशुल्क उपचार सेवा दिलाउन सरकार प्रतिबद्ध छ, कुनै पनि गरिब एवं विपन्न नागरिकले पैसाको अभावमा अकालमा ज्यान गुमाउन नपरोस् भन्ने पाटोमा हामी सजग छौँ ।' सरकारको पछिल्ला कदमले स्वास्थ्यमा अनुशासन र सुधारका कार्यक्रम प्रभावकारी देखिएको बताउँदै उनले अनुशासन र क्रियाशील जीवनले मानिसलाई निरोगी हुन मद्दत पुर्याउने धारणा राखे। स्वास्थ्य मन्त्री बस्नेतले भने, 'उपचारका नाममा ठूलो रकम विदेश नजाओस् भन्ने हेतुले विशिष्ट व्यक्तिको उपचारका लागि वीर अस्पतालमा उपचार कक्ष र शय्या बढाउन निर्देशन भइसकेको छ, मानव अंग प्रत्यारोपण केन्द्रको विकास र विस्तारलाई पनि प्राथमिकता दिइनेछ।'"
खानेपानीको समस्या समाधानका लागि प्रदेश सरकारले विज्ञसँग छलफल गर्ने,"वीरगन्ज : वीरगन्ज महानगरपालिकासहित तराई मधेसका विभिन्न क्षेत्रमा देखिएको बढ्दो खानेपानीको समस्या समाधानका लागि मधेस प्रदेश सरकारले विज्ञहरूसँग छलफल अघि बढाएको छ। लामो समयदेखि वर्षा नहुँदा चापाकललगायतका खानेपानीको मुहान सुकेर पर्साको वीरगन्जलगायतका विभिन्न स्थानमा खानेपानीको हाहाकार भएको हो। बढ्दै गएको खानेपानीको समस्या समाधानबारे मधेस प्रदेश सरकारले विज्ञ तथा सरोकारवालासँग छलफल अघि बढाएको हो। साउनको तेस्रो साता बित्न लाग्दासमेत मधेस प्रदेशमा वर्षा नहुँदा पानीको सतह तल गएर चापाकललगायतका खानेपानीका स्रोत सक्दै गएर कतिपय जिल्लामा खानेपानीको समस्या बढ्दै गएकाले त्यसको दिगो समाधानबारे विज्ञहरूसँग छलफल अघि बढाएको मधेस प्रदेश सरकारका ऊर्जा, सिँचाइ तथा खानेपानीमन्त्री सिंहासन साह कलवारले जानकारी दिए। विज्ञहरूबाट आएका सुझावका आधारमा प्रदेश सरकारले खानेपानी समस्या समाधानका योजना ल्याउने मन्त्री कलवारको भनाइ छ। यता खानेपानीको ठूलो समस्या भोग्दै आएका महानगरवासीलाई वीरगन्ज महानगरपालिकाले ट्याङ्करबाट टोलटोलमा पानी वितरण गर्ने कार्यलाई निरन्तरता दिएको छ। महानगरले ट्याङ्करबाट पानी वितरण गर्नुका साथै विभिन्न स्थानमा अस्थायी ट्याङ्की नै राखेर पानी वितरणको व्यवस्था मिलाएको हो। महानगरले वडामा पानी वितरणका लागि समयतालिका नै सार्वजनिक गरेको छ। नगरवासीको जनजीवन सहज बनाउन महानगरले समय नै तोकेर पानी वितरणका लागि तालिका सार्वजनिक गरेको महानगरका प्रमुख राजेशमान सिंहले बताए। बिहान ५ देखि राति ८ बजेसम्म १९ वडामा ट्याङ्करमार्फत् पानी वितरण गरिरहेको र अन्य वडामा पनि समस्या देखिए पानी उपलब्ध गराउने महानगरप्रमुख सिंहको भनाइ छ। ट्याङ्करबाट अहिलेसम्म १९ वडामा दैनिक पानी उपलब्ध गराइरहेको र अहिलेसम्म सात वडाका विभिन्न स्थानमा अस्थायी ट्याङ्की राखिएको महानगरपालिकाले जनाएको छ। यसका साथै खानेपानी संस्थानको पाइप लाइन विस्तार भएका ठाउँको सार्वजनिक स्थानमा खानेपानीका धारा राख्ने कामलाई पनि महानगरले तीव्रता दिएको छ। खानेपानीको पाइप लाइन वडा नं १ देखि १७ र १९ मा विस्तार भएकाले ती वडाका सार्वजनिक स्थानमा पानीको धारा राख्ने काम भइरहेको महानगरको खानेपानी शाखाका प्रमुख भोगेन्द्र चापागाईँले जानकारी दिए। बढ्दो गर्मीका कारण जलस्तर तल झरेपछि वीरगन्जका विभिन्न वडाका चापाकल सुकेर पानीको हाहाकार भएको छ। तत्कालै प्राकृतिकरूपमै जलस्तरमा सुधार आउने सम्भावना कम देखिएकाले महानगरले अहिले पानी ट्याङ्कीमार्फत् अस्थायीरूपमा समस्या समाधानको प्रयास गरिरहेको छ।"
भ्रष्टाचार जसले गरेको भए पनि कारबाही हुन्छ : गृहमन्त्री श्रेष्ठ,"शनिबार काठमाडौंको गोकर्णेश्वरको जगडोलस्थित राष्ट्रिय सहिद तथा शान्ति उद्यानमा आयोजित कार्यक्रममा श्रेष्ठले वर्तमान सरकारले सुशासनलाई पहिलो सर्त बनाएको भन्दै भ्रष्टाचारमा संलग्न जो सुकैलाई पनि कारवाही गरिने स्पष्ट पारेका हुन्। काठमाडौं : उपप्रधानमन्त्री तथा गृहमन्त्री नारायणकाजी श्रेष्ठले भ्रष्टाचारमा जुनसुकै राजनीतिक दल, परिवार तथा ओहोदाका व्यक्ति संलग्न भए पनि कारबाही गरिने स्पष्ट पारेका छन्। शनिबार काठमाडौंको गोकर्णेश्वरको जगडोलस्थित राष्ट्रिय सहिद तथा शान्ति उद्यानमा आयोजित कार्यक्रममा श्रेष्ठले वर्तमान सरकारले सुशासनलाई पहिलो सर्त बनाएको भन्दै भ्रष्टाचारमा संलग्न जो सुकैलाई पनि कारवाही गरिने स्पष्ट पारेका हुन्। उपप्रधानमन्त्री श्रेष्ठले सुशासनबिना समृद्धिको यात्राले फड्को मार्न नसक्ने बताए। त्यस्तै उनले मुलुकमा सुशासन स्थापना गर्न सरकारले चालेको भ्रष्टाचारविरुद्धको अभियानमा सबैको साथ आवश्यक रहेको जिकिर गरे। भ्रष्टाचार र कमिसनले जरा गाड्दा रानजीतिक परिवर्तनपछि समृद्धिको यात्राले गुणात्मक फड्को मार्न नसकेको उल्लेख गर्दै उपप्रधानमन्त्री श्रेष्ठले कमिसन र भ्रष्टाचारले देशलाई बर्बाद बनाएको बताए। भ्रष्टाचार, बेथिति र ठगीविरुद्धको अभियानले बिश्राम नलिने पनि बताए । उनले समृद्धिको यात्रालाई अगाडि बढाएर मुलुकलाई समुन्नत बनाउने सहिदका सपना पूरा गर्न बाधक बनेको भ्रष्टाचारलाई जरैदेखि उन्नुलन गर्नु आवश्यक रहेको उल्लेख गरे। कार्यक्रममा उपप्रधानमन्त्री श्रेष्ठले उद्यानमा रहेको सहिद स्मारकको अवलोकन गर्दै सहिदप्रति माल्यार्पण गरेका थिए। साथै विभिन्न व्यक्तिहरुलाई सम्मान गरेका थिए।"
एमालेको नीतिसँग मिल्ने राजनीतिक शक्तिसँग आगामी निर्वाचनमा सहकार्य हुन्छ : ओली,"नेपालगन्ज : नेकपा एमालेका अध्यक्ष केपी शर्मा ओलीले मुलुकमा एमालेबाहेक अर्को कुनै विकल्प नरहेको बताएका छन्। शनिबार नेपालगञ्जमा लुम्बिनी प्रदेशका निर्वाचित जनप्रतिनिधिहरूको प्रदेशस्तरीय भेला तथा प्रशिक्षण कार्यक्रमलाई सम्बोधन गर्दै अध्यक्ष ओलीले मुलुक बनाउने भिजन एमालेसँगमात्रै रहेको भन्दै मुलुकमा अर्को कुनै विकल्प नरहेको बताए। ओलीले एमालेबाहेक देशलाई हेर्न र फेर्नसक्ने दृष्टिकोण अरु कुनै पार्टीसँग नरहेको प्रष्ट पारे। एमाले मिसन ८४ मा केन्द्रित रहेको भन्दै ओलीले यसलाई सफल बनाउँदै पार्टी बहुमत आउने गरी तयारी गर्न निर्देशन दिए। उनले आगामी निर्वाचनमा एमालेले एक्लै बहुमत ल्याए पनि एमालेको नीतिहरूसँग सहमत हुने, विकासको अभियानलाई अघि बढाउन चाहने राजनीतिक शक्ति र व्यक्तिहरूलाई सँगै लिएर अघि बढ्ने बताए। अहिले एमालेलाई चौतर्फी घेराबन्दीमा पार्ने काम भएकाले सक्रिय र सतर्कतासाथ योजनबद्ध ढंगले लाग्न कार्यकर्तालाई उनले निर्देशन दिए।"
अवैधानिक अर्थतन्त्रलाई प्रोत्साहन गर्ने सरकारको नीतिले चरम आर्थिक संकट : महासचिव पोखरेल,"काठमाडौं : नेकपा एमालेका महासचिव शंकर पोखरेलले वर्गीय समाजमा राज्य कमजोर हुने र नागरिक बलियो हुने सम्भावना नहुने बताएका छन्। बलियो राज्यको निर्माणका लागि बलियो राष्ट्रिय शक्तिका रुपमा राजनीतिक दलहरुको विकास अपरिहार्य रहेको उनको भनाई छ। लामो समय नेपालका राजनीतिक दलहरुले राज्यसत्ताका विरुद्ध संघर्ष गर्नु परेका कारणले नेपाली समाज राज्यसत्ताको विपक्षी जस्तो बन्न पुगेको छ। नेपाल राष्ट्रको विकास र समृद्धिका लागि राज्य हाम्रो हो भन्ने साझा मनोविज्ञानको विकास जरुरी छ। शनिबार सामाजिक सञ्जालमार्फत उनले भने, वर्गीय समाजमा राज्य कमजोर हुने र नागरिक बलियो हुने सम्भावना रहँदैन। त्यसैले बलियो राज्यको निर्माणका लागि बलियो राष्ट्रिय शक्तिका रुपमा राजनीतिक दलहरुको विकास अपरिहार्य छ। महासचिव पोखरेलले राजनीतिक अस्थिरता र सामाजिक अराजकताले राज्य दिनप्रतिदिन कमजोर भइरहेको दाबी गरे। उनले भने, नेपालीको मौलिक संस्कृतिमा भइरहेको विघटनले राज्यलाई थप कमजोर बनाइरहेको छ। उनले वर्तमान सरकारको वैधानिक अर्थतन्त्रलाई कमजोर बनाएर अवैधानिक अर्थतन्त्रलाई प्रोत्साहन गर्ने नीतिले चरम आर्थिक संकट सिर्जना भएको उल्लेख गरे। उनले सरकारकै कारण देशबाट ठूलो संख्यामा नागरिकहरु वैदेशिक रोजगारीमा पलायन भइरहेको उल्लेख गरे। जबसम्म हामीले मुलुक भित्रको श्रमशक्तिलाई उद्यमशीलता र रोजगारीका माध्यमवाट राष्ट्रनिर्माणको काममा लगाउन सक्तैनौ तबसम्म विकास र समृद्धिको कुरा कोरा कल्पना मात्र हुनेछ। महासचिव पोखरेलले भने, आउनुहोस् विकास र समृद्धिको वाटोमा मुलुकलाई कसरी अघि वढाउन सकिन्छ विषयमा केन्द्रीत भएर राजनीतिक विमर्श गरौ। सही राजनीति नै समग्र नीतिहरुको नीति हो।"
"नेकपा एसको केन्द्रीय, पोलिटब्युरो र स्थायी कमिटी बैठक स्थगित","काठमाडौं : नेकपा (एकीकृत समाजवादी)ले यही साउन १६ गतेदेखि २१ गतेसम्म गर्ने भनेको पार्टीको केन्द्रीय कमिटी, पोलिटब्युरो र स्थायी कमिटी बैठक स्थगित भएको जनाएको छ। उक्त बैठकका लागि केही आवश्यक तयारी नपुगेकाले अनिश्चितकालका लागि ती बैठक स्थगित गरिएको सो पार्टीका प्रवक्ता जगन्नाथ खतिवडाले राससलाई जानकारी दिए। उनका अनुसार बैठकको अर्को मिति केन्द्रीय सचिवालयको बैठकले तय गर्ने छ। यही साउन १६ र १७ गते स्थायी कमिटी, १८ र १९ गते पोलिटब्युरो तथा २० र २१ गते केन्द्रीय कमिटी बैठक बस्ने तय गरिएको थियो।"
कोशीको विषयमा कांग्रेसले सर्वोच्चको निर्णय मान्छ : नेता सिंह,"चितवन : नेपाली कांग्रेसका नेता प्रकाशमान सिंहले सर्वोच्च अदालतले कोशी प्रदेशको सरकारका विषयमा गरेको निर्णय कांग्रेसले मान्ने बताएका छन् । चितवनमा शनिबार पत्रकारहरुसँग कुरा गर्दै उनले कांग्रेस कानुनी राज्यका पक्षमा रहेको उल्लेख गरे । नेपाली कांग्रेस कानुन मान्ने पार्टी भएकाले त्यसलाई स्वीकार गर्छौं । आफूलाई पर्दा नमान्ने र अरुलाई पर्दा मान्ने भन्ने हुँदैन,' नेता सिंहले भने । सर्वोच्च अदालतले कोशी प्रदेश सरकारका विषयमा गरेको निर्णय सहर्ष स्वीकार गर्दै सरकार गठनका लागि दलहरुसँग छलफल भइरहेको उनको भनाइ छ । नेता सिंहले प्रदेश आफै स्वायत्त भएको उल्लेख गर्दै भने, कोशी प्रदेशमा प्रदेश सरकार गठनका विषयमा त्यहीको संसदीय दलको नेताले निर्णय गर्नुहुनेछ । सरकार गठनका विषयमा प्रदेशको केन्द्रसँग समन्वय भइरहेको भए पनि हस्तक्षेप नहुने उनको भनाइ छ ।"
माओवादी पदाधिकारी बैठकमा सुन तस्करी प्रकरणबारे सवाल जवाफ,"काठमाडौं : नेकपा माओवादी केन्द्रको पदाधिकारी बैठकमा सुन तस्करी प्रकरणबारे सवाल जवाफ भएको छ। प्रमुख प्रतिपक्षी दल नेकपा एमालेले पार्टीका वरिष्ठ उपाध्यक्षसमेत रहेका उपप्रधान तथा गृहमन्त्री नारायणकाजी श्रेष्ठको राजीनामा माग गरिरहेका बेला माओवादी पदाधिकारी बैठकमा यस विषयले प्रवेश पाएको हो। इटाली भ्रमण सकेर स्वदेश फर्किएमा प्रधानमन्त्रीसमेत रहेका पार्टी अध्यक्ष पुष्पकमल दाहालले शनिबार बालुवाटारमा पदाधिकारी बैठक डाकेका थिए। साउन १७ गतेदेखि हुने केन्द्रीय समिति बैठकको तयारीस्वरुप पदाधिकारी बैठक डाकिएको थियो। पहिलो दिनको बैठकले सांगठनिक, राजनीतिक प्रतिवेदन र एजेण्डाका विषयमा छलफल भएको सचिव डिलाराम आचार्यले बताए। उनका अनुसार भोलि (आइतबार)को बैठकले यस विषयमा मुर्त रूप दिने छ। यसबाहेक बैठकमा समसमायिक राजनीतिक विषयमा सबाल जवाफ भएको थियो। सय किलो सुन तस्करी प्रकरणमा प्रधानमन्त्री दाहालले विशेष चासो राखेका थिए। यस विषयमा गृहमन्त्री श्रेष्ठले ब्रिफिङ गरेको स्रोतको भनाइ छ। सुन तस्करी प्रकरणसहित ललिता निवास प्रकरण र नक्कली भुटानी शरणार्थी प्रकरणमा एमाले बढी नै उत्तेजित भएको बैठकको निष्कर्ष रहेको माओवादीका एक उच्च नेताले बताए। 'सरकारले भ्रष्टाचारका फाइल खोल्दा एमालेको बढी नै टाउको दुखेको बैठकको निष्कर्ष रह्यो। रह्यो कुरा सुन तस्करी प्रकरणको, यसमा जोसुकै दोषी देखिए पनि उम्किँदैन। मिहिन ढंगले छानबिन भइरहेको छ,' अन्नपूर्णसँग ती नेताले भने। दाहाल नेतृत्वको सरकारले हालसम्म राम्रो 'पर्फमेन्स' गरिरहेको बैठकको अर्को निष्कर्ष थियो। बरु पार्टी पंक्तिबाट त्यसको पक्षमा उत्साहपूर्ण रूपमा प्रचार प्रसार हुन नसकेको सचिव आचार्यले बताए। 'बैठकमा अहिले चर्चामा रहेको सुन तस्करी प्रकरण, नक्कली भुटानी शरणार्थी प्रकरण, ललिता निवास प्रकरणबारे गहन छलफल भएको छ। यस विषयमा जरोसम्म पुग्ने लक्ष्य सरकारले राखेको छ भन्ने विषयमा छलफल भयो,' उनले भने। मिटरब्याजसम्बन्धी विधेयकमा पीडितहरूको असन्तुष्टिलाई सम्बोधन गर्नेगरी सरकारले छलफल गर्नुपर्ने विषयमा पनि छलफल भएको उनले बताए। 'यस विषयमा पीडितसँग छलफल गरेर टुंगोमा पुग्ने सल्लाह भएको छ,' उनले भने। बैठकमा सत्ता गठबन्धनको विषयले पनि प्रवेश पाएको आचार्यले बताए। 'कांग्रेसको तर्फबाट गठबन्धन पाँचै वर्षसम्मै लैजाने रिपोर्टिङ भएको बैठकमा ब्रिफिङ भयो। बाँकी एकीकृत समाजवादी र जसपाको कुरा क्लियर नै छ,' उनले भने। विशेष महाधिवेशनको मागपदाधिकारी बैठकमा विशेष महाधिवेशन गर्नुपर्ने मागसमेत उठेको छ। पार्टी अध्यक्षसहित पदाधिकारीहरू सरकारको नेतृत्वमा रहँदा सांगठनिक कामहरू रोकिएको भन्दै बैठकमा विशेष महाधिवेशनको माग भएको सचिव गणेश साहले बताए। 'पार्टीको विधान गोलमाल र अस्पष्ट छ। त्यसलाई स्पष्ट पार्न सल्लाह दिइएको छ,' उनले भने, 'त्यस्तै विशेष महाधिवेशन गर्न मागसमेत उठेको छ। त्यसअघि विधान सम्मेलन गर्नुपर्छ। पार्टीको संरचाना र नेतृत्व फेरिनुपर्ने कुरा उठेको छ,' उनले अन्नपूर्णसँग भने। उनले महाधिवेशनमार्फत् भद्दा समिति गठन भएको बताए। पार्टीका विभिन्न समितिहरू पनि कामकाजी नभएको सुझाव बैठकमा उठेको उनको भनाइ छ। 'पार्टी, राजनीति र संगठनात्मक सल्लाह माग गरिएको छ। आइतबार फेरि बैठक बस्छ। राजनीति र संगठनात्मक दस्ताबेज धेरै ठूलो नबनाउन सल्लाह भएको छ। यस विषयमा भोलि बुँदागतरूपमा प्रस्तुत हुन्छ,' उनले भने।"
एमालेले गठन गर्यो नगर सभादल,सिन्धुली : नेकपा एमाले सिन्धुलीले पहिलो पटक कमलामाई नगरपालिकामा नगर सभादल गठन गरेको छ। २०७९ को स्थानीय तहको निर्वाचनमा नेकपा (एमाले)बाट निर्वाचित जनप्रतिनिधिहरूको नगर सभादल गठन गरेको हो। एमालेले कमलामाई नगरपालिकाकी उपमेयर मन्जु देवकोटाको संयोजकत्वमा ४६ सदस्यीय नगरसभा दल गठन गरिएको हो। नेकपा एमाले कमलामाई नगर कमिटीका अध्यक्ष महेन्द्रदेव श्रेष्ठका अनुसार नगर सभा दलको उपसंयोजक केशर बहादुर कार्की र प्रवक्तामा रामबहादुर थिङ चयन भएका छन्। अन्य सदस्यहरूमा एमालेबाट नगरपालिकाका निर्वाचित नगर कार्यपालिका तथा वडा अध्यक्ष तथा वडा सदस्यहरू रहने छन्।
"आइतबार समाजवादी विद्यार्थी मोर्चा घोषणा हुँदै, प्रधानमन्त्रीसहित शीर्ष नेताले सम्बोधन गर्ने","काठमाडौं : समाजवादी मोर्चाले भोलि (आइतबार) विद्यार्थी मोर्चाको घोषणा गर्ने भएको छ। मोर्चाको गठन र घोषणा भोलि १२ बजे हुने सचिवालयले जनाएको छ। ललितपुरको च्यासलस्थित हिमालयन कलेज अफ इन्जिनियरिङमा विद्यार्थी मोर्चाको घोषणा हुने कार्यक्रम तय भएको जनता समाजवादी पार्टी (जसपा) नेपालका केन्द्रीय प्रचार विभाग प्रमुख पूर्ण बस्नेतले जानकारी दिए। उनका अनुसार उक्त घोषणा कार्यक्रमलाई प्रधानमन्त्री एवं नेकपा (माओवादी केन्द्र)का अध्यक्ष पुष्पकमल दाहाल, नेकपा (एकीकृत समाजवादी)का अध्यक्ष माधवकुमार नेपाल, जनता समाजवादी पार्टी (जसपा) नेपालका अध्यक्ष उपेन्द्र यादव र नेकपाका महासचिव नेत्रविक्रम चन्द विप्लवलगायतका नेताहरूले सम्बोधन गर्ने भएका छन्।"
कोसीमा अब कामचलाउ सरकार कस्तो ?,"संविधानसम्मत नभएको सरकार एक दिन पनि रहन सक्दैन। हिक्मत कार्की नेतृत्वको काम चलाउ सरकार रहन्छ।  सुवास नेम्वाङ, पूर्वसभामुख एवं वरिष्ठ अधिवक्ता काठमाडौं : नेपालको संविधानले सरकारको रिक्तता अर्थात् शून्यताको परिकल्पना गर्दैन। तर, सर्वोच्च अदालतले कोसी सरकार गठन प्रक्रियालाई बिहीबार असंवैधानिक ठहर गरेपछि कामचलाउ सरकारको सम्बन्धमा संविधानविद्हरूबीच राय बाझिएको छ। सर्वोच्चले सात दिनभित्र प्रदेशसभाबाट सरकार गठन गर्न परमादेश दिए पनि यो अवधिमा कामचलाउ सरकारको सम्बन्धमा प्रष्ट्याएको छैन। संविधानविद्हरू नयाँ सरकार गठन नहुञ्जेलसम्मको लागि कामचलाउ सरकारको सम्बन्धमा तीनथरी धारणा व्यक्त गरेका छन्। संविधानविद् डा भीमार्जुन आचार्यले सभामुख बाबुराम गौतमको समर्थनदेखि मुख्यमन्त्री उद्धव थापा नियुक्तिको सबै प्रक्रिया असंवैधानिक भएको अवस्थामा कार्की नेतृत्वको सरकार नै कामचलाउ सरकारको रूपमा रहने बताए। सरकारको रिक्तता अर्थात् शून्यताको परिकल्पना संविधानले नगर्ने हुँदा अर्को सरकार गठन नभएसम्मका लागि कार्की नेतृत्वको सरकार नै कामचलाउ सरकारको रूपमा रहन्छ, संविधानविद् डा आचार्यले भने, कामचलाउ सरकारको निरन्तरता हो। पुनर्बहाली वा पुनस्र्थापना होइन। संविधानविद् एवं वरिष्ठ अधिवक्ता दमननाथ ढुंगानाले संविधानले सरकार शून्यताको परिकल्पना नगर्ने भएकोले कामचलाउ सरकार रहने बताए। अन्तरिम सरकारको रूपमा उद्धव थापा नै मुख्यमन्त्री हुन्छन्, वरिष्ठ अधिवक्ता ढुंगानाले भने, सरकार रिक्त हुँदैन भन्ने सिद्धान्तका आधारमा अर्को प्रक्रिया पूरा नहुञ्जेलसम्मको लागि सर्वोच्च अदालतको आदेशपछि पनि थापालाई नै कामचलाउ मुख्यमन्त्री भएको मान्न सकिन्छ। संविधानविद् डा विपिन अधिकारी उद्धव थापा नेतृत्वको अवैधानिक सरकारले निरन्तरता नपाउने र हिक्मत कार्की नेतृत्वको तत्कालीन सरकारलाई पुनस्र्थापित पनि नगरेको बताउँछन्। अवैधानिक सरकारले काम जारी राख्ने भन्ने हुँदैन। अघिल्लो सरकार विधिवत् रूपमा बिदा भइसक्यो। अहिलेलाई स्थायी सरकार (कर्मचारीतन्त्र)ले जति वैधानिक रूपमा सक्दछ त्यति काम चलाउँछ। सात दिनभित्र अहिलेको रिक्तता समाप्त गर्ने हो, संविधाविद् डा अधिकारीले भने, यही कुरालाई ख्याल गरेर नै साउन १७ गतेभित्र नयाँ सरकार गठन गरिसक्नु भनेको हो। डा अधिकारीका अनुसार, थापा सरकारको ठाउँमा रिक्तता रहने हो। जुन सात दिनभित्र पूरा हुने अदालतको आदेश छ। संविधानविद् डा आचार्य नेपालको संविधान र कानुनले स्थायी सरकारलाई कार्यकारी अधिकार नदिएको बताउँछन्। सरकारले प्रयोग गर्ने अधिकार भनेको कार्यकारी अधिकार हो। कार्यकारी अधिकार सरकारसँग मात्र हुन्छ। त्यो कार्यकारी अधिकार शून्य रहन पाउँदैन, डा आचार्यले भने, त्यसको पूर्ति स्थायी सरकार (कर्मचारीतन्त्र)ले पूरा गर्न सक्दैन। संविधानविद् डा अधिकारी कर्मचारी प्रशासनले मन्त्रिपरिषद्को अधिकार प्रयोग गर्न नसक्ने भएकोले अदालतले अवधि सात दिनको अवधिमात्र तोकेको बताउँछन्। संविधानमा सात दिनभित्र सरकार बनाउनु पर्ने लेखेको छैन नि ?, डा अधिकारीले भने, सर्वोच्च अदालतले अवधि लामो हुँदा सरकारविहीनताका समस्याहरू देखा पर्ने भएकोले सात दिनभित्र सरकार गठन सम्पन्न गर्न आदेश दिएको हो। पूर्वसभामुख एवं वरिष्ठ अधिवक्ता सुवास नेम्वाङ सरकारविहीनताको कल्पना नगरेको बताउँछन्। सरकारविहीनताको अवस्था कल्पना गरेका छैनौं। थापा नेतृत्वको सरकार संविधानसम्मत नभएकोले खारेज गर्ने फैसला भएको छ। संविधानसम्मत नभएको सरकार एक दिन पनि रहन सक्दैन। सर्वोच्चको फैसलाअनुसार हिक्मत कार्की नेतृत्वको काम चलाउ सरकार रहन्छ। सरकार रिक्त हुँदैन भन्ने आधारमा अर्को प्रक्रिया पूरा नभएसम्म थापालाई नै कामचलाउ मुख्यमन्त्री मान्न सकिन्छ। दमननाथ ढुंगाना, पूर्वसभामुख एवं वरिष्ठ अधिवक्ता सर्वोच्चले कोसी प्रदेशको मुख्यमन्त्रीमा थापाको नियुक्तिलाई बिहीबार असंवैधानिक ठहर गरेको थियो। सरकार गठनमा समर्थन जनाएका सभामुख बाबुराम गौतमको हस्ताक्षर संवैधानिक विधिशास्त्रविपरीत भएको ठहर गर्दै नयाँ सरकार गठन गर्न एक साताको समयसीमा दिएको हो। न्यायाधीश ईश्वरप्रसाद खतिवडा, डा आनन्दमोहन भट्टराई र तिलप्रसाद श्रेष्ठको पूर्ण इजलासले नियुक्ति असंवैधानिक ठहर गरेसँगै २० दिनमै थापा पदमुक्त भएपछि सरकारको विषयमा अन्योलता बढेको हो। सर्वोच्चले कोसी प्रदेशमा नयाँ सरकार गठन गर्न सर्वोच्चले साउन १७ गतेसम्मको समयसीमा दिएको छ। सर्वोच्चले कोसी प्रदेश सरकार गठनका लागि सभामुख गौतमले जनाएको समर्थन संवैधानिक विधिशास्त्र, संवैधानिक नैतिकता, संसदीय अभ्यास र नेपालको संविधानमा रहेका प्रावधानसमेतका दृष्टिले उचित, वैध र स्वीकार्य नदेखिएको ठहर गरेको हो। सभामुख गौतमसमेतको समर्थनमा गत असार २१ गते कांग्रेस संसदीय दलका नेता थापा मुख्यमन्त्रीमा नियुक्त भएका थिए। सरकारको रिक्तता अर्थात् शून्यताको परिकल्पना संविधानले गर्दैन। अर्को सरकार गठन नभएसम्मका लागि हिक्मत कार्की नेतृत्वको सरकार नै कामचलाउ सरकारको रूपमा रहन्छ।  डा भीमार्जुन आचार्य, संविधानविद् अवैधानिक ठहर भएको थापा नेतृत्वको सरकारले निरन्तरता पाउँदैन। कार्की नेतृत्वको तत्कालीन सरकारलाई पुनस्र्थापित पनि गरेको छैन। त्यसैले राजनीतिक सरकारको अवस्था रहेन। सात दिन ग्याप हुने भयो।  डा विपिन अधिकारी, संविधानविद् थापाको नियुक्ति बदरको माग गर्दै कोसी प्रदेश नेकपा एमाले प्रदेश संसदीय दलका नेता हिक्मतकुमार कार्कीले सर्वोच्चमा रिट निवेदन दायर गरेका थिए। कार्कीको नेतृत्वमा २०७९ पुसमा सरकार गठन भएको थियो। सरकार सञ्चालनपछि कार्कीले संविधानको धारा १८८ (२) र (३) बमोजिम विश्वासको मत प्राप्त गर्नुपर्ने अवस्था सिर्जना भएको थियो। असार १५ गते मुख्यमन्त्री कार्कीले विश्वासको मत पाउन नसकेपछि कोसी प्रदेश प्रमुख परशुराम खापुङले सभामुख गौतमको समेत समर्थनमा पाँच दिनको समय दिएर सरकार निर्माणका लागि आह्वान गरेका थिए। सभामुख गौतमले जनाएको समर्थन र प्रदेश प्रमुख खापुङ समक्ष प्रस्तुत गरिएको दाबीपत्रलाई त्रुटिपूर्ण भएको उल्लेख गर्दै सर्वोच्चले मुख्यमन्त्रीमा गरिएको नियुक्ति र तत्सम्बन्धमा भए गरिएका कामकारबाहीहरू नेपालको संविधान प्रतिकूल देखिएकाले उत्प्रेषणको आदेशद्वारा बदर हुने ठहर गरेको छ। संसदीय अभ्यासको तुलनात्मक अध्ययनबाट समेत सरकार गठन प्रक्रियामा सभामुखले समर्थन जनाएको दृष्टान्त पाउन नसकिएको आदेशमा उल्लेख छ। नयाँ सरकार गठनको आह्वान सर्वोच्चले नेपालको संविधानको धारा १६८ (२) बमोजिम अर्को सरकार गठन गर्ने विकल्प रहेसम्म सो विकल्प अपनाउनु वाञ्छनीय हुने उल्लेख गरेको छ। सर्वोच्चको आदेशअनुसार, प्रदेश प्रमुख पर्शुराम खापुङले कोसी प्रदेशमा नयाँ सरकार गठनका लागि आह्वान गरेका छन्। प्रदेश प्रमुखको कार्यालयका प्रवक्ता नरेन्द्रकुमार श्रेष्ठका अनुसार साउन १७ गते अपराह्न ५ बजेभित्र संविधानको धारा १६८ को उपधारा (२) अनुसार दुई वा दुईभन्दा बढी दलको समर्थनमा बहुमत प्राप्त गर्न सक्ने प्रदेशसभा सदस्यलाई मुख्यमन्त्रीमा दाबी पेस गर्न आह्वान गरिएको हो।"
बाघ र मानव बीचको द्वन्द्व न्यूनीकरण गर्न विशेष पहल गर्नु अत्यावश्यक : राष्ट्रपति,"काठमाडौं : राष्ट्रपति रामचन्द्र पौडेलले बाघ र मानव बीचको द्वन्द्व न्यूनीकरण गर्न विशेष पहल गर्नु अत्यावश्यक रहेको बताएका छन्। विश्व बाघ दिवस सन् २०२३ को शुभकामना सन्देश दिँदै उनले स्थानीय बासिन्दाको वन पैदावार माथिको निर्भरता कम गर्न जीविकोपार्जनका वैकल्पिक कार्यक्रमहरू सञ्चालनका लागि विशेष पहल गर्नु अत्यावश्यक रहेको बताएका हुन्। सन् २०१० मा रुसको सेन्ट पिटर्सवर्गमा सम्पन्न विश्व बाघ सम्मेलनले हरेक वर्ष २९ जुलाईका दिनलाई अन्तर्राष्ट्रिय बाघ दिवस मनाउने घोषणा गरेअनुरुप आज नेपालमा पनि यो दिवस मनाउन गइरहेका छौं। यसै सन्दर्भमा नेपालले पनि उक्त प्रतिवद्धता अनुरूप बाघको सङ्ख्या करिब तेब्बर वृद्धि गरी सन् २०२२ मा रुसकै भ्लादिभोस्तोक शहरमा भएको दोस्रो बाघ सम्मेलन मार्फत आफ्नो मुलुकको उपलब्धि अन्तर्राष्ट्रिय जगतमा प्रस्तुत गरेको थाहा पाउँदा मलाई खुसी लागेको छ। सन्देशमा उनले भनेका छन्,बाघ संरक्षणका लागि भएका प्रयासका उपलब्धिस्वरूप नेपालमा बाघको सङ्ख्या वृद्धि हुदै गएकोमा संरक्षणकर्मीको मनोबल र हौसलाले उचाइ लिएको सहजै अनुमान लगाउन सकिन्छ। समुदाय र बस्तीस्तर विशेष गरी मध्यवर्ती क्षेत्रका मानिसहरूमा बाघको महत्त्व, बाघ र मानवको द्वन्द्व कम गर्ने उपायका विषयमा ज्ञानको विस्तार गरी संरक्षणका कार्यहरूलाई निरन्तरता दिनु आवश्यक छ। राष्ट्रपति पौडेलले बाघको संरक्षण नेपालको पर्यटन प्रवर्द्धन र आर्थिक विकासका लागि पनि महत्त्वपूर्ण हुने तथ्यलाई मनन गरी संरक्षणको दिगो व्यवस्थापनमा खटिन सम्बद्ध निकाय, जनसमुदाय र संरक्षणकर्मीहरूलाई आह्वान गरेका छन्। उनले भने,बाघको संरक्षणमा नेपालले संसारमा नै नेतृत्वदायी भूमिका निर्वाह गरेको हुँदा बाघ जोगाउन अथक प्रयास गर्ने संरक्षणकर्मी, सुरक्षाकर्मी, जनसहभागितामा जुट्ने स्थानीय बासिन्दा, सञ्चारकर्मी एवम् सहयोगी संस्थाहरूलाई विशेष धन्यवाद दिन चाहन्छु। राष्ट्रिय निकुञ्ज तथा वन्यजन्तु आरक्ष क्षेत्रको विकासले बाघको बास स्थानलाई सुरक्षित बनाउन टेवा पुगेको उनको भनाई छ। उनले आजको विश्व बाघ दिवस सन् २०२३ ले बाघको बास स्थान सुरक्षित राख्दै वन्यजन्तुमा आधारित पर्यटन विकासमार्फत आम्दानी वृद्धि गर्दैं स्थानीयस्तरमा हुने मानववन्यजन्तु द्वन्द्व व्यवस्थापनमा सफलता प्राप्त गर्न सबैमा उत्प्रेरणा जगाओस् भन्ने कामना गरेका छन्।"
बाघको संरक्षणमा नेपाल अग्रणी मुलुक : प्रधानमन्त्री दाहाल,विश्व बाघ दिवसका अवसरमा आज शुभकामना दिँदै उनले नेपालले सन् २०२२ सम्ममा बाघको सङ्ख्या दोब्बर बनाउने लक्ष्य लिएकामा सो लक्ष्य निर्धारित अवधि अगावै पूरा भएकामा सबैप्रति बधाई ज्ञापन गरेका छन् । काठमाडौं : प्रधानमन्त्री पुष्पकमल दाहाल प्रचण्डले बाघलगायत दुर्लभ वन्यजन्तुका प्रजाति संरक्षणमा नेपालले अग्रणी राष्ट्रका रूपमा विश्वभर पहिचान राख्न सफल भएको बताएका छन् । विश्व बाघ दिवसका अवसरमा आज शुभकामना दिँदै उनले नेपालले सन् २०२२ सम्ममा बाघको सङ्ख्या दोब्बर बनाउने लक्ष्य लिएकामा सो लक्ष्य निर्धारित अवधि अगावै पूरा भएकामा सबैप्रति बधाई ज्ञापन गरेका छन् । उनले बाघको बासस्थान नजिकका स्थानीय समुदायलाई जनचेतनामूलक कार्यक्रम तथा वैकल्पिक आयआर्जनसम्बन्धी कार्यक्रमको आवश्यकतालाई मध्यनजर गरी गत वर्ष राष्ट्रिय बाघ संरक्षण समितिको बैठकबाट प्रधानमन्त्री बाघ संरक्षण तथा जीविकोपार्जन कार्यक्रम कार्यान्वयनमा ल्याउन वार्षिक रु एक अर्ब बजेट परिचालन गर्ने निर्णय गरिएको जानकारी दिए। प्रधानमन्त्री दाहालले जैविक विविधता संरक्षणका क्षेत्रमा नेपालले अन्तर्राष्ट्रिय समुदायसामु गरेका प्रतिबद्धता पूरा भएकामा खुसी व्यक्त गर्दै आगामी दिनमा मानव र वन्यजन्तुबीचको सहअस्तित्व कायम गर्नमा आआफ्नो क्षेत्रबाट भूमिका निर्वाह गर्न आह्वान गर्नुभयो । उहाँले आजका दिनमा बाघलगायत अद्वितीय जैविक विविधता संरक्षणमा थप ऊर्जा र हौसला प्रदान गर्ने विश्वास व्यक्त गरे। प्रधानमन्त्री दाहालले बाघ संरक्षणमा योगदान गर्ने सरकारी अधिकारी एवं समस्त नेपाली दाजुभाइ तथा दिदीबहिनीमा शुभकामना व्यक्त गरेका छन्। उनले आगामी दिनमा संसारभर बाघ र मानवबीच सहअस्तित्व कायम भई बाघ संरक्षण कार्य अझै प्रभावकारी बन्न सकोस् भनी कामनासमेत गरेका छन्। मानव बाघ सहअस्तित्व नाराका साथ राष्ट्रिय बाघ संरक्षण समितिको आयोजनामा आज नेपालमा पनि विश्व बाघ दिवस मनाइँदैछ । प्राकृतिक वातावरणको सन्तुलनमा बाघको अहम् भूमिका हुने भएकाले समग्र जैविक विविधता संरक्षणको सन्दर्भमा बाघले विशेष महत्व बोकेको हुन्छ । बाघ एक दुर्लभ र लोपोन्मुख प्रजातिको वन्यजन्तु हो । बाघलाई पर्यावरणीय स्वच्छताको सूचकको रूपमा लिइन्छ ।
रोजगारीका लागि भिजिट भिसामा थाइल्याण्ड र म्यानमार नजानू : परराष्ट्र मन्त्रालय,"काठमाडौं : परराष्ट्र मन्त्रालयले झुटा आश्वासन र प्रलोभनमा परेर वैदेशिक रोजगारीका लागि थाइल्याण्ड र म्यानमार नजान आग्रह गरेको छ। मन्त्रालयले शुक्रबार एक विज्ञप्ति जारी गरी पछिल्लो समय थाइल्याण्ड र म्यानमारमा सूचना प्रविधि (आईटी) क्षेत्रमा आकर्षक रोजगारी र सुविधाको प्रलोभन देखाएर नेपालीलाई म्यानमारको कायिन प्रान्तको म्यावडी लगेर बन्धक बनाई अवैध काम गर्न बाध्य बनाइएको भन्दै सचेत रहन आग्रह गरेको हो। मन्त्रालयले वैदेशिक रोजगारीमा लगाइदिने वा यस्तै अन्य प्रलोभनमा पारी ठूलो रकम लिई कुनै व्यक्तिलाई विदेशमा लगेर अलपत्र पार्ने एवं नेपाल सरकारको प्रचलित कानूनअनुरूप निषेध गरिएका कार्यमा संलग्न गराउने कार्य कानूनबमोजिम दण्डनीय भएकाले यस्ता गैरकानूनी काम नगर्न र यसतर्फ सचेत रहन सबैमा अनुरोधसमेत गरेको छ। यस्तै, विभिन्न प्रलोभनमा परी जाने नेपालीलाई गैरकानूनी रूपमा थाइल्याण्डबाट स्थलमार्ग हुँदै म्यानमारको सो क्षेत्रमा लैजान र रोजगारदाताले नेपाली राहदानीसमेत जफत गरी दैनिक १२ घण्टासम्म अनलाइन ठगीलगायत गैरकानूनी काममा लगाउने गरेको बुझिन आएको मन्त्रालयले बताएको छ। मन्त्रालयले नक्कली रोजगारीका विज्ञापन प्रायः सामाजिक सञ्जालमा आउने गरेका देखिएकाले यस्ता झुटा आश्वासनमा नपर्न समेत सचेत गराएको छ। म्यानमारमा पुगेर बन्धक बनाइएका तथा अलपत्र परेका नेपालीले आफ्नो उद्धारका लागि नेपालस्थित आफन्तजन र नेपाली राजदूतावास बैँकक तथा याङ्गुनमा सम्पर्क गर्ने गरेको पाइएको छ।  रासस"
कांग्रेसलाई सुदृढ बनाउन प्रशिक्षणमा जोड दिनुपर्छ : प्रकाशमान सिंह,काठमाडौं : नेपाली कांग्रेसका नेता प्रकाशमान सिंहले पार्टीभित्र संगठनलाई चलायमान बनाउन प्रशिक्षणमा जोड दिनुपर्ने बताएका छन् । शनिबार काठमाडौं महानगर सम्मेलनको उदघाटन गर्दै सिंहले पार्टी जीवनमा कार्यकर्ताले परिवर्तनको अनुभूति गर्ने गरी प्रशिक्षणलगायतका बनाएर अगाडि बढ्नुपर्ने बताएका हुन्। सिंहले नयाँ ऊर्जाका साथ फिल्डमा खटिन नेताकार्यकर्तालाई अपिल गरे । हालैको केन्द्रीय समिति बैठकका निर्णय अनुसार कांग्रेसले जनतासँग प्रत्यक्ष जोड्ने खालको कार्यक्रम ल्याउने उनले जानकारी दिए। उनले छिट्टै सर्कुलर आउने र त्यसमामा उल्लेख भएका नीति तथा कार्यक्रमलाई व्यवहारमा कार्यान्वयनमा ल्याउन सबैलाई आग्रह गरे। स्थानीय सरकारमा रहेका जनप्रतिनिधि र र स्थानीय पार्टी कमिटीबीच सहकार्य हुनुपर्नेमा जोड दिँदै उनले पार्टी बलियो भएमात्र आगामी चुनौति सामना गर्न सकिने तर्क गरे। उनले हिजो गुमेको अधिकार ल्याउन संघर्षरत रहेको पार्टी खुल्ला राजनीतिमा आएपछि आन्तरिक अनुशासनको अभावमा केही समस्या देखिए पनि सबैले आफ्नो महत्व र जिम्मेवारी ख्याल गरेर अघि बढ्नुपर्ने धारणा राखे। सिंहले निर्वाचनको समयमा क्रियासिल सदस्यको महत्त्व ध्यान नदिँदा नतिजा चाहेजस्तो नदेखिकाले सोच्नुपर्ने बेला आएको बताए।
सुनकोसीमा लिफ्टबाट सिँचाइ,"सिन्धुली : पर्याप्त वर्षा नभएपछि सिन्धुलीको सुनकोसी गाउँपालिकाका २ मा लिफ्टबाट सिँचाइ सुरु गरिएको छ। साउनको दोस्रो साता हुँदा समेत प्रयाप्त वर्षा नहुँदा सिँचाइ गर्न समस्या भएपछि सुनकोसी नदीबाट लिफ्ट गरी पालिकाको माछापोखरी, माझी बस्तीमा सिँचाइ गर्न सुरु गरिएको हो। बागमती प्रदेश सरकारको ६ लाख र स्थानीयको जनश्रमदान समेत गरी तयार पारिएको लिफ्ट सिँचाइ आयोजना शनिबार प्रतिनिधिसभा सदस्य लेखनाथ दाहालले उद्घाटन गरे। सुनकोसी गढतिर क्षेत्र सुख्खाग्रस्त भएपछि बजेट व्यवस्थापन गरी लिफ्ट सिँचाइका लागि इनार निर्माण, पाइप जडान लगायतका कार्य गरिएको थियो। आयोजनाले माछापोखरी तथा माझी गाउँका झण्डै एक हजार एक सय रोपनी जमिनमा सिँचाइ सुविधा पुग्ने भएको वडाध्यक्ष जीवन बुर्जाले जानकारी दिए। यसअघि जेनेटर मार्फत पम्प गरेर सिँचाइ गर्दा खर्च बढी हुने र पर्याप्त पानी पनि नआउँदा समस्या हुने गरेको थियो। तर, आयोजना सुरु भएपछि भने त्यस क्षेत्रमा बाह्रै महिना सिँचाइ गर्न सहज हुने स्थानीय देवचन्द्र माझीले जानकारी दिए। सुनकोसी गाउँपालिकाका अधिकांश स्थानमा खानेपानी तथा सिँचाइका लागि सुनकोसी नदीको पानी लिफ्ट गर्नुपर्ने बाध्यता छ।"
लागूऔषधसहित एक जना पक्राउ,काठमाडौं : धादिङमा लागूऔषधसहित एक जना पक्राउ परेका छन्। पक्राउ पर्नेमा मकवानपुर थाहा नगरपालिका७ की ३० वर्षीया शर्मीला मगर रहेकी छन्। उनलाई धादिङको थाक्रे गाउँपालिका२ समानटारबाट लागूऔषधसहित शनिबार बिहान पक्राउ गरिएको हो। प्रहरी चौकी महादेववेशीबाट खटिएको प्रहरीले आग्रापुरीयाबाट महादेववेशीतर्फ आउँदै गरेको न ५ ख ६५९० नम्बरको बस जाँच गर्ने क्रममा करिब २ केजी पोल्याण्डसहित फेला पारेको थियो। यसबारे अनुसन्धान भइरहेको प्रहरीले जनाएको छ।
आइतबार देशका यी स्थानमा हुने छ वर्षा,"काठमाडौं : आइतबार देशभर सामान्य बदली रहनेछ। मौसम पूर्वानुमान महाशाखाका अनुसार बागमती, गण्डकी, लुम्बिनी र मधेस प्रदेशका केही स्थानहरूमा र बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। बागमती, गण्डकी र लुम्बिनी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना छ। आइतबार राति देशभर आंशिकदेखि सामान्य बदली रहनेछ। कोशी, मधेस, बागमती, गण्डकी र लुम्बिनी प्रदेशका केही स्थानहरूमा र बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको महाशाखाले जनाएको छ। कोशी, मधेस, बागमती र गण्डकी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ।"
"बाघको संख्या बढ्यो ,बासस्थान र व्यवस्थापनमा चुनौती","चितवन : सन् २०२० मा चितवन राष्ट्रिय निकुञ्जको चितवन र पर्सा कम्प्लेक्समा १७५ वटा बाघ अटाउने क्षमता रहेको निष्कर्ष थियो। चितवनमा १३६ र पर्सामा २९ वटा मात्रै अट्न सक्ने उक्त अध्ययनको प्रतिवेदनमा उल्लेख छ। अहिले चितवन कम्प्लेक्समा १२८ र पर्सामा ४१ वटा बाघ छन्। बाघको संख्या बढ्दै जाँदा मानव बस्तीमा प्रवेश गर्ने खतरा पनि छ। बाघको आहारा र बासस्थानलाई बाघ संरक्षणको चुनौतीका रूपमा लिइएको छ। अब संख्या बढाउन भन्दा पनि व्यवस्थापनमा लाग्नुपर्ने देखिएको छ। एउटा क्षेत्रमा एउटा मात्रै भाले रहन्छ। धेरै भए जुध्छन्। तीनै मध्येका केही बाहिर निस्कन्छन्। सन् २०१० मा रुसको सेन्ट पिटर्सबर्गमा बाघ पाइने विश्वका १३ देशले सन् २०२२ मा बाघको संख्या दोब्बर बनाउने सामूहिक प्रतिवद्धता गरेका थिए। त्यसबेला नेपालमा १५५ बाघ मात्र थिए। २ सय ५० पुर्याउने लक्ष्य पार गरेर नेपालमा बाघको संख्या ३५५ पुग्यो। यही अनुपातमा बाघ बढे बाघको बासस्थान व्यवस्थापनमा कठिन हुने खतरा छ। बाघ बढी हुँदा बस्ती छिर्ने खतरा पनि छ। बाघ जुधेर पनि बाहिर निस्कन्छन्। बाहिर निस्कन नदिन घाँसे मैदान, पानी र वासस्थानको सुधारमा गरे बस्ती सुधार गर्नुपर्ने भएको छ। बाघ बढ्नु संरक्षणको पाटोमा खुसीको कुरा हो। तर यही अनुपातमा बाघ बढे व्यवस्थापनमा कठिन हुन्छ , चितवन राष्ट्रिय निकुञ्जका सहायक संरक्षण अधिकृत गणेश तिवारीले भने , अब संख्या होइन व्यवस्थापन गर्नु मुख्य चुनौती छ। पर्यावरणको सन्तुलन चक्रमा बाघ सबैभन्दा माथि हुन्छ। अर्थात् पर्यावरणीय सन्तुलनका लागि बाघ अनिवार्य छ। पारिस्थितिकीय प्रणालीमा बाघ उच्च पिरामिडका रूपमा मानिन्छ। यदि संसारबाट बाघ नै सकिए भने अरू जनावर पनि नहुने विज्ञ बताउँछन्। बाघ जोगाए पारिस्थितिक प्रणाली सन्तुलन रहने विज्ञको दावी छ। बाघ जोगाए इको सिष्टम जोगिन्छ बाघविद् चिरञ्जीवी पोखरेलले भने , बाघ जंगलका लागि होइन इको सिष्टम जोगाउन पनि विश्व नै बाघ जोगाउन लागेको छ। बाघको आहारा प्रजातिका जनावरमध्ये जरायो , चित्तल, रतुवा ,लघुना बाँदर र बँदेलजस्ता जनावरको संख्यामा वृद्धि भएर पनि बाघको संख्या बढेको हो। चितवन राष्ट्रिय निकुञ्जमा १० हजार हेक्टर घाँसे मैदान छ। घाँसे मैदान व्यवस्थापन गर्न सके बाघ बाहिर ननिस्कने विज्ञहरू बताउँछन्। सन् २०२२ मा गरिएको सर्वेक्षण अनुसार प्रति वर्ग किलोमिटर ९९७४ प्रतिशत आहारा छ। नेपालमा सन् १९९५९६ मा ९३ देखि ९७ वटा वयस्क बाघ रहेको अनुमान थियो। नेपालमा २००७ सालको राणा शासन अन्त्यसँगै बाघ घट्न थालेको हो । २०१४ मा १ सय ९८ वटा भयो। २०१८ मा २ सय ३५ थियो। सन् २०१३ मा बाघको संख्या १२० थियो। सन् २०१८ मा ९३ र २०२२ मा १२८ वटा बाघ चितवन राष्ट्रिय निकुञ्जमा छ। बाघको उपलब्धताको हिसाबले विश्वमा नेपाल आठौं स्थानमा पर्छ।"
दाताकै सहयोगमा स्कुल बस खरिद,"धनकुटा : जिल्लाको साँगुरीगढी गाउँपालिका६ नाम्जेस्थित ग्रामीण जनता माध्यमिक विद्यालयले स्कुल बस खरिद गरेको छ। दाताहरूको आर्थिक सहयोगमा विद्यालयले बस गरिद गरेको हो। टाढाका विद्यार्थीहरूलाई विद्यालय आउन असहज भएपछि रकम संकलन गरेर स्कुल खरिद गरिएको प्रधानाध्यापक टंक भूजेलले बताए। उनका अनुसार विद्यालयमा पढ्न आउने विद्यार्थीहरूले डेढदेखि दुई घण्टासम्म हिड्नुपर्ने बाध्यता थियो। बस सञ्चालन भएसँगै विद्यार्थीको हिँड्नुपर्ने बाध्यता हटेको उनको भनाइ छ। बसको भाडा दर सहुलियत राखिएको छ। सवारी चालक र इन्धन खर्चका लागि मात्रै विद्यार्थीसँग सहुलियत दरमा भाडा लिने व्यवस्था गरिएको विद्यालय व्यवस्थापन समितिका अध्यक्ष विष्णुबहादुर आचार्यले बताए। एक सय जना दाताहरूले बस खरिदका लागि करिब २७ लाख रुपैयाँ आर्थिक सहयोग गरेका छन्। साँगुरीगढी गाउँपालिका६ भेडेटार निवासी थामेश्वर सुब्वाले ५ लाख ५५ हजार ५ सय ५५ रुपैयाँ, साँगुरीगढी गाउँपालिकाले ५ लाख रुपैयाँ, धरान५ सुनसरी निवासी के गुरुङले २ लाख रुपैयाँसहित विद्यालयका पूर्व विद्यार्थी तथा शिक्षक, विद्यालयमा कार्यरत शिक्षक, अभिभावक, स्थानीय बासिन्दा लगायतले आर्थिक सहयोग गरेका हुन्। गाउँपालिकाका अध्यक्ष जितेन्द्र राई स्कुल बसको उद्घाटन गरे। अध्यक्ष राईले गाउँपालिकाको आन्तरिक स्रोत कम भएकाले धेरै सहयोग गर्न नसक्ने बताए। तर अन्य विद्यालयले पनि दाताहरूबाट स्रोत संकलन गरेको खण्डका गाउँपालिकाको तर्फबाट थोरै भए पनि सहयोग गर्ने प्रतिवद्धता व्यक्त गरे। कार्यक्रममा दिइएको जानकारी अनुसार अहिले स्कुल बसले कक्षा १ देखि १२ सम्म अध्ययन गर्ने टाढाका विद्यार्थीहरूलाई सहुलियत शुल्क लिएर सेवा दिइराखेको छ। विद्यालय भन्दा टाढा रहेका माल्वासे, झरना, कार्कीछाप, सुनसरीको देवथानबाट अध्ययन गर्न आउने विद्यार्थीहरूलाई सेवा दिइरहेको छ। विद्यालयमा अहिले ३ सय ३६ जना विद्यार्थी अध्ययनरत छन्।"
होटल म्यानेजमेन्टको प्रयोगात्मक अभ्यासका लागि होटल स्कुल सञ्चालन,"धनकुटा : साँगुरीगढी गाउँपालिका६ नाम्जे स्थित ग्रामीण जनता माध्यमिक विद्यालयले होटल व्यवस्थापन सम्बन्धी पढाइ सुरु गरेको छ। विद्यालयले एक कार्यक्रमको आयोजना गरेर होटल व्यवस्थापन सम्बन्धी होटल स्कुल सञ्चालनमा ल्याएको छ। साँगुरीगढी गाउँपालिका अध्यक्ष जितेन्द्र राईले रिबन काटेर होटल स्कुलको उद्घाटन गरे। पूर्वी क्षेत्रको प्रमुख पर्यटकीय गन्तव्यका रूपमा परिचित भेडेटारसहित आसपासका क्षेत्रमा व्यावसायिक रूपमा सञ्चालित होटलहरूलाई आवश्यक पर्ने दक्ष जनशक्ति उत्पादन गर्ने उद्देश्यले होटल व्यवस्थापन सम्बन्धी पढाइ सुरु गरिएको प्रधानाध्यापक टंक भुजेलले बताए। उनका अनुसार होटल व्यवस्थापन सम्बन्धी पठनपाठन अघिल्लो शैक्षिक सत्रदेखि सुरु गरेको भए पनि औपचारिक उद्घाटन अहिले गरिएको हो। अहिले कक्षा १२ मा १२ जना विद्यार्थी अध्ययनरत छन्। विद्यालयले विद्यार्थीको प्रयोगात्मक अभ्यासमा सहयोग पुगोस् भनेर नाम्जेमा होटल स्कुल सञ्चालनमा ल्याएको छ। होटल म्यानेजमेन्ट सम्बन्धी पढाइ विद्यालयमा भए पनि विद्यार्थीको प्रयोगात्मक अभ्यास होटल स्कुलमा हुने प्रज भूजेलले बताए। दुई तलाको भवनमा ८ वटा रहेको छ। भवनको माथिल्लो तलाको ४ वटा कोठालाई अटेज रुम बनाइएको छभने भूईंतलामा किचेन र रिसेप्सन बनाइएको छ। होटल स्कुलको व्यवस्थापन अध्ययनरत विद्यार्थीले गर्छन्। उनीहरूले अभ्यास गर्न कहिले किचनमा, कहिले रिसेप्सनमा र कहिले सर्भिसमा काम गर्छन् जसको कारण सैद्धान्तिक ज्ञानसँगै व्यावहारिक सीपको पनि विकास भएको विद्यार्थीको भनाइ छ। होटल मेनेजमेन्ट प्राविधिक र प्रयोगात्मक विषय भएको र यसका लागि होटल स्कुल सञ्चालन गरिएको विद्यालय व्यवस्थापन समितिका अध्यक्ष विष्णुबहादुर आचार्यले बताए। गाउँपालिका अध्यक्ष जितेन्द्र राईले प्राविधिक धारको पठनपाठनले स्वरोजगार बन्न सहयोग पुग्ने उनले बताए। भेडेटार क्षेत्र पर्यटकीय क्षेत्र हो। यहाँ पछिल्लो समय स्तरीय होटल खुल्ने क्रम बढ्दो छ। जसमा दक्ष जनशक्तिको अभाव छ। उक्त अभावलाई यस विद्यालयले उत्पादन गर्ने जनशक्तिले पूर्ति गर्ने उनले बताए। होटल म्यानेजमेन्ट पढाइ सक्ने वित्तिकै रोजगार पाइन्छ। बेरोजगार भएर बस्नु पर्दैन। यो क्षेत्रको अध्ययन गर्ने विद्यार्थीहरूलाई धेरै अवसर हुने उनले बताए। अध्यक्ष राईले होटल म्यानेजमेन्ट पढाइलाई थप गुणस्तरीय बनाउन गाउँपालिकाले सहयोग गर्ने प्रतिवद्धता व्यक्त गरे। उनले होटल म्यानेजमेन्ट संकाय तर्फको कक्षा ११ मा भर्ना हुने गाउँपालिका भरिका जेहेन्दार तथा निम्न वर्गका दुई जना विद्यार्थीलाई गाउँपालिका अध्यक्ष कोषबाट निःशुल्क पठनपाठन गर्ने व्यवस्था मिलाउने घोषणा तथा प्रतिवद्धता व्यक्त समेत गरे।"
चारदिनदेखि उठेन पोखराको फोहर,"पोखरा : पर्यटकीय सहर पोखरामा चार दिनदेखि फोहर नउठ्दा दुर्गन्ध फैलिएको छ। पोखरा महानगरपालिकाले अस्थायी ल्याण्डफिल साइट बनाएको वडा नं ३२ मा स्थानीयले फोहर लैजान अवरोध गरेपछि यही साउन १० गतेदेखि बजारको फोहर उठ्न नसकेको हो। पोखराका मुख्य बजार क्षेत्र चिप्लेढुंगा, महेन्द्रपुल, न्यूरोड, नयाँबजार, सिर्जनाचोक लगायतका क्षेत्रको सडकमै फोहर थुप्रिएको छ। पोखरामा अन्तर्राष्ट्रिय विमानस्थल सञ्चालनसँगै विमानस्थल नजिकको वर्षौदेखिको ल्याण्डफिल साइटमा फोहर लैजान रोकिएको थियो। त्यसपछि महानगरले अस्थायी रुपमा वडा नं ३२ लामेआहालस्थित सेती नदी किनारमा बजारको फोहर व्यवस्थापन गर्दै आएको थियो। स्थानीयले लामेआहालमा महानगरले फोहर व्यवस्थापनका लागि पूर्वाधार नबनाएको, सडकमा जथाभावी फोहर फालेको र प्रभावित क्षेत्रका बासिन्दासँग गरेको सम्झौता कार्यान्वयन नगरेको भन्दै लैजान अवरोध गरेका हुन्। महानगरले छ महिनाभित्रमा फोहर व्यवस्थापनका लागि स्थायी व्यवस्था गर्ने प्रतिबद्धता जनाए पनि हालसम्म कुनै काम अघि नबढाएको स्थानीयले आरोप लगाएका छन्। स्थानीयको अवरोधपछि पर्यटकीय सहरको फोहर सडकबाट नउठ्दा बजार दुर्गन्धित भएको हो। पुस दोस्रो सातादेखि लामेआहालस्थित सेती नदी किनारमा रहेको अस्थायी ल्यान्डफिल साइटमा महानगरले फोहरमैला व्यवस्थापन गर्दै आएको छ। वडा नं ३२ का वडाध्यक्ष अक्कलबहादुर कार्कीले स्थानीयका माग पूरा गरी सहज रुपमा फोहर लैजान छलफल भइरहेको बताए। ल्याण्डफिल साइटको सही ढङ्गले व्यवस्थापन नहुँदा वरपर दुर्गन्ध फैलिएको र फोहर बोक्ने गाडीका कारण बाटो हिलो तथा जीर्ण भएकाले मर्मत गर्नुपर्ने माग स्थानीयको रहेको वडाध्यक्ष कार्कीले बताए। महानगर प्रमुख धनराज आचार्यले ल्याण्डफिल साइट क्षेत्रका स्थानीयसँग सम्वाद भइरहेको बताए। उनले बजार क्षेत्रमा सडकमा ल्याएर फोहर नफाल्न पोखरावासीमा आग्रह गरेका छन्। पोखरा महानगरले यसअघि गत पुसमा छ महिनाका लागि भनेर लामेआहालमा अस्थायी फोहर व्यवस्थापन सुरु गरेको हो। महानगरले वडा नं ३३ को पूँडीटारमा आठ सय ५० रोपनी क्षेत्रफल जमिनमा फोहर व्यवस्थापनका लागि स्थायी संरचना बनाउने तयारी गरेको छ।"
एकीकृत समाजवादीका अध्यक्ष नेपाल स्वदेश फिर्ता,"काठमाडौं : नेपाल कम्युनिस्ट पार्टी (एकीकृत समाजवादी)का अध्यक्ष एवं पूर्वप्रधानमन्त्री माधवकुमार नेपाल विभिन्न तीन मुलुकको भ्रमण सम्पन्न गरी आज स्वदेश फिर्ता भएका छन्। त्रिदेशीय भ्रमणका क्रममा उनी गत आइतबार इन्डोनेसिया प्रस्थान गरेका थिए। अन्तर्राष्ट्रिय कम्युनिस्ट पार्टीको बैठकमा सहभागी हुन इन्डोनेसिया पुगेका अध्यक्ष नेपालले कम्युनिस्ट पार्टीहरुको अन्तर्राष्ट्रिय बैठकमा विश्व परिवेशमा कम्युनिस्ट सिद्धान्तको अवस्था, देश विकासमा त्यसको प्रभाव र योगदानबारे विचार व्यक्त गरेका थिए। बैठकमा सहभागी भएर अध्यक्ष नेपाल मलेसिया र सिङ्गापुरको भ्रमणमा थिए। करिब एक साताको भ्रमणमा उनले तीनवटै मुलुकका शीर्ष नेतासँग शिष्टाचार भेट तथा दुई देशीय हितका बारेमा छलफल गर्नुभएको पार्टी पोलिटब्युरो सदस्य दिलु पन्तले जानकारी दिए। पार्टीका नेता तथा कार्यकर्ताले त्रिभुवन अन्तर्राष्ट्रिय विमानस्थलमा अध्यक्ष नेपाललाई स्वागत गरेका थिए।"
सिन्धुलीमा १४ जनाले गरे रक्तदान,सिन्धुली : सहिद मनोजझपेन्द्रसुरेन्द्र स्मृति दिवसका अवसरमा सिन्धुलीमा रक्तदान गरिएको छ। स्मृति दिवसको साताव्यापी कार्यक्रम अन्तर्गत नेपाल निजामती कर्मचारी संगठनले सिन्धुलीमा रक्तदान कार्यक्रमको आयोजना गरेको हो। जसमा १४ जनाले रक्तदान गरेका छन्। नेपाल रेडक्रस सोसाइटी सिन्धुलीसँगको समन्वयमा संगठनले रक्तदान कार्यक्रमको आयोजना गरिएको हो।
बागलुङको जङ्गलमा बेवारिसे शव फेला,"पातीहाल्ने जङ्गलमा पुगेका स्थानीयले शव फेला पारेपछि प्रहरीलाई खबर गरेका थिए । खबर पाएलगत्तै घटनास्थलमा पुगेको प्रहरी टोलीले शवलाई बुर्तिबाङ प्राथमिक स्वास्थ्य केन्द्रमा ल्याएको थियो । बागलुङ : बागलुङमा सडेको अवस्थामा एक व्यक्तिको शव फेला परेको छ । जिल्लाको निसीखोला गाउँपालिका६ पातीहाल्ने नजिकैको जङ्गलमा बेवारिसे शव फेला परेको इलाका प्रहरी कार्यालय बुर्तिबाङका प्रमुख प्रहरी निरीक्षक राजेश शर्मा अधिकारीले जानकारी दिए। शव कुहिएको अवस्थामा फेला परेको हुँदा पहिचान गर्न समस्या परेको उनको भनाइ छ । पातीहाल्ने जङ्गलमा पुगेका स्थानीयले शव फेला पारेपछि प्रहरीलाई खबर गरेका थिए । खबर पाएलगत्तै घटनास्थलमा पुगेको प्रहरी टोलीले शवलाई बुर्तिबाङ प्राथमिक स्वास्थ्य केन्द्रमा ल्याएको थियो । 'शव कङ्काल बनिसकेको छ, धेरै दिन अगाडि मृत्यु भएको हुनसक्छ, शरीर कुहिएको अवस्थामा हड्डी मात्रै बाँकी रहेको हुँदा को व्यक्ति हो ? पहिचान गर्न सकिएको छैन', प्रहरी निरीक्षक शर्माले भने, 'जिल्ला मातहतका प्रहरीचौकीमा खबर गरेका छौँ, छिमेकी जिल्ला रोल्पा र रुकुममा पनि जानकारी गराएका छौँ तर अहिलेसम्म कुनै मानिस हराएको निवेदन नपरेको छैन ।' शर्माले कुनै व्यक्ति हराएको भए प्रहरीमा खबर गर्नसमेत आग्रह गरे। मृतकले लगाएका कपडा सहजरुप चिन्न सकिने हुँदा त्यसबाट पनि पहिचान गर्न सकिने उनको भनाइ छ । रासस"
छाक्ताङ खोलामा अस्थायी पुल बनाइँदै,"जोमसोम : उत्तरी कोरला नाका जोड्ने ७६ किमी बेनीजोमसोम सडक अन्तर्गत मुस्ताङको थासाङ२ छाक्ताङ खोला निर्माणाधीन पुल नजिकै अस्थायी पुल निर्माण थालिएको छ। बर्खायामको मौसमसँगै थासाङको छाक्ताङ खोलाको बहाव उच्च हुन थालेपछि सवारी साधन तथा पैदल यात्रु आउजाउ गर्न अस्थायी पुल बनाउन थालिएको हो। अस्थायी पुल निर्माणका लागि बेनीमा जगेडा रहेको बिमलाई मुस्ताङ ल्याएर पालिकाको खर्चमा दुईतर्फी ग्याविन वाल उठाएर जडान गर्न लागिएको निर्मल स्पोर्टिङ क्लबका अध्यक्ष महेन्द्र गौचनले जानकारी दिए। उनले २३ दिन भित्रै अस्थायी पुल सञ्चालनमा आउने बताए। करिडोर सडकको पुल निर्माणाधीन अवस्थामा छ, पुल बन्न समय लाग्ने देखिन्छ, उनले भने,छाक्ताङ खोलाको वाहव उच्च छ, सवारी आरपार गर्न पनि सास्ती हुन्छ। छाक्ताङमा निर्माण गर्न लागिएको अस्थायी पुलको माथि पश्चिममा राष्ट्रिय गौरवको कोरला सडक आयोजनाले ८० मिटर लामो पुल बनाउँदै छ। पुल निर्माणका लागि कालिका गजुरमुखी जेभीले ७ करोड ४२ लाख लागतमा ठेक्का सम्झौता गरेको हो। आयोजनाको छाक्ताङ खोला पुलको पछिल्लो भौतिक प्रगति ८३ प्रतिशत रहेको छ।"
मादी नदीमा शव फेला,तनहुँ : तनहुँको व्यास नगरपालिका१० स्थित मादी नदीमा आज एक पुरुषको शव फेला परेको छ। बैरेनीस्थित मादी नदी किनारमा तैरिरहेको अवस्थामा पुरुषको शव फेला परेको हो। अन्दाजी ५० वर्षजस्तो देखिने ती व्यक्तिको पहिचान हुन नसकेको जिल्ला प्रहरी कार्यालय तनहुँले जनाएको छ। स्थानीयवासीले शव देखेपछि प्रहरीलाई खबर गरेका थिए। शवको सनाखतका लागि प्रयास भइरहेको प्रहरीको भनाइ छ। शवलाई दमौली अस्पतालमा राखिएको छ।
कक्षा ११ को छात्रवृत्ति आवेदनका लागि काठमाडौं महानगरले ३ दिन म्याद थप्यो,"काठमाडौं : काठमाडौं महानगरपालिकाले कक्षा ११ को छात्रवृत्ति कोटामा अध्ययन गर्न आवेदनका लागि ३ दिन म्याद थप गरेको छ। शिक्षा विभागले सूचना जारी गर्दै साउन १५ गते दिउँसो ३ बजेसम्म आवेदन दिन पाइने शिक्षा अधिकारी सीताराम कोइरालाले जानकारी दिए। कागजपत्र मिलाउन समय लागेको, प्रमाण पत्र प्राप्त नभएको जस्ता कारण आफूहरु आवेदन दिनबाट बञ्चित भएको विद्यार्थीहरुले गुनासो गरेपछि ३ दिन म्याद थपिएको शिक्षा अधिकारी सीताराम कोइरालाले जानकारी दिए। धेरै विद्यार्थीहरुलाई आवेदन दिने अवसर उपलब्ध गराउन म्याद थपिएको हो। कोइरालाले भने, आवेदन दिने समय थप भए पनि परीक्षाको मिति भने परिवर्तन गरिएको छैन। करिब ४ हजार ३ सय विद्यार्थीलाई उपलब्ध हुने छात्रवृत्तिका लागि अहिलेसम्ममा ५ हजार ७२८ जनाको आवेदन प्राप्त भएको छ। जसमा सबैभन्दा धेरै विज्ञान विषयका लागि छन्। आवेदन दिन चाहने विद्यार्थीले : वेभ ठेगानामा गएर आवेदन दिन सक्नेछन्। छात्रवृत्तिका लागि विद्यार्थी छान्न परीक्षा लिइनेछ। परीक्षामा कक्षा १० को पाठ््यक्रममा आधारित १ सय वटा बहुवैकल्पिक वस्तुगत प्रश्न सोधिनेछन्। परीक्षा साउन २० गते विहान ११ बजेदेखि हुनेछ। आवेदक विद्यार्थीले सामुदायिक विद्यालयबाट एसईई पूरा गरेको भए प्रधानाध्यापकले व्यहोरा प्रमाणित गर्नु पर्दछ। संस्थागत (निजी) विद्यालयबाट एसईई उत्तीर्ण गरेको भए स्थानीय तहमा वडाध्यक्ष र विद्यालयका प्रधानाध्यापकले माध्यमिक तहमा छात्रवृत्ति प्राप्त गरेको व्यहोरा प्रमाणित गर्दै आरक्षित कोटामा छात्रवृत्ति पाउन शिफारिस गर्नुपर्छ। यी दुवै कागजपत्रका ढाँचा अनलाइनमा अनुसूची १ र २ गरेर राखिएका छन्। अनलाइनमा भरेका विवरण आफैँले हेर्न र सच्याउन मिल्ने गरी राखिएका छन्। पेश भएका विवरणहरु झुठो ठहरिए त्यस्ता उम्मेदवारहरूको आवेदन फाराम रद्द हुनेछ। भर्ना भइसकेपछि जानकारी भए भर्ना रद्द गरी शैक्षिक कार्यक्रमबाट निष्काशन गरिनेछ। फाराम भर्न केके चाहिन्छ ? अनलाइन फाराम भर्दा एसईई प्रवेश पत्रको विवरण भरेपछि मात्र मुख्य फारम खुल्नेछ। विवरण गलत भए फारम खुल्दैन। मुख्य पेजमा आफूसँग सम्बन्धित विवरणहरू माग गरिएअनुसार भर्नु पर्नेछ। माग गरिएका सवै विवरणहरू भरे पश्चात स्वघोषणा स्वीकार (सेल्फ डिक्लियरेसन स्टेटमेन्ट एसेप्ट) गर्नु पर्छ। यसो नगर्दासम्म फाराम सुरक्षित (सेभ) हुँदैन। फाराम सुरक्षित (सेभ) गर्दा त्रुटी भएमा, विवरण भर्न छुटेमा वा मागअनुसारको विवरण नभएका ठाउँहरूमा रातो अक्षरले दर्शाएको हुन्छ। यी विवरणहरू सच्याएर फेरि माथिबाटै सबै विवरण रुजु गरेर फारम भर्नु पर्छ। एकपटक फारम भरेर सुरक्षित (सेभ) गरे पछि फारम पेश (समिट) नगर्दासम्म जति पटक पनि सच्याउन सकिन्छ। आफ्ना सबै विवरणहरू भरि सकेर सुरक्षित (सेभ) गरेपछि अर्को पेजमा आफूले भरेको एकमुष्ट विवरण देखिनेछ। यो पेजमा माथिबाट सबै विवरण पढेर सही भए नभएको जाँच गर्नुपर्छ। सही नभएमा पेजको माथि दिइएको संशोधन गर्ने बटन (इडिट बटन) मा क्लिक गरेर सच्याउन सकिन्छ। आफूले भरेको विवरण ठिक भएमा पेश गर्ने बटन (समिट बटन) मा क्लिक गर्नुपर्छ। यो बटनमा थिचेपछि सुनिश्चित गर्ने बक्स (कन्फरमेसन बक्स) आउँछ। आफूले भरेको विवरण सही भएमा ठिक बटन (ओके बटन) मा थिच्नुपर्छ। फारम अनलाइन पेस (फम समिट) भएपछि कुनै पनि विवरण सच्याउन सकिँदैन। आवेदन फारम अनलाइन पेस (फर्म समिट) भएपछि सुनिश्चित गर्ने (कम्फरमेसन) पृष्ठ देखिनेछ। यो पेजलाई प्रिन्ट गर्न र डाउनलोड गर्न सकिन्छ। यो पेज अनलाइन फारम भरेको प्रमाण हो। पेश गर्नुपर्ने सिफारिस आरक्षित समूहमा उम्मेदवार हुन चाहने व्यक्तिले आफू सो समूहमा पर्ने व्यहोरा प्रमाणित हुने कागज पेश गर्नु पर्नेछ। सहिदका परिवार, बेपत्ता पारिएका व्यक्तिका परिवार, घाइते योद्धाको परिवार र द्वन्द्व पीडित समूहका व्यक्तिले सम्बन्धित जिल्ला प्रशासन कार्यालयबाट शिफारिस प्राप्त गर्नुपर्छ। अपाङ्गता भएका व्यक्ति, दलित, आदिवासी जनजाति, खस आर्य, मधेशी, थारू, मुस्लिम र पिछडिएको क्षेत्रका व्यक्तिले बसोबास भएको स्थानीय तहको वडा कार्यालयबाट शिफारिस लिनुपर्छ। पिछडिएको क्षेत्रका व्यक्तिले सम्बन्धित स्थानीय तहको सिफारिस पेश गर्दा दरखास्त दिंदाका बखत निज सोही स्थानमा स्थायी बसोबास गरेको भनी प्रमाणित गरेको हुनु पर्नेछ। त्यस्तो व्यक्तिले सम्बन्धित जिल्लाबाट प्राप्त गरेको नेपाली नागरिकता पेश गर्नुपर्छ। नागरिकता नभए जन्म दर्ताको प्रमाणपत्र पेश गर्नु पर्छ। घाइते वा अपाङ्गता भएका व्यक्तिले आवश्यक अन्य सिफारिसको अतिरिक्त दर्तावाल चिकित्सकबाट निज सो विषय अध्ययन गर्न सक्षम भएको व्यहोरा सहितको सिफारिस आवेदन साथ पेस गर्नु पर्छ। कक्षा १० को पाठ्यक्रममा आधारित अनिवार्य गणित, विज्ञान, अंग्रेजी विषयबाट ३०३० प्रश्न र सामान्य ज्ञानबाट १० वटा प्रश्न सोधिनेछन्। उत्तीर्ण हुन न्युनतम ४० प्रतिशत अङ्क प्राप्त गर्नुपर्छ। गलत उत्तरका लागि नेगेटिभ मार्किङ (नेगेटिभ मार्किङ्) हुँदैन।"
मनै लोभ्याउने लोदेन,"ताप्लेजुङ : कतिपयलाई विभिन्न समयमा लाग्दो हो, दैनिक जीवनको हलचल र कोलाहल वातावरणबाट केही दिन, केही समय टाढै बसौँ । प्रकृतिसित रमाउने सबैको रहर हुन्छ । प्रकृतिसित रमाउँदै पदयात्रा गर्ने इच्छा चाहना सबैको हुन्छ । शान्त परिवेश खोज्दै हुनुहुन्छ भने ताप्लेजुङको मिक्वाखोला गाउँपालिका५ पापुङस्थित लोदेन क्षेत्र तपाइका लागि आकर्षक गन्तव्य हुन सक्छ । जहाँ विभिन्न जातीय संस्कार, संस्कृति र परम्परालाई बुझ्दै र अनुभव गर्दै पुग्न सकिन्छ । पापुङको प्रवेशद्वारका रुपमा रहेको साँवास्थित फुङफुङे झरनाको अवलोकन गर्दै पैदल यात्रा गरी पुगिने लोदेनमा दर्जनौँ पोखरी छन् । ताप्लेजुङ सदरमुकाम फुङ्लिङबाट फुङफुङे झरनासम्म सवारीसाधन नियमित चल्छन् । उक्त झरनादेखि पैदल यात्रा गर्नुपर्छ । फुङफुङे झरनादेखि हिँडेपछि बेलुकी बास बस्न शेर्पा समुदायको बाक्लो बसोबास रहेको सिम्बुकमा पुगिन्छ । जहाँ शेर्पा समुदायको संस्कार र संस्कृतिलाई नजिकबाट अनुभव गर्न पाइन्छ । सिम्बुकमा होटल छैनन् । तर शेर्पा समुदायले त्यहाँ पुगेका पाहुनालाई जातीय परम्पराअनुसार स्वागत सत्कार गरी राख्छन् । परम्परागत शैलीमा बनेका घरभित्र ओछ्याइएका गलैँचाले जति न्यानो बनाउँछ उति नै उनीहरुको जातीय स्वागत सत्कारले हर्षित बनाउँछ । शेर्पा तथा भोटे समुदायले पुगेका पाहुनालाई खादा ओढाएर स्वागत गर्छन् भने सबैभन्दा पहिले उक्त समुदायमा प्रचलित चिया अर्थात् (सोज्या) पटक पटक थपेर खुवाउँछन् । ताप्लेजुङमा प्रचलित तोङ्वा, सुकुटी लगायतका शेर्पा समुदायले खाने परिकार यहाँ पाइन्छ । त्यस्तै उक्त समुदायमै प्रचलनमा रहेको (धुन्ज्याङ) अर्थात् परम्परागत नाचगान र खानपान सहितको स्वागत कार्यक्रममा समेत सहभागी भई रमाउन पाइन्छ । धुन्ज्याङ विशेष गरी पाहुनाको स्वागतका लागि भोटे तथा शेर्पा समुदायमा चलनमा छ । सिम्बुक बस्तीमा शेर्पा समुदायको संस्कार, संस्कृतिभित्र रमाएपछि यहाँबाट बिहानै लोदेनको यात्रा सुरु हुन्छ । सिम्बुकका प्रायः मानिसका गोठ लोदेनमै भएकाले लोदेनमा पुग्दा बास बस्न सहज हुन्छ । सिम्बुकबाट आवश्यक परे यहाँका मानिसले नै लोदेनसम्म पुर्याई दिन्छन् । सिम्बुकदेखि धेरैजसो खोला किनारै किनार भएर झन्डै १० घण्टाको यात्रामा लोदेन खर्क पुगिन्छ । टेलिफोन, इन्टरनेटको पहुँचभन्दा बाहिरको यस क्षेत्रको यात्रा जो कसैका लागि अविस्मरणीय हुन्छ । कतै अग्ला पहाडका चुचुरा, कतै तराईका झैं लाग्ने फाँट, छङछङ गर्दै बग्ने खोला, खोल्सा, हिमाली चराचुरुङ्गीको गुञ्जन, वारिपारि देखिने सानाठूला झरना, सयौँ प्रजातिका वनस्पति र फूलले ढाकिएको प्रकृतिको सुन्दरता भित्र रमाउँदै यात्रा गर्दा प्रकृतिप्रेमीका लागि स्वर्गकै आभाष हुने गर्छ । दुर्गम हिमाली क्षेत्रको यात्रामा सावधानी अपनाउनुपर्छ, यहाँ घुम्न आउनुभएका कास्कीको पोखराका रमेश गुरुङले भन्छन्, उच्च क्षेत्रमा चिसो, लेक लाग्नेलगायत समस्या छन्, यसलाई ध्यानमा राखेर औषधि र बाक्लो लत्ताकपडा बोक्नुपर्छ । भनेको ठाउँमा खाजा, खाना नपाइने, बिरामी भइहालेमा औषधि नपाइने भएकाले उक्त चुनौतीको सामना गर्न पूर्वतयारी गरेर यात्रा गर्नुपर्ने उनको भनाइ छ । सिम्बुकदेखि लोदेन खर्क नपुग्दासम्म हरेक एक घण्टाको दूरीमा प्रायः पाटीपौवा भेटिन्छन् । तिनै पाटीपौवामा आराम गर्दै साँझपख लोदेन खर्क पुगिन्छ । दिनभर हिँड्दाको थकान लोदेन खर्कको सुन्दरताले बिर्साइदिन्छ । दिनभर चरन क्षेत्रमा घुमेर गोठ नजिकै पुगेर उभिएका याक र चौँरी देख्दा लाग्छ आफूलाई नै स्वागत गर्न उभिएका होलान् । याक र चौँरीका गलामा रहेका घण्टी यताउति गर्दा टिङटिङ बजिरहेका हुन्छन् । तिनै पशुचौपायाको सुरक्षामा राखिने कुकुर भुकिरहन्छन् । साँच्चिकै यो वातावरण लोभलाग्दो छ, चितवनबाट घुम्न आउनुभएका विकास लामिछाने भन्छन्, लोदेन क्षेत्रमा पशुपालकको आतिथ्यता सम्झिनलायक छ । गोठमा तातोपानी खुवाएर उनीहरुले स्वागत गर्छन् । यहाँका गोठमा खान र बस्न पाइन्छ । गोठालासँगै बास बस्नुपर्ने हुन्छ । उनीहरुसित बस्दाको मज्जा छुट्टै छ । यो क्षेत्र घुम्न लायक छ, उनी थप्छन्। करिब चार हजार मिटरको उचाइमा पर्ने लोदेन क्षेत्रमा सानादेखि ठूला दर्जनौँ पोखरी छन् । सुनपोखरी, लामपोखरी, कुहिने पोखरी अर्थात् (छ्योथाङ्गा), हाँस पोखरीलगायत पोखरीको यहाँ अवलोकन गर्न पाइन्छ । पोखरी आसपासमा केन्जो अर्थात् पदमचाल पनि छ । यहाँका पशुपालकले नै यो क्षेत्रमा घुम्न सहयोग गर्छन् । हिमाली क्षेत्रमा पाइने धुपी सल्ला, सुनपाती, भैरुङपातीको सुगन्ध त छँदैछ । तिनै पशुपालकले यार्सागुम्बा संकलनको अनुभवसमेत सुनाउँछन् । सुनपोखरीबाट लाम पोखरीतर्फ जाँदा ताप्लेजुङस्थित पाथीभरा, मानाभारा, लुम्बासुम्बा, तोक्पेगोलाको तीनपोखरी रहेको क्षेत्रसमेत नियाल्न पाइन्छ । पापुङ जिल्लाको सबैभन्दा धेरै पोखरी रहेको क्षेत्र हो । पापुङका उच्च क्षेत्रहरु पोखरीले भरीभराउ छन् । जति जति घुम्यो उति नै सानाठूला पोखरीको अवलोक गर्न पाइने स्थानीय पानदोर्जी शेर्पाले बताउनुभयो । सोदु पोखरी र भूत पोखरी पनि पापुङमै अवस्थित छन् । सयजरा, जटामसी, बिखमा, यार्सागुम्बा लगायतका जडीबुटी र विभिन्न जातका धुपी यहाँ पाइन्छन् । लोदेन हुँदै फक्ताङलुङ गाउँपालिकामा पर्ने ओलाङ्चुङगोला जान सकिन्छ । लोदेन क्षेत्रमा उत्पादन हुने दूधजन्य पदार्थ, जडीबुटी ओलाङचुङगोला हुँदै तिब्बत निर्यात हुने गरेको छ । यसरी सयौँ पोखरीले भरिभराउ पापुङ क्षेत्रको प्रचारप्रसारसँगै यहाँ पुग्न आवश्यक भौतिक संरचनाको निर्माण गर्न सके पर्यटकको आगमन बढ्ने स्थानीय बताउँछन् । लोदेनसहित पापुङमै पर्ने तोक्पेगोला सहितका क्षेत्र पर्यटकलाई आकर्षित गर्ने पर्यटकीय क्षेत्रका रुपमा देखिए पनि प्रचारप्रसार र भौतिक संरचनाको अभावले गुमनाम जस्तै बनेको पर्यटन प्रवद्र्धनमा सहयोग गर्दै आएका हेमराज निरौलाले बताउँछन्। निरौला लोदेन सहितका जिल्लाका पर्यटकीय क्षेत्रको प्रचारप्रसारमा केही वर्ष यतादेखि निरन्तर लाग्दै आएका छन् । प्रचारप्रसार पनि पर्यटन प्रवद्र्धनको मुख्य पाटो रहेछ, पटक पटक पापुङमा पुग्दा प्रचारप्रसारका गतिविधि चलाइयो, आजकल थुप्रै आन्तरिक पर्यटक घुम्नकै लागि जान थालेका छन्, तर प्रचारप्रसारले मात्र पुग्दैन, पैदल मार्गको निर्माणसँगै अन्य भौतिक संरचना निर्माणमा सबै निकायले ध्यान दिन आवश्यक छ, निरौला थप्छन्। पापुङ पोखरी नै पोखरी भएको क्षेत्र भएकाले यसलाई मुलुकै नमूना पर्यटकीय क्षेत्रका रुपमा विकास गर्न सकिने मिक्वाखोला गाउँपालिकाका उपाध्यक्ष डण्डु शेर्पाको भनाइ छ। गुमनाममा रहेको पापुङ केही वर्षदेखि केही प्रचारप्रसारमा आएको उल्लेख गर्दै उहाँले यहाँको विकासमा सङ्घ र प्रदेश सरकारले ध्यान दिनुपर्ने बताए। गाउँपालिकाभित्र फुङफुङे झरना सहितका थुप्रै पर्यटकीय क्षेत्र भएकाले स्थानीय सरकारले आफ्नो क्षमता अनुसारका गतिविधि गर्दै आएको र संघीय सरकारसँग समेत पर्यटन प्रवद्र्धनका लागि छलफल भइरहेको उनले बताए। प्रायः शेर्पा समुदायको बसोबास रहेको हिमाली क्षेत्र पापुङ प्राकृतिक, सांस्कृतिक र जैविक विविधताले भरिपूर्ण भएकाले पर्यटन प्रवद्र्धनमा यस क्षेत्रले सहयोग पुग्ने स्थानीयवासीको विश्वास छ । पशुपालन व्यवसायसमेत यो क्षेत्रमा उल्लेख्य छ । पशुपालनसँगै जडीबुटी सङ्कलन तथा व्यापार यस क्षेत्रका मानिसको मुख्य पेसा हो । दुर्गम क्षेत्रका रुपमा लिइँदै आएको पापुङको तोक्पेगोला पुग्न सदरमुकामबाट दुई दिनको समय लाग्छ । यहाँबाट लोदेन पुग्न दुई दिन लाग्छ । सन्तोष पुर्कुटीरासस"
सिन्धुलीमा निरन्तर बृहत्त् सरसफाई अभियान,"सिन्धुली : सिन्धुलीमा बृहत् सरसफाई अभियान सञ्चालन गरिएको छ। कमलामाई नगरपालिका, जिल्ला प्रहरी कार्यालय, डिभिजन वन कार्यालय र स्थानीय टोलसुधार समितिको सक्रियतामा जिल्ला सदरमुकामलाई सफा र सुन्दर राख्न बृहत् सरफाई अभियान सञ्चालन गरिएको हो। उक्त अभियान अन्तर्गत शनिबार जिल्लामा बागमती प्रदेशका आन्तरिक मामिला तथा कानुन मन्त्री गंगानारायण श्रेष्ठको समेत सहभागितामा झण्डै चार किलोमिटर क्षेत्रमा बृहत् सरसफाई गरिएको छ। जिल्ला प्रहरी कार्यालय सिन्धुलीको अगुवाइमा शनिबार कमलामाई नगरपालिका५ को काली मन्दिरदेखि सिलामेसम्म सडकको दायाँ बायाँ बृहत् सरसफाई गरिएको हो। सरसफाई कार्यक्रममा सहभागी हुँदै मन्त्री श्रेष्ठले वातावरण नागरिकको जीवनसँग जोडिएको भन्दै वातावरण सफा र स्वच्छ राख्न अपरिहार्य भएको बताए।"
महानगरविरुद्ध सडक र साइकलमा व्यापार गर्नेहरूको विरोध प्रदर्शन,"काठमाडौं : सडक तथा साइकलमा व्यवसाय गर्ने साना व्यापारीहरूमाथि नगर प्रहरीले ज्यादती गरेको भन्दै काठमाडौं महानगरको कार्यालय अगाडि प्रदर्शन गरिएको छ। आफूहरूलाई गरिखान नदिएको र नगर प्रहरीले चरम ज्यादती गरेको भन्दै साना व्यापाहरीले भृकुटिमण्डपस्थित महानगरको कार्यालय अगाडि प्रदर्शन गरेका हुन्। ठेलागाडा, साइकल तथा फुटपाथमा व्यवसाय गर्नेहरूलाई महानगरले उचित व्यवस्थापन गर्नुपर्ने उनीहरूले जनाएका छन्। ठेलागाडा, साइकल तथा फुटपाथ व्यवसाय प्रतिबन्ध लगाउनुको साटो सबैलाई गरिखान दिन अन्य स्थानमा विकल्प दिनुपर्ने उनीहरूको भनाइ छ। प्रदर्शनमा सहभागीहरूले बालेन सुनिता तिमीहरूलाई मत र साथ दिनु के गल्ती नै थियो, गरिब होइन गरिबी हटाऊ लगायत लेखिएका प्लेकार्ड प्रदर्शन गरेका थिए।"
आरएमसी फुड्स विरुद्ध आन्दोलन,"सिरहा : आरएमसी फुड्स प्राली बारा सिमराले लहानका व्यवसायी पवन मुन्धडा र मुन्धडा इन्टरप्राइजेजमाथि अनुचित मुद्दा चलाएपछि लहानका व्यवसायीहरू आन्दोलित हुने भएका छन्। जिल्ला उद्योग वाणिज्य संघ सिरहा लहानले विज्ञप्ति जारी गर्दै छलफलको माध्यमबाट समस्यालाई किनारा लगाउन र मुन्धडामाथि गैरकानूनी काम नगर्न आग्रह गरेको छ। फुड्स प्रालीले नमाने थप आन्दोलनमा जाने वाणिज्य संघका अध्यक्ष विकास शारदाले जानकारी दिएको छ। मुन्धडाले आरएमसी फुड्स प्रालीसँग ७० लाख रुपैयाँको चेक धरौटी राखेर व्यावसायिक कारोबार गर्दै आएका थिए। कारोबारको सम्पूर्ण रकम चुक्ता गरिसक्दा पनि चेक फिर्ता नदिएर उल्टै बन्स गराएर फसाउन खोजेको मुन्धडाले बताए। तिर्नुपर्ने सबै रकम तिरिसकेका छौँ। जसको स्टेटमेन्ट पनि छ। तैपनि बैँकमा कालो सुचीमा मेरो फर्मलाई राख्न लगाएको छ,मुन्धडाले भने,आफूले अदालतबाट पनि असार २९ गते अल्पकालीन अन्तरिम आदेश ल्याएका छौँ। आदेश विपरीत पनि कालो सूचीमा राख्ने कार्य भएको छ। न्यायका लागि उद्योग वाणिज्य संघ गुहारेको उनले बताए। फुड्स प्रालीका सञ्चालकद्वय विष्णु अग्रवाल र एस अग्रवाल हामीले वाणिज्य संघको रोहबरमा बसेर पटक पटक हिसाब गर्न आग्रह गरेका छौँ,वाणिज्य संघ अध्यक्ष शारदाले भने,धरौटी राखेको चेकलाई गलत तरिकाले प्रयोग गरेर प्रतिष्ठित व्यवसायीमाथि मुद्दा चलाउन हुँदैन। लेनदेन बाँकी छ भने देखाउनुपर्छ। कुनै व्यवसायीको जीवनमा आँच आउने कार्य तत्कालै रोक्नुपर्ने उनले सुनाए। मुद्दामा गए मुन्धडाको तर्फबाट वाणिज्य संघले नै मुद्दा लड्ने उनले जानकारी गराए। यता, आरएमसीका सञ्चालक एस अग्रवालले आफ्नो रुपैयाँ लिनु बाँकी रहेको दाबी गरेका छन्। लेनदेनको हिसाब फाइनल भएको छैन,उनले भने,बाँकी कुरा यहाँ भन्न मिल्दैन।"
मेची भन्सारबाट राजश्व नतिरी निस्किएको कन्टेनर प्रहरी नियन्त्रणमा,"झापा : मेची भन्सार कार्यालय काँकडभिट्टाबाट निस्किएको एउटा कन्टेनर गाडी प्रहरीले नियन्त्रणमा लिएको छ। भन्सारमा राजश्व नतिरी निस्किएको आशंकामा प्रहरीले सो कन्टेनर नियन्त्रणमा लिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । जिल्ला प्रहरी कार्यालय झापा र इलाका प्रहरी कार्यालय काँकडभिट्टाको संयुक्त प्रहरी टोलीले विशेष सूचनाको आधारमा पूर्व पश्चिम राजमार्ग अन्तरगत मेचीनगर ६ स्थित ट्राफिक पोस्ट नजिकैबाट शुक्रबार साँझ ७ बजे कन्टेनरलाई नियन्त्रणमा लिएको हो । प्रहरीले ना २ ख ४९०२ नम्बरको कन्टेनरलाई नियन्त्रणमा लिएसँगै चालक फरार भएका थिए । 'कन्टेनर भन्सारबाट निस्किए पनि कुनै कागजात फेला परेको छैन,' डीएसपी रिजालले भने, 'अहिले कन्टेनर खोलेर सरसामान गन्ती गर्ने काम भइरहेको छ, त्यसपछि राजश्व अनुसन्धान कार्यालय इटहरी बुझाइने छ ।' कन्टेनरमा भित्र लाखौं मुल्य बराबरको विभिन्न सामान रहेको उनले बताए ।"
दोलखामा सवारी दुर्घटना घट्यो,"दोलखा : जिल्लामा गत आर्थिक वर्ष २०७९०८० मा अघिल्लो वर्षभन्दा सवारी दुर्घटनाको दरमा कमी आएको छ। जिल्ला ट्राफिक प्रहरी कार्यालय दोलखाका प्रमुख देवकुमार घिसिङका अनुसार जिल्लामा गत आर्थिक वर्षको साउनदेखि असार मसान्तसम्म २७ वटा सवारी साधन दुर्घटना हुँदा ५ जनाको मृत्यु भएको थियो भने ५४ जना घाइते भएका छन्। जिल्लामा २७ वटा साना तथा ठूला सवारी साधन दुर्घटना भएका हुन्। दुर्घटनामा मृत्यु हुनेमा चार जना पुरुष र एक महिला छन्। दोलखामा अघिल्लो आर्थिक वर्ष २०७८०७९ मा ४२ वटा सवारी साधन दुर्घटना हुँदा ६ जनाको मृत्यु भएको थियो भने ७८ जना घाइते भएका थिए। जिल्लामा सबैभन्दा बढी मोटरसाइकल दुर्घटना हुने गरेका छन् भने सबैभन्दा कम ट्याक्टर दुर्घटना हुने गरेको कार्यालयले जनाएको छ। विभिन्न सचेतनाका कार्यक्रमहरू सञ्चालन, प्रभावकारी ट्राफिक व्यवस्थापन, सातदोबाटो चोकमा लाग्ने गरेको हाटबजारको व्यवस्थापन ग्रामीण सडकहरूको स्तरोन्नति लगायतका कारणले दुर्घटनाको दरमा कमी आएको जिल्ला ट्राफिक प्रहरी कार्यालय दोलखाले जनाएको छ।"
पाँचथरको बाढीपहिरो प्रभावित क्षेत्रमा स्वास्थ्य शिविर सञ्चालन,"फिदिम : पाँचथरको याङवरक गाँउपालिका१ च्याङ्थापुमा प्रकोप प्रभावितका लागि एक दिने निःशूल्क स्वास्थ्य शिविर सञ्चालन गरिएको छ । इन्टरनेशनल नेपाल फेलोशिप (आईएनएफ) नामक संस्थाले बाढीपहिरो प्रभावितहरुका लागि शिविर सञ्चालन गरेको हो । शिविरमा दुई सय ८३ जना बिरामीको स्वास्थ्य परीक्षण गरिएको आईएनएफका प्रतिनीधि ताराहाङ तावाले जानकारी दिए । स्वास्थ्य परीक्षण गराएका बिरामीहरुलाई निःशूल्क औषधी समेत वितरण गरिएको छ, तावाले भने प्रकोपबाट धनजनको क्षतिसँगै मानिसहरुको स्वास्थ्यमा समस्या हुने भएकाले प्रभावित क्षेत्रमा स्वास्थ्य शिविर सञ्चालन गरिएको हो । शिविरमा आईएनफद्वारा पोखरामा सञ्चालित हरियोखर्क अस्पतालमा कार्यरत स्वास्थ्यकर्मीसहित पाँचथर अस्पतालका एमडीजिपी डाक्टर भाष्कर झा र डाक्टर सारन्स घिमिरेले बिरामीको स्वास्थ्य जाँच गरेका हुन् । च्याङथापु, ओयाम, फलैँचा, बेतेनी, बर्मे, समरजुङ लगायतका मानिसहरुले शिविरमा स्वास्थ्य जाँच गराएका हुन् । अधिकांश मानिहरुमा सुगर र उच्च रक्तचापको समस्या देखिएको आईएनएफका कार्यक्रम अधिकृत ज्योती क्षेत्रीले जानकारी दिए । गाँउपालिका उपाध्यक्ष बावा मेन्याङ्बोले प्रकोप प्रभावितहरुका लागि स्वास्थ्य शिविर निकै प्रभावकारी भएक बताइन् । प्रकोप प्रभावितहरुका लागि प्रारम्भिक चरणको राहत प्रदान गर्ने काममा राज्यको ध्यान पुगेको देखिन्छ, मेन्याङ्बोले भनिन् तर, प्रभावित क्षेत्रका मनिसहरुको स्वास्थ्यप्रति राज्यको ध्यान पुगेको थिएन । यस्तो बेला आईएनफले सञ्चालन गरेको शिविर निकै प्रभावकारी बनेको छ । विपत् पूर्वतयारी सामग्री हस्तान्तरण शिविर सञ्चालनको अवसर पारेर आईएनएफले याङवरक गाँउपालिकामा विपत् पूर्वतयारी सामग्री समेत वितरण गरेको छ । प्रत्येक वडा, स्वास्थ्य चौकी र प्रहरी चौकीलाई उक्त सामग्री प्रदान गरिएको तावाले जानकारी दिए । त्रिपाल १० थान, स्ट्रेचर २५ थान, फस्ट एड बक्स २० सेट, हेल्मेट ५० थान, कृप ब्यान्डेज १० थान, फायर स्ट्रेङ्गीचर १२ वटा, पञ्जा सय थान, सिटी ४० वटा र मेडिकल टेन्ट एक थान प्रदान गरिएको हो ।"
नेपालमा मनाइयो बाघ दिवस,"काठमाडौं : विश्व बाघ दिवस नेपालमा पनि विभिन्न कार्यक्रम गरी मनाइएको छ। यस वर्षको यो दिवसको नारा मानवबाघ सहअस्तित्व रहेको छ। दिवसका अवसरमा शनिबार वन तथा वातावरण मन्त्रालय, राष्ट्रिय निकुञ्ज तथा वन्यजन्तु संरक्षण विभागले ललितपुरको जावलाखेलस्थित चिडियाखानामा विशेष कार्यक्रमको आयोजना गरेको छ। कार्यक्रममा वन तथा वातावरणमन्त्री वीरेन्द्रप्रसाद महतोले पछिल्लो केही वर्ष नेपालमा बाघको संख्यामा बृद्धि भए पनि संरक्षणमा चुनौती देखिएको बताए। जंगलको वरिपरि बस्ती रहेपनि वनको उपयोगमा प्रतिबन्ध लगाउँदा स्थानीय जनतामा समस्या देखिएको बताए। उनले वनको स्रोतको उपयोग गर्दै राष्ट्रलाई समृद्ध गर्न सकिने भएकाले त्यसलाई उचित व्यवस्थापन गर्न सक्नुपर्नेमा जोड दिए। पाटे बाघ संरक्षणको महत्वबारे जनचेतना फैलाउने उद्देश्यले हरेक वर्ष जुलाई २९ मा विश्व बाघ दिवस मनाइन्छ। सन् २०१० मा रुसको सेन्ट पिटर्सवर्गमा आयोजित अन्तर्राष्ट्रिय बाघ मञ्चले यस्तो घोषणा गरेको हो। पाटे बाघ विश्वका १३ देशमा पाइन्छन्। ती मुलुकका सरकार तथा राष्ट्र प्रमुखको सन् २०१० मा सेन्टपिटर्सवर्गमा भएको सम्मेलनले बाघको सङ्ख्यालाई सन् २०२२ सम्ममा दोब्बर बनाउने प्रतिबद्धता व्यक्त गरेको थियो। सन् २०२२ मा गरिएको राष्ट्रिय बाघ गणनाअनुसार नेपालमा हालः बाघको संख्या तीन सय ५५ पुगेको छ।"
एक वर्षमा ३२२ उद्योग दर्ता,"काठमाडौं : गत आर्थिक वर्ष २०७९८० मा उद्योग विभागमा तीन सय २२ उद्योग दर्ता भएका छन्। विभागले सार्वजनिक गरेको गत आवको प्रगति विवरणअनुसार स्वदेशी र विदेशीसमेत गरी तीन सय २२ उद्योग दर्ता भएका हुन्। गत आवमा विभागमा दर्ता भएका उद्योगले प्रस्ताव गरेको कूल लगानी दुई खर्ब १४ अर्ब बराबर रहेको छ। ती उद्योगहरूबाट प्रस्तावित रोजगारीको सङ्ख्या २३ हजार तीन सय २४ रहेको विभागले जनाएको छ। दर्ता भएकामध्ये ठूला उद्योग ६६, मझौला ७० र साना एक सय ८६ रहेका छन्। औद्योगिक व्यवसाय ऐन, २०७६ ले ५० करोडभन्दा बढी स्थिर पूँजी भएका उद्योगलाई ठूला, १५ करोड देखि ५० करोडसम्म मझौला र लघु तथा घरेलु उद्योगबाहेक १५ करोडसम्मको स्थिर पूँजी भएकालाई साना उद्योगका रुपमा वर्गीकरण गरेको छ। उद्योग विभागमा गत वर्ष पाँच प्याटेन्ट र १८ डिजाइन दर्ता भएका छन्। त्यस्तै गत आवमा दर्ता भएका ट्रेडमार्कको सङ्ख्या तीन हजार दुई सय ५४ रहेको छ। पछिल्लो एक वर्षको अवधिमा ट्रेडमार्कसम्बन्धी मुद्दामा एक सय ५० कम्पनीलाई कारबाही गरिएको विभागले जनाएको छ। विभागबाट प्रारम्भिक वातावरणीय परीक्षण (आइई) स्वीकृति लिनेको सङ्ख्या ८२ छ। सोही अवधिमा चार सय चार उद्योगले निर्यातमा नगद अनुदान लिनका लागि विभागबाट मूल्य अभिवृद्धि (भ्यालु एडिसन) प्रमाणित गराएका छन् भने भारत निर्यातका लागि उत्पत्तिको प्रमाणपत्र (सर्टिफिकेट अफ ओरिजिन) सिफारिस भएका ९८ छन्। गत आवमा उद्योग विभागबाट स्वीकृत भएका विदेशी लगानीको सङ्ख्या तीन सय २७ छन्। उक्त उद्योगबाट कूल ३३ अर्ब १४ करोड बराबरको विदेशी लगानी प्रस्ताव आएको विभागले जनाएको छ।"
जातीय विभेदको बढ्दै गएको भन्दै प्रदर्शन,"काठमाडौं : जातीय विभेदका घटना बढ्दै गएको भन्दै एमाले निकट विद्यार्थी संगठन अनेरास्ववियुले काठमाडौंको बालुवाटारमा प्रदर्शन गरेको छ। बझाङमा दलितको घर भत्काउने, जुम्लामा प्रेम विवाह गरेको निहुमा आगो लगाउने काम भएको, पश्चिम रुकुममा भएको घटना लगाएतका विभेद बढ्दै जाँदा पनि राज्य मौन भएको भन्दै अनेरास्ववियुले शनिबार प्रधानमन्त्री निवास बालुवाटारमा प्रदर्शन गरेका हुन्। प्रदर्शनमा सहभागीहरूले व्यवस्था परिवर्तन भो अवस्था परिवर्तन कहिले, पीडितलाई न्याय देश, जातीय छुवाछुत अन्त्य गरौं, जातीय विभेद बन्द गर लगायतका प्लेकार्ड प्रदर्शन गरेका थिए प्रदर्शनमा अनेरास्ववियुका महासचिव नरेश रोकायाले बझाङ किसानले श्रमबाट कमाएको पैसाले आफ्नो लालपूर्जा भएको जग्गामा बनाएको घर भत्काउने काम भएको भन्दै विभेद गर्नेलाई तत्काल कारवाही गर्नुपर्ने बताए। उनले पटक पटक जातीय विभेद बढ्दै जाँदा पनि सरकार गम्भीर हुन नसकेको आरोप लगाए। उनले बिभेदका घटनाका दोषीहरुलाई कानूनी दायरामा ल्याउन नसके कडा आन्दोलन गर्ने चेतावनी दिए।"
अझै केही दिन वर्षा हुने,"काठमाडौं : काठमाडौं उपत्यकासहित देशभर मनसुनी वर्षा भइरहेको छ। मुलुकमा मनसुनी वायुको आंशिक प्रभाव रहनुका साथै मनसुनको न्यून चापीय रेखा सरदर स्थानको दक्षिणतर्फ अवस्थित रहेकाले देशका अधिकांश स्थानमा वर्षा भइरहेको हो। जल तथा मौसम विज्ञान विभाग मौसम पूर्वानुमान महाशाखाका अनुसार उक्त मौसमी प्रणालीको प्रभावले अझै केही दिन निरन्तर वर्षाको सम्भावना छ। महाशाखाका मौसमविद विनु महर्जनले देशका धेरैजसो स्थानमा आगामी दुईतीन दिन निरन्तर वर्षाको सम्भावना रहेको बताइन्। उनका अनुसार पछिल्लो एक घण्टामा कोशी, बागमती, गण्डकी, लुम्बिनी र सुदूरपश्चिम प्रदेशका थोरै स्थानमा हल्का वर्षा भएको छ। आज दिउँसो कोशी, मधेस, बागमती र गण्डकी प्रदेशका केही स्थानमा मेघ गर्जन चट्याङसहित भारी वर्षाको सम्भावना छ। राति पनि कोशी, मधेस, बागमती र लुम्बिनी प्रदेशका केही स्थानमा मेघ गर्जन चट्याङसहित भारी वर्षाको सम्भावना छ। नेपालमा मनसुन गत वर्ष जेठ ३१ गतेदेखि प्रवेश गरे पनि देशभर फैलिन झण्डै दुई साता लागेको थियो। मनसुन प्रभावकारी नहुँदा पछिल्लो एक साता राम्रसँग वर्षा हुन सकेको थिएन। विगत दुई दिनयता भने देशका सबैजसो स्थानमा हल्कादेखि मध्यम वर्षा भइरहेको महाशाखाले जनाएको छ। 'मनसुन न्यून चापीय रेखा नेपालको सरदर स्थानभन्दा दक्षिणतिर सरेको छ, सोही कारण विगत एक साताको तुलनामा केही दिनदेखि वर्षा निरन्तर भइरहेको छ। आगामी केही दिन वर्षा निरन्तर हुने देखिन्छ, कतिपय स्थानमा भारी वर्षाको सम्भावना छ', मौसमविद् महर्जनले भने। जल तथा मौसम विज्ञान विभागअन्तर्गतको हावापानी विश्लेषण शाखाका अनुसार यही साउन ६ गतेसम्म देशभर ३७ प्रतिशत मनसुनी वर्षा भएको छ। गत जेठ १८ देखि यही साउन पाँच गतेसम्म देशभर सरदर पाँच सय ३८ दशमलव दुई मिलिमिटर वर्षा भएको छ। मनसुन अवधिभर नेपालमा एक हजार चार सय ६२ मिलिमिटर वर्षा हुने गरेको शाखाले जनाएको छ।"
मेची भन्सारबाट निस्किएको कन्टेनरबाट एक करोडको सामान बरामद,"झापा : मेची भन्सार कार्यालय काँकडभिट्टा भित्रैबाट लाखौँ राजश्व छल्ने एउटा योजना झापा प्रहरीले विफल बनाइदिएको छ। राजश्व संकलनमा गिरावट आएको भन्दै सरकारले साउन १ गतेदेखि भारतबाट आयातित १०० रुपैयाँभन्दा बढीको जुनसुकै सामनमा अनिवार्य भन्सार तिर्नुपर्ने नियम लागू गरेको छ। सरकारको यो नियम पूर्वी नाका काँकडभिट्टामा पनि कडाईका साथ लागू भएपछि आम सर्वसाधारण जनता समस्यामा परिरहेको बेला मेची भन्सार कार्यालय परिसरबाटै जाँचपास भएर निस्किएको एक करोड मूल्य बराबरको सामान प्रहरीले बरामद गरेपछि अहिले खैलाबैला नै मच्चिएको छ। भन्सारबाट जाँचपास भएर निस्किएको एउटा कन्टेनरभित्र भन्सार तिरेको भन्दा बढीको सामान रहेको प्रहरीलाई सूचना आयो। घटना शुक्रबार साँझ ५ बजेर ५५ मिनेटको हो। त्यही समयमा भन्सारको दुई नम्बर गेटबाट ना ६ ख ४९०२ नम्बरको कन्टेनर बाहिर निस्कियो। कन्टेनर निस्किएपछि प्रहरीले त्यसलाई पच्छ्याउन थाले। भन्सारदेखि केही पर पुगेपछि चालकले कन्टेनरलाई मेचीनगर६ स्थित ट्राफिक पोस्ट नजिकैको सडक किनारमा पार्किङ गरी राखे। र, चालक एकाएक बेपत्ता भए। प्रहरी टोली कन्टेनरको चालक आउँछ भनेर पर्खिबसे। दुई घण्टा बितिसक्दा पनि चालक नआएपछि त्यहाँका खटिएका प्रहरीले इलाका प्रहरी कार्यालय काँकडभिट्टाका डीएसपी दीपक भारतीलाई घटनास्थल बोलाए। त्यसपछि डीएसपी भारतीको नेतृत्वमा कन्टेनरलाई राती ९ बजे नियन्त्रणमा लिएको जनाइएको छ। कन्टेनरको चालक बस्ने सिटमा प्रहरीले एउटा भन्सार प्रज्ञापन पत्र भेट्टाएको थियो। सो प्रज्ञापन पत्रमा स्वाभिमान सन्स् एन्ड सप्लायर्स कम्पनीको नाम उल्लेख छ। सो प्रज्ञापन पत्रमा भन्सार एजेन्ट ढकेन्द्र कार्कीको नाम लेखिएको छ। स्वाभिमान सन्स् एन्ड सप्लायर्सले १५ ब्याग, २५ कार्टुन र ३० कार्टुन वस्तु भन्सार प्रज्ञापन पत्रमा लेखिएको प्रस्ट देखिन्छ। कन्टेनरभित्र १६५ कार्टुन र दुई हजार ४६५ केजी ब्याग फेला परेको छ। प्रहरीले कन्टेनर नियन्त्रणमा लिए पनि सामानको दाबी गर्न कोही सम्पर्कमा आएन, डीएसपी रिजालले भने, कोही सम्पर्कमा नआएपछि शिलबन्दी बिनाको कन्टेनर शनिबार बिहान हामीले खोलेर चेकजाँच गरेऔँ। कन्टेनरमा ७२ हजार मूल्यको ६० कार्टुन कोको जिल, २० लाखको ८० कार्टुन हुक्कामा प्रयोग हुने अफजल फ्लेभर, ७३ लाख ९५ हजार बराबरको दुई हजार ४६५ केजी काँसको झाम्टा र १२ हजार ५ सयको २५ कार्टुन लुगा धुने तेलीफोन साबुन थियो। एक करोड १ लाखको सामान र २० लाखको कन्टेनरसहित एक करोड २१ लाख २७ हजार ५ सय मुल्य तोकेर आवश्यक कारबाईका लागि इटहरीस्थित राजस्व अनुसन्धान कार्यालय बुझाइसकेको डीएसपी रिजालले बताए। सो कन्टेनर भन्सारभित्रबाटै बाहिर आएको प्रारम्भिक अनुसन्धानले देखाएको बताउँदै डीएसपी रिजालले भने, प्रज्ञापनपत्रमा लेखिएको भन्दा धेरै सामान फेला पारेऔँ, त्यो अवैध हो, कन्टेनर पनि शिलबन्दी थिएन, यस बारेमा थप अनुसन्धान गरिरहेका छौँ। व्यापारी स्रोतका अनुसार सो सामान धुलाबारीका व्यापारी पीयूषको रहेको बताए। भन्सारबाट सामान धुलाबारीसम्म पुर्याउने र त्यहाँबाट देशका विभिन्न बजारमा सप्लायर्स गर्ने व्यापारीको योजना थियो। व्यापारीले सो सामान भारतबाट आयात गरी भन्सारको गोदाममा ल्याएर राखेका थिए। एजेन्टमार्फत सेटिङ मिलाएर कम परिमाण देखाएर बढी परिमाणको सामान कन्टेनरमा हालेर लैजान खोज्दा प्रहरीले समात्यो। यता मेची भन्सार कार्यालयका प्रमुख रामप्रसाद रेग्मीका अनुसार व्यापारीले एजेन्टमार्फत १ लाख ५६ हजार भन्सारमा राजश्व तिरेर शुक्रबार बेलुका सो सामानमा कन्टेनरमा हालेर लगेको बताए। कन्टेनरभित्र के कस्तो सामान थियो, त्यो हामीलाई थाहा छैन, उनले भने, भन्सारले हुक्कामा प्रयोग हुन फेलेभर, काँसको झाम्टा लगायतको सामान राजश्व तिरेरै पठाएको हो। काँकडभिट्टाकै स्थानीय व्यापारीको सामान भएकोले कन्टेनर शिलबन्दी गर्नुपर्दैन र गरिँदैन पनि, उनले भने, काँकडभिट्टा भन्दा बाहिरका कन्टेनरको हकमा मात्र शिलबन्दी गरी पठाइन्छ। प्रहरीले समातेको कन्टेनर ट्रान्सपोर्टको रहेको बुझिएको छ। त्यस बारेमा प्रहरीले अनुसन्धान गर्दै होलान्। तर, भन्सारबाट गल्ती नभएको उनको भनाइ छ।"
ट्रकको ठक्करबाट सीटी सफारी चालकको मृत्यु,विराटनगर : पूर्वपश्चिम लोकमार्गअन्तर्गत मोरङको बेलबारी नगरपालिका३ मा शुक्रबार साँझ ट्रकको ठक्करबाट सीटी सफारी चालकको मृत्यु भएको छ। पश्चिमबाट पूर्वतर्फ जाँदै गरेको को १ ख ६७१० नम्बरको ट्रकले विपरीत दिशाबाट आउँदै गरेको सुन्दरहरैँचा नगरपालिका ११४३ नम्बरको सीटी सफारीलाई ठक्कर दिँदा दुर्घटना भएको हो। मोरङ प्रहरीका प्रवक्ता डीएसपी रन्जनकुमार दाहालका अनुसार दुर्घटनामा सफारी चालक सुन्दरहरैँचा११ का अन्दाजी ५० वर्षीय धर्मराज थापाको मृत्यु भएको छ। साँझ ६ः४५ बजेतिर दुर्घटना हुँदा गम्भीर घाइते भएका थापालाई उपचारका लागि विराटनगरको कोसी अस्पताल ल्याइएको थियो। अस्पताल ल्याइपुयाउनसाथ चिकित्सकले साँझ ७ः५० बजेतिर मृत घोषित गरेका हुन्। दुर्घटनामा सफारीको पछाडि सवार सुन्दरहरैँचा११ का अन्दाजी ४० वर्षीय कर्णवीर तामाङ घाइते भएका छन्। सामान्य अवस्थाका उनको बेलबारीस्थित नोबेल सामुदायिक अस्पतालमा उपचार भइरहेको छ। ट्रक र चालक मोरङको उर्लाबारी नगरपालिका४ का ४६ वर्षीय सोमबहादुर घलानलाई दुर्घटनालगत्तै प्रहरीले पक्राउ गरेको छ। सफारीको लापरबाहीका कारण दुर्घटना भएको प्रहरीको प्रारम्भिक अनुसन्धानबाट खुलेको छ। सफारी चालकसँग लाइसेन्स (सवारी चालक अनुमति पत्र) पनि नभएको पाइएको छ।
शुक्लाफाँटा राष्ट्रिय निकुञ्ज : थोरै क्षेत्रफलमा धेरै बाघ,"कञ्चनपुर : महेन्द्रनगरस्थित शुक्लाफाँटा राष्ट्रिय निकुञ्जमा पाटेबाघका लागि थोरै क्षेत्रफल भए पनि यहाँ ३६ बाघ छन् । विश्वकै दुर्लभ मानिने बाह्रसिङ्गाको झुण्ड देख्न पाइने शुक्लाफाँटा पाटेबाघका लागि प्रख्यात हुन थालेको छ । तीन सय पाँच वर्ग किलोमिटर क्षेत्रफलमा फैलिएको यस निकुञ्जमा बाघका लागि पर्याप्त आहारा, गुणस्तरीय बासस्थानलगायतको उचित व्यवस्थाले बाघको सङ्ख्या बढ्दै गएको निकुञ्ज कार्यालयले जनाएको छ । निकुञ्जका सहायक संरक्षण अधिकृत मनोज ऐरले तराईका अन्य राष्ट्रिय निकुञ्जमा भन्दा शुक्लाफाँटामा धेरै बाघ रहेको बताए । यहाँ बाघका लागि खाना र बासस्थानको राम्रो व्यवस्था गरिएको छ, उनले भने, आहाराका प्रजाति धेरै भएकाले पनि यहाँ बाघको सङ्ख्या बढेको हो । शुक्लाफाँटाभित्र रहेका ठूलो घाँसेमैदान, तालतलैया र प्रशस्त आहाराका लागि प्रजाति बढेसँगै बाघको सङ्ख्या पनि बढेको ऐरले बताए । उनका अनुसार निकुञ्जमा बाघको प्रमुख आहाराका रुपमा बाह्रसिङ्गा, रतुवा, चित्तल र बँदेल छन् । निकुञ्जभित्र प्राकृतिक ताल र तीन वटा ठूला नदीहरु छन्, ऐरले भने, यस बाहेक निकुञ्ज कार्यालयले १४ कृत्रिम तालसमेत बनाएको छ । वन्यजन्तुलाई प्यास मेटाउन पानीको अभाव छैन । उनका अनुसार निकुञ्ज क्षेत्रमा चौधर, स्याली र महाकाली नदी छन् । चौधर नदी यहाँका वन्यजन्तुका लागि प्यास मेटाउने प्रमुख पानीको स्रोत रहेको निकुञ्जले जनाएको छ । पछिल्ला केही वर्षयता शुक्लाफाँटा राष्ट्रिय निकुञ्जमा चोरीसिकार नियन्त्रण भई आहारा प्रजातिको उपलब्धता भएकाले बाघको सङ्ख्या चार वर्षमा दोब्बर पुगेको राष्ट्रिय प्रकृति संरक्षण कोषको शुक्लाफाँटा संरक्षण कार्यक्रम प्रमुख लक्ष्मीराज जोशीले जानकारी दिए । पछिल्लो समय चोरीसिकार नियन्त्रण र आहारा प्रजाति निकै राम्रो भएकाले अहिले बाघ दोब्बरले वृद्धि भएको हो, उनले भने । जोशीका अनुसार निकुञ्ज प्रशासन, नेपाली सेना र मध्यवर्ती क्षेत्रका उपभोक्ता समिति निकुञ्ज संरक्षणमा लागेका छन् । निकुञ्जमा सन् २०१३ को गणनाअनुसार १७ बाघ रहेकामा सन् २०२२ को गणनामा यो सङ्ख्या बढेर ३६ पुगेको हो । निकुञ्जको वरिपरि मानव बस्ती भए पनि बाघ र मानवबीच द्वन्द्व नरहेको निकुञ्ज कार्यालयले जनाएको छ । शुक्लाफाँटा राष्ट्रिय निकुञ्जमा सन् २००८ देखि स्वचालित क्यामरा प्रविधिबाट बाघ गणना तथा अनुगमन भइरहेको छ ।"
भगवतीको मूर्ति हेर्न बढे पर्यटक,"सन्धिखर्क : अर्घाखाँचीको ऐतिहासिक तथा धार्मिक पर्यटकीयस्थल अर्घा दरबार अर्थात् अर्घा भगवती मन्दिर धार्मिक पर्यटकीय स्थलको रूपमा विकास हुन थालेको छ। एसियाकै सबैभन्दा ठूलो भगवती देवीको मूर्ति प्रतिस्थापन गरेपछि धार्मिक तथा पर्यटकीय गन्तव्यको रूपमा विकास हुन थालेको छ। सन्धिखर्क नगरपालिकाले बाइसे, चौबिसे राज्यअन्तर्गत पर्ने सन्धिखर्क नगरपालिका वडा नं ९ मा अवस्थित अर्घा भगवती मन्दिरमा १० फिटको बेसमा, २१ फिटको मूर्ति राखिएको नगरपालिकाका इन्जिनियर हरि बोहोरोले बताए। लुम्बिनीमा आएका पर्यटकहरू तथा अर्घाखाँचीकै धार्मिक पर्यटकीयस्थल सुपा देउरालीमा आएका पर्यटकलाई सदरमुकाम सन्धिखर्क हुँदै अर्घामा लैजान एसियाकै सबैभन्दा ठूलो मूर्ति स्थापना गरिएको नगर प्रमुख कृष्णप्रसाद श्रेष्ठको भनाइ छ। सन्धिखर्क नगरपालिकाका पूर्वनगरप्रमुख कमलप्रसाद भुसालले उक्त मूर्ति स्थापना गर्न पहल गरेका हुन्। जिल्लाको सदरमुकाम रहेको सन्धिखर्क नगरपालिकामा आर्थिक कारोबार तथा व्यावसायिक कारोबारमा मन्दी आउन थालेपछि नगरपालिकाले धार्मिक पर्यटकलाई भिœयाउनका लागि मूर्ति स्थापना गरेपछि केही आशा पलाएको चुत्राबेसीका व्यवसायी डिलाराम भुसालले बताए। सन्धिखर्क नगरपालिकाको झन्डै दुई करोड रुपैयाँको लागतमा मूर्ति राख्ने काम भएको छ। वरिपरि सबैतिर मन्दिर तथा दरबारलाई सिंगार्ने काम भइरहेको छ। ललितपुरका दक्ष मूर्तिकारले मूर्ति निर्माण गरेको नगरपालिकाका प्रमुख प्रशासकीय अधिकृत खुमलाल भुसालले जानकारी दिए। दैनिक रूपमा वैदिक विधिपूर्वक पूजाआजा हुने यस मन्दिरमा बडा दसंै र चैते दसंैमा विशेष पूजाआजा हुन्छ। कोजाग्रत पूर्णिमा, कृष्ण जन्माष्टमी र राम नवमीमा विशेष मेला लाग्ने स्थानीय विष्णु भुसालको भनाइ छ। पर्यटकलाई अर्घा दरबारमा लैजाने उद्देश्यले स्थापना गरिएको यस मूर्तिले धार्मिक पर्यटकलाई आकर्षित गरिरहेको छ। आजभोलि मूर्ति हेर्न र दर्शन गर्न आउने क्रम बढ्दो छ।"
पहिरोले नारायणगढमुग्लिन सडक पुनः अवरुद्ध,जिल्ला प्रहरी कार्यालय चितवनका प्रवक्ता प्रहरी नायब उपरीक्षक विजयराज पण्डितका अनुसार आज बिहान ७ बजे इच्छाकामना गाउँपालिका६ कालीखोलामा पहिरो खसेपछि आवगमन अवरुद्ध भएको हो । चितवन : नारायणगढमुग्लिन सडक खण्ड पुनः अवरुद्ध भएको छ । यस सडकखण्डको कालीखोलामा पहिरो खसेसँगै सडक अवरुद्ध भएको हो । जिल्ला प्रहरी कार्यालय चितवनका प्रवक्ता प्रहरी नायब उपरीक्षक विजयराज पण्डितका अनुसार आज बिहान ७ बजे इच्छाकामना गाउँपालिका६ कालीखोलामा पहिरो खसेपछि आवगमन अवरुद्ध भएको हो । जसका कारण सो सडक भएर गुड्ने सवारी साधन र यात्रु अलपत्र परेका छन् । पहिरो पन्छाउने काम भइरहेको प्रहरीको भनाइ छ । आज बिहान १ बजे सोही स्थानमा खसेको पहिरो पन्छाएर ३ बजेदेखि सडक सञ्चालनमा ल्याइएको थियो । पहिरोका कारण यस सडकखण्ड पटकपटक अवरुद्ध हुँदै आएको छ ।
मिटर व्याजीका आरोपितहरू धमाधम थुनामा,"राजविराज : मिटर व्याजको आरोपमा सप्तरीको राजविराज नगरपालिका७ का ६४ वर्षीय रामाप्रसाद साहु शुक्रबार पुर्पक्षका लागि कारागारमा थुनामा परेका छन्।सप्तरी जिल्ला अदालतका न्यायाधीश हरिश्चन्द्र इङ्गनाम र नविनकुमार जोशीको छुट्टाछुट्टै इजलाशले साहविरुद्ध परेको छुट्टाछुट्टै मुद्दामा साहुसँग माग गरेको धरौटी रकम बुझाउन नसकेकोमा राजविराज कारागारमा थुनामा परेका हुन्। अनुचित लेनदेन गरेको आरोप लागेका साहुलाई छुट्टाछुट्टै इजलाशले ३ लाख र १५ लाख रुपियाँ गरी १८ लाख रुपियाँ धरौटी माग गरेको थियो। अनुचित लेनदेन गरी आपराधिक विश्वासघात गरेको भन्दै रामकृष्ण यादव, कौशल्या देवी, सुजान देवी साह र भोला यादवले साहुसहित साहुका भाई योगेन्द्रप्रसाद साह, श्रीमती रञ्जुकुमारी साह र छोरा रबिन्द्रकुमार साह विरुद्ध जिल्ला प्रहरी कार्यालय, सप्तरीमा उजुरी दिएको प्रहरी निरीक्षक प्रमोद खडकाले बताए। अन्य आरोपितहरूको खोजी भएपनि हालसम्म पक्राउ नपरेको खडकाले जनाए। यसअघि बिहीबार राजविराज नगरपालिका७ का ६८ वर्षीय हेमनारायण झा धरौटी रकम बुझाउन नसक्दा राजविराज कारागारमा थुनामा परेका छन्। जिल्ला न्यायाधीश श्यामबिहारी मौर्यको इजलाशले झासँग २५ लाख रुपियाँ धरौटी माग गरेकोमा उनले राख्न, बुझाउन नसक्दा थुनामा परेको अदालतले जानकारी दिएको छ। अनुचित लेनदेन गरी आपराधिक विश्वासघात गरेको भन्दै मोतजमुल मिँया, हरिनारायण रजक र कौशल्यादेबीले झाविरुद्ध जिल्ला प्रहरी कार्यालय, सप्तरीमा उजुरी दिएका थिए। आरोपितले मुलुकी अपराध संहिता २०७४ को दफा २४९ (१) र (२) तथा दफा २५२ को (१) र (२) बमोजिमको कसूर गरेकोले सजाय गरी ठगीको जग्गा जाहेरवालालाई दिलाई भराई पाउन माग दावी गरिएको छ। जाहेरीमा जाहेरवालाले आफ्नो जग्गा आरोपितको नाममा हक हस्तान्तरण गरिएकोमा पटकपटक गरी साँवा र व्याज भुक्तानी गरिसक्दा पनि जग्गा फिर्ता नगरेको उल्लेख छ। आरोपितले मासिक सयकडा ३६ प्रतिशतका दरले कर्जा लिई सोको धितो वापत जग्गा आरोपित र आरोपितले भनेका व्यक्तिका नाममा हक हस्तान्तरण गरी साँवा व्याज भुक्तान गरिसकेको तर जग्गा फिर्ता नभएको जाहेरवालाको गुनासो छ। आरोपितले भने जग्गाहरू विभिन्न मितिमा खरिद गरेको र उक्त जग्गाहरू कठ्ठाको ४० किलो धान लिने शर्तमा जोतखनका लागि जाहेरवालालाई नै दिएको बताएका छन्। त्यसमध्ये केही जग्गा राजिनामाबाट बिक्री गरेको तथा जाहेरवालासँग कुनै लेनलदेन कारोवार नगरेको आरोपितको भनाई छ। जिल्ला प्रहरी कार्यालयले ठगी तथा आपराधिक विश्वासघात मुद्दामा अनुसन्धान, तहकिकात गरेर कारवाहीको माग गर्दै जिल्ला अदालतमा अभियोगपत्र दायर गरेको हो। अभियोगपत्रमा आरोपितलाई मुलुकी अपराध संहिता, २०७४ को दफा २५२ बमोजिम कारवाही गर्न माँग गरिएको छ। संहिताको दफा २५२ (क) मा आफ्नो जिम्मा वा संरक्षणमा रहेको अर्काको सम्पत्ति बेइमानीपूर्वक आफ्नो निमित्त प्रयोग गरेमा वा कुनै प्रकारले रुपान्तरण गरेमा वा त्यस्तो सम्पत्तिको उपयोग तत्सम्बन्धी करार वा शर्तनामा वा कानून विपरीत बेइमानीपूर्वक आफ्नो निमित्त उपयोग गरेमा वा अरु कसैलाई उपयोग गर्न दिएमा वा हक टुटाई अरुलाई दिएमा वा दिलाएमा आपराधिक विश्वासघात हुने उललेख छ। आपराधिक विश्वासघात बमोजिमको कसूर गर्ने वा गराउने व्यक्ति कुनै संस्थाको व्यवस्थापक, प्रबन्धक, कर्मचारी भएमा पाँच वर्षसम्म कैद र ५० हजार रुपैयाँसम्म जरिवाना तथा अरु कसैले आपराधिक विश्वासघात गरेमा तीन वर्षसम्म कैद वा ३० हजार रुपैयाँसम्म जरिवाना वा दुवै सजाय हुने कानूनी व्यवस्था छ।"
प्लास्टिक प्रयोगमा निषेध गर्न नियमित अनुगमन गर्दै काठमाडौं महानगर,"काठमाडौं : काठमाडौं महानगरपालिकाले ४० माइक्रोनभन्दा कम मोटाइका प्लास्टिक प्रयोगमा निषेध गर्ने अभियान सफल बनाउन नियमित अनुगमन गर्ने भएको छ । कामपाले यही साउन १ गतेदेखि उक्त अभियान सुरु गरे पनि पूर्ण कार्यान्वयन नभएको भन्दै नियमित अनुगमन गर्ने जनाएको छ । अनुगमन कार्यका लागि कामपा वातावरण व्यवस्थापन विभाग र नगर प्रहरी बलको संयुक्त अनुगमन टोली परिचालन गरिने छ । प्रहरीको क्षेत्रबाट चार टोली र केन्द्रबाट एउटा टोली गरी पाँच वटा टोली परिचालन हुने कामपा वातावरण विभाग प्रमुख रविनमान श्रेष्ठले जानकारी दिए । उक्त टोलीले माइक्रोमिटरबाट प्रयोगमा रहेका प्लास्टिकको जाँच गर्नेछ । जाँचिएका पोलिथिन ४० माइक्रोनभन्दा कम मोटाइका भए जफत गरी थप कारबाही गरिने छ । प्लास्टिकका फूल, प्लास्टिकका सजावटका सामान चाहिँ प्रयोग गर्न नपाइने प्रमुख श्रेष्ठले बताए। कामपाका वडा, केन्द्र तथा अन्य कुनै पनि कार्यालयमा पोलिथिन झोला प्रवेश नगराउने कामबाट अभियान सुरु भइसकेको उनले जानकारी दिए । अनुमगनका क्रममा सबैभन्दा पहिले आयात, भण्डारण बिक्री स्थलमा गएर ४० माइक्रोनभन्दा कम मोटाइका प्लास्टिकको प्रयोग निषेध गरिने छ । कामपाले पोलिथिनकै कारण ल्याण्डफिल साइट व्यवस्थापन गर्न कठिन भएको बताएको छ । प्लास्टिकमा रसायन प्रयोग गरिएको हुन्छ । यसकारण प्लास्टिक बाल्दा डाइअक्सिन, फ्युरान जस्ता विषाक्त ग्याँसहरू उत्सर्जन हुन्छन् जुन ग्याँसका कारण मानिसमा फोक्सो, मुटु र छालासम्बन्धी रोग लाग्ने खतरा हुने बताइएको छ । सभ्यताका विम्ब वाग्मती, विष्णुमती, मनोहरा, धोबीखोला, टुकुचालगायतका नदी, राजकुलाहरू र खुल्ला स्थानमा प्लास्टिक फ्यालिएका कारण प्रदूषित बनेका छन् । सहरमा उत्पादन हुने फोहरमध्ये ७५ दशमलव पाँच प्रतिशत जैविक र २४ दशमलव पाँच प्रतिशत नकुहिने फोहर छ । नकुहिने फोहरको सबैभन्दा धेरै प्लास्टिक छ दशमलव पाँच प्रतिशत छ । यसको पनि तीन दशमलव आठ प्रतिशत पोलिथिन झोला रहेको विभागको भनाइ छ । फोहरमा धातु, सिसा, रबर, कपडाजन्य, विद्युतीय र अन्य खालको फोहर छ । नदीलाई प्रदूषण गराउन प्लास्टिकको ७० प्रतिशत भूमिका छ । काठमाडौँ उपत्यकामा दैनिक करिब ५० लाख थान प्लास्टिक झोलाको प्रयोग हुने अनुमान छ ।  रासस"
बाघसँगै बढ्यो जोगाउने चुनौती,"लोपोन्मुख वन्यजन्तु पाटेबाघले बर्दिया राष्ट्रिय निकुञ्जमा मात्र नभई सामुदायिक वनहरूमा समेत बासस्थान बनाएपछि चौतर्फी त्रास बढ्न थालेको छ। गुलरिया : बाघ पाइने देशहरूले रूसको सेन्टपिटर्सबर्गको सम्मेलनमा बाघको संख्या दोब्बर बनाउने प्रतिबद्धता गरे। सोही अनुरूप नेपालमा पनि पाटेबाघको संख्या नाघ्यो। तर, देशैभरका निकुञ्ज एवं संरक्षित क्षेत्रहरूमा बाघको संख्या बढेसँगै चुनौतीसमेत थपिएको छ। केही महिनाअघि बाँके क्षेत्रमा पाटेबाघको छाला बरामद भयो। १५१६ वर्षको वयस्क बाघ बाँके वा बर्दिया कहाँको हो यकिन गर्न बर्दिया राष्ट्रिय निकुञ्जले अनुसन्धान सुरु गरेको छ। बर्दियाको बाघसँग पाटा मिल्न सक्ने आशंकामा सुरु गरिएको अनुसन्धान सुर्खेत तेलपानीमा रहेको बाघसँग पाटा मिलेजस्तो अनुमान गरिएको छ। चोरी सिकारीले लोपोन्मुख पाटेबाघ मारेको हुन सक्ने आशंका गरिएको छ। बाघ संरक्षणका लागि मुख्य चुनौती चोरी सिकारी नै हो। बर्दिया राष्ट्रिय निकुञ्जका प्रमुख संरक्षण अधिकृत अशोक भण्डारीले भने, पछिल्लो समय मानव वन्यजन्तुबीच हुने द्वन्द्व पनि चुनौतीको रूपमा थपिएको छ। बाघ जंगलबाट बाहिर निस्किएको अवस्थामा, बिरामी तथा बूढो सिकार गर्न नसक्ने अवस्थाका बाघले द्वन्द्व बढाउने गर्छ। गत वर्ष बर्दियामा बाघको आक्रमणमा परी ६ जनाले ज्यान गुमाएका छन्। निकुञ्जमा प्रति वर्गकिलोमिटर ९० आहारा प्रजाति, पानीको उचित व्यवस्था भए पनि बाघहरू जंगलबाहिर आउन छाड्दैनन्। बाघको बासस्थान सुधार, आहारासँगै जोखिमपूर्ण क्षेत्रहरूमा बलियो बाउन्ड्री लगाउनु पर्छ। अधिकृत भण्डारीले थपे, समुदायमा बाघको आनीबानीसम्बन्धी सचेतना दिन सके दिगो रूपमा द्वन्द्व न्यूनीकरण हुनेमा हामी विश्वस्त छौं। भारतको कर्तनियाघाट वन्यजन्तु आरक्ष र बर्दिया राष्ट्रिय निकुञ्जलाई जोड्ने अन्तर्राष्ट्रिय जैविकमार्गमा बढी घटना हुने गरेका छन्। निकुञ्जले आक्रामक बाघ २ वटा रम्भापुर रेस्क्यु सेन्टर र एउटा बाघ ठाकुरद्वारा होल्डिङ सेन्टरमा राखेको छ। पछिल्लो समय चितवन १ सय २८, बर्दिया १ सय २५, पर्सा ४१, बाँके ३६ र शुक्ला २५ गरी नेपालमा ३ सय ५५ वटा पाटेबाघ छन्। लोपोन्मुख वन्यजन्तु पाटेबाघले बर्दिया राष्ट्रिय निकुञ्जमा मात्र नभई सामुदायिक वनहरूमा समेत बासस्थान बनाएपछि चौतर्फी त्रास बढ्न थालेको छ। वनको क्षेत्राधिकारमा जैविक विविधताको संरक्षण प्रभावकारी भएसँगै मानववन्यजन्तुबीच द्वन्द्व मौलाएको छ। बर्दिया राष्ट्रिय निकुञ्जको मध्यवर्ती क्षेत्रलगायत मध्यवर्ती बाहिरका सामुदायिक वनहरूमा बाघको संख्या वृद्धि भएको छ। वन्यजन्तु बढेसँगै मानवीय आक्रमणका घटनामा पनि वृद्धि भएको डिभिजन वन कार्यालय बर्दियाका प्रमुख प्रवीण बिडारीले बताए। आर्थिक वर्ष २०७५०७६ देखि २०७९०८० सम्म पाँच वर्षको अवधिमा सामुदायिक वनबाट आएका वन्यजन्तुको आक्रमणमा परी १६ जना मानिसमध्ये अधिकांश बाघको आक्रमणमा परी मृत्यु र २७ जना घाइते भएको तथ्यांक छ।"
मिटरब्याज पीडितले किन जलाए विधेयक ?,"काठमाडौं : मिटरब्याज पीडितलाई न्याय दिन सरकारले कार्यान्वयनमा ल्याएको विधेयकको विरोध गर्दै पीडितहरूले विधेयक नै जलाएका छन्। यसका प्रावधानहरूले साहुहरूलाई संरक्षण गरेको ठहर गर्दै उनीहरूले शुक्रबार साँझ शान्तिवाटिकामा विधेयक जलाएका हुन्। शुक्रबार दिउँसो राष्ट्रपति रामचन्द्र पौडेलले मिटरब्याजसम्बन्धी विधेयक प्रमाणीकरण गरेका थिए। मुलुकी संहितासम्बन्धी केही नेपाल ऐनलाई संशोधन गर्न बनेको विधेयक, २०८० राष्ट्रपति पौडेलले प्रमाणीकरण गरेपछि पीडितहरूले जलाएका थिए। वैशाख २० गते सरकारले अध्यादेशमार्फत मिटरब्याज पीडितहरूको माग सम्बोधनका लागि विधेयक ल्याएको थियो। ६० दिनभित्र विधेयक प्रतिनिधिसभाबाट पारित नभएपछि निष्क्रिय भएको थियो। त्यही विधेयकलाई संसद्मा पेस गरेर पारित हुने उपप्रधान तथा गृहमन्त्रीले पीडितहरूलाई विश्वास दिलाएका थिए। तर, विधेयकको प्रावधानहरू संशोधन गरेर प्रतिनिधिसभाले पारित गर्दै राष्ट्रियसभामा पठाएको थियो। यसले पनि पारित गर्दै राष्ट्रपतिको कार्यालयलाई पठाएको थियो। पीडितहरूले संसद् भवन घेराउ गर्दै विधेयक पीडितहरूको पक्षमा नभएको जनाएका थिए। तर, त्यसको कुनै वास्ता भएन। अध्यादेशबाट आएको प्रावधानलाई संशोधन गरेर साहुको पक्षमा विधेयक आएको भन्दै पीडितहरूले देशैभरि शुक्रबार विधेयक जलाएर विरोध गरे। अनुचित लेनदेन (मिटरब्याज)लाई फौजदारी कसुर करार गर्दै विधेयक जारी हुनु स्वागतयोग्य रहेको मिटरब्याज तथा ठगीविरुद्ध किसान मजदुर संघर्ष समितिका अध्यक्ष अवधेश कुशवाहले बताए। तर, सत्ता पक्ष र प्रतिपक्षी दलहले साहुहरूलाई पोस्नका अध्यादेशबाट आएको विधेयकको प्रावधान संशोधन गर्नु गलत भएको उनले बताए। ३३ महिनादेखि मिटरब्याजसहित अन्य आर्थिक अपराध नियन्त्रण गर्न नयाँ ऐनको तर्जुमा हाम्रा महŒवपूर्ण मागहरूमध्ये एउटा प्रमुख माग हो। तर, नयाँ कानुन बनाउने क्रममा सरकारले आन्दोलनरत पक्षहरूको सुनुवाइ गरेन, उनले भने, कानुन पारित गर्नुपूर्व पुलिसप्रशासन र साहुमहाजनबाट पीडित बनाइएकाहरूको चासो सम्बोधन गर्न सरकार पक्षले छलफल गरेन। संघर्ष समितिका अध्यक्ष कुशवाहाका अनुसार सरकारले तमसुक, दृष्टिबन्धक, रजिस्ट्रेसनजस्ता फर्जी तमसुक, छिनुवापास आदि खारेज गर्ने राजनीतिक प्रतिबद्धता पूरा गरेको छैन। मिटरब्याज र अन्य अनुचित लेनदेनका समस्या सम्बोधन गर्न मुलुकी संहितासम्बन्धी केही ऐन संशोधन गरेर सरकारले ल्याएको नयाँ कानुन पीडितहरूको अपेक्षाविपरीत विषबिनाको सर्पजस्तै छ। शोषक साहुहरूले जफत गरेका गरिबको सम्पत्ति फिर्ता लिने विश्वसनीय बन्दोबस्त बनाउने बलियो आधार विधेयकमा नरहेको संघर्ष समितिका वक्ता निर्ग नवीनले बताए। उनले भने, नयाँ ऐनले किसान मजदुरको अवस्था अनुकूल वित्तीय लेनदेनको तौरतरिका सहज बनाउन र हाल व्यापक बन्दै गएको बाध्यकारी चेक बाउन्स रोक्न सक्ने सम्भावना छैन। शोषणका यस्ता अभ्यासहरू कायम रहिरहे नयाँ कानुनले न्यायिक आर्थिक स्थिति सुनिश्चित गर्न सक्ने उनको ठहर छ। साहुमहाजनबाट मुक्ति दिलाउन कानुनी मात्र होइन राजनीतिक प्रतिबद्धता चाहिएको मिटरब्याज पीडित पुनम महतोले बताइन्। उनले भनिन्, हालसम्म राजनीति उपचारको सर्वथा अभाव छ। त्यसैले हामी निरन्तर संघर्षरत् छौं। किसान मजदुरलाई सबै किसिमको आर्थिक, राजनीतिक र सांस्कृतिक शोषणबाट मुक्त बनाउन अब झन् सशक्त प्रतिरोध गर्नेछौं।"
अवरुद्ध मुग्लिननारायणगढ सडकखण्ड सञ्चालनमा,चितवनको इच्छाकामना गाउँपालिका५ कालीखोला नजिक आज बिहान १ बजे पहिरो खसेर सडकखण्ड अवरुद्ध भएको थियो । चितवन : पहिरो खसेर अवरुद्ध मुग्लिननारायणगढ सडकखण्ड सञ्चालनमा आएको छ । चितवनको इच्छाकामना गाउँपालिका५ कालीखोला नजिक आज बिहान १ बजे पहिरो खसेर सडकखण्ड अवरुद्ध भएको थियो । सडक डिभिजन कार्यालय चितवनको एक्साभेटर प्रयोग गरेर पहिरो हटाएपछि बिहान ३ बजेदेखि यातायात सेवा सञ्चालनमा आएको सडक डिभिजन कार्यालय चितवनले जनाएको छ । पहिरो पन्छाएपछि रोकिएका सवारीसाधन गन्तव्यतर्फ लागेका छन् । पहिरोका कारण नारायणगढ मुग्लिन सडकखण्ड पटकपटक अवरुद्ध हुँदै आएको छ ।
जंगली च्याउको माग बढी,"सोलुखुम्बु : हिमाली जिल्ला सोलुखुम्बुमा वर्षायाम सुरु भएसँगै हाट बजारमा जंगली च्याउका व्यापारी बढ्ने गरेका छन्। आजभोलि सदरमुकाम सल्लेरीको साप्ताहिक हाटमा जंगली च्याउको माग पनि बढी हुने गरेको छ। च्याउका पारखीहरू यतिबेला खरिदकै लागि हाट बजारसम्म जाने गरेका छन् भने किसानहरूले बिक्रीबाट राम्रो आम्दानी गरिरहेका छन्। चारकोशे झाडीबाट हिंस्रक जीवजन्तुको भय नगरी खोजेर ल्याइने च्याउ बिक्रीबाट उनीहरूको गुजारासमेत चलिरहेको हुन्छ। सल्लेरीकी कल्याण श्रेष्ठ साप्ताहिक हाट नयाँ बजारमा च्याउ किन्दै थिइन्। वर्षात् सुरु भएसँगै जंगली च्याउ हाटमा पाइने भएकाले किन्नकै लागि हाटमा जाने सुनाउँछिन्। यहाँको जंगलमा रातो च्याउ, मार्ते च्याउ, पहेंलो च्याउ, थाक्रे च्याउ, गिद्धे च्याउ, खुट्टे च्याउलगायतका दर्जनौ प्रजातिका च्याउहरू पाइने गरेको किसानहरू सुनाउँछन्। कतिपय उपभोक्ता जंगली च्याउको स्वाद भनेपछि हुरुक्कै हुन्छन्। जुन च्याउको पारखीमध्ये सल्लेरीका दुर्गाप्रसाद पुडासैनी पनि एक हुन्। उनले हरेक साता नयाँ बजारको हाटमा च्याउ खरिद गर्छन्। कोसेलीको रूपमा अन्य ठाउँमा समेत पठाउने गरेको उनी सुनाउँछन्। यो च्याउको म खुबै पारखी हुँ, आज पनि मैले तीन हजारको रातो च्याउ किनें, उनले भने, उमारेको च्याउहरू पनि पाइन्छ तर यो जंगलमा आफैं पलाउने च्याउ जति मिठो हुँदैन। यसको स्वाद भनेपछि हुरुक्कै हुने मेरा इष्टमित्रहरूलाई काठमाडौंसम्म पठाउछु। सोलुको च्याउ भनेपछि मन नपर्ने सायदै कमै होलान्। कतिपय विषालु जंगली च्याउले मानिसको ज्यानसमेत लिएका घटनाहरू छन्। केही दिन पहिले ओखलढुंगाको चिशंखुगढीमा विषालु च्याउँ खादा एक जनाको ज्यान गयो भने एक जना सिकिस्त बने। यस्तै बुटवलमा विषालु च्याउकै कारण ६ जना सिकिस्त भए। उपभोक्ताहरूमा पनि विषालु च्याउ कसरी चिन्ने भन्ने जिज्ञासा रहेको पाइन्छ। विगत ३५ वर्षदेखि जंगली च्याउ टिपेर उपभोग गर्दै आएका तामाखानीका सन्तबहादुर मगर भन्छन्, मेरो च्याउ टिपेको लामो अनुभवमा यो विषालु च्याउको वरिपरि अन्य किराहरू हुँदैनन्, त्यो च्याउको विषले वरिपरिको झारपातदेखि किराहरूसमेत नष्ट गर्छ। अर्को कुरा हामीले च्याउ टिप्दा विष नभएकोमा टिपेपछि रंग केही परिवर्तन हुन्छ तर विषालु च्याउ त्यस्तो हुन्न। नेपालमा १२ सय ९१ प्रकारका जंगली च्याउ पाइने विभिन्न अध्ययनको दाबी छ। तीमध्ये ७४ प्रकारका च्याउमा औषधीय गुण हुन्छ। १ सय ५९ प्रजातिका च्याउ खानयोग्य हुन्छन् भने एक सय प्रजातिका च्याउ विषालु हुने विज्ञहरू बताउँछन्।"
