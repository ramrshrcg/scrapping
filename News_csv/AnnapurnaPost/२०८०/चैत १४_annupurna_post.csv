शीर्षक,विवरण
एमाले उदयपुरको अध्यक्षमा पाँच जनाको उमेदवारी दर्ता,"उदयपुर : नेकपा एमाले उदयपुरको नयाँ नेतृत्व चयनका लागि अध्यक्ष पदमा पाँच जनाले उमेदवारी दर्ता गराएका छन्। मंगलबार नेकपा एमालेका केन्द्रीय वरिष्ठ उपाध्यक्ष ईश्वर पोखरेलले उद्घाटन गरेको नवौं जिल्ला अधिवेशनबाट आगामी तीन वर्षका लागि नयाँ नेतृत्व चयनको प्रक्रिया सुरु गरिएको हो। नयाँ नेतृत्व चयनका लागि सुरु भएको निर्वाचनमा अध्यक्ष पदमा निवर्तमान अध्यक्ष परमेश्वर घिमिरेसहित पुर्व कोशी प्रदेश कमिटी सदस्य भागवत राउत, बिमल कार्की, गोपालबहादुर खत्री र खड्गबहादुर परियारको मनोनयन दर्ता भएको निर्वाचन अधिकृत हिमाल खड्काले जानकारी दिए। त्यस्तै उपाध्यक्षमा निवर्तमानसचिब तथा चौदण्डिगढी नगरपालिकाका मेयर कालुमान लामा, निवर्तमान उपसचिब भरतबहादुर थापा र कोसी प्रदेश कमिटीका पूर्व सदस्य दिलबहादुर तामाङको मनोनयन दर्ता भएको छ। सचिव पदमा निवर्तमान उपसचिव टेकबहादुर राउत, प्रदेश कमिटीका पूर्व सदस्य शम्भु पौडेल र जिल्ला कमिटी सचिवालय सदस्य महेश रोक्काको मनोनयन दर्ता भएको छ। उपसचिव महिलामा त्रियुगा नगरपालिकाका उपमेयर महेश्वरी राई, कटारी नगरपालिकाका उपमेयर गिता खड्का र गंगा राईको मनोनयन दर्ता भएको छ। त्यस्तै उपसचिव खुलातर्फ हेमबहादुर खड्का, जिवनाथ दाहाल, मन्दिप राई, धर्मबहादुर तामाङ, दुर्गानन्द चौधरी र नारद निरौलाको मनोनयन दर्ता भएको निर्वाचन समितिका संयोजक खड्काले बताए।"
समृद्धिको यात्रामा चिनियाँ सहयोग महत्वपूर्ण छ : उपप्रधानमन्त्री श्रेष्ठ,"काठमाडौं : उपप्रधानमन्त्री एवं परराष्ट्रमन्त्री नारायणकाजी श्रेष्ठले नेपाल राजनीतिक परिवर्तन पछाडि आर्थिक समृद्धिको यात्रामा क्रियाशील रहेको जनाउँदै समृद्धिको यात्रामा चिनियाँ सहयोग महत्वपूर्ण हुने बताएका छन्। चीनको औपचारिक भ्रमणमा रहेका उनले चिनियाँ कम्युनिस्ट पार्टी छोनछिन पार्टी सचिव युयान जाइजुनसँग आज भएको भेटवार्तामा नेपाल र चीन समृद्धिको यात्रामा सँगसँगै अघि बढ्नुपर्ने बताए। उनले भने, 'चीन नेपालमा वैदेशिक लगानी गर्ने पहिलो र वैदेशिक व्यापारमा दोस्रो ठूलो मुलुक हो, आर्थिक सहयोग, लगानी अभिवृद्धि, पर्यटन प्रवर्द्धन तथा व्यापारलाई साथसाथै अघि बढाउनुपर्छ।' आगामी महिना नेपालमा लगानी सम्मेलन आयोजना गरिएको जानकारी दिँदै उनले चिनियाँ लगानीकर्तालाई लगानीका लागि प्रोत्साहित गर्न आग्रह गरे। उपप्रधानमन्त्री श्रेष्ठले नेपाल र चीन लामो समयदेखि असल सम्बन्ध भएका मुलुक भएको उल्लेख गर्दै दुई देशबीचको सम्बन्ध पञ्चशिलको सिद्धान्तमा आधारित रहेको बताए। उनले दुई देशबीचको सम्बन्ध समस्यारहित रहेको समेत उल्लेख गरे। द्विपक्षीय सम्बन्धलाई उचाइमा लैजान तथा सहयोगात्मक सम्बन्धलाई अघि बढाउन उच्चस्तरको भ्रमणले इटा थपेको उल्लेख गरे। उपप्रधानमन्त्री श्रेष्ठले बेल्ट एण्ड रोड इनिसाइटिभ (बिआरआइ) कार्यान्वयन कार्ययोजनामा हस्ताक्षर गर्ने अन्तिम चरणमा रहेको उल्लेख गर्दै मानवता, भ्रातृत्व र विकास साझेदारीको पहलकदमीका रूपमा बिआरआइलाई लिएको बताए। एक चीन सिद्धान्तप्रति नेपालको अटल प्रतिबद्धता रहेको उल्लेख गर्दै उनले तिब्बत र ताइवान चीनको अभिन्न अङ्ग भएको बताए। नेपाल र नेपाली भूमि भएर चीनविरोधी गतिविधि हुन नदिने प्रतिबद्धता व्यक्त गर्दै नेपालले जहिले पनि चीनसँगको मैत्रीपूर्ण सम्बन्धलाई पहिलो प्राथमिकतामा राखेको बताए। भेटवार्तामा छोनछिन पार्टी सचिव युयानले छोनछिनकाठमाडौं सातामा दुई हवाई उडान हुने गरेको उल्लेख गर्दै छोनछिन र नेपालबीच सम्पर्क सञ्जाल अभिवृद्धि गर्न तयार रहेको बताए। उनले चिनियाँ लगानीकर्तालाई नेपालमा लगानीका लागि प्रोत्साहित गर्ने विश्वास दिलाए। गुणस्तरीय आर्थिक विकासमार्फत सामाजिक विकासका समस्या समाधान गर्न सकिने उल्लेख गर्दै विकासका लागि साझेदार गर्न छोनछिन इच्छुक रहेको बताए। पार्टी सचिव युयानले कृषि, शिक्षा, प्रविधि, पूर्वाधारलगायत क्षेत्रमा सहकार्य गर्न सकिने बताए। छोनछिनमा १७ नेपाली विद्यार्थी अध्यान गरिरहेको जानकारी दिँदै उनले आगामी दिनमा थप छात्रवृत्ति उपलब्ध गराइने उल्लेख गरे।"
अर्घाखाँची र कपिलबस्तुको संयुक्त बैठक सम्पन्न,"अर्घाखाँची : विकास निर्माण र सिमामा देखिएका समस्या समाधान गर्न अर्घाखाँची र कपिलबस्तुका जिल्ला स्तरीय अनुगमन समितिको बैठक तथा स्थलगत अनुगमन शितगंगामा सम्पन्न भएको छ। अर्घाखाँची जिल्ला अनुगमन समिति, कपिलबस्तु जिल्ला अनुगमन समिति र शितगंगा नगरपालिकासहितको बैठक बसी २ जिल्लाका सिमानामा देखिएको समस्या र विकास निर्माणका कामको बारेमा विभिन्न निर्णय गरिएको शितगंगा नगरपालिकाका प्रमुख प्रशासकीय अधिकृत अर्जुन शर्माले बताए। शितगंगा नगरपालिका वडा नं ११ र १२ को रानीकुवा क्षेत्रमा सडक पुर्वाधार विकास कार्यालय अर्घाखाँची मार्फत निर्माणाधीन मोटरेवल पुलमा खोलाको सतह उच्च भइ पुल जोखिममा रहेको, महेन्द्रकोट सिंचाइ आयोजनाको बाध भन्दा तल पट्टिको क्षेत्रमा नदीजन्नय पदार्थ, खोलाको बीच भागमा थुप्रिन गइ पत्थरकोट बस्ती तथा उक्त सिंचाइको बाध उच्च जाखिममा रहेको अनुगमनमा देखिएको शितगंगा नगरपालिकाका नगर प्रमुख छविलाल पौडेलले बताए। उक्त क्षेत्रमा निर्माणाधीन पुल, पत्थरकोटको बस्ती र सिंचाइ कुलोको बाध तत्काल संरक्षण गर्नुपर्ने हुँदा सोको प्राविधिक पक्षबाट मुल्यांकन गर्नसडक पूर्वाधार विकास कार्यालय अर्घाखाँचीका प्रमुख इन्जिनीयर गोपी पुनको संयोजकत्वमा प्राविधिक समिति गठन गर्ने निर्णय गरिएको जिल्ला समन्वय समिति अर्घाखाँचीका प्रमुख जीवनारायण कोइरालाले जानकारी दिए। जसको सदस्यमा इन्जिनीयर शितगंगा नगरपालिका अर्घाखाँची, इन्जिनीयर बुद्धनगर नगरपालिका कपिलबस्तु र इन्जिनीयर जलस्रोत तथा सिंचाइ विकास डिभिजन कार्यालय कपिलबस्तु रहेका छन्। प्राविधिक समितिले स्थलगत प्रतिवेदन ७ दिन भित्र शितगंगा नगरपालिकामा पेस गर्ने र प्रतिवेदन प्राप्त भए पश्चात शितगंगाले समन्वय गरी अर्को बैठक आयोजना गर्ने समेत निर्णय भएको शितगंगा नगपालिकाका योजना शाखा प्रमुख नुमलाल खनालले बताए। पुलको डीपीआर २०७३ सालमा भएको र सोही अनुसार ठेक्का व्यवस्थापन भइ हाल निर्माण कार्य हुँदा खोलाको सतह उच्च भइ पुल उच्च जोखिममा परेको व्यहोरा सडक पुर्वाधार विकास कार्यालयका प्रमुख गोपीराज पुनले प्रस्तुती तथा जानकारी गराएका थिए।"
रुपन्देहीमा २७ लाखको अवैध सामान बरामद,"बुटवल : जिल्ला प्रहरी कार्यालय रुपन्देहीले भन्सार छलेर ल्याएका १७ लाख ५४ हजार ३ सय ७४ रुपैयाँ मूल्य बराबरको अवैध सामान बरामद गरेको छ। बुधबार जिल्लाका विभिन्न स्थानमा खटिएको प्रहरी टोलीले सामान बरामद गरेको जिल्ला प्रहरी कार्यालय रुपन्देहीका प्रहरी नायव उपरीक्षक एवं सूचना अधिकारी मनोहर प्रसाद भट्टले जानकारी दिए। बरामद गरिएका सामानहरु क्वारेन्टाइन चेक पोष्ट कार्यालय बेलहिया, राजश्व अनुसन्धान कार्यालय बुटवलमा बुझाइएको उनले बताए। प्याज, कोल्ड ड्रिंक्स, चिनी, अबिर रंग तथा पिचकारी, कपडा, बोइलर कुखुरा, माछा, चुरोट, कोलगेट लगायतका सामानहरू बरामद गरिएको प्रहरीले जनाएको छ। भारतीय सीमा नाकाबाट चोरी पैठारी गरेर अवैध सामान भित्र्याउनेहरूलाई प्रहरीले दिनहुँ पक्राउ गरिरहेको छ।"
एसईईका लागि मुस्ताङ र मनाङमा एकएक वटामात्रै परीक्षा केन्द्र,"जोमसोम : माध्यमिक शिक्षा परीक्षा (एसईई)मा मुस्ताङबाट १८८ जना र मनाङबाट ४० जना परीक्षार्थी सहभागी हुने भएका छन्। यसवर्ष एसईईमा मुस्ताङबाट नियमित, प्राविधिक धार र खुला गरी १८८ जना र मनाङबाट नियमित ३७ जना र खुल्ला ३ जना गरी ४० जना एसईईको खुल्ला परीक्षामा सामेल हुँदैछन्। हिमाली जिल्ला मुस्ताङको जोमसोमस्थित जनहित माविमा एकमात्र एसईई परीक्षा केन्द्र तोकिएको छ भने हिमाली जिल्ला मनाङमा लोकप्रिय मावि चाँमेमा एकमात्र परीक्षा केन्द्र तोकिएको छ। मुस्ताङमा ८ सामुदायिक, १ निजी र २ धार्मिक विद्यालयलका गरी १८८ जना परीक्षार्थी एसईई परीक्षामा सामेल हुँने शिक्षा विकास तथा समन्वय ईकाई मुस्ताङका सूचना अधिकारी चन्द्रसिंह बिकले जानकारी दिए। उनका अनुसार एसईई दिने जिल्लाका ११ विद्यालय मध्ये जनहित मावि जोमसोमबाट १७ जनाले सवईन्जिनीयर र जनआर्दश अमरसिंह माध्यमिक विद्यालय कोवाङबाट ४० जनाले कृषिधारको बिषयमा रहेर एसईई परीक्षा दिने सूचना अधिकारी बिकले उल्लेख गरे।"
लागूऔषधसहित दुई युवक पक्राउ,"महोत्तरी : औरहीबाट प्रहरीले लागूऔषधसहित दुई युवकलाई नियन्त्रणमा लिएको छ। पक्राउ पर्नेमा धनुषाको मिथिला नगरपालिका८ कुसुमका ३० वर्षीय सियाराम महतो र सोही वडाका २० वर्षीय सुबेश शर्मा रहेका छन्। इलाका प्रहरी कार्यालय गौशालाका अनुसार उनीहरूलाई प्रहरीले औरही नगरपालिकास्थित विद्युत सवस्टेसनबाट नियन्त्रणमा लिएको हो। बर्दिबासतर्फ जाँदै गरेको लु५९प ६३३७ नम्बरको मोटरसाइकलमा लागूऔषध फेला परेपछि प्रहरीले उनीहरूलाई पक्राउ गरिएको हो। उनीहरूको साथबाट एक्सिप्लोन नामक लागूऔषध ९ बोतल र नाइटेभेट ट्याव्लेट १२ पिस, स्पासमो लेखिएको लागूऔषध ट्याव्लेट १३ पिस, बराबद भएको इलाका प्रहरी कार्यालयका गौशालाका प्रहरी निरीक्षक मनोज यादवले जानकारी दिए। लागूऔषधसहित पक्राउ परेका दुवै जनालाई नियन्त्रणमा लिई थप अनुसन्धान भइरहेको यादवले बताए।"
रुस जान श्रम स्वीकृतिको व्यवस्था खुला गरिएको छैन : श्रममन्त्री अर्याल,"काठमाडौं : श्रम, रोजगार तथा सामाजिक सुरक्षामन्त्री डोलप्रसाद अर्यालले हालः कुनै पनि व्यक्तिलाई रुस जान श्रम स्वीकृतिको व्यवस्था नरहेको स्पष्ट पारेका छन्। बुधबार काठमाडौंमा सञ्चारकर्मीसँग कुरा गर्दै मन्त्री अर्यालले रुस जान श्रम स्वीकृतिको व्यवस्था नगरिएको बताए। उनले रुस जान व्यक्तिगत श्रम स्वीकृतको व्यवस्था बन्द नै रहेको र खुला नगरिएको स्पष्ट पारे। वैदेशिक रोजगार व्यवसायीले रुसको सुरक्षित स्थानका लागि ल्याएको डिमान्डलाई स्वीकृती दिने निर्णय अघिल्लो मन्त्रीको पालामा भएको निर्णय भएकाले आफ्नो कार्यकालमा नै निर्णय भएको भन्ने कुरा गलत भएको उनले बताए। उनले अघिल्लो मन्त्रीको पालामा भएका निर्णयलाई पुनर्विचार गर्ने उल्लेख गरे। त्यस्तै उनले रुसमा रहेका नेपाली नागरिकको उद्धारका लागि सरकार गम्भिर रहेको धारणा राखे।"
शुभसाइत सहकारीका उपाध्यक्षसहित तीन जना पक्राउ,"झापा : बचतकर्ताको लाखौं रकम हिनामिना गरेको आरोप शुभसाइत बचत तथा ऋण सहकारी संस्था लिमिटेड भद्रपुरका उपाध्यक्षसहित तीन जना पक्राउ परेका छन्। पक्राउ पर्नेमा सहकारीका उपाध्यक्ष भद्रपुर८ निवासी सञ्जोक गिरी, संस्थाकी सचिव हल्दिबारी३ निवासी कञ्चन आचार्य र सदस्य भद्रपुर७ निवासी दीपक खवास रहेको जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए। फरार रहेका उनीहरूलाई मंगलबार पक्राउ गरिएको हो। कोशी प्रदेश सहकारी रजिस्ट्रार कार्यालय इटहरीको पत्रअनुसार झापा जिल्ला अदालतको अनुमतिमा जिल्ला प्रहरी कार्यालय झापाले फागुन ३० गते सञ्चालक समितिविरुद्ध पक्राउ पूर्जी जारी गरेको थियो। सोही दिनदेखि उनीहरू फरार थिए। संस्थाका अध्यक्ष भद्रपुर६ निवासी राजु भन्ने मदन श्रेष्ठ अझै फरार रहेको प्रहरी निरीक्षक गिरीले बताए। पक्राउ परेका उनीहरूमाथि झापा जिल्ला अदालतबाट पाँच दिनको म्याद थपेर आवश्यक अनुसन्धान सुरु गरिएको उनको भनाइ छ। सहकारीका पीडित शेयर धनी तथा बचतकर्ताहरूको संघर्ष समितिले फागुन १४ गते प्रदेश सहकारी रजिस्ट्रार कार्यालय इटहरीमा रकम हिनामिना गरेको भन्दै सञ्चालक समितिविरुद्ध उजुरी दिएका थिए। रजिस्ट्रार कार्यालयले सोही उजुरी बमोजिम अनुसन्धान र कारबाही प्रक्रिया अघि बढाउनु भन्दै प्रहरी कार्यालय झापालाई पत्राचार गरेको थियो। सोही पत्राचार अनुसार प्रहरीले सहकारी शेयर सदस्यहरूले जम्मा गरेको शेयर पुजी र बचत रकम समिति वा सदस्य व्यवस्थापक वा कर्मचारीले हिनामिना एवं अपचलन गरेको मुद्दा दर्ता गराई कारबाही प्रक्रिया अघि बढाएको हो। २०७७ सालमा स्थापना भएको शुभसाइत सहकारीमा हाल करिब दुई हजार सदस्य आबद्ध छन्। कूल ३० लाख शेयर पुँजी रहेको सहकारीले करिब २ करोड रुपैयाँ बचत फिर्ता गर्नुपर्ने जनाइएको छ। भद्रपुर१० प्रधान कार्यालयको ठेगाना रहे पनि भद्रपुर६ मा शुभसाइतले कार्यालय स्थापना गरी कारोबार गर्दै आइरहेको थियो। हालः सहकारीको कार्यालय बन्द छ।"
शाह नेतृत्वको सरकारलाई दिएको समर्थन फिर्ता लिने नागरिक उन्मुक्तिको निर्णय,"धनगढी : संरक्षक रेशम चौधरी विदेशमा रहेका बेला नागरिक उन्मुक्ति पार्टीले कमलबहादुर शाह नेतृत्वको सरकारलाई दिएको समर्थन फिर्ता लिने निर्णय गरेको छ। पार्टी अध्यक्ष रञ्जिता चौधरीको अध्यक्षतामा, उपाध्यक्ष दामोदर पण्डितसहित पार्टीको बहुमत केन्द्रीय समितिले यस्तो निर्णय गरेको हो। निर्वाचन आयोगले रेशमलाल चौधरी नेतृत्वको नयाँ केन्द्रीय समिति अवैधानिक ठहर गरेपछि रञ्जीता नेतृत्वको पुरानै २१ सदस्यीय केन्द्रीय समितिको बैठक बसेको हो। बुधबारको बैठकमा २१ जनामध्ये १२ जनाको उपस्थिति रहेको बताइएको छ। केन्द्रीय समितिको बहुमतले केन्द्रकै गठबन्धनअनुसार प्रदेशमा पनि समर्थन गर्ने निर्णय गरेको छ। हामीले यो निर्णय लगेर प्रधानमन्त्री र गठबन्धनका शीर्ष नेताहरूलाई भेट्छौं। केही गीभ एण्ड टेकको कुरा गर्नुछ। त्यसपछि मात्रै समर्थन फिर्ता लिन्छौं, पार्टीका प्रवक्तासमेत रहेका उपाध्यक्ष दामोदर पण्डितले भने। केही दिनअघि पार्टी अध्यक्ष रञ्जिता चौधरीसहितका प्रतिनिधि सभा सदस्य, पार्टी पदाधीकारीहरूले बालुवाटारमै गएर प्रधानमन्त्री पुष्पकमल दाहालसँग भेटघाट गरेका थिए। त्यतिबेला प्रधानमन्त्री दाहालले उन्मुक्तिलाई सरकारमा आउन आग्रह गरेका थिए। प्रधानमन्त्रीसँगको भेटपछि पार्टी अध्यक्ष रञ्जिता चौधरी आफैं टीकापुर आएकी हुन्। तर, टीकापुरमा भएको पार्टीको बैठकमा भने मन्त्रीबाहेक २ जना प्रदेश सभा सदस्यमात्रै उपस्थित थिए। ७ जना प्रदेश सभा सदस्य रहेको नागरिक उन्मुक्तिका ४ जनालाई मुख्यमन्त्री कमलबहादुर शाहले मन्त्री र एक जनालाई राज्यमन्त्री बनाएको छन्। मन्त्रीबाहेकका २ जना प्रदेश सभा सदस्यमात्रै बैठकमा उपस्थित भएपछि समर्थन फिर्ताको निर्णय लागू हुने वा नहुनेमा आशंका पैदा भएको छ। तर, पार्टी प्रवक्ता दामोदर पण्डित भन्छन, पार्टी भनेको पार्टी हो। पार्टीबाटै सबै जना प्रदेश सभा सदस्य भएका हुन्। उनीहरू पार्टीले गरेको निर्णयमा आउनुपर्छ भन्ने मलाई विश्वास छ। उनले प्रदेश सभाका सबै सदस्यहरूलाई खबर भने गरिएको बताए। सुदूरपश्चिम प्रदेश सभामा नागरिक उन्मुक्ति पार्टी निर्णयक छ। ५३ प्रदेश सभा सदस्य रहेको सुदूरपश्चिममा कांग्रेसका १८ (एकजनाको निधन), नेकपा माओवादी केन्द्रका ११ (सभामुख सहित), नेकपा एमालेका १० (उपसभामुख सहित), नागरिक उन्मुक्ति पार्टीका ७, समाजवादीका ४, राप्रपाका १ र स्वतन्त्र १ जना प्रदेश सभा सदस्य छन । नयाँ गठबन्धनलाई सरकार बनाउन नागरिक उन्मुक्तिको समर्थन आवश्यक पर्छ।"
"मुगुमा जीप दुर्घटना : दुईको मृत्यु, चार जना घाइते","मुगु : गमगढीदेखि सोरु गाउँपालिकाको सोरुकोटतर्फ जाँदै गरेको बोलेरो जीप कच्यागाउँ नजिकै दुर्घटना हुँदा दुई जनाको मृत्यु भएको छ भने चार जना घाइते भएका छन्। कर्णाली प्रदेश ०२००१ ज ००५९ नम्बरको सो जीप सोरु६ कक्छेगाउँ नजिक रहेको चार मोड भन्ने ठाउँको सडकबाट अन्दाजी एक सय मिटर बढी तल खसेको जनाइएको छ। दुर्घटनामा चालकसहित दुई जनाको घटनास्थलमै मृत्यु भएको र अन्य चार जना घाइते भएका जिल्ला प्रहरी कार्यालय मुगुका प्रमुख प्रहरी नायब उपरीक्षक वीरेन्द्र थापाले जानकारी दिए। प्रनाउ थापाका अनुसार मृत्यु हुनेमा जीप चालक कविराज नेपाली र पहिचान नखुलेका एक जना महिला रहेकी छन्। घाइते हुनेमा मन्जने नेपाली, सर्जन नेपाली, हीरादिङ नेपाली र प्रेम नेपाली रहेका उनले बताए। घाइते मन्जनेको अवस्था चिन्ताजनक अवस्थामा रहेको बताइएको छ। प्रनाउ थापाले घाइतेलाई उद्धार गरी उपचारार्थ मुगु जिल्ला अस्पतालतर्फ ल्याइँदै गरेको जानकारी दिए।"
११ लाख राशिको प्रथम कपिलवस्तु तिलौराकोट गोल्डकप प्रतियोगिता हुने,"कपिलवस्तु : लुम्बिनी प्रदेशमै पहिलो पटक ठूलो राशि रहेको प्रथम कपिलवस्तु तिलौराकोट गोल्डकप फुटबल प्रतियोगिता वाणगंगा नगरपालिकाको बुद्ध रंगशालामा हुने भएको छ। जिल्ला फुटबल संघको आयोजनामा स्वास्थ्यको लागि खेलकुद राष्ट्को लागि खेलकुद भन्ने मूल नारासहित चैत १७ गते देखि २४ गतेसम्म प्रतियोगिता सञ्चालन गर्न लागिएको बुद्ध रंगशालामा आयोजित पत्रकार सम्मेलनमा जानकारी दिइएको छ। प्रतियोगितामा प्रथम हुने टिमलाई ११ लाख ११ हजार १ सय ११ रुपैयाँ र दोस्रो हुनेलाई ५ लाख ५५ हजार ५ सय ५५ रुपैयाँ र शिल्ड मेडल र प्रमाण पत्र दिइने अध्यक्ष तिलक थापाले जानकारी दिए। प्रतियोगितामा नेपालका 'ए' डिभिजनका क्लबसहित ८ टोलीको सहभागिता रहनेछ। जसमा थ्री स्टार क्लब, त्रिभुवन आर्मी क्लब, मछिन्द्र क्लब, नेपाल पुलिस क्लब, हनामी बीएफसी, सुदूरपश्चिम११, सहारा क्लब र आयोजक टिमबाट कपिलवस्तु११ रहने अध्यक्ष थापाले बताए।"
कोशीमा बेपत्ता तीनैजना बालबालिका मृत भेटिए,"उदयपुर : सुनकोशी नदीमा बेपत्ता भएका तीनैजना बालबालिका बुधबार मृत अवस्थामा फेला परेका छन्। आइतबार दिउँसो होली खेलेर नुहाउने क्रममा नदीमा डुबेर बेपत्ता भएका उनीहरू बुधबार दिउँसो मृत अवस्थामा फेला परेका हुन्। बेपत्ता भएका त्रियुगा नगरपालिका १३ साउनेका १२ वर्षीय लोकबहादुर मगरको ८ किलोमिटर तल कम्फुघाट पुलमुनी फेला परेको प्रहरीले जनाएको छ। त्यसैगरी सोही ठाउँका ९ वर्षीय रिदम मगरको दुई किलोमिटर र १२ वर्षीया रेखा मगरको सात किलोमिटर तल घिर्लिङ भन्ने ठाउँमा शव फेला परेको छ। बेपत्ता तीनै जनाको नेपाल प्रहरी, सशस्त्र प्रहरी, स्थानीय र जनप्रतिनिधिहरूले खोजीकार्य गरेका थिए। वडाअध्यक्ष हिम मगरले करिब ४ दिनपछि तीनै जना बालबालिकाको शव फेला परेको बताए। डुबेका अन्य ५ जनालाई स्थानीयले सकुशल उद्धार गरेका थिए।"
एमाले कास्कीमा अधिकारी क्षेत्री निर्वाचित,"पोखरा : नेकपा एमाले कास्कीको अध्यक्षमा बैनबहादुर अधिकारी क्षेत्री निर्वाचित भएका छन्। प्रतिस्पर्धी माधव बास्तोलालाई पराजित गर्दै उनी निर्वाचित भएका हुन्। क्षेत्रीले ५५१ मत ल्याउँदा बास्तोलाको भागमा ३२४ मत परेको थियो। अध्यक्ष निर्वाचित क्षेत्री यसअघि जिल्ला कमिटी सचिव थिए। क्षेत्रीकै प्यानलबाट उपाध्यक्ष भेषराज बराल, सचिव दर्शन लामा, उपसचिव सन्तु सुवेदी र लालबहादुर परियार विजयी भएका छन्। सचिवका उम्मेदवार लामाले सर्वाधिक लोकप्रिय मत ५९५ मत ल्याएका थिए। १२१ पदमा बास्तोला र अधिकारीको प्यानल थियो। अध्यक्षमा उनीहरूको प्यानलबाहेक विवेक त्रिपाठी उम्मेदवार थिए। त्रिपाठीले १७ मत प्राप्त गरे। १० चैतमा सुरु भएको एमाले कास्कीको ११औं अधिवेशन बुधबार १४ गतेमात्रै सकिएको छ। मंगलबार साँझबाट विद्युतीय मेसिनमा मतदान सुरु गरिए पनि बुधबार अपरान्हमात्रै सकिएको थियो। मतदान सकिएलगत्तै नतिजा आएको थियो।"
मेची नदी तैरिएर भारत प्रवेश गर्ने बंगालादेशी र नेपाली नागरिक पक्राउ,झापा : नेपालबाट अवैधरूपमा भारत प्रवेश गर्न खोजेको आरोपमा एक बंगालादेशी र एक नेपाली नागरिक भारतमा पक्राउ परेका छन्। काँकडभिट्टा नाकाबाट भारत प्रवेश गर्न लागेका बंगालादेशी नागरिक ३४ वर्षीय आलमगीर हुसेन र मेचीनगरका ३२ वर्षीय अनुप तामाङलाई भारतीय सीमा सुरक्षा बल (एसएसबी)ले मंगलबार पक्राउ गरेको हो। तामाङले बंगालादेशी नागरिक हुसेनलाई अवैधरूपमा भारत प्रवेश गराउन खोजेका थिए। सोही बेला भारतीय एसएसबी ४१ बटालियनको टोलीले उनीहरूलाई सीमा नाकाबाटै पक्राउ गरेको भारतीय प्रहरीले जनाएको छ। हुसेनले आफू बंगालादेशी नागरिक रहेको र आफू नेपालबाट अवैधरूपमा भारत प्रवेश गर्न लागेको प्रहरी समक्ष स्वीकार गरेका छन्। पानीटंकी काँकडभिट्टा नाकामा भारतीय एसएसबीले परिचयपत्रको आधारमा नेपालीलाई भारत प्रवेश गर्न अनुमति दिएकोले बंगलादेशी नागरिक मेची नदी तैरिएर भारत जान खोजेका थिए। हुसेनलाई तामाङले सहयोग गरेको भन्दै पक्राउ परेका दुवै जनालाई एसएसबीले खोरीबारी प्रहरीलाई जिम्मा लगाइसकेको छ। खोरीबारी प्रहरीले आज सिलीगुरी जिल्ला अदालतमा पेस गरी कारबाही प्रक्रिया अघि बढाइसकेको जनाइएको छ।
सेयर बजारमा दोहोरो अंकको गिरावट,काठमाडौं : सेयर बजारमा दोहोरो अंकको गिरावट आएको छ। आज नेप्से परिसूचक १० दशमलव ८३ अंकले घटेर २ हजार ३० दशमलव ८६ को विन्दुमा कायम भएको हो । ३ सय १० कम्पनीको ६० लाख ४७ हजार २१ कित्ता सेयर ४४ हजार २ सय ४९ पटक खरिदबिक्री हुँदा २ अर्ब २३ करोड ५४ लाख ८५ हजार ५३४ रुपैयाँ बराबरको कारोबार भयो। उत्पादन तथा प्रशोधन समूह शून्य दशमलव ९१ प्रतिशतले बढेको छ भने अरु सबै समूहको उपसूचक घटेको छ । सबैभन्दा धेरै वित्त समूह एक दशमलव ७२ र व्यापार समूह एक दशमलव ६० प्रतिशतले घटेको छ । आजको कारोबारमा सर्वोत्तम सिमेन्टको सेयर मूल्यमा सकारात्मक सर्किट लागेको छ । यसदिन कालिका लघुवित्त वित्तीय संस्था लिमिटेडका लगानीकर्ता गुमाए। सो कम्पनीको सेयर मूल्य ५ दशमलव ६६ प्रतिशतले घटेको छ । कारोबार रकमका आधारमा सबैभन्दा बढि शिवम् सिमेन्ट शीर्षस्थानमा रह्यो। सो कम्पनीको ९ करोड ७२ लाख २२ हजार ३२०रुपैयाँको सेयर बराबरको कारोबार भएको छ ।
सिन्धुलीमा ५ हजा ३१५ विद्यार्थीले एसईई दिँदै,"सिन्धुली :बिहीबारबाट सुरू हुने माध्यमिक शिक्षा परीक्षा (एसईई)मा सिन्धुली जिल्लाबाट ५ हजार ३ सय १५ जना परीक्षार्थी सहभागी हुँदैछन्। सामुदायिक तथा संस्थागत विद्यालयका २ हजार ५ सय छात्र र २ हजार ८ सय १५ जना छात्राहरू गरी कूल ५ हजार ३ सय १५ जना विद्यार्थी एसईईमा सहभागी हुन लागेका हुन्। शिक्षा विकास तथा समन्वय इकाई सिन्धुलीका प्रमुख निर्मल घिमिरेका अनुसार जिल्लाबाट सामुदायिकतर्फ १ सय २३ र संस्थागततर्फ २२ गरी १ सय ४५ वटा विद्यालयका विद्यार्थीहरू परीक्षामा सम्मिलित हुँदैछन् । जसमध्ये सामुदायिक विद्यालयतर्फ ४ हजार ७ सय ५६ जना र संस्थागत विद्यालयतर्फ ५ सय ५९ विद्यार्थीहरूले परीक्षामा भाग लिनेछन्,घिमिरेले भने । उनका अनुसार जिल्लाबाट एसईईमा सहभागी ५ हजर ३ सय १५ विद्यार्थीमध्ये साधारणतर्फ ५ हजार १ सय १०,प्राविधिकतर्फ १ सय ७९ र ग्रेड वृद्धितर्फ २६ जना रहेका छन् । यस वर्ष परीक्षाका लागि २५ वटा परीक्षा केन्द्र कायम गरिएको छ । परीक्षालाई मर्यादित बनाउन २५ जना केन्द्राध्यक्ष, ३३ सहायक केन्द्राध्यक्ष, २ सय ६७ जना निरीक्षक, ५२ जन परीक्षा सहायक र १ सय ४ जना सहयोगी तोकिएको छ । जिल्लाका २५ वटा परीक्षा केन्द्रका लागि ३ सय ७५ जना सुरक्षाकर्मी परिचालन गरिने जनाइएको छ। परीक्षा बिहीबार बिहान ८ बजेदेखि सञ्चालन हुनेछ ।"
रसुवामा एसईई दिने घट्दै,रसुवा : यसवर्ष माध्यमिक शिक्षा परीक्षा (एसइई)मा ५ वटा परीक्षा केन्द्रमा ५ सय ७१ जना विद्यार्थीहरू सहभागी हुने भएका छन्। गतवर्ष ७ सय ७० जनाले भाग लिएका थिए। यसवर्ष झण्डै २ सय कम विद्यार्थी सहभागी हुँदैछन्। शिक्षा विकास तथा समन्वय इकाईका अनुसार जिल्लाभरिका २४ माविका ५ सय ७१ विद्यार्थी एसईईमा भागलिने छन्। जसमध्ये नियमिततर्फबाट ५ सय ५२ जना र आंशिक १९ विद्यार्थी छन्।
रौतहटमा श्रीमतीको हत्यापछि आत्महत्या प्रयास,रौतहट : रौतहटमा श्रीमानले श्रीमतीको हत्या गरेका छन्। बृन्दावन नगरपालिका१ बलेरी टोल ४० वर्षीय तीर्थ वाइबाले श्रीमती सोती माया वाइबाको हँसियाले घाँटी रेटेर हत्या गरेका हुन्। उनको घटनास्थलमै मृत्यु भएको प्रहरीले जनाएको छ। श्रीमतीको हत्या गरेर वाइबाले धारिलो हतियारले आत्महत्याको प्रयाससमेत गरेको प्रत्यक्षदर्शीले बताएका छन्। स्थानीयले प्रहरीलाई खबर गरेपछि प्रहरीले घाइते अवस्थामा भेटिएका वाइबाको उद्धार गरी अस्पताल लगेको थियो। उनलाई चन्द्रपुरमा उपचारको लागि पठाएको जिल्ला प्रहरी कार्यालय रौतहटका प्रवक्ता एवं डीएसपी एलिजा गिरीले जानकारी दिइन्। बागमतीको बगरमा घाँस काट्न गएका उनीहरूबीच विवाद भएको थियो। प्रहरीले घटनाको विस्तृत अनुसन्धान सुरू गरेको छ।
"विराट गोल्डकपको तयारी पूरा, उद्घाटनमा भुटान र नेपाल पुलिस भिड्दै","विराटनगर : आठौं संस्करणको विराट गोल्डकप फुटबल प्रतियोगिताको तयारी पूरा भएको छ। चैत १५ देखि २४ गतेसम्म सञ्चालन हुने प्रतियोगिताको तयारी पूरा भएको हो। विराटनगरमा आयोजकले पत्रकार सम्मेलनको आयोजना गरेर विदेशी तीन टिमसहितका स्वदेशी ए डिभिजनका १० टिमको प्रतियोगितामा सहभागी हुने ट्रष्टका अध्यक्ष किशोर बहादुर शाहीले जानकारी दिए। विराटनगरको सहिद रंगशालामा फ्लडलाइटको माध्यमबाट हुने रात्रिकालीन गोल्डकपको उद्घाटन खेल विभागीय टोली नेपाल पुलिस क्लब र पाहुना टोली भुटानको रोयल थिम्पु फुटबल क्लब (आरटिएफसी) बीच हुनेछ। दुवै टोली प्रतियोगिताको पूर्व विजेतासमेत हुन्। विभागीय पुलिस क्लबले तीनपटक उपाधि जितेको छ। भुटानको थिम्पु एघारले २०३१ सालमा गोल्डकपको उपाधि जितेको थियो। आयोजकले सार्वजानिक गरेको खेल तालिका अनुसार गोल्डकपमा घरेलु टोली संग्रिला मोरङ फुटबल क्बल र पाहुना टिम भारतको सिक्किम ड्रेगानलाई बाइ दिएर क्वाटर फाइनलमा राखेको छ। समूह एबाट १७ चैतमा घरेलु टिमले समूह उद्घाटन खेलमा बिजेता हुने टिमसँग पहिलो क्वाटरफाइनल खेल खेल्नेछ। १८ चैतमा हुने दोस्रो क्वाटर फाइनलमा विभागीय टिम त्रिभुवन आर्मी फुटबल क्बल र एनआरटी फुटबल क्लब काठमाडौंबीच शुक्रबार हुने बिजेता टिमसँग बाइ पाएर समूह बीबाट भारतको सिक्मि ड्रेगानले प्रतिस्पर्धा गर्नेछ। समूह ए मा घरेलु टोली सांग्रिला मोरङ एफए, भुटानको रोयल थिम्पु एफसी, नेपाल पुलिस क्लब, सशस्त्र प्रहरी बल एएपिएफसी र सहिद स्मारक ए डिभिजन लिग विजेता चर्च ब्वाईज युनाइटेड रहेको छ । समूह बी मा भारतको सिक्किम ड्रेगान, त्रिभुवन आर्मी फुटबल क्लब, एनआरटी, मच्छिन्द्र फुटबल क्लब र कोलकत्ताको साउर्थन समिति एफसी रहेको छ।"
स्याङ्जामा एसईईका ४ हजार १३३ परीक्षार्थी,"स्याङ्जा : बिहीबारदेखि सुरु हुने माध्यमिक शिक्षा परीक्षा (एसईई) मा स्याङ्जाका एक सय ६८ विद्यालयका ४ हजार १३३ परीक्षार्थी सहभागी हुने भएका छन्। सामुदायिक माध्यमिक विद्यालयका १ सय ३३ र संस्थागत तर्फका ३५ वटा माध्यमिक विद्यालयका विद्यार्थी परीक्षामा सहभागी हुँदैछन्। परीक्षार्थीमध्ये २ हजार एक छात्रा र २ हजार १३२ जना छात्र रहेको शिक्षा समन्वय इकाई स्याङ्जाका प्रमुख विश्वराज आचार्यले जानकारी दिए। नियमिततर्फ ३ हजार ९१४, प्राविधिकतर्फका १५६, ग्रेड वृद्धिका ६३ जना छन्। सामुदायिकतर्फ १ हजार ६५० छात्रा र एक हजार ६३७ छात्र गरी ३ हजार २८७ परीक्षार्थी छन्। त्यसैगरी संस्थागततर्फका ३५१ जना छात्रा र ४९५ छात्रगरी ८४६ छन्। प्राविधिकतर्फ बालीविज्ञानमा र कम्प्युटर इन्जिनियरिङ ३३ विद्यालयबाट १५६ जना र धार्मिक ३ माध्यमिक विद्यालयतर्फका १९ जना पनि परीक्षामा सहभागी हुँदैछन्। जिल्लाभरका ११ वटा स्थानीय पालिकालाई समेटेर २६ परीक्षा केन्द्र तोकिएका छन्। तीमध्ये वालिङ्मा ७ र पुतलीबजार नगरपालिकामा ५, फेदिखोला, आँधीखोला, बिरुवा र अर्जुनचौपारी गाउँपालिकामा एकएक परीक्षा केन्द्र तोकिएका छन्। भीरकोट, गल्याङ्, चापाकोट नगरपालिका र कालीगण्डकी र हरिनास गाउँपालिकामा २२ वटा परीक्षा केन्द्र तोकिएका छन्। एसईइ परीक्षाका लागि आवश्यक उत्तरपुस्तिका सम्बन्धित विद्यालयमा र प्रश्नपत्र सम्बन्धित सुरक्षा निकायमा पुगिसकेको र परीक्षाका लागि आवश्यक पर्ने सम्पूर्ण तयारी पूरा भइसकेको शिक्षा समन्वय इकाई प्रमुख आचार्यले जानकारी दिए।"
"झापामा हात्तीले गर्यो दम्पतीमाथि आक्रमण, श्रीमतीको मृत्यु, श्रीमान घाइते",झापा : झापामा जंगली हात्तीले एक दम्पतीमाथि आक्रमण गरेको छ। हात्तीको आक्रमणबाट श्रीमतीको मृत्यु भएको छ श्रीमान घाइते भएका छन्। शिवसताक्षी नगरपालिका११ दुधेस्थित रतुवामाई वृक्षारोपण आयोजनामा बुधबार साँझ साढे ५ बजेको समयमा दाउरा लिन गएका शिवसताक्षी११ का ६० वर्षीया पवित्रा भेटवालको हात्तीको आक्रमणबाट घटनास्थलमै मृत्यु भएको जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए। त्यस्तै उनका श्रीमान ६२ वर्षीय दिलीप भेटवाल गम्भीर घाइते भएका छन्। घाइतेलाई उपचारका लागि बिर्तामोडस्थित बिर्तासिटि अस्पताल पठाइएको प्रहरी निरीक्षक गिरीले बताए। दुई वटाको सङ्ख्यामा आएका हात्तीले भेटवाल दम्पतीलाई आक्रमण गरेका थिए। घटनामा कानुनी प्रक्रिया पूरा गरी मृतकको शवलाई पोस्टमार्टमको लागि दमक अस्पताल पठाइएको छ।
असिना पानीले ४ करोडको इँटामा क्षति,"परासी : बेमौसमी वर्षाका कारण नवलपरासीमा ४ करोड बराबरको इँटामा क्षति पुगेको छ। सोमबार राति परेको असिना पानीले काँचो इँटामा क्षति पुगेको हो। जिल्लामा रहेका १७ उद्योगमध्ये हालः ११ वटामात्र सञ्चालनमा छन्। आर्थिकमन्दीका कारण ६ वटा उद्योग सञ्चालन हुन नसकेर बन्द भए। अहिले सञ्चालनमा रहेका उद्योगमा तयार गर्न राखिएका करिब १ करोड २० लाख बढी काँचो इँटामा क्षति पुर्याएको छ, नेपाल इँटा उद्योग महासंघका केन्द्रीय सदस्य एंव हरिकृष्ण इँटा उद्योग रामग्रामका सञ्चालक कृष्ण नारायण श्रेष्ठले भने। प्रति काँचो इँटा तयार गर्न ३ देखि ४ रुपैयाँ लाग्ने गरेको छ। जिल्लामा वार्षिक ४ करोड इँटाको माग छ। पहिला ८ देखि ९ करोड इँटाको माग हुने गरेको थियो। आर्थिकमन्दीका कारण अहिले ५० प्रतिशत माग घटेको छ, उनले भने। माग नहुँदा गत वर्ष ४ करोड इँटा उत्पादन भएको र त्यसलाई खपत गर्न पनि धौधौ भएको जिल्ला इँटा उद्योग संघले जनाएको छ। तयार भएको इँटा प्रति हजार १३ देखि १४ हजारमा बिक्री हुँदै आएको छ।"
कोशी प्रदेशसभा विघटन हुँदैन,"करिब २१ दिनअघि नेपालको राजनीतिले एउटा छुट्टै कोर्स तय गर्यो। कांग्रेस माओवादीसहितका दलहरूबीच बनेको अपवित्र गठबन्धन भत्कियो, जुन देशको हितका लागि थिएन र मुलुकको समृद्धिको पक्षमा थिएन। केबल एमाले सिध्याउन बनेको सरकार थियो। त्यसलाई हामीले भत्काउने जमर्को गयौं। र, भत्कियो पनि। अब देश विकासको संकल्प बोकेको नयाँ गठबन्धन बनेको छ। यसले मुलुकलाई समृद्धितर्फ लैजान्छ। नयाँ सत्ता समीकरणसँगै यतिबेला संघीय सरकार र सातवटै प्रदेश सरकारका जग हल्लिन थालेको छ। समीकरण बदलिरहँदा कोशी प्रदेशको नेतृत्व गठबन्धन दलबाटै हुन्छ। नयाँ गठबन्धनको बहुमतको सरकार केही दिनभित्रै बन्छ। सर्वोच्च अदालतले विकल्प रहुन्जेलसम्म सरकार गठन गर्न सकिने यसअघि नै व्याख्या गरिसकेको छ। प्रदेशसभा विघटनको हल्ला मात्र हो। सरकार गठनको विकल्प हुन्थेन भने विघटन हुनु स्वाभाविक थियो। तर, अहिले त्यस्तो अवस्था छैन। गठबन्धनको भारी बहुमत छ। त्यसकारण नयाँ सरकार बन्छ। न्यायालयले प्रष्ट व्याख्या गरिसकेको विषयलाई अपव्याख्या गरेर संसद् विघटन हुन्छ भन्ने कुरामा कुनै सत्यता छैन। केदार कार्की नेतृत्वको सरकार उपधारा ५ बमोजिम बने पनि बहुमतको सरकार बनाउन संविधानले मार्गप्रशस्त गरेको छ। मार्गप्रशस्त गर्न अहिलेको सरकारका लागि राजीनामा नै उपयुक्त विकल्प हो। यदि त्यसो हुन सकेन भने हामी न्यायालय जान्छौं। तर, मलाई लाग्छ त्यहाँ पुग्नुपर्ने अवस्था आउँदैन। किनभने यो सरकार हामीले नै बनाएका हौं। त्यसैले मार्ग प्रशस्त गर्नेमा ढुक्क छु। यस्तो परिस्थितिमा राष्ट्रिय राजनीतिमा आएको फेरबदलसँगै कोशी प्रदेश सरकारको नेतृत्व गठबन्धनभित्रबाट नेकपा एमालेले गर्छ। यो विषयमा केन्द्रीय नेतृत्वबीच भद्र सहमति पनि भएको हो। कोशी प्रदेशको शक्ति सन्तुलनका हिसाबले पनि एमाले ठूलो दल हो। यस हिसाबले पनि हामी ढुक्क छौं। (कार्की, कोशी प्रदेशका नेकपा एमाले संसदीय दलका नेता हुन्।)"
एसईई दिनेमा गोरखाका आठ विद्यालयबाट १० भन्दा कम परीक्षार्थी,"गोरखा : बसाइँसराइका कारण ग्रामीण क्षेत्रको जनसंख्या घट्दै गएपछि यसको असर विद्यालयमा पनि देखिएको छ । बिहीबारबाट सुरु हुने यस वर्षको माध्यमिक शिक्षा परीक्षा (एसईई)मा विभिन्न गाउँका विद्यालयबाट १० जनाभन्दा कम परीक्षार्थी सहभागी हुँदैछन् । शिक्षा विकास तथा समन्वय इकाइ गोरखाका अनुसार जिल्लाभरबाट एसईईमा गोरखाका तीनहजार छसय ६२ जना परीक्षार्थी सहभागी हुँदैछन् । उनीहरूमध्ये एकहजार नौ सय सय १३ जना छात्रा र एकहजार सातसय ४९ जना छात्र हुन् । सबैभन्दा कम सिरानचोक ५ मा रहेको चित्रेपोखरी माध्यमिक विद्यालयबाट चारजना परीक्षार्थी यो एसईईमा सहभागी हुँदैछन् । त्यस्तै सहिद लखन गाउँपालिका ६ बतासेको भगवती हिमालय मावि घैरुङ र गोरखा नगरपालिका ३ को राष्ट्रिय मावि घलाङबाट छछ जना एवं गोरखा नगरपालिका ८ को रत्नलक्ष्मी मावि डुम्रीडाँडाबाट सातजना परीक्षार्थीहरु एसईईमा सहभागी भएका शिक्षा विकास तथा समन्वय इकाइका प्रमुख सुवास आचार्यले जानकारी दिए । त्यस्तै चारवटा बोर्डिङ स्कूलबाट पनि १० भन्दा कम विद्यार्थी एसईईमा सहभागी भएको कार्यालयले जनाएको छ । बोर्डिङतर्फ गोरखा नगरपालिकाको मनकामना बोर्डिङ स्कुलबाट छजना, सूर्यमुखी बोर्डिङ स्कुलबाट आठजना,जेनियस बोर्डिङ स्कुलबाट आठजना र पालुङटार नगरपालिका ठाटीपोखरीको बालज्योती इङ्लिस बोर्डिङ स्कुलबाट नौजना विद्यार्थीहरु एसईईमा सहभागी हुँदै छन् । गोरखा नगरपालिका ८ आहालेस्थित सरस्वती माविले सबैभन्दा धेरै एकसय २७ जना परीक्षार्थीहरू एसईईमा सहभागी गराएको छ । बोर्डिङतर्फ गोनपा ८ रानीवनको दि ओल्ड क्यापिटल मावि रानीवनले ९४ जना विद्यार्थीहरु सहभागी गराएको छ । एसईईको सम्पूर्ण तयारी पूरा भइसकेको इकाइ प्रमुख आचार्यले जानकारी दिए । परीक्षा केन्द्र, केन्द्राध्यक्ष निर्धारण भइसकेका छन् भने प्रश्नपत्र तथा उत्तर पुस्तिका सबै केन्द्रमा पठाउने काम भइसकेको इकाइ प्रमुख आचार्यले जानकारी दिए । यस वर्षको एसईईमा साधारणतर्फ ३५ सय २७ जना, प्राविधिक तर्फ १ सय १ र गे्रडवृद्धितर्फ ३४ जना परीक्षार्थी सहभागी भएका छन्। जिल्लाका तीन विद्यालयहरु भवानी मावि मान्वु, त्रिवेणी मावि सेरा र ज्ञानमार्ग मावि घ्याल्चोकबाट एकसय एकजना विद्यार्थीहरूले प्राविधिकतर्फको एसईई परीक्षा दिने कार्यालयले जनाएको छ । एसईईको लागि कार्यालयले आवश्यकता अनुसार सुरक्षाकर्मी सहित तीनसय ९३ जना कर्मचारी परिचालन गरेको छ । १६ जना बहिरा र पाँचजना दृष्टिविहीन एसईई दिँदै गोरखाबाट यस वर्ष १६ जना बहिरा र पाँचजना दृष्टिविहिन परीक्षार्थी इसईईमा सहभागी हुँदैछन् । आरुघाट गाउँपालिका ३ स्थित जलकुमारी माविबाट चारजना र गोनपा ८ स्थित सरस्वती मावि आहालेबाट १ गरी ५ जना दृष्टिविहिन परीक्षार्थी एसईईमा सहभागी हुने भएका हुन् । गोरखा नगरपालिका १० टक्सारस्थित मनकामना बहिरा माविबाट १६ जना बहिरा विद्यार्थीहरु पनि एसईईमामा सहभागी हुने आचार्यले जानकारी दिए । पालिकाभरि एसईई परीक्षा केन्द्र छैन गोरखाको हिमालपारि रहेको चुमनुब्री गाउँपालिकामा एउटा पनि परीक्षाकेन्द्र छैन । दुईवटा मात्र माध्यमिक तहका विद्यालय रहेको सो पालिकामा एउटै पनि परीक्षाकेन्द्र नरहेको हो । सो पालिकाबाट ५६ जना परीक्षार्थीहरु एसईई दिनका लागि धार्चे गाउँपालिकाको माछाखोला परीक्षाकेन्द्र पुगेका छन् । चुमनुब्री २ को ल्हो मावि र चुमनुब्री ३ को वुद्ध माविका विद्यार्थीहरु परीक्षा दिन माछाखोला पुगेका वुद्ध माविकी प्रधानाध्यापक पार्वता देवकोटाले जानकारी दिइन् । उनीहरु बुधबार माछाखोला आइपुगेका हुन् । उनीहरुलाई परीक्षा अवधिभरका लागि होटलहरुमा राखिएको छ । सबैभन्दा धेरै गोरखा नगरपालिकामा छन् । त्यहाँ ६ वटा परीक्षा केन्द्रहरु तोकिएको छ । चुमनुब्रीमा परीक्षार्थी सङ्ख्या कम रहेका कारण चुमनुब्रीमा परीक्षा केन्द्र नराखिएको कार्यालयले जनाएको छ । एसईई परीक्षाको सम्पुर्ण पूर्वतयारीहरु सम्पन्न भइसकेको शिक्षा विकास तथा समन्वय इकाइ कार्यालय गोरखाका प्रमुख सुवास आचार्यले बताए । प्रश्नपत्रहरु केन्द्र नजिकको प्रहरी चौकीमा पुगिसक्यो,उनले भने, केन्द्राध्यक्ष तोकेर उत्तर पुस्तिकाहरु पनि सबै केन्द्रमा पुर्याइसक्यौँ । कार्यालय जिल्लाभर २३ वटा परिक्षा केन्द्र तोकेको छ । कार्यालय गत चैत ९ गते २३ वटै केन्द्रका केन्द्राध्यक्षहरुलाई अभिमुखीकरण समेत गराइ सकेको छ ।"
धनगढीका मेयर गोपाल हमालकी छोरी भेटिइन्,काठमाडौं : भारतको गोवामा सम्पर्कविहीन भएकी धनगढी उपमहानगरपालिकाका मेयर गोपाल हमालकी छोरी आरती हमाल फेला परेकी छन्। मेयर हमालले छोरी फेला परेको र उनको स्वास्थ्य अवस्था कमजोर रहेको सामाजिक सञ्जालबाट जानकारी गराएका छन्। हमालले छोरीको खोजि कार्यमा सहयोग गर्ने गोवाहमा रहेका नेपालीलाई धन्यवाद दिएका छन्। सोमबारदेखि छोरी सम्पर्कविहीन भएपछि हमालले खोजी कार्यमा सहयोग गरिदिन गोवामा रहेका नेपालीलाई आग्रह गरेका थिए। उनी सोमबार भारतको जोरबा वाइब आस्बिन ब्रीजबाट सम्पर्कविहीन भएकी थिइन। आरती ओशो साधक हुन्। उनी केही महिनादेखि ओशो ध्यान गर्न गोवा बस्दै आएकी थिइन्।
"तत्कालीन नगरप्रमुख, प्रशासनिक अधिकृत र लेखापालविरुद्ध एक करोडको भ्रष्टाचार मुद्दा","काठमाडौं : सिराहाको कर्जन्हा नगरपालिकाका तत्कालीन नगर प्रमुख गंगा पासमान र तत्कालीन निमित्त प्रमुख प्रशासकीय अधिकृत जगदीश मण्डलसमेत गरी पाँचजनाविरुद्ध एक करोड बढीको भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले प्रशासनिक भवन निर्माणको लागि भएको ठेक्कामा अनियमितता गरेको आरोपमा तत्कालीन नगर प्रमुख पासमान,निमित्त प्रमुख प्रशासकी अधिकृतद्वय मण्डल, बुद्धिमान दनुवार र लेखापाल प्रविन कुमार महतोविरुद्ध आज विशेष अदालत काठमाडौंमा मुद्दा दायर गरेको हो। अख्तियारका प्रवक्ता नरहरी घिमिरेले अदालतको आदेशविपरीत प्रशासनिक भवन बनाउनका लागि बोलपत्र आह्वानको निर्णय गरी सार्वजनिक सम्पत्तिको हानिनोक्सानी गरेको पुष्टि हुन आएकाले तत्कालीन नगर प्रमुख पासमान र प्रमुख प्रशासनिक अधिकृत मण्डलविरुद्ध १ करोड ८ लाख रुपैयाँ माग गर्दै आरोप पत्र दायर गरेको जानकारी दिए। प्रक्रिया पूरा नभएसम्म नगरपालिकाको कार्यालय अन्यत्र स्थानान्तरण नगर्नु नगराउनु भनी उच्च अदालत जनकपुरले परमादेश जारी गरेको थियो। उनीहरूले अदालतको आदेशविपरीत भवन निर्माणका लागि बोलपत्र आह्वान गरेको अख्तियारको ठहर छ। यसैगरी तत्कालीन निमित्त प्रमुख दनुवार र लेखापाल महतोले बोलपत्र आह्वान गर्न नहुने प्रावधान विपरीत स्थानीय तहको केन्द्र परिवर्तन नहुँदै र अदालतको आदेश विपरीत निर्माण व्यवसायीलाई १ करोड ८ लाख भुक्तानी दिइ सार्वजनिक सम्पत्ति हानीनोक्सानी हुने कार्य गरेको अख्तियारको ठहर छ। उनीहरूविरुद्ध पनि सोही रकम बराबरको बिगो माग गरिएको छ। निर्माण व्यवसायी महालक्ष्मी पाण्डे एण्ड कम्पनी ड्रागन जेभीका आधिकारिक प्रतिनिधि बैजनाथ यादवले भवन निर्माणका लागि भुक्तानी लिइ निर्माण कार्य सुरू नगरेको र एड्भान्स पेमेन्टको ग्यारेन्टीको म्याद समाप्त भइसक्दा पनि म्याद थप नगरेको वा फिर्ता दाखिला नगरी सार्वजनिक सम्पत्तिको हानीनोक्सानी गरेको अख्तियारको बुझाइ छ। जेमी फर्मलाई पनि १ करोड ८ लाख बिगो र मुख्य कसुरदारलाई हुने सरह नै जरिवाना माग गरिएको आरोप पत्रमा उल्लेख छ।"
"सुनकोशीमा बेपता तीनमध्ये थप एक बालिकाको शव फेला, एक जना अझै भेटिएनन्","उदयपुर : होली खेलेर सुनकोशीमा नुहाउने क्रममा तीन दिनअघि बेपत्ता भएका त्रियुगा नगरपालिका१४ साउनेकी रेखा मगरको शव बुधबार बिहान फेला परेको छ । जिल्ला प्रहरी कार्यालय उदयपुरका अनुसार आज बिहान साउनेको धाप्लाङदेखि ६ किलोमिटर तल सूर्यढुङ्गा भन्ने स्थानमा १२ वर्षीया रेखा मगरको शव फेला परेको प्रहरीले जनाएको छ । स्थानीय माछा मार्नेहरुले बेलुकी कोशीमा जाल थापेको र बिहान जाल हेर्न जाँदा मृतक मगरको शव पानीमा देखेपछि प्रहरीलाई खबर गरेका थिए । रेखाको शव शवपरीक्षणका लागि जिल्ला अस्पताल ल्याउने तयारी भइरहेको जिल्ला प्रहरी कार्यालयका प्रमुख रमेश थापाले बताए। मङ्गलबार मात्र बेपत्ता तीनमध्ये ८ वर्षीय रिदम मगरको शव पनि घटनास्थलदेखि एक हजार चार सय मिटर तल घिर्लिङ भन्ने स्थानमा फेला परेको थियो । तीन दिनअघि त्रिनपा१४ साउनेका १२ वर्षीया रेखा मगर, १४ वर्षीय लोकबहादुर मगर र ८ वर्षीय रिदम मगर होली खेलेर सुनकोशीमा नुहाउन जाँदा नदीमा बेपत्ता भएका थिए । बेपत्ता बालबालिकाको प्रहरी र स्थानीयसहित सुनसरीको इटहरीबाट आएको सशस्त्र प्रहरीको गोताखोर टोलीले खोजी जारी राखेका छन् । हराएकामध्ये मङ्गलबार रिदम मगरको शव फेला परेको थियो । अर्का बेपत्ता वर्षीय लोकबहादुर मगरको शव फेला पर्न नसकेको पनि प्रहरीले जनाएको छ । रासस"
राप्रपाले सरकारलाई बुझाएको ४० बुँदे मागप्रति अमेरिकी चासो,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङ्देनसँग अमेरिकी राजदूतर डी आर थम्पसनले भेट गरेका छन्। बुधबार बिहान राप्रपा केन्द्रीय कार्यालय धुम्बाराहीमा उनीहरूबीच भेटवार्ता भएको हो। भेटका क्रममा द्विपक्षीय हितका विविध विषयमा छलफल भएको जनाइएको छ। अमेरिकी संसदमा नेपालमा नास्तिकता फैलाउन लगानी गरेको भन्ने छलफल भएको विषयमा अध्यक्ष लिङ्देनले राजदूतसँग चासो राखेका थिए। जवाफमा राजदूतले नेपालमा नास्तिकता फैलाउन अमेरिकाले कुनै लगानी नगरेको र गर्ने नीति पनि नरहेको अध्यक्ष लिङ्देनलाई जानकारी गराएका थिए। अमेरिकी सहयोग विभिन्न क्षेत्रको अतिरिक्त सीमान्तकृत समुदायको उत्थानमा केन्द्रीत रहेको राजदूतले प्रष्ट पारेका थिए। नेपालको धार्मिक सदभाव,एकता उत्कृष्ट रहेको राजदूतको भनाइ थियो। नेपालबाट चोरी भइ अमेरिका पुऱ्याइएका मूर्तिहरू नेपाल फिर्ता गरी सम्बन्धित मठ मन्दिरमा पुनस्स्थापना गर्ने अमेरिकी नीति रहेको राजदूतले जानकारी गराएका थिए। भेटका अवसरमा राप्रपाले सरकारलाई ४० बुँदे माग पेश गर्दै काठमाडौं केन्द्रित प्रदर्शनको तयारीमा रहेको विषयमा समेत कुराकानी भएको राप्रपाले जनाएको छ। तर राप्रपाले गर्ने भनिएको आन्दोलनबारे अमेरिकी राजदूतले कस्तो चासो राखे भन्ने चाहिँ खुलाएको छैन। राप्रपाले राजसंस्था र हिन्दुराष्ट्रको पुनःस्थापना,प्रदेश संरचनाको खारेजी,बलियो केन्द्र र अधिकारप्राप्त स्थानीय तह रहेको दुई तहको सरकार,भ्रष्टाचार नियन्त्रण,सुशासनको प्रत्याभूतिलगायत राष्ट्रियता,विकास, सुशासन,सेवाप्रवाह एवं जनजीविकासँग प्रत्यक्ष सम्बन्धित तथा मुलुकको दिर्घकालीन हितका विभिन्न ४० बुँदे माग राखेको छ। राप्रपा अध्यक्ष लिङ्देनले फागुन ९ गते ४० बुँदे मागपत्र प्रधानमन्त्री पुष्पकमल दाहाल प्रचण्डलाई बुझाएका थिए।"
इलाम र बझाङमा माओवादी केन्द्र र एकीकृत समाजवादीले पनि उम्मेदवार उठाउने,"काठमाडौं : नेकपा माओवादी केन्द्रले वैशाख १५ गते हुने उपनिर्वाचनमा उम्मेदवारी दिने निर्णय गरेको छ। बुधबार बिहान बसेको पदाधिकारी बैठकले इलाम २ र बझाङ प्रदेशसभा (१) मा उम्मेदवारी दिने निर्णय गरेको हो। तर माओवादी केन्द्रले कसलाई उम्मेदवार बनाउने भन्नेबारे निर्णय गरेको छैन। यसैगरी नेकपा एकीकृत समाजवादीले इलाम२ र बझाङमा उम्मेदवार उठाउने निर्णय गरेको छ। आज बिहान बसेको बैठकले दुवै ठाउँमा उम्मेदवार उठाउने निर्णय गरेको हो। नेकपा एमालेले इलाम २ मा सुहाङ नेम्बाङ र बझाङ प्रदेशसभा १ मा दमन भण्डारीलाई उम्मेदवार बनाएको छ। सोमबार बालुवाटारमा भएको एमाले,माओवादी केन्द्र र एकीकृत समाजवादीका अध्यक्षबीच भएको छलफलमा सरकारमा सहभागी भएपनि तीन दल छुट्टाछुट्टै भएको भन्दै आआफ्ना उम्मेदवार उठाउन दलहरू आन्तरिक तयारीमा जुटेका हुन्।"
नेपाल बहराइनसँग पुनः पराजित,"काठमाडौं : फिफा विश्वकप २०२६ र एएफसी एसिया कप २०२७ छनोटको दोस्रो चरणको चौथो खेलमा नेपाल बहराइनसँग पराजित भएको छ । बहराइनको रिफास्थित नेशनल स्टेडियममा आज बिहान भएको खेलमा नेपाल बहराइनसँग तीनशून्य गोलअन्तरले पराजित भएको हो । बहराइनको जितमा सायद बाकर, अब्दुल्लाह युसुफ र कोमाइल इल्सवादले समान एकएक गोल गरे । समूह एचमा रहेको नेपालको यो लगातार चौथो हार हो । यही चैत ८ गते बहराइनमै भएको खेलमा नेपाल बहराइनसँग पाँचशून्य गोलअन्तरले पराजित भएको थियो । त्यसअघि नेपालले युएईविरुद्ध चारशून्यको हार बेहोरेको थियो भने यमनसँग दुईशून्यले पराजित भएको थियो । नेपाल चार खेलमा अङ्कविहीन रहँदै समूहको अन्तिम स्थानमा छ भने युएई १२ अङ्कसहित समूहको शीर्षस्थानमा छ । नौ अङ्क बटुल्दै बहराइन दोस्रो र यमन तीन अङ्कसहित अङ्कतालिको तेस्रो स्थानमा छ । अब नेपालले छनोटका बाँकी दुई खेलमा युएई र यमनको सामना गर्नेछ । रासस"
गृहमन्त्रीसमक्ष सांसद पन्तले भने : हतियार इजाजत दिने नीति परिमार्जन गरौं,"काठमाडौं : नेकपा एमालेका सांसद रघुजी पन्तले हतियारको इजाजत दिने नीति परिमार्जन गर्न माग गरेका छन्। बुधबार राज्य व्यवस्था तथा सुशासन समितिको बैठकमा सांसद पन्तले लाइसेन्स लिएर राखिएका हतियारको दूरुपयोग भयो भने को जिम्मेवार हुन्छ भन्दै प्रश्न गरेका छन्। उनले सयौं गोली बोकेर हिँड्ने हतियार राख्न दिँदा सार्वजनिक र राष्ट्रिय सुरक्षा कमजोर हुने तर्क गरे। लाइसेन्स लिएर ककसले हतियार राखेका छन्, के कति छन् ? कति हजारको संख्यामा छन्, रेकर्ड छ छैन ? हतियार फिर्ता लिनुपर्ने आवश्यकता ठान्नुभएको छ कि छैन ? गृहमन्त्री रवि लामिछानेतर्फ संकेत गर्दै उनले प्रश्न गरे,दुर्गा प्रसाईंलाई जुन प्रकारको हतियार कसरी दिइयो, त्यो प्रकारका हतियार हेर्दा तपाईंहरुले हतियार दिने कानुन पनि फेर्नुपर्छ लागेको छ कि छैन ? अब त, हतियार दिने नीति पुनर्विचार र परिमार्जन गर्नुपर्यो। गृह मन्त्रालयको सोच के हो ? दिएको छ भने फिर्ता लिने र नीति परिमार्जन गर्ने सोच छ कि छैन ? राज्यले जनतालाई सुरक्षा दिनुपर्ने भन्दै सांसद पन्तले व्यक्तिगतरुपमा हतियार बोक्नु नपर्ने वातावरण सिर्जना गर्नुपर्ने बताए। उनले गृहमन्त्रीलाई गुप्तचर संस्थालाई बलियो बनाउन आग्रह गरे। पन्तले भने,हाम्रो राष्ट्रिय सेक्युरिटी सिस्टमलाई थ्रेट आउने कुरालाई बलियो बनाउन कति काउन्टर जासुसी संयन्त्र चाहिन्छ, सरकारले सोचिरहेको छ कि छैन ? उनले पारिबाट (भारतबाट) तराईंमा साम्प्रदायिक द्वन्द्व गराउन प्रयास भइरहेको भन्दै तराईंमा केहि संकेत पनि देखिन थालेकाले त्यसतर्फ ध्यान दिनुपर्ने बताए। संसद सचिवालयका अनुसार आजको बैठकमा गृह मन्त्रालयसँग सम्बन्धित समसामयिक विषयमा छलफल भएको छ।"
राष्ट्रिय समझदारीअनुसार शान्ति प्रक्रिया टुंगो लाग्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले राष्ट्रिय समझदारी बनाएर शान्ति प्रक्रियाका बाँकी काम टुङ्गो लगाउने बताएका छन्। द्वन्द्व पीडित परिवारका विभिन्न संघसंस्थाका प्रतिनिधिहरूसँग बुधबार सिंहदरबारमा भएको भेटघाटमा प्रधानमन्त्री प्रचण्डले बेपत्ता पारिएका व्यक्तिको छानविन,सत्य निरुपण तथा मेलमिलाप आयोगका विषयमा अदालतको आदेश पालना गर्न सरकार प्रतिबद्ध रहेको बताएका हुन्। प्रधानमन्त्री प्रचण्डले सरकारले चाहँदाचाहँदै पनि संक्रमणकालिन न्याय टुंगोमा लगाउन नसकिएको बताए। 'सरकारले चाहँदाचाहँदै पनि सङ्क्रमणकालिन न्याय टुङ्ग्याउन सकिएको छैन,'प्रधानमन्त्री प्रचण्डले भने,'शान्ति प्रक्रियाका बाँकी काम टुङ्गो लगाउन नदिने शक्ति पनि सक्रिय नै छन्,त्यसले गर्दा कतिपय समस्या भएको छ । उनले शान्ति प्रक्रियाका बाँकी काम टुङ्गो लगाउनका लागि त्यससम्बन्धी विधेयक सरकारले अगाडि बढाएको जानकारी दिए। प्रधानमन्त्री प्रचण्डले द्वन्द्व पीडित परिवारका सदस्यलाई रोजगारी उपलब्ध गराउन,द्वन्द्वमा घाइते भएका व्यक्तिको स्वास्थ्योपचार गर्न र उनीहरूका लागि आवासको व्यवस्था गर्न सरकार प्रयासरत रहेको जिकिर गरे। प्रधानमन्त्री प्रचण्डले शान्ति प्रक्रियाका कामलाई तार्किक निष्कर्षमा पुर्याएर स्थायी शान्ति कायम गर्न आफू प्रतिबद्ध रहेको बताए।"
अछाममा ट्याक्टर दुर्घटनामा मृत्यु भएकाको सामूहिक अन्त्येष्टि,"अछाम : मेल्लेख गाउँपालिकामा ट्याक्टर दुर्घटना परी मृत्यु भएका पाँचजनाको आज सामूहिक अन्त्येष्टि गरिएको छ । पोष्टमार्टमपछि मृतक पाँचजनाको बिरा घाटमा अन्त्येष्टि गरिएको हो । यहि चैत १२ गते मेल्लेख गाउँपालिका७ नन्देगडाको सुयडामा ट्याक्टर दुर्घटना हुँदा पाँचजनाको मृत्यु भएको थियो । उक्त घटामा दुईजना घाइते भएका छन् । घाइते लालहादुर धामी र हंस धामीको बयालपाटा अस्पतालमा उपचार भइरहेको छ । मृत्यु हुनेमा सबै मेल्लेख गाउँपालिका १ ऋषीदहका रहेका छन् । ५५ वर्षीया रंग धामी,४५ वर्षीया प्रेम धामी,३७ वर्षीया नरबहादुर धामी,१५ वर्षीया जनक धामी र २१ वर्षीया जनक धामीको मृत्यु भएको हो। मेल्लेखको षोडशाबाट साँफेबगर तर्फ आउँदै गरेको ०१००२ त ४९७९ नम्बरको ट्याक्टर दुर्घटना भएको थियो । प्रहरीका अनुसार ट्याक्टर एक्कासी अनियन्त्रित भइ २०० मिटर तल खसेको थियो ।"
भोलिबाट हुने एसइईको सम्पूर्ण तयारी पूरा भयो : राष्ट्रिय परीक्षा बोर्ड,"भक्तपुर : बिहीबारदेखि सुरु हुने माध्यमिक शिक्षा परीक्षा (एसइई) को सम्पूर्ण तयारी पूरा भएको छ । चैत १५ देखि २७ गतेसम्म सञ्चालन हुने यस वर्षको एसइई परीक्षाको अन्तिम तयारी पूरा भएको राष्ट्रिय परीक्षा बोर्डले जनाएको छ । बोर्डका अध्यक्ष प्रा डा महाश्रम शर्माले भोलिदेखि सञ्चालन हुने परीक्षाको सम्पूर्ण तयारी पूरा भएको भन्दै प्रश्नपत्र र उत्तरपुस्तिका जिल्लाजिल्ला पुर्याइएको जानकारी दिए। उनले परीक्षालाई शान्तिपूर्णरुपमा सम्पन्न गर्न सबैलाई आह्वान पनि गरे। 'भोलिदेखि देशभर एकैसाथ सुरु हुने एसइई परीक्षाको सम्पूर्ण तयारी पूरा भएको छ । भयरहित भएर ढुक्कसँग परीक्षामा सहभागी हुन सबै परीक्षार्थीलाई आह्वान गर्दछु', शर्माले भने, 'साथै परीक्षालाई शान्तिपूर्ण, मर्यादित र भयरहित वातावरणमा सम्पन्न गर्नगराउने विद्यार्थी, शिक्षक, अभिभावक र सबै नागरिकमा आह्वान गर्दछौँ ।' उनका अनुसार चैत १५ गते बिहान ८ बजेबाट ११ बजेसम्म सञ्चालन हुने परीक्षा चैत २७ गते सम्पन्न हुनेछ । पहिलो दिन अङ्ग्रेजी विषयको परीक्षा हुनेछ । एसइईलाई व्यवस्थित, मर्यादित, निष्पक्ष, भयरहित र शान्तिपूर्ण वातावरणमा सञ्चालन गर्न परीक्षामा खटिने केन्द्राध्यक्षलगायत जनशक्तिलाई अभिमुखीकरण गरिएको बोर्डले जनाएको छ । परीक्षा दिने पाँच लाख बढी बोर्डले चैत १५ गतेदेखि सुरु हुने परीक्षामा सामुदायिक तथा संस्थागत गरी १० हजार आठ सय छ विद्यालयका दुई लाख ५० हजार सात सय ७२ छात्रा, दुई लाख ५३ हजार छ सय २७ छात्र र अन्य १५ जना गरी कूल पाँच लाख चार हजार चार सय १४ परीक्षार्थी सहभागी हुने कक्षा १० परीक्षा नियन्त्रण कार्यालयका एसइर्ई परीक्षा नियन्त्रक नन्दलाल पौडेलले जानकारी दिए । उनका अनुसार कूल परीक्षार्थीमध्ये पाँच सय छ विद्यालयका १५ हजार सात सय ४९ जना परीक्षार्थी प्राविधिक धारतर्फका छन् । परीक्षामा यौनिक तथा लैङ्गिक अल्पसङ्ख्यक समुदायका १५ जना परीक्षार्थी सहभागी हुने परीक्षा नियन्त्रक पौडेलले जानकारी दिए । उनका अनुसार बाँके, चितवन, दाङ, गोरखा, इलाम, खोटाङ, सुर्खेतबाट एकएक, पर्सा र सप्तरीबाट दुईदुई, रुपन्देहीबाट चार जना छन् । परीक्षाका लागि कार्यालयले दुई हजार ६४ परीक्षा केन्द्र निर्धारण गरेको परीक्षा नियन्त्रक पौडेलले जानकारी दिए। उनका अनुसार सबैभन्दा कम मनाङ, मुस्ताङमा एकएक र सबैभन्दा बढी काठमाडौँमा एक सय २७ परीक्षा केन्द्र निर्धारण गरिएको छ । जापानमा एक परीक्षा केन्द्र यस वर्षको एसइई परीक्षामा जापानबाट २३ जना सहभागी हुने परीक्षा नियन्त्रक पौडेलले बताए। उनका अनुसार जापानमा रहेको एभरेष्ट स्कूलमा एक परीक्षा केन्द्रबाट १५ छात्रा र आठ छात्र गरी २३ विद्यार्थीले परीक्षा दिने भएका छन् । प्रश्न पत्र र उत्तरपुस्तिका जिल्लाजिल्लामा परीक्षाका लागि आवश्यक पर्ने प्रश्नपत्र र उत्तर पुस्तिकालगायतका सम्पूर्ण सामग्री बोर्डले सम्बन्धित जिल्ला पुयाएको छ । बोर्डले यसवर्ष पाँच लाख प्रश्नपत्र छापेको जनाएको छ । परीक्षा नियन्त्रक पौडेलले परीक्षाका लागि आवश्यक पर्ने प्रश्नपत्र बोर्डले देशभरका ७७ जिल्लाका प्रहरी कार्यालयमा पठाइसकेको जानकारी दिए। उनका अनुसार प्रत्येक विषयको परीक्षाका दिन परीक्षा सुरु हुनु केही समय अगाडि मात्रै प्रहरी सुरक्षाका साथ सम्बन्धित परीक्षा केन्द्रमा प्रश्न पत्र पठाइने छ । उत्तरपुस्तिका एवम् अन्य सामग्री कार्यालयले सातै प्रदेशबाट जिल्लाजिल्ला पठाइसकेको जानकारी दिँदै पौडेलले परीक्षाका लागि प्रदेश र जिल्लाले गर्ने तयारी पनि पूरा भएको जानकारी आएको बताए। परीक्षा सञ्चालनका लागि आवश्यक बजेट भने सातवटै प्रदेशका प्रदेश सरकार, सामाजिक सुरक्षा मन्त्रालयले व्यवस्थापन गर्नेछ । जापानको परीक्षा केन्द्रको जापानस्थित नेपाली दूतावासले परीक्षाको अनुगमन गर्ने भएको छ । जापानमा केन्द्र रहेको स्कूलको प्रिन्सिपललाई केन्द्राध्यक्षको जिम्मेवारी दिइएको छ । हुलाकमार्फतमा उत्तर पुस्तिका पठाइएको जापानमा परीक्षा सुरु हुनु अगाडि इमेलमार्फत प्रश्नपत्र पठाइने परीक्षा नियन्त्रक पौडेलले जानकारी दिए। परीक्षाका लागि खटिंदै ७७ हजार चार सय ८५ जनशक्ति बोर्डका अनुसार एसइई परीक्षाका लागि प्रत्यक्षरुपमा ७७ हजार चार सय ८५ जना जनशक्ति परिचालन हुने भएका छन् । प्रति केन्द्र एक जनाका दरले केन्द्राध्यक्ष खटाइनेछ । देशभर दुई हजार ६४ परीक्षा केन्द्र तोकिएका छन् । त्यस्तै एक सय ५० विद्यार्थी बराबर एक जनाका दरले चार हजार एक सय २८ जना सहायक केन्द्राध्यक्ष, प्रति २० विद्यार्थी बराबर एक जनाका दरले २५ हजार दुई सय २२ निरीक्षक खटाइएको परीक्षा नियन्त्रक पौडेलले जानकारी दिए। त्यसैगरी एक सय परीक्षार्थी बराबर एक जनाका दरले पाँच हजार ५४ परीक्षा सहायक खटाइनेछ भने ५० परीक्षार्थी बराबर एक जनाका दरले १० हजार ८१ कार्यालय सहयोगी खटाइने भएको छ । प्रत्येक परीक्षा केन्द्रमा १५ जनाका दरले ३० हजार नौ सय ६० सुरक्षाकर्मी परिचालन गरिने छ । परीक्षा केन्द्रको आवश्यकताअनुसार सुरक्षाकर्मीको सङ्ख्या थप हुन सक्ने पौडेलको भनाइ छ । उनका अनुसार सुरक्षाकर्मीदेखि कर्मचारी परिचालनका लागि प्रत्येक जिल्लामा प्रमुख जिल्ला अधिकारीको संयोजकत्वमा रहेको जिल्ला परीक्षा समन्वय समितिले थप गर्न सक्नेछ । परीक्षा उतीर्ण हुन ३५ प्रतिशत अङ्क ल्याउनुपर्ने शिक्षा, विज्ञान तथा प्रविधि मन्त्रालयले मन्त्रीस्तरीय निर्णयबाट विसं २०७८ पुस ७ गते लेटर ग्रेडिङ निर्देशिका २०७८ जारी गरेपनि कार्यान्वयनमा आउन सकेको थिएन । यसवर्षको परीक्षामा भने बोर्डले लेटर ग्रेडिङ निर्देशिका २०७८ लागू गरेको छ । विगतमा सैद्धान्तिक र प्रयोगात्मक दुवै जोडेर ३५ प्रतिशत ल्याउनुपर्ने प्रावधान रहेकामा बोर्डले यसवर्ष पहिलो पटक निर्देशिका कार्यान्वयनमा ल्याएसँगै एसइई परीक्षाको नतिजामा विद्यार्थीले सैद्धान्तिकमा ३५ र प्रयोगात्मकमा ४० अङ्क ल्याउनै पर्ने भएको छ । परीक्षा नियन्त्रक पौडेलले परीक्षार्थीले कम्तीमा सैद्धान्तिक विषयमा ३५ अङ्क र प्रयोगात्मकमा ४० अङ्क ल्याउनै पर्ने बताउँदै एक सय पूर्णाङ्क रहेको विषयमा ३५ र ७५ पूर्णाङ्क रहेको विषयमा २७ अङ्क ल्याउनु पर्ने जानकारी दिए। परीक्षा नियन्त्रक पौडेलले ३५ प्रतिशतभन्दा कम अङ्क ल्याएमा कक्षा ११ मा भर्ना हुन नपाउने र पुनः मौका परीक्षामा सहभागी हुनुपर्ने प्रावधान रहेको बताए। उनका अनुसार ३५ अङ्क ल्याउन नसक्ने विद्यार्थीले पहिलो वर्ष दुई विषयको मौका परीक्षा दिन पाउने व्यवस्था गरिएको छ । विद्यार्थीले तीन पटकसम्म दुई विषयमा ग्रेड वृद्धि परीक्षामा सहभागी हुन पाउने छन् । रासस"
कारागारबाटै पीडितलाई फोन गरेर धम्काउँदै पिडक,"काठमाडौं : तादी४ नुवाकोटका पशुपति मैनाली डिल्लीबजार कारागारमा थुनामा छन्। उनीविरुद्ध जबरजस्ती करणीको मुद्दा अदालतमा चलिरहेको छ। कारागारमा रहेका मैनालीले फोन गरेर धम्की दिएको भन्दै पीडित महिलाले प्रहरीमा उजुरी दिएकी छिन्। प्रहरी वृत्त सिंहदरबारमा उनले मैनालीविरुद्ध आवश्यक कारबाहीका लागि निवेदन दर्ता गरेकी छिन्। परिवर्तित नाम सिंहदरबार ८४ ले अन्नपूर्ण पोस्ट्लाई दिएको जानकारीअनुसार मैनालीले उनलाई २०७८ कात्तिक १५ गते बागबजारको एक गेस्ट हाउसमा जबरजस्ती करणी गरेका थिए। पीडित महिलाको जाहेरीका आधारमा उनी १६ गते पक्राउ परेका थिए। थुनछेक बहसका क्रममा जिल्ला अदालतको आदेशले उनी ०७८ माघ ६ गते धरौटीमा छुटेका थिए। २०८० जेठ २६ मा सर्वोच्च अदालतको आदेशले उनी पुनः जेठ ३० गतेदेखि कारागार कार्यालय डिल्लीबजारमा छन्। जेलमा गएपछि उनले पीडित महिलालाई फोन गरेर तिम्रो परिवारै सखाप पार्दिन्छु भन्दै धम्काउने र गालीगलौच गर्ने गरेको पीडित महिलाले बताइन्। कारागारका विभिन्न नम्बरबाट मलाई फोन गर्छन्, उनले भनिन्,तैले मलाई जेल हालिस्, म तेरो लास नै वेपत्ता बनाइदिन्छु भन्दै थर्काउँछन्। डिल्लीबजार कारागारको नम्बर ९७६२८७५४६७ बाट आरोपीले उनलाई पटकपटक फोन गर्ने गरेका छन्। मैले मेरा साथीहरू र गुण्डा लगाएर तलाई सखाप पारिदिन्छु भन्दै गाली गर्ने गरेको पीडित बताउँछिन्। मैनालीले विभिन्न फरकफरक नम्बरबाट फोन गर्ने हुँदा नचिनेका नम्बरबाट आउने फोन उठाउन आफू डराउने गरेको उनले बताइन्। उनी भन्छिन्, घर बाहिर हिँड्दासमेत डर लाग्छ। कारागारबाट फोन गरेर यसरी धम्काउन मिल्छ ? अदालतमा पुगिसकेको विवादमा विपक्षीले मलाई व्यक्तिगत नम्बरमा फोन गरेर टर्चर दिँदा म असुरक्षित भैरहेकी छु। कारागार व्यवस्थापन विभागका प्रवक्ता कमलप्रसाद पाण्डे कारागारबाट फोन गरेर धम्काउन नमिल्ने बताउँछन्। उही मुद्दाका पक्ष विपक्षमा त झन् होसियार हुनुपर्छ, उनले भने। कारागारमा रहेका व्यक्तिले आफन्त र घरपरिवारमा कुराकानी गर्ने सुविधाका लागि फोन सुविधा दिइएको हो। कारागारबाट यसरी धम्की दिनेलाई आन्तरिक कारबाही हुने पाण्डेले बताए। उनी भन्छन्, सम्बन्धित कारागार कार्यालयमा गएर निवेदन दिँदा कारागारले आन्तरिक छानबिन गर्छ। गलत भएको पुष्टि भएमा कानुनी कारबाही अगाडि बढ्ने उनले बताए। यस्तो अवस्थामा फोन गर्नेलाई निगरानी गर्ने, कारागार सरुवा गर्ने तथा फोनको सुविधा नदिने लगायतका कारबाही हुनसक्ने उनले बताए।"
"न्याय, कहिले ?","सत्ता स्वार्थका लागि पीडितको पीडालाई तुरुपका रूपमा दुरुपयोग गर्ने प्रवृत्ति आजका दिनसम्म पनि जारी नै रहेको छ। सर्वोच्च अदालतले हालै सरकारका नाममा सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगमा एक महिनाभित्र पदाधिकारी नियुक्ति प्रक्रिया सुरु गर्न परमादेश जारी गरेको छ। तर, अहिलेसम्म सरकारले यसतर्फ कुनै प्रयास अघि बढाएको छैन। गत फागुन २१ गते आयोजित कानुन, न्याय तथा मानव अधिकार समितिको बैठकबाट पीडितलगायतका सरोकारवाला समुदायले उठाएका समाधानका सवालहरू सम्बोधन गरेर संशोधन प्रस्ताब पारित हुने अपेक्षा गरिएको थियो । फागुन २२ गते बिहान समितिको बैठकबाट त पक्कै पारित हुने विश्वास गरिएको थियो । सत्ता समीकरणको फेरबदलका कारण अपेक्षाले साकाररूप लिन पाएन। संक्रमणकालीन न्यायसम्बन्धी त्रुटिपूर्ण ऐन संशोधन गर्न द्वन्द्वपीडित समुदायले निरन्तर उठाउँदै आएको आवाजको सरकार र राजनैतिक दलहरूले गैरजिम्मेवार ढंगले अनदेखा गर्दै आएको सर्वविदितै छ। २०७८ चैतमा आरम्भ भएको ऐन संशोधन प्रक्रिया झन्डै दुई वर्ष हुन लाग्दासमेत अधुरै छ। संसद्को कानुन, न्याय तथा मानव अधिकार समितिको गत फागुन २१ गते संसदीय समितिबाट संशोधन विधेयक पारित हुने विश्वास सार्थक भएन। सधैं सत्ता स्वार्थ र चलखेलको भयाङ बनाइँदै आएको संक्रमणकालीन न्याय ऐन संशोधन प्रक्रिया फेरि सत्ताको तुरुप बनाइयो। एमाले र माओवादीले सत्ता गठबन्धन बनाए, सत्तामा रमाए। संसदीय समितिको बैठक अवरुद्द भयो। २०७९ असारदेखि पदाधिकारीविहीन भएर बेकामे भएका बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग तत्काल गठन गर्न एवं आयोगलाई कामयाबी बनाउन सरकार र राजनैतिक दलहरूले आलटाल गर्दै आए। पीडितको पीडाको सम्बोधनप्रति रत्तिभर जिम्मेवार र जवाफदेही भएनन्। यहीँ बहानावाजी, निरन्तर ढिलाइ एवं गैरजिम्मेवारीता नै सर्वोच्च अदालतबाट परमादेश आउनुमा जिम्मेवार रहेको छ । गत फागुन १६ गते प्रधानमन्त्री पुष्पकमल दाहालले सत्य निरुपण तथा बेपत्ता छानबिन आयोग ऐनसम्बन्धी संशोधन विधेयक ५ दिनभित्र पारित गर्ने बताएका थिए। अन्तर्राष्ट्रिय मानव अधिकार दिवस २०८० को सन्दर्भमा द्वन्द्वपीडित समुदायसँग गरेको अन्तरक्रियामा प्रधानमन्त्री दाहालले दलहरूबीच ऐन संशोधन विधेयक पारित गर्ने सहमति जुटिसकेको दाबी गरेका थिए। उनले संसद्को हिउँदे अधिवेशनको पहिलो दिन सत्य आयोग ऐन संशोधन विधेयक मूल संसद्मा पेस गर्ने प्रतिबद्धता जनाएका थिए। द्वन्द्वपीडित समुदायद्वारा गत मंसिर २२ गते आयोजित विद्यमान सत्य निरुपण तथा बेपत्ता छानबिन आयोग ऐन संशोधन विधेयकमा विवादित विषय एवं समाधानका उपाय विषयक कार्यक्रममा संसद्को कानुन, न्याय तथा मानवअधिकार समितिका सांसदहरूसँग अन्तरक्रिया भएको थियो। उक्त कार्यक्रममा विभिन्न राजनीतिक दलबाट प्रतिनिधित्व गर्ने सांसदहरूले सैद्धान्तिक रूपमा दलहरूबीच फरक मत नरहेको र केही बैठकपश्चात् संसदीय समितिबाट संशोधन प्रस्ताव पारित गर्ने प्रतिबद्धता जनाएका थिए। तात्कालीन प्रतिपक्षमा रहेको नेकपा एमालेका सचेतक महेशबर्तौलाले संशोधन प्रस्तावका विषयवस्तुहरूमा दलहरूबीच खास बिमति नरहेको तर राजनीतिक रूपमा सहज वातावरण नभएर दलहरूबीच कुराकानीको वातावरण नमिलेको र त्यस्तो वातावरण मिलाउन सत्तापक्ष जिम्मेवार हुनुपर्ने बताएका थिए। त्यसअघि गत जेठ ३१ गते संसदको मानवअधिकार समितिले संशोधन विधेयक सम्बन्धमा द्वन्द्वपीडितसँगको अन्तरक्रियामा सांसदहरूले संक्रमणकालीन न्याय पीडितहरूले नभई राजनैतिक दलहरूकै कारण ढिलाइ भएको स्वीकारेका थिए। संक्रमणकालीन न्याय टुंग्याउन नेपाली कांग्रेसको पनि कुनै ठोस मार्गचित्र भएको देखिन्न। समाधानका लागि विश्वसनीय प्रक्रिया अवलम्बन गर्ने र समाधान गर्नेभन्दा कसरी माओवादीलाई खुसी पार्ने र सत्ता गठबन्धन टिकाउने भन्नेतर्फ नै कांग्रेस मूल नेतृत्वको हरपल ध्यान जाने गरेको विगतमा देखियो । संविधान एवं शान्ति सम्झौताले समेत नचिनेको र सत्ता स्वार्थका लागि युद्ध लादिएको पीडा र शोकको दिन फागुन १ लाई जनभावनाविपरीत उल्टो जनयुद्ध दिवसका रूपमा मनाउने एवं बिदा दिने घोषणा गरयो। माओवादी नेतृत्वको सरकारले २०७९ फागुन १ लाई जबर्जस्ती जनयुद्ध दिवस घोषणा गर्दा कांग्रेसको संस्थापनइतर पक्षले विरोध गयो। तर, मूल नेतृत्व र संस्थापन पक्षले माओवादी रिसाउला भनेर गलतलाई गलत भन्न सकेन। माओवादीले कांग्रेससँगको सत्ता गठबन्धन हठात तोडेपछि संक्रमणकालीन न्यायप्रति कांग्रेसको अडान के कस्तो हुन्छ हेर्न बाँकी नै छ। माओवादीसँग सत्तामा रहँदा एमालेले २०७९ फागुनको पहिलो हप्तासम्म कुनै बिरोध गरेन। दोस्रो सातापछि माओवादीसँग सम्वन्ध बिग्रिएर सरकारवाट निस्कन बाध्य भएपछि नेकपा एमालेले उक्त कथित जनयुद्धको चर्को रूपमा बिरोध गयो। सरकारबाट खुस्किएपछि एमाले अध्यक्ष केपी शर्मा ओलीले संसदमा उभिएर द्वन्द्वका घाइते अपांगलाई उपचारका लागि एमाले पार्टी कार्यालयमा पठाउन भन्दै भाषण गरे। ओली सरकारले २०७६ असारमा कोलम्बियन मोडेलको नक्कल गर्दै ल्याएको भनिएकोे संक्रमणकालीन न्याय संशोधन मस्यौदा व्यापक विरोध भयो। पछि उक्त मस्यौदा परामर्शमा लैजान समेत समेत सरकारले आँट गर्न सकेन। संक्रमणकालीन न्याय ऐन सम्शोधनका लागि भन्दै पीडित समुदायलाई गुमराहमा राखियो। एमालेकै नेतृत्वमा रहेको कानुन मन्त्रालयले २०७६ पुसमा सात प्रदेशमा गरेको देखावटी परामर्शको पीडित समुदायले परामर्शस्थलमै धर्ना गरी बिरोध गर्नुपरेको थियो। माओवादीका जिम्मेवार नेतृत्वले २०७५ सालमा द्वन्द्वपीडितसँगको भेटमा सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोग वास्तवमा काम गर्नका लागि बनाएको नभई देखाउनमा लागि बनाएको बिना लज्जाबोध बताएका थिए। सार्वजनिक खपतका लागि गम्भीर अपराधमा आममाफी नहुने बताए पनि कथित जनयुद्ध राजनैतिक उद्देश्यका लागि गरिएको हुनाले न्यायको कुरा गर्न नहुने र गम्भीर अपराधका पीडकलाई समेत उन्मुक्ति दिनुपर्ने उसको भित्री मनसाय रहेको लुकेको छैन। माओवादीको युद्धमा लागेर पीडित बन्न पुगेकाहरूले बलिदान भन्लान, न्याय चाहिँदैन परिपूरण मात्र चाहियो भन्नु अनौठो कुरा भएन। तर, परिपूरण मात्र माग गर्नेहरूको आवाजलाई सामान्यीकरण गररेर गम्भीर मनाब अधिकार उल्लंघनका पीडितको सत्य, न्याय र परिपुरणको अधिकारको अपव्याख्या गर्ने कार्य कदापि स्वीकार्य हुन सक्दैन। राष्ट्रिय प्रजातन्त्र पार्टी, नवगठित राष्ट्रिय स्वतन्त्र पार्टी एवं मधेसवादी पार्टी यो विवादित र अप्ठ्यारो विषयमा बोलेर किन छुचो हुने ? भन्ने मानसिकता राख्ने गरेका छन्। हालको ऐन संशोधन प्रक्रियामा एमालेले पीडित केन्द्रित ढंगले ऐन संशोधन हुनुपर्ने अडान राख्दै आएको सुनिएको छ। एमाले अड्काउन खोजेको आवाज समेत माओवादीले पटकपटक बताएको जगजाहेरै छ। एमालेले पीडित केन्द्रित रूपमा ऐन संशोधन गर्नुपर्ने बताए पनि पीडित केन्द्रित बनाउने उसको सैद्धान्तिक अडान एवम् सवालहरू स्पस्ट रूपमा सार्वजनिक भएको थिएन। पीडित केन्द्रित संक्रमणकालीन न्यायको रटान जति सुनिए सरकार एवं कुनै पनि दलसंग स्वीकार्य र स्पष्ट मार्गचित्र छैन। संक्रमणकालीन न्याय अगाडि बढ्ने कुरा झनै अनिश्चित भएको छ। दलहरूको द्वन्द्वको पीडामाथि घृणित सत्ता राजनीतिले द्वन्द्वपीडितको अधिकार र विश्वासमाथि तुषारापात भएको छ। सरकार र यी राजनैतिक दलहरूले पीडितलाई न्याय दिन्छन् भन्ने कुरामा गम्भीर आशंका र अविश्वास उत्पन्न भएको छ । एमालेले संक्रमणकालीन न्यायलाई तुरुपका रूपमा उपयोग कदापि जायज होइन। एमालेको गत फागुन २१ गरेको संसदीय समितिको बैठकमा धारणा नै परिवर्तन भएको, पहिलेको अडानमा आश्चर्यजनक रूपमा लचिलो भएको समाचार सार्वजनिक भएको थियो।सत्ता स्वार्थका लागि आफ्नो अडानबाट पछि हटेर माओवादीकै मार्गमा सहमति जनायो भने गम्भीर आपत्ति हुनेछ। द्वन्द्वपीडित माथि गम्भीर धोका हुनेछ । ऐन संशोधन प्रक्रियामा एमालेले राख्दै आएको पीडित केन्द्रित संक्रमणकालीन न्यायको अडान पीडितको पक्षमा थियो कि सत्ता प्राप्तिका लागि थियो ? गम्भीर परीक्षाको घडी आएको छ। द्वन्द्वपीडितको पीडामा मलम लगाउने खालको संक्रमणकालीन न्याय प्रक्रिया अवलम्बन गर्न कुनै पनि राजनैतिक दल संवेदनशील र इमान्दार देखिएनन्। पीडितको न्यायभन्दा पीडकको उन्मुक्ति नै दलहरूको प्राथमिकतामा पर्ने गरेको स्पष्ट छ। गैरजिम्मेवार रुपमा पीडितको पीडालाई सत्ता स्वार्थका लागि तुरुपको रूपमा दुरुपयोग गर्ने प्रवृत्ति आजका दिनसम्म पनि जारी नै रहेको छ। संक्रमणकालीन न्यायका मूल्यमान्यता तथा नजीरहरूलाई कुल्चेर सत्ताको लेनादेन, मात र रापमा गरिने सहमतिले शान्ति प्रक्रियाले हिजोकै असफलताको नियति भोग्नुपर्ने छ। त्यस्तो प्रक्रिया सफल नहुनेतर्फ सरकार एवं समस्त राजनीतिक दल बेलैमा सचेत होउन।"
सुन तस्करीको आरोपमा दुईजना पक्राउ,काठमाडौं : रसुवाको केरुङ नाकाहुँदै भन्सार छली काठमाडौं सुन ल्याएको आरोपमा दुईजना पक्राउ परेका छन्। पक्राउ पर्नेमा २६ वर्षीय सुदिप विक र ३९ वर्षीय सोनाम दोर्जे लामा रहेको उपत्यका अपराध अनुसन्धान कार्यालयले जनाएको छ। उनीहरूको साथबाट भन्सार छलेर ल्याएको १२८ दशमलव ७ ग्राम सुन बरामद भएको उपत्यका अपराध अनुसन्धान कार्यालयका प्रवक्ता नकुल पोखरेलले जानकारी दिए। दुवैजनालाई आवश्यक अनुसन्धानका लागि त्रिभुवन अन्तर्राष्ट्रिय विमानस्थल भन्सार कार्यालय पठाएको प्रहरीले जनाएको छ।
सहकारी ठगीमा मेरो कुनै संलग्नता छैन : गृहमन्त्री लामिछाने,"काठमाडौं : उपप्रधान एवं गृहमन्त्री रवि लामिछानेले सहकारी ठगी प्रकरणमा आफ्नो कुनै संलग्नता नभएको स्पष्ट पारेका छन्। बुधबार राज्य व्यवस्था तथा सुशासन समितिमा सांसदहरूले उठाएका प्रश्नको जवाफ दिँदै गृहमन्त्री लामिछानेले कुनै पनि सहकारीको रकम आफूले हिनामिना नगरेको स्पष्ट पारेका हुन्। राज्य व्यवस्था समितिमा कांग्रेस सांसद दिलेन्द्र प्रसाद बडूले गृहमन्त्रीको राजीनामा माग गरेका थिए। सांसद बडूले सहकारी प्रकरणमा नाम मुछिएकाले गृहमन्त्रीले राजीनामा दिएर सहयोग गर्नुपर्ने बताएका थिए। उनले छानबिनको निष्पक्षताका लागि गृहमन्त्री नै रवि लामिछाने हो भन्ने जनतालाई विश्वास दिलाउनका लागि भएपनि छानबिन अवधिमा बाहिर बस्न आग्रह समेत गरे। सांसदले बडूले सहकारीमा एक करोड जम्मा भएका रवि लामिछाने गृहमन्त्री हुन् या अन्य कोही व्यक्ति हुन् ? भन्दै प्रश्न समेत गरेका थिए। जवाफमा गृहमन्त्री लामिछानेले सहकारीमा आफ्नो नामबाहेक केही नभएको दावी गरे। 'सहकारीमा जहाँ मेरो नाम भनिएको छ। त्यहाँ नामबाहेक केही छैन। हस्ताक्षर छैन। न ल्याप्चे छ। न मैले निवेदन दिएको छु। मेरो सामान्य केवाईसी भरिएको छ। त्यहाँ केही पनि भरिएको छैन। न अनुसन्धान भएको थाहा छ। त्यो मुद्दा अदालतमा दर्ता भएको छ। मुद्दामा म प्रतिवादी छैन। बयानमा मेरो नाम रवि लामिछाने भनेर उल्लेख पनि छैन,'उनले भने,' जाहेरी छ जो प्रहरीले सूचनाको रुपमा लिएको जानकारी आएको छ।'"
गृहमन्त्रीले राजीनामा दिएर सहकारी ठगीको अनुसन्धानमा सघाउनुपर्छ : कांग्रेस,"काठमाडौं : कांग्रेस सांसद दिलेन्द्रप्रसाद बडुले उपप्रधान एवम् गृहमन्त्री रवि लामिछानेले राजीनामा दिएर सहकारी ठगीको अनुसन्धानमा सघाउनुपर्ने बताएका छन्। बुधबार राज्य व्यवस्था तथा सुशासन समितिको बैठकमा सहकारीको छानबिन निष्पक्ष र विश्वसनीय बनाउन गृहमन्त्री लामिछानेले राजीनामा दिनुपर्ने माग गरेका हुन्। उनले जनतालाई विश्वसनीय बनाउन लामिछाने जिम्मेवारीबाट बाहिरिनुपर्ने तर्क गरे। पोखरा, बुटबललगायतका केहि सहकारीको रकम अन्य प्रयोजनको निम्ति ग्यालेन्सी टीभिमा आएको भन्ने छ। त्यसमा रवि लामिछानेको नामले पनि जम्मा भएको देखिएको छ। त्यो नाम गृहमन्त्री रवि लामिछानेको हो कि अरुको हो, नाममात्रै मिलेको हो कि ?। बडुले भने,हामीले संसदमा प्रश्न उठाइरहेका छौं। यदि उहाँ नै हो भने, छानबिन भइरहेको छ। यदि उक्त व्यक्ति उहाँ नै हो भने यसमा निष्पक्षता र विश्वसनीय बनाउनका निम्ति उहाँले यो छानबिन गराइहाल्ने र यो छानबिन नसकिँदासम्म मेरो जिम्मेवारीबाट बाहिरिन्छु भन्दा हुन्थ्यो भन्ने हाम्रो अपेक्षा हो। उनले कानुनभन्दा माथि कोही हुँदैन भन्ने बुझ्न लामिछाने छानबिनको दायरामा आउनुपर्ने स्पष्ट पारे। जो कोहि होस् अब छानबिन दायरामा जाने अवस्था सिर्जना गर्नुपर्ने आवश्यकता रहेको उल्लेख गरे। जनताले सहकारीमा राखेको पुँजी अपचलन भइरहेकाले त्यसतर्फ सरकारको ध्यान जानुपर्ने बताए। उनले सहकारीको गुनासो लामो समयदेखि आएकाले कति समातिए, कति फरार छन् ? भन्ने जानकारी गराउन माग गरे। सहकारी पीडितको गुनासो आइरहेकाले प्रहरीले के गर्दैछ भन्दै प्रश्न गरे। उनले भने, कति समातिए ? कति फरार छन् ? यस भन्दा अघि संसदमा पनि यो विषय उठाइरहेका छौँ। यो विषय एकदमै गम्भीर भयो। धेरै जसो सहकारीमा नागरिकले जम्मा गरेको पैसा फिर्ता हुने हो कि होइन चिन्तामा छन्। उनले भने,कतिलाई रेड नोटिस जारी भएको भन्ने आइरहेको छ, केहो जानकारी गराउनुहोला। यसैगरी कांग्रेस नेता बडुले बाँसबारी छाला, जुत्ता कारखानाको अतिक्रमित जग्गामा सांसद विनोद चौधरीमाथि छानबिन हुँदैछ भनेर सभामुखलाई पत्र किन पठाएको भन्दै प्रश्न समेत गरे।फौजदारी अभियोगमा सांसदमाथि मुद्दा चलेमात्र सभामुखलाई जानकारी गराउने कानुनमा उल्लेख छ। तर संवैधानिक व्यवस्था बाहिर रहेर सांसद विनोद चौधरीमाथि छानबिन हुँदैछ भनेर सभामुखलाई पत्र किन पठाएको हो, हामीले बुझ्न सकिरहेका छैन। ह्यारेस्टमेन्टगराउने उद्देश्यले हो कि हामी बुझ्न सकिरहेका छैन। ?उनले भने।"
"आशा जगाऔं, जीवन बचाऔं","वर्षकी किशोरीले मानसिक रोग विशेषज्ञसँगको भेटमा जीवनप्रति निरासा व्यक्त गरिन्। अभिभावकले वास्ता नगर्ने र कलेजका साथीहरूले सहयोग नगर्दा उनी खिन्न देखिन्थिन्। केही वर्षअघि मधेस प्रदेशका एक जना युवा एमबीबीएस परीक्षामा छात्रवृत्तिमा नाम ननिस्किँदा निराश भए। आत्महत्याको बाटो रोजे। केही समयअघि एक व्यक्तिले आफ्नी श्रीमतीसहित ३ जना छोराछोरीलाई विष सेवन गराई सामूहिक आत्महत्या नै गरे। श्रीमान् विदेशमा गएको बेला दैलेखकी एक गर्भवतीले आत्महत्या गरिन्। अघिल्लो वर्ष सिरहाका एकजना प्रतिष्ठित व्यवसायीले व्यापारमा घाटा बढ्दै गएपछि आत्महत्या गरेको घटना धेरैले बिर्सेका छैनन्। जीवनप्रतिको वितृष्णा र त्यसले निम्त्याएको दुष्परिणामका यी केही प्रतिनिधिमूलक घटना मात्र हुन्। व्यक्तिमा किन आत्महत्याको सोचले बढावा पाउँछ ? के कारणले आत्महत्याको बाटो रोज्छन् ? यो अहिलेको गम्भीर प्रश्न बनेको छ। आत्महत्याको पूर्वसंकेतहरू कसरी पहिचान गर्ने र निराश व्यक्तिमा कसरी जीवनप्रतिको मोह जगाउन सकिन्छ ? यसबारेमा छलफल गर्नुपर्ने जरुरी भइसकेको छ। आत्महत्याको रोकथाममा किन सर्वपक्षीय सहकार्य हुन सकेको छैन ? आत्महत्याको रोकथाममा घरपरिवार, साथीसँगी, विशेषज्ञ, सरकारी संयन्त्रसहित सबैको सहयोग लिएर कसरी योगदान पुयाउन सकिन्छ ? भन्ने विषयमा संवेदनशील हुनुपर्ने बेला आइसकेको छ। मर्ने उद्देश्यले आफैंले आफैंलाई हानी गरेर ज्यान गुमाउनु वा मृत्युवरण गरेको अवस्थालाई आत्महत्या भनिन्छ। आफ्नो जीवन अन्त्य गर्ने उद्देश्यले गरेको प्रयासलाई आत्महत्याको प्रयास भनेर बुझिन्छ। सहनै नसक्ने गरी पीडा बढ्दै गएपछि व्यक्तिलाई बाँच्ने इच्छा र चाहना घट्दै जान्छ। पीडाबाट मुक्ति आत्महत्या गरेपछि मात्र पाइन्छ भन्ने सोचाइ बलियो हुँदै गएपछि व्यक्तिले आत्महत्याको बाटो रोज्छन्। विश्व स्वास्थ्य संगठनको पछिल्लो आकडाअनुसार विश्वभरमा एक वर्षमा लगभग ७ लाख मानिसहरूले आत्महत्या गर्छन्। नेपाल प्रहरीको आर्थिक वर्ष २०७९८० को तथ्यांकअनुसार ६ हजार ९ सय ९३ जनाले आत्महत्या गरेको पाइएको छ। हरेक दिन झन्डै १९ जनाले आत्महत्या गरिरहेको घटना दु:खदायी छ। तनावयुक्त वैवाहिक जीवन, सम्बन्धविच्छेद गरेर एकल जीवन बाँचिरहेका, घरेलु तथा यौनजन्य हिंसा पीडित, लाञ्छना खपिरहेका, प्रेममा असफल, ठूलो आर्थिक क्षति बेहोरिरहेका र जीवनदेखि हरेस खाएका व्यक्तिहरू आत्महत्याको बढी जोखिममा हुन्छन्। आत्मविश्वास गुमाएका यस्ता व्यक्तिहरूले विगतमा आत्महत्याको प्रयास गरेका पनि हुन सक्छन्। पछिल्लो समय प्रेम विवाह गरेका युवायुवतीमा पनि आत्महत्याको जोखिम बढ्दो छ। आत्महत्याको सोच आउने विभिन्न कारणहरूमध्ये डिप्रेसन पनि प्रमुख हो। डिप्रेसनका कारण मनमा धेरै पीडा हुन्छ, बाँच्ने इच्छा र चाहना घट्दै जान्छ। पीडाबाट मुक्ति आत्महत्या गरे मात्र पाइन्छ भन्ने सोचाइ बलियो हुँदै गएपछि आत्महत्या गर्छन्। डिप्रेसनका बिरामीको मद्यपान वा लागूपदार्थ सेवन गर्छन् भने आत्महत्या गर्ने खतरा अझ बढ्छ। मानसिक समस्या, क्षारेरोग, मदिरा, दुव्र्यसनको लत, दीर्घ खालको पीडादायी शारीरिक रोगका कारणले पनि आत्महत्याको सोच ल्याउन सक्छ। मानसिक तथा शारीरिक पीडालाई कतिपयले व्यवस्थापन गर्न सक्दैनन्। आत्महत्याको बाटो रोज्नेतर्फ जानिनजानी परिवारिक सदस्य तथा अन्य कसैले बाध्य बनाइरहेको हुनसक्छ। पीडालाई उनीहरूले घुमाउरो पाराले परिवारजन तथा साथीभाइलाई भनेका पनि हुन्छन्। यस्तो जिन्दगीको के सार, फेरि भेट हुन्छ कि हुँदैन, मर्न पाए हुन्थ्यो जस्ता सुशुप्त खालका इच्छा व्यक्त गर्छन्् भन्ने शंका गर्नुपर्छ। यस्तो कुरा किन गरेको ? भनेर सोध्नुपर्छ। यतिखेर सहयोगको आवश्यकता छ भन्ने महसुस गर्नुपर्छ। तुरुन्त मानसिक रोग विशेषज्ञ वा तालिम प्राप्त मनोपरामर्श कर्ताकहाँ लैजानुपर्छ। ११६६ नम्बरको राष्ट्रिय हेल्पलाइनमा फोन गरेर पनि यस्तो अवस्थामा सहयोग लिन सकिन्छ। आत्महत्या रोकथाममा सरकारी संयन्त्र, राष्ट्रिय तथा अन्तर्राष्ट्रिय गैरसरकारी संस्थाहरूमार्फत केही पहल भए पनि त्यो पर्याप्त छैन। राज्यका संरचना, सहयोगी संघसंस्थाहरू, सेवा प्रदायक, घर परिवारका सदस्यहरूबीच एकआपस समन्वय र सहकार्य नहुँदा आत्महत्या रोकथाममा सोचेअनुसार उपलब्धि हासिल हुन सकेको छैन। मानसिक स्वास्थ्यको प्रवर्धन गर्दै मानसिक स्वास्थ्य समस्याको रोकथाम र आत्महत्याको प्रयास तथा सोच भएका व्यक्तिहरूलाई आवश्यक मनोपरामर्श सेवा र उपचारका लागि तालिम प्राप्त स्वास्थ्यकर्मीहरू, मनोविद्हरू तथा विशेषज्ञहरू मार्फत सेवाको पहुँच पुयाउनु आवश्यक छ। संघीय, प्रदेश र स्थानीय सरकारले जनस्वास्थ्य ऐन २०७५, राष्ट्रिय मानसिक स्वास्थ्य रणनीति र कार्ययोजना २०७७ र मानसिक स्वास्थ्यसम्बन्धी प्रादेशिक रणनीतिले निर्देशित गरेअनुसार मानसिक स्वास्थ्यको प्रवर्धन, मानसिक रोगको रोकथाम र मानसिक स्वास्थ्य सेवाको विस्तार र निरन्तरतामा जोड दिनुपर्छ। महिला, बालबालिका, ज्येष्ठ नागरिकलगायत सबै खालका प्राथमिकताका वर्ग तथा क्षेत्रहरूमा मानसिक स्वास्थ्यलाई पनि एकीकृत गर्दै कार्यान्वयनको प्रक्रिया अगाडि बढाउन आवश्यक छ। स्थानीय सामुदायिक संघसंस्था, गैरसरकारी संस्था, जोडी समूहहरू र मानसिक स्वास्थ्य स्वावलम्बन समूहहरूमार्फत मानसिक स्वास्थ्यको प्रवर्धन गर्न र आत्महत्याको सोचाई राखेका व्यक्तिहरूमा आशाको सञ्चार गराई जीवन जोगाउन उल्लेख्य पहल गर्न सकिन्छ। अभिमुखीकरण, तालिममार्फत आत्महत्याको रोकथाममा उल्लेख्य सहयोग गर्न सकिन्छ। विशेष गरेर स्थानीय निकायहरूले संस्थाहरूसँग समन्वयकारी भूमिका निर्वाह गर्दै आफ्नो कार्यक्षेत्रमा प्रभावकारी तवरले कार्यक्रम लैजानुपर्ने आवश्यकता छ। हरेक स्थानीय तहले आफ्नो भौगोलिक क्षेत्र र जनसंख्याको आधारमा केही मनोसामाजिक कार्यकर्ताहरू नियुक्ति गरी विज्ञ संस्थाहरूसँग समन्वय गरि आत्महत्या रोकथाम, रेफरल र मानसिक स्वास्थ्य प्रवर्धन लगायतका विषयमा तालिम प्रदान गरि वडावडा र घरघरमा परिचालन गर्दा आत्महत्याको पूर्वसकेत पहिचान गर्न सकिन्छ। प्रारम्भिक मनोसामाजिक सहयोग प्रदान गर्न र आवश्यक सेवाका लागि मनोसामाजिक परामर्शकर्ता वा मानसिक रोग विशेषज्ञसमक्ष रेफर गर्न सक्छन्। यसको साथै हरेक स्थानीय तहमा हालको प्राथमिक स्वास्थ्य सेवाको संरचना वा अस्पताल वा प्राथमिक स्वास्थ्य केन्द्रमा जनशक्ति, स्रोत र साधनसहितको कम्तीमा पनि एउटा मनोसामाजिक परामर्श केन्द्र स्थापना गरी मनोसामाजिक परामर्श सेवा प्रदान गर्न सकियो भने धेरैलाई जोगाउन सकिन्छ। साथै चिन्ताजन्य, डिप्रेसन र अन्य तनावजन्य समस्या व्यक्तिलाई पनि मनोसामाजिक परामर्श सेवा प्रदान गरि मनोसामाजिक स्वास्थ्य प्रवर्धन गर्ने काममा उल्लेख्य योगदान पुयाउन सकिन्छ। समयमा उपचार पाए भने मनको पीडा घट्दै जान्छ र निको हुन्छ भन्ने आशा पलाएपछि आत्महत्याको सोचाइ आउने सम्भावना कम हुन्छ। आत्महत्याको रोकथाममा परिवार, समाज, साथीसंगीहरूको भूमिका सबैभन्दा महत्वपूर्ण हुन्छ। स्नेहपूर्ण व्यवहार गर्ने, मनको कुरा सुनिदिने, भविष्य प्रतिआशा जोगाउने, हौसला दिने, काममा सहयोग गर्ने र आत्महत्याको लक्षण वा पूर्वसंकेत देखिएमा उपचार प्रक्रियामा सहयोग गर्नुपर्छ। सबै पक्षसँग समन्वय, सहयोगका लागि सहकार्य गर्दै आत्महत्याको जोखिममा रहेका व्यक्ति, वर्ग र समुदाय लक्षित कार्यक्रम सञ्चालन गर्न सकेमा आत्महत्याको रोकथाममा उपलब्धि हासिल गर्न सकिन्छ। आत्महत्याको जोखिममा रहेका व्यक्तिहरूमा भविष्य प्रतिको आशा जगाई जीवन बचाउने शुभ कार्यमा सरोकारवालाहरू लाग्नुपर्छ।"
३० वर्षपछि जब छोरा घर फर्किए,"जाजरकोट : माया मारिसकेका छोरा ३० वर्षपछि घरमा टुप्लुक्क आइपुग्दा बुवाआमाको मन कस्तो होला ? भेरी नगरपालिका१ रावतगाउँका ८५ वर्षीय नदे कामीको जीवनमा यस्तै घटना भएको छ। आइतबार उनका ५५ वर्षीय छोरा हर्कबहादुर कामी घर आइपुगे, नदेका लागि सपना जस्तै भयो। उनले छोरालाई अँगालोमा बेरे। हर्षका आँसु खसाले। गाउँभरिका मानिस जम्मा भए। पुनर्जन्म भएको भन्दै माला र अबिर दलिदिएर खुसी साटासाट गरे। हर्कलाई लिन उनका भान्जा गणेश महर भारतको कोलकातासमेत गएका थिए। भारतदेखि गणेशले सहयोगी बनी घरसम्म पुयाए। आइतबार हर्कबहादुर घर फर्कने भन्ने सूचना पाएपछि गाउँभरिका आफन्त हातमा माला र टीका लिएर बसिरहेका थिए। भारतको कोलकाताको एउटा अस्पतालमा उपचाररत हर्कलाई भारतीय प्रहरीमार्फत नेपाल प्रहरीको सहयोगमा फेला पार्न सफल भएको उनका भान्जा गणेशले बताए। मामा कोलकातामा लामो समयदेखि मानसिक रोगसम्बन्धी उपचार गराइरहनुभएको रहेछ। मामाको स्वास्थ्यमा सुधार आएपछि अस्पतालले जानकारी गराई दियो र हामीलाई थाहा भयो, उनले भने। ३० वर्षपछि छोरासँग भेट्न पाएपछि बाबु नदे कामीले आँखाबाट आँसु खसालिरहेका थिए। मलाई लागेकै थिएन छोरासँग भेटघाट हुन्छ भनेर, उनले भने, हामी कहिल्यै भेट्न सक्दैनौं होला जस्तो लागेको थियो। आज भगवान्को कृपाले छोरासँग भेट भयो। उमेरले आठ दशकभन्दा बढी काटिसकेका नदेले छोरा घर फर्केपछि खुसियालीको आँसु रोक्न सकेनन्। नदेका पाँच छोरीहरूमा एउटा मात्रै छोरा थिए हर्कबहादुर। धर्मकर्ममा विश्वास राख्ने नदे लामो समयदेखि कालेगाउँस्थित शिवालयको कुटीमा बस्छन्। एउटा मात्रै भाइ घरमा आउँदा खुसीका आँसु रोक्न सकेनन् दिदीबहिनीले पनि। उनी घरबाट बेपत्ता हुँदा २५ वर्षका मात्र थिए। उमेरले ६० काटिसकेकी महिमा चनाराले आफ्नो भाइ हर्कबहादुर घर आएपछि खुसीको आँसु रोक्न नसकी भाइलाई अंकमाल गरिन्। आज हामीसँग खुसीको सीमा नै छैन, मेरो भाइ यसरी घर आउला भन्ने सोचेकै थिइन्, उनले भनिन्, हामीले माया मारिसकेका थियौं, भाइ आउँदा रित्तो घर भरिएको छ। उनका पाँच दिदीबहिनीमध्ये एकले भाइलाई भेट्ने सपना पूरा नहुँदै संसार छोडिन्। हर्कबहादुर आउँदा घर परिवार मात्रै होइन, गाउँका आफन्त इष्टमित्र समेत खुसीले गदगद छन्। परिवारको सम्पर्कमा नभएका हर्कबहादुर मानसिक रूपमा कमजोर छन्। हर्कबहादुरलाई मानसिक रोगको उपचारका लागि काठमाडौंसम्म लैजानुपर्ने भान्जा गणेश महरले बताए। केही औषधि लिएर आएका छौं, उनले भने, औषधि सकिएपछि मामालाई काठमाडौं लिएर जानुपर्ने देखिन्छ। मामाको उपचारका लागि आर्थिक सहयोग गर्नसमेत उनले अपिल गरेका छन्।"
गृहमन्त्रीलाई सांसदको प्रश्न : गिरिबन्धु टी स्टेट प्रकरणमा छानबिन गर्न सक्नुहुन्छ ?,"काठमाडौं : नेपाली कांग्रेसका सांसद हृदयराम थानीले झापास्थित गिरिबन्धु टी स्टेटको छानबिन के भइरहेको छ भन्दै उपप्रधान एवं गृहमन्त्री रवि लामिछानेलाई प्रश्न गरेका छन्। बुधबार राज्य व्यवस्था समितिको बैठकमा बोल्दै समिति सदस्य समेत रहेका थानीले गिरीबन्धु टी प्रकरणमा छानबिन गर्न सक्नु हुन्छ कि हुँदैन ? भन्दै गृहमन्त्रीलाई प्रश्न समेत गरेका छन्। 'गठबन्धनमा हुनुहुन्छ, मलाई थाहा छ। चर्चित घटनाक्रम छन्। मैले कसैलाई केही भन्न खोज्या छैन। गिरिबन्धु टी स्टेट चर्चित भ्रष्टाचारको रुपमा छ । यो पनि जनताले प्रश्न चिन्ह लगाएका छन्। हो, होइन छानबिनपछि थाहा होला। तर, तपाईं यसमा हात हाल्न सक्नु हुन्छ कि हुँदैन। तपाईंको जजमेन्ट मात्रै होइन, २०८४ को मिसन मात्रै होइन, तपाईंको मिसनमा कटराव हुने देखिन्छ,'उनले भने,' गिरिबन्धु टी स्टेटमा के गर्दै हुनुहुन्छ?' गठबन्धनले सबै कालखण्डका भ्रष्टाचारको छानबिन गर्ने बताएको भन्दै सांसद थानीले सबै कालखण्ड भनेका को को हुन् भनी प्रश्न समेत गरे। 'गठबन्धनले सबै कालखण्डका भ्रष्टाचारको छानबिन गर्ने भन्नेछ। तपाईं फेलामा पर्नु भएको छ। सबै कालखण्ड भनेका के के हुन् । मत सबै बुझ्दिन। अब सुन काण्ड भनेर व्यापाक छ। सचिवालय पनि मुछियो भन्नेछ। कसैको सचिवालय नै सुनकाण्डमा मुछिएपछि यो मुलुकको अवस्था के छ। तपाई धेरै बुझ्ने मान्छे हो, कतिको बुझ्नु भएको छ। थाहा छैन। सचिवालय नै गइसकेपछि यो मुलुकमा कोको छन्,'उनले भने। यसैगरी सांसद थानीले क्यान्टोनमेन्ट,ललिता निवास, वाइडबडी,यति, ओम्नीप्रकरणलगायत भ्रष्टाचारको छानबिन गर्न गृहमन्त्रीको तयारी के छ ? भन्दै अर्को प्रश्न गरे। उनले बलात्कारपछि हत्या गरिएकी निर्मला पन्त हत्या घटनाको छानबिन नभएको भन्दै आपत्ती जनाए। ' तपाईं पहिलो पटक गृहमन्त्री भएर मन्त्रालयमा आउँदा निर्मला पन्त हत्या घटनाको छानबिन गर्छु भनेर पहिलो निर्णय सार्वजनिक गर्नु भएको थियो। तपाईं केही दिनमै निस्कनु भयो। फेरि आउनु भएको छ । के साँच्चिकै तपाईं आफैले गरेको पहिलो निर्णयको छानबिन गर्नुहुन्छ ?'"
"निगमका जहाज कुनै विदेशमा अलपत्र, कुनै स्वदेशमा घाम ताप्दै","काठमाडौं : आन्तरिक र बाह्य दुवै क्षेत्रमा हवाई चाप बढेको बढ्यै छ। यस्तोमा कुनै कम्पनीको जहाज बिग्रिए कति दिन थन्किएला ? एक महिना, २ महिना वा ३ महिना ? अन्तर्राष्ट्रिय नागरिक उड्डयन संगठन (आइकाओ)को नियमअनुसार पनि जहाजको इन्जिन मर्मत गर्न सबैभन्दा बढी लाग्ने समय ३ महिना हो। तर, राष्ट्रिय ध्वजाबाहक नेपाल एयरलाइन्सको न्यारोबडी जहाज इन्जिन बिग्रिएर थन्किएको करिब चार महिना हुन लाग्यो। विदेशी भूमि (इजरायल) मा गायब जस्तै छ। इन्जिन बनाउन अझै कति समय लाग्ने एकिन छैन। नेपाल वायुसेवा निगमको विनियमावलीले ९० दिनभित्र जहाजको इन्जिन मर्मत गरिसक्नुपर्ने समयसिमा तोकेको छ। तर, कलसाइन नाइनएन एकेएक्स जहाज ग्रान्डेड भएको चार महिना (१ सय २० दिन) पुग्न लाग्यो। इन्जिन बिग्रिएको भन्दै गत वर्ष नोभेम्बर ३० (मंसिर १४) बाट उक्त जहाज ग्राउन्डेड भएको हो। न्यारोबडी जहाज १ दिन थन्किँदा निगमलाई करिब १ करोड रुपैयाँ व्यापार घाटा हुन्छ। यसलाई मात्रै आधार मान्ने हो भने मंसिर १४ गतेदेखि चैत १३ गतेसम्म ११८ दिन न्यारोबडी ग्राउन्डेड भइसकेको छ। यसबाट निगमलाई करिब १ अर्ब १८ करोड व्यापार घाटा भइसकेको छ। यस्तो घाटा अझै कति बेहोर्नुपर्ने हो, अन्योल नै छ। ग्राउन्डेडसँगै जहाजको पार्किङ शुल्क पनि तिर्नुपर्छ। अझै इन्जिन बिग्रिएर लिजमा वा भाडामा लिँदा अरू पनि शुल्क तिर्नुपर्ने हुन्छ। यी सबैलाई जोड्ने हो भने एउटा जहाज ग्राउन्डेड हुँदा एक दिनमा करिब डेढ करोड घाटा बेहोर्नुपर्ने निगम स्रोत बताउँछ। अहिले थन्किएको न्यारोबडी जहाजमा गत जेठबाट नै एउटा भाडाको इन्जिन राखेर उडाइएको थियो। अर्को इन्जिन पनि बिग्रिएपछि भाडाको इन्जिन नपाउँदा जहाज ग्राउन्डेड भएको निगमका प्रवक्ता एवं प्रबन्धक देवेन्द्र पुन बताउँछन्। इजरायली जहाज मर्मत सम्भार कम्पनी आईएआईले भाडाको इन्जिन उपलब्ध गराउन नसक्दा गत मंसिर १४ गतेबाट न्यारोबडी ग्राउन्डेड भएको हो। इजरायल एरोस्पेस इन्डस्ट्रिज (आईएआई), त्यही कम्पनी हो, जोसँग निगम व्यवस्थापनले न्यारोबडी जहाजको इन्जिन मर्मतओभरहल तथा भाडामा लिन गत वर्षको भदौमा सम्झौता गरेको थियो। सम्झौताअनुसार कम्पनीले निगमको जहाजको इन्जिन बिग्रिए ७ दिनभित्र भाडाको इन्जिनको व्यवस्था गर्नुपर्ने हुन्छ भने ९० दिनभित्र बिग्रिएको इन्जिन बनाउनुपर्छ। तर, उक्त इजरायली कम्पनीले न भाडामा इन्जिन दिन सक्यो न बिग्रिएको इन्जिन नै बनाएर दिएको छ। इजरायली कम्पनी आईएआईले इन्जिन र जहाज दुवै नै इजरालयमा राखेर मर्मत गरिरहेको छ। कम्पनीले जहाज उतै पठाउन भनेपछि पुस अन्तिम साताबाट न्यारोबडी नाइनएन एकेएक्स इजरायल पठाइएको थियो। निगम अध्यक्ष युवराज अधिकारीसहितको टोलीले अर्को न्यारोबडीको इन्जिन राखेर जहाजलाई इजरायल पुयाएको थियो। जहाज इजरायल पुयाएको पनि करिब साढे २ महिना कटिसक्यो। इन्जिनमा आवश्यक पाटपुर्जा नभएर बनाउन नसकिएको कम्पनीले बताउँदै आएको छ। उक्त कम्पनीले भनेको अनुसार प्रस्तावित इन्जिन जहाजको इन्जिनसँग मिल्दो नभएपछि जहाज पनि उतै थन्किएको छ। निगमकै बिग्रिएको इन्जिन बनाएर दिने प्रक्रियामा ढिला भइरहेको प्रवक्ता पुनको भनाइ छ। न्यारोबडीमा प्रयोग हुने इन्जिन आईईआई टाइपको पाट्सपुर्जा पाउन कठिन हुने भएकाले पनि इन्जिन बिग्रिँदा लामो समय लाग्ने गरेको बताइन्छ। विश्वमा न्यारोबडीको सीएफएम टाइपका इन्जिन पाउने र तिनका पाट्सपुर्जा पनि सजिलै उपलब्ध हुने देखिन्छ। न्यारोबडी जहाज खरिदको क्रममा नै सीएफएम भन्नु पर्नेमा आईईआईलाई ओके गर्दा निगमले त्यसको क्षति बेहोरिरहेको छ। भाडाको इन्जिनले झन् घाटा न्यारोबडी जहाजको इन्जिन बिग्रिएपछि गत जेठबाट भाडाको इन्जिन राखिएको थियो। त्यतिबेला निगम व्यवस्थापनले इन्जिन बनाउनेभन्दा भाडाको इन्जिन राख्न जोड दिएको स्रोतले बतायो। भाडामा इन्जिन हाल्दा जहाज त उड्छ, तर त्यसबाट फाइदा हुन नसकेको निगम स्रोत बताउँछ। भाडाको इन्जिन त्यो पनि पूर्णक्षमतामा नचल्दा त्यसले व्ययभार मात्रै थप्ने निगम स्रोत बताउँछ। अन्तर्राष्ट्रिय जहाज वार्षिक सरदर ५० प्रतिशत मात्र चल्ने निगमको तथ्यांकले देखाउँछ। यी जहाज ती समय कि भाडाको इन्जिनमा चल्ने कि त ग्राउन्डेड हुने देखिन्छ। भाडाको इन्जिनले वार्षिक कति घाटा भइरहेको छ भन्ने निगमसँग एकिन तथ्यांक भने छैन। भाडाको इन्जिनमा आर्थिक चलखेल आईएआई त्यही कम्पनी हो जसले न्यारोबडी आईएएक्सको इन्जिन १८ महिना लगाएर बनाएको थियो। त्यतिबेला इन्जिन बनाउन अनुमानित लागत ३६ करोड रुपैयाँ थियो। तर, निगम व्यवस्थापनले आईएआईलाई ४३ करोड रुपैयाँ बुझाएको थियो। कुनै बिल, बिजकबिना नै निगमले उक्त रकम आईएआईलाई बुझाएको स्रोत बताउँछ। २८ डिसेम्बर २०२१ मा कतारको दोहामा ग्राउन्डेड भएको एनएकेडब्लू जहाजको इन्जिन मर्मत गरेको थियो। आईएआई र निगम व्यवस्थापनको मिलोमतोमा नै इन्जिन मर्मतमा ढिलाइ गर्ने, भाडाको इन्जिनलाई लामो समयसम्म राख्ने काम हुने गरेको स्रोतको दाबी छ। गत वर्ष पनि ६३ दिनदेखि काठमाडौंमा ग्राउन्डेड एनएकेएक्स जहाजको इन्जिन फेर्न इजरायल लगिएकोमा जेनेरिक इन्जिन राखी दिँदा करिब ५० लाख निगमलाई घाटा भएको थियो। किनभने उक्त न्यारोबडी इन्जिन टाइप एड्भान्स हुँदाहुँदै आईएआई कम्पनीले मोड परिवर्तन (सिस्टम डिर्गेट) गरी इन्जिन राखेको थियो। त्यसबाट करिब २५ लाख निगमले बेहोरेको थियो। पुनः न्यारोबडी स्ट्यान्डर्डको इन्जिन राख्नका लागि निगमले करिब २५ लाख तिर्नुपरेको थियो। इन्जिनसँग सम्बन्धित समस्याका कारण महिनौं जहाज ग्राउन्डेड हुने गरेका छन्। अघिल्ला वर्षमा न्यारोबडीको एकेडब्लू जहाज ४५ दिन दोहामा, ५२, २७ र २१ दिन काठमाडौं एयरपोर्टमा ग्राउन्डेड भएको निगम स्रोत बताउँछ। जहाजको इन्जिन उपलब्ध हुन नसकेको र समयमा नै इन्जिनको जोहो गर्न नसक्दा उक्त जहाज यति लामो समयसम्म ग्राउन्डेड भएको हो। जहाज नियमित उडानमा जानसक्नु नै त्यसको विश्वसनीयता हो। २३ महिनामा एकपटक सामान्य समस्या आउनु सामान्य हो। तर, निगमका जहाजको सन्दर्भमा समस्या पनि आइरहने र त्यहीँ नै समस्या दोहोरिने रोग लागेको छ। यस्तै, आईएआईसँगको सम्झौताअनुसार ६५ डलरभन्दा बढीको सामान फेर्नुपरे निगमलाई जानकारी गराउनुपर्ने, मुख्य सामानहरू फेर्नुपर्दा जानकारी गराउनुपर्ने लगायतका प्रावधान छन्, तर त्यसको पालना आईएआईले नगर्ने गरेको निगम स्रोत बताउँछ। समयमा नै काम सम्पन्न नगरी निगमको आर्थिक भार बढाएको उक्त इजरायली कम्पनीलाई कालोसूचीमा राख्नुपर्ने हो। तर, निगमले सोही कम्पनीसँग नै सम्झौता गरी निगमलाई आर्थिक भार थप्दै आएको छ। जुन कम्पनीले भाडामा इन्जिन दिन्छ, सोही कम्पनीलाई इन्जिन मर्मत गर्ने जिम्मा दिँदा उसले किन इन्जिन चाँडो बनाउँछ भनी निगमका एक पूर्वमहाप्रबन्धक प्रश्न गर्छन्। भाडामा दिएर नाफा कमाउने उक्त कम्पनीले इन्जिन समयमा बनाउने भन्दा पनि लम्ब्याउने उदाहरण निगममा देखिएको ती पूर्वमहाप्रबन्धकको भनाइ छ। इन्जिन भाडामा दिन नसकेर जहाज ग्राउन्डेड गराएको उक्त इजरायली कम्पनीलाई कारबाही गर्ने तयारी निगमको छ। अर्को इन्जिन उपलब्ध नगराएको कम्पनीलाई गत मंसिरदेखि हालसम्म जहाजमा राखिएको एउटा भाडाको इन्जिनको लागत रकम नतिर्ने जानकारी गराएको प्रवक्ता पुन बताउँछन्। सो सम्बन्धमा उक्त इजरायली कम्पनीले पनि सहमति जनाएको उनको भनाइ छ। अब अप्रिल पहिलो साताबाट आफ्नै इन्जिन बनेर जहाज नेपाल फर्किने पुनले जानकारी दिए। जहाज र बजार हिस्सा गुम्दै निगमको तथ्यांकअनुसार पनि गत असारमा न्यारोबडी र वाइडबडीको उडान नियमितता प्रतिशत सरदर ५० भन्दा तल छ। यसको मतलब यी जहाजहरू नियमित उडान तालिकाको आधा मात्र उडेका छन्। बाँकी समय विभिन्न कारणले ग्राउन्डेड (बिग्रिएर थन्किएका) छन्। उड्ने जहाज ग्राउन्डेड हुँदा निगमको बजार हिस्सा गुम्दै गएको छ, विश्वसनीयता पनि हराउँदै गएको छ। ८ ग्राउन्डेड, ५ मात्रै उड्छन् निगमसँग हाल १३ जहाज छन्। तर, ५ वटा विमान मात्रै सञ्चालनमा छन्। ८ विमान ग्राउन्डेड छन्। निगमले ०५० सालमा आन्तरिकतर्फ ३९ गन्तव्यमा उडान भथ्र्यो। हाल १९ गन्तव्यमा मात्रै सीमित छ। अन्तर्राष्ट्रियतर्फ ०५० सालमा १३ वटा गन्तव्यमा सेवा सञ्चालन गरिरहेको थियो। हाल ९ गन्तव्यमा मात्र सेवा प्रदान गरिरहेको छ। निगमका बाह्य उडान भर्ने ४ जहाजले दैनिक ५६ घण्टासम्म उडान भर्न सक्छन्। तर, मुस्किलले प्रतिदिन १० देखि ११ प्रतिघन्टा मात्र उडान भरिरहेका छन्। आन्तरिक उडानमा नेपालको व्यापार २० अर्ब बराबर छ। निगमले १२ करोडको मात्र हिस्सा ओगटेको छ। निगमले बजार व्यवस्थापनतर्फ उपेक्षा गरेको कारण उडान सेवा बजारमा यसको उपस्थिति कमजोर हुँदा यसको ब्रान्डमा नकारात्मक असर परिरहेको छ। बजार व्यवस्थापनबारे कमजोर र स्पष्ट रणनीति नहुँदा निगमको बजार उपस्थिति कमजोर देखिएको छ। घाटाको व्यापार निगमको वाइडबडी नोक्सानमा छ। न्यारोबडी नाफामा देखिन्छ। अहिले बोइङ ७५७, एम६० र वाइ१२ जहाज सञ्चालनमा छैनन ्। चिनियाँ जहाज एम६० र वाइ१२ सञ्चालनमा नरहे पनि मर्मत सम्भार, पार्किङ, ह्रासकट्टि र ब्याजको रकम निगमले बेहोर्नु परिरहेको छ। एमए ६० का लागि २८ करोड ३१ लाख र वाइ१२ का लागि १९ करोड ७८ लाख वार्षिक खर्च भइरहेको छ। यसमा पाइलटको पारिश्रमिक तथा तालिम खर्च जोडिएको छैन। वाइडबडी सञ्चालनमा बढी नोक्सानमा रहेकाले समग्रमा नोक्सान हुन् गएको हालैको एक अध्ययन प्रतिवेदनले देखाएको छ। आन्तरिक उडानतर्फ पर्याप्त जहाज नहुनु, भएका सीमित संख्याका जहाज पनि दुर्गम भेगतिर मात्र सञ्चालनमा हुनु, जस्ता कारणले आन्तरिक उडान पनि निगमलाई पोसाएको छैन। निगमको आन्तरिक उडानतर्फकोे ट्वीनअटर डीएचसी ६३०० कलसाइन एबीएक्स जहाज सन् २०१२ (२०६८०६९) बाट त्रिभुवन अन्तर्राष्ट्रिय विमानस्थलमा घाम तापेर बसेको छ। उक्त जहाज उडानका लागि निगम बोर्डले २० करोड रुपैयाँ पनि छुट्ट्याएको छ। अघिल्ला पर्यटनमन्त्रीले कडा निर्देशन दिएर तत्काल जहाज मर्मत गर्न भनेका थिए। तर, उक्त जहाज मर्मतका लागि निगम व्यवस्थापनले सिन्को भाँचेको छैन। अन्तर्राष्ट्रिय उडान भर्न २०७३०७४ सालबाट भिœयाइएका न्यारोबडी (३२०) र वाइडबडी (३३०) विमान खरिदका लागि लिइएको ऋणका कारण मध्यम तथा दीर्घकालीन कर्जा बढ्दै गएको छ। २०७८०७९ मा निगमको कुल सम्पत्ति (इक्विटी) मा कुल कर्जा अनुपात १११७ छ। निगमले दिल्ली, मुम्बई, बैंगलोर, बैंकक, हङकङ, कतार, मलेसिया, दुबईलगायत विभिन्न ११ अन्तर्राष्ट्रिय गन्तव्यमा अहिले यी जहाजमार्फत उडान तालिका लिएको छ। तर, ४ एयरबसमा कुनै न कुनैमा इन्जिनमा समस्या आएर थन्किनै रहेका हुन्छन्। अहिले एउटा न्यारोबडी ४ महिनादेखि थन्किँदा उडान व्यवस्थापन बिथोलिएको छ। गन्तव्यहरूमा उडान तालिका घटाएर व्यवस्थापन गरिरहेको निगम बताउँछ। यसले बजार हिस्सासँगै यात्रुहरूको विश्वास गुम्ने देखिन्छ। चिनियाँ जहाज कसले किन्ने ? निगम (नेपाल एयरलाइन्स)ले थन्किएका चिनियाँ जहाज २ एमए ६० र ३ वाइ १२ गरी ५ जहाज बिक्रीका लागि राखे पनि कसैले चासो दिएका छन्। निगमले ती जहाज बिक्रीका लागि २ पटक बोलपत्र आह्वान गरिसकेको छ। पछिल्लो बोलपत्रको समय पनि फागुनमा नै सकिएको छ। यसअघि निगमले यी जहाज लिलामीमा राखेको थियो। लिलामीमा पनि यी जहाज गएनन्। तीन वर्षदेखि त्रिभुवन अन्तर्राष्ट्रिय विमानस्थलमा थन्किएका जहाजका वार्षिक खर्च मात्रै करिब २० करोड छ। ६ चिनियाँ जहाजमा एउटा वाइ १२ भने नेपालगन्ज विमानस्थलमा २०७६ मा दुर्घटनामा परेको थियो। दुर्घटनापछिको बिमा रकम निगमले बुझिसकेकाले ५ जहाज मात्रको बिक्री प्रक्रिया अघि बढाइएको हो। यसअघि गत वर्ष निगमले थन्किएका ५ जहाजलाई लिजमा दिने भन्दै २ पटक सूचना जारी गरेको थियो। तर, निगमका जहाज लिजमा लिन आवेदन परेन्। आन्तरिक उडानमा आक्रमक रूपमा अघि बढाउने भन्दै निगमले २०७१ मा ६ वटा चिनियाँ जहाज भिœयाएको थियो। तीमध्ये एमआई ६० र वाई १२ मोडलका ११ वटा चीन सरकारले अनुदानमा दिएको हो। बाँकी चारवटा जहाज जीटूजी (सरकारद्वारा सरकारसँग खरिद) प्रणालीअन्तर्गत चीनकै एक्जिम बैंकसँगको सहुलियतपूर्ण ऋणमा खरिद गरिएका थिए। अर्थ मन्त्रालयको मध्यस्थतामा सहुलियतपूर्ण ऋणमा जहाज खरिद गरिएका थिए। निगमले उडाउन नसक्ने निर्णय गरेका ६ वटामा चारवटा चिनियाँ जहाजको ऋण करिब ४ अर्ब रुपैयाँ छ। उडान भरेको ५ वर्षमा पनि करिब साढे २ अर्ब घाटा भएको निगमको तथ्यांक छ। २०७७ कात्तिकबाट पहिलो किस्ता तिर्नुपर्नेमा निगमले सोही वर्षको साउनबाट नै ती विमान थन्काएको हो। चिनियाँ जहाज उडाउन प्रशिक्षित पाइलट उपलब्ध हुन नसक्नु, तालिम खर्च अन्य जहाजको तुलनामा चार गुणा बढी हुनु, पाइलटले तालिम प्राप्त गर्ने समय प्रशिक्षक पाइलटबाट नपाउनु, बिमा शुल्क महँगो लगायतका कारण निगमले उक्त जहाज थन्काएको बताउँदै आएको छ। निगमको सञ्चित कुल ऋण ४८ अर्ब ३ करोड छ। निगमले कुल ऋणको करिब १० प्रतिशतभन्दा बढीको दरले ब्याज खेपिरहेको छ। यो ऋणभारलाई घटाउन निगमले व्यापार वृद्धि गर्नुपर्ने र सहुलियत ब्याजदरको ऋण प्राप्त गर्ने उपायको खोजी गर्नुपर्ने देखिन्छ। निगमको दीर्घकालीन ऋण झन्डै ४७ अर्ब पुगेकोे छ। निगमले वार्षिक ५ अर्ब नगद नाफा गर्ने हो भने पनि दीर्घकालीन ऋण भुक्तानी गर्न १० वर्ष लाग्ने देखिन्छ। निगमको वर्तमान अवस्थामा ऋण चुक्ताभन्दा ऋण थपिने देखिन्छ। किनभने निगमको आर्थिक वर्ष ०७८०७९ मा आम्दानी करिब १६ अर्ब हुँदा कुल लागत करिब १८ अर्ब छ। यस्तै सञ्चित घाटा बर्सेनि बढ्दै गएको छ। मुख्यतया आर्थिक वर्ष ०७३७४ पछि अन्तर्राष्ट्रिय उडान भर्न दुई न्यारोबडी र दुई वाइडबडी विमान खरिदका लागि लिइएको ऋणका कारण मध्यम तथा दीर्घकालीन कर्जा बढ्दै गएको छ। आर्थिक वर्ष ०७८०७९ मा निगमको कुल सम्पत्ति (इक्विटी) मा कुल कर्जा अनुपात १११७ छ।"
मध्यरातसम्म प्रधानमन्त्री प्रचण्ड र कांग्रेस सभापति देउवाबीच छलफल,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड र नेपाली कांग्रेसका सभापति शेरबहादुर देउवाबीच गएराती छलफल भएको छ। प्रधानमन्त्री निवास बालुवाटारमा प्रचण्डसँग छलफल गर्न मंगलबार बेलुका पौने १० बजे सभापति देउवा गएका हुन्। बालुवाटार स्रोतका अनुसार प्रधानमन्त्री प्रचण्ड र देउवाबीच झण्डै १ घण्टा छलफल भएको छ। स्रोतले भन्यो,प्रधानमन्त्री प्रचण्डलाई भेट्न देउवा पौने १० बजे आउनुभएको थियो। भेटमा टीआरसी विधेयक, बैशाख १५ गते हुने उपनिर्वाचन लगायतका समसामयिक विषयमा छलफल भयो। मंगलबार दिउँसो राष्ट्रिय सभाका संसदीय दलका नेता कृष्णप्रसाद सिटौला र प्रधानमन्त्री प्रचण्डबीच छलफल भएको थियो। त्यसपश्चात कांग्रेसका अन्य नेता लिएर सभापति देउवा बालुवाटारमा प्रचण्डलाई भेट्न गएका हुन्। भेटमा देउवाले आन्तरिक रुपमा गम्भीर छलफल नगरी गठबन्धन परिवर्तन गरेको भन्दै असन्तुष्ट व्यक्त गरेका थिए। नयाँ गठबन्धन बनेपछि प्रचण्ड र देउवाबीच पहिलो पटक छलफल भएको हो।उनीहरुको भेटलाई अर्थपूर्ण रुपमा हेरिएको छ। इलाम२ र बझाङको प्रदेशसभा१ मा बैशाख १५ गते निर्वाचन हुँदैछ। एमालेले इलाम२ मा सुहाङ नेम्वाङलाई र बझाङको प्रदेशसभा१ मा दमन भण्डारीलाई उम्मेदवार बनाउने निर्णय गरिसकेको छ। अन्य दलले हालसम्म उम्मेदवार तय गर्न सकेका छैनन्। संसदीय समितिबाट संक्रमणकालीन न्यायसम्बन्धी मुद्दा (टिआरसी) विधेयक पास गर्ने उद्देश्यले बोलाइएको बैठक तत्कालीन कानुन मन्त्री धनराज गुरुङले एक पटक पुन: प्रधानमन्त्रीसँग छलफल गर्ने भन्दै रोकेपछि प्रचण्ड असन्तुष्ट बनेका थिए। लगत्तै नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), राष्ट्रिय स्वतन्त्र पार्टी र जनता समाजवादी पार्टी, नेपालबीच ८ बुँदे सहमति गर्दै प्रचण्डले गत फागुन २१ गते नयाँ सत्ता समीकरण बनाएका थिए।"
अझै तीन दिन यी स्थानमा चट्याङ्सहित वर्षा,"काठमाडौं : कोशी, बागमती र गण्डकी प्रदेशको पहाडी क्षेत्रमा अझै तीन दिनसम्म चट्याङ्सहित हल्का वर्षा हुने जल तथा मौसम विज्ञान विभाग मौसम पूर्वानुमान महाशाले जनाएको छ। महाशाखाका अनुसार आजदेखि सुदूरपश्चिम र मध्यपश्चिमका पहाडी क्षेत्रमा बदली भई सामान्य वर्षा हुने सम्भावना छ। महाशाखाका मौसमबिद् सरोज पुडासैनीले विभिन्न प्रदेशका पहाडी भेगमा वर्षा तथा उच्च पहाडी तथा हिमाली क्षेत्रमा हिमपातको सम्भावना रहेको बताए। 'हाल नेपालमा पश्चिमी वायु तथा स्थानीय वायुको प्रभाव छ, अहिले पनि कोशी प्रदेशलगायत देशका पहाडी भागमा आंशिक बदली भएको छ,' उनले भने, 'यसअघि देशको पूर्वी क्षेत्रमा वर्षा भए पनि पश्चिमी क्षेत्रमा पानी परेको थिएन, आजदेखि सुदूरपश्चिम र मध्यमपश्चिमका पहाडी भागमा पनि पानी पर्ने सम्भावना छ।' महाशाखाका अनुसार आगामी २४ घण्टामा कोशी, बागमती र गण्डकी प्रदेशका पहाडी भागका केही स्थान तथा मधेस प्रदेश र बाँकी पहाडी भागका एकदुई स्थानमा मेघगर्जनसहित हल्का वर्षा हुने सम्भावना छ।"
पर्यटन प्रवर्द्धन गर्न आर्ट क्याम्प,"रसुवा : पर्यटन प्रवर्द्धन गर्ने लक्ष्यका साथ आमाछोदिङ्मो आर्ट क्याम्प२०८० गतलाङ गाउँमा सम्पन्न भएको छ। नेपाल ललितकला प्रज्ञा प्रतिष्ठान र आमाछोदिङ्मो गाउँपालिका रसुवाको संयुक्त आयोजनामा सुरु भएको हो। चैत ९ देखि १३ गतेसम्म आमाछोदिङ्मो गाउँपालिका३ स्थित पर्यटकीय क्षेत्र गतलाङ गाउँमा चल्ने कार्यक्रममा २५ जनाभन्दा बढी कलाकार सहभागी थिए। प्रतिष्ठानका कुलपति नारदमणि हार्तम्छालीले उक्त कार्यक्रमको शुभारम्भमा कलालाई पर्यटनसँग जोडेर लैजाँदा त्यसले राम्रो प्रभाव पार्ने धारणा व्यक्त गरे। उनले गाउँपालिकाले कलालाई पर्यटनसँग जोडेर समाज रुपान्तरणका पक्षमा अगाडि बढाउनु पर्ने विचार व्यक्त गरे। गाउँपालिका अध्यक्ष बुचुङ तामाङले कलालाई पर्यटनसँग जोडेर कार्यक्रम गर्न लागिएको बताए। उनले प्रकृति र संस्कृतिको सुन्दर गाउँपालिकाको रूपमा आमाछोदिङ्मो चिनिएकाले आर्ट क्याम्पमार्फत विश्वमा परिचित गराउन खोजेको बताए। अध्यक्ष तामाङ सभाध्यक्षमा भएको उक्त कार्यक्रमको स्थानीय संयोजन कलाकार शशी डंगोल र प्रतिष्ठानको तर्फबाट प्राज्ञसभा सदस्य जुपिटर प्रधानले गरेका थिए। धार्मिक आस्थाको प्रसिद्ध पार्वतीकुण्ड, कालोगाउले विश्वमा प्रसिद्धि कमाएका गतलाङगाउ, तामाङ संस्कृती र सांस्कृतिक परम्पराको गोलजुङ, चिलिमे, पर्यटकीय क्षेत्र तातोपानी, तामाङ सम्पदाले भरिपूर्णको क्षेत्रहरूलाई अझै चित्रकलाको माध्यमबाट विश्वसामु चिनाउन लागिएको हो। यहाँका स्थानीय पर्यटन प्रवर्द्धनमा सघाउन लागिपरेको स्थानीय पर्यटन व्यवसायी फुर्पुसिंगी तामाङले बताए।"
नयाँ पार्टी खोल्दै महतो,"काठमाडौं : लोसपा त्यागेका राजेन्द्र महतोले नयाँ पार्टी खोल्ने तयारी गरेका छन्। यसका लागि उनले हालै तराईमधेस, र पहाडी जिल्लाको भ्रमण गरेका थिए। त्यसअघि उनी राजनीतिक संवादका लागि दिल्ली गएका थिए। बहुल राष्ट्रिय राज्य निर्माणका लागि राष्ट्रिय मुिक्त क्रान्तिको माध्यमबाट नयाँ पार्टी खोल्न लागेको महतोले बताए। नेता महतोको समूहले फागुन १४ गते लोपसा त्यागेको थियो। राष्ट्रिय मुक्ति क्रान्तिका योजनाकार बुद्ध छिरिङ मोक्तानका अनुसार बहुल राष्ट्रिय राज्य स्थापनाका लागि राष्ट्रिय मुक्ति क्रान्तिको अबधारणापत्र सार्वजनिक गरिएको छ। पार्टी गठनका लागि सामाजिक, सांस्कृतिक र वैचारिक छलफल भइसकेको छ। मोक्तानले भने, माक्र्सवाद र समाजवादले हाम्रो समस्या समाधान गरेन। त्यसैले हिमाल, पहाड, तराई जोड्न राष्ट्रिय मुक्ति क्रान्तिका लागि स्वदेशवादको नयाँ आवधारणा ल्याएका हौं। यसको आधारमा हाम्रो पार्टी निर्माण हुन्छ। आन्दोलनको आधार : स्वदेशवाद र बहुलराष्ट्रवाद आन्दोलनबाटै वैकल्पिक शक्ति निर्माण गर्न महतो पक्षले राजनीतिक दस्तावेज तयारी गरेको छ। राष्ट्रिय मुक्ति क्रान्ति अभियानका नेता केशव झाले सबै दलका क्रान्तिकारी युवाहरूलाई बटुलेर आन्दोलनको दस्ता तयारी गरिने जानकारी दिए। हाम्रा एजेन्डा र विचारमा सहमति खोजिरहेका छौं, झाले भने, सहमत हुनेहरूलाई गोलबन्द गर्दै लगेका छौं। अब विकल्पसहितको विद्रोह गर्छौं। विकल्प भनेको बहुल राज्यको स्थापना गर्ने हो। यसका लागि राष्ट्रिय मुक्ति क्रान्ति सुरु भएको झाले बताए। हाम्रो पार्टीको विचार भनेको स्वदेशवाद हुन्छ, उनले भने, स्वदेशवादको दर्शन भनेको सांस्कृतिक सापेक्षतावाद हुन्छ। स्वदेशवादको ऐतिहासिक पक्ष अहिलेसम्मका राष्ट्रिय संघर्षहरू र राजनीतिक अर्थशास्त्र भनेको सामुदायिक समाजवाद हुन्छ। यसमा काम गरिरहेका छौं। मुलुक पहिलेदेखि नै बहुल राष्ट्रिय राज्य भएपनि त्योअनुसार देशको शासन व्यवस्था सञ्चालन नभएको महतोले बताए। उनले भने, एकल जातीय सत्ताले उत्पीडित जातजातिको भाषा, साहित्य, संस्कृति, पहिचान र भूगोलले राष्ट्रिय मान्यता पाएन। बहुल राष्ट्रिय राज्यको अवधारणा अनुसार संविधान बन्नुपर्ने उनको भनाइ छ। देशको प्राकृतिक चरित्र भनेको बाहुल्यता हो, एकल होइन्, उनले भने, नेपाल निर्माण हुनुभन्दा पहिलादेखि नै यहाँ धेरै राज्यहरू थिए। जसको आफ्नै भाषा, संस्कृति, भूगोल थियो। ती सबै मिलाएर नेपाल देश बनाइएको हो। तर, पहिचान मेटाइयो। देशका सबै जातजातीको पहिचान, भाषा, पहिरन, भूगोलले राष्ट्रिय मान्यता पाउनु पर्छ भन्ने हाम्रो मान्यता हो। नेता मोक्तानले राज्यले सबै जातजाति र भाषाभाषीको सम्प्रभूसत्ताको ग्यारेन्टी गर्नुपर्ने बताए। व्यक्तिको स्वतन्त्रता, समानता र पहिचान सम्प्रभूसत्तासँग जोडिएको हुन्छ। तर, देशका सबैले यो अधिकार नपाएको र हेपिएरै बस्नु परेको अवस्था रहेको उनले सुनाए । यसअघि तराई, पहाड र हिमालबीच फाटो ल्याएर राजनीति गर्नेहरूले हामीबिच अविश्वास पैदा गरे, उनले भने, अब हामी सबैतिरको उत्पीडितहरू एकै ठाउँमा आएका छौं। जुन राज्य सत्ताको टाउको दु:खाई हुने छ। नेता झाले राष्ट्रिय मुक्ति क्रान्तिको बलमा बलियो पार्टी बनाउने बताए। झाले भने,यसअघि हामीले पार्टी बनाउन सकेनौं। कम्पनी जस्तो भयो। एकल मनोपोलिमा पार्टी चल्यो। एउटा सांसद् र मन्त्रीका लागि स्वार्थ बाँझियो। त्यसले हाम्रो समस्या समाधान गरेन। मधेसी, थारु, आदिवासी जनजाति, दलित, मुस्लिम सबैलाई जोडेर क्रान्तिबाटै मात्रै बहुल राष्ट्रिय घोषणा हुने नेता झाको भनाइ छ।"
"एमालेको नीति समाजवादी मोर्चा होइन, बलियो राजनीतिक शक्ति बनाउन केन्द्रित : महासचिव पोखरेल","काठमाडौं : नेकपा (एमाले)का महासचिव शंकर पोखरेलले एमालेको नीति समाजवादी मोर्चा बनाउनेतर्फ नभई बलियो राजनीतिक शक्ति बनाउनेतर्फ केन्द्रित रहेको दाबी गरेका छन्। एमाले बागमती प्रदेश कमिटीको बैठकलाई सम्बोधन गर्दै महासचिव पोखरेलले एमाले राजनीतिक ध्रूवीकरणको माध्यमबाट जाने नीतिका साथ अघि बढेको प्रष्ट पारेका हुन्। उनले निर्वाचन प्रणालीलाई देखाएर निराशा प्रकट गर्ने बेला अहिले नभएको उल्लेख गरे। संसदीय राजनीतिमा लोकप्रिय पार्टीले कम्तिमा पनि ४० प्रतिशत मत ल्याउनुपर्ने अन्तर्राष्ट्रिय मान्यता रहेको छ। लोकप्रियताको अन्तर्राष्ट्रियस्तरको रुपमा एमाले स्थापित भइसक्यो त।महासचिव पोखरेलले भनेत्यति मत ल्याउँदा पनि बहुमत पुगेन भने मात्र संविधानलाई दोष दिन मिल्दैन। संसदीय लोकतन्त्रमा लोकप्रिय राजनीतिक दलले औसत मत प्राप्त गर्दा पनि बहुमत आउन सकेन भने संविधानलाई खोट लगाउन सकिन्छ, संसदीय लोकतन्त्रको औसत मत पनि ल्याउन नसक्ने अनि संविधानलाई दोष दिन मिल्छ ? उनले देशलाई संकटबाट निकाल्न अहिले सरकारमा पार्टीको हैसियत अनुसारको जिम्मेवारी नखोजेको धारणा राखे। राष्ट्रप्रतिको दायित्व पूरा गर्न पार्टी अझ बढी सुदृढ हुनु आवश्यक रहेकाले नेता कार्यकर्तालाई मेहनत गर्न निर्देशन दिए। महासचिव पोखरेलले पार्टीको अवस्थाका हिसाबले सबैभन्दा धेरै मिहिनेत बाग्मती प्रदेशले गर्नुपर्ने धारणा राखे। राष्ट्रिय दायित्व र चुनौतीको हिसाबले सबैभन्दा बढी दायित्व बागमती प्रदेश कमिटीको काँधमा रहेकाले सोही अनुसार अगाडि बढ्न निर्देशन दिए। आन्तरिक रूपमा भएको असमझदारी र मतभेदका कारण एमालेले सोचे जस्तो मत प्राप्त गर्न र मतको रक्षा हुन नसकेको उल्लेख गर्दै त्यसलाई ध्यानमा राखेर पार्टी एकतामा ध्यान दिनुपर्ने उनको भनाई छ। एमालेमा अब काम नगरी कोही पनि नेता बन्न नसक्ने स्पष्ट गर्दै सबैलाई काम गरेर देखाउन उनले आग्रह गरे। अब कामका आधारमा मूल्याङ्कन गर्ने र मूल्याङ्कनका आधारमा जिम्मेवारी प्रदान गर्ने गरी हाम्रा कमिटीहरू अगाडि बढ्नुपर्छ। महासचिव पोखरेलले भने, यति बेला पार्टीभित्र नीति र नेतृत्वको प्रश्नमा कुनै विवाद छैन तर पार्टीका अधिवेशनमा प्रतिस्पर्धा गर्ने नेताहरूले हुल बाँधेरै प्रतिस्पर्धा गर्न खोजिराखेका छन्, त्यसले नीति, नेतृत्व र राजनीतिमा देखिएको एकतालाई खलबल्याइरहेको छ।"
बैंक खाता ह्याकरको बिगबिगी,"काठमाडौं : बैंक तथा वित्तीय संस्थाबाट हुने मोबाइल बैंकिङ, कनेक्ट आईपीएसलगायतका डिजिटल कारोबारमा ह्याक गरेर चोरी गर्नेको बिगबिगी बढेको छ। आमग्राहकले कारोबारको लगइन, पासवर्ड, ओटीपी (वन टाइम पासवर्ड) लाई गोप्य राख्दा राख्दै पनि यसको सिकारमा परेको बताउँछन् सुनसरी इनरुवा नगर२ का शिवनन्दन मेहता। सानिमा बैंक र लुम्बिनी बैंक इनरुवा शाखा कार्यालयको दुई खाताबाट कनेक्ट आईपीएसमार्फत १० लाख १० हजार रुपैयाँ ह्याकरले चोरी गरेको महिना दिन बित्यो तर उनले अझै न्याय पाएका छैनन्। यसबिच उनी चोरी भएको रकम पाउने आशामा सांसदहरूसम्म पुगे। उनले सम्बन्धित चारवटै बैंकका अधिकारीदेखि प्रहरी, प्रशासन, डेपुटी गभर्नर, सांसद, मन्त्री सबैसँग गुहार्न पुगे। सीआईबीले भने व्यक्तिगत केश भनेर दर्तासम्म पनि गर्न मानेन। महिनादिन बढी नाघिसक्दा पनि सुनुवाइ कत्तैबाट नभएको उनी दुःखेसोे पोख्छन्। उनी भन्छन्, खाताबाट पैसा ट्रान्सफर भएको ५ मिनेट भित्रैमा बैंकमा पुगेर खाता बन्द गर्न अुनरोध गरें। तर प्रणालीबाट पारदर्शी हिसावले नै गएको भन्दै बैंकले तत्काल रोकेन। १० लाखलाई १० रुपैयाँ झै ठानेर बेवास्था गरियो। ग्राहकको पैसा सुरक्षित भएन। कसरी विश्वास गर्ने ? यो घटना गत माघको हो। गत माघ ९ र १० गते दुई बैंक खाताबाट कारोबार भएको थियो। मेहताले कनेक्ट आईपीएसबाट आफ्नो व्यवहार र व्यवसाय चलाई आइरहेका थिए। उनको आमा रुसनी देवी मेहताको नाममा रहेको लुम्बिनी विकास बैंक इनरुवा शाखाको खाताबाट गत माघ ९ गते १ लाख १० हजार रुपैयाँ ह्याक गरेर चोरी भयो। उक्त बराबरको रकम ह्याकरले सिद्धार्थ बैंकमा ट्रान्सफर गरेको देखियो। फेरि मेहताको सानिमा बैंक इनरुवा शाखाको खाताबाट माघ १० गते बिहानको १०:१५ बजेको समयमा मोबाइल फोनमा ९ लाख काटिएको म्यासेज आयो। यसपछि तत्काल दुवै बैकमा गएर बुझ्दा खाताबाट पैसा झिकेर चोर फरार भएको देखियो। उक्त रकम ट्रान्सफर भएको एनआईसी एसिया बैंकको खातावाला प्युठान वार्जिवाङ१ का पारश्वर थापाक्षेत्रीको रहेको खुलासा भएको छ। पासवर्ड आईडी र इमेल सिस्टम ह्याक गरी रकम लुटेको बताइएको छ। मेहता ल्यापटपमा लग इन गरेर कनेक्ट आईपीएसमार्फत कारोबार गर्ने गर्दथे। चोरी भएपछि मेहताले सकारको स्वीकृति प्राप्त बैंकहरूमा नागरिकले आर्थिक कारोबार गर्ने भएकाले विश्वासिलो बैंक सानिमा बैंक इनरुवा शाखा र लुिम्बनी विकास बैंक इनरुवा शाखामा कारोबार गरी रकम जम्मा गरी राखेकोमा के कसरी हामीलाई जानकारी बेगर, सहमति मन्जुरी बेगर रकम बैंकले अरूलाई दियो भन्दै ठगी भएकोबारे प्रहरी कार्यालय इनरुवामा उजुरी दिएका थिए। अनलाइन ठगी गरेकाले कानुनी कारबाही गरी रकम प्राप्त गराइ दोषीलाई कानुनी कारबाही गर्न अनुरोध गरेका थिए। तर, कनेक्ट आईपीएसबाट भएकाले बैंकले तत्काल पैसा रोक्न सकेन। तर, सानिमा बैंक इनरुवा शाखाका म्यानेजर राजु मानन्धरले भने, कनेक्ट आईपीएसको माध्यमबाट बैंकको खाताबाट एनआईसी एसिया बैंकमा पैसा गइसकेपछि रोक्ने अधिकार नभएको बताउँछन्। उनकाअनुसार कनेक्ट आईपीएसबाट ट्रान्सफर हुँदा कुन बैंकमा गएको भन्ने नै थाहा हुँदैन। उजुरी आएपछि हामीले सिधैं एनसीएचएललाई सम्पर्क गर्दा भन्दैन। सुरुमा बैंकको प्रधान कार्यालयमालाई खबर गर्ने र यसले एनसीएचएललाई भनेपछि बल्ल कारोबार कुन बैंकमा भएको भन्ने थाहा भयो, प्रवन्धक अधिकारी भन्छन्, प्रधान कार्यालयलाई भनेर लिखित रूपमा एनआईसी एसियामा पनि रोक्न लगाइयो तर ह्याकरले धेरै ट्रान्सफर गरेलगत्तै चेक साटेर पैसा लगिसकेछ। सबै प्रक्रिया पूरा गर्दा हामीलाई पनि समय लाग्छ। यो सबै गर्दा गर्दै पनि बन्द गर्न २० मिनेट लाग्यो। ग्राहकबाट जानअञ्जानमा पासवर्ड चुहावट भयो वा कुनै लिंकहरू थिच्दा पनि ह्याकरले मोवाइ्ल नै ह्याक गरेको हुँदा यो अवस्था आएको हुनसक्ने उनको भनाइ छ। किनभने एनसिएचले दिएको रिपोर्टमा उनको ओटीपीकोड मात्रै होइन पासवर्डलगायत सबै मोबाइलबाट सेयर गरेको देखिएको छ। सोही घटनाबारे नेपाल क्लियरीङ हाउस (एनसीएचएल) का प्रमुख कार्यकारी अधिकृत (सीईओ) निलेशमान प्रधान ग्राहकले मोबाइल बैंकिङ, कनेक्ट आईपीएस प्रयोग गर्ने मोबाइलमा विभिन्न एपहरू डाउनलोड गरेकाले ह्याक भएको दाबी गर्छन्। यो ह्याक कनेक्ट आईपीएसमा भन्दा पनि मोबाइल ह्याकका कारण भएको देखिन्छ। कनेक्ट आईपीएस एप भएको मोबाइलको लगइन आईडी, पासवर्ड,, मोबाइल नम्बर, इमेल आईडीलगायत सबै जानेर वा अञ्जानमा कसैले तानेको हुनसक्छ, सीईओ प्रधानले अन्नपूर्णसँग भने, एनसिएचएलको सिस्टमबाट हेर्दा यो कारोबार सामान्य देखिन्छ। लगइन, पासवर्ड र ओटिपी (अन्तिम कारोबार गर्दा प्रयोग हुने वन टाइम पासवर्ड) पनि गएको छ। कारोबार हेर्दा शंका गर्ने ठाउँ देखिँदैन। यस्तो केशमा हामीले सामान्यतया पैसा सम्बन्धित खातामा ट्रान्सफर भएपछि नगद नै झिकेर फरार भएपछि सिस्टममा भन्दा पनि प्रहरीलाई उजुरी दिएको आधारमा चोरलाई समात्नु पर्ने उनको भनाइ छ। यता जिल्ला प्रहरी कार्यालय सुनसरीका प्रहरी उपरीक्षक (एसपी) विपिन रेग्मी मुद्दा दर्ता भएर अनुसन्धान प्रक्रियामा रहेको बताउँछन्। उनी भन्छन्, फरारलाई रुपन्देहीतिर पक्राउ गर्न पठाएका छौं। तर, इन्डिया भागेको भन्ने छ। फेला परेको छैन। सबै अनुसन्धानको क्रममै छ। ह्याकरले तहगत ट्रान्जेक्सनबाट चोरी गरेकाले केही समय लाग्छ।"
राजनीतिले गिजोलेको बूढीगण्डकी,"४५ वर्षअघि परिकल्पना गरिएको बूढीगण्डकी जलविद्युत् आयोजना साकार हुनु त परै सुरुसमेत भएको छैन । कहिले स्वदेशी लगानीमै बनाउने र कहिले विदेशीलाई दिने भन्ने पटकपटकका दोधारे निर्णयले यो आयोजना गिजोलिएको छ । कुनै सरकार आउँदा चीनलाई दिने निर्णय गर्छ, र कुनै आउँदा त्यस्तो निर्णय उल्ट्याउँछ । फेरि अर्काेचाहिँ स्वदेशी लगानीमै बनाउने भन्छ । यस्तै राजनीतिक दाउपेचको जातोमा परेको छ बूढीगण्डकी । देशकै सबैभन्दा बढी क्षमताको हुने आयोजनाले देशमा ऊर्जाको आपूर्तिमा ठूलो योगदान त गथ्र्याे नै अर्थतन्त्रमा पनि टेवा दिन्थ्यो । ऊर्जा, जलस्रोत तथा सिँचाइ मन्त्रालयअन्तर्गत गठित समितिले सरकारको ५१ प्रतिशत लगानी रहने गरी आयोजना निर्माणको ढाँचा प्रस्ताव गरेको छ । ३ खर्ब १० अर्ब रुपैयाँ लागत अनुमान समितिले गरेको छ । त्यतिका पैसा जुटाउने तरिकामा पनि समितिको सिफारिसमा छन् । ४३ अर्ब रुपैयाँ त अहिलेसम्म यो आयोजनाको अध्ययन र मुआब्जा वितरणमै खर्च भइसकेको छ । त्यति पैसाले अरू आयोजना पनि बनिसक्थे । तर, १२ सय मेगावाट क्षमताको बूढीगण्डकीको चाहिँ काम अघि बढ्नै सकेन । २०७३ सालदेखि पेट्रोलमा प्रतिलिटर ५ र पछि १० रुपैयाँ कर बूढीगण्डकी जलविद्युत् आयोजनाकै संकलन गर्न पनि थालिएको थियो । त्यही पैसाबाट मुआब्जा वितरण लगायत काम भएको हो कि हैन वा कहाँ कसरी खर्च भयो भन्ने यकिन छैन । बूढीगण्डकीका लागि नयाँ ढाँचा जुन प्रस्ताव भएको छ, त्यसअनुसार स्वदेशी लगानीसहितमा बनाउन असम्भव हुँदैन । सरकारी विभिन्न निकाय र स्वयं विद्युत् प्राधिकरण र सर्वसाधारणको पनि सेयर लगानी यो आयोजनामा जुट्न सक्छ । तर, सबैभन्दा पहिला सरकार नै प्रष्ट भएर आयोजना अघि बढाउनुपर्छ । जलस्रोत होस् वा जुनसुकै प्राकृतिक स्रोतमा विदेशी लगानी भिœयाउनै हुँदैन भन्ने होइन । तर, सकेसम्म सरकारी र स्वदेशी लगानी गर्न सके धेरैभन्दा धेरै फाइदा स्वदेशले नै पाउँछ । बूढीगण्डकीका हकमा पनि सोही अनुसार आयोजनालाई स्वदेशी लगानीमै अगाडि बढाउनु मनासिब हुन्छ । साढे ४ सय मेगावाटको तामाकोसी जलविद्युत परियोजना स्वदेशी लगानीमै बन्यो भने त्यसभन्दा ठूलो आयोजनाका लागि पनि सरकार सक्षम छैन भन्न मिल्दैन । स्वदेशी लगानीकर्ता पनि सक्षम छन् । बस यस्ता ठूला आयोजनालाई राजनीतिले गिजोल्न हुँदैन । फेरि पनि नगिजोलियोस् ।"
चक्कु प्रहारबाट बुटवलमा एक युवक गम्भीर घाइते,बुटवल : युवाहरुबीच भएको विवादमा चक्कु प्रहार गरेर बुटवलमा एक जना गम्भीर घाइते भएका छन्। मंगलबार राती ९ बजे बुटवल उपमहानगरपालिका९ तीनकुनेमा आपसी विवाद हुँदा युवाहरुबीच झडप भएको थियो। चक्कु प्रहार भएपछि बुटवल उपमहानगरपालिका३ का २७ वर्षीय सागर थापा गम्भीर घाइते भएका छन्। उनको बाँया कोखमा गम्भीर चोट लागेको छ। थापाको भैरहवास्थित यूनिभर्सल मेडिकल कलेजमा उपचार भइरहेको छ। चक्कु प्रहार गर्ने बुटवल उपमहानगरपालिका३ का २२ वर्षीय सुजन गलामी र सोही उमेरकै युवराज पुनलाई प्रहरीले नियन्त्रणमा लिइएको इलाका प्रहरी कार्यालय बुटवलका प्रहरी नायव उपरीक्षक विजयराज पण्डितले जानकारी दिए। पण्डितका अनुसार झडप गर्ने ती युवाले लागुपदार्थ सेवन गरेका थिए। घटनाबारे थप अनुसन्धान भइरहेको पण्डितले बताए।
डढेलो निभाउन वर्षातकै भर,"चैत पहिलो साता आगलागी र डढेलोको चपेटामा मुलुक पर्यो। उपयुक्त स्रोत साधन नहुँदा आगलागी र डढेलोबाट मुलुकमा ठूलो धनजनको क्षति भयो। तर, एक साता अघिदेखि परेको पानीले यी घटना नियन्त्रण भए। धन्न अरू क्षति हुन पाएन। तर, विज्ञहरू वैशाख र जेठ महिना आउनै बाँकी रहेकाले आगलागी र डढेलोको खतरा नटरेको बताउँछन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार ०८० वैशाखदेखि चैत ६ गतेसम्म मुलुकभर ३ सय २१ वटा डढेलोको घटना भए। पाँच जनाको मृत्यु भयो। १७ जना घाइते भए। त्यसैगरी ४३ परिवार प्रभावित भए। यी घटनामा ५७ लाख २५ हजारको क्षति भएको सरकारी अनुमान छ। यसै अवधिमा आगलागीका ३ हजार ५ सय ४२ वटा घटना भए। यसबाट ९७ जनाको मृत्यु, चार सय ६४ जना घाइते भए। चार हजार ४०३ परिवार प्रभावित भए। २ अर्ब १९ करोड ३९ लाखभन्दा बढीको क्षति भएको आकलन गरिएको छ। प्राधिकरणको तथ्यांकअनुसार सन् २०१० देखि हालसम्म २५ हजार आगलागी र ६ सय १० वटा डढेलोको घटना भए। सबैभन्दा धेरै कोशी प्रदेशमा आगलागीका घटना भए। दोस्रोमा मधेस प्रदेश, तेस्रोमा बागमती, चौथोमा लुम्बिनी, सुदूरपश्चिम र कर्णालीमा कम आगलागीका घटना भए। यस अवधिमा १ हजार १७ जनाको मृत्यु भयो। ३३ सय ५३ जना घाइते भए। यसबाट २७ बिलियन क्षति भएको आकलन छ। हालैका घटनाहरू हेर्दा पनि डढेलो तथा आगलागीका घटना आक्रामक रूपमा बढिरहेको देखिन्छ। यसबाट हुने मानवीय तथा आर्थिक क्षतिको बास्तविक आकडा निकाल्न चुनौती भएको प्राधिकरण जनाउँछ। प्राधिकरणका उपसचिव तथा डढेलो विज्ञ सुन्दर शर्मा भन्छन्, क्षतिको आकलन गर्न चुनौती छ। यसलाई पैसासँग कसरी तुलना गरेर निकाल्ने हामीलाई मात्रै नभएर संसारभरि नै चुनौती छ। शर्माका अनुसार नेपालमा हरेक चार वर्षदेखि पाँच वर्षको अन्तरालमा व्यापक विपद् हुने खालको डढेलोको चक्र चलिरहेको छ। वैशाखको दोस्रो साता उच्च बिन्दुमा डढेलो पुग्छ। हाल त सुरुवात मात्रै भएको उनले जनाए। शर्माका अनुसार ४४ प्रतिशत डढेलोहरू मानवीय लापरबाहीका कारण हुन्छन्। त्यसमा जलवायु परिवर्तले गर्दा तापक्रम बढिरहेकाले वन डढेलो अझ बढिरहेको छ। डढेलो वर्षा र तापक्रमसँग सम्बन्धित रहेको छ। नेपालमा पनि त्यसको असर देखिसकेकाले अलिकति सतर्कता अपनाउन तथा जनचेतना फैलाउन जरुरी रहेको उनले जनाए । शर्माले थपे, तयारीका लागि सबैलाई सचेत रहन आग्रह गर्न सकिन्छ। र अहिले डढेलो व्यवस्थापनका लागि ठूलो क्षमता हामीसँग छैन। तर, प्राधिकरणका कार्यकारी प्रमुख अनिल पोखरेल यस्ता घटना नियन्त्रण गर्न सकिने बताउँछन्। पोखरेलका अनुसार कस्ता ठाउँमा आगो लाग्छ ? कसरी आगो निभाउने ? कसरी सुरक्षित राख्ने, कस्तो ठाउँमा जान मिल्दैन ? विस्तृत योजना कस्तो बनाउने लगायतका विषयमा तालिम दिने गरिएको छ। पोखरेलले भने रूखमै आगो लाग्न थालेमा, हावा चलेमा त्यस्तो ठाउँमा जान हुँदैन। फायर लाइन कोर्नुपर्ने हुन्छ। यो विकसित (टुल) साधन हो। ठूलो आगोमा मान्छे पठाउन नमिल्ने र यस्ता घटनामा जनशक्ति गुमाएका कारण आगो निभाउन फायर लाइनसम्म कुर्नुपर्ने बताए। हरेक प्रदेश तथा सम्बन्धित निकायसँग संवाद गर्ने, वन मन्त्रालय, जल तथा मौसम विज्ञान विभाग, नेपाल प्रहरी, नेपाल आर्मी स्थानीय तहलगायतसँग सहकार्य गर्दै राष्ट्रिय रणनीति बनाउने काम भइरहेको उनले जनाए। सावधानीका साथ काम गरेमा डढेलो नियन्त्रण गर्न सकिने उनले बताए। तर, डढेलो नियन्त्रणका लागि स्रोतसाधन र क्षमता चाहिने उनले बताए। पूर्वी नेपालको अत्यन्त सुक्खा रहेकाले त्यहाँ धेरै आगलागी तथा डढेलोको घटना भएको त्रिभुवन विश्वविद्यालय जल तथा मौसम केन्द्रीय विभागका सहप्राध्यापक विनोद पोखरेलले बताए। डढेलो लगाउनेलाई कारबाही प्राधिकरणका उपसचिव तथा प्रवक्ता गोमादेवी चेम्जोङका अनुसार डढेलो लगाउनेहरूलाई वन ऐनमा व्यवस्था भएअनुसार कारबाही हुन्छ। उत ऐनअनुसार जानी जानी लगाउनेलाई तीन वर्ष कैद, ६० हजार जरिवाना वा दुवै हुनसक्ने व्यवस्था छ। विगतमा डढेलो लगाउने व्यक्तिहरूलाई कारबाही गरिएको रेकर्ड वन मन्त्रालयसँग रहेको उनले जानकारी दिइन्। चेम्जोङका अनुसार आगो लगाएको सूचना वा सुराकी दिने व्यक्तिलाई पुरस्कार दिइन्छ। जरिवानाको १० प्रतिशत त्यस्ता व्यक्तिलाई पुरस्कार स्वरूप दिइन्छ। डढेलो लाग्नुको मुख्य कारण हेलचेक्र्याइँ नै देखिएको छ। मानिसहरूले प्रायजसो आफ्नो खेतबारीमा आगो सल्काउँदा उक्त आगो गाउँबस्ती, जंगलसम्म पुग्ने गरेको छ। सुक्खा याममा पातपतिंगर थुप्रिएर बसेकाले चाँडै डढेलो फैलिने गरेको छ। गाउँघरतिर खेतीपाती कम हुँदा वनको क्षेत्र बढेको छ। वन बढ्दै जाँदा पनि डढेलोको जोखिम बढेको छ। पहिला जति जंगलको क्षेत्र बढ्छ त्यति नै पोखरीहरूको व्यवस्था हुनुपर्छ भनिन्थ्यो। हाल त्यस्तो नभएको चेम्जोङले बताइन्। अपर्याप्त उपकरण डढेलो नियन्त्रणका गर्न उपकरणहरू पर्याप्त छैनन्। न्यूनतम स्रोतसाधनमा काम भइरहेको चेम्जोङले बताइन्। आगो नियन्त्रणका लागि दमकल अत्यन्त आवश्यक हुन्छ। तर, स्थानीय तहसँग जम्मा १ सय ६३ वटा दमकल रहेको चेम्जोङले जनाइन्। दमकल भएका ठाउँमा पनि बाटोघाटो र बस्तीका कारण दमकल छिर्न नपाउने समस्या छ। त्यस्ता ठाउँमा स्थानीय नदीनाला, पोखरीमा प्रयोग गर्न सकिने खालका पानी तान्ने पम्पहरू प्राधिकरणले ठाउँठाउँमा पुर्याएको छ। डढेलो तथा आगलागीको समस्या समाधान गर्न स्थानीय सरकार र वन उपभोता समिति सबैभन्दा नजिकमा हुने भएकाले जिम्मेवार तथा चनाखो हुनुपर्छ। डढेलोको जोमिखयुत ठाउँहरूमा पानी पोखरी बनाउने लगायतका काममा उनीहरू अग्रसर भएमा राम्रो हुनेछ, चेम्जोङले बताइन्। त्यसैगरी डढेलोको पूर्वसूचना प्रणालीको विकास गर्नका लागि लगानीका साथै तालिमको व्यवस्था हुनुपर्छ। पूर्वमा आगलागी धेरै चैतको पहिलो पाँच दिनमा पाँचथरका पाँच घर जलेर खरानी भए। यो अवधिमा तेह्रथुमका २५ घरभन्दा धेरै जले भने भोजपुरमा घरसहित तीन जना बालबालिकाले आगलागीमा परी ज्यान गुमाए। पाँचथर, तेह्रथुम र ताप्लेजुङका दर्जनौं जंगलमा आगलागी भयो। पाँचथरको फाल्गुनन्द गाउँपालिका५ घुर्बिसे पञ्चमी बजारमा आगलागी हुँदा तीन घर जलेर खरानी भए। स्थानीय र प्रहरीको सक्रियतामा आगो नियन्त्रणमा लिएर ठूलो क्षति हुनबाट जोगियो, फाल्गुनन्द गाउँपालिकाका अध्यक्ष बृजहाङ आङ्देम्बेले भने। तेह्रथुमको फेदाप गाउँपालिका१ सिम्लेमा आगलागी हुँदा १७ घर जलेर खरानी भए। आगलागीबाट सिम्लेका रातमाटे, बाझीगरा, टाहारी, आम्फुवा लगायतका बस्ती जलेर सखाप भएको स्थानीय खेम गुरागाईले जानकारी दिए। आठराई गाउँपालिका१ संक्रान्ति बजारको पुरानो गाउँमा आगलागी हुँदा तीन घर जलेर खरानी भएका थिए। सिंहदेवी सामुदायिक वनमा लागेको आगो बस्तीमा फैलँदा घर जलेर खरानी भएको पत्रकार महासंघ तेह्रथुमका अध्यक्ष अमृत बाँस्तोलाले जानकारी दिए। उक्त आगलागीबाट १ करोड १५ लाख ३८ हजार रुपैयाँ बराबरको क्षती भएको इलाका प्रहरी कार्यालय संक्रान्तिले जनाएको छ। भोजपुरको हतुवागढी गाउँपालिका७ मा आगलागी हुँदा एकै परिवारका तीन बालबालिकाको ज्यान गयो। रमेश कार्कीका ७ वर्षीया छोरी दिप्तिका, ३ वर्षीय छोरा देउनिस र केदार कार्कीका ५ वर्षीय छोरा प्रनिशको आगलागीमा परी ज्यान गयो। भोजपुरको टक्सारस्थित मालबाँसेमा आगलागी हुँदा ६ घर जलेर खरानी भए। बाबु बचाउन खोज्दा छोरीको जलेर मृत्यु कालिकोटको खाँडाचक्र नगरपालिका ५ की १२ वर्षीया हरिकला चौलागाईंको उपचारको क्रममा निधन भयो। चैत २ गते नवदुर्गा सामुदायिक वनमा बाख्रा चराउन गएका बाबुछोरी एक्कासि लागेको आगोमा परी घाइते भएका थिए। घटना स्थलमै ४९ वटा बाख्रा जलेर मरे, बाख्रालाई बचाउन खोज्दा ५० वर्षीया नन्दराम चौलागार्इं पनि घाइते भए। बुवा आगोले जल्न थालेपछि बाबुलाई बचाउन गएकी हरिकला पनि आगोले जलेर गम्भिर घाइते भइन्। कालीकोटमा तीन वर्षयता आगलागीबाट जलेर ६ जनाको ज्यान गयो भने ५ जना घाइते भए। २०७८०७९ देखि आर्थिक वर्ष २०८००८१ सम्म ४० ठाउँमा आगलागी भयो। आगलागीबाट २२ वटा घर जलेर पूर्णरूपमा क्षति भएका छन्। हालसम्म आगलागीबाट ७७ वटा पशुचौपाया मरे भने दर्जनौंको संख्यामा घाइते भए। रामेछापमा झन्डै तीन करोड बढीको क्षति जिल्लाको विभिन्न स्थानमा आगलागी हुँदा झन्डै तीन करोडभन्दा बढीको क्षति भयो। रामेछाप नगरपालिका९ को बस्ती नजिकैको जंगलमा लागेको आगोले पौने करोड रुपैयाँ बरावरको क्षति भएको रामेछाप नगरपालिकाले जनाएको छ। जिल्ला प्रहरी कार्यालय रामेछापका प्रहरी नायब उपरीक्षक होमबहादुर पराजुलीका अनुुुसार आगलागीले कच्ची घरसहित लत्ताकपडा, अन्नपात, भाँडावर्तन, नगद र सुनका गहनालगायत क्षति भए। लाङटाङ पदमार्गको जंगलमा आगलागी गोसाइँकुण्ड गाउँपालिका४ को लाङटाङ राष्ट्रिय निकुञ्ज क्षेत्रअन्तर्गत लाङटाङ पदयात्रा मार्गको बम्बु क्षेत्र जंगलमा आगलागी भयो। लाङ्टाङ राष्ट्रिय निकुञ्जका प्रमुख संरक्षण अधिकृत अणनाथ बरालले भिरालो पाखामा जोखिम धेरै भएकोले आगो नियन्त्रण गर्न कठिन भएको बताए। मधेसमा क्षतिको यकिन छैन महोत्तरीमा अघिल्लो साता लक्ष्मिनियाँको जंगलमा डढेलो लाग्दा धेरैै क्षति पुर्यायो। करिब एक सातापछि मात्र वनमा लागेको आगो नियन्त्रणमा आएको थियो। त्यसबाट भएको क्षतिको यकिन विवरण अझ प्रदेशस्थित वन तथा वातावरण मन्त्रालयम्म पुगेको छैन। वन संरक्षणका निम्ति विभिन्न संरचनाहरू तयारी अवस्थामा रहे तापनि मधेश प्रदेशका जंगलमा अछिल्लो बर्ष झैं यस बर्ष पनि गर्मी मौसमको शुरुवातमै डढेलोले जंगलमा क्षति पुर्याएको छ। मधेश प्रदेशका वन तथा वातावरण मन्त्रालयका सुचना अधिकारी बेचनकुमार महतोका अनुसार यहाँ प्राकृतिक र अप्राकृतिक दुई तवरले आगलागीका घटनाहरू घटिरहेका छन्। नितु घलेकाठमाडौं भीमकुमार बाँस्कोटाफिदिम भरतराज बिष्टकालीकोट सन्तोष ढुंगेलरामेछाप हेमनाथ खतिवडारसुवा धनवीर महतो महोत्तरी"
"बिर्तामोडमा छुरा प्रहारबाट एक युवक घाइते, पाँच जना पक्राउ","झापा : झापाको बिर्तामोडमा छुरा प्रहारबाट एक युवक घाइते भएका छन्। युवकमाथि छुरा प्रहार गर्ने पाँच जना पक्राउ परेका छन्। बिर्तामोड नगरपालिका १ स्थित पश्चिम बस पार्कमा सोही ठाउँका २३ वर्षीय सुनिराम मुर्मुमाथि छुरा प्रहार भएको जिल्ला प्रहरी कार्यालय झापाका प्रहरी निरीक्षक ढुण्डिराज गिरीले बताए। सुनिराममाथि छुरा प्रहार गर्ने बिर्तामोड १ का २३ वर्षीय राम टुडु, सोही ठाउँका २९ वर्षीय सुसान मुर्मु, बिर्तामोड ६ का १९ वर्षीया एलिना श्रेष्ठ, अर्जुनधारा ११ का ३० वर्षीय सरोज सहनी र कनकाई १ का २३ को मनोज विकलाई पक्राउ गरिएको प्रहरी निरीक्षक गिरीले बताए। उनीहरुबीच मंगलबार राती सवा ८ बजेतिर झगडा भएको थियो। सोही क्रममा छुरा प्रहारबाट सुनिरामको बायाँ हातको कुममा र ढाडको माथिपट्टि गर्दनको भागमा चोट लागेको छ। उनको बिर्तामोडस्थित स्पाइनेक्स अस्पताल उपचार भइरहेको छ। घटनाको बारेमा इलाका प्रहरी कार्यालय अनारमनिले अनुसन्धान गरिरहेको छ।"
"तीन संसदीय समितिको बैठक बस्दै, राज्य व्यवस्था समितिमा गृहमन्त्री उपस्थित हुने","काठमाडौं : संघीय संसद् अन्तर्गतको ३ वटा संसदीय समितिको बैठक आज बस्ने भएको छ। अन्तर्राष्ट्रिय सम्बन्ध र पर्यटन समिति, राज्य व्यवस्था तथा सुशासन समिति र संघीयता सबलीकरण तथा राष्ट्रिय सरोकार समितिको बैठक बुधबार बिहान ११ बजे बस्न लागेको हो। सिंहदरबारमा राज्य व्यवस्था तथा सुशासन समितिको बैठकमा उपप्रधानमन्त्री तथा गृहमन्त्री रवि लामिछानेपनि सहभागी हुनेछन्। संसद सचिवालयका अनुसार आजको बैठकमा गृह मन्त्रालयसँग सम्बन्धित समसामयिक विषयमा छलफल गर्ने कार्यसूची रहेको छ। राज्य व्यवस्था तथा सुशासन समितिमा पोखराको सूर्यदर्शन बचत तथा ऋण सहकारी संस्थामा बचत गरिएको रकम फिर्ता गर्ने व्यवस्था मिलाइदिन माग गर्दै पीडितले निवेदन दिएका छन्। बिहीबार राज्य व्यवस्था तथा सुशासन समितिका सभापति रामहरी खतिवडासमक्ष सूर्यदर्शन बचत पीडित संघर्ष समितिले निवेदन दिएका थिए। उक्त सहकारीले १८ हजार ७०० बचतकर्ताको लगभग १४० करोड रुपैयाँ निक्षेपकर्तालाई फिर्ता गर्नुपर्ने भएपनि विगत २ वर्ष यता कसैले पनि फिर्ता पाउन नसकेको बचतकर्ताको भनाई छ। उक्त विषयपनि समिति बैठकमा मिलाएर छलफल गराउने सभापति खतिवडाले पीडित समक्ष बताएका थिए। पीडितहरुको निवेदन बुझ्दै खतिवडाले राज्यले बचतकर्ताको रकम फिर्ता गरेर पीडितहरुको समस्या समाधान गर्न लागिपर्ने बताए। उनले समितिको तर्फबाट सरकारलाई ध्यानाकर्षण गराउने र पीडितलाई न्याय दिन पहल गर्ने बताएका थिए। यसैगरी अन्तर्राष्ट्रिय सम्बन्ध र पर्यटन समितिको बैठकमा अभिलेख संरक्षण ऐन,२०४६ लाई संशोधन गर्न बनेको विधेयकमाथि छलफल गर्ने कार्यसूची तय भएको छ। यस्तै, संघीयता सबलीकरण तथा राष्ट्रिय सरोकार समितिको बैठकमा समितिको कार्यक्षेत्र र कार्य योजनालगायत विविध विषयमा छलफल गर्ने कार्यसूची रहेको छ।"
