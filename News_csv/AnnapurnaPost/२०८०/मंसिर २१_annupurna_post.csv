शीर्षक,विवरण
न्यायालय छ र त न्याय छ,"संविधानले छुवाछूत तथा भेदभावविरुद्धको हकलाई मौलिक हकमा रूपमा स्थापित गरिदिएको छ। जातिपातिका आधारमा हुने छुवाछूत तथा अन्य भेदभावपूर्ण व्यवहार कानुनतः दण्डनीय हुन्छ। यस्ता घटनामा संलग्न कसुरदारलाई कैद सजायसम्मको कानुनी व्यवस्था छ। तर, समाजमा छुवाछूतको घटना रोकिएको छैन। रूकुम पश्चिमको सोती गाउँमा त केही वर्षअघि नरसंहार नै भएको थियो। जाजरकोटका २१ वर्षे नवराज विकसहित ६ जना मारिएका थिए। त्यही प्रकरणमा कर्तव्य ज्यान, ज्यान मार्ने उद्योग र जातीय छुवाछूतसम्बन्धी मुद्दा अदालतमा परेको थियो। रूकुम पश्चिम जिल्ला अदालतले उक्त मुद्दामा साढे तीन वर्षपछि ऐतिहासिक फैसला सुनाएको छ। त्यस घटनामा संलग्न २४ जनाले जन्मकैदको सजाय पाउँदा पीडित पक्ष र सरोकारवालाले न्यायालयबाट न्याय पाएको अनुभूति गरेका छन्। यो फैसला किन पनि ऐतिहासिक छ भने एक त २४ जनाले एकै घटनामा जन्मकैद सजाय पाएको दुर्लभ परिघटना हो। त्यसमाथि जातीय छुवाछूत र विभेदसँग जोडिएको हुँदा यसले कानुनका नजरमा सबै नागरिक बराबर हुन् र जातीय आधारमा गरिने विभेद आपराधिक घटना हो भन्ने बलियो कानुनी प्रमाण यसले दिएको छ। उक्त घटनालाई सुरुमै त्यसै ढिसमिस पार्न र पहुँचका भरमा सामान्य घटनाका रूपमा मोड्न खोजिएको थियो। तर, नेपाली समाजमा आएको चेतनाको प्रकाशका अगाडि त्यो कुकृत्यले घुँडा टेक्नुपर्यो। न्यायका निम्ति दलित समुदायसहित सरोकारवालाले आवाज मात्र उठाएनन् कि संघर्ष नै छेडे। त्यसले पनि पीडित पक्षलाई न्याय दिलाउन मद्दत पुग्यो। यो फैसलाले जो मारिए, उनीहरूका परिवार मात्रै नभई सिंगो सीमान्तकृत समुदायको मनोबल उकासेको छ। न्यायालयबाट न्याय पाइन्छ भन्ने विश्वास दिलाएको छ। यसले हाम्रो न्याय प्रणाली र अदालतमाथिको भरोसा थप ऊँचो पनि बनाएको छ। सोती गाउँमा २०७७ जेठ १० मा प्रेमिका लिन गएका नवराज र उनका साथीहरूलाई सिंगो गाउँ उल्टिएर लखेटीलखेटी भेरी नदीमा हालेर मारेको थियो। सामाजिक न्याय र सांस्कृतिक क्रान्तिका लागि भनेर संघर्ष गरेको भनिएका राजनीतिक दलकै नेतासमेत घटनालाई सामान्यीकरण गरी पीडकलाई जोगाउन उद्यत् भएका थिए। तर, न्यायपालिका स्वतन्त्र हुन्छ र छ भन्ने सन्देशसहित उसले किञ्चित कसैको प्रभावबिना जुन फैसला दियो, न्यायाधीश खड्गबहादुर केसी धन्यवादका पात्र हुन्। जातीय आधारमा छुवाछूत र विभेद गर्ने मनसाय राख्नेहरूलाई पनि यो फैसलाले ठूलो पाठ सिकाएको छ। हिजोका दिनमा पनि जातीय विभेदविरुद्धको कानुन हुँदाहुँदै कुनै पनि पीडकले सजाय भोगेका घटना शिला खोजेबराबर पनि खोज्न मुस्किल थियो। तर, प्रजातन्त्र भनेको साँच्चिकै कानुनी शासन हो र यसमा कानुनका नजरमा सबै बराबर हुन्छन् भन्ने प्रस्ट सन्देश दिएर लोकतन्त्र अर्थात् आजको व्यवस्थाप्रतिको भरोसा पनि बलियो बनाएको छ। एक युगको एक दिन बनेर जिल्ला अदालतको फैसला आएको छ। अब कसैले जातीय छुवाछूत भोग्न नपरोस्। नवराज विकहरूले फेरि ज्यान गुमाउन नपरोस्।"
जेलजस्तै खोरमा छन् भीमराज,"दैलेख : घरको अघिल्तिर आँगन सानो छ। आँगनको ठीक अगाडि जस्तापाताले छाएको साँघुरो खोर। झट्ट हेर्दा जेल जस्तै देखिन्छ। उक्त खोर गाईबाख्रा वा अन्य जनावर हुल्नलार्र्ई निर्माण गरिएको भने होइन। न त चराचुरुंगी वा कुखुरा पाल्नकै लागि निर्माण गरिएको हो। सुन्दा अचम्म लाग्न सक्छ, उक्त खोर मान्छेलार्र्ई थुन्नका लागि निर्माण गरिएको हो। जहाँ १७ वर्षीय किशोर भीमराज रावत १२ वर्षदेखि पशुझैं थुनिएका छन्। भीमराज जाजरकोटको हिमाली बस्ती बारेकोट गाउँपालिका४ स्थित रावतगिरी गाउँका ४० वर्षीय कालिबहादुर रावतका जेठा सन्तान हुन्।२०६८ देखि छोरा भीमराजको बास त्यही खोरमा छ, कालीबहादुरले भने। भीमराज घरदेखि खोरसम्म पुग्नुको कथा लामै छ। ०६३ मा जन्मिएका भीमराज चार वर्षको उमेरसम्म स्वस्थ्य र तन्दुरुस्त थिए। पहिले राम्रै बोल्ने, हिँडडुल गर्ने, धेरै चञ्चले स्वभावको थियो, चार वर्षको उमेरमा अत्यधिक ज्वरो आयो, त्यसपपछि थला परेको छोरालार्र्ई निको पार्न सकेनौं, उपचारका लागि धेरै प्रयास गर्यौ तर निको भएन, कालिबहादुरले भने। छोराको उपचारका लागि कालिबहादुरले चार पटकसम्म काठमाडौं पुर्याए। मानिसक अस्पताल पाटन, कान्ति बाल अस्पताल, टिचिङ अस्पताल र नेपालगञ्ज मेडिकल कलेजमा उपचार गर्दा पनि छोरालार्र्ई निको भएन, रुकुमको चौरजहारी र जाजरकोट जिल्ला अस्पतालसम्म त कयौं पटक लिएँ, उनले भने। मानिसक रोगको सिकार भएपछि छोरालाई खोरमा थुन्न बाध्य भएको कालिबहादुर बताउँछन्। धेरैले मानिसक रोग हो भनेपछि टिचिङ, वीर अस्पताल हुँदै पाटनको मानिसक अस्पतालमासमेत पुर्यायौं, घर फर्काएपछि अस्भाविक तरिकाले चल्ने, मात्तिने, उफ्रिने, पछारिने, अरू साथीहरूलार्र्ई चिथोर्नेे, पिट्ने गर्न थालेपछि थाम्न धौधौ हुन्थ्यो। उमेर बढ्दै गएपछि थाम्न झनै गाह्रो पर्न थाल्यो, कालिबहादुर भन्छन्। परिवारका अन्य सदस्यसँग घरमा राख्दा कपडा च्यात्ने, अन्नपात फाल्दिने, नजिक आएका मानिसहहरूलार्र्ई झम्टिने, दाउरा वा हातहतियारले हिर्काउने, गाईवस्तुलाई दाँतले टोक्ने गर्न थालेपछि छुट्टै खोर बनाएर राखिएको कालिबहादुरले बताए। घरपरिवार, टोल छरछिमेकमा क्षति धेरै हुन थाल्यो, थाम्नै नसक्ने भएपछि खोर बनाएर राखेका हौं, उनले भने। परिवारका अरू सदस्यले छोरालार्र्ई थाम्न नसकेका कारण कालिबहादुर रोजगारीका लागि घर छोडेर जानसम्म पाएका छैनन्। मानिसक रोगी छोरोको रेखदेखमा समय दिनु परेको कारण बेलाबेला गाउँमै खुलेको मजदुरी गर्न वा कालापहाड जान नसकेको कालिबहादुरको भनाइ छ। सहयोगका लागि याचना गर्दै कालिबहादुर भन्छन्, उपचार र रेखदेख गरिदिने कोही संस्था वा निकाय भए मलार्र्ई मजदुरीका गर्ने बाटो खुल्थ्यो, जेठो छोरा त यस्तै भयो। अरू छोरछोरीको शिक्षादीक्षा राम्रो गर्न सकिन्थ्यो। भीमराजकी आमा ३९ वर्षीया तुल्सी रावतले छोरालार्र्ई दिनभर खोरमा थुन्ने गरेको बताउँछिन्। दिउँसभरी खोरमा थुन्छौं, साँझ नजिकै ओछ्यानमा सुताउँछौं, जुनेली रात आयो भने उठेर हिँड्ने गर्छ, छोरोको रेखदेख गर्न हामी सक्दैनौं भीमराजको बुवा नै हुनुपर्छ, उनले भनिन्। पाँच रोपनि जग्गा र सुनचाँदीसमेत गरी करिब १२ लाख रुपैयाँ छोराको उपचारमा खर्च भएको तुल्सी बताउँछिन्। बिरामी नभएको भए उमेर बढेर परिवारको भरोसा बन्थ्यो। तर, मानिसक रोगी भएका कारण कुनै अप्रिय घटना गराइदेला कि भनेर चिन्ता हुने गरेको उनको भनाइ छ। भीमराजसहित ४ सन्तानका अभिभावक कालिबहादुर र तुल्सी दम्पत्तिको मुख्य पेसा कृषि हो। औषधिका लागि बिक्री गरेको बाहेक अब ४ रोपनि जग्गा बाँकी छ। दुईपटक खेती गर्यौं भने मुस्किलले तीन महिना खान पुग्छ, एउटा थारो भैंसी छ, खेती लाउन गोरु अरूको मागेर ल्याउँछौं, उनले भनिन्। खोरमा थुनिएका भीमराज कालिबहादुर दम्पतीका जेठा सन्तान हुन्। उनीहरूका तीन छोराछोरी प्रेमा, पुस्तिका र आयुष क्रमशः कक्षा चार, दुई र एक कक्षामा गाउँकै भगवती माविमा अध्ययनरत छन्। यो परिवारको रावतगिरि गाउँमा सानो र ठूलो गरी दुइटा कच्ची घरहरू थिए। गत कात्तिक १७ गते जाजरकोटमै केन्द्रबिन्दु बनाएर गएको विनासकारी भूकम्पले सानो एउटा घर तहसनहस बनाएको कालिबहादुर बताउँछन्। बचेको ठूलो घर पनि चर्किएको छ, अर्को त्यस्तै भूकम्प आयो भने यो पनि भत्किन्छ होला, वडाले त्रिपाल त दिएको छ केही समय त त्रिपालमै रात बितायौं, चिसो बढेपछि चर्किएको घरमा डराइडराई बस्नु परेको छ, हामी भत्किनै लागेको घरमा छौं, जेठो छोराको बास खोरमा हुन्छ, कालिबहादुरले भने।"
अब्बल बन्दै बिमा कम्पनी,"काठमाडौं : अर्थतन्त्र सुस्ताउँदा वित्तीय संस्थाका परिसूचकले पनि त्यस्तै संकेत गर्छन्। मन्दी छाउँदा वित्तीय संस्थाको नाफा पनि घट्ने र उत्साहले नाफा बढाउने गर्छ। अर्थतन्त्र चलायमान हुँदा सर्वसाधारण बैंक, वित्तीय संस्था बढी धाउँछन्, बिमाका प्रोडक्ट बढी खरिद गर्छन्। सामान्य वस्तुझैं वित्तीय उपकरण खरिद बढी नै हुन्छ। तर, पछिल्लो समय देशको अर्थतन्त्र चलायमान हुन नसकेको सर्वविदित छ। यस्तो अवस्थामा बैंक तथा वित्तीय संस्थाको खुद मुनाफा पनि घट्यो। तर, बिमा कम्पनीको नाफामा भने कुनै नकारात्मक प्रभाव परेन। चालू आर्थिक वर्षको पहिलो त्रैमासिक अवधि समाप्त हुँदासम्म जीवन बिमा कम्पनीको खुद मुनामा करिब ३३ प्रतिशतले बढेको छ भने निर्जीवन बिमा कम्पनीले गत आर्थिक वर्षको सोही अवधिको तुलनामा साढे १७ प्रतिशत बढी खुद मुनाफा गरेका छन्। जीवन बिमा कम्पनीहरूले असोज मसान्तसमम १ अर्ब ७१ करोड ९९ लाख रुपैयाँ खुद मुनाफा आर्जन गरेका छन्। गत आर्थिक वर्षको असोज मसान्तसम्म उनीहरूले १ अर्ब २९ करोड ४८ लाख रुपैयाँ नाफा आर्जन गरेका थिए। यसैगरी १४ निर्जीवन बिमा कम्पनीको नाफा ९८ करोड रुपैयाँ छ। गत आर्थिक वर्षको तुलनामा निर्जीवन बिमा कम्पनीहरूको खुद नाफा १७५२ प्रतिशतले वृद्धि भएको हो। गत आर्थिक वर्षको यही अवधिसम्म निर्जीवन बिमा कम्पनीहरूले ८३ करोड ३३ लाख रुपैयाँ खुद नाफा कमाएका थिए। यस अवधिमा सबै जीवन बिमा कम्पनीको खुद मुनाफा बढेको छ। यस अवधिमा हिमालयन लाइफले सबैभन्दा बढी मुनाफा आर्जन गरेको छ। ३ महिनामा २४ करोड १३ लाख रुपैयाँबराबर मुनाफा गर्ने कम्पनी तीनवटा कम्पनी मर्जर भएर बनेको हो। गत आवमा १७ करोड ८३ रुपैयाँ मुनाफा आर्जन गरेको कम्पनीले गत आवको तुलनामा ३५ प्रतिशत बढी नाफा गरेको हो। सबैभन्दा बढी दरले नाफा बढाउने कम्पनी हो, सरकारी स्वामित्वमा रहेको राष्ट्रिय जीवन बिमा कम्पनी। कम्पनीको खुद नाफा साढे १० गुणाले बढेको छ। गत आवको असोजसम्म ३६ लाख रुपैयाँ नाफा गरेको कम्पनीले यस वर्षको पहिलो त्रैमासमा ४ करोड २० लाख रुपैयाँ नाफा आर्जन गरेको छ। नाफा दर धेरै हुने सूचीको दोस्रो नम्बरमा छ, सूर्यज्योति लाइफ। कम्पनीको मुनाफा २ सय ६३ प्रतिशतले बढेर १३ करोड २१ लाख रुपैयाँ कायम भएको छ। यस अवधिमा सानिमा रिलायन्स लाइफको मुनाफा १ सय २८ प्रतिशतले बढेर ११ करोड १० लाख रुपैयाँ पुगेको छ भने एलआईसी नेपालको मुनाफा ८८ प्रतिशतले वृद्धि भई ३ करोड १६ लाख रुपैयाँबाट ५ करोड ९७ लाख रुपैयाँ पुगेको छ। आईएमई लाइफको नाफा ७६२१ प्रतिशतले, प्रभु महालक्ष्मी लाइफको मुनाफा ५३६२ प्रतिशतले, एसियन लाइफको १४ प्रतिशतले वृद्धि भएर १६ करोड रुपैयाँ र नेपाल लाइफको १५ करोड रुपैयाँ पुगेको छ। यस अवधिमा मेट लाइफले ९ करोड, सन नेपाल लाइफले १६ करोड, सिटिजन लाइफले ७ करोड १४ लाख, रिलायबल नेपाल लाइफले ११ करोड १९ लाख र नेसनल लाइफले १३ करोड रुपैयाँ मुनाफा गरेका छन्। निर्जीवन बिमा कम्पनीहरूले आर्थिक वर्ष २०८००८१ को पहिलो त्रैमाससम्म ९७ करोड ९२ लाख ८२ हजार रुपैयाँ खुद नाफा आर्जन गरेका छन्। तीमध्ये सबैभन्दा बढी नाफा कमाउने कम्पनी हो, नेपाल इन्स्योरेन्स। कम्पनीले ३ महिनामा १४ करोड ६१ लाख रुपैयाँ नाफा आर्जन गरेको छ। यसैगरी सिद्धार्थ प्रिमियर इन्स्योरेन्सले पनि १४ करोड रुपैयाँ नाफा कमाएको छ। यता सरकारी स्वामित्वमा रहेका राष्ट्रिय बिमा कम्पनीले १३ करोड ७६ लाख, शिखर इन्स्योरेन्सले ११ करोड २४ लाख, नेको इन्स्योरेन्सले ८ करोड ८० लाख, सगरमाथा लुम्बिनी इन्स्योरेन्सले ५ करोड ७० लाख, हिमालयन एभरेस्टले ५ करोड ३४ लाख नाफा आर्जन गरेको उनीहरूको वित्तीय विवरणले देखाउँछ। तीन महिनाको अवधिमा एनएलजीले ५ करोड १४ लाख, आईजीआई प्रुडेन्सियलले ५ करोड ११ लाख, प्रभुले ५ करोड ६ लाख, युनाइटेड अजोडले ३ करोड ८६ लाख, सानिमा जीआईसीले ३ करोड ३७ लाख, ओरियन्टलले १ करोड ४९ लाख र नेसनल इन्स्योरेन्सले ३७ लाख रुपैयाँ नाफा आर्जन गरेका छन्। तीन महिनाको विवरणअनुसार सबैभन्दा बढी नाफा बढाउने कम्पनी हो युनाइटेड अजोड। कम्पनीको नाफा १८० प्रतिशतले वृद्धि भएको छ। यसैगरी राष्ट्रिय बिमा कम्पनीको नाफा १५५६० प्रतिशत र नेको इन्स्योरेन्सको १४९५१ प्रतिशतले वृद्धि भएको छ। भारतीय कम्पनी ओरियन्टल र नेसनल इन्स्योरेन्सको नाफा भनेको घटेको विवरणमा उल्लेख छ। बिमा कम्पनीहरूको त्रैमासिक अवधि अन्त्यसम्मको नाफा बिमांकीय मूल्यांकनपछि हेरफेर हुन सक्छ।"
७ दिनपछि नेप्से हरियो,"काठमाडौं : सात दिनको गिरावटपछि सेयर बजारमा सामान्य सुधार आएको छ। साताको चौथो दिन नेप्से परिसूचक ३३३ अंकले बढेर १८४१०४ अंकमा कायम भएको छ। यसअघि मंसिर १० गतेयता नेप्से हरियो बन्न सकेको थिएन। कारोबारमा आएका १ सय २१ कम्पनीको सेयर मूल्य बढ्दा नेप्सेमा सुधार आयो। यसदिन १ सय ६ कम्पनीको सेयर मूल्य घटेका छन् भने १३ वटाको यथावत् रह्यो। तीमध्ये ग्लोबल आईएमई लघुवित्त वित्तीय संस्थाका लगानीकर्ता सर्वाधिक कमाए। कम्पनीको मूल्य १० प्रतिशतले बढ्दा विजय लघुवित्त वित्तीय संस्थाको सेयर मूल्य ८०७ प्रतिशत, मन्दाकिनी हाइड्रोपावरको ७८७ प्रतिशत, मोलुंग हाइड्रोपावरको ७८३ प्रतिशत र गणपति लघुवित्त वित्तीय संस्थाको ७७६ प्रतिशतले बढेका छन्। यसैगरी सबैभन्दा बढी सिंगटी हाइड्रो इनर्जीका लगानीकर्ता गुमाए। कम्पनीको मूल्य ९१३ प्रतिशतले घट्यो। सन्राइज ब्लुचिप फन्ड, सबैको लघुवित्त वित्तीय संस्था र मिथिला लघुवित्त वित्तीय संस्थाका लगानीकर्ता पनि सर्वाधिक गुमाउनेमा परे। नेप्से बढेको दिन ३४ हजार ९ सय ७१ कारोबारमार्फत २ सय ९३ स्क्रिप्टको ३७ लाख ५५ हजार १ सय २४ इकाइ सेयर १ अर्ब १४ करोड १८ लाख १२ हजार ३ सय ८२ रुपैयाँमा किनबेच भए। बुधबार कारोबारमा आएका ८ वटा समूहको उपसूचक बढेका छन् भने बाँकी ५ वटाको घटेका छन्।"
नातिसँगै कखरा सिक्दा,"बैतडी : उमेर ६१ लाग्यो। तर, नातिनातिनीसँगै क, ख सिक्दैछन् बैतडीको पाटन नगरपालिका८ आरुबाटाकी चन्तरा महरा। नाति नातिनीहरूलार्र्ई पुर्याउन विद्यालयसम्म आउने गरेकी चन्तरा अहिले उनीहरूसँगै पढ्दैछन्। गत वैशाखमै जनता मावि आरुबाटामा भर्ना भएकी चन्तरा कक्षा १ मा अध्ययन गर्छिन्। उमेरले ६ दशक काट्नै लागेको भए पनि बालबालिका झैं भएर पढ्न थालेकी छन्। कविता पढ्ने, पढाउने र अक्षर चिनारी सिकिरहेकी छन्। विद्यालयका शिक्षकहरूले पढ्न सुझाव दिएपछि आफू पनि भर्ना भएको उनले बताइन्। नातिनातिनीहरूलार्र्ई विद्यालय पुर्याउन आउथें, उनीहरूसँगै दिनभर बस्थें, मलार्र्ई पनि पढौंपढौं लाग्यो, यहाँका शिक्षकहरूले पनि पढुनुहोस् भन्नुभयो, भर्ना भैहालें, उनले भनिन्। घरपरिवारका सदस्य र स्थानीयहरूले पनि उनलार्र्ई सकारात्मक प्रतिक्रिया दिने गरेका छन्। नातिहरूसँगै पढ्छु, घरमा पनि सिकाउछु, गाउँका मानिसहरूले पनि राम्रो गर्नुभो भन्छन्, चन्तराले भनिन्। गत वैशाखमा मात्रै भर्ना भएकी उनले अक्षर चिनारीसँगै नाम लोख्न र सरल शब्दहरू पढ्न थालिसकेकी छन्। उनका लागि विद्यालयबाट पुस्तक, कापी, कलमलगायतका आवश्यक सामग्रीहरू उपलब्ध गराइएको छ। कक्षा १ का विद्यार्थीहरूसँगै बस्नुहुन्छ, अक्षर चिनारी र सरल शब्दहरू पढ्ने भइसक्नुभयो, जनता माविका प्रधानाध्यापक राम कुँवरले भने। विद्यालयमा भइरहने विभिन्न गतिविधिमा सरिक हुँदा चन्तराले पढाइको महत्व पनि बुझ्दै गएकी छन्। उमेर छँदै पढ्न नपाउँदा उनलार्र्ई अहिले ठूलो पछूतो छ। सबैभन्दा ठूलो कुरा पढाइ रहेछ, पढाइ छ त सबै छ, ऊ बेला पढ्ने अवसर नै मिलेन, अहिले पछूतो लाग्छ, महराले भनिन्। परिस्थिति जे जस्तो भए तापनि पढाइ नछोड्न विद्यार्थीहरूलार्र्ई सुझाव पनि दिने गरेकी छन्। साना बालबालिकाहरूलार्र्ई घरबाट विद्यालय पुर्याउनको लागि दिनहुँ विद्यालय आइरहने भएकाले शिक्षकहरूले पनि पढ्न उत्प्रेरित गरेका थिए। अहिले अक्षर चिनारीसँगै नाम लेख्नसम्म भ्याइसकेकी छन्। चन्तराले यस ढल्किँदो उमेरमा पनि बालबालिकासँगै विद्यालयमा अध्ययन गरिरहँदा पढाइको महत्व झनै छर्लङ्ग पारिरहेकी छन्।"
सर्वोच्च अदालतका लागि सिफारिस न्यायाधीशविरुद्ध दस उजुरी,"काठमाडौं : सर्वोच्च अदालतमा सिफारिस भएका न्यायाधीशविरुद्ध संसदीय सुनुवाइ समितिमा १० वटा उजुरी परेका छन्। समितिका ज्येष्ठ सदस्य पशुपति शम्शेर जबराको अध्यक्षतामा आज सिंहदरबारमा बसेको बैठकमा उजुरी खोल्दा १० वटा परेको पाइएको हो। सर्वोच्च अदालतका लागि सिफारिस भएका न्यायाधीशमा सारङ्गा सुवेदीका नाममा छ। टेकप्रसाद ढुंगानाका नाममा तीन र अब्दुल अजिज मुसलमानका नाममा एउटा उजुरी परेको समितिका सभापति जबराले जानकारी दिए। उनका अनुसार सिफारिस भएका न्यायाधीशमा महेश शर्मा पौड्याल, सुनिल पोखरेल र बालकृष्ण ढकालको नाममा कुनै पनि उजुरी परेको छैन। समितिका सदस्यहरुले उजुरीउपर र कार्ययोजनाको विषयमा विस्तृतरुपमा अध्ययन गर्नुपर्ने भएकाले केही दिन समय दिनुपर्ने माग गरेपछि अध्ययन समितिले सिफारिस भएका न्यायाधीशहरुको सुनुवाइका लागि यही मङ्सिर २७ गते उजुरीकर्तासँग छलफल गर्ने कार्यक्रम तय गरेको छ। त्यस्तै आजको बैठकमा सुनुवाइका लागि मङ्सिर २९, आगामी पुस १ र २ गते दुईदुई जनाको गर्ने निर्णय भएको हो। न्यायपरिषद्ले सर्वोच्च अदालतमा रिक्त न्यायाधीश नियुक्तिका लागि यही मङ्सिर ५ गते छ जनाको नाम सिफारिस गरेको थियो।"
प्रभावकारीरुपमा न्याय सम्पादन भइरहेको छ : प्रधानन्यायाधीश श्रेष्ठ,"नुवाकोट : प्रधानन्यायाधीश विश्वम्भर प्रसाद श्रेष्ठले न्यायालयमा क्रमिक सुधार भइरहेको बताएका छन्। नुवाकोटको विदुरमा बिहीबार जिल्ला अदालतको भवन उद्घाटन गर्दै प्रधानन्यायाधीश श्रेष्ठले आफूले कार्यभार सम्हालेको थोरै समयमा अदालतमा विविध विषयमा सुधार भएको दावी गरेका हुन्। प्रधानन्यायाधीश श्रेष्ठले देशको विद्यमान कानुन,विधि र पद्धतिअनुसार न्यायलाई सबैको पहुँचमा पुर्याउन लागिपरेको बताए। यसका लागि विशेष योजना ल्याएको समेत उनले जानकारी दिए। प्रधानन्यायाधीश श्रेष्ठले अदालतमा दुई वर्ष नाघेका मुद्धालाई शून्यमा ल्याउने जिकिर गरे। उनले उत्कृष्ट र कानुनसम्मत न्याय प्रणालीको सुरुवात गर्नेलगायतका विषय आफूले प्राथमिकता दिएको बताए। सबै अदालतमा अनलाइन प्रविधिबाटै मुद्दा दायर गर्न सकिने व्यवस्था गरिने प्रधानन्यायाधीश श्रेष्ठको भनाइ छ । अदालतमा पूर्ण प्रविधिमैत्री प्रणाली लागू गरेर न्यायालयको विगतको प्रणालीमा सुधार गर्दै पारदर्शी,विश्वासिलो,भरोसायोग्य कार्य गरेर न्यायलाई सबैको पहुँचमा पुर्याउने योजनाका साथ आफू अघि बढिरहेको प्रधानन्यायाधीश श्रेष्ठले बताए । उच्च तथा जिल्ला अदालतमा मुद्दाको प्रभावकारीरुपमा न्याय सम्पादन भइरहेको प्रधानन्यायाधीश श्रेष्ठले दावी गरे । कार्यक्रममा उच्च अदालत पाटनका मुख्य न्यायाधीश नृपध्वज निरौला,वागमति प्रदेशका आर्थिक मामिला तथा योजनामन्त्री बहादुरसिंह लामा,नुवाकोटका प्रमुख जिल्ला अधिकारी सुरेन्द्र पौडेल,विदुर नपाकी उपमेयर प्रभा बोगटी,नुवाकोटका न्यायाधीश मदनबहादुर धामीलगायतको सहभागी थियो।"
ठूला भ्रष्टाचारको फाइल खोल्ने तयारी भइरहेको छ : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले ठूला भ्रष्टाचारका घटनाको अनुसन्धान थालेर सुशासनको लडाईंलाई अर्को चरणमा उठाइने तयारी भइरहेको बताएक छन्। माओवादी केन्द्रको तारकेश्वर नगरस्तरीय कार्यकर्ता भेला तथा प्रशिक्षण कार्यक्रममा आज उनले भ्रष्टाचारविरोधी र सुशासन प्रवर्द्धनको अभियान यो सरकार नरोकिएको बताए। 'सरकारले सुशासनको पक्ष र भ्रष्टाचारका विरुद्ध अभियान थालनी गरेको छ। अहिले पनि अभियान रोकिएको छैन,' उनले भने, 'भ्रष्टाचारका गम्भीर फाइल खोलेर सुशासनको लडाईंलाई अर्को चरणमा उठाउने तयारीमा छौं।' उनले भ्रष्टाचारविरुद्धको अभियानमा सबैको साथ र सहयोग आवश्यक रहेको बताए। 'नक्कली भुटानी शरणार्थीलगायत भ्रष्टाचार र अनियमितताका घटनालाई अनुसन्धान गरी एक चरणमा पुर्याइएको छ। नेपालको इतिहासमा यो स्तरको भ्रष्टाचारविरुद्धको अभियान कहिल्यै पनि चलेको थिएन,' उनले भने, 'पहिलो पटक माओवादी केन्द्रको नेतृत्वमा यो आन्दोलन चलेसँगै सफलताको उचाइमा पुगेको छ। अब सुशासनको अर्को नयाँ अभियानतर्फ प्रवेश गरिन्छ।' मिटरब्याज र नागरिकता समस्या समाधान, विदेशमा रहेका र अनौपचारिक तथा स्वरोजगार श्रमिकलाई सामाजिक सुरक्षाको दायरामा ल्याउनेगरी सामाजिक न्यायको प्रक्रियालाई अगाडि बढाइएको उल्लेख गर्दै उनले सामाजिक न्याय र सुशासनका क्षेत्रमा धेरै काम भएको जानकारी दिए। मुलुकको अर्थतन्त्रमा देखिएका समस्या समाधान गर्न सत्तापक्ष, प्रतिपक्ष, अर्थतन्त्रका विज्ञ, निजी क्षेत्रका साथै सरोकारवालासँग बृहत् अन्तक्र्रिया गरेर समाधानको प्रयत्न अगाडि बढाइएको प्रधानमन्त्री दाहालले बताए। पहिलो वर्ष सेवा प्रवाहमा सुधारको थालनी गरेको सरकारले निर्णायक कामको सुरुआत गरेको उनको भनाइ थियो। 'यसअघि ससाना काम भए, अब ठूल्ठूला परियोजना निर्माणको थालनी गरिनेछ,' उनले भने। योसँगै कर्णाली चिसापानी, बूढीगण्डकीलगायत ठूला परियोजना निर्माण सुरु गरिने उनले जानकारी दिए। आजमात्रै बसेको मन्त्रिपरिषद् बैठकबाट बूढीगण्डकी आयोजनाका सम्बन्धमा महत्त्वपूर्ण निर्णय गरेको जानकारी दिँदै प्रधानमन्त्री दाहालले उक्त आयोजनाको छिट्टै शिलान्यास हुने बताए।"
मोहन वैद्य नेतृत्वको पार्टीले ल्यायो अस्थायी संयुक्त सरकारको कार्यनीति,"काठमाडौं : मोहन वैद्य नेतृत्वको क्रान्तिकारी कम्युनिस्ट पार्टीले तत्कालिक राजनीतिक कार्यनीतिका रूपमा अस्थायी संयुक्त सरकारको कार्यनीति अघि सारेको छ। बिहीबार काठमाडौंमा पार्टीको ताल्कालिक राजनीतिक कार्यनीतिका बारेमा आयोजना गरेको अन्तर्क्रिया कार्यक्रममा क्रान्तिकारी कम्युनिस्ट पार्टी नेपालका अध्यक्ष मोहन वैद्यले संघीय लोकतान्त्रिक गणतन्त्र स्थापना भएको आठ वर्ष बितिसक्दा पनि राष्ट्रियता, जनतन्त्र तथा जनजीविकाका समस्या झनै विकराल बन्दै गएको र जनताले विकल्पको खोजी गरेको सन्दर्भमा तत्कालिक राजनीतिक कार्यनीतिका रूपमा अस्थायी संयुक्त सरकारको कार्यनीति पारित गरिएको जानकारी दिए। अस्थायी संयुक्त सरकारले संघर्षका उपलब्धिहरूको रक्षा सहित राष्ट्रियता, जनतन्त्र र जनजीविकाका विषयमा आधारित तात्कालिक कार्यक्रमको कार्यान्वयन गर्ने बैद्यले बताए। त्यस्तै पुरानो संविधान खारेज गरी दलाल तथा नोकरशाही पुँजीवाद, सामन्तवाद र साम्राज्यवाद विरोधी अन्तरवस्तुमा आधारित जनसंविधानको निर्माणका लागि आधार तयार पार्ने उनले बताए। उनले पार्टीको कार्यनीतिको कार्यान्वयनका लागि देशभक्त, क्रान्तिकारी जनवादी तथा वामपन्थी शक्तिहरूलाई गोलबन्द गरी राष्ट्रिय सम्मेलनको आयोजना र त्यसै सम्मेलनमार्फत् क्रान्तिकारी संयुक्त मोर्चाको निर्माणमा जोड दिइएको बताए। संघीय लोकतान्त्रिक गणतन्त्रको संविधान जारी भएपछि बनेका सरकारले जनजीविकाका समस्याहरू समाधान गर्न नसकेको उनले बताए। अहिलेको अवस्थामा देश र जनताका लागि वर्तमान राज्यसत्ता, व्यवस्था र संसदवादी राजनीतिक दलहरूको विरोधमा सशक्त, क्रान्तिकारी र अग्रगामी विकल्प चाहिएको सो पार्टीले जनाएको छ।"
एनसेलको सेयर खरिद बिक्री रोक्न उच्च अदालत पाटनको अल्पकालीन अन्तरिम आदेश,"काठमाडौं : उच्च अदालत पाटनले एनसेलको सेयर खरिद बिक्री रोक्न अल्पकालीन अन्तरिम आदेश जारी गरेको छ। न्यायाधीश पुरुषत्तोमप्रसाद ढकालको एकल इजलासले एनसेलको सेयर खरिद बिक्री प्रक्रियामा पूर्व स्वीकृत नलिएको देखिएकाले कम्पनी रजिस्ट्रारको कार्यालयविरुद्ध अल्पकालीन अन्तरिम आदेश जारी गरेको हो। संसदको सार्वजनिक लेखा समितिले एनसेलको खरिद बिक्री रोक्का गर्न नेपाल सरकारलाई अनुरोध गरेको, सञ्चार तथा सूचना प्रविधि मन्त्रालयले विज्ञप्ति जारी गर्दै प्रधानमन्त्री पुष्पकमल दाहालले सम्बन्धित निकायलाई अनुसन्धान गर्न निर्देशन दिइसकेको र नेपाल दूरसञ्चार प्राधिकरणले समेत सेयर खरिद बिक्री गर्दा स्वीकृति नलिएको प्राप्त मसिलको आधारमा उक्त आदेश दिएको हो। दूरसञ्चार नियमावली २०५४ को नियम १५ (ट) र सो को विनियमावली २०७३ को विनियम ४ (क) बमोजिम सेयर खरिद बिक्रीमा स्वीकृति नलिएको भन्दै उच्च अदालत पाटनले मंसिर २५ गतेसम्मको लागि खरिद बिक्री भएका एनसेलका सेयरहरू दर्ता किताबमा दर्ता नगर्न नगराउनु विपक्षीका नाममा उच्च अदालत नियमावली २०७३ को नियम ४२ (१) (क) बमोजिम यो अल्पकालीन अन्तरिम आदेश जारी गरेको हो। अदालतले विपक्षी भनिएका कम्पनी रजिस्ट्रारको कार्यालयलाई २५ गते हुने छलफलमा उपस्थित हुन त्यस सम्बन्धमा कुनै निर्णय भएको छ भने सो निर्णयसमेत लिई उपस्थित आदेश दिएको छ।"
लुम्बिनी प्रदेशका प्रदेश प्रमुखद्वारा निजामति ऐन प्रमाणीकरण,"तुलसीपुर (दाङ) : लुम्बिनी प्रदेशका प्रमुख अमिक शेरचनले प्रदेश निजामति ऐन प्रमाणीकरण गरेका छन्। प्रदेश निजामति सेवाको गठन सञ्चालन र सेवाका शर्त सम्बन्धमा व्यवस्था गर्न बनेको विधेयक प्रमाणीकरण गरेका हुन्। उक्त विधेयक गत भदौ २२ गते प्रदेशसभाबाट पारित भएको थियो। विधेयक प्रमाणीकरण भएसँगै अब निजामती ऐन कार्यान्वयनमा आउनेछ। सञ्चार नियमावली निर्माण अन्तिम चरणमा पाल्पा विकास केन्द्रले आज भालुवाङमा आयोजना गरेको सूचनाको हक, सञ्चार विषयबस्तु र नीतिपात्रोसम्बन्धी संवाद कार्यक्रममा उपसचिव ज्ञवालीले सञ्चार नियमावली पारित भएमा सञ्चार रजिष्ट्रारको कार्यालय स्थापना हुने र प्रदेशबाटै सञ्चार माध्यम दर्ता तथा नियमन हुने बताए। त्यस अवसरमा सहभागी मन्त्रालय तथा कार्यालयका सूचना अधिकारीहरुले पत्रकार र सूचना अधिकारीहरुबीच सम्बन्ध समधुर हुनुपर्ने बताए। पत्रकार तथा नागरिकले सूचना माग गर्दा सकारात्मक उद्देश्यले माग गर्नु पर्ने राप्ती गाउँपालिकाका सूचना अधिकारी विश्वास विकले धारणा राखे। दुःख दिने नियतले सूचना माग गर्दा कर्मचारीलाई पनि काम गर्न गाह्रो हुने गरेको उनको भनाइ थियो।"
उपराष्ट्रपति यादव र सार्क महासचिव सरवरबीच भेटवार्ता,"काठमाडौं : उपराष्ट्रपति रामसहायप्रसाद यादवसँग दक्षिण एसियाली क्षेत्रीय सहयोग संगठन (सार्क)का नवनियुक्त महासचिव मोहम्मद गुलाम सरवरले आज लैनचौरस्थित उपराष्ट्रपतिको कार्यालयमा शिष्टाचार भेटघाट गरेका छन्। भेटघाटका क्रममा उपराष्ट्रपति यादव र महासचिव सरवरले बधाई तथा शुभकामना आदानप्रदानपछि सार्क सदस्य राष्ट्रहरुको आपसी सहयोग र समझदारीबाट संगठनले गतिशीलता प्राप्त गर्ने विश्वास व्यक्त गरेको उपराष्ट्रपतिको कार्यालयले जनाएको छ। उपराष्ट्रपति यादवले नेपाल सार्क वडापत्रका अन्तरनिहित सिद्धान्त र लक्ष्यप्रति सदैव प्रतिबद्ध रहदै आएको बताउँदै दक्षिण एसियाली क्षेत्रको आर्थिक वृद्धि, सामाजिक प्रगति एवं सांस्कृतिक विकासलाई तीव्रता दिन सार्क प्रभावकारी माध्यम बन्नसक्ने बताए। 'दक्षिण एसियाली क्षेत्रका जनताको आशा यस क्षेत्रीय संगठनको प्रभावकारितामा रहेको छ। तसर्थ, सदस्य राष्ट्रहरुले यस क्षेत्रीय संगठनलाई गतिशील र परिणाममुखी बनाउन प्रयत्न गर्नुपर्छ,' उनले भने। उपराष्ट्रपति यादवले १९औँ सार्क शिखर सम्मेलन आयोजना गर्नमा भएको ढिलाइ र अन्य महत्वपूर्ण बैठकसमेत हुन नसकेको अवस्थाले सार्कको कार्यमा असर परेकोमा चिन्ता व्यक्त गरे। उनले सार्क सदस्य राष्ट्रहरुले अवरुद्ध शिखर सम्मेलन आयोजना गर्न छिट्टै सहमति जुटाउने बताए। उपराष्ट्रपति यादवले सार्क प्रक्रियालाई अगाडि बढाउने सम्बन्धमा महासचिवको विचार र योजनाप्रति धन्यवाद दिँदै महासचिवले आफ्नो सक्षम नेतृत्वबाट सार्क प्रक्रियालाई थप सक्रिय बनाउन र यस क्षेत्रले भोगिरहेका चुनौतीको सामना गर्न महत्वपूर्ण भूमिका खेल्नसक्ने बताएका थिए।"
"एनसेलको सेयर खरिदबिक्री प्रकरण राष्ट्रहित विपरित, राज्यले अनुसन्धान गर्नुपर्छ : राप्रपा","काठमाडौं : राष्ट्रिय प्रजातन्त्र पार्टीले यथास्थितिमा देश अघि बढिरहन नसक्ने निश्कर्ष निकाल्दै सडक आन्दोलनको अपरिहार्यतामा जोड दिएको छ । बिहीबार काठमाडौंमा बसेको राप्रपा केन्द्रीय कार्यसम्पादन समिति बैठकले राजनीतिक, सामाजिक, आर्थिक रुपले देश संकटपूर्ण अवस्थामा रहेको, देशको नेतृत्व र शासन व्यवस्था असफल भइसकेको भन्दै यथास्थितिमा देश अघि बढिरहन नसक्ने निश्कर्षका साथ सडक आन्दोलनको अपरिहार्यतामा जोड दिएको हो । बैठकले राजसंस्था, हिन्दुराष्ट्र पुनःस्थापना, संघीयता खारेजी एवं सुशासन तथा जनजीविकाका पक्षमा आन्दोलन गर्न गठित मस्यौदा समितिको प्रस्तावलाई परिमार्जन सहित पारित गरेको छ भने आन्दोलनमा सहकार्यका लागि समान बिचार राख्ने राजनीतिक दलहरु संघ संस्थाहरु र अभियान्तालाई आह्वान गर्ने निर्णय गरिएको राप्रपा अध्यक्ष राजेन्द्र लिङ्देनले जानकारी दिए । केन्द्रीय कार्यसमितिको बैठक पुस १ देखि ३ गतेसम्म काठमाडौंमा बस्ने उनले बताए । त्यस्तै बैठकले पौष २७ गते पृथ्वी जयन्ती तथा राष्ट्रिय एकता दिवसलाई केन्द्रीय र सबै तहमा उत्सवको रुपमा मनाउने निर्णय भएको उनले बताए । बैठकले राष्ट्रियसभाको निर्वाचनमा राप्रपा सहभागी हुने र यस सम्बन्धमा अन्य दलसंग आवश्यक सहयोग जुटाउन र सम्वादन गर्न पार्टीका राजनीतिक विभाग प्रमुख एवं बरिष्ठ उपाध्यक्ष बुद्धिमान तामाङलाई जिम्मेवारी प्रदान गर्ने निर्णय भएको लिङ्देनले बताए। त्यसैगरी राप्रपाले इलाममा हुने उपनिर्वाचनको तयारी समन्वय र सहजीकरण गर्न उपाध्यक्ष हेमजंग गुरुङलाई जिम्मेवारी दिएको छ। राप्रपा नियमावली २०८० का मस्यौदालाई विधान मस्यौदा समितिमा पठाई समितिको रायसहित केन्द्रीय समितिको बैठकमा पेश गर्ने निर्णय भएको अध्यक्ष लिङ्देनले जानकारी दिए । उनले एनसेलको सेयर खरिद बिक्री प्रकरण राष्ट्रहित बिपरित देखिएकाले राज्यले अनुसन्धान गर्नुपर्ने बताए।"
अदालतको ढोकामा कृतज्ञताको ढोग,"सोती घटनामा दोषी ठहरिएका पूर्ववडाध्यक्ष डम्बरबहादुर मल्ल माओवादी केन्द्रबाट निर्वाचित वडाध्यक्ष हुन्। अरू सबै उनका आफन्त र नातेदार। उनीहरू सबैका संरक्षक पूर्वमन्त्री जनार्दन शर्मा। घटनालगत्तै शर्माले संसद्मा दिएको विवादास्पद अभिव्यक्तिले पनि पीडित परिवारमा न्याय पाइने होइन कि भन्ने संसय कायमै थियो। घटनालाई तोडमोड गर्न निकै प्रपञ्च रचियो। राजनैतिक दबाब र प्रभावका कारण न्यायाधीशहरूले पनि फैसला गर्न डराइरहेका थिए। जाजरकोट : छोरा मरे पनि, न्याय मरेन, सकियो अब भन्नेवाद, अदालतलाई धन्यवाद, न्याय पाए आमाले, शान्ति पाए आत्माले, भाइ बगाउने भेरीहरू, नबगाउनु फेरि अरू लगायतका प्लेकार्ड बोकेका सोती घटनाका पीडितहरूले बुधबार नारासहित मुसिकोट बजार परिक्रमा गरेका थिए। बाजागाजासहित आफन्तजन र अधिकारकर्मीहरूको साथमा रहेका पीडित परिवारले जिल्ला अदालतलाई सम्मान गर्दै कृतज्ञतासहित ढोग गरेका छन्। यसका साथै न्याय दिने अदालतमा उनीहरूले पुष्प गुच्छासमेत अर्पणसमेत गरे। र्याली विजय उत्सव जस्तै देखिन्थ्यो। अन्तर्जातीय प्रेम सम्बन्धका कारण रुकुम पश्चिमको चौरजहारी नगरपालिका८ सोतीमा जाजरकोटका नवराजसहित ६ जनाको ज्यान जाने गरी भएको हत्याकाण्डको फैसलापछि पीडित परिवारले न्याय पाएको भन्दै अदालतको ढोकामा पुष्पगुच्छासहित ढोग गरेका हुन्। रुकुम जिल्ला अदालतबाट मंगलबार बेलुका फैसला भएपछि बुधबार उनीहरूले न्याय प्रदान गर्ने अदालतको ढोकामा ढोगेका हुन्। सोती घटनामा दोषी ठहरिएका पूर्ववडाध्यक्ष डम्बरबहादुर मल्ल माओवादी केन्द्रबाट निर्वाचित वडाध्यक्ष हुन्। अरू सबै उनका आफन्त र नातेदार। उनीहरू सबैका संरक्षक पूर्वमन्त्री जनार्दन शर्मा। घटनालगत्तै शर्माले संसद्मा दिएको विवादास्पद अभिव्यक्तिले पनि पीडित परिवारमा न्याय पाइने होइन कि भन्ने संसय कायमै थियो। घटनालाई तोडमोड गर्न निकै प्रपञ्च रचियो। राजनैतिक दबाब र प्रभावका कारण न्यायाधीशहरूले पनि फैसला गर्न डराइरहेका थिए। मुद्दा छिटो किनारा लगाउनेभन्दा पेसी सारेर आफू विवादमा नआउने बरु सरुवा भएर अन्य जिल्ला जाने न्यायमूर्तिहरूको व्यवहारका कारण पीडित परिवार निराश थिए। अभियुक्त ३४ जनामध्ये उच्च र सर्वोच्चले ११ जनालाई तारेखमा रिहा गरेपछि झन् मनोबल कमजोर भएको थियो पीडितहरूको। अन्तिम फैसला हुने मितिको पेसी सरेकै ५ पटक भइसक्यो। ६ महिना अघिदेखि पेसी सरेको सर्यै थियो। घटना तोडमोड हुने र पीडितले न्याय नपाउने जस्तो अवस्था देखेपछि अधिकारकर्मी खगेन्द्र सुनार पीडितको पक्षमा खुलेर वकालत गर्न थाले। पीडित परिवारलाई काठमाडौंसम्म लिएर राष्ट्रिय मानव अधिकार आयोगलगायतको ध्यानाकर्षण गराए। हालका जिल्ला न्यायाधीश खड्गबहादुर केसीको एकल इजलासले २४ जनालाई जन्मकैदको ऐतिहासिक फैसला सुनाएपछि पीडित परिवारले बल्ल सन्तोसको स्वास फेरेका छन्। मृतक नवराजका बुवा मुनलाल नेपालीले साढे तीन वर्षको लडाइँपछि न्यायको जित भएको बताए। फरक जिल्लामा न्यायको लडाइँ भइरहेको र राजनीतिक प्रभावका कारणले न्याय पाइँदैन कि भन्ने लागेको बेला न्यालयले न्यायको अनुभूति दिलाएको उनको भनाइ छ। उनले जिल्ला अदालत र न्यायाधीशलाई भगवान्को संज्ञा दिए। उच्च अदालत र सर्वोच्चबाट दोषीहरू अझै उम्कन्छन् की भन्ने शंका मनमा रहेको उनले संसय सुनाए। घटनामा परी ज्यान गुमाएका भेरी नगरपालिका २२ का गोबिन्द शाहीको आमा भिमीकुमारी शाहीले अनिदो र भोकै सहेर पनि न्यायको लागि लडेको बताइन्। न्याय नपाउने चिन्तामा रहेका आफूहरूलाई अदालतले न्याय दिएको उनको भनाइ छ। उनले जिल्ला अदालतले गरेको फैसलालाई राम्रो र हाम्रो पक्षमा भएको बताइन्। अदालतको फैसलाले पीडित परिवार र सबैको मनमा शान्ति भएकाले खुसी मिलेको शाहीले बताइन्। न्यायको माग गदै अदालतमा धर्ना दिन चार दिनअघि रुकुम मुसिकोट पुगेका पीडित परिवार बुधबार जाजरकोट फर्किएका छन्। घर पुग्दा आफन्तहरू र पीडित परिवारहरू न्याय पाएको भन्दै खुसी साटासाट गरेका छन्। उक्त घटनामा संलग्न भएको भन्दै रुकुम जिल्ला अदालतले २४ जनालाई जन्मकैदको फैसला गरेको छ। जिल्ला न्यायाधीश खड्कबहादुर केसीको एकल इजलासले उक्त घटनामा मुद्दा दर्ता भएका ३४ मध्ये २४ जनालाई जन्मकैदको फैसला गरेको हो। अदालतका सूचना अधिकारी गोविन्दप्रसाद कोइरालाले पुर्पक्षका लागि थुनामा रहेका २३ जना र तारेखमा रिहा भएका एक जनासमेत गरेर २४ जनालाई जन्मकैदको फैसला भएको जानकारी दिए। यस्तै, जन्मकैद फैसला भएका २४ जनामध्ये मल्ल ठकुरी थरका १८ जनालाई जातीय छुवाछूततर्फ दुई वर्ष कैद र ५० हजार जरिबानासमेत भएको छ। त्यसैगरी, नवराजकी प्रेमिका भनिएकी किशोरी र निजको आमालाई जातीय छुवाछूततर्फ दुई वर्ष कैद र ५० हजार जरिवाना भएको छ। साढे तीन वर्ष पहिला रुकुम पश्चिमको चौरजहारी नगरपालिका ८ सोतीमा जाजरकोटका नवराज बिकसहित ६ जनाको ज्यान जानेगरी भएको हत्याकाण्डको फैसलापछि पीडित परिवारले न्याय पाएको बताएका छन्।"
प्रधानमन्त्री प्रचण्ड र अमेरिकी राष्ट्रपतिका विशेष सहायक लाउबाचरबीच भेटवार्ता,"काठमाडौं : प्रधानमन्त्री पुष्पकमल दाहाल प्रचण्ड र दक्षिण एसियाका लागि अमेरिकी राष्ट्रिय सुरक्षा परिषद्की वरिष्ठ निर्देशक रियर एडमिरल इलिन लाउबाचरबीच भेटवार्ता भएको छ । प्रधानमन्त्री प्रचण्डलाई भेट्न बिहीबार बिहान अमेरिकी राष्ट्रपति जो बाइडेनका विशेष सहायकसमेत रहेकी लाउबाचर बालुवाटारमा पुगेकी थिइन् । प्रधानमन्त्रीको सचिवालयको सचिवालयका अनुसार उनीहरुबीचको भेटवार्तामा दुई मुलुकबीचको सम्बन्ध र द्विपक्षीय पारस्परिक हित र सहकार्यको विषयमा छलफल भएको छ । बुधबार काठमाडौं आएकी उनले परराष्ट्रमन्त्री एनपी साउद, प्रधानसेनापति प्रभुराम शर्मासँग भेटवार्ता गरेकी थिइन्।"
एमालेको समृद्धिका लागि संकल्प यात्रा आज पर्वतमा,"पर्वत : नेकपा (एमाले)ले सञ्चालन गरेको समृद्धिका लागि संकल्प यात्राआज पर्वत आइपुग्ने भएको छ। बिहान बागलुङको गलकोटबाट सुरु भएको यात्रा बागलुङ सदरमुकाम हुँदै पर्वत आउन लागेको हो। संकल्प यात्रालाई लक्षित गरेर नेकपा एमाले पर्वतले कुश्माबजारमा जनसभाको तयारी गरेको छ। उक्त जनसभामा एमाले अध्यक्ष केपी शर्मा ओलीलगायत केन्द्रीय नेताले सम्बोधन गर्ने कार्यक्रम रहेको जिल्ला अध्यक्ष राजु पौडेलले जानकारी दिए। अध्यक्ष पौडेलका अनुसार दिउँसो १ बजे ओली पर्वत र बागलुङको सिमाना मालढुङ्गामा आइपुग्ने र पर्वतमा स्वागत गर्ने कार्यक्रम रहेको छ। त्यसलगत्तै सदरमुकाम कुश्माबजारमा आयोजना गरिएको आमसभामा सम्बोधन गर्ने कार्यक्रम रहेको पौडेलले बताए। आमसभा सकिएपछि पर्वत र कास्कीको सिमाना नयाँपुलमा पुगेर बिदाइ गरिने भएको छ। संकल्प यात्रामा निस्किएको एमालेको टोली आज पोखरामा बस्ने भएको छ। पर्वतमा आयोजित आमसभाको सबैजसो तयारी पूरा भएको छ। आमसभा अघि कुश्माबजारका चार वटा स्थानबाट जुलुस प्रदर्शन गरिने भएको छ। फलेवास, विहादी, पैंयु र महाशिलाको बडागाउँचौरदेखि, मोदीको खरेहादेखि, जलजलाको पुरानोबजार र कुश्मा नगरपालिकाको मैत्रीचोकदेखि जुलुस निस्किने र लोकतन्त्र चोकमा पुगेर एकत्रित हुँदै बान्द्रेविडिमा आयोजित सभामा परिणत हुने भएको छ। जिल्लाका सातवटै गाउँपालिका र एमालेका भ्रातृ सङ्गठनका छुट्टाछुट्टै र्याली, झाँकी, भजन तथा पञ्चेबाजासहितको जुलुस निकालिने र उत्कृष्ट जुलुस प्रदर्शन गर्ने समूहलाई पुरस्कारको समेत व्यवस्था गरिएको जिल्ला सचिव गोविन्द पहाडीले जानकारी दिए। संकल्प यात्रालाई लक्षित गरी पर्वत र बागलुङको सिमाना मालढुङ्गादेखि कास्की र पर्वतको सिमाना नयाँपुलसम्म झकिझकाउ पारिएको छ। रासस"
सिंहदरबारमा मन्त्रिपरिषद् बैठक जारी,"काठमाडौं : प्रधानमन्त्री तथा मन्त्रिपरिषद्को कार्यालयमा बैठक जारी रहेको छ। प्रधानमन्त्री पुष्पकमल दाहाल 'प्रचण्ड'को सचिवालयका अनुसार अहिले सिंहदरबारमा मन्त्रिपरिषद् बैठक बसिरहेको हो। बैठकमा नियमित काम कारबाही, सेनाको रथी बढुवा र एनसेलको शेयर खरिद बिक्री लगायतको विषयमा छलफल हुनेछ। बैठकले एनसेलको विदेशमा भएको खरिद बिक्रीबारे छानबिन गर्न समिति गठन गर्ने सम्भावनासमेत रहेको छ। गुपचुप रूपमा अपारदर्शी सेयर किनबेच गरेको भन्दै एनसेलको विषयमा यतिबेला सदनदेखि सडकसम्म तातेको छ। सत्तारुढ गठबन्धनदेखि संसदीय समिति, लेखा समिति र अर्थ समितिको छलफलपछि छानबिन गर्नुपर्ने औंल्याइएको छ। समिति बैठकले एनसेलका विषयमा छलफल गर्न समितिले प्रधानमन्त्री पुष्पकमल दाहाललाई नै बोलाउने निर्णय गरेको छ। अर्कोतर्फ एनसेलले सेयर खरिद बिक्री चलखेल गरेर कर छली गरेको भन्दै विद्यार्थी संगठनहरूले विरोध तथा सडक आन्दोलन गरेका छन्। एमाले निकट विद्यार्थी संगठन अनेरास्ववियुले मंगलबार एनसेल कार्यालय अगाडि विरोध प्रदर्शन गरेका थिए। दूरसञ्चार सेवा प्रदायक कम्पनी एनसेलको ८० प्रतिशत स्वामित्व मलेसियाको कम्पनी आजियाटाले जालसाझी रूपमा बिक्री गरेकाले अहिले यो विषय विवादित बनेको हो। आजियाटाले बेलायती कम्पनी स्पेक्ट्रलाइट यूकेलाई आफ्नो स्वामित्व बेचेको थियो। कम्पनीमा सतिशलाल आचार्य र डेन्टन्स सेक्रेटरिजको संयुक्त स्वामित्व छ। आचार्य सिंगापुरमा बस्ने नेपाली व्यवसायी हुन्। एनसेलको बाँकी स्वामित्व आचार्यको कम्पनी सुनिभेरा क्यापिटल भेन्चरसँग छ। आजियाटा समूहले तीन दिनअघि मात्र एनसेलमा रहेको आफ्नो ८० प्रतिशत सेयर बिक्री गरेर बाहिरिने निर्णय गरेको थियो। सोही सेयर स्पेक्ट्रलाइट यूकेले ५० मिलियन अमेरिकी डलरमा खरिद गरेको हो। शुक्रबारको विनिमय दरअनुसार ६ अर्ब ६५ करोड ७० लाख रुपैयाँँमा किनबेच भएको हो। एनसेलको ८० प्रतिशत सेयर १ खर्ब ४३ अर्ब रुपैयाँँमा किनेर आजियाटा सन् २०१६ मा नेपाल भित्रिएको थियो। बुधबारमात्रै आजियाटा ग्रुप बहार्डले सेयर बिक्रीमा राखेको घोषणा गरेको थियो। दूरसञ्चार सेवा प्रदायक एनसेलको लाइसेन्स अवधि ६ वर्ष बाँकी छ। दूरसञ्चार ऐन, २०५३ अनुसार विदेशी कम्पनीसँग स्वामित्व रहेको दूरसञ्चार सेवा प्रदायकको लाइसेन्स अवधि २५ वर्ष पुगेपछि स्वामित्व सरकारको हुनेछ।"
एमालेको समृद्धिका लागि संकल्प यात्राप्रति जनताको व्यापक चासो र समर्थन,"काठमाडौं : नेकपा एमालेका महासचिव शंकर पोखरेलले समृद्धिका लागि संकल्प यात्रामा सर्वदलिय र सर्वपक्षीय ज्ञापन पत्र र सुझावले पार्टीलाई आधारभूत तहमा जोड्ने बलियो आधार प्राप्त भएको दाबी गरेका छन्। उनले मंसिर १४ गते बिहान झुलाघाटमा राष्ट्रिय झण्डा फहराएर सुरु भएको झुलाघाटचिवाभञ्ज्याङ : समृद्धिका लागि संकल्प यात्राप्रति जनतामा व्यापक चासो र समर्थन देखिएको दाबी गरेका हुन्। एकहप्ता लामो यात्रामा जनतामा यात्राप्रति व्यापक चासो र समर्थन देखिएको छ। उनले थपे, चिसो मौसममा लामो समयसम्म प्रतिक्षा गरेरै भएपनि यात्रा टोलीलाई स्वागत गर्ने आफ्ना कुरा सुनाउने र यात्रा टोलीका कुरा सुन्ने कुरा यात्राको महत्वपूर्ण विशेषता बनेको छ। यात्राप्रति नेकपा(एमाले) इतरको पनि चासो र समर्थन प्रकट भएको उनको भनाई छ। पोख्रेलले विभिन्न जिल्लामा सर्वदलिय र सर्वपक्षिय बैठक तथा छलफल कार्यक्रमहरु आयोजना भएको बताए। स्थानीय सरोकारका विषयमा यात्रा टोलीलाई ध्यानाकर्षण गराउने काम भइरहेको उनले जानकारी दिए। मुलुकमा संकट गहिरिंदै गएका बेला यात्राटोली (क्याराभान)प्रति बालबालिका, किशोर किशोरी देखि युवा र ज्येष्ठ नागरिक सबै जनताको अभुतपूर्व चासो र समर्थनले भविष्यप्रति नयाँ आशाको संचार गरेको छ। महासचिव पोख्रेलले भने,सर्वदलीय र सर्वपक्षिय ज्ञापन पत्र र सुझावहरुले पार्टीलाई आधारभूत तहमा जोड्ने बलियो आधार प्राप्त भएको छ। स्थानीय संस्कृतिका माध्यमबाट यात्रा टोलीसँग आत्मियता साट्ने काम भएको पोख्रेलले बताए। उनले भने,यात्राका क्रममा स्थानीय जनताले फूलको माला र थुंगा दिएर स्वागत गर्नुभएको छ। स्थानीय उत्पादनहरु उपहार दिनु भएको छ। स्थानीय संस्कृतिका माध्यमबाट यात्राटोलीसँग आत्मियता साट्ने काम भएको छ।उनले राष्ट्र जोड्ने र राष्ट्र बनाउने यस अभियानमा सकृयतापूर्वक जोडिन सबैलाई अनुरोध गरेका छन्।"
जाजरकोट र रुकुममा एमालेले निर्माण गर्यो ८१३ अस्थायी आवास,"जाजरकोट : नेकपा (एमाले) का स्वयंसेवकहरूले जाजरकोट भूकम्प प्रभावितका लागि ८१३ वटा अस्थायी आवास निर्माण गरेर हस्तान्तरण गरेका छन्। बारेकोट गाउँपालिका१ रामीडाँडा केन्द्रविन्दु भएर गएको भूकम्पबाट ध्वस्त भएका जाजरकोट र रुकुमपश्चिम जिल्लाका ८१३ वटा निजी आवास र १६ वटा अस्थायी विद्यालयको निर्माण गरेको प्रभावित क्षेत्रमा खटिएका एमाले केन्द्रीय विपत व्यवस्थापन तथा स्वयं सेवा विभागका प्रमुख किरण पौडेलले जानकारी दिए। उनले ५०३ वटा भग्नावेशनसमेत व्यवस्थापन गरेको बताए। कात्तिक १८ गते एमालेका उपमहासचिव विष्णु रिमालले भूकम्प प्रभावित क्षेत्रको स्थलगत अनुगमन गरेका थिए। लगत्तै बसेको पार्टीको सचिवालय बैठकले स्वयंसेवक परिचालन गर्ने निर्णय गरेको हो। संयोजक पौडेलका अनुसार कात्तिक १८ गतेदेखि नै पार्टीको जिल्ला कमिटी, विद्यार्थी र युवाहरू उद्धार, खोज र राहतमा लागेका हुन्। हाम्रो अभियान जारी छ ,त्रिपाल मुनी चिसो रात गुजार्न बाध्य हजारौं मध्ये ८१३ परिवारलाई छाना भित्र छिराउने काम सम्पन्न गर्दै स्थानीय दुई जिल्लाका पार्टी नेतृत्वलाई अभियान हस्तान्तरण गरेका छौं। संयोजक पौडेलले भने,हामी जस्ता पाता र न्यानो लुगाहरु संकलन गर्दैछौ, भर्खर मात्र अमेरिकाबाट महेश श्रेष्ठले १२ बन्डल जस्ता पाता सहयोग गर्ने जनाउनु भएको छ। यसैगरी आउने सम्पूर्ण सहयोग हामी प्रभावित स्थानमा पठाउने छौं र हाम्रा स्वयमसेवकहरुले त्यस अनुरुपको श्रमदान गर्नुहुनेछ।भौतिक संरचनाको खोज, उद्धार र पुनःनिर्माणको काम गर्ने दौरानमा स्थानीय जनता र पार्टीलाई भार नपर्ने गरेर आफैंले व्यवस्थापन गरेको जानकारी दिए। उनले भने यहाँ हामीले धेरै गरेका छैनौं तर केहि काम भने गरेका छौं। जाजरकोट र रुकुमपश्चिममा भवन र भौतिक संरचना मात्रै होइन, हरेक मान्छेका मन पनि क्षतविक्षत छन्। विपदले विक्षिप्त भएका मनमा थोरै भए पनि खुशी ल्याउने काम गरेका छौं। यो बीचमा खुला आकाशमुनि भोको पेटमा, हप्तौं ननिदाएका आँखाहरूमा निद्रा ल्याउने काम गरेका छौं। आफूले कहिल्यै पनि एमाले पार्टीको पहिचान नदिएको बताउँदै पौडेलले काम गर्ने सन्दर्भमा अरु पार्टीसँग कहिल्यै होडबाजी नगरेको दाबी गरे। नेपाली कांग्रेसको पार्टी कार्यालयदेखि सहारा खोजिरहेका नागरिकलाई विभेद नगरी सेवा प्रवाह गरेको त्यहाँ खटिएका स्वयम् सेवकहरूले बताएका छन्। दुई हजार अस्थायी टहरा निर्माणको लक्ष्य लिएको एमालेले बाँकी निर्माणको काम जाजरकोट र रुकुम पश्चिम जिल्लाको पार्टीले नेतृत्व लिने उल्लेख गरे। विभिन्न जिल्लाबाट खटिएका स्वयम्सेवकहरूलाई बिदाई गर्दै स्वयम्सेवक टोलीका संयोजक पौडेलले निर्माणको कामको जिम्मेवारी पार्टीका जाजरकोट जिल्ला इन्चार्ज खेमबहादुर शाही र रुकुम पश्चिमका अध्यक्ष नन्दराज देवकोटालाई हस्तान्तरण गरेका हुन्।"
खुम्बुमा जनप्रतिनिधिले गरे अनिश्चितकालीन वडा कार्यालय बन्दको घोषणा,"सोलुखुम्बु : सोलुखुम्बुको खुम्बु पासाङ ल्हामु गाउँपालिका१ ले अनिश्चितकालका लागि वडा कार्यालय बन्दको घोषणा गरेको छ । गाउँपालिकाले वडा नम्बर १ लाई विभेदपूर्ण व्यवहार गरेको भन्दै वडाका सम्पूर्ण जनप्रतिनिधिले निर्णय नै गरेर अनिश्चित कालका लागि वडाको सेवा बन्द गर्ने निर्णय गरेको हो । बुधबार बसेको वडा समितिको बैठकले गाउँपालिकाको विभेदपूर्ण व्यवहारप्रति खेद प्रकट गर्दै जायज माग सम्बोधन नभएसम्मका लागि वडाको सबै कामकाज बन्द गर्ने निर्णय गरेको छ । बैठकले स्थानीय सरकार ऐन २०७४ दफा १२ ले दिएको काम, कर्तव्य र अधिकार तथा गाउँपालिको सम्बन्ध ऐन, कार्याविधी सम्मत वडा समितिको काम, कर्तव्य र अधिकार गाउँपालिकाबाट हनन भइरहेकोले काम गर्न वडा समितिलाई असहज महसुस भएको ठहर गरेको छ । गाउँपालिकाबाट भएको गाउँसभा तथा कार्यापालिकाको निर्णय,निर्देशन,कानुन सम्बन्धमा वडा कार्यालयलाई थाहा नदिने,वडा समितिबाट टोल स्तरीय योजनाको माग प्रथमिकीकरण र योजना छनौट सिफारिस गर्दा चालु आर्तिक वर्षको योजनाको सिलिङ बजेटबाट करिब १७ लाख काटाएको र महालेखाबाट गाउँपालिकाको लेखापरीक्षणको प्रतिवेदन कार्यपालिका सदस्यलाई थाहा नदिने,संघ,प्रदेशस्तरीय अयोजनामा वडा समितिलाई जानकारी,सहभागी,सहकार्य नगरी योजना कार्यान्वयन गर्ने जस्ता कार्य भइरहेकोले वडा समितिलाई विभेदपूर्ण तरिकाले काम गरिएको भन्दै खेद प्रकट गरेको छ । वडा समितिलाई विभेदपूर्ण तरिकाबाट गरिने व्यवहार र प्रवित्ति नगर्न पटकपटक अनुरोध तथा निर्णय गर्दा समेत सो अवस्था बन्द हुन नसकेको भन्दै वडा कार्यालयबाट अनिश्चित कालका लागि वडा कार्यालयको दैनिक तथा योजना सम्झैता लगायतको प्रशासनिक कार्य गर्न नसकिने निर्णय गर्दै उक्त जानकारी जिल्ला प्रशासन कार्यालय, जिल्ला समन्वय समिति,खुम्बु पासाङल्हामु गाउँपालिकालाई पत्रचार गर्ने समेत सर्वसमितिबाट निर्णय गरेको जनाएको छ । आफूहरु निर्वाचित भएपछि गाउँ कार्यपालिकाको २७ वटा बैठक बसे पनि उक्त बैठकमा भएका कुनै पनि निर्णयहरु सार्वजनिक नगर्ने तथा गुपचुपमा सही गराउने गरेको खरिखोलाका वडाध्यक्ष फुनुरु शेर्पाको आरोप छ । यता गाउँपालिकाले भने वडाले लगाएको सबै आरोपमा कुनै सत्यता नभएको दाबी गरेको छ । पालिकाको निर्णय र कार्यसम्पादनप्रति असन्तुष्टि भए निखितरुपमा पेश गर्न चुनौती दिँदै कपोकल्पित आरोपले कुनै फरक नपर्ने गाउँपालिका अध्यक्ष मिङ्मा छिरी शेर्पाले बताए । पालिकाका सबै वडालाई आफूहरुले समान व्यवहार गरेको भन्दै असन्तुष्ट भए सो विषयमा छलफल र संवादको माध्यमबाट माग सम्बोधन गर्न आफू तयार रहेको गाउँपालिका अध्यक्ष शेर्पाले बताए । खुम्बु पासाङ मु गाउँपालिकाको वडा नम्बर १ का वडाध्यक्ष बाहेक सबै वडा तथा पालिका प्रमुख उपप्रमुख नेकपा एमालेबाट निर्वाचित जनप्रतिनिधि छन्।"
"समाजमा नकारात्मक प्रवृति बढ्यो, त्यो ओरालो यात्रा मात्र हो : प्रचण्ड","आम जनतामा आशाको रक्तसञ्चार सिर्जना गर्न अझै मेहेनत गर्नुपर्ने परिस्थिति हाम्रा सामु छ। काठमाडौं : प्रधानमन्त्री पुष्पकमल दाहाल प्रचण्डले अर्थतन्त्र सुधारमा केन्द्रित रहेर निरन्तर प्रयास गरिरहेको दाबी गरेका छन्। बिहीबार दिउँसो काठमाडौंमा आयोजित रेस्पोन्सेवल विजनेश समिटमा सम्बोधन गर्दै उनले कोप२९ मा भाग लिन जाँदा युएईमा पनि आफूले नेपालमा लगानी गर्न आग्रह गरेको जानकारी दिए। उद्यमी व्यवसायी समेत सम्मिलित हालै युएईमा आयोजित सम्मेलनमा मैले नेपाललाई लगानीको गन्तव्य बनाउन आग्रह गरेको छु।उनले भने,सरकारले यसका लागि आवश्यक कानुनी तथा नीतिगत आधार तयार गर्न प्रतिबद्ध छ। सरकारले अर्थतन्त्रलाई चलायमान बनाउन विभिन्न आर्थिक कार्यक्रमहरु अगाडि सारेको छ। तर यसका लागि व्यवसाय र समाज सबै सरोकारवालाहरु जिम्मेवार बन्नुपर्दछ। उनले अर्थतन्त्रमा रक्तसञ्चार पैदा गर्न आफू लागिरहेको उल्लेख गरे। अर्थतन्त्रको क्षेत्रमा विद्यमान दवावलाई चिर्न र देशभित्र लगानीको वातावरणसहित आशाको रक्तसञ्चार गर्न मैले लगातार प्रयास गर्दै आएको छु। केही दिन पहिला मात्र मैले सरकार, निजी क्षेत्र र आर्थिक क्षेत्रका विज्ञहरु सम्मिलित बैठकको आयोजना गरेर अर्थतन्त्रमा सुधार ल्याउन बृहत अन्तरक्रिया गरेको छु। अन्तरक्रिया र घोषणाले अर्थतन्त्रमा सुधार ल्याउन महत्वपूर्ण भूमिका खेल्नेछ। प्रधानमन्त्री प्रचण्डले भने,तथ्यांक हेर्दा अर्थतन्त्रमा सुधारको अनुभूति हुँदै गएको देखिन्छ। तर, व्यवहारमा आम जनतामा आशाको रक्तसञ्चार सिर्जना गर्न अझै मेहनत गर्नुपर्ने परिस्थिति हाम्रा सामु छ। त्यसैले मैले अर्थतन्त्र सुधारमा केन्द्रित रहेर अझ बृहत बैठक र केही नयाँ घोषणसमेत गर्ने तयारी गरिरहेको छु। उनले प्रत्येक विषयलाई नकरात्मक धारणामात्र आएकाले प्रगति हुन नसकेको दाबी गरे। नकरात्मक ओरालो यात्रा मात्र हुने दाबी गरे। उनले आशा विना कुनै पनि राष्ट्रले विकास हुन नसक्ने दाबी गरे। उनले भने,अहिले समाजमा एउटा प्रवृत्ति छ। हरेक कुरामा नकारात्मकता। प्रत्येक कुरालाई नकरात्मक बनाउने प्रयास एकथरी मान्छेहरुले गरेका छन्। यसले देशको कहिले पनि प्रगति गर्न सक्दैन। त्यो ओरालो यात्रा मात्र हुनेछ। प्रचण्डले शासकीय सुधारका क्षेत्रमा केही नयाँ गर्न सकियो भने त्यसको प्रत्यक्ष प्रभाव अर्थतन्त्रमा देखिने विश्वास व्यक्त गरे। उनले भने, सरकार राष्ट्रिय व्यावसायिक पहललाई आवश्यक सहयोग र साझेदारीका लागि प्रतिबद्ध रहेको विश्वास दिलाउँछु। उनले मुलुकको प्रमुख साझेदार निजी क्षेत्रमात्र होइन, सरकार र राज्यका सबै निकाय जिम्मेवार भएर लाग्नु आवश्यक भएको उल्लेख गरे। उनले सुशासन र भ्रष्टाचार नियन्त्रणमा सरकारले चालेको कदममा सबैको साथ र सहयोगको लागि आग्रह समेत गरे।"
ओलीले गरे मुसिकोट नगरपालिकाको प्रशासकीय भवन उद्घाटन,"गुल्मी : गुल्मीको मुसिकोट नगरपालिकाले विगत सात वर्ष भाडाको घरबाट सेवा प्रवाह गर्दै आएको थियो। नगरपालिकाले प्रत्येक वर्ष नौ लाख ५८ हजार आठ सय भवन भाडामा खर्चिनु पथ्र्यो। तर, अहिले मुसिकोट नगरपालिको अत्याधुनिक प्रशासकीय भवन निर्माण भएको छ। बुधबार नवनिर्मित प्रशासकीय भवनको पूर्वप्रधानमन्त्री केपी शर्मा ओलीले उद्घाटन गरेका छन्। बैतडीको झुलाघाटबाट मध्यपहाडी लोकमार्गहुँदै गुल्मीको वामीटक्सारमा आयोजित बृहत् जनसभा कार्यक्रमको सम्बोधन गर्न आएका अध्यक्ष ओलीले मुसिकोट नगरपालिकाको प्रशासकीय भवनको उद्घाटन गरेका हुन्। प्रशासकीय भवनको उद्घाटन गर्दै पूर्वप्रधानमन्त्री ओलीले जनताको चाहना र आवश्यकतालाई मध्यनजर गरेर सुविधा सम्पन्न भवन निर्माण गरिएको बताए। ओलीले जनताका आवश्कता धेरै छन् त्यसको मध्यनजर गरेर सबै नागरिकलाई विना विभेद सेवा प्रवाह गर्न नगरपालिकालाई आग्रह गरे। १८ रोपनी १४ आना क्षेत्रफलमा निर्माण गरिएको चार तल्ले भवनमा दुई वटा मिटिङ्ग हल, एउटा सेमिनार हल, ३९ कोठा, ठुलो पार्किङ्ग क्षेत्र रहेको मुसिकोट नगरपालिका प्रमुख जीवलाल खरेलले जानकारी दिए। भवन निर्माणको लागि १५ करोड, ३० लाख, ६५ हजार, आठ सय पाँच रुपैयाँ खर्च भएको छ। आठ करोड ४८ लाख ११ हजार, चार सय २० रुपैयाँमा श्रेष्ठ महादेव खिम्ती जेभीले निर्माण गरेको हो। लिफ्टसहितका अत्याधुनिक प्रशासकीय भवन निर्माण भएलगत्तै भाडाको बचत तथा नागरिकलाई सेवा प्रवाहमा सहज हुने विश्वास रहेको नगरप्रमुख जीबलाल खरेलले बताए। मुसिकोट नगरपालिका गुल्मीले नवनिर्मित अत्याधुनिक प्रशासकीय भवन निर्माण गर्ने निर्माण व्यावसायी र निशुल्क जग्गा प्रदान गर्ने जग्गादातालाई सम्मान गरेको छ। एक कार्यक्रमका बीच नगरपालिकाले लोकबहादुर पन्थ , हरिलाल सापकोटा,सीता सापकोटा,टीकाराम सापकोटाले,नरबहादुर काफ्ले र शोभाखर सापकोटा सम्मानित गरेको हो। त्यस्तै नगरपालिकाले भवन निर्माण गर्ने श्रेष्ठ महादेव खिम्ती जेभीका संचालक हरीकुमार श्रेष्ठलाई समेत सम्मान गरेको छ। भवनका लागि आवश्यक ६ रोपनी, १५ आना जग्गा ९० लाख २६ हजार रुपैयाँमा खरिद गरेको नगरपालिकाले जनाएको छ। भवन निर्माणमा सहयोग गर्ने जग्गादाता,निर्माण व्यावसायी लगायत मुसिकोट बासीलाई धन्यवाद दिँदै नगरप्रमुख जीवलाल खरेलले जनताको सेवा नयाँ प्रशासकीय भवनबाट छिटो र छरितो गरेर दिने बताए।"
मधेसमा मृत्यु बढाउँदै करेन्ट,"जनकपुरधाम : घटना १ घटना २ घटना ३सर्लाही चक्रघट्टा४, सुन्दरपुरका २७ वर्षीय वीरेन्द्र साह छिमेकी छेदी साहको चापाकलबाट पानी लैजाने गर्थे । सदा झै कात्तिक १० गते उनी छिमेकी साहको चापाकलमा पानी भर्दै थिए । चापाकलमा जडान गरिएको मोटरबाट करेन्ट लाग्यो । तत्काल उपचारका लागि प्रादेशिक अस्पताल मलंगवा पुर्याइयो । तर, चिकित्सकले मृत घोषणा गरे । घटना ४बारा महागढीमाई नगरपालिका२ इनर्वा टोलका ३५ वर्षीय सुरेन्द्रप्रसाद यादवको गत साउन २८ गते करेन्ट लागेर ज्यान गयो । धान खेतमा पानी हाल्ने क्रममा मोटरबाट करेन्ट प्रवाह भई सुरेन्द्रको ज्यान गएको हो । सोही ठाउँका चनरदेव भगतको पनि धान खेतमा सिँचाइ गर्न मोटरमा तार जोड्ने क्रममा करेन्ट लागेर मृत्यु भएको थियो । घटना ५रौतहटको बौधीमाई नगरपालिका५ कोपवा टोलका दुई जनाको गत असार १ गते राति करेन्ट लागेर ज्यान गयो । कोपवाटोलका ३० वर्षीय अरुणकुमार साह र २२ वर्षीय पण्डित कुम्हालको धारामा पानी थाप्ने क्रममा करेन्ट लागेर मृत्यु भएको थियो । अरुणको धारामा जडान भएको विद्युतीय मोटरमा पानी थाप्ने क्रममा एकाएक करेन्ट प्रवाह भएको थियो । दुवैजना धारामा पानी थाप्न लाग्दा एक्कासि करेन्ट प्रवाहित भई गम्भीर घाइते भए । उपचारका लागि सदरमुकाम गौरस्थित प्रादेशिक अस्पतालमा लैजाँदा गर्दा उनको ज्यान गएको थियो । घटना ६सर्लाहीको हरिवन नगरपालिका२ अत्रौलीमा भदौ १२ गते एकजना मजदुरको करेन्ट लागेर मृत्यु भयो । बर्दिया घर भएका २८ वर्षीय अशोक चौधरीको मोेटरवल पुल निर्माणमा खटिएको बेला हाइटेन्सन लाइनको तार छुँदा करेन्ट लागेको थियो । गम्भीर घाइते चौधरीलाई साथीहरूले तत्कालै उपचारका लागि हरिवनस्थित नमुना अस्पताल पुर्याएका थिए । तर, अस्पताल पुर्याउना साथ चिकित्सकले मृत घोषणा गरे । माथि उल्लेख गरिएका ६ घटना उदाहरण मात्रै हुन्। बिजुलीले मानव जीवनलाई जति सहज, उन्नत र सुविधाभोगी बनाएको छ, यसको सही उपयोग गर्न नजान्दा मधेसमा स्थानीयले अनाहकमै ज्यान गुमाउनु परेको छ। मधेस प्रदेशमा चापाकलबाट पानी तान्दा होस् कि खेतबारीमा मोटरबाट पानी तान्दा करेन्ट लागेर सयौंले अनाहकमा ज्यान गुमाइरहेका छन्। नेपाल विद्युत् प्राधिकरणको लापरबाही र सर्वसाधारणमा विद्युतीय सतर्कतासम्बन्धी जनचेतनाको अभावले विद्युतीय दुर्घटना बढेकै बढ्यै छन्। तर, करेन्ट लागेर अकालमै ज्यान गुमाएकाहरूको परिवारले न त क्षतिपूर्ति पाउँछन्, न त जोखिम न्यूनीकरणका लागि सरकारी तवरबाट कुनै प्रयास नै भएका छन्। प्राधिकरणले भने अधिकांश दुर्घटना र क्षतिको जिम्मेवार ग्राहक आफैं हुने गरेको भन्दै क्षतिपूर्ति दिनै मान्दैनन्। ग्राहकको असावधानीका कारण हुने दुर्घटनामा क्षतिपूर्ति दिन नसकिने भन्दै प्राधिकरण पन्छिने गरेको पीडितहरू बताउँछन्। विद्युत् प्राधिकरणले घना बस्तीमा विद्युत्को तारहरूलाई राम्ररी व्यवस्थित नगर्दा र पुराना तारको समयमा मर्मत सम्भार नगर्दा दुर्घटनाको जोखिम उच्च हुने गरेको स्थानीय रामशोभित दास बताउँछन्। हाम्रो घर छेउमै भएको बिजुलीको पोलमा पटकपटक तारहरू स्पार्क भई आगोको झिल्को उठ्ने गर्छ, दास भन्छन्, प्राधिकरणलाई पटकपटक जानकारी गराउन खोज्दा कार्यालयको टेलिफोन नै उठ्दैन। सयौंपटक फोन पनि कार्यालयको टेलिफोन नउठ्ने र उठिहाले पनि कर्मचारीहरू मर्मत गर्न नआउने गरेको उनको गुनासो छ। प्राधिकरणको लापरबाहीका कारण दुर्घटना र मानवीय क्षति हुने गरेका छन्, दास भन्छन्। तर, विद्युत् प्राधिकरणले भने ग्राहकको लापरबाहीका कारण दुर्घटना हुने गरेको तर्क गर्छ। ९९ प्रतिशत विद्युतीय दुर्घटनामा व्यक्ति स्वयंको लापरबाही देखिन्छ, नेपाल विद्युत् प्राधिकरण मधेस प्रदेश प्रादेशिक कार्यालयका प्रमुख मुनीन्द्र ठाकुर भन्छन्, ग्रामीण भेगमा हुकिङ गरेर विद्युत् चोर्ने प्रवृत्तिमा कमी आएको छैन। बिना जानकारी विद्युतीय उपकरणहरू प्रयोग गर्ने बानीले पनि ठूला दुर्घटना हुने गरेका छन्। गाउँबस्ती व्यवस्थित नहुँदा पनि विद्युतीय दुर्घटना हुने गरेको ठाकुरको भनाइ छ। गाउँबस्तीमा विद्युतको पहुँच बढाउनका लागि पोल र लाइन वितरण गरिएका छन्, ठाकुर भन्छन्, सर्वसाधारणहरू ती लाइनहरूको मुनि घर बनाएर बसेका छन्। घरको छत माथिबाट बिजुलीको लाइन तानिएका छन्। यस्तो अवस्थामा दुर्घटना हुनु स्वाभाविक छ। अर्कोतिर, ज्यान जोखिममा राखेर विद्युत् चोरी हुने गरेको उनको भनाइ छ। बढीजसो कृषकले प्रविधिको जानकारी नभई तथा गुणस्तरहीन विद्युतीय सामग्रीहरूको प्रयोग गरेर विद्युतीय मोटर चलाउँदा दुर्घटना हुने गरेको ठाकुरको भनाइ छ। यस्तो अवस्थामा विद्युत् प्राधिकरण ती सबै दुर्घटनाहरूको जिम्मेवार हुँदैन र हामी सबै घटनामा क्षतिपूर्ति पनि तिर्दैनौं, ठाकुर भन्छन्, प्राधिकरणको लापरबाहीका कारणले भएका दुर्घटनाको मात्रै क्षतिपूर्ति तिर्छाैं। मधेस प्रदेशमा विद्युतीय दुर्घटनाले मृत्यु हुनेमा सबैभन्दा बढी कृषकहरू छन्। खेतबारीमा सिँचाइका लागि विद्युतीय मोटर जडान गर्दा टुटेका तारहरूको प्रयोग र प्रविधिका बारेमा सही जानकारी नहुँदा उनीहरूले ज्यान गुमाउने गर्छन्। विद्युतीय दुर्घटनाको एक प्रमुख कारण विद्युतीय चोरी पनि हो। मधेसका आठै जिल्लामा ५२ प्रतिशत विद्युत् चोरी भइरहेको प्राधिकरणको दाबी छ। प्रदेशभरिमा प्राधिकरणमा आबद्ध ग्राहकहरूको संख्या ५ लाख ५५ हजारभन्दा बढी छ। सामान्यतः कानुनले तोकेबमोजिम बाहेकको उपाय अवलम्बन गरी विद्युत् शक्तिको अनाधिकृत उपयोग गर्ने कार्य विद्युत् चोरी हो। विद्युत् चोरी नियन्त्रण ऐन, २०५८ र विद्युत् चोरी नियन्त्रण नियमावली २०५९ ले विद्युत् चोरीको कसुरको परिभाषा र सो बापतको कानुनी कारबाहीबारे स्पष्ट व्यवस्था गरेको छ। विद्युत् चोरी नियन्त्रण ऐन, २०५८ को दफा ७ ले विद्युत् चोरीको कसुरको परिभाषा गर्दै विभिन्न ११ वटा कसुरलाई विद्युत् चोरीको कसुरको रूपमा परिभाषित गरेको छ। त्यसैगरी, दफा ७ बमोजिम विद्युत् चोरीको कसुर गरी वितरकलाई हानी नोक्सानी भएमा सो बापतको रकम र सो बराबरको क्षतिपूर्ति कसुरदारलाई तिर्नुपर्ने व्यवस्था पनि ऐनले गरेको छ। पुनः सोही प्रकृतिको कसुर दोहोरिएमा वितरकलाई वास्तविक रूपमा हुन गएको हानिनोक्सानी बापतको रकम र सोको दुई सय प्रतिशतसम्मको रकम क्षतिपूर्ति कसुरदारले वितरकलाई बुझाउनुपर्ने व्यवस्था छ। उपयुक्त कानुनी र संस्थागत व्यवस्थाका बाबजुद पनि विद्युत् चोरीका कसुर भने नियन्त्रणमा आउन सकेका छैनन्। प्राधिकरणको तर्फबाट यसको उचित कार्यान्वयन नहुँदा र ग्राहकहरूमा सचेतना पुग्न नसक्दा विद्युतीय दुर्घटनाको जोखिम उच्च बनेको छ। चालु आर्थिक वर्षको ३ महिनामा मात्रै मधेस प्रदेशमा बिजुलीको करेन्ट लागेर ३५ जनाले ज्यान गुमाए। ६३ जना घाइते भएको प्रहरीको तथ्यांक छ। त्यसैगरी आर्थिक वर्ष ०७७०७८ मा ८४ जनाको मृत्यु भयो भने ५१ जना घाइते भए। ०७८०७९ मा ८१ जनाको मृत्यु र ९६ जना घाइते भएका थिए। गत वर्ष ०७९०८० मा १ सय १० जनाको मृत्यु भएको थियो। १ सय २८ जना घाइते भएका थिए। तीन वर्षभित्र मधेस प्रदेशमा ३ सय १० जनाले विद्युतीय दुर्घटनामा ज्यान गुमाएको र ३ सय ३८ जना गम्भीर घाइते भएको प्रहरीको तथ्यांक छ। विद्युतीय लापरबाहीले दुर्घटना उच्च गरे पनि त्यसको रोकथामका लागि विद्युत् प्राधिकरणले खासै पहल नगरेको स्थानीयको गुनासो छ। बिजुली चोरी र जथाभावी लत्रेका नांगो तारलगायत समयमा विद्युतीय संरचनाहरू दुरुस्त नगर्नु विद्युत् प्राधिकरणको लापरबाही त छ नै विद्युतीय वाइरिङलगायतका सर्तहरू पालना नगर्ने ग्राहकको घरमा पनि कर्मचारीहरूले मिटर जडान गरिदिनु अर्काे लापरबाही हो। नेपाल विद्युत् प्राधिकरणको लापरबाहीका कारण मृत्यु भएमा क्षतिपूर्तिको व्यवस्था न्यून छ। विद्युत् दुर्घटना क्षतिपूर्ति विनियामवली २०६७ अनुसार मानिसको मृत्यु भएमा ५ लाख र किरिया खर्चबापत १५ हजार क्षतिपूर्ति तिर्नुपर्ने प्रावधान छ। शतप्रतिशत अंगभंग भएमा २ लाख ५० हजार र आंशिक अंगभंग भएमा १ लाख ५० हजार पीडितलाई उपल्बध गराउने प्रावधान छ। मानिस मात्र होइन पशुधन मरेमा २ लाखदेखि ३ हजारसम्म क्षतिपूर्ति पशुधनीलाई उपल्बध गराउने व्यवस्था छ। पशुधनहरूमा हात्तीको मृत्यु भएमा २ लाख, अंगभंग हुँदा ६० हजार, घोडा मर्दा २० हजार, गधा, खच्चर मृत्यु हुँदा १० हजार, भैंसी गाई मृत्यु भएमा २० हजार, गोरु मृत्यु भएमा १५ हजार, राँगाको २० हजार, च्यांग्राको दुई हजार, बंगुर, सुँगुरको ५ हजार, भेडाको दुई हजार, ब्राख्राको दुई हजार र खसी बोकाको मृत्यु भएमा क्षतिपूर्ति बापत तीन हजार रुपैयाँ तिर्नुपर्ने प्रावधान छ। नेपाल विद्युत् प्राधिकरणले मधेस प्रदेशमा प्राधिकरणकै लापरबाहीले ज्यान गुमाएकाहरूमध्ये पनि अधिकांशलाई घटना भएको लामो समय बितिसक्दा पनि क्षतिपूर्ति उपलब्ध गराउन सकेको छैन। क्षतिपूर्ति एकजनाको परिवारलाई मात्रै विगत चार वर्षमा बिजुलीको करेन्टबाट सयौंले ज्यान गुमाए पनि प्राधिकरण मधेस प्रदेश कार्यालयले एक जनामात्रै क्षतिपूर्ति दिएको छ। ०७७ साउन १५ गते रौतहटको गौर नगरपालिका४ मा एलटी तार चुडिएर जीउमा झर्दा ज्यान गुमाएकी शान्ति देवीको परिवारलाई मात्रै क्षतिपूर्तिबापतको रकम उपलब्ध गराएको थियो। शान्ति देवीको परिवारलाई ५ लाख रुपैयाँ क्षतिपूर्ति दिइएको थियो। तर, त्यसपछि ज्यान गुमाएकाहरूका परिवारले भने एक रुपैयाँ पनि क्षतिपूर्ति पाएका छैनन्। ०७८ कात्तिक २९ गते लहानको महादेवा पोर्ताहा हाल सखुवा ननकारपट्टीका कारी यादव खेतमा काम गरिराखेकै बेला विद्युत्को मेन लाइनको तार चुडिएर उनको शरीरमा झरेको थियो। अत्याधिक करेन्ट प्रवाहले यादवको घटनास्थलमै मृत्यु भयो। तर, हालसम्म क्षतिपूर्ति पाउन नसकेको उनको परिवारको गुनासो छ। तर, प्राधिकरणले फाइलहरू पेस भइसकेकाले क्षतिपूर्ति रकम दिने प्रक्रिया भइरहेको जनाएको छ। त्यसैगरी ०७८ मंसिर २९ गते मलंगवा कविलासीका जोगिन्द्र महराका दुई सन्तानको मृत्यु विद्युतीय आगलागीका कारण भयो। तर, महराले क्षतिपूर्ति पाउन सकेका छैनन्। सप्तरीकै बलरा नगरपालिकाकी सकुली देवी लहेरीको पनि शरीरमा बिजुलीको तार झरेर मृत्यु भएको हो। तर, उनको परिवारले पनि हालसम्म कुनै क्षतिपूर्ति पाउन सकेको छैन। अधिकांश दुर्घटनाहरूमा क्षतिपूर्तिका लागि फाइल पेस भए पनि प्रक्रियामै रहेको देखिन्छ। विद्युतीय जोखिमको सर्वाधिक मारमा दलित र अशिक्षित समुदायका व्यक्तिहरू नै पर्ने गरेका छन् । उनीहरूलाई विद्युत् जडान गर्दा कति पावरको वा कस्तो गुणस्तरको जडान गर्ने भन्नेबारे जानकारी हुँदैन । घरमा तार ल्याएर बिजुली त बाल्छन् तर, त्यसको सुरक्षाका लागि एमसीबी पनि जडान गर्नुपर्छ भन्ने समेत जानकारी हाम्रो गाउँ समाजमा छैन । विनोद महरा, मानव अधिकारकर्मी विद्युतीय जोखिमको प्रमुख जिम्मेवार नेपाल विद्युत् प्राधिकरण हो । पहिला विद्युतीय संरचना सुधार कार्यक्रमहरू निरन्तर रूपमा हुन्थ्यो तर अहिले यो गति सुस्त छ । अहिले टोलहरूमा जडान गरिएका विद्युत्का पोलहरूमा तार लथालिंग परेका छन् । सर्वसाधारणलाई निकै समस्या परेको छ तर, प्राधिकरणले त्यसको व्यवस्थापनमा ध्यान दिएको छैन । सरोज मिश्रा, युवा अभियन्ता यहाँ ९९ प्रतिशत विद्युतीय दुर्घटनामा व्यक्तिको स्वयंको लापरबाही हुन्छ । ग्रामीण भेगमा हुकिङ गरेर विद्युत् चोर्ने प्रवृत्ति कम हुन सकेको छैन । बिना जानकारी विद्युतीय उपकरणहरू प्रयोग गर्ने बानीले ठूला दुर्घटना निम्त्याउने गर्छ । मुनीन्द्र ठाकुर , प्रमुख, नेपाल विद्युत् प्राधिकरण, मधेस प्रदेश प्रादेशिक कार्यालय सचेतना अभावले विद्युतीय दुर्घटना  अजयकुमार राय पछिल्लो समय विद्युत्का प्रयोगकर्ता बढिरहेका छन्। यसको प्रयोग बढ्दा जोखिम पनि उच्च छ। अझै मधेस प्रदेशमा यससँग सम्बन्धित दुर्घटना पनि बढेको छ। यो समस्या सहरी क्षेत्रमा भन्दा ग्रामीण क्षेत्रमा बढी छ। यसको मुख्य कारण सचेतनाको अभाव नै हो। कृषकले खेतबारीमा सिँचाइ गर्दा विद्युतीय मोटरको प्रयोग गर्छन्। त्यसमा लापरबाही निकै बढी हुन्छ। सिँचाइको क्रममा पानी मै विद्युतीय तार हाल्ने गर्छन्। यसले इन्सुलेटर बिग्रेर करेन्ट प्रवाह भई दुर्घटना निम्त्याउँछ। विद्युतीय उपकरणको प्रयोग गर्दा गुणस्तरहीन सामग्री जडान गर्नु, विद्युत् चोरी गर्नु, हुकिङ गर्नुलगायतका विभिन्न असावधानीहरूले विद्युतीय जोखिम उच्च बनाएको छ। यसलाई न्यूनीकरण गर्न प्राधिकरणले जनचेतना अभियान गरिराखेको छ। हामीले विद्युतीय सुरक्षा दिवस नै मनाउँछौं। उपभोक्ताहरूमाझ विद्युतीय सचेतना फैलाउने प्रयास गर्छौं। वडा तहसम्म सञ्जाल विस्तार गरेका छौं। यसमार्फत ग्राहकमा विद्युत् प्रयोगसम्बन्धी सचेतना फैलाउने प्रयास गरिन्छ। (राय नेपाल विद्युत् प्राधिकरण कर्मचारी युनियनका मधेस प्रदेश अध्यक्ष हुन्।)"
आर्थिक मन्दीको अलार्म,"आर्थिक मन्दी मुलुकको अर्थतन्त्रका लागि क्यान्सरजस्तै हो। अहिले यो प्रवेशमात्रै गरेको छ। फैलिसकेको छैन। मुलुकको आर्थिक वृद्धिदर घट्दै जानु नै आर्थिक मन्दी हो। जसमा विभिन्न कारण छन्। ग्राहकको क्रयशक्ति घट्दै जान्छ। उत्पादन र उत्पादकत्व घट्दै जान्छ। बैंकले ग्राहकलाई सहज लगानी गर्न सक्दैन। बिक्रेताले पर्याप्त सामान आयात वा खरिद गर्न नसक्ने हुन्छ। घरजग्गा र सेयर कारोबार घट्दै जान्छ। बेरोजगारी बढ्दै जान्छ। समग्रमा लेनदेन, कारोबार वा चक्रीय प्रणालीमा कमी हुनुले मन्दीको संकेत गर्दछ। यस्तो अवस्थामा आम्दानी कम हुने र अर्कोतिर व्यवसाय सञ्चालनमा कमी आउँछ। जसकारण नागरिकले वस्तु तथा सेवा सहजै पाउन नसक्ने अवस्था बन्छ। हरेक वर्ष प्रक्षेपण गरिएको आर्थिक वृद्धिदर प्रायः हासिल गर्न सकेको देखिँदैन। तापनि रेमिट्यान्सको प्रयोगले आन्तरिक उत्पादन बढ्न नसके पनि वस्तु तथा सेवाको आयात बढाएको छ। जसले उपभोक्तालाई मन्दीको प्रभाव धेरै परिसकेको छैन। अर्कोतिर अनुकूल मौसमका कारण कृषि उत्पादनमा थोरै सकारात्मक नतिजा देखिँदा किसानलाई असर कम परेको छ। सहरी क्षेत्रमा बैंकको कर्जा लिएर कारोबारमा संलग्न साना तथा मध्यम स्तरका व्यवसायीलाई भने मन्दीले क्रमशः प्रभाव पारिरहेको छ। राजस्वको प्रमुख स्रोतका रूपमा रहेका यी व्यवसाय धराशायी हुँदै जाँदा राजस्व असुलीमै नकारात्मक असर परिरहेको छ। अर्कोतिर कोभिडका कारण विश्वबजारमा आएको मन्दीले नेपालको अर्थतन्त्रलाई पनि नकारात्मक प्रभाव पारिरहेको थियो। यही परिप्रेक्ष्यमा अर्थतन्त्रलाई थप बिग्रन नदिन अन्य आर्थिक सुशासनसहित बैंकिङ सेवामार्फत उपभोक्तालाई राहत दिन विभिन्न संघसंस्थाको डिपोजिटमा दिने ब्याजदर एक प्रतिशतमा सीमित गरी कर्जाको ब्याज सिंगल डिजिटमा झार्न सकिन्छ। तरलतालाई ध्यानमा राखी डिपोजिटरलाई दिने ब्याज बचतमा ३ प्रतिशतसम्म र मुद्दतीमा ७ प्रतिशतमा सीमित गरेर पनि कर्जाको ब्याजदर नियन्त्रण गर्न सकिन्छ। बैंकहरूले दिनै पर्ने विपन्न वर्गको कर्जा सोझै बैंकबाट पाउने गरी व्यवस्थापन गर्न प्रत्येक स्थानीय तहमा बैंकको शाखा पुगिसकेको छ। जसकारण सो स्थानमा रहेका लघुवित्तको सम्पत्ति र दायित्वको मूल्यांकन गरी कायम भएको प्रतिसेयर मूल्यमा सो बैंकले खरिद (एक्विजिसन) गर्ने व्यवस्था मिलाउन सकिन्छ। कृषि उत्पादन वृद्धि गर्न तथा कृषिजन्य साना तथा घरेलु उद्योगको उत्पादन वृद्धि गर्न प्राथमिकता प्राप्त कर्जा उपलब्ध गराउँदा सम्बन्धित वडा कार्यालयको सिफारिस र जमानतमा सम्बन्धित बैंकमार्फत २५ लाखसम्मको कर्जा प्रवाह गर्ने व्यवस्था मिलाउनुपर्छ। आर्थिक मन्दी अर्थतन्त्रका लागि क्यान्सरजस्तै हो। अहिले यो प्रवेश मात्रै गरेको छ। फैलिसकेको छैन। यसको नियन्त्रणका लागि ऋणीले लिएको आवधिक कर्जा पुनर्तालकीकरण गर्न निवेदन दिए पुनर्तालकीकरण गर्ने सुविधा सम्बन्धित बैंकलाई दिनुपर्ने हुन्छ। जसले गर्दा सानोसानो किस्तामा बैंकको कर्जा फिर्ता हुन सक्छ। कोभिडपछि व्यवसायलाई निरन्तरता दिन प्रवाह गरेको कर्जाको सावाँब्याज एकमुष्ट भुक्तानी गर्ने म्याद पर सारेर मात्र यसको समाधान हुन्न। एकमुष्ट भुक्तानी गर्न सक्ने गरी व्यावसायिक सुधार नभइसकेकाले यस्तो कर्जालाई लामो समयका लागि आवधिक कर्जामा परिणत गरी किस्ताका रूपमा तिर्न पाउने व्यवस्था गरिनुपर्छ। सो कर्जामा सरकारले ब्याज अनुदानलाई निरन्तरता नदिने भएकाले सम्बन्धित बैंकले बेसरेटमा उक्त कर्जालाई आवधिक कर्जामा परिणत गरिदिनुपर्छ। यसरी छुट दिएको ब्याजलाई संस्थागत सामाजिक उत्तरदायित्वअन्तर्गत खर्च लेख्न दिने व्यवस्था गर्न सकिन्छ। घर निर्माण गर्ने प्रयोजनका लागि दिइने कर्जामा बेसरेट प्लस १ प्रतिशत मात्र प्रिमियम थप गर्न पाउने व्यवस्था गरिनुपर्छ। जग्गा खरिदको सीमामा पुनर्विचार गर्नुपर्ने हुन्छ। ठूला परियोजनामा लगानी गर्दा परियोजना नै धितो राखी व्यावसायिक प्रस्तावको आधारमा कर्जा प्रवाह गर्ने गरिन्छ। हामीकहाँ धितो भन्नाले स्थिर सम्पत्ति मात्र भन्ने बुझिने गरिएको छ। धितो पर्याप्त नराखेको अवस्थामा बैंकका कर्मचारीले मिलेमतो गरेको हुने सर्वोच्च अदालतका फैसला आदेशको पुनरावलोकनका लागि तत्कालै पहल हुन जरुरी छ। सहकारीलाई नियमन गर्दै मर्जर वा अन्य विधिबाट बहुउद्देश्यीयमा परिणत गर्नुपर्छ। त्यस्ता सहकारीसमूहबाट चक्लाबन्दी खेती, घरेलु उद्योग, पर्यटक प्रवर्द्धनसम्बन्धी उद्योग व्यवसाय सञ्चालन गर्नुपर्छ। उत्पादनको न्यूनतम समर्थन मूल्य तोकी बजार निर्माणतर्फ केन्द्रित हुनुपर्छ। योग्य जनशक्ति उत्पादन गर्न स्नातक तह अन्तिम वर्ष अनिवार्य इन्टर्नसिपको व्यवस्था गरी पाठ्यक्रम परिमार्जन गर्नुपर्छ। त्यसरी विद्यार्थीलाई प्रत्येक स्थानीय तहमा काम गर्न पठाउन सकिन्छ। सो अवधिका लागि दरबन्दीमा तोकिएको तलबभत्ताको ५० प्रतिशत पारिश्रमिक सम्बन्धित तहले व्यहोर्ने व्यवस्था मिलाउनुपर्छ। जसले गर्दा दक्ष जनशक्ति उत्पादन हुनेछ। यस्तै पालिकामा आवश्यक जनशक्ति व्यवस्थापन हुनेछ। समग्रमा पैसाको लेनदेन, कारोबार वा चक्रीय प्रणालीमा कमी हुनुले मन्दीको संकेत गर्दछ। यस्तो अवस्थामा आम्दानी पनि कम हुने र अर्कोतिर व्यवसाय सञ्चालनमा कमी आउने हुन्छ। विद्यार्थीलाई उत्पादनसँग जोडी रोजगारी सिर्जना गर्न सके विदेश जाने अवस्थामा सुधार हुन सक्छ। २ मात्र गरेका विद्यार्थीलाई नो अब्जेक्सन सर्टिफिकेट दिँदा पूर्ण छात्रवृत्ति पाएको अवस्थाबाहेक शुल्क तिरेर पढ्न जान नपाउने व्यवस्था मिलाउनुपर्छ। यसबाट खर्बौं नेपाली रकमबराबर विदेशी मुद्रा बाहिरिनबाट जोगिन्छ। विद्यार्थीहरू स्नातकसम्म नेपालमै बसेर पढ्नेछन्। परिपक्व भएपछि स्नातकोत्तर वा विद्यावारिधि गर्न मात्रै विदेश जान सक्ने अवस्था हुनेछ। जसले गर्दा पढ्न भनेर गएका विद्यार्थी विदेशकै नागरिक भएर बस्ने क्रम घट्न सक्छ। सुन्दर देश नेपालमा विदेशबाट पढ्न आउने वातावरण बनाएर विदेशी मुद्राको स्रोतका रूपमा विस्तार गर्न सकिन्छ। विदेशमा काम गरी फर्कनेलाई स्वरोजगार बनाउन नार्क, पर्यटन प्रवर्द्धन बोर्ड वा यस्तै निकायले अध्ययन गरी विभिन्न परियोजना बनाइदिनुपर्छ। उनीहरूले कमाएर ल्याएको रेमिट्यान्समा थप पुँजीको लागि सहुलियतपूर्ण कर्जा उपलब्ध गराई स्वरोजगार कार्यक्रम लागू गर्न सक्नुपर्छ। यसो गर्न सके पुनः विदेश फर्कनुपर्ने बाध्यता हुँदैन। यसरी सिर्जना भएका साना व्यवसायमा एक स्वरोजगार दस रोजगारी कार्यक्रम सञ्चालन गर्न सकिन्छ। सरकारले किसानलाई समयमा मल दिन सकेको छैन। माटो बिगार्ने रासायनिक मललाई कम्पोस्टले प्रतिस्थापन गर्न सकेको छैन। कृषि अनुसन्धान परिषद्लाई अनुसन्धानमुखी बनाएर कृषकका घरमा उन्नत जातको बिउबिजन उपलब्ध गराउन सकिएको छैन। आधुनिक कृषि उपकरणको उचित व्यवस्थापन गर्न त परै जाओस्, ट्याक्टरमा लाग्ने डिजेलसमेत किसानलाई उपलब्ध गराउन सकिएको छैन। न्यूनतम समर्थन मूल्य कागजमा सीमित रह्यो। बजार प्रवर्द्धन र कोल्ड स्टोरेज कथाजस्तै भयो। चाक्लाबन्दी खेतीको मोडालिटी कता हरायो ? थाहा छैन। कृषिजन्य साना तथा घरेलु उद्योग खोल्ने त कताकता, हरियो तरकारीका लागि पनि छिमेकीको भर पर्नु परिरहेको छ। कृषि उत्पादन निकासीको प्रचुर सम्भावना रहेको कुरालाई प्रोत्साहन गर्न सकिएन। पहाडमा सुनजस्तो धान फल्ने खेत अहिले बाँझै छन्। पहाडका ठूलाठूला चौरलाई चिया र कफीले हरियाली पार्न सकिन्थ्यो। तर कुनै पहल हुन सकेन। मन्दीलाई न्यूनीकरण गर्न उद्योग व्यवसायलाई बंैकमार्फत सहजीकरण गरिदिनुपर्छ। हामीसँग भएका साधनस्रोतको अधिकतम उपयोग गरी कृषि, पर्यटन, खानीजन्य ठूला उद्योग, हाइड्रोपावरको विकासमार्फत अघि बढ्न नीति नियम, कानुनमा व्यापक संशोधन गर्नुपर्छ। त्यसरी समसामयिक बनाई रोजगारी र स्वरोजगारी सिर्जना गर्नुपर्छ। हैन भने आर्थिक मन्दीको प्रभावले नराम्ररी गाँज्ने सम्भावना छ।(न्यौपाने, अर्थ विश्लेषक हुन्।)"
"एनसेलको खरिदबिक्री शंकास्पद छ, सरकार र दलहरू कठोर बनौं : विश्वप्रकाश शर्मा","काठमाडौं : एनसेलले शंकास्पदरुपमा शेयर खरिद बिक्री गरेको भन्दै सर्वत्र आलोचना र बहस भइरहेको छ। एनसेलको कारोबार अपारदर्शी र संशयपूर्ण रहेकाले अनुसन्धान गर्नुपर्ने र निचोडमा पुग्नुपर्ने भएकाले सेयर खरिद बिक्री रोक्नेर अनुसन्धान गर्नुपर्ने अर्थ र सार्वजनिक लेखा समितिले समेत ठहर गरेको छ। यसैसन्दर्भलाई लिएर सत्ता गठबन्धनकै नेपाली कांग्रेसका महामन्त्री विश्वप्रकाश शर्माले ६ वर्षपछि सरकारको स्वामित्वमा आउन लागेको एनसेलको खरिदबिक्रीशंकास्पद भएको दाबी गरेका छन् । उनले यसलाई रोकेर यो अपार करछलिको गहिरो अनुसन्धान जरुरी भएको टिप्पणी गरेका छन्। उनले अनियमितताविरुद्ध सरकार, प्रतिपक्ष, प्रेस र नागरिक सम्पूर्ण रुपले एकढिक्का उभिने संकेत सकारात्मक भएको उल्लेख गरे। अनियमितताविरुद्ध सम्पूर्ण एकताको दृष्टिका साथ,सरकार, प्रतिपक्ष, प्रेस र नागरिक सम्पूर्ण रुपले एक ढिक्का उभिने संकेत सकारात्मक छ। शर्माले ट्वीटरमार्फत भनेका छन्,बाह्य लगानीलाई नेपालमा सहज वातावरण नरहेको आक्षेप खारेज गर्न संगठित पहल गरौं। अत्यावश्यक ऎन संशोधन र परिमार्जन गरेर कार्यान्वयनमा नल्याउनुको कमजोरी आत्मसात गर्दै जवाफदेहीपूर्ण ढंगले कार्य गरौं । उनले बाह्य लगानीको थप सुरक्षित वातावरण निर्माण गर्दै सकारात्मक सन्देश सम्प्रेषण गर्नुपर्नेमा जोड दिए। शर्माले पहिलेको तस्बिर सार्वजनिक गर्दै भने, एनसेलले पुँजिगत लाभकरनतिर्ने प्रपन्च गर्दा त्यो बेला हामीले अघि बढाएको अभियानको नाम थियो ___ । दबाब र मुद्दापछि अन्ततः उ झुक्न बाध्य भयो। अहिलेको प्रकरणमा सरकार र दलहरू कठोर हुन जरुरी छ । जनदबाबको स्वतस्फूर्त साथ फेरि पनि साथमा हुनेछ। यता एमाले सचिव योगेश भट्टराईले एनसेल प्रकरण सामान्य नभएको भन्दै प्रधानमन्त्री पुष्पकमल दाहाल 'प्रचण्ड' ले सार्वजनिक लेखा समितिमा जवाफ दिनुपर्ने बताए। अहिले अर्थ मन्त्री नेतृत्व कांग्रेस प्रवक्ता प्रकाशशरण महत र सञ्चार तथा सूचना प्रविधि मन्त्री रेखा शर्मा रहेकी छन्। १ खर्ब ४३ अर्ब रुपैयाँमा किनेको एनसेलको ८० प्रतिशत स्वामित्व आजियाटाले ६ अर्ब ६५ करोडमा बिक्री गरेको हो। दूरसञ्चार नियमावलीमा चुक्ता पूँजीको पाँच प्रतिशतभन्दा बढी शेयर खरिद वा बिक्री गर्नुअघि नेपाल दूरसञ्चार प्राधिकरणको स्वीकृति लिनुपर्ने व्यवस्था छ। तर, एनसेलले त्यस्तो अनुमति नै नलिइ शेयर बिक्री गरेको थियो। बिक्री गरेको विज्ञप्ति आएपनि नेपाल दूरसञ्चार प्राधिकरणले भने अनुमति नलिएको जानकारी गराएको छ। एनसेलको शेयर खरिदमा चलखेल र शंकास्पद भएको भन्दै छानबीन गर्नुपर्ने आवाज उठेपछि र प्राधिकरणले पत्र काटेपछि शेयर खरिदबिक्रीसम्बन्धी कागजात संकलनको क्रममा रहेकाले चाँडै त्यसबारे नियामक नेपाल दूरसञ्चार प्राधिकरणलाई जानकारी दिने भन्दै २ बुँदे जवाफ पठाएको छ।"
एमालेको समृद्धिका लागि सङ्कल्प यात्रा आज कास्की आइपुग्ने,"पोखरा : नेकपा (एमाले)को मध्य पहाडी पुष्पलाल लोकमार्ग केन्द्रित झुलाघाटचिवाभञ्ज्याङ : समृद्धिका लागि संकल्प यात्राको टोली आज कास्की आइपुग्ने भएको छ । मंसिर १४ गते बैतडीको झुलाघाटबाट सुरु भएको उक्त संकल्प यात्राअन्तर्गत कास्कीमा बिहीबार र शुक्रबारका लागि कार्यक्रम तय भएका छन्। बुधबार गुल्मीको वामी टक्सार, बागलुङको गलकोट लगायतको स्थानमा एमालेले अन्तर्क्रिया र सभाको गरेको थियो। एमाले जिल्ला कमिटी कास्कीका अध्यक्ष मनबहादुर गुरुङका अनुसार पार्टी अध्यक्ष केपी शर्मा ओलीसहितको संकल्प यात्राको टोलीलाई बिहीबार दिउँसो कास्की र पर्वतको सीमास्थल नयाँपुलमा स्वागत गरिने भएको छ । सोही दिन कास्कीको अन्नपूर्ण गाउँपालिकाको नागडाँडामा स्वागत, पोखरा महानगरपालिकाको हेम्जामा स्वागत तथा भेटघाट कार्यक्रम राखिएको अध्यक्ष गुरुङले जानकारी दिए। शुक्रबार बिहान पोखराको अमरसिंहचोक, तालचोक र रुपा गाउँपालिकाको तालबेँसीमा स्वागत कार्यक्रम हुने उनले बताए । सोही दिन उक्त टोली रुपा गाउँपालिकाको पिपले बजार हुँदै लमजुङ प्रस्थान गर्ने जनाइएको छ । हेम्जा र तालचोकमा भेटघाटसहित पार्टी अध्यक्षले सम्बोधन गर्ने कार्यक्रम तय गरिएको छ, गुरुङले भने, स्थानीयवासीसँग विकास निर्माण र जनजीविकाका विषयमा अध्यक्षज्यूले अन्तर्क्रिया गर्नुहुनेछ । एमालेले गणतन्त्र, नेपालको संविधान र राजनीतिक उपलब्धिको रक्षार्थ समाजमा सकारात्मक सन्देश प्रवाह गर्न संकल्प यात्रा सुरु गरेको जनाएको छ । संकल्प यात्राका क्रममा एमालेले नागरिकका अनुभूति, सुझाव र गुनासा संकलन गरिरहेको छ।"
एनसेलको शेयर खरिदबिक्री प्रकरण : निरन्तर छलफलमा सत्ता गठबन्धनका शीर्ष नेता,"काठमाडौं : सत्तारुढ नेपाली कांग्रेस, नेकपा (माओवादी केन्द्र) र नेकपा (एकीकृत समाजवादी) लगायत प्रमुख सत्तारुढ गठबन्धन दलका शीर्ष नेताबीच बुधबार पनि भेटवार्ता भएको छ । प्रधानमन्त्री निवास बालुवाटारमा प्रधानमन्त्री पुष्पकमल दाहाल प्रचण्ड, कांग्रेस सभापति शेरबहादुर देउवा र नेकपा (एकीकृत समाजवादी)का अध्यक्ष माधवकुमार नेपालबीच भेटवार्ता हो। उनीहरूबीच अर्थतन्त्र, एनसेल शेयर खरिद बिक्री र समसामयिक राजनीतिक विषयमा छलफल भएको बालुवाटार स्रोतले जनाएको छ। प्रमुख प्रतिपक्ष दल नेकपा एमालेका अध्यक्ष एवम् पूर्वप्रधानमन्त्री केपी शर्मा ओलीले देशको अर्थतन्त्रमाथि वर्तमान गठबन्धनले निरन्तर हमला गरिरहेको बताउँदै आएका छन्। एमालेले तय गरेको 'झुलाघाट बैतडी चिवा भञ्ज्याङ पाँचथर समृद्धिका लागि संकल्प यात्रा' का क्रममा बुधबार रुकुमपूर्व पुगेका ओलीले गठबन्धन सरकारका कारण अर्थतन्त्र डामाडोलको अवस्थामा पुगेको आरोप लगाए। ओलीका अनुसार गठबन्धनको सरकारबाट जनतामा निराशा छाएको छ । देशको अस्थिर राजनीति र अराजकताले जनताको दैनिकी दयनीय भइरहेको उनले दावी गरे। ओलीले वर्तमान गठबन्धन सरकारले विकास निर्माण र राजस्व उठाउन नसकेको जिकिर गरे। यता प्रतिनिधिसभाअन्तर्गतको सार्वजनिक लेखा समितिले दूरसञ्चार सेवा प्रदायक कम्पनी एनसेलको सेयर स्वामित्व खरिद बिक्री रोक्न सरकारलाई निर्देशन दिएको छ। समितिले एनसेलका विषयमा छलफल गर्न प्रधानमन्त्री पुष्पकमल दाहाललाई नै बोलाउने निर्णय गरेपछि उनले छलफललाई तीब्र बनाएका हुन्। एनसेलले शंकास्पदरुपमा शेयर खरिद बिक्री गरेको भन्दै सर्वत्र आलोचना र बहस भइरहेको छ। एनसेलको कारोबार अपारदर्शी र संशयपूर्ण रहेकाले अनुसन्धान गर्नुपर्ने र निचोडमा पुग्नुपर्ने भएकाले सेयर खरिद बिक्री रोक्नेर अनुसन्धान गर्नुपर्ने अर्थ र सार्वजनिक लेखा समितिले समेत ठहर गरेको छ। सरकार र गठबबन्धनको संरक्षणमा एनसेलले नयाँ प्रपञ्च रचेको आरोप लाग्न थालेपछि मंगलबार पनि सत्ता गठबन्धनको शीर्ष नेताबीच छलफल भएको थियो। कांग्रेसका प्रमुख सचेतक रमेश लेखकले बैठकमा मुलुकको कानुनअनुसार एनसेल खरिद बिक्री नभएको भन्नेमा नेताहरूबीच समझदारी बनेको बताए। सेयर खरिद बिक्रीको कुरा शंकास्पद रहेकाले छानबिन गरिनुपर्छ भन्नेमा सबै नेताहरूले जोड दिनुभयो, लेखकले भने । छलफलपश्चात सञ्चार तथा सूचना प्रविधिमन्त्री मन्त्री रेखा शर्माले विज्ञप्ति जारी गर्दै एनसेलका विषयमा छानबिन गर्ने जानकारी दिएकी छन्। नेपाल दूरसञ्चार प्राधिकरणको स्वीकृति नलिई र नियामकलाई जानकारीसमेत नगराई अस्वाभाविक प्रावधान र मूल्यमा भएको देखिने एनसेलको कारोबारका सम्बन्धमा अध्ययन गर्न प्रधानमन्त्री पुष्पकमल दाहालले समेत निर्देशन दिइसकेको उनले उल्लेख गरेकी थिइन्। आजियाटाले बेलायती कम्पनी स्पेक्ट्रलाइट यूकेलाई आफ्नो स्वामित्व बेचेको थियो। कम्पनीमा सतिशलाल आचार्य र डेन्टन्स सेक्रेटरिजको संयुक्त स्वामित्व छ। आचार्य सिंगापुरमा बस्ने नेपाली व्यवसायी हुन्। एनसेलको बाँकी स्वामित्व आचार्यको कम्पनी सुनिभेरा क्यापिटल भेन्चरसँग छ। आजियाटा समूहले तीन दिनअघि मात्र एनसेलमा रहेको आफ्नो ८० प्रतिशत सेयर बिक्री गरेर बाहिरिने निर्णय गरेको थियो। सोही सेयर स्पेक्ट्रलाइट यूकेले ५० मिलियन अमेरिकी डलरमा खरिद गरेको हो। शुक्रबारको विनिमय दरअनुसार ६ अर्ब ६५ करोड ७० लाख रुपैयाँमा किनबेच भएको हो। एनसेलको ८० प्रतिशत सेयर १ खर्ब ४३ अर्ब रुपैयाँमा किनेर आजियाटा सन् २०१६ मा नेपाल भित्रिएको थियो। गत बुधबारमात्रै आजियाटा ग्रुप बहार्डले सेयर बिक्रीमा राखेको घोषणा गरेको थियो। दूरसञ्चार सेवा प्रदायक एनसेलको लाइसेन्स अवधि ६ वर्ष बाँकी छ। दूरसञ्चार ऐन, २०५३ अनुसार विदेशी कम्पनीसँग स्वामित्व रहेको दूरसञ्चार सेवा प्रदायकको लाइसेन्स अवधि २५ वर्ष पुगेपछि स्वामित्व सरकारको हुनेछ।"
एनसेलको सेयर खरिदबिक्रीबारे अध्ययन गर्न उच्चस्तरीय छानबिन समिति गठन,"काठमाडौं : सरकारले एनसेलको ८० प्रतिशत सेयर खरिदबिक्रीबारे अध्ययन गर्न उच्चस्तरीय समिति गठन गरेको छ। बिहीबार बिहान सिंहदरबारमा बसेको मन्त्रिपरिषद बैठकले पूर्वमहालेखा परीक्षक टंकमणि शर्माको संयोजकत्वमा पाँच सदस्यीय समिति गठन गरेको सरकारको प्रवक्ता रेखा शर्माले जानकारी दिइन्। उच्चस्तरीय समितिमा सचिव फणिन्द्र गौतम,सहसचिव बाबुराम भण्डारी,सहसचिव रितेशकुमार शाक्य र आइक्यानका अध्यक्ष सुजन कुमार काफ्ले रहेका छन्। समितिलाई सेयर खरिदबिक्री प्रकरण अध्ययन गरी प्रतिवेदन पेश गर्न ३० दिनको समयावधि दिइएको छ। यसैगरी मन्त्रिपरिषद बैठकले खानेपानी तथा महसुल निर्धारण आयोगको रिक्त अध्यक्ष पदमा रुद्रप्रसाद गौतमलाई तथा सदस्य पदमा यशोदा कार्की र कुलभुषण शर्मालाई नियुक्त गर्ने निर्णय गरेको छ। विश्व बैंकबाट प्रादेशिक तथा स्थानीय सडक सुधार कार्यक्रम पहिलो चरणको लागि प्राप्त हुने सहायतासम्बन्धी वार्ता गर्नका लागि अर्थमन्त्रालयका सहसचिवको संयोजकत्वमा वार्ता टोली गठन गरी वार्ता गर्न अख्तियारी दिने निर्णय भएको मन्त्री शर्माले जानकारी दिइन्।"
"अहिलेको सरकार चरम असफल भयो, राजीनामा दिनुपर्छ : ओली","बागलुङ : नेकपा एमालेका अध्यक्ष केपि शर्मा ओलीले अहिलेको सरकार चरम असफल सरकार भएको दाबी गरेका छन्। बैतडीको झुलाघाटबाट मध्यपहाडी लोकमार्ग हुँदै बागलुङको सदरमुकाम बागलुङ बजार आइपुगेका ओलीले बिहीबार जनसभा कार्यक्रमलाई सम्बोधन गर्दै वर्तमान सरकार असफल मात्र नभइ चरम असफल सरकार भएको र राजीनामा दिनुपर्ने बताएका हुन्। गैरजिम्मेवार र इमान नभएर सरकारमा बसेको छ। ओलीले भने,नत्र राजीनामा गरेर घर जानुपर्ने हो। लाज नमानेर र लाज नभएर कसरी बसिराखेको छ सरकारमा अच्चम लाग्दो छ। अध्यक्ष ओलीले देशमा अस्थिरता, अराजकता, जनताहरुमा निराशा बढ्दो रहेको र युवाहरु पलायन भइरहेको बताए। उनले देशको अर्थतन्त्र धोस्त हुँदै गएको दाबी गरे। कर्मचारीहरुलाई तलब खुवाउन सरकारले आन्तरिक ऋण उठाएको बताउँदै अध्यक्ष ओलीले सरकारले कुन मुखले सरकार हुँ भनेर कुर्चिमा बसेको छ भन्दै प्रश्न समेत गरे। उनले वर्तमान सरकारले राष्ट्रघाति काम गर्ने, देशको इज्जत समाप्त पार्ने, स्वाधीनता कमजोर पार्ने, राष्ट्रिय हितको रक्षा गर्न नसक्ने र भूमिको रक्षा गर्न नसक्ने दाबी गरे। एमालेको सरकारको बेलामा सुरु भएका विकास निर्माणका कामहरु समेत अहिलेको सरकारले रोकेको छ,अध्यक्ष ओलीले भने। वर्तमान सरकारसँग कता जाने भन्ने गन्तव्य नै नभएकोले जनतामा निराशा पैदा भएको अध्यक्ष ओलीको भनाई छ। उनले सरकारले समृद्ध नेपाल भन्न नसकेको र जनता खुसी हुनुपर्छ भन्ने धारणा नै नभएको बताए। पूर्वप्रधानमन्त्री ओलीले एमालेले देशको नेतृत्व गरेको बेला राष्ट्रियताको रक्षा र विकास निर्माणको काम गरेको बताए। उनले एमालेको नेतृत्व र अगुवाईमा मात्रै देशको विकास हुने, राष्ट्रियताको रक्षा हुन सक्ने बताए। ओलीले कुर्सीभन्दा पनि पहिले विकास हुनुपर्ने भनेर नै आफू सरकारमा हुँदा चीनसँग जोड्ने सडक खोल्दा आफूलाई सरकारबाट हटाउँछन् भन्ने थाहा हुँदाहुँदै पनि देशको विकासको लागि चीनसँग जोडिएको बाटो खोलिएको स्मरण गराए। अध्यक्ष ओलीले समृद्धिको लागि संकल्प यात्रा २०८० को क्रममा बाटोमा जनताहरु उत्साहित र हर्षउल्लासपूर्ण पाएको बताए। उनले भने, जनतामा निराशा पैदा भएपनि देशमा एमाले छ र एमाले हुँदासम्म देश बर्वाद हुन दिँदैन भन्ने विश्वास देखिएको छ। देशमा सुशासन कायम गर्न एमालेले नेतृत्व आवश्यक छ। उनले जनताको सहभागिताले आफूमा उत्साह र आत्मविश्वास बढेको दाबी गरे।"
एनसेल बिक्री अपारदर्शीमा संसदीय समितिहरू एक मत,"काठमाडौं : गुपचुप रूपमा अपारदर्शी सेयर किनबेच गरेको भन्दै एनसेलको विषयमा यतिबेला सदनदेखि सडकसम्म तातेको छ। सत्तारुढ गठबन्धनदेखि संसदीय समिति, लेखा समिति र अर्थ समितिको छलफलपछि छानबिन गर्नुपर्ने औंल्याइएको छ। अर्कोतर्फ एनसेलले सेयर खरिद बिक्री चलखेल गरेर कर छली गरेको भन्दै विद्यार्थी संगठनहरूले विरोध तथा सडक आन्दोलन गरेका छन्। एमाले निकट विद्यार्थी संगठन अनेरास्ववियुले मंगलबार एनसेल कार्यालय अगाडि विरोध प्रदर्शन गरेका थिए। दूरसञ्चार सेवा प्रदायक कम्पनी एनसेलको ८० प्रतिशत स्वामित्व मलेसियाको कम्पनी आजियाटाले जालसाझी रूपमा बिक्री गरेकाले अहिले यो विषय विवादित बनेको हो। सत्तारूढ गठबन्धनको मंगलबार बसेको बैठकले एनसेलको विदेशमा भएको खरिद बिक्री जालसाझीपूर्ण भएको ठहर गर्दै यसबारे समिति बनाएर सरकारलाई छानबिन गर्न सुझाव दिएको थियो। प्रधानमन्त्री पुष्पकमल दाहालले सत्तागठबन्धनका नेताहरूसँग यसबारे छलफल गर्दै छानबिन गर्ने निर्णय गरेका हुन्। प्रतिनिधिसभा अन्तर्गतको सार्वजनिक लेखा समितिले एनसेलको सेयर स्वामित्व बिक्री अपारदर्शी र संसयपूर्ण रहेकाले अनुसन्धान गरेर निचोडमा पुग्नुपर्ने निष्कर्ष निकालेको छ। सोहीअनुसार अध्ययन अनुसन्धानलाई अघि बढाउन लेखा समितिले निर्देशन दिएको छ। समिति सभापति ऋषिकेश पोखरेलले एनसेल खरिद बिक्रीको विषयमा नागरिकले उठाएका प्रश्नमाथि सरकारले ४८ घण्टाभित्र धारणा सार्वजनिक गर्न लेखा समितिले निर्देशन दिएको जानकारी दिए। यससँगै सरकारले एनसेलको सेयर खरिद बिक्री रोक्ने र अनुसन्धान गर्नुपर्ने ठहर गरेको उनले बताए। यसैले एनसेलका विषयमा ३० दिनभित्र स्वतन्त्र अनुसन्धान गरेर कारबाही प्रक्रिया अगाडि बढाउन सरकारलाई निर्देशन दिएको छ। लेखा समिति बैठकमा भएको निचोडबारे जानकारी दिँदै उनले भने, सरकारले ३० दिनभित्र अनुसन्धान गरेर निचोड निकाल्नु पर्ने, एनसेलको अहिलेको खरिद बिक्री प्रक्रिया रोक्नुपर्ने, कानुनमा भएका छिद्रहरूको फाइदा उठाएर मुलुकमा व्यतिथि धेरै भयो। अबको सदनमा कार्यान्वयन संशोधनमा विधेयक ल्याउन सरकारलाई निर्देशन दियौं। साथै, प्रधानमन्त्री पुष्पकमल दाहाललाई समितिमा बोलाएर एनसेल लगायतका समसामयिक सार्वजनिक महत्वका विषयवस्तुहरूमा छलफल गर्न बोलाउने निर्णयसमेत भएको सभापति पोखरेलले जानकारी दिए। यस्तै, बैठकमा समिति सदस्यहरूले एनसेलको सेयर खरिद बिक्री प्रकरण देशको हितविपरीत देखिएकाले तत्काल प्रक्रिया रोक्न निर्देशन दिनुपर्ने धारणा राखेका थिए। यसैक्रममा समिति सदस्य अर्जुननरसिंह केसीले एनसेल प्रकरणमा उच्चस्तरीय न्यायिक छानबिन हुनुपर्नेमा जोड दिए। उनकाअनुसार एनसेलले बिक्री गरेको सेयर नेपाल सरकार आफैंले किन्नुपर्छ। यसैगरी, समिति सदस्य योगेश भट्टराईले एनसेल प्रकरण सामान्य नभएको भन्दै प्रधानमन्त्रीले समितिमा जवाफ दिनुपर्ने जिकिर गरे। यता, राप्रपाका अध्यक्ष राजेन्द्र लिङदेनले एनसेल खरिद बिक्री प्रकरणको छानबिनका लागि आयोग गठन गर्नुपर्ने सुझाव दिए। समिति बैठकले एनसेलका विषयमा छलफल गर्न समितिले प्रधानमन्त्री पुष्पकमल दाहाललाई नै बोलाउने निर्णय गरेको छ। आजियाटाले बेलायती कम्पनी स्पेक्ट्रलाइट यूकेलाई आफ्नो स्वामित्व बेचेको थियो। कम्पनीमा सतिशलाल आचार्य र डेन्टन्स सेक्रेटरिजको संयुक्त स्वामित्व छ। आचार्य सिंगापुरमा बस्ने नेपाली व्यवसायी हुन्। एनसेलको बाँकी स्वामित्व आचार्यको कम्पनी सुनिभेरा क्यापिटल भेन्चरसँग छ। आजियाटा समूहले तीन दिनअघि मात्र एनसेलमा रहेको आफ्नो ८० प्रतिशत सेयर बिक्री गरेर बाहिरिने निर्णय गरेको थियो। सोही सेयर स्पेक्ट्रलाइट यूकेले ५० मिलियन अमेरिकी डलरमा खरिद गरेको हो। शुक्रबारको विनिमय दरअनुसार ६ अर्ब ६५ करोड ७० लाख रुपैयाँँमा किनबेच भएको हो। एनसेलको ८० प्रतिशत सेयर १ खर्ब ४३ अर्ब रुपैयाँँमा किनेर आजियाटा सन् २०१६ मा नेपाल भित्रिएको थियो। बुधबारमात्रै आजियाटा ग्रुप बहार्डले सेयर बिक्रीमा राखेको घोषणा गरेको थियो। दूरसञ्चार सेवा प्रदायक एनसेलको लाइसेन्स अवधि ६ वर्ष बाँकी छ। दूरसञ्चार ऐन, २०५३ अनुसार विदेशी कम्पनीसँग स्वामित्व रहेको दूरसञ्चार सेवा प्रदायकको लाइसेन्स अवधि २५ वर्ष पुगेपछि स्वामित्व सरकारको हुनेछ।"
वायु प्रदूषणको जोखिम रोक्न काठमाडौंसहित विश्वका ८ ठूला सहर प्रमुखहरुको प्रतिबद्धता,"काठमाडौं : काठमाडौंसहित विश्वका ८ ठूला सहरका प्रमुखहरुले वायु प्रदूषणको विनाशकारी चक्र र सहरी केन्द्रहरुमा त्यसको गहिरो जोखिमको प्रभाव तोड्न संयुक्त प्रतिबद्धता जनाएका छन्। संयुक्त अरब इमिरेट्समा संयुक्त राष्ट्रसंघको जलवायु परिवर्तन सम्बन्धी २८ औं सम्मेलन (कोप२८) चलिरहँदा स्वस्थ सहरका लागि साझेदारी (पार्टनरसिप फर हेल्दी सिटीज) को विश्व सञ्जालमा आबद्ध सहरका प्रमुखहरुले यस्तो प्रतिबद्धता जनाएका हुन्। काठमाडौं महानगरपालिकासहित अमेरिकाको सिकागो, रोमानियाको बुखारेस्ट, ब्राजिलको फोर्टालिजा, इन्डोनेसियाको जकार्ता, बंगलादेशको ढाका, रवंदाको कीगाली र उगान्डाको काम्पला सहरका प्रमुखहरुले यस्तो प्रतिबद्धता व्यक्त गरेका हुन्। प्रमुखहरुले बुधबार सार्वजनिक एक संयुक्त प्रतिबद्धता पत्रमा भनेका छन्, जनसंख्याको आकार र चुनौतीहरूसँगको निकटताले, सहरहरुले परिवर्तनको उदाहरणीय नेतृत्व गर्न सक्ने प्रचुर सम्भावना बोकेका छन्। कोप २८ मा विश्व नेताहरू भेला भइरहँदा, हामी विश्वभरका सहरहरूलाई वायु अनुगमनका प्रभावकारी कार्यक्रमहरू अपनाउन र आफ्ना नागरिकहरूको जीवन सुधार गर्न तथ्याङ्कमा आधारित सार्वजनिक स्वास्थ्य कार्य प्रवर्द्धन गर्न आह्वान गर्दछौँ। प्रतिबद्धता व्यक्त गर्दै काठमाडौंमहानगरपालिकाका प्रमुख बालेन्द्र शाह (बालेन) ले वायु गुणस्तर अनुगमन सञ्जाललाई सुदृढ गरेर भरपर्दो नीति सहित विद्यमान वायु प्रदूषण न्यूनीकरण गर्ने नीति रहेको बताए। समुदायलाई सचेत बनाउँदै प्रदूषण न्यूनीकरणमा उत्तरदायी बनाउन लक्षित कार्यक्रमहरु सञ्चालनका क्रममा रहेको उनले बताए। यसैगरी बंगलादेशको ढाका उत्तर नगरका प्रमुख मोहम्मद अतीकुल इस्लामले, आफ्नो सहरले प्रदूषण मापन यन्त्रहरु जडान गरेर वायु गुणस्तर निगरानीलाई थप बलियो बनाउदै प्रभावकारी जनस्वास्थ्य नीति अवलम्बनको क्रममा रहेको बताए। यस्तै रोमानियाँको बुखारेस्ट नगरका प्रमुख निकुसर दानले वायु प्रदूषण सम्बन्धी तथ्याङ्कमा नागरिकको पहुँच होस् भन्ने अभिप्रायले सहरभरि जडान गरिएका प्रदूषण मापन यन्त्रहरुको तथ्याङ्क अनलाइनमा हेर्न मिल्ने ड्यासबोर्ड सन् २०२३ को सेप्टेम्बरबाट सञ्चालनमा ल्याइएको जानकारी दिए। रुवाण्डाको किंगाली नगरका प्रमुख पुडेन्स बिङ्गिसाले वायु प्रदूषणको प्रभाव मूल्याङ्कन गर्ने योजना बनाएको, कार फ्री डे र कार फ्री जोन निर्धारण गरिएको बताए। युगान्डाको कम्पाला महानगरका प्रमुख एरियास लुक्वागोले उपलब्ध प्रमाणहरूको समीक्षा गरिरहेको, वायु प्रदूषण र यससँग सम्बन्धित स्वास्थ्य घटनाहरूको स्थानीय सम्बन्ध विश्लेषण गरिरहेको बताए। यसका असरहरु सार्वजनिक गर्ने गरिएको उनको भनाइ छ। संयुक्त राज्य अमेरिकाको सिकागो सहरका प्रमुख ब्रान्डन जोन्सनले, आफ्नो सहरले समुदाय स्तरमा वायु प्रदूषण अनुगमन रणनीति विकास भएपछि पर्यावरणीय न्यायमार्फत आर्थिक योगदान गरिरहेको उल्लेख गरे। वायु प्रदूषणको अवस्था ठाउँअनुसार फरक हुने बताउँदै उनले, अनुगमन रणनीतिका बारेमा समुदाय स्तरमा समान बुझाइ विकास गर्न ध्यान दिएको बताए। ब्राजिलको फोर्टालेजा नगरका प्रमुख जोसे सार्टाले, सहरका बासिन्दाहरूको स्वास्थ्यमा प्रदुषकहरू प्रभावको अनुमान सुनिश्चित गर्न अध्यादेश जारी गरेको बताए। यस्तै इन्डोनेसियाको जकार्ता नगरका गभर्नर हेरु बुडी हार्टोनोले जनचेतनाका कार्यक्रमलाई प्राथमिकता दिएको बताए। वायु गुणस्तर र सार्वजनिक सम्बन्धलाई प्रवर्द्धन गर्न तथ्याङ्कको उपयोग महत्वपूर्ण हुने उनको भनाइ छ। सार्वजनिक स्वास्थ्यमा बढ्दै गएको प्रभाव र जोखिम घटाउन, सहरहरुलाई स्वस्थ्य बनाउन आफूहरु साझेदारी अंशको रूपमा रहेको प्रमुखहरुको भनाइ छ। नसर्ने रोगबाट हुने मृत्यृको रोकथाम गर्दै सुरक्षित, उत्थानशील, अधिक लचिलो र अधिक समान सहर निर्माणमा आफूहरुले साझा संकल्पका साथ काम गरिरहेको उनीहरुको भनाइ छ। जनस्वास्थ्य र वातावरणका लागि वायु प्रदूषण सबैभन्दा ठूलो जोखिम रहेको विश्व स्वास्थ्य संगठनले औल्याएको छ। जसका कारणबाट वार्षिक ७० लाख मानिसको मृत्यु हुने गरेको छ। विश्वका सहरहरुले मुटु रोग, स्ट्रोक र फोक्सोको क्यान्सर जस्ता गैरसंक्रामक रोगको जोखिम बहन गरिरहेका छन्।"
सूचनाको हक र गोपनीयतासम्बन्धी कानुनमा संशोधन गरिनेछ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सार्वजनिक ओहोदामा रहेका व्यक्तिको वैयक्तिक विवरण सार्वजनिक रहने गरी गोपनीयतासम्बन्धी कानुनमा संशोधनका लागि पहल गरिने बताएका छन्। आयोगका प्रमुख आयुक्त महेन्द्रमान गुरुङले प्रधानमन्त्री दाहाललाई आयोगको आव २०७९८० को वार्षिक प्रतिवेदन हस्तान्तरण हो । आयोगका आयुक्त रत्नप्रसाद मैनालीका अनुसार प्रधानमन्त्री दाहालले सूचनाको हकसम्बन्धी कानुनमा आवश्यक संशोधन गरी आयोगलाई स्रोत, साधनलाई प्रभावकारी बनाउन आफू सकारात्मक रहेको पनि विश्वास दिलाएका थिए। प्रतिवेदन हस्तान्तरण कार्यक्रममा आयुक्तद्वय कमला ओली थापा र मैनाली सहभागी भएका थिए। आयोगले प्रतिवेदन र सिफारिशबारे आजै पत्रकार सम्मेलनमार्फत सार्वजनिक गर्दैछ। रासस"
"पूर्वसुरक्षाकर्मीको योजनामा पुग्थे रुसी सेनामा नेपाली, मुख्य योजनाकार को हुन् ?","फर्किएर आएका व्यक्ति प्रहरीको सम्पर्कमा छन्। तर, उनीहरूले जाहेरी दिन नमान्दा मुद्दा चलाउनका लागि प्रहरीलाई केही असहज भएको छ। काठमाडौं : नेपाली युवा राम्रो आम्दानी र रोजगारी पाउन ज्यानै जोखिममा राखेर काम गर्छन् भन्ने उदाहरण धैरै थिए, त्यसमा थपियो रुसी सेनामा भर्ती पनि। विभिन्न प्रलोभनमा अबैध बाटो हुँदै रुसी सेना लागेर युक्रेनसँगको युद्धमा होमिन पनि पछि परेनन्। यसैक्रममा ६ नेपालीले ज्यान गुमाइसके। एक जना युक्रेनले बन्धक बनाएको पुष्टि सरकारले नै गरेको छ। यी तथ्यांक आधिकारिक रूपमा सरकारले सार्वजनिक गरेका हुन्। पुष्टि नभएका अन्य तथ्यांकमा मृतक र बन्धकको संख्या बढी आइरहेका छन्। मृतक र बन्धकको संख्या बढ्न थालेपछि सरकारी निकायहरूले घुमाउरो बाटोबाट नेपालीहरूलाई रुस पुर्याउने गिरोहमाथि निगरानी बढाइएको बताएका छन्। यसै क्रममा पूर्वसुरक्षाकर्मी, मेनपावर, शैक्षिक परामर्श दिने कन्सल्टेन्सी सञ्चालकसहित १२ जना पक्राउन नै परे। अनि खुल्यो कसरी रुसी सेनामा पुगिरहेका छन् नेपाली युवा ? गिरोहले भारत पुर्याएका अझै केही नेपालीहरू दिल्लीका होटलहरूमा रहेको आशंका प्रहरीको छ। नेपाल सरकारले भारतीय प्रहरीको पनि सहयोग लिएर अनुसन्धान गरिरहेको बताएको छ। कोको परे पक्राउ ? प्रहरीका अनुसार अवैध रूपमा नेपालीलाई रुस पठाउने प्रमुख एजेन्ट पूर्वसुरक्षाकर्मी भएको खुलेको छ। पूर्वसुरक्षाकर्मीसमेत रहेका उदयपुरका ४२ वर्षीय हरिबहादुर विश्वकर्माले हालसम्म १८ जनालाई रुस पठाइसकेको प्रहरीले जानकारी दिएको छ। काठमाडौंका विभिन्न स्थानबाट पक्राउ परेका १२ जनालाई सार्वजनिक गर्दै काठमाडौं प्रहरी परिसर काठमाडौंले उक्त गिरोहमा पूर्वसुरक्षाकर्मीहरूसमेत रहेको खुलाएको हो। विश्वकर्मासँगै पक्राउ पर्ने अन्यमा जोरपाटीका सन्तोष रोका, सिन्धुपाल्चोकको इन्द्रावती गाउँपालिकाका मनिष न्यौपाने, काठमाडौं१६ का रोजल महर्जन, बूढानीलकण्ठका क्षितिज गिरी, सिराहाका दिपेन परियार, काभ्रेका सुवास लामा र चितवनका गोकर्ण अर्याल छन्। त्यस्तै, ओखलढुंगाकी सुजाता दाहाल, लमजुङका ईश्वर अधिकारी बाराका सन्तोष नेपाल र दाङका द्रोण डाँगी पनि यो घटनामा संलग्न भएको आरोपमा पक्राउ परेका छन्। गिरोहले नेपाली युवाबाट प्रतिव्यक्ति ७ देखि १० लाख लिएर रुस पुर्याउने गरेका थिए। भिजिट भिसा लगाएर नेपालबाट भारत हुँदै रुसको सैनिकमा भर्ना हुने र राम्रो आम्दानी हुने भन्दै प्रलोभन दिने गरेका थिए। जिल्ला प्रहरी परिसर काठमाडौंका प्रवक्ता एसएसपी भुपेन्द्र खत्रीका अनुसार यो गिरोहले नेपाली युवालाई भारत, यूएई हुँदै रुससम्म पुर्याएको दाबी गरे। खत्री भन्छन्, उनीहरूको साथबाट नगद २७ लाख ६० हजार ५ सय, ४३ वटा पासपोर्ट, मोबाइल, ल्यापटप, प्रिन्टरलगायतका सामान बरामद गरिएको छ। पक्राउ परेकामध्ये सुजाता दाहालको साथबाट २७ र ईश्वर अधिकारीको साथबाट १६ वटा गरेर ४३ वटा राहदानीसमेत प्रहरीले बरामद गरेको छ। प्रहरीका अनुसार, दाहाल पहिले कन्सल्टेन्सी चलाउँथिन्। उनले रसिया जाने नेपालीको कागजात मिलाउने, भिसा प्रक्रिया गर्ने लगायतका काम गर्दै आएकी थिइन्। रुसी सेनामा जाने युवाहरूको भिजिट भिसा मिलाउनेलगायत रुसी सेनामा भर्ना हुन अनलाइन अप्लाई गर्ने लगायतका काम गर्ने गर्थिन्। प्रहरीसँगको बयानमा सुजाताले आफूले कन्सटेन्सीको काम स्वरूप कागजातको प्रक्रिया मात्रै गरेको तर, युवाहरूलाई प्रलोभन दिएर रुस नपठाएको बताएकी छन्। यसरी पार्थे प्रलोभन प्रहरीका अनुसार यो गिरोहले नेपाली पासपोर्ट भएका अन्य धेरै व्यक्तिलाई पनि रुस लैजाने तयारी गरेको थियो। उनीहरूले रुसी सेनामा भर्ना हुन सजिलो छ, धेरै कमाइ हुन्छ र ग्रिनकार्ड चाँडै बन्छ भन्दै नेपाली युवालाई प्रलोभनमा पार्ने गरेका थिए। गिरोहको टार्गेटमा सुरक्षाफोर्सका कर्मचारी तथा पूर्वसैनिक तथा प्रहरी पर्ने गरेका छन्। पूर्वसुरक्षाकर्मीको छिटो भिसा लाग्ने र आकर्षक कमाइ हुने भन्दै सामाजिक सञ्जालमा विज्ञापन राख्ने गरेका थिए। पक्राउ परेका ईश्वर अधिकारीले प्रहरीसँग इन्कारी बयान दिएका छन्। उनले आफूले कसैलाई पनि प्रलोभन नदिएको र जान चाहनेका लागि मात्रै कागजी प्रक्रिया मिलाएको बताएका छन्। प्रहरीका अनुसार ईश्वरका दाजु हाल फरार छन्। उनको नेपाली युवालाई रुस लैजान प्रत्यक्ष भूमिका रहेको बताइएको छ। मुख्य योजनाकार विश्वकर्मा को हुन् ? पक्राउ परेकामध्ये उदयपुरको कटारी नगरपालिका६ का हरिबहादुर विश्वकर्मा यो प्रकरणका मुख्य आरोपी हुन्। उनी म्यानपावर सञ्चालकसमेत हुन्। उनी पूर्वसैनीकसमेत हुन्। सैनिक पेसा छाडेपछि वैदेशिक रोजगारीका लागि उनी विदेशसमेत गएका थिए। पछिल्लो ६ वर्षदेखि मेनपावर चलाइरहेका छन्। जिल्ला प्रहरी परिसर काठमाडौंका डीएसपी अंगुर जिसीका अनुसार हरिबहादुरले १८ जना व्यक्तिलाई रुस पठाएका छन्। प्रहरीसँगको बयानका क्रममा उनले कोहीलाई नेपालबाट र केहीलाई भारतको बाटो हुँदै रुस पठाएको बताएका छन्। डीएसपी जिसी भन्छन्, नेपाल सरकारले रुस जान कडाइ गरेपछि हरिबहादुरले दुबईको भिजिट भिसा लगाएर तथा भारतीय एयरपोर्ट प्रयोग गरेर रुस पठाएको स्विकार गरेका छन्। उनी पूर्वसैनिक भएका कारण पनि केही बहालवाला प्रहरीले समेत रुस जाने प्रक्रिया अघि बढाएको जिसीले बताए। उनले नेपाली सुरक्षा निकायका अधिकृतहरूलाई नै समेत प्रलोभन देखाएर रुस पठाउने गरेको अनुसनधानका क्रममा खुलेको छ। कसरी पुग्यो गिरोहसम्म प्रहरी ? जिल्ला प्रहरी परिसर काठमाडौंका प्रवक्ता कुमोध ढुंगेलका अनुसार, रुस पठाउनका लागि विभिन्न व्यक्तिहरूले गलत सूचना फैलाएको देखिन्छ। पहिले टिकटक, पछि फेसबुक र अन्य माध्यमबाट विज्ञापन गर्ने गर्थे। जानका लागि ७ लाख जति खर्च हुन्छ, मासिक २ लाख रुपैयाँ कमाइ हुन्छ भनेर प्रचार गरेको देखिन्छ। योग्यताअनुसार तलब राम्रो कमाइ हुने भनेपछि बहालवाला सुरक्षाकर्मी तथा अन्य व्यक्ति पनि प्रलोभनमा पर्ने गरेका थिए। सशस्त्र प्रहरीका २ जना प्रहरी कर्मचारी पनि रुस जानका लागि तयारी गरिरहेको र कागजात बुझाएको प्रहरीले बताएको छ। डीएसपी अंगुर जिसी भन्छन्, पुगेर निकै दुःख पाएर आएका २ जना प्रहरीको सम्पर्कमा आएका थिए। सिकाइको क्रममा एक जनाले ७ सय राउन्ड फायरिङ गर्नुपर्ने हुँदा भागेर आएका २ जना पूर्वप्रहरीको सूचनाअनुसार प्रहरी यो गिरोहसँग पुगेको हो। एसएसपी खत्रीका अनुसार, यसरी प्रलोभन दिएर नेपाली युवालाई झुक्काउने गिरोह काठमाडौंमा धेरै छन्। प्रहरीले निगरानी र सूक्ष्म अनुसन्धान गरिरहेको छ। उनी भन्छन्, यो सुरुवाती विवरण मात्रै हो। गैरकानुनी रूपमा नेपाली युवालाई युद्धग्रस्त ठाउँमा पठाउने गिरोह अन्त्य गर्छौं। प्रहरीले निकै कडाइका साथ अनुसन्धान र निगरानी अगाडि बढाएको उनले बताए। सैनिक सेवामा काम गर्नका लागि भारत, बेलायत र प्रहरीका लागि सिंगापुर मात्रै जान नेपालीलाई सरकारको अनुमति छ। अन्य सरकारको अनुमति र स्वीकृत नभएका ठाउँमा सैनिक सेवामा जानु गैरकानुनी छ। रसिया पुग्ने प्रक्रिया के थियो ? प्रहरी परिसर काठमाडौंका प्रमुख भुपेन्द्र खत्रीका अनुसार विभिन्न माध्यमबाट प्रकाशित विज्ञापन हेरेर सम्पर्कमा आएका युवाहरूको कागजात एजेन्टले संकलन गरेर ५१० जनाको समूह बनाएर अनलाइन भिसा प्रक्रिया सुरु हुन्थ्यो। रसिया जान लागेका व्यक्तिहरूको पासपोर्ट जम्मा गरेर एजेन्टहरूले नेपालस्थित रसियन दूतावासमा अनलाइन फर्म भर्ने गरेका थिए। यसका लागि प्रज्वल नामक व्यक्तिको सहभागिता रहेको अनुसन्धानमा खुलेको छ। दूतावासमा कागजात मिलाउनका लागि कन्सटेन्सी सञ्चालक सुजाता दाहालले सहयोग गर्ने प्रहरीको भनाइ छ। दूतावासको नियमअनुसार अनलाइन भिसा अप्लाई गर्दा पासपोर्टको अगाडि पछाडिको प्रतिलिपि र निमन्त्रणा पत्र राख्नुपर्ने हुन्छ। यसका लागि अनुप दनुवारले निमन्त्रण कार्ड बनाउने गरेको अनुसन्धानबाट खुलेको छ। उनीहरूले रुसी आर्मीमा भर्ना हुने भन्दै अन्तर्वार्तासमेत लिने गरेका थिए। श्रम कार्यालयबाट सामूहिक रूपमा स्वीकृति लिएर जानुपर्नेमा एजेन्टहरूले भिजिट भिसा, नियन्त्रणा पत्रलगायतको आधारमा पठाउने गरेका थिए। प्रहरीका अनुसार रुस पुगेका विभिन्न व्यक्तिलाई लिन रसियन नागरिक नै आउनुपर्ने हँुदा यहाँका एजेन्टले त्यहाँका नागरिकसँगको सहकार्यमै यस्तो धन्धा चलाउँदै आएका हुन्। रसियन इमिग्रेसनबाट पास भएर रुस प्रवेश गर्नका लागि रसियन नागरिक लिन आउनुपर्ने त्यहाँको कानुनी बाध्यता रहेको प्रहरीले बताएको छ। कागजात कन्फनम भएर भिसा आइसकेपछि गैरकानुनी बाटो हुँदै नेपाली नागरिक रसिया पुग्ने गर्थे। रसियन एजेन्टको सहकार्यमा रुसी सेनामा भर्ना हुने गर्थे। एसएसपी खत्री भन्छन्, रसियन नागरिकको सहयोग बिना नेपाली युवा त्यहाँ जान असम्भव प्रायः छ। यसका लागि हरिबहादुर विकले सहजीकरण गर्ने गरेको अनुसन्धानका क्रममा भेटिएको छ। यसरी गएकामध्ये ११ जना नेपाल फर्किएका छन्। यता डीएसपी जिसी भन्छन्, यो गिरोहले अहिलेसम्म कति व्यक्ति रुस पठाए भन्ने आधिकारिक तथ्यांक आएको छैन। फर्किएर आएका व्यक्ति प्रहरीको सम्पर्कमा छन्। तर, उनीहरूले जाहेरी दिन नमान्दा मुद्दा चलाउनका लागि प्रहरीलाई केही असहज भएको छ। पीडितहरूलाई प्रहरीको सम्पर्कमा आउनका लागि प्रहरी परिसरको आग्रह छ। गृह मन्त्रालयका प्रवक्ता नारायणप्रसाद भट्टराईले युद्धग्रस्त देशमा नजानका लागि आग्रह गरेका छन्।"
सामाजिक सञ्जालमार्फत महिलाको चरित्र हत्या गर्ने अभियुक्त पक्राउ,"काठमाडौं : सामाजिक सञ्जालमार्फत् महिलाको चरित्र हत्या गर्ने अभियुक्त पक्राउ परेका छन्। पक्राउ पर्नेमा चितवन रत्ननगर नगरपालिका १० घर भइ हाल काठमाडौंमा बस्ने ४२ वर्षीय चतुर्मान महतो हुन्। उनमाथि सामाजिक सञ्जालमार्फत् चिनजान गरी भेटघाटको क्रममा लिइएका तस्बिर तथा श्रव्यदृश्य सम्पादन गरी मेसेजिङ एपमार्फत् पठाइ चरित्रहत्या गर्न खोजेको आरोप छ। महतोलाई विद्युतीय कारोबार ऐन २०६३, अपराध अन्तर्गतको कसूरमा पक्राउ गरी थप अनुसन्धान भइरहेको प्रहरीले जनाएको छ।"
तरकारी खेती गर्न महिलालाई फरुवा,गुलरिया : गुलरिया नगरपालिका७ की जौरा धोवी सहकारीले महिलाहरूलाई तरकारी खेती गर्न फरुवा र क्यारेट सहयोग गरेपछि खुशी छिन्। विपन्न तथा पिछडिएका मधेसी समुदायका महिलाहरू सहकारीबाट पाएको फरुवाले करेसाबारीमा तरकारी उत्पादन गरी क्यारेटमार्फत बजारसम्म पुर्याउन सक्षम हुने उनले बताइन्। सुनौलो महिला विकास बहुउद्देश्यीय सहकारीले गुलरिया गाउँका गृहिणीको जीविकोपार्जनमा टेवा पुग्ने धोवीको भनाइ छ। सहकारीले २२औं स्थापना दिवसका अवसरमा १४ जना गृहिणी फरुवा र क्यारेट ११ वटा उपलब्ध गराएको सहकारीकी अध्यक्ष इन्दिरा सुवेदीले बताइन्।
नातिसँगै कखरा सिक्दा,"बैतडी : उमेर ६१ लाग्यो। तर, नातिनातिनीसँगै क, ख सिक्दैछन् बैतडीको पाटन नगरपालिका८ आरुबाटाकी चन्तरा महरा। नाति नातिनीहरूलार्र्ई पुर्याउन विद्यालयसम्म आउने गरेकी चन्तरा अहिले उनीहरूसँगै पढ्दैछन्। गत वैशाखमै जनता मावि आरुबाटामा भर्ना भएकी चन्तरा कक्षा १ मा अध्ययन गर्छिन्। उमेरले ६ दशक काट्नै लागेको भए पनि बालबालिका झैं भएर पढ्न थालेकी छन्। कविता पढ्ने, पढाउने र अक्षर चिनारी सिकिरहेकी छन्। विद्यालयका शिक्षकहरूले पढ्न सुझाव दिएपछि आफू पनि भर्ना भएको उनले बताइन्। नातिनातिनीहरूलार्र्ई विद्यालय पुर्याउन आउथें, उनीहरूसँगै दिनभर बस्थें, मलार्र्ई पनि पढौंपढौं लाग्यो, यहाँका शिक्षकहरूले पनि पढुनुहोस् भन्नुभयो, भर्ना भैहालें, उनले भनिन्। घरपरिवारका सदस्य र स्थानीयहरूले पनि उनलार्र्ई सकारात्मक प्रतिक्रिया दिने गरेका छन्। नातिहरूसँगै पढ्छु, घरमा पनि सिकाउछु, गाउँका मानिसहरूले पनि राम्रो गर्नुभो भन्छन्, चन्तराले भनिन्। गत वैशाखमा मात्रै भर्ना भएकी उनले अक्षर चिनारीसँगै नाम लोख्न र सरल शब्दहरू पढ्न थालिसकेकी छन्। उनका लागि विद्यालयबाट पुस्तक, कापी, कलमलगायतका आवश्यक सामग्रीहरू उपलब्ध गराइएको छ। कक्षा १ का विद्यार्थीहरूसँगै बस्नुहुन्छ, अक्षर चिनारी र सरल शब्दहरू पढ्ने भइसक्नुभयो, जनता माविका प्रधानाध्यापक राम कुँवरले भने। विद्यालयमा भइरहने विभिन्न गतिविधिमा सरिक हुँदा चन्तराले पढाइको महत्व पनि बुझ्दै गएकी छन्। उमेर छँदै पढ्न नपाउँदा उनलार्र्ई अहिले ठूलो पछूतो छ। सबैभन्दा ठूलो कुरा पढाइ रहेछ, पढाइ छ त सबै छ, ऊ बेला पढ्ने अवसर नै मिलेन, अहिले पछूतो लाग्छ, महराले भनिन्। परिस्थिति जे जस्तो भए तापनि पढाइ नछोड्न विद्यार्थीहरूलार्र्ई सुझाव पनि दिने गरेकी छन्। साना बालबालिकाहरूलार्र्ई घरबाट विद्यालय पुर्याउनको लागि दिनहुँ विद्यालय आइरहने भएकाले शिक्षकहरूले पनि पढ्न उत्प्रेरित गरेका थिए। अहिले अक्षर चिनारीसँगै नाम लेख्नसम्म भ्याइसकेकी छन्। चन्तराले यस ढल्किँदो उमेरमा पनि बालबालिकासँगै विद्यालयमा अध्ययन गरिरहँदा पढाइको महत्व झनै छर्लङ्ग पारिरहेकी छन्।"
"देशभर चिसो बढ्यो, तराईमा हुस्सु","काठमाडौं : आज नेपालको तराईका केही भागमा हुस्सु कुहिरो लाग्ने भएको छ। कोशी, मधेस, बागमती, गण्डकी र लुम्बिनी प्रदेशका तराई भुभागमा आंशिकदेखि सामान्य बदली रहेको तथा थोरै स्थानमा हुस्सु लागेको मौसम पूर्वानुमान महाशाखाले जनाएको छ। आज तराईका भैरहवा,सिमरा, जनकपुर, विराटनगर लगायतका स्थानमा बिहानदेखि हल्का ह्स्सु लागेको छ। बिहानको समयमा लागेको हुस्सु मध्यान्नपछि क्रमिक रुपमा सुधार हुँदै जाने सम्भावना रहेको र सोको प्रभावले दैनिक जनजीवन, स्वास्थ्य, सडक तथा हवाई यातायातमा समेत आंशिक प्रभाव पर्न सक्ने सम्भावना रहेकोले आवश्यक सावधानी तथा सतर्कता अपनाउन विभागले अनुरोध गरेको छ। हाल नेपालमा पश्चिमी वायुको साथै भारतको छत्तिसगढमा अवस्थित निम्न चापिय क्षेत्रको आंशिक प्रभाव रहेको छ । हाल कोशी, मधेश, बागमती, गण्डकी र लुम्बिनी प्रदेशमा आंशिकदेखि सामान्य बदली तथा कर्णाली र सुदूरपश्चिममा मौसम सामान्यतया सफा रहेको जल तथा मौसमपूर्वानुमान महाशाखाले जनाएको छ । आज दिउँसो कोशी, मधेश र बागमती प्रदेशमा आंशिकदेखि सामान्य बदली रही देशका बाँकी भूभागमा आंशिक बदलीदेखि मौसम सामान्यतया सफा रहने मौसमविद् गङ्गा नगरकोटीले जानकारी दिए। उनका अनुसार आज कोशी प्रदेशका एकदुई स्थानमा हल्का वर्षाको सम्भावना रहनुका साथै कोशी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । अहिले काठमाडौंको वायुको तापक्रम ११ डिग्री सेन्डिग्रेड रहेको तथा पारदर्शीता तीन हजार पाँच सय किलोमिटर रहेको मौसमपूर्वानुमान महाशाखाले जनाएको छ । काठमाडौंमा आज बिहान ६ बजेको न्यूनतम तापक्रम १० डिग्री सेन्डिग्रेड थियो । आज अधिकतम तापक्रम १९ देखि २१ डिग्री सेन्डिग्रेडको बीचमा रहने मौसमविद् नगरकोटीले बताए। उनले भने, 'काठमाडौंमा आज मौसम धुम्म भए पनि आंशिक बदली रहने छ । वर्षाको भने सम्भावना छैन ।' आज सबैभन्दा कम तापक्रम जाजरकोटको २७ डिग्री सेन्डिग्रेड रहेको छ भने बढी जनकपुरको २९६ डिग्री सेन्डिग्रेड रहेको छ। आज राति कोशी, मधेश र बागमती प्रदेशमा आंशिक बदली रही देशका बाँकी भूभागमा आंशिक बदलीदेखि मौसम सामान्यतया सफा रहनेछ । कोशी प्रदेशका एकदुई स्थानमा हल्का वर्षाको सम्भावना रहनुका साथै कोशी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको जल तथा मौसम पूर्वानुमान महाशाखाले जनाएको छ ।"
खानेपानी तथा महशुस निर्धारण आयोगको अध्यक्षमा गौतम नियुक्त,काठमाडौं : सरकारले खानेपानी तथा महशुस निर्धारण आयोगको अध्यक्षमा रुद्रप्रसाद गौतम नियु्क्त गरेको छ। बिहीबार बिहान सिंहदरबारमा बसेको मन्त्रिपरिषद बैठकका निर्णय सार्वजनिक गर्दै सरकारको प्रवक्ता रेखा शर्माले सो बारे जानकारी गराएकी हुन्। यसैगरी बैठकले आयोगको सदस्यमा यशोदा कार्की र कुलभूषण शर्मालाई नियुक्त गर्ने निर्णय गरेको छ। विश्व बैंकबाट प्रादेशिक तथा स्थानीय सडक सुधार कार्यक्रम पहिलो चरणको लागि प्राप्त हुने सहायतासम्बन्धी वार्ता गर्नका लागि अर्थमन्त्रालयका सहसचिवको संयोजकत्वमा वार्ता टोली गठन गरी वार्ता गर्न अख्तियारी दिने निर्णय बैठकले गरेको छ।
बाँकेको दशगजाका ७१ सीमास्तम्भको मर्मत सुरु,"जानकी : मन्त्रिपरिषद्को निर्यणअनुसार बाँकेको जमुनाहस्थित नेपालभारत सीमा क्षेत्रमा रहेका सीमास्तम्भको मर्मतसम्भार र पुनःस्थापना थालिएको छ। बुधबार नेपालगञ्ज उपमहानगरपालिका१६ जमुनाहस्थित नेपाल भारत सीमा क्षेत्रका ६५१, ११ (३१) नम्बरको सीमास्तम्भमा रङरोगन गरिएको छ। नापी विभागका अधिकृत पवनकुमार खत्रीले सीमास्तम्भमा गरिने रङरोगनका बारेमा प्राविधिक सहयोगसम्बन्धी जानकारी बाँकेका सशस्त्र प्रहरीलाई गराइएको बताए। विभागबाट प्रतिनिधिका रुपमा आएका अधिकृत खत्रीले सीमा क्षेत्रमा ढलेका र हराएका स्तम्भको काम हाल नहुने बताउँदै उक्त कार्य गर्नका लागि दुवै देशका संयुक्त सीमा प्राविधिक टोलीद्वारा सीमास्तम्भको स्थितिको पहिचान गरिसकेपछि मात्र गरिने जानकारी दिए। प्रमुख जिल्ला अधिकारी श्रवणकुमार पोखरेलले राज्यले सुम्पिएको सीमा मर्मत र पुनःस्थापनामा सशस्त्र प्रहरीबल सीमा नं ३० गणका सशस्त्र प्रहरीले आफ्नो जिम्मेवारीलाई पूरा गर्नेमा विश्वस्त रहेको बताए। सीमास्तम्भको रङरोगन स्तम्भमा रङ लगाएर नेपालगञ्ज उपमहानगरपालिकाका प्रमुख प्रशान्त विष्ट, प्रमुख जिल्ला अधिकारी श्रवणकुमार पोखरेल, सशस्त्र प्रहरीबल नं ३० गणका सशस्त्र प्रहरी उपरीक्षक रमेश विक्रम शाही, जिल्ला प्रहरी कार्यालय बाँकेका प्रहरी प्रमुख एवं प्रहरी उपरीक्षक सुवासचन्द्र बोहोरा, भारतीय सशस्त्र सीमा बल नं ४२ बटालियनका डेपुटी कमाण्डेन्ट अनिल यादव, असिस्टेन्ट कमाण्डेन्ट वासुकी पाण्डेले गरेका थिए। सशस्त्र प्रहरी बल नं ३० गणका सशस्त्र प्रहरी उपरीक्षक रमेश विक्रम शाहीका अनुसार बाँकेमा मुख्य सीमास्तम्भ ३२ छन् भने सहायक सीमास्तम्भ दुई सय ७९ गरी जम्मा सीमास्तम्भ तीन सय ११ छन्। उनले मर्मतसम्भार तथा रङरोगन गर्नुपर्ने सीमास्तम्भअन्तर्गत ३१ वटा सीमास्तम्भ रङरोगन गर्न बाँकी रहेका र ४० वटा सीमास्तम्भ सामान्य मर्मत गर्न बाँकी रहेका बताए। बाँकेमा चार वटा मुख्य र ६७ वटा सहायक गरी जम्मा ७१ वटा सीमास्तम्भको रङरोगन तथा मर्मत भइहेको छ। लुम्बिनी प्रदेशअन्तर्गत रुपदेही, कपीलवस्तु, दाङ, बाँके र बर्दिया गरी छ जिल्लामा सीमास्तम्भको मर्मत मर्मत भइहेको छ। रासस"
डेढ वर्षको छोरा च्यापेर श्रीमानलाई विदेश पठाउने एजेण्ट खोज्दै राधा,"राधाले कलैया बरेवाका अबास मियाँ नामका एजेण्टलाई नगद र आफन्तसँग २५ किलोको खसी सापटी मागेर दिएकी थिइन् । एजेण्टबाट ठगिएको भन्दै न्याय माग्न प्रहरीसमक्ष पुग्दा केही गर्न नसक्ने भनेर पन्छ्याउने गरेको राधा बताउँछिन् । श्रीमान्लाई विदेश पठाउन दुई लाख ५० हजार नगद र २५ किलोको खसी लिएको एजेण्टले उल्टै धम्क्याउने गरेको राधाको भनाइ छ । सिमरा : बारा जीतपुरसिमरा उपमहानगरपालिका ११ अम्बाडारकी २३ वर्षीया राधा चौधरी यतिबेला डेढ वर्षको छोरा च्यापेर सिमरा र कलैया धाइरहेकी छन् । होटलमा काम गर्न साउदी अरब गएका श्रीमान् एक महिनामै फर्किएपछि राधा अहिले विदेश पठाइदिने एजेण्टलाई खोज्न भौतारिरहेकी छन्। आर्थिक अवस्था अत्यन्तै कमजोर भएका कारण राधासँग गाडीमा आवतजावत गर्ने पैसा पनि छैन । त्यसैले उनी सासूले चलाएको साइकलमा बसेर न्याय खोजिरहेकी छिन् । पछिल्लो ६ महिनादेखि प्रशासन र सरोकारवाला निकायको दैलोमा पुगिरहेकी राधाले न एजेण्ट फेला पार्न सकेकी छिन् न त पैसा फिर्ता पाउने आश्वासन पाएकी छिन् । राधाले कलैया बरेवाका अबास मियाँ नामका एजेण्टलाई नगद र आफन्तसँग २५ किलोको खसी सापटी मागेर दिएकी थिइन् । एजेण्टबाट ठगिएको भन्दै न्याय माग्न प्रहरीसमक्ष पुग्दा केही गर्न नसक्ने भनेर पन्छ्याउने गरेको राधा बताउँछिन् । श्रीमान्लाई विदेश पठाउन दुई लाख ५० हजार नगद र २५ किलोको खसी लिएको एजेण्टले उल्टै धम्क्याउने गरेको राधाको भनाइ छ । एजेण्टले होटलमा काम लगाइदिने बताए पनि बिजय र रोजगारदाता कम्पनीबीच भएको सम्झौतामा कामको प्रकार 'लोडि र अनलोडि' उल्लेख छ । सोवापत प्रतिमहिना तलब र खाना गरी एक हजार तीन सय साउदी रियाल बिजयले पाउने सम्झौतापत्रमा जनाइएको छ । पैसा नदिएसम्म एजेण्टले काम नगर्ने बताएपछि तीन लाख माग गरेकोमा अढाई लाख नगद र एउटा खसी दिएको राधा बताउँछिन् । एजेण्टविरुद्ध मुद्धा प्रक्रिया अगाडि बढाउन बलियो प्रमाण र पर्याप्त रकम नहुँदा राधाको परिवार बिचल्लीमा छ । सामान्य लेखपढ समेत नगरेकी राधा एजेण्टको विश्वास गर्दा पीडित हुनुपरेको बताउँछिन् । होटलमा काम पाइन्छ । सधै राम्रो हुन्छ भनेर ऋण खोजेर पठायौं,राधाले भनिन्,'तर त्यहाँ पुगेर काम नपाएपछि कम्पनीले एक महिनामै फिर्ता पठाइदियो । त्यतिबेलादेखि नै एजेण्टको खोजी गरिरहेका छौं तर, फेला पार्न सकेका छैनौं ।' राधाको २५ वर्षीय श्रीमान् बिजय चौधरी ललितपुर कुपण्डोलमा रहेको इनोभेटिभ हु्मन रिसोर्स डेभलपमेन्ट प्रालिमार्फत् साउदी अरबको फल अल अरेयिबा कन्ट्रयाक्ट्रि कम्पनीमा काम गर्न गएका थिए । एजेण्टले होटलमा काम लगाइदिने बताए पनि बिजय र रोजगारदाता कम्पनीबीच भएको सम्झौतामा कामको प्रकार 'लोडि र अनलोडि' उल्लेख छ । सोवापत प्रतिमहिना तलब र खाना गरी एक हजार तीन सय साउदी रियाल बिजयले पाउने सम्झौतापत्रमा जनाइएको छ । तर साउदी अरब पुगेको एक महिनासम्म बिजयले काम नपाएको र एक महिनापछि कम्पनीले फिर्ता गरिदिएको राधा बताउँछिन् । त्यहाँ पुगेपछि श्रीमान्ले केही काम पाउनु भएन । एक महिनासम्म कोठामै सुतेर बस्नुपर्यो, राधाले भनिन्,'एक महिनापछि कम्पनी आफैले फर्काइदियो । यता हाम्रो बिचल्ली भयो ।' मेनपावर कम्पनीले पैसा आफूलाई नदिएको बताउँछ । बिजयले पासपोर्ट फिर्ता पाएका छैनन् । जसका कारण राधा पीडित छिन् । 'एजेण्टलाई नगद पैसा दिएका थियौं । प्रहरीले प्रमाण खोजिरहेको छ,' राधाले भनिन् ,'अब प्रमाण नभए हामीले पैसा फिर्ता पाउदैनौं र?' बिदेशबाट फर्किएका बिजय अहिले नेपालगंजमा जाली बनाउने कम्पनीमा काम गरिरहेका छन् । श्रीमान्लाई काममा पठाएर राधा भने एजेण्टले लिएको पैसा फिर्ता लिन संघर्ष गरिरहेकी छिन् । श्रीमान् विदेशबाट फर्किएपछि अर्को देश पठाइदिन्छु भन्दै आश्वासन दिने गरेको एजेण्टले अहिले पैसा फिर्ता नदिने भन्दै धम्की दिएको राधा बताउँछिन् । एजेण्टले प्रहरीमा गएर पनि केही हुँदैन । पैसा फिर्ता दिन सक्दिन जे गर्नु छ गर भन्दै धम्क्याउँछ राधाले भनिन् ,'प्रहरीले पनि हामीले यहाँ केही गर्न सक्दैनौं,काठमाडौं जानुस भन्छ । अब हामी कहाँ जाने ?' डेढ वर्षको काखे छोरालाई बोक्दै सासूले चलाएको साइकलमा बसेर कलैया र सिमरा धाईरहेकी राधा न्याय नपाएको दुःखेसो गर्छिन् । जिल्ला प्रशासन कार्यालय बाराले आवश्यक प्रक्रिया अघि बढाउन राधाको फाइल जिल्ला प्रहरी कार्यालय बारामा पठाएको केही महिना भइसकेको छ । प्रहरीले प्रमाण खोजिरहेको छ । एजेण्टलाई पैसा दिएको प्रमाण राधासँग छैन । मेनपावर कम्पनीले पैसा आफूलाई नदिएको बताउँछ । बिजयले पासपोर्ट फिर्ता पाएका छैनन् । जसका कारण राधा पीडित छिन् । 'एजेण्टलाई नगद पैसा दिएका थियौं । प्रहरीले प्रमाण खोजिरहेको छ,' राधाले भनिन् ,'अब प्रमाण नभए हामीले पैसा फिर्ता पाउदैनौं र?' प्रहरीले राधालाई मुद्धा प्रक्रियामा अघि बढ्न अनुरोध गरेको छ । तर मुद्धा प्रक्रियामा जान राधासँग पैसा छैन । पैसा नभएका कारण गाडी समेत चढ्न नसकेकी राधाले मुद्धाका लागि आवश्यक पर्ने रकम जुटाउन पूनः ऋण खोज्नुपर्ने अवस्था छ । एजेण्टले लिएको पैसा उठाउनका लागि ऋण खोज्ने सामथ्र्य नभएपछि राधा अहिले सुरक्षित आप्रवास (सामी) परियोजना र आप्रवासी हकहित संजालमा पुगेकी छिन् । जिल्ला प्रहरी बाराका प्रहरी उपरीक्षक सुरेशप्रसाद काफ्लेले आफू केही महिनाअघि मात्रै कार्यालय प्रमुख भएर आएको र यस विषयमा थप बुझेर पीडितलाई न्याय दिलाउने बताएका छन् । स्विस सरकारको सहयोगमा सञ्चालित सामी परियोजनाको जीतपुरसिमरास्थित परामर्शकेन्द्रका सूचना परामर्शकर्ता नवराज घिमिरेले राधाको परिवारलाई एजेण्टले ठगेको बताउँछन् । विदेश पठाउने भन्दै एजेन्टले राधासँग पैसा र खसी लिएको तर प्रमाण नभएका कारण समस्या भइरहेको घिमिरेले बताए । राधासँग प्रमाण नभएका कारण झन पीडित हुनुपरेको अवस्था छ । हामीले प्रयास गरिरहेका छौं,'घिमिरेले भने,'अब यस विषयमा स्थानीय प्रशासन र स्थानीय सरकारले चासो दिएर लाग्नुपर्छ । अनि मात्रै पीडितले न्याय पाउने देखिन्छ ।' एजेण्टसँग आफूले पीडितको विषयमा कुरा गर्दा 'बसेर मिलाउनुपर्छ' भन्दै पन्छिने गरेको घिमिरे बताउँछन् । बैदेशिक रोजगार विभागसम्म पुगेर न्यायका लागि लड्न पीडितसँग सामथ्र्य नभएका कारण स्थानीय स्तरबाट यसको समाधानको उपाय खोजिनुपर्ने घिमिरेको भनाइ छ । एजेण्टलाई पैसा दिएको प्रमाण नभएका कारण कानुनी प्रक्रियामा ढिलाइ हुन गएको भएपनि स्थानीय स्तरबाटै पीडितलाई न्याय दिलाउनुपर्ने काफ्ले भनाइ छ । आप्रवासी हकहित संजाल मधेस प्रदेश महासचिव शंकर सिंखडाले राधाले एजेण्टविरुद्ध अघि बढाएको फाइलमा प्रहरीले व्यक्ति फेला नपरेको भनेर उल्लेख गरेको बताउछन् । 'प्रहरीले एजेण्टको घरमा गएर कुरेर बस्नुस्, घरमा आएपछि हामीलाई खबर गर्नुस् भनेर भन्छ,' सिंखडाले भने,'अब पीडित गएर एजेण्टको घरमा कुरेर बस्न सम्भव छ? ।' पीडितलाई न्याय दिनका लागि प्रहरी प्रशासनले चासो नदेखाएका कारण पनि ढिलाई भइरहेको सिंखडाले बताए । यता जिल्ला प्रहरी बाराका प्रहरी उपरीक्षक सुरेशप्रसाद काफ्लेले आफू केही महिनाअघि मात्रै कार्यालय प्रमुख भएर आएको र यस विषयमा थप बुझेर पीडितलाई न्याय दिलाउने बताएका छन् । एजेण्टलाई पैसा दिएको प्रमाण नभएका कारण कानुनी प्रक्रियामा ढिलाइ हुन गएको भएपनि स्थानीय स्तरबाटै पीडितलाई न्याय दिलाउनुपर्ने काफ्ले भनाइ छ । काफ्लेले पीडित पक्षसँग छलफल गरेर न्याय सम्पादनको काम अघि बढाउने बताए ।"
सिन्धुलीमा अवैध गाँजा खेती नष्ट,सिन्धुली: सिन्धुलीमा अवैध रूपमा गरिएको गाँजा खेती नष्ट गरिएको छ। जिल्लाको हरिहरपुरगढी गाउँपालिका८ कालिखोला डाँडामा ठुलो परिमाणमा लगाइएको अवैध गाँजा खेती प्रहरीले नष्ट गरेको हो। अवैध गाँजा खेती गरिएको गोप्य सूचनाका आधारमा गएको प्रहरी टोलीले दुई विघा बढी क्षेत्रफलमा लगाइएको गाँजा नष्ट गरेको हो।
जेलजस्तै खोरमा छन् भीमराज,"दैलेख : घरको अघिल्तिर आँगन सानो छ। आँगनको ठीक अगाडि जस्तापाताले छाएको साँघुरो खोर। झट्ट हेर्दा जेल जस्तै देखिन्छ। उक्त खोर गाईबाख्रा वा अन्य जनावर हुल्नलार्र्ई निर्माण गरिएको भने होइन। न त चराचुरुंगी वा कुखुरा पाल्नकै लागि निर्माण गरिएको हो। सुन्दा अचम्म लाग्न सक्छ, उक्त खोर मान्छेलार्र्ई थुन्नका लागि निर्माण गरिएको हो। जहाँ १७ वर्षीय किशोर भीमराज रावत १२ वर्षदेखि पशुझैं थुनिएका छन्। भीमराज जाजरकोटको हिमाली बस्ती बारेकोट गाउँपालिका४ स्थित रावतगिरी गाउँका ४० वर्षीय कालिबहादुर रावतका जेठा सन्तान हुन्।२०६८ देखि छोरा भीमराजको बास त्यही खोरमा छ, कालीबहादुरले भने। भीमराज घरदेखि खोरसम्म पुग्नुको कथा लामै छ। ०६३ मा जन्मिएका भीमराज चार वर्षको उमेरसम्म स्वस्थ्य र तन्दुरुस्त थिए। पहिले राम्रै बोल्ने, हिँडडुल गर्ने, धेरै चञ्चले स्वभावको थियो, चार वर्षको उमेरमा अत्यधिक ज्वरो आयो, त्यसपपछि थला परेको छोरालार्र्ई निको पार्न सकेनौं, उपचारका लागि धेरै प्रयास गर्यौ तर निको भएन, कालिबहादुरले भने। छोराको उपचारका लागि कालिबहादुरले चार पटकसम्म काठमाडौं पुर्याए। मानिसक अस्पताल पाटन, कान्ति बाल अस्पताल, टिचिङ अस्पताल र नेपालगञ्ज मेडिकल कलेजमा उपचार गर्दा पनि छोरालार्र्ई निको भएन, रुकुमको चौरजहारी र जाजरकोट जिल्ला अस्पतालसम्म त कयौं पटक लिएँ, उनले भने। मानिसक रोगको सिकार भएपछि छोरालाई खोरमा थुन्न बाध्य भएको कालिबहादुर बताउँछन्। धेरैले मानिसक रोग हो भनेपछि टिचिङ, वीर अस्पताल हुँदै पाटनको मानिसक अस्पतालमासमेत पुर्यायौं, घर फर्काएपछि अस्भाविक तरिकाले चल्ने, मात्तिने, उफ्रिने, पछारिने, अरू साथीहरूलार्र्ई चिथोर्नेे, पिट्ने गर्न थालेपछि थाम्न धौधौ हुन्थ्यो। उमेर बढ्दै गएपछि थाम्न झनै गाह्रो पर्न थाल्यो, कालिबहादुर भन्छन्। परिवारका अन्य सदस्यसँग घरमा राख्दा कपडा च्यात्ने, अन्नपात फाल्दिने, नजिक आएका मानिसहहरूलार्र्ई झम्टिने, दाउरा वा हातहतियारले हिर्काउने, गाईवस्तुलाई दाँतले टोक्ने गर्न थालेपछि छुट्टै खोर बनाएर राखिएको कालिबहादुरले बताए। घरपरिवार, टोल छरछिमेकमा क्षति धेरै हुन थाल्यो, थाम्नै नसक्ने भएपछि खोर बनाएर राखेका हौं, उनले भने। परिवारका अरू सदस्यले छोरालार्र्ई थाम्न नसकेका कारण कालिबहादुर रोजगारीका लागि घर छोडेर जानसम्म पाएका छैनन्। मानिसक रोगी छोरोको रेखदेखमा समय दिनु परेको कारण बेलाबेला गाउँमै खुलेको मजदुरी गर्न वा कालापहाड जान नसकेको कालिबहादुरको भनाइ छ। सहयोगका लागि याचना गर्दै कालिबहादुर भन्छन्, उपचार र रेखदेख गरिदिने कोही संस्था वा निकाय भए मलार्र्ई मजदुरीका गर्ने बाटो खुल्थ्यो, जेठो छोरा त यस्तै भयो। अरू छोरछोरीको शिक्षादीक्षा राम्रो गर्न सकिन्थ्यो। भीमराजकी आमा ३९ वर्षीया तुल्सी रावतले छोरालार्र्ई दिनभर खोरमा थुन्ने गरेको बताउँछिन्। दिउँसभरी खोरमा थुन्छौं, साँझ नजिकै ओछ्यानमा सुताउँछौं, जुनेली रात आयो भने उठेर हिँड्ने गर्छ, छोरोको रेखदेख गर्न हामी सक्दैनौं भीमराजको बुवा नै हुनुपर्छ, उनले भनिन्। पाँच रोपनि जग्गा र सुनचाँदीसमेत गरी करिब १२ लाख रुपैयाँ छोराको उपचारमा खर्च भएको तुल्सी बताउँछिन्। बिरामी नभएको भए उमेर बढेर परिवारको भरोसा बन्थ्यो। तर, मानिसक रोगी भएका कारण कुनै अप्रिय घटना गराइदेला कि भनेर चिन्ता हुने गरेको उनको भनाइ छ। भीमराजसहित ४ सन्तानका अभिभावक कालिबहादुर र तुल्सी दम्पत्तिको मुख्य पेसा कृषि हो। औषधिका लागि बिक्री गरेको बाहेक अब ४ रोपनि जग्गा बाँकी छ। दुईपटक खेती गर्यौं भने मुस्किलले तीन महिना खान पुग्छ, एउटा थारो भैंसी छ, खेती लाउन गोरु अरूको मागेर ल्याउँछौं, उनले भनिन्। खोरमा थुनिएका भीमराज कालिबहादुर दम्पतीका जेठा सन्तान हुन्। उनीहरूका तीन छोराछोरी प्रेमा, पुस्तिका र आयुष क्रमशः कक्षा चार, दुई र एक कक्षामा गाउँकै भगवती माविमा अध्ययनरत छन्। यो परिवारको रावतगिरि गाउँमा सानो र ठूलो गरी दुइटा कच्ची घरहरू थिए। गत कात्तिक १७ गते जाजरकोटमै केन्द्रबिन्दु बनाएर गएको विनासकारी भूकम्पले सानो एउटा घर तहसनहस बनाएको कालिबहादुर बताउँछन्। बचेको ठूलो घर पनि चर्किएको छ, अर्को त्यस्तै भूकम्प आयो भने यो पनि भत्किन्छ होला, वडाले त्रिपाल त दिएको छ केही समय त त्रिपालमै रात बितायौं, चिसो बढेपछि चर्किएको घरमा डराइडराई बस्नु परेको छ, हामी भत्किनै लागेको घरमा छौं, जेठो छोराको बास खोरमा हुन्छ, कालिबहादुरले भने।"
वायु प्रदूषणको जोखिम रोक्न काठमाडौंसहित विश्वका ८ ठूला सहर प्रमुखहरुको प्रतिबद्धता,"काठमाडौं : काठमाडौंसहित विश्वका ८ ठूला सहरका प्रमुखहरुले वायु प्रदूषणको विनाशकारी चक्र र सहरी केन्द्रहरुमा त्यसको गहिरो जोखिमको प्रभाव तोड्न संयुक्त प्रतिबद्धता जनाएका छन्। संयुक्त अरब इमिरेट्समा संयुक्त राष्ट्रसंघको जलवायु परिवर्तन सम्बन्धी २८ औं सम्मेलन (कोप२८) चलिरहँदा स्वस्थ सहरका लागि साझेदारी (पार्टनरसिप फर हेल्दी सिटीज) को विश्व सञ्जालमा आबद्ध सहरका प्रमुखहरुले यस्तो प्रतिबद्धता जनाएका हुन्। काठमाडौं महानगरपालिकासहित अमेरिकाको सिकागो, रोमानियाको बुखारेस्ट, ब्राजिलको फोर्टालिजा, इन्डोनेसियाको जकार्ता, बंगलादेशको ढाका, रवंदाको कीगाली र उगान्डाको काम्पला सहरका प्रमुखहरुले यस्तो प्रतिबद्धता व्यक्त गरेका हुन्। प्रमुखहरुले बुधबार सार्वजनिक एक संयुक्त प्रतिबद्धता पत्रमा भनेका छन्, जनसंख्याको आकार र चुनौतीहरूसँगको निकटताले, सहरहरुले परिवर्तनको उदाहरणीय नेतृत्व गर्न सक्ने प्रचुर सम्भावना बोकेका छन्। कोप २८ मा विश्व नेताहरू भेला भइरहँदा, हामी विश्वभरका सहरहरूलाई वायु अनुगमनका प्रभावकारी कार्यक्रमहरू अपनाउन र आफ्ना नागरिकहरूको जीवन सुधार गर्न तथ्याङ्कमा आधारित सार्वजनिक स्वास्थ्य कार्य प्रवर्द्धन गर्न आह्वान गर्दछौँ। प्रतिबद्धता व्यक्त गर्दै काठमाडौंमहानगरपालिकाका प्रमुख बालेन्द्र शाह (बालेन) ले वायु गुणस्तर अनुगमन सञ्जाललाई सुदृढ गरेर भरपर्दो नीति सहित विद्यमान वायु प्रदूषण न्यूनीकरण गर्ने नीति रहेको बताए। समुदायलाई सचेत बनाउँदै प्रदूषण न्यूनीकरणमा उत्तरदायी बनाउन लक्षित कार्यक्रमहरु सञ्चालनका क्रममा रहेको उनले बताए। यसैगरी बंगलादेशको ढाका उत्तर नगरका प्रमुख मोहम्मद अतीकुल इस्लामले, आफ्नो सहरले प्रदूषण मापन यन्त्रहरु जडान गरेर वायु गुणस्तर निगरानीलाई थप बलियो बनाउदै प्रभावकारी जनस्वास्थ्य नीति अवलम्बनको क्रममा रहेको बताए। यस्तै रोमानियाँको बुखारेस्ट नगरका प्रमुख निकुसर दानले वायु प्रदूषण सम्बन्धी तथ्याङ्कमा नागरिकको पहुँच होस् भन्ने अभिप्रायले सहरभरि जडान गरिएका प्रदूषण मापन यन्त्रहरुको तथ्याङ्क अनलाइनमा हेर्न मिल्ने ड्यासबोर्ड सन् २०२३ को सेप्टेम्बरबाट सञ्चालनमा ल्याइएको जानकारी दिए। रुवाण्डाको किंगाली नगरका प्रमुख पुडेन्स बिङ्गिसाले वायु प्रदूषणको प्रभाव मूल्याङ्कन गर्ने योजना बनाएको, कार फ्री डे र कार फ्री जोन निर्धारण गरिएको बताए। युगान्डाको कम्पाला महानगरका प्रमुख एरियास लुक्वागोले उपलब्ध प्रमाणहरूको समीक्षा गरिरहेको, वायु प्रदूषण र यससँग सम्बन्धित स्वास्थ्य घटनाहरूको स्थानीय सम्बन्ध विश्लेषण गरिरहेको बताए। यसका असरहरु सार्वजनिक गर्ने गरिएको उनको भनाइ छ। संयुक्त राज्य अमेरिकाको सिकागो सहरका प्रमुख ब्रान्डन जोन्सनले, आफ्नो सहरले समुदाय स्तरमा वायु प्रदूषण अनुगमन रणनीति विकास भएपछि पर्यावरणीय न्यायमार्फत आर्थिक योगदान गरिरहेको उल्लेख गरे। वायु प्रदूषणको अवस्था ठाउँअनुसार फरक हुने बताउँदै उनले, अनुगमन रणनीतिका बारेमा समुदाय स्तरमा समान बुझाइ विकास गर्न ध्यान दिएको बताए। ब्राजिलको फोर्टालेजा नगरका प्रमुख जोसे सार्टाले, सहरका बासिन्दाहरूको स्वास्थ्यमा प्रदुषकहरू प्रभावको अनुमान सुनिश्चित गर्न अध्यादेश जारी गरेको बताए। यस्तै इन्डोनेसियाको जकार्ता नगरका गभर्नर हेरु बुडी हार्टोनोले जनचेतनाका कार्यक्रमलाई प्राथमिकता दिएको बताए। वायु गुणस्तर र सार्वजनिक सम्बन्धलाई प्रवर्द्धन गर्न तथ्याङ्कको उपयोग महत्वपूर्ण हुने उनको भनाइ छ। सार्वजनिक स्वास्थ्यमा बढ्दै गएको प्रभाव र जोखिम घटाउन, सहरहरुलाई स्वस्थ्य बनाउन आफूहरु साझेदारी अंशको रूपमा रहेको प्रमुखहरुको भनाइ छ। नसर्ने रोगबाट हुने मृत्यृको रोकथाम गर्दै सुरक्षित, उत्थानशील, अधिक लचिलो र अधिक समान सहर निर्माणमा आफूहरुले साझा संकल्पका साथ काम गरिरहेको उनीहरुको भनाइ छ। जनस्वास्थ्य र वातावरणका लागि वायु प्रदूषण सबैभन्दा ठूलो जोखिम रहेको विश्व स्वास्थ्य संगठनले औल्याएको छ। जसका कारणबाट वार्षिक ७० लाख मानिसको मृत्यु हुने गरेको छ। विश्वका सहरहरुले मुटु रोग, स्ट्रोक र फोक्सोको क्यान्सर जस्ता गैरसंक्रामक रोगको जोखिम बहन गरिरहेका छन्।"
बाजुरामा भिरबाट खसेको ढुङ्गा लागेर एकको मृत्यु,बाजुरा : बूढीनन्दा नगरपालिकामा भिरबाट खसेको ढुङ्गा लागेर आज एक महिलाको मृत्यु भएको छ । मृत्यु हुनेमा सोही नगरपालिका३ बडालाकी ३७ वर्षीया धर्मा विष्ट रहेको जनाइएको छ । गाउँ नजिकै रहेको देउपानी मेलामा घाँस काट्न गएका बेला भीरबाट ढुङ्गा खसेर टाउकोमा लागेपछि मृत्यु भएको वडा नं ३ का वडाध्यक्ष जङ्गवीर रोकायाले जानकारी दिए। घाँस काट्दै गरेका बेला एक्कासि भिरबाट ढुङ्गा खसेर टाउकोमा चोट लागेपछि विष्ट घाइते भएका हुन्। भिरबाट खसेको ढुङ्गा लागेर घाइते भएकी विष्टको उपचारका लागि प्राथमिक स्वास्थ्य केन्द्र कोल्टी लैजाँदै गर्दा बीच बाटोमै मृत्यु भएको वडाध्यक्ष रोकायाले बताए। रासस
ओलीले गरे बागलुङ कालिकाको दर्शन,"बागलुङ : नेकपा एमालेका अध्यक्ष केपी शर्मा ओलीले प्रसिद्ध शक्तिपीठ बागलुङ कालिका भगवती मन्दिरको दर्शन गरेका छन्। मध्यपहाडी लोकमार्ग केन्द्रित झुलाघाटचिवाभञ्ज्याङ समृद्धिका लागि संकल्प यात्राको क्रममा बिहीबार बागलुङ आएका ओली र उनकी श्रीमती राधिका शाक्यले विशेष पूजा आराधना गरेको कालिका भगवती गुठी व्यवस्थापन समितिका अध्यक्ष कुमार खड्काले जानकारी दिए। पूजा आराधनापछि कालिका भगवती गुठी व्यवस्थापन समितिका अध्यक्ष खड्काले काठबाट बनाइएको मन्दिरको मूर्ति उपहार दिएका थिए। अध्यक्ष ओलीसहित मन्दिर पुगेका उपमहासचिव प्रदीप ज्ञवाली लगायतको टोलीलाई गुठी व्यवस्थापन समितिका पदाधिकारीहरूले स्वागत गरेका थिए। अध्यक्ष ओलीले मन्दिरमा राखिएको आगन्तुक पुस्तिकामा सुझावसहित हस्ताक्षर गरेका छन्। बागलुङ कालिका भगवती मन्दिर नेपालको एक प्रसिद्ध शक्तिपीठ हो। मन्दिरमा देशभरीका दर्शनार्थीहरू र छिमेकी मुलुक भारतबाट पनि हजारौं दर्शनार्थी आउने गर्दछन्। मन्दिर पाल्पाका राजा मुकुन्दसेनले आफ्नी छोरीको विवाह तत्कालीन पर्वतका राजा प्रतापनारायण मल्लसँग १५९१ मा गरिदिएपछि छोरीले माझकी देवीलाई पनि दाइजोका रूपमा बुबासँग मागेर आफूसँगै ल्याएको र कालीगण्डकी नदी किनारमा विधिपूर्वक स्थापना गरेको इतिहास रहेको अध्यक्ष खड्काले बताए। बागलुङ कालिकाप्रति विश्वास राखी विभिन्न मनोकामना लिएर आउने भक्तजनहरूको मनले चिताएको कुरा पुग्छ भन्ने बिश्वास रहँदै आएको छ। मन्दिरको दर्शन गर्न जानेहरू विशेष गरी पुत्र नहुनेलाई पुत्रफल, सन्तान नहुनेलाई सन्तान, विवाह नभएकालाई उचित बरवधु, परीक्षामा सफलता मिल्ने विश्वास रहँदै आएको छ। कालिका भगवती मन्दिरमा वर्षको दुई पटक चैते दसैं र वडा दसैंमा दर्शनार्थीहरूको भिड लाग्ने गर्दछ। मन्दिरमा माघ र साउन महिनाबाहेक वर्षभरी नै दर्शनार्थीको चहलपहल हुने गर्दछ। मन्दिरमा प्रत्येक मंगलबार, शनिबार र अष्टमी लगायत विभिन्न तिथिहरूमा भक्तजनहरूको बढी भीड लाग्ने अध्यक्ष खड्काले बताए। माघ र साउन महिनामा मन्दिरमा बलि नचढ्ने हुनाले यी दुई महिनामा दर्शनार्थीहरूको भीड कम हुने गरेको अध्यक्ष खड्काको भनाइ छ।"
अमेरिका पठाइदिने भन्दै लाखौं रकम ठगी गर्ने प्रहरीको फन्दामा,"काठमाडौं : वैदेशिक रोजगारीका लागि अमेरिका पठाइदिने भन्दै लाखौं रकम ठगी गर्ने एकजनालाई प्रहरीले नियन्त्रणमा लिएको छ। कैलालीको टिकापुर घर भइ हाल काठमाडौंको कोटेश्वर बस्ने २८ वर्षीय रमेश न्यौपाने नयाँ बानेश्वरस्थित सिभिल अस्पतालबाट पक्राउ परेका हुन्। काठमाडौं उपत्यका अपराध अनुसन्धान कार्यालयका प्रवक्ता प्रहरी उपरीक्षक रविन्द्र रेग्मीले पीडितले दिएको उजुरीका आधारमा खोजतलास गर्ने क्रममा न्यौपाने बानेश्वरबाट पक्राउ गरेको जानकारी दिए। पीडित गणेश अधिकारीसमेत पाँचजनालाई वैदेशिक रोजगारीका लागि अमेरिका पठाइदिने बहानामा प्रतिव्यक्तिबाट ४५ लाख लाग्छ, अमेरिका पुगेपछि प्रतिष्ठित होटलमा काम लगाइदिने र मासिक तीन लाख तबल हुन्छ भनी प्रलोभनमा पारी ४५ लाख रुपैयाँले लिइ न्यौपाने फरार रहेका थिए। रकम लिइ न्यौपाने फरार भएपछि पीडितले प्रहरीमा उजुरी दिएका थिए। सोही उजुरीका आधारमा खोजतलास गर्ने क्रममा उनी पक्राउ परेका हुन्। थप अनुसन्धान र कारबाहीका लागि उनलाई वैदेशिक रोजगार विभाग ताहाचल पठाइएको प्रहरीले जनाएको छ।"
महिलाको चरित्र हत्या गर्ने एक जना पक्राउ,काठमाडौं : सामाजिक सञ्जालमा महिलाको चरित्र हत्या गर्ने एक जना पक्राउ परेका छन्। साइबर व्युरोमा आएको उजुरीको आधारमा प्रहरीले चितवन घर भई काठमाडौं बस्दै आएका ४२ वर्षीय चतुर्मान महतोलाई पक्राउ गरेको हो। महतोले पीडित महिलासँग चिनजानका आधारमा विभिन्न समयमा भेट गरेको र सोही बेला खिचेका तस्बिरहरूलाई सम्पदान गरी चरित्र हत्या गर्ने गरेको प्रहरीको भनाइ छ। पीडित महिलाले वैवाहिक जीवनसमेत असर हुनेगरी दुःख हैरानी दिएको भन्दै उजुरी दिएपछि प्रहरीले महतोलाई पक्राउ गरेको हो। महतोलाई विद्युतीय कारोबार ऐन २०६३ बमोजिम अनुसन्धान गर्न काठमाडौं जिल्ला अदालतले सात दिनको म्याद दिएको छ।
कर्णालीमा एक हजार २१ वटा झोलुंगे पुल निर्माण,"जाजरकोट : कर्णालीका १० जिल्लामा एक हजारभन्दा बढी झोलुंगे पुल निर्माण भएका छन्। कर्णाली प्रदेश सरकार, संघीय सशर्त अनुदानमार्फत कर्णाली प्रदेशका १० जिल्लामा हालसम्म एक हजार २१ वटा झोलुंगे पुल निर्माण सम्पन्न भएका हुन्। भौगोलिक विकटताको प्रतिविम्ब रहेको कर्णालीमा विगतदेखि हालसम्म सो सङ्ख्यामा पुल निर्माण सम्पन्न भएको हो। चालु आर्थिक वर्षको कात्तिक मसान्तसम्म कूल २७ वटा झोलुंगे पुल निर्माण सम्पन्न भएको छ। चालु आवमा ९४ वटा पुल निर्माण गर्ने सरकारको योजना छ। गत आवबाट दायित्व सरेका, टेण्डर भएका तर पूरा नभएका पुलको सङ्ख्या भने एक सय ५३ छ। यी सबै पुल निर्माणाधीन छन्। प्रदेश सरकारको भौतिक पूर्वाधार एवं सहरी विकास मन्त्रालयअन्तर्गत पूर्वाधार विकास निर्देशनालयको आर्थिक सहयोग तथा प्रादेशिक प्राविधिक सेवा प्रदायक संस्था हुरुन्डेक कालिकोट र सेवक कैलालीको प्राविधिक सेवामा कर्णालीका १० वटै जिल्लामा झोलुंगे पुल निर्माण गर्न लागिएको हो। आव २०७८०७९ मा ७७ वटा पुल निर्माण भएका थियो भने आव २०७९०८० मा एक सय सात वटा गरी हालसम्म २११ वटा पुल निर्माण गरिएको पूर्वाधार निर्देशनालय सुर्खेतले जनाएको छ। प्राविधिक सहयोगकर्ता संस्थाका तर्फबाट कार्यक्रम संयोजक प्रयोग आचार्यका अनुसार चालु आवमा थप एक सय ५३ वटा पुल निर्माणाधीन छन्। आव २०७८०७९ मा संघीय सशर्त अनुदानबाट ६५ वटा पुल निर्माण भए भने प्रदेश सरकारबाट १२ वटा पुल निर्माण भएका थिए। आव २०७९०८० कूल निर्माण भएका एक सय सात वटा पुलमध्ये संघीय सशर्त अनुदानअन्तर्गत पालिकाबाट ७४ वटा, प्रदेश सरकारमार्फत ३२ वटा र डोल्पाको काइके गाउँपालिकाले आफ्नै स्रोतबाट एक वटा पुल निर्माण गरेको हो। अब कर्णाली प्रदेशका १० वटै जिल्लाबाट थप एक हजार पुल आवश्यक परेको भन्दै ७९ वटै पालिकाबाट प्रदेश सरकार र संघीय सरकारमा माग भएको आचार्यले बताए। उनका अनुसार २०७९ चैत महिनामा स्थानीय पूर्वाधार विभाग हरिहर भवन ललितपुरमा हुम्लाका स्थानीय तहले ५३ वटा, मुगु ३९ वटा डोल्पा ६५ वटा, जुम्ला ९४ वटा र कालीकोटका पालिकाले ८६ वटा पुल निर्माण आवश्यक रहेको भन्दै माग पेश गरेका थिए। यसैगरी दैलेखमा ९८, सुर्खेतमा एक सय ३१, सल्यानमा ३९, रुकुम पश्चिममा २३ र जाजरकोटका पालिकाले ६७ गरी कूल छ सय ९५ वटा पुल निर्माण गर्न उक्त विभागमा माग गरेका थिए। यसबाहेक प्रदेश सरकारले समेत झोलुंगे पुल निर्माणमा चासो देखाइरहेका कारण थप दुई सय ९५ वटा पुल निर्माणका लागि यहाँ माग भई आएको हो। यी पुल निर्माण सम्पन्न भएको खण्डमा कर्णालीमा नागरिकलाई आवतजावत गर्न समस्या नहुने स्थानीय तथा प्रदेश सरकारको बुझाइ छ। यसका लागि कम्तीमा पनि पाँच अर्ब बजेट लाग्ने अनुमान गरिएको छ। प्रदेश सरकारले झोलुंगे पुल निर्माणका लागि गत आर्थिक वर्षको असार मसान्तसम्म कूल १७ करोड ६६ लाख १५ हजार खर्च गरेको छ, भने संघीय सरकारले २४ करोड ८३ लाख २० हजार पाँच सय खर्च गरेको छ। यस्तै, आव ०७८०७९ मा संघीय सरकारले २७ करोड आठ लाख सात हजार विनियोजन गरेको थियो। प्रदेश सरकारले १९ करोड २२ लाख ५० हजार विनियोजन गरेकामा छ करोड खर्च गरेको गरेको छ भने स्थानीय तहहरूले १३ करोड दुई लाख ७९ हजार विनियोजन गरेकामा सात करोड नौ लाख ६८ हजार खर्च गरेका छन्। भौतिक पूर्वाधार तथा सहरी विकासमन्त्री मंगल शाहीले कर्णालीका नागरिकलाई सहजरुपमा कम जोखिमपूर्ण यात्रा होस् भनेर प्रदेश सरकार स्थापना भएपछि नै निरन्तर पुल निर्माणमा लागिरहेको बताए। हामीले निरन्तररुपमा मन्त्रालयअन्तर्गत हरेक वर्ष पुल निर्माण गर्दै आइरहेका छौँ, मन्त्री शाहीले भने, सीमित बजेटका बाबजुत पनि हामीले कर्णालीका नागरिकले यात्रा गर्दा कुनै कठिनाइ सामना गर्न नपरोस् भनेर पुल निर्माणलाई तीव्रता दिइएको हो।"
धुम्म काठमाडौं (फोटो फिचर),"काठमाडौं : काठमाडौंसहित देशका विभिन्न भागमा हुस्सु कुहिरो लागेको छ। कोसी, मधेस, बागमती, गण्डकी र लुम्बिनी प्रदेशका विभिन्न भूभागमा आंशिकदेखि सामान्य बदली रहेको र केही स्थानमा बाक्लो हुस्सु लागेको मौसम पूर्वानुमान महाशाखाले जनाएको छ। बिहान बाक्लो हुस्सु लागे पनि मध्यान्नपछि क्रमिकरूपमा सुधार हुँदै जाने र दैनिक जनजीवनसमेत प्रभावित बनाउने विभागले अनुरोध गरेको छ। हालः नेपालमा पश्चिमी वायुको साथै भारतको छत्तिसगढमा अवस्थित निम्न चापिय क्षेत्रको आंशिक प्रभाव छ। काठमाडौंमा आज बिहान ६ बजेको न्यूनतम तापक्रम १० डिग्री सेन्डिग्रेड थियो। आज अधिकतम तापक्रम १९ देखि २१ डिग्री सेन्डिग्रेडको बीचमा रहने मौसमविद् गंगा नगरकोटीले बताए। आज सबैभन्दा कम तापक्रम जाजरकोटको २७ डिग्री सेन्डिग्रेड रहेको छ भने बढी जनकपुरको २९६ डिग्री सेन्डिग्रेड रहेको छ।"
नारायणी नदीमा क्रुजसिप पुनः सञ्चालनमा,"नवलपुर : गत असारबाट नारायणी नदी किनारमा बन्द अवस्थामा रहेको नेपालकै पहिलो क्रुजसिप आजदेखि पुनः सञ्चालनमा आएको छ। मनसुन भित्रिएसँग नारायणी नदीमा आएको बाढीका कारण बन्द भएको क्रुजसिप आजदेखि नियमित सञ्चालनमा ल्याइएको राइनो वाटर इन्टरटेनमेन्ट प्रालिले जनाएको छ। प्रालिका कार्यकारी निर्देशक दीपक ढुंगेलका अनुसार क्रुजसिप नियमित सञ्चालनमा आएसँगै आजदेखि दैनिक तीन सिफ्टमा यात्रुलाई सेवा प्रदान गरिएको छ। एउटा टिकटमा एक व्यक्तिले एक घण्टा क्रुजमा यात्रा गर्न पाउने उल्लेख गर्दै उनले क्रुजभित्र नै रेष्टुरेन्टसहितको सुविधा भएको जानकारी दिए। 'दुई घण्टाको फरकमा क्रुजसिपबाट सेवा प्रदान गर्नेछौं। क्रुजसिपबाट नियमित सञ्चालन गरिने सेवाका साथै इभेन्ट क्रुज र डिनर क्रुज पनि सञ्चालन गरिनेछ,' उनले भने। सेवाग्राहीको मागअनुसार इभेन्ट क्रुजको सेवा प्रवाह गरिने जनाउँदै उनले यसमा विवाहको पार्टी, जन्मदिन, बैठक तथा सेमिनारलगायतका लागि प्याकेज राखिएको बताए। एकपटकमा एक सय ५० जनासम्मलाई क्रुजिङको सेवा प्रदान गर्न सकिने भन्दै उनले म्युजिक भिडियो सुटिङ, फिल्म सुटिङ, फोटोसहितका विभिन्न सेवा पनि क्रुजसिपबाट उपलब्ध गराइने जानकारी दिए। डिनर क्रुज तथा इभेन्ट क्रुजमा सेवाग्राहीको मागअनुसार सेवा सुविधा उपलब्ध गराइने जनाउँदै उनले नियमित क्रुजमा भने रेष्टुरेन्टको सुविधा रहेकाले यात्रुहरुले बजारकै मूल्यमा खाजा तथा पेयपदार्थ पाउने बताए। क्रुजसिप सञ्चालक संस्था राइनो वाटर इन्टरटेनमेन्ट प्रालिका व्यवस्थापक विक्रम बस्यालले क्रुजले हिउँदे अफर जारी गर्दै केही समयका लागि यात्रुलाई क्रुजिङको शुल्कसमेत घटाएको बताए। उनकाअनुसार क्रुजमा यात्रा गर्नका लागि प्रतिव्यक्ति रु तीन सय ५० शुल्क निर्धारण गरिएको छ भने पाँचदेखि १० वर्षसम्मका बालबालिकाका लागि यो शुल्क दुई सय तोकिएको छ। 'पाँच वर्षमुनिका बालबालिका तथा ७० वर्षभन्दा माथिका ज्येष्ठ नागरिकलाई भने क्रुजसिपले आफ्नो नियमति क्रुजिङमा निःशुल्क सेवा उपलब्ध गराउनेछ,' उनले भने। विसं २०७९ माघ १ गतेदेखि सञ्चालनमा आएको क्रुजसिप नेपालकै पहिलो र एकमात्र क्रुजसिप भएको बस्यालको भनाइ छ। उनका अनुसार क्रुजसिप सञ्चालन भएकै वर्ष नेपालको पूर्वदेखि पश्चिमसम्मका यात्रुले सेवा लिएका छन्। गएको याममा प्रतिदिन सरदर एक सय ५० जनाले क्रुजसिपमा यात्रा गर्ने गरेको बस्यालले जानकारी दिए। दुई तला र एउटा तीन सय ६० डिग्री अवलोकन स्थल रहेको क्रुजको पहिलो तल्लामा कार्यक्रम गर्ने मञ्चसहितको ६० जना क्षमता रहेको बस्यालले बताए। उनका अनुसार क्रुजको दोस्रो तल्लामा ८० जना क्षमता तथा तीन सय ६० डिग्री अवलोकन स्थलमा १० जना अटाउने क्षमता रहेको छ। क्रुजसिप सञ्चालनका लागि कम्पनीले पवित्र धार्मिकस्थल देवघाटबाट गोलाघाटसम्मको अनुमति पाएको भए पनि अहिले एकतर्फी एक किलोमिटर मात्रै सञ्चालन हुँदै आएको छ। नारायणी नदीमा बग्ने पानीले गरेको धार परिवर्तनका कारण तथा नदीजन्य पदार्थ उत्खनन्का लागि क्रुजसिपले आफ्नो पूरा क्षमतामा यात्रा गराउन नसकेको कार्यकारी निर्देशक ढुंगेलले बताए। भरतपुर महानगरपालिका१६ को काप्रेघाटमा स्टेशन रहेको क्रुजसिप सञ्चालनपछि नवलपुर र चितवनको पर्यटन प्रवर्द्धन हुँदै आएको होटल व्यवसायी महासंघका केन्द्रीय अध्यक्ष दिनेशकुमार चुकेले बताए। अहिले सन् २०२४ लाई भरतपुर भ्रमण वर्ष भनेर घोषणा गरिएको अवस्थामा पुनःसञ्चालनमा आएको क्रुजसिपले नवलपुरमा समेत पर्यटकलाई आकर्षण गर्न भूमिका खेल्ने उनको भनाइ छ। नारायणी नदीलाई एकै ठाउँबाट बग्ने वातावरण सिर्जना गरेर क्रुजसिपलाई देवघाटदेखि गोलाघाटसम्म नै सञ्चालन गराउने सकेमा नवलपुर, चितवन र तनहुँको धार्मिक तथा जल पर्यटनमा कायापलट हुने चुकेको भनाइ छ। नवलपुरको गैंडाकोटमा रहेको द नारायणी रिसोर्टका सञ्चालक वसन्त पराजुलीले क्रुजसिपका कारण नदी किनारका होटल व्यवसायमा पर्यटकको सङ्ख्यामा वृद्धि हुने बताए। 'यसअघि क्रुज सञ्चालन हुँदा पनि क्रुजमा यात्रा गर्ने मानिस हाम्रा होटलमा आएर बस्ने गर्नुहुन्थ्यो। क्रुजसिप नारायणी नदीमा सञ्चालन हुने कारण यसले चितवनको मात्रै नभएर नवलपुरको पर्यटन प्रवर्द्धनमा समेत ठूलो सहयोग पुर्याएको हामीले पाएका छौं,' उनले भने।"
