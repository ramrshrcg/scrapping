शीर्षक,विवरण
बेपत्ताको खोजी,"बेपत्ता नागरिकको प्रसंग उठ्दा सबैभन्दा पहिला १० वर्षे सशस्त्र युद्धको सम्झना हुन्छ। तर, मुलुकमा राज्य र गैरराज्य पक्षले नागरिक बेपत्ता पारेको त्यति बेलामात्रै होइन। राणा शासन र पञ्चायतकालमा पनि थुप्रै नागरिक राज्यले दम्पच पारेको छ। माओवादी द्वन्द्वताका बेपत्ता पारिएकाहरूको विवरणसम्म अलि धेरै छ भने अरू बेलाको कुनै अभिलेखसम्म भेटिन्न। तर, कानुनले कसैले कसैलाई बेपत्ता गर्न र गराउन नहुने व्यवस्था गरेको छ। त्यसलाई दण्डनीय अपराध मानेको छ। तर, कैयौं वर्षदेखि बेपत्ताहरूको भने आजसम्म अत्तोपत्तो छैन। न राज्यले खोज्न सकेको छ न त कुनै जवाफ नै दिन सकेको छ। युद्धमा वा आन्दोलनमा मारिनु एउटा कुरा तर गैरन्यायिक तवरले नागरिकको जिउधनविरुद्ध कुनै पनि हिंसा वा गतिविधि सामान्य मान्न सकिन्न। मारिने मारिन्छ र घर परिवारले आशा पनि मार्छ। तर, बेपत्ताको हकमा भने आशा मार्न सकिन्न। त्यही आशामा प्रतीक्षा गर्नेहरूचाहिँ दिनदिनै मृत्यु अनुभूत गर्छन्। गरिरहेका छन्। उनीहरू शोकसुर्तामात्रै जीवन गुजारिरहेका छन्। न लास देख्न पाएका छन्, न सास। सशस्त्र संघर्षको बेलाका नागरिकको खोजी गर्न सरकारले आयोग नबनाएको होइन। त्यसमा तीन हजारबेसी उजुरीको चाङसमेत लागेको छ। संक्रमणकालीन न्यायको महत्वपूर्ण पक्ष भनेको बेपत्ता नागरिकको सरोकार पनि हो। सरकारले संक्रमणकालीन न्यायको छिनोफानो नगर्नुको पीडा आज बेपत्ता नागरिकका परिवारले चर्काे छ। जुनै सरकारले पनि आश्वासनबाहेक अरू केही दिन सकेका छैनन्। वास्तवमा यति संवेदनशील मुद्दा सत्ता र प्रतिपक्षको मात्रै नभई पूरै राज्यको दायित्व हो र सबै दलहरूको उत्तिकै जिम्मेवारी पनि हो। आफ्ना नागरिकको जिउधनको सुरक्षा र न्याय दिन नसक्ने राज्यले त्यस्ता नागरिकको दृष्टिमा पूरै विश्वास गुमाएको हुन्छ। तसर्थ राज्य आफ्नो कर्तव्यबाट पन्छिन् कुनै हालतमा मिल्दैन। बेपत्ता राज्य वा विद्रोही जुन पक्षबाट पारिएको भए पनि दोषीमाथि कारबाही हुनुपर्छ। गैरन्यायिक कर्ममा कुनै छुट र माफी दिने भन्ने कुरा पीडित पक्षको मात्रै हातमा हुनसक्छ त राज्यले थोपर्ने र दोषीलाई उम्काउने काम गर्न सक्दैन। गर्नुहुँदैन।"
पर्यटकको रोजाइमा च्छोरोल्पा हिमताल,"दोलखा : दोलखाको गौरीशंकर गाउँपालिका ९ गौरीशंकरमा रहेको नेपालको सबैभन्दा ठूलो च्छोरोल्पा हिमताल पर्यटकको रोजाइको केन्द्र बनेको छ। च्छोरोल्पा हिमतालको दृश्यावलोकनका लागि प्रत्येक वर्ष आन्तरिक र बाह्य पर्यटकको आगमन बढ्दो छ। गौरीशंकर गाउँपालिकाको रोल्वालिङ उपत्यकामा रहेको च्छोरोल्पा पदयात्राका लागि अति नै रमणीय एवम् रोमाञ्चक स्थलको रूपमा रहेकाले पर्यटक आउने क्रम बढेको हो। काठमाडौंबाट छोटो दूरीमा पर्ने र पदमार्ग सजिला भएकाले पनि पर्यटकहरू बढी च्छोरोल्पा मन पराउन थालेको गौरीशंकर गाउँपालिका ९ का वडाध्यक्ष ङिमागेली शेर्पाले बताए। चरीकोटबाट छ्योत्छ्योतसम्म गाडीमा र त्यहाँबाट हिँडेर सिमीगाउँ हुँदै च्छोरोल्पा पुगेर चार दिनमै फर्किन सकिन्छ। वर्षात्को समयमा आवत्जावत करिब बन्द हुने च्छोरोल्पा हिमतालमा असोज महिनादेखि पदयात्रुुको संख्यामा वृद्धि हुन्छ। यो वर्षको असोज कात्तिक महिनामा मात्रै १ हजार ७ सय ७९ पुरुष र २ सय १६ महिलाले च्छोरोल्पा हिमतालको भ्रमण गरेको गौरीशंकर संरक्षण क्षेत्रका सूचना अधिकारी तुलसी दाहालले बताए। समुद्री सतहबाट ४ हजार ५ सय ८० मिटरको उचाइमा रहेको १ सय ३५ मिटर गहिरो र अनुमानित १० करोड घनमिटर पानी रहेको च्छोरोल्पा हिमतालसम्म पुुग्ने पदमार्ग २०७२ सालको भूकम्पपछि स्विस सरकारले पक्की र आकर्षक बाटो बनाइदिएको छ। अन्य गन्तव्यभन्दा यस क्षेत्रमा रहेका होटलको मेनु सस्तो रहेकाले पनि पर्यटकको संख्यामा वृद्धि आउन सक्ने हिमताल भ्रमण गर्ने यात्रुहरू बताउँछन्। स्थानीयका अनुसार कोरोना महामारीअघि बाह्य पर्यटकले खचाखच हुने च्छोरोल्पा अहिले महामारी सकिए पनि फाटफुटबाहेक खासै बाह्य पर्यटक आएका छैनन्। तर आन्तरिक पर्यटकको भने भीड लाग्ने गरेकोे छ। आन्तरिक पर्यटकको भीडले होटल व्यवसायीलाई धान्न हम्मेहम्मे परेको होटल व्यवसायी थुल्डु शेर्पाले बताए। हिमतालको भ्रमण गर्नेको संख्या दिनप्रतिदिन बढ्दै गइरहेको छ। सिमीगाउँबाट सुर्मुचे, डोङाङ, वेदिङ, नागाउँहुँदै च्छोरोल्पा तालसम्म पुग्न सकिन्छ। साहसिक पदयात्राका लागि अति नै रमणीय एवम् रोमाञ्चकस्थलका रूपमा प्रख्यात मानिने रोल्वालिङ उपत्यकाको च्छोरोल्पा पुग्दा संसार जितेको महसुस हुने र भ्रमणको क्रममा च्छोरोल्पा भ्रमण नगरे भ्रमण पूरा नहुने त्यहाँ पुुगेर आउने आन्तरिक पर्यटकको भनाइ छ। बेदिङसम्म राष्ट्रिय प्रसारणको विद्युत् लाइनको व्यवस्था भएको र अप्टिकल फाइबर भएका कारण इन्टरनेटको पनि सुविधा हुँदा पर्यटकहरू रमाउँदै यात्रा गर्छन्। च्छोरोल्पा जाने बाटो हुँदै सगरमाथाको आधार शिविरसम्म पुुग्ने पर्यटकहरू हुँदा पनि यात्रामा अझ रमाइलो हुने च्छोराल्पा पुुगेर आउने पर्यटकहरू सुनाउँछन्। काठमाडौंबाट छोटो दूरीमा पर्ने रमणीय स्थान र पदमार्ग सजिला भएकाले पर्यटक बढी च्छोरोल्पा मन पराउँछन्।"
चार महिनामा साढे ४२ अर्ब थप धितोपत्र सूचीकृत,"काठमाडौं : आर्थिक वर्ष २०८०८१ को चार महिनामा नेपाल स्टक एक्सचेञ्ज (नेप्से)मा कुल ४२ अर्ब ४८ करोड रुपैयाँ बराबरको थप धितोपत्र सूचीकृत भएका छन्। जसअन्तर्गत ३६ अर्ब १० करोड बराबरको साधारण सेयर, ३ अर्ब ८४ करोड बराबरको हकप्रद सेयर र २ अर्ब ५४ करोड रुपैयाँ बराबरको बोनस सेयर गरेर थप धितोपत्र सूचीकृत भएका हुन्। उक्त अवधिमा नेपाल धितोपत्र बोर्डले ८ अर्ब ५१ करोड रुपैयाँ बराबरको साधारण सेयर, ३ अर्ब २० करोड बराबरको डिबेन्चर, २ अर्ब ५० करोड रुपैयाँ बराबरको म्युचुअल फन्ड र १ अर्ब १० करोड बराबरको हकप्रद सेयर गरी कुल १५ अर्ब ३१ करोड रुपैयाँ बराबरको धितोपत्र सार्वजनिक निष्कासनका लागि अनुमति दिएको थियो। २०८० कात्तिक मसान्तमा नेपाल स्टक एक्सचेन्जमा सूचीकृत कम्पनीको संख्या २ सय ६४ पुगेको छ। २०७९ कात्तिकमा सूचीकृत कम्पनीको संख्या २ सय ४५ रहेको थियो। सूचीकृत कम्पनीमध्ये १ सय ३४ बैंक तथा वित्तीय संस्था र बिमा कम्पनी छन् भने ८७ जलविद्युत् कम्पनी, २१ उत्पादन तथा प्रशोधन उद्योग, ७ होटल, ७ लगानी कम्पनी, ४ व्यापारिक संस्था र ४ अन्य समूहका छन्। यस्तै, सूचीकृत कम्पनीमध्ये बैंक तथा वित्तीय संस्था र बिमा कम्पनीको धितोपत्र बजार पुँंजीकरणको हिस्सा ६३२ प्रतिशत रहेको छ। त्यसैगरी, जलविद्युत् कम्पनीको हिस्सा १२६ प्रतिशत, लगानी कम्पनीको हिस्सा ७१ प्रतिशत, उत्पादन तथा प्रशोधन उद्योगको हिस्सा ५२ प्रतिशत, होटलको हिस्सा ३२ प्रतिशत, व्यापारिक संस्थाको हिस्सा ०५ प्रतिशत तथा अन्य समूहका कम्पनीको हिस्सा ८२ प्रतिशत छ। नेपाल स्टक एक्सचेन्जमा २०८० कात्तिक मसान्तमा सूचीकृत ७ अर्ब ८८ करोड सेयर संख्याको चुक्ता मूल्य ७ खर्ब ८१ अर्ब ३८ करोड रुपैयाँ छ। गत साता नेप्से परिसूचक साढे ७ प्रतिशतभन्दा बढी बढेर बन्द भएको थियो। नेप्से, १४१८३ अंक बढेर १९९४६० बिन्दुमा पुगेको थियो। मौद्रिक नीतिको पहिलो त्रैमासिक समीक्षाले सकारात्मक सन्देश दिएका कारण यो साता कारोबारमा उछाल आउँदा बजार उकालो लाग्यो। यसर्थ सो साता सेन्सेटिभ इन्डेक्स ६८४ प्रतिशत बढेको छ भने फ्लोट इन्डेक्स ७४७ प्रतिशत र सेन्सेटिभ फ्लोट इन्डेक्स ७२० प्रतिशत बढ्यो। सो साताभर दैनिक औसतमा ३ अर्ब ३४ करोडको सेयर खरिद बिक्री भयो। यस्तै, दैनिक औसत सेयर संख्या ९८८६ प्रतिशत र कारोबार संख्या ७४२० प्रतिशतले बढ्यो। जस्ले गर्दा नेप्सेको कुल बजार पुँजीकरण साढे ७ प्रतिशतले बढेर २ खर्ब १४ अर्ब बढेर ३० खर्ब ७६ अर्ब रुपैयाँ पुग्यो।"
कानुनी उपचारका खाल्डाहरू,"कानुन बनाउने अनि कानुन पारित गर्ने तथा कानुन प्रमाणीकरणका लागि राष्ट्रपतिसमक्ष पेस गर्ने निकाय पनि संघीय संसद् नै हो। तथापि समाजको सुव्यवस्थाका लागि देशमा कस्तो कानुन चाहिन्छ ? जनतालाई कुन कानुनले न्याय दिन सकेको छैन ? भन्ने जस्ता प्रारम्भिक चरणको अध्ययन गर्ने काम संघीय संसद्ले गर्दैन। कानुनको आवश्यकता पहिचान गर्ने निकाय नेपाल कानुन आयोग, नेपाल सरकारको कानुन मन्त्रालय मातहत छ। जनताका लागि कानुन बनाउँछौं भनी जनप्रतिनिधिको सभामा पुगेका सांसदहरूको कार्यक्षेत्र भनेको कार्यपालिकाले अध्ययन सम्पन्न गरेर पठाएको विधेयकमा केही त्रुटि छन्छैनन् हेर्ने मात्र छ। मेरा लागि संसद्मा प्रतिनिधित्व गरिदिनुहोला भनी प्रजातन्त्रिक पद्धति अपनाएको देशको नागरिकले मत दिएर पठाएको संसद्का सभासदहरूले जनताकै लागि काम गरून् र जनताका आवाज बोलुन् भन्ने अपेक्षा बैध हो। त्यसैले कानुन बनाउने कुराको सम्पूर्ण जिम्मेवारी जनप्रतिनिधिको सभाले लिनैपर्छ। समाज सुव्यवस्थाका लागि कस्तो कानुन बनाउन आवश्यक छ, भइरहेका कानुनहरूमा केके संशोधन गर्नुपर्छ लगायत कामको नेतृत्व व्यवस्थापिकाले लिनुपर्छ। त्यसैले कानुन आयोग स्वायत्त संयन्त्र व्यवस्थापिका मातहत राखिनुपर्छ। संविधानको धारा ११० मा विधेयक प्रस्तुत गर्ने विधिको प्रावधान छ। उक्त धाराको उपधारा (२) मा अर्थ विधेयक, नेपाली सेना, नेपाल प्रहरी वा सशस्त्र प्रहरी बल, नेपाललगायत सुरक्षा निकायसँग सम्बन्धित विधेयक सरकारी विधेयकको रूपमा मात्र प्रस्तुत गरिनेछ भन्ने व्यवस्था छ। यस अर्थमा अर्थ विधेयक र सुरक्षासँग सम्बन्धित विधेयकमात्र नेपाल सरकारको एकाधिकारको कुरा हो। त्यसभन्दा बाहेकका विधेयक सरकारी हुनैपर्छ भन्ने कुनै बाध्यात्मक व्यवस्था छैन। अन्य विधेयक सरकारी हुनै हुन्न भन्ने बाध्यात्मक व्यवस्था पनि त छैन नि भनेर अहिलेकै व्यवस्था ठीक छ भन्नेहरूले तर्क गर्न पनि सक्छन्। व्यवस्थाभन्दा पनि यहाँ तरिका नमिलेको मात्र हो। संघीय संसद्मा सरकारी र गैरसरकारी दुवै खाले विधेयक पेस हुनसक्छ भन्ने संवैधानिक व्यवस्थालाई नै समन्वयात्मक तवरले व्याख्या गरी नयाँ तरिकाले काम गर्नुपर्ने अहिलेको आवश्यकता हो। हुनतः संसदीय अभ्यासमा कमन लेगल सिस्टमलाई पालना गरेको नेपालमा संसद्मा विधेयक पेस हुने धेरैजसो तरिका युनाइटेड किंगडमकै जस्तो देखिन्छ। त्यहाँ पनि विधायिकाको सम्बन्धित अधिवेशनमा कार्यपालिकाले सम्बन्धित विधेयकहरू पेस गर्ने भनी तोकिएको हुन्छ। सो अधिवेशनमा ती तोकिएका विधेयकका अतिरिक्त कार्यपालिकाले अत्यन्त जरुरी विधेयकहरूका साथै सांसदहरूले प्राइभेट मेम्बर्स बिलसमेत पेस गर्न सकिने व्यवस्था छ। युनाइटेड किंगडममा विधेयक पारित गर्ने अधिकार तथा कार्यविधि हाउस अफ कमन्स र हाउस अफ लड्र्समा जस्तो छ। नेपालमा पनि प्रतिनिधिसभा र राष्ट्रियसभालाई त्यस्तै कार्यविधि र अधिकार दिइएको छ। तर, युनाइटेड किंगडममा जस्तो प्रभावकारिता नेपालमा किन भएन भनेरचाहिँ पटकपटक खुला बहस गर्नु जरुरी देखिन्छ। किंगडम राजतन्त्रात्मक मुलुक हो। त्यहाँको व्यवस्था यो माटो सुहाउँदो नभएको पनि हुनसक्छ। त्यहाँको कार्यपालिका जत्तिको पारदर्शी, जनताप्रति उत्तरदायी र विधिसम्मत कार्यपालिका नेपालमा नभएको पनि हुनसक्छ। त्यहाँको जस्तो व्यवस्थाको प्रभावकारिता यहाँ के कारणले हुन नसकेको होला, कानुन बनाउने निकायले प्रभावकारी कानुन बनाउन किन नसकेका होलान् भन्ने समस्याको सम्बोधनमा फरक प्रयास गर्नुपर्ने भएको छ। कानुन साध्य हैन। कानुन त न्यायको साधन मात्र हो। हाम्रा देशमा धेरै कानुन अवैज्ञानिक तथा असामाजिक छन्। त्यस्ता अव्यवस्था हाम्रो कानुनमा कति छन् कति छन् ः त्योमध्येको नमिठो अभ्यास साविकमा बैंकिङ कसुर तथा सजाय ऐन, २०६४ को दफा ३(ग) मा आफूले काटेको चेकलाई खाम्ने रकम आफ्नो खातामा नभएको जानीजानी चेक काटी भुक्तानी लिन वा दिन हुँदैन भन्ने कानुनी व्यवस्था थियो जुन हाल परिवर्तन भएको छ। त्यसैगरी विनिमेय अधिकारपत्र ऐन, २०३४ को दफा १०७ (क) मा बैंकमा आफ्नो निक्षेप छैन वा निक्षेप भए पनि पर्याप्त छैन भन्ने जानीजानी कुनै व्यक्तिले चेक काटी कसैलाई हस्तान्तरण गरेमा चेक अनादर हुने भन्ने कानुनी व्यवस्था थियो जुन अद्यापि यथावत् छ। एकजना व्यक्तिले खातामा रकम नभएको जान्दाजान्दै चेक दिएको सम्बन्धमा नेपाल सरकारविरुद्ध गीता स्थापित भएको बैंकिङ कसुर मुद्दामा सर्वोच्च अदालतले बैंकिङ कसुर ऐन र विनिमय अधिकारपत्र ऐनको तुलनात्मक अध्ययन गरेर २०७३ भदौ ५ मा सविस्तार व्याख्या गयो। तर, सर्वाेच्चबाट फैसला भएपश्चात् कार्यपालिकाको अग्रसरतामा व्यवस्थापिकाले उक्त फैसलाको सिद्धान्तलाई निष्प्रयोजन गराउने गरी असोज १८ मै बैंकिङ कसुर तथा सजाय ऐन, २०६४ को दफा ३(ग) मा संशोधन गयो। सर्वोच्च अदालतले व्याख्या गर्दा बैंकिङ कसुर तथा सजाय ऐन, २०६४ को दफा ३(ग)मा काटिएको चेकलाई चेक काटी भुक्तानी लिने वा दिने कार्य भएको हुनैपर्छ। कसैले बैंकमा चेक लिएर जाँदैमा भुक्तानी पाउने होइन। यसरी आफ्नो खातामा पर्याप्त रकम नभएको कुराको जानकारी हुँदाहुँदै खाताको रकमले नखाम्ने गरी चेक काटिदिएको अवस्था हुँदा र उक्त कार्य विनिमय अधिकारपत्र ऐन, २०३४ को दफा १०७(क) अन्तर्गत नै पर्ने देखिन आयो भनी सर्वोच्च अदालतले व्याख्या गरेको छ। सर्वाेच्च अदालतले ७३ भदौ ५ मै बृहत् व्याख्या गरेपश्चात् संसद्ले असोज १८ मै व्याख्याविपरीत बंैकिङ कसुर तथा सजाय ऐन, २०६४ को दफा ३ को खण्ड (ग) मा आफूले काटेको चेकलाई खाम्ने रकम आफ्नो खातामा नभएको जानीजानी चेक काटी दिन हुँदैन भनी लेखी भुक्तानी लिने र दिने भनी गरिएको व्यवस्थालाई हटाइ कानुनी व्यवस्था नै संशोधन गयो। जब फौजदारी दायित्व र देवानी दायित्वको कानुनी व्यवस्था बाझिन्छ, तब देवानी दायित्व सम्बन्धित कानुनले प्राथमिकता पाउनुपर्ने कानुनको सर्वमान्य सिद्धान्त हो। साथै खातामा रकम नभएको अवस्थामा चेक काट्ने हाम्रो समाजको विनिमयको माध्यम हो। खातामा पैसा नभए पनि पछि रकम जम्मा हुने बेलामा सटही हुने गरी चेकको आदानप्रदान हुने व्यवहार व्यापारको क्षेत्रमा परम्परागत रूपमा हामीले स्वीकारी आएको एउटा अभ्यास हो। तर, एकाएक रातारात अदालतको व्याख्याविपरीत कानुन नै संशोधन गरेर समाजको आकांक्षाविपरीत कानुन बनेको कार्यले कानुन बनाउने कुरामा हामी कहाँ छौं र कहाँ पुग्नुपर्ने हो भन्ने कुरामा ठूलो खाडल रहेको पुष्टि गरेको छ। त्यसैले कानुन बनाउने कुरामा व्यवस्थापिका तथा यसका सदस्य जनप्रतिनिधिलाई थप जिम्मेवार बनाउनुको विकल्प छैन। यसका लागि जनप्रतिनिधिलाई जनताले नियमित प्रश्न गर्न, आफ्ना पिरमर्का राख्न र समाजको आवश्यकताअनुसार कानुन बनाउने सुझाव संकलनका लागि मञ्च तयार गर्नु अपरिहार्य देखिन्छ।"
चुनौतीपूर्ण अवसरमा नयाँ विश्वविद्यालय,"नेपालमा थुप्रै इतिहास छन्। मल्लकालीन इतिहास छन्, शाहकालीन इतिहास छन्। तर, मुलुकको इतिहास छैन। मेचीमहाकाली जोड्ने इतिहास छैन। नेपालीनेपाली जोड्ने इतिहास छैन। नेपाल प्रज्ञा प्रतिष्ठानको २०२६ सालमा गठित नयाँ प्राज्ञ परिषद्को पहिलो बैठकमा सदस्य सूर्यविक्रम ज्ञवालीले नवनियुक्त कुलपति केदारमान व्यथितलाई भनेका वाक्य हुन् यी। समिति बनाएर अवधारणासमेत सार्वजनिक भइसकेको अवस्थामा पशुपति क्षेत्र विकास कोषले श्रीपशुपति हिन्दू विश्वविद्यालय स्थापनार्थ विद्धत्जनको राय संकलनार्थ गतसाता आयोजना गरेको गोष्ठीमा पंक्तिकार भने साहित्यका उनै विद्धान् ज्ञवालीका प्रस्तुत विषय सम्झिरहेको थियो। ५४ वर्ष बितेछ तर आजसम्म त्यो काम हुन सकेको छैन। सम्भावनाको संसारले तान्छ मलाई। गोष्ठीमा प्रस्तुत विश्वविद्यालय तयारी समितिको विचारपत्रका दुई शब्दले तान्यो। मनमात्र तानेन, मुटु नै चिमोटियो। चिन्नेजान्नेका लागि म सञ्चारकर्मीमात्र होइन, साहित्यकार पनि हुँ। भन्नुहोला, भावना मिसियो यसमा। राष्ट्रभक्ति हुने कुन नागरिकलाई मुलुकको इतिहास लेखिने विषयले नछोला र ? विचारपत्रमा लेखिएका दुई शब्द हुन्, नेपाल अध्ययन। विश्वविद्यालयको दोस्रो कार्य भनी उल्लेख भए पनि श्रीपशुपति जोडेर बनाइने विश्वविद्यालयको सार्थकता यसमै भेट्टाएँ। यो किन पनि भने हालसालै सम्पन्न गरेको मेरो एमफिलको थेसिसले दिएको निष्कर्षले देखाएको एउटा बाटो यसमै समाहित छ। स्वदेशी तर विश्वसम्पदा अनि नेपाली संस्कृति र सभ्यताको जग श्रीपशुपतिनाथमा विदेशी विद्धान् क्याडेनियन प्राध्यापक ह्यारोल्ड ए इन्निसको सिद्धान्त द बायोस अफ कम्युनिकेसनको टाइम बायोस्ड कम्युनिकेसन मिसाएँ। दर्शनाचार्य उपाधि दिने मेरो यो अनुसन्धानले पृथक दृष्टिकोण दिएको छ। नेपाल राष्ट्रको उत्पत्ति र श्रीपशुपतिनाथको उद्भवको समय करिब एउटै हुनु, त्यसबेलादेखि हालसम्मका सबैजसो शासक पशुपतिनाथसँग जोडिनु र उसबेलैदेखि पशुपतिनाथले नेपाललाई विश्वभर चिनाउँदै आउनु आदि सबै सबै घटना र सन्दर्भ (जो मेरो अनुसन्धानमा पनि मूलस्थान ओगेटेका छन्)ले नेपालका लागि पशुपतिनाथ जोडिएको विश्वविद्यालय सार्थक हुन आउँछ। किनकि यो यसअघि स्थापित र सञ्चालित १६ विश्वविद्यालयभन्दा पृथक हुन्छ नै, हुनुपर्छ पनि। पश्चिमा लेखक स्टेफनआर कोभेले भनेका थिए, तिमीले जे जानेका छौ, त्यो अरूलाई बाँड, अन्यथा त्यो बिर्सिन सक्छ वा मासिन सक्छ। तिमीले जानेका कुरा अरूलाई बाँड्नु भनेको बारीमा बिउ छरेजस्तै हो। बिउ माटोमा परे उम्रन्छ ढुंगामा परे चराले खान्छ र अर्को ठाउँमा गएर विष्टा गर्छ र त्यो बिउ उम्रन्छ। बिउ मासिँदैन। कोभेको यो भनाइले आफूले प्राप्त गरेको ज्ञान प्रयोग गर्नुपर्छ भन्ने बोध भएकैले सन्दर्भ उप्काएको हुँ। हुनतः पशुपतिनाथ महासागरको स्वरूपमा भएकाले मेरो शैक्षिक अनुसन्धान एक गाग्री पानीमात्र हो। तर यत्ति हो, कुनै तीर्थ पुगेर ल्याएको पानी एकैथोपा किन नहोस्, अन्यत्रको पानीमा मिसाउँदा त्यसको महŒव बेग्लै हुन्छ। दर्शनाचार्यमा अनुसन्धानले दिएको निष्कर्ष हो, पशुपतिनाथ याज अ कम्युनिकेटर अफ सिभिलाइजेसन एक्रोस द एराज। जसले विश्वमा नेपाल चिनाउन सांस्कृतिक बिम्बको रूपमा कामसमेत गरेको छ, गरिरहेकै छ। यति हुँदासम्म हामी नेपालीले नेपाल अध्ययन गरेका छैनौं। अब त नगरी हुन्न। भन्नेले १७ विश्वविद्यालय भनेर खिसिट्युरी गर्लान्। काग कराउँदै गरुन्, सरोकारवालाले परिणामबाट गतिलो सन्देश दिनैपर्छ। संस्कृति, सम्पदा र इतिहासबाट नेपालको उचाई सगरमाथा बनाउने हो। यो सन्दर्भ जोड्नुपर्ने कारण स्पष्ट छ कि पाशुपत क्षेत्र आफैंमा खुला संग्रहालय हो। जसलाई प्राचीन नेपालको प्रतिबिम्ब मान्न सकिन्छ, मानिँदै आएको पाइन्छ। विश्व सम्पदा सूचीमा सन् १९७९ मै सूचीकृत भइसकेको सम्पदा हो। धेरै लक्ष्य र उद्देश्य यसअघिका विश्वविद्यालयका होलान् तर श्रीपशुपतिको काम र परिणाम तीभन्दा पृथक र विशेष हुनुपर्छ जसले साँच्चै नागरिकलाई नेपाली नागरिक, राष्ट्रभक्त नागरिक, सुसंस्कृत नागरिक, कर्मशील नागरिकसँगै भव्य र दिव्य नागरिक पनि बनाउने छ। यो दलीय भागबन्डामा नियुक्त हुने विश्वविद्यालय हुनेछैन, विषयविज्ञ र तनमनले काम गर्ने कर्मचारीले चल्नेछ। संस्कृतिमन्त्रीको सक्रियतामा सुरु भए पनि सरकारको अनुदानको अपेक्षा गर्नेछैन, आफ्नै जगमा उभिनेछ। मन्त्री शब्द जोड्दै गर्दा मन चसक्क भएको छ, कतै यो विश्वविद्यालयको विषय तत्कालीन राष्ट्रपति विद्यादेवी भण्डारीले नेपाल बालसाहित्य प्रतिष्ठानको गठन प्रक्रिया अघि बढाएजस्तो त हुँदैन ? राष्ट्रपतिले आधाउधि पुयाएको यो काम त सरकार परिवर्तनसँगै अड्किएको छ भने मन्त्रीले थालेको विश्वविद्यालयले के कति मान्यता पाउला आगामी दिनमा ? त्यसैले सम्पदा, सभ्यता र संस्कृति जोडिएको यो विश्वविद्यालयलाई राजनीतिबाहिर राखेकै वेश। जसले अनेकौं अनुसन्धानमार्फत मेचीमहाकाली जोड्ने इतिहास लेखोस्, नेपालीनेपाली जोड्ने इतिहास कोरोस् अनि मुलुकको इतिहास रचोस् ! किनकि अनुसन्धानलाई पन्छाएर आजसम्म नेपालले विश्वलाई विकास र समृद्धि देखाउन सकेको छैन। नेपाल विश्वमा किन र कसरी अनि के कारणले पृथक अस्तित्व भएको मुलुक हो भनेर प्रमाणित गर्न सकेको छैन। भएका संस्कृति, मूर्तअमूर्त सम्पदा, सभ्यता र अनुपम प्रकृति देखाउन र विज्ञानसम्मत छन् भनेर अनुसन्धानले पुष्टि गर्न नसकेरै सुन बिछ्याएर नुन खोजिरहेको छ नेपाल। यसकारण श्रीपशुपति हिन्दू विश्वविद्यालय आवश्यकमात्र होइन, अत्यावश्यक पनि छ।"
जहाँ अभिभावकले अनुगमन गर्छन्,"धनकुटा : सामान्यतया छोराछोरीलाई आवश्यक शैक्षिक सामग्रीको व्यवस्थापन गरेर समयमै विद्यालय पठाउनुलाई अभिभावकले आफ्नो कर्तव्य पूरा भएको ठान्छन्। तर, धनकुटाको साँगुरीगढीका अभिभावक भने यतिमै सीमित छैनन्। उनीहरूले विद्यालय शिक्षा र विद्यार्थीको उज्ज्वल भविष्यका लागि आफंै विद्यालयमा खट्न थालेका छन्। विद्यालय खुल्ने दिन १० बजेदेखि ४ बजेसम्म विद्यालयमै बसेर अनुगमन गर्छन्। विद्यार्थीको शैक्षिकस्तर सुधार्न धनकुटाको साँगुरीगढी२ बुढिमोरङस्थित श्री रामनवमी माध्यमिक विद्यालयका अभिभावकहरूले दैनिक तालिका नै बनाएर नियमित अनुगमन गरिरहेका छन्। शैक्षिक सुधारका लागि गरिएको यो अभ्यासले सकारात्मक परिवर्तन ल्याउन थालेको विद्यालय व्यवस्थापन समितिका अध्यक्ष ब्रम्हध्वज लिम्बूले बताए। उनका अनुसार हरेक दिन एकजना अभिभावक विद्यालय अवधिभर बिहान १० देखि दिउँसो ४ बजेसम्म विद्यालयमा बस्ने गरेका छन्। नर्सरीदेखि कक्षा १२ सम्म अध्ययन हुने उक्त विद्यालयमा ३ सयभन्दा बढी विद्यार्थी छन्। विद्यालय व्यवस्थापन समिति र शिक्षक अभिभावक संघको अगुवाईमा सुरु भएको अनुगमनका लागि कार्यतालिका समेत बनाइएको छ। कुन दिन को अभिभावक आउने भनेर कार्यतालिका बनाइएको छ। उक्त कार्यतालिका अनुसार अभिभावकहरू खट्ने गरेका छन्। जिम्मेवारी तोकिएको अभिभावक आफ्नो छोराछोरीसँगै विद्यालय पुग्छन्। विद्यालय प्रवेश गर्नेबित्तिकै छोराछोरी कक्षा कोठा छिर्छन् भने अभिभावक समितिले दिएको जिम्मेवारीअनुसार खटिन्छन्। अनुगमनमा खटिने अभिभावकले विद्यालय समयभित्र शिक्षक तथा विद्यार्थी आएका छन् कि छैनन् भनेर हाजिरी पुस्तिका हेर्छन्। त्यसपछि शिक्षक ताथ विद्यार्थीले विद्यालय पोसाक लगाएका छन् कि छैनन् ? कति विद्यार्थी अनुपस्थित छन् ? अनुपस्थित हुनुको कारण के हो भनेर बुझने, कक्षा सञ्चालन भइरहेको छ कि छैन ? कक्षा कोठाभित्रका समस्या केके हुन भनेर टिपोट गर्ने गर्छन्। अनुपस्थित हुने शिक्षकलाई फोन गर्ने काम पनि अभिभावकले गर्छन्। यस्तै कुनै विद्यार्थी अनुपस्थित छन् भने अभिभावकलाई फोन गरेर विद्यालय के कारणले नपाएको हो ? भनी चासो राख्छन्। विद्यार्थी र शिक्षकका समस्या सुनेर हरेक महिना बस्ने समितिको बैठकमा प्रतिवेदन पेस गर्ने गरिएको अभिभावक शनिता राईले बताइन्। यो कार्य गर्दा आफ्नो छोराछोरीको हेरचाहसहित उनीहरूको पढाइमा समेत सुधार भएको उनी बताउँछन्। विद्यालय व्यवस्थापन समिति र शिक्षक अभिभावक संघका २६ जना अभिभावकले हरेक दिन तालिका बनाएर अनुगमन गरिरहेका छन्। समितिमा नरहेका अभिभावकले पनि चासो दिएर अनुगमनमा खट्न थालेको विद्यालय व्यवस्थापन समितिका सदस्य रमेश इवाहाङले बताए। विद्यालयमा शैक्षिक सामग्री छ कि छैन ? विद्यालयले खुवाउने दिवा खाजा गुणस्तरीय छ कि छैन ? भनेर पनि अभिभावकले जानकारी लिने गरेका छन। यस्तै अनुपस्थित भएका विद्यार्थीको बारेमा जानकारी लिँदै घरसम्म पुग्ने गरिएको पनि इवाहाङले बताए। गत चैतमा गठन भएका विद्यालय व्यवस्थापन समिति र शिक्षक अभिभावक संघको नयाँ नेतृत्वको पहिलो वैठकले नै विद्यालयको शैक्षिकस्तर अपेक्षाकृत नभएको निष्कर्ष निकाल्दै शैक्षिक सुधारलाई मूल एजेन्डा बनाएको इवाहाङले बताए। अनुगमनमा आउने अभिभावकको लागि विद्यालय व्यवस्थापन समितिको कार्यालयमा वस्ने व्यवस्था गरिएको छ। अभिभावकको अनुगमनका कारण पहिलो त्रैमासिक परीक्षाको नजिता सुधार भएको उनको भनाइ छ। अभिभावकको अनुगमनपछि विद्यार्थीको उपस्थिति पनि बढेको छ। विद्यार्थी पनि अनुशासित बन्दै गएका छन्। समयमै उपस्थिति हुने, र कक्षाकोठा भरिभराउ हुन थालेका छन। कमजोर विद्यार्थीलाई कोचिङ कक्षाको व्यवस्था पनि गरिएको छ। हरेक दिन अभिभावक आएर विद्यालयमा बस्दा खुसी लागेको कक्षा १० मा अध्ययनरत विद्यार्थी अमन राईले बताए। शिक्षकलाई सुनाउन अप्ठ्यारो लाग्ने कतिपय समस्या अभिभावकलाई सुनाउन सहज भएको पनि उनले बताए। कोचिङ कक्षा, कक्षाकोठाको भौतिक संरचना लगायत समस्या सुनाउँदा समाधान भएको उनी बताउँछन्। पहिले पहिले कुनै पिरियड खाली भए विद्यार्थीहरू विद्यालय प्राङ्गणभन्दा बाहिर गएर बस्थे भने हाल कक्षा कोठाभित्र पढेर बस्न थालेका छन्। अभिभावकले प्राङ्गणभन्दा बाहिर जान नदिने उनको भनाइ छ। अभिभावकहरूले गरेको शैक्षिक सुधारको अभियानलाई शिक्षकहरूले पनि सहयोग गरिरहेको विद्यालयका सहायक प्रधानाध्यापक गीता चेम्जोङले बताइन्। उनका अनुसार शिक्षकको कतिपय समस्या अभिभावकहरूले समितिमार्फत पूरा गरिदिएका छन्। अभिभावक विद्यालयमा आउनुनै ठूलो उपलब्धि हो तर विद्यालय अवधिभर नै बसेर छोराछोरीको पढाइप्रति चासो राख्नुले शैक्षिक गुणस्तर सुधारका लागि धेरै प्रभाव पर्ने उनको भनाइ छ। यो अभियानले शिक्षकलाई समेत उत्प्रेरित गराएको उनको भनाइ छ। साँगुरीगढी गाउँपालिका अध्यक्ष जितेन्द्र राई रामनवमी विद्यालयमा भइरहेको अभ्यास अनुकरणीय भएको बताउँछन्। उनी भन्छन्, विव्यस समितिको यो अभ्यासले शैक्षिक सुधार हुने विश्वास छ। यहाँ सफल भएको खण्डमा पालिकाका अन्य विद्यालयमा पनि अभियान चलाउन सहयोग गर्ने उनी बताउँछन्।"
"जाजरकोट भूकम्पको डेढ महिना, अस्थायी आवासको रकम खोइ ?","जाजरकोट : एक सय ५४ जनाको ज्यान जाने गरी जाजरकोटको रामीडाँडालाई केन्द्रविन्दु बनाएर भूकम्प गएको डेढ महिना बितिसक्दा पनि सरकारले भूकम्पपीडितको व्यवस्थापनमा ठोस काम गर्न सकेको छैन। पीडित परिवारहरू अहिले पनि त्रिपालमै बस्न बाध्य छन्। त्रिपालबाट मंसिरभित्र अस्थायी आवासमा सार्ने सरकारी योजना स्थानीय सरकार, प्रदेश सरकार र संघीय सरकारको तालमेल नमिल्दा र समन्वय नहुँदा पीडितहरू चिसोले थलिएका छन्। त्रिपालमै भूकम्पपीडितको चिसोले ज्यानै जान थालेको छ। चिसो दिन प्रतिदिन बढिरहेको छ। भूकम्पले घरवारविहीन बनाएपछि त्रिपालमा बस्दै आएका जाजरकोटका भूकम्पपीडितलाई मंसिरभित्र अस्थायी आवासमा सार्ने भन्दै संघीय सरकारले पठाएको ५० करोड रुपैयाँ केही पालिकाका खातामा गएर थन्किएको छ भने केही पालिकाले रकम नै पाउन सकेका छैनन्। सरकारले माग गरेअनुसारको रकम नपठाँउदा नलगाड नगरपालिका र जुनीचाँदे गाउँपालिकाले अस्थायी आवासका लागि रकम पाउन नसकेका हुन्। रकम निकासा लिएका शिवालय, छेडागाड, कुशे र बारेकोट गाउँपालिकाले लाभग्राही पहिचान गरी सम्झौता गर्ने प्रक्रियामा ढिलाइ गरेका कारण पालिकाको खातामा रकम थन्किएको हो। जिल्लाका कुशे, शिवालय, छेडागाड, बारेकोट र भेरी नगरपालिकाले २० हजार ३ सय ९५ लाभग्राही कायम गरी ५० हजार ५० करोड ९८ लाख ७५ हजार रुपैयाँ सम्बन्धित पालिकाको खातामा पठाइएको सहायक प्रमुख जिल्ला अधिकारी हरिश्चन्द्र शर्माले बताए। तर, केही पालिकाले सबै लाभग्राहीलाई अस्थायी आवासका लागि रकम बाँड्न सकेका छैनन्। थोरै लाभग्राहीको खातामा मात्र रकम निकासा गरिएको छ। स्थानीय सरकारको ढिलासुस्तीका कारण भूकम्प गएको डेढ महिना पुग्न लाग्दा पनि संघीय सरकारले पठाएको रकम वितरण हुन नसकेको हो। पीडितहरू त्रिपालको चिसोले बिरामी परेर ज्यान गइरहेको छ तर प्रक्रियागत झन्झटका कारण भूकम्पपीडितले अस्थायी आवासका लागि अनुदान रकम लिन पाएका छैनन्। खाता नभएकालाई नगदै रकम दिने सरकारले निर्णय गरे पनि स्थानीय सरकारले सबै लाभग्राहीलाई खाता खोल्न लगाएका छन्। खाता खोल्न बैंक जानुपर्ने, कतिपयको नागरिकता नभएको, घर भत्किएको प्रहरी मुचुल्का चाहिने लगायतका प्रक्रियागत झन्झटका कारण अस्थायी आवासका लागि रकम पाउन निकै सास्ती भएको भेरी नगरपालिका३ का भूकम्पपीडित सञ्जीव श्रेष्ठले बताए। घर भत्किएको प्रहरी मुचुल्का, जिल्ला बाहिर अन्य ठाउँमा कतै पनि घर नभएको स्व घोषणा फारम, बैंक खातालगायतका काम समयमा हुन नसक्दा लाभग्राहीले समयमा अनुदान पाउन ढिलाइ भएको हो। घरवारविहीन भएका परिवारलाई अस्थायी आवास निर्माणका लागि पहिलो किस्तामा २५ हजार र निर्माण सम्पन्न भएपछि २५ हजार गरी प्रतिपरिवार ५० हजारका दरले अनुदान दिने सरकारले निर्णय गरेको महिना दिन पुग्न लागिसकेको छ। शिवालय गाउँपालिकाले ३ हजार ३ सय ९ लाभग्राहीलाई अस्थायी आवास निर्माण अनुदानअन्तर्गत प्रथम किस्ताबापतको रकम २५ हजारका दरले हुन आउने ८ करोड २७ लाख २५ हजार रकम लिएकोमा हालसम्म ६ सय ४० लाभग्राहीको खातामा १ करोड ६० लाख रुपैयाँमात्र निकासा भएको छ। त्यस्तै हचुवाको भरमा रकम निकासा लिएका कुशे र छेडागाडले पनि अझै लाभग्राही कायम गरी सम्झौता गर्न नसक्दा रकम बाँड्न सकेका छैनन्। छेडागाडले ३ हजार ६ सय ६४ घरधुरीको ९ करोड १६ लाख रुपैयाँ निकासा लिएको स्थानीय प्रशासनले जनाएको छ। त्यस्तै बारेकोटले ५ हजार ५ सय ८६ घरधुरीका लागि १३ करोड ९६ लाख ५० हजार रुपैयाँ निकासा लिएको छ। बारेकोटले अस्थायी आवासका लागि ९३ लाभग्राहीका खातामा २३ लाख २५ हजार रुपैयाँ हालेको जनाएको छ। कुशेले ५ हजार २ सय ८७ घरधुरीका लागि १३ करोड २१ लाख ७५ हजार रुपैयाँ निकासा लिएको छ। धेरै क्षति भएको भेरी नगरपालिकाले २ हजार ५ सय ४९ लाभग्राही पहिचान गरी ६ करोड ३८ लाख २५ हजार रकम निकासा लिएको छ। भेरीले हालसम्म २ सय ३२ जनाको खातामा ५८ लाख रुपैयाँ जम्मा भएको जनाएको छ। धेरै क्षति भएको अर्को नगरपालिका नलगाडले ८ हजार ९७ लाभग्राही कायम गरी अस्थायी आवासका लागि रकम माग गरेको भए पनि रकम प्राप्त गर्न सकेको छैन। जुनीचाँदे गाउँपालिकाले २ हजार ५ सय ६३ लाभग्राही कायम गरी रकम माग गरे पनि रकम पाउन सकेको छैन। कार्यविधिअनुसार भेरी नगरपालिकाले बाहेक अन्य पालिकाले लाभग्राहीको सूची पेस गर्न सकेका छैनन्। भेरीले पनि लाभग्राही कायम गर्दै रकम माग गरिरहेको छ तर सरकारले रकम निकासा दिन सकेको छैन। जिल्ला विपद् व्यवस्थापन कोषमा रकम नहुँदा उनीहरूले निकासा पाउन नसकेका हुन्। सरकारले पठाएको ५० करोड रुपैयाँ सबै पालिकाको खातामा गइसकेको छ। नलगाड, भेरी र जुनीचाँदे गाउँपालिकाका लागि आवश्यक पर्ने ५० करोड रुपैयाँ माग गरेको हप्ता दिन भइसक्दा पनि सरकारले रकम पठाउन नसकेको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। विपद् जोखिम पुनर्निर्माण प्राधिकरणलाई अर्थ मन्त्रालयले रकम निकासा नदिँदा अस्थायी आवासका लागि पालिकाले रकम पाउन नसकेका हुन्। बारेकोट गाउँपालिकाका अध्यक्ष वीरबहादुर गिरीले रकम निकासा लिए पनि वडाहरूले लाभग्राहीको विवरण संकलनको काम नसकेकाले रकम वितरणमा ढिलाइ भएको बताए। अस्थायी आवास निर्माण कार्यविधि २०८० अनुसार स्व घोषणासहितको अनुसूची फारम १, २ र ३ भर्नुपर्ने भएकाले ढिलाइ भएको बताए। सरकारले अस्थायी आवासका लागि जिल्ला विपद् व्यवस्थापन समितिमार्फत पठाएको ५० करोड रकम सबै पालिकाको खातामा पठाइसकिएको छ। अरू लाभग्राही कायम भएर आउने क्रम जारी रहेकाले थप ५० करोड रुपैयाँ माग गरेका छौं तर प्राप्त भएको छैन सहायक प्रमुख जिल्ला अधिकारी शर्माले स्थानीय सरकारले लाभग्राहीसँग सम्झौता गर्न ढिलाइ गर्दा समस्या देखिएको बताए। लाभग्राहीसँग सम्झौता गर्दा आवश्यक पर्ने कागजात समयमा जुटाउन नसक्दा त्रिपालबाट अस्थायी आवासमा सार्ने योजनामा ढिलाइ भएको उनको भनाइ छ। वडा कार्यालयमा दक्ष र प्रयाप्त जनशक्ति नहुँदा अनुदान पाउन ढिलाइ भएको पीडितहरूको गुनसो छ। भूकम्पपीडितलाई त्रिपालबाट अस्थायी आवासमा सार्न ढिलाइ हुँदा पीडितहरू चिसोले ज्यानैसमेत जान थालेको र धेरै बिरामी पर्न थालेका छन्। सामाजिक सुरक्षा खाता अन्य प्रयोजनमा प्रयोग गर्न बन्देज बैंकमा सामाजिक सुरक्षा खाता भत्ताका लागि खोलिएका बैंक खातामा अस्थायी आवासको रकम निकासा गर्न नमान्दा लाभग्राहीले अर्को खाता खोल्न बाध्य भएका छन्। बैंकमा रहेको सामाजिक सुरक्षा खाता अन्य प्रयोजन प्रयोग गर्न नपाइने बैंकहरूले बताएपछि भूकम्पपीडितहरू पुनः अर्को खाता खोल्न बाध्य भएका छन्। बैंकमा खाता खोल्न लाग्ने समय र झन्झटका कारण अनुदान वितरणमा ढिलाइ भइरहेको स्थानीयको भनाइ छ। यस सम्बन्धमा प्रमुख जिल्ला अधिकारी सुरेश सुनारले कानुनी र व्यावहारिक प्रक्रिया बुझ्ने बताए। मिल्ने भए लाभग्राहीको सामाजिक सुरक्षा खाता प्रयोग गर्न आवश्यक सहजीकरण गरिने बताए। कतिपय लाभग्राहीले सामान्य खालका अस्थायी टहरा बनाएर पनि रकम लिने दाउमा छन्। सरकारले १५ वाई ९ फिटको टिनसहितको न्यानो अस्थायी आवास बनाउनुपर्ने, पहिलो किस्ता लिई सकेपछि घर भत्काउनुपर्ने लगायतका नीतिगत कुराहरू गरे पनि केही नेताहरूले तत्काल घर पनि भत्काउनु नपर्ने र अस्थायी टहरा जस्तो भए पनि ५० हजार पाउने भनेर नागरिकमा भ्रमसमेत सिर्जना गरिहेको भेरी नगरपालिकाका प्रमुख प्रशासकीय अधिकृत दलबहादुर घर्तीले बताए। कतिपय पीडितले भने अस्थायी टहरा बनाए पनि मालसमान राख्न र पशुचौपाया बसाल्न जोखिममै रहेको भए पनि तत्काल नभत्काउने जिकिर गरेका छन्। ३६ हजार घरमा क्षति गत कात्तिक १७ गते गएको भूकम्पले जाजरकोटमा करिब ३६ हजार घरधुरीमा क्षति पुगेको छ। नेपाल रेडक्रस सोसाइटी जाजरकोटले गरे अनलाइन डेटा संकलनअनुसार भूकम्पले १९ हजार ९ सय २६ घर पूर्णक्षति र १६ हजार १६ घरमा आंशिक क्षति गरी ३५ हजार ९ सय ३२ घरमा क्षति पुगेको हो। यी सबै परिवार त्रिपालमा बस्दै आएका छन्। १५४ सिकाइ केन्द्र बन्न बाँकी जाजरकोटमा अझै १ सय ५४ सिकाइ केन्द्र बन्न सकेका छैनन्। ४ सय ४७ सिकाइ केन्द्र निर्माण गर्नुपर्नेमा २ सय ९३ वटा मात्र सिकाइ केन्द्र बनेको सामाजिक विकास कार्यालय जाजरकोटले जनाएको छ। अस्थायी सिकाइ केन्द्र बन्न नसक्दा पठनपाठन प्रभावित भएको छ। सिकाइ केन्द्र बन्न नसकेका विद्यालयमा खुलाचौरमा पढाइ हुने गरेको छ। त्रिपालको चिसोले भूकम्पपीडितलाई पखाला भेरी नगरपालिका१ घुयलनेटाकी धर्मशिला विकलाई केही दिनअघि पखाला लाग्यो। पखाला उनलाई मात्र लागेन उनका ६ वर्षका छोरालाई पनि पखालाले सतायो। औषधि खाएपछि बल्ल उनलाई बिसो भएको छ। उनले आफूलाई पटकपटक दिसा गर्न मन लाग्ने, दिसा पातलो हुने, उल्टी आउला जस्तो हुने, मुटु दुख्ने, चक्कर आउला जस्तो हुने र श्वास फेर्नसमेत गाह्रो हुने बताइन्। उनका आमाछोराका साथै गाउँका ५० जनाभन्दा बढीलाई पखाला देखियो। हैजाको आशंका गर्दै स्वास्थ्य सेवा कार्यालय र नगर स्वास्थ्य कार्यालयले आरडिटी विधिबाट ६ जनाका नमुना परीक्षण गर्दा हैजाका जीवाणु नभएको पाइयो। स्वास्थ्य सेवा कार्यालय जाजरकोटका प्रमुख डा प्रतीक्षा भारतीले वडा नम्बर १ का घुयलनेटा, डौरीकाँडालगायतका गाउँमा पखालाका बिरामी देखिएको खवर आएपछि ल्याब टेक्निसियन सहितको स्वास्थ्यकर्मीको टोली गएर ल्याव परीक्षण गर्दा पखालामा हैजाका किटाणु नभेटिएको बताइन्। चिसोका कारण भएको सामान्य खालको पखाला रहेछ। त्रिपालको चिसोमा बसाई र खानपान नमिल्दा यतिबेला कोल्ड डायरियाको समस्या देखिएको हो। बिरामीहरूलाई आवश्यक औषधिको व्यवस्था गरेका छौं। विस्तारै ठीक हुँदै गएको छ उनले भनिन्, आत्तिहाल्नुपर्ने अवस्था छैन तर सचेत हुन आवश्यक छ। ती गाउँका मानिसले प्रयोग गर्ने खानेपानीको पनि नमुना संकलन गरेर ल्याएका छौ। खानेपानीको रिपोर्ट अझै आइपुगेको छैन। चिसोले तीन बालबालिकासहित ३४ भूकम्पपीडितको ज्यान लियो कुसे गाउँपालिका१, स्याग्रीका सुनिल बादीकी तीन वर्षीया छोरी रक्षाको १३ कात्तिकमा मृत्यु भयो। भूकम्पले घर भत्किएपछि उनको परिवार त्रिपालमा बस्दै आएको थियो। चारैतिर हावा छिर्ने त्रिपाल, गतिलो आढ्नेओछ्याउने नहुँदा शीत चुहिएर कपडा भिज्ने हुँदा छोरी बिरामी परेको रक्षाकी आमा मीना बादीले बताइन्। चिसोले गर्दा रुघाखोकी लागेको थियो। ज्वरो पनि आइरहेको थियो। घरेलु उपचार गयौ ठीक भैहाल्ला भन्ने लाग्यो तर रोग बल्झिदै गयो। धेरै गाह्रो भए पनि स्थानीय स्वास्थ्य संस्था लग्यौ त्यहाँ जाँच गर्दा निमोनिया देखिएको थियो। त्यहाँ उपचार संभव नभएपछि थप उपचारका लागि सुर्खेत लैजाँदै गर्दा बाटोमै ज्यान गयो आमा मीनाले भनिन भूकम्पमा बाँचे पनि छोरीलाई चिसोले लियो। बचाउन सकेनौं। मीनालाई छोरी गुमाउँदाको पीडा एकातिर छ भने आफूहरू र अर्की ६ वर्षकी छोरी कसरी बचाउने भन्ने पिरोलो छ। न खाने अन्न छ न चिसो छल्ने बास नै उनले भनिन्, हामी गरिबलाई चिसोले थप समस्यामा पारेको छ। चिसोमा त्रिपालमुनि निदाउने प्रयास गरिरहेका तिनका आँखामा निद्रा पटक्कै पर्दैन। उल्टो छोरीको मृत्युले उनलाई बेलाबेला झस्काइरहन्छ। निमोनिया र ज्वरो आएर थलिएका जुनीचाँदे ५ सिलिंगेका १ वर्षका निरज शाहीको मंसिर ८ गते ज्यान गयो। भूकम्पपछि उनको परिवार त्रिपालमा बस्दै आएको थियो। त्यस्तै छेडागाड ८ रुवाका १२ वर्षका दीपक सार्कीको पनि निमोनियाले गत मंसिर १४ गते ज्यान लियो। जिल्लाका विभिन्न ठाउँमा निमोनियका बिरामी बढ्दै गएका छन् धेरै बालबालिका निमोनियाको जोखिममा छन्। भेरी नगरपालिका४ रानागाउँकी उर्मिला नेपालीले त्रिपालको चिसोले आफ्नो बच्चालाई पटकपटक निमोनिया भइरहेको बताइन्। भूकम्पपछि दुईपटक निमोनिया भइसक्यो। उपचार गरेर अलि ठीक भएको छ। चिसो निकै छ। कसरी रात कटाउने भन्ने समस्या छ। त्रिपालबाट चुहिने शीतले झन् बेहाल बनाउँछ उनले भनिन्। जिल्लाभर बालबालिकामा निमोनियाको समस्या देखिएको छ। धेरै बालबालिकालाई चिसोले गर्दा निमोनिया भइरहेको र स्वास्थ्य संस्थामा उपचारका लागि आउनेको संख्या पनि बढिरहेको स्वास्थ्य सेवा कार्यालयका प्रमुख डा प्रतीक्षा भारतीको भनाइ छ। स्वास्थ्य सेवा कार्यालय जाजरकोटका निमित्त स्वास्थ्य सेवा व्यवस्थापक डा प्रतीक्षा भारतीले चिसोले धेरै बालबालिका बिरामी पर्न थालेको बताउँदै उपचारको व्यवस्था मिलाउन सम्बन्धित पालिका र स्वास्थ्य संस्थालाई आग्रह गरिएको बताइन्। जिल्लाका विभिन्न ठाउँमा पखाला, निमोनिया र श्वासप्रश्वाससम्बन्धी रोगका बिरामी बढ्दै गएका छन्। प्रहरीका अनुसार जिल्लामा भूकम्पपछि चिसोका कारण ३ बालबालिकालाई निमोनिया र अन्य दम तथा दीर्घरोगी गरी २९ जनाको ज्यान गएको छ भने रुकुमपश्चिममा ५ जनाको ज्यान गएको छ। त्रिपालको चिसोले भूकम्पपीडितलाई निकै सकस परिरहेको छ। जाजरकोटका करिब ३५ हजार र रुकुमपश्चिममा २० हजार मानिस घरबाहिर छन्। शौचालयहरू भत्किएका छन्। पोषणको अभाव छ। सुत्केरी, गर्भवती, वृद्धवृद्धा र बालबालिका बिरामी पर्न थालेका छन् उपचारको व्यवस्था हुन नसकेको छैन। शौचालय नहुँदा बस्तीनजिक खुला ठाउँमा शौच गर्न थालिएको छ। धेरै मानिसहरू मानसिक रूपमा डराइरहेको अवस्था छ। धेरैलाई मनोसामाजिक परामर्श दिनुपर्ने अवस्था छ महिला अधिकारकर्मी हजारी नेपालीले भनिन्, गर्भवती, सुत्केरी र बालबालिकाको स्वास्थ्यमा तत्काल ध्यान दिन आवश्यक छ।"
संवादबाट समस्या समाधान गर्नुपर्छ : ओली,"फिदिम : कडा अभिव्यक्ति दिएर चर्चामा आउने नेपाल कम्युनिस्ट पार्टी (एमाले) का अध्यक्ष केपी शर्मा ओली पाँचथर सदरमुकाम फिदिममा नरम देखिए। फिदिम माविको खेल मैदानमा आयोजित बृहत् सभालाईसम्बोधन गर्दै उनले आपसी असमझदारीलाईसंवादबाट टुंग्याउनुपर्ने उल्लेख गरे। नेपाली समाज विभिधतायुक्त छ, उनले भने यस्तो समाजमा असमझदारी र बेमेलहरू धेरै हुन्छन्। तर, त्यस्ता असमझदारीलाईविधि, प्रक्रिया र संवादबाट टुंगो लगाउनुपर्छ। पहिचान पक्षधरले एमालेको कार्यक्रम असफल पार्न बन्द आह्वान गरेको थियो। धनुकटाको लेगुवामा ओलीमाथि अभद्र व्यवहारसमेत भएको थियो। उक्त घटनालाईलिएर ओलीको कडा अभिव्यक्ति आउने अनुमान भइरहेका बेला फिदिममा ओली नरम देखिएका हुन्। सभालाईसम्बोधन गर्दै ओलीले देशलाईबचाउन एमालेको एकल बहुमतको सरकार आवश्यक भएको उल्लेख गरे। देशको विकास गर्न एमालेजस्तो राष्ट्रवादी पार्टीले एकल सरकार बनाउनुपर्छ, ओलीले भने एकल बहुमत ल्याउन हामीले अर्को चुनाव पर्खिनुपरेको छ। ओलीले चुनावको तयारीमा जुट्न कार्यकर्ताहरूलाईनिर्देशन समेत दिए। स्थिरताबिना देशमा विकास हुन नसक्ने ओलीको तर्क थियो। अस्थिरताको अन्त्य गर्न देशमा मजबुद शक्तिको आवश्यक भएको भन्दै ओलीले एमाले मात्र देशको मजबुद शक्ति बन्न सक्ने उल्लेख गरे। गठबन्धनले देशलाईनिकास दिन सक्दैन, ओलीले भने, देशलाईनिकास लिन एमालेको एकल सरकार हुन जरूरी छ। फिदिमको सभामा विपक्षी दलप्रति नरम देखिएका ओलीले ताप्लेजुङको घुन्सा र मध्यपहाडी लकमार्गको उद्गमबिन्दु चिवाभञ्ज्याङलाईआर्थिक नाका बनाउन सकिने उल्लेख गरे। भारतसँग जोडिएको चिवाभञ्ज्याङलाईनाका खोल्न सकिन्छ, ओलीले भने, त्यसको लागि एमालेले पहल गर्नेछ। नेपाली समाज विविधतायुक्त भएको र यस्तो समाजमा विभिन्न किसिमका मतभेद हुनु स्वभाविक भएको ओलीको तर्क थियो। हाम्रा धेरै मतभेदहरू छन्, ओलीले भने, तर, ति मतभेद र विवादहरूलाईसमाधान गर्ने विधि र प्रक्रिया हुन्छ। बलमिच्याइँले समस्या समाधान हुन सक्दैन। एमालेले बैतडीको झूलाघाटदेखि सुरु गरेको समृद्धिका लागि संकल्प यात्रा फिदिम आइपुगेको हो। फिदिममा आयोजित बृहत् सभामा ओलीको एकल सम्बोधन थियो। सोही क्रममा ओलीले एमाले पाँचथरको पार्टी कार्यालय समेत उद्घाटन गरेका छन्। मंसिर १४ गते बैतडीको झूलाघाटदेखि सुरु भएको यात्रा पुस १ गते पाँचथरको चिवाभञ्ज्याङ पुगेर टुंगिनेछ। सभामा पाँचथरसहित ताप्लेजुङ, इलाम र झापाका एमाले नेता कार्यकर्ताहरू सहभागि थिए। बृहत् सभामा १२ हजार मानिस सहभागि भएको एमालेको दाबी छ।"
"जिम्मेवारी मन्त्रालयको, सेवा सुविधा प्रदेशसभाकै","जनकपुरधाम : मधेस प्रदेश सरमव। उनी, प्रदेशसभाबाट मन्त्रालय सरुवा भएको चार महिना भयो। तर, सेवा सुविधा भने अझै प्रदेशसभा सचिवालयबाटै बुझिरहेका छन्। कारण हो प्रदेशसभाबाट प्राप्त हुने सतप्रतिशत अतिरिक्त भत्ता र अन्य सेवा सुविधा। यादवले ६ वर्षसम्म मधेस प्रदेशसभामा सचिवको भूमिका निर्वाह गरे। प्रदेश मन्त्रिपरिषद् बैठकले श्रम मन्त्रालयको सचिवमा सरुवा गयो। तर, सचिव यादवले श्रम मन्त्रालयको जिम्मेवारी सम्हाले पनि तलब भत्ता र अन्य सेवा सुविधा भने प्रदेशसभाबाट नै लिइरहेका छन्। मधेस प्रदेशसभा सचिवालय सम्बन्धमा व्यवस्था गर्न बनेको विधेयक २०७९ को दफा २९ मा प्रदेश सचिवलाई कार्यालय समयको अतिरिक्त समय र बिदाको दिन कामकाज गरेबापत १ सय प्रतिशतसम्म सेवा भत्ता उपलब्ध हुने व्यवस्था गरिएको छ। तत्कालीन सभामुख सरोज यादवलाई प्रभावमा पारेर पूर्वसचिव यादव आफैंले त्यस्तो व्यवस्था गर्न लगाएको प्रदेशसभाका कर्मचारी बताउँछन्। सेवा भत्तासहित अन्य विभिन्न सुविधाहरू पाउने भएपछि यादवलाई प्रदेशसभा छाड्न असजिलो भएको कर्मचारीको भनाइ छ। यतिसम्म कि सो विधेयकको दफा ५ मा सचिवालयको काम, कर्तव्य र अधिकारको शीर्षकको (ट) नम्बर बुँदामा प्रदेशसभाको प्रत्येक कार्यकालमा एकपटक एउटा ल्यापटपट्याबलेट फिर्ता नहुने गरी प्रदेशसभाको प्रत्येक सदस्य, सचिव र सचिवालय सचिवलाई उपलब्ध गराउने व्यवस्थासमेत गरिएको छ। संघीय संसद् सचिवालयले मधेस प्रदेशसभामा गत कात्तिक १ गते नै सचिवको कार्यभार दिएर मनोजकुमार गिरीलाई पठाएको थियो। गिरीले पदभार सम्हाल्नेबित्तिकै उपसचिव यादव पदमुक्त भएका हुन्। तर, यादवले भने प्रदेशसभा छाड्न मानेका छैनन्। उनले प्रदेशसभाको सचिव बस्ने आवास भवन र सचिवलाई उपलब्ध भएको गाडीलगायत अन्य सामग्रीहरूसमेत बरबुझारथ नगरी मनोमानी रूपमा प्रयोग गर्दै आएका छन्। उनले तलब भत्ता पनि प्रदेशसभाबाट नै बुझिरहेको प्रदेशसभा सचिवालयका लेखा प्रमुख मनोज चौधरीले जानकारी गराए। रञ्जित सरलाई श्रम मन्त्रालयको जिम्मेवारी दिइएको छ तर, उनले तलब अहिले पनि प्रदेशसभाबाट नै लिइरहेका छन्, चौधरीले भने, जुन ठाउँमा कार्यरत छन् त्यहीँबाट तलब भत्ता लिनुपर्ने हो तर, यहाँ प्रदेशसभाबाट अहिलेसम्म रवाना पुर्जी नलिएको हुनाले पनि तलब यतै बाट बुझेको हुनुपर्ने हो। यादवले सचिवको आवास खाली नगरेकाले एक महिनादेखि सचिव गिरी सभामुखको निजी सचिवालयको आवासमा बस्न बाध्य भएका छन्। श्रम मन्त्रालयमा सचिवको पदभार पाए पनि प्रदेशसभा छाड्न सचिव यादवले नचाहानु पछाडिको प्रमुख कारण भने उनले प्रदेशसभाबाट पाएका अनुचित लाभहरू रहेको कर्मचारीहरू बताउँछन्। उनले प्रदेशसभाको सचिवको हकमा विभिन्न यस्ता सेवा सुविधाहरू विधेयकमै तोकेर सदनबाट पास गराए जुन अन्य कहीँ कतै कुनै प्रदेशमा छैनन्, एक कर्मचारीले नाम नखुलाउने सर्तमा भने, पूर्वसभामुख सरोज यादवको नजिकका पात्र भएकै कारण उनले मनलाग्दी प्रावधानहरू राख्न लगाए र सेवा सुविधा पाएका छन्। त्यति मात्रै नभई पूर्वसचिव यादवले प्रदेशसभामा पुरस्कारसम्बन्धी व्यवस्थासमेत गर्न लगाएका थिए। ५ वर्ष सेवाअवधि पूरा गरेकामध्ये एक जनालाई एकपटक सर्वोत्कृष्ट कर्मचारीबापत २ लाख ५० हजार रुपैयाँ पुरस्कारको व्यवस्था गर्न लगाएका थिए। यस्तै, हरेक वर्ष एक जनालाई उत्कृष्ट प्रदेशसभा सचिवालय कर्मचारीबापत नगद ५० हजार रुपैयाँ उपलब्ध गराउने व्यवस्था गरिएको थियो। यादवले चार वर्ष त लगातार आफैंलाई उत्कृष्ट कर्मचारीको पुरस्कार दिलाए। पाँचौं वार्षिकोत्सवमा पनि उनैलाई उत्कृष्ट कर्मचारी घोषणा गरियो। साढे दुई लाखको पुरस्कार पनि आफैंले लिए। उनी प्रदेशसभाको सचिवको भूमिकामा रहँदा मनोमानी रूपमा सचिवालयका सवारी साधनहरू प्रयोग गर्दै आएका थिए। प्रदेश २०२००० झ००१८ नम्बरको क्विड गाडी यादवले प्रदेश ३ मा रहेका आफ्ना आफन्तलाई नै चलाउन उपलब्ध गराएका थिए। ६ महिना पहिले मात्रै उक्त गाडी प्रदेशसभामा फर्काइएको प्रदेशसभाको स्टोर शाखाले जानकारी गराएको छ। उनले १५ दिनअघिसम्म पनि प्रदेशसभाकै प्रदेश २०२००१ झ ०१०० नम्वरको महिन्द्रा गाडी प्रयोग गरेका थिए। उनले फिर्ता गरेपछि मात्रै उक्त गाडी हालका सचिव गिरीलाई प्रयोग गर्न दिइएको छ। यादवले भने प्रदेशसभाकै अर्को ज १ झ ४६१ नम्बरको टेरानो गाडी प्रयोग गरिरहेका छन्। संघीय संसद् सचिवालयमा कार्यरत सहसचिव प्रदेशको मुख्य सचिव हुने कानुनी व्यवस्था छ। यादव भने उपसचिव मात्रै हुन्। तर, उनले सहसचिव सरहको सेवा सुविधा प्रदेशसभाबाट लिँदै आएका छन्। प्रदेशसभा गठनपछि ०७५ सालमा संघीय संसद् सचिवालयका सहसचिव वंशीधर पौडेल नेतृत्वको टोलीले १५ दिन प्रदेशसभा सञ्चालन गरेर फर्केको थियो। त्यस बेला आएका उपसचिव यादव भने फर्केनन्। तत्कालीन सभामुख सरोज यादवसँग व्यक्तिगत सम्बन्ध विस्तार गरेर उनको नजिक बने। त्यसैकारण यादवले ०७६ जेठ १० गते मुख्यमन्त्री तथा मन्त्रिपरिषद्को कार्यालयबाट प्रदेशसभा सचिवालयमा निमित्त सचिवको जिम्मेवारीमा पदस्थापना गराए। सो बेला यादव ९ औं तहका कर्मचारी भएर पनि निमित्त सचिवको जिम्मेवारी लिए। ०७८ भदौ ९ गते संघीय संसद् सचिवालयबाट २ नम्बर प्रदेशको मुख्यमन्त्री तथा मन्त्रिपरिषद्को कार्यालयलाई सम्बोधन गरी रमाना बुझाएका यादवले ०७५ वैशाख २ गतेको सामान्य प्रशासन मन्त्रालयको निर्णयको सन्दर्भ राखी २०७८ भदौ १५ गतेदेखि लागू हुने गरी उपसचिव लेखी रमाना लिए। ०७९ साउन १९ गते उनलाई मधेस प्रदेशको मुख्यमन्त्री तथा मन्त्रिपरिषद्को कार्यालयले वरिष्ठ उपसचिव अधिकृत दशौं तहमा स्तर वृद्धि गरियो। तर, यसरी स्तर वृद्धि गरिँदा कुन मापदण्ड र कस्ता आधारहरू मन्त्रिपरिषद्को कार्यालयले अपनायो भन्ने विषयमा कुनै स्पष्टता छैन। यता यादव भने आफूलाई मुख्यमन्त्रीको कार्यालयबाट रवाना प्राप्त नभएको हुनाले प्रदेशसभाबाट सेवा सुविधा बुझिराखेको बताउँछन्। म दुवै तिर कार्यरत छु। अब प्रदेशसभामा कार्यरत रहेकै कारणले मैले त्यहाँबाट तलब बुझ्दै आएको छु। आवास पनि खाली नगर्नुको कारण मलाई कहीँ कतैबाट रवानाको लागि पत्र प्राप्त नहुनु हो, यादवले अन्नपूर्णकर्मीसँग कुरा गर्दै भने। यता मुख्यमन्त्री तथा मन्त्रिपरिषद्को कार्यालयका प्रमुख सचिव दिनेशकुमार घिमिरे कर्मचारी अभावमा यादवलाई श्रम मन्त्रालयको सचिवको जिम्मेवारी दिइएको बताउँछन्। प्रदेशमा कर्मचारी अभाव भएकै कारण यादवलाई थप जिम्मेवारी दिएर सचिवमा राखिएको थियो। तर, श्रम मन्त्रालयका लागि सचिवको सरुवा संघबाट भइसकेको र उनी चाँडै हाजिर हुने जानकारी पाएको छु, प्रमुख सचिव घिमिरेले भने, मन्त्रालयमा सचिव आएपछि यादवलाई उनको दरबन्दीअनुसार व्यवस्थापन गर्नेछौं। अब उनले कहाँबाट कसरी तलब खाएका छन् भन्ने विषयमा म खासै जानकार भइन्।"
मार्जिन प्रकृतिको कर्जा बढ्दो,"काठमाडौं : बैंक तथा वित्तीय संस्थाबाट सेयर धितो राखेर मार्जिन प्रकृति कर्जाको आकार बढ्न थालेको छ। अझ ब्याजदर घट्ने क्रममा रहेको र नेपाल राष्ट्र बैंकले सेयर धितोको जोखिम भार घटाएपछि यस्तो प्रकृतिको कर्जा लिन प्रोत्साहन मिलेको छ। उक्त प्रोत्साहनले पछिल्लो समय सेयर बजारले राम्रो गति पनि लिएको देखिन्छ। यद्यपि राष्ट्र बैंकले सार्वजनिक गरेको आर्थिक बर्ष २०८०८१ कात्तिकसम्मको तथ्यांकअनुसार मार्जिन प्रकृतिको कर्जा ८१ अर्ब १६ करोड ८ लाख रुपैयाँ प्रवाह भएको छ। यो गत वर्षको सोही अवधिको तुलनामा ६८४ प्रतिशत बढी हो। गत आवको सोही अवधिमा ७५ अर्ब ९६ करोड ५ लाख रुपैयाँ प्रवाह भएको थियो। नेपाल स्टक एक्सचेञ्ज (नेप्से) मा सूचीकृत संस्थाहरूको सेयर किन्ने प्रयोजनका लागि सेयर धितो राखी प्रवाह भएको कर्जा मार्जिन प्रकृतिको कर्जा हो। अहिले यस्तो कर्जा गत असारको भन्दा ४ अर्ब ८५ लाख २५ लाख रुपैयाँभन्दा बढी प्रवाह भएको छ। करोडमाथिको मार्जिन कर्जा अधिक सामान्यतया बैंक तथा वित्तीय संस्थाबाट पछिल्लो व्यवस्थाअनुसार व्यक्तिगतका लागि १५ करोड र संस्थागतका लागि २० करोड रुपैयाँ बराबरको मार्जिन कर्जा लिन पाइन्छ। तथ्यांकअनुसार लगानीकर्ताले १ करोड रुपैयाँभन्दा बढी कर्जा लिने अधिक देखिन्छ। कुल मार्जिन कर्जामा ५९३३ प्रतिशत कर्जा करोड रुपैयाँभन्दा माथिका छन्। चालू आवको ४ महिनामा अर्थात् कात्तिकसम्ममा १ करोड रुपैयाँभन्दा माथिको ऋण ४८ अर्ब १५ करोड २५ लाख रुपैयाँ बराबरको प्रवाह भएको छ। यसपछि ५० लाखदेखि १ करोड रुपैयाँभन्दा माथिको ऋण ११ अर्ब ८३ करोड ३६ लाख रुपैयाँबराबरको प्रवाह भएको छ। यो कुल मार्जिन कर्जाको १४५८ प्रतिशत हो। यस्तै २५ लाखदेखि ५० लाख रुपैयाँसम्मको ऋण १३ अर्ब ८० करोड १५ लाख रुपैयाँबराबरको प्रवाह भएको छ। यो कुल मार्जिनको १७०१ प्रतिशत हो। यसपछि कुल मार्जिन कर्जाको सबैभन्दा कम २५ लाख रुपैयाँभन्दा कम ऋण रहेको छ। जसमा कुल मार्जिन कर्जाको ९०८ प्रतिशत अर्थात् ७ अर्ब ३७ करोड ३२ लाख रुपैयाँबराबर प्रवाह भएको छ। मार्जिन कर्जा प्रवाहको प्रवृत्ति, कुन वर्ष कति ? पछिल्ला केही वर्षको प्रवृत्ति हेर्दा दुई आर्थिक वर्ष यता बैंक तथा वित्तीय संस्थाको मार्जिक प्रकृतिको कर्जा प्रवाह घटेको थियो। केन्द्रीय बैंकले कडाइ गर्नुअघि आर्थिक वर्ष २०७६७७ मा ५० अर्ब ४० करोड ९६ लाख रुपैयाँ बराबरको मार्जिन प्रकृति कर्जा प्रवाह भएकोमा आव २०७७७८ मा ११०८४ प्रतिशतले बढेको थियो। उक्त प्रतिशतले कर्जा वृद्धि हुँदा वार्षिक १ खर्ब ६ अर्ब २८ करोड १५ लाख रुपैयाँ बराबरको प्रवाह भएको थियो। तर, राष्ट्र बैंकको ४१२ करोडको सीमाले कसेसँगै आव २०७८७९ मा २४२५ प्रतिशतले घटेर ८० अर्ब ५० करोड ७७ लाख रुपैयाँ मात्रै प्रवाह भएको थियो। नेपाल राष्ट्र बैंकले आर्थिक वर्ष २०७८७९ को मौद्रिक नीतिमार्फत ४१२ करोड रुपैयाँको सीमा लगाएर सेयर बजारलाई नियन्त्रण गरेपछि सेयर बजार प्रभावित भएको थियो। जसमा मार्जिन प्रकृतिको कर्जामा एउटा इजाजतपत्रप्राप्त संस्थाबाट अधिकतम ४ करोड रुपैयाँ र सबै इजाजतपत्र संस्थाबाट अधिकतम १२ करोडको सीमा लागू गर्यो। यसको प्रभावले पुँजीबजार माथी उठ्नै सकेन। २०७८ भदौ २ गते अहिलेसम्मकै उच्च बिन्दु ३१९८ मा पुगेको नेप्से करिब १४ सय अंकले घटेर १८१८ अंकमा झर्यो। यसबीच लगानीकर्ताले धेरै सम्पत्ति गुमाए। राष्ट्र बैंकको सीमाप्रति लगानीकर्ताबाट टिकाटिप्पणी भयो। यसपछि ४ संस्था हटाएर जुनसुकैबाट १२ करोड रुपैयाँसम्म कर्जा लिन पाउने व्यवस्था गर्यो। अझ पछिल्लो समय केन्द्रीय बैंकले व्यक्तिगतका लागि १५ करोड र संस्थागतका लागि २० करोड रुपैयाँ बनायो। तर लगानीकर्ता यस्तो क्याप हटोस् भन्ने चाहन्छन्। पछिल्लो नीतिगत व्यवस्थाले अझै उत्साह बढ्ने पछिल्लो समय राष्ट्र बैंकले पहिलो त्रैमासिक समीक्षामार्फत मौद्रिक नीतिमा संशोधन गर्दै ५० लाखभन्दा बढीको सेयर धितो कर्जाको जोखिम भार घटाइ १२५ प्रतिशत कायम गर्ने घोषणा गर्यो। जबकि यसअघि जोखिम भार १५० प्रतिशत थियो। यो व्यवस्थाले बैंक तथा वित्तीय संस्थालाई थप ४० अर्बदेखि ५० अर्ब रुपैयाँसम्म कर्जा दिने क्षमता सिर्जना हुने देखिन्छ। केन्द्रीय बैंकले विशेष उक्त नीति लिँदा सेयर कारोबारमा ऊर्जा थपिएको लगानीकर्ता बताउँछन्। राष्ट्र बैंकको पछिल्ला व्यवस्थाले सेयर बजारमा उत्साह जगाएको नेपाल स्टक एक्सचेञ्ज (नेप्सेको) गत साताभरको कारोबारले देखाउँछ। जबकि कोभिडमा एक्कासि उकालो लागेको सेयरबजार यसपछि क्रमशः अपेक्षाअनुसार नभएपछि लगानीकर्ता केही निरुत्साहित हँुदै आएका थिए। जसले गर्दा लगानीकर्ताले नियामकीय निकाय नेपाल राष्ट्र बैंकको नीतिलाई दोष दिँदै आएका थिए। तर, सोही राष्ट्र बैंकले केही लचिलो नीति लिँदा सेयर बजारमा सकारात्मक सन्देश गएको छ। यसको नतिजा एक साता अघिको आइतबारको अत्याधिक सेयर खरीद मागले पनि देखाएको थियो। नेपाल पुँजीबजार लगानीकर्ता संघको अध्यक्ष राधा पोखरेल बजारमा सेयर धितो प्रकृतिको मार्जिन कर्जाको क्याप यथावत् भए पनि अन्य नीतिमा सहजीकरण गर्दा लगानीकर्ता उत्साहित भइरहेको बताउँछिन्। घट्दो ब्याजदरले सेयर धितो कर्जामा प्रोत्साहन महिनै पिच्छे निक्षेपको ब्याजदर घट्दा कर्जाको ब्याजदर पनि घट्ने भएपछि ऋणीलाई सहज हुने भएको छ। यसले अहिले पर्याप्त लगानीयोग्य पुँजी भइरहेको तर कर्जाको माग अपेक्षाअनुसार हुन नसकेको बैंकरहरूले बताउँदै आएका छन्। नेपाल बैंकर्स संघका कार्यकारी निर्देशक अनिल शर्मा वाणिज्य बैंकहरूसँग पर्याप्त कर्जा प्रवाह गर्ने क्षमता भएको बताउँछन्। उनी भन्छन्, ब्याजदर घट्ने क्रममा रहेको छ। यसबीच पछिल्लो ३ महिनामा घटेको ब्याजदर पुस मसान्तको तेस्रो त्रैमासिक वित्तीय विवरणको आधार दरमा देखिन्छ। यसपछि ऋणको घटेको ब्याजदरअनुसार कर्जा प्रवाह हुन्छ। यसैले अब कर्जाको ब्याजदर घट्ने छ भन्ने आशाले पनि सेयर बजारमा उत्साह छाएको अनुमान गर्न सकिन्छ। किनभने सेयर धितो राखेर मार्जिन प्रकृतिको कर्जामा घटेको ब्याजदरले प्रोत्साहन मिल्नेछ। अहिले वाणिज्य बैंकहरूले पुस महिनाका लागि निक्षेपको नयाँ ब्याजदर सार्वजनिक गरिसकेका छन्। राष्ट्र बैंकले मौद्रिक नीतिको पहिलो त्रैमासिक समीक्षामार्फत बैंकदर घटाएकाले बैंकलाई ब्याजदर घटाउन दबाब पनि पर्यो। यसैले अहिले बैंंकहरूले ब्याजदर घटेको सूचना सार्वजनिक गरेका छन्। वाणिज्य बैंकहरूले सूचना प्रकाशन गरेअनुसार बैंकहरूको पुसको ब्याजदर मंसिर महिनाको भन्दा कम छ। सबै वाणिज्य बैंकको औसत ब्याजदर ०६२ प्रतिशत बिन्दुले घटेको देखिन्छ। बैंकहरूको पुस महिनामा औसत ब्याजदर ८९९ प्रतिशत पुगेको छ। जबकी मंसिर महिनामा ९९१ प्रतिशत थियो। यो महिनाका लागि २० मध्ये १८ वाणिज्य बैंकले ब्याजदर घटाएका छन्। यसमध्ये सबैभन्दा बढी हिमालयन बैंकले ब्याजदर घटाएको छ। मंसिर महिनामा व्यक्तिगत मुद्दती निक्षेपमा १०६० प्रतिशत रहेकोमा २ प्रतिशत बिन्दु घटेर ८६० प्रतिशतमा सीमित छ। यसैगरी, एभरेस्ट बैंक, ग्लोबल आईएमई बैंक, लक्ष्मी सनराइज बैंक, माछापुच्छ्रे बैंक र नेपाल एसबीआई बैंकले १ प्रतिशत बिन्दु ब्याजदर घटाएका छन्। यसबाहेकका अधिकतम ब्याजदर ९ प्रतिशत रहेको प्रभु बैंक र सानिमा बैंकले भने मंसिर महिनाकै ब्याजलाई नै कायम राखेका छन्। के हो मार्जिन प्रकृतिको कर्जा ? नेपाल स्टक एक्सचेञ्ज (नेप्से) मा सूचीकृत संस्थाहरूको सेयर किन्ने प्रयोजनका लागि लगानकिर्ताले आफूसँग भएको सेयरलाई बैंक तथा वित्तीय संस्थामा धितो राखी लिने कर्जालाई मार्जिन प्रकृतिको कर्जा भनिन्छ। पछिल्लो समय राष्ट्र बैंकले मार्जिन प्रकृतिको कर्जा ग्राहकले सुरक्षणबापत राखिने सेयरको मूल्यांकन गर्दा नेपाल स्टक एक्सचेन्जबाट प्रकाशित पछिल्लो १८० कार्य दिनको अन्तिम मूल्यको औसत मूल्य वा सेयरको प्रचलित बजार मूल्यमध्ये जुन कम हुन्छ, सो रकमको बढीमा ७० प्रतिशत रकमसम्म मात्र सेयर धितो कर्जा प्रवाह गर्न पाउने व्यवस्था गरेको छ। यसअघि १२० कार्य दिनको मूल्यांकन गर्न पाइन्थ्यो। अर्थतन्त्रले अधिकांश क्षेत्र अस्तव्यस्त रहँदा सेयर कारोबार भने प्रत्येक दिन अर्बौं रुपैयाँको हुने गरेको छ। सेयर धितो राखेर के प्रयोजनका लागि कर्जा लिन मिल्छ ? सेयरमा लगानी गर्नेका लागि सेयर मार्जिक प्रकृति कर्जा लिन सकिन्छ भने यसबाहेक पनि लगानीकर्ताले आफूसँग भएको सेयर धितो राखेर अन्य शीर्षकमा समेत कर्जा लिन पाउने व्यवस्था छ। उद्यमी व्यवसायीले उद्योग व्यवसायका लागि अन्य धितोसँगै सेयरसमेत धितो राख्न चाहेमा सेयर धितो राखी कर्जा लिन पाइन्छ। बैंक तथा वित्तीय संस्थाले व्यावसायिक प्रयोजनका लागि प्रवाह भएको कर्जाको लागि अन्य सम्पत्ति धितो राखे सरह अतिरिक्त धितोका रूपमा सेयरसमेत धितोका रूपमा राख्न सक्छन्। अन्य संस्थाको सेयर किन्ने प्रयोजनदेखि बाहेकका व्यावसायिक प्रयोजनका लागि सेयर धितो राखी प्रवाह भएको कर्जामा मार्जिन प्रकृतिको कर्जामा जस्तो एकल ग्राहक कर्जा सीमा १५२० करोड लागू हुँदैन।"
धमाधम संकलन हुँदै एफपीओ र मर्जर गेनको कर,"काठमाडौं : अर्थमन्त्री डा प्रकाशशरण महतले लिएको नीतिले एफपीओको प्रिमियम र मर्जरको बार्गेन पर्चेज गेनबाट कर धमाधम संकलन भएको छ। शुक्रबारदेखि यता दुई दिनमा १२ अर्ब ८१ करोड रुपैयाँ राज्य कोषमा कर दाखिला भएकोे छ। आन्तरिक राजस्व विभागका महानिर्देशक दीर्घराज मैनालीका अनुसार शुक्रबार र शनिबार ४ बजेसम्म एफपीओको प्रिमियम र मर्जरको बार्गेन पर्चेज गेनबाट उक्त रकम राज्यकोषमा दाखिला भएको हो। कर दाखिला गर्ने समय शनिबार राति १२ बजेसम्म रहेको छ। सो अवधिसम्म दाखिला गर्नेले जरिवाना छुट पाउने व्यवस्था रहेको छ। महालेखा परीक्षकको कार्यालयले २०७७ सालमा सार्वजनिक गरेको ५७औं वार्षिक प्रतिवेदनदेखि लगातार एफपीओको प्रिमियम, मर्जर तथा प्राप्तिको बार्गेन पर्चेज गेन र लिलामीको सेयर बिक्रीमा कर छली भएको भन्दै असुल गर्न सरकारलाई निर्देशन दिँदै आएको थियो। तर, अर्थ मन्त्रालय र आन्तरिक राजस्व विभागले महालेखा परीक्षकको प्रतिवेदनले उठाएका विषय बेवास्ता गर्दै आएका थिए। महालेखाको ६०औं प्रतिवेदनमा सरकारले कर उठाउनुपर्ने विषय उठाइएको छ। महालेखाले लगातार ४ वटा प्रतिवेदनमा कर उठाउनुपर्ने विषय उठाएपछि अर्थमन्त्री डा प्रकाशशरण महतले एफपीओको प्रिमियम, मर्जर तथा प्राप्तिको बार्गेन पर्चेज गेन र लिलामीको सेयर बिक्रीमा मंसिर मसान्तसम्म कर तिरे जरिवाना शुल्क र ब्याज मिनाहा हुने व्यवस्था गरेका थिए। सरकारले समयमै निर्णय नदिएकाले अर्बौ रकम शुल्क र जरिवानाको दायित्वमा परेका संगठित संस्थालाई छुट दिने घोषणा डा महतले आर्थिक ऐनमार्फत गरेका थिए। तर, उक्त शुल्क र जरिवानामा छुट दिने निर्णय गर्दा संविधानविपरीत सरकारले कर लगाउने खोजेको भन्दै अर्थमन्त्रीले गरेको निणर्यविरुद्ध १६ वाणिज्य बैंक सर्वोच्च अदालत पुगेका थिए। पूर्वअर्थमन्त्रीहरूले कुनै निर्णय नगर्दा राज्यले गुमाएको अर्बौं राजस्व अर्थमन्त्री डा महतको निर्णयले राज्य कोषमा आउन लागेको छ। अर्थमन्त्री महतले छुट दिने निर्णय नगरेर विगतका अर्थमन्त्री जस्तै मौन बसेको भए संवैधानिक निकायले प्रश्न उठाउने र सरकारले नटेर्ने प्रवृत्ति बढ्दै जाने थियो। तर, अर्थमन्त्री महतले संवैधानिक आयोगले उठाएको विषयलाई महत्वका साथ समाधान गर्दै राज्य कोषमा अर्बौं रकम जम्मा गरेका छन्। अर्थमन्त्री महतले नै विभिन्न सार्वजनिक कार्यक्रममा संवैधानिक निकायले प्रश्न उठाएपछि सरकारले कर लिने नीति लिएको बताउँदै आएका थिए। यस्तै, मन्त्री महतले बजेट संशोधन गरेर ब्याक हुने संभावना नरहेको र बैंकरहरूलाई अदालत जान सार्वजनिक रूपमै सुझाव दिँदै आएका थिए। मंसिर मसान्तसम्म यस्तो रकम दाखिला गरे ब्याज र जरिवाना नलाग्ने सुविधा दिइएको छ। यसकारण कम्पनीहरूले मंसिर मसान्तसम्म यस्तो रकम बुझाइ सक्नुपर्ने छ। मंसिर मसान्तभित्र कर तिर्दा मर्जर तथा प्राप्तिबाट भएको लाभ र सेयर प्रिमियमबाट भएको लाभको आधारमा मात्रै कर तिरे पुग्छ। ब्याज र जरिवाना तिर्नुपर्दैन। बिहीबार सर्वोच्च अदालतले नेपाल इन्भेस्टमेन्ट मेगा बैंकसहित १६ वाणिज्य बैंक तथा बिमा कम्पनीले भूतप्रभावी कानुन बनाइ कर लगाउन खोजेको दाबी गर्दै प्रधानमन्त्री तथा मन्त्रिपरिषद्को कार्यालय, अर्थ मन्त्रालय, आन्तरिक राजस्व विभागलाई विपक्षी बनाइ सर्वोच्च अदालतमा रिट खारेज गरेको छ। बिहीबार प्रधानन्यायाधीश विश्वम्भरप्रसाद श्रेष्ठ, न्यायाधीशहरू आनन्दमोहन भट्टराई, सपना प्रधान मल्ल, सुष्मालता माथेमा र कुमार रेग्मीको संवैधानिक इजलासले उक्त रिट खारेज गरेको हो। उक्त रिट सर्वोच्चले खारेज गरेसँगै आर्थिक ऐनमार्फत छुट दिने अर्थमन्त्री डा महतको निणर्य कानुनबमोजिम ठहर भएको छ।"
सशक्त प्रतिपक्षको भूमिका निर्वाह गर्ने अध्यक्ष लिङ्देनको प्रस्ताव,"काठमाडौं : राष्ट्रिय प्रजातन्त्र पार्टी (राप्रपा) को केन्द्रीय कार्यसमिति बैठकमा अध्यक्ष राजेन्द्र लिङ्देनले राप्रपाले सशक्त प्रतिपक्षको भूमिका निर्वाह गर्ने प्रस्ताव पेस गरेका छन्। तीन दिने बैठक काठमाडौँको धुम्बाराही आज बिहान बसेको बैठकमा लिङ्देनले सडक सङ्घर्षलाई प्राथमिकता दिने बताएका हुन्। अध्यक्ष लिङ्देनले सत्ता केन्द्रीत नभइ आमजनता, शुभेच्छुक, शुभचिन्तकको परिवर्तनको चाहना र देशको अवस्थालाई ध्यान दिई सडक सङ्घर्षलाई प्राथमिकता दिने पार्टीको कार्यनीति हुने प्रष्ट पारेको पार्टीका प्रवक्ता एवं प्रचार विभाग प्रमुख मोहनकुमार श्रेष्ठले जानकारी दिए । उनका अनुसार समान विचार भएकासँग एकता तथा सहकार्य आवश्यक रहेको जनाइएको छ । बैठकमा महामन्त्री डा धवलसमशेर राणाले वृहत आन्दोलनसम्बन्धी कार्ययोजना, कोषाध्यक्ष नीलकण्ठ काफ्लेले आर्थिक प्रतिवेदन, सचिवालयका मुख्य सचिव केदारबहादुर अधिकारीले सचिवालयसम्बन्धी प्रतिवेदन पेस गरेको प्रवक्ता एवं प्रचार विभाग प्रमुख श्रेष्ठले बताए । प्रदेश प्रमुखले आआफ्नो प्रदेशको प्रतिवेदन पेस गरेपछि छलफल हुने बताइएको छ।  रासस"
समृद्धिका लागि संकल्प यात्रा दलीय राजनीतिबाट माथि उठेको राष्ट्रिय यात्रा,"काठमाडौं : नेकपा एमालेले समृद्धिका लागि संकल्प यात्रा दलीय राजनीतिबाट माथि उठेर राष्ट्रिय संकल्प यात्रा भएको दाबी गरेको छ। चिवाभन्ज्याङमा राष्ट्रिय झण्डा फहराएर मंसिर १४ मा झुलाघाटबाट सुरु भएको मध्यपहाडी पुष्पलाल राजमार्गको यात्राको अन्तिम दिन एमाले महासचिव शंकर पोखरेलले कोशी प्रदेशमा नामकरणसँग असहमत पक्षले यात्रालाई अवरोध सिर्जना गर्ने कोसिस भएपनि जनताको अपार माया प्राप्त भएको दाबी बताएका हुन्। यात्राले नेपाली राजनीति र समाजमा पारेको प्रभाव र सन्देशकाबारेको विमर्श भने निरन्तर जारी रहने उनले बताए। यात्राले नेपाली राजनीति र समाजमा पारेको प्रभाव र सन्देशका बारेको विमर्श भने निरन्तर जारी रहनेछ।महासचिव पोख्रेलले भनेका छन्,यात्राका क्रममा कोशी प्रदेशमा आइपुग्दा कोशी प्रदेशको नामकरणसँग असहमत पक्षले यात्रालाई अवरोध सिर्जना गर्ने कोसिस गरे। भय र आतंकको वातावरण सिर्जनागर्ने प्रयास गरे। ३० र १ गते बन्दको घोषणा समेत गरे। तर यात्रा निर्वाध रुपमा अघि वढिरह्यो। जनताको अपार माया र सहभागिता कोशी प्रदेशमा आयोजना गरिएको कार्यक्रममा झनै छचल्कियो। विरोध र बन्दको घोषणाका बावजुत जनताको यस यात्राप्रति जनताको अपार समर्थन किन प्रकट भयो आन्दोलनकारी पक्षले समेत बुझ्नु जरुरी हुने उनको आग्रह छ। पोखरेलले चारवटा विषयलाई औल्याएका छन्। पहिलो कुरा त यो मध्य पहाडी क्षेत्रको समस्या पहिचान गर्ने र मध्यपहाडी क्षेत्रको विकासमा केन्द्रीत यात्रा थियो। यो यात्रा दलिय राजनीतिवाट माथि उठेर राष्ट्रिय संकल्प यात्रा थियो। यसलाई बुझ्न नसक्नु आन्दोलनकारी पक्षको कमजोरी देखियो। दोस्रो नेकपा(एमाले) साँस्कृतिक पहिचानको विरोधी होइन। उसले विभिन्न जातिय संस्कृतिलाई उच्च सम्मान दिदै आएको छ। यात्राका क्रममा यात्रालाई प्रभावकारी र जिवन्त बनाउन स्थानिय संस्कृति राम्रो संयोजन गरिएको थियो स्थानिय आयोजकहरुका तर्फवाट। यसलाई वुझ्न नसक्नु पहिचानवादी भन्नेहरुको कमजोरी रह्यो। तेस्रो नेकपा(एमाले)ले कोशी प्रदेशको नाम एक्लै राखेको होइन। एक्लै राख्दा हुने भए पहिलो प्रदेश सभामा नेकपा(एमाले)को एकल वहुमत थियो। तर पनि नाम राख्न सम्भव भएन। किनकी त्यसका लाई दुई तिहाई चाहिन्थ्यो। यस पटकको प्रदेश सभामा त एमालेको वहुमत समेत थिएन। यो तथ्यलाई आन्दोलनकारीले वुझ्न चाहेको देखिएन। चौथो जहाँसम्म नेकपा(एमाले)को दृष्टिकोणको कुरा छ उसले सदैव साझा पहिचानको कुरा गर्दै आएको हो। त्यही मान्यतामा उभिएबापत पार्टी विभाजन गर्ने कोसिस समेत भएको हो। अशोक राई लगायतकाले पार्टी छोडेर नयाँ पार्टी समेत बनाउनु भएको हो। त्यस अर्थमा नेकपा(एमाले)प्रति गुनासो र विरोध गर्नुपर्ने कारणनै थिएन। विरोध र गुनासो गर्नुपर्ने भए जातिय नामकरणको कुरा गरेर साझा नामकरणका पक्षमा मतदान गरेकाहरुप्रति हुनुपर्ने हो। महासचिव पोख्रेलले एमाले समस्याको सर्जक नभई समाधान भएको बताए। उनले नेकपा(एमाले) सबै प्रकारका असहमतिहरुलाई राजनीतिक रुपमा कदर गर्ने बताए।विगतमा संविधानको खिलापमा हिंसात्मक राजनीति गरिरहेका सिके राउत र विप्लव समूहलाई मुलधारको राजनीतिमा ल्याउने पनि एमाले नै हो। त्यसले एमाले समस्याको सर्जक होइन समाधान हो। यसलाई यात्राको विरोधगर्ने र अवरोध सिर्जनागर्न खोज्नेपक्षले समेत बुझ्नु पर्दछ। उनले सामाजिक सञ्जालमार्फत भने,बरु कोशी प्रदेशमा समृद्धिका लागि संकल्प यात्रा टोली आउँदा भव्यरुपमा स्वागत गरेर आफ्ना चासो र मागहरु प्रस्तुत गरेको भए यसले राजनीतिक अवसरवाद र अस्थिरता सिर्जना गर्न खोज्ने प्रवृत्तिका विरुद्धमा नयाँ ढंगले छलफलगर्ने वातावरण पो सिर्जना गर्ने थियो कि !"
"भीम रावलले भने : गोविन्द केसीको काम देशको हितमा छैन, सर्वत्र विरोध हुनपर्छ","काठमाडौं : नेकपा एमालेका नेता डा भीम रावलले डा गोविन्द केसीको काम देश र जनताको हितमा नदेखिएको बताएका छन्। नेता रावलले सुदूरपश्चिम प्रदेशको गेटामा स्थापना हुन लागेको स्वास्थ्य विज्ञान विश्वविद्यालय भाँड्न खोज्ने डा केसीको सर्वत्र विरोध हुनुपर्ने बताएका हुन्। डा गोविन्द केसीको काम देश र जनताको हितमा देखिन्न। सुदूरपश्चिम प्रदेशको गेटामा स्थापना हुन लागेको स्वास्थ्य विज्ञान विश्वविद्यालय भाँड्न खोज्ने डा गोविन्दको सर्वत्र विरोध हुनपर्छ।उनले सामाजिक सञ्जालमा लेखेका छन्,देशमा स्वास्थ्यकर्मी उत्पादनमा बाधा हालेर निजले कुन शक्ति र स्वार्थको पृष्ठपोषण गर्दैछन् भन्ने प्रश्न गरौँ। शुक्रबार अनशन बस्ने घोषणा गरेर कैलालीको गेटा पुगेका डा केसीको अनशनको कार्यक्रम भाँडिएको थियो। स्वास्थ्य विज्ञान विश्वविद्यालय संघर्ष समितिले डाक्टर केसीलाई भवन निर्माणस्थलमा अनसन बस्न दिएनन् भने डाक्टर केसीले अनसन बसेको धनगढीको राधाकृष्ण मन्दिरको बाहिर पनि नाराबाजीसहित प्रदर्शन गरिएको थियो। स्वास्थ्य विज्ञान विश्वविद्यालय संघर्ष समितिले डाक्टर केसीले विश्वविद्यालयको प्रक्रिया अगाडि बढिरहेका बेला फेरि प्रतिष्ठानको मुद्दा उठाएको भन्दै अनसनमा बस्न दिएनन्। सुदूरपश्चिम प्रदेशमा अहिलेसम्म एउटा मेडिकल कलेज पनि छैन। २०६६ सालदेखि कैलालीको गोदावरी नगरपालिकाको गेटामा सरकारी लगानीमा पूर्वाधार बने पनि सञ्चालनमा आउन सकेको छैन। ६ अर्ब लगानीका ती पूर्वाधारमा मेडिकल कलेज, स्वास्थ्य विज्ञान प्रतिष्ठान वा मेडिकल विश्वविद्यालय के सञ्चालन गर्ने ? भन्ने कुराको अझै टुंगो लागेको छैन। तर यस क्षेत्रका जनताको संघर्षपछि २०७९ को माघमा मन्त्रिपरिषदको बैठकले गेटामा मेडिकल विश्वविद्यालय नै सञ्चालन गर्ने निर्णय गरेको थियो। मेडिकल विश्वविद्यालयको विधेयक राष्ट्रिय सभाको विधायन समितिमा छलफलका क्रममा रहेका बेला डाक्टर गोविन्द केसीले स्वास्थ्य विज्ञान प्रतिष्ठान सञ्चालन हुनुपर्ने भन्दै अनसन सुरु गरेपछि विवाद आएको हो। गेटामा अहिले ६ सय शय्याको अस्पताल भवन, एमबीबीएसका लागि कलेज भवन, चिकित्सक र नर्सिङ आवासहरू, विद्युतको सवस्टेशन, सडक, घेरबार, प्रशासनीक भवनहरू बनिसकेका छन्।"
"व्यवस्थाको विकल्प होइन, सुधार आवश्यक छ : विश्वप्रकाश शर्मा","निर्वाचित जनप्रतिनिधि, सरकारी कर्मचारी तथा राज्यका संयन्त्रहरु नागरिकप्रति जवाफदेही, जिम्मेवार नहुँदा व्यवस्थाको विरोध भएको महामन्त्री शर्माले बताए। बेनी : नेपाली कांग्रेसका महामन्त्री विश्वप्रकाश शर्माले संघीय लोकतान्त्रिक गणतन्त्रात्मक व्यवस्थामै नागरिकको अधिकार सुरक्षित हुने बताएका छन्। कांग्रेस म्याग्दीको आइतबार बेनीमा प्रथम सम्मेलनलाई सम्बोधन गर्नुहुँदै महामन्त्री शर्माले विगतको तुलनामा लोकतान्त्रिक व्यवस्थामा नागरिकले धेरै अधिकार पाएको विषयलाई झुल्न नहुने बताएका हुन्। नागरिकमा भएको असन्तुष्टि, गुनासोलाई सम्बोधन गर्न व्यवस्थाप्रति आकर्षण बढाउने नीति बनाउनुपर्छ। व्यवस्था खराब होइन। नागरिकमा किन वितृष्ण र निराशा बढ्यो भनेर अध्ययन गर्नुपर्छ। उनले भने, एक जना व्यक्ति राष्ट्रपति र प्रधानमन्त्री एक पटक, मन्त्री तीन पटक र सांसद चार पटकभन्दा बढी हुन नपाउने नीतिगत व्यवस्था गरेर व्यवस्थामा सुधार ल्याउन सकिन्छ। निर्वाचित जनप्रतिनिधि, सरकारी कर्मचारी तथा राज्यका संयन्त्रहरु नागरिकप्रति जवाफदेही, जिम्मेवार नहुँदा व्यवस्थाको विरोध भएको महामन्त्री शर्माले बताए। नागरिकहरुमा सकारात्मक सन्देश प्रवाह गराउन कांग्रेसका नेता कार्यकर्ताहरु अहिलेको गणतन्त्र, संघीयता, समावेशी, समानुपातिक व्यवस्थाको अपनत्व लिएर जनताको घरदैलोमा पुग्नुपर्ने उनले बताए। संघीयतालाई बलियो बनाउन संघीय सरकारले शक्ति र स्रोत विकेन्द्रिकरण गर्ने कानुन बनाउन आवश्यक रहेको महामन्त्री शर्माको भनाई थियो। नियन्त्रणमुखी र पारिवारले राज्य चलाउने व्यवस्थामा नागरिकले भोगेका दुख, कष्टसँग अहिलेको व्यवस्थालाई तुलना गर्न आग्रह गरे। तत्कालको लाभको कुरा होइन, देश र जनताको चिन्ता गर्नुपर्छ। २०८४ को चुनावको होइन, अहिले जनताले कसरी सुविधा पाउँछन् भनेर सोच्नुपर्छउनले भने, रेलमार्ग, भ्यु टावरको भन्दा सहज सडक, शिक्षा, स्वास्थ्य, रोजगारी सम्बन्धी नागरिकको आवश्यकतालाई प्राथमिकता दिनुपर्छ। उनले कांग्रेसबाट जितेका जनप्रतिनिधिहरुलाई जिम्मेवार, जवाफदेही र पार्टीसँग समन्वय गर्न निर्देशन दिए। लोकतान्त्रिक गणतन्त्रबाट नेपाललाई समुन्नतितर्फ अघि बढाउन वर्तमान सत्ता गठबन्धन बनेको बताउँदै महामन्त्री शर्माले आर्थिक र राजनीतिक अवस्था संकटमा भएको भन्ने भ्रमबाट मुक्त रहन आग्रह गरे। नेपालको राजनीति र अर्थतन्त्रमा समस्या देखिएको हो। संकट आइसकेको होइन। संकट र समस्यालाई फरक रुपमा बुझ्नुपर्छ, शर्माले भने समस्यालाई पार लगाउन सकिन्छ। सरकारले गरेका प्रयासले परिणाम स्वरुप आर्थिक सूचकमा सुधार आएको छ। अर्थतन्त्रलाई अफ्यारोमा पर्ने गरेर जथाभावी रुपमा ऋण लिएर अनुत्पादन र अनावश्यक क्षेत्रमा लगानी नगर्न सरकारलाई सचेत बनाएका छौं। आसन्न महासमिति बैठकमा उमेद्वार छनौटको अधिकार सम्बन्धित समितिलाई दिने व्यवस्था मिलाउन विधान संशोधनको तयारी गरेको महामन्त्री शर्माले बताए।"
कांग्रेस महामन्त्री थापाले भने : प्रचण्ड सरकारको काम हेर्दा १०० मा १० अंक मात्रै दिन सकिन्छ,"निर्वाचन सम्बन्धी कानुनमा अबका निर्वाचनहरुमा राष्ट्रिय दलहरुले गठबन्धन गर्न नपाउने गरी कानुन ल्याउनुपर्छ, थापाले भने,उक्त कानुन बनाउँदा कांग्रेस र एमाले एकै ठाउँमा उभिनुपर्छ । बागलुङ : नेपाली कांग्रेसका महामन्त्री गगन थापाले निर्वाचनहरुमा राष्ट्रिय दलले गठबन्धन गर्न नपाउने कानुन ल्याउनुपर्ने बताएका छन्। नेपाली कांग्रेस प्रदेश सभा क क्षेत्रीय कार्य समिति पर्वतको क्षेत्रीय सम्मेलनलाई सम्बोधन गर्दै थापाले अबका निर्वाचनमा राष्ट्रिय दलले गठबन्धन गर्न नपाइने कानुन ल्याउनुपर्ने बताएका हुन्। निर्वाचन सम्बन्धी कानुनमा अबका निर्वाचनहरुमा राष्ट्रिय दलहरुले गठबन्धन गर्न नपाउने गरी कानुन ल्याउनुपर्छ, थापाले भने,उक्त कानुन बनाउँदा कांग्रेस र एमाले एकै ठाउँमा उभिनुपर्छ। महामन्त्री थापाले निर्वाचनमा गरिने गठबन्धनले देशलाई र पार्टीलाई फाइदा नपुग्ने बताए। महामन्त्री थापाले पछिल्लो समय अर्बौ रकम भ्रष्टचार हुने गरेका काण्डहरु सार्वजनिक भएका कारण जनतामा चरम निराशा छाएको बताए। उनले नागरिकहरु उपचार गर्न नपाएर मर्न बाध्य भइरहेको र यस्तो अवस्थामा प्रत्येक हप्ता केही न केही नयाँ आर्थिक काण्डहरु सार्वजनिक भइरहेको भन्दै जनतामा चरम निराशा छाएको दाबी गरे। २०४८ सालदेखिका उच्च पदस्थ व्यक्तिहरुको सम्पत्ति छानवीन गर्नुपर्ने महामन्त्री थापाको भनाई छ। २०४८ सालदेखि उच्च पदस्थमा रहेका व्यक्तिहरुको सम्पत्ति छानवीन गर्नुपर्छ, थापाले भने,गैरश्रोतबाट आम्दानी भएको रकम असुल गरेर स्वास्थ्य बीमामार्फत जनतालाई निःशुल्क स्वास्थ्य उपचार गर्नुपर्छ। प्रचण्ड नेतृत्वको वर्तमान सरकारलाई कांग्रेसका महामन्त्री थापाले १ सय पूर्णाङ्कमा १० अंक मात्र दिन सक्ने बताए। सरकारले राम्रोसँग काम गर्न सकिरहेको छैन, उनले भने,सरकारको कामलाई १ सय पूर्णाङ्कमा १० अंकभन्दा धेरै दिन मिल्दैन। सरकारले यही गतिमा काम गरेमा अर्को वर्ष ८ अंक मात्र दिनुपर्ने भन्दै महामन्त्री थापाले सरकारले ८० अंक ल्याउने गरेर काम गर्नुपर्ने सुझाव दिए। उनले जनताहरुमा पछिल्लो समय देशमा केही गर्न नसक्ने जस्ता निराशाको कारण विदेश पलाएन भइरहेको बताउँदै त्यसलाई सरकारले नै सम्बोधन गर्नुपर्नेमा जोड दिए।"
उखु किसानको ५२ करोड बक्यौता तत्काल भुक्तानी दिने सरकारको निर्णय,"काठमाडौं: सरकारले उखु किसानहरूलाई भुक्तानी दिन बाँकी ५२ करोड रूपैयाँ तत्काल भुक्तानी दिने निर्णय गरेको छ। आइतबार दिउँसो प्रधानमन्त्री पुष्पकमल दाहाल 'प्रचण्ड'को पहलमा बसेको बैठकले उखु किसानहरूको बाँकी भुक्तानी तत्काल उपलब्ध गराउने निर्णय गरेको हो। बैठकमा अर्थमन्त्री डा प्रकाशशरण महत, कृषिमन्त्री डा। बेदुराम भुसाल, उद्योग वाणिज्य तथा आपूर्तिमन्त्री रमेश रिजाल, मुख्यसचिव डा बैकुण्ठ अर्याल, अर्थ मन्त्रालय, कृषि मन्त्रालय र उद्योग मन्त्रालयका सचिवहरू लगायत उपस्थित थिए। बैठकमा प्रधानमन्त्री प्रचण्डले कृषि क्षेत्र र किसानहरूलाई प्राथमिकतामा राखेर उत्पादनमुखी नीति, योजना र कार्यक्रम बनाउन एवं कार्यान्वयनमा तत्परता देखाउन मन्त्री र सचिवहरूलाई निर्देशित समेत दिका दिए।"
सर्वोच्चका प्रस्तावित न्यायाधीश पौडेल र ढुङ्गानाको सुनुवाई,"यसअघि सर्वोच्च अदालतका प्रस्तावित न्यायाधीशद्वय सारङ्गा सुवेदी र अब्दुल अजिज मुसलमानको संसदीय सुनुवाइ भइसकेको छ काठमाडौं : संसदीय सुनुवाई समितिले सर्वोच्च अदालतका दुई जना न्यायधीशको संसदीय सुनुवाइ गरेको छ। सिंहदरबारमा आइतबार बसेको बैठकले प्रस्तावित सर्वोच्चका प्रस्तावित न्यायाधीश उच्च अदालतका न्यायाधीशद्वय महेश शर्मा पौडेल र टेकप्रसाद ढुङ्गानाको सुनुवाई गरेको हो। सो क्रममा पौडेल र ढुङ्गानाले भावि कार्ययोजना प्रस्तुत गरेका थिए। संविधानको संरक्षण र संवैधानिक नैतिकताको सुदृढीकरण, अदालतको क्षेत्राधिकार पुनरावलोकन, पाँचौँ रणनीति योजनाको तर्जुमा र कार्यान्वयनको प्रभावकारितामा उनीहरुले प्रतिबद्धता जनाएका थिए। त्यस्तै फरक मुद्दा पद्धतिको प्रभावकारी कार्यान्वयन, अदालतबाट भएका फैसलाको कार्यान्वयनको सुनिश्चिता, पीडित क्षतिपूर्ति प्रणालीको प्रभावकारी कार्यान्वयन पहल गर्ने विषयमा पनि उनीहरुको जोड थियो। यसअघि सर्वोच्च अदालतका प्रस्तावित न्यायाधीशद्वय सारङ्गा सुवेदी र अब्दुल अजिज मुसलमानको संसदीय सुनुवाइ भइसकेको छ भने सुनिलकुमार पोखरेल र बालकृष्ण ढकालको आगामी बैठकमा सुनुवाइ हुने समितिले जनाएको छ।"
चिवा पुगेर टुंगियो एमालेको संकल्प यात्रा,"मंसिर १४ गते मध्यपहाडी लोकमार्गको अन्तिम बिन्दु बैतडीको झुलाघाटबाट सुरु भएको यात्रा लोकमार्गको उद्गम बिन्दु चिवामा पुगेर १८ औँ दिनमा टुंगिएको हो । एमाले अध्यक्ष केपी शर्मा ओलीले भारतको सिक्किम सिमाना नजिकै चिवा भञ्ज्याङमा झण्डोत्तोलन गरेर यात्राको समापान गरेका हुन् । समापन कार्यक्रमलाई सम्बोधन गर्दै ओलीले संकल्प यात्रा उपलब्धिमुलक भएको बताए । यो यात्राले नेपाललाई चिनाएको छओलीले भने,हामीले पनि देश चिन्ने र जनताका पीर मर्का र समस्याहरु चिन्ने मौका पायौँ । पाँचथर सदरमुकाम फिदिमबाट हेलिकप्टरबाट ओली चिवाभञ्ज्याङ पुगेका थिए। समापन कार्यक्रमलाई सम्बोधन गरेर उनी हेलिकप्टरबाटै काठमाडौं फर्किएका छन् । स्वास्थ्यको कारण देखाउँदै ओलीले च्याङ्थापुको कोण सभालाई सम्बोधन नगरी फर्किएका हुन् । याङवरक गाउँपालिकाको प्रशासकीय भवन पनि ओलीले भर्चुअल माध्यमबाट उद्घाटन गरेका थिए । पहाडको बसाईसराईलाई रोक्ने र पहाडलाई समृद्ध बनाउने उद्देश्यका साथ एमालेले संकल्प यात्रा गरेको हो । समापन कार्यक्रमलाई सम्बोधन गर्दै ओलीले यात्रामा सहभागी र सहयोग गर्नेहरुलाई धन्यवाद दिए।"
राष्ट्रिय सभा निर्वाचनका लागि १२ दल दर्ता (नामावलीसहित),"काठमाडौं : आगामी माघ ११ गते हुने राष्ट्रिय सभा निर्वाचनका लागि १२ राजनीतिक दल दर्ता भएका छन्। निर्वाचन आयोगले संविधानको धारा २७१ तथा राजनीतिक दलसम्बन्धी ऐन, २०७३ को दफा ४८ बमोजिम दल दर्ता भएको जनाएको छ। आयोगका प्रवक्ता शालिग्राम शर्मा पौडेलले आइतबार जारी गरेको विज्ञप्तिमा दर्ता भएका दलहरूलाई निर्वाचन चिह्नसमेत प्रदान गरिएको उल्लेख छ। २०७९ सालको प्रतिनिधिसभा निर्वाचनमा दलले प्राप्त गरेका समानुपातिक मतका आधारमा क्रम निर्धारण गरी आयोगले चिह्न प्रदान गरेको छ। विज्ञप्तिमा भनिएको छ,आज बसेको आयोगको बैठकबाट सवत् २०८० साल माघ ११ गते सम्पन्न हुने राष्ट्रिय सभा सदस्य निर्वाचन प्रयोजनका लागि नेपालको संविधानको धारा २७१ तथा राजनीतिक दल सम्बन्धी ऐन, २०७३ को दफा ४८ बमोजिम राजनीतिक दलको रूपमा निर्वाचनका लागि मान्यता प्राप्त गर्न देहायबमोजिमका १२ राजनीतिक दलहरू दर्ता गर्ने निर्णय गरेको छ । यसरी दर्ता भएका दलहरुका लागि संवत् २०७९ सालको प्रतिनिधिसभा सदस्य निर्वाचनमा समानुपातिक निर्वाचन प्रणालीतर्फ प्राप्त गरेको मतको आधारमा क्रम निर्धारण गरी निर्वाचन चिन्ह प्रदान गरिएको छ । नेपालको संविधानमा राष्ट्रियसभाका एक तिहाई सदस्यको पदावधि २०८० फागुन २० गते समाप्त हुन लागेको र राष्ट्रियसभा सदस्य निर्वाचन ऐन, २०७५ बमोजिम पद रिक्त हुनुभन्दा ३५ दिन पहिले निर्वाचन गरिसक्नुपर्ने कानुनी व्यवस्था छ। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ। पदावधि सकिनेमा एमालेका ९ जना छन्, जसमा एमाले सरकारले आफ्नो तर्फबाट मनोनित सिफारिस गरेको विमला राई पौड्याल पनि छिन्। त्यसैगरी कांग्रेसका ४, माओवादी केन्द्रका ३, एकीकृत समाजवादीका २, जसपाको एक र स्वतन्त्र एक जना सांसद छन्। पौड्यालबाहेक बाँकी १९ पदका लागि निर्वाचन हुँदैछ भने एक जनालाई सरकारले मनोनित सिफारिस गर्नेछन्। राष्ट्रिय सभामा प्रत्येक दुई वर्षमा रिक्त हुने एक तिहाइ सदस्य पदको निर्वाचन हुँदै आएको छ। राष्ट्रिय जनगणना २०७८ को नतिजाबमोजिम राष्ट्रियसभा सदस्यको अब रिक्त हुने पदको निर्वाचनका लागि मतदाता रहेका प्रदेशसभा सदस्यको ५३ र गाउँपालिकाका अध्यक्ष तथा उपाध्यक्ष र नगरपालिकाका प्रमुख तथा उपप्रमुखको १९ मतभारका दरले गणना हुने गरी निर्वाचन आयोगबाट निर्णय भएको भइसकेको छ।"
"मामाभाञ्जा मृत्यु प्रकरण : दुवैपक्षबीच सहमति, बन्द खुल्यो","बुटवल : दाङको घोराहीमा टिप्परले हानेर मृत्यु भएका प्यूठानका मामा भान्जाका पीडितहरु र टिप्पर व्यवसायीबीच आइतबार सहमति भएपछि बन्द खुलेको छ । आफूहरुको मागप्रति वेवास्ता गरेको भन्दै मृतकका आफन्तहरु सडक अवरुद्धसहित आन्दोलनमा उत्रिएका थिए । मृतकका आफन्तहरुले राहतबापत प्रति परिवार ६ लाख ५० हजार रुपैयाँ, मृतकको शव घरसम्म पुर्याउने र नयाँ मोटरसाइकल उपलब्ध गराउने सहमति भएपछि आन्दोलन फिर्ता भएको संघर्ष समितिका संयोजक एवं झिमरुक गाउँपालिका प्यूठानका उपाध्यक्ष प्रमोद पोखरेलले जानकारी दिए । शुक्रबार राती झिमरुक गाउँपालिका ४ बांगेमरोठका १८ वर्षिय विशाल जिसी र उनका भान्जा नौवहिनी गाउँपालिका ६ लुङ प्यूठानका १८ वर्षकै सागर केसीको टिप्परले हानेर मृत्यु भएको थियो । आफ्नै साइडमा बाइक चलाइरहेका मामाभान्जालाई एउटा टिप्परले अर्को टिप्परलाई जवरजस्त ओभरट्याक गर्दा हानेको थियो । तुलसीपुरबाट घोराहीतर्फ आउँदै गरेको रा १ क १३०७ नम्करको टिप्परले रा २ प ५५८९ नम्बरको मोटरसाइकललाई हानेको हो । मृतक विशाल जिसी दाङको घोराहीस्थित दाङ भ्यालीमा कक्षा १२ मा अध्ययनरत थिए भने उनका भान्जा सागर केसी भारत जानका लागि घरबाट हिँडेका थिए ।"
यस्ता छन् मन्त्रिपरिषद्ले गरेका १६ निर्णय (सूचीसहित),"काठमाडौं : सरकारले विद्युत खपत वृद्ध तथा खनिज इन्धन न्यूनीकरण सम्बन्धी कार्ययोजना, २०८० स्वीकृत गर्ने निर्णय गरेको छ। सञ्चार तथा सूचना प्रविधिमन्त्री रेखा शर्माले आइतबार पत्रकार सम्मेलनमार्फत मन्त्रिपरिषद् बैठकका १६ वटा निर्णय सार्वजनिक गरेकी हुन्। आइतबार मन्त्रालयमा पत्रकार सम्मेलन गर्दै मन्त्री शर्माले बिहीबार बसेको मन्त्रिपरिषद् बैठकका १६ निर्णय सार्वजनिक गरेकी हुन्। उनका अनुसार सरकारले ताप्लेजुङको घुन्सा खोला जलविद्युत आयोजनाको लागि जिल्लाको फक्ताङलुङ गाउँपालिकामा रहेको ३२९ रोपनी जग्गा प्राप्ति गर्न स्वीकृति दिने निर्णय गरेको छ। बैठकले पूर्वपश्चिम विद्युतीय रेलमार्गको निजगढबर्दिबास खण्डमा पर्ने घर टहरा तथा जग्गाहरुको मुआब्जाक्षतिपूर्तिराहतस्वरुप क्षतिपूर्ति उपलब्ध गराउन स्वीकृति दिएको छ।"
मोटरसाइकल चोरेर नम्बर प्लेट परिवर्तन गर्ने दुई जना पक्राउ,काठमाडौं : मोटरसाइकल चोरी गरी नम्बर प्लेट परिवर्तन गरिरहेको अवस्थामा काठमाडौं महानगररपालिका१४ कलंकीबाट २ जनालाई प्रहरीले पक्राउ गरेको छ। शनिबार दिउँसो नागार्जुन नगरपालिका७ हसनटार डेरा गरी बस्ने २० वर्षीय किरन तामाङ र चन्द्रागिरी नगरपालिका दहचोक डेरा गरी बस्ने १८ वर्षीय किशोरलाई प्रहरीले पक्राउ गरेको हो। दुवैजना धादिङ गजुरी गाउँपालिका८ किरनचौरका हुन्। कलंकीस्थित सडकमा मोटरसाइकल चोरी गरी नम्बरप्लेट परिवर्तन गरिरहेको भन्ने सूचनाका आधारमा प्रहरी वृत्त कालिमाटीबाट खटिएको प्रहरीले उनीहरूलाई बाप्र ०२०४० प ६३८१ नम्बर तथा बाप्र ०२०४७ प ११८३ नम्बरका २ थान मोटरसाइकल र चोरी गर्न प्रयोग गर्ने सामानसहित पक्राउ गरेको हो। प्रहरीले आवश्यक अनुसन्धान गरिरहेको जनाएको छ।
संवादबाट समस्या समाधान गर्नुपर्छ : ओली,"फिदिम : कडा अभिव्यक्ति दिएर चर्चामा आउने नेपाल कम्युनिस्ट पार्टी (एमाले) का अध्यक्ष केपी शर्मा ओली पाँचथर सदरमुकाम फिदिममा नरम देखिए। फिदिम माविको खेल मैदानमा आयोजित बृहत् सभालाईसम्बोधन गर्दै उनले आपसी असमझदारीलाईसंवादबाट टुंग्याउनुपर्ने उल्लेख गरे। नेपाली समाज विभिधतायुक्त छ, उनले भने यस्तो समाजमा असमझदारी र बेमेलहरू धेरै हुन्छन्। तर, त्यस्ता असमझदारीलाईविधि, प्रक्रिया र संवादबाट टुंगो लगाउनुपर्छ। पहिचान पक्षधरले एमालेको कार्यक्रम असफल पार्न बन्द आह्वान गरेको थियो। धनुकटाको लेगुवामा ओलीमाथि अभद्र व्यवहारसमेत भएको थियो। उक्त घटनालाईलिएर ओलीको कडा अभिव्यक्ति आउने अनुमान भइरहेका बेला फिदिममा ओली नरम देखिएका हुन्। सभालाईसम्बोधन गर्दै ओलीले देशलाईबचाउन एमालेको एकल बहुमतको सरकार आवश्यक भएको उल्लेख गरे। देशको विकास गर्न एमालेजस्तो राष्ट्रवादी पार्टीले एकल सरकार बनाउनुपर्छ, ओलीले भने एकल बहुमत ल्याउन हामीले अर्को चुनाव पर्खिनुपरेको छ। ओलीले चुनावको तयारीमा जुट्न कार्यकर्ताहरूलाईनिर्देशन समेत दिए। स्थिरताबिना देशमा विकास हुन नसक्ने ओलीको तर्क थियो। अस्थिरताको अन्त्य गर्न देशमा मजबुद शक्तिको आवश्यक भएको भन्दै ओलीले एमाले मात्र देशको मजबुद शक्ति बन्न सक्ने उल्लेख गरे। गठबन्धनले देशलाईनिकास दिन सक्दैन, ओलीले भने, देशलाईनिकास लिन एमालेको एकल सरकार हुन जरूरी छ। फिदिमको सभामा विपक्षी दलप्रति नरम देखिएका ओलीले ताप्लेजुङको घुन्सा र मध्यपहाडी लकमार्गको उद्गमबिन्दु चिवाभञ्ज्याङलाईआर्थिक नाका बनाउन सकिने उल्लेख गरे। भारतसँग जोडिएको चिवाभञ्ज्याङलाईनाका खोल्न सकिन्छ, ओलीले भने, त्यसको लागि एमालेले पहल गर्नेछ। नेपाली समाज विविधतायुक्त भएको र यस्तो समाजमा विभिन्न किसिमका मतभेद हुनु स्वभाविक भएको ओलीको तर्क थियो। हाम्रा धेरै मतभेदहरू छन्, ओलीले भने, तर, ति मतभेद र विवादहरूलाईसमाधान गर्ने विधि र प्रक्रिया हुन्छ। बलमिच्याइँले समस्या समाधान हुन सक्दैन। एमालेले बैतडीको झूलाघाटदेखि सुरु गरेको समृद्धिका लागि संकल्प यात्रा फिदिम आइपुगेको हो। फिदिममा आयोजित बृहत् सभामा ओलीको एकल सम्बोधन थियो। सोही क्रममा ओलीले एमाले पाँचथरको पार्टी कार्यालय समेत उद्घाटन गरेका छन्। मंसिर १४ गते बैतडीको झूलाघाटदेखि सुरु भएको यात्रा पुस १ गते पाँचथरको चिवाभञ्ज्याङ पुगेर टुंगिनेछ। सभामा पाँचथरसहित ताप्लेजुङ, इलाम र झापाका एमाले नेता कार्यकर्ताहरू सहभागि थिए। बृहत् सभामा १२ हजार मानिस सहभागि भएको एमालेको दाबी छ।"
धुम्बाराहीमा राप्रपाको केन्द्रीय कार्यसमिति बैठक,"काठमाडौं : राष्ट्रिय प्रजातन्त्र पार्टी (राप्रपा) को केन्द्रीय कार्यसमितिको तीन दिने बैठक आजबाट सुरु भएको छ । बैठक यही पुस ३ गतेसम्म चल्नेछ। त्यसपछि कोषाध्यक्षको प्रतिवेदन प्रस्तुत हुने कार्यतालिका रहेको छ । यसैगरी तीन दिने बैठकमा भूगोल केन्द्रीत कार्यक्रमको समिक्षा र समूहगत छलफल हुने,पार्टीले निकट भविष्यमा सञ्चालन गर्ने तथा केन्द्रीय कार्यसम्पादन समितिको बैठकले पारित गरी अनुमोदनका लागि अनुमति प्रदान गरेको आन्दोलन सम्बन्धि प्रस्तावमाथि पनि छलफलका लागि पेश हुने प्रवक्ता एवं प्रचार विभाग प्रमुख श्रेष्ठले बताए।"
सरकारको कामले गति नलिए गम्भीर समीक्षा गर्न बाध्य हुनेछौं : महामन्त्री शर्मा,"बागलुङ : नेपाली कांग्रेसका महामन्त्री विश्वप्रकाश शर्माले चार वर्षपछि हुने चुनावको चिन्ता नलिन र काममा केन्द्रित हुन आवश्यक रहेको धारणा राखेका छन् । प्रेस युनियन बागलुङले आइतबार आयोजना गरेको पत्रकार सम्मेलनमा महामन्त्री शर्माले मिसन८४ भन्दा भिजन९५मा लाग्न सुझाव दिए। उनले चुनावको चिन्ता लिनुभन्दा पनि २०९५ सालसम्म के काम गर्न सकिन्छ भनि विकासको खाका तयार गर्न लाग्नुपर्नेमा जोड दिए । 'नेपालमा भूकम्पपछि घर पुनःनिर्माण गर्नुभन्दा घर भत्कनै नदिने योजना चाहियो, तत्कालै सम्भव नहोला तर १५ वर्षभित्र नेपाल एउटा चरणमा पुग्नेगरी योजना बनाऔँ,'शर्माले भने। सो अवसरमा आगामी फागुन ७ गतेदेखि सुरु हुने नेपाली कांग्रेसको महासमिति बैठकमा अहिलेको सरकारको कामका विषयमा गम्भीर छलफल हुने बताए । 'अहिले भइरहेको सरकारको काम सुस्त भएको छ, सरकारमा नेपाली कांग्रेस पनि छ,'महामन्त्री शर्माले राससलाई भने,'सरकारमा सहभागी कांग्रेसका मन्त्रीहरुको कामको समीक्षा गर्नेछौँ,आगामी फागुनसम्म सरकारको कामले गति नलिए गम्भीर समीक्षा गर्न बाध्य हुनेछौँ ।' उनले चुनावको चिन्ता छोडेर सबै दल समृद्धिका लागि केन्द्रित हुन आवश्यक रहेको धारणा राखे।"
एमालेको कार्यक्रमबाट फर्कने क्रममा गाडीबाट झरेर एक युवकको मृत्यु,फिदिम : नेपाल कम्युनिष्ट पार्टी (एमाले) को फिदिममा आयोजिन बृहत सभामा सहभागी भएर फर्कने क्रममा गाडीबाट झरेर एक कार्यकर्ताको निधन भएको छ। एमाले अध्यक्ष तथा पूर्व प्रधानमन्त्री केपी शर्मा ओलीले सम्बोधन गरेको कार्यक्रममा सहभागी भएर फर्कने क्रममा हिलिहाङ ५ सुभाङका ४८ वर्षीय प्रेम संग्रौलाको मृत्यु भएको प्रहरीले जनाएको छ। फिदिममा सम्पन्न बृहद आम सभा सकेर टिपरको डालोमा बसी घर फर्किंदै गर्दा झरेर फिदिम ४ जोरसाल बजार नजिकै मध्य पहाडी राजमार्गमा उनको मृत्यु भएको प्रहरी निरिक्षक दिवस कुँवरले जानकारी दिए। उनको शनिबार सॉझ गाडीबाट झर्दा घट्नास्थलमै मृत्यू भएको हो। एमालेले सुरु गरेको झुलाघाट चिवाभञ्ज्याङ समृद्धिका लागि संकल्प यात्रा अन्तर्गत ओलीले शनिबार पॉचथरको फिदिममा सम्बोधन गरेका थिए। एमालेले उक्त अभियानको आज चिवाभज्याङ पुगेर औपचारिक समापन गर्दैछ।
"काम गरौं, चुनावको चिन्ता नगरौं : महामन्त्री शर्मा","बागलुङ : नेपाली कांग्रेसका महामन्त्री विश्वप्रकाश शर्माले चार वर्षपछि हुने चुनावको चिन्ता नलिन र काममा केन्द्रित हुन आवश्यक रहेको धारणा राखेका छन्। प्रेस युनियन बागलुङले आज आयोजना गरेको पत्रकार सम्मेलनमा महामन्त्री शर्माले मिसन८४ भन्दा भिजन९५ मा लाग्न सुझाव दिए। उनले चुनावको चिन्ता लिनुभन्दा पनि २०९५ सालसम्म के काम गर्न सकिन्छ भनि विकासको खाका तयार गर्न लाग्नुपर्नेमा जोड दिए। 'नेपालमा भूकम्पपछि घर पुनःनिर्माण गर्नुभन्दा घर भत्कनै नदिने योजना चाहियो, तत्कालै सम्भव नहोला तर १५ वर्षभित्र नेपाल एउटा चरणमा पुग्नेगरी योजना बनाऔँ', शर्माले भने। सो अवसरमा आगामी फागुन ७ गतेदेखि सुरु हुने नेपाली कांग्रेसको महासमिति बैठकमा अहिलेको सरकारको कामका विषयमा गम्भीर छलफल हुने बताए। 'अहिले भइरहेको सरकारको काम सुस्त भएको छ, सरकारमा नेपाली कांग्रेस पनि छ', महामन्त्री शर्माले भने, 'सरकारमा सहभागी कांग्रेसका मन्त्रीहरुको कामको समीक्षा गर्नेछौँ, आगामी फागुनसम्म सरकारको कामले गति नलिए गम्भीर समीक्षा गर्न बाध्य हुनेछौँ ।' उनले चुनावको चिन्ता छोडेर सबै दल समृद्धिका लागि केन्द्रित हुन आवश्यक रहेको धारणा राखे। रासस"
"जिम्मेवारी मन्त्रालयको, सेवा सुविधा प्रदेशसभाकै","जनकपुरधाम : मधेस प्रदेश सरमव। उनी, प्रदेशसभाबाट मन्त्रालय सरुवा भएको चार महिना भयो। तर, सेवा सुविधा भने अझै प्रदेशसभा सचिवालयबाटै बुझिरहेका छन्। कारण हो प्रदेशसभाबाट प्राप्त हुने सतप्रतिशत अतिरिक्त भत्ता र अन्य सेवा सुविधा। यादवले ६ वर्षसम्म मधेस प्रदेशसभामा सचिवको भूमिका निर्वाह गरे। प्रदेश मन्त्रिपरिषद् बैठकले श्रम मन्त्रालयको सचिवमा सरुवा गयो। तर, सचिव यादवले श्रम मन्त्रालयको जिम्मेवारी सम्हाले पनि तलब भत्ता र अन्य सेवा सुविधा भने प्रदेशसभाबाट नै लिइरहेका छन्। मधेस प्रदेशसभा सचिवालय सम्बन्धमा व्यवस्था गर्न बनेको विधेयक २०७९ को दफा २९ मा प्रदेश सचिवलाई कार्यालय समयको अतिरिक्त समय र बिदाको दिन कामकाज गरेबापत १ सय प्रतिशतसम्म सेवा भत्ता उपलब्ध हुने व्यवस्था गरिएको छ। तत्कालीन सभामुख सरोज यादवलाई प्रभावमा पारेर पूर्वसचिव यादव आफैंले त्यस्तो व्यवस्था गर्न लगाएको प्रदेशसभाका कर्मचारी बताउँछन्। सेवा भत्तासहित अन्य विभिन्न सुविधाहरू पाउने भएपछि यादवलाई प्रदेशसभा छाड्न असजिलो भएको कर्मचारीको भनाइ छ। यतिसम्म कि सो विधेयकको दफा ५ मा सचिवालयको काम, कर्तव्य र अधिकारको शीर्षकको (ट) नम्बर बुँदामा प्रदेशसभाको प्रत्येक कार्यकालमा एकपटक एउटा ल्यापटपट्याबलेट फिर्ता नहुने गरी प्रदेशसभाको प्रत्येक सदस्य, सचिव र सचिवालय सचिवलाई उपलब्ध गराउने व्यवस्थासमेत गरिएको छ। संघीय संसद् सचिवालयले मधेस प्रदेशसभामा गत कात्तिक १ गते नै सचिवको कार्यभार दिएर मनोजकुमार गिरीलाई पठाएको थियो। गिरीले पदभार सम्हाल्नेबित्तिकै उपसचिव यादव पदमुक्त भएका हुन्। तर, यादवले भने प्रदेशसभा छाड्न मानेका छैनन्। उनले प्रदेशसभाको सचिव बस्ने आवास भवन र सचिवलाई उपलब्ध भएको गाडीलगायत अन्य सामग्रीहरूसमेत बरबुझारथ नगरी मनोमानी रूपमा प्रयोग गर्दै आएका छन्। उनले तलब भत्ता पनि प्रदेशसभाबाट नै बुझिरहेको प्रदेशसभा सचिवालयका लेखा प्रमुख मनोज चौधरीले जानकारी गराए। रञ्जित सरलाई श्रम मन्त्रालयको जिम्मेवारी दिइएको छ तर, उनले तलब अहिले पनि प्रदेशसभाबाट नै लिइरहेका छन्, चौधरीले भने, जुन ठाउँमा कार्यरत छन् त्यहीँबाट तलब भत्ता लिनुपर्ने हो तर, यहाँ प्रदेशसभाबाट अहिलेसम्म रवाना पुर्जी नलिएको हुनाले पनि तलब यतै बाट बुझेको हुनुपर्ने हो। यादवले सचिवको आवास खाली नगरेकाले एक महिनादेखि सचिव गिरी सभामुखको निजी सचिवालयको आवासमा बस्न बाध्य भएका छन्। श्रम मन्त्रालयमा सचिवको पदभार पाए पनि प्रदेशसभा छाड्न सचिव यादवले नचाहानु पछाडिको प्रमुख कारण भने उनले प्रदेशसभाबाट पाएका अनुचित लाभहरू रहेको कर्मचारीहरू बताउँछन्। उनले प्रदेशसभाको सचिवको हकमा विभिन्न यस्ता सेवा सुविधाहरू विधेयकमै तोकेर सदनबाट पास गराए जुन अन्य कहीँ कतै कुनै प्रदेशमा छैनन्, एक कर्मचारीले नाम नखुलाउने सर्तमा भने, पूर्वसभामुख सरोज यादवको नजिकका पात्र भएकै कारण उनले मनलाग्दी प्रावधानहरू राख्न लगाए र सेवा सुविधा पाएका छन्। त्यति मात्रै नभई पूर्वसचिव यादवले प्रदेशसभामा पुरस्कारसम्बन्धी व्यवस्थासमेत गर्न लगाएका थिए। ५ वर्ष सेवाअवधि पूरा गरेकामध्ये एक जनालाई एकपटक सर्वोत्कृष्ट कर्मचारीबापत २ लाख ५० हजार रुपैयाँ पुरस्कारको व्यवस्था गर्न लगाएका थिए। यस्तै, हरेक वर्ष एक जनालाई उत्कृष्ट प्रदेशसभा सचिवालय कर्मचारीबापत नगद ५० हजार रुपैयाँ उपलब्ध गराउने व्यवस्था गरिएको थियो। यादवले चार वर्ष त लगातार आफैंलाई उत्कृष्ट कर्मचारीको पुरस्कार दिलाए। पाँचौं वार्षिकोत्सवमा पनि उनैलाई उत्कृष्ट कर्मचारी घोषणा गरियो। साढे दुई लाखको पुरस्कार पनि आफैंले लिए। उनी प्रदेशसभाको सचिवको भूमिकामा रहँदा मनोमानी रूपमा सचिवालयका सवारी साधनहरू प्रयोग गर्दै आएका थिए। प्रदेश २०२००० झ००१८ नम्बरको क्विड गाडी यादवले प्रदेश ३ मा रहेका आफ्ना आफन्तलाई नै चलाउन उपलब्ध गराएका थिए। ६ महिना पहिले मात्रै उक्त गाडी प्रदेशसभामा फर्काइएको प्रदेशसभाको स्टोर शाखाले जानकारी गराएको छ। उनले १५ दिनअघिसम्म पनि प्रदेशसभाकै प्रदेश २०२००१ झ ०१०० नम्वरको महिन्द्रा गाडी प्रयोग गरेका थिए। उनले फिर्ता गरेपछि मात्रै उक्त गाडी हालका सचिव गिरीलाई प्रयोग गर्न दिइएको छ। यादवले भने प्रदेशसभाकै अर्को ज १ झ ४६१ नम्बरको टेरानो गाडी प्रयोग गरिरहेका छन्। संघीय संसद् सचिवालयमा कार्यरत सहसचिव प्रदेशको मुख्य सचिव हुने कानुनी व्यवस्था छ। यादव भने उपसचिव मात्रै हुन्। तर, उनले सहसचिव सरहको सेवा सुविधा प्रदेशसभाबाट लिँदै आएका छन्। प्रदेशसभा गठनपछि ०७५ सालमा संघीय संसद् सचिवालयका सहसचिव वंशीधर पौडेल नेतृत्वको टोलीले १५ दिन प्रदेशसभा सञ्चालन गरेर फर्केको थियो। त्यस बेला आएका उपसचिव यादव भने फर्केनन्। तत्कालीन सभामुख सरोज यादवसँग व्यक्तिगत सम्बन्ध विस्तार गरेर उनको नजिक बने। त्यसैकारण यादवले ०७६ जेठ १० गते मुख्यमन्त्री तथा मन्त्रिपरिषद्को कार्यालयबाट प्रदेशसभा सचिवालयमा निमित्त सचिवको जिम्मेवारीमा पदस्थापना गराए। सो बेला यादव ९ औं तहका कर्मचारी भएर पनि निमित्त सचिवको जिम्मेवारी लिए। ०७८ भदौ ९ गते संघीय संसद् सचिवालयबाट २ नम्बर प्रदेशको मुख्यमन्त्री तथा मन्त्रिपरिषद्को कार्यालयलाई सम्बोधन गरी रमाना बुझाएका यादवले ०७५ वैशाख २ गतेको सामान्य प्रशासन मन्त्रालयको निर्णयको सन्दर्भ राखी २०७८ भदौ १५ गतेदेखि लागू हुने गरी उपसचिव लेखी रमाना लिए। ०७९ साउन १९ गते उनलाई मधेस प्रदेशको मुख्यमन्त्री तथा मन्त्रिपरिषद्को कार्यालयले वरिष्ठ उपसचिव अधिकृत दशौं तहमा स्तर वृद्धि गरियो। तर, यसरी स्तर वृद्धि गरिँदा कुन मापदण्ड र कस्ता आधारहरू मन्त्रिपरिषद्को कार्यालयले अपनायो भन्ने विषयमा कुनै स्पष्टता छैन। यता यादव भने आफूलाई मुख्यमन्त्रीको कार्यालयबाट रवाना प्राप्त नभएको हुनाले प्रदेशसभाबाट सेवा सुविधा बुझिराखेको बताउँछन्। म दुवै तिर कार्यरत छु। अब प्रदेशसभामा कार्यरत रहेकै कारणले मैले त्यहाँबाट तलब बुझ्दै आएको छु। आवास पनि खाली नगर्नुको कारण मलाई कहीँ कतैबाट रवानाको लागि पत्र प्राप्त नहुनु हो, यादवले अन्नपूर्णकर्मीसँग कुरा गर्दै भने। यता मुख्यमन्त्री तथा मन्त्रिपरिषद्को कार्यालयका प्रमुख सचिव दिनेशकुमार घिमिरे कर्मचारी अभावमा यादवलाई श्रम मन्त्रालयको सचिवको जिम्मेवारी दिइएको बताउँछन्। प्रदेशमा कर्मचारी अभाव भएकै कारण यादवलाई थप जिम्मेवारी दिएर सचिवमा राखिएको थियो। तर, श्रम मन्त्रालयका लागि सचिवको सरुवा संघबाट भइसकेको र उनी चाँडै हाजिर हुने जानकारी पाएको छु, प्रमुख सचिव घिमिरेले भने, मन्त्रालयमा सचिव आएपछि यादवलाई उनको दरबन्दीअनुसार व्यवस्थापन गर्नेछौं। अब उनले कहाँबाट कसरी तलब खाएका छन् भन्ने विषयमा म खासै जानकार भइन्।"
चिवाभञ्ज्याङमा राष्ट्रिय झण्डा फहराएपछि सकियो एमालेको 'संकल्प यात्रा',काठमाडौं : मंसिर १४ गतेदेखि बैतडीको झुलाखालबाट सुरू भएको नेकपा एमालेको झुलाघाटचिवाञ्ज्याङ मध्य पहाडी संकल्प यात्रा पाँथथरको चिवाभञ्ज्याङ पुगेर समापन भएको छ। आइतबार चिवाभञ्ज्याङ पुगेर एमाले अध्यक्ष केपी शर्मा ओलीले नेपाल भारत सीमानाका चिवाभञ्ज्याङमा राष्ट्रिय झण्डा झण्डोत्तोलन गरेर यात्राको समापन गरेका हुन्। संकल्पयात्राको अन्तिम दिन अध्यक्ष ओलीसहित एमाले शीर्ष नेताहरू हेलिकोप्टरबाट नेपालभारत सीमावर्ती चिवाभञ्ज्याङ पुगेका थिए। ओलीले १४ मंसिरमा बैतडीको झुलाघाटमा यात्राको उद्घाटन गरेका थिए।
पाँचथरको चिवाभञ्ज्याङ पुगे अध्यक्ष ओली,काठमाडौं : नेकपा एमालेका अध्यक्ष केपी शर्मा ओली पाँचथरको चिवाभञ्ज्याङ पुगेका छन्। एमालेको झुलाघाटचिवाञ्ज्याङ मध्य पहाडी संकल्पयात्राको अन्तिम दिन अध्यक्ष ओलीसहित एमाले शीर्ष नेताहरू हेलिकोप्टरबाट नेपालभारत सीमावर्ती चिवाभञ्ज्याङ पुगेका हुन्। त्यहाँ पुगेर अध्यक्ष ओलीले राष्ट्रिय झण्डा झण्डोतोलन गरेका थिए। कार्यक्रमको समापन गरी अध्यक्ष ओली आजै काठमाडौं फर्किनेछन्। एमालेले मंसिर १४ गतेदेखि झुलाघाटचिवाभञ्ज्याङ संकल्प यात्रा सुरू गरेको थियो। ओलीले १४ मंसिरमा बैतडीको झुलाघाटमा यात्राको उद्घाटन गरेका थिए।
भ्रष्टाचारका हरेक काण्डमा दलका नेताहरुको संलग्नता देखिनु दुर्भाग्य : लिङ्देन,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले पार्टीको प्राथमिकता सत्ता नभइ सडक हुने बताएका छन्। आइतबारदेखि काठमाडौंमा सुरु केन्द्रीय समिति बैठकमा अध्यक्ष लिङ्देनले राप्रपाको एजेण्डालाई स्थापीत गर्न अब पार्टीको प्राथमिकता सत्ता नभइ सडक हुने बताएका हुन्। बैठकले ठोस योजना र संकल्प तय गरेर सडक संघर्षलाई अघि बढाउने खाका तयार गर्ने उनको भनाइ छ। राजसंस्था,हिन्दुराष्ट्रको पक्षधरबीच एकता,सहकार्य आवश्यक र सम्भव रहेको भन्नै अध्यक्ष लिङदेनले समान विचार बोक्नेहरुले चारैतिरबाट आन्दोलन र जनदबाब सिर्जना गर्न आह्वान गरे। आफूहरुको जनदबाबले मुख्य दलहरुलाई सम्झौतामा आउन बाध्य बनाउने उनको दावी छ । अध्यक्ष लिङ्देनले सत्तापक्ष र प्रतिपक्ष समेत मिलेमतोमा कमाऊ धन्दामा लाग्नु दुर्भाग्यपूर्ण रहेको उल्लेख गर्दै भ्रष्टाचारका हरेक काण्डमा दलका नेताहरुको संलग्नता देखिनुले राजनीतिप्रति वितृष्णा पैदा गरेको जिकिर गरे । दलहरुको गलत मार्गचित्रका कारण देश गलत बाटोतर्फ हिँडिरहेको उनले बताए। बैठकमा महामन्त्री डाधवलशम्सेर राणाले बृहद आन्दोलन सम्बन्धि कार्ययोजना, कोषाध्यक्ष निलकण्ठ काफ्लेले आर्थिक प्रतिवेदन, सचिवालयका मुख्य सचिव केदार बहादुर अधिकारीले सचिवालय सम्बन्धि प्रतिवेदन पेश गरेका थिए।"
चिवाभञ्ज्याङ पुगेर ओलीले भने गठबन्धन सरकारका कारण देश ओरालो लाग्यो,"अध्यक्ष ओलीले यात्राले देश विकासको खाका बनाउने आधार तयार गरेको दाबी गरे । पाँचथर : नेकपा एमालेका अध्यक्ष केपी शर्मा ओलीले झुलाघाटचिवाभञ्ज्याङ समृद्धका लागि संकल्प यात्राले राजनीतिप्रति जनतामा फैलिदै गएको निराशालाई आशामा परिणत गरेको दावी गरेका छन्। मङ्सिर १४ गते महाकाली नदीको किनार झुलाघाटबाट सुरु भएको यात्रा आइतबार दिउँसो पाँचथरको चिवाभञ्ज्याङमा नेपालको झण्डोत्तोलन गरेर समापन गर्दै अध्यक्ष ओलीले एमालेले सञ्चालन गरेको यो अभियानले अन्य पार्टीमा समेत प्रभाव पारेको जिकिर गरे। ओलीले यात्राले देश विकासको खाका बनाउने आधार तयार गरेको दाबी गरे । संकल्प यात्राले देश विकास र समृद्धिको दिशामा अघि बढाउन असाधारण भूमिका खेलेको छ, उनले भने। उनले अहिले देशको राजनीति अन्यौलतातर्फ उन्मुख भएको भन्दै चिन्ता व्यक्त समेत गरे। गठबन्धन सरकारको कारण देशको अवस्था ओरालो लागेको उनको भनाइ छ । देशको राजनीति अलमलमा छ,देशको समय,जनताको आयु, पिँढीको समय खेर गएको छ,ओलीले भने। देशका सामु अहिले धेरै चुनौती रहेको बताउँदै ओलीले एमालेले मात्र चुनौतीको सामना गर्न सक्छ भन्ने दृष्टान्त यात्राले दिएको दाबी गरे। संकल्प यात्राले अवाञ्छित चिन्तन र विचारलाई हतोत्साहित गरेको छ, देश र जनताको हितलाई सर्वोपरि ठान्ने आमजनताको मनोबल उच्च बनाएको छ,उनले भने। अध्यक्ष ओलीले सबै नेपालीलाई एकतामा बाँध्ने प्रेरणा संकल्प यात्राले दिएको बताए । नेपाली समाजलाई एकताको डोरीमा बाँधेर मात्र देशमा समृद्धि कायम गर्न सकिनेमा उनले जोड दिए। मङ्सिर १४ गते पश्चिमको सिमाना महाकाली नदी किनारको झुलाघाटबाट पार्टी अध्यक्ष केपी शर्मा ओलीले राष्ट्रिय झण्डा फहराएर सुरु गरेको अभियान आज चिवाभञ्ज्याङमा राष्ट्रिय झण्डा फहराएर समापन गरेका हुन्।"
न्यायपूर्ण मागलाई सम्बोधन गरेर शिक्षा विधेयक पारित गर्छौं : प्रधानमन्त्री प्रचण्ड,"बर्दिवास : प्रधानमन्त्री पुष्पकमल दाहाल प्रचण्डले जायज र न्यायपूर्ण मागलाई सम्बोधन गरेर शिक्षा विधेयक संसदबाट पारित गराउने प्रतिबद्धता व्यक्त गरेका छन्। आइतबार दिउँसो जनता मावि गौरीडाँडाको स्वर्ण जयन्ती समारोहमा प्रधानमन्त्री प्रचण्डले छिटोभन्दा छिटो विद्येयक कार्यान्वयनमा ल्याउन सरकार प्रतिबद्ध रहेको बताएका हुन्। सङ्घीय लोकतान्त्रिक प्रणाली, हाम्रो संविधानको व्यवस्था र नवीनतम् परिस्थितिलाई समेत मध्यनजर गर्दै शिक्षामा गुणात्मक रूपान्तरण गर्नु देशको महत्वपूर्ण कार्यभार हो। यही यथार्थलाई आत्मसात गर्दै मेरो नेतृत्वको सरकारले माध्यमिक शिक्षा विधेयक सङ्घीय संसदमा प्रस्तुत गरिसकेको छ। जनता, अभिभावक र सरोकारवाला निकाय एवं पक्षले उठाएका जायज र न्यायपूर्ण माग र मुद्दाहरूलाई सम्बोधन गर्दै उक्त विद्येयकलाई संसदबाट पारित गराई छिटोभन्दा छिटो कार्यान्वयनमा ल्याउन सरकार प्रतिबद्ध छ।प्रचण्डले भने,सरकारको यस इमानदार प्रयासमा सिङ्गो देशको सकारात्मक र रचनात्मक सहयोग, सहकार्य र ऐक्यबद्धता रहनेसमेत विश्वास व्यक्त गर्दछु। उनले देशमा भूमण्डलीकरणको बहुआयमिक दवाव छिचोल्ने शिक्षा प्रणाली चाहिएको बताए। एक्काइसौँ शताब्दीको डिटिजल युगमा नेपालजस्ता विकासशील देशहरू भूमण्डलीकरणको बहुआयमिक दवावमा गरेको भन्दै आधारभूत तहदेखि नै हाम्रो पाठय्क्रममा युगसापेक्ष गुणात्मक परिमार्जन आवश्यक रहेको बताए। उनले भने,एक्काइसौँ शताब्दीको डिटिजल युगमा नेपालजस्ता विकासशील देशहरू भूमण्डलीकरणको बहुआयमिक दवावमा पर्दै आएका छन्। तसर्थ, आधारभूत तहदेखि नै हाम्रो पाठय्क्रममा युगसापेक्ष गुणात्मक परिमार्जन राष्ट्रिय अनिवार्यता बन्न पुगेको छ। हाम्रो शिक्षाले देशभक्तिपूर्ण भावना, समाजप्रतिको उत्तरदायित्व, विज्ञानसम्मत प्रगतिशील सोंच र दृष्टिकोण, आत्मनिर्भर जनशक्ति उत्पादन गर्न सक्नुपर्दछ। उनले समुदायको अगुवाइमा वृहत् सामुदायिक विद्यालयको सोचसहित अगाडि बढिरहेको भन्दै प्रसंशा गरे। उनले विद्यालयको स्थापना, अविछिन्न सञ्चालन र विकास एवं नमुना विद्यालयका रूपमा स्तरोन्नति गर्न संस्थापकहरू, जनसमुदायहरू, बौद्धिक व्यक्तित्वहरूले महत्वपूर्ण योगदान गरेको बताए।"
"राष्ट्रिय मानव अधिकार आयोगले भन्यो : रूस र युक्रेनको युद्धमा फसेकालाई उद्धार गर, मृतकका परिवारलाई क्षतिपूर्ति देऊ","काठमाडौं : राष्ट्रिय मानव अधिकार आयोगले गैरकानुनी बाटो प्रयोग गरी नेपालीहरु रूसी र युक्रेनी सेनामा भर्ना भएकोप्रति गम्भीर ध्यानाकर्षण भएको जनाएको छ। गैरकानूनी बाटोबाट वैदेशिक रोजगारमा जाने स्थितिको अन्त्य गरी नागरिकको जिउ धनको सुरक्षा गर्न आयोगले नेपाल सरकारलाई आग्रह गरेको हो। आयोगका सहसचिव प्रवक्ता डा टीकाराम पोखरेलले जारी गरेको विज्ञप्तिमा भनिएको छ,रूस र युक्रेनबीच भइरहेको युद्धका क्रममा नेपालीहरू विभिन्न गैरकानूनी बाटो प्रयोग गरी रूसी र युक्रेनी सेनामा भर्ना भएका र युक्रेनी सेनाको आक्रमणमा परी केही नेपालीको मुत्यु भएको, केही घाइते भएका र अझै पनि सयौँको सङ्ख्यामा नेपालीहरू रूस र युक्रेन दुवैतर्फको सेनामा कार्यरत रहेको भनी विभिन्न स्रोतबाट प्राप्त जानकारीप्रति राष्ट्रिय मानव अधिकार आयोगको गम्भीर ध्यानाकर्षण भएको छ। नेपाली नागरिक जहाँ र जुनसुकै अवस्थामा रहे पनि उनीहरूको मानव अधिकारको संरक्षण र उद्धार गर्नु सरकारको कर्तव्य हुने आयोगको ठहर छ। विज्ञप्तिमा भनिएको छ,आयोगले प्राप्त जानकारीअनुसार युक्रेनी सेनाको आक्रमणमा परी रूसी सेनामा कार्यरत केही नेपालीको मृत्यु भएको, केही घाइते भई अस्पतालमा उपचाररत रहेका, केही नेपालीहरू विपक्षी सेनाको नियन्त्रणमा रहेका र सयौँको सङ्ख्यामा दुवैतर्फको सेनामा नेपालीहरू संलग्न रहेको बुझिन आएको छ। नेपाली नागरिकहरू जहाँ र जुनसुकै अवस्थामा रहे पनि उनीहरूको मानव अधिकारको संरक्षण र उद्धार गर्नु सरकारको कर्तव्य हुन जान्छ। स्वदेश फर्कन चाहने नेपालीहरूलाई कुटनीतिक पहलद्वारा स्वदेश फर्कने व्यवस्था मिलाउन, मृतकका परिवार र घाइतेलाई राहत र क्षतिपूर्ति उपलब्ध गराउन आयोगले सरकारलाई आग्रह गरेको छ। विज्ञप्तिमा भनिएको छ,युद्धमा परी मृत्यु भएकाहरूको शव स्वदेशमा ल्याई आफ्नो धर्म, संस्कृति र परम्पराअनुसार दाहसंस्कार गर्ने व्यवस्था मिलाउन, घाइतेहरूको उपचारका लागि प्रभावकारी पहल गर्न, स्वदेश फर्कन चाहने नेपालीहरूलाई कुटनीतिक पहलद्वारा स्वदेश फर्कने व्यवस्था मिलाउन, मृतकका परिवार र घाइतेलाई राहत र क्षतिपूर्ति उपलब्ध गराउन तथा भविष्यमा यस प्रकारको गैरकानूनी बाटोबाट वैदेशिक रोजगारमा जाने स्थितिको अन्त्य गरी नागरिकको जिउ धनको सुरक्षा गर्न आयोग नेपाल सरकारलाई आग्रह गर्दछ।"
पाँच हजार भूमिहीनलाई जग्गाधनी पूर्जा,"काठमाडौं : सरकारले करिब पाँच हजार भूमिहीन तथा अव्यवस्थित बसोबासीलाई जग्गाधनी पूर्जा उपलब्ध गराएको छ। सरकारले उनीहरूलाई व्यवस्थापन गर्ने प्रयोजनका लागि पूर्जा वितरण गरेको भूमि व्यवस्था तथा सहकारी मन्त्रालयका सहसचिव एवं प्रवक्ता गणेशप्रसाद भट्टले जानकारी दिए। सरकारले भूमिहीन सुकुम्बासीका साथै अव्यवस्थित बसोबासीलाई आवश्यक कानुनी प्रबन्ध गरी भूमिसम्बन्धी समस्या समाधान गर्न गठन गरेको राष्ट्रिय भूमि आयोगमार्फत संकलन गरेको निवेदन मध्येबाट छानबिन गरी उनीहरूलाई पूर्जा वितरण गरेको हो। आयोगले सबै स्थानीय तहलाई निवेदन पठाउन पत्राचारका साथै सूचना प्रकाशन गरेको थियो। जग्गा उपलब्ध गराउनेसम्बन्धी कार्यविधि बनाइएको थियो। देशभरका भूमिहीन तथा अव्यवस्थित बसोबासीको लगत स्थानीय तहले प्रमाणीकरण गरेपछि आयोगले उनीहरूको निवेदन संकलन गरेको थियो। आयोगले करिब तीन वर्षको अवधिमा नौ लाख ८१ हजार भूमिहीन सुकुम्बासीका साथै अव्यवस्थित बसोबासीका निवेदन संकलन गरेको छ। नेपालको कूल क्षेत्रफलको लगभग २८ प्रतिशतमा आवादी छ। यस आवादी क्षेत्रको करिब ७५ प्रतिशत जमिन नापजाँच भई राज्यको आधिकारिक दर्ता रजिस्ट्ररमा अभिलेख भएको छ। त्यसको दर्ता स्रेस्ता र प्रमाणपूर्जा तयार भएको छ। सहसचिव भट्टका अनुसार आवादी क्षेत्रको बाँकी लगभग २५ प्रतिशत जग्गामा लामो समयदेखि नागरिकको बसोबास, आवाद भए पनि सो क्षेत्रको नापनक्सा वा दर्ता स्रेस्ता कायम हुन नसकेको र बसोबासीले जग्गा धनी प्रमाणपुर्जा प्राप्त गर्न सकेका छैनन्। संविधानको मौलिक हक र कर्तव्यअन्तर्गत धारा ३७ (१) मा प्रत्येक नागरिकलाई उपयुक्त आवासको हक हुने र ९२० कानुनबमोजिम बाहेक कुनै पनि नागरिकलाई निजको स्वामित्वमा रहेको बासस्थानबाट नहटाइने उल्लेख छ। लामो समयदेखि आवाद गरेको, बसोबास गरिआएको जग्गामा उनीहरूले आफ्नो स्वामित्वको सुरक्षा अनुभूत गर्न सकेका छैनन्। हजारौँ परिवार भूमिहीन एवं सुकुम्बासी आफू बसोबास गरिरहेको जमिनको स्वामित्वबाट वञ्चित छन्। त्यस्तो जग्गा आधिकारिक जग्गा प्रशासन प्रणालीमा दर्ता नभएकाले औपचारिक किनबेच नहुने हुँदा दर्तामार्फत सरकारले राजस्व, रजिस्ट्रेसन दस्तुर, लाभकर, मालपोत तथा सम्पत्ति करजस्ता रकम प्राप्त गर्न सकेको छैन। सहसचिव भट्टका अनुसार सरकारी वा सामुदायिक जग्गामा बसोबास गर्ने धेरैजसो भूमिविहीन तथा विपन्न परिवारको व्यवस्थापन कसरी गर्ने भन्नेबारे मौजुदा कानुनमा प्रस्ट नरहेकाले आवश्यक व्यवस्थासहितको ऐन नियमको खाँचो छ। सार्वजनिक वन क्षेत्रमा लामो समयदेखि बसोबास गरेका भूमिहीनलाई सोही जग्गामा व्यवस्थापन गर्न वन ऐन संशोधन गर्नुपर्ने आवश्यकता देखिन्छ।"
विपी राजमार्गबाट १६ टन प्याज बरामद,काभ्रेपलाञ्चोक : काभ्रेपलाञ्चोकको काभ्रेभञ्ज्याङ चेक पोष्टबाट अवैध रूपमा ल्याइएको १६ टनभन्दा बढी प्याज बरामद भएको छ। बिपी राजमार्गअन्तर्गत धुलिखेल नगरपालिका९ काभ्रेभन्ज्याङमा सवारीसाधन जाँच गर्ने क्रममा चार सय एक बोरा प्याज बरामद भएको जिल्ला प्रहरी कार्यालय धुलिखेलले जनाएको छ। उक्त राजमार्ग हुँदै पूर्वबाट मध्यपहाडी राजमार्गअन्तर्गत बिपी राजमार्गबाट आएका सवारीसाधनहरू जाँच गर्ने क्रममा पुरानो बिलसहित अवैध रुपमा ल्याइएको सातवटा गाडीमा चार सय एक थान बोरा बरामद गरिएको हो।
स्कुल बसको ठक्करबाट रुपन्देहीमा बालिकाको मृत्यु,बुटवल : रुपन्देहीको गैडहवा गाउँपालिका२ स्कुल बसको ठक्करबाट आइतबार एक बालिकाको मृत्यु भएको छ। बसको ठक्करबाट गैडहवा१ की २ वर्षीय छोरी नारिया हरिजनलको मृत्यु भएको इलाका प्रहरी कार्यालय सुर्यपुराले जनाएको छ। स्थानीय हरैयामा रहेको मोर्डन भिजन एकेडेमी स्कुलको लु १ क २२३६ नम्बरको बसले बालिकालाई ठक्कर दिएको हो। झारबैराको भित्री सडक मोडहवादेखि टाडीतर्फ गइरहेको बसले बालिकालाई ठक्कर दिएको हो। बस र चालकलाई प्रहरीले नियन्त्रणमा लिएको छ।
बाजुरामा ट्याक्टर दुर्घटना : चार जनाको मृत्यु,"बाजुरा : बडिमालिका नगरपालिका२ भौनेरा नजिक खडीगाडमा ट्याक्टर दुर्घटना हुँदा ४ जनाको मृत्यु भएको छ। मार्तडीबाट गौमुल गाउँपालिका जाँदै गरेका सुप्रप्र ०१००२ त ४१०५ र लु ४ त ७३०५ नम्बरका ट्याक्टर एक आपसमा ठोक्किएर दुर्घटना भएको जिल्ला प्रहरी कार्यालय बाजुराले जानकारी दिएको छ । प्रहरीका अनुसार गौमुल गाउँपालिका६ का चालकसमेत रहेका हिक्मत रोकाया, बडिमालिका नगरपालिका१ का चन्द्र बहादुर दानी, बडिमालिका नगरपालिका२ का देवराज जैशी र सोही वडाकी करिस्मा रोकायाको मृत्यु भएको हो। अगाडिको ट्याक्टरलाई ओभरटेक गर्न खोज्दा एक आपसमा ठोक्किँएर दुर्घटना भएको प्रहरीले जनाएको छ । एउटा सडकभन्दा १ सय मिटर तल खसेको छ भने अर्को ट्याक्टर सडकको माथिल्लो नालीमा पल्टिएको थियो।"
भीरबाट लडेर युवाको मृत्यु,"नुवाकोट : नुवाकोटको उत्तरी भेगमा रहेको राउतवेशीमा एक युवाको भीरबाट खसेर मृत्यु भएको छ। बाख्रा चराउन जंगल गएका बेला दुप्चेश्वर गाउँपालिका३, राउतवेशीका रामहरी केसीको भीरबाट लडेर मृत्यु भएको हो। उनको दिउँसो बाख्रा चराउने क्रममा घरदेखि नजिकैको भीरबाट खसेर ज्यान गएको दुप्चेश्वर गाउँपालिकाका अध्यक्ष शंकरबहादुर थापाले बताए।"
"रुसी सेनामा कार्यरत टीकापुरका शाहको मृत्यु, केही नेपाली घाइते","टीकापुर : युद्धग्रस्त युक्रेन र रुसमा भएको भीडन्तमा परी कैलालीको टीकापुरका एक युवकको मृत्यु भएको छ। तीन महिनाअघि रुसी सेनामा आबद्ध भएर युद्धग्रस्त क्षेत्रमा गएका टीकापुर नगरपालिका१ दुर्गानगरका ३६ वर्षीय भरत शाहको मृत्यु भएको हो। रुसी सेनामा कार्यरत रहेका कञ्चनपुरका रवीन थापाले अडियो सन्देश पठाउँदै शाहको नोभेम्बर २६ तारेखमा ज्यान गएको बताएका छन्। तीन हप्तादेखि परिवारको सम्पर्कमा नभएका शाहको मृत्युको खबर शनिबार मात्रै परिवारले थाहा पाएका थिए। शाहका पारिवारिक सदस्य एवं नेपाली कांग्रेस क्षेत्र नं १ कैलालीका सभापति प्रकाश शाहले तीन महिना अघि रुसी सेनामा आबद्ध भएका भरतको मृत्यु भएको बताउँदै आइतबार कुशको शव बनाएर कर्णाली नदीको दौलतपुर घाटमा अन्तिम संस्कार गरिएको बताए। तीन हप्ता भन्दा बढी भएको थियो, परिवारको सम्पर्कमा नभएको, शनिबार मात्रै भरतसँगै कार्यरत रवीन थापाले अडियो सन्देश पठाएपछि अन्तिम संस्कार गरेका हौं। थापाले पठाएको अडियो सन्देशमा आफू र शाहसँगै एउटै ब्यारेकमा रहेको र दुबईबाट सँगै रुस गएको उल्लेख छ। भरत भाइ मसँगै दुबईबाट रुस आएका हौं, हामी एउटै ब्यारेकमा, टिममा थियौं रवीनले भनेका छन् लडाइमा घाइते भएपछि मैले बचाउने हर कोसिस गर्दा पनि सकिनँ, आइएम सरी, आफ्नो संस्कार गरिहाल्नु, भरतको कागजातहरू मसँगै छ। थापाले आफू समेत फेरि युद्धमा जान लागेको र ज्यानको कुनै भरोसा नभएको उल्लेख गरेका छन्। नेपाल प्रहरीमा सात वर्ष ट्राफिक प्रहरीका रुपमा कार्यरत रहेका भरत तीन वर्षअघि मात्रै दुबईको रोयल गार्डमा रुपमा राजीनामा दिएर पुगेका थिए। दुबईबाटै भरत, रवीन, पोखराका राजेन्द्र राई रुसमा गएका हुन्। मृतक भरत घरका माइला हुन्। उनका कान्छा भाइ मोहन मलेसियामा छन् भने दाजु उत्तम रोमानिया छन्। शाहका श्रीमती, चार वर्षको छोरा र तीन महिनाको छोरी रहेको उनका भाइ मंगल शाहले बताए। शाहको परिवार अछामको बान्नीगढी जयगढ नगरपालिका६ दर्नाबाट टीकापुर बसाई सरेको हो। शाहसँगै पाँच गोली लागेर घाइते भएका पोखराका राजेन्द्र राईले समेत परिवारका सदस्यलाई युक्रेनको बागमत भन्ने स्थानमा भएको लडाईमा घाइते भएको बताए। काँग्रेस क्षेत्रीय सभापति शाहसँग भाइबरमा कुरा गर्दै राईले भने दुई बटालियन जति नेपाली छन्, मेरो कम्मरमुनि पाँच गोली लागेको छ। रुसी सेना भनेर हामी गए पनि भाँडाको सेनाका रुपमा बाग्नर समूहबाट हामी लड्का हौं। राईलाई उद्धृत गर्दै सभापति शाहले रुसको पासपोर्ट, पिआर लगायतका लोभ देखाएर थुपै्र नेपालीहरु लडाइमा होमिएको बताए। आँखामा गोली लागेर गिरी थरका एक अर्का नेपालीको समेत हाम्रै अगाडि ज्यान गएको छ। म पाँच घण्टा स्क्रोलिङ गरेर भागेपछि रसियन सेनाले उद्धार गरेर हाल मस्कोको आर्मी अस्पतालमा उपचार गराई रहेको छु। राईले आफूलाई ठीक हुन छ महिना भन्दा बढी समय लाग्ने बताउँदै आफू नेपाली राजदूतावासको सम्पर्कमा रहेको र नेपाल फर्किन चाहेको बताए। शाह, राई र थापासँगै गएका कैलालीका अरू दुई जनाको अवस्था समेत अज्ञात रहेको राईले बताए। भरतको मृत्युबारे हालसम्म परराष्ट्र मन्त्रालय र रुसी सरकारले परिवारलाई औपचारिक रुपमा जानकारी भने दिएको छैन।"
खुला ठाउँमा राखिएको ट्रान्सफर्मरबाट करेन्ट लाग्दा बालिका गम्भीर घाइते,डोल्पा : डोल्पामा करेन्ट लागेर बालिका गम्भीर घाइते भएकी छन्। मुख्य सडक नजिकै खुला ठाउँमा राखिएको ट्रान्सफर्मरबाट करेन्ट लागेर ठुलीभेरी नगरपालिका७ की ८ वर्षीया साजना शाही गम्भीर घाइते भएकी डीएसपी शिव बुढाथोकीले जानकारी दिए। आज दिउँसो करिब १ बजेतिर दारिम बिसौनामा विद्युत् प्राधिकरण डोल्पा वितरण केन्द्रले खुला रूपमा राखेको ट्रान्सर्फमरको नांगो तार समाउँदा बालिकालाई करेन्ट लागेको हो। खेल्ने क्रममा ट्रान्सर्फमरबाट निस्केको नाङ्गो तार समाउँदा करेन्ट लागेको वडा नम्बर ८ का अध्यक्ष मनराम ठकुल्लाले बताए। घाइते बालिकासँगै एक दर्जन बालबालिका पनि सँगै गएको र पछि बालबालिका चिच्याएर खबर गरेपछि थाहा भएको उनको भनाइ छ। घाइते बालिकाको उपचारका लागि जिल्ला अस्पताल डोल्पा पुर्याइएको र थप उपचारका लागि काठमाडौं रिफर गरिएको डाक्टर अखन्ड उपाध्यायले जानकारी दिए। विद्युत प्राधिकरण डोल्पा वितरण केन्द्रको लापरबाहीले डोल्पामा घटनाहरू पटकपटक दोहोरिने गरेको समेत पाइएको छ।
लागूऔषधको दलदलमा कैलाली,"टीकापुर : सीमावर्ती भारतसँगको खुला सीमानाका रहेको कैलाली पछिल्लो समय लागूऔषधको दलदलमा फस्दै गएको छ। सीमावर्ती क्षेत्रबाट हुने लागूऔषध कारोबार र प्रहरीले दर्ता गरेका मुद्दाका आधारमा कैलाली लागूऔषधको दलदलमा फस्दै गएको हो। नेपाल प्रहरीको लागूऔषध नियन्त्रण ब्यूरोका अनुसार लागूऔषधसँग जोडिएका मुद्दामा कैलाली दोस्रो जिल्लामा पर्दछ। पहिलो जिल्लाका रूपमा रहेको काठमाडौंपछि कैलालीमा लागूऔषधका मुद्दा बढी दर्ता भएको देखिन्छ। नेपाल प्रहरीको तथ्यांकअनुसार आर्थिक वर्ष २०७९०८० मा काठमाडौंमा ४९३ लागूऔषध मुद्दा दर्ता भएका छन् भने कैलालीमा ३४७ वटा मुद्दा दर्ता भएका छन्। कैलालीसँगै मोरङ, पर्सा, झापा, सिराहा, कञ्चनपुर, बाँके, मकवानपुर र सुनसरीमा लागूऔषधका मुद्दाहरू बढी दर्ता छन्। लागूऔषध ब्यूरोका प्रवक्ता प्रहरी उपरीक्षक चक्रराज जोशीले प्रहरीले दर्ता गरेका मुद्दाका आधारमा कैलाली दोश्रो जिल्लाका रुपमा रहेको बताए। एक वर्षमा दर्ता भएका मुद्दाहरूका आधारमा कैलाली देशभरिमै दोस्रो जिल्लाका रुपमा रहेको छ, उपरीक्षक जोशीले भने पहिलो नम्बरमा काठमाडौं छ भने तराई क्षेत्रका अधिकांश जिल्लाहरू लागूऔषधको दलदलमा फस्दै गएको देखिन्छ। साथीहरूसँगको संगत, पारिवारिक समस्या, मानसिक समस्या, शैक्षिक समस्या, सेवन गर्ने उत्सुकता, सीमा क्षेत्रबाट हुने सहज आपूर्ति लगायतका कारण लागूऔषधका मुद्दाहरू बढ्दै गएको उपरीक्षक जोशीले बताए। मुद्दाको तथ्यांक अनुसार २५२९ वर्ष उमेर समूहका ३५ प्रतिशत, २०२४ वर्ष उमेर समूहका ३४ प्रतिशत ३०३४ वर्ष उमेर समूहका १३ प्रतिशत लागूऔषध प्रयोगकर्ताहरू रहेको देखिन्छ उपरीक्षक जोशीले भने पाँच वर्ष अगाडि नेपालमा १ लाख ३० हजार बढी लागूऔषध प्रयोगकर्ताहरू रहेका थिए भने हाल उक्त तथ्यांकमा निकै वृद्धि भएको पाइन्छ, यही अवस्था रहे कलिलो उमेरका युवायुवती लागूपदार्थको दलदलमा फस्दै जाने देखिन्छ। प्रहरी उपरीक्षक जोशीले लागूऔषध नियन्त्रण सामाजिक रोग भएको बताउँदै यसको नियन्त्रणका लागि घरपरिवार, समाज र सबै तहले सक्रियता देखाउनु पर्नेमा जोड दिए। नागरिक समाज टीकापुरका पूर्व संयोजक भीमराम चपाईले लागूऔषधको दलदलले २०३५ वर्ष उमेर समूहका युवाहरू फस्दै गएको बताए। देशको सक्षम उमेर समूहका युवाहरू लागूऔषधको दलदलमा फस्दै गएका छन् चपाईंले भने यसमा प्रहरी मात्रै नभएर स्थानीय, प्रदेश र संघीय सरकारले गम्भीरताका साथ नियन्त्रणमा लाग्न जरुरी छ। उनले नागरिकको सुरक्षा गर्ने दायित्व सरकारको भएको बताए। टीकापुरस्थित नयाँ बिहानी पुनःस्थापना केन्द्रका अध्यक्ष कल्पेश कुँवरले पारिवारिक भेदभाव, सामाजिक दृष्टिकोण र साथीभाइसँगको संगतले लागूपदार्थको चङ्गुलमा युवाहरू फस्दै गएको बताए। लागूऔषध सेवनकर्ताहरू रोगी हुन्, उनीहरूलाई परिवारका सदस्य र समाजले गर्ने व्यवहारले थप समस्या पर्दै जाने गरेका हुन्छन्, कुँवरले भने त्यसकारण पारिवारिक वातावरण, साथीभाइसँगको संगत, समाजले हेर्ने दृष्टिकोण र राज्यले समेत यसको न्यूनीकरणका लागि योजना बनाउनै पर्छ। लागूपदार्थका पूर्व दुर्व्यसनी रहेका कुँवरले पुनःस्थापना केन्द्रहरूले लागूपदार्थमा लतमा परेकालाई उद्धारको पहल गरेको भए पनि त्यो पर्याप्त नभएको बताए।"
नक्कली सवारी दर्ता किताब बनाउने दुई जना गाडीसहित पक्राउ,काठमाडौं : नक्कली सवारी दर्ता किताब बनाउने दुई जना गाडीसहित पक्राउ पक्राउ परेका छन्। पक्राउ पर्नेमा काभ्रेको तेपाल गाउँपालिका८ घर भई काठमाडौंको बौद्ध बस्ने ४२ वर्षीय दिलबहादुर घिसिङ तामाङ र सिन्धुपाल्चोकको चौतारा सागाचोकगढी नगरपालिका१ भई काठमाडौंको कागेश्वरी मनोहरा बस्ने ३३ वर्षीय आइतसिंह तामाङ रहेका छन्। काठमाडौं उपत्यकामा केही व्यक्तिहरूले लिखत किर्ते गरी सवारी दर्ता किताब लगायतका कागजातहरू तयार गरी लिखत किर्ते गर्ने गरेको गोप्य सूचनाका आधारमा काठमाडौं उपत्यका अपराध अनुसन्धान कार्यालयको टोलीले विभिन्न स्थानबाट पक्राउ गरेको हो। टोलीले नक्कली सवारी दर्ता प्रमाणपत्र भएका ५ वटा गाडीसहित उनीहरू पक्राउ परेका हुन्। पक्राउ परेका दुवैलाई लिखत किर्ते सम्बन्धी कसुरमा थप अनुसन्धान तथा आवश्यक कारबाहीको जिल्ला प्रहरी परिसर टेकु पठाइएको छ।
आगलागीबाट करिब ३ करोडको क्षति,"डडेलधुरा: डडेलधुरामा गएराति भएको आगलागीबाट तीनवटा पसल जल्दा करिब ३ करोडको क्षति भएको छ। अमरगढी नगरपालिका५ बागबजारमा रहेको शुलभ फेन्सीमा तार सर्ट भएर आगलागी भएको थियो। आगलागीबाट दुई करोड ८६ लाख रुपैयाँ बराबरको क्षति भएको जिल्ला प्रहरी कार्यालयले जनाएको छ। आगलागीबाट बागबजारको शुलभ फेन्सीको १ करोड २० लाख, कैलपाल मेडिकलको ८० लाख र शिशिर फेन्सीका ८० लाख रुपैयाँ बराबरको सामान जलेर नष्ट भएको हो। शनिबार राति पौने ९ बजेतिर आगलागी भएको हो । अमरगढी नगरपालिकाको दमकल, नेपाल प्रहरी, सशस्त्र, नेपाली सेना र स्थानीयले करिब एक घन्टा पछि आगो नियन्त्रणमा लिएका थिए।"
त्रिशूलीमा चार्जिङ स्टेशन निर्माण,नुवाकोट : नुवाकोटको विदुर नगरपालिका१ स्थित त्रिशूली बसपार्कमा विद्युतीय चार्जिङ स्टेशन निर्माण गरिएको छ। टिमुरे यातायात प्रालिले ३० लाख रुपैयाँको लागतमा चार्जिङ स्टेसन निर्माण गरेको हो। चार्जिङ स्टेसनको विदुर नगरपालिकाका मेयर राजन श्रेष्ठ र विदुर १ का वडाध्यक्ष लेनिन रन्जितले संयुक्त रूपमा उद्घाटन गरे। मेयर राजन श्रेष्ठले चार्जिङ स्टेशन सञ्चालनमा आएपछि विद्युतीय सवारीसाधन खरिद गरी चलाउने व्यवसायीलाई विदुर नगरपालिकाले प्रोत्साहन गर्ने बताए। उनले त्रिशूली बसपार्कमा चार्जिङ स्टेसन निर्माण भएकाले बसपार्क क्षेत्रमा चहलपहल हुने समेत बताए। विदुर १ का वडाध्यक्ष रन्जितले चार्जिङ स्टेसनबाट आएको मुनाफाको ३० प्रतिशत रकम वडा कार्यालय र नगरपालिकामा संकलन हुने समेत बताए।
"राम र सीताको स्वयम्बर सम्पन्न, अब वैवाहिक कार्यक्रम",जनकपुरधाम : जनकपुरमा भगवान् राम र सीताको स्वयम्बर सम्पन्न भएको छ । विवाहपञ्चमी महोत्वको मुख्य आकर्षणको रुपमा रहेको स्वयम्बर विधिमा लाखौंको सहभागिता रहेको थियो । भगवान् राम र सीताको स्वरुपमा जानकी मन्दिर तथा राम मन्दिरको डोलाबीच रंगभूमि मैदानमा स्वयम्बर गरिएको हो। जानकी मन्दिरबाट माता सीताको डोलाको नेतृत्व गर्दै महन्त रामतपेश्वर दाससहित माइती पक्ष र राम मन्दिरबाट रामको डोलाको नेतृत्व गर्दै महन्त राम गिरिसहित लाखौं श्रद्धालुहरु रंगभूमि मैदानमा पुगेका थिए । रंगभूमि मैदानमा अन्य मन्दिरका डोलाहरूसँगै राम र सीताको डोलालाई परिक्रमा गराई स्वयम्बर गरिएको हो । स्वयम्बर सम्पन्न भएपछि डोलाहरु मन्दिर फर्किएका छन् । आजै राती जानकी मन्दिर परिसरमा बनाइएको भव्य मण्डपमा वैवाहिक कार्यक्रम हुनेछ । स्वयम्बरका क्रममा नेपाली सेनाको हेलिकोप्टरबाट रंगभूमि तथा जानकी मन्दिरमा पुष्पवर्षा गरिएको थियो ।
११ वर्षदेखि फरार प्रतिवादी पक्राउ,बागलुङ : सवारी ज्यान कसूर मुद्दाका फरार प्रतिवादी ११ वर्षपछि पक्राउ परेका छन्। पक्राउ पर्नेमा बागलुङको ढोरपाटन नगरपालिका३ का ३४ वर्षीय बाबुराम दमाई रहेका छन्। बाबुरामलाई बागलुङ जिल्ला अदालतले सवारी ज्यान कसुर मुद्दामा २०६९ वैशाख ७ गते १ महिना १७ दिन कैद सजाय फैसला सुनाएको थियो। इलाका प्रहरी कार्यालय बुर्तिबाङ बागलुङबाट खटिएको टोलीले बाबुरामलाई पक्राउ गरी लगत कट्टाका लागि आइतबार बागलुङ जिल्ला अदालतमा पठाइएको जिल्ला प्रहरी कार्यालय बागलुङका सूचना अधिकारी एवं प्रहरी नायव उपरीक्षक (डीएसपी) मदन केसीले जानकारी दिए।
मिटरब्याज पीडित अझै पीडित,"सरकारले गठन गरेको अनुचित लेनदेन (मिटरब्याज) सम्बन्धी जाँचबुझ आयोग २०७९ को म्याद मंगलबार समाप्त भयो। ८ महिनाको अवधिमा मिटरब्याज पीडितका करिब २९ हजार उजुरी मात्रै आयोगले स्वीकार गर्यो। सीमित समय र सूचनाको अभावमा ग्रामीण भेगका अझै ७० हजार मिटरब्याजबाट घरबारविहीन भएका पीडितहरू सरकारी तथ्यांकमा अटाउन सकेनन्। आयोगमा दर्ता भएका ५ हजार उजुरीमा पछिल्लो ६ महिनामा छलफल भयो। मेलमिलाप गरिएको उजुरीमा समेत साहुले दोहोर्याएर अदालतमा फिराद गर्दा पीडितले अनेक कानुनी अल्झन झेल्दै त्रासादीपूर्ण जीवन बाँच्नुपरेको छ। हामीले सुरुमै जाँचबुझ आयोग नभई पूर्ण अधिकारसहितको न्यायिक आयोग गठन गरिनुपर्छ। आवश्यक दक्ष जनशक्ति, प्राविधिक क्षमता र मिटरब्याज जस्तो गम्भीर आर्थिक अपराधको विविध राजनीतिक, सामाजिक संरचनागत संलग्नताबारे ज्ञान भएको शक्तिशाली संयन्त्रले मात्रै केही हदसम्म समाधानका प्रयासहरूका अभ्यास गर्न सक्छ। पीडितलाई न्यायानुभूत गराउने एक मात्रै उपायको रूपमा हामीले ६ बुँदे मागअघि सारेका थियौं। ती मागहरूप्रति सरकारले उपेक्षा गरेपछि हामीले पाँचौं बसाईपछि वार्ता भंग गरेर निरन्तर संघर्षमा होमिँदै आएका छौं। मिटरब्याजी साहुविरुद्ध ४२ जिल्लामा पीडितहरू संगठित भई मिटरब्याज तथा ठगीविरुद्ध किसान मजदुर संघर्ष, नेपालको जिल्ला समिति गठन गरेर आन्दोलन गर्दै आएका छौं। काठमाडौंस्थित शान्तिवाटिकामा केन्द्रीय धर्ना र जिल्ला स्तरमा विविध संघर्षका कार्यक्रमहरू जारी छ। मिटरब्याज समस्याको समाधान गर्न सरकारको तदारुकता गम्भीर र जिम्मेवार हुन सकेन। पीडितको आँखामा छारो हाल्न कै निम्ति आयोग बनाइयो। सुदखोरहरूका प्रलोभन र प्रभावमा परी उपयुक्त समाधानको बाटो अझै खोजिएन। आयोगले केही सुझावसहितको प्रतिवेदन पेस गरेको छ। जिल्ला प्रशासन कार्यालयमा एउटा डेस्कको व्यवस्था गरी २ वर्षभित्र समाधान दिन भनेको छ। सिंगो आयोग मातहत काम गर्दा पनि सरकारी संयन्त्रले ६ महिनामा ५ हजार उजुरी फछ्र्यौट गर्न सकेन भने बाँकी २४ हजार उजुरी र दर्ता हुन नसकेका ७० हजार मिटरब्याज पीडितको उजुरी कहिले दर्ता हुन्छ र कसरी सुल्झिन सक्छ ? भन्ने प्रश्न छ। अर्कोतर्फ हजारौं बिघा जमिन हडपेको र चेक बाउन्स (बैंकिङ कसुर)मा पीडितहरूलाई सजाय गरेको मुद्दाहरू यथावत् छन्। यसर्थ, तत्काल हाम्रो ६ बुँदे मागलाई यथाशीघ्र कार्यान्वयन गर्न सरकारको ध्यानाकर्षण गराउँछौं। सरकारलाई भ्रम नरहोस्, यस्ता निकम्मा आयोग र मिथ्यांक प्रस्तुत गरेर समस्या समाधान भएको बताउँदा हामी झुक्किने छैनौं। हामी यथेष्ट अध्ययन गरी समस्याको असली पहिचान गर्न सक्छौं। हामी अनवरत संघर्षमा छौं। (कुश्वाहा मिटरब्याज तथा ठगीविरुद्ध किसान मजदुर संघर्षका केन्द्रीय अध्यक्ष हुन्।)"
पेप्सीकोलाबाट सालकको खपेटासहित तीनजना कारोबारी पक्राउ,"काठमाडौं : दुर्लभ वन्यजन्तु सालकको खपेटासहित तीनजना कारोबारीलाई प्रहरीले पक्राउ गरेको छ। काठमाडौंको पेप्सीकोलाबाट सालकको खपेटा बेचबिखन गर्न हिँडिरहेका तीनजना कारोबारीलाई खपटासहित पक्राउ गरिएको उपत्यका अपराध अनुसन्धान कार्यालयका सूचना अधिकारी प्रहरी उपरीक्षक मिलन केसीले जानकारी दिए। पक्राउ पर्नेमा दोलखाका २० वर्षीय अमृत लामा, २५ वर्षीय विशाल बस्नेत र २७ वर्षीय सुकविर तामाङ रहेका छन्। उनीहरूलाई आवश्यक कारवाहीका लागि डिभिजन बन कार्यालय हात्तिसार पठाइएको प्रहरीले जनाएको छ।"
नारायणगढमुग्लिन सडक दैनिक चार घण्टा बन्द हुने,"चितवन : नारायणगढमुग्लिन सडकखण्डमा दैनिक चार घण्टा सवारी बन्द हुने भएको छ। सो सडकखण्डको तुइनखोलामा पुल बनाउन भित्तो काट्नुपर्ने भएकाले यही पुस ७ देखि सवारी बन्द गर्न लागिएको हो। बिहान ११ देखि दिउँसो ३ बजेसम्म सडक बन्द गरेर काम गर्न लागिएको नागढुङ्गामुग्लिन सडक आयोजना पश्चिम खण्ड (नारायणगढमुग्लिन)का सूचना अधिकारी ई कृष्ण आचार्यले जानकारी दिए। उनका अनुसार पहिलो चरणमा तीन हप्ताका लागि सडक रोकेर भित्तो काटिने छ। गत वर्ष सो ठाउँमा पुल निर्माणका लागि भित्तो काटिएको भए पनि कडा चट्टान भएकाले काम कठिन भएपछि विस्फोटका लागि रोकिएको थियो। विस्फोटको अन्तिम तयारी हुँदै गर्दा पुनः एकपटक सडक रोकेर काट्ने तयारी गरिएको हो। शनिबार कुरिनटारमा चितवन, गोरखा र धादिङका प्रमुख जिल्ला अधिकारीसहितको उपस्थितिमा बसेको अन्तर जिल्ला बैठकले सडक रोकेर काम गर्ने निर्णय गरेको हो। सूचना अधिकारी आचार्यका अनुसार ६० मिटर अग्लो पहाड गत वर्ष २५ मिटर काटिएको छ। बाँकी ३५ मिटर रक स्पिलटर र हाइड्रोलिन ज्याक हेम्भर प्रयोग गरेर फोर्ने तयारी गरिएको छ। उनले भने, 'टनेल, खानीलगायतमा प्रयोग गरिने विधि प्रयोग गरेर अन्तिम प्रयास गर्दैछौँ।' यसबाट पनि फोर्न नसकिएमा अन्तिम विकल्पका रूपमा विस्फोट गराइने उनले जानकारी दिए। सो सडकका १९ पुलमध्ये चार पुल चार वर्षअघि निर्माण गरिएको थियो। बाँकी १५ पुल एकैसाथ ठेक्का लगाइएको थियो। अन्य कतिपय निर्माण सम्पन्न भएका छन् भने कतिपय अन्तिम चरणमा छन्। यो पुल भित्तो भत्काउन नसक्दा काम थाल्न सकिएको छैन। उनका अनुसार काली, नम्सी, रिग्दी, सिमलताल, भोर्ले, खोर, खहरे र जुगेडी पुल दुई महिनाभित्रमा सञ्चालनमा आउनेछन्। उनका अनुसार चारवटा एक महिनामै सञ्चालनमा आउँछ। आठवटै पुल सञ्चालनमा ल्याउन दुई महिना लाग्छ। ती पुलको पहुँचमार्ग बनाउने र रङरोगनलगायतका काम भइरहेको छ। गत मङ्सिरमा डुम्रे, चिसेन्जी, तोपे र लामो बालुवाको पुल सञ्चालनमा आएको उन जानकारी दिए। थप आठ पुल सञ्चालनमा आएपछि नयाँ बन्दै गरेका १५ पुलमध्ये दुईवटा मात्र बन्न बाँकी रहन्छन्। आचार्यका अनुसार खहरेको पुल छ महिनाभित्रमा सञ्चालनमा आउने छ। यसपछि एउटा पुलमात्रै बाँकी रहने छ। गतको हिउँदमा सडक रोकेर दुईवटा पुल बनाउन ढिस्को भत्काउन थालिएको थियो। सँगै भत्काउन थालिएको चिसेन्जी खोलाको आडको ढिस्को भत्काएर पुलसमेत निर्माण गरिसकिएको छ। यो ठाउँमा ४० मिटर अग्लो ढिस्को भत्काएर पुल बनाइएको हो। तुइनखोलाको ढिस्को भत्काउन नसकिएपछि विस्फोटका लागि प्रक्रियागत काम पूरा गर्न समय लागेकाले गत हिउँदमा नै विस्फोट गर्ने गृहकार्य गरिएको भए पनि काममा ढिलाइ भएको थियो। उनका अनुसार ढिस्को भत्काउन विस्फोटक पदार्थ ल्याउनका लागि अनुमतिप्राप्त भइसकिएको छ। आयोजनाले विभाग हुँदै गृह मन्त्रालय, रक्षा मन्त्रालय, पुनः गृह मन्त्रालय भएर अन्तिम अनुमति भारतीय राजदूतावासबाट पाएको जनाइएको छ। विस्फोटक पदार्थ ल्याउन केही ढिलाइ हुने भएपछि अन्तिम प्रयासको रूपमा भत्काउने तयारी गरिएको हो। विसं २०७६ चैत १० गतेबाट पुलको निर्माण थालिएको हो। पुलको लागत रु एक अर्ब २८ करोड छ। पछिल्लोपटक थप गरिएको म्याद यही पुस १० गते सकिँदैछ। अनक कन्सट्रक्सनले पुलको ठेक्का पाएको थियो। यो राजमार्गलाई एसियाली विकास बैंक (एडिबी)को सहयोगमा एसियन मापदण्डअनुसार बनाइएको हो। पुल ११ मिटर चौडा छन्। सडक विस्तार गरेसँगै नौ देखि ११ मिटर फराकिलो बनेको छ। राजधानी बाहिरिने र भित्रने प्रमुख सडकका रूपमा यो सडक रहेको छ। यो सडक हुँदै दैनिक १० हजारभन्दा बढी सवारीसाधन आवतजावत गर्छन्। रासस"
छैठौं राष्ट्रिय झण्डा दिवस मनाइयो,"काठमाडौं : विविध कार्यक्रम गरी छैठौं राष्ट्रिय झण्डा दिवस मनाइएको छ। राष्ट्रिय धरोहर संरक्षण प्रतिष्ठान नेपालको आयोजनामा काठमाडौंको वसन्तपुरमा छैठौं झण्डा दिवस मनाइएको हो। राष्ट्रिय झण्डा दिवसको अवसरमा काठमाडौंको वसन्तपुरदेखि रत्नपार्कसम्म र्याली निकालिएको थियो। प्रतिष्ठानले ०७५ साल पुस १ गतेदेखि यो दिवस मनाउँदै आएको हो। प्रतिष्ठानले हरेक वर्ष राष्ट्रिय झण्डा दिवस,राष्ट्रिय पोशाक दिवस र राष्ट्रीय टोपी दिवसमेत मनाउँदै आएको छ।"
"जाजरकोट भूकम्पको डेढ महिना, अस्थायी आवासको रकम खोइ ?","जाजरकोट : एक सय ५४ जनाको ज्यान जाने गरी जाजरकोटको रामीडाँडालाई केन्द्रविन्दु बनाएर भूकम्प गएको डेढ महिना बितिसक्दा पनि सरकारले भूकम्पपीडितको व्यवस्थापनमा ठोस काम गर्न सकेको छैन। पीडित परिवारहरू अहिले पनि त्रिपालमै बस्न बाध्य छन्। त्रिपालबाट मंसिरभित्र अस्थायी आवासमा सार्ने सरकारी योजना स्थानीय सरकार, प्रदेश सरकार र संघीय सरकारको तालमेल नमिल्दा र समन्वय नहुँदा पीडितहरू चिसोले थलिएका छन्। त्रिपालमै भूकम्पपीडितको चिसोले ज्यानै जान थालेको छ। चिसो दिन प्रतिदिन बढिरहेको छ। भूकम्पले घरवारविहीन बनाएपछि त्रिपालमा बस्दै आएका जाजरकोटका भूकम्पपीडितलाई मंसिरभित्र अस्थायी आवासमा सार्ने भन्दै संघीय सरकारले पठाएको ५० करोड रुपैयाँ केही पालिकाका खातामा गएर थन्किएको छ भने केही पालिकाले रकम नै पाउन सकेका छैनन्। सरकारले माग गरेअनुसारको रकम नपठाँउदा नलगाड नगरपालिका र जुनीचाँदे गाउँपालिकाले अस्थायी आवासका लागि रकम पाउन नसकेका हुन्। रकम निकासा लिएका शिवालय, छेडागाड, कुशे र बारेकोट गाउँपालिकाले लाभग्राही पहिचान गरी सम्झौता गर्ने प्रक्रियामा ढिलाइ गरेका कारण पालिकाको खातामा रकम थन्किएको हो। जिल्लाका कुशे, शिवालय, छेडागाड, बारेकोट र भेरी नगरपालिकाले २० हजार ३ सय ९५ लाभग्राही कायम गरी ५० हजार ५० करोड ९८ लाख ७५ हजार रुपैयाँ सम्बन्धित पालिकाको खातामा पठाइएको सहायक प्रमुख जिल्ला अधिकारी हरिश्चन्द्र शर्माले बताए। तर, केही पालिकाले सबै लाभग्राहीलाई अस्थायी आवासका लागि रकम बाँड्न सकेका छैनन्। थोरै लाभग्राहीको खातामा मात्र रकम निकासा गरिएको छ। स्थानीय सरकारको ढिलासुस्तीका कारण भूकम्प गएको डेढ महिना पुग्न लाग्दा पनि संघीय सरकारले पठाएको रकम वितरण हुन नसकेको हो। पीडितहरू त्रिपालको चिसोले बिरामी परेर ज्यान गइरहेको छ तर प्रक्रियागत झन्झटका कारण भूकम्पपीडितले अस्थायी आवासका लागि अनुदान रकम लिन पाएका छैनन्। खाता नभएकालाई नगदै रकम दिने सरकारले निर्णय गरे पनि स्थानीय सरकारले सबै लाभग्राहीलाई खाता खोल्न लगाएका छन्। खाता खोल्न बैंक जानुपर्ने, कतिपयको नागरिकता नभएको, घर भत्किएको प्रहरी मुचुल्का चाहिने लगायतका प्रक्रियागत झन्झटका कारण अस्थायी आवासका लागि रकम पाउन निकै सास्ती भएको भेरी नगरपालिका३ का भूकम्पपीडित सञ्जीव श्रेष्ठले बताए। घर भत्किएको प्रहरी मुचुल्का, जिल्ला बाहिर अन्य ठाउँमा कतै पनि घर नभएको स्व घोषणा फारम, बैंक खातालगायतका काम समयमा हुन नसक्दा लाभग्राहीले समयमा अनुदान पाउन ढिलाइ भएको हो। घरवारविहीन भएका परिवारलाई अस्थायी आवास निर्माणका लागि पहिलो किस्तामा २५ हजार र निर्माण सम्पन्न भएपछि २५ हजार गरी प्रतिपरिवार ५० हजारका दरले अनुदान दिने सरकारले निर्णय गरेको महिना दिन पुग्न लागिसकेको छ। शिवालय गाउँपालिकाले ३ हजार ३ सय ९ लाभग्राहीलाई अस्थायी आवास निर्माण अनुदानअन्तर्गत प्रथम किस्ताबापतको रकम २५ हजारका दरले हुन आउने ८ करोड २७ लाख २५ हजार रकम लिएकोमा हालसम्म ६ सय ४० लाभग्राहीको खातामा १ करोड ६० लाख रुपैयाँमात्र निकासा भएको छ। त्यस्तै हचुवाको भरमा रकम निकासा लिएका कुशे र छेडागाडले पनि अझै लाभग्राही कायम गरी सम्झौता गर्न नसक्दा रकम बाँड्न सकेका छैनन्। छेडागाडले ३ हजार ६ सय ६४ घरधुरीको ९ करोड १६ लाख रुपैयाँ निकासा लिएको स्थानीय प्रशासनले जनाएको छ। त्यस्तै बारेकोटले ५ हजार ५ सय ८६ घरधुरीका लागि १३ करोड ९६ लाख ५० हजार रुपैयाँ निकासा लिएको छ। बारेकोटले अस्थायी आवासका लागि ९३ लाभग्राहीका खातामा २३ लाख २५ हजार रुपैयाँ हालेको जनाएको छ। कुशेले ५ हजार २ सय ८७ घरधुरीका लागि १३ करोड २१ लाख ७५ हजार रुपैयाँ निकासा लिएको छ। धेरै क्षति भएको भेरी नगरपालिकाले २ हजार ५ सय ४९ लाभग्राही पहिचान गरी ६ करोड ३८ लाख २५ हजार रकम निकासा लिएको छ। भेरीले हालसम्म २ सय ३२ जनाको खातामा ५८ लाख रुपैयाँ जम्मा भएको जनाएको छ। धेरै क्षति भएको अर्को नगरपालिका नलगाडले ८ हजार ९७ लाभग्राही कायम गरी अस्थायी आवासका लागि रकम माग गरेको भए पनि रकम प्राप्त गर्न सकेको छैन। जुनीचाँदे गाउँपालिकाले २ हजार ५ सय ६३ लाभग्राही कायम गरी रकम माग गरे पनि रकम पाउन सकेको छैन। कार्यविधिअनुसार भेरी नगरपालिकाले बाहेक अन्य पालिकाले लाभग्राहीको सूची पेस गर्न सकेका छैनन्। भेरीले पनि लाभग्राही कायम गर्दै रकम माग गरिरहेको छ तर सरकारले रकम निकासा दिन सकेको छैन। जिल्ला विपद् व्यवस्थापन कोषमा रकम नहुँदा उनीहरूले निकासा पाउन नसकेका हुन्। सरकारले पठाएको ५० करोड रुपैयाँ सबै पालिकाको खातामा गइसकेको छ। नलगाड, भेरी र जुनीचाँदे गाउँपालिकाका लागि आवश्यक पर्ने ५० करोड रुपैयाँ माग गरेको हप्ता दिन भइसक्दा पनि सरकारले रकम पठाउन नसकेको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। विपद् जोखिम पुनर्निर्माण प्राधिकरणलाई अर्थ मन्त्रालयले रकम निकासा नदिँदा अस्थायी आवासका लागि पालिकाले रकम पाउन नसकेका हुन्। बारेकोट गाउँपालिकाका अध्यक्ष वीरबहादुर गिरीले रकम निकासा लिए पनि वडाहरूले लाभग्राहीको विवरण संकलनको काम नसकेकाले रकम वितरणमा ढिलाइ भएको बताए। अस्थायी आवास निर्माण कार्यविधि २०८० अनुसार स्व घोषणासहितको अनुसूची फारम १, २ र ३ भर्नुपर्ने भएकाले ढिलाइ भएको बताए। सरकारले अस्थायी आवासका लागि जिल्ला विपद् व्यवस्थापन समितिमार्फत पठाएको ५० करोड रकम सबै पालिकाको खातामा पठाइसकिएको छ। अरू लाभग्राही कायम भएर आउने क्रम जारी रहेकाले थप ५० करोड रुपैयाँ माग गरेका छौं तर प्राप्त भएको छैन सहायक प्रमुख जिल्ला अधिकारी शर्माले स्थानीय सरकारले लाभग्राहीसँग सम्झौता गर्न ढिलाइ गर्दा समस्या देखिएको बताए। लाभग्राहीसँग सम्झौता गर्दा आवश्यक पर्ने कागजात समयमा जुटाउन नसक्दा त्रिपालबाट अस्थायी आवासमा सार्ने योजनामा ढिलाइ भएको उनको भनाइ छ। वडा कार्यालयमा दक्ष र प्रयाप्त जनशक्ति नहुँदा अनुदान पाउन ढिलाइ भएको पीडितहरूको गुनसो छ। भूकम्पपीडितलाई त्रिपालबाट अस्थायी आवासमा सार्न ढिलाइ हुँदा पीडितहरू चिसोले ज्यानैसमेत जान थालेको र धेरै बिरामी पर्न थालेका छन्। सामाजिक सुरक्षा खाता अन्य प्रयोजनमा प्रयोग गर्न बन्देज बैंकमा सामाजिक सुरक्षा खाता भत्ताका लागि खोलिएका बैंक खातामा अस्थायी आवासको रकम निकासा गर्न नमान्दा लाभग्राहीले अर्को खाता खोल्न बाध्य भएका छन्। बैंकमा रहेको सामाजिक सुरक्षा खाता अन्य प्रयोजन प्रयोग गर्न नपाइने बैंकहरूले बताएपछि भूकम्पपीडितहरू पुनः अर्को खाता खोल्न बाध्य भएका छन्। बैंकमा खाता खोल्न लाग्ने समय र झन्झटका कारण अनुदान वितरणमा ढिलाइ भइरहेको स्थानीयको भनाइ छ। यस सम्बन्धमा प्रमुख जिल्ला अधिकारी सुरेश सुनारले कानुनी र व्यावहारिक प्रक्रिया बुझ्ने बताए। मिल्ने भए लाभग्राहीको सामाजिक सुरक्षा खाता प्रयोग गर्न आवश्यक सहजीकरण गरिने बताए। कतिपय लाभग्राहीले सामान्य खालका अस्थायी टहरा बनाएर पनि रकम लिने दाउमा छन्। सरकारले १५ वाई ९ फिटको टिनसहितको न्यानो अस्थायी आवास बनाउनुपर्ने, पहिलो किस्ता लिई सकेपछि घर भत्काउनुपर्ने लगायतका नीतिगत कुराहरू गरे पनि केही नेताहरूले तत्काल घर पनि भत्काउनु नपर्ने र अस्थायी टहरा जस्तो भए पनि ५० हजार पाउने भनेर नागरिकमा भ्रमसमेत सिर्जना गरिहेको भेरी नगरपालिकाका प्रमुख प्रशासकीय अधिकृत दलबहादुर घर्तीले बताए। कतिपय पीडितले भने अस्थायी टहरा बनाए पनि मालसमान राख्न र पशुचौपाया बसाल्न जोखिममै रहेको भए पनि तत्काल नभत्काउने जिकिर गरेका छन्। ३६ हजार घरमा क्षति गत कात्तिक १७ गते गएको भूकम्पले जाजरकोटमा करिब ३६ हजार घरधुरीमा क्षति पुगेको छ। नेपाल रेडक्रस सोसाइटी जाजरकोटले गरे अनलाइन डेटा संकलनअनुसार भूकम्पले १९ हजार ९ सय २६ घर पूर्णक्षति र १६ हजार १६ घरमा आंशिक क्षति गरी ३५ हजार ९ सय ३२ घरमा क्षति पुगेको हो। यी सबै परिवार त्रिपालमा बस्दै आएका छन्। १५४ सिकाइ केन्द्र बन्न बाँकी जाजरकोटमा अझै १ सय ५४ सिकाइ केन्द्र बन्न सकेका छैनन्। ४ सय ४७ सिकाइ केन्द्र निर्माण गर्नुपर्नेमा २ सय ९३ वटा मात्र सिकाइ केन्द्र बनेको सामाजिक विकास कार्यालय जाजरकोटले जनाएको छ। अस्थायी सिकाइ केन्द्र बन्न नसक्दा पठनपाठन प्रभावित भएको छ। सिकाइ केन्द्र बन्न नसकेका विद्यालयमा खुलाचौरमा पढाइ हुने गरेको छ। त्रिपालको चिसोले भूकम्पपीडितलाई पखाला भेरी नगरपालिका१ घुयलनेटाकी धर्मशिला विकलाई केही दिनअघि पखाला लाग्यो। पखाला उनलाई मात्र लागेन उनका ६ वर्षका छोरालाई पनि पखालाले सतायो। औषधि खाएपछि बल्ल उनलाई बिसो भएको छ। उनले आफूलाई पटकपटक दिसा गर्न मन लाग्ने, दिसा पातलो हुने, उल्टी आउला जस्तो हुने, मुटु दुख्ने, चक्कर आउला जस्तो हुने र श्वास फेर्नसमेत गाह्रो हुने बताइन्। उनका आमाछोराका साथै गाउँका ५० जनाभन्दा बढीलाई पखाला देखियो। हैजाको आशंका गर्दै स्वास्थ्य सेवा कार्यालय र नगर स्वास्थ्य कार्यालयले आरडिटी विधिबाट ६ जनाका नमुना परीक्षण गर्दा हैजाका जीवाणु नभएको पाइयो। स्वास्थ्य सेवा कार्यालय जाजरकोटका प्रमुख डा प्रतीक्षा भारतीले वडा नम्बर १ का घुयलनेटा, डौरीकाँडालगायतका गाउँमा पखालाका बिरामी देखिएको खवर आएपछि ल्याब टेक्निसियन सहितको स्वास्थ्यकर्मीको टोली गएर ल्याव परीक्षण गर्दा पखालामा हैजाका किटाणु नभेटिएको बताइन्। चिसोका कारण भएको सामान्य खालको पखाला रहेछ। त्रिपालको चिसोमा बसाई र खानपान नमिल्दा यतिबेला कोल्ड डायरियाको समस्या देखिएको हो। बिरामीहरूलाई आवश्यक औषधिको व्यवस्था गरेका छौं। विस्तारै ठीक हुँदै गएको छ उनले भनिन्, आत्तिहाल्नुपर्ने अवस्था छैन तर सचेत हुन आवश्यक छ। ती गाउँका मानिसले प्रयोग गर्ने खानेपानीको पनि नमुना संकलन गरेर ल्याएका छौ। खानेपानीको रिपोर्ट अझै आइपुगेको छैन। चिसोले तीन बालबालिकासहित ३४ भूकम्पपीडितको ज्यान लियो कुसे गाउँपालिका१, स्याग्रीका सुनिल बादीकी तीन वर्षीया छोरी रक्षाको १३ कात्तिकमा मृत्यु भयो। भूकम्पले घर भत्किएपछि उनको परिवार त्रिपालमा बस्दै आएको थियो। चारैतिर हावा छिर्ने त्रिपाल, गतिलो आढ्नेओछ्याउने नहुँदा शीत चुहिएर कपडा भिज्ने हुँदा छोरी बिरामी परेको रक्षाकी आमा मीना बादीले बताइन्। चिसोले गर्दा रुघाखोकी लागेको थियो। ज्वरो पनि आइरहेको थियो। घरेलु उपचार गयौ ठीक भैहाल्ला भन्ने लाग्यो तर रोग बल्झिदै गयो। धेरै गाह्रो भए पनि स्थानीय स्वास्थ्य संस्था लग्यौ त्यहाँ जाँच गर्दा निमोनिया देखिएको थियो। त्यहाँ उपचार संभव नभएपछि थप उपचारका लागि सुर्खेत लैजाँदै गर्दा बाटोमै ज्यान गयो आमा मीनाले भनिन भूकम्पमा बाँचे पनि छोरीलाई चिसोले लियो। बचाउन सकेनौं। मीनालाई छोरी गुमाउँदाको पीडा एकातिर छ भने आफूहरू र अर्की ६ वर्षकी छोरी कसरी बचाउने भन्ने पिरोलो छ। न खाने अन्न छ न चिसो छल्ने बास नै उनले भनिन्, हामी गरिबलाई चिसोले थप समस्यामा पारेको छ। चिसोमा त्रिपालमुनि निदाउने प्रयास गरिरहेका तिनका आँखामा निद्रा पटक्कै पर्दैन। उल्टो छोरीको मृत्युले उनलाई बेलाबेला झस्काइरहन्छ। निमोनिया र ज्वरो आएर थलिएका जुनीचाँदे ५ सिलिंगेका १ वर्षका निरज शाहीको मंसिर ८ गते ज्यान गयो। भूकम्पपछि उनको परिवार त्रिपालमा बस्दै आएको थियो। त्यस्तै छेडागाड ८ रुवाका १२ वर्षका दीपक सार्कीको पनि निमोनियाले गत मंसिर १४ गते ज्यान लियो। जिल्लाका विभिन्न ठाउँमा निमोनियका बिरामी बढ्दै गएका छन् धेरै बालबालिका निमोनियाको जोखिममा छन्। भेरी नगरपालिका४ रानागाउँकी उर्मिला नेपालीले त्रिपालको चिसोले आफ्नो बच्चालाई पटकपटक निमोनिया भइरहेको बताइन्। भूकम्पपछि दुईपटक निमोनिया भइसक्यो। उपचार गरेर अलि ठीक भएको छ। चिसो निकै छ। कसरी रात कटाउने भन्ने समस्या छ। त्रिपालबाट चुहिने शीतले झन् बेहाल बनाउँछ उनले भनिन्। जिल्लाभर बालबालिकामा निमोनियाको समस्या देखिएको छ। धेरै बालबालिकालाई चिसोले गर्दा निमोनिया भइरहेको र स्वास्थ्य संस्थामा उपचारका लागि आउनेको संख्या पनि बढिरहेको स्वास्थ्य सेवा कार्यालयका प्रमुख डा प्रतीक्षा भारतीको भनाइ छ। स्वास्थ्य सेवा कार्यालय जाजरकोटका निमित्त स्वास्थ्य सेवा व्यवस्थापक डा प्रतीक्षा भारतीले चिसोले धेरै बालबालिका बिरामी पर्न थालेको बताउँदै उपचारको व्यवस्था मिलाउन सम्बन्धित पालिका र स्वास्थ्य संस्थालाई आग्रह गरिएको बताइन्। जिल्लाका विभिन्न ठाउँमा पखाला, निमोनिया र श्वासप्रश्वाससम्बन्धी रोगका बिरामी बढ्दै गएका छन्। प्रहरीका अनुसार जिल्लामा भूकम्पपछि चिसोका कारण ३ बालबालिकालाई निमोनिया र अन्य दम तथा दीर्घरोगी गरी २९ जनाको ज्यान गएको छ भने रुकुमपश्चिममा ५ जनाको ज्यान गएको छ। त्रिपालको चिसोले भूकम्पपीडितलाई निकै सकस परिरहेको छ। जाजरकोटका करिब ३५ हजार र रुकुमपश्चिममा २० हजार मानिस घरबाहिर छन्। शौचालयहरू भत्किएका छन्। पोषणको अभाव छ। सुत्केरी, गर्भवती, वृद्धवृद्धा र बालबालिका बिरामी पर्न थालेका छन् उपचारको व्यवस्था हुन नसकेको छैन। शौचालय नहुँदा बस्तीनजिक खुला ठाउँमा शौच गर्न थालिएको छ। धेरै मानिसहरू मानसिक रूपमा डराइरहेको अवस्था छ। धेरैलाई मनोसामाजिक परामर्श दिनुपर्ने अवस्था छ महिला अधिकारकर्मी हजारी नेपालीले भनिन्, गर्भवती, सुत्केरी र बालबालिकाको स्वास्थ्यमा तत्काल ध्यान दिन आवश्यक छ।"
चितवनको माडीमा मोटरसाइकल दुर्घटनामा वडासदस्यको मृत्यु,भरतपुर : चितवनको माडीमा मोटरसाइकल दुर्घटना हुँदा वडासदस्यको मृत्यु भएको छ। माडी नगरपालिका१ स्थित गर्दिमा शनिबार साँझ भरतपुरतर्फ आउँदै गरेको मोटरसाइकललाई नम्बर नखुलेको सवारीसाधनले ठक्कर दिँदा माडी२ का वडासदस्य ६० वर्षीय जीवलाल लुइँटेलको मृत्यु भएको हो। उनी नेपाली कांग्रेसबाट वडा सदस्य निर्वाचित भएका थिए। बाप्र०३०४प ८९१७ नम्बरको मोटरसाइकलमा वनकट्टाबाट भरतपुरतर्फ आउँदै गर्दा वडा सदस्य लुइँटेल सवार मोटरसाइकललाई विपरीत दिशातर्फ गइरहेको ट्रयाक्टरले ठक्कर दिएको जिल्ला प्रहरी कार्यालय चितवनका प्रवक्ता विजयराज पण्डितले जानकारी दिए। उनका अनुसार ठक्कर दिने ट्रयाक्टर भएको अनुमान गरिएको र केही ट्रयाक्टरलाई नियन्त्रणमा लिएर अनुसन्धभान भइरहेको जानकारी दिए। केही दिनअघि मात्रै माडीमा भ्यानले मोटरसाइकललाई ठक्कर दिँदा दुई जनाको मृत्यु भएको थियो। रासस
मुग्लिनबाट पोखरा जाँदै गरेको बस तनहुँमा दुर्घटना : १८ जना घाइते,दमौली : मुग्लिनबाट पोखरा जाँदै गरेको बस तनहुँको व्यास नगरपालिका१२ कमलबारीमा दुर्घटना हुँदा १८ यात्रु घाइते भएका छन् । ग २ ख १४५९ नम्बरको बसले टिप्परलाई ओभरटेक गर्ने क्रममा दुर्घटना भएको प्रहरी नायब उपरीक्षक मोहनबहादुर खाणले जानकारी दिएका छन्। घाइतेमध्ये १० जनाको दमौली अस्पतालमा र ८ जनाको पोखरा मणिपाल शिक्षण अस्पतालमा उपचार भइरहेको प्रहरीले जनाएको छ । घाइतेहरुको स्वास्थ्य अवस्था सामान्य रहेको अस्पताल स्रोतले जनाएको छ।
"जानकीके होइछैं विवाह, जनकपुर मंगल हे","आजु जनकपुरमे मरबा बडा सुहावन लागे, सीताके चढेला हरदीया मन भावन लागे आजु जनकपुर मंगल हे,चारु दिस मंगल हे जानकीके होइछैं विवाह,जनकपुर मंगल हे जनकपुर : मैथिली परम्परानुसार हुने विवाहमा गाइने गीत हो यो । यो गीत रामजानकी विवाहपञ्चमी महोत्सवमा जनकपुरधाममा गुञ्जिरहेको छ । सप्ताहव्यापी विवाहपञ्चमीले जनकपुरधामको मात्र नभएर सम्पूर्ण नेपालको परिचय बोक्छ । यसलाई नेपालभारत सम्बन्ध सेतुको प्रतीक मानिन्छ । त्यसैले जनकपुरधाम अहिले सजिसजाउ छ । प्राचीन मिथिलाको राजधानी जनकपुरधाममा यतिखेर कर्णप्रिय गीतहरु सुन्न पाइन्छ । विवाह, स्वागत र मङ्गल गान सहितका गीत अहिले घरघरमा गुन्जयमान छन् । कारण हो रामजानकी विवाह महोत्सवले यति बेला मिथिला क्षेत्रको जनकपुरधाम गुञ्जयमान भएको छ । मिथिला संस्कृतिको प्रमुख पर्व मानिने यो उत्सवमा सहभागी हुन प्रत्येक वर्ष नेपाल र भारतका हजारौं भक्तजन जनकपुरधाम आउने गर्दछन् । राजा जनकद्वारा धनुष भाँच्ने प्रस्ताव राख्नु,धनुष भाँच्नेसँग सीताको विवाह गर्नु र अयोध्याका राजकुमार रामद्वारा सितासँग स्वयम्वर गर्ने आदि गरी सिताराम विवाह महोत्सव मनाइने चलन परापूर्वकाल देखि नै जनकपुरधाममा चलिआएको छ । सीतालाई छोरी र बहिनीका रुपमा मान्ने मिथिलाबासी उत्सवमा अनिवार्य सहभागी हुन्छन् । विवाह पञ्चमीमा देवीदेउताको उपस्थिति हुने विश्वासका साथ उत्सवमा उपस्थित भएकाहरु जन्तीको आगमन देखि बिहे नटुंगिएसम्म नै सामेल हुन्छन् । महोत्सवमा मिथिला संस्कृति अनुसार मटकोर, तिलकोत्सव, स्वयम्वर आदि गरिने चलन रहेको जानकी मन्दिरका महन्थ राम तपेश्वर दास वैष्णवले बताउँछन् । नेपालभारतको गरिमा विवाह पञ्चमी नेपाल एक विविधतापूर्ण देश हो। नेपालमा बहु जातिय, बहुभाषिक, बहुसंस्कृतिक राष्ट्रको रुपमा चिनिन्छ । नेपाली संस्कृतिलाई छुट्टाएर एक आफ्नो अलगै पहिचान बनाउन मिथिलाञ्चलको प्राचिन कालमा विभिन्न खालका, विभिन्न रुपमा सम्पन्न विविध लोकनृत्य, चाडपर्व र महोत्सव मेलाका कारण मिथिलाञ्चलको मैथिली संस्कृति आफैमा गरिमामय रहेको छ । मिथिलाञ्चल बासीहरुमा आपसी सामञ्जस्य, प्रेमपूर्वक सदभाव, सौहार्द खुशी र उमंगको महान पर्वहरु फागु पुर्णिमा, रामनवमी, जुडशितल, मध्य मिथिला परिक्रमा, धनुषाधाम मकर मेला आदिलाई मिथिलाञ्चलको सौहार्दपुर्ण वातावरण बनाउनमा अत्यन्त महत्वपूर्ण भुमिका खेल्दछ । यसै पर्वहरुको आँगनमा नेपाल र भारतको महान पर्व मध्ये विवाह पञ्चमी महोत्सव मिथिलाञ्चलको एक सबैभन्दा महान पर्व मिथिलाका प्राचिन सांस्कृतिक, धार्मिक, संगसंगै नेपाल र भारतको सौहार्दपूर्ण वातावरणको लागि महत्वपूर्ण पर्व समेत मानिन्छ । जनकपुरमा प्रत्येक वर्ष मंसिर महिनाको शुक्लपक्ष पञ्चमी तिथिमा मनाईदै आएको विवाह पञ्चमी महोत्सवमा नेपाल र छिमेकी राष्ट्र भारतबाट लाखौँ श्रद्धालु भक्तजनहरुको भीड लाग्नेगर्छ। । अयोध्याबाट राजा दशरथका पुत्र मर्यादा पुरुषोत्तम भगवान श्री राम र मिथिलाका राजा जनकका छोरी जगतजननी माता जानकीको शुभ विवाह भएको त्यो दिनमा धुमधामका साथ जनकपुरधाममा लाग्ने विवाह पञ्चमीको महोत्सव हेर्न हिन्दु धर्मावलम्वी भक्तजनहरुको घुईचो लाग्ने गर्दछ । नेपाल र छिमेकी देश भारत लगायत विभिन्न देशका हिन्दु धर्मावलम्वीहरु माता जानकी र भगवान रामको विवाह महोत्सव हेर्न आफ्ना उत्कृष्ठ अभिलाषाहरु लिएर विवाह पञ्चमी महोत्सवमा सहभागी हुने गर्छ्न । विवाहपञ्चमीको दुईचार दिन पूर्व देखि नै श्रद्धालु भक्तजनहरु जानकी मन्दिर, राममन्दिर, जनक मन्दिर, राजदेवी मन्दिर, संकट मोचन मन्दिर लगायत अन्य मठ मन्दिरमा पूजा पाठ गर्ने गर्छन । कैयौँ शताब्दी देखि चलिआएको विवाहपञ्चमी महोत्सवले नेपाल र भारत बिचको सम्बन्धलाई स्थापित गराउन र संस्कृतिक, धार्मिक, समाजिक सम्बन्धलाई प्रगाढ बनाउन महत्वपुर्ण भुमिका निर्वाह गर्दै आएको रामसागर रामस्वरुप क्याम्पसका मैथिली विभागका प्राध्यापक श्यामा देवी महतोको भनाइ छ । पौराणिक धारणा अनुसार मिथिला राज्यमा भयङकर खडेरी परेको अवस्थामा राज्यको राज पुरोहितको सल्लाह अनुसार राजा जनकले हलो जोत्दा त्यस भूमिबाट उत्पति भएको कन्या सीताको र राजा जनकको पौराणिक शिव धनुषलाई उचालेर पराक्रम देखाउनेलाई सीतासंग विवाह गर्ने प्रतिबद्धता अनुरुप धनुष यज्ञको हुने भनि घोषणा गरियो, घोषणा अनुसार त्यस धनुष यज्ञमा महापराक्रमी शुरवीर, राजा, महाराजा र राजकुमारहरुको सवारी जनकपुरमा भएको मान्यता रहेको छ । सबै शुरवीरहरुले आफनो विरता, प्रदर्शन गरे पनि कोही पनि सफल हुन सकेन । अन्त्यमा राजा जनक निराश भइ सभामा सबैको आलोचना गर्दा अन्ततः भगवान श्री रामले धनुषलाई आफनो हातले उठाई साधेको बेलामा धनुष तिन टुक्रामा विभाजित भएको थियो । मर्यादा पुरुषोत्तम रामले आदम्य पराक्रम देखाई भरी भराउ सभामा जानकीलाई माला लगाएर पत्नी बनाएका थिए । ततःपश्चात सीतासंग श्री रामको विवाह भएको थियो । त्यसबेला जनकपुरलाई अत्यन्तै सिगारिएको थियो, भन्ने भनाईका आधारमा प्रत्येक वर्ष जनकपुरको जानकी मन्दिर एवं मठ मन्दिरहरुलाई विशेष रुपमा सिगारिदै आएको राममन्दिरका छोटे महन्थ रामरोशन दास बैष्णवको भनाइ छ । विवाह पञ्चमी महोत्सवका दिन राम मन्दिरवाट पौराणिक विधि अनुसार बाजागाजा, डोलामा रामको मुर्ति सहित निस्केको जन्ती जनकपुरको नगरको परिक्रमा गरी स्थानीय रंगभुमी मैदान बाह्र विघा पुग्ने गर्दछ । यसै गरी जानकी मन्दिरबाट पनि पौराणिक विधिवत रुपले बाजागाजा, लावालस्कर, साधुसन्त सहित निस्केको डोला रंगभुमि मैदान बाह्र विघा पुग्ने गर्दछ । त्यसपछि भगवान रामको डोला सहित जन्तीलाई मिथिलाको परम्परा अनुसार स्वागत गरी डोलासहित जन्तीलाई आदरभावपूर्वक जानकी मन्दिरमा ल्याइन्छ । त्यस पश्चात धार्मिक विधि अनुरुप विवाहको पूर्ण कार्य जानकी मन्दिरको प्राङ्गनमा हुने गर्दछ । राम मन्दिरबाट आएको दुल्हाका रुपमा राम र जानकी मन्दिरबाट आएको दुल्ही सीताको रुपमा परिकल्पना गर्ने चलन रहेको छ । यस महोत्सवलाई हेर्न लाखौँको भिड जनकपुरमा हुन्छ । मैथिली परम्परा अनुसार विवाहका समयमा गरिने विधि व्यवहारहरु जस्तै जनकपुर दर्शन, मटकोर, तिलकोत्सव, निरिक्षण, कन्यादान, समादाओन आदि सबै प्रकारको विधिहरु विधिवत रुपमा गर्ने गरिन्छ । विवाह महोत्सवमा मैथिली संस्कृति झल्कीने विभिन्न गीतहरु गाईने गरिन्छ । जस्तै : परिक्षण चलियौ सखि रामचन्द्र सुहावन लागे हे ।।।।। माता जानकीको धेरै नामहरु छन जस अन्तर्गत सिया, सीता, मैथिली, वैदेही, भूमिजा आदि प्रसिद्ध रहेका छन । विवाह पञ्चमीको महोत्सवले आम नागरिक आफनो गन्तव्यमा पुग्न लाखौँ भिडलाई छिचोल्नु पर्ने हुन्छ । विवाह पञ्चमी महोत्सवको भिडले गर्दा साईकल, मोटरसाइकल, ट्रयाक्टर, जीप, कार, बस एवंम् वयलगाडा आदि सवारी साधन जनकपुर नगर भन्दा टाढै राखिन्छ । भिडका कारण सवारी साधनहरु विशेष सर्तकताका साथ नगर प्रवेशमा रोक लगाईएको हुन्छ । यहाँ सम्म कि नगर क्षेत्रमा करिब ४५ दिन पूर्व नै पूर्ण रुपमा मद्य, माँस, माछा आदि विक्रि वितरणमा समेत कडा रुपमा प्र्रतिबन्ध लगाईन्छ । धर्म, संस्कृति, रितिरिवाज, धर्म, चालचलनको हिसावले प्रख्यात यो पौराणिक विवाह पञ्चमी महोत्सव नेपाल र छिमेकी मुलुक भारतका लागि आत्मीय आनन्द, सदभाव, माय प्रेम र आस्थाको अटुट प्रदर्शन स्थलका रुपमा रहेको साहित्यकार तथा संस्कृतिविद् डा। राजेन्द्र विमलको बताउँछन् । विवाह सम्पन्न पश्चात मन्दिर नजिकै रहेको गंगा सागर र धनुष सागरमा स्नान गरी चोखो भएर श्रद्धालु भक्तजनहरुले माता जानकी र भगवान श्री रामको जयजयकार गर्दै दर्शन पूजा अर्चना गर्ने गर्छन । जनकपुरको प्राकृतिक प्रवेश र त्यसमा पनि विवाहपञ्चमीको क्षणमा यसले मिथिला नै र जनकपुरलाई अझ बढी आकर्षक एवम् मनमोहक तुल्याएको हुन्छ ।"
एमालेका नेता कोहारको मोटरसाइकल दुर्घटनामा परी मृत्यु,मध्यविन्दु : नेकपा एमाले नवलपरासी (बर्दघाट सुस्तापूर्व) जिल्ला कमिटीका सचिवालय सदस्य एवं विनयी त्रिवेणी गाउँपालिकाका इञ्चार्ज सुरजकुमार कोहारको मोटरसाइकल दुर्घटनामा परी मृत्यु भएको छ । नवलपरासी (बर्दघाट सुस्तापश्चिम)को बर्दघाटबाट त्रिवेणी स्थिति आफ्नै निवासमा फर्किंदै गर्दा लु५२प ३६६६ नम्बरको मोटरसाइकल अनियन्त्रित भई पटिँदा उनको मृत्यु भएको जिल्ला प्रहरी कार्यालयका प्रहरी नायब उपरीक्षक रेशम बोहोराले बताए । अठचालिस वर्षीय घाइते कोहारलाई उपचारका लागि सहिद स्मृति सामुदायिक अस्पताल पुर्याइएकामा चिकित्सकले मृत घोषित गरेका थिए । उनको शरीरमा बाहिरी चोट नदेखिएको र घटनाबारे थप अनुसन्धान भइरहेको उनले जानकारी दिए।  रासस
वडामै योजना सम्झौता,"बेनी : म्याग्दीको अन्नपूर्ण गाउँपालिकाले वडामै पुगेर योजना सम्झौता गर्न थालेको छ। गाउँपालिकाका कर्मचारी, प्राविधिक र बैंकका कर्मचारीहरू योजना सम्झौताका लागि वडामा पुगेका हुन्। वडा कार्यालयमा योजना सम्झौताको व्यवस्था मिलाएपछि उपभोक्ताको समय र खर्च बचत भएको अन्नपूर्ण गाउँपालिका८ राम्चेका फासबहादुर गर्बुजाले बताए। हाम्रो वडाका बासिन्दालाई गाउँपालिकाको केन्द्र जान, योजना सम्झौता गर्न र घर फर्कन तीन दिन लाग्ने गरेको थियो, उनले भने, वडामै योजना सम्झौता गर्न पाउँदा गाउँगाउँमा सिंहदरबार आएको महसुस भयो। योजना सम्झौता र बैंक खाता खोल्न उपभोक्ता समितिका अध्यक्ष, सचिव र कोषाध्यक्ष गाउँपालिकाको कार्यालयमा जान आउन गाडीभाडा, खाना, खाजाको खर्च व्यक्तिगत रुपमा व्यहोर्नु पर्छ। कुनै कागजात नमिलेपछि फर्किएर सिफारिस बनाउन वडामा आउने जाने गर्दा झन्झट हुन्थ्यो। गाउँपालिकाका उपाध्यक्ष दिवाकुमारी पुन, प्रमुख प्रशासकीय अधिकृत अमृत सुवेदी, योजना अधिकृत हरिकृष्ण आचार्य, वरिष्ठ लेखा सहायक प्रेम पराजुली र प्रभु बैंकको पोखरेबगर शाखाका प्रबन्धक सुमन घर्तीको टोली योजना सम्झौता शिविर लिएर आइतबार वडा नम्बर ८ राम्चे पुगेको छ। राम्चेमा चालु आर्थिक वर्षमा १० वटा योजना छन्। प्रमुख प्रशासकीय अधिकृत सुवेदीले सोमबारसम्म वडा कार्यालयमै बसेर सबै योजनाको सम्झौता गरिने बताए। सर्वेक्षण र समिति गठनको काम सकिएपछि पदाधिकारीहरूलाई वडा कार्यालयमा बोलाएर योजना सम्झौता गर्न थालेका हौं, उनले भने योजना कार्यान्वयनको नीतिगत, व्यवस्थापकीय र लेखा व्यवस्थापन सम्बन्धी तालिम पनि दिएका छौं। वडा अध्यक्ष खमबहादुर गर्बुजा लगायत जनप्रतिनिधि र कर्मचारीहरूले योजना सम्झौताका लागि सहजीकरण गरेका छन्। विकट र दुर्गम क्षेत्रका उपभोक्ता समितिका पदाधीकारीहरूलाई सहज भएको वडाध्यक्ष गर्बुजाले बताए। अन्नपूर्ण गाउँपालिकामा आठ वटा वडा छन्। आठ वटै वडामा पुगेर योजना सम्झौता र उपभोक्ता समितिका पदाधीकारीहरूलाई प्रशिक्षण दिइने गाउँपालिकाका उपाध्यक्ष दिवाकुमारी तिलिजा पुनले बताइन्। अन्नपूर्ण गाउँपालिकाले चालु आर्थिक वर्षमा करिब १५० वटा योजना कार्यान्वयन गर्दैछ। तीन लाख रुपैयाँ भन्दा कम बजेटका योजना तथा कार्यक्रमको सम्झौता गर्ने अधिकार वडा सचिवलाई प्रत्यायोजन गरिएको छ। बेरुजु आउन नदिने, प्राविधिक र व्यवस्थापकीय त्रुटी न्युनीकरण गर्न उपभोक्ता समितिलाई अभिमुखीकरण गरिएको हो।"
"शिक्षक अभाव, दैनिक पठनपाठनमा समस्या","बराहक्षेत्र : नेपालको श्रीलङ्का टापु भनेर चिनिने बराहक्षेत्र नगरपालिकाको वडा नं ६ स्थित आधारभूत तहको विद्यालय सञ्चालन गर्न पनि जनशक्ति अभाव भएको छ। सप्तकोशीपारिको एकमात्र सो जनता आधारभूत विद्यालयमा शिक्षक अभाव हुँदा दैनिक पठनपाठनमा समस्या भएको हो। आवश्यकतानुसारका शिक्षक नहुँदा विद्यालयको पठनपाठनमा बाधा पुगिरहेको विद्यालयका प्रधानाध्यापक सन्तोष कर्माकार जानकारी दिए। उनले भने, 'हामीले वर्षौँदेखि प्राथमिक तह (प्रावि) दरबन्दीका शिक्षकबाट नै आधारभूत तहसम्म अध्यापन गराइरहेका छौँ।' कक्षा ५ सम्म पढाउने क्षमता भएका शिक्षकले ८ कक्षासम्म पढाइरहनुपर्दा विद्यार्थीको सिकाइमा नकारात्मक प्रभाव पार्ने उनको भनाइ छ। 'हामीले सकीनसकी पढाउन त पढाइरहेकै छौँ', उनले भने, 'राज्यले पर्याप्त दरबन्दी नदिँदा अदक्ष शिक्षकबाटै भए पनि काम चलाइरहनुपरेको छ। यो हाम्रो बाध्यता हो।' बराहक्षेत्र नगरपालिकाको वडा नं ६ र ९ श्रीलङ्का टापुलाई कोशीटप्पु पनि भन्ने गरिन्छ। यहाँ दुई हजारभन्दा बढी जनसङ्ख्या छ। विद्यालयका शिक्षक सन्तोष चन्द्रवंशीका अनुसार श्रीलङ्का टापुभरिमा तीनवटा सामुदायिक विद्यालय छन्, यसमा दुईवटा प्राथमिक तहका विद्यालय छन् भने एउटा आधारभूत तहको विद्यालय छ। जनता आधारभूत विद्यालयले २०६६ सालदेखि यस क्षेत्रका विद्यार्थीलाई कक्षा ८ सम्म अध्यापन गराउँदै आएको छ। तथापि शैक्षिकसत्र २०७८७९ देखि नगरपालिकाको शिक्षा शाखाले शिक्षण सहयोग अनुदान भनेर एउटा निमावि (आधारभूत) दरबन्दी दिएको प्रधानाध्यापक कर्माकारले जानकारी दिनुभयो। उनले भने, 'आधारभूत तह चलाउनै गाह्रो छ। त्यसै कारण गुणस्तरीय शिक्षा पनि दिन सकिएको छैन।' बराहक्षेत्र नगरपालिकाका प्रमुख रमेश कार्कीले दरबन्दी आवश्यकतालाई पूर्ति गर्ने बताएका छन्। उनले भने, 'दरबन्दीको आवश्यकता पूरा गर्दै आगामी शैक्षिकसत्रदेखि यस विद्यालयमा कक्षा ९ थप्नेसमेतको योजना छ।' सप्तकोशी नदीले धार परिवर्तन गर्दा बनेको श्रीलङ्का टापु जान कोशीमा डुङ्गा चढेर जानुपर्छ। वर्षात्का समयमा डुङ्गा पनि प्रयोग गर्न गाह्रो हुने भएकाले यातायातको निकै समस्या रहेको कोशी प्रदेशसभा सदस्य सदानन्द मण्डलले जानकरी दिए। उहाँले तरकारी खेतीका लागि निकै प्रख्यात सो क्षेत्रका किसानलाई आफ्ना उत्पादन बजारसम्म लैजान समस्या भएको बताए। उनले भने, 'किसानले मेहनतअनुसारको मूल्य समेत पाएका छैनन्। सप्तकोशी नदीमा झोलुङ्ग पुलको आवश्यकता छ। 'रासस"
धरानमा गाडी बन्द गराउँदै हिंड्ने ९ प्रदर्शनकारी पक्राउ,"धरान : कोशी प्रदेश खारेजीको माग राखेर यातायातका साधन बन्द गराउँदै हिंड्ने पहिचान पक्षधरका ९ जना कार्यकर्ता पक्राउ परेका छन्। आइतबार एका बिहानै यातायतका साधन बन्द गराउँदै अशान्ती मच्चाएको भन्दै उनीहरुलाई पक्राउ गरि हिरासतमा राखिएको सुनसरीका प्रहरी प्रमुख एसपी बिपिन रेग्मीले बताए। पक्राउ पर्नेमा चन्द्रमाया लिम्बू, रमेश राई, बिष्णु तिङेला, अमित राई, पदम तामाङ, महेन्द्र गुरुङ, शिव इस्बो, शागर धामीर टिएन सुब्बा रहेको जसपा धरानका अध्यक्ष ताजुब लिम्बुले बताए। पहिचानबादीहरुले कोशी प्रदेशको नाम पहिचानको आधारमा पुनः नामाकरणको माग राखेर शनिबारदेखि प्रदेशका १४ जिल्ला बन्द गरेको छ बन्दका कारण लामो दुरिका यातायातका सधन ठप्प भएका छन् भने छोटो दुरिका साधन फाट्टफुट्ट सञ्चालन भएका छन्।"
"दुर्घटनामा मामाभन्जाको मृत्यु प्रकरण, यातायात बन्द गर्ने गाउँपालिका उपाध्यक्षसहित दर्जनौं प्रक्राउ","बुटवल : टिपरले हानेर मृत्यु भएका प्यूठानका मामाभान्जाका आफन्तलाई दाङ प्रहरीले धरपकड गरेर गिरफ्तार गरेको छ। उचित राहतको माग राख्दै पीडितहरुले आइतबार बिहानैदेखि दाङमा यातायात बन्द गराएका थिए। दाङको घोराहीबाट प्रहरीले झिमरुक गाउँपालिका उपाध्यक्ष प्रमोद पोखरेल र पत्रकारसहित दर्जनौ मृतकका आफन्तलाई प्रक्राउ गरेको छ। उनीहरुलाई जबरजस्ती धरपकड गरेर प्रहरीले आफ्नो भ्यानमा राखेर लगेको प्रत्यक्षदर्शी दाङ घोराहीबाट पत्रकार विमलप्रसाद पोखरेलले जानकारी दिए। शान्तिपूर्ण आन्दोलनमा प्रहरीले धरपकड गर्यो,पोखरेलले भने,पीडितका आफन्तहरु आफ्नै गाडीमा जान्छौं भन्दा पनि प्रहरीले खेदेरै लग्यो। शुक्रबार राती झिमरुक गाउँपालिका ४ बांगेमरोठ प्यूठानका १८ वर्षीय विशाल जिसी र उनका भान्जा नौवहिनी गाउँपालिका ६ लुङका १८ वर्षकै सागर केसीको टिपरले हानेर मृत्यु भएको थियो। आफ्नै साइडमा बाइकमा सवार उनीहरुलाई टिपरले जबरजस्त ओभरट्याक गर्दा पछाडीबाट हानेको थियो। तुलसीपुरबाट घोराहीतर्फ आउँदै गरेको रा १ क १३०७ नम्बरको टिपरले रा २ प ५५८९ नम्बरको मोटरसाइकल हानेको हो। मृतकका आफन्तहरु र टिपर व्यवसायीबीच शनिबार दिउँसभरी दाङमा छलफल भए पनि टिपर व्यवसायीले पीडितहरुको मागप्रति बेवास्ता गरेकाले पीडितहरु आन्दोलनमा उत्रनु परेको गाउँपालिका उपाध्यक्ष प्रमोद पोखरेलले जानकारी दिए।"
रामजानकी विवाह : आज स्वयम्बर,"जनकपुरधाम : जनकपुरधाममा जारी सप्ताहव्यापी श्री सीताराम विवाह पञ्चमी महामहोत्सवको मुख्य दिन आज सीताराम स्वयम्बर हुँदैछ। गत मङ्सिर २६ गतेदेखि सुरु भएको महामहोत्सवको मुख्य दिन आज हजारौँ श्रद्धालुहरूको उपस्थितिमा रङ्गभूमि मैदान बाह्रबिघामा सीताराम स्वयम्बर हुने जानकी मन्दिरका महन्थ रामतपेश्वर दास बैणवले जानकारी दिए। आश्विन पूर्णिमाका दिन अयोध्याका राजा दशरथ पुत्र रामचन्द्रले तत्कालीन मिथिलाञ्चलको राजधानी जनकपुरमा शिव धनुष उचालेको र त्यसै आधारमा मार्ग शुक्ल पञ्चमी तिथिमा सीतारामको विवाह भएको प्रसङ्गअनुसार आज स्वयम्बरको आयोजना हुनलागेको महन्थ दासले बताए। सोही ऐतिहासिक परम्परालाई जीवन्त राख्न जनकपुरधाममा प्रत्येक वर्ष विवाह पञ्चमी पर्व मनाउने गरिन्छ। आज राममन्दिरबाट श्रीरामचन्द्रको डोला बाजागाजाका साथ नगर परिक्रमा गर्दै रङ्गभूमि मैदानमा पुर्याइन्छ भने जानकी मन्दिरबाट लिइएको जानकी माताको मूर्ति सुसज्जित मण्डपका साथ मन्दिरका महन्त, साधुसन्त र समाजका प्रबुद्ध व्यक्तिले त्यहाँ स्वागत अभिनन्दन गर्दछन्। सोही मैदानमा श्रीरामको डोलालाई जानकी मन्दिरबाट लगिएको मण्डपद्वारा पाँचपटक परिक्रमा गराएर श्रीरामचन्द्रलाई पुष्पहार अर्पण र श्रीरामको डोलीबाट महन्थले जानकी (सीता)लाई माला लगाई आरती पूजनपछि विधिवत स्वयम्बर हुन्छ। तत्पश्चात लावालस्करसहित राममन्दिरको मण्डप जानकी मन्दिर पुर्याएर आरती पूजन गरी राममन्दिर फर्कने गर्दछ भने आजै राति मिथिला परम्पराअनुसार भगवान् रामचन्द्र र माता जानकीको वैवाहिक कार्यक्रम सम्पन्न हुनेछ। यसअघि पहिलो दिन मङ्गलबार जानकी मन्दिर परिसरमा नगर दर्शन कार्यक्रमसहित सुरु भएको महोत्सवको दोस्रो दिन बुधबार विवाह मण्डपको बगैँचामा फूलबारी लीला भयो। तेस्रो दिन बिहीबारका दिन धनुष यज्ञ सम्पन्न गरिएको थियो। धनुष यज्ञ त्रेतायुगमा राजा जनकले आफ्नी छोरी सीतासँग स्वयम्बरका लागि राखेको शिव धनुष यज्ञ प्रतियोगितामा राजा दशरथका छोरा रामचन्द्रले तीन टुक्रा पारेको किंवदन्तीअनुसार कार्यक्रम सम्पन्न भई सीतारामबीच स्वयम्बर हुने पक्का भएको थियो। चौथो दिन शुक्रबार तिल्कोत्सव अर्थात् राममन्दिरमा जानकी मन्दिरबाट साधुसन्त र नगरका प्रमुखजनको उपस्थितिमा तिलकोत्सव (कुरा छिन्न, वाग्दान) सम्पन्न भएकामा हिजो शनिबार मिथिला परम्पराअनुसार कन्यापक्षका तर्फबाट गरिने मटकोर कर्म गङ्गासागरमा पुगेर निर्वाह गरिएको थियो। जानकी मन्दिरका सहमहन्थ रामरोशन दासले आज छैटौँ दिन रङ्गभूमी मैदान बाह्रबिघामा सीतारामको विवाह सुसम्पन्न भएर भोलि पुस २ गते रामकलेवा अर्थात् जन्तीका रूपमा आएका साधुसन्तलाई ५६ व्यञ्जन खुवाई बिदाइ गरी यस वर्षको महामहोत्सव कार्यक्रम समापन हुने बताए। अयोध्याका राजा दशरथका छोरा भगवान् श्रीराम र मिथिलाका राजा जनककी छोरी सीताको विवाह भएको स्मरणमा मिथिलावासीले यसलाई हरेक वर्ष विशेष महोत्सवका रूपमा मनाउने गर्दछन्। रासस"
इलामको सलकपुरमा ६ करोडको सुन्तला बिक्री,"इलाम : इलामको रोङ गाउँपालिका६, सलकपुरका किसानले सुन्तला बिक्रीबाट मनग्य आम्दानी लिने गरेका छन्। यहाँ उत्पादित सुन्तला बोटबाटै बिक्री हुन थालेपछि किसान व्यावसायिक खेतीतर्फ आकर्षित भएका हुन्। यहाँ उत्पादित सुन्तला खरिदका लागि भारतीय र झापाका व्यापारी किसानका बारीमै पुग्ने गरेका छन्। स्थानीय सुन्तला किसान खगेन्द्र राईले अलैँची मासेर १५ रोपनी जमिनमा व्यावसायिक रूपमा सुन्तला खेती सुरु गरेको बताए। करिब १० प्रतिशत क्षेत्रको सुन्तलाले यस वर्षदेखि आम्दानी दिन सुरु गरको उनको भनाइ थियो। राम्रो उत्पादन गर्न सक्यो भने बजारको समस्या छैन, उनले भने, स्थानीय वडाले सुन्तला खेतीलाई प्रोत्साहन गर्न प्राविधिक सहयोग निःशुल्क दिने गरेको छ। वडा नम्बर ६ मा मात्र वार्षिक ८ सय ८० मेट्रिक टन सुन्तला उत्पादन हुने गरेको वडा कार्यालयले जनाएको छ। वडाको सलकपुर, कुवापानी र जौबारीलगायत क्षेत्रमा प्रतिहेक्टर १० दशमलव ३ मेट्रिक टनका दरले सुन्तला उत्पादन हुने गरेको कृषि ज्ञान केन्द्र इलामले जनाएको छ। विगतमा विभिन्न रोगका कारण सुन्तला मर्न थालेपछि किसान निराश बनेका थिए। ज्ञान केन्द्रले किसानलाई सुन्तलामा लाग्ने रोग नियन्त्रण, जैविक मल बनाउने र सुन्तला हुर्काउने प्रविधिका बारेमा तालिम सञ्चालन गरेसँगै उनीहरूमा उत्साह थपिएको केन्द्रका सूचना अधिकारी रुजन खड्काले बताए। सो वडाको करिब ९० हेक्टर जमिनमा सुन्तला खेती हुने गरेको उनले जानकारी दिए। खड्काका अनुसार केन्द्रले सुन्तला सुदृढीकरण कार्यक्रमअन्तर्गत ६ जना किसानलाई गत वर्ष १ लाख रुपैयाँका दरले अनुदानसमेत प्रदान गरेको थियो। चालु आर्थिक वर्षमा किसानले उक्त कार्यक्रम माग गर्दै कार्यालयमा निवेदन दर्ता गराएका छन्। केन्द्रका सूचना अधिकारी खड्काका अनुसार इलामका विभिन्न स्थानमा गरी ३ सय ६० हेक्टर बढी जमिनमा सुन्तलाको व्यावसायिक खेती हुने गरेको छ। वडा नम्बर ६ का वडाध्यक्ष सत्यम राईले विगतमा रोगका कारण धेरै सुन्तला खेती नष्ट भएपछि हाल नयाँ खेती विस्तार गर्ने काम भइरहेको जानकारी दिए। उनले सुरुमा वडाको सलकपुरमा हुँदै आएको सुन्तला खेती कुवापानी, जौबारी क्षेत्रमा विस्तार हुन थालेको बताए। राईले सलकपुरको स्वादिलो सुन्तला बोटमै टिपेर खानका लागि इलाम, झापा, मोरङ, सुनसरीबाट आन्तरिक पर्यटक घरबास (होमस्टे)मा बास बस्न तथा यहाँका प्राकृतिक सम्पदाको अवलोकन गर्न आउने गरेका बताए। उनका अनुसार यहाँ १४ वटा होमस्टे सञ्चालनमा छन्। होमस्टेमा बस्न आउने पाहुनालाई प्रतिकेजी ८० देखि ९० रुपैयाँका दरले बेच्ने गरिएको उनको भनाइ थियो। विसं २००४ मा दार्जिलिङबाट आएर बसोबास गरेका गौरीलाल लामाले यहाँ सुन्तला खेतीको सुरुआत गरेको वडाध्यक्ष राईले बताए। सुरुमा दार्जिलिङबाट बिरुवा ल्याएर खेती सुरु गरे पनि हाल पाल्पाबाट उन्नत जातका सुन्तलाको बिरुवा ल्याएर व्यावसायिक रुपमा खेती थालिएको उनको भनाइ थियो। सुन्तला खेतीबाट वार्षिक ५ करोड रुपैयाँदेखि ६ करोड रुपैयाँसम्म वडामा रकम भित्रिने गरेको वडाध्यक्ष राईले जानकारी दिए। यहाँ उत्पादित सुन्तला बिक्रीका लागि बजार खोज्नुपर्ने बाध्यता नभएको उनले बताए। भारत तथा झापाबाट व्यापारीले सुन्तला नपाक्दै बोटबाटै खरिद गर्छन्, राईले भने, किसानले उत्पादनमा मात्र ध्यान दिए पुग्छ, बजारको समस्या छैन। उनका अनुसार यहाँका हरेक सुन्तला किसानले वर्षमा ५ लाखदेखि १५ लाख रुपैयाँसम्म आम्दानी गर्ने गरेका छन्। उनले चालु आवमा वडाले सुन्तला किसानको समूह बनाएर अध्ययन, अनुसन्धान पनि हुने गरी नर्सरी खेती सञ्चालन गर्ने तयारी गरिरहेको जानकारी दिए। सुन्तला, अलैँची, अकबरे, अम्लिसो, महलगायत कृषिजन्य सामग्री उत्पादनले प्रसिद्ध सलकपुरमा विभिन्न ठाउँबाट कृषि तथा बोटबिरुवासम्बन्धी अध्ययनका लागि विद्यार्थीको समूह आउने गरेका वडाध्यक्ष राईले जानकारी दिए। उनका अनुसार यहाँ उत्पादित सुन्तला भारतको कोलकातामा हुने सुन्तला महोत्सवमा समेत प्रत्येक वर्ष लैजाने गरिन्छ। झापाको काँकडभिट्टा, धुलाबारी, बिर्तामोड, दमक, भद्रपुर मात्र नभई हरेक गाउँगाउँमा व्यापारीले ट्रकमै राखेर आयो है सलकपुरको सन्तुला भन्दै घुमाएर बेच्न गरेका स्थानीय बताउँछन्। रासस"
"चिसो बढेसँगै सगरमाथा क्षेत्रमा पर्यटकको चहलपहल घट्यो, खुम्बु क्षेत्र सुनसान","विगतका वर्षको तुलनामा यस वर्ष चिसो अत्यधिक भएपछि यो सिजनमा जिल्लाको पर्यटकीय क्षेत्र खुम्बुलगायतका अन्य क्षेत्रहरू सुनसान बन्दै गएका हुन्। यहाँका मानिसहरू चिसो छल्न मंसिर पहिलो साताबाटै काठमाडौं, भारतको बोधगयालगायत नेपालका विभिन्न क्षेत्रमा जाने गरेको नाम्चेका पर्यटन व्यवसायी लामाकाजी शेर्पाले बताए । सोलुखुम्बु : सगमारथा क्षेत्रमा पर्यटकको चहलपहल घट्दै गएको छ । चिसो बढेसँगै पर्यटक आवगमन न्यून हुँदा सगरमाथा क्षेत्र विस्तारै सुनसान हुँदै गएको हो । साथै स्थानीय बासिन्दाहरू समेत चिसो छल्न अन्यन्त्र जाँदा जिल्लाको खुम्बु क्षेत्र सुनसान बन्दै गएको छ। इलाका प्रशासन कार्यालय नाम्चेका प्रमुख सुजन कुमारी बर्देवाका अनुसार सिजनमा पर्यटकले भरिभराउ हुने लुक्ला,नाम्चे,खुम्जुङलगायतका क्षेत्रहरू पनि चिसो सुरु भएसँगै एक्लिएको हो। यहाँ प्रायजसो चिसो भइरहन्छ। अरु समयमा भन्दा पुस, माघमा झन् धेरै चिसो हुनेहुँदा यहाँका मानिसहरू जाडो छल्न बेँसी झर्ने गर्दछन्। विगतका वर्षको तुलनामा यस वर्ष चिसो अत्यधिक भएपछि यो सिजनमा जिल्लाको पर्यटकीय क्षेत्र खुम्बुलगायतका अन्य क्षेत्रहरू सुनसान बन्दै गएका हुन्। यहाँका मानिसहरू चिसो छल्न मंसिर पहिलो साताबाटै काठमाडौं, भारतको बोधगयालगायत नेपालका विभिन्न क्षेत्रमा जाने गरेको नाम्चेका पर्यटन व्यवसायी लामाकाजी शेर्पाले बताए । स्थानीय फुरी शेर्पाका अनुसार लुक्ला,नाम्चेलगायतका लज सञ्चालकहरूले घरधनी बाहिर जाँदा काम गर्ने मानिसलाई घर जिम्मा लगाएर जाने गरेका छन् भने कतिपयले घरमा ताल्चा नै लगाएर जाने गरेका छन्। खुम्बुमा मंसिरदेखि सुरु भएको अत्यधिक चिसो करिब फागुनसम्म जारी रहने भएकाले चिसो छल्नका लागि उनीहरू बाहिर जाने गरेका हुन्। खुम्बुका गोरक्सेप, लबुचे, गोक्यो, छुकुङ, जोङ्ला, ठाङ्नाक एवं थामेलगायतका बासिन्दाहरू पर्यटन सिजन सकिनासाथ कात्तिक अन्तिम सातातिरबाटै खुम्बु छोडिसकेका छन् भने त्यसभन्दा तलका बस्तीहरू खुम्जुङ, नाम्चे, लुक्लालगायतका स्थानीयहरू मंसिरको पहिलो सातातिर बाहिर गएको बताइएको छ । यहाँका बासिन्दा जाडो छल्नका लागि धेरैजसो राजधानी काठमाडौं जाने गरेका छन्। स्थानीय फुरी शेर्पाका अनुसार लुक्ला,नाम्चेलगायतका लज सञ्चालकहरूले घरधनी बाहिर जाँदा काम गर्ने मानिसलाई घर जिम्मा लगाएर जाने गरेका छन् भने कतिपयले घरमा ताल्चा नै लगाएर जाने गरेका छन्। मुस्किलले वर्षमा छ महिना मात्र यस भेगमा मानिसहरू बसोबास हुने गरेको स्थानीय बताउँछन्। चिसो छल्नका लागि अधिकांश स्थानीयले खुम्बु छाडेर गइसक्दा पनि कर्मचारीहरू भने खुम्बुमै रहेका छन्। तेन्जिङ हिलारी विमानस्थल लुक्लाबाट सिधै काठमाडौंसम्म हवाई जहाजको सुविधा भएकाले यस क्षेत्रका अधिकांश स्थानीय बासिन्दाको पहिलो रोजाइ काठमाडौं भएको स्थानीय दावा शेर्पाले बताए । भौगोलिक विकटता एवं उच्च हिमाली क्षेत्र भएकाले पनि यस भेगका बासिन्दालाई बाह्रै महिना समस्यामा पिरोलिएर बाँच्नु परेको छ। झनै जाडो महिनामा त यस भेगमा एकछिन पनि बस्न नसकिने स्थानीयबासीहरू बताउँछन्। मुस्किलले वर्षमा छ महिना मात्र यस भेगमा मानिसहरू बसोबास हुने गरेको स्थानीय बताउँछन्। चिसो छल्नका लागि अधिकांश स्थानीयले खुम्बु छाडेर गइसक्दा पनि कर्मचारीहरू भने खुम्बुमै रहेका छन्। स्थानीयबासीले सिजनमा पर्यटन व्यवसाय गर्ने र चिसोमा काठमाडौंलगायतका क्षेत्रमा गई चिसो छल्ने गर्छन् भने कर्मचारीहरू भने चिसोको प्रवाह नगरी त्यहीँ बस्न बाध्य छन्। खुम्बु पासाङल्हामु गाउँपालिकाको वडा नम्बर १ खरिखाला क्षेत्रबाहेक माथिल्लो क्षेत्रमा खासै खेतीपाती हुँदैन। यहाँको मुख्य आम्दानीको स्रोत नै पर्यटन व्यवसाय रहेको छ। सगरमाथा समेत यसै गाउँपालिकामा पर्ने भएकाले यस गाउँपालिकामा वार्षिक करिब ५० हजार देशी तथा विदेशी पर्यटकहरू भ्रमणमा आउने गर्छन्।"
निर्माण सामग्री अभावले विकास आयोजना प्रभावित,"बेनी : म्याग्दीमा सञ्चालित विकास आयोजना नदीजन्य निर्माण सामग्रीको अभावका कारण प्रभावित भएका छन् । ढुंगा, गिट्टी र बालुवा आपुर्ति नहुँदा जलविद्युत, सडक, प्रशारण लाइन, सडक पुल, सव स्टेशन, भवन, नदी नियन्त्रण, सिंचाई, खानेपानीलगायत पूर्वाधार निर्माणका आयोजना प्रभावित भएका हुन् । सर्वोच्च अदालतका तत्कालीन प्रधानन्यायाधीश चोलेन्द्रशमशेर राणाको २९ असार २०७८ को एकल इजलासले कालीगण्डकी नदी धार्मिक,ऐतिहासिक तथा वातावरणीय महत्वको देखिएकाले रिटको अन्तिम टुङ्गो नलागेसम्म उक्त नदीको प्राकृतिक बहावलाई पथान्तरण गरी जलाशय बनाउने, प्रदूषण गर्ने, नदीजन्य पदार्थहरू निकाल्ने, शालिग्रामको चोरी निकासी तथा विनास गर्नेलगायतका प्राकृतिक बहाव र पर्यावरण प्रतिकूल हुने गरी कुनै पनि कार्यहरू नगर्न नगराउन अन्तरिम आदेश जारी गरेको थियो । संघीय संसदको कृषि,सहकारी तथा प्राकृतिक स्रोत समितिमा सांसदहरूबाट करिब डेढ वर्षअघि आयोजनाको स्थलगत अनुगमन भ्रमण गरी नदीजन्य निर्माण सामाग्री अभावमा आयोजना ढिला हुँदा यसको लागत बढ्ने निष्कर्ष निकालेको थियो । समितिले नदी संरक्षणमा हानी नपुयाई नदीजन्य पदार्थ निकाल्न सरकारले अन्तरिम आदेश सच्याउन सर्वोच्च अदालतसमक्ष पुनरावलोकन गर्न उपयुक्त हुने सिफारिस गरेको थियो । गण्डकी प्रदेशको मुस्ताङ, म्याग्दी, पर्वत, बागलुङ, स्याङ्जा, तनहुँ, नवलपुर, लुम्बीनीको पाल्पा र गुल्मी जिल्लाका स्थानीय तहले वार्षिक अर्बौ आन्तरिक आम्दानीको स्रोत गुमाउनुका साथै निर्माण सामग्री अभाव भएको जनप्रतिनिधिहरुले गुनासो गरेका छन् । म्याग्दीको रघुगंगा गाउँपालिकामा नेपाल विद्युत प्राधिकरणको सहायक कम्पनी रघुगंगा हाइड्रोपावरद्धारा निर्माणाधिन ४० मेगावाट क्षमताको राहुघाट जलविद्युत आयोजनाको सिभिल ठेकेदार जयप्रकाश एसोसियट्सका आयोजना व्यवस्थापक हरिस अग्रवालले नदीजन्य निर्माण सामग्रीको अभाव हुँदा काम प्रभावित भएको बताए । ठेक्का सम्झौताका क्रममा कालीगण्डकी नदीको सामग्री प्रयोग गर्ने उल्लेख छ । तर अदालतको आदेशका कारण तीन वर्षदेखि कालीगण्डकी नदीबाट सामग्री निकाल्न पाएका छैनौ,उनले भने यस वर्ष हामीलाई पचास हजार घनमिटर नदीजन्य कच्चा पदार्थ आवश्यक छ । गिटी, बालुवा र ढुंगा नपाउँदा सुरुङ, पावरहाउस र बाँध निर्माणको काम प्रभावित हुन थालेको छ । आयोजना निरिक्षणका लागि गत हप्ता आएका उर्जा,जलस्रोत तथा सिचाई मन्त्री शक्तिबहादुर बस्नेत,नेपाल विद्युत प्राधिकरणका कार्यकारी निर्देशक कुलमान घिसिङसँग रघुगंगा जलविद्युत आयोजना, परामर्शदाता र निर्माण कम्पनीका प्रतिनिधिहरुले नदीजन्य निर्माण सामग्रीका कारण निर्माणलाई गति दिन समस्या भएको जानकारी गराएका थिए । राहुघाट जलविद्युत आयोजनाको प्रर्वद्धक रघुगंगा हाइड्रोपावरका प्रबन्ध सञ्चालक गणेश केसीले ठेकेदारले पचास हजार घनमिटर बगर मागेपनि बेनी नगरपालिका क्षेत्रमा कालीगण्डकी बाहेकको बगरबाट दश हजार घनमिटर मात्र व्यवस्थापन गर्न सकिएको बताए । नदीजन्य कच्चा पदार्थको अभावले निर्माणको अवधी लम्बिने र सम्झौता भन्दा बाहिरको बगरबाट नदीजन्य पदार्थ आयत गर्नुपर्दा लागत बढ्ने जोखिम बढेको छ । विस २०६६ देखि निर्माण सुरु भएको राहुघाटको ६५ प्रतिशत भौतिक प्रगति छ । आगामी २५ महिनाभित्र राहुघाट जलविद्युत आयोजना निर्माण सम्पन्न गर्ने कार्ययोजना बनाइएको छ । राहुघाट मात्र नभएर नेपाल सरकारको राष्ट्रिय गौरवको कालीगण्डकी कोरिडोर, गण्डकी प्रदेश सरकारको गौरवको योजना शालिग्राम कोरिडोर,मुक्तिमार्ग सडक योजना र पुल आयोजना पनि कालीगण्डकीको नदीजन्य बगर उपभोग गर्न नपाउदाँ प्रभावित भएका छन् । उर्जामन्त्री बस्नेत र प्राधिकरणका कार्यकारी निर्देशक घिसिङले आयोजना निर्माण प्रभावित हुन नदिन वैकल्पिक स्रोतको पहिचान गरेर नदीजन्य निर्माण सामग्री आपुर्तिका लागि सहजिकरण तथा समन्वय गर्ने प्रतिवद्धता जनाएका थिए । कालीगण्डकी नदीको संरक्षणसँगै मापदण्ड अनुसार व्यवस्थित,सुरक्षित उपभोगको वातावरण र नदीजन्य बस्तुको चोरी निकासी नियन्त्रणका लागि पहल गर्नुपर्ने सरोकारवालाहरुले बताएका छन् ।"
