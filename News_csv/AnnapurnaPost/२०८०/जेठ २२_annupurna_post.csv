शीर्षक,विवरण
प्लास्टिक प्रदूषणको पीडा,"विश्व वातावरण दिवसको यस वर्षको नारा प्लास्टिकसँग सम्बन्धित छ, प्लास्टिकजन्य प्रदूषण निर्मूल पारौं : वातावरणमैत्री विकल्पको उपयोग गरौं। ४० माइक्रोनभन्दा कम तौल भएको प्लास्टिकको झोला निर्मूलनसम्बन्धी चर्चा चलेको वर्षौं भयो। हालसम्म कार्यान्वयनमा भने आएको छैन। सरकारले ल्याएको यो आर्थिक वर्षको नीति तथा कार्यक्रममा प्लास्टिकको उपयोग कम गराउन मधु तथा गुट्खाको खोलमा यसको प्रयोग निषेध गरिएको छ। विकल्पमा कागज वा कपडाको हुनु पर्नेछ। यो निर्णयले केही हदसम्म प्लास्टिकको उपयोग घटाउने छ। प्लास्टिक यस्तो तत्त्व हो, जहाँ सिन्थेटिक वा सेमिसेन्थिेटिक जैविक वस्तु धेरै मात्रामा पाइन्छ। यिनीहरूलाई जुनसुकै आकारमा लैजान सकिने भएकाले धेरै ठाउँमा प्रयोग हुन्छ। कम लागत, धेरै ठाउँमा प्रयोग गर्न मिल्ने भएकाले यसको खपत धेरै छ। त्यही भएर यसको प्रयोग यत्रतत्र सर्वत्र छ। बिहान हामीले दाँत माझ्ने ब्रस, लेख्ने कलमदेखि मोबाइलको कभरसम्म प्लास्टिकले बनेको हुन्छ। प्लास्टिकसँग यस्तो नाता गाँसिएको छ कि दैनिक उपभोग्य जीवनमा नभई नहुने वस्तु जस्तै भयो यो। लगेज बेर्नेदेखि सपिङ मलसम्म, घर बनाउनेदेखि खरको घरमा छानो लगाउनेसम्म प्लास्टिकको प्रयोग हुन्छ। दैनिक उपभोग्य वस्तु लिन जानेहरूले पनि प्लास्टिकमै सामान बोकेर ल्याउँछन्। त्यसैले प्लास्टिकको प्रयोग बाथरुमदेखि भान्सा हुँदै पढ्ने कोठासम्म फैलिएको छ। सहरीकरण र आर्थिक वृद्धिका कारण प्लास्टिकजन्य फोहोरको उत्पादन बढेपछि विश्वमा अर्को चुनौती थपिएको छ। लामो समयसम्म नकुहिने भएकाले वातावरणमा प्लास्टिकको असर धेरै छ। पानीमा बस्ने जलीय जीवका लागि प्लास्टिक अभिशाप बन्दैछ। गत वर्षको विश्व बैंकको प्रतिवेदनअनुसार समुद्री तटीय क्षेत्रमा सबैभन्दा धेरै प्लास्टिकजन्य फोहोर छ। त्यसमध्ये ९४ प्रतिशत फोहोर प्लास्टिकका छन् जसले कुल फोहोरको ७१ प्रतिशत तौल ओगटेको छ। ती प्लास्टिकजन्य फोहोरमध्ये ६० प्रतिशत एकपटक प्रयोग गर्न मिल्ने खालका मात्रै छन्। अर्गनाइजेसन फर इकोनोमिक कोअपरेसन एन्ड डेभलेपमेन्टले सन् २०२२ मा अध्ययन गर्यो। जसमा सन् २००० देखि २०१९ सम्म प्लास्टिकको उत्पादन बढेर ४ सय ६० मिलियन टन पुगेको पाइन्छ। जसमा ९ प्रतिशतमात्र फोहोर पुनप्र्रयोग गरिएको थियो। बाँकी सबै ल्यान्डफिल साइट र समुद्रमा फालियो। समुद्रमा प्लास्टिकको मात्रा बढ्दै जाँदा डल्फिन, कछुवा, सामुद्रिक चराहरूको श्वासप्रश्वासमा पनि असर गरिरहेको छ। सन् २०१५ को अध्ययनले समुद्रमा हुने प्लास्टिक फोहोरले सन् २०५० सम्ममा ६ सय प्रजातिलाई असर गर्ने उल्लेख गरेको छ। जेमबिकको सो अध्ययनले १५ प्रतिशत सामुद्रिक प्रजाति संकटापन्न अवस्थामा प्लास्टिक खाने र अड्किने गरेको देखाएको छ। प्लास्टिकको प्रभाव हाम्रो परिस्थितीकीय प्रणालीमा पनि परेको छ। जसको असर वन्यजन्तुसँगै खाद्यचक्रमा पुगेको छ। प्लास्टिकजन्य झोला, बोतलहरू जथाभावी फाल्दा त्यसले प्रदूषणमात्रै बढाएको छैन, जमिनको उर्वराशक्तिलाई पनि ह्रास बनाउँदैछ। खाद्य उत्पादनमा पनि असर गरेको छ। ल्यान्डफिल साइटहरूबाट प्लास्टिकजन्य फोहोरको लिचेड जमिनमुनिको भूमिगत पानीको स्रोतसम्म पुग्ने खतरा हुन्छ। जलाउँदा पनि मानिसमा गम्भीर स्वास्थ्य समस्या देखिन्छ। युनेपले सन् २०१८ मा भनेको थियो, एकपटक मात्रै प्रयोग गर्न मिल्ने प्लास्टिक फोहोर व्यवस्थापनको कमजोर पक्ष हो। प्लास्टिकको बिर्को, चुरोटको बट्टा, झोला, र्यापरको प्रयोगले हामी प्रकृतिप्रति कति असंवेदनशील छौं भन्ने देखाउँछ। प्लास्टिक प्रदूषण कम अध्ययन भएको विषयमा पर्छ। यो सहरी क्षेत्रमा बढी तर ग्रामीण क्षेत्रमा कम चर्चा हुने गर्छ। दिगो विकासको लक्ष्यहरूको १२ नम्बर बुँदामा दिगो उत्पादन र प्रयोगको लक्ष्य हासिल गर्न पनि फोहोर व्यवस्थापन गरेर कम गर्न मद्दत गर्नुपर्ने देखिन्छ। तापक्रमको वृद्धिसँगै धाराबाट पानी सुकेपछि ग्रामीण भेगमा पनि प्लास्टिकका बोतल प्रयोग धेरै बढ्ने अनुमान गरिएको छ। नेपालमा हरेक हप्ताजसो बागमती सरसफाइ अभियान चल्छ तर फोहोर घटेको छैन। प्लास्टिकको फोहोरको मात्रा धेरै नै बढेको छ। यसको निराकरणका लागि आधुनिक प्रविधिको प्रयोग गर्न जरुरी छ। विश्व बैंकको २०२२ को प्रतिवेदनमा भनेजस्तो सरकारी निकायका नीति तथा कार्यविधिलाई पूर्ण रूपमा पालना गर्दै दिगो फोहोर व्यवस्थापन गर्न सकिन्छ। नेपालमा धेरै नीति भए पनि कार्यान्वयन पक्ष एकदमै चुनौतीपूर्ण छ। नेपालको संविधानको धारा ३०(१) ले हरेक नागरिकलाई स्वच्छ वातावरणमा बाँच्न पाउने हकको ग्यारेन्टी गरेको छ। तर पनि नागरिक स्वच्छ वातावरणमा बाँच्न पाइरहेको छैन। जलवायु परिवर्तन र प्लास्टिक प्रदूषण एकापसमा जोडिएको विषय हो। जलवायु परिवर्तनका विभिन्न विषय जोडिए पनि प्लास्टिकसँगको अन्तरसम्बन्धबारे अनुसन्धान कम छन्। हरेक वर्ष ५ ट्रिलियन प्लास्टिक झोला उत्पादन हुने गर्छ। एउटा व्यक्तिले हरेक वर्ष तीन सयसम्म प्लास्टिकको झोला प्रयोग गर्ने अनुमान छ। नेपालमा वार्षिक २ सय ४ टन प्लास्टिक फोहोर उत्पादन हुने र तिनमा १ सय ३१ टन प्लास्टिक फोहोरकै रूपमा र डम्पिङ साइटमा जाने गरेको सन् २०१८ मा प्रकाशित अध्ययनले देखाएको छ। प्लास्टिक झोला नियन्त्रणका लागि नेपालले धेरै नियम तथा निर्देशिका बनाएको छ। कार्यान्वयन पक्ष फितलो हँुदा प्रयोगमा कमी आउन सकेको छैन। २०७२ वैशाख १ गते सरकारले काठमाडौं उपत्यकामा प्लास्टिक झोला पूर्णरूपमा प्रतिबन्ध गर्ने निर्णय गर्यो तर पूर्णरूपमा कार्यान्वयनमा आउन सकेन। विभिन्न ठाउँमा प्लास्टिक झोला निर्मूल पार्ने चर्चा चल्छ तर कार्यान्वयन हुँदैन। अधिकांश नगरपालिकामा प्लास्टिक झोला नियन्त्रणसम्बन्धी कानुनहरू बनेका छन्। फोहोर बोक्ने र त्यसलाई विसर्जन स्थलमा लैजाने सवारी साधन नहुँदा धेरैजसो पालिकामा खुलारूपमा प्लास्टिक जलाइन्छ। जलाउँदा कार्बन मोनोअक्साइडजस्तो हानिकारक ग्याँस निस्कने र त्यसले वायु प्रदूषण गराउने अर्को खतरा उत्पन्न गराउँछ। प्लास्टिकप्रतिको मानिसको गलत बुझाइ र सोचले यसको व्यवस्थापन तथा पुनप्र्रयोग हुन सकेको देखिँदैन। प्लास्टिक प्रदूषण न्यूनीकरणका लागि सरकारीसहित हरेक क्षेत्रको समन्वय खाँचो आवश्यक पर्छ। त्यसका लागि कानुन कार्यान्वयन नै प्रमुख बाटो हो।  ढकाल, वातावरणसम्बन्धी अनुसन्धान गर्छिन्।"
विद्युतीय सवारीलाई प्रोत्साहन गर्ने हो भने,"वातावरणीय, सामाजिक तथा आर्थिक फाइदा र मूल्य पनि जोड्ने हो भने ईभी निकै सस्तो हो। तर, यी फाइदा उपभोक्ताले एक्लै पाउने होइन, समाज र राष्ट्रले पनि पाउने हो। नेपालमा वायु प्रदूषणका कारण हरेक वर्ष ४२ हजार १ सय जनाको मृत्यु हुन्छ। यो क्षतिको एउटा कारण हो, यातायातका साधनबाट उत्सर्जन हुने धूवाँ। पेट्रोल र डिजलबाट चल्ने यातायातका साधनले हानिकारक धूवाँ फाल्छन्। डिजेल जलेर उत्सर्जन हुने धूवाँलाई विश्व स्वास्थ्य संगठनले कार्सिनोजेनिक (क्यान्सर निम्त्याउने) मानेको छ। यस्ता धूवाँ पैदा नगर्ने विद्युतीय सवारी साधन (ईभी) यस मानेमा विद्युतीय सवारीको आवश्यकता पुष्ट्याउने वातावरणीय कारण हो। दोस्रो हो, आर्थिक कारण। हरेक वर्ष वैदेशिक व्यापारघाटाको सबैभन्दा ठूलो योगदानकर्ता पेट्रोलियम पदार्थको आयात हो। ऊर्जा व्यवस्थापनका लागि पनि विद्युतीय सवारीको आवश्यकता रहन्छ। रात्रिको समयमा खेर जाने विद्युतीय ऊर्जा विद्युतीय सवारी साधनको ब्याट्रीमा भण्डारण गर्न सकियो भने ऊर्जा बचत र सदुपयोग हुन्छ। विशेषगरी सार्वजनिक यातायातलाई सर्वसुलभ र आरामदायी बनाउन विद्युतीय सवारी साधनलाई नै प्रवद्र्धन गर्नु उपयुक्त हुन्छ। सस्तो, सहज पहुँचमार्फत धेरैभन्दा धेरै नागरिकलाई विद्युतीय सार्वजनिक यातायात चढ्न प्रेरित गरियो भने यो देशका लागि हित हुन्छ। सार्वजनिक सवारी विद्युतीय भए भने धुवाँ उत्सर्जन हुँदैन र यात्रा गर्दा भाइब्रेसन तथा अनावश्यक आवाज पनि महसुस हुँदैन। सर्वसाधारणको आकर्षण पेट्रोलियम पदार्थबाट चल्नेभन्दा विद्युतीय सार्वजनिक सवारीमा बढी देखिने गरेकामा यसको महत्व राष्ट्रिय अर्थतन्त्रमा छ। निजी सवारी साधन पनि पेट्रोल वा डिजेलबाट चल्नेभन्दा विद्युतीय नै दीर्घकालका लागि उपयुक्त हुन्छन्। जसको मुख्य कारण हो, सञ्चालन खर्च। यसबाहेक सरकारले लिएको वातावरण संरक्षण र विद्युतीय सवारीको नीति कार्यान्वयन गर्न पनि भोलिको युग ईभीकै हुनुपर्नेछ। किफायतीपनका आधारमा हेर्दा ईभी महँगो देखिएको छ। नयाँ प्रविधि भएकाले महँगो हुनु स्वाभाविकै हो। प्रतिस्पर्धा पनि धेरै भएकाले इन्धनबाट चल्ने गाडी सस्ता हुन्छन्। ईभीमा बढ्दै गएको प्रतिस्पर्धा र प्रविधिको उपलब्धताका आधारमा सस्तो हुँदै गएका छन्। आर्थिक पाटो हेर्ने हो भने ईभीको सञ्चालन खर्च न्यून हुन्छ। इन्धन र मर्मत खर्च तुलना गर्ने हो भने धेरै सस्तो हुन आउँछ। यद्यपि सुरुको खर्च बढी हुने भएकाले सर्वसाधारण उपभोक्ता ईभी किन्न हिचकिचाउने गरेका छन्। वातावरणीय, सामाजिक तथा आर्थिक फाइदा र मूल्य पनि जोड्ने हो भने ईभी निकै सस्तो हो। तर, यी फाइदा उपभोक्ताले एक्लै पाउने होइन, समाज र राष्ट्रले पनि पाउने हो। ईभीमा राज्य र उपभोक्ताले बराबर उत्तरदायित्वबोध गर्नुपर्छ। राज्यलाई फाइदा हुने जुनसुकै वस्तु तथा सेवाको प्रवद्र्धनमा राज्यको संलग्नता हुनुपर्छ। त्यहीअनुरूप सरकारले पनि पूर्वाधार निर्माणमा लगानी गर्नुपर्छ। सरकारले विद्युतीय सवारी साधन प्रयोगलाई प्रोत्साहन गर्नुपर्नेमा विपरीत कर प्रणाली अबलम्बन गरेको छ। साना तथा सर्वसाधारणले किन्न सक्ने ईभीमा कर लगाएर ठूलामा घटाएको छ। तर, हुनुपर्ने खासमा उल्टो हो। प्यासेन्जर सेग्मेन्ट (कार)तर्फ नेपालीले किन्न सक्ने भनेको कम क्षमता भएको वा सस्तो गाडी नै हो। सरकारले धेरै कर उठाउने लक्ष्य राखेर विद्युतीय सवारीलाई निरुत्साहन गरेको छ। ५ लाख रुपैयाँ बढी राजस्व उठाउने राखेर सरकारले दीर्घकालमा हासिल हुने आर्थिक लाभ गुमाएको छ। पछिसम्म सरकारलाई घाटा हुनेछ। अर्थात् सरकारले सुनको अण्डा दिने कुखुरी काटेको छ। विद्युतीय सवारीमा लगानी वा प्रोत्साहन गर्नुपर्नेमा सजाय दिएको हो। यसर्थमा सरकारले आफ्नै प्रतिबद्धता, नीति र लक्ष्यअनुसार काम गरेनगरेको स्वःमूल्यांकन गर्नुपर्छ। सरकारले नीति नियम तर्जुमा गर्दा स्थिरता दिनुपर्ने हुन्छ। नीति नियम स्थिर, दूरदर्शी, तर्कसंगत र पारदर्शी बनाउनुपर्छ। हरेक वर्ष तलमाथि गर्दा सरोकारवाला निरुत्साहित हुन्छन्। ईभीको सन्दर्भमा देशलाई फाइदा हुन्छ भने राज्यले आफ्नो अल्पकालीन लाभमात्र हेर्नु हुँदैन। केही वर्ष सहुलियत दिएर बजारमा पर्याप्त उपस्थिति भएपछि केही कडाइ गरिनु ठीकै पनि होला। भारत र चीनले झैं सहुलियत दिनु उपयुक्त हुन्छ। ईभीमा एक वर्षमात्र सुविधा दिनु पर्याप्त छैन। (तुलाधर वातावरणविद् हुन्।)"
अबको पृथ्वीको भविष्य,"यदि शून्य कार्बन उत्सर्जनको एजेन्डा सन् २०७० सम्म गयो भने विश्व तापमान दुई डिग्री सेल्सियसले बढ्नेछ। प्रत्येक वर्ष मनाइने वातावरण दिवस मुख्यतया सामुद्रिक प्रदूषण, अत्यधिक जनसंख्या वृद्धि, विश्व तापमान वृद्धि (ग्लोबल वार्मिङ), दिगो विकास र वन्यजन्तु अपराधजस्ता पर्यावरणीय मुद्दाहरूमा केन्द्रित रहन्छ। विश्व वातावरणीय क्षेत्रको मुख्य सरोकारवाला निकाय संयुक्त राष्ट्रसंघअन्तर्गतको वातावरणीय कार्यक्रम हो। जसमा १ सय ९३ भन्दा बढी देशको आबद्धता छ। नेपाल पनि युनेपको सदस्य राष्ट्र हो। सन् १९९० मा ब्राजिलको रियो दि जेनेरियोमा भएको पृथ्वी सम्मेलन (अर्थ समिट)ले आधिकारिक रूपमै विज्ञान, प्रविधि र मानव गतिविधिले पृथ्वीको प्राकृतिक पारिस्थितिकीय प्रणालीलाई बिगार्दै लगेको र अत्यधिक मात्रामा उत्सर्जित हुन्छ, हरितगृह ग्यास। जसका कारण जलवायु परिवर्तनका लागि मानव जिम्मेवार भएको कुरा स्थापित भएको बताइयो। मानव गतिविधिले उत्सर्जित हरितगृह ग्यासले सूर्यको तापलाई पृथ्वीको वायुमण्डलबाट बाहिर जान अवरोध गर्नाले पृथ्वीको तापमान सोचेभन्दा छिटो वृद्धि हुन्छ। तीनवटा प्रमुख हरितगृह ग्यासमा कार्बनडाई अक्साइड, मिथेन र नाइट्रस अक्साइड छन्। खनिज इन्धनहरू कोइला, पेट्रोलियम पदार्थ र ग्यासको प्रयोग नै यी हरितगृह ग्यास उत्सर्जनका मुख्य कारक हुन्। यी तत्त्वहरूले नै विश्वव्यापी जलवायु परिवर्तनमा सबैभन्दा ठूलो हिस्सा ओगट्छन्। समयसँगै बढ्दो तापक्रम वृद्धिले मानव जाति र पृथ्वीमा रहेका सबै प्रकारका प्राणीका लागि धेरै जोखिम निम्त्याइरहेको देखिन्छ। जलवायु परिवर्तनसम्बन्धी अन्तरसरकारी संयन्त्रको पछिल्लो प्रतिवेदनमा हरितगृह ग्यास उत्सर्जनको हालको मात्र वृद्धिदरलाई घटाउन प्रविधिहरू, मानवीय बानी व्यहोरामा परिवर्तन गर्नुपर्ने आवश्यकता र यसको जोखिम र न्यूनीकरणको मार्गचित्र प्रस्तुत गरिएको छ। अहिले नै काम गर्यौं भने हामी अझै पनि सबैका लागि बाँच्न योग्य पृथ्वीको दिगो भविष्य सुरक्षित गर्न सक्छौं। सन् २०१५ मा फ्रान्सको पेरिसमा भएको जलवायु सम्मेलनले पृथ्वीको तापक्रमपूर्व औद्योगिक युग अगाडिको अवस्थाभन्दा थप १५ डिग्री सेल्सियसमा कायम राख्नुपर्ने चुनौतीलाई प्रमुख जोड दियो। हालसम्म भएका कामको प्रगति मापन र हालका योजनाहरू जलवायु परिवर्तनसँग जुध्न अपर्याप्त छन् भन्ने कुरा आईपीसीसीको पछिल्लो प्रतिवेदनमा छ। शताब्दीको अन्त्यसम्ममा पृथ्वीको तापमान करिब ५ डिग्री सेल्सियसले वृद्धि हुनेछ। जसले समुद्रको सतह करिब ३ मिटर माथि उठ्नेछ। यो स्थिति आयो भने पृथ्वीको एक तिहाइ भाग समुद्र हुनेछ र करिब आधाभन्दा बढी प्रजाति लोप हुनेछन्। सन् २०१० देखि २०१९ सम्मको अवधिमा हरितगृह ग्यास उत्सर्जनको मात्रा इतिहासकै सबैभन्दा बढी छ। सन् २०१९ को उत्सर्जन सन् २०१० को भन्दा १२ प्रतिशतले बढी छ भने सन् १९९० को भन्दा ५४ प्रतिशतले बढी छ। यसले देखाउँछ कि विश्व जलवायु सम्मेलनको छलफलको उद्देश्य र हालको व्यवहारको तालमेल मिलेको छैन। झन् उल्टो दिशामा काम भइरहेको जस्तो देखिन्छ। थप प्रदूषण नघटाउने र लगातार अत्यधिक मात्रामा हरितगृह ग्यास उत्सर्जन गरिररहने हो भने बेमौसमी घटना बढ्दै जाने निश्चित छ। मानव जगत्ले अहिलेकै मात्रामा हरितगृह ग्यास उत्सर्जन गर्दै जाने हो भने यो शताब्दीको अन्त्यसम्ममा पृथ्वीको तापमान करिब ५ डिग्री सेल्सियसले वृद्धि हुनेछ। जसले समुद्रको सतह करिब ३ मिटर माथि उठ्नेछ। यो स्थिति आयो भने पृथ्वीको एक तिहाइ भाग समुद्र हुनेछ र करिब आधाभन्दा बढी प्रजाति लोप हुनेछन्। तापक्रमको वृद्धिले अत्यधिक गर्मी, भारी वर्षा र अन्य मौसमी असरहरू देखा परी मानव स्वास्थ्य र पारिस्थितिकीय प्रणालीहरूका लागि थप जोखिम बढ्नेछ। त्यस्तै बढ्दो तापक्रमसँगै खाद्यान्न र पानीको असुरक्षा बढ्ने, अन्य प्रतिकूल घटनाजस्तै महामारी वा द्वन्द्वहरूलाई व्यवस्थापन गर्न अझ गाह्रो हुनेछ। जलवायु परिवर्तनको मुख्य कारक हरित गृह ग्यास उत्सर्जनको कारणमध्ये जैविक ऊर्जाको प्रयोग गरी विद्युत्को उत्पादन गर्नु रहेको छ। विद्युत् उत्पादनबाट मात्र करिब ३३ प्रतिशत उत्सर्जन हुने गर्छ। यो बढ्दो क्रममा छ। जलवायु परिवर्तनका विज्ञका अनुसार विद्युत् उत्पादन गर्ने नवीकरणीय ऊर्जा प्रविधि जस्तै सौर्य ऊर्जा, वायु ऊर्जा र जैविक ऊर्जाको प्रयोग बढाउनु अनिवार्य छ। यो लक्ष्य हासिल गर्न मुख्य रूपमा विद्युत् उत्पादनका लागि सौर्य र वायु ऊर्जा प्रविधिको प्रयोगमा वृद्धि गर्नुपर्ने हुन्छ। नवीकरणीय ऊर्जाको मूल्य सन् २०१० को तुलनामा सौर्य ऊर्जामा ८५ प्रतिशत, वायु ऊर्जामा ५५ प्रतिशत र ब्याट्रीमा ८५ प्रतिशतले घटेको तथा यो क्रम जारी रहेकाले यी प्रविधि कति अहिले नै र केही छिट्टै खनिज इन्धनभन्दा सस्तो हुने देखिन्छन्। पृथ्वीको तापमान १५ डिग्री सेल्सियसमा कायम राख्न सन् २०५० सम्ममा कार्बन उत्सर्जन शून्यमा झार्ने एजेन्डामा काम हुनु जरुरी छ। यदि शून्य कार्बन उत्सर्जनको एजेन्डा सन् २०७० सम्म गयो भने विश्व तापमान दुई डिग्री सेल्सियसले बढ्नेछ। योभन्दा ढिलो भयो भने पृथ्वीले ठूलो जोखिम व्यहोर्नु पर्नेछ। विश्वको लगभग आधा जनसंख्या जलवायु परिवर्तनको उच्च जोखिममा रहेका क्षेत्रमा बसोबास गर्छन्। पछिल्लो दशकमा बाढी, खडेरी र आँधीबाट हुने मृत्यु १५ गुणाले बढेको छ। सबै तहका सरकार, व्यवसाय र व्यक्तिगत तवरबाट पनि हरितगृह ग्यास उत्सर्जनलाई कम गर्ने उपायहरू अवलम्बनका लागि प्रयास आवश्यक छ। अबका केही वर्षमा गरिने पर्यावरणसम्बन्धी नीतिगत निर्णयले हाम्रो र आगामी पुस्ताको भविष्य निर्धारण गर्नेछ। विश्वव्यापी रूपमा जलवायु परिवर्तनका लक्ष्यहरू हासिल गर्न जलवायु लगानीमा वृद्धि महत्त्वपूर्ण छ। यस कार्यका लागि सरकार, सार्वजनिक कोष र लगानीकर्तालाई प्रोत्साहित गर्न केन्द्रीय बैंक र वित्तीय नियामकहरूले भूमिका खेल्नुपर्छ। उत्सर्जन अहिलेदेखि घट्दै गई तापक्रमलाई १५ डिग्री सेल्सियसमा सीमित राख्ने हो भने २०३० सम्ममा उत्सर्जन झन्डै आधाले घटाउनु पर्नेछ। जसका लागि सन् २०३० सम्म २ खर्ब अमेरिकी डलर तथा सन् २०५० सम्ममा ५ खर्ब अमेरिकी डलरको आर्थिक स्रोत परिचालन गर्नुपर्ने आवश्यकता छ। विकसित र सम्पन्न देशहरूले वातावरण संरक्षणमा आफैंले धेरै गर्न सक्छन्। कम विकसित देशहरूलाई परिवर्तन व्यवस्थापन गर्न सहयोग आवश्यक पर्छ। पृथ्वी सबैको साझा घर भएकाले यसलाई स्वस्थ राख्न हालको मानव जगत्को ज्ञान, सीप र क्षमताको माध्यमबाट जलवायु परिवर्तनको यो विश्वव्यापी समस्यालाई समाधान गर्नु नै विश्व वातावरण दिवसप्रतिको सही बुझाइ हुनेछ। अधिकारी, वरिष्ठ ऊर्जाविज्ञ हुन्।"
गर्मी बढ्दा विद्यालय बन्द,"बागमती प्रदेशका तीन जिल्लामा अत्याधिक गर्मीका कारण पठनपाठन प्रभावित भएको छ। चितवन, मकवानपुर र सिन्धुलीमा गर्मीको असर बढी छ। गर्मीले जनजीवन मात्रै प्रभाव पारेको छैन शैक्षिक संस्थाको पठनपाठनमा पनि असर गरेको छ। तराई मधेसका अधिकांश जिल्लामा अत्याधिक गर्मीका कारण निजी तथा सामुदायिक विद्यालय बन्द गरिएका छन्। जनकपुरधाम उपमहानगरपालिकाले जनकपुरधामका सामुदायिक तथा संस्थागत विद्यालयहरू ८ दिनका लागि बन्द गरेको छ। अत्यधिक गर्मीका कारण बालबालिकाको स्वास्थ्यमा पर्न सक्ने प्रतिकूल असरलाई मध्यनजगर गर्दै १९ गतेदेखि २६ गतेसम्मका लागि विद्यालयका प्रशासनिक कामबाहेक पठनपाठन बन्द रहने जनकपुरधाम उपमहागरपालिकाका प्रमुख प्रशासकीय अधिकृत रत्नेश शशिले बताए। यसैगरी गौशाला नगरपालिकाले एक साताका लागि विद्यालयमा गर्मी बिदा दिएको छ। गर्मीको कारण जेठ २१ गतेदेखि जेठ २६ सम्मका लागि गर्मी बिदा दिइएको शिक्षा शाखा संयोजक वीरबहादुर बलम्पाकीले बताएका छन्। सो बिदा वर्षे बिदाबाट कट्टा हुने गरी मिलाइएको संयोजक बलम्पाकीले जानकारी दिए। नगरपालिकाका उपमेयर रेणुकुमारी महतोले भनिन्, यस्तो बेलामा स्कुल चलाउँदा बालबालिकालाई असर पर्न सक्छ। गर्मी उस्तै छ। त्यसैले बिदा दिइएको हो। बागमती प्रदेशका तीन जिल्लामा अत्याधिक गर्मीका कारण पठनपाठन प्रभावित भएको छ। चितवन, मकवानपुर र सिन्धुलीमा गर्मीको असर बढी छ। मकवानपुरमा हेटौंडा उपमहानगरपालिकाले आइतबारबाट एक साताका लागि विद्यालय बन्द गरेको छ। अन्य तीन पालिकाले सोमबारदेखि पाँच दिनका लागि विद्यालय बन्द गरेको छ। गर्मी अत्याधिक हुँदा विद्यार्थीले बान्ता गर्ने, नाकबाट रगत आउने, बेहोस हुने समस्या भएकाले जेठ २१ देखि २६ गतेसम्मका लागि विद्यालय बन्द गरिएको हेटौंडा उपमहानगरपालिकाका शिक्षा महाशाखा प्रमुख गंगाधनर रिमालले बताए। हेटौंडामा मात्र ७३ वटा सामुदायिक र ४९ वटा संस्थागत विद्यालय छन्। ती विद्यालययमा करिब ५० हजार विद्यार्थी अध्ययनरत रहेको हेटौंडा उपमहानगरपालिकाले जनाएको छ। अघिल्लो वर्षहरूको तुलनामा बर्ढी गर्मी रहेको हेटौंडामा यो वर्ष गर्मीको तापक्रम ३९ डिग्रीसेल्सियससम्म मापन गरिएको छ। अत्यधिक गर्मीका कारण मकवानपुरको मनहरी, राक्सिराङ र मकवानपुरगढी गाउँपालिकाले पालिकाभित्रका सबै विद्यालय पाँच दिनका लागि बन्द गर्ने सूचना सार्वजनिक गरेको छ। तीनवटै पालिकाले जेठ २२ गते सोमबारदेखि २६ गते शुक्रबारसम्म विद्यालयको पठनपाठन बन्द गर्ने जानकारी दिएको हो। चितवनमा पनि अत्याधिक गर्मी बढेपछि भरतपुर महानगरपालिका सहित चार स्थानीय तहले आइतबारदेखि एक साताका लागि विद्यालय बन्द गरेको छ। तापक्रम ४१ डिग्रीसम्म पुगेपछि भरतपुर महानगरपालिका, माडी, खैरेनी, रत्नगर र राप्ती नगरपालिकाले विद्यालय एक साताका लागि बन्द गरेको जिल्ला शिक्षा विकास तथा समन्वय एकाइ प्रमुख भूमिलाल सुवेदीले बताए। सिन्धुलीको दुई नगरपालिका र एक गाउँपालिकाले पनि बिदा दिएको छ। कमलामाई र दुधौली नगरपालिकाले आइतबारदेखि बिदा दिएको हो। हरिहरपुरगढी गाउँपालिकाले सोमबारदेखि बिदा दिने निर्णय गरेको छ। कमलामाईले ४ दिन, हरिहरपुरगढीले ५ दिन र दुधौली नगरपालिकाले ६ दिन बिदा दिएको छ। रामेपछापका विद्यालयहरूमा पनि पठन पाठनमा समस्या भएको छ। गर्मीका कारण विद्यार्थी बिरामी हुने गरेका कारण बिहान नियमित गरिने प्रार्थना गर्न छाडिएको मन्थली माध्यमिक विद्यालयका प्राध्यापक टंकप्रसाद दाहालले जानकारी दिए। कोसी प्रदेशको पहाडी जिल्लामा पनि गर्मीको असर बढ्दो छ। धनकुटाको महालक्ष्मी नगरपालिका ४ दमारस्थित चानुवा माध्यमिक विद्यालय एक साता बन्द गरिएको छ। अभिभावक, शिक्षक, जनप्रतिनिधिसहितको बैठकले एक साता विद्यालय बन्द गर्ने निर्णय गरिएको विद्यालयका प्रधानाध्यापक कुमार बाबु श्रेष्ठले बताए। उनका अनुसार पछिल्लो समयको अत्याधिक गर्मीले केही विद्यार्थी बिरामीसमेत भए। अरुण नदीको गढतिरमा रहेको सो विद्यालयमा ४ सय ३० जना विद्यार्थी अध्ययरत छन्। दिउँसो अत्याधिक घाम लाग्ने र तातो हावा वहने हुँदा विद्यार्थी विरामी हुन थालेपछि सबैको सल्लाहमा बिदा दिइएको उनले बताए। केसीका तराईका जिल्ला झापा र मोरङका अधिकांश स्थानीय तहले बालबालिकाको स्वास्थ्यलाई ख्याल गर्दै विद्यालय बन्द गरेका छन्। स्थानीय नदी तथा पोखरीमा पौडी खेल्ने बालबालिकाकोसमेत घुइँचो लाग्ने गरेको पाइएको छ। झापाका स्थानीय तहहरूले गत बिहीबारदेखि विद्यालय बन्द गरेका थिए। केही स्थानीय तहले मंगलबारसम्म विद्यालय बन्द गरेकामा भद्रपुर, बिर्तामोड, अर्जुनधारा, मेचीनगर, दमक, शिवसताक्षीलगायतका पालिकाहरूले तीन दिन बिदा थपेको समेत सूचना जारी गरेको छ। गर्मीले जनजीवन प्रभावित भएपछी धरान, इटहरी र इनरुवालगायतका पालिकाका विद्यालय बन्द गरिएको छ। धरान उपमहानगरपालिकाका शिक्षा शाखा प्रमुख गणेशप्रसाद खतिवडाले गर्मीका कारण वर्षे विदाबाट कट्टा गर्ने गरि जेठ २४ गतेसम्म कुनै प्रकारको क्षति नहोस् भनेर विद्यालय बन्द गरिएको बताए। मोरङको विराटनगर महानगरपालिका, बुढीगंगा गाउँपालिका, जहदा गाउँपालिका र कटहरीलगायतका स्थानीय तहले विद्यालय बन्द गरेका छन्। गर्मीका कारण बालबालिकाको स्वास्थ्यमा प्रतिकूल असर पर्न सक्ने भन्दै विद्यालय बन्द गराइएको स्थानीय तहका शिक्षा शाखाले जनाएको छ। विराटनगर महानगरपालिकाले आइतबारदेखि तीन दिनसम्म विद्यालय बन्द गरेको विराटनगर महानगरपालिका शिक्षा महाशाखा अधिकृत कृष्ण भट्टराईले जानकारी दिए। जल तथा मौसम विज्ञान फिल्ड कार्यालय विराटनगरका अनुसार गत वैशाखमा ४० दशमलव ५ डिग्री सेल्सीयस तापक्रम रहेकोमा यस महिना पनि तापक्रम सोही सरदरमा रहेको छ। रुपन्देहीमा पनि विद्यालय बन्द गरिएका छन्। सिद्धार्थनगर नगरपालिकाको नगर शिक्षा समितीको आइतबार बसेको बैठकले नगरमा रहेका विद्यालयहरू जेठ २२ गतेदेखि जेठ २६ गतेसम्मका लागि वर्षे बिदाबाट कट्टी हुने गरी बिदा दिने निर्णय गरेको छ। गर्मी बढेपछि विद्यार्थीलाई विद्यालय आवागमन र पठनपाठनमा समस्या भइरहेको थियो, सिद्धार्थनगर नगरपालिकाका प्रमुख इश्तियाक अहमद खाँनले भने, त्यसैले ५ दिनसम्म विद्यालय बन्द गर्ने निर्णय गरेका छौं। यसले ससाना बालबालिकालाई राहत हुने विश्वास लिएका छौँ। गर्मी बढेपछि रुपन्देहीका अधिकांश शैक्षिक संस्थाहरू बन्द गरिएको छ। विद्यालय तहदेखि उच्च तहसम्मका शैक्षिक प्रतिष्ठान बन्द गरिएका हुन्। कक्षाकोठामा बस्नै नसक्ने अवस्था छ। विद्यार्थी कक्षाकोठामै चक्कर आएर ढल्ने भए पनि स्थानीय तहले नै गर्मीमा विदा दिने निर्णय गरेका छन्। रुपन्देहीका अधिकांश शैक्षिक संस्थाहरू असारसम्मका लागि विदा दिइएको छ। बुटवलको दीप बोर्डिङका प्राचार्य टिकाराम न्यौपानेले हिउदे विदाअन्तर्गत गर्मीमा विदा दिइएको बताए। गर्मीले परासीका सामुदायिक र निजी विद्यालयहरू केही दिनका लागि बन्द गरिएको छ। जिल्लाका सबै पालिकाहरूका शिक्षा शाखाले सूचना निकालेर गर्मीका कारण विद्यालय बन्द गरिएको जनाएका छन्। केही पालिकाहरूले २३ गतेसम्म र केहीले २६ गतेसम्म विद्यालय बन्द गरेको जनाएका हुन्। कृष्ण सारु मगर हेटौंडा, गोविन्द महतो जनकपुरधाम , लक्ष्मण पोखरेल बुटवल, हरि शर्मा परासी, सलमान खान भैरहवा, रत्नप्रसाद आचार्य धरान, हरिबहादुर लम्जेल धनकुटा , जितेन्द्रनारायण ठाकुर विराटनगर, पार्थ मण्डल झापा"
प्रचण्डको भारत भ्रमण फितलो : केपी ओली,"काठमाडौं : प्रमुख प्रतिपक्ष दल नेकपा एमालेका अध्यक्ष केपी शर्मा ओलीले प्रधानमन्त्री पुष्पकमल दाहाल 'प्रचण्ड' को भारत भ्रमण फितलो रहेको बताएका छन् । सोमबार प्रतिनिधिसभा बैठकमा बोल्दै अध्यक्ष ओलीले प्रधानमन्त्रीको भारत भ्रमणले देश उत्साहित हुनुपर्ने ठाउँमा तरङगीत् बनाएको आरोप लगाए। ओलीले भने, प्रधानमन्त्रीज्यूको भारत भ्रमण अभिव्यक्तिले तरङगीत पैदा गरेको छ । बंगलादेश जाने बाटोसँग लिम्पियाधुरा लिपुलेक सट्टापट्टा गर्न सकिने अभिव्यक्तिहरू प्रधानमन्त्री ज्यूबाटै आइरहेका छन् । बंगलादेश जाने बाटो वा पारबहन सम्झौता सट्टापट्टाको विषय होइन । आफ्नो जमिन अर्कालाई दिने भन्ने कुरै हुँदैन । र, कानुनमा पनि यस्तो कुरा हुँदैन । सुगौलीसन्धीभन्दा ठूलो तथ्याकं के हुन सक्छ ? प्रधानमन्त्रीको भारत भ्रमण फितलो भयो । उनले सिमाना मिचिदा हामी बोल्न नहुने भन्दै प्रश्न गरे ।"
"नागरिकता विधेयक अदालतमा गइसक्यो, अब पर्खौं : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्डले नागरिकता विधेयकको मुल मर्म नेपाली नागरिकले सहज ढंगले नागरिकता पाउन भन्ने रहेको बताएका छन् । प्रतिनिधिसभामा बोल्दै प्रधानमन्त्री प्रचण्डले नागरिकता विधेयक अदालतमा गइसकेको र अब पर्खन सांसद्लाई आग्रह गरेका हुन् । प्रचण्डले भने, नागरिकताविहीन १२ लाख पुगिसके । केपी ओली हुँदा ल्याएको अध्यादेश होस् चाहे शेरबहादुर देउवाजी हुँदा ल्याएको विधेयक होस् । उद्देश्य एकै हो। तर, सरकारले निर्णय गर्छ, अदालतले रोक्छ । यो सत्तापक्ष र प्रतिपक्षले भोगेको पीडा हो । अदालतमा यो विषय गइसक्यो,'अब पर्खौं । नेपाली नागरिकले सहज ढंगले नागरिकता प्राप्त गर्नुपर्ने बताए । प्रचण्डले भने, अनागरिकले नागरिकता नपाउन भन्ने मुल मर्म हो । हामी सबै वास्तविक नेपाली नागरिकता प्राप्त गर्नबाट बञ्चित नहोस् भन्नेमा हामी प्रष्ट छौं,यो सिद्धान्तमा हामी कोहि द्वविधामा छैनौं । त्यतिबेला नागरिकतासम्बन्धी अध्यादेश जारी गर्दा प्रतिपक्षी दलको नेता प्रधानमन्त्री हुनुहुन्थ्यो । नागरिकताको विषयलाई अनावश्यक ढंगले विवादित बनाइएको उनको भनाइ छ। 'नेपालमा विवाह गरेर आउने महिलाको हकमा केहि क्राइटेरिया राख्नुपर्ने भन्ने पक्षमा छौं । नागरिकता विधेयक सर्वसम्मत विधेयक हो ,'प्रचण्डले भने।"
संविधान ठूलो 'क्राइसिस'मा पुगेको थियो,"नागरिकतासम्बन्धी विधेयक (पछिल्लो) जुन दुईदुई पटक संसदबाट पारित भएर प्रमाणीकरणका लागि राष्ट्रपतिकोमा गएको थियो। हामी सबैले बुझेकै कुरा हो, राष्ट्रपतिजीले त्यसलाई प्रमाणीकरण नगरिकन 'होल्ड'मा राख्नुभयो। त्यतिबेला पनि कुरा उठेको हो, संविधानको मर्म र भावनाविपरित राष्ट्रपतिज्युले त्यसलाई 'होल्ड' गर्नुभयो। होल्ड गर्नुहुँदैनथ्यो। त्यसो गर्दा संविधान मिचिएको थियो। राष्ट्रपति स्वयं संविधानतः संविधानको रक्षक र पालक भनेको छ। संविधानमा स्पष्ट शब्दमा राखिएको प्रावधानबमोजिम एकपटक सदनबाट पास भएर गएको विधेयकलाई राष्ट्रपतिले नोटिससहित फिर्तापठाउन सक्छन्। अर्कोपटक पनि पारित भएर गएपछि १५ दिनभित्र अनिवार्यरूपमा प्रमाणीकरण गर्ने संवैधानिक व्यवस्था छ। त्यो संवैधानिक व्यवस्थाको हिजो उल्लंघन भयो। संविधानको मर्मामाथि बडो निर्मम ढंगले प्रहार भयो। न त्यहाँ कुनै यदि थियो, न तर। 'इफ, बट' केही पनि नभएको ठाउँमा अपरिहार्य र अनिवार्यरूपमा गर्नुपर्ने प्रमाणीकरण नगरेर संविधान ठूलो 'क्राइसिस'मा पुगेको थियो। हाम्रो संविधानअनुसार सरकार, सदन यी सबै संस्थाहरू अविछिन्न उत्तराधिकारवाला संस्था हुन्। कुनै माननीयको यसमा प्रश्न र शंका छ र? एउटा सरकारले भनेको कुरा अर्को सरकारले सिधै मान्दिनँ भन्न पाउँदैन। स्वीकार गर्नैपर्छ। बदल्ने हो भने एउटा ठूलो प्रक्रिया पुर्याएरमात्रै बदल्न सकिन्छ। मिचिएको संविधानलाई ट्र्याकमा ल्याउन हामीलाई सबैभन्दा वैधानिक, संवैधानिक उपाय के हो? एउटा राष्ट्रपतिले संविधानको संरक्षक र पालकको हैसियतले दायित्व पूरा नगरेर विधेयकलाई होल्डमा राखेको स्थिति खारेज गर्न त सम्भव थिएन। फेरि फिर्ता पठाउने सम्भव पनि थिएन। सदनले दुई दुई पटक पारित गरिसकेको विधेयक हो त्यो। गएर बसेको छ राष्ट्रपति कार्यालयमा। राष्ट्रपति कार्यालयको दराजमा छ त्यो विधेयक। संविधानमाथि प्रश्न नउठ्नेगरी त्यसलाई प्रमाणीकरण गर्ने विकल्प हामीसँग के छ? सदनमा ल्याउने विकल्प भनेको अघिल्लो सदनले दुई दुई पटक गरेको निर्णयलाई अपमान हो। केही समयको सदन अवरोधपछि तपाईँहरूले नै लाइन लगाएर प्रश्न सोध्नुभयो। प्रश्न आइसकेपछि मेरो, सरकार र गठबन्धनको बुझाइ त राख्नैपर्यो। मैले त्योभन्दा बढी गर्न खोजेको होइन। प्रतिपक्षीसँग मिलेसम्म समझदारी बनाएर जानुपर्छ भन्ने कुरामा म प्रस्ट छु। प्रधानमन्त्रीको हैसियतले सदनमा भूमिका खेल्दै पनि जान्छु। तर अहिले संविधानको व्यख्या गर्ने कुरामा अफ्ठ्यारो भएकै छ। दुइटै सदनबाट दुई दुई पटक पारित भएर राष्ट्रपतिकहाँ गएको र राष्ट्रपतिले होल्ड गरेको विधेयक के हुन्छ? संविधानले प्रस्टसँग केही पनि भनेको छैन। १५ दिनपछि नगरेपछि स्वतः खारेज हुन्छ, निस्क्रिय हुन्छ। माननीय रघु पन्तजीले भनेजस्तै प्रस्ट भनिदिएको भए त हाम्रो बीचमा विवाद गर्ने, बहस गर्ने कारण नै हुने थिएन। वा, नयाँ सरकारले विधेयकलाई फेरि अगाडि बढाउनुपर्ने भनिदिएको भए हामीले विवाद गरिरहने कुरा थिएन। तर केही पनि भनेको छैन। खारेज हुने, निस्क्रिय हुने पनि भनेको छैन। सरकारले फेरि अगाडि बढाउनुपर्छ पनि भनेको छैन। त्यो स्थितिमा मैले प्रधानमन्त्रीको हैसियतले कानुनविद् र संविधानविद्सँग पटकपटक छलफल गरेँ। मत मतान्तर देखा परेँ। राष्ट्रपतिले सधै प्रमाणीकरण गर्नुपर्छ भन्ने पनि देखियो। संसदमा ल्याउनुपर्छ भन्ने पनि देखियो। हेर्दैजाँदा विधेयक उत्पति भएको ठाउँ खोजियो। विधेयकको उत्पति, उद्गमस्थल त सरकार हो। यो लजिकको आधारमा हामीले भन्यौं। क्याबिनेटबाट हामीले सिफारिस गरेनौं। किनकि सिफारिस गर्ने हैसियत क्याबिनेटको रहेन। सदनबाट पारित भएर राष्ट्रपतिकहाँ पुगेको विधेयकलाई तपाईँले प्रमाणित गरिदिनुस्, सिफारिस गरिन्छ भन्ने हैसियत संविधानतः हामीलाई छैन भन्ने कुरामा क्लियर भयौं। म पनि क्लियर छु। हामीले के भन्यौं भने, 'नेपाली जनताको सर्वोत्तम हितमा राखी संविधानको संरक्षकको भूमिका निर्वाह गरी संघीय संसदको दुवै सदनबाट पारित भई प्रमाणीकरणको लागि पेस भएको 'नेपाल नागरिकता पहिलो संशोधन विधेयक' प्रमाणीकरण लागि सम्माननीय राष्ट्रपति समक्ष अनुरोध गर्ने'। अनुरोध र सिफारिस दुबै कुराको विल्कुल फरक अर्थ हुन्छ। राष्ट्रपतिले प्रधानमन्त्री र मन्त्रिपरिषद्को सिफारिसमा मात्र काम गर्ने संविधानको मर्म छ एकातिर। अर्कोतर्फ दुबै सदनबाट पारित भएको विधेयकको हैसियत छ, राष्ट्रपति कार्यालयमा होल्ड छ। सिफारिसभन्दा संविधानमाथि प्रश्न उठ्छ भन्नठानेरै हामीले अनुरोध राखेका हौं। राष्ट्रपतिलाई कसै न कसैले थाहा दिनपर्यो। त्यो विधयेक त्यहाँ छ। दुबै सदनबाट हिजो प्रमाणित भएको थियो। विधिगत र संविधानतः त्यहाँ छ। कसले गर्दा हुन्छभन्दा विधिसम्मत गर्ने ठाउँ सरकार नै हो। सरकारले औपचारिक जानकारी गरायो। मेरो व्यक्तिगत मतको कुरा होइन। यो कुनै सदनमा भएको वा नभएको विधेयक होइन। यो विधेयक विशिष्ट रह्यो। म कसैलाई आरोप लगाउन खोजेको होइन। भोलि संवैधानिक परिषद्ले हामीले निर्णय गर्यौं, प्रक्रिया पुर्याएर राष्ट्रपतिकहाँ पठायौं, उहाँले फेरि होल्ड गरिदिनुभयो भने हाम्रो हालत के हुन्छ? अथवा दुवै (सदन)बाट पारित गरेर पठायौं फेरि दराजमा गयो। अनि लोकतन्त्र र संविधानको भविष्य के हुन्छ? नजिरचाहिँ लोकतन्त्रका विरुद्ध, संविधानका विरुद्ध, राष्ट्रपतिले जलाई मन लागे गरदिए हुने, मन नलागे नगरदिए हुने भएपछि त्यहाँबाट कहीँ न कहीँ लोकतन्त्र र संविधानमाथि घात हुने प्रक्रियाको सुरुवात हुने भयो। त्यसैले यो पास भइसकेको हो, प्रक्रिया पुर्याइसकेको हो। राष्ट्रपतिलाई स्मरण गराइदिएपछि ट्र्याकमा आयो भन्ने हाम्रो बुझाइ छ। राष्ट्रपतिले आफ्नो स्वविकेले निर्णय लिएर संविधानको रक्षा गर्नुभयो। (प्रधानमन्त्री प्रचण्डले सोमबार संसदमा दिएको अभिव्यक्ति)"
नागरिकता विधेयक संसद्मा आउनुपर्छ : ओली,"काठमाडौं : नेकपा एमालेका अध्यक्ष केपी शर्मा ओलीले नागरिकता विधेयक संसदमा टेबुल हुनुपर्ने बताएका छन् । सोमबार प्रतिनिधिसभामा बोल्दै अध्यक्ष ओलीले नागरिकता विधेयक संसद्को अधिकारको प्रश्न रहेको भन्दै जसरी भएपनि संसद्मा पेश हुनुपर्ने बताएका हुन् । ओलीले भने,यो विधेयकलाई फेरि संसद्मा ल्याउनुपर्छ । जसो गरेपनि पार्लियामेन्टमा ल्याउनुपर्छ । संसद्ले छलफल गर्न पाउनुपर्छ । यो नयाँ पार्लियामेन्ट हो । कहिल्यै क्याविनेटको अनुरोधमा विधेयक राष्ट्रपतिले ल्याउँछ ? सरकारले संसद्मा मस्यौदा पेश गर्ने हो । उनले यो पुरानो संसद् नरहेको र नयाँ पार्टी आएको बताए । ओलीले भने,कानुन बनिसकेको छैन भने त्यो रोकिन्छ । संसद्मा फेरि ल्याउनुपर्छ । यो उही संसद् होइन अर्को संसद् हो । त्यो बनावट अर्कै संसद्को छ त्यतिबेला मसँग १२१ सिट थियो । अहिले ७९ सिट छ । त्यो ठाउँमा अरु आएका छन् । कांग्रेसले उदुम सिट बढाएको छ । कांग्रेसले सिट बढेको मात्रै थाह पाउँछ । डेमोक्रेसी थाह पाउँदैन । माओवादी केन्द्रले त प्रधानमन्त्री पाएको छ । किल्ला बनाएर सुरक्षित बनाइरहेको छ । सत्ता कसरी सुरक्षित गर्ने मात्रै ध्याउन्न छ ।"
"कम्फरटेबल बन्न खोज्ने प्रचण्डले सीमा, नक्साका विषयमा अडानहिनता देखाउनु दु:खद : ओली","काठमाडौं : नेकपा एमालेका अध्यक्ष केपी शर्मा ओलीले राष्ट्रिय हितको संरक्षण र भौगोलिक अखण्डताको रक्षाका विषयमा वर्तमान सरकार र प्रधानमन्त्रीमाथि सन्देह उत्पन्न भएको बताएका छन्। सोमबार प्रतिनिधिसभा बैठकमा बोल्दै ओलीले भारत भ्रणणका क्रममा प्रधानमन्त्रीको व्यवहार र बोलेको कुराले राष्ट्रिय हितको संरक्षण र भौगोलिक अखण्डताको रक्षाका विषयमा सन्देह उत्पन्न भएको बताएका हुन्। कम्फरटेवल बन्न खोज्ने वर्तमान सरकारका प्रधानमन्त्रीले राष्ट्रका सीमा, नक्साका विषयमा अडानहिनता देखाउनु दु:खद कुरा भएको उनको भनाइ छ। ओलीले नागरिकता विधेयकलाई संसदमा फेरि ल्याउनुपर्ने र वर्तमान सदनले छलफल गर्न पाउनुपर्ने जिकिर गरे। उनले लोकतान्त्रीक पद्धती र संसदको विशेषाधिकारलाई मन्त्रिपरिषदले मिच्न नपाउने उल्लेख गरे कुनै पनि विधेयकलाई सरकार नै नभइ सभामुखलाई मात्रै तोक लगाउने अधिकार रहेको ओलीले बताए। उनले भारत जानु केहि घण्टाअघि मात्रै नागरिकता विधेयक प्रमाणीकरण हुनुले थप सन्देह उत्पन्न भएको बताए। उनले सरकारको काम विधेयकको मस्यौदा मात्रै तयार गर्ने भएको उल्लेख गरे।"
नागरिकता विधेयक प्रमाणीकरण गरेर संविधान ट्रयाकमा आयो : प्रधानमन्त्री प्रचण्ड,काठमाडौं : प्रधानमन्त्री पुष्पकमल दाहाल 'प्रचण्ड'ले नागरिकता विधेयक प्रमाणीकरण गरेर संविधान ट्रयाकमा आएको दावी गरेका छन्। सोमबार प्रतिनिधिसभा बैठकमा सांसदले राखेका प्रश्नको जवाफ दिँदै प्रधानमन्त्री प्रचण्डले प्रक्रिया पूरा गरेपछि राष्ट्रपति रामचन्द्र पौडेलसमक्ष स्वीकृतिका लागि पुगेको विधेयक प्रमाणीकरण भएपछि संविधान ट्रयाकमा आएको दावी गरे। उनले जनताको हितलाई राखेर नै दुवै सदनबाट पारित भएको नागरिकता विधेयक प्रमाणीकरणका लागि सरकारले अनुरोध गरेको जिकिर गरे। दुवै सदनबाट विधेयक पारित गरेर पठाउँदा फेरि राष्ट्रपतिले दराजमा हाल्दिए लोकतन्त्रमाथि घात हुने खतरा समेत देखेको उनले बताए। उनले दुवै सदनले विधिसम्मत तरिकाले पठाएको विधेयक अर्को संसद्ले मान्दिन भन्न नमिल्ने तर्क समेत गरे। त्यस्तै प्रधानमन्त्री प्रचण्डले भारत भ्रमणका क्रममा कैयौं विषयमा छलफल भएको र राष्ट्रिय हित र स्वाधिनताको विषयमा सरकार चिन्तित रहेको बताए । उनले आफू धर्मनिरपेक्षतावादी भएको र जनताको धार्मिक आस्थालाई अपमान हुने काम गर्न हुँदैन भन्ने मान्यता रहेको प्रस्टीकरण दिए। उनले नेपालभारत सीमा विवादका विषयमा दुवैपक्ष बसेर छलफल गर्नुपर्ने पनि बताए।
"एमालेको प्रधानमन्त्रीलाई प्रश्न : दुईदुईवटा खोला भारतलाई जिम्मा लगाउनुभयो, नेपाललाई के उपलब्धि ?","काठमाडौं : नेकपा एमालेका प्रमुख सचेतक पदम गिरीले भारत भ्रमण सफल भयो भनेर प्रधानमन्त्रीले भ्रम छर्न खोजेको आरोप लगाएका छन्। सोमबार प्रधानमन्त्रीको सम्बोधनपछि गिरीले दुईदुईवटा खोला भारतलाई जिम्मा लगाएको तर नेपाललाई फाइदा हुने कुनै काम नगरेको बताएका हुन्। प्रधानमन्त्री पुष्पकमल दाहालको भारत भ्रमणका बेला अरुण तल्लो र फुकोट कर्णाली जलविद्युत बनाउने जिम्मा भारतीय कम्पनीलाई दिने समझदारी भएको थियो। उक्त विषयका बारेमा संसदमा प्रचण्डले जानकारीसमेत गराएका थिए। गिरीले भने,यता विद्युत व्यापार सम्झौता गर्ने भनियो, व्यापार सम्झौता भएन तर दुई दुई वटा खोला बुझाएर आउने काम भयो। उनले नेपालले चाहेको कुनै काम भारत भ्रमणमा नभएको बताए। गिरीले भने, देशको मुख्य समस्या पञ्चेश्वर परियोजना अगाडि बढाउने सवालमा, सीमाको विषयमा, भारतीय पूर्वाधार बनाएर नेपाल भूभाग डुवान भएको समस्या समाधान सम्बन्धमा र हवाई रुट लिने सवाल र इपीजीको प्रतिवेदन बुझ्ने सन्दर्भमा कुनै उपलब्धि भएको छैन। गिरीले भारत भ्रमणको उपलब्धि खै भनेर हेर्दा १५ वटा मुर्रा रागा ल्याउने उपलब्धि भन्दा अरु केही नदेखेको टिप्पणी गरे।"
नागरिकता विधेयकमा 'पूर्वराष्ट्रपति'माथि प्रश्न उठेपछि प्रचण्ड र ओलीबीच सवाल जवाफ,"काठमाडौं : नागरिकता विधेयकलाई लिएर प्रधानमन्त्री पुष्पकमल दाहाल प्रचण्ड र प्रमुख प्रतिपक्षी दलका नेता एवं नेकपा एमालेका अध्यक्ष केपी शर्मा ओलीबीच सवाल जवाफ भयो। सोमबारको संसदमा बैठकमा भारत भ्रमणबारे प्रश्न उठेपछि प्रधानमन्त्रीले त्यसको स्पष्टीकरण दिएका थिए। त्यसक्रममै प्रतिपक्षी दलका सांसदहरूले नागरिकता विधेयकबारे प्रश्न उठाएपछि प्रचण्डले पूर्वराष्ट्रपति विद्यादेवी भण्डारीतर्फ संकेत गर्दै संविधानमाथि घात गरेको आरोप लगाए। उनले संविधानको संरक्षक र पालकले नै संविधान मिचेको र नागरिक विधेयक होल्ड भएको बताए। दुई दुई पटक संसदले पास गरेको विधेयकलाई राष्ट्रपतिले होल्डमा राख्नुभयो। संवैधानिक व्यवस्थाको हिजो उल्लंघन भयो। संविधानको मर्मामाथि बडो निर्मम ढंगले प्रहार भयो। न त्यहाँ कुनै यदि थियो, न तर। 'इफ, बट' केही पनि नभएको ठाउँमा अपरिहार्य र अनिवार्यरूपमा गर्नुपर्ने प्रमाणीकरण नगरेर संविधान ठूलो 'क्राइसिसु'मा पुगेको थियो,' प्रचण्डले भने। त्यसको जवाफ दिँदै ओलीले अदालतमा विचाराधीन रहेको मुद्दामा टिप्पणी गरेर प्रधानमन्त्रीले पूर्वराष्ट्रपतिको बदनाम गरेको आरोप लगाए। उनले संसदमा बलजफ्ती पास गरेकोप्रति आपत्तिसमेत जनाए। 'राष्ट्रपतिले यी १५ बुँदामा विचार गरेर जवाफ पठाउनुस् भन्याथ्यो। बाहिर निर्णय गरेर राष्ट्रपतिको कुरा सुनिँदैन भनेर अहंकार देखाइयो। स्वच्छाचारिकता देखायो सरकारले। बाहुबलका कुरा गर्यो। तपाईँहरूले जिमखानाका मसल देखाउनभएको होइन बहुमतका? बहुमतका मसल देखाएर अगाडि बढ्नुभयो। राष्ट्रपतिको अपमान गर्नुभयो,' उनले भने। उनले राष्ट्रपति दादागिरी देखाउने ठाउँ नभएको बताए। प्रचण्डले दिएको अभिव्यक्तिनागरिकतासम्बन्धी विधेयक (पछिल्लो) जुन दुईदुई पटक संसदबाट पारित भएर प्रमाणीकरणका लागि राष्ट्रपतिकोमा गएको थियो। हामी सबैले बुझेकै कुरा हो, राष्ट्रपतिजीले त्यसलाई प्रमाणीकरण नगरिकन 'होल्ड'मा राख्नुभयो। त्यतिबेला पनि कुरा उठेको हो, संविधानको मर्म र भावनाविपरित राष्ट्रपतिज्युले त्यसलाई 'होल्ड' गर्नुभयो। होल्ड गर्नुहुँदैनथ्यो। त्यसो गर्दा संविधान मिचिएको थियो। राष्ट्रपति स्वयं संविधानतः संविधानको रक्षक र पालक भनेको छ। संविधानमा स्पष्ट शब्दमा राखिएको प्रावधानबमोजिम एकपटक सदनबाट पास भएर गएको विधेयकलाई राष्ट्रपतिले नोटिससहित फिर्तापठाउन सक्छन्। अर्कोपटक पनि पारित भएर गएपछि १५ दिनभित्र अनिवार्यरूपमा प्रमाणीकरण गर्ने संवैधानिक व्यवस्था छ। त्यो संवैधानिक व्यवस्थाको हिजो उल्लंघन भयो। संविधानको मर्मामाथि बडो निर्मम ढंगले प्रहार भयो। न त्यहाँ कुनै यदि थियो, न तर। 'इफ, बट' केही पनि नभएको ठाउँमा अपरिहार्य र अनिवार्यरूपमा गर्नुपर्ने प्रमाणीकरण नगरेर संविधान ठूलो 'क्राइसिसु'मा पुगेको थियो। हाम्रो संविधानअनुसार सरकार, सदन यी सबै संस्थाहरू अविछिन्न उत्तराधिकारवाला संस्था हुन्। कुनै माननीयको यसमा प्रश्न र शंका छ र? एउटा सरकारले भनेको कुरा अर्को सरकारले सिधै मान्दिनँ भन्न पाउँदैन। स्वीकार गर्नैपर्छ। बदल्ने हो भने एउटा ठूलो प्रक्रिया पुर्याएरमात्रै बदल्न सकिन्छ। त्यसैगरी प्रतिनिसभा र सदन पनि अविछिन्न उत्तराधिकारवाला संस्था हो। एउटा सदनले विधिसम्मत पारित गरेको विषयलाई अर्को सदनले अन्यथा निर्णय गर्नुभन्दा बाहेक मान्दिनँ भन्न पाउँदैन र मिल्दैन। मिचिएको संविधानलाई ट्र्याकमा ल्याउन हामीलाई सबैभन्दा वैधानिक, संवैधानिक उपाय के हो? एउटा राष्ट्रपतिले संविधानको संरक्षक र पालकको हैसियतले दायित्व पूरा नगरेर विधेयकलाई होल्डमा राखेको स्थिति खारेज गर्न त सम्भव थिएन। फेरि फिर्ता पठाउने सम्भव पनि थिएन। सदनले दुई दुई पटक पारित गरिसकेको विधेयक हो त्यो। गएर बसेको छ राष्ट्रपति कार्यालयमा। राष्ट्रपति कार्यालयको दराजमा छ त्यो विधेयक। संविधानमाथि प्रश्न नउठ्नेगरी त्यसलाई प्रमाणीकरण गर्ने विकल्प हामीसँग के छ? सदनमा ल्याउने विकल्प भनेको अघिल्लो सदनले दुई दुई पटक गरेको निर्णयलाई अपमान हो। केही समयको सदन अवरोधपछि तपाईँहरूले नै लाइन लगाएर प्रश्न सोध्नुभयो। प्रश्न आइसकेपछि मेरो, सरकार र गठबन्धनको बुझाइ त राख्नैपर्यो। मैले त्योभन्दा बढी गर्न खोजेको होइन। प्रतिपक्षीसँग मिलेसम्म समझदारी बनाएर जानुपर्छ भन्ने कुरामा म प्रस्ट छु। प्रधानमन्त्रीको हैसियतले सदनमा भूमिका खेल्दै पनि जान्छु। तर अहिले संविधानको व्यख्या गर्ने कुरामा अफ्ठ्यारो भएकै छ। दुइटै सदनबाट दुई दुई पटक पारित भएर राष्ट्रपतिकहाँ गएको र राष्ट्रपतिले होल्ड गरेको विधेयक के हुन्छ? संविधानले प्रस्टसँग केही पनि भनेको छैन। १५ दिनपछि नगरेपछि स्वतः खारेज हुन्छ, निस्क्रिय हुन्छ। माननीय रघु पन्तजीले भनेजस्तै प्रस्ट भनिदिएको भए त हाम्रो बीचमा विवाद गर्ने, बहस गर्ने कारण नै हुने थिएन। वा, नयाँ सरकारले विधेयकलाई फेरि अगाडि बढाउनुपर्ने भनिदिएको भए हामीले विवाद गरिरहने कुरा थिएन। तर केही पनि भनेको छैन। खारेज हुने, निस्क्रिय हुने पनि भनेको छैन। सरकारले फेरि अगाडि बढाउनुपर्छ पनि भनेको छैन। त्यो स्थितिमा मैले प्रधानमन्त्रीको हैसियतले कानुनविद् र संविधानविद्सँग पटकपटक छलफल गरेँ। मत मतान्तर देखा परेँ। राष्ट्रपतिले सधै प्रमाणीकरण गर्नुपर्छ भन्ने पनि देखियो। संसदमा ल्याउनुपर्छ भन्ने पनि देखियो। हेर्दैजाँदा विधेयक उत्पति भएको ठाउँ खोजियो। विधेयकको उत्पति, उद्गमस्थल त सरकार हो। यो लजिकको आधारमा हामीले भन्यौं। क्याबिनेटबाट हामीले सिफारिस गरेनौं। किनकि सिफारिस गर्ने हैसियत क्याबिनेटको रहेन। सदनबाट पारित भएर राष्ट्रपतिकहाँ पुगेको विधेयकलाई तपाईँले प्रमाणित गरिदिनुस्, सिफारिस गरिन्छ भन्ने हैसियत संविधानतः हामीलाई छैन भन्ने कुरामा क्लियर भयौं। म पनि क्लियर छु। हामीले के भन्यौं भने, 'नेपाली जनताको सर्वोत्तम हितमा राखी संविधानको संरक्षकको भूमिका निर्वाह गरी संघीय संसदको दुवै सदनबाट पारित भई प्रमाणीकरणको लागि पेस भएको 'नेपाल नागरिकता पहिलो संशोधन विधेयक' प्रमाणीकरण लागि सम्माननीय राष्ट्रपति समक्ष अनुरोध गर्ने'। अनुरोध र सिफारिस दुबै कुराको विल्कुल फरक अर्थ हुन्छ। राष्ट्रपतिले प्रधानमन्त्री र मन्त्रिपरिषद्को सिफारिसमा मात्र काम गर्ने संविधानको मर्म छ एकातिर। अर्कोतर्फ दुबै सदनबाट पारित भएको विधेयकको हैसियत छ, राष्ट्रपति कार्यालयमा होल्ड छ। सिफारिसभन्दा संविधानमाथि प्रश्न उठ्छ भन्नठानेरै हामीले अनुरोध राखेका हौं। राष्ट्रपतिलाई कसै न कसैले थाहा दिनपर्यो। त्यो विधयेक त्यहाँ छ। दुबै सदनबाट हिजो प्रमाणित भएको थियो। विधिगत र संविधानतः त्यहाँ छ। कसले गर्दा हुन्छभन्दा विधिसम्मत गर्ने ठाउँ सरकार नै हो। सरकारले औपचारिक जानकारी गरायो। मेरो व्यक्तिगत मतको कुरा होइन। यो कुनै सदनमा भएको वा नभएको विधेयक होइन। यो विधेयक विशिष्ट रह्यो। म कसैलाई आरोप लगाउन खोजेको होइन। भोलि संवैधानिक परिषद्ले हामीले निर्णय गर्यौं, प्रक्रिया पुर्याएर राष्ट्रपतिकहाँ पठायौं, उहाँले फेरि होल्ड गरिदिनुभयो भने हाम्रो हालत के हुन्छ? अथवा दुवै (सदन)बाट पारित गरेर पठायौं फेरि दराजमा गयो। अनि लोकतन्त्र र संविधानको भविष्य के हुन्छ? नजिरचाहिँ लोकतन्त्रका विरुद्ध, संविधानका विरुद्ध, राष्ट्रपतिले जलाई मन लागे गरदिए हुने, मन नलागे नगरदिए हुने भएपछि त्यहाँबाट कहीँ न कहीँ लोकतन्त्र र संविधानमाथि घात हुने प्रक्रियाको सुरुवात हुने भयो। त्यसैले यो पास भइसकेको हो, प्रक्रिया पुर्याइसकेको हो। राष्ट्रपतिलाई स्मरण गराइदिएपछि ट्र्याकमा आयो भन्ने हाम्रो बुझाइ छ। राष्ट्रपतिले आफ्नो स्वविकेले निर्णय लिएर संविधानको रक्षा गर्नुभयो। केपी ओलीको अभिव्यक्तिपूर्व राष्ट्रपति रामवरण यादवले सरकारले यीयी राजनीतिक मुद्दा फिर्ता लिनेभन्दा मलाई मन नपर्ने मुद्दा फिर्ता गर्दिनँ भन्दै रिजेक्ट गर्नुभयो। अघि प्रधानमन्त्रीजीले भन्नुभयो, कति गते राति १२ बजे राष्ट्रपतिबाट चालिएको कदमले मैले भोगेको छु, देशको राजनीति कता गयो भनेर। राष्ट्रपति रामवरण यादवजीले विधेयकहरू होल्ड गर्नुभएको छ, रोक्नुभएको छ। त्यतिबेला कोही किन बोलेन? हामीले भन्यौं राष्ट्रपतिज्यु यसरी रोक्न मिल्दैन। त्यतिबेला यसैगरी प्रधानमन्त्रीजीले बोल्दा जेमा पनि ड्याम ड्याम पार्ने गरिन्थ्यो नि। त्यसैगरी हो। विधेयक रोकिनु हुँदैन भनेर हामी संविधान पल्टाएर भन्यौं। यसो गर्नु हुँदैन लोकतान्त्रिक प्रणालीमा। लोकतन्त्र व्यक्तिभन्दा माथि हो। हरेक व्यक्ति आफ्नो सीमामा बस्नुपर्छ। राष्ट्रपति कहाँ संसदले पठाइसकेपछि राष्ट्रपतिको संवैधानिक हक हो। प्रश्न उठाएर संसदलाई पुनर्विचारका लागि फिर्ता पठाउने कुरा राष्ट्रपतिको हक हो। अधिकार हो। त्यो कुरा संसदमा आउन पाएन? संसदले नचिकेका व्यक्तिहरू बाहिर बसेर राष्ट्रपतिलाई जस्ताको तस्तै फर्काएर जवाफ दिने, नसुन्ने, किन टेर्ने राष्ट्रपति भन्ने यहाँहरू होइन? हामीले छलफलको माग गर्यौं। तपाईँहरूले बहुमत छ पेलेर पास गर्यौं भन्या होइन। तिनै समाभुख, जो ६ महिनासम्म प्रस्ताव टेबुलमा राखेर, त्यस्ता गहन संवैधानिक विषयहरूमा असंवैधानिक, असंसदीय, नियमविपरित काम गरे, गराएर चलाएको होइन। त्यस ठाउँमा राष्ट्रपतिले यी १५ बुँदामा विचार गरेर जवाफ पठाउनुस् भन्याथ्यो। बाहिर निर्णय गरेर राष्ट्रपतिको कुरा सुनिँदैन भनेर अहंकार देखाइयो। स्वच्छाचारिकता देखायो सरकारले। बाहुबलका कुरा गर्यो। हामीले त्यतिबेला बहुत आग्रह गर्यौं। निवेदन गर्यौं। छलफल गरौं। विचार विमर्श गरौं। तपाईँहरूले जिमखानाका मसल देखाउनभएको होइन बहुमतका? बहुमतका मसल देखाएर अगाडि बढ्नुभयो। राष्ट्रपतिको अपमान गर्नुभयो। संसदले होइन, सत्ताले, सत्ता गठबन्धनले। तपाईँहरूले अपमान गर्नुभयो राष्ट्रपतिज्युलाई। त्योचाहिँ संवैधानिक भयो? अनि राष्ट्रपतिले मैले सोधेका जवाफ आएन, कुनै इन्टरटेन भएन। ती प्रश्नमाथि संसद बोल्थ्यो, बोल्नुपर्थ्यो। यस यस कारण यथावत पठाएँ भन्नपर्थ्यो। राष्ट्रपति संसदको बहुमतको दादागिरी देखाउने ठाउँ पनि होइन। एउटा राष्ट्रपतिको इन्स्टिच्युसनले नगरेपछि राष्ट्रपति त राष्ट्रपति हो, कन्टिन्युअसको कुरा गर्नुभयो अघि। उही उत्ताराधिकारी हो भने एउटा राष्ट्रपतिले होल्ड गरिसकेपछि त्यो होल्ड रह्यो। त्यही सदन होइन, अर्को सदन छ। संविधान र्माणपछि यो दोस्रो संसद हो। दोस्रो संसदको पहिलो अधिवेशनमा विधेयक किन ल्याउनुभएन? किन दर्ता गर्नुभएन? पहिलो अधिवेशनमा दर्ता गरेको भए पास भइसक्थ्यो नि। यस्तो कुरामा बल्जफ्ती गर्ने कुरामा हामी कहीँ पुग्दैनौं। हामी संविधान सम्मत हिँडौं। लोकतान्त्रिक मूल्य मान्यता र पद्धतिको बाटो हिँडौं। अहिले पनि हामी प्रितपक्षी छौं। हामी भनिरहेका छौं लोकतान्त्रिक प्रणाली र मूल्य मान्यताअनुसार अगाडि जाऔं। तर यत्रो भाषण गर्नुको पछाडि प्रधानमन्त्रीज्युको पूर्व राष्ट्रपतिमाथि हमला गर्नुथियो। तपाईँले अदालतले स्टेअर्डर गरिसकेको विषयलाई अदालतमा हेरौं त्यसपछि निर्णय गरौंला भनेर टुंग्याउन सक्नुहुन्थ्यो। तर तपाईँले त्यस अवसरलाई पूर्व राष्ट्रपतिको विरोध गरेर दुईदुई पल्ट पठाएको, ताली ठोकाउनका लागि। दुईदुई पटक पास गरेर पठाएको? कहाँ पठायो दुईदुई पटक? हामी पनि यहीँ छौं त। पास पास भनेजस्तो कता कता सुन्याथ्यो। पास पास के पास? हामी छलफल गरौं न भन्दा पास पास। छक्कै पर्यौं हामी त। कस्तो संसद, कस्तो सत्ता पक्ष। छलफल गर्छौं, हामी भाग लिन्छौं भन्दा कस्तो सत्तापक्ष। यो तरिकातिर नजाऔं भन्ने मेरो आग्रह छ।"
प्रतिनिधिसभामा परराष्ट्रमन्त्रीको राजीनामा माग,"काठमाडौं : राष्ट्रिय स्वतन्त्र पार्टीका सांसद्ले परराष्ट्रमन्त्री एनपी साउदको राजीनामा माग गरेका छन् । प्रतिनिधिसभाम बैठकमा बोल्दै रास्वपा सांसद् असिम साहले भारत भ्रमणका क्रममा परराष्ट्रमन्त्री साउदले कपिलवस्तु,लुम्बिनी अखण्ड भारतमा समेटेको विषयमा सरकारलाई जानकारी छैन भनेर अभिव्यक्ति दिएको भन्दै राजीनामा माग गरेका हुन् । शाहले भने,परराष्ट्रमन्त्ज्यूले एउटा अन्तर्वार्तामा कपिलवस्तु, लुम्बिनी अखण्ड भारतमा समेटेको विषयमा तपाईंको देशमा विवाद भएको,प्रतिपक्षी दलले यो कुरा उठाउँदै छ भनेर बारम्बार प्रश्न गर्दा मेरो सरकारलाई जानकारी छैन भनेर उहाँले भन्नुभयो । हाम्रो देशको अखण्डतामा, सार्वभौमिकतामा आँच पुर्याउँदा पनि जानकारी छैन भनेर उत्तर दिइन्छ भने यस्तो पराराष्ट्रमन्त्रीले राजीनामा दिएर हिँडे हुन्छ ।"
रास्वपाका सांसद्ले प्रधानमन्त्री प्रचण्डलाई भैंसी चढेर आएको भनेपछि संसदमा हंगामा,काठमाडौं : राष्ट्रिय स्वतन्त्र पार्टीका सांसद् शिशिर खनालले प्रधानमन्त्री पुष्पकमल दाहाल प्रचण्डलाई भैंसी चढेर आएको भनेपछि संसद्मा हंगामा भएको छ । प्रधानमन्त्री प्रचण्डले भारत भ्रमणबारे जवाफ दिइसकेपछि प्रश्नोत्तरका क्रममा रास्वपा सांसद् खनालले प्रधानमन्त्री भैंसी चढेर आएको भनेपछि माओवादी सांसद्हरुले आपत्ति जनाएका हुन् । खनालले नयाँ हवाई रुट खुलाएर प्रधानमन्त्री जहाज चढेर आउलान् भनेको भैंसी पो चढेर आए भन्ने अभिव्यक्ति दिएका थिए । माओवादी प्रमुख सचेतक हितराज पाण्डेले सांसद खनालको भनाइमा नियमापत्ति जनाउँदै यो शब्द अमर्यादित भएको बताए। प्रधानमन्त्री भैंसी चढेर आएको शब्द संसदको मर्यादाविपरीत हुने भन्दै त्यसलाई रेकर्डबाट हटाउन सभामुख देवराज घिमिरेसँग आग्रह गरेका थिए। लगत्तै रास्वपाका सभापति रवी लामिछानेले प्रधानमन्त्री प्रचण्ड स्वयमले भैंसी चढेर आएको भनेर भनेको बताए। सो शब्दलाई लिएर सत्तापक्षका सांसद्हरुले आपत्ति जनाएपछि सभामुख घिमिरेले संसद्को रेकर्डबाट हटाउन निर्देशन दिएका छन्। पुन विपक्षी सांसदले पनि प्रधानमन्त्रीलेसमेत भैंसी चढेर आएको शब्द बोलेको हटाउनुपर्ने माग गरेका थिए। त्यसपश्चात सभामुखले प्रचण्डले बोलेको 'भैंसी चढेर' आएको भन्ने शब्दसमेत हटाउन निर्देशन दिएका छन्।
यत्रो भाषण गर्नुको पछाडि प्रधानमन्त्रीज्युको पूर्व राष्ट्रपतिमाथि हमला गर्नुथियो,"पूर्व राष्ट्रपति रामवरण यादवले सरकारले यीयी राजनीतिक मुद्दा फिर्ता लिनेभन्दा मलाई मन नपर्ने मुद्दा फिर्ता गर्दिनँ भन्दै रिजेक्ट गर्नुभयो। अघि प्रधानमन्त्रीजीले भन्नुभयो, कति गते राति १२ बजे राष्ट्रपतिबाट चालिएको कदमले मैले भोगेको छु, देशको राजनीति कता गयो भनेर। राष्ट्रपति रामवरण यादवजीले विधेयकहरू होल्ड गर्नुभएको छ, रोक्नुभएको छ। त्यतिबेला कोही किन बोलेन? हामीले भन्यौं राष्ट्रपतिज्यु यसरी रोक्न मिल्दैन। त्यतिबेला यसैगरी प्रधानमन्त्रीजीले बोल्दा जेमा पनि ड्याम ड्याम पार्ने गरिन्थ्यो नि। त्यसैगरी हो। विधेयक रोकिनु हुँदैन भनेर हामी संविधान पल्टाएर भन्यौं। यसो गर्नु हुँदैन लोकतान्त्रिक प्रणालीमा। लोकतन्त्र व्यक्तिभन्दा माथि हो। हरेक व्यक्ति आफ्नो सीमामा बस्नुपर्छ। राष्ट्रपति कहाँ संसदले पठाइसकेपछि राष्ट्रपतिको संवैधानिक हक हो। प्रश्न उठाएर संसदलाई पुनर्विचारका लागि फिर्ता पठाउने कुरा राष्ट्रपतिको हक हो। अधिकार हो। त्यो कुरा संसदमा आउन पाएन? संसदले नचिकेका व्यक्तिहरू बाहिर बसेर राष्ट्रपतिलाई जस्ताको तस्तै फर्काएर जवाफ दिने, नसुन्ने, किन टेर्ने राष्ट्रपति भन्ने यहाँहरू होइन? हामीले छलफलको माग गर्यौं। तपाईँहरूले बहुमत छ पेलेर पास गर्यौं भन्या होइन। तिनै समाभुख, जो ६ महिनासम्म प्रस्ताव टेबुलमा राखेर, त्यस्ता गहन संवैधानिक विषयहरूमा असंवैधानिक, असंसदीय, नियमविपरित काम गरे, गराएर चलाएको होइन। त्यस ठाउँमा राष्ट्रपतिले यी १५ बुँदामा विचार गरेर जवाफ पठाउनुस् भन्याथ्यो। बाहिर निर्णय गरेर राष्ट्रपतिको कुरा सुनिँदैन भनेर अहंकार देखाइयो। स्वच्छाचारिकता देखायो सरकारले। बाहुबलका कुरा गर्यो। हामीले त्यतिबेला बहुत आग्रह गर्यौं। निवेदन गर्यौं। छलफल गरौं। विचार विमर्श गरौं। तपाईँहरूले जिमखानाका मसल देखाउनभएको होइन बहुमतका? बहुमतका मसल देखाएर अगाडि बढ्नुभयो। राष्ट्रपतिको अपमान गर्नुभयो। संसदले होइन, सत्ताले, सत्ता गठबन्धनले। तपाईँहरूले अपमान गर्नुभयो राष्ट्रपतिज्युलाई। त्योचाहिँ संवैधानिक भयो? अनि राष्ट्रपतिले मैले सोधेका जवाफ आएन, कुनै इन्टरटेन भएन। ती प्रश्नमाथि संसद बोल्थ्यो, बोल्नुपर्थ्यो। यस यस कारण यथावत पठाएँ भन्नपर्थ्यो। राष्ट्रपति संसदको बहुमतको दादागिरी देखाउने ठाउँ पनि होइन। एउटा राष्ट्रपतिको इन्स्टिच्युसनले नगरेपछि राष्ट्रपति त राष्ट्रपति हो, कन्टिन्युअसको कुरा गर्नुभयो अघि। उही उत्ताराधिकारी हो भने एउटा राष्ट्रपतिले होल्ड गरिसकेपछि त्यो होल्ड रह्यो। त्यही सदन होइन, अर्को सदन छ। संविधान र्माणपछि यो दोस्रो संसद हो। दोस्रो संसदको पहिलो अधिवेशनमा विधेयक किन ल्याउनुभएन? किन दर्ता गर्नुभएन? पहिलो अधिवेशनमा दर्ता गरेको भए पास भइसक्थ्यो नि। यस्तो कुरामा बल्जफ्ती गर्ने कुरामा हामी कहीँ पुग्दैनौं। हामी संविधान सम्मत हिँडौं। लोकतान्त्रिक मूल्य मान्यता र पद्धतिको बाटो हिँडौं। अहिले पनि हामी प्रितपक्षी छौं। हामी भनिरहेका छौं लोकतान्त्रिक प्रणाली र मूल्य मान्यताअनुसार अगाडि जाऔं। तर यत्रो भाषण गर्नुको पछाडि प्रधानमन्त्रीज्युको पूर्व राष्ट्रपतिमाथि हमला गर्नुथियो। तपाईँले अदालतले स्टेअर्डर गरिसकेको विषयलाई अदालतमा हेरौं त्यसपछि निर्णय गरौंला भनेर टुंग्याउन सक्नुहुन्थ्यो। तर तपाईँले त्यस अवसरलाई पूर्व राष्ट्रपतिको विरोध गरेर दुईदुई पल्ट पठाएको, ताली ठोकाउनका लागि। दुईदुई पटक पास गरेर पठाएको? कहाँ पठायो दुईदुई पटक? हामी पनि यहीँ छौं त। पास पास भनेजस्तो कता कता सुन्याथ्यो। पास पास के पास? हामी छलफल गरौं न भन्दा पास पास। छक्कै पर्यौं हामी त। कस्तो संसद, कस्तो सत्ता पक्ष। छलफल गर्छौं, हामी भाग लिन्छौं भन्दा कस्तो सत्तापक्ष। यो तरिकातिर नजाऔं भन्ने मेरो आग्रह छ। (प्रमुख प्रतिपक्षी दलका नेता केपी शर्मा ओलीले सोमबार संसदमा दिएको अभिव्यक्ति)"
नागरिकता विधेयकबारे प्रधानमन्त्री प्रचण्डले भने एउटा संसदले गरेको निर्णय अर्कोले मान्नुपर्छ,"काठमाडौं : प्रधानमन्त्री पुष्पकमल दाहाल प्रचण्डले सरकार र सदन दुवै अविच्छिन्न उत्तराधिकारवाला संस्था भएको बताएका छन्। सोमबार सांसदहरूले सोधेका प्रश्नको जवाफ दिँदै प्रधानमन्त्री प्रचण्डले सरकार र सदन उत्तराधिकारवाला संस्था भएकाले एउटा संसदले गरेको निर्णय अर्को संसदले मान्नुपर्ने बताएका हुन्। प्रधानमन्त्री प्रचण्डले संघीय संसदले दुईदुईपटक पारित गरेको नागरिकता विधेयक फेरि संसदमा ल्याउनु संसदकै अपमान हुने बताए। प्रचण्डले भने,'हाम्रो संविधान अनुसार सरकार, सदन सबै संस्थाहरु अविच्छिन्न उत्तराधिकारवाला संस्था हुन् । एउटा सरकारले गरेको निर्णय अर्को सरकारले मान्नुपर्छ । सिधै अर्को सरकारले मान्दिन भन्न पाउँदैन । संसद् पनि अविच्छिन्न उत्तराधिकारवाला संस्था हो । एउटा संसद्ले गरेको निर्णय अर्को संसद्ले मान्दिन भन्न मिल्दैन ।' प्रधानमन्त्री प्रचण्डले राष्ट्रपति विद्यादेवी भण्डारीले नागरिकता विधेयक प्रमाणीकरण नगरी फिर्ता गरेको भन्दै संविधानको संरक्षकबाटै संविधानको उल्लंघन भएको आरोप लगाए। उनले भने,'नागरिकतासम्बन्धी विधेयक संसद्बाट पारित भएर राष्ट्रपति कहाँ प्रमाणीकरणका लागि गएको थियो । तर, राष्ट्रपतिज्यूले त्यसलाई होल्डमा राख्नुभयो । त्यतिबेला पनि कुरा उठेको थियो। संविधानको संरक्षकले नागरिकता विधेयक फिर्ता गर्नुभयो । सो विधेयक प्रमाणीकरण गर्नुभएन । '"
"प्रधानमन्त्रीको दाबी नक्साको विषयमा छलफल भयो, भारतीय विदेश मन्त्रालय भन्छ मुरल नक्सा साँस्कृतिक प्रतीक हो","काठमाडौं : प्रधानमन्त्री पुष्पकमल दाहाल 'प्रचण्ड'ले अखण्ड भारतसम्बन्धी नक्साबारे छलफल भएको दाबी गरेका छन्। सोमबार प्रतिपक्षी दलका अधिकांश सांसदहरूले प्रश्न उठाएपछि उनले यस विषयमा छलफल भएको प्रस्ट्याए। 'नक्साका विषयमा कुरा गरेन भन्ने कुरा सत्य होइन। मैले कुरा गरेँ। यो साँस्कृति र ऐतिहासिक हो भन्ने उहाँहरूको आफ्नो तर्क छ। योबारेमा हामी छलफल गर्दै रहौंला,' उनले भने, 'मैले भने नि कयौं राजनीतिक विषयमा छलफल भयो। विश्वासको वातावरण बन्दै गएपछि ती समस्या समाधान गर्दै जान सहज हुन्छ भन्ने एउटा राम्रो समझदारी बनेको छ।' उनले संसद भवन गएर भारतीय प्रधानमन्त्री नरेन्द्र मोदीसँगै हात हल्लाएको कुरा सत्य नभएको बताए। 'नयाँ संसद भवन अगाडि गएकै छैन। मोदी र म त्यहाँ पुगेकै छैनौं। देखेको पनि छैन। मैले त टिभीमा मात्र देखेको हुँ। त्यो पनि नेपालमै देख्या हुँ। त्यो नक्सा अगाडि मैले र मोदीजीले हात हल्लाएको कुरा हन्ड्रेड मोर देन झुटो हो,' उनले भने। उनले राष्ट्रको संवेदशिलता, राष्ट्रिय हित, स्वाधिनताबारे आफूलाई थाहा भएको बताए। 'कालापानी, लिपुलेक, लिम्पियाधुराको कुरा गर्दा कसरी पारित गर्यौं हामी सबैलाई थाहा छ। नक्साको विषयमा पनि कुरा भएको म स्पष्ट पार्न चाहन्छु,' उनले भने। भारतको विदेश मन्त्रालयका प्रवक्ता भन्छन् नक्साबारे कुरा भएको मलाई थाहा भएन भारतीय विदेश मन्त्रालयका प्रवक्ता अरिन्दम बागचीले प्रधानमन्त्री प्रचण्ड र मोदीबीच नक्साको विषयमा छलफल भएनभएको आफूलाई थाहा नभएको बताए। विदेश मन्त्रालयमा आयोजित पत्रकार सम्मेलनमा सञ्चारकर्मीले सोधेको प्रश्नमा उनले भारतीय संसद भवनमा नेपाल र पाकिस्तानसम्मको भूभाग समेटेर बनाइएको मुरल नक्सा सांस्कृतिक प्रतिकमात्र रहेको बताए। 'अशोक साम्राज्यका बखत उनको असल र जनउत्तरदायी शासनको सम्मानको स्वरूप मुरल नक्सा राखिएको हो,' जवाफमा उनले भने, 'मुरल नक्सा साँस्कृतिक प्रतीक हो। यो विषय नेपाली पक्षले आफ्नो भ्रमणको दौरान उठायो वा उठाएन भन्ने विषय मलाई जानकारी छैन।' नक्सालाई लिएर नेपाललगायत अन्य छिमेकी मुलुकमा भएका आन्दोलनबारे भारत सरकालाई कुनै औचारिक जानकारी नआएको उनको भनाइ छ।"
संसद अवरोध भएपछि सभामुखले भने दोहोरी खेलेर समस्याको समाधान हुँदैन,"काठमाडौं : सभामुख देवराज घिमिरेले संसदमा दोहोरी खेलेर समस्या समाधान नहुने बताएका छन्। सोमबार संसद बैठकमा प्रतिपक्षी दलहरूले बैठक अवरोध गरेपछि सभामुख घिमिरेले संसदमा दोहोरी खेलेर समस्या समाधान नहुने बताए। 'संसदमा दोहोरी खेलेर समस्या समाधन हुँदैन माननीयज्युहरू। अहिले प्रधानमन्त्रीजीलाई बोल्ने समय हो। उहाँले बोलेको कुरामा केही नियमापत्ति भए भन्नुस्। अन्यथा सदन सुचारु गर्न दिनुस्,' उनले भने। उनले दोहोरी खेलेर समस्या समाधान नहुने भन्दै सबै संसदको मर्यादा बुझ्न आग्रह गरे।"
प्रधानमन्त्रीका कारण नागरिकता विधेयक अदालत पुग्यो : रवि लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले प्रधानमन्त्री पुष्पकमल दाहाल प्रचण्डका कारण नागरिकता विधेयक अदालत पुगेको बताएका छन् । सोमबार प्रतिनिधि सभामा बोल्दै लामिछानेले गैरकानुनी ढंगले नागरिकता विधेयक प्रमाणीकरण गरिएको बताएका हुन् । लामिछानेले भने,प्रधानमन्त्री प्रचण्डले संसद्को अधिकार छल्नु मात्रै भएको छैन । संसद्मा अहिले आएको भए नागरिकता लिदा महिलामाथि भएको विभेदबारे बोल्न चाहन्थ्यौं । यो दोष प्रधानमन्त्रीले लिनुपर्छ । प्रधानमन्त्रीका कारण नागरिकता विधेयक अदालत पुग्यो । राष्ट्रपति रामचन्द्र पौडेलले विवादित नागरिकता विधेयक प्रमाणीकरण गरेपछि सर्वोच्च अदालतमा मुद्दा परेको छ। सर्वोच्चले मुद्दामाथि आइतबार प्रारम्भिक सुनुवाइ गर्दै प्रमाणीकरण विधेयक तत्काल ऐनका रुपमा लागू नगर्न सरकारका नाममा अल्पकालीन अन्तरिम आदेश जारी गरेको छ। नागरिकता ऐन राजपत्रमा प्रकाशित भइसकेको छ।"
संसद अवरोध हटाउन सभामुख घिमिरे र प्रमुख सचेतकबीच छलफल,"काठमाडौं : प्रतिनिधिसभाको बैठकमा विपक्षीले गरेको अवरोध हटाउन सभामुख देवराज घिमिरेले पहल थालेका छन्। सभामुख घिमिरेले प्रधानमन्त्री पुष्पकमल दाहाल प्रचण्डसँग सदनको अवरोध हटाउने विषयमा छलफल गरेसँगै बैठक अगावै संसदमा प्रतिनिधित्व गर्ने दलका प्रमुख सचेतकसँग छलफलमा जुटेका हुन्। राष्ट्रपति रामचन्द्र पौडेलले असंवैधानिक तवरले नागरिकता विधेयक प्रमाणीकरण गरेको र प्रधानमन्त्री पुष्पकमल दाहाल प्रचण्डले भारत भ्रमणका क्रममा राष्ट्रिय हीत विपरीत अभिव्यक्ति दिएको ठहर गर्दै आइतबार प्रतिपक्ष दलले संसद अवरुद्ध गरेका थिए। सभामुखसँगको छलफलमा प्रमुख विपक्षीसहित विपक्षी दलहरुले आफ्ना कन्सर्नका विषयमा प्रधानमन्त्री र सत्तापक्षका नेताहरुसँग छलफल गर्ने बताएका छन् । दलहरुबीच आन्तरिक छलफल गर्नुपर्ने भन्दै सचेतकनिस्किएका छन्। सभामुख घिमिरेले बजेट पारित गर्ने समयसीमालाई ख्याल गर्न आग्रह गरेका छन्। उनले भने, 'बरु समय लिनुहोस् तर हाउस चल्नुपर्छ।' तत्कालीन प्रधानमन्त्री केपी शर्मा ओलीको नेतृत्वको सरकारका पालामा नेपालको संसद्ले संविधान संशोधन गरेर आफ्नो नक्सामा कालापानी, लिपुलेक र लिम्पियाधुरा समेटेको थियो। नेपालको भूमि फिर्ता लिनुपर्ने र भारतीय सेनालाई कालापानीबाट हटाउन भारतीय प्रधानमन्त्री नरेन्द्र मोदीसँग छलफल गर्नुपर्ने बहस चलिरहेको समयमा प्रधानमन्त्री प्रचण्डको पछिल्लो अभिव्यक्तिको चर्को आलोचना हुँदै आएको छ। सोमबार नयाँ बानेश्वरस्थित संसद भवनमा बस्ने बैठकमा सरकारको वार्षिक बजेटमाथि छलफल सुरु हुने कार्यसूची छ। अर्थमन्त्री डा प्रकाशशरण महतले जेठ १५ गते आर्थिक वर्ष २०८०८१ को बजेट प्रस्तुत गरेका थिए। उक्त बजेटमाथि छलफल हुनु अगाडि नै एमाले, रास्वपा, राप्रपाले संसद बैठक अवरोध गर्ने तयारी गरेका छन्।"
प्रधानमन्त्री प्रचण्डले संसदमा भने सीमा विवाद सुल्झाउन भारतीय प्रधानमन्त्री गम्भीर हुनुहुन्छ,"काठमाडौं : प्रधानमन्त्री पुष्पकमल दाहाल प्रचण्डले भारतीय प्रधानमन्त्री नरेन्द मोदी नेपाल भारत सीमा समस्या सुल्झाउन सकारात्मक भएको बताएका छन् । आफ्नो भारत भ्रमणबारे संसदलाई जानकारी दिँदै प्रधानमन्त्री प्रचण्डले नेपाल भारतबीच स्थापित कुटनीतिक माध्यमबाट सीमा समस्या सुल्झाउने भारतीय प्रधानमन्त्री मोदी सकारात्मक रहेको बताए प्रधानमन्त्री प्रचण्डले भने,'सीमा समस्या समाधान गर्न भारतीय प्रधानमन्त्री मोदीलाई मैले गम्भीर ढंगले आग्रह गरको छु ।' भारतीय प्रधानमन्त्री मोदीले नेपालसँग रहेका सीमालगायत थाती रहेका विवादका विषय समाधान गर्न सकारात्मक रहेको प्रचण्डले संसदमा जानकारी गराए । प्रधानमन्त्री प्रचण्डले भने,'लामो समयपछि भारतीय प्रधानमन्त्री मोदीबाट सीमा सम्बन्धी विषयमा स्पष्ट विचार आएको यो पहिलो र सकारात्मक विषय हो ।"
प्रधानमन्त्री प्रचण्डले आज संसदमा सम्बोधन गर्ने,"काठमाडौं : प्रतिनिधिसभाको सोमबारको बैठकमा प्रधानमन्त्री पुष्पकमल दाहाल प्रचण्डले सम्बोधन गर्ने भएका छन्। राष्ट्रपति रामचन्द्र पौडेलले असंवैधानिक तवरले नागरिकता विधेयक प्रमाणीकरण गरेको र प्रधानमन्त्री पुष्पकमल दाहाल प्रचण्डले भारत भ्रमणका क्रममा राष्ट्रिय हीत विपरीत अभिव्यक्तिप्रति आपत्ति जनाउँदै प्रतिपक्ष दलले संसद अवरुद्ध गरेका थिए। उनीहरुले भारत भ्रमणका क्रममा भएका गतिविधि संसदलाई जानकारी गराउन माग गरेपछि आज संसदमा सम्बोधन गर्न लागेका हुन्। बिहान ११ बजे तय भएको बैठक निर्धारित समयमा सुचारु हुन सकेको छैन। संसद सचिवालयले जारी गरेको कार्यसूचीमा प्रधानमन्त्री प्रचण्डले प्रतिनिधि सभा नियमावली, २०७९ को नियम २२२ बमोजिम सार्वजनिक महत्वको विषयमा बैठकमा वक्तव्यजानकारी दिनु हुने कार्यसूची रहेको छ। आइतबार राष्ट्रिय प्रजातन्त्र पार्टीले आजको संसद बैठकको कार्यक्रम स्थगत गर्न प्रस्ताव पेश गरेको थियो । राप्रपाका प्रमुख सचेतक ज्ञानबहादुर शाहीले प्रतिनिधिसभा नियमावली २०७९ को नियम ७४ बमोजिम अत्यन्त जरुरी सार्वजनिक महत्वको विषयमाथि छलफल गर्न प्रस्ताव पेश गरेका हुन्। राप्रपाले राष्ट्रपति रामचन्द्र पौडेलले नीति र नियमविपरित नागरिकता विधेयक प्रमाणीकरण र प्रधानमन्त्रीले भारत भ्रमणमा मुलुकको हितविपरीत कार्य गरेको कुरा उठेकाले यस विषयका छलफल नगरी संसद नियमित रुपमा अगाडि नबढ्ने भएकाले निर्धारित सबै कार्यक्रम स्थगित गर्न माग गरेको सचेतक शाहीले जानकारी दिएका थिए। प्रधानमन्त्री प्रचण्डले भारत भ्रमणका क्रममा बंगलादेशसम्म पुग्ने बाटो नेपाललाई दिए कालापानी, लिपुलेक र लिम्पियाधुरा भारतलाई दिन सकिने विकल्पबारे पनि छलफल भएको विवादास्पद अभिव्यक्ति दिएका थिए। शुक्रबार बिहान नयाँदिल्लीमा नेपाली पत्रकारहरुसँग कुरा गर्दै प्रचण्डले भनेका थिए, 'हामीलाई बंगलादेशसम्म सीधै जाने बाटो चाहिएको छ भनेर नेपालमा उहिलेदेखि आवाज उठिरहेको कुरा हो । हाम्रो आवश्यकता पनि हो, चाहना पनि हो । त्यसमा कहीँ म्यानेज गर्न सक्ने हो भने पनि एउटा हल हुन सक्छ ।' तत्कालीन प्रधानमन्त्री केपी शर्मा ओलीको नेतृत्वको सरकारका पालामा नेपालको संसद्ले संविधान संशोधन गरेर आफ्नो नक्सामा कालापानी, लिपुलेक र लिम्पियाधुरा समेटेको थियो। नेपालको भूमि फिर्ता लिनुपर्ने र भारतीय सेनालाई कालापानीबाट हटाउन भारतीय प्रधानमन्त्री नरेन्द्र मोदीसँग छलफल गर्नुपर्ने बहस चलिरहेको समयमा प्रधानमन्त्री प्रचण्डको पछिल्लो अभिव्यक्तिको चर्को आलोचना हुँदै आएको छ। यता संवैधानिक व्यवस्था विपरित पौडेलले नागरिकता विधेयक प्रमाणीकरण गरेकोभन्दै चौतर्फि विरोध हुँदै आएको छ।"
"कन्फ्यूजन नहोस्, कहिँ पनि सीमाको विकल्पबारे प्रस्ताव गरेको छैन : प्रधानमन्त्री प्रचण्ड","काठमाडौं : प्रधानमन्त्री पुष्पकमल दाहाल 'प्रचण्ड'ले भारत भ्रमण परिणाममुखी भएको बताएका छन् । भारत भ्रमणबारे सोमबार संसद्लाई जानकारी गराउँदै प्रधानमन्त्री प्रचण्डले भारतसँग कुनैपनि पनि सीमा विकल्पबारे प्रस्ताव नगरेको दावी गरे। प्रचण्डले भने,प्रष्ट होस् मैले कहिँ पनि विकल्पबारे प्रस्ताव गरेको छैन । कालापानी लिम्पियाधुरा नेपालको भूमि हो । बंगलादेश मोडेलको कुरा मैले भनेको होइन । मैले त्यहिअनुसार आफ्नो भूमिका खेलेको छु । सिधा देखिएको कुरालाई घुमाउरो नबनाऔं । भारत भ्रमण सफल मात्रै भएन । परिणाममुखी भयो । सीमा समस्या हल गर्ने कुरा बाहेक केहि नबोलेको उनले बताए। प्रचण्डले भने,राष्ट्रिय हित प्रवर्द्धन गर्ने कुरामा जनसमुदायमा कन्फ्यूजन क्रेट नगरौं । यो भ्रमण कामकाजी भ्रमण भएको छ । भारत, नेपाल र बंगलादेशसँग त्रिपक्षीय साझेदारी गरेर नेपालको विद्युतसम्बन्धी काम अघि बढाउने कुरा सामान्य नभएको उनको भनाइ छ। प्रधानमन्त्रीले कालापानीसँग पूर्वीनाका साट्ने कुरा आफ्नो नभइ विज्ञहरुको भएको बताए। संसद्मा एमाले सचिव समेत रहेका सांसद योगेश भट्टराईले प्रधानमन्त्रीको भारत भ्रमणले समस्या समाधान नहुने बताएका थिए।"
प्रतिनिधिसभाको बैठक बस्दै : प्रधानमन्त्रीले जवाफ नदिए विपक्षीको अवरोध कायमै,"काठमाडौं : प्रतिनिधिसभाको बैठक सोमबार बिहान ११ बजे बस्ने भएको छ। राष्ट्रपति रामचन्द्र पौडेलले असंवैधानिक तवरले नागरिकता विधेयक प्रमाणीकरण गरेको र प्रधानमन्त्री पुष्पकमल दाहाल प्रचण्डले भारत भ्रमणका क्रममा राष्ट्रिय हीत विपरीत अभिव्यक्ति दिएको ठहर गर्दै प्रतिपक्ष दलले संसद अवरुद्ध गरेका थिए। तत्कालीन प्रधानमन्त्री केपी शर्मा ओलीको नेतृत्वको सरकारका पालामा नेपालको संसद्ले संविधान संशोधन गरेर आफ्नो नक्सामा कालापानी, लिपुलेक र लिम्पियाधुरा समेटेको थियो। नेपालको भूमि फिर्ता लिनुपर्ने र भारतीय सेनालाई कालापानीबाट हटाउन भारतीय प्रधानमन्त्री नरेन्द्र मोदीसँग छलफल गर्नुपर्ने बहस चलिरहेको समयमा प्रधानमन्त्री प्रचण्डको पछिल्लो अभिव्यक्तिको चर्को आलोचना हुँदै आएको छ। एमाले प्रमुख सचेतक पदम गिरीले बैठक सुरू हुनेवित्तिकै प्रधानमन्त्रीले त्रुटि सच्याएर सदनका अगाडि माफी माग्नु पर्ने माग गरे। उनले भने,'फूलबारी बन्दरगाहाको रुट प्राप्तका निम्ति नेपालको पश्चिम कालापानी,लिम्पियाधुरा लिपुलेक क्षेत्र पनि हामीले दिन तयार रहेको भन्ने कुराले नेपालको शीर निहुरिएको छ। हामीलाई अपमान बोध भएको छ। राष्ट्रियताप्रति एउटा गम्भीर प्रश्न उब्जाउने कुरा भएको छ। यस्ता कुरा प्रधानमन्त्रीबाट आउनु भनेको निकै दु:खद कुरा हो,सभामुख महोदय। उहाँले त्रुटि च्याउनुपर्छ। सदनका अगाडि माफी माग्नुपर्छ।' संवैधानिक प्रकृयाअनुरुप नागरिकता प्रमाणिकरण गरिएको भन्दै संसद् अवरोध गर्नुपरेको बताए। गिरीले भने, दुर्भाग्य सरकारले संविधानलाई मिच्यो। लाखौंको संख्यामा नेपालीले नै नागरिकता नहुँदा पिडा छ। तर, संवैधानिक प्रकृया अनुरुप नागरिकता प्रमाणिकरण हुनुपर्छ। सरकार संविधान पालना गर्ने पक्षमा छैन। यसैगरी राष्ट्रिय प्रजातन्त्र पार्टीका अध्यक्ष राजेन्द्र लिङ्देनले गलत विधि र प्रकृयाबाट नागरिकता विधेयक प्रमाणिकरण भएको भन्दै यो सच्याइनुपर्ने बताए। लिङ्देनले भने, नागरिकता ऐन संसोधन हुनुपर्छ। प्रकृया र समय मिलेन। जुन प्रकृयाबाट नागरिकता विधेयक प्रमाणिकरण भयो त्यो मानिंदैन। चाँडोभन्दा चाँडो नागरिकता विधेयक प्रकृयामा आउनुपर्छ। प्रधानमन्त्री भारत जानुभन्दा एक दुई दिनअघि मात्रै किन नागरिकता विधेयक प्रमाणिकरण गरियो ? बैठकमा राष्ट्रिय स्वतन्त्र पार्टीले गलत विधि र प्रकृयाबाट नागरिकता विधेयक प्रमाणिकरण गरिएको भन्दै यो स्विकार्न नसकिने बताएको छ। रास्वपाका प्रमुख सचेतक सन्तोष परियारले भने,नागरिकता नेपालको राजनीतिक समस्या हो। नागरिकता नपाएर अधिकांश मधेशी समुदायका मानिस सममस्यामा परेका छन्। नागरिकता विधेयकमा हाम्रो समर्थन छैन। यो भुराजनीतिक विषय हो। राष्ट्रिय सुरक्षाको विषय हो। गलत विधि स्विकारिंदैन भने हामी सरकारसँग जबाफ चाहन्छौं। नेपाली कांग्रेसका नेता प्रदीप पाडेलले नागरिकता विधेयक प्रमाणीकरणको प्रक्रियामा त्रुटी भएको बताए। अघिल्लो राष्ट्रपतिले मन्त्रिपरिषद्ले पठाएको विधेयक प्रमाणीकरण नगर्नु स्वभाविक नरहे पनि त्यही विधेयकलाई नै अहिले प्रक्रिया मिचेर प्रमाणीकरण भएको उनले बताए। उनले नागरिकता विधेयकभित्रको विषयवस्तुमा भने एमालेले विरोध गर्नुको कुनै अर्थ नरहेको जिकिर गरे। आइतबार एमाले, रास्वपा, राप्रपाले संसद बैठक अवरोध गरेपछि सूचना टाँस गरेर बैठक स्थगित गरिएको थियो। सोमबार नयाँ बानेश्वरस्थित संसद भवनमा बस्ने बैठकमा सरकारको वार्षिक बजेटमाथि छलफल सुरु हुने कार्यसूची छ। अर्थमन्त्री डा प्रकाशशरण महतले जेठ १५ गते आर्थिक वर्ष २०८०८१ को बजेट प्रस्तुत गरेका थिए। उक्त बजेटमाथि छलफल हुनु अगाडि नै प्रमुख प्रतिपक्षी दल एमालेले अवरुद्ध गर्ने तयारी गरेको छ।"
प्रतिनिधिसभाको बैठक (लाइभ),"काठमाडौं : प्रतिनिधि सभाको बैठक सुरु भएको छ। राष्ट्रपति रामचन्द्र पौडेलले असंवैधानिक तवरले नागरिकता विधेयक प्रमाणीकरण गरेको र प्रधानमन्त्री पुष्पकमल दाहाल प्रचण्डले भारत भ्रमणका क्रममा राष्ट्रिय हीत विपरीत अभिव्यक्तिप्रति आपत्ति जनाउँदै प्रतिपक्ष दलले आज पनि संसद अवरुद्ध गरेको छ। सोमबार बैठकमा प्रधानमन्त्री पुष्पकमल दाहाल प्रचण्डले सम्बोधन गर्ने कार्यसूची रहेको छ। नयाँ बानेश्वरस्थित संसद भवनमा बसेको बैठकमा सरकारको वार्षिक बजेटमाथि छलफल सुरु हुने कार्यसूची छ। अर्थमन्त्री डा प्रकाशशरण महतले जेठ १५ गते आर्थिक वर्ष २०८०८१ को बजेट प्रस्तुत गरेका थिए। उक्त बजेटमाथि छलफल हुनु अगाडि नै एमाले, रास्वपा, राप्रपाले संसद बैठक अवरोध गर्ने तयारी गरेका छन्।"
प्रधानमन्त्रीलाई एमालेको प्रश्न : नागरिकता विधेयकजस्तै द्वन्द्वकालमा मारिएका १७ हजारलाई ब्युताउन सक्नुहुन्छ ?,"काठमाडौं : नेकपा एमालेका सांसद योगेश भट्टराईले नागरिकता विधेयकमा राष्ट्रिय सहमतिका आधारमा टुंगो लगाउनुपर्ने बताएका छन् । सोमबार प्रतिनिधिसभा बैठकमा बोल्दै सांसद भट्टराईले नेपाली नागरिकतासम्बन्धी समस्या समाधानमा राष्ट्रिय सहमतिका साथ दिर्घकालीनरुपमा हल हुनुपर्ने बताए। उनले प्रधानमन्त्री पुष्पकमल दाहाल 'प्रचण्ड'लाई नागरिकता विधेयक प्रमाणीकरण गर्न सिफारिस गर्ने अधिकार नभएको बताए। उनले प्रधानमन्त्री प्रचण्डले निस्क्रिय भइसकेको नागरिकता विधेयक ब्युताएको भन्दै आपत्ती जनाए। भट्टराईले भने,'प्रधानमन्त्रीलाई मेरो आग्रह छनिस्क्रिए भइसकेको विधेयकलाई ब्यूताउन तागक प्रधानमन्त्रीसँग छ भने द्वन्द्वकालमा मारिएका १७ हजार मान्छेलाई पनि व्यूताइदिऔं त एकपटक।' उनले प्रतिनिधिसभाको समयावधि सकिएपछि अर्को निर्वाचन भइसकेपछि सबै निस्क्रिय हुने बताए। 'संविधानको धारा ११० मा स्पष्ट व्यवस्था छ। प्रतिनिधिसभाको समयावधि सकिएपछि अर्को निर्वाचन भइसकेपछि सबै विधेयक निष्क्रिय हुन्छन्।' उनले नागरिकता समस्या समाधानमा एमाले सधैं गम्भीर रहेको बताए। उनले गैरआवासीय नेपालीको नागरिकता सन्दर्भमा केही विवाद नभएको स्पष्ट पारे। उनले नागरिकता विधेयकमा प्रादेशिक पहिचानको कुरा समेटिएको भन्दै आपत्ती जनाए। उनले भने,' हामीले प्रादेशिक पहिचानसहितको नागरिक कुरा उठायो। तर, त्यो विधेयकमा प्रादेशिक पहिचानको कुरा छैन। एउटा महिलाले आफ्नो अस्मितामाथि खेलबाड गर्दै उसले स्वघोषणा गर्नुपर्ने प्रावधान राखेर महिला अधिकारमाथि नांगो हस्तक्षेप गर्ने यस्तो विधेयक कसरी महिला समानता हुनसक्छ ?'"
सर्वोच्चको अन्तरिम आदेशसँगै रोकियो नागरिकता वितरण,"जिल्ला प्रशासन कार्यालय झापाले ३३ जनालाई नयाँ ऐनअनुसार नागरिकता प्रदान गरेको छ। काठमाडौं : सर्वोच्च अदालतले नेपाल नागरिकता ऐन, २०६३ लाई संशोधन गर्न बनेको ऐन तत्काल कार्यान्वयनमा रोक लगाएको छ। न्यायाधीश डा मनोजकुमार शर्माको एकल इजलासले आइतबार नयाँ ऐन तत्काल कार्यान्वयन नगर्न अल्पकालीन अन्तरिम आदेश दिएको हो। राष्ट्रपति रामचन्द्र पौडेलले बुधबार यससम्बन्धी विधेयक निष्क्रिय भएको आठ महिनापछि गत बुधबार प्रधानमन्त्री कार्यालयको पत्रका आधारमा प्रमाणीकरण गरेका थिए। उक्त विधेयक राजपत्रमा प्रकाशन भई आइतबारदेखि कार्यान्वयन हुन थालेको थियो। वरिष्ठ अधिवक्ताद्वय डा सुरेन्द्र भण्डारी र बालकृष्ण न्यौपानेले मन्त्रिपरिषद्को निर्णय र प्रमाणीकरणसँग सम्बन्धित पत्राचार एवं कार्यहरू अवैधानिक भएको दाबी गर्दै शुक्रबार रिट निवेदन दायर गरेका थिए। उक्त रिटमाथि आइतबार सुनुवाइ गर्दै सर्वोच्चले विधेयक यथास्थितिमा राख्न आदेश दिएको हो। इजलासले विपक्षीका नाममा कारण देखाउ आदेश जारी गर्दै अर्को निर्णय नभएसम्मका लागि विधेयक कार्यान्वयनमा रोक लगाएको हो। रिट निवेदनमा राष्ट्रपति पौडेल, प्रधानमन्त्री पुष्पकमल दाहाल, कानुन, न्याय तथा संसदीय मामिला मन्त्रालय, गृह मन्त्रालय, संघीय संसद प्रतिनिधिसभा, राष्ट्रियसभा र सभामुखलाई विपक्षी बनाइएको छ। अदालतले रिटका दुवै पक्षलाई छलफलमा बोलाएको छ। सर्वोच्च अदालतबाट आइतबार साँझ मात्र आदेश आएको छ। अब केही समय नागरिकता वितरण रोकिन्छ। वितरण भइसकेको नागरिकताको विषयमा अहिले केही भन्न सकिँदैन।जितेन्द्र बस्नेत प्रवक्ता, गृह मन्त्रालय संवैधानिक रूपमा निस्क्रिय भइसकेकोे विधेयकलाई मन्त्रिपरिषद्ले मान्यता दिन र प्रमाणीकरणका लागि पेस गर्न नमिल्ने दाबी रिट निवेदनमा गरिएको छ। प्रधानमन्त्री तथा मन्त्रिपरिषद् कार्यालयले विधेयक प्रमाणीकरणका लागि यही जेठ १२ गते राष्ट्रपति पौडेलसमक्ष पत्र पठाएको थियो। राष्ट्रपतिले संविधानको धारा ६१ का उपधारा (२) (३) (४) र धारा ६६ एवं सर्वोच्च अदालतबाट प्रतिपादित सिद्धान्तबमोजिम विधेयक प्रमाणीकरण गरेको राष्ट्रपति कार्यालयकी प्रवक्ता शैलजा रेग्मी भट्टराईले जारी गरेको विज्ञप्तिमा उल्लेख थियो। संविधानका धारा ६१ र ६६ प्रयोग गरेर विधेयक प्रमाणीकरण गरेको कार्य आधारहीन र अवैधानिक भएको दाबी रिट निवेदनमा गरिएको छ। रोकियो नागरिकता वितरण सर्वोच्चले अल्कालीन अन्तरिम आदेश दिएसँगै नयाँ नागरिकता ऐनका आधारमा जन्मसिद्धका सन्तानलाई नागरिकता दिने कार्य रोकिएको छ। सर्वोच्च अदालतबाट बेलुका मात्र आदेश आएको छ। अब केही समय नागरिकता वितरण रोकिन्छ, गृह मन्त्रालयका प्रवक्ता जितेन्द्र बस्नेतले अन्नपूर्ण पोस्ट्सित भने, वितरण भइसकेको नागरिकताको विषयमा अहिले केही भन्न सकिँदैन। झापाबाहेक अन्य कति जिल्लाबाट कति जनालाई नागरिकता वितरण भयो भन्ने यकिन विवरण आइनसकेको प्रवक्ता बस्नेतले बताए। उनका अनुसार जिल्ला प्रशासन कार्यालय झापाले ३३ जनालाई नयाँ ऐनअनुसार नागरिकता प्रदान गरेको छ। सबै जिल्ला प्रशासन कार्यालयबाट यकिन विवरण पठाउन माग गरेका छौं। आइतबार बेलुकासम्म सबै विवरण आइसकेको छैन। सोमबारसम्म आउला, उनले भने। मन्त्रालयले नयाँ ऐनअनुसार नागरिकता वितरण गर्न शुक्रबार निर्देशन दिएको थियो। सोही निर्देशनका आधारमा आइतबार विभिन्न जिल्ला प्रशासन कार्यालयबाट नागरिकता वितरण भएको हो। झापामा जन्मसिद्ध बाबुआमाका सन्तानलाई नागरिकता दिन सुरु गरिएको थियो। वरिष्ठ अधिवक्ता भण्डारीले सर्वोच्चको आदेशले नयाँ ऐनका आधारमा नागरिकता वितरणको कार्य तत्कालका लागि रोकिएको बताए।"
टनकपुर ब्यारेजबाट लिंक क्यानलमार्फत् नेपाललाई पानी उपलब्ध गराउनेमा मोदीजी सहमत हुनुहुन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड' ले विकास निर्माण परियोजनाका लागि विष्फोटक पदार्थको सहज आपूतिका लागि भारतीय प्रधानमन्त्री नरेन्द्र मोदीसँग गम्भीररुपमा छलफल भएको बताएका छन्। सोमबार प्रतिनिधिसभा बैठकमा आफ्नो भारत भ्रमणका बारेमा संसदलाई जानकारी गराउँदै प्रधानमन्त्री प्रचण्डले विष्फोटक पदार्थको सहज र सरल आपूर्तिका लागि प्रधानमन्त्री मोदीसँग आफूले गम्भीररुपमा कुरा राखेको बताए। उनले भने,' नेपालमा निर्माधिन जलविद्युत र सडकजस्ता ठूला विकास निर्माण परियोजनाका लागि अतिआवश्यक विष्फोटक पदार्थको सहज र सरल आपूर्तिका लागि प्रधानमन्त्री नरेन्द्र मोदीसँग आफूले गम्भीररुपमा कुरा राखेको छु। यस विषयमा प्रधानमन्त्री मोदीबाट सकारात्मक जवाफ पाएको छु।' प्रधानमन्त्री प्रचण्डले पञ्चेश्वर बहुउद्देश्य परियोजनाको सीघ्र कार्यान्वयनका लागि तीन महिनाभित्रै विस्तृत परियोजनाको प्रतिवेदन डीपीआरलाई अन्तिम रुप दिने र द्विपक्षीय छलफललाई तीव्रता दिने सहमति भएको बताए। वित्तीय प्रबन्धसहित दुई सरकारले डीपीआर स्वीकृत गरेपछि एकवर्षभित्र कार्यान्वयनको मोडालिटी ढाँचा पनि सुनिश्चित गर्ने टुंगो लागेको उनको भनाइ छ। नेपालतर्फका संरचनाको तयारीको अवस्थामा टनकपुर ब्यारेजबाट लिंक क्यानलमार्फत् चरणबद्धरुपमा नेपाललाई पानी उपलब्ध गराउने सहमति भएको प्रचण्डले बताए। यस्तै उनले मलको सहज आपूर्तिका लागि प्रधानमन्त्री मोदीसँग गम्भीरुपमा छलफल भएको बताए।"
साढे दुई केजी बढी चाँदीका सामग्री बरामद,"परासी : भारतबाट नेपालतर्फ ल्याउँदै गरेको अवस्थामा नवलपरासी प्रहरीले सोमबार साढे दुई केजीभन्दा बढी चाँदीका सामग्री बरामद गरेको छ। भारतबाट परासीतर्फ चाँदी आउँदै छ भन्ने सूचना पाएर गएको प्रहरी टोलीले नवलपरासीको सीमावर्ती क्षेत्र पाल्हिनन्दन गाउँपालिका४ लोहोरौलीबाट २ केजी ७५० ग्राम चाँदी बरामद गरेको जिल्ला प्रहरी कार्यालयका सूचना अधिकारी डीएसपी भोजराज पाण्डेले जानकारी दिए। बरामद चाँदीको मूल्य ३ लाख ४० हजार रुपैयाँ रहेको छ। बरामद चाँदीका सामग्रीमा चम्चा, कटौरा र पाउजुलगायतका रहेको पाण्डेले जानकारी दिए। अवैध रूपमा चाँदीका सामग्री ल्याउनेमा भारत महाराजगञ्ज थाना निचलौल बस्ने दिलीप बर्मा रहेका छन्। पैदल आउँदै गरेका उनको खानतलासका क्रममा ती सामग्रीहरू पेटमा पेटीले बाँधेर राखेको अवस्थामा बरामद भएको प्रहरीले डीएसपी पाण्डेले बताए। बरामद चाँदीका सामग्रीसहित कारोबारमा संलग्न व्यक्तिलाई आवश्यक कारबाहीका लागि राजश्व अनुसन्धान कार्यालय बुटवल पठाइएको प्रहरीले जनाएको छ। परासीमा रहेका विभिन्न सुन चाँदी पसलमा बिक्री गर्नका लागि उनले चाँदीका सामग्री बनाएर ल्याएको प्रहरीले अनुमान गरेको छ।"
बाढीमा परेकी महिलाको शव फेला,"बेनी : म्याग्दीको रघुगंगा गाउँपालिका६ पाखापानीको गम्फु जंगलमा घाँस काट्न गएकी एक महिलालाई सोमबार बाढीले बगाएको छ। रघुगंगा६ की २४ वर्षीया हरिमाया शेरपुञ्जाको बाढीले बगाएर मृत्यु भएको वडा अध्यक्ष मनकुमार शेरपुञ्जाले बताए। घास काट्न जंगल गएकी शेरपुञ्जा पानी परेपछि ओत लाग्न खोल्साको छेउमा बसेको अवस्थामा माथिबाट एक्कासि आएको बाढीले बगाएछ, उनले भने शव भेटिएको छ। पाखापानी प्रहरी चौकीका प्रहरी सहायक निरीक्षक गोर्वद्धन दुराको टोली घटनास्थलमा पुगेको छ। जिल्ला प्रहरी कार्यालय बेनीबाट पनि प्रहरीको थप टोली घटनास्थलतर्फ गएको छ। यसैगरी वर्षाको पानीले रघुगंगा गाउँपालिका ८ कुइने मंगलेका दिलमान छन्त्यालको घर भत्केर पूर्णरुपमा क्षति पुगेको गाउँपालिकाका अध्यक्ष भबबहादुर भण्डारीले बताए। सोमबार दिउँसो म्याग्दीको उत्तरी क्षेत्रमा वर्षा भएको थियो।"
नगरपालिकाले प्रतिष्ठानको फोहोर नउठाउने,"जुम्ला : जुम्लामा रहेको कर्णाली स्वास्थ्य विज्ञान प्रतिष्ठानमा राजनीतिक खेल भएको भन्दै चन्दननाथ नगरपालिकाका मेयर राजुसिंह कठायतले फोहोर नउठाउने बताएका छन्। प्रतिष्ठानमा जथाभावी कर्मचारी भर्ना गर्ने लगायतका कार्य बढेको भन्दै उनले अब कुनै पनि सहयोग नगरिने र त्यहाँ भएका फोहोर पनि नउठाइने बताएका हुन्। जिल्ला वन कार्यालयले आयोजना गरेको कार्यक्रममा उनले प्रतिष्ठानमा कार्यकर्ता भर्ति गर्न रोकेमा मात्र सहयोग गर्ने बताए। प्रतिष्ठानमा उपकुलपति डा मंगल रावलले भने नगरपालिकासँग सम्झौता भइसकेकाले समस्या नहुने बताए। प्रतिष्ठानमा लामो समयदेखि फोहोर उठ्न सकेको छैन। प्रतिष्ठानले डम्पिङ साइटको व्यवस्था नगरेका कारण नगरपालिकाको भर पर्नुपर्ने र नगरपालिकाले पनि फोहोर नउठाएपछि समस्या सिर्जना भएको हो। प्रतिष्ठानमा फोहोर थुप्रिँदा खोलीकोट, शान्तिनगर लगायतका वस्तीमा दुर्गन्ध फलिएको छ।"
"पोखरीमा डुबेर बालिकाको मृत्य, एकको अवस्था गम्भीर",परासी : नवलपरासीको रामग्राम नगरपालिका१० नदुवामा रहेको माछापोखरीमा डुबेर बालिकाको मृत्यु भएको छ। अर्की बालिकाको अवस्था गम्भीर छ। मृत्यु हुनेमा खोटाङको दिपरुङ गाउँपालिका२ घर भई हाल नदुवाको पेप्सी कोला फ्याक्ट्रीमा काम गर्ने लेखराज खत्रीकी ११ वर्षीया छोरी युनिषाको मृत्यु भएको हो। अर्की ७ वर्षीया मुना खत्रीको अवस्था गम्भीर रहेको जिल्ला प्रहरी कार्यालयका सूचना अधिकारी डीएसपी भोजराज पाण्डेले जानकारी दिए। मृत्यु हुने र गम्भीर अवस्थामा रहेकी बालिका खत्रीका छोरी हुन्। घटना सोमबार १२ बजेको हो। खत्रीका दम्पत्ति दुवै जना फ्याक्ट्रीमा काम गर्न गएको र अत्यधिक गर्मी भएका कारण उनीहरू डुल्दै पोखरीमा पौडी खेल्न जाँदा घटना भएको प्रहरीले जनाएको छ। पोखरीमा पानीको छ्याप्लाङ छुप्लुङ गरेको देखेपछि माछा पोखरीका धनीले उद्धार गरी निकालेका थिए। त्यस क्रममा एक जनाको उपचारका क्रममा पृथ्वीचन्द्र अस्पतालमा मृत्यु भएको र गम्भीर अवस्थामा रहेकी अर्कीको थप उपचारका लागि भैरहवा मेडिकल कलेज पठाइएको प्रहरीले जनाएको छ।
बोलेरोको ठक्करबाट मोटरसाइकल चालकको मृत्यु,भरतपुर : भरतपुर महानगरपालिका१५ जानकी चोकमा बोलेरोको ठक्करबाट एक जनाको मृत्यु भएको छ। मृत्यु हुनेमा मोटरसाइकल चालक स्थानीय ५० वर्षीय वीरेन्द्र राउत रहेको जिल्ला प्रहरी कार्यालय चितवनले जनाएको छ। ना ३ च ११९ नम्बरको बोलेरोले बा ८५ प ३६२७ नम्बरको मोटरसाइकललाई ठक्कर दिएको थियो। ठक्करबाट गम्भीर घाइते राउतको उपचारका क्रममा चितवन मेडिकल कलेजमा मृत्यु भएको हो। मोटरसाइकल पछाडि सवार ४१ वर्षीय राजकुमार नेपाली घाइते भएको कार्यालयले जनाएको छ। घाइते नेपालीको अवस्था खतरामुक्त छ। घाइते नेपालीको सोही अस्पतालमा उपचार भइरहेको छ। बोलेरो र चालक प्रहरीको नियन्त्रणमा रहेका छन्।
प्लास्टिक प्रदूषण नियन्त्रणमा सकस,"पोखरा : आज विश्वभर प्लास्टिकजन्य प्रदूषण निर्मूल पारौं : वातावरणमैत्री विकल्पको उपयोग गरौं भन्ने नाराका साथ विश्व वातावरण दिवस मनाइएको छ। नेपालमा पनि संघ, प्रदेश र स्थानीय तीन तहका सरकारले विश्व वातावरण दिवस मनाए। पोखरा महानगरपालिकाले काहुँडाँडामा वृक्षारोपण लगायत विभिन्न स्थानमा सरसफाई गरेर वातावरण दिवस मनाइयो। यस वर्षको मुल नारा प्लास्टिकजन्य प्रदूषण निर्मूल पारौं भन्ने छ। पोखराको फेवातालको गाईघाट क्षेत्रको प्लास्टिक प्रदूषणले भने यस नारालाई गिज्याइरहेको छ। पर्यटकको प्रमुख आकर्षण पोखराको फेवाताल यतिबेला प्लास्टिक प्रदूषणले आक्रान्त छ। पोखराको विन्ध्यवासिनी देखि आउने भलपानीले सडक वरपर फ्याँयकीएका र फिर्केखोलामा फ्याँकीएका प्लास्टिक जन्य लगायतका फोहोर फिर्के खोला हुँदै फेवातालमा पुगेर विसर्जन हुन्छ। सबैभन्दा धेरै ताल प्रदूषण बुलौदी फिर्के खोलाले बगाएर प्लास्टिक जन्य फोहोर थुपार्दा हुन्छ। पछिल्लो समयमा तालको मुहान क्षेत्रमा पनि सिमसार पुरेर घडेरी बनाउने र बस्ती बस्ने क्रम बढेसँगै तालको मुख्य स्रोत हर्पन खोला हुँदै पनि प्लास्टिक जन्य फोहोर फेवातालमा थुप्रनेक्रम बढेको छ। वर्षा यामको मुखमा सिमसार क्षेत्र पुर्दा त्यही माटो फेवामा पुगेर तालको सतह घट्दो क्रममा छ। वर्षा याममा मुहानमा जाने पहिरो हर्पन हुँदै तालमा पस्दा ताल साँगुरिदै गएको छ। पछिल्लो समयमा सिसाका बोतलहरू (बियरको बोतल लगायत) बिक्री कवाडीमा नजाने भएपछि सिसाको बोतलले पनि ताल प्रदूषणको चपेटामा परेको छ। ताल किनारमा बियर खाएर बोतल फुटालेर हिँड्नेसम्मका व्यवहारले ताल र सिमसार क्षेत्र सिसाबाट हुने प्रदूषण समेत बढेको छ। नागरिकस्तरबाटै जथाभावी रूपमा फोहोर फाल्न हुँदैन भन्ने भावना विकास नहुँदासम्म महानगरपालिका एक्लैले प्लास्टिकजन्य लगायत कुनै पनि फोहोर नियन्त्रण गर्न सम्भव नहुने पोखरा महानगरपालिकाकी उपमेयर मञ्जुदेवी गुरुङले बताइन्। सरकारले ४० माइक्रोनभन्दा कम तौल भएका प्लास्टिकको झोदा निर्मूल पार्ने गरी कानुन ल्याएपनि कार्यान्वयन पक्षमा भने सफल हुन सकेको छैन। यसैले पनि पोखराका प्राकृतिक स्रोत फेवाताल, सेती नदी, खोलाहरू र अन्य तालहरू पनि प्लास्टिक जन्य प्रदूणको चपेटामा परेका छन्। कृषि भूमि खेतबारी प्लास्टिकले ढाकिएको अवस्थामा उत्पादन घट्ने पोखरा महानगरपालिका कृषि महाशाखा प्रमुख मनहर कडरिया बताउँछन्। सरकारले यो आर्थिक वर्षको नीति र तथा कार्यक्रममा प्लास्टिकको उपयोग कम गराउन मधु तथा गुट्खाको खोलको विकल्पमा कागज वा कपडाको हुनु पर्ने भनिएको छ। नीति नियम बन्ने तर कार्यान्वयनमा चुक्ने समस्याले वातावरण प्रदूषण बढ्दो क्रममा छ। पोखरामा बेला बेलामा फेवाताल, फिर्के, बुलौदी लगायतका खोला नदी सफा गरिन्छ तर फोहोर जथाभावी फाल्ने क्रम घटेको छैन। सचेतना कार्यक्रम गरिन्छ तर स्थानीयले नै फोहोर उचित व्यवस्थापनमा ध्यान दिएको पाइँदैन। यसैले पोखराका पानीका स्रोत, खेत, बारी, जंगल चौरहरू प्लास्टिक प्रदूषणको चपेटामा परेका छन्। प्लास्टिक जलाउने समेत गरिन्छ। यसले मानव स्वास्थ्यमा गम्भीर असर गर्ने छातीरोग विशेषज्ञ डा सिपी आचार्य बताउँछन्। प्लास्टिक पोल्दा आउने धुवाँले क्यान्सर जस्ता रोगहरू लाग्ने पनि उनले बताए। प्लास्टिक जन्य फोहोरले मानव स्वास्थ्य, पानी, कृषि भूमि लगायतका प्रत्यक्ष असर गर्ने भए पनि यसको नियन्त्रण हुन सकेको छैन। फेवातालको सतहमा फैलिएको प्लास्टिक भित्र माछा छिर्दा माछा बेरिएर बाहिर निस्कन नसकेर मरेको अवस्थामा पनि भेटिने गरेको विगत ३९ वर्ष देखि गाईघाट क्षेत्रमा माछा मार्ने पेसा गर्दै आएकी भगवती रनपालले सुनाइन्। संयुक्त राष्ट्रसंघको महासभाले गरेको घोषणा तथा संयुक्त राष्ट्र संघीय वातावरण कार्यक्रमको अग्रसरतामा सन् १९७३ देखि प्रत्येक वर्ष जुन ५ का दिन विश्वभर विश्व वातावरण दिवस मनाइन्छ। वन तथा वातावरण मन्त्रालयअन्तर्गतको वातावरण विभागले यस अवसरमा वातावरण संरक्षण र प्रवर्द्धन सम्बन्धी विविध कार्यक्रम गर्दै आआफ्नो स्थानबाट यस दिवस मनाउन स्थानीय तह, प्रदेश सरकार, संघीय सरकार एवं सरकारी तथा गैरसकारी निकाय, सम्बन्धित सरोकारवाला र आमसर्वसाधारणमा अनुरोध गरेको छ। वातावरण दिवस औपचारिकतामा सीमित हुने बाहेक उपलब्धिपूर्ण हुन भने सकेको छैन।"
चण्डीगढेखि साइकलमा काठमाडौं,काठमाडौं : भारतको चण्डीगढको भवन विद्यालयका १७ विद्यार्थी र पाँच शिक्षकको समूहले चण्डीगढदेखि काठमाडौँसम्मको एक हजार तीन सय किलोमिटर यात्रा साइकलबाटै तय गरेका छन्। गत जेठ १३ चण्डीगढबाट निस्किएका उनीहरू जेठ २० गते काठमाडौं आइपुगेका थिए। कक्षा ६ देखि १२ सम्मका विद्यार्थीहरूको नेतृत्व शारीरिक तथा फिटनेस शिक्षक विजयपाल सिंहले गरेका थिए। उनीहरूलाई सुन्दरीजलको नयाँपाटीस्थित ड्याफोडिलचण्डीगढदेखि साइकलमा काठमाडौं पब्लिक स्कुलका ईसीए प्रमुख मनिषा मुखिया र विद्यालय सुपरभाइजर तरला शेर्पाले स्वागत गरेका थिए। चण्डीगढ र ड्याफोडिल स्कुलका शिक्षक तथा विद्यार्थीहरूबीच अन्तरक्रिया कार्यक्रमसमेत आयोजना गरिएको थियो। अन्तरक्रिया कार्यक्रममा दुवै विद्यालयका शिक्षक तथा विद्यार्थीले आफ्नो ज्ञान आदानप्रदान गरेका थिए। दुई छिमेकी मुलुकबीचको मित्रतालाई अझ प्रगाढ बनाउन भवन विद्यालयका शिक्षक तथा विद्यार्थीको समूह नेपाल आएको हो।
अनलाइनको माध्यमबाट यौन दुर्व्यवहार गर्ने एक जना पक्राउ,"काठमाडौं : विभिन्न सामाजिक सञ्जालको प्रयोग गरर यौन दुर्व्यवहार गर्ने व्यक्ति पक्राउ परेका छन्। पक्राउ पर्नेमा जुम्लाको तिला गाउँपालिका९ रासा घर भई हाल भक्तपुरको चाँगुनारायण नगरपालिका२ दुवाकोटमोड बस्ने २३ वर्षीय दिनेश कुमार राउत रहेका छन्। नेपाल प्रहरीको साइबर ब्यूरोको टोलीले उनलाई भक्तपुरबाट पक्राउ गरेको हो। उनले सामाजिक सञ्जाल टिकटकमार्फत महिलालाई साथी बनाएर संवाद गरेको र ती महिलासँग संवाद गर्ने क्रममा स्क्रिन रेकर्ड गरेका थिए। त्यसपछि उनले महिलालाई पटक पटक भेट्न बोलाएका थिए। तर महिलाले भेट्न नगएपछि उनले फेक आईडी मार्फत अश्लील क्याप्सन राखी, अश्लील भिडियो तथा तस्बिर पोष्ट गरी चरित्रहत्या गरेका थिए। त्यसपश्चात पीडित महिलाले ब्यूरोमा निवेदन दिएकी थिइन्। पक्राउ परेका उनीविरुद्ध काठमाडौं जिल्ला अदालतबाट सात दिनको म्याद लिएर प्रहरीले अनुसन्धान गरिरहेको छ।"
अवैध मुद्रासहित चिनियाँ नागरिक पक्राउ,"काठमाडौं : त्रिभुवन अन्तर्राष्ट्रिय विमानस्थलबाट अवैध मुद्रासहित चिनियाँ नागरिक पक्राउ परेका छन्। पक्राउ पर्नेमा ५८ वर्षीय फङ छाङवन रहेका छन्। बटिक एयरको फ्लाइट नम्बर ओडी १८१ को उडानमार्फत क्वालालम्पुर जान लागेका उनको साथबाट विभिन्न देशका मुद्रा फेला परेको थियो। अन्तर्राष्ट्रिय उडान तर्फको प्रस्थान ह्यान्ड बागेज चेकिङ गर्दा ९ लाख ८ हजार नेपाली रुपैयाँ, ४० लाख ५० हजार भियतनामिज दोङ, २ लाख ५० हजार लाओथियन किप, एक लाख १३ हजार ९५० थाइ भाट ५ हजार क्यानेडियन रियल, ७ हजार ८ सय ४० भारतीय रुपैयाँ, २ हजार अमेरिकन डलर, २४२ सिंगापुर डलर, ३५१ मलेसियन रिंगिट, २१ चिनियाँ युयान फेला परेको थियो। अवैध रुपमा अन्य मुलुकमा लैजान लागेको रकमका साथै उनको सिटिजन बैंकमा रहेको विभिन्न मुद्दति रसिद फेला परेको छ। यसबारे आवश्यक अनुसन्धान एवं कानुनी कारबाहीका लागि राजश्व अनुसन्धान विभाग पठाइएको छ।"
राष्ट्रपतिद्वारा विभिन्न देशका आवासीय तथा गैरआवासीय नेपाली राजदूत नियुक्त,"काठमाडौं : राष्ट्रपति रामचन्द्र पौडेलले नेपालको संविधान बमोजिम विभिन्न देशका लागि आवासीय नेपाली राजदूत तथा गैरआवासीय नेपाली राजदूत पदमा नियुक्त गरेका छन्। राष्ट्रपति पौडेलले अष्ट्रेलियाका लागि कैलाशराज पोखरेल, ब्राजिलका लागि निर्मलराज काफ्ले र डेनमार्कका लागि प्रा डा रामस्वार्थ रायलाई आज आवासीय राजदूत पदमा नियुक्त गरेका राष्ट्रपति कार्यालयलले विज्ञप्तिमार्फत जनाएको छ। साथै उल्लेखित राजदूतहरु क्रमशः पोखरेललाई पपुवा न्यूगिनी, काफ्लेलाई कोलम्बिया र रायलाई स्वीडेनको गैरआवासीय राजदूत नियुक्त गरिएको विज्ञप्तिमा उल्लेख छ।"
प्रदेश खेलकुद विकास बोर्डका सदस्यसचिव वाग्लेलाई निरन्तरता,"विराटनगर : उच्च अदालत विराटनगरले कोसी प्रदेश खेलकुद विकास बोर्डका सदस्यसचिव हंसराज वाग्लेलाई निरन्तरता दिएको छ। सोमबार न्यायाधीश कृष्ण कमल अधिकारी र राजनप्रसाद भट्टराईको संयुक्त इजलासले सदस्यसचिव वाग्लेलाई अल्पकालीन अन्तरिम आदेश जारी गर्दै काम गर्न बाटो खुला गरेको अदालतका उपरजिष्ट्रार मणिराम पोखरेलले जानकारी दिए। प्रदेश सरकारले गत जेठ ३ गते सदस्यसचिव वाग्लेलाई पदबाट बर्खास्त गरेको थियो। झापामा आयोजित भलिबल प्रतियोगिताको ब्यानरमा कोशी प्रदेश नाम नराखिएकोमा आपत्ति जनाउँदै सरकारले सोधेको दुई पटकको स्पष्टीकरणमा चित्तबुझ्दो जवाफ नदेखेपछि पदबाट बर्खास्त गरेको थियो। सोही निर्णयउपर बोर्डका सदस्यसचिव वाग्लेले उच्च अदालतमा निवेदन दिएका थिए। यस विषयमा अदालतले जेठ ५ गते पदबाट हटाएको विषयमा जेठ २२ गतेका लागि पेशी तोकेको थियो। उपरजिष्टार पोखरेलले भने, आज अदालतले बोर्ड सदस्य सचिवलाई काम गर्नका लागि बाटो खुला गरिदिएको छ। अन्तर प्रदेश राष्ट्रिय भलिबल प्रतियोगिताको लागि संयोजक थलु राजभण्डारीलाई तोकिएको देखिएको अवस्थामा सदस्यसचिवलाई हटाउने गरी भएको निर्णयका सम्बन्धमा पछि ठहरे बमोजिम हुने नै हुँदा सुविधाको सन्तुलनको आधारमा अन्तिम निर्णय नहुञ्जेलसम्मका लागि अल्पकालीन अन्तरिम आदेशलाई निरन्तरता दिइएको फैसला भएको छ। यससँगै सदस्यसचिव वाग्लेले खेलकुद क्षेत्रका लागि न्याय भएको प्रतिक्रिया दिएका छन्। अदालतबाट पाएको आदेशसँगै प्रदेशको खेलकुदलाई थप सक्रिय बनाउनका लागि बोर्डले खेल र खेलकुद गतिविधिलाई प्रगाढ बनाउने वाग्लेले जानकारी दिए। सदस्यसचिव वाग्लेलाई पदबाट बर्खास्त गरेसँगै गत वैशाख १९ गतेबाट सामाजिक विकास मन्त्रालयले बोर्डको बैंक खाता समेत रोक्का गरेको थियो। बैंकिङ खाता भने केही दिनअघि मन्त्रालयले विभिन्न ६ बुँदा राखेर सञ्चालनका लागि फुकुवा गरी सकेको छ। बोर्डका सदस्यसचिव वाग्ले २०७८ चैत्र २२ गते पदमा नियुक्त भएका थिए।"
मुक्तिनाथमा २७ लाख ८५ हजार भेटी संकलन,"जोमसोम : मुस्ताङमा रहेको मुक्तिनाथ मन्दिर पाँच महिनामा २७ लाखभन्दा बढी भेटी संकलन भएको छ। मन्दिरमा चढाइएको भेटी आइतबार गनिएको थियो। पाँच महिनामा २७ लाख ८५ हजार संकलन भएको सहायक प्रमुख जिल्ला अधिकारी चन्द्रकान्त बस्नेतले जानकारी दिए। जसमा ११ लाख १२ हजार नेपाली रुपैयाँ, १० लाख ४५ हजार भारतीय रुपैयाँ ६८ अमेरिकन डलर, २० क्यानाडियन डलर, २ सिंगापुर, ७१ मलेसियन रिंगेट, १० भुटानी, १०० कोरियन वन संकलन भएको छ। मुक्तिनाथ विकास समितिले मन्दिर परिसरमा भक्तजनले स्वेच्छिक चन्दा दान गर्नका लागि पाँच वटा दान पेटिका राखेको छ। योसँगै चालुवर्षको ११ महिनामा ४१ लाख ९२ हजार दानपेटिकामा भेटी जम्मा भएको मुक्तिनाथ विकास समितिले जनाएको छ ।"
मुस्ताङमा पनि विद्यालयका कर्मचारी आन्दोलनमा,जोमसोम : मुस्ताङमा पनि सामुदायिक विद्यालयमा कार्यरत कर्मचारी आन्दोलनमा उत्रिएका छन्। सरकारले विद्यालयका कर्मचारीको सेवा सुविधा लगायतका विषयमा सम्बोधन नगरेको भन्दै विद्यालयका कर्मचारी आइतबारदेखि आन्दोलनमा उत्रिएका हुन्। नेपाल विद्यालय कर्मचारी परिषदको एकहप्ते विरोध स्वरूपको धर्ना कार्यक्रम अन्तर्गत नेपाल विद्यालय कर्मचारी परिषद जिल्ला कार्यसमिति मुस्ताङले शिक्षा विकास तथा समन्वय इकाईमा धर्ना कार्यक्रम आयोजना गरेको हो। सरकारले नीति तथा कार्यक्रममा पेश गरेको १२७ नम्बरको बुँदा गायव भएको भन्दै धर्ना दिएका दिएका हुन्। यसअघि सामुदायिक विद्यालयका कर्मचारीहरूको सेवा सुविधा वृद्धि गर्ने उल्लेख गरिए पनि बजेटमा माग सम्वोधन नहुँदा आन्दोलनमा उत्रिनु परेको नेपाल विद्यालय कर्मचारी परिषद मुस्ताङकी अध्यक्ष विष्णु पुर्जाले जानकारी दिइन्। उनले विद्यालयका कर्मचारीको माग सम्वोधन नभएमा कडा आन्दोलनमा उत्रिने चेतावनी दिइन्। शिक्षा विकास तथा समन्वय इकाईको कार्यालय जोमसोममा विभिन्न विद्यालयका डेढ दर्जन महिला कर्मचारी धर्ना कार्यक्रममा उपस्थित भएको जनशान्ति माविकी कर्मचारी कल्पना मगरले जानकारी दिइन्।
सर्वोच्चको आदेशसँगै तातियो मधेस: जनकपुरधाममा प्रदर्शनकारीमाथि प्रहरीको लाठी,जनकपुरधाम : राष्ट्रपति रामचन्द्र पौडेलले प्रमाणीकरण गरेको नागरिकता विधेयक तत्काल कार्यान्वयन नगर्न सर्वोच्च अदालतले आइतबार अल्पकालीन अन्तरिम आदेश दिएपछि मधेस तातिएको छ। सर्वोच्चको निर्णय विरुद्ध जनकपुरधाम सहित तराई मधेसभरि विरोध प्रदर्शन गरिएको छ। नागरिकताविहीन संघर्ष समिति नेपालले सर्वोच्चको निर्णयविरुद्ध आइतबार साँझ जिल्ला प्रशासन कार्यालय धनुषा अगाडि टायर बालेर विरोध प्रदर्शन गरेको थियो भने सोमबार बिहानैदेखि जिल्ला प्रशासन घेराउ गरेका थिए। संघर्ष समितिका राष्ट्रिय अध्यक्ष इन्जिनियर इन्द्रजित साफीको नेतृत्वमा पुगेको नागरिकताविहीन युवाहरूको एक समूहले सर्वोच्च अदालतको निर्णयविरुद्ध नारावाजी गर्दै टायर बालेर विरोध प्रदर्शन गरेका थिए। अध्यक्ष साफीले सोमबार बिहान ९ बजेदेखि मेचीदेखि महाकालीसम्म देशैभरका जिल्ला प्रशासन कार्यालय बन्द गर्ने चेतावनी दिएका थिए। सोही क्रममा समितिले धनुषाका प्रमुख जिल्ला अधिकारी काशीराज दाहाललाई कार्यालयभित्र प्रवेश गर्न अवरोध गरेपछि प्रहरीले लाठीचार्ज समेत गरेको छ। प्रहरीले गरेको लाठीचार्जबाट दर्जनभन्दा बढी आन्दोलनकारीहरू घाइते भएका छन्। लाठीचार्जपछि केहीबेरका लागि आन्दोलन साम्य भएपनि चर्को घाममा समितिका समूहले जिल्ला प्रशासन कार्यालय धनुषालाई घेराउ जारी राखेका थिए। समितिका अध्यक्ष साफीले संविधानमा नभएको चिजलाई पनि सर्वोच्चले ब्यूँताएको जिकिर गर्दै साफीले अब यस देशमा सर्वोच्च पनि निष्पक्ष नरहेको आरोप लगाए।
रघुगंगामा चिस्यान गृह निर्माण,"बेनी : फलफूल र तरकारी भण्डारण गर्न रघुगंगा गाउँपालिकामा दुईवटा चिस्यान गृह निर्माण भएको छ। रघुगंगा गाउँपालिकाले वडा नम्बर २ को भगवतीमा २५ हजार र वडा नम्बर ५ को झिँमा २० हजार किलोग्राम क्षमताको चिस्यानगृह निर्माण गरेको हो। गाउँपालिकाका अध्यक्ष भवबहादुर भण्डारीले कृषकले उत्पादन गरेका फलफूल र तरकारीलाई भण्डारण तथा बजारीकरणका लागि चिस्यान गृह बनाइएको बताए। चिस्यानगृह भएपछि कृषि उपजलाई बेमौसममा बढी मूल्य पार्न सकिनुका साथै बजार नपाउने समस्या पनि हट्ने अपेक्षा गरेका छौं, उनले भने सुन्तला, आलु लगायत तरकारी तथा फलफूललाई दुईदेखि पाँच महिनासम्म समय भण्डारण गरेर राख्न सकिन्छ। माघ फागुनमा बेग, भगवती, पिप्ले, दग्नाम, झिँ, पात्लेखेत, पाखापानीमा उत्पादन भएको सुन्तला र भदौअसोजमा कुइने, चिमखोलाको आलु, दौडे भण्डारण गर्ने योजना छ। चिस्यान गृहको भवनमा फलफूल र तरकारीलाई ताजा बनाइराख्ने अनुकुलित हावापानी बनाउने उपकरण जडान गरिएको छ। सिजनमा उचित मूल्य नपाउने समस्या पनि चिस्यान गृह सञ्चालन भएपछि हट्ने अपेक्षा गरिएको छ। झिँमा २१ लाख ७८ हजार रुपैयाँको लागतमा चिस्यानगृह निर्माण भएको गाउँपालिकाका इञ्जिनियर सुदिप गौतमले बताए। उपभोक्ता समितिसँग २३ लाख ४६ हजार ६६७ रुपैयाँमा सम्झौता भएको थियो, उनले भने गाउँपालिकाले १९ लाख ६० रुपैयाँ भुक्तानी गरेको छ। उपभोक्ताले दुई लाख १७ हजार ६६० रुपैयाँ बराबरको श्रमदान गरेका छन्। संघीय सरकारले सशर्त अनुदान शीर्षकमा ११ लाख रुपैयाँ बिनियोजन गरेको चिस्यानगृह बनाउन गाउँपालिकाले पनि ११ लाख रुपैयाँ बिनियोजन गरेको थियो। भगवतीको चिस्यानगृह बनाउन डोलेश्वर महादेव कन्ट्रक्सन एण्ड सप्लायर्सले कर बाहेक ७९ लाख ७० हजार ८४ रुपैयाँमा ठेक्का सम्झौता गरेको थियो। भवन निर्माण र उपकरण जडानको काम सकेर हस्तान्तरणको चरणमा रहेको छ। यसअघि गत वर्ष प्रधानमन्त्री कृषि आधुनिकिकरण परियोजनाको सहयोगमा अन्नपूर्ण गाउँपालिकाको नारच्याङमा २० हजार किलोग्राम क्षमताको चिस्यानगृह निर्माण भएको थियो। बेनी नगरपालिकाले वडा नम्बर ४ सिंगामा ३०० मेट्रिक्टन क्षमताको शीतभण्डार बनाउन शुरु गरेको छ। एक करोड ८३ लाख ४४ हजार ३७२ रुपैयाँ लागत अनुमान गरिएको चिस्यानगृह बनाउन राजेशवावु निर्माण सेवा जाजरकोटसँग एक करोड ५१ लाख २० हजार ७३८ रुपैयाँमा गत फागुन तेस्रो साता सम्झौता भएको नगरपालिकाका इञ्जिनियर बिमलरञ्जन कार्कीले बताए। आगामी असार मसान्तसम्म सम्झौताको म्याद रहेको सो योजनाको निर्माण कम्पनीले जग्गा व्यवस्थापन र पर्खाल निर्माण गरेर भुईँ ढलानको तयारी गरेको छ।"
तराईमधेसमा लु को खतरा,"मध्य तराई र आसपास जिल्लाहरूमा अधिकतम तापक्रम ४२ डिग्री सेल्सियस पुगेको छ। दैनिक मजदुरी गरेर खानेहरूका लागि गर्मीयाम कष्टकर बन्न पुगेको छ। पहाडी क्षेत्रमा भन्दा तराईको तापक्रम उच्च छ। दिनको चर्को घामको असर सबैभन्दा बढी तराई मधेस क्षेत्रमा परेको छ। त्यसैले, ती क्षेत्रमा लुको खतरा उच्च छ। अस्पतालमा बिरामी बढेका छन्। गर्मीले मजदुरी गर्नेलाई सास्ती छ। भैरहवामा दिउँसो सडकमा मानिसको हिँड्डुल पातलिएको छ। जनजीवन अस्तव्यस्त बनेको छ। गर्मी बढेसँगै खर्बुजा, काँक्रा, उखुको रस, लस्सीलगायतका पेयपदार्थहरूको व्यापार फस्टाएको छ। जल तथा मौसम विज्ञान विभागको मौसम पूर्वानुमान महाशाखाका अनुसार आइतबार बिहान करिब ९ बजे मापन गरिएको भैरहवाको अधिकतम तापक्रम ४० दशमलव ५ डिग्री सेल्सियस छ। न्यूनतम तापक्रम २४ दशमलव ९ डिग्री सेल्सियस मापन गरिएको छ। दैनिक मजदुरी गरेर खानेहरूका लागि गर्मीयाम कष्टकर बन्न पुगेको छ। प्रायः युवायुवती गर्मी छल्न विभिन्न पार्क, हरियाली स्थानहरूमा पुग्ने गरेका छन्। अन्य मौसमको तुलनामा गर्मी मौसममा ५० प्रतिशतले बिरामीको संख्यामा वृद्धि भएको विभिन्न अस्पतालहरूले जनाएका छन्। गर्मी मौसमसँगै हावाहुरी र धुलो, सडक पेटी तथा फुतपाथको खाजा नास्ताको बढ्दो प्रयोग र फोहोर पानीका कारण विरामीहरूको संख्या बढ्दै गएको भीम अस्पताल भैरहवाका चिक्तिसक डा आरिफ हुसैनले बताए। मध्य तराई र आसपास जिल्लाहरूमा अधिकतम तापक्रम ४२ डिग्री सेल्सियस पुगेको छ। जनकपुरधामको आइतबारको तापक्रम ४२ डिग्री थियो। मधेस स्वास्थ्य विज्ञान प्रतिष्ठानका रजिष्टार डा विनोदकुमार यादवले भने, जनकपुरधामसहित आसपासको जिल्लामा चर्को घाम लागेकाले अत्यधिक गर्मी महसुस गरिएको छ। तातो हावाले लु को प्रकोप देखिन थालेको छ। पछिल्लो केही दिनयता ३५ देखि ४२ डिग्री सेल्सियससम्म तापक्रम पुगेको छ। हाल देशमा पश्चिमी वायुका साथै स्थानीय वायुको आंशिक प्रभाव छ। साथै पश्चिमी वायु सक्रिय नरहेकाले वर्षा नहुँदा गर्मी बढेको मौसम विभागकी मौसमविद् प्रतिभा मानन्धरको भनाइ छ। उनका अनुसार मनसुन नभित्रिएसम्म असारको पहिलो सातासम्म तापक्रम केही दिन बढ्ने देखिन्छ। अत्यधिक गर्मीका कारण प्रादेशिक अस्पताल जनकपुरधाममा बिरामीको संख्या बढेको छ। प्रादेशिक अस्पतालमा कार्यरत बाल विशेषज्ञ डा जामुन सिंहले गर्मीसँगै बिरामी बालबालिकाको संख्या अस्पतालमा बढेको बताए। मौसम परिवर्तनसँगै बिरामीको संख्या बढे पनि अस्पतालमा आवश्यक स्वास्थ्यकर्मी र प्रमुख कन्सल्टेन्टको अभावका कारण बिरामी उपचारमा समस्या भएको उनको भनाइ छ। गर्मीले केसी पहाडी जिल्ला धनकुटाको जनजीवन प्रभावित बनेको छ। विशेषगरी तमोर तथा अरुण नदी गढतिर वसोवास गर्ने स्थानीयको जनजीवन प्रभावित बनेको हो। धनकुटा सदरमुकामसहित मूलघाट, कुसेटार साप्तिङटार, तातोपानी, सफाइटार, भैंसेटार, याक्चनाटार, त्यस्तै अरुण नदीको गढ लेगुवाको रामबजार क्षेत्रमा अत्याधिक गर्मी रहेको स्थानीय बताउँछन्। विगतको तुलनामा यो वर्ष अत्याधिक गर्मी रहेको धनकुटा४ का स्थानीय खगेन्द्र घिमिरेले बताए। गर्मीकै कारण बजार क्षेत्रमा स्थानीयको चहलपहल पातलिएको छ। पहाडी क्षेत्रमा यो वर्ष भित्री मधेसको जस्तो गर्मी भएको वडा सदस्यसमेत रहेका चौबीसे गाउँपालिका४ भैंसेटारका राजन माझीले बताए। अत्याधिक गर्मी हुँदा खानेपानीको मुहान सुक्न थालेको उनले बताए। कोसी तराईको जिल्ला झापा र मोरङको अधिकतम तापक्रम ४० डिग्री सेल्सियस, न्यूनतम तापक्रम २८ डिग्री सेल्सियस मापन गरिएको छ। यद्यपि तापक्रमको मात्रा ४४ डिग्री सेल्सियससम्म पुग्ने गुगल मौसम पूर्वमानले देखाइरहेको छ। अत्यधिक गर्मी कारण प्रादेशिक अस्पताल भद्रपुरमा बिरामीको चाप ह्वातै बढेको अस्पतालका वरिष्ठ कन्सल्टेन्ट फिजिसियन डा मनिष सुवेदी जानकारी दिए। जिल्लामा गर्मीका कारण अत्यधिक मदिरा सेवनले केही व्यक्तिको ज्यान गएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। गर्मीका कारण सुनसरीको मुख्य बजार क्षेत्र धरान, इटहरी, इनरुवा, दुहवी, खनार, तरहराझुम्का, चक्रघट्टी, भान्टावारी, लौकही, घुस्की, देवानगन्ज, कप्तानगन्ज, अमडुवाका सर्वसाधारण मारमा परेका छन्। गर्मी बढिरहेको अवस्थामा पटकपटक हुने लोडसेडिङका कारण सर्वसाधारण झन् समस्यामा परेको उद्योग वाणिज्य संघ सुनसरीका सदस्य शैलेशकुमार आचार्यले बताए। आइतबार सुनसरीको इनरुवाको तापक्रम ३८९, इटहरीको ३८ र धरानको ३७४ डिग्री सेल्सियस रहेको जल तथा मौसम विज्ञान कार्यालय धरानका प्रमुख रुद्रबहादुर परियारले बताए। गर्मीका कारण नवलपरासीको जनजीवन प्रभावित बनेको छ। आइतबार मात्र नवलपरासीको तापक्रम ४२ डिग्री पुगेको छ। गर्मीका कारण सडकमा गुड्ने सवारी साधनदेखि पैदल यात्रीको चहल पहलसमेत कम देखिएको छ। सडक सुनसान जस्तै बनेको छ। चर्काे गर्मी भइरहे पनि किसानहरू भने ब्याड राख्न लागि परेका छन्। जेठको अन्तिमसम्म ब्याड नराखे धान नफल्ने डर भए पनि पम्पसेटबाट पानी तानेर मर्चवारतिर ब्याड राख्न थालिएको छ। रुपन्देहीको मर्चवारका किसान रामलचन चमारलाई गर्मीसंगै धानको ब्याडको चिन्ता छ। ब्याड राखेको दुई दिनमै घाम चर्कियो, ब्याड फुट्न थालेको छ, उनले भने। लुम्बिनी प्रदेशको अर्काे गर्मी सहर नेपालगन्जमा पनि तापक्रम ४० दशमलव ६ डिग्री पुगेको छ। गर्मी बढेपछि सडकमा यात्रु कम छन्। ब्यापार व्यवसाय ठप्प भएको व्यापारीहरू बताउँछन्। हाटबजार, खुला पसललाई गर्मीले बढी सताएको छ। चितवनमा आइतबारको तापक्रम ४० डिग्री पुगेको छ। बजारी क्षेत्रमा मानिसको चहलपहल कम भएको छ। मानिसहरू घर बाहिर निस्कन कम भएको छ। गर्मीले बाली सुक्न थालेका छन्। चैते धानमा रोगले आक्रमण गरेको छ। लक्ष्मण पोखरेलबुटवल, सलमान खानभैरहवा, हरि शर्मापरासी,अनिल ढकालचितवन, रत्नप्रसाद आचार्यधरान, हरिबहादुर लम्जेलधनकुटा, गोबिन्द महतोजनकपुरधाम, पार्थ मण्डलझापा"
मदिरा तथा सूर्तिजन्य पदार्थको बोर्ड हटाइँदै,"टीकापुर : कैलालीमा मदिरा तथा सुर्तीजन्य पदार्थको प्रचारप्रसारका लागि विभिन्न स्थानमा राखिएका सामग्रीहरू धमाधम हटाउन थालिएको छ। सुदूरपश्चिम प्रदेश प्रादेशिक स्वास्थ्य प्रवर्द्धन केन्द्र, कञ्चनपुरले त्यस्ता सामग्रीहरू धमाधम हटाउन थालेको हो। केन्द्रले स्वास्थ्यको दृष्टिकोणले प्रतिकुल मानिएका मदिरा तथा सुर्तीजन्य पदार्थको प्रचारप्रसार गर्न रोक लगाउँदै सार्वजनिक स्थान, चोक चौराहा, होटल, पूर्वपश्चिम राजमार्ग छेउमा राखिएका प्रचार सामग्रीहरू हटाउन थालेको हो। केन्द्रले जिल्लाको धनगढी, टीकापुर, लम्की, चिसापानी, सुख्खड, अत्तरिया लगायतका बजारहरूबाट प्रचार सामग्रीहरू हटाई रहेको छ। कर्मचारीको टोली नै खटाएर त्यस्ता सामग्री हटाउँदै मदिरा तथा सूर्तीजन्य पदार्थको प्रचारप्रसार गरे हुने कानुनी कारबाहीका बारेमा सचेत गराई रहेको केन्द्रका प्रमुख हेमराज खड्काले जानकारी दिए। हामीले धनगढीबाट सुरु गरेको अभियान जिल्लाका मुख्य मुख्य सहर तथा पूर्वपश्चिम राजमार्गमा राखिएका प्रचार बोर्डहरू हटाउन कर्मचारीको टोली नै परिचालन गरेका छौं खड्काले भने त्यस्ता सामग्रीको प्रचार प्रसार गर्न नपाइने कानुनी व्यवस्था लागू गर्न आमनागरिकलाई सचेत समेत गराउँदै आएका छौं। टोलीले टीकापुरमा मात्रै ५० भन्दा बढी होटल, चोक तथा चौराहाबाट त्यस्ता सामग्री हटाएको छ। त्यस्ता प्रचार प्रसारका सामग्री सञ्चारका माध्यम हुन्, यसले बालबालिका तथा सेवनकर्ताहरूलाई समेत आकर्षित गर्ने हुनाले स्वास्थ्यमा गम्भीर असर गर्ने र जनस्वास्थ्यमा प्रभाव पार्ने हुनाले त्यसलाई न्यूनीकरण गर्न अभियान नै सञ्चालन गरेर सामग्री हटाइरहेका छौं खड्काले भने पहिलो पटकका लागि यो स्वास्थ्य प्रवर्द्धनको अभियान हो भने नियमित अनुगमन गरेर प्रचार सामग्री राखिएको पाइए कानुन अनुसार कारबाही गर्नेछौं। सूर्तीजन्य पदार्थ नियन्त्रण सम्बन्धी ऐन २०६८, जनस्वास्थ्य ऐन २०७५, प्रदेश जनस्वास्थ्य ऐन २०७६, विज्ञापन बोर्डको परिपत्र र सम्मानित सर्वोच्च अदालतको २०७९ फागुन ११ गतेको अन्तरिम आदेशका आधारमा प्रचार सामग्री हटाउन सुरु गरिएको खड्काले बताए। जिल्ला प्रशासन कार्यालय कैलालीले २०७९ चैत्र ४ गते जिल्लाका विभिन्न स्थानमा राखिएका प्रचार सामग्री हटाउन सम्बन्धित निकायलाई निर्देशन दिएको थियो।"
उफ् ! गर्मी,"काठमाडौं : हालसम्मकै बढी तापक्रम नेपालमा सन् १९९५ को जुन १६ मा रहेको तथ्यांक भेटिन्छ। मौसमविद् सुदर्शन हुमागाईं भन्छन्, त्यस समय धनगढीको अत्तरीया स्टेसनमा ४६४ डिग्री तापक्रम मापन गरिएको थियो। नेपालमा गर्मीको समय ४५ डिग्री तापक्रम धेरै पटक नाघेकोे छ। यसपटक पनि त्यसकै हाराहारीमा तापक्रम पुगेको छ। जसकारण, गर्मी उखरमाउलो छ। पहाड र उपत्यकाको भन्दा तराईमधेसको जनजीवन कस्टकर छ। तराईका अधिकांश जिल्लाको तापक्रम ४० डिग्रीमाथि पुग्दा विद्यालय बन्द गरिएका छन्। मजुर गरेर जीवन चलाउनलाई सकस छ। दिउँसो बाहिर निस्कन सक्ने अवस्था छैन। रातमा सुत्न गाह्रै पर्छ। सन् १९९५ अगस्ट २ मा नवलपरासीको सेमरी स्टेसनमा ४५८ डिग्री मापन भएको थियो। सन् १९९५ को मे ३ मा भैरहवा एयरपोर्टमा ४५२ पुगेको थियो। नेपालगन्जमा सन् १९९५ को जुन १६ मा ४५० डिग्री देखिएको थियो। सन् १९६६ को जुन ८ मा चिसापानी कर्णालीमा ४५ डिग्री पुगेको थियो। दीपायलमा सन् २०१२ को मे मा ४५ डिग्री पुगेको थियो भने टीकापुरमा पनि सन् २०१२ को जुन १३ मा ४५ डिग्री पुगेको मौसम विद्ले उल्लेख गरेको तथ्यांकमा भेटिन्छ। यसपटक भने केही दिन अघिबाट तापक्रम बढेको छ। मधेस प्रदेशको धेरैजसो भूभाग, कोसी प्रदेशका केही जिल्ला, लुम्बिनी तथा बागमती प्रदेश पनि तपक्रम अत्याधिक बढेको छ। ती जिल्लाहरूमा कम्तीमा ४० डिग्रीभन्दा माथि तापक्रम रहेको मौसम विद् बताउँछन्। सबै ठाउँमा हिटवेभ (तातो हावा) को अवस्था छ। लगातार तीन दिन उस्तै अवस्था रहेमा त्यसलाई हिटवेभ भनिन्छ। आइतबार दुम्कौली, नवलपुरमा ४२८ डिग्री तापक्रम मापन गरिएको थियो। उक्त क्षेत्रमा लगातार तापक्रम उस्तै हुँदा जनजीवन प्रभावित छ। जल तथा मौसम विज्ञान विभागका वरिष्ठ मौसमविद् डा इन्दिरा कँडेलका अनुसार पछिल्लो समय तातो दिन र रातको संख्या बढिरहेको छ। तापक्रमले निश्चित थ्रेसहोल्ड काटेको छ। बढी तापक्रम भएको दिन तथा रातको संख्या बढ्दो क्रममा रहनुको अर्थ जलवायु परिवर्तनको असर हुनसक्ने कँडेलले बताइन्। भन्छिन्, हिटवेभहरू पहिला पनि हुन्थे। तर, संख्या कति थिए भन्नेले अर्थ राख्छ। तर, बढी तापक्रम भएका दिन तथा रात वृद्धि हुनु संवेदनशील विषय मानिन्छ। हिटवेभ पहिलादेखि नै हुँदैआएको घटना हो। तर, विभिन्न अध्ययनहरूले यसको प्रभाव अझै डरलाग्दो बन्ने चेतावनी दिएको छ। हिटवेभका घटनामा लामो हुने र बारम्बार दोहोरिने पनि बताइँदै आएको छ। नेपालमा हिटवेभका घटना हुँदै आए पनि समग्रमा यसको संख्या बढेको छ। समग्रमा वार्षिक कति दिन तथा रात बढी तातो भयो भनेर हेरिन्छ। त्यो संख्या क्रमशः बढ्दो क्रममा छ, विभागका वरिष्ठ मौसमविद् कँडेलले भनिन्, गत मे ३१ तारिखको राति सायद सबैलाई बढी गर्मी भएको हुनसक्छ। त्यतिबेला दिन र रातको न्यूनतम र अधिकतम तापक्रम नै बढी थियो। ग्लोबल वार्मिङको कारण तापक्रम बढेको केही मौसम विज्ञ बताउँछन्। हिटवेभहरू बढ्नु भनेको जलवायु परिवर्तनको प्रभाव देखिएको हुनसक्छ। तर, एउटा एउटा वर्ष गर्मी भएको घटनालाई हेरेर मात्रै जलवायु परिवर्तनको प्रभाव भएको भन्न नमिल्ने कँडेल बताउँछिन्। उनले थपिन्, पछिल्लो ३० वर्षको तापक्रमको प्याटर्न तुलनात्मक रूपमा हेर्दा जलवायुको प्रभाव भन्न सकिन्छ। मानवीय क्रियाकलापले कार्बन उत्सर्जन अत्यधिक भइरहेको छ। जसको प्रत्यक्ष रूपमा पृथ्वीको तापक्रम बढाइरहेको हुन्छ। जसले गर्दा हिटवेभ जस्ता विपद बारम्बार समस्या बनिरहेको अध्ययनहरूको निष्कर्ष छ। हिटवेभको समयमा आद्रता बढी हुँदा समस्या हुन्छ। आद्रताले गर्मी गराउने चिटचिट हुने हुन्छ तर पसिना आउँदैन। शरीरको तापक्रम व्यवस्थापन हुनलाई पसिना निस्कनुपर्छ। त्यसले शरीरलाई अलि शीतल गराएर गर्मी बढी महसुस गराउँदैन। तापक्रम र आद्रता दुवै बढी भएमा अत्यन्त गाह्रो हुन्छ। हाल हिटवेभ चलेका ठाउँहरूमा पनि यस्ता समस्या देखिन सक्छन्। मौसम पूर्वानुमान महाशाखाले तातो हावाबाट बच्नका लागि सावधान हुन गत शुक्रबार नै विशेष बुलेटिन निकालेको छ। घरभित्रै बस्न, घाममा नजान, हल्का लुगा लगाउन, टाउको छोप्न, पानी तथा झोल, जुस, सर्वत पिउन सल्लाह दिएको छ। अध्ययनले गर्मीका जोखिमहरू विशेषगरी सहरी जलवायुसँग सम्बन्धित रहेको जनाएको छ। र, ग्लोबल वार्मिङले जोमिखयुत स्थानहरूमा झन् समस्या बढाउने र वातावरणीय प्रभावलाई बढावा दिने जनाएको छ। हिटवेभ डर लाग्दो प्राकृतिक विपत्ति अध्ययनहरूले यो तातोपन अझै घातक, लामो बन्ने जनाएको छ। पूर्वी भूमध्यसागरीय भूभागमा यसको प्रभाव नराम्रो पर्दैजाने टेम्पोरेरी कम्पाउन्ड हिटवेभ इभेन्ट्स एन्ड ग्लोबल वार्मिङ, एन एमर्जिङ हजार्ड नामक अध्ययनले जनाएको छ। यस्ता क्षेत्रहरूमा एक्काइसौं शताब्दीको अन्त्यसम्म भइरहेको भन्दा सातौं गुणा बढी घटना हुने र तीन गुणा अवधी लम्बिने चेतावनी दिएको छ। तापक्रम बढी भएका भूभागमा हिटवेभ निरन्तर हुनेछन्। सन् २००३ मा भएको युरोपको हिटवेभमा मात्रै करिब ७५ हजार मानिसको मृत्यु भएको थियो। सन् २०१० मा भएको रसियाको हिटवेभमा ५५ हजारको मृत्यु भएको उत अध्ययनले बताएको छ। हिटवेभका कारण चरम मौसमी घटनाले पूर्वाधारमा व्यापक क्षति पुर्याउनेछ।। विद्युतीय माग अत्यधिक हुने र तर माग धान्ने अवस्था हुने छैन। कृषि उत्पादन अशक्त बन्नुका साथै, पारिस्थितिक प्रणाली तनावपूर्ण बन्नेछ अध्ययनले बताएको छ। विश्वमै बढ्दैछ औसत तापक्रम संसारको सबैभन्दा बढी गर्मी हुने मुलुहरूमा भूमध्य रेखाहरूमा अवस्थित देशहरू पर्छन्। यहाँ सूर्यका किरण सबैभन्दा तीव्र हुने भएकाले गर्मी बढी हुने गर्छ। मध्यपूर्वमा अवस्थित साउदी अरब, इराक र कुवेतलगायतका देशहरूमा पनि अत्यधिक गर्मी हुने गर्छ। मरुभूमिको हावापानी काकारण यी देशहरूले उच्च तापक्रम अनुभव गर्छन्। यहाँ वर्षभरि धेरै कम मात्र वर्षा हुन्छ। सुडान र नाइजरजस्ता अफ्रिकी मुलुकमा पनि उच्च तापक्रमको अनुभव हुन्छ। यी क्षेत्रहरूमा पनि मरुभूमिका कारण वर्षभरि उच्चतापक्रम रहन्छ। जलवायु परिवर्तनले यी क्षेत्रहरूको तापक्रम वृद्धिमा महत्वपूर्ण प्रभाव पारेको छ। हालैका वर्षहरूमा धेरै देशले अहिलेसम्मकै कीर्तिमान तोड्ने तापक्रमको अनुभव गरिरहेका छन्। वायुमण्डलमा हरितगृह ग्यासहरूको निर्माणको परिणाम स्वरूप यसरी तापक्रमको वृद्धि भएको हो। विश्वव्यापी रूपमै औसत तापक्रम वर्षौंदेखि लगातार बढिरहेको छ। नासाका अनुसार सन् १८०० को दशकको अन्त्यदेखि पृथ्वीको औसत तापक्रम करिब १८ डिग्री फरेनहाइटले बढेको छ। यो वृद्धि सर्सर्ती हेर्दा न्यून देखिए पनि संसारभरको मौसमको ढाँचा र पारिस्थितिक प्रणालीमा महत्वपूर्ण परिवर्तनहरू ल्याउन यही पर्याप्त छ। विश्वमा हालकै दरमा हरितगृह ग्यासको उत्सर्जन जारी रहेमा विनाशकारी परिणामहरूको साथमा ग्रहको तापक्रम बढ्दै जाने भविष्यवाणी जलवायु वैज्ञानिकहरूले गरिसकेका छन्। विश्वमा सबैभन्दा बढी गर्मी हुने देश बुर्किनाफासो हो। यहाँको औसततापक्रम ८४६७ डिग्री फरेनहाइट छ। इरानको लुट मरुभूमि पृथ्वीकै सबैभन्दा बढी तातो हुने ठाउँ हो। यहाँको उच्चतापक्रम १५९३ डिग्री फरेनहाइट अर्थात् ७०७ डिग्री सेल्सियससम्म पुगेको छ। त्यसैगरी संसारको सबैभन्दा बढी गर्मी हुने सहर पाकिस्तानको जाकोबाबादहो। जहाँको तापक्रम निरन्तर रूपमा १२२ डिग्री फरेनहाइट अर्थात् ५० डिग्री सेल्सियस रहन्छ। यस वर्ष चीनको सांघाई सहरमा मे महिनाको अन्तिममा सबैभन्दा बढी ३६७ डिग्री सेल्सियस तामक्रम रह्यो जुन अघिल्लो रेकर्डभन्दा एक डिग्री बढी थियो। त्यसैगरी मे महिनाको मध्यतिरै भारतको दिल्लीमा ४२९ डिग्री सेल्सियस तापक्रम अनुभव गरिएको थियो। दक्षिणपूर्वी एसिया पनि गर्मीले नराम्ररी प्रभावितबनेको छ। यहाँका देशहरूमध्ये लावसमा रेकर्ड गरिएको सबैभन्दा बढी तापक्रममा ४३५ डिग्री सेल्सियस, भेतनाममा ४४२ डिग्री सेल्सियस र थाइल्यान्डमा ४५४ डिग्री सेल्सियस छ। यसरी विश्वव्यापी रूपमा बढेको तापक्रम र तातो हावाको लहरले विश्वको एकतिहाइ जनसंख्यालाई असर पुर्याएको छ। समाचार एजेन्सीहरूका अनुसार यहीकारणले हालसम्म १७ भन्दा बढीको मृत्यु हुनुका साथै ६० भन्दा बढी अस्पताल भर्ना भएका छन्।् बढी गर्मी हुने देशहरू १ बुर्किनो फासो : ८४६७ डिग्री फरेनहाइट २ माली : ८४५८ डिग्री फरेनहाइट ३ अरुबा : ८४५१ डिग्री फरेनहाइट ४ सेनेगल : ८४०४ डिग्री फरेनहाइट ५ मौरिट्यानिया : ८३८८ डिग्री फरेनहाइट ६जिबौटी : ८३३ डिग्री फरेनहाइट ७ द ग्याम्बिया : ८३०५ डिग्री फरेनहाइट ८ युनाइटेड अरब इमिरेट्स : ८२७१ डिग्री फरेनहाइट ९ गिनियाबिसौ : ८२४९ डिग्री फरेनहाइट १० नाइजर : ८२४९ डिग्री फरेनहाइट"
गर्मी बढ्दा विद्यालय बन्द,"बागमती प्रदेशका तीन जिल्लामा अत्याधिक गर्मीका कारण पठनपाठन प्रभावित भएको छ। चितवन, मकवानपुर र सिन्धुलीमा गर्मीको असर बढी छ। गर्मीले जनजीवन मात्रै प्रभाव पारेको छैन शैक्षिक संस्थाको पठनपाठनमा पनि असर गरेको छ। तराई मधेसका अधिकांश जिल्लामा अत्याधिक गर्मीका कारण निजी तथा सामुदायिक विद्यालय बन्द गरिएका छन्। जनकपुरधाम उपमहानगरपालिकाले जनकपुरधामका सामुदायिक तथा संस्थागत विद्यालयहरू ८ दिनका लागि बन्द गरेको छ। अत्यधिक गर्मीका कारण बालबालिकाको स्वास्थ्यमा पर्न सक्ने प्रतिकूल असरलाई मध्यनजगर गर्दै १९ गतेदेखि २६ गतेसम्मका लागि विद्यालयका प्रशासनिक कामबाहेक पठनपाठन बन्द रहने जनकपुरधाम उपमहागरपालिकाका प्रमुख प्रशासकीय अधिकृत रत्नेश शशिले बताए। यसैगरी गौशाला नगरपालिकाले एक साताका लागि विद्यालयमा गर्मी बिदा दिएको छ। गर्मीको कारण जेठ २१ गतेदेखि जेठ २६ सम्मका लागि गर्मी बिदा दिइएको शिक्षा शाखा संयोजक वीरबहादुर बलम्पाकीले बताएका छन्। सो बिदा वर्षे बिदाबाट कट्टा हुने गरी मिलाइएको संयोजक बलम्पाकीले जानकारी दिए। नगरपालिकाका उपमेयर रेणुकुमारी महतोले भनिन्, यस्तो बेलामा स्कुल चलाउँदा बालबालिकालाई असर पर्न सक्छ। गर्मी उस्तै छ। त्यसैले बिदा दिइएको हो। बागमती प्रदेशका तीन जिल्लामा अत्याधिक गर्मीका कारण पठनपाठन प्रभावित भएको छ। चितवन, मकवानपुर र सिन्धुलीमा गर्मीको असर बढी छ। मकवानपुरमा हेटौंडा उपमहानगरपालिकाले आइतबारबाट एक साताका लागि विद्यालय बन्द गरेको छ। अन्य तीन पालिकाले सोमबारदेखि पाँच दिनका लागि विद्यालय बन्द गरेको छ। गर्मी अत्याधिक हुँदा विद्यार्थीले बान्ता गर्ने, नाकबाट रगत आउने, बेहोस हुने समस्या भएकाले जेठ २१ देखि २६ गतेसम्मका लागि विद्यालय बन्द गरिएको हेटौंडा उपमहानगरपालिकाका शिक्षा महाशाखा प्रमुख गंगाधनर रिमालले बताए। हेटौंडामा मात्र ७३ वटा सामुदायिक र ४९ वटा संस्थागत विद्यालय छन्। ती विद्यालययमा करिब ५० हजार विद्यार्थी अध्ययनरत रहेको हेटौंडा उपमहानगरपालिकाले जनाएको छ। अघिल्लो वर्षहरूको तुलनामा बर्ढी गर्मी रहेको हेटौंडामा यो वर्ष गर्मीको तापक्रम ३९ डिग्रीसेल्सियससम्म मापन गरिएको छ। अत्यधिक गर्मीका कारण मकवानपुरको मनहरी, राक्सिराङ र मकवानपुरगढी गाउँपालिकाले पालिकाभित्रका सबै विद्यालय पाँच दिनका लागि बन्द गर्ने सूचना सार्वजनिक गरेको छ। तीनवटै पालिकाले जेठ २२ गते सोमबारदेखि २६ गते शुक्रबारसम्म विद्यालयको पठनपाठन बन्द गर्ने जानकारी दिएको हो। चितवनमा पनि अत्याधिक गर्मी बढेपछि भरतपुर महानगरपालिका सहित चार स्थानीय तहले आइतबारदेखि एक साताका लागि विद्यालय बन्द गरेको छ। तापक्रम ४१ डिग्रीसम्म पुगेपछि भरतपुर महानगरपालिका, माडी, खैरेनी, रत्नगर र राप्ती नगरपालिकाले विद्यालय एक साताका लागि बन्द गरेको जिल्ला शिक्षा विकास तथा समन्वय एकाइ प्रमुख भूमिलाल सुवेदीले बताए। सिन्धुलीको दुई नगरपालिका र एक गाउँपालिकाले पनि बिदा दिएको छ। कमलामाई र दुधौली नगरपालिकाले आइतबारदेखि बिदा दिएको हो। हरिहरपुरगढी गाउँपालिकाले सोमबारदेखि बिदा दिने निर्णय गरेको छ। कमलामाईले ४ दिन, हरिहरपुरगढीले ५ दिन र दुधौली नगरपालिकाले ६ दिन बिदा दिएको छ। रामेपछापका विद्यालयहरूमा पनि पठन पाठनमा समस्या भएको छ। गर्मीका कारण विद्यार्थी बिरामी हुने गरेका कारण बिहान नियमित गरिने प्रार्थना गर्न छाडिएको मन्थली माध्यमिक विद्यालयका प्राध्यापक टंकप्रसाद दाहालले जानकारी दिए। कोसी प्रदेशको पहाडी जिल्लामा पनि गर्मीको असर बढ्दो छ। धनकुटाको महालक्ष्मी नगरपालिका ४ दमारस्थित चानुवा माध्यमिक विद्यालय एक साता बन्द गरिएको छ। अभिभावक, शिक्षक, जनप्रतिनिधिसहितको बैठकले एक साता विद्यालय बन्द गर्ने निर्णय गरिएको विद्यालयका प्रधानाध्यापक कुमार बाबु श्रेष्ठले बताए। उनका अनुसार पछिल्लो समयको अत्याधिक गर्मीले केही विद्यार्थी बिरामीसमेत भए। अरुण नदीको गढतिरमा रहेको सो विद्यालयमा ४ सय ३० जना विद्यार्थी अध्ययरत छन्। दिउँसो अत्याधिक घाम लाग्ने र तातो हावा वहने हुँदा विद्यार्थी विरामी हुन थालेपछि सबैको सल्लाहमा बिदा दिइएको उनले बताए। केसीका तराईका जिल्ला झापा र मोरङका अधिकांश स्थानीय तहले बालबालिकाको स्वास्थ्यलाई ख्याल गर्दै विद्यालय बन्द गरेका छन्। स्थानीय नदी तथा पोखरीमा पौडी खेल्ने बालबालिकाकोसमेत घुइँचो लाग्ने गरेको पाइएको छ। झापाका स्थानीय तहहरूले गत बिहीबारदेखि विद्यालय बन्द गरेका थिए। केही स्थानीय तहले मंगलबारसम्म विद्यालय बन्द गरेकामा भद्रपुर, बिर्तामोड, अर्जुनधारा, मेचीनगर, दमक, शिवसताक्षीलगायतका पालिकाहरूले तीन दिन बिदा थपेको समेत सूचना जारी गरेको छ। गर्मीले जनजीवन प्रभावित भएपछी धरान, इटहरी र इनरुवालगायतका पालिकाका विद्यालय बन्द गरिएको छ। धरान उपमहानगरपालिकाका शिक्षा शाखा प्रमुख गणेशप्रसाद खतिवडाले गर्मीका कारण वर्षे विदाबाट कट्टा गर्ने गरि जेठ २४ गतेसम्म कुनै प्रकारको क्षति नहोस् भनेर विद्यालय बन्द गरिएको बताए। मोरङको विराटनगर महानगरपालिका, बुढीगंगा गाउँपालिका, जहदा गाउँपालिका र कटहरीलगायतका स्थानीय तहले विद्यालय बन्द गरेका छन्। गर्मीका कारण बालबालिकाको स्वास्थ्यमा प्रतिकूल असर पर्न सक्ने भन्दै विद्यालय बन्द गराइएको स्थानीय तहका शिक्षा शाखाले जनाएको छ। विराटनगर महानगरपालिकाले आइतबारदेखि तीन दिनसम्म विद्यालय बन्द गरेको विराटनगर महानगरपालिका शिक्षा महाशाखा अधिकृत कृष्ण भट्टराईले जानकारी दिए। जल तथा मौसम विज्ञान फिल्ड कार्यालय विराटनगरका अनुसार गत वैशाखमा ४० दशमलव ५ डिग्री सेल्सीयस तापक्रम रहेकोमा यस महिना पनि तापक्रम सोही सरदरमा रहेको छ। रुपन्देहीमा पनि विद्यालय बन्द गरिएका छन्। सिद्धार्थनगर नगरपालिकाको नगर शिक्षा समितीको आइतबार बसेको बैठकले नगरमा रहेका विद्यालयहरू जेठ २२ गतेदेखि जेठ २६ गतेसम्मका लागि वर्षे बिदाबाट कट्टी हुने गरी बिदा दिने निर्णय गरेको छ। गर्मी बढेपछि विद्यार्थीलाई विद्यालय आवागमन र पठनपाठनमा समस्या भइरहेको थियो, सिद्धार्थनगर नगरपालिकाका प्रमुख इश्तियाक अहमद खाँनले भने, त्यसैले ५ दिनसम्म विद्यालय बन्द गर्ने निर्णय गरेका छौं। यसले ससाना बालबालिकालाई राहत हुने विश्वास लिएका छौँ। गर्मी बढेपछि रुपन्देहीका अधिकांश शैक्षिक संस्थाहरू बन्द गरिएको छ। विद्यालय तहदेखि उच्च तहसम्मका शैक्षिक प्रतिष्ठान बन्द गरिएका हुन्। कक्षाकोठामा बस्नै नसक्ने अवस्था छ। विद्यार्थी कक्षाकोठामै चक्कर आएर ढल्ने भए पनि स्थानीय तहले नै गर्मीमा विदा दिने निर्णय गरेका छन्। रुपन्देहीका अधिकांश शैक्षिक संस्थाहरू असारसम्मका लागि विदा दिइएको छ। बुटवलको दीप बोर्डिङका प्राचार्य टिकाराम न्यौपानेले हिउदे विदाअन्तर्गत गर्मीमा विदा दिइएको बताए। गर्मीले परासीका सामुदायिक र निजी विद्यालयहरू केही दिनका लागि बन्द गरिएको छ। जिल्लाका सबै पालिकाहरूका शिक्षा शाखाले सूचना निकालेर गर्मीका कारण विद्यालय बन्द गरिएको जनाएका छन्। केही पालिकाहरूले २३ गतेसम्म र केहीले २६ गतेसम्म विद्यालय बन्द गरेको जनाएका हुन्। कृष्ण सारु मगर हेटौंडा, गोविन्द महतो जनकपुरधाम , लक्ष्मण पोखरेल बुटवल, हरि शर्मा परासी, सलमान खान भैरहवा, रत्नप्रसाद आचार्य धरान, हरिबहादुर लम्जेल धनकुटा , जितेन्द्रनारायण ठाकुर विराटनगर, पार्थ मण्डल झापा"
लु चल्दा बाहिर ननिस्कनू,"काठमाडौं : गर्मी बढेको छ। चिकित्सक भन्छन्, घरबाहिर निस्कँदै हुनुहुन्छ भने सजग हुनुहोस्। तातो हावा (लु) चलेको बेला घरबाहिर ननिस्कनू नै उत्तम हुन्छ। तातोपनाले ज्यानै लिन पनि सक्छ। वरिष्ठ मुटुरोग विशेषज्ञ प्राध्यापक डाक्टर प्रकाशराज रेग्मीका अनुसार, गर्मीले शरीरमा प्रत्यक्ष असर पर्छ। यो समय धेरै पसिना आउँछ। शरीरबाट पसिनाकोसाथ पानी र नुन बाहिर निस्कन्छ, डा रेग्मी भन्छन, यस्तो बेला जो कोहीलाई पनि जलवियोजन (डिहाइड्रेसन)हुन्छ। जलवियोजन भएको बेला रक्तचाप घट्छ। कमजोर महसुस हुन्छ। मुटु, मधुमेह, मिर्गौलालगायतका दीर्घरोगविरुद्ध औषधि सेवन गरिरहेका बिरामीहरूलाई जलवियोजन हुँदा शरीरमा झन् नकारात्मक असर पर्छ।, तराईको तातो हावा (लु) शरीरमा पर्यो भने शरीरको तापक्रम बढ्छ। धेरै तातो अवस्थामा शरीरबाट पसिना निस्कन पनि छोड्छ। शरीरको बढेको तापक्रमलाई प्रतिरक्षा गर्ने संयन्त्र नै फेल खान्छ। काम गर्न सक्दैन। यसलाई हिट स्ट्रोक भनिन्छ, डा रेग्मी भन्छन्, हिट स्ट्रोक हुँदा शरीर तात्छ। ज्वरो आउने हुन्छ। बेस्करी टाउको दुख्छ। विस्तारै बेहोस हुने हुन्छ। मृत्युसमेत हुन सक्छ। त्यसैले लु चल्दा बाहिर निस्कनु हुँदैन। घाममा बाहिर हिँडिरहेको बेला मस्तिष्कघातसमेत हुन सक्ने चिकित्सकहरू बताउँछन्। गर्मीको बेला बाहिर निस्कनु उचित हुँदैन। रिंगटा (चक्कर) लागेर सडकमा लड्ने जोखिम हुन्छ, वरिष्ठ छाती रोग विशेषज्ञ डा दीर्घसिंह बम भन्छन्, (लु) ले जीउमा नराम्रो असर गर्छ। मस्तिष्कदेखि शरीरका विभिन्न अंगमा प्रतिकूल असर पुर्याउँछ। ज्यानैसमेत लिन सक्छ। स्वास्थ्य सेवा विभाग इपिडिमियोलोजी तथा रोग नियन्त्रण महाशाखाका निर्देशक डा रुद्र मरासिनीले गर्मीमा लामखुट्टेको टोकाइबाट समेत जोगिन सुझाए। गर्मीमा लु बाट जोगिनु पर्यो। लामखुट्टेको टोकाइबाट डेंगुसमेत लाग्न सक्छ, उनले भने, गर्मीबाट जोगिन प्रशस्त पानी पिउनु पर्यो। लामखुट्टेबाट जोगिन राती झुलको प्रयोग गर्नुपर्छ। पोसाकमा ध्यान दिउँ गर्मीको बेला हाफ कमिज वा हाफ पाइन्टभन्दा पूरा बाहुला भएको कमिज तथा पूरा पाइन्ट लगाउन चिकित्सकहरू सुझाउँछन्। घरबाहिर निस्कँदा छाता ओढ्न, टोपी, पूरा बाहुला भएको कपडा लगाउन चिकित्सकहरू सुझाव दिन्छन्। वरिष्ठ छाला रोग विशेषज्ञ डा रीता श्रेष्ठका अनुसार, बाहिरको गर्मीले छालालाई प्रत्यक्ष असर पार्छ। घामको प्रत्यक्ष असरले अनुहारमा पोतो आउँछ। घमौरा, एजर्लीले समेत सताउँछ। डा श्रेष्ठले भनिन्, बाहिर निस्कँदा छाता ओढ्ने र सनस्क्रिन क्रिम लगाएर छाला जोगाउन सकिन्छ। तातोपनबाट शरीर जोगाउँ गर्मीको समयमा चिसो पेय पदार्थ लिँदा पनि शरीरमा चिनीको मात्रा प्रवेश हुने चिकित्सकहरू बताउँछन्। बाहिर खरिद गरिने चिसो पेय पदार्थ खाँदा एकै छिन चिसो महसुस भए पनि झन् बेफाइदा गर्छ, डा रेग्मीले भने, चर्को घाम र घामबाट उत्पन्न तातोपनबाट शरीरलाई बचाउनुपर्छ। पानी पर्याप्त पिउँ जलवियोजनबाट जोगिन प्रशस्त मात्रामा पानी पिउनु पर्ने चिकित्सकहरूको सुझाव छ। दिनमा चारदेखि पाँच लिटर पानी पिउन डा रेग्मीको सुझाव छ। पिसाब सङ्लो आउने गरी पानी पिउनुपर्छ, उनले भने, नुन, कागति हालेर सर्बत पानी पिउँदा फाइदा हुन्छ। मोही वा लस्सी खाँदा पनि फाइदा हुन्छ। समय अनुकूलका रसिला फलफूल सेवन गर्न डा रेग्मीले सुझाव दिए।"
अन्नपूर्णकर्मी बराललाई वातावरण पत्रकारिता पुरस्कार,"काठमाडौं : वातावरण पत्रकारिता पुरस्कारबाट अन्नपूर्णकर्मी कृष्णमणि बराल पुरस्कृत हुने भएका छन्। नेपाल वातावरण पत्रकार समूह (नेवापस) ले विश्व वातावरण दिवसका अवसरमा विगत साढे तीन दशकदेखि प्रदान गर्दै आएको वातावरण पत्रकारिता पुरस्कार२०२२ पोखराका पत्रकार कृष्णमणि बराललाई प्रदान गर्ने निर्णय गरेको छ। समूहले प्रत्येक वर्षको जुन ५ (विश्व वातावरण दिवस) मा पत्रकारहरूको प्रोत्साहनका लागि वातावरण पत्रकारिता पुरस्कार प्रदान गर्दै आएको छ। सन् २०२२ भरि वातावरण र दिगो विकासका विषयमा पत्रपत्रिका, रेडियो, टेलिभिजन तथा अनलाइनमा प्रकाशितप्रसारित सामग्री र कार्यक्रमहरू मध्यबाट छनौट गरी सान्दर्भिकता, मौलिकता, भाषा शैली र तथ्यतथ्यांक आधारमा मूल्यांकन गरेर बराललाई पुरस्कार प्रदान गर्ने निर्णय भएको हो। पुरस्कारका लागि समूहले पत्रकारहरूलाई सन् २०२२ भरिका आफ्ना लेखरचना तथा कार्यक्रम समावेश गरी आवेदन दिन आह्वान गरेको थियो। समूहका पूर्व अध्यक्ष राजेन्द्र दाहालको संयोजकत्वमा समूहका पूर्व महासचिव रमेश भुसाल र विज्ञ सदस्य डा हुम गुरुङ सम्मिलित तीन सदस्यीय निर्णायक मण्डलको सिफारिसका आधारमा पुरस्कारको निर्णय गरिएको समूहले जनाएको छ। समूहद्वारा स्थापित वातावरण पत्रकारिता पुरस्कार२०२२ पाउने बराल ३६ औँ पत्रकार हुन्। यो पुरस्कार समूहको आगामी साधारणसभाको दिन हस्तान्तरण गरिने छ।"
बसपार्क बाहिरका टिकट काउन्टर बन्द गर्दै महानगर,"महानगरले शुक्रबार सूचना जारी गर्दै आगामी असार १ गतेदेखि गोंगबु बसपार्कभन्दा बाहिर रहेका सबै टिकट काउन्टर हटाउन निर्देशन दिएको छ। काठमाडौंं : राजधानीबाट बाहिर जाने र आउने सवारीसाधन सिधै बसपार्कमा मात्रै रोक्नुपर्ने तयारी महानगरले गरिरहेको छ। उपत्यकामा बढ्दै गएको ट्राफिक व्यवस्थापनका लागि लामा तथा मध्यम दूरीका सवारीसाधनले अव बसपार्कमा मात्रै यात्रु चढाउन र ओराल्न पाउनेछन्। काठमाडौं महानगरले शुक्रबार सूचना जारी गर्दै आगामी असार १ गतेदेखि गोंगबु बसपार्कभन्दा बाहिर रहेका सबै टिकट काउन्टर हटाउनका लागि निर्देशन दिएको छ। यसका साथै नयाँ बसपार्कबाट मात्रै यात्रुबाहक सवारीसाधन सञ्चालन गर्न सूचना जारी गरेको छ। अब धुलिखेल, बनेपा, साँखुसम्मको सडक इजाजत लिएका लामो दूरीका सवारीसाधनले कलंकीदेखि जडिबुटीसम्म सवारीसाधन रोक्न पाउने छैनन्। काठमाडौंबाट बाहिर जाने यात्रुले टिकट लिनका लागि बसपार्क पुग्नु पर्नेछ। वा अनलाइन टिकट गर्न सक्नेछन्। गाडी चढ्नका लागि पनि बसपार्क नै पुग्नु पर्नेछ। बाहिरबाट काठमाडौं आउने यात्रुले पनि बसपार्कमा नै ओर्लनु पर्ने हुृन्छ। काठमाडौं महानगरपालिकाका महानगर प्रहरी प्रमुख राजुनाथ पाण्डेका अनुसार यात्रुहरूलाई सुरक्षित यात्राका लागि महानगरले उपत्यकाको ट्राफिक व्यवस्थापन गर्न लागेको हो। महानगरको निर्देशन नमान्ने सवारीसाधनलाई ट्राफिक नियम उल्लंघनको कसुरमा कारवाही हुन्छ। पाण्डे भन्छन्, गोंगबुस्थित नयाँ बसपार्कलाई पिक एन्ड ड्रप को लागि मात्रै प्रयोग गरिनेछ। सवारीसाधन धेरै भएकाले बसपार्कमा पनि पार्किङ स्पेसको कमि भइरहेको छ। महानगरबासी सुरक्षित र सहज तरिकाले यात्रा गर्न पाउने वातावरण सिर्जना गर्नका लागि लामो दूरीका सवारीसाधनलाई सहरभरी जान नपाउने गरी व्यवस्थित गर्न लागेका हौं। उपत्यका ट्राफिक महाशाखाका प्रबक्ता राजेन्द्र भट्टका अनुसार लामो दूरीका सवारी जहाँ पनि रोक्ने र पार्किङ गर्ने प्रवृतिले सहरको ट्राफिक जाम बढ्यो। दुर्घटना बढ्यो। यसैले पनि सहरको सवारी जाम व्यवस्थित गर्न जरुरी नै भएको छ। सहरभरी फैलिएका टिकट काउन्टर र जहाँ पनि गाडी रोक्ने प्रवृतिले सहरको ट्राफिक व्यवस्थापनमा समस्या बढ्न थाल्यो। टिकट बिक्रीमा मनोमानी भएको र यात्रु ठगिएको सूचना हामीले पाउने गरेका छौं। सवैलाई एउटै भाडा सुविधामा यात्रा गर्ने पाउने अवस्था सिर्जना गर्न अव्यवस्थित टिकट काउन्टर बन्द गर्न लागेका हौं। महानगरका अनुसार गोंगबु बसपार्कमा मात्रै पिक एण्ड ड्रप सञ्चालन गर्नका लागि सवै पक्षसँग समन्वय र छलफल गरिएको थियो। यसका लागि महानगरले यातायात व्यवस्था विभाग, ट्राफिक प्रहरी, यातायात महासंघ र ल्होत्से बहुउद्देश्यीयबीच छलफल गरेको थियो। छलफलका क्रममा बसपार्क बाहिरका सवै काउन्टर हटाउने र बसपार्कमा पिक एण्ड ड्रप शैली अपनाउने निर्णय भएको थियो। महानगरका प्रहरीका प्रमुख राजुनाथ पाण्डे भन्छन्, सहरभरी ५०० भन्दा बढी अनावश्यक काउण्टर छन्। यात्रु अनु्सार फरकफरक भाडा उठाउने र सवारीसाधनलाई पनि निकै कम मात्रै दिने गरेको सूचना हामीले पाएका छौं। बसपार्कमा गएर टिकट काट्दा ठगिने समस्या हल हुन्छ।, पाण्डे अगाडि थप्छन्, काठमाडौं बाहिर जाने सवारी काउन्टर अगाडि नै रोक्न खोज्छन्। यसबाट यात्रु तथा पैदलयात्रुलेसमेत सास्ती खेपेका छन्। कोहीलाई कता कोहीलाई कता ओराल्ने र झार्ने गर्दा भिडभाड बढीरहेको छ। नयाँ बसपार्क सञ्चालन गर्नका लागि सरकारले केही वर्ष अघि नै गोंगबुस्थित ल्होत्से बहुउद्देश्यीय संस्थालाई उक्त स्थान भाडामा लगाएको थियो। बसपार्क एरिया १५० रोपनीमा फैलिएको छ। सवै सवारी बसपार्क जानुपर्ने अनिवार्य बनाएपछि बसपार्कमा पार्किङको समस्या हुने देखिन्छ।"
कालिकोटमा गोली लागेर एक किशोरीको मृत्यु,"वीरेन्द्रनगर : कालिकोट जिल्लाको नरहरीनाथ गाउँपालिका ५ रुप्साकी १७ वर्षिय किशोरीको गोली लागेर मृत्यु भएको छ। जेठ १९ गते दिउँसो मकै गोड्दै गर्दा स्थानीय एक सिकारीले हानेको गोली लागेर १७ वर्षिय एलिसा सहकारी घाइते भएकी थिइन्। घाइते उनको प्राथमिक स्वास्थ्य केन्द्र कुमालगाउँमा उपचार सम्भव नभएपछि प्रदेश अस्पताल सुर्खेत रिफर गरिएको थियो। उपचारकै क्रममा प्रदेश अस्पताल सुर्खेतमा आईइतबार उनको मृत्यु भएको हो। स्थानीय नेत्रराज वोगटीका अनुसार रुप्साकै एक स्थानीयले बन्दुकले ढुकुरलाई हान्दा मकै गोड्दै गरेकी एलिसाको पेटमा लागेको थियो। घटनाका विषयमा अनुसन्धान गर्नको लागि जिल्ला प्रहरी कार्यालय कालिकोटबाट एक टोली घटनास्थलतर्फ गएको छ। जिल्ला प्रहरी कार्यालयका सूचना अधिकारी प्रहरी निरीक्षक शुभराज बलमे भने, 'हामी घटनास्थलमा जादैछौँ। गोली लागेर भन्ने छ। यसको अनुसन्धान भइरहेको छ।' उनी कक्षा १० मा अध्ययनरत थिइन्।"
सुरक्षाकर्मी बन्न चाहनेलाई निःशुल्क तालिम,"स्याङ्जा : जिल्लाको अर्जुनचौपारी गाउँपालिकाले सुरक्षाकर्मी बन्ने चाहनेका लागि निःशुल्क तालिम सुरु गरेको छ। गाउँपालिकाले गत सातादेखि प्रशिक्षणसहितको अभ्यास सुरु गरेको हो। नेपाली सेना, प्रहरी र सशस्त्र जस्ता सुरक्षा निकायमा जागिर खान चाहने युवायुवतीलाई लक्षित गर्दै पालिकाले सैद्धान्तिक एवं व्यावहारिक प्रशिक्षण सुरु गरेको पालिकाले जनाएको छ। सुरक्षाकर्मी बन्न चाहना राखेर प्रतिस्पर्धामा जाँदा थोरै नम्बर र प्रशिक्षणका अभावमा उत्तीर्ण हुन नसकेको दुखेसो थाहा पाएपछि गाउँपालिकाका अध्यक्ष प्रकाश तिवारीले यस्ता प्रशिक्षणसहितका तालिमको सुरु गरेको जनाए। उनले भने, एकदुई नम्बरले पछि परेका, शारीरिक व्यायाम लगायत केही प्रशिक्षणको अभावले पछि परेको अनुभूति भएकाले यहाँका युवायुवतीलाई त्यस्तै खालका प्रशिक्षण उपलब्ध गराउने सोच बनायौं। तालिममा लिखित एवं शारीरिक अभ्यासमा अभ्यस्त गराइँदै आएको उनले बताए। तालिममा गाउँपालिकाको ६ वडाका ७० जना युवायुवती सहभागी छन्।"
"पाल्पामा जिप दुर्घटना : मृत्यु हुने ४ जनाको सनाखत, ११ जना घाइते","खपत बढाउन नसक्दा वर्षायाममा बिजुली खेर गइरहेको छ। सरकारले आयात गरेर कर बढाउनेभन्दा पनि स्वेदशमा नै विद्युतीय गाडी उत्पादन गर्ने वातावरण सिर्जना गर्नुपर्ने हो। तानसेन : रुपन्देहीबाट अर्घाखाची जाँदै गरेको जिप पाल्पाको सत्यवती केवरे डाँडामा दुर्घटना हुँदा मृत्यु भएका ४ जनाको सनाखत भएको छ। लु १ च ९०२४ नम्बरको जीप आइतबार बेलुका ५ बजेतिर दुर्घटना हुँदा ४ जनाको मृत्यु भएको छ भने ११ जना घाइते भएका हुन्। मृत्यु हुनेहरुमा पाणिनी गाउँपालिका १ पणेनाकी ५५ वर्षिया श्यामकला परियार, वडा नं २ पोखराथोकका २६ वर्षीय चालक रमेश विक, २५ वर्षीया सिता गौतम, २ वर्षका संयोग गौतमको उपचारको क्रममा मृत्यु भएको जिल्ला प्रहरी कार्यालय पाल्पाका सूचना अधिकारी डीएसपी विरेन्द्र थापाले बताए। दुर्घटना भएको बलेरो जिप रातो प्लेटको निजी सवारी साधन रहेको छ। सालझण्डी अर्घाखाँची ढोरपाटन सडकमा अत्याधिक मात्रामा निजी प्रयोजनका सवारी साधनले नियमित रुपमा यात्रु तथा मालसामान बोक्दै आएका छन्। जिल्ला प्रहरी कार्यालय पाल्पाले घटनाको अनुसन्धान जारी रहेको जनाएको छ।"
शिक्षक सरुवामा घुसको जालो,"नेपालगन्ज : बाल विकास केन्द्रमा कार्यरत नेपालगन्जकी एक शिक्षिकाले अन्तरविद्यालय सरुवा मिलाउँदा वडाध्यक्षदेखि पूरानो विद्यालयका प्रधानाध्यापकलाई तीन महिनाको तलब घुस खुवाउनु पयो। घुस दिएको कुरा त्यत्तिबेला मात्र खुल्यो, जतिबेला उनले सरुवा भएर आएको विद्यालयका प्रधानाध्यापकले घुस लिन मानेनन्। पूरानो विद्यालयको प्रधानाध्यापकलाई दुई महिनाको र वडाध्यक्षलाई एक महिनाको तलब दिएकी थिएँ। मलाई विद्यालयमा आउन अनुमति दिएकोमा मैले हजुरलाई के गर्नुपर्छ सर ?, प्राथमिक तहका ती प्रधानाध्यापकले नाम नबताउने शर्तमा त्यो घटनाबारे बेलिविस्तार लाए, यो कुरा सुनेर म चकित भएँ। बाल विकास केन्द्रमा न्यून तलबमा पढाउने शिक्षिकाबाट पनि पैसा खाने रहेछन्। मैले हजुरले राम्ररी पढाउनु होला। अरु केही दिनुपर्दैन भनेँ। उहाँ पढाइरहनु भएको छ। बिहान १० बजेदेखि ४ बजेसम्म विद्यालय समयमा पढाउँदा बाल विकास केन्द्रका शिक्षकले १६ हजार रुपैयाँ मात्र तलब पाउँछन्। त्यसअघि त उनीहरूले सात हजार रुपैयाँ मात्र पाउँथे। बाल विकास केन्द्रका शिक्षकको सरुवामै घुसको जालो सकिँदैन। एउटै जिल्लाको अन्तरपालिकाको विद्यालयमा सरुवा भएर जाँदा पनि शिक्षकले घुस दिनुपर्ने ती प्रअले प्रष्ट पारे। ककसले खान्छन् त घुस ? अन्नपूर्ण पोस्ट्को जिज्ञासामा उनले प्रष्ट पारे, सरुवा भएर जाने र सरुवा दिने विद्यालयका प्रधानाध्यापक, विद्यालय व्यवस्थापन समिति, स्थानीय तहका शिक्षा शाखा र शिक्षा विकास तथा समन्वय इकाइका जिम्मेवार व्यक्तिलाई नजराना चढाउनु पर्छ। बाँकेमा अन्तरपालिका विद्यालयमा सरुवा भएका शिक्षकले एक लाख रुपैयाँसम्म घुस दिएको पीडित शिक्षकले आफूलाई बताएको उनले जानकारी दिए। सबैभन्दा धेरै घुस त अन्तरजिल्ला विद्यालय सरुवामा हुन्छ। जिल्लामा यसरी सरुवा भएर आएका शिक्षकले पाँच लाख रुपैयाँसम्म घुस खुवाएको शिक्षकहरूमाझ चर्चा छ। यस्तो सुरुवामा प्रअ, विद्यालय व्यवस्थापन समिति, स्थानीय तहको शिक्षा शाखा, शिक्षा विकास तथा समन्वय इकाइसँगै घुस खानेमा थपिन्छन्, शिक्षक युनियनका जिल्ला तहको नेतृत्व वा पदाधिकारी। शिक्षकका नेताले कसरी घुस खान्छन्, सुन्दा अचम्म लाग्छ ? सरुवाका लागि शिक्षा विकास तथा समन्वय इकाइ होस् वा स्थानीय तह वा विद्यालयमा शिक्षकका नेताको पावर लाग्छ। नेताको दवाब नभइ सरुवा भएर आउन सम्भव नै देखिँदैन। सरुवा भएर आउने शिक्षक र सम्बन्धित विद्यालय वा शिक्षा कार्यालयसँग नेताले पुलको काम गर्छन्। अन्नपूर्णले भेटेका ती प्रअले सबै नेताले घुस खाएको भने स्वीकारेनन्। सरुवामा नेताको दलीय पावर भने लाग्ने बताए। सरुवा भएर आउने व्यक्तिले जब चार पाँच लाख रुपैयाँ घुस खुवाएको हुन्छ। फलानो दाइले व्यवस्था गरिदिनु भयो। पैसा नखाए पनि हामीलाई नखाएको विष पनि लाग्छ, उनले जिकिर गरे, सरुवा भएर आउने व्यक्तिले शिक्षकका नेतालाई भोज भने खुवाउँछन्। भोज त खुसीले खुवाउने कुरा न भयो। सबैभन्दा बढी घुस खानेमा विद्यालय व्यवस्थापन समिति, प्रअ र शिक्षा विकास तथा समन्वय इकाइका प्रमुख वा अधिकृतको नाम आउँछ। शिक्षा तथा मानव स्रोत विकास केन्द्र भक्तपुरले शुक्रबार नेपालगन्जमा बाँके र बर्दियाका पत्रकारबीच आयोजना गरेको भेटघाट कार्यक्रम आयोजना गरेको थियो। त्यो कार्यक्रममा अन्नपूर्णको जिज्ञासामा शिक्षा विकास तथा समन्वय इकाइ बाँकेका प्रमुख भगवानप्रसाद पौडेलले शिक्षक सरुवामा घुस लिनेदिने गरेको हाकाहाकी रुपमा स्वीकारेका थिए। शिक्षक सरुवामा आर्थिक चलखेल भएको छ। भइरहेको हुन्छ, प्रमुख पौडेलले अगाडि भने, अहिलेसम्म एउटा पनि उजुरी परेको छैन। मैले पनि तपाई (पत्रकार)हरूले जस्तै बजारमा सुनेको हुँ। कति विद्यालयले १०० वटा डेक्स बेञ्च बनाइदिन भन्छन् रे ? कक्षाकोठा बनाइदिन भन्छन् रे। उनले प्रमाण नै फेला परे पनि आफूलाई कारबाही गर्ने अधिकार भने नभएको बताए। आठ महिनादेखि बाँकेमा जिम्मेवारी सम्हालेयता आफूले कागजात मिलेको सरुवालाई एक दिन पनि नरोकेको उनको दाबी थियो। सरुवा लिएर आउने र सरुवा भएर जाने विद्यालय, सम्बन्धित पालिकाको सिफारिस सबै कागजात मिलेर आउँदा हामीले रोक्ने सवालै हुँदैन, उनले प्रष्ट पारे। कार्यक्रममा शिक्षा तथा मानव स्रोत विकास केन्द्र भक्तपुरका निर्देशक सुरेशकुमार जोशीले कार्यालयका कामबारे पत्रकारलाई जानकारी गराउँदै शिक्षक सरुवामा हुने धेरै तहको प्रावधान सच्चाउनु पर्ने बताए। उनले भने, शिक्षक सरुवामा शिक्षा विकास तथा समन्वय इकाइको भूमिका हटाउनु पर्ने विषयमा छलफल भइरहेको छ।"
"प्रधानमन्त्रीलाई सभामुखले भने, संवादबाट निकास खोजौं, सदन अवरोध भइरहन सक्दैन","काठमाडौं : सभामुख देवराज घिमिरेले प्रतिनिधि सभाको अवरोध हटाउन छलफल गरेका छन्। सभामुख घिमिरेले प्रधानमन्त्री पुष्पकमल दाहाल प्रचण्डसँग सदनको अवरोध हटाउने विषयमा छलफल गरेका हुन् ।घिमिरेले बजेट पारित गर्न समयको चाप रहेको स्मरण गराउँदै विपक्षी दलसँग संवाद गर्न आग्रह गरेको सभामुखको सचिवालयले जनाएको छ। आइतबार प्रतिनिधि सभा अवरोध भएलगत्तै सभामुखले प्रधानमन्त्रीसँग टेलिफोन संवाद गरेका थिए । सभामुखले आइतबार साँझ नै फेरि सदनको अवरोध हटाउन सरकारकातर्फबाट पहल गर्न आग्रह गरेका हुन् । प्रधानमन्त्रीको भारत भ्रमणका कारण चार दिन व्यतित भइसकेको छ, अझै सदनमा अवरोध हुने हो भने बजेट पारित गर्न समय अभाव हुन्छ, प्रधानमन्त्रीलाई सभामुखले भने, समयमा नै संवादबाट निकास खोजौं, अब सदन अवरोध भइरहन सक्दैन । सभामुखसँगको संवादमा प्रधामन्त्री प्रचण्डले सदनमा विपक्षीले उठाएको मागबारे आफू जानकार रहेको बताउँदै आजको संसदमा आफूले प्रष्टिकरण दिने बताए । उनले भने,म एमाले अध्यक्ष केपी शर्मा ओलीसहित विपक्षी दलसँग पनि कुरा गर्छु, सरकारका तर्फबाट लचकता र पहल हुन्छ। सभामुखले एमाले प्रमुख सचेतक पदम गिरी, रास्वपा प्रमुख सचेतक सन्तोष परियार र राप्रपा प्रमुख सचेतक ज्ञानबहादुर शाहीले विपक्षी दलहरुलाई बजेट पारित गर्ने समयसीमा बुझिदिन आग्रह गरेका छन्।"
पर्यावरण स्वच्छ राख्न वृक्षरोपण,"रामेछाप : पर्यावरणलाई स्वच्छ राख्ने उद्देश्यले जिल्लाको खाँडादेवी गाउँपालिका४ मा रहेको ठुली सामुदायिक वनमा विभिन्न फलफूलका विरुवा रोपिएको छ। गत वर्ष डिभिजन वन कार्यालय रामेछाप र ठूली सामुदायिक वनको साझेदारीमा नेपाली सेनाले १२ हजार विरुवा रोपेको थियो। झण्डै १५ हेक्टर क्षेत्रफलमा नेपाली सेनाको नयाँ गोरखनाथ गण रामेछापका सेनानी बिष्णु सापकोटाको नेतृत्वमा नेपाली सेनाले उक्त वनमा वृक्षरोपण गरेको थियो। नांगो डाँडालाई हरियाली बनाउने र सामुदायिक वनलाई आम्दानीको श्रोतका रुपमा विकास गर्न जंगलमा विभिन्न प्रकारका फलफूललगायत अन्य रूखका बिरुवा रोपिएको निवर्तमान वडा अध्यक्ष धनबहादुर मानन्धरले जानकारी दिए। जंगलमा लगाइएका फलफूलका विरुवा हुर्किन थालिसकेका छन्। केही बिरुवा फल्नसमेत थालिसकेका छन। राम्रोसँग फल लाग्न थालेपछि त्यसलाई सामुदायिक वनको आम्दानीको रुपमा लिने र सोही वनका अति विपन्न उपभोक्ताको सन्तानको शिक्षा दिक्षामा सहयोग गरिने पनि मानन्धरले बताए। अति सुक्खा र भिरालो जमिन भएकाले तामाकोसी नदीबाट लिफ्टमार्फत पानी तानेर सिंचाइको ब्यबस्था मिलाइएको छ। विभिन्न ठाउँमा रिचार्ज पोखरीसमेत निर्माण गरिएको ठूली सामुदायिक वन उपभोक्ता समितिका अध्यक्ष युवबहादुर मानन्धरले जानकारी दिए। सामुदायिक वनमा १ हजार आँप, १ हजार कागती, ५ सय लिचीलगायत चिउरी कटहर गरी १० प्रकारका फलफूलका बिरुवा लगाइएको थियो। लामो समयको खडेरी र केही जंगली जनावरले टोकेर सुकेका कारण केही बिरुवा मरेका भए पनि अधिकांश बिरुवा हुर्किन लागिसकेको अध्यक्ष मानन्धरले बताए। बिरुवा संरक्षण र रेखदेखका लागि एकजना कर्मचारी व्यवस्था गरिएको र निजलाई वनले नै तलब दिइरहेको मानन्धर बताउँछन्। तत्काल वनको आम्दानीको स्रोत नरहेको हुँदा वनमा खटाइएका कर्मचारीलाई सरकारी निकायले व्यवस्था गरिदिए केही वर्षपछि सामुदायिक वनले नै व्यवस्था गर्न सक्ने मानन्धरको भनाई छ। वनका अध्यक्ष मानन्धर भन्छन्, गरे के असम्भव हुन्छ र यस्तो नांगो डाँडामा यसरी हरियाली बन्ने रहेछ यसले केही हौसला थपेको छ।"
पोखरामा सवारी साधनबाट हुने प्रदूषण बढ्दै,"पोखरा : सवारी साधनबाट निस्कने धुवा मानव स्वास्थ्यका लागि निकै हानिकारक मानिन्छ। सवारी साधनको प्रदूषण मापन अनिवार्य नगरिँदा पोखरा बजारमा गुड्ने बस, ट्रक, माइक्रोबस र साना सवारी साधनले मानव स्वास्थ्यलाई असर पुर्याउने धुवाँ उडाउँदै गुड्ने गरेका छन्। धुवा उडाउँदै गुडेका यस्ता सवारी साधनका कारण वातावरण प्रदूषण बढिरहे पनि सम्बन्धित निकायले नियन्त्रणका लागि ध्यान दिएको छैन। जुन ५ का दिन विश्वभर वातावरण दिवस मनाइन्छ। नेपाल सरकार, प्रदेश र स्थानीय निकायले पनि औपचारिक रूपमा एक दिन वातावरण संरक्षणका विषयमा छलफल अन्तरक्रिया गरेर वातावरण दिवस मनाउँछन् तर वातावरण प्रदूषण नियन्त्रणका विषयमा भने ध्यान दिएको पाइएको छैन। कास्कीमा सवारी साधनबाट हुने वातावरण प्रदूषण नियन्त्रणका लागि प्रदूषण मापन अनिवार्य नगर्दा सवारी साधन धुवाँको मुस्लो उडाउँदै गुड्ने र वातावरण प्रदूषण बढाउँदै आएका छन्। गण्डकी प्रदेशमा साना सवारी साधनहरूको प्रदूषण मापन गरिए पनि धेरै धुवाँ फ्याँक्दै गुड्ने ठूला सवारी साधन बस, ट्रकको भने प्रदूषण मापन हुँदैन। साना सवारी साधनको पनि गण्डकी प्रदेश सरकारले अनिवार्य प्रदूषण मापन गरेर हरियो स्टिकर टास्नुपर्ने नियम भने बनाएको छैन। प्रदूषण मापन अनिवार्य नहुँदा साना सवारी साधनहरूले पनि प्रदूषण मापनमा ध्यान दिएको पाइदैन। आर्थिक वर्ष २०८९२०८० मा यातायात व्यवस्था कार्यालय (सवारी) कास्कीमा जम्मा १३८ वटा सवारी साधनले मात्र जाँचपास गरेर हरियो स्टिकर लिएको कार्यालयको तथ्यांक छ। प्रदूषण मापन अनिवार्य नहुँदा यति थोरै संख्याले मात्र जाँचपास गरेर हरियो स्टिकर लिएका हुन्। यातायात व्यवस्था कार्यालय (सवारी) कास्कीमा बस मिबिस, मिनि ट्रक १० हजार २ सय ४ वटा दर्ता छन्। यस्तै गरी क्रेन, डोजर, एक्स्क्याभेटर, ट्रक ६ हजार ८ सय २५ वटा छन्। यस्तै गरी जिप, कार, भ्यान १८ हजार ८ सय ७, पिकअप ३ हजार ३१, माइक्रोबस १४ हजार ४ सय ५३ दर्ता छन्। टेम्पो ४६ वटा छन भने मोटरसाइकल, स्कुटर २ लाख ३४ हजार १ सय ७३ रहेको तथ्याङ्क छ। यस्तै गरी टेक्टर, पावर टेलरको संख्या १२ हजार ९३ रहेको छ। सस्थानका चार पाङ्ग्रे सवारी २ सय ११, सरकारी चार पाङ्ग्रे ७ सय ५, निजी चार पाङ्ग्रे सवारी ४२ हजार ४ सर ३४ रहेका छन्। यस्तै गरी सार्वजनिक चारपाङ्ग्रे १९ हजार ७ सय ६३, पर्यटन चार पाङ्ग्रे सवारी १ हजार ५ सय १७ रहेका छन्। कुल दुइ पाङ्ग्रे सवारी २ लाख ९३ हजार ८ सय ८ रहेका छन्। वैशाख महिनामा कास्कीमा थप १७४ सवारी साधन थपीएका छन्। पोखरामा गत बैशाख ३१ गते ट्राफिक सप्ताहको अवसरमा सवारी साधनहरूको छड्के जाँच गरिएको थियो। २५ वटा सवारी साधनको छडके चेकजाँच गरि प्रदूषण मापन गर्दा ४ वटा मात्र पास भएको यातायात व्यवस्था कार्यालय सवारी कास्कीका जाँचपास तथा प्राविधिक शाखा प्रमुख मेकानिकल इञ्जिनियर नवीन पौडेलले बताए। साना सवारी साधनको प्रदूषण मापन गर्ने पनि कास्कीमा एउटा मात्र मसिन छ। एउटै सवारी साधनको मापन गर्दा १५ मिनेट लाग्छ। अनिवार्य प्रदूषण मापन गर्ने हो भने एउटा मसिन र प्राविधिक जनशक्तिले सवारी साधनको चाप थेग्न नसक्ने पौडेलले बताए। ठूलो सवारी साधनको प्रदूषण मापन गर्ने देशभर कही पनि मसिन नरहेको उनले सुनाए। ठूला सवारी साधनको प्रदूषण मापन गर्ने भनेको रेसगर्न लगाउने (एक्सीलेटर बढाउन) र कालो धुवाँ आयो भने राम्रो सग सभिसिङ गर्न, एयरफिल्टर फेर्न लगायत सुधारेर आउन भन्ने गरेको उनले सुनाए। सवारी साधनले किन फाल्छ धुवाँको मुस्लो ? सवारी साधनको नियमित रूपमा सर्भिसिङ गर्ने, इन्जिन, एयरफिल्टर चेक जाँच गरेर आवश्यकता अनुसार एयरफिल्टर फेर्ने, डिजेटरबो चार्जरको अवस्था कस्तो छ चेकजाँच गरेर समस्याको समाधान गर्ने तर्फ ध्यान दिए सवारी साधनबाट धुवाँ फाल्न क्रम रोकीने यातायात व्यवस्था कार्यालय सवारी कास्कीका जाँचपास तथा प्राविधिक शाखा प्रमुख मेकानिकल इञ्जिनियर नविन पौडेलले बताए। सवारी धनीले आफ्नो सवारी साधनको नियमित सभिसीङ, मसिन, एयरफिल्टरको चेकजाँच गरेर चुस्तदुस्त राख्दा मानव स्वास्थ्यका लागि हानिकारक धुवाँ नियन्त्रण भइ वातावरण स्वच्छ हुने उनले सुनाए। सवारी साधनको नियमित सर्भिसिङ गरेर चुस्तदुरुस्त राख्दा सवारी साधनको आयु पनि बढ्ने भएकोले त्यस तर्फ सवारी धनीले ध्यान दिनु पर्ने पौडेलले सुझाए। पोखरामा २०७५ भदौ देखि सवारी साधनको प्रदूषण मापन सुरु भएको हो। मानव स्वास्थ्यमा गम्भीर असर पर्ने सवारी साधनको धुवाँ नियन्त्रणमा गण्डकी प्रदेश सरकारले ध्यान दिएको छैन। यही कारणले सवारी साधनबाट हुने प्रदूषणका कारण फोक्सोको समस्या, दम लगायतका समस्याबाट नागरिकले जुध्दै आएका स्वास्थ्य क्षेत्रमा कार्यरत स्वास्थ्यकर्मीले बताएका छन्। सवारी साधनबाट निस्कने धुवाँले छातीको क्यान्सर जस्ता समस्या हुन्छ छाती रोग विशेषज्ञ डा आचार्य सवारी साधनबाट निस्केन धुवाँले कलकारखानाबाट निस्कने धुवाँ जतिकै असर गर्ने स्वास्थ्य अधिकारीले बताएका छन्। यस्तो धुवाँले शरीरको विभिन्न अंगमा असर गरे पनि सबैभन्दा धेरै असर फोक्सोमा गर्ने छाती रोग विशेषज्ञ डा सिपी आचार्यले बताए। यस्तो धुवाँको असरका कारण श्वास फेर्न गाह्रो हुने, घ्यारघ्यार हुने, निमोनिया हुने छाती रोग विशेषज्ञ डा आचार्यले बताए। धेरै समय यस्तो प्रदूषणबाट प्रभावित भएकालाई फोक्सोको क्यान्सर समेत हुने डा आचार्यले बताए। एयर क्वालिटी इन्डेक्स जती थोरै भयो उति स्वास्थ्यका लागि राम्रो हो तर पोखराको हावाको क्वालिटी पनि बिग्रँदो अवस्थामा रहेको उनले बताए। ० देखि ५० सम्म एयर क्वालिटी इन्डेक्स स्वास्थ्यका लागि सुरक्षित मानिन्छ। पोखरामा आजको दिनमा एयर क्वालिटी ५७ रहेको छ। यसको अर्थ पोखराको वातावरण पनि स्वाथ्यका लागि, फोक्सोका लागि हानिकारक भएको डा आचार्यले बताए। पोखरामा धेरै उद्योग सञ्चालनमा छैनन् र पनि एयर क्वालिटी बिग्रँदो अवस्थामा हुनु भनेको सवारी साधनबाट निस्कने प्रदूषण नै प्रमुख रहेको डा आचार्यले बताए। यस्तो धुवाँले सबैलाई असर गर्ने भए पनि पहिले नै फोक्सोको समस्या, दम, फोक्सोको क्यान्सर भएकालाई बढी असर गर्ने उनले बताए। बच्चा र बृद्धलाई अरूका तुलनामा बढी असर गर्ने पनि डा आचार्यले जानकारी दिए।"
अन्नपूर्ण मिडिया नेटवर्कको विद्युतीय सवारी र्याली (फोटो फिचर),"काठमाडौं : विश्व वातावरण दिवसको अवसरमा सोमबार बिहान अन्नपूर्ण मिडिया नेटवर्कले विद्युतीय सवारी र्याली आयोजना गरेको छ। तीनकुनेस्थि अन्नपूर्ण टावरबाट सुरु भएको नेक्सन ईभी एएमएन ईभी र्याली २०२३ इन एसोसिएसन विथ टेस्लाको उद्घाटन ऊर्जा, जलस्रोत तथा सिंचाई मन्त्री शक्तिबहादुर बस्नेत र अन्नपूर्ण मिडिया ग्रुपका अध्यक्ष क्याप्टेन रामेश्वर थापाले गरेका हुन्। वि बिलिभ इन एक्सनको मुलनारासहित आयोजना गरिएको र्यालीमा २ सय विद्युतीय सवारी, सवारीधनी तथा चालकको उपस्थिति थियो। सवारी धनी तथा चालकलाई दीगो भविष्यको यात्रातर्फ लम्किन आह्वान गरिएको र्यालीमा दीगो, डब्ल्यूडब्ल्यूएफ, सेभ द चिल्ड्रेन, प्यानसि बाइकले सहकार्य गरेका थिए। र्यालीको फुड पार्टनर गार्डेन रेस्टुरेन्ट, बेभरेज पार्टनर फ्रुट एग्रो, अनलाइन फुड डेलिभरी पार्टनर फुडमान्डु तथा सिनर्जी पार्टनर सिम्रिक फाउन्डेसन रहेका छन्। तीनकुनेबाट सुरु भएको र्याली गौशाला, चाबहिल, बालाजु, नयाँबजार, सोह्रखुट्टे, दरबारमार्ग, ज्ञानेश्वर र फेरि गौशाला हुँदै तीनकुने आएर सम्पन्न भएको छ। दुईपांग्रे र चारपांग्रे सवारी सामेल र्यालीको नेतृत्व मुख्य प्रायोजक टाटाको नेक्सन ईभी म्याक्सले गरेको थियो। प्रकृति र मानवबीचको अन्योन्यास्रित सम्बन्धलाई बचाइराख्नु चुनौतीपूर्ण छ : मन्त्री बस्नेत कार्यक्रममा प्रमुख अतिथि ऊर्जा, जलस्रोत तथा सिंचाई मन्त्री शक्तिबहादुर बस्नेतले अन्नपूर्ण मिडियाले आफ्नो स्थानमा आवश्यक पहल गर्नुपर्ने दायित्व सम्झेर र्याली आयोजना गरेको भन्दै प्रशंसा गरे। उनले सराहना गर्दै भने, यो काममार्फत् चुनौतीको सही ढंगले सामना गर्दै हरेक व्यक्ति तथा संस्थाले आफ्नो ठाउँबाट चाल्नुपर्ने पहल कस्तो हुन्छ भन्ने सिकाउँछ। वातावरण प्रदुषित बन्दै गर्दा मानवीय जीवन प्रदुषित बन्दै गइरहेको सन्दर्भमा मन्त्री बस्नेतले प्रकृति र मानवबीचको अन्योन्यास्रित सम्बन्धलाई बचाइराख्नु चुनौतीपूर्ण रहेको जिकिर गरे । मान्छेका दैनिक जीवनमा आउने समस्या जुन परिमाणमा विस्तार हुँदै गइरहेको छ, त्यही अनुपातमा हाम्रो पहलकदमी विकास गर्न सकेनौं भने समस्या र जीवनको बीचमा ठूलो असन्तुलन पैदा हुन्छ, बस्नेतले भने, वातावरणको वैश्विक आयाममा अन्नपूर्णले संरक्षण गर्ने नियत राखेर ईभी र्याली आयोजना गरेको छ। यो र्यालीले निश्चय नै वातावरण संरक्षण र स्वस्थ वातावण प्रबर्द्धनन गर्नेछ। यो अभियान सान्दर्भिक र आवश्यक पनि छ। बस्नेतका अनुसार जलवायु परिवर्तनका कारण पृथ्वी तात्दै जाँदा यसलाई न्यूनीकरण गर्नु चुनौतीको विषय हो। वातावरणसँग सम्बन्धित नेपालको स्थानीय एजेन्डा पनि छन्। वातावरणको संरक्षण गर्नु भनेको जमीन, जलसहित वायुको संरक्षण गर्नु पनि हो,उनले थपे, वायु प्रदुषण रोक्न तथा हरित पर्यावरण जोगाउन विद्युतीय सवारीको भुमिका हुन्छ। समस्याको भार घटाउन पेट्रोलिम पदार्थले चल्ने गाडीको सट्टा विद्युतीय सवारी प्रयोग गर्दा हानिकारण उत्सर्जन घटाएर सकारात्मक योगदान रहने हुनाले सरकारले विद्युतीय सवारीलाई प्रबर्द्धनन गर्दै आइरहेको छ र आगामी दिनमा पनि प्रोत्साहन गर्ने नीति कार्यक्रम प्रस्तुत गर्दै आइरहेको दाबी उनले गरे। पृथ्वीलाई असर पार्ने हानिकारक उत्सर्जन न्यूनीकरण गर्नु सबैको दायित्व हो : क्याप्टेन थापा कार्यक्रममा अन्नपूर्ण मिडिया नेटवर्ककका अध्यक्ष क्याप्टेन रामेश्वर थापाले विश्व वातावरण दिवस खुसीका साथ मनाउन जीवनशैली नै परिवर्तन गरिनुपर्ने बताए। विद्युतीय सवारीको प्रयोग यस्तै सकारात्मक अभ्यास हो,क्याप्टेन थापाले भने, यो सन्देश समाज, सरकार र सहकार्य गर्ने सबैले बुझ्नुपर्छ र सबैजना समान रुपले सजग रहनुपर्छ। काममा विश्वास गर्छौं भन्ने सोचका साथ वातावरण संरक्षण गर्ने अभियानमा सरिक भएको भन्दै उनले भने,म हिमाललाई नजिकबाट बुझ्न अवसर पाएको मान्छे, हिउँ पग्लिँदै गएको देख्छु, यो संसारको मानवजातीका लागि जोखिमको कुरा हो। पृथ्वीलाई असर पार्ने हानिकारक उत्सर्जन न्यूनीकरण गर्नु सबैको दायित्व रहेको उनको बुझाई छ। जलवायु परिवर्तनले हिउँद र वर्खा छुट्याउनै गाह्रो भइसक्यो, तराईका विद्यालय गर्मीका कारण बन्द भइरहेका छन्, थापाले भने, यो असर कम गर्नु सबैको दायित्व हो। हामी सञ्चारकर्मीले यो दायित्व बुझेर कलम चलाउने गरेका छौं। अन्नपूर्ण मिडिया नेटवर्कले ईभी र्याली आयोजना गरेर सकारात्मक चेत विकास गर्नुलाई आफ्नो कर्तव्य मानेको उनको भनाई छ। हामी भावि पुस्ताको शत्रुका रुपमा परिणत हुँदै छौं, यो रुपान्तरणलाई आजैदेखि रोकौं, दायित्व सम्झेर वातावरणमैत्री काम मात्र गरौं, थापाले भने। यसैगरी अन्नपूर्ण मिडिया नेटवर्कले इभी र्यालीमा सहभागीमध्येबाट गोलाप्रथा गर्दा श्यामकाजी महर्जनले विद्युतीय साइकल जितेका छन्। हेर्नुहोस् अन्नपूर्ण मिडिया नेटवर्कको विद्युतीय सवारी र्यालीका तस्बिरहरु : तस्बिर : सुनीता डंगोल अभिषेक महर्जन"
सर्वोच्चको आदेशविरुद्ध नागरिकताविहीन युवाहरूले गरे वीरगन्जमा प्रदर्शन,"वीरगन्ज : राष्ट्रपतिले प्रमाणीकरण गरेको नागरिकता ऐन तत्काल कार्यान्वयन नगर्न सर्वोच्च अदालतले अल्पकालीन आदेश जारी गरेको विरोधमा जन्मसिद्ध नागरिकका सन्तानहरूले सोमबार वीरगन्जमा प्रदर्शन गरेका छन् । सर्वोच्चको अल्पकालीन आदेशले आफूहरु थप पीडामा परेको भन्दै उनीहरुले प्रदर्शन गरेका हुन् । नागरिकताविहीन संघर्ष समितिको अगुवाइमा उनीहरुले प्रदर्शन गर्दै राष्ट्रिय स्वतन्त्र पार्टीका अध्यक्ष रवि लामिछानेको फोटो समेत जलाएका छन् । घण्टाघर चोकमा जम्मा भइ नाराबाजी गर्दै जिल्ला प्रशासन कार्यालय पर्सामा पुगेर केहीबेर धर्ना दिएका उनीहरूले त्यसपछि पुन: जुलुससहित नाराबाजी गर्दै नगर परिक्रमा गरेका थिए । नगरपरिक्रमापछि पुन घण्टाघरमा पुगेर उनीहरुले सडकमै बसेर धर्नासमेत दिएका थिए । राष्ट्रपतिबाट प्रमाणीकरण भई राजपत्रमा प्रकाशन भइसकेको नागरिकता ऐन तत्काल कार्यान्वयन नगर्न सर्वोच्च अदालतले दिएको आदेश पूर्वाग्रही भएको प्रदर्शनको नेतृत्व गरेका नागरिकताविहीन संघर्ष समितिका अध्यक्ष विवेक रौनियारले बताए । उनले सर्वोच्चको कदमलाई समर्थन गर्ने राष्ट्रिय स्वतन्त्र पार्टीका अध्यक्ष लामिछाने र नेकपा एमालेका अध्यक्ष केपी ओली मधेस विरोधी भएको आरोप पनि लगाए । उनले भने,'नयाँ नागरिकता ऐन राजपत्रमा प्रकाशित भएर गृहमन्त्रालयले त्यसअनुसार जन्मसिद्ध नागिरकताका सन्तानलाई वंशजको नागरिकता दिन देशभरका जिल्ला प्रशासन कार्यालयलाई परिपत्र गरिसकेको थियो ,त्यसले अब हामी पनि यो देशको नागरिक बन्न पाउने भयौं भनेर उत्साहित थियौं ,तर सर्वोच्चले अचानक पूर्वाग्रही फैसला गरेपछि हामी लाखौं युवाहरु मर्नु न बाँच्नुको स्थितिमा पुगेका छौं ।' प्रदर्शनमा सहभागी संघर्ष समितिका उपाध्यक्ष धिरज साहले रास्वपाका अध्यक्ष लामिछाने र एमाले अध्यक्ष ओेली मधेस विरोधी रहेको आरोप लगाए । उनले भने,रवि लामिछाने आफैं नेपालको नागरिकता त्यागेर अमेरिकन नागरिक बनेका थिए, एकदिन मात्रै उनको नागरिकता खारेज हुँदा उनलाई कति पीडा र छट्पटी भएको थियो त्यो दुनियाँले देखेका थिए । आज हामी बुवाआमा दुवै नेपाली नागरिक हुदा पनि वर्षौदेखि अनागिरक भएर बाँचिरहनु परेको छ । हामी लाखौं युवाको यो पीडामा अहिले सर्वोच्च अदालत,लामिछाने र ओलीले थप नुनचुक छर्किने काम गरेका छन् ।' सर्वोच्चले आफ्नो पूर्वाग्रही फैसला तत्काल नसच्याए नागरिकताविहीन लाखौं युवायुवती अब आत्मदाहको स्थितिमा पुग्न बाध्य हुने चेतावनी समेत उनले दिए । सर्वोच्च अदालतले नागरिकता विधेयक कार्यान्वयन नगर्न अल्पकालीन अन्तरिम आदेश जारी गरेकाले नयाँ नागरिकता ऐन अनुसार सोमबारदेखि हुने भनिएको नागरिकता वितरण कार्य जिल्ला प्रशासन कार्यालय पर्साले रोकेको छ । जिल्ला प्रशासन कार्यालय पर्साले आइतबार एक सूचना जारी गर्दै नयाँ नागरिकता ऐन अनुसार सोमबारदेखि नागरिकता वितरण सुरु हुने जनाएको थियो । तर आइतबार नै सर्वोच्च अदालतका न्यायाधीश डा मनोजकुमार शर्माको एकल इजलासले कारण देखाउ आदेश जारी गर्दै नागरिकता ऐन कार्यन्वयन नगर्न आदेश दिएकोले जिल्ला प्रशासन कार्यालय पर्साबाट सोमबारदेखि हुने भनिएको नयाँ नागरिकता ऐन अनुसार नागरिकता वितरण कार्य रोकिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए । उनले नयाँ नागरिकता ऐन तत्कालका लागि कार्यान्वयन नगर्न सर्वोच्च अदालतबाट अन्तरिम आदेश आएको भन्दै अर्को सूचना जारी नभएसम्मका लागि नयाँ नागरिकता ऐन अनुसार नागरिकता वितरण कार्य रोकिएको बताए । राष्ट्रपति रामचन्द्र पौडेलले गैरसंवैधानिक रूपमा नागरिकता विधेयक प्रमाणीकरण गरेको भन्दै वरिष्ठ अधिवक्ता सुरेन्द्र भण्डारी र बालकृष्ण न्यौपानेले सर्वोच्चमा दायर गरेको रिटमाथि आइतबार सुनुवाइ गर्दै सर्वोच्चले अल्पकालीन अन्तरिम आदेश जारी गरेको छ भने अन्तरिम आदेशका लागि दुवै पक्षलाई बोलाएको छ । देशको दुवै सदनबाट दुईरदुई पटक पारित भएको नागरिकता विधेयक राष्ट्रपति रामचन्द्र पौडेलले गत बुधबार प्रमाणीकरण गरेका थिए । राष्ट्रपतिले विधेयक प्रमाणीकरण गरेपछि सरकारले राजपत्रमा सूचना प्रकाशित गर्दै नयाँ ऐनअनुसार नागरिकता वितरण गर्न देशभरका जिल्ला प्रशासन कार्यालयलाई परिपत्रसमेत गरिसकेको थियो । गत बिहीबार नै राजपत्रमा प्रकाशित भएपछि सबैले आइतबारदेखि नागरिकता वितरण सुरु हुने आंकलन गरेका थिए ।"
