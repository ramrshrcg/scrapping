शीर्षक,विवरण
ओज घटाइएको राष्ट्रियसभा,"मुलुकमा द्विसदनात्मक व्यवस्था छ। लोकतान्त्रिक धेरै मुलुकमा यस्तै व्यवस्था भएजस्तै नेपालले पनि त्यही प्रणाली अपनाएको छ। दुई सदनमध्ये पनि माथिल्लो सदनलाई थिंकट्यांकको सभा मानिन्छ। प्रत्यक्ष निर्वाचनको प्रतिस्पर्धामा नजाने र प्रत्यक्ष राजनीतिमात्रै पनि नगर्ने तर समाजमा योगदान गरेका, देशलाई काम लाग्ने बौद्धिकलाई नीति निर्माण तहमा लैजाने उद्देश्यले नै राष्ट्रियसभाको परिकल्पना गरिएको हो। अल्पसंख्यक, पिछडिएको वर्गदेखि सीमान्तीकृतका लागि पनि यस्तो सदनमार्फत प्रतिनिधित्व गराइन्छ। तर १९ जना राष्ट्रियसभा सदस्यका लागि माघ ११ गते हुने निर्वाचनमा दलहरूले जसलाई उम्मेदवार बनाएका छन्, ती राष्ट्रियसभाको मर्म र सिद्धान्तसँग तादाम्य राख्ने खालका देखिन्नन्। पुस २३ गते भएको मनोनयनमा ५२ जनाको उम्मेदवारी विभिन्न दलबाट परेको छ। महिला समूहतर्फ १८, दलित समूहतर्फ ५, अपांगता भएका व्यक्ति वा अल्पसंख्यक समुदायतर्फ ८ र अन्य समूहतर्फ २१ उम्मेदवारी दर्ता भएको छ। प्रतिनिधिसभाको निर्वाचनमा पटकपटक पराजित भएपछि जसरी पनि सांसद बन्ने मोह भएकालाई प्राथमिकता दिएका छन्। नेपाली कांग्रेसले झापाबाट पटकपटक पराजित कृष्णप्रसाद सिटौलालाई जबर्जस्ती सांसद बनाउने हेतुले नै राष्ट्रियसभा उम्मेदवार बनाउनु कानुनी हिसाबमा गलत होइन। तर जनताबाट अनुमोदन नभएपछि जुन प्रतिनिधिसभाका लागि उनी निर्वाचन लडेका थिए, त्यसको कार्यकाल एक वर्षमात्रै पूरा नहुँदै राष्ट्रियसभामा लैजानु भनेको जनमतको मानमर्दन हो। अझ कांग्रेसले १० जना उम्मेदवार बनाउँदा एक जना पनि मधेसी मूलको उम्मेदवार बनाएको छैन। आदिवासी जनजाति पनि एक जनामात्रै परेका छन्। एमालेका १९ उम्मेदवारमध्ये महिला ८, पुरुष ११ जना छन्। माओवादीले आदिवासी जनजाति उम्मेदवार बनाएन। निर्वाचन हारेका र नेताका नातागोताको कोटरिकालाई उम्मेदवार बनाउनु भनेको राष्ट्रियसभाको औचित्यमाथि नै धावा बोल्नु हो। खासमा देशलाई चाहिने थिंकट्यांकभन्दा पनि नेताको खल्तीका व्यक्तिलाई जागिर खुवाउने थलो बनाउँदा राष्ट्रियको ओज र गरिमा धूलिसात भएको छ। यसै त संघीय गणतन्त्रमा धेरै सांसद, धेरै मन्त्री भए भनेर व्यवस्थाकै आलोचना भएको छ र यसले जनतामा थप निराशा पैदा गरेको छ। त्यसैमाथि दलहरूले राष्ट्रियसभाको गरिमा गिराउने गरी उम्मेदवार बनाउँदा निराशालाई बल पुयाएको छ। समग्रमा राष्ट्रियसभा र प्रतिनिधिसभाको पनि समानुपातिक प्रणालीको निर्मम समीक्षा गरी संविधान संशोधनसम्म गर्नेतर्फ दलहरूले सोच्नुपर्छ।"
कृषिमा लागेकालाई अनुदान देऊ,"कृषिमा अनुदान दिँदा कृषि पेसा गरेको र पढेको भनेर हेरिँदैन। सरकारी निकायमा अनुदान लिनका लागि सूचनामा मागेका कागजपत्र मात्र हेरिन्छ। जसले गैरकिसानले कागजपत्र मात्र बनाएर अनुदान लिनेभन्दा पनि अनुदान खाने काम भइरहेको छ। कृषि पेसा गरेका कृषकहरू खेतीपाती र पशुपालनमै व्यस्त छन्। उनीहरूलाई अनुदान लिने प्रक्रिया नै थाहा हुँदैन। कृषि पढेकाहरू लगानी नपाएर विदेश गइरहेका छन्। उनीहरूले कृषि गर्नका लागि लगानी नै पाउँदैनन्। तर, कृषिका नाममा राजनीतिक पहुँचमा रहेका पार्टीका नेता तथा कार्यकर्ताहरू जसले अनुदान कसरी लिन सक्न्छ भनेर थाहा पाएका हुन्छन्। उनीहरू नै अनुदान लिन मरिहत्य गर्छन्। पावर पहुँचको दुरुपयोग पनि गर्छन्। यसले कृषि क्षेत्रको विकासभन्दा पनि बेथिति निम्त्याएको छ। खासमा कृषि अनुदान दिँदा सुरुवातमै अनुगमन गरिनुपर्छ। तर, अनुदान दिने अनुगमन नगर्ने पद्धतिले अनुदानको सदुपयोगभन्दा बढी दुरुपयोग भएको छ। अनुदान कृषि उत्पादन, बजारीकरण र मलमा हो। कुनै किसानले अनुदान मागेपछि उसले गरिरहेको कृषि पेसाको सुरुवातमा अनुगमन हुनुपर्छ। अनी उसले थप व्यवसाय बिस्तारका लागि गरेको व्यावसायिक योजना माग्नुपर्छ। कृषि पढेको कुनै युवा वा विद्यार्थीले अनुदान मागे उसले गर्ने व्यावसायिक योजना माग्नुपर्छ। त्यसपछि मात्र अनुदान दिनुपर्छ। अनुदान दिइसकेपछि उसले दिएको व्यावसायिक योजनाअनुसार काम गरे नगरेको अनुगमन हुनुपर्छ। यदि कसैले दुरुपयोग गरेको पाइएमा कानुनी दायरामा ल्याउनुपर्छ। अहिले त अनुदान कसले लियो थाहा छैन। के गरेको छ त्यो पनि थाहा छैन। अनुदानको रकम कहाँ खर्च भयो त्यो पनि थाहा छैन। यस्तो तरिकाले कृषिको विकास कसरी हुन्छ ? कर्णालीमा कतिपय ठाउँमा जे हुँदैहुँदैन त्यसैका नाममा अनुदान वितरण गरिन्छ। जहाँ जे हुन्छ त्यसैका लागि अनुदान दिऊ। (सिग्देल जनज्योति मावि बराहताल ५, बड्डीचौर सुर्खेतका प्रधानाध्यापक हुन्।)"
लिखित पत्र नआएसम्म उद्योगमा लाइन जोड्दैनौं,"काठमाडौं : नेपाल विद्युत् प्राधिकरणले मन्त्रिपरिषद्को लिखित निर्णय नआएसम्म उद्योगमा विद्युत्को लाइन जडान नगर्ने भएको छ। डेडिकेटेड र ट्रंकलाइनको बक्यौता नतिरेको भन्दै प्राधिकरणले २३ उद्योगको लाइन काटेको थियो। मन्त्रिपरिषद्को मंगलबारको बैठकले लाइन काटिएका उद्योगमा तत्काल लाइन जोड्न प्राधिकरणलाई निर्देशन दिएको थियो। मन्त्रिपरिषद्को पत्र नआइसकेका कारण लाइन नजोडिएको प्राधिकरणले स्पष्ट गरेको छ। सरकारले निर्णय गरे पनि लिखित पत्र आएको छैन, प्राधिकरणका उपकार्यकारी निर्देशक मनोज सिलवालले बिहीबार राष्ट्रियसभाको राष्ट्रिय सरोकार तथा समन्वय समितिको बैठकमा भने, त्यसैकारण बिजुली जोड्ने काम नभएको हो। ऊर्जामन्त्री शक्ति बस्नेतले मन्त्रिपरिषद्को निर्णय आइपुगेपछि ऊर्जा मन्त्रालयले प्राधिकरणलाई पत्राचार गर्ने जनाए। मन्त्रिपरिषद्को निर्णय आइपुगेपछि उद्योगको लाइन जडान हुन्छ, मन्त्री बस्नेतले भने। २०७६ सालमा मुलुकलाई १८ घण्टा लोडसेडिङमा राखेर प्राधिकरणले उद्योग र कलकारखानालाई बिजुली दिएको थियो। त्यही बेलाको बक्यौता २२ अर्ब रुपैयाँ पुगिसकेको छ। तर, उद्योगीहरू भने आफूले प्रयोग नगरेको बेलाको पनि बिल पठाएको भन्दै नतिर्ने अडान राखेका थिए। प्रधानमन्त्री पुष्पकमल दाहाल प्रचण्डले डेडिकेटेड र ट्रंकलाइनको बक्यौता नतिर्ने उद्योगको लाइन काट्न प्राधिकरणलाई निर्देशन दिएका थिए। प्रधानमन्त्रीको निर्देशनपछि प्राधिकरणले धमाधम उद्योगको लाइन काटेको थियो। तर मन्त्रिपरिषद्ले नै लाइन नकाट्न र काटेका लाइन जोडन् निर्देशन दिएपछि प्राधिकरण आफ्नो अडानबाट पछि हटेको हो। (प्रशिक्षार्थी)"
पर्यटन ऐन संशोधनको अन्तिम चरणमा,"काठमाडौं : पर्यटन ऐन, २०३५ व्यापक संशोधन गरिने भएको छ। संस्कृति पर्यटन तथा नागरिक उड्डयन मन्त्रालयले ऐन संशोधनका लागि तयार पारेको मस्यौदामाथि बुधबार सातै प्रदेशका पर्यटनमन्त्री र सचिवहरूसँग छलफल चलाइएको थियो। करिब पाँच घण्टा लामो छलफलमा संघ, प्रदेश र स्थानीय तहबीचको समन्वयका बारेमा समेत छलफल गरिएको छ। यससँगै अधिकांश विश्व सम्पदा सूचीमा सूचीकृतबाहेक सबै क्षेत्र विकास कोष र समितिलाई प्रदेशमा पठाउनेबारे पनि छलफल चलाइएको छ। संस्कृति पर्यटन तथा नागरिक उड्डयनमन्त्री सुदन किरातीले व्यवस्था परिवर्तन भए पनि ऐन र कानुन पुरानो भएका कारण अपेक्षित नतिजा निकाल्न असहज भएको बताएका छन्। मन्त्री किरातीले भने, लोकतान्त्रिक संघीय गणतन्त्रलाई संस्थागत गर्न जरा भुइँ तहसम्म हाल्नका अन्तर्राष्ट्रिय कूटनीतिक महत्त्व राख्ने बाहेकका अधिकांश क्षेत्रअधिकार प्रदेशमा हस्तान्तरण गर्नुपर्छ। ऐन संशोधनका लागि यसपछि निजी क्षेत्र र सरोकारवालासँगसमेत छलफल गरिने मन्त्री किरातीले बताए। यसअघि खुल्ला रूपमा लिखित सुझावसमेत विभिन्न सरोकारवालासँग मागिएको थियो। पुराना ऐन बाधक बन्दा सम्भावना रहेर पनि पर्यटन क्षेत्रमा भने जस्तो प्रगति नभएको निजी क्षेत्रको बुझाइ छ।"
जनअपेक्षा अनुसार काम गर्यौं,"हेटौंडा : बागमती प्रदेश सरकारले एक वर्षे कार्यकालको उपलब्धि सार्वजनिक गर्दै जनअपेक्षा अनुसार काम गरेको दाबी गरेको छ। आफ्नो नेतृत्वमा सरकार बनेको एक वर्ष पुगेका अवसरमा बुधबार प्रगति विवरण सार्वजनिक गर्दै बागमती प्रदेशका मुख्यमन्त्री शालिकराम जम्कट्टेलले विकास निर्माणलाई प्राथमिकता दिएर काम गरेको बताए। २०७९ पुस २५ गते बागमती प्रदेशको चौथो सरकारको नेतृत्व गर्दै नेकपा माओवादी केन्द्रबाट जम्कट्टेल मुख्यमन्त्री बनेका थिए। यस अवधिमा पूर्वाधार विकास, शिक्षा, स्वास्थ्य, सेवा प्रवाहको क्षेत्रमा जनअनुभूति हुनगरी काम गरेको उनको दाबी छ। कार्यकालको सुरुवातमा सुशासन कायम गर्ने प्रयास गरेका मुख्यमन्त्री जम्कट्टेलले मन्त्रालयको संख्या १४ बाट ११ वटा कायम गरे। तर सत्ता गठबन्धनभित्रको भागबण्डा मिलाउन उनले एक वटा मन्त्रालय थप्नुपयो। जम्कट्टेलले एक वर्षमा पाँचपटक मन्त्रिपरिषद् हेरफेर गरेका छन्। नेकपा एमाले र राप्रपा सहितको तत्कालीन गठबन्धनको समर्थनमा मुख्यमन्त्री बनेका उनले यस अवधिमा दुई पटक विश्वासको मत लिएका छन्। केन्द्रीय गठबन्धन फेरिएसँगै नेकपा एमाले र राप्रपा सरकारबाट बाहिरियो। लगत्तै नेपाली कांग्रेस र एकीकृत समाजवादी सत्तामा आए पनि मन्त्रालय भागबण्डा मिलाउन मुख्यमन्त्री जम्कट्टेलले ११ बाट मन्त्रालयको संख्या १२ बनाए। प्रदेश सरकारको एक वर्र्ष अवधिमा बसेको २४ वटा मन्त्रिपरिषद् बैठकले एक सय ३८ वटा निर्णय गरेको छ। यस अवधिमा एक दर्जन नीति, ऐन तथा नियमावली र दर्जनबढी कार्यविधि जारी भएको छ। सेवा प्रवाहमा केही सकारात्मक कामको थालनी गरको प्रदेश सरकारले सबै प्रादेशिक अस्पतालमा बिरामी भर्ना सेवा निःशुल्क गरेको छ। प्रदेशमा सञ्चालनमा रहेका सबै अस्पतालमा १० प्रतिशत शय्या विपन्न तथा अनाथ, असाहयलाई उपलब्ध गराउने काम भएको छ। सामाजिक विकास मन्त्रालयअन्तर्गत उच्च शिक्षा परिषद् गठन गरी विश्वविद्यालय हेटौंडामा स्थापनाको काम अघि बढाइएको छ। सन् २०२४ लाई भ्रमण वर्ष घोषणा गरिएको छ। वर्तमान सरकारले कृषि क्षेत्रमा जथाभावी अनुदान वितरण रोकेर उत्पादनमा आधारित अनुदान कार्यक्रम कार्यान्वयनका लागि कार्यविधि निर्माण गरेको छ। प्रदेश सरकारले भौतिक पूर्वाधारको क्षेत्रमा प्रदेश सरकारको ६० प्रतिशत बजेट बिनियोजन गरेपनि ठूला र प्रभावकारी योजना सञ्चालन भने गर्न सकेन। साना र टुक्रे योजनामा बजेट बिनियोजन गरेका कारण प्रदेश सरकारले भौतिक पूर्वाधारको क्षेत्रमा ठूला योजना निर्माणको अवसर भने यो अवधिमा गुमाएको छ। एक वर्षको अवधिमा दुई सय ७२ किमि पक्की तथा एकसय ५९ किमि ग्रावेलस्तरको सडक निर्माण भएको विवरण सार्वजनिक गरिएको छ। साथै २६ वटा सडक पुल र ६ वटा झोलुंगे पुल निर्माण भएको जनाएको छ। एतिहासिक चुरियामाई सुरुङ मर्मत सम्पन्न गरेको उपलब्धि विवरणमा उल्लेख छ। सामाजिक विकास क्षेत्रमा ९३ वटा दुई कोठे भवन निर्माण,एकसय २८ विद्यालय घेराबार,३३ वटा दुईकोठे शौचालय तथा ३१ वटा स्वच्छ खानेपानी व्यवस्थापन भएको जनाएको छ। पुरानै संरचनामा प्रदेश सरकार अघिल्ला तीनवटा सरकारले जस्तै वर्तमान सरकारले पनि प्रदेश सरकारको स्थायी संरचना निर्माणको काम भने अघि बढाउन सकको छैन। हालसम्म जग्गा प्राप्तिको प्रक्रिया टुंगो लगाउन नसक्दा पुरानै सरकारी संरचनाबाट प्रदेश सरकार सञ्चालन भइरहेको छ। भवन अभावले धमाधम निजी घरमा सरेका प्रदेश सरकारका निकायहरूलाई पुनः सरकारी भवनहरूमा नै अनिवार्य बस्नुपर्ने प्रावधान बनाइएको छ। यसले प्रदेश सरकारको प्रशासनीय खर्च भार न्युनीकरणमा केही सहयोग गरेको छ। प्रतिपक्षसँग कुरा नमिल्दा संसद् बन्धक चालु आर्थिक वर्ष २०८०८१ को बजेट कार्यान्वयनमा भने सरकारले सकस ब्यहोरिरहेको छ। बजेट पारित गर्ने समयमा प्रमुख प्रतिपक्षी दल नेकपा एमाले र प्रतिपक्षमा रहेका राप्रपा, नेमकिपासँग संशोधनमार्फत बजेट वितरण गर्ने सहमति गरेको थियो। सहमति अनुसार ५० करोड रुपैयाँ नेकपा एमालेका प्रदेशसभा सदस्यहरूले रोजेको योजनामा बजेट रकमान्तर गर्ने सहमति भएको थियो। तर, रकमान्तर नगर्न अख्तियार दुरुपयोग अनुसन्धान आयोगको पत्रपछि सरकारले बजेट संसोधन गर्न सकको छैन। प्रतिपक्षहरूले भने सहमति कार्यान्वयन नभएसम्म सदन चल्न नदिने बताएको छ। प्रदेशसभालाई पनि सरकारले पर्याप्त बिजनेस दिन सकेको छैन। बागमती प्रदेश सरकारले प्रदेश सभामा पेश गरेका सातवटा ऐन जारी भएको छ। यस अवधिमा प्रदेशसभामा १२ विधेयक दर्ता भएको छ। गत असारमा प्रदेशसभाको पाँचवटा समिति गठन भए पनि हालसम्म दलहरूबीच सहमति नहुँदा सभापति चयन हुन सकेको छैन। यस अवधिमा बागमती प्रदेश सरकारले प्रदेशले पाउनुपर्ने अधिकारहरू कार्यान्वयनको माग गर्दै मुख्यमन्त्रीहरूको हेटौंडामा भेला गरी प्रधानमन्त्री पुष्पकमल दाहाल प्रचण्डको ध्यानाकर्षण गराएको छ। संघीय सरकारको सहरी क्षेत्र सार्वजनिक यातायात (व्यवस्थापन) प्राधिकरण ऐन, २०७९ को विरुद्धमा सर्वोच्च अदालतमा प्रदेश सरकारले मुद्दा दायर गरेको छ। साथै प्रदेश निजामती कर्मचारी सेवा ऐन र स्थानीय तहको गठन तथा सेवा ऐन जारी गरी वैशाखदेखि प्रदेश किताबखाना सञ्चालन गरिएको छ। प्रदेशमा कार्यरत १० औं तहका १२ जना कर्मचारीलाई ११ औं तह (सचिव) पदमा बढुवा गरिएको छ। सरकारको काम कर्मकाण्डी : प्रतिपक्ष प्रमुख प्रतिपक्ष दल नेकपा एमालेले सरकारको काम कर्मकाण्डीमात्रै भएको दाबी गरेका छ। गठबन्धनभित्रै अल्मलिएको छ, सरकार, एमाले बागमती प्रदेश संसदीय दलका नेता जगन्नाथ थपलियाले भने, कर्मचारीसमेत राम्ररी परिचालन गर्न सकेको छैन। पूर्वाधारको काममा प्रगति छैन, प्रशासनिक खर्च बढेको छ। नेकपा एमालेका प्रदेशसभा सदस्य तथा पूर्वमन्त्री एकलाल श्रेष्ठले सरकारले गति लिन नसकेको बताए। टुक्रे योजनामा बजेट छ, त्यो पनि मन्त्रीहरूको जिल्लामा मात्रै, उनले भने। मुख्यमन्त्रीका प्रमुख राजनीतिक सल्लाहकार डिपी ढकालले सरकारले विभिन्न चुनौतीका बीच जनस्तरमा देखिने काम गरिरहेको दाबी गरे। सुशासन र सेवा प्रवाहसँगै विकासको काममा पनि प्रदेश सरकार अगाडि छ, उनले भने ।"
बैंक र ढुकुटीमा थुप्रियो पैसा,"काठमाडौं : कुनै समय विदेशी मुद्रा सञ्चितिमा दबाब परेको भन्दै आयातमा कडाइ गरिएको थियो। अहिले मुलुकको ढुकुटीमा राम्रै पैसा थुप्रिएको छ। रेमिट्यान्समा सुधार, आयातीत वस्तुमार्फत बाहिरिने विदेशी मुद्रामा कडाइलगायतले बाह्य क्षेत्र सुध्रिँदा विदेशी विनिमय सञ्चितिमा वृद्धि भएको छ। नेपाल राष्ट्र बैंंकले बिहीबार सार्वजनिक गरेको आर्थिक वर्ष २०८००८१ को पाँच महिनाको देशको वर्तमान आर्थिक तथा वित्तीय स्थिति प्रतिवेदनले कुल विदेशी विनिमय सञ्चिति १४८ प्रतिशतले वृद्धि भई मंसिर मसान्तमा १७ खर्ब ६७ अर्ब ४ करोड रुपैयाँ पुगेको छ। गत असारको तुलनामा पाँच महिनाको अन्तरमा ढुकुटीमा सञ्चिति २ खर्ब २७ अर्ब ६८ करोड रुपैयाँले थपिएको छ। गत असारसम्ममा १५ खर्ब ३९ अर्ब ३६ करोड रुपैयाँबराबर थियो। अमेरिकी डलरमा यस्तो सञ्चिति २०८० असार मसान्तमा ११ अर्ब ७१ करोड रहेकोमा मंसिरमा १३६ प्रतिशतले वृद्धि भई १३ अर्ब ३१ करोड पुगेको छ। कुल विदेशी विनिमय सञ्चितिमध्ये राष्ट्र बैंकमा १५ खर्ब ५६ अर्ब २५ करोड र बैंक तथा वित्तीय संस्था (नेपाल राष्ट्र बैंकबाहेक) सँग २ खर्ब १० अर्ब ७९ करोड रुपैयाँ कायम छ। यसर्थ, आर्थिक वर्ष २०८००८१ को पाँच महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति १४१ महिनाको वस्तु आयात र ११८ महिनाको वस्तु तथा सेवा आयात धान्न पर्याप्त छ। यता विप्रेषणमा उल्लेखनीय सुधार भएको छ। यस अवधिमा विप्रेषण आप्रवाह २७६ प्रतिशतले वृद्धि भई ६ खर्ब १३ अर्ब २५ करोड रुपैयाँ पुगेको छ। अमेरिकी डलरमा विप्रेषण आप्रवाह २४५ प्रतिशतले वृद्धि भई ४ अर्ब ६२ करोड पुगेको छ। देशबाट बाहिरिने विदेशी मुद्राभन्दा भित्रिने अधिक हुँदा शोधनान्तर स्थिति बचतमा छ। यस अवधिमा शोधनान्तर २ खर्ब १० अर्ब ५९ करोड रुपैयाँले बचतमा छ। यस्तै, चालू खाता पनि १ खर्ब ४० अर्ब २३ करोड रुपैयाँले बचतमा छ। अघिल्लो वर्षको सोही अवधिमा चालू खाता ४१ अर्ब २१ करोड रुपैयाँले घाटामा रहेको थियो। यसरी बाह्य क्षेत्र सुधार भए पनि आन्तरिक क्षेत्र भने अपेक्षाअनुसार हुन सकेको छैन। यद्यपि महँगी भने तथ्यांकमा केही कमी आएको देखिन्छ। केन्द्रीय बैंकको तथ्यांकलाई विश्लेषण गर्दा मुद्रास्फीति २६ महिनाकै न्यून स्तरमा देखिन्छ। २०८० मंसिर महिनामा वार्षिक बिन्दुगत उपभोक्ता मुद्रास्फीति ४९५ प्रतिशत छ। अघिल्लो वर्षको सोही महिनामा यस्तो मुद्रास्फीति ७३८ प्रतिशत रहेको थियो। समीक्षा महिनामा खाद्य तथा पेयपदार्थ समूहको मुद्रास्फीति ५१० प्रतिशत र गैरखाद्य तथा सेवासमूहको मुद्रास्फीति ४८४ प्रतिशत रहेको छ। २०८० मंसिर महिनामा अघिल्लो वर्षको सोही महिनाको तुलनामा घिउ तथा तेल, तरकारी र मासु तथा माछा उपसमूहमा रहेका वस्तुहरूको मूल्यमा कमी आएको, नेपाल आयल निगमले पेट्रोलियम पदार्थको मूल्य दुई पटक घटाएको तथा २०८० कात्तिक महिनाको तुलनामा मंसिर महिनामा तरकारी, फलपूल, मरमसला, चिनीजस्ता वस्तुहरूको मूल्यमा कमी आएकोले मुद्रास्फीतिमा कम चाप पर्न गएको राष्ट्र बैंकले बताएको छ। अर्थतन्त्र सुधार्न पुँजीगत खर्च बढाउन जरुरी विदेशी मुद्रा सञ्चितिको आकार बढ्दा मुलुकको ढुकुटी ठूलो देखिए पनि सरकारले पुँजीगत खर्च नबढाएसम्म मुलुकको आन्तरिक समस्या समाधान नहुने अर्थविद्हरू बताउँछन्। यसैक्रममा बाह्य क्षेत्र सुधार भए पनि अहिलेको आन्तरिक समस्या समाधान गर्न सरकारले पुँजीगत खर्च र सरकारी खर्च वृद्धि गर्न जरुरी भएको अर्थविद् डा रामेश्वर खनाल बताउँछन्। उनका अनुसार सरकारले खर्च गर्ने लक्ष्यअनुसार समयमा गर्न नसक्नु अहिलेको समस्या हो। सरकारी कोषमा भएको पैसा यस्तो बेलामा खर्च गर्न जरुरी भएको बताउँछन्। नेपाल सरकार, अर्थ मन्त्रालय, महालेखा नियन्त्रक कार्यालयका अनुसार आर्थिक वर्ष २०८००८१ को पाँच महिनामा नेपाल सरकारको कुल खर्च ४ खर्ब ५३ अर्ब रुपैयाँ भएको छ। सरकारी खर्च गत आर्थिक वर्षको पहिलो पाँच महिनामा १२४ प्रतिशतले वृद्घि भएको छ। यस्तै, चालू खर्च ३ सय ६० अर्ब, पँुजीगत खर्च ३६ अर्ब ६ करोड र वित्तीय व्यवस्था खर्च ५६ अर्ब ९४ करोड रुपैयाँ रहेको छ। यस्तै, पछिल्लो समय बैंक तथा वित्तीय संस्थामा लगानीयोग्य पुँजी अधिक छ। तर नयाँ कर्जा गएको छैन। बैंकहरूलाई पुरानो ऋणको साँवा, ब्याज उठाउन अर्थात् रिकभरी गर्न हम्मेहम्मे परेको छ। यस्तो अवस्थामा बैंकरहरूले पनि थप कर्जा दिन चाहेका छैनन् भने व्यवसायीहरू पनि लिन सक्ने अवस्थामा छैनन्। बैंकहरूमा ठूला घरानाले लगेको पुराना ऋण समयमा नतिरेपछि अर्थतन्त्रलाई मात्रै दोष दिने काम भएको अर्थविद् खनाल टिप्पणी गर्छन्। अहिले ब्याजदर कम गर्नु र कर्जा बढाउनु समस्याको समाधान होइन। प्रवाह भएका पुराना कर्जा उठ्नुपर्छ, बैंक तथा वित्तीय संस्थाको वासलात असल अवस्थामा राख्नुपर्छ, उनले भने।"
"कोशीमा ८ विधेयक पारित, ५ सरकार बन्दा २ सभामुख","विराटनगर : कोशी प्रदेश सरकारको दोस्रो कार्यकालका लागि गठित प्रदेशसभाले पहिलो एक वर्ष पूरा गरेको छ। गत वर्षको पुस १७ गते प्रदेशसभाको पहिलो अधिवेशनको पहिलो बैठक बसेको थियो। त्यसयता पाँचवटा सरकार गठन र दुईपटक सभामुख निर्वाचन गरेको कोशी प्रदेशसभाले आठवटा कानुन निर्माण गरेको छ। कोशी प्रदेश सामयिक राजस्वसम्बन्धी विधेयक, प्रदेश निजामती सेवाको गठन, सञ्चालन र सेवाका शर्त सम्बन्धमा व्यवस्था गर्न बनेको विधेयक, केही प्रदेश ऐनलाई संशोधन गर्न जारी भएको विधेयक, प्रचलित प्रदेश ऐनमा प्रदेशको नाम संशोधन गर्न बनेको विधेयक यसबीच पारित भएको छ। यस्तै, प्रदेश निजामती ऐनलाई संशोधन गर्न बनेको विधेयक, अर्थ विधेयक, विनियोजन विधेयक र स्थानीय सेवा गठन, सञ्चालन र सेवाका सर्तहरू सम्बन्धमा व्यवस्था गर्न बनेको विधेयक प्रदेशसभाबाट पारित भएको प्रदेशसभा सचिवालयले जनाएको छ। यस अवधिमा प्रदेशसभाबाट संसदीय समितिहरू गठन भए पनि तिनले अझै नेतृत्व पाएका छैनन्। प्रदेशसभाको यो कार्यावधिलाई कसैले सकारात्मक ठानेका छन् भने कतिपयले जनभावनाअनुरूप काम गर्न नसकेको आरोप लगाएका छन्। कोशी प्रदेश सरकारको दोस्रो कार्यकालको पछिल्लो एक वर्षमा चारवटा प्रदेशसभा अधिवेशन सम्पन्न भयो, जसमा प्रदेशसभाको जम्मा ४६ वटा बैठक बस्यो। तर, ती बैठकमा प्रदेशसभाको अधिकांश समय सत्ता समीकरण र भागबन्डा मिलानतर्फ मात्रै केन्द्रित देखियो। सत्ता र शक्तिका लागि भएका अंकगणितको खेलका कारण प्रदेशसभाको नियमित कामकाजसमेत प्रभावित बन्न पुग्यो। तत्कालीन सभामुख बाबुराम गौतमले आफ्नो पदबाट राजीनामा दिनुपर्ने अवस्था पनि यसै अवधिमा सिर्जना भयो। दलहरूले यसलाई गठबन्धनको असफलताका रूपमा औंल्याएका छन्। प्रदेश सरकारले त्यसलाई स्वीकार गर्नुपर्ने पूर्वमुख्यमन्त्री हिक्मतकुमार कार्की बताउँछन्। नेकपा एमाले कोशी प्रदेशका संसदीय दलका नेता कार्कीले पाँच पटक मुख्यमन्त्री परिवर्तनको अभ्यास भए पनि विधि र प्रक्रियामा सहभागी भइरहेको जिकिर गर्दै एक वर्षको कार्यकाल सफल भएको दाबी गरे। उनी भन्छन्, गत वर्षको पुस २८ गते पनि हामीले सभामुख चयन गरेका थियौं। तर, राजनीतिक दबाबमा उहाँले राजीनामा दिनुभयो, उहाँलाई हामीले जोगाउन सकेनौं। यसलाई गठबन्धनले असफलताका रूपमा स्वीकार गर्नुपर्छ। आम रूपमा एक वर्षमा प्रदेशसभा सफल छ। प्रदेशसभाले संघीय संसद्भन्दा बढी काम गरेको छ, उनले थपे, यो अवधिमा पाँचवटा कानुन बनाउनु सफलता हो। गत साउन १६ गौतमले राजीनामा दिएर कांग्रेस संसदीय दलका नेता उद्धव थापालाई मुख्यमन्त्री बनाउन सघाएयता कोशीमा सभामुख पद रिक्त थियो। गत वर्षको पुस २८ गते निर्विरोध निर्वाचित सभामुख गौतमले राजीनामा दिँदै आर्थिक मामिला तथा योजना मन्त्रालय रोजेका थिए। त्यसपछि सुरु भएको सभामुखको खेलका कारण प्रदेशसभा झनै प्रभावित बन्न पुग्यो। कांग्रेस संसदीय दलका नेता उद्धव थापालाई विश्वासको मत लिन नदिन भदौ ४ गते उपसभामुख अचानक बिरामीसमेत परिन्। थापालाई विश्वास मतको पक्षमा बहुमत जुटाउन नदिन प्रदेशसभा बैठक छलेर उपसभामुख काठमाडौं लागिन्। माओवादी सांसद एवं अध्यक्ष मण्डलकी सदस्यसमेत रहेकी गीता तिम्सिनाले एक मिनेट १० सेकेण्डसम्म सभामुखको भूमिका निर्वाह गरेपछि प्रदेशसभाको यो कार्यकाल झनै रोचक बन्न पुग्यो। उपसभामुख दनुवारको अनुपस्थितिमा सभा सञ्चालनको जिम्मा पाएका अध्यक्ष मण्डलका सदस्य इस्राइल मन्सुरीले अर्को सदस्यलाई सभामुखको कुर्सीमा बस्न लगाएर मुख्यमन्त्रीलाई विश्वासको मत दिएको गैरसंवैधानिक एवं अनौंठो अभ्यास पनि यसै अवधिमा भयो। करिब ६ महिनासम्म सभामुखविहीन अवस्थामा रहेको कोशी प्रदेशसभाको पछिल्लो एक वर्षे कार्यकाल संविधानको धारा १६८ वरिपरि नै घुमिरह्यो। धारा १६८ को १ देखि ५ सम्मका सबै उपधाराहरू यो अवधिमा प्रयोग भए। परिणामस्वरूप कोशी प्रदेश सरकारको नेतृत्व पनि पाँच पटकसम्म परिवर्तन भयो। यो अवधिमा एमाले संसदीय दलका नेता हिक्मतकुमार कार्की तथा कांग्रेस संसदीय दलका नेता उद्धव थापाले दुईदुई पटक कोशी प्रदेशको मुख्यमन्त्री हुने अवसर पाए। आफ्नै दलसँग विद्रोह गरेर विश्वासको मत जुटाएपछि कांग्रेसका केदार कार्की हाल प्रदेशको सरकारको पाँचौं मुख्यमन्त्री छन्। प्रदेशसभाको यो कार्यकालले प्रदेशको नामकरण पनि टुंगो लगायो। तर, नामकरणका विषयमा पहिचान पक्षधरको माग सम्बोधन भएन। जसकारण प्रदेशमा सुरु भएको पहिचान पक्षधरको आन्दोलनको प्रत्यक्ष प्रभाव प्रदेशसभा र त्यहाँ प्रतिनिधित्व गरिरहेका दलहरूले झेल्नुपर्यो। सांसदहरूमाथि आफ्नै निर्वाचन क्षेत्रमा आक्रमणसम्मको घटना प्रदेशसभाको यस अवधिमा भयो। नामको विषयलाई लिएर पहिचान पक्षधर अहिले पनि आन्दोलित छन्। प्रदेशसभाको यो कार्यकाल सुखद् र सम्झनलायक नरहेको जिकिर गर्दै नेकपा एकीकृत समाजवादी संसदीय दलका नेता राजेन्द्रकुमार राई प्रदेश नामकरणको विषय पुर्नविचार गर्नुपर्ने आवश्यकता रहेको बताउँछन्। जनचाहना बुझेर यो नामकरणका विषयमा फेरि परीक्षण गर्न जरूरी छ, पूर्वमुख्यमन्त्रीसमेत रहेका राईले भने, जनतासँग राजनीतिक पार्टीले लड्नु हुँदैन। पहिचानवादीहरू गणतन्त्र र संघीय व्यवस्थाप्रति प्रतिबद्ध छन्। उनीहरूका कुरा सरकारले सुनिदिनुपर्छ। कांग्रेस संसदीय दलका नेता थापाले सभामुख चयन गर्दा दलहरू एकताबद्ध भएको बताउँदै अब कोशी प्रदेश सरकारलाई अगाडि बढ्न सहज भएको उल्लेख गरे। केही समय अगाडि कहिले अदालतबाट सरकार विघटन हुने, कहिले बहुमत नपुगेर विघटन हुने अवस्था थियो। अब ती सबै अन्त्य भएको छ। कोशी प्रदेशलाई अब सहज तरिकाले अगाडि बढाउने जिम्मेवारी मुख्यमन्त्री र मन्त्रीहरूको काँधमा छ, उनले भने। माओवादी केन्द्र संसदीय दलका नेताइन्द्रबहादुर आङ्बोले एक वर्ष उत्साहजनक नरहेको भन्दै आगामी दिनमा सरकारले राम्रो काम गरेर देखाउनुपर्नेमा जोड दिए। उनले भने, यो एक वर्ष उत्साहजनक रहेन। राजनीतिक अस्थिरताको प्रभाव कोशी प्रदेशमा धेरै पयो। यो विषयलाई बिर्सेर बाँकी चार वर्षलाई राजनीतिक स्थिरतासँगै राम्रो काम गरेर विगतको सिमा कमजोरीलाई बिर्सने वतावरण सिर्जना हुने विश्वास दिलाउन चाहन्छु। राप्रपा संसदीय दलका नेता भक्तिप्रसाद सिटौलाले कोशी प्रदेशको गठनमा देखिएको अंक गणितको कारण एक वर्ष केही गर्न नसकेको बताए। उनले भने, कतिपय ठाउँमा हामी सत्ता केन्द्रित पनि भयौं। अब प्रदेशलाई स्थिरतातिर लैजाने गरी जानुपर्छ। प्रदेशको विकास गर्नुपर्छ।"
गौशाला२६ ले दिइन साइबर ब्युरोमा उजुरी,काठमाडौं : बलात्कार पीडित गौशाला२६ को तस्बिर सार्वजनिक गर्नेहरूलाई साइबर ब्युरोले खोजतलास गर्न थालेको छ। सामाजिक सञ्जालमा गौशाला२६ भन्दै तस्बिर सार्वजनिक भएपछि पीडित युवतीले साइवर ब्युरोमा उजूरी दिएकी छन्। साइवर व्युरोका प्रवक्ता पशुपति रायका अनुसार गौशाला २६ को फोटो भन्दै सामाजिक सञ्जालभरी फोटो सार्वजनिक भएको छ। नेपाली अर्गनाइजर तथा अन्य विभिन्न नामक एकाउन्टबाट उत्त तस्वीर सार्वजिनक गरिएको हो। साइबर ब्युरोका इन्सपेक्टर राजकुमार खड्कीका अनुसार कुनै पनि पीडित युवतीको फोटो सार्वजनिक गर्न पाइँदैन। सार्वजनिक व्यक्ति तथा अकाउन्टका विषयमा व्युरोले जानकारी माग गरेको छ। अनुसन्धान भइरहेको छ। यस्तो कसुर गर्नेलाई साइबर क्राइमको मुद्दामा कारबाही हुने कानुनी व्यवस्था छ।
कर्णालीमा कृषि अनुदानको चरम दुरुपयोग,"वीरेन्द्रनगरकालीकोट : जाजरकोटको भेरी नगरपालिका१३ कुदुमा निर्माण भएको जैविक मल तथा जैविक विषादी उत्पादन उद्योग अलपत्र छ। प्रदेश सरकारको ५० लाख अनुदानमा कर्णाली बायोइनर्जी एन्ड अर्गानिक फर्टिलाइजर प्रालिको ५० लाख रुपैयाँ लगानीमा उक्त उद्योग स्थापना गरिएको थियो। भेरी नगरपालिकाले स्टमेटअनुसारको काम नभएको भन्दै कुल ५० लाख बजेटमा ४२ लाख रुपैयाँ मात्र भुक्तानी दिएको छ। उद्योग स्थापना भए पनि जैवीक मल तथा विषादी भने अझैं उत्पादन गर्न थालिएको छैन। आर्थिक वर्ष २०७७७८ मा कर्णाली प्रदेशले उक्त उद्योगलाई बजेट निकाशा दिएको थियो। बनेको संरचना जीर्ण बन्दै गएको छ। दुरुपयोग २ सल्यानमा सरकारी अनुदान पाएका कृषि फार्मले अनुदानको रकमबाट किनेका भैंसी बिक्री गरे। आर्थिक वर्ष २०७८७९ मा पशु अस्पताल तथा पशु सेवा कार्यालयबाट अनुदान पाएका शारदा नगरपालिका५ मा रहेको छहरेखोला कृषि कम्पनी र सिद्धकुमाख गाउँपालिका१ बाँझकाँडामा रहेको बस्नेत भैंसी फार्मले अनुदानको रकमबाट खरिद गरिएका भैंसी बिक्री गरेको थियो। पशु अस्पताल तथा पशुसेवा कार्यालयले भैंसीपालनका लागि भनेर रातामाटा छहरेखोला कृषि कम्पनी प्रालिलाई २० लाख रुपैयाँ अनुदान दियो। त्यतिबेला गोठ बनाएर ४७ वटा भैंसी पालन गरिएको थियो। तर, अहिले गोठ रित्तै छ। दुरुपयोग ३ कालीकोटको सान्नीत्रिवेणी गाउँपालिका४ सान्नीघाटस्थित माछापोखरीको नाममा आएको अनुदान दुरुपयोग भएको छ। आर्थिक वर्ष २०७५७६ मा सुनौलो कृषि सहकारी संस्थासँग १ करोड ३० लाख सम्झौता भयो। प्रदेश सरकारबाट प्राप्त अनुदान प्राप्त १ करोड र ३० लाख सहकारीको तर्फबाट गरी जम्मा १ करोड ३० लाख बजेट थियो। प्रदेश सरकारको बजेट जिल्लामा रहेको पशुसेवा अस्पतालबाट कार्यान्वयन भयो। माछा पोखरी निर्माणका क्रममा रहेकै बेला पशु सेवा अस्पतालले ८१ लाख रुपैयाँ भुक्तानी पनि दियो। तर, माछा पोखरी निर्माणको क्रममै बाढीले बगाएपछि योजना अलपत्र परेको छ। अहिले उक्त ठाउँमा पोखरी छ माछा छैन। दुरुपयोग ४ कालीकोटको पँचालझरना गाउँपालिकामा रहेको प्रभात पँचालझरना बहुउद्देय सहकारी संस्थाले आर्थिक वर्ष ०७५७६ मा बाख्रापालनका लागि १ करोड लियो। उक्त बजेट प्रदेश सरकारको कृषि तथा सहकारी मन्त्रालयको थियो। उक्त सहकारी संस्थाका अध्यक्ष प्रभुजन संज्याल नेकपा माओबादी केन्द्रका प्रदेश कमिटी सखस्य हुन्। उनी हाल पचालझरना६ का वडा अध्यक्ष एवं गाउँपालिका प्रवक्ता छन्। उनकै नेतृत्वको सहकारीले प्रदेश सरकारबाट लिएको १ करोड गाउँमा बाख्रापालनमा खर्च त भयो। तर, अहिले गाउँमा न बाख्रा छन्। न बाख्राका खोर नै। दुरुपयोग ५ जिल्लाको राष्कोट नगरपालिकामा आर्थिक वर्ष ०७६०७७ मा हाईटेक नर्सरी स्थापनाका लागि प्रदेश सरकारबाट १ करोड बजेट आयो। उक्त बजेट जिल्ला कृषि विकास कार्यालयले शिमनाथ कृषि सहकारी संस्थाले सम्झौता गरी काम थाल्यो। जसमा सामान्य फिल्डको माटो पन्छाएर ६५ लाख रुपैयाँ भुक्तानी भयो। तर, नर्सरी बनेन्। अहिले उक्त नर्सरी बनाउने ठाउँमा झारपात उम्रिएको छ। नर्सरी स्थापना गर्ने भनेर सम्झौता गर्ने सिमनाथ कृषि सहकारी संस्थाका अध्यक्ष कमल शाही इन्जिनियर र कोषाध्यक्ष तत्कालीन मुख्यमन्त्री तथा मन्त्रिपरिषद् कार्यालयका कर्मचारी सुरेन्द्र शाही हुन्। कर्मचारीकै नेतृत्वको सहकारीले जिम्मा लिएको काम अहिले अलपत्र छ। दुरुपयोग ६ कालीकोटको शुभकालिका गाउँपालिकामा व्यावसायिक कृषि प्रवद्र्धन गर्ने उद्देश्यले टिमुर र कागतीका बिरुवाका लागि कृषकलाई दिएको अनुदान रकम दुरुपयोग भयो। शुभकालिका गाउँपालिकाअन्तर्गत कृषि आर्थिक वर्ष २०७७७८ मा टिमुर र कागतीका बिरुवाका लागि १७ लाख ७७ हजार बजेट खर्च गरेको थियो। गाउँपालिकाले वडा नम्बर १ देखि ८ सम्मका कृषकलाई बिरुवा खरिद गरी वितरण गरेको भए पनि त्यसको सदुपयोग हुन सकेन। सल्यानबाट १५ जहारका टिमुरका बिरुवा र ७ हजार कागतीका बिरुवा वितरण गर्नका लागि खरिद गरिएको गाउँपालिकाले जनाएको छ। अनुदानमा टिमुर र कागतीका बिरुवामा गरी जम्मा १७ लाख ७७ हजार रुपैयाँ खर्च गरिएको भए पनि हाल सबै वडामा रोपिएका टिमुर र कागतीका बिरुवा छैनन्। १५ हजार टिमुरका बिरुवा, सात हजार कागतीका बिरुवा र तरकारीका लागि पोलीहाउस खरिदमा मात्र १७ लाख ७७ हजार खर्च भएको कार्यालयको तथ्यांकमा देखिन्छ। तर, वितरण गरिएका ठाउँमा न टिमुरका बिरुवा भेटिन्छन्, न अनुदानका कृषि सामग्री। कर्णालीका १० जिल्लामा कृषि अनुदानका नाममा ६ वर्षमा १० अर्ब ८६ करोड बजेट खर्च भएको छ। तर, वास्तविक किसान यो विषयमा अनभिज्ञ छन्। थाहा पाउनेहरू पनि अनुदानबाट वञ्चित छन्। त्यसो भए कसले सिध्याए त अर्बौं रकम ? जानकार भन्छन्, कागजपत्र मिलाउन जान्नेले। जो किसानका नाममा अनुदानको चरम दुरुपयोग गरिरहेका छन्। सुर्खेतको वीरेन्द्रनगर१३ करेखोलाकी ननीसरा सारु मगर कृषिमा लागेको २३ वर्ष भयो। जीवन निर्वाहमुखी परम्परागत खेती प्रणालीबाट व्यावसायिक रूपमा अघि बढेकी उनको समय हरेक दिन खेतीमै बित्छ। तर, उनलाई कृषि अनुदानबारे जानकारी छैन। अनुदान कसले कहाँबाट कसरी दिन्छन् भन्ने पत्तो हुँदैन। हामीलाई कसले पो अनुदान दिन्छन् र ? जनप्रतिनिधिहरू आफ्ना आसेपासेलाई समेट्छन्। हामीलाई कसैले हेर्दैनन्, उनी भन्छिन्। कालीकोटको पचालझरना गाउँपालिका७ का लोगिन्द्र ऐडीले ३२ वटा भेडा पालेका छन्। उनी कहिले लेकतिर त कहिले अछामतिर भेडा चरिचरनमा व्यस्त हुने किसान हुन्। उनले पनि पशुपालन किसानका हिसाबले एक पैसा पनि सरकारी अनुदान पाएका छैनन्। त्यस्तो अनुदान कसरी लिने भन्ने विषयमा आफूलाई जानकारी नै नभएको ऐडी सुनाउँछन्। जिल्ला कृषि विकास कार्यालय र पशुसेवा कार्यालयहरूबाट बर्सेनि व्यावसायिक कृषि तथा पशुपालन किसानका नाममा अनुदान वितरण हुँदै आएको छ। तर, गाउँका वास्तबिक किसानले त्यसबारे जानकारी नै पाउँदैनन्। ऐडी भन्छन्, हामी त काम गर्ने किसान हौं। सरकारी अनुदान लिन कागजपत्र मिलाउनै आउँदैन। यो मुलुकमा काम गर्नेभन्दा कागजपत्र मिलाउनेलाई अनुदान वितरण गरिन्छ। सुर्खेतको वीरेन्द्रनगर नगरपालिका१३ की रेखा घर्ती मगरको पेसा नै व्यावसायिक तरकारी खेती हो। उनी काउली, बन्दा, भाजी, चना, केराउ, च्याउ, प्याज, लसुनलगायत तरकारीजन्य कृषि उपच उत्पादन गरी परिवारको खर्च चलाउँछिन्। उनले पनि कृषि अनुदान पाएकी छैनन्। पाँच जनाको परिवारको खर्च कृषि पेसाबाटै व्यवस्थापन गर्ने गरेकी छु। च्याउ खेतीबाट मात्र एक सिजनमा ३५४० हजार आम्दानी गर्छु। अन्य तरकारीसहित एक सिजनमा १ लाखभन्दा बढी कमाउँछु, मगर भन्छिन्, तर कृषि अनुदान भने अहिलेसम्म पाएको छैन। कालीकोटको रास्कोट नगरपालिका८ का धन धमाला अगुवा किसान हुन्। जसले २० वर्षदेखि व्यावसायिक तरकारी खेती गर्दै आइरहेका छन्। तरकारी खेतीबाटै वार्षिक रूपमा ३ लाख रुपैयाँभन्दा बढीको कारोबार गर्ने गरेको उनी सुनाउँछन्। उनले पनि कुनै पनि निकायबाट अनुदान लिएका छैनन्। मैले सरकारी अनुदानका लागि एकपटक जिल्ला कृषि विकास कार्यालय कालीकोटमा निवेदन दिएको थिए। छनोटमा परिनँ, धमाला भन्छन्, त्यसैले फेरि अनुदान माग्नका लागि निवेदन दिन गइन्। अर्का किसान जीवन गिरीले सुर्खेतको वीरेन्द्रनगर नगरपालिका२ मा जग्गा भाडामा लिएर व्यावसायिक खेती थालेको दुई वर्ष भयो। उनले बसन्त पशुपन्छी अर्गानिक कृषि फर्म दर्ता गरी कुखुरा पालनका साथै अन्य व्यावसायिक तरकारी खेती गरिरहेका छन्। अब लगानी जुटाएर दुई गाई, एक भैंसी फर्ममै पालन गर्ने उनको योजना छ। तर, अहिलेसम्म सरकारी अनुदान लिएका छैनन्। भन्छन्, अनुदान लिन त राजनीतिक पावर चाहिन्छ। हामी खेतीपाती गर्ने मान्छेहरूको पावर पुग्दैन। त्यसैले मैले कतै पनि अनुदानका लागि निवेदन दिएको छैन। उनीहरू त प्रतिनिधिमूलक पात्र मात्र हुन्। कर्णालीका दुर्गम बस्तीमा जसले जीविका चलाउनकै लागि कृषि पेसा अंगालेका छन् उनीहरूले सरकारी अनुदान पाउँदैनन्। तर, राजनीतिक पार्टीमा लागेर फिरन्ते जीवन बिताइरहेका व्यक्तिले नै किसानको नाममा आउने अनुदान कागजपत्र मिलाएर लिन्छन्। जो खेतीपाती भने गर्दैनन्। कृषि तथा पशुसेवा कार्यालयबाट वितरण हुने सरकारी अनुदान पावर र पहुँचका आधारमा वितरण हुन्छ। गाउँका किसानलाई समूह बनाउने, कानुनी प्रक्रियामा आउनेबारेमा जानकारी नै हुँदैन, कालीकोटका नागरिक समाजका अगुवा दमनराज बम भन्छन्, कार्यालयमा अनुदानका लागि सम्बन्धित निकायले अनुदान दिइसकेपछि अनुगमन पटक्कै गर्दैनन्। कसले के अनुदान लियो, के काममा प्रयोग भयो भन्नेबारे कसैलाई मतलब छैन। जसले जे गरे पनि हुने अवस्था छ। ६ वर्षमा १० अर्ब ८६ करोड खर्च कर्णालीका १० जिल्लामा कृषि अनुदानकै नाममा ६ वर्षमा १० अर्ब ८६ करोड बजेट खर्च भएको छ। भूमि व्यवस्था, कृषि तथा सहकारी मन्त्रालयको तथ्यांकअनुसार आर्थिक वर्ष २०७४७५ देखि २०८९८० सम्ममा कृषि अनुदानकै नाममा १४ अर्ब ४५ करोड ८३ लाख ९ हजार विनियोजन गरिएको हो। त्यसमध्ये करिब ११ अर्ब बजेट खर्च भएको हो। मन्त्रालयका प्रवक्ता धनबहादुर कठायतका अनुसार २०७४७५ मा विनियोजित बजेट १० करोड ७ लाख ७७ हजारमध्ये ६ करोड ५४ लाख ७६ हजार खर्च भयो। २०७५७६ मा विनियोजित बजेट २ अर्ब ८४ करोड १९ लाख ९ हजारमा १ अर्ब ९५ करोड ५२ लाख ५२ हजार, २०७६७७ मा ३ अर्ब ४५ करोड १ लाख ८६ हजारमा २ अर्ब ७० करोड ७८ लाख ५२ हजार खर्च भयो। २०७७७८ मा २ अर्ब ७० करोड ४३ लाख ४० हजारमध्ये २ अर्ब २० करोड ६४ लाख ९५ हजार, २०७८७९ मा २ अर्ब ९४ करोड ७० लाख ५ हजारमध्ये २ अर्ब २३ करोड १० हजार र २०७९८० मा २ अर्ब ४१ करोड ४० लाख ९२ हजारमध्ये १ अर्ब ६९ करोड ६९ लाख ७६ हजार खर्च भएको छ। चालू आव २०८०८१ मा कुल बजेट २ अर्ब ११ करोड २७ लाख ५ हजार विनियोजन गरिएको छ। खर्चको विवरण आइसकेको छैन। बजेट कार्यान्वयन प्रक्रियामा छ। कर्णालीमा कृषि अनुदान वितरणका लागि मन्त्रालयले कार्यविधि र प्राविधिक मापदण्ड नै बनाएर कार्यान्वयन गरिरहेको छ। जसअन्तर्गत नै मन्त्रालयसँग सम्बन्धित जिल्लाका कार्यालयहरूले बजेट कार्यान्वयन गरिरहेका छन्, मन्त्रालयका प्रवक्ता कठायत भन्छन्, हामीले को किसान को गैरकिसान भनेर हेरेर छुट्ट्याउन सकिँदैन। कार्यविधि र मापदण्डका आधारमा जो अनुदानका लागि प्रक्रियामा आउँछ। उनीहरू नै अनुदान लिनेमा छनोट हुने हो। उनका अनुसार कागजपत्र मिलाएर मापदण्डअनुसार कार्यालयको प्रक्रियामा आउनेहरूले नै सेवा पाउने हो। त्यसभन्दा बाहिर जान मिल्दैन। हाम्रो नजरमा यो प्रक्रियामा आएका सबै किसान हुन्। जसले अनुदान प्राप्त गरेका छन्, उनी भन्छन्। प्रदेश सरकारले पछिल्लो समय अर्गानिक खेतीमा वृद्धि, कर्णालीको समृद्धि भन्ने नारा अघि सारेको छ। अर्गानिक कर्णाली प्रदेश बनाउन रासायनिक मल र विषादी प्रयोग गर्न नदिने गरी कडाइ पनि सरकारले गरेको छ। गाउँमा विषादी प्रतिबन्ध सुर्खेतको वीरेन्द्रनगर नगरपालिका१३ करेखोलाका किसान आफ्नै लगानीमा पर्यावरणमैत्री कृषिमा जुटिरहेका छन्। ३० घरधुरीले सल्लाह गरी विभिन्न खेती तथा पशुपालनका साथै जलवायु अनुकूलनसहितको पर्यावरणमैत्री खेती प्रर्णाली अवलम्बन गरेका हुन्। हामीले गाउँका ३० वटै घरमा कसैले तरकारी खेती, कसैले मौरी पालन, कसैले भैंसी पालन, कसैले केरा खेती त कसैले कुखुरा, बाख्रा पालनजस्ता कृषि कार्य गरिरहेका छौं, करेखोलाकी टीका पोख्रेल भन्छिन्, हाम्रो गाउँमा विषादी ल्याउनै दिँदैनौं। गाउँमै उपलब्ध हुने बिभिन्न जडिबुटीबाट विषादी उत्पादन गर्ने र सबैले गोठे मलको प्रयोग गर्ने गरेका छौं। यसरी उत्पादन गरेको तरकारी आफूलाई खान स्वादिलो र स्वस्थकर पनि हुने र बिक्री गर्न लिँदा पनि धेरै मूल्य पाउने गरेको छ। यही गाउँकी अगुवा किसान ढलकुमारी चपाईले पनि जलवायु अनुकूलन हुने गरी प्रयावरणमैत्री कृषि गर्दै आएकी छन्। ग्रिन कर्णाली परियोजनाले प्राविधिक रूपमा सहयोग गरी घरमा भाँडा धोएको पानी जम्मा गर्ने सानो पोखरी निर्माण गर्न २ बोरा सिमेन्ट मात्र उपलब्ध गराएको थियो, उनी भन्छिन्, हामीले जम्मा ५ हजार लगानी गरेर सबैको घरघरमा पानी पोखरी निर्माण गरेका छौं। त्यसबाट हामीले करेसाबारीमा सिँचाइ गर्ने गरेका छौं। उनका अनुसार गोठ व्यवस्थापन गरी गोठे मलको सही तरिकाले प्रयोगका साथै गाईभैंसीको पिसाव संकलन गरी मल र विषादीका रूपमा प्रयोग गर्ने गरिएको छ। भन्छिन्, अन्य स्थानीय स्तरमा पाइने लसुनको झोल, खुर्सानीको धुलो, साव, निमको पातजस्ता कच्चा पदार्थबाट विषादी उत्पादन गरी तरकारीमा लाग्ने रोग किरा नियन्त्रण गर्ने प्रविधिको प्रयोग पनि गरेका छौं। करेखोलाकै अगुवा किसान टीका पंगाली भैंसी पालन, तरकारी खेतीका साथै व्यावसायिक केरा खेती पनि गरिरहेकी छन्। तरकारी खेतीका लागि मल आवश्यक पर्ने भएकाले भैंसी र बाख्रा पालियो। अहिले गोठमा २ भैंसी र ९ बाख्रा छन्। भंैसीको दूध र खसी बिक्री गरेर परिवार पाल्छु, उनी भन्छिन्, तरकारी खेतीबाट भएको कमाई त छँदै छ। अर्गानिक तरकारी खेतीबाटै महिनाको १ लाख ५० हजारसम्म कमाइ हुने गरेको छ। अहिले केराखेती पनि सुरु गरेकी छु। अहिले खेतमा ६ सय केराका बिरुवा हुर्किरहेका छन्। केरा खेतीबाट पनि आम्दानी हुने थाल्यो भने घरमा काम गर्ने थप मान्छे राख्ने सोच बनाएकी छु। अहिले आफूलाई सबै काम गर्न धौधौ हुने गरेको छ। करेखोलाका ३० परिवारले पर्यावरणमैत्री कृषि प्रर्णाली अवलम्बन गरी विभिन्न प्रविधिको प्रयोग गरी व्यावसायिक रूपमा कृषि खेती गरिरहेका छन्। जसमा जलवायुमैत्री कृषि प्रविधिमा टनेल प्रविधि, नर्सरी सामग्री, नवीकरणीय ऊर्जा गोबर ग्यासको उत्पादन गरेका छन्। यस्तै रोग किरा व्यवस्थापनमा झोलमोल विषादी उत्पादन, माटो निर्मलीकरण गर्ने गरेका छन्। हरित उद्यमका अभ्यासहरूमा मौरी पालन, च्याउ खेती, फलफूल तथा तरकारी खेती गरेका छन्। सिँचाइ व्यवस्थापनमा थोपा सिँचाइ, माटो र सिमेन्ट मिश्रित हरेक घरमा सिँचाइ पोखरी निर्माण, पराले जैबिक छापो, जुठेल्नु खाल्डा जस्ता प्रविधिको प्रयोग गरेका छन्। माटो खाद्य तत्व व्यवस्थापनमा भर्मिकम्पोस्ट, कम्पोस्ट मल, गोठ तथा भकारो सुधार र पशुमुत्र संकलन गर्ने गरेका छन्।"
किन गरियो वडाध्यक्षका छोराको अपहरण ?,"विराटनगर : मोरङमा अपहरणमा परेको केही समयमै प्रहरीले वडाध्यक्षका नाबालक छोराको सकुशल उद्धार गरेको छ। जनप्रतिनिधिकै नाबालक छोरा अपहरणमा परेको घटनाले तरंग ल्याएको छ। अपहरित बालकको सकुशल उद्धार गर्दै प्रहरीले घटनामा संलग्न तीन जनालाई पक्राउ गरेको छ। जहदा गाउँपालिका१ बाट मंगलबार दिउँसो ३ बजेतिर १० वर्षीय धनीधर राजवंशी अपहरणमा परेका थिए। उनी जहदा१ का वडाध्यक्ष बाबुराम राजवंशीका छोरा हुन्। मोरङ प्रहरीका प्रवक्ता डीएसपी रन्जनकुमार दाहालले विद्यालयबाट आएर घरनजिकको कोचागरा मन्दिरमा साथीहरूसँग खेल्न निस्किएका बेला बालकलाई अपहरण गरेर लगिएको जानकारी दिए। उनका अनुसार स्कुलमा तिम्रो फोटो खिचाउनुपर्ने छ भनेर ३ जना युवाले ललाइफकाइ साइकलमा राखेर लगेको पाइएको छ। त्यहाँबाट अपहरणकारीले भाथीगछहरिनगराको गुरुङ टोलमा पुर्याएपछि साइकलदेखि ओरालेर मोटरसाइकलमा राखी मास्क लगाएर विभिन्न स्थान हुँदै बालकलाई विराटनगर महानगरपालिका१५ स्थित खाकीबाबा मन्दिरनजिकको यादव निवासमा पुर्याएर राख्न खोजेको दाहालले बताए। यादव निवास लेखिएको घरमा राख्न खोज्दा अपहरणकारीबीच नै विवाद भएको पाइएको छ। बालकलाई त्यहाँबाट अन्यत्र लैजाने प्रयास हुँदै गर्दा थाहा पाएर स्थानीयले होहल्ला गरेछन्, उनले भने, घटना थाहा पाउनसाथ पुगेको प्रहरीले बालकको सकुशल उद्धार गरेको छ। यस विषयमा थप अनुसन्धान भइरहेको छ। बालकलाई मोटरसाइकलमा बसाएपछि मिलन चोक, झोलुंगे पुल हुँदै विराटनगर१८ र विराटनगर १४ को बाटोबाट विराटनगर१५ स्थित यादव निवास लेखेको घरमा पुर्याइएको प्रहरीको प्रारम्भिक अनुसन्धानबाट खुलेको छ। बालक अपहरणमा परेको जानकारी पाउनसाथ अपहरणकारीको खोजी र बालकको उद्धारका लागि मोरङ प्रहरी प्रमुख एसपी दीपक पोखरेलले विशेष टोली परिचालन गरेका थिए। इलाका प्रहरी कार्यालय रानीका प्रहरी निरीक्षक सन्दीप बेलबासे र इलाका प्रहरी कार्यालय बुधनगरका प्रहरी नायव निरीक्षक विजय बस्नेतको नेतृत्वमा खटिएको संयुक्त टोलीले विराटनगर१८ बाट बालकको उद्धार गरेको हो। डीएसपी दाहालका अनुसार प्रहरी आएको थाहा पाएपछि अपहरणमा संलग्न भने फरार भएका थिए। बालकका बुवा एवं जहदा१ का वडाध्यक्ष बाबुराम राजवंशीले अभिभावकलाई थाहा नदिइकन खेलिरहेको ठाउँबाट मञ्जुरीबिना नै छोरालाई बन्धक बनाउने योजनासहित अपहरण गरिएको भन्दै दोषीमाथि कारबाहीको माग राखेर प्रहरीमा जाहेरी दिएका छन्। बालकलाई अपहरण गरिएको घटनामा संलग्न तीनजना पक्राउ परेका छन्। पक्राउ पर्नेमा जहदा१ का २० वर्षीय अभिषेक यादव, १९ वर्षीय मिथिलेशकुमार यादव र विराटनगर१८ का २१ वर्षीय विवेकानन्द यादव रहेका छन्। सुरुमा अभिषेक पक्राउ परेका थिए। त्यसपछि अरू दुई जनालाई पक्राउ गर्न प्रहरी सफल भएको हो। तीनै जनाको मिलेमतोमा बालकको अपहरण गरिएको प्रारम्भिक अनुसन्धानबाट खुलेको छ, डीएसपी दाहालले भने, उनीहरू जहदा१ बुधनगरबाट पक्राउ परेका हुन्। पक्राउ परेकाविरुद्ध अपहरण तथा शरीर बन्धक मुद्दा चलाउन बुधबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको जानकारी उनले दिए। दाहालका अनुसार इन्सपेक्टर सन्दीप बेलबासे नेतृत्वको टोलीले घटनाको अनुसन्धान थालेको छ। विस्तृत अनुसन्धानपछि बालकलाई अपहरण गर्नुपर्ने कारण पत्ता लाग्ने उनको भनाइ छ। यद्यपि, बालकलाई भारत पुर्याउने योजनासहित अपहरण गरिएको हुनसक्ने प्रहरीको अनुमान छ। पक्राउ परेकामध्ये मिथिलेशले भारतीय नम्बरको वाट्सएपमा कुरा गरेको पाइएको प्रहरीको भनाइ छ। अपहरणकारीले भारतीय मोबाइल नम्बरको वाट्सएपमा कुरा गरेका कारण भारत पुर्याउने योजनासहित बालकको अपहरण गरिएको आशंका छ, प्रहरी स्रोतले भन्यो, अपहरणको मुख्य योजनाकार नै भारतीय नागरिक हुन सक्छन्। अपहरणको मुख्य योजनाकारका बारेमा खुल्न बाँकी रहेको र विभिन्न कोणबाट घटनाको अनुसन्धान भइरहेको प्रहरीको भनाइ छ। पक्राउ परेकाहरूले भने विराटनगरसम्म ल्याइदिएवापत ११ हजार दिने भनेपछि आफूहरूले बालकलाई लिएर आएको प्रहरीलाई बताएका छन्। बालकलाई विराटनगरसम्म ल्याउन लगाउने मान्छेका बारेमा उनीहरूले खुलाएका छैनन्। तर, बालकलाई ल्याएपछि उनका बाबु (वडाध्यक्ष बाबुराम राजवंशी)ले दिएकोमध्ये आधा पैसा दिने भनेर प्रलोभन देखाएको पाइएको प्रहरीको भनाइ छ। सुरुमा ११ हजार र त्यसपछि बालकका बाबुबाट प्राप्त भएको आधा पैसा दिने भनेपछि त्यही लोभमा परेर ३ जनाले बालकलाई अपहरण गरेको पाइएको छ, प्रहरी स्रोतले भन्यो, तत्काल प्रहरी पुगेर उद्धार गर्न नसकेको भए बालकलाई भारत पुर्याउने रहेछन्। घटनाको प्रकृति हेर्दा बाबुसँग फिरौती रकम असुल्नकै लागि बालकको अपहरण भएको देखिने डीएसपी दाहाल बताउँछन्। भारत पुर्याएर बालकलाई बन्धक बनाउँदै अभिभावकसँग फिरौती रकमको बार्गेनिङ गर्ने योजना बनाएजस्तो देखिन्छ, उनले भने, तर, यसको आधिकारिक पुष्टि भइसकेको छैन। यद्यपि, प्रहरीको सक्रियताका कारण अपहरणमा परेका बालकलाई भारत पुर्याउन भने नपाएको दाहालको भनाइ छ।"
हस्तक्षेप र हारालुछले लथालिंग रेडक्रस,"काठमाडौं : परोपकारी संस्था रेडक्रस सोसाइटीमा दुइटा छुट्टाछुट्टै केन्द्रीय कार्यसमिति छन्। डानेत्रप्रसाद तिमिल्सिनाको नेतृत्वमा असार २५ गते एउटा केन्द्रीय कार्यसमिति बन्यो। साउन २ गते प्रोफेसर सुदर्शनप्रसाद नेपालको अध्यक्षतामा अर्को कार्यसमिति बन्यो। गृह मन्त्रालयले दुवै कार्यसमितिलाई अझै मान्यता दिएको छैन। जिल्ला प्रशासन कार्यालय काठमाडांैंले पनि कसैलाई आधिकारिकता नदिएको स्पष्ट गरेको छ। तर, आफूखुसी गठित प्रोफेसर नेपाल नेतृत्वको कार्यसमितिले भने रेडक्रसको स्रोत साधनको व्यापक दुरुपयोग गरिरहेको छ। ठाउँठाउँमा भेला, गोष्ठी गर्ने र रेडक्रसकै बजेटबाट हवाई टिकटदेखि गाडी सुविधा लिइरहेको छ। परोपकारी संस्था रेडक्रसको मुख्य सिद्धान्त हो मानवीय सेवा। त्यसैकारण विश्वमै रेडक्रसको भूमिका प्रशंसनीय मानिन्छ। तर, मुलुकको रेडक्रस भने राजनीतिक भागबन्डा, भ्रष्टाचार, नातावाद, कृपावादका कारण थला परेको छ। आधिकारिक कार्यसमिति पनि चयन हुन सकेको छैन। त्यसैकारण यसपटक जाजरकोटका भूकम्प प्रभावितलाई अन्तर्राष्ट्रिय रेडक्रस आफैंले सहयोग गयो। विगतमा यस्ता सहयोग रेडक्रसमार्फत हुने गर्थे। भ्रष्टाचार र अनियमिततामा जकडिएपछि सरकारले तत्कालीन सञ्जीव थापाको नेतृत्वमा रेडक्रसको केन्द्रीय समितिलाई भंग गरेको थियो। त्यसपछि, डा नेत्रप्रसाद तिमिल्सिनाको नेतृृत्वमा तदर्थ समिति बनायो। उक्त समितिलाई निश्चित कार्यदेश दिएको थियो। तर, सरकार परिवर्तनसँगै त्यो तदर्थ समिति भंग भयो। सरकारले प्रोफेसर नेपाल नेतृत्वमा नयाँ तदर्थ समिति बनायो। तर, उक्त तदर्थ समितिलाई सर्वोच्च अदालतले मान्यता दिएन। रेडक्रस नेतृत्वको आधिकारिकताबारेको मुद्दा सर्वोच्च अदालतमा विचाराधीन नै छ। तर, नेपाल नेतृत्वको कार्यसमितिले भने आधिकारिकता पाए जस्तै गरी भेला, बैठक, गोष्ठी, सेमिनार गर्दै रेडक्रसको बजेटको दुरुपयोग गरिरहेको छ। विचाराधीन मुद्दा रहेको अवस्थामा अवैध समिति ले साधन र स्रोतको व्यापक दुरुपयोग गरिरहेको तिमिल्सिना नेतृत्वको कार्यसमितिका महामन्त्री दीपेन्द्रराज ढकालको आरोप छ। रेडक्रसको पैसामा जहाज चढ्ने, अनधिकृत रूपमा बैठक, गोष्ठी भइरहेका छन्, उनले भने, रेडक्रसको कोषबाट लाखौं रकम खर्च भइरहेको छ। अदालतको अन्तरिम आदेशको आधारमा अविछिन्न उत्तराधिकारी आफूहरूको कार्यसमिति भएको ढकालको दाबी छ। आधिकारिकता छैन, भित्रभित्रै सहयोग तिमिल्सिना र नेपाल नेतृत्वको दुवै कार्यसमिति आधिकारिताको मुद्दा सर्वोच्चमा विचाराधीन छ। प्रधानमन्त्री तथा मन्त्रिपरिषद्को कार्यालय, गृह मन्त्रालय र जिल्ला प्रशासन कार्यालय काठमाडौंले कुनै समितिलाई आधिकारिकता दिएको छैन। रेडक्रसका विशिष्ट सदस्य बसन्तकुमार श्रेष्ठले प्रधानमन्त्री तथा मन्त्रिपरिषद्को कार्यालय, गृह मन्त्रालय र जिल्ला प्रशासन कार्यालय काठमाडौंमा सूचनाको हक प्रयोग गर्दै आधिकारिकताबारे सूचना मागेका थिए। प्रधानमन्त्री तथा मन्त्रिपरिषद्को कार्यालयले नेपाल रेडक्रस सोसाइटीको केन्द्रीय कार्यसमितिको विषयमा कुनै निर्णय नभएको जवाफ दिएको छ। त्यस्तै गृह मन्त्रालयले उपलब्ध गराइएको सूचनामा भनिएको छ, यस मन्त्रालयबाट नेपाल रेडक्रस सोसाइटीको केन्द्रीय कार्यसमितिको विषयमा कुनै निर्णय नभएको। यसैगरी जिल्ला प्रशासन कार्यालयले उपलब्ध गराएको सूचनामा नेपाल रेडक्रस सोसाइटीको कार्यसमिति सम्बन्धमा सोसाइटीको विधान तथा संस्था दर्ता ऐन २०३४ बमोजिम हुने भनिएको छ। रेडक्रस र रेड क्रिसेन्ट सोसाइटीहरूको अन्तर्राष्ट्रिय महासंघले पनि कुनै पक्षलाई आधिकारिकता दिएको छैन। हालै जेनेभामा भएको रेडक्रसको एउटा सम्मेलन (सीएमसी) ले पठाएको पत्रमा प्रा सुदर्शनप्रसाद नेपाल, नेपाल रेडक्रस सोसाइटी भनेर पत्र पठाएको देखिन्छ। पत्रमा पद उल्लेख थिएन। उक्त सम्मेलनमा दुवै समूहका प्रतिनिधिले भाग लिएका थिए। नेपाल नेतृत्वको कार्यसमितिका महामन्त्री भुपति श्रेष्ठ सम्मेलनमा गएका थिए। तिमिल्सिना नेतृत्वको समितिबाट महामन्त्री दीपेन्द्र ढकालले भाग लिएका थिए। यता सरकारले भने अप्रत्यक्ष रूपमा नेपाल नेतृत्वको समितिलाई सहयोग गरिरहेको आरोप छ। सरकारकै सहयोगमा उक्त समूहले विभिन्न कार्यक्रम गर्ने र बजेट खर्च गरिरहेको आरोप छ। आधिकारिकता छैन, खाता चलाउन भने अनुमति जिल्ला प्रशासन कार्यालय काठमाडौंले रेडक्रसका दुवै समितिलाई आधिकारिकता दिएको छैन। तर, संस्थाको खाता चलाउन भने प्राध्यापक नेपालको समितिलाई अनुमति दिएको छ। आधिकारिकताबिना नै खाता सञ्चालनको अनुमति दिनु गैरकानुनी कार्य भएको रेडक्रस सम्बन्ध कानुन व्यवसायीहरू बताउँछन्। आधिकारिकतामा प्रश्न आएपछि विगत डेढ वर्षदेखि वित्तीय व्यवस्थापन विभागका निर्देशक र रेडक्रसका कार्यकारी निर्देशकको नामबाट बैंकिङ कारोबार हुँदै आएको थियो। काठमाडौंका प्रमुख जिल्ला अधिकारी जितेन्द्र बस्नेत अदालतमा विचाराधीन मुद्दा रहेकाले कुनै समिति आधिकारिकता नपाएको स्वीकार गर्छन्। अधुरा कागजातका आधारमा चार वर्षपछि नवीकरण जिल्ला प्रशासन कार्यालय काठमाडौंले कागजात पूरा नभएको भन्दै २०७६ साउन यता रेडक्रसको नवीकरण गरेको थिएन। हालैमात्र पुस १८ गते अधुरै कागजातको आधारमा नवीकरण गयो। खारेजीकै अवस्थामा पुगेपछि संस्था नवीकरण भएको हो। प्रमुख जिल्ला अधिकारी बस्नेतले मानवीय सहायता गर्ने संस्था भएकाले नवीकरण गरिएको बताए। रेडक्रस सोसाइटी केन्द्रीय कार्यालयको मागको आधारमा नवीकरण गरिएको उनको भनाइ छ। केके थिए जिल्ला प्रशासनले मागेका कागजात ? १ काठमाडौं महानगरपालिकाको सिफारिस।२ आर्थिक वर्ष २०७३०७४ देखि २०७५०७६ सम्मको उपशाखाशाखाप्रदेशकेन्द्रीय कार्यसमिति समेतको करचुक्ता पत्र।३ आर्थिक वर्ष २०७३०७४ देखि २०७५०७६ सम्मको उपशाखाशाखाप्रदेश र केन्द्रीय कार्यसमितिको लेखापरीक्षण प्रतिवेदन।४ आर्थिक वर्ष २०७३७४ देखि २०७५७६ सम्मको आयव्यय लेखापरीक्षण प्रतिवेदन उपशाखाशाखाप्रदेश र केन्द्रीय कार्यसमिति समेतको साधारणसभाबाट पारित गरेको प्रमाणित प्रतिलिपि।५ सोसाइटीको उपशाखाशाखा र प्रदेश कार्यसमिति समेतको पान दर्ता प्रमाण पत्रको प्रतिलिपि।६ आर्थिक वर्ष २०७२७३ देखि ०७५७६ सम्म वैदेशिक सहयोग प्राप्त भएको रकममा समाज कल्याण परिषदबाट कार्यक्रम स्वीकृत भएको पत्र।७ आर्थिक वर्ष २०७२७३ देखि ०७५७६ सम्म वैदेशिक सहयोग सञ्चालित कार्यक्रमको समाज कल्याण परिषद्बाट भएको अनुगमन प्रतिवेदन।८ कार्यक्रम गरेको प्रत्येक जिल्लाको स्थानीय अधिकारीको अनुमतिपत्र।९ कार्यक्रम गरेको गाउँपालिकानगरपालिकाको सिफारिश पत्र।१० लेखापरीक्षकको ०७५७६ को करचुक्ता पत्र।११ आर्थिक वर्ष ०७२७३ देखि ०७५७६ सम्मको प्रत्येक वर्षको वार्षिक प्रगति विवरण।"
पृथ्वीनारायण शाहका दिव्योपदेश आज पनि उत्तिकै सान्दर्भिक : राष्ट्रपति,"काठमाडौं : राष्ट्रपति रामचन्द्र पौडेलले पृथ्वीनारायण शाहका दिव्योपदेश आज पनि उत्तिकै लोकप्रिय र सान्दर्भिक रहेको बताएका छन्। पृथ्वी जयन्ती तथा राष्ट्रिय एकता दिवस, २०८० को शुभकामना सन्देश दिंदै उनले ती दिव्योपदेशहरू अर्थतन्त्र निर्माण, राष्ट्रप्रेम, छिमेकी राष्ट्रसँग कूटनैतिक सम्बन्ध निर्माणमा मार्गदर्शकका रूपमा रहेको उल्लेख गरेका छन्। नेपाल एकीकरण अभियानका नेतृत्वकर्ता पृथ्वीनारायण शाहको ३०२औँ जन्म जयन्ती तथा राष्ट्रिय एकता दिवसका अवसरमा उनीप्रति हार्दिक श्रद्धासुमन अर्पण गर्दै राष्ट्रपति पौडेलले स्वदेश तथा विदेशमा रहेका सम्पूर्ण दिदीबहिनी तथा दाजुभाइलाई शुभकामना समेत व्यक्त गरेका छन्। 'पृथ्वीनारायण शाहले ससाना टुक्रामा छरिएर रहेका राज्यहरूलाई एकीकरण गरेर आधुनिक नेपालको निर्माण गरेको र सो अभियानलाई इतिहासको विभिन्न कालखण्डमा हाम्रा वीर पुर्खाहरूले निरन्तरता दिएको कारणले हामीले आज सार्वभौम र स्वतन्त्र नेपाल भनेर गर्व गर्न पाएका छौँ', राष्ट्रपतिले शुभकामना सन्देशमा भनेका छन्, 'यही आधारभूमिमा टेकेर हामीले नेपाललाई स्वतन्त्र, अविभाज्य, सार्वभौमसत्ता सम्पन्न, सङ्घीय लोकतान्त्रिक गणतन्त्रका रूपमा पाएका छौँ । ससाना राज्यमा छरिएर रहेको नेपाल हालको अवस्थासम्म आइपुग्न हाम्रा धेरै पूर्वजहरूले पुर्याएको योगदानलाई हामीले विर्सन हुँदैन ।' राष्ट्रपति पौडेलले राष्ट्रिय एकता दिवसले हाम्रो मुलुकको स्वतन्त्रता, सार्वभौमिकता, भौगोलिक अखण्डता र राष्ट्रिय एकतालाई अक्षुण्ण राखी जनताको सुख र समृद्धि हासिल गर्न सबैमा प्रेरणा प्रदान गर्ने विश्वास व्यक्त गरेका छन्। रासस"
"प्रधानमन्त्री दाहाल, कांग्रेस सभापति देउवा र एमाले अध्यक्ष ओली शीतल निवासमा","काठमाडौं : राष्ट्रपति रामचन्द्र पौडेलले मुलुकका जल्दाबल्दा समस्या समाधान गरेर लोकतान्त्रिक व्यवस्थालाई सुदृढ बनाउन सबै मिलेर अघि बढ्न प्रमुख तीन राजनीतिक दलका शीर्ष नेताहरूको ध्यानाकर्षण गराएका छन्। राष्ट्रपति पौडेलले प्रधानमन्त्री तथा नेकपा (माओवादी केन्द्र)का अध्यक्ष पुष्पकमल दाहाल, प्रमुख प्रतिपक्षी दल नेकपा (एमाले)का अध्यक्ष केपी शर्मा ओली र नेपाली कांग्रेसका सभापति शेरबहादुर देउवासँग आज शीतलनिवासमा संघीयता कार्यान्वयन, सुशासन र विश्वविद्यालयमा सुधार गर्न ध्यानाकर्षण गराएको राष्ट्रपतिका प्रेस सल्लाहकार किरण पोखरेलले जानकारी दिए। प्रेस सल्लाहकार पोखरेलका अनुसार राष्ट्रपति पौडेलले राजनीतिक दलहरूले आफूहरूले मिलेर ल्याएको संघीयता कार्यान्वयन गर्न प्रदेशलाई अधिकार दिने गरी तत्काल कानुन पनि मिलेर बनाउन, निमुखाले न्याय पाउने गरी सुशासन कायम गर्न नेताहरुको ध्यानाकर्षण गराएका थिए। राष्ट्रपति पौडेलले त्रिभुवन विश्वविद्यालयमा उपकुलपतिमा क्षमतावान् प्राज्ञ ल्याएर यही मौकामा विश्वविद्यालय सुधारको अभियान सुरु गर्न पनि ध्यानाकर्षण गराउएका थिए। राष्ट्रपति पौडेलको ध्यानाकर्षणलाई नेताहरूले सकारात्मकरूपमा लिएको जनाइएको छ।"
संयुक्त राष्ट्र संघका राजदूत सुवेदी विश्व व्यापार संगठनको अध्यक्षमा निर्विरोध निर्वाचित,काठमाडौं : संयुक्त राष्ट्र संघका लागि नेपालको स्थायी नियोगका राजदूत रामप्रसाद सुवेदी विश्व व्यापार संगठनको महत्त्वपूर्ण पदमा निर्वाचित भएका छन्। राजदूत सुवेदी संगठनको ट्रेड एण्ड डेभलपमेन्ट कमिटीको अध्यक्षमा निर्विरोध निर्वाचित भएका हुन्। संगठनको जनवरी १२ मा बसेको जनरल काउन्सिलको बैठकले सुवेदीलाई विश्व व्यापार संगठनको उक्त कमिटीमा एक वर्षे कार्यकालको लागि निर्विरोध निर्वाचित भएका हुन्। बैठकले नेपालका राजदूत सहित विभिन्न समितिका लागि आगामि कार्यकालको लागि अध्यक्ष पदमा निर्वाचनका लागि गरेको प्रस्तावमा विश्व व्यापार संगठनका सदस्य राष्ट्रहरूले समर्थन गरेका थिए। नेपाल सन् २००४ मा विश्व व्यापार संगठनको सदस्य भएपश्चात उक्त संगठनको टियर एक तहको अध्यक्ष पदमा नेपालका राजदूत निर्वाचित भएको पहिलो अवसर हो। विश्व व्यापार संगठनको कार्यमा योगदान दिन सो जिम्मेवारीको लागि तयार रहेको व्यहोरा व्यक्त गर्दा समूह संयोजक फिलिपिन्सका राजदूतले खुलेर प्रसंशा गरेका थिए। विश्व व्यापार संगठन मूलतः अन्तर्राष्ट्रिय व्यापारको नियम बनाउने सर्वोच्च निकाय भए पनि पछिल्ला छलफल तथा बहसहरू विकास र व्यापारमा केन्द्रित हुने गरेका छन्। विशेषगरी अतिकम विकसित मुलुक र विकाससिल मुलुकका प्राथमिकता विकास र व्यापारमा केन्द्रित रहने गरेका छन्।
नागरिक उन्मुक्ति पार्टीको अध्यक्षमा रेशम चौधरी सर्वसम्मत,टीकापुर : टीकापुर घटनाका मुख्य दोषी भइ सरकारबाट आममाफी पाएका रेशमलाल चौधरी नागरिक उन्मुक्ति पार्टीको अध्यक्षमा सर्वसम्मत चयन भएका छन् । टीकापुरमा जारी पार्टीको प्रथम अधिवेशनले पार्टीका संरक्षक रहेका चौधरीलाई सर्वसम्मत चयन गरेको हो । यसअघि चौधरीका श्रीमती रञ्जिता श्रेष्ठ पार्टी अध्यक्ष रहेकी थिइन् । अधिवेशनमा निर्धारित समयमा रेशमलाल चौधरीको मात्रै उम्मेदवारी परेको जनाइएको छ । चौधरीको प्रस्तावक रोशन थापा र समर्थक सानु शाक्य थिए । पार्टीको संरक्षक रहेका चौधरी २०७४ मा कैलाली १ बाट प्रतिनिधिसभामा निर्वाचित प्रतिनिधिसभा सदस्य हुन् । चौधरी सर्वसम्मत भएपनि घोषणा भने गरिएको छैन ।
राष्ट्रियसभा निर्वाचन : आज उम्मेदवारको अन्तिम नामावली प्रकाशन,"काठमाडौं : निर्वाचन आयोगले आगामी माघ ११ हुने राष्ट्रियसभा निर्वाचनअन्तर्गत मनोनयन दर्ता गराएका उम्मेदवारहरूको अन्तिम नामावली आज प्रकाशन गर्दैछ। राष्ट्रियसभाका रिक्त १९ पदका लागि पुस २३ गते ८ वटा राजनीतिक दलका ५२ जना उम्मेदवारहरूले मनोनयन दर्ता गराएका छन्। निर्वाचन आयोगका अनुसार आज उम्मेदवारहरूले नाम फिर्ता लिन समय तोकेको छ। सातै प्रदेशमा महिला समूहतर्फ १८, दलित समूहतर्फ ५,अपांगता भएका व्यक्ति वा अल्पसंख्यक समुदायतर्फ ८ र अन्य समूहतर्फ २१ उम्मेदवारी दर्ता भएको हो। एक जना राष्ट्रपतिबाट मनोनयन हुनेछन्। सत्तारुढ गठबन्धनबाट कांग्रेसका १०, माओवादीका ६, एकीकृत समाजवादीका २, जसपाका १ उम्मेदवार छन्। कांग्रेसका १० मध्ये महिला २, पुरुष ८ जना छन्। जसमा खस आर्य ८, जनजाति १, दलित १ जना छन्। मधेसी, मुस्लिम, थारु प्रतिनिधित्व छैन। माओवादीका ६ जनामा महिला ३ र पुरुष ३ छन्। मधेसी, आदिवासी जनजाति, मुस्लिम, थारु समुदायबाट उम्मेदवार छैनन्। खसआर्य ५ र दलित १ जना छन्। एकीकृत समाजवादीका दुईमध्ये १ दलित र १ खसआर्य समुदायबाट उम्मेदवार छन्। पुरुष र महिलाका हिसाबले ११ जना छन्। एमालेका १९ उम्मेदवारमध्ये महिला ८, पुरुष ११ जना छन्। जसमध्ये मधेसी २, दलित २, जनजाति १, खसआर्य १८ छन्। थारु र मुस्लिम छैनन्। राप्रपाका ९ जनामध्ये पुरुष ६ र महिला ३ जना छन्। यीमध्ये दलित १, जनजाति ३, खसआर्य ५ जना छन्। मुस्लिम,थारु छैनन्। माघ ११ गते बिहान नौ बजेबाट अपराह्न ३ बजेसम्म मतदान हुनेछ।"
वीरगन्जमा एकता दिवसको कार्यक्रममा राप्रपाको ब्यानर राख्दा राजावादीबीच भनाभन,"वीरगन्ज : पृथ्वीनारायण शाहको जन्मजयन्ति तथा राष्ट्रिय एकता दिवसको कार्यक्रममा राजावादीहरुबीच नै विवाद भएको छ। वीरगन्जको घण्टाघर चोकमा शुक्रबार राष्ट्रिय एकता दिवसको अवसरमा आयोजित कार्यक्रममा दलको ब्यानर राख्ने विषयमा राजवादीहरुबीच विवाद भएको हो। एकता दिवसको अवसरमा पूर्वराजा ज्ञानेन्द्र साहको स्वागत तथा नागरिक अभिनन्दन मूल समारोह समितिले आयोजना गरेको नागिरक सभा चलिरहेकै बेला राप्रपाका नेता कार्यकर्ताले राप्रपाको ब्यानर राख्न खोज्दा विवाद भएको हो। कार्यक्रम चलिरहेकै बेला राप्रपा नेतृ तथा प्रतिनिधि सभा सदस्य विणा कुमारी कुर्मीका पति तेजप्रताप सिंह लगायतका राप्रपाका नेता कार्यकर्ताले छुट्टै राप्रपाको ब्यानर राख्न खोजेका थिए ।तर, आयोजकका केहि कार्यकर्ताले राप्रपाको ब्यानर हटाइदिएपछि त्यहि विषयमा विवाद सुरु भएको थियो । त्यसपछि दुवै पक्षबीच भनाभन हुनुका साथै सामान्य धकेलाधकेल पनि भएको थियो। राप्रपाको ब्यानर हटाइएपछि कार्यक्रममा अतिथिका रुपमा मञ्चमा आसिन राप्रपा नेतृ तथा प्रतिनिधि सभा सदस्य कुर्मीलगायत राप्रपाका नेता कार्यकर्ता उठेर हिँडेका थिए ।त्यसपछि आयोजक संस्थाका अगुवाहरुले विवादलाई साम्य पारी हटाइएको राप्रपाको ब्यानर पुन राख्न लगाएका थिए । तर, राप्रपाको ब्यानर पुन: राखिएपछि कार्यक्रममा सहभागी राष्ट्रवादी संघका नेता कार्यकर्ताले त्यसको विरोध जनाउँदै नाराबाजी गरेर कार्यक्रमस्थलबाट बाहिरिएका थिए। कार्यक्रममा आयोजक समितिको बाहेक अन्य कुनैपनि दल वा समूहको ब्यानर नराख्ने सहमति भएपनि राप्रपाका नेता कार्यकर्ताले जबरजस्ती आफ्नो पार्टीको ब्यानर राखेर कार्यक्रम नै भाँड्न खोजेकाले आफूहरु कार्यक्रम छोडेर हिँड्नु परेको राष्ट्रवादी संघका केन्द्रीय अध्यक्ष जनकलाल साहले बताए। उनले भने,'माघ १३ गते वीरगन्जमा राजा ज्ञानेन्द्र शाहको नागरिक अभिनन्दनका लागि २० वटा दल र समुह आबद्ध मूल समारोह समिति गठन गरिएको थियो । आजको कार्यक्रममा यहि समितिको मात्र ब्यानर राख्ने सहमति भएको थियो ।तर राप्रपाले जबरजस्ती आफ्नो ब्यानर राखेर कार्यक्रम भाँड्न खोजेपछि हामी कार्यक्रम छोडेर हिँड्यौं।' घण्टाघर चोकमा आयोजित कार्यक्रमको अध्यक्षता समितिका अध्यक्ष देवेन्द्रलाल नेपालीले गरेका थिए भने प्रमुख अतिथि समितिका केन्द्रीय संयोजक नरेश बहादुर सिंह थिए।"
जसपाको महाधिवेशन जेठ २८ देखि धनुषामा हुने,"काठमाडौं : जनता समाजवादी पार्टी (जसपा) नेपालको केन्द्रीय समितिको बैठकले पार्टीको महाधिवेशनसम्बन्धी कार्यतालिका पारित गरेको छ। पार्टीका आज बसेको केन्द्रीय समितिको बैठकले आगामी जेठ २८ गतेदेखि ३० गतेसम्म धनुषामा आयोजना हुने पार्टी महाधिवेशनको कार्यतालिका पारित गरेको सो पार्टीका केन्द्रीय प्रचारप्रसार तथा प्रकाशन विभाग प्रमुख पूर्ण बस्नेतले जानकारी दिए। प्रमुख बस्नेतका अनुसार कार्यतालिका अनुसार संगठित पार्टी सदस्यता वितरण तथा नवीकरण गर्न फागुन २५ गतेसम्मको समयसीमा तोकिएको छ। त्यसैगरी संसदीय निर्वाचन क्षेत्रअनुसार संगठित पार्टी सदस्यहरूको अभिलेख तयार गरी जिल्ला समितिले राष्ट्रिय समिति र राष्ट्रिय समितिले प्रदेश समितिमार्फत केन्द्रीय कार्यालयमा चैत १० गतेसम्म पठाइसक्नु पर्ने भएको छ। सदस्यता वितरण गर्दा मङसिर ३० गतेसम्म पार्टी सदस्यता प्राप्त गरिसकेका वा पार्टी सङगठनमा आबद्ध तथा पार्टी सङगठनमा कार्यरत पार्टी सदस्यलाई मात्र संगठित पार्टी सदस्यता प्रदान गर्नुपर्ने निर्णय भएको प्रमुख बस्नेतले बताए। 'पार्टी संगठित सदस्यतासम्बन्धी दाबी विरोध अथवा उजुरी दिने व्यवस्था गरिएको छ। जसका लागि आगामी चैत १० गतेसम्मको समयावधि तोकिएको छ,' उनले भने। संसदीय निर्वाचन क्षेत्रको प्रतिनिधि निर्वाचनका लागि पार्टी केन्द्रीय कार्यालयले निर्वाचन समिति गठन गर्ने छ। महाधिवेशन प्रतिनिधिहरूको चयन तथा निर्वाचन आगामी चैत २० गतेदेखि वैशाख २० गतेसम्म गरिसक्नुपर्ने भएको छ। यसरी निर्वाचित महाधिवेशन प्रतिनिधिको नामावली केन्द्रीय कार्यालयमा आगामी वैशाख ३० गतेभित्र पठाइसक्नु पर्ने छ। महाधिवेशनसम्बन्धी प्रक्रिया एवं कार्यविधि केन्द्रीय कार्यकारिणी समितिले तोक्ने तथा केन्द्रीय निर्वाचन समिति गठन गर्ने प्रमुख बस्नेतले जानकारी दिए। महाधिवेशनमा प्रस्तुत गरिने दस्तावेजहरु तयार गर्न मस्यौदा समिति गठन हुने भएको छ। जसअन्तर्गत विश्लेषणात्मक राजनीतिक एवं संठनात्मक प्रतिवेदन तथा पार्टीको आगामी कार्यदिशासम्बन्धी दस्तावेज, पार्टीको नीति तथा कार्यक्रमसम्बन्धी दस्तावेज (सैद्धान्तिक, वैचारिक तथा नीतिगत दस्तावेज) रहेका सो पार्टीले जनाएको छ।"
चलचित्रसम्बन्धी कानुनलाई समयानुकूल परिमार्जन गर्नुपर्छ : मन्त्री शर्मा,"काठमाडौं : सूचना तथा सञ्चार प्रविधिमन्त्री रेखा शर्माले चलचित्रसम्बन्धी कानुनलाई समयानुकूल परिमार्जन गर्दै अघि बढ्ने बताएका छन्। सञ्चार मन्त्रालय र चलचित्र जाँच समितिद्वारा शुक्रबार ललितपुरमा आयोजित सरोकारवालाबीचको अन्तरक्रिया कार्यक्रममा मन्त्री शर्माले पुरानो कानुनका कारण यस क्षेत्रमा समस्या देखिएको भन्दै यसलाई समयानुकूल परिमार्जन गर्दै अघि बढ्ने बताए। चलचित्र क्षेत्रको समस्या समाधान गर्ने गरि सुझावका आधारमा चलचित्रसम्बन्धी विधेयक संसदमा पेश गरिने उनले बताए । त्यस्तै मन्त्री शर्माले संविधानले बर्जित गरेका शब्द राखेर विज्ञापन बनाउने गरेकाले त्यसलाई रोक्नुपर्ने र विज्ञापन बोर्डले हेर्नुपर्ने बताए। उनले सेन्सर बोर्डको कार्यालय नहुँदा भएको समस्यालाई ध्यान दिएर लाग्ने र सहजीकरण गरि आवश्यक वातावरण बनाउने प्रतिबद्धता व्यक्त गरिन्। कार्यक्रममा सहभागीहरुले २०२६ सालमा बनेको चलचित्रसम्बन्धी पुरानो कानुन संशोधन गर्न आवश्यक रहेको,नवीनतम प्रविधिलाई जोड्दै यस क्षेत्रको सुधार गर्नु आवश्यक रहेको धारणा राखेका थिए ।"
नेपालभारत सीमा विवादबारे बाउन्ड्री वर्किङ ग्रुपले काम गरिरहेको छ : परराष्ट्रमन्त्री,"डडेल्धुरा : परराष्ट्रमन्त्री एनपी साउदले नेपालभारतबीच रहेको सीमा विवादबारे बाउन्ड्री वर्किङ ग्रुप (समूह)ले काम गरिरहेको बताएका छन् । सुदुरपश्चिम भ्रमणका क्रममा डडेल्धुरा पुगेका परराष्टमन्त्री तथा नेपाली कांग्रेसका केन्द्रीय सदस्य मन्त्री साउदले शुक्रबार नेपाल प्रेस युनियन डडेल्धुरा शाखाले गरेको पत्रकार सम्मेलनमा कालापानी,लिम्पियाधुरा लिपुलेक र सुस्ताबाहेकका सीमामा धेरै सहमति भइसकेको दावी गरे। उनले सीमा विवाद समाधानका लागि दुवै देशको जोइन्ट बाउन्ड्री वर्किङ ग्रुपले काम गरिरहेको बताए । कालापानी, लिम्पियाधुरा लिपुलेक र सुस्ताबाहेकमा धेरै सहमति भइसकेको छ । यसअघि भएको सीमा नक्साङ्कन र रेखाङ्कनका बेला केही ठाउँ नेपाल पक्षको भारत र भारततिरको नेपालमा आएको देखिन्छ । यसमा दुवै देशको जोइन्ट बाउन्ड्री वर्किङ समूहले काम गरिरहेको छ । सहमतिका आधारमा सीमा विवादको काम समाधान हुन्छ,'उनले भने। उनले नेपाल सरकार आफ्नो सीमा र देशको स्वामित्व रहने जमिनकाबारे पूर्णरूपमा सजग रहेको र सीमा समस्या वार्ता,छलफल र कूटनितिक पहलबाट टुंग्याउने प्रयास भइरहेको जनाए । यसका साथै मन्त्री साउदले भारतका विदेशमन्त्री एस जयशंकरको हालैको भ्रमण सार्थक,महत्वपूर्ण र फलदायी भएको दाबी गरे । उनले भारतलाई १० हजार मेघावाट विद्यतु बिक्री गर्ने, पञ्चेश्वर सुरु गर्ने, जाजरकोट भूकम्पपीडितलाई १० अर्ब बराबरको भारतीय अनुदान ल्याउने लगायतका हामीबीच सम्झौता भएको खुलस्त पारे। मन्त्री साउदले पञ्चेश्वर बहुउद्देश्यीय परियोजनाको ब्रेक थ्रु हुने विन्दुमा पुगिसकेको जनाए । उनले पञ्चेश्वर परियोजनाको विस्तृत परियोजना प्रतिवेदन (डीपीआर) फाइनल गर्ने काम अन्तिम चरणमा पुगेको र केही दिनमै सार्वजनिक गरिने जनाए । पञ्चेश्वर परियोजना बन्नु सुदूरपश्चिमबासीका लागि मात्रै नभई सिंगो नेपालकै लागि फाइदाजनक भएको उनको तर्क थियो। पञ्चेश्वर परियोजनाले यहाँको रोजगारीमा सहयोग पुर्याउने मन्त्री साउदले विश्वास व्यक्त गरे । उनले पञ्चेश्वर,पश्चिम सेती,अरुण तेस्रो र अपर कर्णाली विद्युत् परियोजन अगाडि बनाउन सकेमा रोजगारीका लागि विदेश जाने युवाहरूको संख्या घट्ने बताए । वीपीन जोशीको रिहाइका लागि प्रयासरत छौँ मन्त्री साउदले हमासको अपहरणमा परेका कञ्चनपुरका वीपीन जोशीको सकुशल रिहाइका लागि सरकारको तर्फबाट प्रयास भइरहेको बताएका छन्। वीपीनको रिहाइका लागि पटकपटक हामीले इजरायल सरकारसँग पनि आग्रह गरेका छौँ,उनले भने, मैलेल कतारका प्रधानमन्त्री र विदेशमन्त्रीसँग आग्रह गरेको छु । उनले दोस्रो युद्ध विरामका बेला वीपीनको रिहाइ हुने विश्वास व्यक्त गरे । कतारले दोस्रो युद्ध विरामका लागि आफूहरु प्रयासरत रहेको जवाफ दिएको छ दोस्रो युद्ध विराममा वीपीन सकुशल फर्किने अपेक्षा छ, उनले भने, पहिलो चरणमा महिला र बालिबालिका प्राथमिकतामा परेको र अब वीपीनको रिहाइ हुनेमा आशावादी छौँ। वीपीन सुरक्षित छन्। उनी चाँडै रिहा हुनेछन् । यसका साथै मन्त्री साउदले रुसी सेनामा भर्ती भएकाहरू नेपाल सरकारको अनुमतिमा त्यहाँ भर्ती नभएको स्पष्ट पारे। उनले विद्यार्थी भिसा र भिजिट भिसालगायतमा रुस पुगेकाहरू त्यहाँको सेनामा भर्ती भएको बताए। उनले रुसमा अहिलेसम्म १० जना नेपालीको मृत्यु भइसकेको जानकारी प्राप्त भएको र आठवटा शव अहिले त्यहाँको शवगृहमा राखिएको जानकारी दिए । शव नेपाल ल्याउनका लागि कुटनीतिक पहल भइरहेको उनको भनाइ छ । उनले भने,त्यसबाहेक १३३ परिवारले हामीलाई आफ्ना परिवारका सदस्यह त्यहाँ पुगेको र जोखिममा परेको भनेर आग्रह गरेअनुसार हामीले उहाँहरूलाई स्वदेश फिर्ताको प्रबन्ध मिलाउन पहल गरिरहेका छौँ ।"
मैले मेरो तेस्रो कार्यकालमा खेल क्षेत्रलाई सबैभन्दा बढी महत्व दिएको छु : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सरकारले खेलाडीहरूको वृत्ति विकास र प्रोत्साहनलाई केन्द्रमा राखेर काम गर्दै आएको बताएका छन्। शुक्रबार नेपाल वादोरियो कराते डो संघद्वारा आयोजित चौंथो राष्ट्रिय वादोरियो खुला कराते प्रतियोगिता २०८० को उद्घाटन समारोहमा सम्बोधन गर्दै प्रधानमन्त्री दाहाले देशभित्र र बाहिर विभिन्न प्रतियोगितामा विजय प्राप्त गर्ने खेलाडीहरूलाई सरकारको तर्फबाट पटकपटक पुरस्कृत र सम्मान गर्दै आएको बताएका हुन्। प्रधानमन्त्री दाहालले आफू नेतृत्वको मन्त्रिपरिषद बैठकबाट खेल क्षेत्रको विकासका लागि विभिन्न स्थानमा रंगशाला बनाएको दावी गरेका छन्। उनले भने,' मेरै पहलमा नेपाल सरकारको गत कार्तिकमा बसेको मन्त्रिपरिषद् बैठकबाट मूलपानी मैदान (तल्लो), मोरङको बैजनाथपुरमा निर्माणाधीन गिरिजाप्रसाद कोइराला क्रिकेट रंगशाला र चितवनको भरतपुरमा रहेको गौतमबुद्ध अन्तर्राष्ट्रिय क्रिकेट रंगशालालाई राष्ट्रिय गौरवका आयोजनामा समावेश गर्ने निर्णय गरेको छ । अब ती रंगशालाहरूको निर्माण कार्य द्रूत गतिमा अगाडि बढ्नेछ । नेपाली खेलकुदको इतिहासमा यति छोटो अवधिमा खेल क्षेत्रमा भएको प्रगति सम्भवतः इतिहासमै पहिलो हो । ' खेलकूद क्षेत्रको महत्व बहुआयामिक रहेको भन्दै अब खेल क्षेत्र शारीरिक र मानसिक स्वास्थ्यमा मात्रै सीमित नरहने जिकिर गरे । 'हाम्रोजस्तो विकासशील देशका निम्ति खेलकुद क्षेत्र अर्थतन्त्रको महत्वपूर्ण आयाम हुन सक्छ, अन्तर्राष्ट्रिय कुटनीतिमा समेत यसको बहुआयमिक महत्व रहन्छ । विश्व राजनीति, अर्थतन्त्र, पर्यटनको विकास र अन्तर्राष्ट्रिय सम्बन्धका दृष्टिले समेत खेलकुद क्षेत्र र खेलाडीहरूले राष्ट्रिय दूत र पुलको काम गर्न सक्दछन् । यस अर्थमा खेल क्षेत्रको विकासलाई केवल युवाहरूको मुद्दा होइन, राष्ट्रको बहुआयमिक र बहृत्तर हितको मुद्दाका रूपमा हेर्नु र बुझ्नुपर्दछ,'उनले भने। प्रधानमन्त्री दाहालले देशभरिका खेलाडीहरूलाई समेटेर अन्तर्राष्ट्रिय गतिविधि गर्नेमध्ये वादोरियो संघ देखिएको बताए। उनले नेपाल अपार सम्भावनाले भरिपूर्ण देश भन्दै देशको विकास र प्रगतिका निम्ति प्रशस्त सम्भावनाहरू रहेको औंल्याए। पछिल्लो दशक खेल क्षेत्रमा नेपालले राम्रो प्रगति गरेको बताए। प्रधानमन्त्री दाहालले भने,'पछिल्लो दशक खेल क्षेत्रमा नेपालले गरेको प्रगतिले पनि यो यथार्थलाई पुष्टि गर्दछ । त्यसैले पनि मैले आफ्नो तेस्रो कार्यकालमा खेल क्षेत्रलाई सबैभन्दा बढी महत्व दिएको छु ।'"
राष्ट्रपतिसँग एफएओका महानिर्देशकको भेट,"काठमाडौं : राष्ट्रपति रामचन्द्र पौडेलसमक्ष संयुक्त राष्ट्रसंघीय खाद्य तथा कृषि सङ्गठन (एफएओ) का महानिर्देशक डा क्यू डोङ्ग्यूको नेतृत्वमा आएको प्रतिनिधिमण्डलले शिष्टाचार भेट गरेको छ । राष्ट्रपति भवन शीतल निवासमा शुक्रबार बिहान भएको उक्त भेटवार्तामा राष्ट्रपति पौडेलले कृषिलाई सम्मानित र आकर्षक पेसा बनाउन सके नेपाल आत्मनिर्भर हुनसक्ने उल्लेख गर्दै यसमा नेपालले विश्व खाद्य सङ्गठनबाट सहयोगको अपेक्षा गरेको बताए। जलवायु परिवर्तनको प्रभाव कृषि क्षेत्रमा पनि परेको उल्लेख गर्दै राष्ट्रपति पौडेलले पानीको स्रोत संरक्षण गर्न र जलवायु परिवर्तनले कृषि उत्पादनमा पारेको प्रभाव न्यूनीकरण गर्नेतर्फ अब विश्व समुदायको ध्यान जानुपर्नेमा जोड दिएको राष्ट्रपति कार्यालयले जनाएको छ। एफएओलाई नेपालको विशिष्ट जलवायु संवेदनशीलतालाई बुझ्न र त्यसका लागि वित्तीय, प्राविधिक र क्षमता विकाससँग सम्बन्धित संशाधनमा वृद्धि गर्न आग्रह समेत गरे। सो अवसरमा नेपालको कृषि क्षेत्रको क्षमता अभिवृद्धका लागि प्राविधिक सहयोग गर्न कृषि तथा खाद्य सङ्गठन सदैव तयार रहेको महानिर्देशक डोङ्ग्यूले बताएका थिए।"
पश्चिम सेतीलगायत योजनाहरू फास्ट ट्रयाकबाट सम्पन्न गर्न सरकार लागिपरेको छ : उपप्रधानमन्त्री,"टीकापुर : उपप्रधान तथा रक्षामन्त्री पूणर्बहादुर खड्काले विकासका थुप्रै सम्भावना रहेको सुदूरपश्चिम र कर्णाली प्रदेशलाई विकासको मुलधारमा ल्याउनका लागि सरकारले राष्टिय गौरवका आयोजना अघि सारेको बताएका छन् । टीकापुर उद्योग वाणिज्य संघको आयोजनामा आजदेखि माघ ८ गतेसम्म सञ्चालन हुने टीकापुर महोत्सव २०८० को उद्घाटन गर्दै मन्त्री खड्काले सो कुरा बताएका हुन् । हालै मात्रै १० हजार ८ सय मेगावाटको कर्णाली विद्युत परियोजनाको सम्भाव्यता अध्ययनका लागि नेपाल विद्युत प्राधिकरणलाई जिम्मेवारी दिने निणर्य सरकारले गरेको छ,'मन्त्री खड्काले भने,'पश्चिम सेती आयोजना, रानी, जमरा, कुलरिया सिँचाइ आयोजना, पञ्चेश्वरलगायतका योजना फास्ट ट्याकबाट सम्पन्न गर्नेतर्फ सरकार गम्भीर भएर लागिरहेको छ । सुदूरपश्चिम मात्रै नभएर समग्र देशको आर्थिक विकासमा टेवा पुर्याउने गौरवका आयोजनाले सुदूर र कणरली प्रदेशलाई समृद्ध बनाउने मन्त्री खड्काले बताए । यहाँको पर्यटन, यहाँको जडिबुटी, जलविद्युत आदिलाई ब्राण्डिङ्ग गर्दै कैलाश मानसरोबरसम्म भारतीय पर्यटक भित्र्याउन चिसापानी जंगलघाट सडकखण्डको काम अघि बढाइएको छ, दुई दिनअघि मात्रै सो सडकखण्डका रुखहरु कटानको आदेश मन्त्रिपरिषदले दिएको छ,'मन्त्री खड्काले भने,'टीकापुरको सत्तीस्थित भन्सार कार्यालयलाई कर्णाली प्रदेशको प्रवेश मार्गका रुपमा विकास गर्न पनि उक्त सडक महत्वपूर्ण हो,यसमा सरकार गम्भीर भएर लागि रहेको छ ।"
राप्रपाको चियापानमा प्रधानमन्त्रीसहित शीर्ष नेताहरू (फोटो फिचर),"काठमाडौं : पृथ्वीजयन्तीका अवसर पारेर राष्ट्रिय प्रजातन्त्र पार्टीले आज आयोजना गरेको शुभकामना आदानप्रदान एवं चियापान कार्यक्रममा प्रधानमन्त्री पुष्पकमल दाहालसहित विभिन्न राजनीतिक दलका शीर्ष नेता सहभागी भए। भृकुटीमण्डपमा आयोजित चियापानमा सभामुख देवराज घिमिरे, उपप्रधानमन्त्री एवं गृहमन्त्री नारायणकाजी श्रेष्ठ, नेपाली कांग्रेसका सभापति एवं पूर्वप्रधानमन्त्री शेरबहादुर देउवा, राष्ट्रिय स्वतन्त्र पार्टीका सभापति रवि लामिछाने, विभिन्न राजनीतिक दलका नेता एवं कार्यकर्ता, पूर्वप्रशासक, सुरक्षाकर्मीलगायतको सहभागिता थियो। राप्रपाका अध्यक्ष राजेन्द्र लिङ्देनसहितका नेताले सहभागी विशिष्ट पाहुनालाई स्वागत गरेका थिए। सो अवसरमा प्रधानमन्त्री दाहालले पृथ्वीनारायण शाहको तस्बिरमा पुष्पहार अर्पण गरेका थिए। राप्रपाले प्रत्येक वर्ष राष्ट्रिय एकता दिवसका अवसरमा चियापान तथा शुभकामना आदानप्रदान कार्यक्रम आयोजना गर्दै आएको छ।"
जनअपेक्षा अनुसार काम गर्यौं,"हेटौंडा : बागमती प्रदेश सरकारले एक वर्षे कार्यकालको उपलब्धि सार्वजनिक गर्दै जनअपेक्षा अनुसार काम गरेको दाबी गरेको छ। आफ्नो नेतृत्वमा सरकार बनेको एक वर्ष पुगेका अवसरमा बुधबार प्रगति विवरण सार्वजनिक गर्दै बागमती प्रदेशका मुख्यमन्त्री शालिकराम जम्कट्टेलले विकास निर्माणलाई प्राथमिकता दिएर काम गरेको बताए। २०७९ पुस २५ गते बागमती प्रदेशको चौथो सरकारको नेतृत्व गर्दै नेकपा माओवादी केन्द्रबाट जम्कट्टेल मुख्यमन्त्री बनेका थिए। यस अवधिमा पूर्वाधार विकास, शिक्षा, स्वास्थ्य, सेवा प्रवाहको क्षेत्रमा जनअनुभूति हुनगरी काम गरेको उनको दाबी छ। कार्यकालको सुरुवातमा सुशासन कायम गर्ने प्रयास गरेका मुख्यमन्त्री जम्कट्टेलले मन्त्रालयको संख्या १४ बाट ११ वटा कायम गरे। तर सत्ता गठबन्धनभित्रको भागबण्डा मिलाउन उनले एक वटा मन्त्रालय थप्नुपयो। जम्कट्टेलले एक वर्षमा पाँचपटक मन्त्रिपरिषद् हेरफेर गरेका छन्। नेकपा एमाले र राप्रपा सहितको तत्कालीन गठबन्धनको समर्थनमा मुख्यमन्त्री बनेका उनले यस अवधिमा दुई पटक विश्वासको मत लिएका छन्। केन्द्रीय गठबन्धन फेरिएसँगै नेकपा एमाले र राप्रपा सरकारबाट बाहिरियो। लगत्तै नेपाली कांग्रेस र एकीकृत समाजवादी सत्तामा आए पनि मन्त्रालय भागबण्डा मिलाउन मुख्यमन्त्री जम्कट्टेलले ११ बाट मन्त्रालयको संख्या १२ बनाए। प्रदेश सरकारको एक वर्र्ष अवधिमा बसेको २४ वटा मन्त्रिपरिषद् बैठकले एक सय ३८ वटा निर्णय गरेको छ। यस अवधिमा एक दर्जन नीति, ऐन तथा नियमावली र दर्जनबढी कार्यविधि जारी भएको छ। सेवा प्रवाहमा केही सकारात्मक कामको थालनी गरको प्रदेश सरकारले सबै प्रादेशिक अस्पतालमा बिरामी भर्ना सेवा निःशुल्क गरेको छ। प्रदेशमा सञ्चालनमा रहेका सबै अस्पतालमा १० प्रतिशत शय्या विपन्न तथा अनाथ, असाहयलाई उपलब्ध गराउने काम भएको छ। सामाजिक विकास मन्त्रालयअन्तर्गत उच्च शिक्षा परिषद् गठन गरी विश्वविद्यालय हेटौंडामा स्थापनाको काम अघि बढाइएको छ। सन् २०२४ लाई भ्रमण वर्ष घोषणा गरिएको छ। वर्तमान सरकारले कृषि क्षेत्रमा जथाभावी अनुदान वितरण रोकेर उत्पादनमा आधारित अनुदान कार्यक्रम कार्यान्वयनका लागि कार्यविधि निर्माण गरेको छ। प्रदेश सरकारले भौतिक पूर्वाधारको क्षेत्रमा प्रदेश सरकारको ६० प्रतिशत बजेट बिनियोजन गरेपनि ठूला र प्रभावकारी योजना सञ्चालन भने गर्न सकेन। साना र टुक्रे योजनामा बजेट बिनियोजन गरेका कारण प्रदेश सरकारले भौतिक पूर्वाधारको क्षेत्रमा ठूला योजना निर्माणको अवसर भने यो अवधिमा गुमाएको छ। एक वर्षको अवधिमा दुई सय ७२ किमि पक्की तथा एकसय ५९ किमि ग्रावेलस्तरको सडक निर्माण भएको विवरण सार्वजनिक गरिएको छ। साथै २६ वटा सडक पुल र ६ वटा झोलुंगे पुल निर्माण भएको जनाएको छ। एतिहासिक चुरियामाई सुरुङ मर्मत सम्पन्न गरेको उपलब्धि विवरणमा उल्लेख छ। सामाजिक विकास क्षेत्रमा ९३ वटा दुई कोठे भवन निर्माण,एकसय २८ विद्यालय घेराबार,३३ वटा दुईकोठे शौचालय तथा ३१ वटा स्वच्छ खानेपानी व्यवस्थापन भएको जनाएको छ। पुरानै संरचनामा प्रदेश सरकार अघिल्ला तीनवटा सरकारले जस्तै वर्तमान सरकारले पनि प्रदेश सरकारको स्थायी संरचना निर्माणको काम भने अघि बढाउन सकको छैन। हालसम्म जग्गा प्राप्तिको प्रक्रिया टुंगो लगाउन नसक्दा पुरानै सरकारी संरचनाबाट प्रदेश सरकार सञ्चालन भइरहेको छ। भवन अभावले धमाधम निजी घरमा सरेका प्रदेश सरकारका निकायहरूलाई पुनः सरकारी भवनहरूमा नै अनिवार्य बस्नुपर्ने प्रावधान बनाइएको छ। यसले प्रदेश सरकारको प्रशासनीय खर्च भार न्युनीकरणमा केही सहयोग गरेको छ। प्रतिपक्षसँग कुरा नमिल्दा संसद् बन्धक चालु आर्थिक वर्ष २०८०८१ को बजेट कार्यान्वयनमा भने सरकारले सकस ब्यहोरिरहेको छ। बजेट पारित गर्ने समयमा प्रमुख प्रतिपक्षी दल नेकपा एमाले र प्रतिपक्षमा रहेका राप्रपा, नेमकिपासँग संशोधनमार्फत बजेट वितरण गर्ने सहमति गरेको थियो। सहमति अनुसार ५० करोड रुपैयाँ नेकपा एमालेका प्रदेशसभा सदस्यहरूले रोजेको योजनामा बजेट रकमान्तर गर्ने सहमति भएको थियो। तर, रकमान्तर नगर्न अख्तियार दुरुपयोग अनुसन्धान आयोगको पत्रपछि सरकारले बजेट संसोधन गर्न सकको छैन। प्रतिपक्षहरूले भने सहमति कार्यान्वयन नभएसम्म सदन चल्न नदिने बताएको छ। प्रदेशसभालाई पनि सरकारले पर्याप्त बिजनेस दिन सकेको छैन। बागमती प्रदेश सरकारले प्रदेश सभामा पेश गरेका सातवटा ऐन जारी भएको छ। यस अवधिमा प्रदेशसभामा १२ विधेयक दर्ता भएको छ। गत असारमा प्रदेशसभाको पाँचवटा समिति गठन भए पनि हालसम्म दलहरूबीच सहमति नहुँदा सभापति चयन हुन सकेको छैन। यस अवधिमा बागमती प्रदेश सरकारले प्रदेशले पाउनुपर्ने अधिकारहरू कार्यान्वयनको माग गर्दै मुख्यमन्त्रीहरूको हेटौंडामा भेला गरी प्रधानमन्त्री पुष्पकमल दाहाल प्रचण्डको ध्यानाकर्षण गराएको छ। संघीय सरकारको सहरी क्षेत्र सार्वजनिक यातायात (व्यवस्थापन) प्राधिकरण ऐन, २०७९ को विरुद्धमा सर्वोच्च अदालतमा प्रदेश सरकारले मुद्दा दायर गरेको छ। साथै प्रदेश निजामती कर्मचारी सेवा ऐन र स्थानीय तहको गठन तथा सेवा ऐन जारी गरी वैशाखदेखि प्रदेश किताबखाना सञ्चालन गरिएको छ। प्रदेशमा कार्यरत १० औं तहका १२ जना कर्मचारीलाई ११ औं तह (सचिव) पदमा बढुवा गरिएको छ। सरकारको काम कर्मकाण्डी : प्रतिपक्ष प्रमुख प्रतिपक्ष दल नेकपा एमालेले सरकारको काम कर्मकाण्डीमात्रै भएको दाबी गरेका छ। गठबन्धनभित्रै अल्मलिएको छ, सरकार, एमाले बागमती प्रदेश संसदीय दलका नेता जगन्नाथ थपलियाले भने, कर्मचारीसमेत राम्ररी परिचालन गर्न सकेको छैन। पूर्वाधारको काममा प्रगति छैन, प्रशासनिक खर्च बढेको छ। नेकपा एमालेका प्रदेशसभा सदस्य तथा पूर्वमन्त्री एकलाल श्रेष्ठले सरकारले गति लिन नसकेको बताए। टुक्रे योजनामा बजेट छ, त्यो पनि मन्त्रीहरूको जिल्लामा मात्रै, उनले भने। मुख्यमन्त्रीका प्रमुख राजनीतिक सल्लाहकार डिपी ढकालले सरकारले विभिन्न चुनौतीका बीच जनस्तरमा देखिने काम गरिरहेको दाबी गरे। सुशासन र सेवा प्रवाहसँगै विकासको काममा पनि प्रदेश सरकार अगाडि छ, उनले भने ।"
"एमालेले गठबन्धनलाई ध्वस्त पार्न खोज्दैछ, तर सफल हुन दिँदैनौं : माधव नेपाल",काठमाडौं : नेकपा एकीकृत समाजवादीका अध्यक्ष माधव कुमार नेपालले एमालेबाट गठबन्धनलाई ध्वस्त पार्ने षडयन्त्र भइरहेको आरोप लगाएका छन्। शुक्रबार काठमाडौंमा नेपाल भूतपूर्व सैनिक तथा प्रहरी संगठन(समाजवादी)को तेस्रो वार्षिकोत्सवका अवसरमा आयोजित कार्यक्रममा अध्यक्ष नेपालले आफूहरु पहिले रहेका पार्टीका नेताहरूले गठबन्धनलाई ध्वस्त पार्न खोजेको भन्दै उनीहरुको षड्यन्त्रलाई सफल हुन नदिने बताए। उनले गठबन्धनका साथै पार्टीलाई बलियो बनाउँदै अघि बढ्नुपर्ने धारणा राखे। अध्यक्ष नेपालले आगामी निर्वाचनमा गठबन्धनमामात्रै भर नगरि आफ्नो शक्ति निर्माण गर्नुपर्ने जिकिर गरे । अहिले प्रतिगामी तत्वहरूले व्यवस्थामाथि प्रहार गरिरहेको भन्दै उनले व्यवस्थाको पक्षमा उभिनेहरुलाई शत्रुको रुपमा हेर्न नहुने बताए। उनले आफ्नो पार्टीमा निराशा नभइ आशा रहेकाले मुलुकका सबै तहमा संगठनलाई बलियो बनाएर अघि बढ्न निर्देशन दिए।
कोशीमा सभामुख लिएको विषयमा पार्टीभित्र छलफल गरेर निर्णयमा पुग्छौं : राजेन्द्र लिङ्देन,"काठमाडौं : पृथ्वीजयन्तीका अवसर पारेर राष्ट्रिय प्रजातन्त्र पार्टीले शुभकामना आदानप्रदान एवं चियापान कार्यक्रम आयोजना गरेको छ। काठमाडौंको भृकुटीमण्डपमा आयोजित चियापान कार्यक्रममा प्रधानमन्त्री पुष्पकमल दाहाल, कांग्रेस सभापति शेरबहादुर देउवा, एमाले अध्यक्ष केपी शर्मा ओली, रास्वपा सभापति रवि लामिछाने लगाएतका विभिन्न राजनीतिक दलका शीर्ष नेता सहभागी भएका थिए। त्यस्तै चियापान कार्यक्रममा सभामुख देवराज घिमिरे, उपप्रधानमन्त्री एवं गृहमन्त्री नारायणकाजी श्रेष्ठ विभिन्न राजनीतिक दलका नेता एवं कार्यकर्ता, सर्वसाधारणलगायतको सहभागिता थियो। राप्रपाका अध्यक्ष राजेन्द्र लिङ्देनसहितका नेताले सहभागी विशिष्ट पाहुनालाई स्वागत गरेका थिए। चियापान कार्यक्रमपछि लिङ्देनले मुलुकलाई एकताबद्ध गर्नेको सम्मान गर्दा कसैले हिनताबोध गर्न नहुने बताए। फरक प्रसंगमा उनले कोशी प्रदेशको सभामुखमा राप्रपा गएको विषयमा पार्टीभित्र विभिन्न मत देखिएको भन्दै पार्टीभित्रै छलफल गरेर उचित निर्णयमा पुगिने बताए। उनले पार्टीले अघिसारेका विभिन्न एजेण्डा र मागमा दबाब दिन फागुनदेखि राजधानी केन्द्रित आन्दोलन गर्ने उल्लेख गरे। राप्रपाले प्रत्येक वर्ष राष्ट्रिय एकता दिवसका अवसरमा चियापान तथा शुभकामना आदानप्रदान कार्यक्रम आयोजना गर्दै आएको छ।"
राष्ट्रपतिद्वारा पृथ्वीनारायण शाहको सालिकमा माल्यार्पण (तस्बिरसहित),काठमाडौं : राष्ट्रपति रामचन्द्र पौडेलले राष्ट्रनिर्माता पृथ्वीनारायण शाहको सालिकमा पुष्पहार अर्पण गरी सम्मान व्यक्त गरेका छन् । उनले आज बिहान सिंहदरबार पश्चिम मूलद्वारस्थित राष्ट्रनिर्माताको सालिकमा पुष्पहार अर्पण गरी सम्मान व्यक्त गरेका हुन्। सो अवसरमा नेपाली सेनाको एक टुकुडीले सम्मान गारत अर्पण गरेको थियो भने समाजका विभिन्न क्षेत्रका लब्धप्रतिष्ठित व्यक्तिहरुले समेत राष्ट्रनिर्माता शाहको सालिकमा माल्यार्पण गरेका थिए। राष्ट्रनिर्माता पृथ्वीनारायण शाहको आज ३०२औँ जन्मजयन्ती तथा राष्ट्रिय एकता दिवस आज मुलुकभर विभिन्न कार्यक्रम आयोजना गरी मनाइँदैछ । आधुनिक नेपालको एकीकरण अभियानका नेतृत्वकर्ता शाहले राष्ट्रको एकीकरण अभियानमा पुर्याएका योगदानको स्मरण गर्दै देशभर कार्यक्रम आयोजना हुँदैछन् ।
आहारा खोज्दै घोडाघोडी आइपुगे साइबेरियन र मंगोलियन चरा,"घोडाघोडी : झण्डै पाँच हजार किलोमिटरको यात्रा तय गरेर कैलालीको घोडाघोडी तालमा साइबेरियन र मंगोलियन चरा पुगिसकेका छन्। सन् २००३ अगस्तमा विश्व रामसार क्षेत्रमा सूचीकृत घोडाघोडी क्षेत्र चराको बासस्थलका लागि उपयुक्त गन्तव्य मानिन्छ। पर्याप्त आहारा र सन्तुलित तापक्रमका कारण प्रत्येक वर्ष यहाँ हजारौँ आगन्तुक चरा आउने गरेका छन्। यस वर्ष पनि आगन्तुक चराको चिरविराहट र चहलपहलले घोडाघोडी ताल क्षेत्र थप रमणीय र मनमोहक भएको छ। सेप्टेम्बरदेखि फेब्रुअरीसम्म करिब छ महिना उत्तर ध्रुवका साइबेरिया, मंगोलिया, उत्तरी चीन, रसिया, कोरिया, जापान, युरोपलगायत क्षेत्रमा तापक्रम शून्य डिग्री सेल्सियसभन्दा न्यून रहने भएकाले तालतलैया तथा पोखरीमा बरफ जम्ने भएकाले चराहरू उचित तापक्रम र वातावरणको खोजी गर्दै यहाँ आउने चराविद् डा हेमसागर बरालले जानकारी दिए। अत्यधिक चिसो अनुकूलन हुन नसक्दा र आहारको कमीका कारण चिसो छल्न आहारको खोजी गर्न नेपाल लगायतका दक्षिण क्षेत्रतर्फ बसाइँसराइ गर्ने चराहरूको संख्या ठूलो रहेको उनको भनाइ थियो। अत्यधिक चिसो भएपछि तालतलैया बरफमा परिणत हुन्छन्। चराको आहारा नोक्सान हुने भएकाले आहारको खोजीमा नेपाललगायतका दक्षिण क्षेत्र आउँछन्, चराविद् बरालले भने, यहाँको मौसम यो बेला अनुकूल हुने र आहार पनि पर्याप्त पाइने भएकाले चराहरू आउँछन्। उनका अनुसार दशकौँदेखि कैलालीको घोडाघोडीका साथै महादेवा, लौकाहाभौकाहा, चिरैयाँ, नकरोड, कोइलही, सोनियाँरुपियाँ, जम्नेह्टा, घोड्ताललगायत कर्णालीको तल्लो तटीय क्षेत्रमा विभिन्न प्रजातिका हिउँदे आगन्तुक चरा आउने गर्दछन्। सेप्टेम्बरको अन्तिम सातादेखि घोडाघोडी क्षेत्रमा एक हजार बढीको संख्यामा चराहरू आउने गरेका पन्छी संरक्षण संघका सहजकर्ता हिरुलाल डंगौराले जानकारी दिए। यो बेला ठूलो संख्यामा विभिन्न देशबाट हजारौँ किलोमिटरको यात्रा तय गरेर यहाँ चराहरू आउने गरेका छन्, उनले भने, यी चरा छ महिनासम्म यहाँ बसोबास गर्छन्। उनका अनुसार डिसेम्बरसम्म यहाँ आइपुगेका चरा मार्चमा फेरि आएकै ठाउँतिर फर्किन्छन्। संसारमा चराका नौ वटा उडान मार्ग रहेको बताइन्छ। आगन्तुक चराको नेपालमा दुई उडान मार्ग पर्दछन्। मध्य एसिया उडान मार्ग हुँदै चराहरू घोडाघोडी पुग्छन्। त्यसमा फिस्टे तथा हाँस प्रजातिका चराहरूका साथै सामुद्रिक चराहरू पर्छन्। कहिलेकाहीँ खोया हाँस पनि यहाँ देखिने गरेका छन्, चरा संरक्षण नेटवर्क कैलालीका अध्यक्ष दयाराम चौधरीले भने। उनका अनुसार घोडाघोडीमा अहिले आगन्तुक चराका रूपमा सुनजुरे, खडखडे, मालक, बेल्चाठुडे, कालीजुरे, कैलो टाउके, सिन्दुरे, हरियो टाउकेलगायत हाँस प्रजातिका जलपन्छी आएका छन्। चौधरीले भने, साइबेरिया, मंगोलिया, उत्तरी चीनलगायतका देशबाट अहिले घोडाघोडीमा आगन्तुक चराहरू आइपुगेका छन्। जाडो यामभरि यहाँका सिमसार क्षेत्रका साना ठूला तालमा ती चराहरू रमाउँछन्। फेरि यता गर्मी बढेपछि उतै फकिन्छन्। कस्तो छ घोडाघोडी ताल ? एक सय ३८ हेक्टर क्षेत्रफलमा फैलिएको यो ताल औँला भएको हत्केला आकारको छ। यस आसपासमा रहेका अन्य १३ वटा तालसमेत गरेर उक्त सिमसार क्षेत्रमा तालैतालले ओगटेको क्षेत्रफल दुई सय ४८ हेक्टर रहेको छ। एउटा तालको सीमा टुंगिन नपाउँदै अर्को ताल सुरु हुने घोडाघोडी क्षेत्र तालैतालको मालाजस्तै देखिन्छ। जङ्गलबीच तालैतालको लस्करसहित जैविक विविधताले भरिएको यस क्षेत्र तराई र चुरे जोड्ने जैविक मार्गका रुपमा रहेको चरा संरक्षण नेटवर्क कैलालीका अध्यक्ष चौधरीले बताए। पूर्वपश्चिम राजमार्गको छेउमा रहेको ताल क्षेत्र दुर्लभ चराचुरुंगीले विचरण गर्ने शान्त र सुरक्षित बासस्थान हो। विश्व जलचर इतिहासमा संकटापन्न दर्जनौँ जातका रैथाने माछाका प्रजाति, पुतली तथा अन्य दुर्लभ चराचुरुंगीको संरक्षणका कारण यो ताल सन् २००३ मा विश्व रामसार सूचीमा सूचिकृत भएको उनको भनाइ थियो। विश्वभरका एक हजार तीन सय १४ रामसार क्षेत्रमध्ये केही विशेष स्थानीय प्रजातिका माछा र पुतली यस ताल क्षेत्रमा मात्र पाइन्छन्। त्यसैले पनि विश्वका संकटापन्न जलचर, स्थलचर तथा जैविक विविधताका दृष्टिले घोडाघोडी ताल महत्त्वपूर्ण छ, पन्छी संरक्षण संघका सहजकर्ता डंगदराले भने। उनका अनुसार यहाँ चार सय ५० प्रजातिका वनस्पति पाइन्छन्। यहाँका जंऊलमा बहुमूल्य र औषधिका रूपमा प्रयोगमा आउने सतिसाल, साज, खयरलगायत वनस्पति पाइने बताइएको छ। रामसारको प्रावधानअनुसार विश्वका आठ मध्ये दुई महत्त्वपूर्ण अन्तर्राष्ट्रिय चराहरूको सूचक यस तालमा उपलब्ध छन्। हरिहाँस, बगाले सिमकुखुरा तथा नादुन हाँसले घोडाघोडी ताल क्षेत्रमा मात्रै प्रजनन गर्ने गरेका घोडाघोडी बृहत् तथा पर्यटन विकास बोर्डका उपाध्यक्षसमेत रहेका चराविद् डिआर चौधरीले बताए। यहाँ हरिहाँस, मगर गोही र वनधान सूचक प्रजातिको रूपमा छन्। उनका अनुसार विश्वव्यापी रूपमा लोप हुँदै गएका भुडिफोर गरुण, सेतो गिद्ध, सानो खैरे गिद्ध, हाज हलाचे, राज धनेसलगायत प्रजातिका चराहरू यहाँ बसोबास गर्दछन्। चराहरूको महत्वपूर्ण बासस्थल भएकाले २८ फागुन २०७८ मा घोडाघोडी क्षेत्रलाई नेपालको पहिलो बर्ड सेन्चुरी चरा अभय आरक्षण क्षेत्र घोषणा गरिएको थियो। त्यसपश्चात् यस क्षेत्रमा पर्यटकको चहलपहल बढेको स्थानीय बताउँछन्। चराविद् डिआर चौधरीले भने, नेपालकै पहिलो बर्ड सेन्चुरी घोषणा गरेपछि यहाँ पर्यटकको संख्या बढेको छ। सयौँ प्रजातिका चराचुरुङ्गीका साथै विश्वकै दुर्लभ प्रजातिका अजिंगर, सालक, पानी ओत, कछुवासमेत यहाँ पाइन्छ। साथै चितुवा, रतुवा, घोलर, बँदेल, चित्तल, खरायो, बाँदर, मुसा, सुन गोहोरो, सर्प, नीलगाईलगायत जनावरले यहाँको जैविक महत्व विश्वव्यापी बनाएका छन्। यहाँ एक हजार छ सय ७० हेक्टरमा फैलिएको सिमसार क्षेत्रमा २४ वटा ताल छन् भने दुई हजार पाँच सय ६३ हेक्टर क्षेत्रफल रामसार क्षेत्रले ओगटेको छ। छ सय ४७ प्रजातिका बोटबिरुवा, ३१ प्रजातिका माछा, तीन सय ८० प्रजातिका चरा, ३२ प्रजातिका पुतली र ११ प्रजातिका शंकेकिरा पाइने यस ठाउँ संरक्षण तथा जैविक विविधताको क्षेत्रमा खोज गर्नेका लागि विश्वविख्यात अध्ययन केन्द्र सावित भएको चराविद् चौधरीले बताए। उनका अनुसार यहाँ ३४ प्रजातिका स्तनधारी जनावर र सात प्रजातिका घिस्रेर हिँड्ने जनावर पाइन्छन्। घोडाघोडी ताल छेउमा भगवान् शिवको प्रसिद्ध मन्दिर रहेकाले यस क्षेत्र धार्मिक दृष्टिकोणले समेत आस्थाको केन्द्रका रूपमा स्थापित भएको घोडाघोडी नगरपालिकाका प्रमुख खडक रावतले बताए। यो ताल प्रदेशको मात्रै नभई देशकै गहन हो। हामीले यहाँ देश विदेशबाट पर्यटन भित्र्याउने गरी काम गरिरहेका छौँ', उनले भने, अहिले गुरुयोजनाअनुसार ताल क्षेत्र व्यवस्थित गर्दैछौँ। यसले पनि ताल क्षेत्र अझै मनमोहक र रमणीय देखिनेछ। रासस"
ममता मृत्यु प्रकरण : दुर्घटनापछि प्रहरी नै फरार,"काठमाडौं : भक्तपुरको सूर्यविनायक नगरपालिका९ फन्डभ्याली नजिकै गत बुधबार बुलेट मोटरसाइकले थिचिएको अवस्थामा एक युवती मृत फेला परेकी थिइन्। साँगाबाट जगातीतर्फ बाटोमा हाइवेबाट करिब ३० फिट तल खसेको प्रदेश २०३०१९ प १०५८ नम्बरको बुलेट मोटरसाइकलले ती युवतीलाई थिचेको थियो। स्थानीयले खबर गरेपछि प्रहरी वृत्त जगातीको टोली घटनास्थल पुगेको थियो। त्यहाँ पुग्दा नवलपरासीको कावासोती घर भई काठमाडौंको कोटेश्वर बस्ने २२ वर्षीया ममता चुवाईको मृत्यु भएको खुलेको थियो। मंगलबार राति नै दुर्घटनामा परेको र बाइकले थिचिएका कारण मृत्यु भएको हुनसक्ने प्रारम्भिक अनुसन्धानबाट खुलेको छ। यस विषयमा प्रहरी खुलेर बोलेको छैन। घटनामा प्रहरीकै संलग्नता देखिएपछि खुलेर बोल्न नसकेको मृतक युवतीको परिवारले आरोप लगाएका छन्। बुलेट बाइक कालिमाटीमा दरबन्दी रहेका ट्राफिक प्रहरी निकेश कुमार झाले चलाएको प्रहरी अनुसन्धानबाट खुलेको छ। भक्तपुर प्रहरी परिसरका प्रवक्ता वसन्त पाठकले दुर्घटनामा झा घाइते भएको बताए। 'बाइक ट्राफिक प्रहरीमा कार्यरत सर्लाहीका निकेश कुमार झाले चलाएको भन्ने छ। अहिलेसम्म दुर्घटनाबाटै मृत्यु भएको खबर पाएका छौं। यस विषयमा विस्तृत अनुसन्धान भइरहेको छ,' प्रवक्ता पाठकले भने। यता मृतकका परिवारले हत्या गर्ने हिसाबले दुर्घटना गराएको आरपो लगाएका छन्। दुर्घटनामा परेपछि मृतक युवतीको किन उद्धार नगरिएको प्रश्न पीडित परिवारको छ। जबकि प्रहरी झाले साथीलाई बोलाएर आफू अस्पताल पुगेको पीडित पक्षको आरोप छ। 'दुर्घटना भएपछि सबैको उद्धार गरिन्छ। तर यहाँ त ज्यान लिनेगरी दुर्घटना गराएर चालक प्रहरी नै फरार बनेका छन्। यसलाई हत्या नभनेर के भन्ने?,' ममताका बुबा खुमप्रसाद चुवाईले भने। उनले छोरीको हत्या गरिएको भन्दै प्रहरीमा जाहेरी दिने बताए। जाहेरी परेपछि विस्तृत अनुसन्धान हुने भक्तपुर प्रहरी परिसरका प्रवक्ता पाठकको भनाइ छ। 'पीडित परिवारलाई हामीले नै जाहेरी दिन भनेका छौं। उहाँहरूले जाहेरी दिएपछि विस्तृत अनुसन्धान अगाडि बढ्छ,' उनले भने। अस्पतालमा उपचाररत भनिएका निकेशसँग पनि सोधपुछ गरिने उनले बताए। 'दुर्घटनालगत्तै उनी (निकेश) अस्पताललमा उपचार गराइरहेका छन्। फ्याक्चर भएर शल्यक्रिया नै गर्नुपर्ने भनिएको छ। विस्तृत कुरा छानबिन हुन्छ,' प्रवक्ता पाठकले भने।"
"भालुवाङमा नाइट बस राप्ती नदीमा खस्यो, कम्तिमा ६ जनाको मृत्यु",बुटवल : लुम्बिनी प्रदेशको राजधानी दाङको देउखुरीस्थित भालुवाङमा नाइट बस दुर्घटना हुँदा कम्तिमा ६ जनाको मृत्यु भएको छ। उद्धारमा खटिएका भालुवाङका स्थानीय व्यवसायी भरतमणि न्यौपानेले ६ जनाको मृत्यु भएको बताए। बाँकेको नेपालगञ्जबाट काठमाडौं जाँदै गरेको भे १ ख ३९१२ नम्बरको बस राप्ती नदीमा खसेको स्थानीय दामोदर खनालले जानकारी दिए। अन्य पनि च्यापिएको हुनसक्ने प्रहरीले जनाएको छ। रातको समय भएकाले उद्धारमा समस्या भइरहेको स्थानीयको प्रतिक्रिया छ। भालुवाङको राप्ती पुलबाट बस खोलामा खसेको हो। विस्तृत विवरण आउन बाँकी छ।
अन्नपूर्णकर्मी थापा सम्मानित,"काठमाडौं : अन्नपूर्ण पोस्टकी वरिष्ठ संवाददाता ममता थापालाई नगदसहित सम्मान गरिएको छ। कमला कार्की स्मृति प्रतिष्ठानले थापालाई १० हजार १ रुपैयाँसहित सम्मान गरिएको हो। पत्रकारितामार्फत चन्द्रागिरि नगरपालिकालाई गौरवान्वित तुल्याएकाले उच्च मूल्यांकन गर्दै प्रोत्साहन स्वरूप थापालाई सम्मानपत्र प्रदान गरिएको हो। प्रतिष्ठानले शुक्रबार काठमाडौंको नैकापमा आयोजित कमला कार्कीको स्मृतिमा राष्ट्रलाई विभिन्न कोणबाट योगदान पुर्याएका राष्ट्रिय खेलाडी, पत्रकार, कलाकार, चन्द्रागिरि नगरपालिका क्षेत्रको सामाजिक संस्था र यसै नगरपालिकाको वडा नम्बर १४ र १५ का जेष्ठ महिला नागरिकलाई सम्मान गरेको हो। नेपालमा राजनीति साहित्यकार, समाजसेवा, कलाकारिता र चित्रकलाको क्षेत्रमा प्रसिद्धि कमाएकी पूर्व मन्त्री तथा भद्रकुमारी आश्रमकी सञ्चालिका भद्रकुमारी घलेद्वारा सम्मानपत्र प्रदान गरियो। प्रतिष्ठानले पत्रकार थापासँगै महिला खेलाडीमा २०२३ मा साफ कराँते च्याम्पियनसिपमा स्वर्ण पदक विजेता अञ्जना महर्जन, पूर्व मिस नेपाल २०२० की नम्रता श्रेष्ठ, तीनथाना बाजँ खल संस्था र ज्येष्ठ महिला मा क्रमशः चन्द्रागिरि नगरपालिका वडा नम्बर १४ की धनमाया महर्जन र वडा नम्बर १५ की भगवती खत्रीलाई सम्मान गरेको छ। सम्मानित सबैलाई नगद १० हजार १ रुपैयाँसहित सम्मानपत्र प्रदान गरिएको छ।"
सानो पाइला सहकारीका सञ्चालकलाई पक्राउ गर्न माग गर्दै प्रदर्शन,"वीरगन्ज : बचतकर्ताहरूको १ अर्ब भन्दा बढी रकम हिनामिना गरी फरार रहेका सानो पाइला बचत तथा ऋण सहकारी संस्था लिमिटेडका सञ्चालक जीबी (गितेन्द्रकाबु) राईसहितलाई पक्राउ गरी कारबाहीको माग गर्दै पीडित बचतकर्ताहरूले प्रदर्शन गरेका छन्। शुक्रबार वीरगन्जको टिबडेवाला धर्मशालामा भेला भएका पीडित बचतकर्ताहरूले विरोध जुलुस निकालेर प्रदर्शन गरेका हुन्। प्रदर्शनमा सहभागीहरूले सानो पाइलाका सञ्चालक जीबी राईलाई पक्राउ गरी कारबाही गर,बचतकर्ताको रकम फिर्ता गर, बचतकर्ताको रकम टिभीमा लगानी गर्न पाइँदैन लगायतका नारासमेत लगाएका थिए।टिबडेवाला धर्मशालापरिसरबाट निस्किएको विरोध जुलुस नगरपरिक्रमा गरी घण्टाघर चोकमा पुगेर विरोधसभामा परिणत भएको थियो। विरोधसभामा बोल्दै सानोपाइला सहकारी पीडित संघर्ष समितिका संयोजक सुशील अग्रवालले बचतकर्ताको रकम फिर्ता नगरी फरार भएका सहकारीका मुख्य सञ्चालक जीबी राईसहितकालाई पक्राउ गरी कारबाहीको माग गर्दै माघ २ गते जिल्ला प्रशासन कार्यालय र जिल्ला प्रहरी कार्यालय पर्सामा ज्ञापनपत्र बुझाउने बताए। त्यसपछि जिल्लाका प्रतिनिधि सभा र प्रदेश सभा सदस्यहरूलाई पीडितहरूले सामूहिक रुपमा भेटेर दबाब दिने उनले बताए। वीरगन्ज १० आदर्शनगरस्थित सहकारीको शाखा कार्यालयमा बिहीबार वीरगन्ज महानगरपालिकाले सिल गरेको थियो। महानगरपालिकाले उक्त सहकारीलाई पाँच महिना पहिला अर्थात गत भदौ ४ मा नै समस्याग्रस्त सहकारी घोषणा गरेर त्यसका सञ्चालकहरूलाइ पक्राउ गर्न नेपाल प्रहरी लगायत निकायमा पत्रचार गरेको थियो। त्यसको आधारमा अदालतले सानो पाइला सहकारीका संस्थापक एंव संरक्षक जीबी राई, वर्तमान अध्यक्ष अनन्तबाबु राई, उपाध्यक्ष सुनीत श्रेष्ठ, सचिव देवेन्द्रबाबु राई, पूर्वसचिव तस्बिरन मियाँ, कोषाध्यक्ष कुमार रम्तेललगायत १३ जनाविरुद्ध पक्राउ पुर्जी जारी गरेको थियो। तर अहिलेसम्म कोही पनि पक्राउ भने परेका छैनन्। संघर्ष समितिका संयोजक अग्रवालका अनुसार उक्त सहकारीमा वीरगन्जका करिब ८ सय साना तथा ठूला व्यापारिक घरानाको करिब १ सय ३५ करोड रुपैयाँ बचत रहेको थियो। वीरगन्ज महानगरपालिकाको सहकारी, रोजगार तथा उद्यम प्रवर्द्धन शाखामा उक्त सहकारीविरुद्ध एक सय १५ भन्दा बढी लिखित उजुरी परेको छ। यस्तै जिल्ला प्रहरी कार्यालय पर्सामापनि ५२ वटा उजुरी परेको प्रहरी नायब उपरीक्षक कुमार विक्रम थापाले जानकारी दिए। ती सबै उजुरीमा गरी उक्त सहकारीले १ अर्बभन्दा बढी रकम हिनामिना गरी सदस्यहरूलाई फिर्ता नगरेको पीडित बचतकर्ताहरूले उल्लेख गरिएको वीरगन्ज महानगरपालिकाको सहकारी, रोजगार तथा उद्यम प्रवर्द्धन शाखा प्रमुख सुनिल कर्णले जानकारी दिए। काठमाडौंको कालीमाटीमा केन्द्रीय कार्यालय भएको सानो पाइला सहकारीको वीरगन्जस्थित शाखा कार्यालयमा यसअघि गत असार १० गतेपनि बचतकर्ता सदस्यहरूले प्रदर्शन गर्दै धर्ना पनि दिएका थिए।"
नुवाकोटमा राष्ट्रिय एकता दिवस मनाइयो,"नुवाकोट : नुवाकोटको विभिन्न स्थानमा शुक्रबार राष्ट्रिय एकता दिवस मनाइएको छ। नुवाकोटबाटै बृहत् नेपालको एकीकरण गरेको सम्झनामा दिवस मनाइएको हो। ३०२औं पृथ्वी जयन्ती नुवाकोटको साततले दरबार राष्ट्रिय संग्रहालय क्षेत्र, पृथ्वी स्मारक देवीघाट र विदुरलगायतका स्थानमा विभिन्न कार्यक्रम गरी मनाइएको हो। पृथ्वीनारायण शाहले १८०१ असोज १५ गते नेपाल एकीकरणको विजयी सुरुवात गरेका नुवाकोटको साततले दरबार राष्ट्रिय संग्रहालय, पृथ्वीनारायणले देह त्याग गरेको देवीघाटस्थित उनको पूर्ण कदको शालिक स्थापित देवीघाट र सदरमुकाम विदुरमा राष्ट्रिय एकता दिवस मनाइएको हो। २२ वर्षकै उमेरमा १८०१ सालमा नुवाकोटबाट आक्रमण गरेर नेपालको एकीकरण सुरुवात गरेका शाहले त्यसपछि बेलकोट, मालाकोट, कान्तिपुर, कीर्तिपुरलगायत आक्रमणसँगै विजयी गरेर नेपाललाई एउटै बनाएका थिए। उनले नेपाल एकीकरण गर्नु अगाडि नवक्वाठको नामले चर्चित पछि अपभ्रंश हुँदै यस जिल्लाको नाम नुवाकोट रहन गएको हो। नुवाकोटमाथि पहिलो विजय प्राप्त गरेपछि पृथ्वीनारायण शाहले नुवाकोटमा बसेर काठमाडौं उपत्यकामा विजय अभियान सञ्चालन गरेका थिए। पृथ्वीनारायण शाहले तेस्रो प्रयासमा गत १८०१ साल असोज १५ गते नुवाकोट टाकुरोमाथि रहेको राज्यमाथि आक्रमण गरी आफ्ना फौजमार्फत विजय प्राप्त गरेका थिए। नुवाकोटपछि शाहले बेलकोट, कीर्तिपुर तथा काठमाडौंका राज्यहरूमाथि विजय हात पारेका थिए। नुवाकोटमा पृथ्वीनारायण शाहको पूर्णकदको शालिक, उनले बनाएको साततले दरबार तथा विभिन्न पुरातात्त्विक संरचनाहरू रहेका छन्।"
ताल संरक्षण गरेर पर्यटन प्रवर्द्धन गर्दै तमानखोला गाउँपालिका,"ढोरपाटन : समुद्री सतहदेखि तीन हजार मिटरको उचाइमा छ, बराह ताल। हिउँदमा हिउँ फूलले ढाकिने र बर्खामा चारैतिर हरियाली देखिने यो ताल बागलुङको मुख्य पर्यटकीय गन्तव्य हो। बोङ्गादोभान र भयरबोंगा गाउँको शिरमा रहेको बराह ताल अहिलेसम्म संरक्षित हुन सकेको थिएन। ताल संरक्षण नहुँदा यहाँ पुग्ने पर्यटकले फोहर फ्याँक्ने र पानी दूषित बनाउने गर्थे। अहिले तमानखोला गाउँपालिका तालको संरक्षणमा जुटेको छ। घना जंगलको बीचमा रहेको यो ताल पछिल्लो समय आन्तरिक पर्यटकको रोजाइमा पर्न थालेको छ। सिद्धबराह मन्दिर पनि यही ताल छेउमै छ। त्यसले धार्मिक पर्यटकलाई आकर्षित गर्ने गरेको छ। पदयात्राका लागि निकै सम्भावना बोकेको बराह तालमा भौगोलिक विकटताका कारण अघिल्लो वर्षसम्म सडक पुगेको थिएन। गाउँपालिकाले गत वर्षमात्रै भयरबोंगा, मुठाचौर हुँदै यहाँ सडक पुर्याएको छ। पहाडको टुप्पोमा रहेको तालमा ढोरपाटन नगरपालिकाको अधिकारीचौर, तनमाखेला२ खोलेस्बाङ र भयरबोंगा गाउँबाट सहजै पुग्न सकिन्छ। गाउँपालिकाको केन्द्र बोंगादोभानबाट पैदल यात्रा गरेको दुई घण्टामै यहाँ पुग्न सकिन्छ भने गाडीमा एक घण्टामै पुग्न सकिन्छ। पालिका केन्द्रदेखि खोलेस्बाङसम्म गाडी र एक घण्टाको जङ्गलमा पैदल यात्रा गरी करिब ४५ मिनेटमा तालसम्म पुग्न सकिन्छ। तालसम्म पुग्नका लागि धेरै गोरेटो रहेको हुँदा पर्यटकलाई यहाँ पुग्न समस्या छैन। ताल र छेउँमै रहेको सिद्ध बराह मन्दिर तथा यहाँबाट देखिने अनगिन्ती हिमश्रृङ्खला र दृश्यले जोकोहीलाई मोहित पारिरहेको छ। बागलुङ जिल्लाकै सबैभन्दा उच्च स्थानमा रहेको ताल अघिल्लो वर्षसम्म व्यवस्थित बन्न सकेको थिएन। गाउँपालिकाले केही वर्षयता निरन्तर काम गर्दै आएपछि पर्यटक पनि बढ्न थालेका छन्। केही वर्ष अगाडिसम्म गाउँलेले पूजा गर्ने ठाउँ बराह ताल क्षेत्र हो। गोठालाले पशुचौपाया चरन क्षेत्रका रुपमा सो क्षेत्र प्रयोग गर्ने गर्छन्। वर्षौं पहिले बनेको जीर्ण मन्दिर, खुला ताल र अव्यवस्थित तालका कारण पर्यटक पुग्न सकेका थिएनन्। गाउँपालिकाले मन्दिरको पुनर्निर्माणसँगै प्रचारप्रसार थालेपछि अहिले आन्तरिक पर्यटक आकर्षित हुँदै गएका छन्। तमानखोला२ मुठाचौरमा रहेको बराह तालमा गाउँपालिका र प्रदेश सरकारले अहिलेसम्म रु एक करोड बढी लगानी गरेको गाउँपालिकाका अध्यक्ष जोकलाल बुढामगरले जानकारी दिए। लामो समयदेखि अव्यवस्थित बनेको तालको संरक्षणसँगै अन्य संरचना बनाएपछि अहिले निकै व्यवस्थित बनेको अध्यक्ष बुढामगरको भनाइ छ। पालिकाले ताल र मन्दिर नजिकै शौचालय, खानेपानीको व्यवस्थापनसँगै घेराबार गरिरहेको उनले बताए। पदमार्गसमेत निर्माण भइसकेको हुँदा पर्यटकलाई सहज भएको बुढामगर बताउँछन्। बराह तालमा हामी निर्वाचित भएर आएदेखि नै संरक्षण र प्रचारप्रचारमा जुटेका छौँ, अघिल्लो कार्यकालदेखि लाखौँ रकम विनियोजन गरेर काम गर्दै आएका छौँ, मन्दिर, खानेपानी, शौचालय र घेराबारको काम भएको छ, पोहरसालसम्म मोटरबाटो पुगेको थिएन, प्रदेश सरकारसँग सहकार्य गरेर बाटो पुर्यायौँ, अध्यक्ष बुढामगरले भने, पहिले सुनसान थियो, निकै कम पर्यटक आउने गर्थे, अहिले सडक पनि पुग्यो, पदमार्ग पनि निर्माण गर्यौँ, यहाँसम्म पुग्न सहज भएपछि धेरै पर्यटक पुग्न थालेका छन्, यसको प्रचारप्रसार र थप संरचना बनाउनका लागि गाउँपालिकाले हरेक वर्ष बजेट विनियोजन गरेर काम गर्दै आएको छ। ताल नजिक रहेको सिद्ध बराह मन्दिरमा पूजाआजा गर्दा मनोकांक्षा पूरा हुने जनविश्वास छ। वैशाखे पूर्णिमामा बागलुङका विभिन्न स्थान, गुल्मी, प्यूठान, अर्घाखाँचीलागायत ठाउँबाट भक्तजन पूजाआजा गर्न यहाँ आउने गर्छन्। यहाँबाट धौलागिरि, माछापुच्छ्रे, अन्नपूर्णलगायत दर्जनौँ हिमशृङ्खला देखिने अध्यक्ष बुढामगरको भनाइ छ। यो याम घुमफिर र वनभोजको हुँदा बिदाका दिन सयौँ मान्छे बराह ताल पुग्ने गरेका छन्। स्थानीय तिलकुमारी रसाइलीले अहिले बराह ताल राम्रो बनेको बताए। पहिलेपहिले पुशचौपाया र यहाँ आउने मान्छेले ताल फोहर गर्ने गरेको जनाउँदै उनले अहिले पानी सफा रहेको बताए। तीन वर्ष अगाडिसम्म नयाँ वर्ष, होली पूर्णिमालगायत पर्वमा पर्यटक यहाँ घुम्न आउने गरेकामा अचेल हरेक महिना तालमा आउने, फूलसँग रमाउने र फोटो खिच्ने गरेको रसाइलीले बताए। तालसम्म बाटो पुगेपछि स्थानीयलाई समान ढुवानी गर्न र यात्रा गर्न सहज भएको उनको भनाइ छ। रसाइलीले भने, पहिला तालमा बाहिरबाट आउने मान्छेले चाउचाउ, बिस्कुटका कागज, पानीका बोतल र फाल्ने गर्थे, गाईभैँसी तालमा छिर्थे, जसले गर्दा तालको पानी फोहर हुने गर्थ्यो, अहिले निकै सफा छ, राम्रो पनि देखिएको छ, पहिलेको तुलनामा घुम्न आउने मान्छे पनि बढेका छन्, पैदल हिँड्ने बाटो पनि बनेको छ, गत वर्षदेखि गाडी हिँड्ने बाटो बनाएका छन्, त्यही भएर मान्छे त्रिपाल टाँगेर राति बास बस्न पनि यहाँ आउँछन्।"
झापामा मोटरसाइकलको ठक्करबाट साइकल यात्रीको मृत्यु,झापा : झापा गाउँपालिकामा मोटरसाइकलको ठक्करबाट साइकल यात्रीको मृत्यु भएको छ। मृत्यु हुनेमा झापा गाउँपालिका५ निवासी ३२ वर्षीय गुणा राजवंशीको रहेको जिल्ला प्रहरी कार्यालय झापाले जनाएको छ। झापा६ फुलगाछी चोकदेखि पूर्व राधाबस्ती जाने सडक खण्डमा शुक्रबार साँझ ५:५० बजेको समयमा बा ४६ प २१०२ नम्बरको मोटरसाइकलले साइकल यात्री राजवंशीलाई ठक्कर दिएको थियो। घाइते राजवंशीलाई उपचारका लागि बिर्तामोडस्थित बीएण्डसी अस्पताल पुर्याए लगत्तै चिकित्सकले मृत घोषणा गरेका थिए। यता ठक्कर दिने मोटरसाइकल र चालक ललितपुर सातदोबाटो निवासी दीपक शंकरलाई प्रहरीले नियन्त्रणमा लिएको छ। शंकर दाजुको घरमा पाहुना आएका थिए।
रसुवा भन्सारले उठायो साढे आठ अर्ब राजस्व,"रसुवा : रसुवा भन्सार कार्यालयले चालु आर्थिक वर्षको ५ महिनामा करिब साढे ८ अर्ब राजस्व संकलन गरेको छ। कार्यालयले साउनदेखि मंसिर मसान्तसम्म आठ अर्ब ४९ करोड ६५ लाख रुपैयाँ संकलन गरेको हो। चालु आर्थिक वर्षमा कार्यालयले २० अर्ब ९९ करोड ६४ लाख रुपैयाँ राजस्व उठाउने लक्ष्य राखेको छ। रसुवागढी नाकाबाट रेडिमेट, इलेक्ट्रोनिक, जलविद्युत् आयोजना, टेलिकमका सामग्री र फलफूल आयात हुँदै आएको छ। त्यसैगरी नेपालबाट बाँसको मुडा, काठको टेबल, अम्रिसोको कुचो लगायतको सामग्री चीनतर्फ निर्यात हुने गरेको छ। २०७१ सालदेखि औपचारिक रुपमा सञ्चालनमा आएको रसुवागढी नाकाबाट दैनिक ३४ सय भन्दा बढी ट्रक कन्टेनर समेत आवतजावत गर्ने गरेका थिए।"
ट्रयाक्टरको ठक्करबाट बालकको मृत्यु,"विराटनगर : मोरङको सुनवर्षी नगरपालिकामा ट्रयाक्टरको ठक्करबाट एक बालकको मृत्यु भएको छ । बिहीबार साँझ ७:३० बजे भएको सो दुर्घटनामा सुनवर्षी६ केरेन्जाका ११ वर्षीय समीर ऋषिदेवको मृत्यु भएको ट्राफिक प्रहरीले जनाएको छ । कोसी प्रदेश ट्राफिक प्रहरी कार्यालय, इटहरीका अनुसार ट्रयाक्टरको ठक्करबाट सञ्जय ऋषिदेवका छोरा समीरको घटनास्थलमै मृत्यु भएको थियो । डाइनियाकेरेन्जा भित्री पक्की सडक खण्डमा उत्तरबाट दक्षिणतर्फ उखु लोड गरेर आउँदै गरेको प्रदेश नम्बर ०१०१००२ त ०३८८ नम्बरको ट्रयाक्टरले बाटोमा खेलिरहेका समीरलाई ठक्कर दिएको थियो । दुर्घटनापछि चालक घटनास्थलमै ट्रयाक्टर छोडेर फरार भएका थिए । राति ११ बजेतिर नै इलाका प्रहरी रंगेलीले चालक सुनवर्षी६ का ३७ वर्षीय विनोद भनिने तल्लु सोरेन सतारलाई नियन्त्रणमा लिएको थियो । दुर्घटनापछि २००२५० जना स्थानीय भेला भएर प्रदर्शनसमेत गरेका ट्राफिक प्रहरीले जनाएको छ । प्रहरीका अनुसार बालकले एक्कासि बाटो काट्दा दुर्घटना भएको प्रारम्भिक अनुसन्धानमा खुलेको छ । मृतक बालकको शव कानुनी प्रक्रिया पूरा गरी पोस्टमार्टमका लागि रंगेली नगरपालिकास्थित अस्पताल रंगेली पठाइएको प्रहरीले जनाएको छ ।"
बागलुङका किसानले फलाए २० करोडको सुन्तला,"गलकोट : बागलुङमा यस वर्ष २० करोड रुपैयाँ बराबरको सुन्तला उत्पादन भएको छ। कूल तीन सय ४५ हेक्टर क्षेत्रफलमा लगाइएको सुन्तलाका बोटबाट बागलुङमा २० करोड रुपैयाँ बराबरको सुन्तला उत्पादन भएको हो। कृषि ज्ञानकेन्द्रले हालै गरेको सर्वेक्षणअनुसार बागलुङमा यस वर्ष तीन हजार नौ सय २० मेट्रिकटन सुन्तला उत्पादन भएको जनाएको छ। गत वर्षको तुलनामा यस वर्ष समग्र बागलुङभर ६५ मेट्रिकटन सुन्तला कम फलेको सर्वेक्षणले देखाएको छ। कृषि ज्ञानकेन्द्र र स्थानीय पालिकाका कृषि शाखाबाट सुन्तला उत्पादन हुने क्षेत्रमा गरिएको सर्वेक्षणले जिल्लामा अहिले २० करोड रुपैयाँ मूल्य बराबरको सुन्तला उत्पादन भएको कृषि ज्ञानकेन्द्रका बाली विकास अधिकृत कुमार पुनले जानकारी र्दिए। गत वर्षको तुलनामा बागलुङमा सुन्तला उत्पादनमा कमी आएको तथ्यांक निकालेका छौँ, नमुनाकारुपमा सङ्कलन गरिएको तथ्याङ्कमा औँसा किरा र सुन्तलाको जरा कुहिने समस्याले सुन्तला उत्पादन घटेको छ, यद्यपि सुन्तला गाउँका रुपमा रहेको सिगानामा सुन्तला उत्पादन वृद्धि भएको छ, बिहुँ, सर्कुवालगायतका गाउँमा सुन्तला उत्पादनमा कमी आएको हो, पुनले भने, उत्पादनको ७५ प्रतिशत सुन्तला किसानले बिक्री गर्ने गरेका छन्, सिगानामा क्षेत्रगत औँसा किसान नियन्त्रण कार्यक्रम सञ्चालित छ, यो कार्यक्रम जिल्लाभर पुर्याउने ज्ञानकेन्द्रको लक्ष्य रहेको छ। बागलुङको बिहुँ, सिगाना, सकुर्वा, बिनामारे, हरिचौर, बिरकोट, भकुण्डे र तित्याङ लगायतका स्थानमा बढी मात्रामा सुन्तला फल्ने गरेको पाइएको छ। उत्पादितमध्ये ६० प्रतिशत सुन्तला बिक्री भइसकेको छ भने अन्य सुन्तला बिक्रि हुँन बाँकी रहेको ज्ञान केन्द्रको तथ्यांकले जनाइएको छ। सुन्तला उत्पालनमा कमी आउनुमा व्यवस्थापकीय कमजोरी, मल नपुगेको र औशा किरा व्यवस्थापन गर्न नसकिएको अध्ययनका क्रममा पाइएको पुनले बताए। खेतमा लगाइएका सुन्तलाका बोटका जरा कुहिएका छन्, अन्य स्थानमा औशा किराको प्रकोप देखिएको छ, सुन्तला किसानलाई अभिमुखीकरणको खाँचो हामीले देखेका छौं, पुनले भने, सुन्तलाको जरामा पानी जम्न दिएमा जरा कुहिन्छ, किसानले सजकता अपनाउन आवश्यक छ। पछिल्लो समय कृषक सुन्तला खेतीप्रति आकर्षित हुँदै गएको उनी बताउँछन्। यहाँको वातावरण पनि अमिलो प्रजातिका फलफूलका लागि अनुकूल खालको रहेको जनाउँदै पुनले रोगसँग सजग भएमा क्रमशः सुन्तला उत्पादन बढ्ने बताए। बागलुङको सुन्तला चितवन, काठमाडौं, पोखरा, धादिङलगायत ठाउँसम्म पुग्ने गरेको सुन्तला किसान शिवकुमार खड्काले बताए। बागलुङको सिगानाका अगुवा किसानले सुन्तलाको मूल्य दोब्बर बनाउन भण्डारण गर्दै आएका छन्। खड्काका अनुसार पछिल्लो पाँच वर्षयता सिगानामा ३० हजार सुन्तलाका नयाँ बोट थपिएका छन्। पाँच वर्षपछि सिगाना गाउँबाट मात्रै पाँच करोड रुपैयाँको सुन्तला बिक्री हुने उनले बताए। सिगानाको सुन्तलाको माग बढेको छ, जिल्लामा सुन्तलाको उत्पादनमा २५ प्रतिशत योगदान सिगानाको मात्रै छ, खड्काले भने, पहिला डोकोमा बोकेर सुन्तला बिक्रीका लागि बागलुङ बजार पुग्नुपर्ने थियो, अहिले सिधै पोखरा र काठमाडौंका व्यापारी सुन्तला बगानमै खरिद गर्न आउँछन्, किसानलाई निकै सहज भएको छ। रासस"
किन गरियो वडाध्यक्षका छोराको अपहरण ?,"विराटनगर : मोरङमा अपहरणमा परेको केही समयमै प्रहरीले वडाध्यक्षका नाबालक छोराको सकुशल उद्धार गरेको छ। जनप्रतिनिधिकै नाबालक छोरा अपहरणमा परेको घटनाले तरंग ल्याएको छ। अपहरित बालकको सकुशल उद्धार गर्दै प्रहरीले घटनामा संलग्न तीन जनालाई पक्राउ गरेको छ। जहदा गाउँपालिका१ बाट मंगलबार दिउँसो ३ बजेतिर १० वर्षीय धनीधर राजवंशी अपहरणमा परेका थिए। उनी जहदा१ का वडाध्यक्ष बाबुराम राजवंशीका छोरा हुन्। मोरङ प्रहरीका प्रवक्ता डीएसपी रन्जनकुमार दाहालले विद्यालयबाट आएर घरनजिकको कोचागरा मन्दिरमा साथीहरूसँग खेल्न निस्किएका बेला बालकलाई अपहरण गरेर लगिएको जानकारी दिए। उनका अनुसार स्कुलमा तिम्रो फोटो खिचाउनुपर्ने छ भनेर ३ जना युवाले ललाइफकाइ साइकलमा राखेर लगेको पाइएको छ। त्यहाँबाट अपहरणकारीले भाथीगछहरिनगराको गुरुङ टोलमा पुर्याएपछि साइकलदेखि ओरालेर मोटरसाइकलमा राखी मास्क लगाएर विभिन्न स्थान हुँदै बालकलाई विराटनगर महानगरपालिका१५ स्थित खाकीबाबा मन्दिरनजिकको यादव निवासमा पुर्याएर राख्न खोजेको दाहालले बताए। यादव निवास लेखिएको घरमा राख्न खोज्दा अपहरणकारीबीच नै विवाद भएको पाइएको छ। बालकलाई त्यहाँबाट अन्यत्र लैजाने प्रयास हुँदै गर्दा थाहा पाएर स्थानीयले होहल्ला गरेछन्, उनले भने, घटना थाहा पाउनसाथ पुगेको प्रहरीले बालकको सकुशल उद्धार गरेको छ। यस विषयमा थप अनुसन्धान भइरहेको छ। बालकलाई मोटरसाइकलमा बसाएपछि मिलन चोक, झोलुंगे पुल हुँदै विराटनगर१८ र विराटनगर १४ को बाटोबाट विराटनगर१५ स्थित यादव निवास लेखेको घरमा पुर्याइएको प्रहरीको प्रारम्भिक अनुसन्धानबाट खुलेको छ। बालक अपहरणमा परेको जानकारी पाउनसाथ अपहरणकारीको खोजी र बालकको उद्धारका लागि मोरङ प्रहरी प्रमुख एसपी दीपक पोखरेलले विशेष टोली परिचालन गरेका थिए। इलाका प्रहरी कार्यालय रानीका प्रहरी निरीक्षक सन्दीप बेलबासे र इलाका प्रहरी कार्यालय बुधनगरका प्रहरी नायव निरीक्षक विजय बस्नेतको नेतृत्वमा खटिएको संयुक्त टोलीले विराटनगर१८ बाट बालकको उद्धार गरेको हो। डीएसपी दाहालका अनुसार प्रहरी आएको थाहा पाएपछि अपहरणमा संलग्न भने फरार भएका थिए। बालकका बुवा एवं जहदा१ का वडाध्यक्ष बाबुराम राजवंशीले अभिभावकलाई थाहा नदिइकन खेलिरहेको ठाउँबाट मञ्जुरीबिना नै छोरालाई बन्धक बनाउने योजनासहित अपहरण गरिएको भन्दै दोषीमाथि कारबाहीको माग राखेर प्रहरीमा जाहेरी दिएका छन्। बालकलाई अपहरण गरिएको घटनामा संलग्न तीनजना पक्राउ परेका छन्। पक्राउ पर्नेमा जहदा१ का २० वर्षीय अभिषेक यादव, १९ वर्षीय मिथिलेशकुमार यादव र विराटनगर१८ का २१ वर्षीय विवेकानन्द यादव रहेका छन्। सुरुमा अभिषेक पक्राउ परेका थिए। त्यसपछि अरू दुई जनालाई पक्राउ गर्न प्रहरी सफल भएको हो। तीनै जनाको मिलेमतोमा बालकको अपहरण गरिएको प्रारम्भिक अनुसन्धानबाट खुलेको छ, डीएसपी दाहालले भने, उनीहरू जहदा१ बुधनगरबाट पक्राउ परेका हुन्। पक्राउ परेकाविरुद्ध अपहरण तथा शरीर बन्धक मुद्दा चलाउन बुधबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको जानकारी उनले दिए। दाहालका अनुसार इन्सपेक्टर सन्दीप बेलबासे नेतृत्वको टोलीले घटनाको अनुसन्धान थालेको छ। विस्तृत अनुसन्धानपछि बालकलाई अपहरण गर्नुपर्ने कारण पत्ता लाग्ने उनको भनाइ छ। यद्यपि, बालकलाई भारत पुर्याउने योजनासहित अपहरण गरिएको हुनसक्ने प्रहरीको अनुमान छ। पक्राउ परेकामध्ये मिथिलेशले भारतीय नम्बरको वाट्सएपमा कुरा गरेको पाइएको प्रहरीको भनाइ छ। अपहरणकारीले भारतीय मोबाइल नम्बरको वाट्सएपमा कुरा गरेका कारण भारत पुर्याउने योजनासहित बालकको अपहरण गरिएको आशंका छ, प्रहरी स्रोतले भन्यो, अपहरणको मुख्य योजनाकार नै भारतीय नागरिक हुन सक्छन्। अपहरणको मुख्य योजनाकारका बारेमा खुल्न बाँकी रहेको र विभिन्न कोणबाट घटनाको अनुसन्धान भइरहेको प्रहरीको भनाइ छ। पक्राउ परेकाहरूले भने विराटनगरसम्म ल्याइदिएवापत ११ हजार दिने भनेपछि आफूहरूले बालकलाई लिएर आएको प्रहरीलाई बताएका छन्। बालकलाई विराटनगरसम्म ल्याउन लगाउने मान्छेका बारेमा उनीहरूले खुलाएका छैनन्। तर, बालकलाई ल्याएपछि उनका बाबु (वडाध्यक्ष बाबुराम राजवंशी)ले दिएकोमध्ये आधा पैसा दिने भनेर प्रलोभन देखाएको पाइएको प्रहरीको भनाइ छ। सुरुमा ११ हजार र त्यसपछि बालकका बाबुबाट प्राप्त भएको आधा पैसा दिने भनेपछि त्यही लोभमा परेर ३ जनाले बालकलाई अपहरण गरेको पाइएको छ, प्रहरी स्रोतले भन्यो, तत्काल प्रहरी पुगेर उद्धार गर्न नसकेको भए बालकलाई भारत पुर्याउने रहेछन्। घटनाको प्रकृति हेर्दा बाबुसँग फिरौती रकम असुल्नकै लागि बालकको अपहरण भएको देखिने डीएसपी दाहाल बताउँछन्। भारत पुर्याएर बालकलाई बन्धक बनाउँदै अभिभावकसँग फिरौती रकमको बार्गेनिङ गर्ने योजना बनाएजस्तो देखिन्छ, उनले भने, तर, यसको आधिकारिक पुष्टि भइसकेको छैन। यद्यपि, प्रहरीको सक्रियताका कारण अपहरणमा परेका बालकलाई भारत पुर्याउन भने नपाएको दाहालको भनाइ छ।"
पशुपालक किसान घटेपछि उराठ बन्दै खर्क,"बागलुङ : एक दशक अगाडिसम्म बागलुङको माथिल्लो खर्क तथा बुकी क्षेत्र भेडाबाख्रा र गाईभैँसीले भरिन्थे। तत्कालीन समयमा एकै परिवारले एक सयदेखि हजार बढी पशुचौपाया पाल्ने चलन थियो। गाउँमा जनशक्ति प्रशस्तै थिए। तर पछिल्लो समय बुढापाका र बालबालिकाबाहेक युवा शक्ति भेट्याउनै मुस्किल पर्छ। भेडाबाख्राको बथानले भरिने खर्क अहिले उराठिलो बनेका छन्। खास गरी बागलुङको निसीखोला, ढोरपाटन र ताराखोलाका नागरिकको मुख्य पेशा पशुपालन थियो। युवा शक्ति विदेश पलायन र बजार झर्न थालेपछि पाका पुस्ताले नै पशुपालन पेशा धान्दै आएका छन्। हरेक वर्ष भेडापालन गर्ने किसानको संख्या घट्दै गएको छ। भेडाबाख्रा पालेरै परिवार धान्नेहरूलाई बुढेसकालले छोयो। नयाँ पुस्ताले बजार रोजेपछि परम्परागत पेशा नै धरापमा पर्ने चिन्ता पुराना पुस्तालाई छ। तमानखोला गाउँपालिका५ खुङ्खानीका रनबहादुर सिर्पालीले भेडापालन गर्न थालेको ६५ वर्ष बित्यो। ७३ वर्षको उमेरमा पनि उनले दुई सय ५० भन्दा बढी भेडाबाख्रा पाल्दै आएका छन्। बाउबाजेबाट सिकेको पेशालाई सिर्पालीले अहिलेसम्म निरन्तरता दिँदै आएका छन्। १५ वर्षअगाडि गाउँमा ४० घरपरिवार भेडापालनमा आबद्ध भए पनि अहिले पाँचसात घर मात्रै यो पेशामा रहेको उनको भनाइ छ। अधिकांश स्थानीयले पशुपाल्दा चरनका लागि सोलेडाँडा हुँदै, म्याग्दी, सैलुङ धवलागिरि हिमालको काखसम्म पुग्ने गरेको सुनाउँदै अचेल धेरै टाढा पुग्न नपर्ने सिर्पालीले सुनाउँछन्। घरै अगाडि मोटर गाडी गुड्न थालेपछि स्थानीय घाँस दाउरा गर्न जंगल जानुको सट्टा बजार झर्ने गरेको उनको भनाइ छ।'हामीहरू गोठमै जन्मेउँ, गोठमै हुर्कियौँ र गोठमै काम गर्दै आएका छौँ, हाम्रो पालामा पनि लाहुर जाने भन्ने चलन थियो, तर गइएन, आफ्नो गाउँ छोड्न सकिएन, वर्षौंदेखि पाल्दै आएका वस्तुभाउ छोड्न सकिएन, अहिलेसम्म पनि हामी पशुकै अघिपछि लेक बेँसी गरिरहेका छौँ,' सिर्पालीले भने, 'हामीभन्दा पाका मान्छे बितिसके, हामीपछिका गाउँमा कम बस्छन्, हाम्रै दौँतरी मात्रै भेडाबाख्रा पाल्ने गरेका छन्, युवा केटाहरू बजारमै बस्न खोज्छन्, विदेश जान्छु भनेर जान्छन्, पाँचसात साल आउँदैनन्, आए पनि वन जङ्गलमा गएर भेडाबाख्रा पाल्दैनन्, हाम्रो परानपछि (मृत्युपछि) गाउँमा भेडाबाख्रा पाल्ने मान्छे नै हुने छैनन्।' ढोरपाटन नगरपालिका९ का बुधबहादुर विक पनि ४२ वर्षदेखि भेडाबाख्रा पालन गर्दै आएका छन्। बेलाबेला बिरामी हुने गर्दा अहिले ज्यानले त्यति साथ दिएको छैन। डेढ सय भेडाबाख्रा पाल्दै आएकामा अहिले घटाएर ५० को हाराहारीमा मात्रै छन्। १० वर्षपहिले करिब ३० घरका छिमेकी पशुपालनमा आबद्ध भएपनि अहिले घटेर निकै कम भएको विकले सुनाए। छोरो नातिले आफूले गर्दै आएको पेशालाई साथ नदिएको भन्दै गाउँका धेरैले कम मात्रामा पशु पाल्ने गरेको उनको भनाइ छ। दशकौँदेखि सयौँको संख्यामा पशुपालन गर्दै आए पनि अहिलेसम्म राज्यको एक रुपैयाँ पनि अनुदान नलिएको विकले बताए। उनले भने, 'भेडाबाख्रा पाल्ने, वनजङ्गल गर्ने त टाढैको कुरा भयो, गाउँमा बस्ने मान्छे नै घट्न थालेका छन्, हाम्रो पालामा छसात दिन लगाएर खर्क जान्थ्यौँ, खर्कमा बर्खाको पाँच महिना उत्तिकै बिताउँथ्यौँ, रोल्पा रुकुमबाट धेरै गोठालाहरू आउँथे, डाँडापाखा सबै सेताम्य भेडाले ढाकिन्थे, गन्नै नसकिने हुन्थे, अहिले त गोठाला पनि कम भए, भेडाबाख्रा पनि थोरै भएका छन्, पहिलेको जस्तो खर्कहरू रमाइलो छैनन्, घाँसपातको पीर पनि हुँदैन।' तमानखोलाका रनबहादुर र ढोरपाटनका बुधबहादुर जस्ता थुप्रै गोठाला अहिले नयाँ पुस्ताले परम्परागत पेशा नअंगालेकामा निराश छन्। खर्क र उराठिलो बनेका बुकीले पशुचौपायालाई कुरिरहेका छन्। तर अब तिनीहरूको पर्खाइ पर्खाइमै सीमित हुने निश्चित जस्तो बनेको छ। किनकि नयाँ पुस्ता बुकीमा पुगेर भेडा चराउनुको साटो विदेश पुगेर अनेक काम गर्न तयार छन्। भेटेरिनरी अस्पताल तथा पशु सेवाविज्ञ केन्द्र बागलुङले हरेक वर्ष पशुपालनमा किसानलाई आकर्षण गर्न विभिन्न कार्यक्रम ल्याइरहेको छ। त्यस्ता कार्यक्रमले दूरदराजका किसानलाई भने छुन सकेको छैन। भेटेरिनरी अस्पताल तथा पशु सेवाविज्ञ केन्द्र बागलुङका प्रमुख डा ऋषिराम सापकोटाले किसानको उत्पादनले उचित मूल्य नपाउने समस्याले गर्दा पशुपालन गर्नेको संख्या घट्दै गएको बताए। केन्द्रले घाँस उत्पादन, दूध उत्पादन गर्ने किसानलाई अनुदान दिने, भेडाबाख्रा पालन गर्ने किसानलाई लक्षित गरी घाँस उत्पादन बढाउनाका साथै रोगको समस्याबाट पशुचौपायालाई बचाउन खोप कार्यक्रमलाई जोड दिएको उनको भनाइ छ। 'पशुपालन गर्ने किसानको संख्या घट्दै गएको छ, खासगरी विदेश जाने ट्रेनले गर्दा घटेको हो, हामीहरूले किसानलाई प्रोहोत्सान गर्ने कार्यक्रम गरिरहेका छौँ, सानो कार्यक्रम पालिकाबाट गर्ने, ठूलो जिल्लाले गर्ने गरी योजना पनि बनाएका छौँ, नश्ल सुधार गर्ने कार्यक्रमलाई पनि जोड दिएका छौँ,' उनले भने, 'हाम्रो मुख्य प्राथमिकता रोग नियन्त्रण गर्नु हो, किसानले दुःख गरेर पशुचौपाया पाल्नु हुन्छ, समयसमयमा रोगले गर्दा मर्छन् र ठूलो क्षति हुन्छ, त्यसलाई रोक्नका लागि खोप प्रभावकारी हुने हुँदा त्यसतर्फ जोड दिएका छौँ।' बागलुङमा हाल एक लाख पचास हजार भेडाबाख्रा, एक लाख १० हजार गाई, २४ हजार भैँसी, १० हजार बङ्गुरलगायत पशुचौपाया रहेको प्रमुख सापकोटाले जानकारी दिए। अहिले जिल्लाको दशवटा पालिकामा विभिन्न रोगविरुद्ध खोप लगाउने अभियान सुरु भएको भन्दै गाउँगाउँमा पशु प्राविधिक खटाएको उनले बताए। रासस"
गौशाला२६ ले दिइन साइबर ब्युरोमा उजुरी,काठमाडौं : बलात्कार पीडित गौशाला२६ को तस्बिर सार्वजनिक गर्नेहरूलाई साइबर ब्युरोले खोजतलास गर्न थालेको छ। सामाजिक सञ्जालमा गौशाला२६ भन्दै तस्बिर सार्वजनिक भएपछि पीडित युवतीले साइवर ब्युरोमा उजूरी दिएकी छन्। साइवर व्युरोका प्रवक्ता पशुपति रायका अनुसार गौशाला २६ को फोटो भन्दै सामाजिक सञ्जालभरी फोटो सार्वजनिक भएको छ। नेपाली अर्गनाइजर तथा अन्य विभिन्न नामक एकाउन्टबाट उत्त तस्वीर सार्वजिनक गरिएको हो। साइबर ब्युरोका इन्सपेक्टर राजकुमार खड्कीका अनुसार कुनै पनि पीडित युवतीको फोटो सार्वजनिक गर्न पाइँदैन। सार्वजनिक व्यक्ति तथा अकाउन्टका विषयमा व्युरोले जानकारी माग गरेको छ। अनुसन्धान भइरहेको छ। यस्तो कसुर गर्नेलाई साइबर क्राइमको मुद्दामा कारबाही हुने कानुनी व्यवस्था छ।
सुनसरीको बराहक्षेत्रमा जंगली हात्तीको आक्रमबाट एकजनाको मृत्यु,"धरान : सुनसरीको बराहक्षेत्र नगरपालिकामा जंगली हात्तीको आक्रमणमा परी एकजनाको मृत्यु भएको छ। बराहक्षेत्र५ सिमरवना ६९ भीमबहादुर बिष्टको चारकोसे जङ्गलमा घाँस काट्न गएको अवस्थामा हात्तीको आक्रमणमा परी मृत्यु भएको सुनसरीका प्रहरी प्रमुख एसपी विपिन रेग्मीले बताएका छन्। भिमबहादुर बिहीबार घाँस काट्न जङ्गल गएका थिए। जङ्गलमा २७ वटा माउ ९ वटा बच्चा गरी ३६ हात्ती रहेको एसपी रेग्मीले जानकारी दिएका छन्। सुनसरीमा ठूलो संख्यामा जंगली हात्ती प्रवेश गरेपछि स्थानीय प्रशासनले बराहक्षेत्र नगरपालिका, रामधुनी नगरपालिका र कोशी गाउँपालिका लागायता बासिन्दालाई सचेत हुन आग्रह गरिएको उनले बताए। स्थानीयले लगायको बालिनाली खान र जङ्गल क्षेत्रमा हात्तीको बथानले आक्रमण गर्ने भएकाले सर्वसाधारणलाई घाँस दाउरा काट्न जङ्गल नजानसमेत अनुरोध गरिएको एसपी रेग्मीले बताएका छन्। ठुलो संख्यामा हात्ती मानव बस्तीमा प्रवेश गरेकाले स्थानीय त्रसित भएका नेपाली कांग्रेस बराहक्षेत्रका उपसभापति युवराज श्रेष्ठले बताए। उनले जंगली हात्तीलाई नियन्त्रण गरी जनताको जिउधनको सुरक्षा गर्न सरकारसँग माग गरेका छन्।"
आत्महत्या न्यूनीकरण सम्बन्धी श्रव्यदृष्य सामग्री तयार,"विराटनगर : कोशी प्रदेश प्रहरी कार्यालय विराटनगरले बढ्दो आत्महत्या न्यूनीकरणका लागि जनचेतनामूलक श्रव्यदृष्य सामग्री तयार पारेको छ। आत्महत्या न्यूनीकरण गर्ने उद्देश्य साथ विराट शिक्षण अस्पताल एवं टिचिङ हस्पिटलसँगको सहकार्यमा सिर्जना नाम दिएर जनचेतनामूलक श्रव्यदृष्य सामग्री तयार पारिएको हो। विराटका अध्यक्ष डा ज्ञानेन्द्रमानसिंह कार्की र कोशी प्रदेश प्रहरी प्रमुख डीआईजी राजेशनाथ बास्तोलाले एक कार्यक्रमबीच शुक्रबार संयुक्त रूपमा सिर्जनाको विमोचन गरेका हुन्। जनचेतनामूलक श्रव्यदृष्य सामग्री सिर्जनाले सामाजमा सचेतना प्रवाह गरी डिप्रेशन र आत्महत्या न्यूनीकरणमा सहयोग पुग्ने अपेक्षा गरिएको छ। विमोचन कार्यक्रममा डा कार्कीले सचेतना फैलाएर सिर्जनाले समाजमा बढ्दो आत्महत्या न्यूनीकरणमा सहयोग पुर्याउने बताए। पहिलो कुरा त, जनताको सेवामा अहोरात्र खटिने प्रहरी र उनका परिवार स्वस्थ्य हुनुपर्छ। त्यसपछि मात्रै प्रहरीले प्रभावकारी सेवा उपलब्ध गराउन सक्छ, उनले भने, पछिल्लो समय आत्महत्या बढ्दो छ। त्यसको रोकथामका लागि सिर्जनाले महत्वपूर्ण भूमिका खेल्ने अपेक्षा गरिएको छ। कार्कीले प्रहरी कर्मचारीको उपचारमा विराट शिक्षण अस्पताल जुनसुकै सहयोग गर्न तयार रहेको जानकारी पनि दिए। डीआईजी बास्तोलाले कोशी प्रदेशमा आत्महत्याको दर उच्च भएसँगै त्यसको न्यूनीकरणका लागि विभिन्न जनचेतनामूलक कार्यक्रमलाई तीव्र पारिएको बताए। उनका अनुसार आत्महत्याविरुद्धको श्रव्यदृष्य सामग्रीलाई जनचेतनाका लागि समुदाय प्रहरी साझेदारी कार्यक्रमअन्तर्गत समुदाय र टोलटोलमा प्रदर्शन गरिने छ। सिर्जनाको विमोचन कार्यक्रममा कोशी प्रदेश प्रहरी तालिम केन्द्रका समादेशक एसएसपी राजन अधिकारी, प्रदेश प्रहरी कार्यालयका एसएसपी जयराज सापकोटालगायतका प्रहरी अधिकारीको उपस्थिति थियो। उक्त श्रव्यदृष्य सामग्री प्रदेश प्रहरी कार्यालयको फेसबुक पेजमा पनि राखिएको डीआईजी बास्तोलाले बताए।"
छानबिन समितिको प्रतिवेदन नआउन्जेलसम्म उद्योगहरूको काटिएको बिजुली लाइन जोडिने,"काठमाडौं : मन्त्रिपरिषदको निर्यणपछि नेपाल विद्युत प्राधिकरणले उद्योगहरुमा काटिएको बिजुलीको लाइन जोडिदिने भएको छ। मन्त्रिपरिषदको पत्र पाएपछि शुक्रबार बिहान बसेको प्राधिकरणको सञ्चालक समितिको बैठकले आजैदेखि लागू हुनेगरी डेडिकेटेड र ट्रंक लाइनको बक्यौता तिर्न बाँकी रहेका उद्योगहरूको काटिएको लाइन जोडिदिने निर्णय गरेको हो। बोर्ड बैठकले डेडिकेटेड र ट्रंक लाइन महशुल विवादको विषयमा छानबिन समितिले प्रतिवेदन नबुझाउन्जेलसम्म लाइन जोडिदिने निर्णय गरेको प्राधिकरण स्रोतले जनाएको छ। प्राधिकरण स्रोतले अन्नपूर्णसँग भन्यो, 'छानबिन आयोगको प्रतिवेदन नआउन्जेलसम्मका लागि लाइन जोडिदिने निर्णय भएको छ।' मन्त्रिपरिषदले छानबिन समितिलाई ३० दिनको समयसीमा दिएको छ। प्राधिकरणले अहिले ३० दिनका लागि काटिएका उद्योगहरुको बिजुलीको लाइन जोडिदिने भएको हो। यसअघि पुस ५ गतेको मन्त्रिपरिषद बैठकले सरकारले डेडिकेटेड र ट्रंकलाइनको सुविधा लिएर महशुल नबुझाएका कारण लाइन काटिएका उद्योगहरूको विद्युत लाइन जडान गर्न निर्देशन दिएको थियो। मन्त्रिपरिषद् बैठकले डेडिकेटेड र ट्रंक लाइन महशुल विवादको विषयमा छानविन समिति समेत बनाएको छ। सर्वोच्च अदालतका पूर्वन्यायाधीश गिरिशचन्द लालको नेतृत्वमा छानबिन समिति बनाएको हो। प्राधिकरणले डेडिकेटेड र ट्रंक लाइनको बक्यौता नतिर्ने उद्योगहरूको लाइन काट्न सुरु गरेको थियो। विद्युतको लाइन काटेपछि उद्योग सञ्चाल र मजदुरहरू विरोधमा उत्रिएका थिए।"
गोरुसिंगे सन्धिखर्क सडक खण्डको विस्तार हुँदै,"अर्घाखाँची : पूर्व पश्चिम राजमार्गबाट अर्घाखाँचीको सदरमुकाम सन्धिखर्क जोड्ने गोरुसिंगे सन्धिखर्क सडक विस्तार तथा मर्मत कार्य तीव्र गतिमा अघि बढेको छ। साघुँरो सडक, खाल्टा खुल्टीका कारण र पुरानो पिच भएका कारण जीर्ण बनेको गोरुसिंगे सन्धिखर्क सडकलाई फराकिलो बनाउने, नाली निर्माण गर्ने र कालोपत्रे गर्ने गरी काम अगाडि बढेको छ। गोरुसिंगेबाट सदरमुकाम सन्धिखर्कसम्म सडकको दूरी ६८ किलोमिटर छ। गोरुसिंगेबाट पिरापानीसम्म झण्डै १५ किलोमिटर सडक विस्तार तथा मर्मतको कार्य सम्पन्न भएको छ। बाँकी रहेको सडकमा ५ वटा निर्माण कम्पनीले मर्मत तथा सडक विस्तार र निर्माणको कार्य गरिरहेको शिवपुर सडक डिभिजन कार्यालयका इन्जिनियर अर्जुन पाण्डेले बताए। यस आर्थिक वर्षको अन्त्यसम्ममा झण्डै १८ किलोमिटर सडकमा नयाँ पिच हुने भएको छ। सडक निर्माण तथा विस्तारको काम समयमै सम्पन्न गर्नका लागि सडकलाई खण्ड, खण्ड गरी निर्माण व्यवसायीसँग ठेक्का सम्झौता भएको छ। नरपानीदेखि घुम्तीसम्मको सडकमा झण्डै ५ किलोमिटरमा नाली निर्माण तथा कालोपत्रेको काम सिद्धार्थ सुदर्शन विल्डर्सले गरिरहेको छ। घुम्तीदेखि फुद्बांग सडकमा अम्मर लेकाली जेभीले काम गरेको छ। जस अनुसार पनि झण्डै ५ किमी बाटो सम्पन्न हुनेछ। फुद्बांग सन्धिखर्क सडकमा इन्द्र निर्माण कम्पनीले सडक विस्तार तथा मर्मतको काम गरेको छ। यसले झण्डै ४ किमी सडकमा नाली तथा पिचको काम सम्पन्न गर्नेछ। हिलेखोलादेखि पत्थरकोटसम्म खनाल निर्माण सेवाले कालोपत्रे तथा नालीको काम गरिरहेको छ। पिरापानीदेखि नरपानीसम्म श्रीकृष्ण कमल निर्माण सेवाले स्टकचर, सेलेभ निर्माण तथा पिचको काम गरिरहेको छ। ७ किलोमिटर सडक निर्माण गरी दुइतर्फी सवारी साधनहरू विना रोकतोक सञ्चालन हुने गरी सडक निर्माण कार्य भइरहेको इन्जिनीयर पाण्डेको भनाइ छ। यस वर्ष झण्डै ३३ करोडको सडक निर्माण कार्यको काम भइरहेको छ। तर निर्माण व्यवसायीले घटिघटाउमा यो भन्दा कम लागतमा सडक निर्माणको सम्झौता गरी सडक निर्माण कार्य भइरहेको छ।"
उपल्लो मुस्ताङमा पर्यटकबाट १० करोड बढी राजस्व संकलन,"जोमसोम : उपल्लो मुस्ताङमा भ्रमण गर्ने विदेशी पर्यटकबाट १० करोडभन्दा बढी राजस्व संकलन भएको छ। सन् २०२३ को जनवरीदेखि डिसेम्बरसम्म उपल्लो मुस्ताङ आएका १ हजार ५४७ जना विदेशी पर्यटकबाट १० करोड २१ लाख २ हजार राजश्व संकलन भएको हो। सरकारको चर्को पर्यटन रोयल्टी शुल्कका कारण उपल्लो मुस्ताङमा विशेष र भीआईपी पर्यटकबाहेक सामान्य स्तरका विदेशी पर्यटक यहाँ आउन सक्दैनन्। सन् २०२३ को जनवरीदेखि जुलाईसम्म उपल्लो मुस्ताङमा एकजना पनि विदेशी पर्यटक नआएका अन्नपूर्ण संरक्षण क्षेत्र आयोजना, इलाका संरक्षण कार्यालय जोमसोमले जनाएको छ । चीनसँग सीमाना जोडिएको उपल्लो मुस्ताङ निषेधित तथा नियन्त्रित क्षेत्र अन्तर्गत पर्दछ। चीनसँग सीमाना जोडिएका उपल्लो मुस्ताङलाई सुरक्षा दृष्टिकोणले संवेदनशील क्षेत्रका रुपमा लिँदै आइरहेको छ। चीनमा सांस्कृतिक बिद्रोह हुँदा मुस्ताङको कोरलानाका हुँदै खम्बाहरूले चीन विरोधी गतिविधि गरेपछि उपल्लो मुस्ताङलाई सरकारले निषेधित तथा नियन्त्रित क्षेत्र घोषणा गरेको थियो। सन् २००० मा तिब्तीयन भिक्षु कर्मापा लामा उपल्लो मुस्ताङको कोरलानाका हुँदै भारत छिरेपछि चीनले कोरलानाकामा तारबार लगाएको थियो। खम्पा बिद्रोहपछि उनीहरू मुस्ताङमा बसेर चीन बिरोधी गर्ने गरेका थिए। सरकारले दुई देशबीचको सुरक्षा नखल्बलियो भन्ने उद्देश्यले उपल्लो मुस्ताङलाई निषेधित तथा नियन्त्रित क्षेत्र घोषणा गरिएको थियो। यसैका कारण उपल्लो मुस्ताङ जाने विदेशी पर्यटकले नेपाल सरकार गृह मन्त्रालय अन्तर्गत अध्यागमन विभागबाट सो क्षेत्रमा जान पदयात्रा अनुमति लिनुपर्छ। सन् २०२३ मा ९० हजार ३५६ जना विदेशी पर्यटकले मुस्ताङको भ्रमण गर्दा एक्यापले परमिट शुल्कवापत १२ करोड ७८ लाख ८० हजार रुपैया संकलन गरेको छ।"
छाडा गाईगोरु व्यवस्थापन गर्दै सिद्धार्थनगर,"भैरहवा : रुपन्देहीको सिद्धार्थनगर नगरपालिका (भैरहवा) कार्यालयले नगर क्षेत्रमा छाडा चौपाया (गाईगोरु) को नियन्त्रण तथा व्यवस्थापनका लागि दोस्रो पटक अभियान चलाएको गरेको छ । अभियानअन्तरगत नगरमा छाडा अवस्थामा फेला परेका गाइगोरुलाई धमाधम नियन्त्रणमा लिन थालिएको छ । छाडा गाईगोरुका कारण सवारी दुर्घटना हुनुका साथै नगरको सौन्दर्यकरण समेत असर परेपछि गत वर्षमा पनि पालिकाले अभियान चलाएर छाडा छाडिएका गाईगोरुको व्यवस्थापन गरेको थियो । तर, नगरवासी लगायत सचेत नहुदाँ नगर क्षेत्रमा उही समस्या पुनः दोहोरिएको छ । जसलाई निर्मूल पार्न नगरपालिका कार्यालयलाई समेत समस्या भएको छ । नगर क्षेत्रबाट छाडा गाईगोरुको समस्या निर्मुल पार्ने उद्देश्य र विश्वासका साथ अभियान चलाएर गत वर्ष छाडा गाईगोरु नियन्त्रण तथा व्यवस्थापन गरेका थियौँसिद्धार्थनगर नगरपालिकाका प्रमुख इश्तियाक अहमद खाँले भने, तर, जुन उद्देश्य र विश्वासका साथ हामीले अभियान चलाएका थियौँ, त्यसमा नगरवासी (पशु पालक) लगायतबाट सहयोग भएन । जस अनुरुप नगरमा पुनः छाडा गाईगोरु छाडिए र फेरी दोस्रो पटक अभियान संचालन गर्नुपरेको छ । उनले व्यवस्थापनपछि पालिएका गाई गोरु पुनः छाडा नछाड्न र सचेत रहन नगरवासीहरुलाई आग्रह गरे । अन्य पालिका,खुला सीमाका कारण भारतबाट र नगरवासीले पनि पालेका गाई गोरु छाडा छाड्ने गर्दा छाडा चौपायाको समस्या देखिएको नगरपालिका कार्यालयले जनाएको छ । छाडा चौपायाले नगरको सौन्दर्यका लागि लगाइएका फूल, बिरुवा, धानखेत लगायतमा नोक्सानी हुने गरेको छ । व्यवस्थापनका लागि नियन्त्रणमा लिइएका गाइगोरुलाई देवकोटाचोक नजिकै होल्डिङ सेन्टरमा जम्मा गर्ने गरिएको सिद्धार्थनगर नगरपालिकाको उपप्रमुख उमा अधिकारीले बताइन् । उनका अनुसार सेन्टरमा हालसम्म ४५ वटा छाडा गाई गोरु जम्मा गरिएको छ । होल्डिङ सेन्टरमा गाइगोरुलाई पशु चिकित्सकद्वारा स्वास्थ्य जाँच र उपचार गरी घाँस, पराल खुवाएर राखिएको छ । यसका लागि नगरपालिकाले आफ्ना कर्मचारी र अन्य थप जनशक्तिको परिचालन गरेको छ । उनले नगरपालिका कार्यालयको यस अभियानमा नगरवासीहरुलाई सहभागी हुनका लागि आग्रह समेत गरिन् । सिद्धार्थनगर नगरपालिकाका प्रमुख प्रशासकीय अधिकृत नवराज पौड्यालले छाडा गाइगोरु नियन्त्रणका लागि नगरपालिका संवेदनशिल भएर लागेको बताए । नियन्त्रण तथा व्यवस्थापन गर्न सहज छैन, उनले भने,कतिपय मानिस किन मेरो गाइगोरुलाई छोपेको ? भन्दै नगरपालिकामा आएर झगडा गर्ने गर्छन् । नियन्त्रणमा लिइएका छाडा गाईगोरुको गौसंरक्षण तथा अनुसन्धान केन्द्रमा व्यवस्थापन गरिने कार्यालयले जनाएको छ ।"
आज ३०२औँ पृथ्वी जयन्ती तथा राष्ट्रिय एकता दिवस,"काठमाडौं : राष्ट्रनिर्माता पृथ्वीनारायण शाहको ३०२औँ जन्मजयन्ती तथा राष्ट्रिय एकता दिवस आज मुलुकभर विभिन्न कार्यक्रम आयोजना गरी मनाइँदैछ । आधुनिक नेपालको एकीकरण अभियानका नेतृत्वकर्ता शाहले राष्ट्रको एकीकरण अभियानमा पुर्याएका योगदानको स्मरण गर्दै कार्यक्रममा उनीप्रति श्रद्धासुमन अर्पण गरिने छ । सोही अवसरमा प्रमुख प्रशासनिक भवन सिंहदरबार पश्चिम मूलद्वारस्थित राष्ट्रनिर्माताको सालिकमा पुष्पहार अर्पण गरी सम्मान व्यक्त गरिइँदैछ । तत्कालीन गोरखाका राजा शाहले विभिन्न सामाजिक, आर्थिक र भौगोलिक चुनौतीबीच जनताको उत्साहजनक सहयोग र सहभागितामा छरिएर रहेका बाइसे, चौबिसे राज्यलाई एकीकृत गरेका थिए । उक्त अभियानले राष्ट्रिय स्वाधीनता र सार्वभौममिकतालाई अक्षुण्ण राख्ने आधार तयार गरेका कारण विश्वका पुराना स्वतन्त्र राष्ट्रमध्ये नेपाल एक रहन पुगेको छ । विसं १७७९ मा जन्मनुभएका शाहले २० वर्षको उमेरमा गद्दी आरोहण गर्दै तत्कालीन आन्तरिक तथा बाह्यशक्तिलाई पराजित गरेर एकीकरण अभियान सञ्चालन गरेका थिए । उनले आफ्नो शासनकालमा दिएका घूस लिने र दिने दुवै राष्ट्रका शत्रु हुन् भन्नेलगायत दिव्योपदेश आज पनि भ्रष्टाचार न्यूनीकरण र सुशासन प्रवद्र्धन गर्ने सन्दर्भमा त्यतिकै समय सान्दर्भिक छन् । भौगोलिक अवस्थाको पाटोलाई ध्यान दिँदै उनले नेपाललाई दुई ढुङ्गाबीचको तरुलको सङ्ज्ञा दिएका थिए। पछिल्ला वर्षमा उनको योगदानका कदर गर्दै सरकारले पुस २७ गते पृथ्वी जयन्ती तथा राष्ट्रिय एकता दिवस बनाउन सार्वजनिक बिदाको परम्परा पुन: सुरु गरेको छ । उनको जन्मस्थानएका छन्। नेपाली सेनाले पनि पृथ्वी जयन्तीका अवसरमा हरेक वर्ष सैनिक मुख्यालय भवन जङ्गीअड्डा परिसरमा रहेको राष्ट्रनिर्माताको पूर्णकदको सालिकमा माल्यार्पण गरी सम्मान प्रकट गर्दै आएको छ । राष्ट्रनिर्माताले त्यसबेला दिएका अर्ति मुलुकमा सुशासन कायम गर्न निकै उपयोगी रहेको जनाउँदै कैयौँ सङ्घसंस्थाले विद्यालय तथा कलेजका पाठ्यपुस्तकमा समावेश गर्न माग गरेका छन् । उनको ५२ वर्षको उमेरमा विसं १८३१ मा निधन भएको हो ।"
चार दिनपछि मेलम्चीको पानी काठमाडौं आइपुग्ने,"काठमाडौं : बाढी, पहिरोका कारण क्षति भएर अवरुद्ध बनेको मेलम्ची खानेपानी आयोजनाको पानी अबको चार दिनमा काठमाडौँ आउने भएको छ। अवरुद्ध भएको ठाउँमा मर्मत गरेपछि मेलम्चीको पानी बुधबार साँझदेखि पुनःकाठमाडौँमा पथान्तरण गरिएको छ। यही पुस ३ गते मेलम्ची खानेपानी विकास समिति र निर्माण व्यवसायी सिनो हाइड्रोबीच २८ दिनमा मेलम्चीको पानी काठमाडौँ ल्याउने सहमति भएअनुसार बुधबार साँझदेखि काठमाडौँका लागि पानी पथान्तरण गरिएको मेलम्ची खानेपानी विकास समितिका सिनियर डिभिजनल इञ्जिनियर पदमबहादुर कुँवरले जानकारी दिए। उनले भने, 'निर्माण व्यवसायीको माग सम्बोधन गरेर मेलम्चीको पानी काठमाडौँ पथान्तरण गरिएको छ, २७ किलोमिटर लामो सुरुङमा आधाजति पानी रहेकाले अबको चार दिनमा मेलम्ची खोलाको पानी काठमाडौँको सुन्दरीजलस्थित पानी प्रशोधन केन्द्रमा पुग्नेछ।' करिब २८ दिनको कार्ययोजनासहित पानी पथान्तरणको काम सुरु गरिएको भए पनि २१ दिनमा हेलम्बुदेखि सुन्दरीजल पानी पथान्तरण गरिएको उनले बताए। काठमाडौँ उपत्यका खानेपानी लिमिटेडले आगामी माघ १ गतेदेखि काठमाडौँ उपत्यकावासीका लागि मेलम्चीको पानी वितरण गर्ने तयारी गरेको जनाइएको छ। मेलम्चीबाट दैनिक १७ करोड लिटर पानी काठमाडौँ आउने मेलम्ची खानेपानी विकास समितिका आयोजना निर्देशक जक्की अहमद अन्सारीले जानकारी दिए। आयोजनाले अम्बाथानको २१ नम्बर गेट, पानी पथान्तरण गर्ने ९ नम्बर गेट र १ नम्बर गेटको मर्मत गरेर बुधबार साँझदेखि काठमाडौँका लागि पानी पठाइएको सिनियर डिभिजनल इञ्जिनियर कुँवरले बताए। उनका अनुसार बाढीले क्षति बनाएको संरचना निर्माण गर्न निर्माण व्यवसायीले दैनिक ४५ जनाभन्दा बढी कामदार र आवश्यक मेसिन परिचालन गरेको थियो। खानेपानीमन्त्री महिन्द्रराय यादवले पुस अन्तिमसम्म मेलम्चीको पानी काठमाडौँ ल्याउने घोषणासमेत गरेका थिए। मेलम्चीको पानी तत्काल काठमाडौँ ल्याउन मन्त्री यादवले तीन पटक स्थलगतरुपमा अनुगमनसमेत गरेका थिए। बाढीका कारण रोकिएको पानी काठमाडौँ ल्याउन मन्त्री यादवसहित खानेपानी सचिव सुरेश आचार्य र मेलम्ची खानेपानी विकास समितिका आयोजना निर्देशक अन्सारी सक्रियरुपमा लागेका मन्त्री यादवका स्वकीय सचिव टङ्क धमलाले जानकारी दिए।"
टीकापुरको माष्टर प्लान बनाएका रिमाल सम्मानित,"टीकापुर : नेपालकै एक व्यवस्थित सहरका रुपमा चिनिएको टीकापुरका डिजाइनर वरिष्ठ इञ्जिनियर शंकरनाथ रिमाल सम्मानित भएका छन् । टीकापुर महोत्सव २०८० को उद्घाटनका अवसरमा उपप्रधानमन्त्री तथा रक्षामन्त्री खड्काले वरिष्ठ इञ्जिनियर रिमाललाई दोसल्ला र सम्मानपत्रसहित सम्मान गरेका हुन् । तत्कालीन टीकापुर विकास समितिले टीकापुरको मास्टर प्लान बनाउने जिम्मा पाएका रिमालले व्यवस्थित सहरका रुपमा टीकापुरको नक्शांकन गरेका थिए । उनी विसं १९९१ मा माता सीतादेवी र पीता देवेन्द्रनाथका जेष्ठ पुत्रका रुपमा काठमाडौंको टंगालमा जन्मिएका हुन् । उनी इन्जिनियर मात्रै नभइ बहुप्रतिभा भएका व्यक्ति हुन् । उनी वास्तुकलाविद, चित्रकलाकारका रुपमा समेत चिनिन्छन् । उनले टीकापुर शहरको नक्शाङ्कन मात्रै हैन काठमाण्डौंको शहिदगेट, पशुपतिको पुनःनिर्मित उनमत्त भैरव मन्दिर,प्रज्ञा प्रतिष्ठान भवन,सोल्टी होटल, तारागाउँ,एभरेष्ट होटल,जनकपुरको रामानन्द गेट,हरिवन सर्लाहीको चतुर्भुजेश्वर मन्दिर र लुम्बिनी क्षेत्रका विभिन्न स्मारकको नक्शाङ्कन गरेका छन । उनले स्याङ्जाको साल्मेडाँडामा १८ जाति एउटै थलोमा उभिएको एक अनुपम जातीय एकताको स्तम्भ गोरखा स्मारक को डिजाइन समेत गरेका छन् । यति मात्रै नभइ उनले नारायणहिटीको मंगल सदन, नानीगञ्ज र दरवार परिसरको समेत नक्शाङ्कन गरेका हुन् । उनले नै नेपालको राष्ट्रिय झण्डाको डिजाइन गरेका थिए । नेपालको राष्ट्रिय झण्डा विश्वमै मौलिकताको एक जीवन्त नमूना हो । उनले दरवार स्कुलबाट शिक्षा आरम्भ गरेर भारतको कलकत्ता विश्वविद्यालयबाट इन्जिनियरिङमा स्नातक गरेका छन् । उनले जर्मनीबाट विशेष तालिम समेत हाँसिल गरेका छन् । उनी विसं २०१४ सालमा सरकारी सेवामा प्रवेश गरेका थिए । उनी राष्ट्रिय योजना आयोगको सदस्य समेत भइसकेका छन् । 'चार पाँच जना बसेर टीकापुरको योजना कोरेका थियौं, आज विशाल टीकापुर बनेको देख्दा निकै खुशी लागेको छ,' सम्मान ग्रहण गर्दै रिमालले भने ,'नेपालकै व्यवस्थित शहरका रुपमा विकसित भइरहेको टीकापुरले अन्य शहरहरुलाई समेत योजना बनाउन टेवा पुर्याउनेछ,यहाँका फराकिला बाटाहरु, सार्वजनिक स्थलहरु आदि सबै देशकै लागि नमूना योग्य छन् । टीकापुर उद्योग वाणिज्य संघका अध्यक्ष चक्रपाणी सापकोटाको अध्यक्षतामा भएको कार्यक्रममा प्रदेश सभा सदस्य ललिता सुनार,पूर्वअध्यक्ष नवराज रावल, वरिष्ठ उपाध्यक्ष सन्तोष खड्कालगायतले आआफ्नो भनाइ राखेका थिए।"
कृषिमा लागेकालाई अनुदान देऊ,"कृषिमा अनुदान दिँदा कृषि पेसा गरेको र पढेको भनेर हेरिँदैन। सरकारी निकायमा अनुदान लिनका लागि सूचनामा मागेका कागजपत्र मात्र हेरिन्छ। जसले गैरकिसानले कागजपत्र मात्र बनाएर अनुदान लिनेभन्दा पनि अनुदान खाने काम भइरहेको छ। कृषि पेसा गरेका कृषकहरू खेतीपाती र पशुपालनमै व्यस्त छन्। उनीहरूलाई अनुदान लिने प्रक्रिया नै थाहा हुँदैन। कृषि पढेकाहरू लगानी नपाएर विदेश गइरहेका छन्। उनीहरूले कृषि गर्नका लागि लगानी नै पाउँदैनन्। तर, कृषिका नाममा राजनीतिक पहुँचमा रहेका पार्टीका नेता तथा कार्यकर्ताहरू जसले अनुदान कसरी लिन सक्न्छ भनेर थाहा पाएका हुन्छन्। उनीहरू नै अनुदान लिन मरिहत्य गर्छन्। पावर पहुँचको दुरुपयोग पनि गर्छन्। यसले कृषि क्षेत्रको विकासभन्दा पनि बेथिति निम्त्याएको छ। खासमा कृषि अनुदान दिँदा सुरुवातमै अनुगमन गरिनुपर्छ। तर, अनुदान दिने अनुगमन नगर्ने पद्धतिले अनुदानको सदुपयोगभन्दा बढी दुरुपयोग भएको छ। अनुदान कृषि उत्पादन, बजारीकरण र मलमा हो। कुनै किसानले अनुदान मागेपछि उसले गरिरहेको कृषि पेसाको सुरुवातमा अनुगमन हुनुपर्छ। अनी उसले थप व्यवसाय बिस्तारका लागि गरेको व्यावसायिक योजना माग्नुपर्छ। कृषि पढेको कुनै युवा वा विद्यार्थीले अनुदान मागे उसले गर्ने व्यावसायिक योजना माग्नुपर्छ। त्यसपछि मात्र अनुदान दिनुपर्छ। अनुदान दिइसकेपछि उसले दिएको व्यावसायिक योजनाअनुसार काम गरे नगरेको अनुगमन हुनुपर्छ। यदि कसैले दुरुपयोग गरेको पाइएमा कानुनी दायरामा ल्याउनुपर्छ। अहिले त अनुदान कसले लियो थाहा छैन। के गरेको छ त्यो पनि थाहा छैन। अनुदानको रकम कहाँ खर्च भयो त्यो पनि थाहा छैन। यस्तो तरिकाले कृषिको विकास कसरी हुन्छ ? कर्णालीमा कतिपय ठाउँमा जे हुँदैहुँदैन त्यसैका नाममा अनुदान वितरण गरिन्छ। जहाँ जे हुन्छ त्यसैका लागि अनुदान दिऊ। (सिग्देल जनज्योति मावि बराहताल ५, बड्डीचौर सुर्खेतका प्रधानाध्यापक हुन्।)"
गाउँघरमा बालीघरे प्रथा कायमै,"भोजपुर : भोजपुर नगरपालिका ५, बोखिमका गणेश विश्वकर्माको दिन आरनमै बित्छ। बाबुबाजेको पालादेखि नै उनले गाउँभरि अन्नबालीमै हँसिया, कोदालो, बञ्चरो, खुकुरी जस्ता फलामे सामान अर्जाप्दै आए। दिनहुँ आरनमा फलाम पिट्नु उनको एकमात्र दैनिकी बनेको छ। घरेलु कृषिजन्य हातहतियार अर्जापेबापत प्रतिघर ५ देखि १० पाथीसम्म धान, मकै भित्राउने गर्छन्। जसले उनको घरगर्जो टर्छ। दिनरात आरनमै व्यस्त हुने उनीकहाँ कहिलेकाँही एकदुई जना ज्यालादारीबाहेक गाउँका अन्यले बालीमै अर्जाप्ने गरेको उनी सुनाउँछन्। खेती गरौँ जग्गाजमिन प्रशस्ती छैन, बाउबाजेले यही गर्दै आए, त्यही कामबापतको आउने अन्नबालीले ५ जनाको घरपरिवार टारिएको छ,' उनले भने, ज्यालादारीमा चाडबाडको बेला र कहिलेकाँही छिटफुट मानिसहरु आउने गर्छन्। उनले हसिँया, खुर्पा, खुकुरी, कोदाली, सस्तो ज्यालामै बनाउने गर्छन्। आधुनिक प्रविधिका हातहतियारको बढ्दो प्रयोजनले पछिल्लो समय उनलाई बालीमै पनि आरनको काम गर्न गाह्रो भएको बताउँछन्। दुईचार माना अन्न र सिदामा गाउँभरिका लुगाफाटा सिउँदै आएका हतुवागढी गाउँपालिका १, रानीबास घोडेटारका दलबहादुर परियारले पनि अहिलेसम्म एउटा गतिलो लुगा सिउने मेशिन जोड्न सकेका छैनन्। गाउँका करिब ३५ घरको लुगा सिएर ल्याएको अन्नबालीले आफ्नो परिवारलाई ३५ दिन पनि खान नपुग्ने दलबहादुर तीतो यथार्थ पोख्छन्। बालिघरे सिएर कतिञ्जेल यसरी बस्ने। कुनै निमेकै उठ्दैन। परिवारलाई पुग्दो पनि अन्नबाली हुन्न, दलबहादुर सुनाउँछन्, बाउबाजेले यही काम गरिल्याए, हिजोआज त झन वर्षभरी जति सिए पनि घरमा पुग्दो खानलाई अन्न मिल्दैन। त्यही सयपचास कहिलेकाँही ज्यालादारीमा काम लगाउँछन्। त्यतिले के गर्ने। भोजपुरका अधिकांश ग्रामिण भेगहरुमा अझै पनि बालीघरे प्रथा चल्छ। बालीघरे को अर्थ केही काम गरेबापत अन्नबालीको केही हिस्सा लिनु हो। दलित समुदायले अपनाउने लुगा सिउने, छालाका काम गर्ने, फलाम वा आरनको काम गर्ने जस्ता पेशामा अझै पनि बालीघरे चलन छ। कुल जनसंख्यामध्ये झण्डै ११ प्रतिशत दलित समुदाय रहेको भोजपुरका धेरै ग्रामीण भेगमा अहिले पनि अन्नबालीमै फलामजन्य औजार बनाउने, घरघरमा कल लगेरै कपडा सिलाउने काम ने गर्छ। केही हुनेखाने र टाठाबाठाहरु बजार, सहरमा दोकान थापेर बसेका छन्। अधिकांश ग्रामीण दलित बालिघरे प्रथामै काम गर्न बाध्य छन्। अझै पनि हुनेखानेको लुगाफाटा, आरनको कामदेखि विवाह, ब्रतबन्ध, समारोहको बाजागाजासम्ममा पनि दलित समुदायलाई ज्यालादारीमै निर्भर हुनुपरेको टेम्केमैयुङ गाउँपालिका ६, कोटका दिनेश गजमेरले बताए। भन्छन्, बालीघरे प्रथा दलितका लागि दास प्रथा जस्तै हो। हुनेखानेकै सिएर, बनाएर, बजाएर केही आश्रय लिनु परेको छ। गाउँका धेरैजसो दलितहरुले अझैपनि ज्यालादारीमै विहानबेलुकीको पारम्पारिक पेशाले छाक टार्नुपरेको अवस्था छ। स्थानीय सरकार आएपछि गाउँगाउँमा आयमुलक कार्यक्रम नल्याउँदा पनि धेरैजसो ग्रामिण दलित समुदायहरु बाबुबाजेको पुरानै ढर्राको पेशामा सिमित हुनुपरेको छ। बालीघरे प्रथामै पेशा धानिरहेका ग्रामिण दलित समुदायलाई सरकारले आयमुलक क्षेत्रमा लगानी नगरेको दलित अधिकारकर्मी विमल रणपहेँलीले गुनासो गरे। उनी भन्छन्, स्थानीय सरकार आएपछि पनि दलितले पेशा र श्रम रुपान्तरित हुनेमा ठुलो आशा गरे। तर त्यसो भएन। अब सरकारले ती बालीघरे ज्यालादारीमा चल्ने दलितलाई पहिचान गरेर आयमुलक क्षेत्रमा लगाउनुपर्ने देखिन्छ। दलितको श्रमको सम्मानसँगै चित्तबुझ्दो ज्यालाको कुनै व्यवस्था नहुँदा दलितहरु आधुनिक जमानामा पनि रुढीवादी चलनचल्तीमै बाँच्नुपरेको अर्का दलित अभिन्यता मोहन दुरालले टिप्पणी गरे। उनले दलितको नारालाई अघि बढाएर सदनदेखि सत्तासम्म पुग्नेहरुले पनि दलितको श्रमको सम्मानजनक ज्यालाको पहल गर्नेमा चासो दिन नचाहेको गुनासो गरे।"
हस्तक्षेप र हारालुछले लथालिंग रेडक्रस,"काठमाडौं : परोपकारी संस्था रेडक्रस सोसाइटीमा दुइटा छुट्टाछुट्टै केन्द्रीय कार्यसमिति छन्। डानेत्रप्रसाद तिमिल्सिनाको नेतृत्वमा असार २५ गते एउटा केन्द्रीय कार्यसमिति बन्यो। साउन २ गते प्रोफेसर सुदर्शनप्रसाद नेपालको अध्यक्षतामा अर्को कार्यसमिति बन्यो। गृह मन्त्रालयले दुवै कार्यसमितिलाई अझै मान्यता दिएको छैन। जिल्ला प्रशासन कार्यालय काठमाडांैंले पनि कसैलाई आधिकारिकता नदिएको स्पष्ट गरेको छ। तर, आफूखुसी गठित प्रोफेसर नेपाल नेतृत्वको कार्यसमितिले भने रेडक्रसको स्रोत साधनको व्यापक दुरुपयोग गरिरहेको छ। ठाउँठाउँमा भेला, गोष्ठी गर्ने र रेडक्रसकै बजेटबाट हवाई टिकटदेखि गाडी सुविधा लिइरहेको छ। परोपकारी संस्था रेडक्रसको मुख्य सिद्धान्त हो मानवीय सेवा। त्यसैकारण विश्वमै रेडक्रसको भूमिका प्रशंसनीय मानिन्छ। तर, मुलुकको रेडक्रस भने राजनीतिक भागबन्डा, भ्रष्टाचार, नातावाद, कृपावादका कारण थला परेको छ। आधिकारिक कार्यसमिति पनि चयन हुन सकेको छैन। त्यसैकारण यसपटक जाजरकोटका भूकम्प प्रभावितलाई अन्तर्राष्ट्रिय रेडक्रस आफैंले सहयोग गयो। विगतमा यस्ता सहयोग रेडक्रसमार्फत हुने गर्थे। भ्रष्टाचार र अनियमिततामा जकडिएपछि सरकारले तत्कालीन सञ्जीव थापाको नेतृत्वमा रेडक्रसको केन्द्रीय समितिलाई भंग गरेको थियो। त्यसपछि, डा नेत्रप्रसाद तिमिल्सिनाको नेतृृत्वमा तदर्थ समिति बनायो। उक्त समितिलाई निश्चित कार्यदेश दिएको थियो। तर, सरकार परिवर्तनसँगै त्यो तदर्थ समिति भंग भयो। सरकारले प्रोफेसर नेपाल नेतृत्वमा नयाँ तदर्थ समिति बनायो। तर, उक्त तदर्थ समितिलाई सर्वोच्च अदालतले मान्यता दिएन। रेडक्रस नेतृत्वको आधिकारिकताबारेको मुद्दा सर्वोच्च अदालतमा विचाराधीन नै छ। तर, नेपाल नेतृत्वको कार्यसमितिले भने आधिकारिकता पाए जस्तै गरी भेला, बैठक, गोष्ठी, सेमिनार गर्दै रेडक्रसको बजेटको दुरुपयोग गरिरहेको छ। विचाराधीन मुद्दा रहेको अवस्थामा अवैध समिति ले साधन र स्रोतको व्यापक दुरुपयोग गरिरहेको तिमिल्सिना नेतृत्वको कार्यसमितिका महामन्त्री दीपेन्द्रराज ढकालको आरोप छ। रेडक्रसको पैसामा जहाज चढ्ने, अनधिकृत रूपमा बैठक, गोष्ठी भइरहेका छन्, उनले भने, रेडक्रसको कोषबाट लाखौं रकम खर्च भइरहेको छ। अदालतको अन्तरिम आदेशको आधारमा अविछिन्न उत्तराधिकारी आफूहरूको कार्यसमिति भएको ढकालको दाबी छ। आधिकारिकता छैन, भित्रभित्रै सहयोग तिमिल्सिना र नेपाल नेतृत्वको दुवै कार्यसमिति आधिकारिताको मुद्दा सर्वोच्चमा विचाराधीन छ। प्रधानमन्त्री तथा मन्त्रिपरिषद्को कार्यालय, गृह मन्त्रालय र जिल्ला प्रशासन कार्यालय काठमाडौंले कुनै समितिलाई आधिकारिकता दिएको छैन। रेडक्रसका विशिष्ट सदस्य बसन्तकुमार श्रेष्ठले प्रधानमन्त्री तथा मन्त्रिपरिषद्को कार्यालय, गृह मन्त्रालय र जिल्ला प्रशासन कार्यालय काठमाडौंमा सूचनाको हक प्रयोग गर्दै आधिकारिकताबारे सूचना मागेका थिए। प्रधानमन्त्री तथा मन्त्रिपरिषद्को कार्यालयले नेपाल रेडक्रस सोसाइटीको केन्द्रीय कार्यसमितिको विषयमा कुनै निर्णय नभएको जवाफ दिएको छ। त्यस्तै गृह मन्त्रालयले उपलब्ध गराइएको सूचनामा भनिएको छ, यस मन्त्रालयबाट नेपाल रेडक्रस सोसाइटीको केन्द्रीय कार्यसमितिको विषयमा कुनै निर्णय नभएको। यसैगरी जिल्ला प्रशासन कार्यालयले उपलब्ध गराएको सूचनामा नेपाल रेडक्रस सोसाइटीको कार्यसमिति सम्बन्धमा सोसाइटीको विधान तथा संस्था दर्ता ऐन २०३४ बमोजिम हुने भनिएको छ। रेडक्रस र रेड क्रिसेन्ट सोसाइटीहरूको अन्तर्राष्ट्रिय महासंघले पनि कुनै पक्षलाई आधिकारिकता दिएको छैन। हालै जेनेभामा भएको रेडक्रसको एउटा सम्मेलन (सीएमसी) ले पठाएको पत्रमा प्रा सुदर्शनप्रसाद नेपाल, नेपाल रेडक्रस सोसाइटी भनेर पत्र पठाएको देखिन्छ। पत्रमा पद उल्लेख थिएन। उक्त सम्मेलनमा दुवै समूहका प्रतिनिधिले भाग लिएका थिए। नेपाल नेतृत्वको कार्यसमितिका महामन्त्री भुपति श्रेष्ठ सम्मेलनमा गएका थिए। तिमिल्सिना नेतृत्वको समितिबाट महामन्त्री दीपेन्द्र ढकालले भाग लिएका थिए। यता सरकारले भने अप्रत्यक्ष रूपमा नेपाल नेतृत्वको समितिलाई सहयोग गरिरहेको आरोप छ। सरकारकै सहयोगमा उक्त समूहले विभिन्न कार्यक्रम गर्ने र बजेट खर्च गरिरहेको आरोप छ। आधिकारिकता छैन, खाता चलाउन भने अनुमति जिल्ला प्रशासन कार्यालय काठमाडौंले रेडक्रसका दुवै समितिलाई आधिकारिकता दिएको छैन। तर, संस्थाको खाता चलाउन भने प्राध्यापक नेपालको समितिलाई अनुमति दिएको छ। आधिकारिकताबिना नै खाता सञ्चालनको अनुमति दिनु गैरकानुनी कार्य भएको रेडक्रस सम्बन्ध कानुन व्यवसायीहरू बताउँछन्। आधिकारिकतामा प्रश्न आएपछि विगत डेढ वर्षदेखि वित्तीय व्यवस्थापन विभागका निर्देशक र रेडक्रसका कार्यकारी निर्देशकको नामबाट बैंकिङ कारोबार हुँदै आएको थियो। काठमाडौंका प्रमुख जिल्ला अधिकारी जितेन्द्र बस्नेत अदालतमा विचाराधीन मुद्दा रहेकाले कुनै समिति आधिकारिकता नपाएको स्वीकार गर्छन्। अधुरा कागजातका आधारमा चार वर्षपछि नवीकरण जिल्ला प्रशासन कार्यालय काठमाडौंले कागजात पूरा नभएको भन्दै २०७६ साउन यता रेडक्रसको नवीकरण गरेको थिएन। हालैमात्र पुस १८ गते अधुरै कागजातको आधारमा नवीकरण गयो। खारेजीकै अवस्थामा पुगेपछि संस्था नवीकरण भएको हो। प्रमुख जिल्ला अधिकारी बस्नेतले मानवीय सहायता गर्ने संस्था भएकाले नवीकरण गरिएको बताए। रेडक्रस सोसाइटी केन्द्रीय कार्यालयको मागको आधारमा नवीकरण गरिएको उनको भनाइ छ। केके थिए जिल्ला प्रशासनले मागेका कागजात ? १ काठमाडौं महानगरपालिकाको सिफारिस। २ आर्थिक वर्ष २०७३०७४ देखि २०७५०७६ सम्मको उपशाखाशाखाप्रदेशकेन्द्रीय कार्यसमिति समेतको करचुक्ता पत्र। ३ आर्थिक वर्ष २०७३०७४ देखि २०७५०७६ सम्मको उपशाखाशाखाप्रदेश र केन्द्रीय कार्यसमितिको लेखापरीक्षण प्रतिवेदन। ४ आर्थिक वर्ष २०७३७४ देखि २०७५७६ सम्मको आयव्यय लेखापरीक्षण प्रतिवेदन उपशाखाशाखाप्रदेश र केन्द्रीय कार्यसमिति समेतको साधारणसभाबाट पारित गरेको प्रमाणित प्रतिलिपि। ५ सोसाइटीको उपशाखाशाखा र प्रदेश कार्यसमिति समेतको पान दर्ता प्रमाण पत्रको प्रतिलिपि। ६ आर्थिक वर्ष २०७२७३ देखि ०७५७६ सम्म वैदेशिक सहयोग प्राप्त भएको रकममा समाज कल्याण परिषदबाट कार्यक्रम स्वीकृत भएको पत्र। ७ आर्थिक वर्ष २०७२७३ देखि ०७५७६ सम्म वैदेशिक सहयोग सञ्चालित कार्यक्रमको समाज कल्याण परिषद्बाट भएको अनुगमन प्रतिवेदन। ८ कार्यक्रम गरेको प्रत्येक जिल्लाको स्थानीय अधिकारीको अनुमतिपत्र। ९ कार्यक्रम गरेको गाउँपालिकानगरपालिकाको सिफारिश पत्र। १० लेखापरीक्षकको ०७५७६ को करचुक्ता पत्र। ११ आर्थिक वर्ष ०७२७३ देखि ०७५७६ सम्मको प्रत्येक वर्षको वार्षिक प्रगति विवरण।"
साढे ४ लाख बराबरको सामग्री लुटपाट,"महोत्तरी : महोत्तरीको मनरामा गएराति एक घरबाट चार लाख ५० हजार बराबरको सरसमान लुटपाट गरिएको छ। बिहीबार रातिको समयमा मनरा सिसवा नगरपालिका७ झिङगाथान पछबारी टोलबाट स्थानीय वैजु साहको घरमा सो परिमाणको धनमाल लुटपाट भएको हो। लुटेरा समूहको कुटपिटबाट घरका दुईजना महिला घाइते भएका छन्। प्रहरीका अनुसार छतको बाटो हुँदै घरभित्र प्रवेश गरेको पाँच जनाको समूहले कुटपिट गर्दै चोरी गरेको हो। महोत्तरीका एसपी प्रकाश मल्लका अनुसार सो समूहले घरबाट ३ तोला सुन, ३० तोला चाँदीका गरगहना, नगद ३० हजार रुपैयाँ २ थान मोबाइल लुटपाट गरिएको हो। एसपी मल्लका अनुसार घटनाका सम्बन्धमा प्रहरीले सूक्ष्म रुपमा अनुसन्धान गरिरहेका छन्। सो परिवारका तीन दाजुभाइ लामो समयदेखि वैदेशिक रोजगारीका लागि खाडी मुलुकमा गएकाले महिला र नाबालक मात्र रहेको मौका पारी लुटपाट गरेको बुझिएको छ।"
