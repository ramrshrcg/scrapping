शीर्षक,विवरण
अकाल मृत्युको डरलाग्दो तथ्यांक,"नेपालीहरूको औसत आयु ७० वर्ष नाघ्दा कर्णाली प्रदेशमा भने ६५ मात्रै छ। बालमृत्युदर उस्तै धेरै छ। मातृमृत्युदर पनि देशको औसत दरभन्दा धेरै छ। बहुआयामिक गरिबीमा आधाभन्दा बढी जनता छन्। औसत नेपाली जति आयु पनि बाँच्न नपाउने कर्णालीका बासिन्दाको अकालमा जाने ज्यानको दर पनि कहालिलाग्दो मान्नुपर्छ। एक त सडक भन्नु खेस्रा खनेको रेखामात्रै छ र दुर्घटना नियमित आकस्मिकता बनेर आइरहन्छ। कर्णालीवासीको ज्यान लिइरहन्छ। कर्णालीवासीको अकालमै ज्यान जाने कारणमध्येमा उल्लेख्य घटनाक्रम भनेको भिरबाट लड्नु, रुखबाट खस्नु पनि हो। घाँसदाउराकै जीवनशैलीमा कर्णालीवासी बाँचिरहेको र त्यो पनि जोखिम झेलिरहेको उदाहरण नै रुखबाट खसेर ज्यान जानु हो। कर्णाली दुर्गम छ। सेवासुविधाका कारण दुर्गममात्रै होइन भौगोलिक हिसाबले पनि कठिन भूगोल छ। डाँडैडाँडा भएको कर्णालीमा धेरै भिर छन्। तिनै भिरबाट खसेर थुप्रै कर्णालीवासीको ज्यान जाने गरेको छ। सहरमा यातायातका साधनको दुर्घटना सामान्य झै डाँडाकाँडाका भिरपाखाबाट खसेर कर्णालीमा ज्यान जानु सामान्य देखिएको छ। तर, ती कुनै पनि दुर्घटनालाई सामान्य रूपमा लिनु हुँदैन। होइनन् पनि। कुनै पनि खालको दुर्घटनाका कारण अकालमा कुनै पनि नागरिकको ज्यान जानु हुँदैन। नागरिकको जीवन रक्षाका लागि सुरक्षाको प्रबन्ध गर्ने काम सरकारको हो। त्यो सरकार भनेको स्थानीयदेखि प्रदेश हुँदै संघ सरकार हो। सुरक्षित सडक वा गोरेटोको आधारभूत प्रबन्ध पनि गर्न नसक्नु राज्यको हदैसम्मको लापरबाही हो। भिरपहरामा झुन्डिँदै यात्रा गर्नुपर्ने बाध्यताको अन्त्य जरुरी छ। तीन आर्थिक वर्षमा भिरबाट लडेरमात्र १ सय ६४ जनाले ज्यान गुमाउनु भनेको कम्ती संवेदनशील होइन। त्योभन्दा बढी रुखबाट खसेर कर्णालीवासीले ज्यान गुमाएका छन्। भवितव्यमा ३ आवमा ७ सय ५५ जनाले अकालमा ज्यानुलाई सरकारले संवेदनशील तवरले लिनुपर्छ। आउँदा दिनमा कसैले पनि त्यसरी ज्यान गुमाउन नपर्ने सुनिश्चितताका लागि सुरक्षाका सबै प्रबन्ध गरिनुपर्छ। विकास र समृद्धिका सूचकहरूमा पछि परेको कर्णाली आफै पछि परेको होइन, राज्यले वञ्चितीकरणमा पारेको हो। संघीयताको कार्यान्वयनपछि कम्तीमा प्रदेश सरकारले कर्णालीका अति संवेदनशील मुद्दाहरूको सक्दो सम्बोधन गर्न प्राथमिकता दिनुपर्छ। सँगसँगै संघीय सरकारले कर्णालीलाई विशेष प्राथमिकता दिन जरुरी छ।"
जान थाल्यो बझाङमा नुन,"धनगढीबझाङ : साल्ट ट्रेडिङ कर्पोरेसनले बझाङमा नुन पठाउन थालेको छ। साल्ट्र ट्रेडिङले ढुवानीको ठेक्का सम्झौता नहुँदै अमानतमा ४ सय क्विन्टल नुन बझाङ पठाएको हो। नुनको अभाव हुने देखियो त्यसैले हामीले ४ सय क्विन्टल नुन बझाङ पठाइसकेका छौं। अब त्यहाँ अभाव हँुदैन, साल्ट ट्रेडिङ कर्पोरेसन प्रदेश कार्यालय धनगढीका निमित्त प्रमुख तेजबहादुर कुँवरले भने। चालु आर्थिक वर्षका लागि बझाङमा नुन ढुवानीको ठेक्का एसटीकेभवानी निर्माण एन्ड सप्लायर्सले पाएको थियो। तर, त्यससँग अझै ठेक्का सम्झौता भने भएको छैन। अरूभन्दा न्यून दररेटमा यस कम्पनीले टेन्डर हालेको छ। छनोटमा परेको तर सम्झौता भने भएको छैन। ढुवानी भाडापछि मिलाउने गरी ४ सय क्विन्टल नुन त्यसै कम्पनीमार्फत पठाइएको छ, निमित्त प्रमुख कुँवरले भने। जिल्ला सदरमुकाम चैनपुरमा साल्ट ट्रेडिङको डिपो कार्यालय छ। त्यहाँ गत आर्थिक वर्ष सरकारले पठाउने अनुदानको नुनको कोटा ३७ सय क्विन्टल हो। तर, असारसम्म त्यहाँ २६ सय क्विन्टल मात्रै नुन पुगेको थियो। बाँकी नुनको कोटा ढुवानीमा भ्याट लागेकाले काटिएको हो। चैनपुरबाहेक बझाङमा, केदारस्युँ गाउँपालिकाको बागथला, तलकोट गाउँपालिकाको तलकोट र साइपाल गाउँपालिकाको काँडामा साल्ट ट्रेडिङका डिपो कार्यालयहरू छन्। आर्थिक वर्ष २०७९८० मा बागथलाका लागि १ हजार क्विन्टल, तलकोटका लागि पनि १ हजार क्विन्टल र साईपालको काँडाका लागि ७ सय क्विन्टल अनुदानको नुनको कोटा तोकिएको थियो। यी तीनवटै बिक्री केन्द्रको अनुदानको नुन चैतमै सकिएको छ। घरनजिक रहेका बिक्री केन्द्रको नुन चैतमै सकिएपछि जिल्ला सदरमुकामको डिपोमा उपभोक्ताको भीड लागेको थियो। धनगढीबाट नुन गएसँगै प्रशासनले उपभोक्तालाई दिने मात्रा पनि दोब्बर पारेको छ। असारको महिनादेखि साताको एक दिन आइतबार एक जनालाई ५ किलो नुन दिने गरिएकोमा अबको आइतबारदेखि भने एक जनालाई १० किलो नुन दिने निर्णय भएको प्रमुख जिल्ला अधिकारी नारायण पाण्डेले जानकारी दिए। बझाङमा नुनको मौज्दात घटेको थियो, बर्खामा ढुवानी हुन सकेन भने समस्या हुन्छ भनेर उपभोक्तालाई ५ किलो मात्र दिने निर्णय गरिएको हो, अब नुन ढुवानी सुरु भइसकेको छ। हामीले त्यसलाई दोब्बर पारेर १० किलो गरेका छौं। अर्को सातादेखि हामीले सातामा ६ दिन नै बिक्री गर्ने निर्णय गर्छौं, बझाङका प्रमुख जिल्ला अधिकारी नारायण पाण्डेले भने। चैनपुरमा रहेको डिपो कार्यालयले पनि जेठसम्म साताको ६ दिन प्रतिव्यक्ति ११ किलो नुन दिँदै आएको थियो। तर, असारदेखि जिल्ला प्रशासन र साल्ट ट्रेडिङले नुन सकिन थाल्यो भनेर साताको आइतबार मात्रै बिक्री गर्ने र त्यो पनि ११ किलोबाट घटाएर एक जनालाई ५ किलो मात्र दिने निर्णय गरेपछि टाढाका उपभोक्ता मारमा परेका हुन्। प्रशासनको यस निर्णयको बझाङमा विरोध भएपछि साल्ट टेडिङले ठेक्का सम्झौता नहुँदै नुन पठाएको हो। बागथला बिक्री केन्द्रबाट केदारस्यु गाउँपालिका, बित्थडचीर गाउँपालिका, थलारा गाउँपालिका र बुँगल नगरपालिकाका उपभोक्ताले नुन किन्दै आएका थिए। यस्तै तलकोटमा रहेको बिक्री केन्द्र तलकोट गाउँपालिका, मष्टा र साइपाल गाउँपालिकाका लागि पायक पथ्र्यो।"
बढ्यो यातायातको राजस्व,"बेनी : गण्डकी प्रदेशका यातायात कार्यालयबाट संकलन हुने राजस्व बढेको छ। अघिल्लो वर्षको तुलनामा आर्थिक वर्ष २०७९८० मा यातायात कार्यालयले संकलन गरेको राजस्व ३० प्रतिशतले बढेको हो। बागलुङ, डुम्रे र नवलपुरमा एकएक र कास्कीमा दुई यातायात कार्यालय, गोरखा, लमजुङ र स्याङजामा यातायात सेवा कार्यालयले कुल ३ अर्ब १७ करोड रुपैयाँ राजस्व संकलन गरेको भौतिक पूर्वाधार विकास तथा यातायात व्यवस्था मन्त्रालयले जनाएको छ। सवारी चालक अनुमतिपत्र जारी, नवीकरण, सवारी साधन दर्ता, नवीकरण र जरिवानालगायतका शीर्षकमा राजस्व संकलन भएको हो। मन्त्रालयका प्रवक्ता टीकाराम पौडेलका अनुसार आर्थिक वर्ष २०७८७९ मा २ अर्ब २४ करोड रुपैयाँ राजस्व संकलन गरेका थिए। अघिल्लो वर्षको तुलनामा ९३ करोड रुपैयाँ बढी राजस्व संकलन गरेका हुन्। यातायात कार्यालय पोखराले सबैभन्दा बढी २ अर्ब ५ करोड ६० लाख ४८ हजार रुपैयाँ राजस्व संकलन गरेको छ। यातायातका प्रमुख डिल्लीराम रिजालले करको दरमा भएको वृद्धि र सहज रूपमा कर तिर्ने व्यवस्थाले राजस्व बढेको बताए। हाम्रो कार्यालयमा फाइललाई डिजिटलाइजेसन गरेपछि राजस्व बढेको छ, उनले भने, ।  कास्कीले २४ करोड ३९ लाख ९३ हजार रुपैयाँ राजस्व संकलन गरेको छ। यो अघिल्लो आवको भन्दा २१ प्रतिशतले बढी हा। बागलुङमा १९ करोड १४ लाख ५ हजार, नवलपुरबाट ३१ करोड ६६ लाख ४८ हजार र डुम्रेमा १८ करोड ७५ लाख ६४ हजार रुपैयाँ राजस्व संकलन भएको छ। यातायात शाखा लमजुङले ४ करोड १६ लाख ६६ हजार, स्याङजाले ९ करोड १९ लाख र गोरखाले ३ करोड ९१ लाख ७७ हजार रुपैयाँ राजस्व संकलन गरेको छ। दरबन्दी अनुसारका कर्मचारीको अभाव, करारका कर्मचारीको भरमा कार्यालय सञ्चालन गर्नुपर्ने, संघीय सरकार मातहतको सर्वरमा बेलाबेलामा आइरहने समस्याका कारणले सेवा प्रवाहमा चुनौती रहेको यातायात कार्यालय डुम्रेका प्रमुख कुशल सुवेदीले बताए। गण्डकी प्रदेशका भौतिक पूर्वाधार विकास तथा यातायात व्यवस्थामन्त्री रेशमबहादुर जुग्जालीले प्रदेशको आन्तरिक आम्दानीमा ६६ प्रतिशत योगदान यातायात कार्यालयले गरेको बताए ।"
संविधानमा प्रस्ट नभएकाले हस्ताक्षर गरेँ,"कोशी प्रदेशका सभामुख बाबुराम गौतमसँग अन्नपूर्णका लागि किशोर बुढाथोकीले तयार पारेका अन्तरवार्ता। तपाईंले गरेको हस्ताक्षर बदर भयो नि ! मैले गरेको हस्ताक्षर सर्वोच्च अदालतले बदर गरिदियो। तर, सरकार गठन प्रक्रियामा सहभागी भएर मैले गल्ती गरेकै छैन। कोसी प्रदेशको अवस्था विशिष्ट थियो। त्यही भएकाले हाम्रो प्रदेशमा सरकारविहीनताको स्थिति नआओस् भनेर मैले हस्ताक्षर गरेर समर्थन गरेको हुँ। मैले गल्तीका रूपमा पनि लिएको छैन। परिस्थितिको निकासका लागि त्यतिबेला हस्ताक्षर गरेको हुँ। तर, मेरो निर्णयलाई सर्वोच्चले बदर गरिदियो। त्यसलाई स्वीकार गर्छु। सर्वोच्चको आदेशको पालना गर्ने मान्छे हुँ। आदेशको सम्मान गर्छु। हस्ताक्षर गर्नुअघि संविधान पढ्नुभएन ? संविधान राम्ररी पढेरै मैले निर्णय लिएको थिएँ। संविधान पढेर, कानुनका जानकारहरूसँग छलफल गरेर तथा कानुनी सल्लाह लिएरै मैले हस्ताक्षर गर्दै मुख्यमन्त्रीमा समर्थन दिएको हुँ। मैले कानुनी सल्लाह लिँदा दुई खालका राय प्राप्त भएको थियो। कसैले समर्थन गर्दा हुन्छ भने, कसैले समर्थन गर्न हुँदैन भने। सरकार गठन हुँदा सभामुख सहभागी हुन पाउने कि नपाउने भन्ने हाम्रो संविधानमा स्पष्ट व्यवस्था छैन। संविधानमा स्पष्ट व्यवस्था नभएकाले मैले एउटा बाटो खोलेको रूपमा लिनुपर्छ। संविधानमा सभामुखलाई तटस्थ बस्ने मात्रै भनिएको छ। म तटस्थ रहे पनि चुनावमा निर्वाचित त दलबाटै टिकट पाएर भएको हुँ। संविधानमा स्पष्ट व्यवस्था नभएकै कारण प्रदेशलाई स्थिरतातिर उन्मुख गराउनुपर्छ भनेर निर्णय लिएँ। अब भने सर्वोच्चले नजिर स्थापित गरिदिएको छ। सर्वोच्चको व्याख्या कानुन सरह हुन्छ। त्यसलाई सबैले मान्नुपर्छ। दल विशेषको स्वार्थमा प्रयोग भएँ भन्ने लागेन ? सभामुख हुने ठाउँसम्म आइपुग्न मैले दलकै सहारा लिएको हो। अर्थात्, दलबाटै टिकट पाएर ओखलढुंगाको प्रदेशसभा निर्वाचन क्षेत्र नम्बर २ बाट प्रदेशसभा सदस्य जितेको हुँ। सभामुख बनेपछि २०७९ पुस २८ गते सदनबाटै दल त्यागको घोषणा गरेँ। त्यसपछि म कुनै दलको हैन र प्रदेशसभाभित्र सबैलाई समान व्यवहार गर्नुपर्छ भनेरै अघि बढेको थिएँ। संसद्मा मैले तटस्थ भएरै निर्णायकको भूमिका निर्वाह गरेँ। पक्ष वा प्रतिपक्ष भनेर मैले कसैमाथि भेदभाव गरेको छैन। तर, हामीले गर्ने काम पनि राजनीतिक काम हो। मुख्यमन्त्रीमा समर्थन गर्ने विषयमा मैले विवेक प्रयोग गरेको हुँ। दलबाट आग्रहचाहिँ गरिएको थियो। गठबन्धन जसले गरेर आयो उसले आग्रह गरेको हो। नयाँ सरकारका लागि एउटा पक्षले दाबी गरेको र अर्कोले दाबी प्रस्तुत नगरेको अवस्था थियो। दाबी गर्नेले सहयोग मागेपछि प्रदेश सरकारविहीनता र अस्थिरताको अवस्थातिर नधकेलिओस् भनेर मैले हस्ताक्षर गरेरै मुख्यमन्त्रीमा उद्धव थापालाई समर्थन गरेको हुँ। हस्ताक्षर दलको दबाबले गर्नुभएको थियो कि स्वविवेकले ? सभामुख भइसकेपछि म दल त्याग गरिसकेको मान्छे हुँ। मैले स्वतन्त्र हिसाबले निष्पक्ष ढंगबाट आफ्नो कार्यसम्पादन गर्दै आएको छु। त्यो कुरो संसद्मा रेकर्ड पनि छ। मैले खेलेको भूमिकाका बारेमा प्रदेशका ९२ जना नै माननीयलाई सोध्दा पनि हुन्छ। मुख्यमन्त्रीमा समर्थनका लागि हस्ताक्षर गर्न मलाई कसैले दबाब दिएको छैन। आग्रह त गरेका हुन्। बहुमत नपुग्ने भएपछि आग्रह गर्नु स्वाभाविक पनि हो। दबाब दिएको भए त म निर्वाचित भएको दल (नेकपा माओवादी केन्द्र)ले नै गणना गरेर मेरो नाम लैजाने थियो होला। माओवादीका १३ जना सांसद रहेकोमा मैले दल त्याग गरेपछि १२ जना मात्रै भए। माओवादीले त १२ जनाको मात्रै हस्ताक्षर लिएर गएको छ नि ! मैले अलग्गै हस्ताक्षर गरेको छु। त्यही भएकाले कसैको दबाबमा नपरिकन म आफैंले स्वविवेक निर्णय लिएको हुँ। दबाबमा परेकाले समर्थन गरेको भन्ने कुरा बुझ्न भएन। यस्तो आदेश आउला भन्ने ख्याल गर्नुभएको थिएन ? सरकार गठनमा सभामुख सहभागी हुने कि नहुने भनेर संविधानमा कुनै व्यवस्था छैन। तटस्थ भूमिकामा सभामुख रहनुपर्छ भनिएको छ। त्यही पनि परिस्थिति त्यस्तै बन्यो। सरकार गठनमा सहभागी नबन्ने भनेर अन्तिमसम्म बसेको थिएँ। तर, प्रदेश नै सरकारविहीनता र अस्थिरतातिर जाने देखेपछि अन्तिम समयमा आएर समर्थन गरेँ। त्यसविरुद्ध सर्वोच्च अदालतमा रिट पर्यो। सर्वोच्चले आदेश दियो। आदेशबाट मैले गरेको समर्थन सही हैन रहेछ भनेर बुझ्नुपर्छ। सर्वोच्चबाट जे आदेश आयो त्यसलाई पालना गर्छु। तपाईंलाई यो परिस्थितिमा पदमा बसिरहन अब नैतिकताले देला ? पदमा बस्ने कुरालाई नैतिकतासँग जोड्न हुँदैन। एउटा कुरा त मेरो राजीनामा कसैले मागेकै छैन। रिट निवेदकले पनि राजीनामा माग नगरेको अवस्था छ। पदबाट हटाउने भनेर भनिएको छैन। सर्वोच्चले पनि बोलेको छैन। जुन विषयमा बोलिएकै छैन, त्यो कुरा गर्नुको अर्थ छैन। यतिबेला सभामुखले राजीनामा दिनु भनेको प्रदेशमा अस्थिरता निम्त्याउनु हो। मैले राजीनामाका बारेमा सोचेको छैन। मेरो राजीनामा प्रदेशको हितमा पनि हुँदैन। मेरो कदमलाई सर्वोच्चले सच्याएको मात्रै हो। प्रसंगभन्दा बाहिर गएर राजीनामाको विषय झिक्नु ठीक हैन।"
"अनुसन्धानमै गुज्रियो ५ वर्ष, उपलब्धि शून्य","महेन्द्रनगर : बलात्कारपछि हत्या गरिएकी कञ्चनपुरको भीमदत्त नगरपालिका२ उल्टाखामकी १३ वर्षीया बालिका निर्मला पन्तको हत्या भएको बुधबार पाँच वर्ष पूरा भएको छ। पाँच वर्षसम्म प्रहरीले घटनाको सत्यतथ्य पत्ता लगाउन नसकेको भन्दै बुधबार महेन्द्रनगरमा विद्यार्थीले प्रदर्शन गरे। यसबीचमा घटनाको अनुसन्धानका लागि थुप्रै प्रहरी टोली महेन्द्रनगर आए पनि प्रहरी अपराधीसम्म पुग्न सकेको छैन। घटनाको अनुसन्धानका लागि अहिले पनि जिल्ला प्रहरी कार्यालय कञ्चनपुरको टोली र सीआईबीको टोलीले अनुसन्धान गरिरहेको छ। जिल्ला प्रहरी कार्यालय कञ्चनपुरका प्रहरी प्रमुख प्रहरी उपरीक्षक कमल थापाले निर्मला पन्त हत्या प्रकरण प्रहरीले प्राथमिकताकासाथ अनुसन्धान गरिरहेको बताए। अहिले पनि प्राथमिकताका साथ घटनाको अनुसन्धान भइरहेको छ, थापाले भने, जिल्ला प्रहरी र सीआईबीको टोली अहिले पनि अनुसन्धानमा खटिएको छ। प्रहरीले अहिले पनि घटनामा शंकास्पद व्यक्तिलाई निगरानीमा राखेर अनुसन्धान गरिरहेको छ। घटनाको दोषी पत्ता लगाउन प्रहरीले अहिलेसम्म १ सय २३ जनाको डीएनए परीक्षण गरिसकेको छ। पाँच वर्ष पुग्दासमेत अपराधी पत्ता नलागेको भन्दै बुधबार महेन्द्रनगरमा यहाँका विभिन्न विद्यार्थी संगठनले सरकारको ध्यानाकर्षण गराए। प्रहरीले अनुसन्धान जारी रहेको बताए पनि निर्मलाका परिवारमा भने न्याय पाउने आस मरिसकेको छ। निर्मलाकी दिदी मनीषा पन्तले अब न्याय पाउने आशा मरिसकेको बताइन्। अहिलेसम्म प्रहरीले अनुसन्धान गरिरहेका छौं भन्ने आश्वासन मात्रै दियो, पाँचवर्ष भइसक्यो, उनले भनिन्, अहिलेसम्म पत्ता लागेन, अब न्याय पाउने आस मरिसकेको छ। यो घटनामा प्रहरीको अहिलेसम्मकै ठूलो जनशक्ति र स्रोत साधन खर्च भएको छ। यो प्रकरणको छिटो किनारा लगाउने प्रहरीको चाहाना भए पनि अनुसन्धान निष्कर्षमा पुग्न यथेष्ठ प्रमाण प्राप्त नहुनाले प्रहरी अन्योलमा छ। अहिले जिल्ला प्रहरी कार्यालय कञ्चनपुरको नेतृत्व सम्हालेका एसपी कमल थापा यसअघि सीआईबीमा हुँदा यसै घटनाको अनुसन्धानका लागि महेन्द्रनगर आएका थिए। यहाँका स्थानीयले भने अहिले सरकारले ठूला भ्रष्टाचारका फाइल खोलिरहेकाले निर्मला प्रकरण पनि टुंगोमा पुयाउन सक्ने आशा व्यक्त गरे। निर्मला पन्तको हत्यापछि ठूलो आन्दोलन भयो। धेरै घाइते भए। केहीको मृत्यु भयो। तर, अपराधी पत्ता लाग्न सकेन, स्थानीय रवीन्द्र जोशीले भने, अहिलेको सरकारले अन्य प्रकरणका फाइल खोल्दा निर्मला पन्तको हत्यारा पत्ता लगाउने आशा गरेका छौं, बुधबार आन्दोलनमा उत्रिएका विद्यार्थीले प्रमुख जिल्ला अधिकारीमार्फत प्रधानमन्त्रीलाई समेत ज्ञापनपत्र बुझाएका छन्। २०७५ साउन १० गते बलात्कारपछि हत्या गरिएको अवस्थामा उखुबारीमा उनको शव फेला परेको थियो। घटना भएको एक महिनापछि भदौ ४ मा जिल्ला प्रहरी कार्यालयले भीमदत्त नगरपालिका१९ बागफाटाका मानसिक अवस्था ठीक नभएका दिलिप विष्टलाई सार्वजनिक गरेपछि निर्दोषलाई फसाउन खोजिएको भन्दै कञ्चनपुरमा आन्दोलन चर्किएको थियो।"
कारागारमा कामचलाउ डाक्टर,"१००० बढी कैदीबन्दी परिरहन्छन् बिरामी, बिरामी परे ३० किलोमिटर टाढा सदरमुकाम लगेर उपचार गर्नुपर्ने बाध्यता। हेटौंडा : मकवानपुरको भीमफेदीस्थित भीमफेदी कारागारमा १ हजार ७४ कैदीबन्दी छन्। उनीहरू बिरामी परिरन्छन्। अझै यो समस्या जाडोमा भन्दा गर्मीमा बढी हुन्छ। तर, उनीहरूले समयमा उपचार पाउँदैनन्। स्वास्थ्यमा समस्या आएर परीक्षण वा उपचार गर्नुपरे ३० किलोमिटर टाढा सदरमुकाम लगेर उपचार गराउनुपर्ने बाध्यता छ। तर, यसको विकल्पमा दुई कैदीबन्दीबाटै कारागारभित्र सामान्य उपचार र स्वास्थ्य परीक्षण गराइन्छ। कामचलाउ डाक्टर चयन गरिएको छ। स्वास्थ्यकर्मीको अभाव हुँदा कारागारमा सजाय भोग गरिरहेका दुई जना बन्दीले नै अन्य कैदीबन्दीहरूको स्वास्थ्य चेकजाँच गर्ने गरेका छन्। उनीहरू हुन्, कसिन्द्र यादव र नवराज पाण्डे। दुईजना बन्दीमध्ये यादव अनमी र पाण्डे हेल्थ असिस्टेन्ट हुन्। उनीहरू विभिन्न मुद्दामा कारागार चलान भएका थिए। त्यसैले यहाँ पनि उनीहरूको योग्यतालाई प्रयोग गरिएको कारागार प्रमुख तीर्थराज पौडेल बताउँछन्। करिब १९ रापनी क्षेत्रफलमा फैलिएको कारागारमा ३ वटा ब्लक छन्। तीमध्ये दुइटा ब्लकमा पुरुष र एउटामा महिला कैन्दीबन्दी राखिएको छ। कारागारमा आवश्यक स्वस्थ्यकर्मी नहुँदा नेपाल स्वास्थ्य समाज संस्थाको सहयोगमा रविना तामाङलाई त्यहाँको स्वास्थ्य हेर्ने जिम्मेवारी दिएको छ। कारागारमा रहेका दुई कैदीले अन्य कैदीबन्दीको स्वास्थ्य जाँच गरिरहेका हुन्। कारागारमा दुईजना स्वास्थ्यकर्मीको दरबन्दी भए पनी हालसम्म पदपूर्ति हुन सकेको छैन, प्रमुख पौडेलले भने, कारागारभित्रको आन्तरिक प्रशासनमा खानेपानी, सरसफाइ, भान्सालगायतका विभाग छन्, जसमध्ये स्वास्थ्यको जिम्मेवारीमा उहाँहरूले काम गरिरहनु भएको छ। कारागार गृह मन्त्रालयअन्तर्गत पर्ने तर, स्वास्थ्यकर्मी स्वास्थ मन्त्रालयले पठाउनुपर्ने भएकाले स्वास्थ्यकर्मीहरूको रोजाइमा कारागार नपर्दा पनि दरबन्दी खाली रहेको प्रमुख पौडेलको भनाइ छ। धेरैपटक सम्बन्धित मन्त्रालय र विभिन्न सरकारी विभागहरूमा समस्या समाधानको निम्ति पत्राचार भए पनि कर्मचारीको पदपूर्ति हुन नसकेको पौडेलले गुनासो पोखे। अहिले लोकसेवा आयोगमा माग फार्म भरेर कर्मचारीको पदपूर्तिका लागि पठाएका छौं। केही समयमा त्यसको समाधान हुने अपेक्षा छ, उनले भने। कारागारको क्षेत्रफल ठूलो र राम्रो हावापानी भए पनि कारागारभित्रबाट निस्कने ढल व्यवस्थापन हुन सकेका छैन। कारागारबाट निस्कने फोहोर सीधै खोलामा जाने गरेको छ। गत वर्ष प्रदेशको आन्तरिक मामिला तथा कानुनमन्त्री गंगानारायण श्रेष्ठले कारागारको अनुगमन गरेका थिए। त्यसलगत्तै कारागारबाट निस्कने फोहोरलाई व्यवस्थापन गर्न बैकल्पिक ऊर्जा (बायो ग्यास) प्लान्ट स्थापनाका लागि प्रदेश सरकारले यसपटक ३० लाख विनियोजन गरेको कारागारका प्रमुख पौडेलले बताए। यहाँको मुख्य समस्या फोहोर व्यवस्थापन, यातायात र स्वास्थ्य सेवा छ। कारागारभित्रको आन्तरिक व्यवस्थापन र सुरक्षामा पनि बेलाबेला समस्या आउने गरेको छ। भीमफेदी कारागारको क्षमता १५ सय जना रहेको छ। हाल कारागारमा रहेका १ हजार ७४ जनामध्ये करिब तीन सय जना लागुऔषध मुद्दा, जबरजस्ती करणी मुद्दाका करिब १ सय, कर्तव्य ज्यान मुद्दाका एक सय र बैंकिङ कसुर, बन, बहुविवाहलगायतको अन्य कसुरका कैदीबन्दीहरू छन्। तीमध्ये महिला कैदीबन्दी २९ जना छन्। कारखाना बन्दै कारागार भीमफेदी कारागारमा रहेका रहेका कैदीबन्दहरू आयआर्जनको काममा समेत व्यस्त देखिन्छन्। कारागारमा सजाय भोग गरिरहेका कैदीबन्दीहरू पोते बनाउने, बत्ती बनाउने, बाँसबाट बन्ने मुढा बनाउने काम गर्छन्। उनीहरूले बनाएको सामग्री स्थानीय बजारदेखि छिमेकी देश चीनसम्म निर्यात हुने गरेको छ। यहाँ कैदीबन्दीहरू कोही कार्पेट बुनिरहेका छन्, कोही मुढा बनाइरहेका देखिन्छन्। बिहानदेखि बेलुकासम्म कैदीबन्दीहरू काममै व्यस्त हुन्छन्। मकवानपुरको मनहरी३ का रमेश तामाङ (नाम परिवर्तन) कार्पेट बनाउने काम गर्छन्।"
राजनीतिक अस्थिरताले साढे ६ महिनामै ढले २ सरकार,"विराटनगर : कोसी प्रदेशमा निम्तिएको चरम राजनीतिक अस्थिरताका कारण साढे ६ महिनामै दुइटा प्रदेश सरकार ढलेका छन्। राजनीतिक विश्लेषकहरू २ सय १ दिनभित्रमा दुइटा सरकार परिवर्तन हुनुलाई अस्वाभाविक मान्छन्। उनीहरू दल र नेताको व्यवहारले जनतामा संघीयताप्रति वितृष्णा र निराशा बढाउने काम मात्रै गरेको बताउँछन्। अस्थिरताका कारण प्रदेशसभाको दोस्रो कार्यकाल सुरु भएको साढे ६ महिना मात्रै बित्दै गर्दा प्रदेशले ३ जना मुख्यमन्त्री पाउने परिस्थिति निर्माण भएको छ। सर्वोच्च अदालतले कोसी प्रदेश सरकारको मुख्यमन्त्रीमा उद्धव थापाको नियुक्तिलाई बिहीबार बदर गरिदियो। सभामुख बाबुराम गौतमसमेतको समर्थन लिएर मुख्यमन्त्री बनेका नेपाली कांग्रेस कोसी प्रदेश संसदीय दलका नेता थापा नेतृत्वको सरकार सर्वोच्चको आदेशसँगै ढलेको हो। प्रदेश प्रमुख पर्शुराम खापुङले गत असार २१ गते उनलाई मुख्यमन्त्री नियुक्त गरेका थिए। संविधानले दिएको तटस्थताको भूमिकाविपरीत सरकार गठनमा सहभागी बनेपछि सभामुख गौतम विवादित बन्न पुगे। स्वतन्त्र प्रदेशसभा सदस्यको हैसियतामा उनी आफैंले हस्ताक्षर गरेर थापालाई मुख्यमन्त्रीमा समर्थन गरेका हुन्। सरकार गठनमा गौतमको सहभागितालाई सर्वोच्चले स्वीकार गरेन। कोसीको ९३ सदस्यीय प्रदेशसभामा बहुमत पुर्याउन ४७ सांसद आवश्यक पर्छ। ठूलो दल एमालेसँग ४० र एमालेसँगै सहकार्यमा रहेको राष्ट्रिय प्रजातन्त्र पार्टी (राप्रपा)सँग ६ जना सांसद छन्। गठबन्धनमा रहेकामध्ये कांग्रेसका २९, नेकपा (माओवादी केन्द्र)का १२, नेकपा (एकीकृत समाजवादी)का ४ र जनता समाजवादी पार्टी (जसपा)का १ सांसद छन्। एमालेराप्रपा गठबन्धन र अर्को गठबन्धनको ४६४६ सांसद छन्। थापाले सभामुखबाहेक बहुमत (४७) पुर्याउनसक्ने अवस्था भएन। माओवादीबाट सांसद निर्वाचित भएका सभामुख गौतमले अलग्गै हस्ताक्षर गरेर समर्थन दिएपछि बहुमत पुर्याएको भनेर थापालाई प्रदेश प्रमुख खापुङले मुख्यमन्त्री नियुक्त गरेका थिए। थापाको नियुक्तिलाई सर्वोच्चले अवैधानिक ठहर गरेको छ। उनी २२ दिनमात्रै पदमा रहन पाए। यद्यपि, थापा इमान्दार, भद्र र नम्र स्वभावका नेता मानिन्छन्। आफू मुख्यमन्त्री बनेपछि उनले ६ सदस्यीय मन्त्रिपरिषद् विस्तार गरेका थिए। थापाले कांग्रेसका प्रदीप सुनुवार, रामकुमार खत्री, माओवादीका जीवन आचार्य, राजेन्द्र कार्की र एकीकृत समाजवादीका कमलप्रसाद जबेगूलाई मन्त्री बनाए। आचार्यलाई आर्थिक मामिला तथा योजना मन्त्रालयको जिम्मेवारी दिँदा अरू मन्त्री बिना विभागीय नै थिए। मन्त्रालय बाँडफाँट हुन नपाउँदै चारै जना बिदा भएका छन्। संसद्बाट विश्वास गुमाएपछि एमाले प्रदेश संसदीय दलका नेता हिक्मतकुमार कार्की नेतृत्वको सरकार असार १५ गते ढलेको थियो। कार्की एमालेसहित, माओवादी, राप्रपा र जसपाका ६० सांसदको समर्थनमा २०७९ पुस २४ गते प्रदेशको दोस्रो कार्यकालको पहिलो मुख्यमन्त्री नियुक्त भएका थिए। जसपाले जेठ १७ र माओवादीले २३ गते समर्थन फिर्ता लिएपछि कार्की नेतृत्वको प्रदेश सरकार अल्पमतमा पर्यो। उनले १ सय ७४ दिनमै संसदबाट विश्वासको गुमाएपछि नयाँ सरकार गठनको प्रक्रिया अघि बढ्यो। प्रदेश प्रमुखले संविधानको धारा १६८ (२) अनुसार सरकार गठनका लागि दलहरूलाई आह्वान गरेका थिए। यस व्यवस्थाअनुसार दुई वा दुईभन्दा बढी दलको समर्थनमा बहुमत पुर्याउने प्रदेशसभा सदस्य मुख्यमन्त्री नियुक्त हुने व्यवस्था छ। असंवैधानिक तरिकाले नयाँ सरकार गठन भएको भन्दै एमाले नेता एवं पूर्वमुख्यमन्त्री कार्कीले असार २२ गते सर्वोच्च अदालतमा रिट दायर गरे। कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। रिटमा प्रदेश प्रमुख खापुङ, मुख्यमन्त्री थापा, सभामुख गौतमलाई प्रतिवादी बनाइएको थियो। न्यायाधीशहरू ईश्वरप्रसाद खतिवडा, आनन्दमोहन भट्टराई र तिलप्रसाद श्रेष्ठ सम्मिलित पूर्ण इजलासले कोसी सरकारविरुद्ध परेको रिटमाथि सुनुवाइ गर्दै मुख्यमन्त्रीमा थापाको नियुक्ति बदर गरिदिएको हो। संविधानको धारा १६८ (२) बमोजिम नै असार १७ गतेभित्र नयाँ मुख्यमन्त्री नियुक्त हुने गरी प्रक्रिया अघि बढाउन प्रदेश प्रमुख खापुङलाई सर्वोच्चले आदेशसमेत दिएको छ। कार्कीले मुख्यमन्त्रीमा आफूलाई नियुक्त गर्नलाई गरेको माग भने सर्वोच्चले अस्वीकार गरेको छ। मुख्यमन्त्रीबाट पदमुक्त भएपछि थापाले सर्वोच्चको आदेश आफूलाई स्वीकार्य भएको प्रतिक्रिया दिए। आदेशप्रति आफ्नै कुनै बिमती नरहेको उनले बताए। अब नयाँ सरकार गठनको प्रक्रियामा सहभागी हुने र मुख्यमन्त्रीमा कांग्रेसकै दाबी रहने थापाको भनाइ छ। एमाले नेता कार्कीले भने गैरसंवैधानिक र गैरकानुनी तरिकाबाट भएको सरकार गठनलाई सर्वोच्चले अवैध ठहर गरेको बताए। सर्वोच्चको आदेशबाट न्याय मरेको छैनभन्ने सन्देश गएको छ। अब सरकार गठनका लागि तोकिएको समयभित्रै बहुमत पुर्याएर मुख्यमन्त्रीमा दाबी गर्ने प्रयास गर्छु, उनले भने, संवैधानिक र कानुनी व्यवस्था अनुसार एमाले अविचलित भएर अगाडि बढ्छ। सर्वोच्चको आदेशले कानुन र संविधानको आधारमा अगाडि बढ्न हौसला प्रदान गरेको छ। सत्ताको बलमा गरिने कानुनको दुरुपयोगलाई अवैधानिक ठहर गर्दै सर्वोच्चले कानुनी राज्यको परिकल्पनालाई सार्थक बनाउन भूमिका खेलेको कार्कीको भनाइ छ। कोसी प्रदेशले पहिलो कार्यकालमा पनि ३ जना मुख्यमन्त्री खेपेको थियो। त्यसै त संघीयताका बारेमा जनतामा विस्तृष्णा बढिरहेका बेला प्रदेशमा स्थिर सरकार निर्माण हुन सकिरहेको छैन। सत्तामोह र भागबण्डाले दलहरू विभाजित भएर राजनीतिक अस्थिरता मौलाउँदा जनतामा निराशा छाएको राजनीतिक विश्लेषक बताउँछन्। राजनीतिशास्त्रका प्राध्यापक गिरिश भट्टराई कोसी प्रदेशले साढे ५ वर्षभित्रमा ५ वटा मुख्यमन्त्री पाउनु संघीयता कसरी गुज्रिदैछभन्ने एउटा उदाहरण भएको बताउँछन्। संघीयताका नाममा साह्रै अस्थिरता भयो। संघीयताबाट अघाइसकियो भन्ने ठाउँमा जनता पुगिसके, उनी भन्छन्, जनतालाई ३ तहमध्ये प्रदेशबाट सबैभन्दा धेरै सर्भिस डेलिभरीको आस थियो। तर, प्रदेशमा स्थिर सरकार हुन सकेन। बारम्बार सरकार परिवर्तन भइरहने खेलले जनतामा नकारात्मक धारणा बढाएको राजनीतिक विश्लेषक भट्टराईले बताए। हामीले हिजो ३ तहका सरकार र संविधान कार्यान्वयनको नारा दिएर संघीयता लिएर आयौं, उनले भने, तर, संघीयता आएपछि जनता झन् चिँढिएका छन्। संघीयताको मूल मर्मलाई आत्मसात गर्दै जनतामा सर्भिस डेलिभरी गर्नेतर्फ दलहरू केन्द्रित हुन नसक्नु व्यवस्थाकै लागि दुर्भाग्यपूर्ण भएको भट्टराईको ठम्याइ छ। जनतालाई हैन, यहाँ त नेताका घरमा मन्त्री र मुख्यमन्त्री डेलिभरी भए। उनीहरूले आफूआफूमा पद डेलिभरी गरे, उनी भन्छन्, दल र नेताले जनतालाई संघीयताको अनुुभूति हुने कुनै काम गरेनन्। जनतामा संघीयता हाम्रा लागि हैन, नेता व्यवस्थापनका लागि मात्रै रहेछ भन्ने बुझाइ बढ्यो। दल र नेताकै व्यवहारले संघीयता नेता व्यवस्थापनको तह रहेछभन्ने आम बुझाइ बढेको भट्टराईको भनाइ छ।"
सभामुखको हस्ताक्षर संसदीय अभ्यासविपरीत,"काठमाडौं : सर्वोच्च अदालतले कोसी प्रदेशको मुख्य मन्त्रीमा उद्धव थापाको नियुक्तिलाई बिहीबार असंवैधानिक ठहर गरेको छ। सरकार गठनमा समर्थन जनाएका सभामुख बाबुराम गौतमको हस्ताक्षर संवैधानिक विधिशास्त्रविपरीत भएको ठहर गर्दै नयाँ सरकार गठन गर्न एक साताको समयसीमा दिएको छ। न्यायाधीश ईश्वरप्रसाद खतिवडा, डा आनन्दमोहन भट्टराई र तिलप्रसाद श्रेष्ठको पूर्ण इजलासले नियुक्ति असंवैधानिक ठहर गरेसँगै २० दिनमै थापा पद मुक्त भएका छन्। कोसी प्रदेशमा नयाँ सरकार गठन गर्न सर्वोच्चले सात दिन (साउन १७) सम्मको समयसीमा दिएको छ। सर्वोच्चले कोसी प्रदेश सरकार गठनका लागि सभामुख गौतमले जनाएको समर्थन संवैधानिक विधिशास्त्र, संवैधानिक नैतिकता, संसदीय अभ्यास र नेपालको संविधानमा रहेका प्रावधान समेतका दृष्टिले उचित, बैध र स्वीकार्य नदेखिएको ठहर गरेको हो। सभामुख गौतम समेतको समर्थनमा गत असार २१ गते कांग्रेस संसदीय दलका नेता थापा मुख्यमन्त्रीमा नियुक्त भएका थिए। थापाको नियुक्ति बदरको माग गर्दै कोसी प्रदेश नेकपा एमाले प्रदेश संसदीय दलका नेता हिक्मतकुमार कार्कीले सर्वोच्चमा रिट निवेदन दायर गरेका थिए। कार्कीको नेतृत्वमा २०७९ पुसमा सरकार गठन भएको थियो। सरकार सञ्चालनपछि कार्कीले संविधानको धारा १८८ (२) र (३) बमोजिम विश्वासको मत प्राप्त गर्नुपर्ने अवस्था सिर्जना भएको थियो। असार १५ गते मुख्यमन्त्री कार्कीले विश्वासको मत पाउन नसकेपछि कोसी प्रदेश प्रमुख परशुराम खापुङले सभामुख गौतमको समेत समर्थनमा ५ दिनको समय दिएर सरकार निर्माणका लागि आह्वान गरेका थिए। ९३ सदस्यीय कोसी प्रदेशसभामा सत्ता गठबन्धनले सभामुख गौतमको समेत समर्थन लिएर सांसदको संख्या ४७ पुयाएको थियो। सभामुख गौतमको हस्ताक्षरसमेत जोडेर कांग्रेस संसदीय दलका नेता थापा, माओवादी केन्द्र संसदीय दलका नेता इन्द्रबहादुर आङ्बो, एकीकृत समाजवादी संसदीय दलका नेता राजेन्द्र राई, जसपा सांसद निर्मला लिम्बूले हस्ताक्षर गरी सरकार गठनको दाबी गरेका थिए। सत्ता गठबन्धनले राष्ट्रिय प्रजातन्त्र पार्टीबाट समर्थन जुटाउन नसकेपछि सभामुख गौतमको सहारा लिएको थियो। सभामुख गौतमले जनाएको समर्थन र प्रदेश प्रमुख खापुङ समक्ष प्रस्तुत गरिएको दाबीपत्रलाई त्रुटिपूर्ण भएको उल्लेख गर्दै सर्वोच्चले मुख्यमन्त्रीमा गरिएको नियुक्ति र तत्सम्बन्धमा भए गरिएका कामकारबाहीहरू नेपालको संविधान प्रतिकूल देखिएकाले उत्प्रेषणको आदेशद्वारा बदर हुने ठहर गरेको छ। संसदीय अभ्यासको तुलनात्मक अध्ययनबाट समेत सरकार गठन प्रक्रियामा सभामुखले समर्थन जनाएको दृष्टान्त पाउन नसकिएको आदेशमा उल्लेख छ। बहुमत प्राप्त सदस्यलाई नियुक्त गर्नु रिट निवेदक कार्कीले संविधानको धारा १६८ (३) बमोजिम सरकारको नेतृत्व गर्न परमादेशको माग गरेका थिए। तर, सर्वोच्चले १६८ (२) बमोजिम अर्को सरकार गठन गर्ने विकल्प रहेसम्म सोही विकल्प अपनाउनु नै बाञ्छनीय हुने उल्लेख गर्दै प्रदेशसभाको बहुमत प्राप्त गर्न सक्ने प्रदेशसभा सदस्यलाई मुख्यमन्त्रीमा नियुक्त गर्नु भनी परमादेश दिएको छ। संविधानको धारा १६८ (२) बमोजिम सरकार गठन गर्न मिल्ने नै अवस्था रहेको उल्लेख गर्दै आदेशमा भनिएको छ, जुन बिन्दुबाट संविधानको प्रयोग र पालनामा त्रुटि भएको हो, सोही अवस्थाबाट संविधानसम्मत् तवरले प्रक्रिया अघि बढाउनु मनासिव हुने देखिँदा सात दिनभित्र प्रदेशसभाको बहुमत प्राप्त गर्न सक्ने प्रदेशसभाको सदस्यलाई मुख्य मन्त्रीमा नियुक्त गर्नु भनी कोसी प्रदेशका प्रदेश प्रमुखको नाममा परमादेश हुने ठहर्छ। कोसी प्रदेश नेकपा एमाले प्रदेश संसदीय दलका नेता कार्कीले प्रदेशसभाको सबैभन्दा ठूलो दलको संसदीय दलको नेताको हैसियतमा सरकारको नेतृत्व गर्ने अवसर दिनदिलाउन परमादेशको माग गरेका थिए। नेपालको संविधान धारा १६८ (२) मा प्रदेशसभामा कुनै दलको स्पष्ट बहुमत नरहेको अवस्थामा प्रदेशसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रदेशसभाको सदस्यलाई प्रदेश प्रमुखले मुख्यमन्त्रीमा नियुक्त गर्न सक्ने व्यवस्था छ। यसबमोजिम मुख्यमन्त्री नियुक्त हुन सक्ने अवस्था नभएमा वा त्यसरी नियुक्त मुख्यमन्त्रीले नेपालको संविधानको धारा १६८ (४) बमोजिम विश्वासको मत प्राप्त गर्न नसकेमा धारा १६८ (३) बमोजिम मुख्यमन्त्री नियुक्त हुने भएकाले रिट निवेदक कार्कीको मागबमोजिम सरकारको नेतृत्व गर्ने अवसर दिनु दिलाउनु भनी रिट जारी गरिरहन परेन, आदेशमा उल्लेख छ। सभामुखको भूमिका रेफ्रीजस्तो हुनुपर्छ कोसी प्रदेश सरकार गठनका लागि सभामुख बाबुराम गौतमले समर्थन जनाएका थिए। सभामुख गौतमको भूमिका असंवैधानिक भएको ठहर गर्दै सर्वोच्चले सभामुखको पदीय सीमाबारे व्याख्या गरेको छ। सभामुखको पद राजनीतिक रूपमा तटस्थ र निष्पक्ष रहनुपर्ने र कुनै प्रकारको राजनीतिक पक्षधरता कायम गर्न नहुने पदको रूपमा रहेको आदेशमा उल्लेख छ। प्रदेशसभाको तथा सभामुखको निर्वाचनको सन्दर्भमा निजको कुनै राजनीतिक दलसँग आबद्धता रहेको भए पनि सभामुखको पदमा निर्वाचित भइसकेपछि निजको दलीय आबद्धता कायम नरही निजको हैसियत स्वतन्त्र र तटस्थ अवस्थाको रहन्छ, रहनुपर्छ, सभामुखको कर्तव्य र सीमाबारे व्याख्या गर्दै आदेशमा भनिएको छ, प्रदेशसभाका सबै राजनीतिक दलहरू र सदस्यहरूप्रति सभामुखले समदुरी र समान व्यवहार कायम राख्नुपर्ने हुन्छ। सभामुखले प्रदेशसभामा रेफ्री वा अम्पायर प्रकृतिको भूमिका निर्वाह गर्नुपर्छ। सभामुख वा सभाध्यक्षलाई निष्पक्ष र तटस्थ राख्ने अभिप्रायले नै नेपालको संविधानको धारा १८६ मा अध्यक्षता गर्ने व्यक्तिलाई मत दिने अधिकार नहुने तर मत बराबर भएमा अध्यक्षता गर्ने व्यक्तिले आफ्नो निर्णायक मत दिने व्यवस्था गरिएको सर्वोच्चले व्याख्या गरेको छ। कुनै खास राजनीतिक दल वा कुनै सदस्यलाई समर्थन गर्नुको स्वाभाविक अर्थ एउटासँग विशेष सम्बन्ध र अन्यसँग भिन्न प्रकारकोे सम्बन्ध कायम राखेको हुन जाने आदेशमा जनाइएको छ। नियुक्तिका लागि समर्थन गर्नेले अविश्वासको प्रस्तावको समर्थनमा पनि समर्थन गर्न पाउने अवस्था आइपर्छ । सरकार गठनका लागि सहयोग गर्ने वा अन्य यस्तै कुनै कारण देखाएर सभामुखले निष्पक्ष र तटस्थ रहनुपर्ने सम्बन्धी संसदीय अभ्यासको मर्म, मूल्य, मान्यता प्रतिकूलका काम वा व्यवहार गर्न मिल्दैन, आदेशमा भनिएको छ, संविधानमा सभामुखले मुख्यमन्त्री नियुक्तिका सन्दर्भमा समर्थन जनाउन हुँदैन भनी किटानी रूपमा उल्लेख गरिएको भए तापनि निजले मत दिन पाउने सीमित व्यवस्था सम्बन्धमा नेपालको संविधानको धारा १८६, १८२(७) मा रहेको प्रकृतिको अपवाद स्वरूपको प्रावधानले सभामुखलाई त्यस प्रकारको अधिकार वा अनुमति प्रदान गरेको देखिँदैन ।"
मुलुक बनाउने जिम्मेवारी अब युवाहरूले लिनुपर्छ : अध्यक्ष तिमित्सिना,"काठमाडौं : राष्ट्रियसभाका अध्यक्ष गणेशप्रसाद तिमिल्सिनाले मुलुक बनाउने जिम्मेवारी अब युवाहरूले लिनुपर्ने बताएका छन्। शुक्रबार ललितपुरमा योङ्ग प्रोफेशनल फेलोसिप नेपाल २०२३ कार्यक्रमलाई सम्बोधन गर्दै तिमिल्सिनाले राजनीति गर्नेहरुले देशलाई स्वर्गको टुक्रा जस्तो बनाउन नसकेको भन्दै अव युवाहरुले यसको जिम्मा लिनुपर्ने बताएका हुन्। देशलाई परिवर्तन गर्न र नयाँ व्यवस्था स्थापीत गर्ने आन्दोलनमा राजनीतिज्ञहरुको आवश्यक भूमिका रहेको भन्दै उनले व्यवस्था परिवर्तन गरेपनि अवस्था परिवर्तन गर्ने कुरामा भने अल्मलिएको बताए । अध्यक्ष तिमिल्सिनाले युवा पुस्तालाई सशक्तिकरण गर्दा व्यक्तिलाई मात्रै नभई राष्ट्रको समग्र बिकासका लागि पनि निर्णायक हुने धारणा राखे। युवाहरु विकासका मार्गदर्शक, नवप्रवद्र्धक भएकाले द्रूत गतिमा विश्वलाई परिवर्तित आकार प्रदान गर्ने काम पनि युवाहरुको नै भएको उनको भनाइ छ ।"
राष्ट्रपतिबाट मिटरब्याजसम्बन्धी विधेयक प्रमाणीकरण,काठमाडौं : राष्ट्रपति रामचन्द्र पौडेलले मिटरब्याजसम्बन्धी विधेयक प्रमाणीकरण गरेका छन्। मुलुकी संहितासम्बन्धी केही नेपाल ऐनलाई संशोधन गर्न बनेको विधेयक २०८० राष्ट्रपति पौडेलले प्रमाणीकरण गरेको राष्ट्रपति कार्यालयले जनाएको छ। संघीय संसदको दुवै सदनबाट पारित भइ प्रमाणीकरणका लागि आएको विधेयक संविधानको धारा ११३ को उपधारा (२) बमोजिम राष्ट्रपतिबाट प्रमाणीकरण भएको हो। अब राजपत्रमा प्रकाशित भएपछि कानुनको रुप लिनेछ।
राष्ट्रपति पौडेलले गरे पाटनस्थित कृष्ण मन्दिरको दर्शन,"राष्ट्रपति पौडेलले सुन्दरी चोक, मूलचोक र केशवनारायण चोकसहित पाटन सङ्ग्रहालयको समेत अवलोकन गरेका उनका प्रेस सल्लाहकार किरण पोखरेलले जानकारी दिए। काठमाडौं : राष्ट्रपति रामचन्द्र पौडेलले आज बिहान ललितपुरको पाटनस्थित कृष्ण मन्दिरको दर्शन गरेका छन्। राष्ट्रपति पौडेलले सुन्दरी चोक, मूलचोक र केशवनारायण चोकसहित पाटन सङ्ग्रहालयको समेत अवलोकन गरेका उनका प्रेस सल्लाहकार किरण पोखरेलले जानकारी दिए। सो अवसरमा राष्ट्रपति पौडेललाई पाटन दरबार क्षेत्रमा ललितपुर महानगरपालिकाका प्रमुख चिरीबाबु महर्जनले स्वागत गरेका थिए। सो अवसरमा राष्ट्रपति पौडेललाई पाटन सङ्ग्रहालयका निमित्त कार्यकारी निर्देशक सुरेश लाखे र स्मारक संरक्षण तथा दरबार हेरचाह कार्यालयका निमित्त प्रमुख शारदा शिवाकोटीले उक्त क्षेत्रको जानकारी गराएका थिए।"
प्रचण्डले कांग्रेसको कान समातेर उफारिरहेका छन् : केपी ओली,"काठमाडौं : नेकपा एमाले अध्यक्ष केपी शर्मा ओलीले नेपाली कांग्रेस माओवादीको इसारामा चलेको आरोप लगाएका छन्। काठमाडौंमा आयोजित कार्यक्रममा उनले कांग्रेस माओवादीको ढाकर बोकेर हिँडेको बताए। 'एमालेपछि जित्ने चान्स अलि अलि कांग्रेसको पनि हो। तर कांग्रेस माओवादीको ढाकर बोक्याछ,' उनले भने। माओवादी अध्यक्षसमेत रहेका प्रधानमन्त्री पुष्पकमल दाहालले कांग्रेसको कान समातेर डोर्याएको उनको भनाइ छ। 'कांग्रेसको दुईपट्टि टिलिक्क परेको जुत्ता लगाएर, खुट्टा झारेर प्रचण्डले कांग्रेसको कान समातेर उफारेका छन्। कांग्रेस लुरुलुरु हिँडेको छ,' उनले थपे, 'जित्ने कांग्रेसको भाग्य पनि थियो अलिकति। तर अब कठैबरा मात्र भन्न सकिन्छ।' उनले कांग्रेस लोकतन्त्रको पक्षमा उभिन नसकेको आरोपसमेत लगाए। त्यतिमात्र होइन कांग्रेस भ्रष्टाचारविरुद्ध उभिन नसकेको अध्यक्ष ओलीले बताए। 'कांग्रेसका राम्रा नराम्रा दुवै पक्ष छन्। तर बहुतै डर लाग्दा नराम्रा पक्ष छन्। कांग्रेस लोकतन्त्रको पक्षमा छैन। भ्रष्टाचारविरुद्ध पनि उभिँदैन,' उनले भने, 'मुसाले मौका पर्दा चुइँक्क गर्छ तर कांग्रेस गर्दैन। के भएको कांग्रेस? हेर्दाहेर्दै हेर्नुस् त।' कांग्रेसको राम्रो पक्ष रहे पनि अहिले कर्कलाको ढाँठजस्तै लर्याक्क भएको उनको भनाइ छ।"
राष्ट्रसंघका महासचिवलाई प्रधामन्त्री दाहालले दिए नेपाल भ्रमणको निम्तो,"काठमाडौं : प्रधानमन्त्री पुष्पकमल दाहालले संयुक्त राष्ट्र संघका महासचिव एन्टोनियो गुट्रेसलाई नेपाल भ्रमणको निम्तो दिएका छन् । संयुक्त राष्ट्रसंघको कार्यक्रममा सहभागी भइ इटालीको रोमबाट फर्कने क्रममा प्रधानमन्त्री दाहालले राष्ट्र संघका महासचिव गुट्रेसलाई नेपाल भ्रमणको निम्तो दिएको बताए । त्रिभुवन अन्तराष्ट्रिय विमानस्थलमा आयोजित पत्रकार सम्मेलनमा प्रधानमन्त्री दाहालले संयुक्त राष्ट्र संघका महासचिव गुट्रेस छिट्टै नेपाल भ्रमणमा आउने बताए । प्रधानमन्त्री दाहालले भने, राष्ट्रसंघका महासचिवलाई मैलै नेपाल भ्रमणको निम्तो दिएको छु । उहाँ समय मिलाएर छिट्टै नेपाल भ्रमणमा आउनुहुन्छ । प्रधानमन्त्री दाहालले राष्ट्रसंघका महासचिव गुट्रेससँग रोममा साइडलाइन भेटवार्ता गरेका थिए । सो भेटमा नेपालसंयुक्त राष्ट्रसंघ सम्बन्ध, विश्वशान्ति स्थापानामा नेपालले पुरयाएको योगदान, जल वायु परिवर्तन, खाद्य सुरक्षा लगायत विषयमा छलफल भएको प्रधानमन्त्री दाहालले बताए ।"
कोरम नपुगेपछि सार्वजनिक लेखा समितिको बैठक स्थगित,"काठमाडौं : प्रतिनिधिसभाअन्तर्गतको सार्वजनिक लेखा समितिको बैठक गणपूरक संख्या नपुगेपछि स्थगित भएको छ। कोरम नपुगेर बैठक स्थगित भएको समिति उपसचिव साबित्रा शर्माले जानकारी दिइन्। उनले अन्नपूर्णसँग भनिन्,'बैठक बस्नलाई १४ सांसदको आवश्यक पर्छ। तर, आज १३ जना मात्रै उपस्थित हुनुभयो। त्यसैले बैठक बस्न सकेन।' उनले अर्को बैठक आइतबार दिउँसो १ : ३० बजेका लागि बोलाइएको बताइन्। शुक्रबार बिहान ११ बजेर ३० मिनेटमा बैठक बोलाइएको थियो। २६ सदस्यीय समितिमा गणपूरकका लागि १४ सांसद आवश्यक पर्छ। तर १३ जना मात्रै उपस्थित भएपछि बैठक स्थगित भएको हो।"
"कोसीको कामचलाउ मुख्यमन्त्रीमा हिक्मत कार्कीको पुनर्वहाली, आजदेखि कार्यभार सम्हाल्दै","विराटनगर : कोसी प्रदेशको कामचलाउ मुख्यमन्त्रीका रूपमा नेकपा (एमाले) प्रदेश संसदीय दलका नेता नेता हिक्मतकुमार कार्कीको पुनर्वहाली भएको छ। कार्कीले आज (शुक्रबार) बिहान ११ बजेतिर मुख्यमन्त्री तथा मन्त्रिपरिषद्को कार्यालयमा पुगेर कार्यभार सम्हाल्ने तयारी गरेका छन्। सर्वोच्च अदालतले मुख्यमन्त्रीमा नेपाली कांग्रेस प्रदेश संसदीय दलका नेता उद्धव थापाको नियुक्तिलाई बिहीबार बदर गरिदिएपछि कामचलाउ मुख्यमन्त्रीका रूपमा कार्कीको पुनरागमन भएको हो। उनी साउन १७ गतेसम्म प्रदेशको कामचलाउ मुख्यमन्त्री रहने छन्। थापाको नियुक्ति बदर गर्दै सर्वोच्चले १७ गतेभित्र मुख्यमन्त्री नियुक्त गरिसक्ने गरी प्रक्रिया अघि बढाउन प्रदेश प्रमुख पर्शुराम खापुङका नाममा आदेशसमेत गरेको छ। त्यसबेलासम्म सरकारविहीनताको अवस्था आउन नदिन कार्की कामचलाउ मुख्यमन्त्री रहने छन्। काठमाडौंमा रहेका उनी केहीबेरमा विराटनगर आएर जिम्मेवारी सम्हाल्ने तयारीमा छन्। कार्कीको पुनर्वहाली,सँगै उनको नेतृत्वमा सरकारमा रहेका मान्त्रीहरुले पनि मन्त्रालयको जिम्मेवारी सम्हाल्ने भएका छन्। एमाले नेतृत्वको सरकारमा एमालेका बुद्धिकुमार राजभण्डारी सामाजिक विकास एवं पर्यटन, वन तथा वातावरण र तिलकुमार मेन्याङ्बो खानेपानी, सिँचाइ तथा उर्जा र स्वास्थ्य मन्त्री थिए। राष्ट्रिय प्रजातन्त्र पार्टी (राप्रपा) प्रदेश संसदीय दलका नेता भक्तिप्रसाद सिटौला उद्योग, कृषि तथा सहकारी र भौतिक पूर्वाधार विकास मन्त्री छन्। कार्की २०७९ पुस २४ गते प्रदेशसभाको दोस्रो कार्यकालको पहिलो मुख्यमन्त्री नियुक्त भएका थिए। आफ्नै दल एमालेसहित नेकपा (माओवादी केन्द्र), राप्रपा र जनता समाजवादी पार्टी (जसपा)समेतका ६० प्रदेशसभा सदस्य (सांसद)को समर्थनमा उनी मुख्यमन्त्री बने। तर, मुलुकको राजनीतिक समीकरण फेरबदल भएसँगै जसपाले जेठ १७ र माओवादीले २३ गते समर्थन फिर्ता लिएपछि एमाले नेतृत्वको सरकार अल्पमतमा परेको थियो। असार १५ गते संसदबाट विश्वास गुमाएपछि कार्की नेतृत्वको सरकार ढलेको थियो। त्यसपछि प्रदेश प्रमुख खापुङले संविधानको धारा १६८ (२) बमोजिम नयाँ सरकार गठनको आह्वान गरे। सभामुख बाबुराम गौतमसहितको हस्ताक्षरलाई गणना गरेर खापुङले कांग्रेस नेता थापालाई असार २१ गते मुख्यमन्त्री नियुक्त गरे। त्यसविरुद्ध एमाले नेता कार्कीले असार २२ गते सर्वोच्चमा रिट दायर गरेका थिए। सर्वोच्चका न्यायाधीशहरु ईश्वरप्रसाद खतिवडा, आनन्दमोहन भट्टराई र तिलप्रसाद श्रेष्ठको पूर्ण इजलासले असंवैधानिक रहेको भन्दै थापाको नियुक्ति बदर गरिदिएपछि अर्को सरकार गठन नभएसम्मका लागि कार्कीलाई कामचलाउ मुख्यमन्त्रीको भूमिकामा रहने बाटो खुलेको हो। थापाको नियुक्ति बदर भएपछि सरकार शून्यताको अवस्था हुन नदिन आफ्नै नेतृत्वको सरकारले निरन्तरता पाएको उनले बताए। संविधानले सरकार शून्यताको परिकल्पना नगरेका कारण अर्को सरकार गठन नभएसम्मका लागि कामचलाउ मुख्यमन्त्रीको रूपमा आफूले कार्यभार सम्हाल्ने कार्कीको भनाइ छ। कोसीको ९३ सदस्यीय प्रदेशसभा (संसद)मा बहुमत पुर्याउनका लागि ४७ सांसद आवश्यक पर्छ। संसदमा एमालेका ४०, कांग्रेसका २९, माओवादीका १२ (सभामुखबाहेक), राप्रपाका ६, नेकपा (एकीकृत समाजवादी)का ४ र जसपाका १ सांसद छन्। एमालेराप्रपा गठबन्धन र अर्को गठबन्धनसँग ४६४६ सांसद छन्। दुवैतर्फ बहुमत पुयाउन थप १ सांसदको आवश्यकता पर्छ। गठबन्धनबाट मुख्यमन्त्रीमा दाबी गरेका कांग्रेस नेता थापालाई संविधानले दिएको तटस्थताको भूमिकाविपरीत सभामुख गौतमले समर्थन गरेका थिए। संविधानविपरीत सभामुखसमेतको समर्थनमा बहुमत (४७) दाबी गरेका थापालाई प्रदेश प्रमुखले मुख्यमन्त्री नियुक्त गरेपछि सरकार गठन सम्बन्धी विवाद सर्वोच्च पुगेको थियो। सर्वोच्चले सरकार गठनमा सभामुखले भूमिका खेल्न नपाउने किटान गरिदिएको छ। कोसी प्रदेशमा अब कसले बहुमत पुर्याएर नयाँ सरकारका लागि दाबी पेस गर्ने हुन् भन्ने चासोको विषय बनेको छ।"
दिगो विकास समिति भ्रष्टाचार निवारण र सुशासनका मुद्दामा केन्द्रित हुने,"काठमाडौं : राष्ट्रियसभा अन्तर्गतको दिगो विकास र तथा सुशासन समितिले चालू आर्थिक वर्षमा भ्रष्टाचार निवारण र सुशासनका मुद्दामा केन्द्रित हुने गरी वार्षिक प्रस्ताव तयार गरेको छ। सिंहदरबारमा शुक्रबार बसेको समिति बैठकमा दिगो विकास र सुशासनसम्बन्धी ऐन र कानुनको अवस्थाको अध्ययन गर्ने, सुशासन प्रवर्द्धन र सेवा प्रवाहका मुद्दामा केन्द्रित भएर छलफल गर्नेलगायत विषय समटेर वार्षिक प्रस्ताव तयार गरेको हो। समिति सदस्यहरूको राय सुझाव समेटेर वार्षिक प्रस्तावलाई अन्तिम रुप दिन समिति सचिवालयलाई निर्देशन दिइएको सभापति प्रकाश पन्थले जानकारी दिए। सुशासनका मुद्दामा समिति र सदनमा आवाज उठिरहेको अवस्थामा पनि सेवा प्रवाहमा अलमल देखिएको बिषयमा पनि अध्ययन गरिने प्रस्ताव गरिएको उनले बताए। त्यस्तै बैठकमा समिति सदस्य भुवन सुनारको संयोजकत्वमा गठित उपसमितिले तयार गरेको दलितका सबाल सम्बन्धित संकल्प प्रस्ताव कार्यान्वयन कार्यायोजनाको मस्यौदा प्रतिवेदन समिति सभापतिसमक्ष पेस गरिएको छ। यसअघि राष्ट्रियसभाले संकल्प प्रस्ताव पारित गर्दै मातहतका समितिलाई उक्त प्रस्ताव तयार गर्न निर्देशन दिएको थियो।"
सभामुख (रेफ्री)ले हानेको गोलमा अदालतले रेड कार्ड देखायो : लिङदेन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङदेनले कोशी प्रदेश सरकार गठनका सम्बन्धमा सर्वोच्च अदालतको आदेशको स्वागत गर्दै सभामुख (रेफ्री)को पदीय सीमा र भूमिकाको सम्बन्धमा स्पष्ट व्याख्या भएको बताएका छन्। अध्यक्ष लिङदेनले सभामुख बाबुराम गौतमले कोशी प्रदेश सरकार गठनमा देखाएको समर्थन अनुचित भएको बताए। फुटबल खेलमा दुई टिमका खेलाडीले गोल गर्न सकेनन्। म आफैं हान्दिन्छु भनेर रेफ्रीले गोल हान्नु अनुचित हो, अन्नपूर्ण पोस्टसँगको वार्तामा अध्यक्ष लिङदेनले भने,खेलाडीहरुले गोल हान्न सकेनन्। म आफैं हान्दिन्छु भन्दै रेफ्री स्वयंले गोल हान्न मिल्दैन भन्ने कुरा स्थापित भएको छ। ९३ सदस्यीय कोसी प्रदेशसभामा सत्ता गठबन्धनले सभामुख गौतमको समेत समर्थन लिएर सांसदको संख्या ४७ पुर्याएको थियो। सभामुख गौतमको हस्ताक्षरसमेत जोडेर कांग्रेस संसदीय दलका नेता थापा, माओवादी केन्द्र संसदीय दलका नेता इन्द्रबहादुर आङ्बो, एकीकृत समाजवादी संसदीय दलका नेता राजेन्द्र राई, जसपा सांसद निर्मला लिम्बूले हस्ताक्षर गरी सरकार गठनको दाबी गरेका थिए। राष्ट्रिय प्रजातन्त्र पार्टीबाट समर्थन जुटाउन नसकेपछि सत्ता गठबन्धनले सभामुख गौतमको सहारा लिएको थियो। सभामुख गौतम समेतको समर्थनमा गत असार २१ गते कांग्रेस संसदीय दलका नेता थापा मुख्यमन्त्रीमा नियुक्त भएका थिए। सर्वोच्चले कोसी प्रदेश सरकार गठनका लागि सभामुख गौतमले जनाएको समर्थन संवैधानिक विधिशास्त्र, संवैधानिक नैतिकता, संसदीय अभ्यास र नेपालको संविधानमा रहेका प्रावधान समेतका दृष्टिले उचित, बैध र स्वीकार्य नदेखिएको ठहर गरेको छ । न्यायाधीश ईश्वरप्रसाद खतिवडा, डा आनन्दमोहन भट्टराई र तिलप्रसाद श्रेष्ठको पूर्ण इजलासले नियुक्ति असंवैधानिक ठहर गरेसँगै २० दिनमै थापा पद मुक्त भएका छन्। कोसी प्रदेशमा नयाँ सरकार गठन गर्न सर्वोच्चले सात दिन (साउन ७) सम्मको समयसीमा दिएको छ। अध्यक्ष लिङदेनले सर्वोच्चले दिएको समयसीमा भित्र बहुमतको सरकार बनाउनु पर्नेमा जोड दिए। सरकार गठनका लागि ९३ सदस्यीय प्रदेशसभामा ४७ सांसदको समर्थन जुटाउनु पर्छ। तर गठबन्धन दल कांग्रेसका २९, माओवादीका सभामुखबाहेक १२, एकीकृत समाजवादीका ४ र जनता समाजवादी पार्टीका एक गरी ४६ तथा एमालेका ४० र राप्रपाका ६ सांसद छन् । अहिलेको राजनीतिक समीकरणमा कसैको पनि बहुमतको सरकार गठन हुने अवस्था देखिँदैन। सरकार गठनको लागि राप्रपाको भूमिका निर्णायक देखिएको छ। तर, अध्यक्ष लिङदेनले सरकार गठनतर्फ राप्रपाले चासो नदिएको बताए।"
कांग्रेससँग मिलेर सरकार गठन गर्न एमाले तयार : हिक्मत कार्की,"विराटनगर : कोशी प्रदेशका कामचलाउ मुख्यमन्त्री हिक्मतकुमार कार्कीले काङ्ग्रेससँग मिलेर सरकार गठनका लागि एमाले तयार रहेको बताएका छन् । सर्वोच्च अदालतले उद्धव थापाको मुख्यमन्त्री नियुक्तिलाई बदर गरेसँगै पुनर्बहाली भएका हिक्मत कार्कीले कामचलाउ मुख्यमन्त्रीको रूपमा पुनः कार्यभार सम्हालेका हुन्। विराटनगर विमानस्थलमा सञ्चारकर्मीसँग कुरा गर्दै उनले प्रदेशको समृद्धिको लागि एमाले बाधक नहुने प्रस्ट पारे । देशका ठूला दलहरू एमाले र काङ्ग्रेस मिलेर जान सक्ने बताए । उनले भने, प्रजातन्त्र, सुशासनका लागि काङ्ग्रेससँग कुरा मिले हामीसँगै सरकार बनाएर जान सक्छौं । हामी ओपन छौं ।' उनले यस विषयमा कुराकानी पनि भइरहेको बताए । कार्कीले भने, मुख्यमन्त्री दिन हामी तयार छौँ । बहुमत नभएपछि मुख्यमन्त्री दिन पनि तयार हुनुपर्छ । तर कार्यकाल बाँड्ने कुरामा म सहमत छैन । उनले भने,' साना साना दलहरू त सरकार गठनको दाबी गरेर जाने खोज्छन् भने ४० सिट रहेको एमाले नजाने कुरै भएन ।' उनले एमालेले बहुमत पुर्याउनका लागि कोशी प्रदेश सभामा रहेका दलहरूसँग कुराकानी भइरहेको बताए । कार्कीले यस विषयमा कुराकानी भएरहेको र अहिलेसम्म फाइनल भइनसकेको बताए।"
"चिनियाँ सुरक्षा अधिकारी मुस्ताङमा, व्यापार मेला लगाउने विषयमा छलफल","जोमसोम : राष्ट्रिय गौरवको उत्तरदक्षिण जोड्ने कालिगण्डकी करिडोर (बेनीजोमसोमकोरला) राजमार्ग सडक अनुगमन गर्दै बिहीबार साँझ चिनियाँ सुरक्षा अधिकारीहरूको टोली मुस्ताङ आइपुगेको छ। द्विपक्षीय सीमा सुरक्षा, सडक मार्गको अवस्था, कोरलानाका सञ्चालन तथा व्यापार मेला सञ्चालनलगायतका विषयमा जानकारी लिन चिनियाँ सुरक्षा अधिकारीहरू मुस्ताङ आएका हुन्। चीनको स्वशासित क्षेत्र तिब्बतको झोङ्वा काउन्टी प्रमुख लुवु सिरेन, सिकात्से परराष्ट्र कार्यालयका उपनिर्देशक सी ड्यान, सिगात्से नगर वाणिज्य व्युरो पोर्टका डिभिजन उपप्रमुख ली चुन र सिकात्से नगर परराष्ट्र कार्यालयका सुई फाङफाङसहितको टोली मुस्ताङ आइपुगेको हो। सडकमार्ग हुँदै मुस्ताङ आएको चिनियाँ सुरक्षा अधिकारीको टोली र मुस्ताङका अधिकारीहरूबीच बिहीबार साँझ जिल्ला प्रशासन कार्यालयको सभाहलमा द्विपक्षीय सुरक्षा समन्वय बैठक बसेको मुस्ताङका प्रमुख जिल्ला अधिकारी अनुप केसीले जानकारी दिए। त्यसैगरी नेपालचीनबीच वर्षेनि सञ्चालन हुने व्यापार मेला कोभिडका कारण ३ वर्षसम्म ठप्प रहेको त्यसलाई पुनः सञ्चालन गर्ने विषयमा समेत छलफल भएको हो। सो छलफलमा लोघेक दामोदरकुण्ड गापका अध्यक्ष लोप्साङ छोम्फेल बिष्ट र लोमान्थाङ गापाका अध्यक्ष टसीनर्बु गुरुङ उपस्थित थिए। नेपालचीन द्विपक्षीय सुरक्षा समन्वय बैठकमा प्रमुख जिल्ला अधिकारी केसीसहित नेपाली सेना, सशस्त्र प्रहरी, नेपाल प्रहरी र राष्ट्रिय अनुसन्धान कार्यालयका सुरक्षा प्रमुखको उपस्थिति थियो। नेपालचीन द्विपक्षीय सुरक्षा समन्वय बैठकमा चिनियाँ सुरक्षा अधिकारीले सीमा सुरक्षाका विषयमा नेपाल पक्षसँग जानकारी लिएका छन्। बैठकमा सीमा सुरक्षालाई थप प्रभावकारी बनाउन नियमितरूपमा हुँदै आइरहेको दुबैतर्फको गस्तीलाई संयुक्त सुरक्षा गस्तीको रूपमा अघि बढाउन छलफल भएको प्रजिअ केसीले जानकारी दिए। उनका अनुसार द्विपक्षीय बैठकमा दुई पक्षबीच सूचनाको आदानप्रदान, समन्वय र सहकार्यलाई प्रभावकारी बनाउने सम्बन्धमा बृहत् छलफल भएको छ। कोभिडअघि वर्षनि तिब्बती भूमिमा सञ्चालन हुने दुईबीचको अन्तरदेशीय व्यापार मेलालाई पुन सञ्चालन गर्नका लागि झोङ्वा काउन्टीले उपल्लो निकायमार्फत् पहल गर्ने चिनियाँ सुरक्षा अधिकारीहरूले नेपाल पक्षलाई बताएका छन्। चीनको झोङ्वा काउन्टी र मुस्ताङबीच भएको बैठकमा चीनले निकट भविष्यमा कोरलानाका खोल्ने सोँचमा रहेको नेपाल पक्षलाई जानकारी गराएका छन्। कोरलानाका सञ्चालन गर्न चीनले झोङ्वा काउन्टीको लिजीमा सुख्खा बन्दरगाह निर्माण अन्तिम चरणमा पुर्याएको चिनियाँ सुरक्षा अधिकारीले नेपाल पक्षलाई जानकारी दिए। प्रजिअ केसीले चीन पक्ष कोरलानाका सञ्चालन गर्ने योजनामा रहेको र यसका लागि नेपाल पक्षबाट भइरहेका आवश्यक पूर्वाधारका बारेमा उनीहरूले उत्सुकतापूर्वक चासो राखेको उल्लेख गरे। यता नेपाल पक्षअन्तर्गत मुस्ताङ जिल्लाले कोरलानाका सञ्चालन गर्ने दीर्घकालीन लक्ष्यअनुसार गौरवको (बेनीजोमसोमकोरला) सडकमार्ग, कोरलानाकामा भन्सारलगायतका संरचना निर्माण गर्न विस्तृत परियोजना प्रतिवदेन कार्यान्वयन चरणमा रहेको र सुरक्षा उपस्थितिलाई बलियो बनाउँदै लैजाने काम भइरहेको चिन पक्षलाई जानकारी गराएको छ। सडक मार्ग हुँदै मुस्ताङ आएको चिनियाँ सुरक्षा अधिकारीको टोली शुक्रबार बिहान उपल्लो मुस्ताङ प्रस्थान गरेको प्रजिअ केसीले जानकारी दिए। टोलीले कोरलानाका समेतको अवलोकन गरी पुन जोमसोम फर्किने कार्यक्रम छ।"
"त्रिअवि अध्यागमनको सर्भर डाउन, रजिस्टरमा नाम चढाएर प्रस्थान र आगमन अनुमति","काठमाडौं : त्रिभुवन अन्तर्राष्ट्रिय विमानस्थल (त्रिअवि)को सर्भर डाउन भएको छ। सर्भर डाउन हुँदा नेपालबाट बाहिरिने र भित्रिने यात्रुहरूले समस्या भोग्नुपरेको छ। त्रिअबि अध्यागमनका कर्मचारीहरूले म्यानुअली (खातामा नाम चढाएर) आगमन र प्रस्थान अनुमति दिइरहेका छन्। त्रिअबि अध्यागमन कार्यालयका प्रवक्ता झंकनाथ ढकालले शुक्रबार दिउँसो साढे ३ बजेदेखि सर्भरसमा समस्या आएको बताए। उनका अनुसार सिंहदरवारस्थित जिआइडीसीमा सर्भर डाउन भएका कारण अध्यागमनमाको सर्भर पनि डाउन भएको हो। 'हामीले सुचारु गर्ने प्रयास गरिरहेका छौं,' उनले अन्नपूर्णसँग भने।"
राजनीतिक उद्देश्यका निम्ति राजीनामा माग्नु राम्रो होइन : प्रधानमन्त्री,"काठमाडौं : प्रधानमन्त्री पुष्पकमल दाहालले पछिल्लो समय राजनीतिक उद्देश्यका निम्ति प्रधानमन्त्री,गृहमन्त्री र अर्थमन्त्रीको राजीनामा माग्ने गलत संस्कार बस्दै गएको बताएका छन्। इटालीको भ्रमणबाट फर्किएपछि त्रिभुवन अन्तर्राष्ट्रिय विमानस्थलमा आयोजित पत्रकार सम्मेलनमा बोल्दै प्रधानमन्त्री दाहालले हत्त न पत्त राजीनामा मागिहाल्ने संस्कार राम्रो नभएको बताए। 'राजनीतिक उद्देश्यका निमित्त प्रधानमन्त्रीको राजीनामा मागिहाल्ने ,अर्थमन्त्रीको राजीनामा मागिहाल्ने, गृहमन्त्रीको राजीनामा मागिहाल्ने संस्कार बस्न खोज्या छ,'उनले भने,' यो राम्रो होइन।' प्रधानमन्त्री दाहालले राजीनामा दिने भए देउ नभए संसद चल्न दिदैनौं भनेर पहिल्यै घोषणा गर्नू राम्रो नभएको बताए। स्पष्टीकरणको मौका नै नदिइ एकोहोरो राजीनामा मात्रै माग्ने संस्कार राम्रो नभएको उनको भनाइ छ । उनले इटाली भ्रमण नेपालको राष्ट्रिय हितमा महत्वपूर्ण रहेको बताए।"
कांग्रेस बलियो भए मात्र नेपालमा प्रजातन्त्र बलियो हुन्छ : सभापति देउवा,"उनले कांग्रेस र प्रजातन्त्रलाई बलियो बनाउनका लागि समाजबाट आएका सुझाव ग्रहण गर्दै सबै सुझाव कार्यान्वयन गर्ने बताए। काठमाडौं : नेपाली कांग्रेसका सभापति शेरबहादुर देउवाले कांग्रेस बलियो भए प्रजातन्त्र बलियो हुने बताएका छन्। आज प्रजातान्त्रिक विचार समाजका नवनिर्वाचित पादधिकारीसँगको भेटमा सभापति देउवाले भने, 'कांग्रेस बलियो भएमा मात्र देशमा प्रजातन्त्र बलियो हुन्छ, त्यसैले विभिन्न पेशा, व्यवसाय तथा सबै क्षेत्रमा लागेका प्रजातान्त्रिक विचार राख्नेहरुले कांग्रेस बलियो बनाउनतर्फ लाग्नुपर्छ ।' उनले कांग्रेस र प्रजातन्त्रलाई बलियो बनाउनका लागि समाजबाट आएका सुझाव ग्रहण गर्दै सबै सुझाव कार्यान्वयन गर्ने बताए। प्रजातन्त्रलाई बलियो बनाउनेबारे समाजसँग बसेर पार्टीले विचार विमर्श गर्ने उनको भनाइ छ। सोही अवसरमा सभापति देउवाले नवनिर्वाचित कार्यसमितिका पदाधिकारी एवम् सदस्यलाई सफल कार्यकालको शुभकामना समेत व्यक्त गरे। भेटमा समाजले मुलुक विकासका लागि नेपाली कांग्रेस र प्रजातन्त्र बलियो बनाउन आवश्यक रहेको सुझाव दिएको थियो। समाजका नवनिर्वाचित अध्यक्ष कुलचन्द्र वाग्ले भने, 'मुलुकको विकास र प्रजातन्त्रलाई बलियो बनाउनका लागि प्रजातान्त्रिक विचार समाजले दिएको सुझाव ग्रहण गरेर कांग्रेस अगाडि बढोस् भन्ने हाम्रो चाहना छ।' अध्यक्ष वाग्लेले प्रजातन्त्रमाथि आजपनि विभिन्न क्षेत्रबाट प्रहार हुन खोजेको भन्दै त्यसलाई बलियो बनाउनका लागि समाजले विभिन्न कार्यक्रम सञ्चालन गर्दै आएको समेत स्पष्ट पारे। भेटमा समाजका निवर्तमान अध्यक्ष डा केदारनरसिंह केसी, वरिष्ठ उपाध्यक्ष गोकर्ण अर्याल, महासचिव डा वासुदेव भण्डारी, कोषाध्यक्ष पुष्पमान श्रेष्ठलगायत पदाधिकारी एवम् सदस्यको सहभागिता थियो।"
कोसीमा नयाँ सरकार गठनको आह्वान,विराटनगर : प्रदेश प्रमुख पर्शुराम खापुङले कोसी प्रदेशमा नयाँ सरकार गठनका लागि आह्वान गरेका छन्। प्रदेश प्रमुखको कार्यालयका प्रवक्ता नरेन्द्रकुमार श्रेष्ठका अनुसार साउन १७ गते अपरान्ह ५ बजेभित्र संविधानको धारा १६८ को उपधारा (२) अनुसार दुई वा दुईभन्दा बढि दलको समर्थनमा बहुमत प्राप्त गर्न सक्ने प्रदेशसभा सदस्यलाई मुख्यमन्त्रीमा दावी पेश गर्न आह्वान गरिएको हो। सर्वोच्च अदालतले बिहीबार मुख्यमन्त्री उद्दव थापाको नियुक्ति बदर गर्नुका साथै नयाँ सरकार गठनको प्रक्रिया अघि बढाउन कोसी प्रदेश सरकारलाई आदेश दिएको थियो। सोही आदेशअनुसार प्रदेश प्रमुख परशुराम खापुङले नयाँ मुख्यमन्त्रीका लागि दावी पेश गर्न आह्वान गरेका हुन्।
स्वदेश फर्किए प्रधानमन्त्री दाहाल,"संयुक्त राष्ट्रसङ्घ, खाद्य तथा कृषि सङ्गठनद्वारा इटालीको रोममा आयोजित फुड सिस्टम समिट प्लस टुमा सहभागी हुन नेपाली प्रतिनिधिमण्डलको नेतृत्व गर्दै उनी यही साउन ६ गते त्यसतर्फ प्रस्थान गरेका थिए। उनी दोहा हु्ँदै काठमाडौं फर्किएका हुन्। काठमाडौं : प्रधानमन्त्री पुष्पकमल दाहाल प्रचण्ड इटालीको भ्रमण सम्पन्न गरी शुक्रबार बिहान स्वदेश फर्किएका छन्। संयुक्त राष्ट्रसङ्घ, खाद्य तथा कृषि सङ्गठनद्वारा इटालीको रोममा आयोजित फुड सिस्टम समिट प्लस टुमा सहभागी हुन नेपाली प्रतिनिधिमण्डलको नेतृत्व गर्दै उनी यही साउन ६ गते त्यसतर्फ प्रस्थान गरेका थिए। उनी दोहा हु्ँदै काठमाडौं फर्किएका हुन्। भ्रमणका क्रममा प्रधानमन्त्री दाहालले फुड सिस्टम समिटलाई सम्बोधन गरेका थिए। त्यस्तै रोममा रहँदा प्रधानमन्त्री दाहाल र बङ्गलादेशी समकक्षी शेख हसिनाबीच द्विपक्षीय भेटवार्ता भएको थियो । संयुक्त राष्ट्रसङ्घीय खाद्य तथा कृषि सङ्गठनको मुख्यालयमा प्रधानमन्त्री दाहालले संयुक्त राष्ट्रसङ्घका महासचिव एन्टोनियो गुटेरससँग भेटवार्ता गरेका थिए। त्यस्तै दहालले विश्व खाद्य तथा कृषि सङ्गठनका महानिर्देशक क्यू डोङग्यू तथा इन्टरनेसनल फन्ड फर एग्रिकल्चर डेभलपमेन्ट (आइएफएडी)का प्रमुख एल्भारो लाइरोले बेग्लाबेग्लै भेटवार्ता गरेका थिए । रोममा रहँदा प्रधानमन्त्री दाहाल गैरआवासीय नेपाली सङ्घ इटालीले आयोजना गरेको स्वागत समारोहमा सहभागी भएका थिए। उक्त कार्यक्रममा उनले वर्तमान सरकारले सामाजिक न्याय, सुशासन, विकास निर्माण र समृद्धिको पक्षमा नयाँ अभियान सञ्चालन गरेको बताएका थिए । भ्रमणका दौरान प्रधानमन्त्री दाहालले नेपाली प्रगतिशील मञ्च इटाली, बेल्जियम, स्पेन, क्रोसिया, पोर्चुगल, अष्ट्रिया र आयरल्यान्डका प्रतिनिधिसँग छलफल गरेका थिए। सो अवसरमा उनले सरकार सुशासन, सामाजिक न्याय र समृद्धिको अभियानमा दृढताका साथ अगाडि बढेको बताएका थिए । प्रधानमन्त्री दाहाल नेतृत्वको भ्रमण दलमा उनका स्वकीय सचिव एवं छोरी गङ्गा दाहाल, कृषि तथा पशुपक्षी विकासमन्त्री डा बेदुराम भुसाल, राष्ट्रिय योजना आयोगका सदस्य डा जयकान्त राउत, सुरक्षाकर्मी एवं सञ्चारकर्मीलगायत सहभागी छन्।"
सभामुखको हस्ताक्षर संसदीय अभ्यासविपरीत,"काठमाडौं : सर्वोच्च अदालतले कोसी प्रदेशको मुख्य मन्त्रीमा उद्धव थापाको नियुक्तिलाई बिहीबार असंवैधानिक ठहर गरेको छ। सरकार गठनमा समर्थन जनाएका सभामुख बाबुराम गौतमको हस्ताक्षर संवैधानिक विधिशास्त्रविपरीत भएको ठहर गर्दै नयाँ सरकार गठन गर्न एक साताको समयसीमा दिएको छ। न्यायाधीश ईश्वरप्रसाद खतिवडा, डा आनन्दमोहन भट्टराई र तिलप्रसाद श्रेष्ठको पूर्ण इजलासले नियुक्ति असंवैधानिक ठहर गरेसँगै २० दिनमै थापा पद मुक्त भएका छन्। कोसी प्रदेशमा नयाँ सरकार गठन गर्न सर्वोच्चले सात दिन (साउन १७) सम्मको समयसीमा दिएको छ। सर्वोच्चले कोसी प्रदेश सरकार गठनका लागि सभामुख गौतमले जनाएको समर्थन संवैधानिक विधिशास्त्र, संवैधानिक नैतिकता, संसदीय अभ्यास र नेपालको संविधानमा रहेका प्रावधान समेतका दृष्टिले उचित, बैध र स्वीकार्य नदेखिएको ठहर गरेको हो। सभामुख गौतम समेतको समर्थनमा गत असार २१ गते कांग्रेस संसदीय दलका नेता थापा मुख्यमन्त्रीमा नियुक्त भएका थिए। थापाको नियुक्ति बदरको माग गर्दै कोसी प्रदेश नेकपा एमाले प्रदेश संसदीय दलका नेता हिक्मतकुमार कार्कीले सर्वोच्चमा रिट निवेदन दायर गरेका थिए। कार्कीको नेतृत्वमा २०७९ पुसमा सरकार गठन भएको थियो। सरकार सञ्चालनपछि कार्कीले संविधानको धारा १८८ (२) र (३) बमोजिम विश्वासको मत प्राप्त गर्नुपर्ने अवस्था सिर्जना भएको थियो। असार १५ गते मुख्यमन्त्री कार्कीले विश्वासको मत पाउन नसकेपछि कोसी प्रदेश प्रमुख परशुराम खापुङले सभामुख गौतमको समेत समर्थनमा ५ दिनको समय दिएर सरकार निर्माणका लागि आह्वान गरेका थिए। ९३ सदस्यीय कोसी प्रदेशसभामा सत्ता गठबन्धनले सभामुख गौतमको समेत समर्थन लिएर सांसदको संख्या ४७ पुयाएको थियो। सभामुख गौतमको हस्ताक्षरसमेत जोडेर कांग्रेस संसदीय दलका नेता थापा, माओवादी केन्द्र संसदीय दलका नेता इन्द्रबहादुर आङ्बो, एकीकृत समाजवादी संसदीय दलका नेता राजेन्द्र राई, जसपा सांसद निर्मला लिम्बूले हस्ताक्षर गरी सरकार गठनको दाबी गरेका थिए। सत्ता गठबन्धनले राष्ट्रिय प्रजातन्त्र पार्टीबाट समर्थन जुटाउन नसकेपछि सभामुख गौतमको सहारा लिएको थियो। सभामुख गौतमले जनाएको समर्थन र प्रदेश प्रमुख खापुङ समक्ष प्रस्तुत गरिएको दाबीपत्रलाई त्रुटिपूर्ण भएको उल्लेख गर्दै सर्वोच्चले मुख्यमन्त्रीमा गरिएको नियुक्ति र तत्सम्बन्धमा भए गरिएका कामकारबाहीहरू नेपालको संविधान प्रतिकूल देखिएकाले उत्प्रेषणको आदेशद्वारा बदर हुने ठहर गरेको छ। संसदीय अभ्यासको तुलनात्मक अध्ययनबाट समेत सरकार गठन प्रक्रियामा सभामुखले समर्थन जनाएको दृष्टान्त पाउन नसकिएको आदेशमा उल्लेख छ। बहुमत प्राप्त सदस्यलाई नियुक्त गर्नु रिट निवेदक कार्कीले संविधानको धारा १६८ (३) बमोजिम सरकारको नेतृत्व गर्न परमादेशको माग गरेका थिए। तर, सर्वोच्चले १६८ (२) बमोजिम अर्को सरकार गठन गर्ने विकल्प रहेसम्म सोही विकल्प अपनाउनु नै बाञ्छनीय हुने उल्लेख गर्दै प्रदेशसभाको बहुमत प्राप्त गर्न सक्ने प्रदेशसभा सदस्यलाई मुख्यमन्त्रीमा नियुक्त गर्नु भनी परमादेश दिएको छ। संविधानको धारा १६८ (२) बमोजिम सरकार गठन गर्न मिल्ने नै अवस्था रहेको उल्लेख गर्दै आदेशमा भनिएको छ, जुन बिन्दुबाट संविधानको प्रयोग र पालनामा त्रुटि भएको हो, सोही अवस्थाबाट संविधानसम्मत् तवरले प्रक्रिया अघि बढाउनु मनासिव हुने देखिँदा सात दिनभित्र प्रदेशसभाको बहुमत प्राप्त गर्न सक्ने प्रदेशसभाको सदस्यलाई मुख्य मन्त्रीमा नियुक्त गर्नु भनी कोसी प्रदेशका प्रदेश प्रमुखको नाममा परमादेश हुने ठहर्छ। कोसी प्रदेश नेकपा एमाले प्रदेश संसदीय दलका नेता कार्कीले प्रदेशसभाको सबैभन्दा ठूलो दलको संसदीय दलको नेताको हैसियतमा सरकारको नेतृत्व गर्ने अवसर दिनदिलाउन परमादेशको माग गरेका थिए। नेपालको संविधान धारा १६८ (२) मा प्रदेशसभामा कुनै दलको स्पष्ट बहुमत नरहेको अवस्थामा प्रदेशसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रदेशसभाको सदस्यलाई प्रदेश प्रमुखले मुख्यमन्त्रीमा नियुक्त गर्न सक्ने व्यवस्था छ। यसबमोजिम मुख्यमन्त्री नियुक्त हुन सक्ने अवस्था नभएमा वा त्यसरी नियुक्त मुख्यमन्त्रीले नेपालको संविधानको धारा १६८ (४) बमोजिम विश्वासको मत प्राप्त गर्न नसकेमा धारा १६८ (३) बमोजिम मुख्यमन्त्री नियुक्त हुने भएकाले रिट निवेदक कार्कीको मागबमोजिम सरकारको नेतृत्व गर्ने अवसर दिनु दिलाउनु भनी रिट जारी गरिरहन परेन, आदेशमा उल्लेख छ। सभामुखको भूमिका रेफ्रीजस्तो हुनुपर्छ कोसी प्रदेश सरकार गठनका लागि सभामुख बाबुराम गौतमले समर्थन जनाएका थिए। सभामुख गौतमको भूमिका असंवैधानिक भएको ठहर गर्दै सर्वोच्चले सभामुखको पदीय सीमाबारे व्याख्या गरेको छ। सभामुखको पद राजनीतिक रूपमा तटस्थ र निष्पक्ष रहनुपर्ने र कुनै प्रकारको राजनीतिक पक्षधरता कायम गर्न नहुने पदको रूपमा रहेको आदेशमा उल्लेख छ। प्रदेशसभाको तथा सभामुखको निर्वाचनको सन्दर्भमा निजको कुनै राजनीतिक दलसँग आबद्धता रहेको भए पनि सभामुखको पदमा निर्वाचित भइसकेपछि निजको दलीय आबद्धता कायम नरही निजको हैसियत स्वतन्त्र र तटस्थ अवस्थाको रहन्छ, रहनुपर्छ, सभामुखको कर्तव्य र सीमाबारे व्याख्या गर्दै आदेशमा भनिएको छ, प्रदेशसभाका सबै राजनीतिक दलहरू र सदस्यहरूप्रति सभामुखले समदुरी र समान व्यवहार कायम राख्नुपर्ने हुन्छ। सभामुखले प्रदेशसभामा रेफ्री वा अम्पायर प्रकृतिको भूमिका निर्वाह गर्नुपर्छ। सभामुख वा सभाध्यक्षलाई निष्पक्ष र तटस्थ राख्ने अभिप्रायले नै नेपालको संविधानको धारा १८६ मा अध्यक्षता गर्ने व्यक्तिलाई मत दिने अधिकार नहुने तर मत बराबर भएमा अध्यक्षता गर्ने व्यक्तिले आफ्नो निर्णायक मत दिने व्यवस्था गरिएको सर्वोच्चले व्याख्या गरेको छ। कुनै खास राजनीतिक दल वा कुनै सदस्यलाई समर्थन गर्नुको स्वाभाविक अर्थ एउटासँग विशेष सम्बन्ध र अन्यसँग भिन्न प्रकारकोे सम्बन्ध कायम राखेको हुन जाने आदेशमा जनाइएको छ। नियुक्तिका लागि समर्थन गर्नेले अविश्वासको प्रस्तावको समर्थनमा पनि समर्थन गर्न पाउने अवस्था आइपर्छ । सरकार गठनका लागि सहयोग गर्ने वा अन्य यस्तै कुनै कारण देखाएर सभामुखले निष्पक्ष र तटस्थ रहनुपर्ने सम्बन्धी संसदीय अभ्यासको मर्म, मूल्य, मान्यता प्रतिकूलका काम वा व्यवहार गर्न मिल्दैन, आदेशमा भनिएको छ, संविधानमा सभामुखले मुख्यमन्त्री नियुक्तिका सन्दर्भमा समर्थन जनाउन हुँदैन भनी किटानी रूपमा उल्लेख गरिएको भए तापनि निजले मत दिन पाउने सीमित व्यवस्था सम्बन्धमा नेपालको संविधानको धारा १८६, १८२(७) मा रहेको प्रकृतिको अपवाद स्वरूपको प्रावधानले सभामुखलाई त्यस प्रकारको अधिकार वा अनुमति प्रदान गरेको देखिँदैन ।"
राजनीतिक अस्थिरताले साढे ६ महिनामै ढले २ सरकार,"विराटनगर : कोसी प्रदेशमा निम्तिएको चरम राजनीतिक अस्थिरताका कारण साढे ६ महिनामै दुइटा प्रदेश सरकार ढलेका छन्। राजनीतिक विश्लेषकहरू २ सय १ दिनभित्रमा दुइटा सरकार परिवर्तन हुनुलाई अस्वाभाविक मान्छन्। उनीहरू दल र नेताको व्यवहारले जनतामा संघीयताप्रति वितृष्णा र निराशा बढाउने काम मात्रै गरेको बताउँछन्। अस्थिरताका कारण प्रदेशसभाको दोस्रो कार्यकाल सुरु भएको साढे ६ महिना मात्रै बित्दै गर्दा प्रदेशले ३ जना मुख्यमन्त्री पाउने परिस्थिति निर्माण भएको छ। सर्वोच्च अदालतले कोसी प्रदेश सरकारको मुख्यमन्त्रीमा उद्धव थापाको नियुक्तिलाई बिहीबार बदर गरिदियो। सभामुख बाबुराम गौतमसमेतको समर्थन लिएर मुख्यमन्त्री बनेका नेपाली कांग्रेस कोसी प्रदेश संसदीय दलका नेता थापा नेतृत्वको सरकार सर्वोच्चको आदेशसँगै ढलेको हो। प्रदेश प्रमुख पर्शुराम खापुङले गत असार २१ गते उनलाई मुख्यमन्त्री नियुक्त गरेका थिए। संविधानले दिएको तटस्थताको भूमिकाविपरीत सरकार गठनमा सहभागी बनेपछि सभामुख गौतम विवादित बन्न पुगे। स्वतन्त्र प्रदेशसभा सदस्यको हैसियतामा उनी आफैंले हस्ताक्षर गरेर थापालाई मुख्यमन्त्रीमा समर्थन गरेका हुन्। सरकार गठनमा गौतमको सहभागितालाई सर्वोच्चले स्वीकार गरेन। कोसीको ९३ सदस्यीय प्रदेशसभामा बहुमत पुर्याउन ४७ सांसद आवश्यक पर्छ। ठूलो दल एमालेसँग ४० र एमालेसँगै सहकार्यमा रहेको राष्ट्रिय प्रजातन्त्र पार्टी (राप्रपा)सँग ६ जना सांसद छन्। गठबन्धनमा रहेकामध्ये कांग्रेसका २९, नेकपा (माओवादी केन्द्र)का १२, नेकपा (एकीकृत समाजवादी)का ४ र जनता समाजवादी पार्टी (जसपा)का १ सांसद छन्। एमालेराप्रपा गठबन्धन र अर्को गठबन्धनको ४६४६ सांसद छन्। थापाले सभामुखबाहेक बहुमत (४७) पुर्याउनसक्ने अवस्था भएन। माओवादीबाट सांसद निर्वाचित भएका सभामुख गौतमले अलग्गै हस्ताक्षर गरेर समर्थन दिएपछि बहुमत पुर्याएको भनेर थापालाई प्रदेश प्रमुख खापुङले मुख्यमन्त्री नियुक्त गरेका थिए। थापाको नियुक्तिलाई सर्वोच्चले अवैधानिक ठहर गरेको छ। उनी २२ दिनमात्रै पदमा रहन पाए। यद्यपि, थापा इमान्दार, भद्र र नम्र स्वभावका नेता मानिन्छन्। आफू मुख्यमन्त्री बनेपछि उनले ६ सदस्यीय मन्त्रिपरिषद् विस्तार गरेका थिए। थापाले कांग्रेसका प्रदीप सुनुवार, रामकुमार खत्री, माओवादीका जीवन आचार्य, राजेन्द्र कार्की र एकीकृत समाजवादीका कमलप्रसाद जबेगूलाई मन्त्री बनाए। आचार्यलाई आर्थिक मामिला तथा योजना मन्त्रालयको जिम्मेवारी दिँदा अरू मन्त्री बिना विभागीय नै थिए। मन्त्रालय बाँडफाँट हुन नपाउँदै चारै जना बिदा भएका छन्। संसद्बाट विश्वास गुमाएपछि एमाले प्रदेश संसदीय दलका नेता हिक्मतकुमार कार्की नेतृत्वको सरकार असार १५ गते ढलेको थियो। कार्की एमालेसहित, माओवादी, राप्रपा र जसपाका ६० सांसदको समर्थनमा २०७९ पुस २४ गते प्रदेशको दोस्रो कार्यकालको पहिलो मुख्यमन्त्री नियुक्त भएका थिए। जसपाले जेठ १७ र माओवादीले २३ गते समर्थन फिर्ता लिएपछि कार्की नेतृत्वको प्रदेश सरकार अल्पमतमा पर्यो। उनले १ सय ७४ दिनमै संसदबाट विश्वासको गुमाएपछि नयाँ सरकार गठनको प्रक्रिया अघि बढ्यो। प्रदेश प्रमुखले संविधानको धारा १६८ (२) अनुसार सरकार गठनका लागि दलहरूलाई आह्वान गरेका थिए। यस व्यवस्थाअनुसार दुई वा दुईभन्दा बढी दलको समर्थनमा बहुमत पुर्याउने प्रदेशसभा सदस्य मुख्यमन्त्री नियुक्त हुने व्यवस्था छ। असंवैधानिक तरिकाले नयाँ सरकार गठन भएको भन्दै एमाले नेता एवं पूर्वमुख्यमन्त्री कार्कीले असार २२ गते सर्वोच्च अदालतमा रिट दायर गरे। कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। रिटमा प्रदेश प्रमुख खापुङ, मुख्यमन्त्री थापा, सभामुख गौतमलाई प्रतिवादी बनाइएको थियो। न्यायाधीशहरू ईश्वरप्रसाद खतिवडा, आनन्दमोहन भट्टराई र तिलप्रसाद श्रेष्ठ सम्मिलित पूर्ण इजलासले कोसी सरकारविरुद्ध परेको रिटमाथि सुनुवाइ गर्दै मुख्यमन्त्रीमा थापाको नियुक्ति बदर गरिदिएको हो। संविधानको धारा १६८ (२) बमोजिम नै असार १७ गतेभित्र नयाँ मुख्यमन्त्री नियुक्त हुने गरी प्रक्रिया अघि बढाउन प्रदेश प्रमुख खापुङलाई सर्वोच्चले आदेशसमेत दिएको छ। कार्कीले मुख्यमन्त्रीमा आफूलाई नियुक्त गर्नलाई गरेको माग भने सर्वोच्चले अस्वीकार गरेको छ। मुख्यमन्त्रीबाट पदमुक्त भएपछि थापाले सर्वोच्चको आदेश आफूलाई स्वीकार्य भएको प्रतिक्रिया दिए। आदेशप्रति आफ्नै कुनै बिमती नरहेको उनले बताए। अब नयाँ सरकार गठनको प्रक्रियामा सहभागी हुने र मुख्यमन्त्रीमा कांग्रेसकै दाबी रहने थापाको भनाइ छ। एमाले नेता कार्कीले भने गैरसंवैधानिक र गैरकानुनी तरिकाबाट भएको सरकार गठनलाई सर्वोच्चले अवैध ठहर गरेको बताए। सर्वोच्चको आदेशबाट न्याय मरेको छैनभन्ने सन्देश गएको छ। अब सरकार गठनका लागि तोकिएको समयभित्रै बहुमत पुर्याएर मुख्यमन्त्रीमा दाबी गर्ने प्रयास गर्छु, उनले भने, संवैधानिक र कानुनी व्यवस्था अनुसार एमाले अविचलित भएर अगाडि बढ्छ। सर्वोच्चको आदेशले कानुन र संविधानको आधारमा अगाडि बढ्न हौसला प्रदान गरेको छ। सत्ताको बलमा गरिने कानुनको दुरुपयोगलाई अवैधानिक ठहर गर्दै सर्वोच्चले कानुनी राज्यको परिकल्पनालाई सार्थक बनाउन भूमिका खेलेको कार्कीको भनाइ छ। कोसी प्रदेशले पहिलो कार्यकालमा पनि ३ जना मुख्यमन्त्री खेपेको थियो। त्यसै त संघीयताका बारेमा जनतामा विस्तृष्णा बढिरहेका बेला प्रदेशमा स्थिर सरकार निर्माण हुन सकिरहेको छैन। सत्तामोह र भागबण्डाले दलहरू विभाजित भएर राजनीतिक अस्थिरता मौलाउँदा जनतामा निराशा छाएको राजनीतिक विश्लेषक बताउँछन्। राजनीतिशास्त्रका प्राध्यापक गिरिश भट्टराई कोसी प्रदेशले साढे ५ वर्षभित्रमा ५ वटा मुख्यमन्त्री पाउनु संघीयता कसरी गुज्रिदैछभन्ने एउटा उदाहरण भएको बताउँछन्। संघीयताका नाममा साह्रै अस्थिरता भयो। संघीयताबाट अघाइसकियो भन्ने ठाउँमा जनता पुगिसके, उनी भन्छन्, जनतालाई ३ तहमध्ये प्रदेशबाट सबैभन्दा धेरै सर्भिस डेलिभरीको आस थियो। तर, प्रदेशमा स्थिर सरकार हुन सकेन। बारम्बार सरकार परिवर्तन भइरहने खेलले जनतामा नकारात्मक धारणा बढाएको राजनीतिक विश्लेषक भट्टराईले बताए। हामीले हिजो ३ तहका सरकार र संविधान कार्यान्वयनको नारा दिएर संघीयता लिएर आयौं, उनले भने, तर, संघीयता आएपछि जनता झन् चिँढिएका छन्। संघीयताको मूल मर्मलाई आत्मसात गर्दै जनतामा सर्भिस डेलिभरी गर्नेतर्फ दलहरू केन्द्रित हुन नसक्नु व्यवस्थाकै लागि दुर्भाग्यपूर्ण भएको भट्टराईको ठम्याइ छ। जनतालाई हैन, यहाँ त नेताका घरमा मन्त्री र मुख्यमन्त्री डेलिभरी भए। उनीहरूले आफूआफूमा पद डेलिभरी गरे, उनी भन्छन्, दल र नेताले जनतालाई संघीयताको अनुुभूति हुने कुनै काम गरेनन्। जनतामा संघीयता हाम्रा लागि हैन, नेता व्यवस्थापनका लागि मात्रै रहेछ भन्ने बुझाइ बढ्यो। दल र नेताकै व्यवहारले संघीयता नेता व्यवस्थापनको तह रहेछभन्ने आम बुझाइ बढेको भट्टराईको भनाइ छ।"
प्रधानमन्त्री आज स्वदेश फर्कँदै,"रोममा रहँदा प्रधानमन्त्री दाहाल र बङ्गलादेशी समकक्षी शेख हसिनाबीच द्विपक्षीय भेटवार्ता भएको थियो । भेटवार्तामा उनीहरूबीच द्विपक्षीय हित र चासोका बारेमा छलफल भएको थियो । काठमाडौं : प्रधानमन्त्री पुष्पकमल दाहाल प्रचण्ड इटालीको भ्रमण सम्पन्न गरी आज स्वदेश फर्कँदै छन्। संयुक्त राष्ट्रसङ्घ, खाद्य तथा कृषि सङ्गठनद्वारा इटालीको रोममा आयोजित फुड सिस्टम समिट प्लस टुमा सहभागी हुन नेपाली प्रतिनिधिमण्डलको नेतृत्व गर्दै उहाँ यही साउन ६ गते त्यसतर्फ प्रस्थान गरेका थिए। भ्रमणका क्रममा प्रधानमन्त्री दाहालले फुड सिस्टम समिटलाई सम्बोधन गर्दै जलवायु परिवर्तन र अन्य प्रकोपसँग जुध्न तथा अनुकूलन क्षमता सुदृढ गर्न अतिकम विकसित देशहरूको कृषिमा लगानी बढाउनु जरुरी रहेको बताएका थिए। सो क्रममा उनले युनाइटेड नेसन्स फुड सिस्टम२०२३ स्टकिङ मोमेन्टलाई पनि सम्बोधन गरेका थिए। सो अवसरमा प्रधानमन्त्री दाहाले नेपालमा लागू गरिएको विद्यालय खाजा कार्यक्रम विद्यार्थीको स्वास्थ्य र समग्र शैक्षिक सुधारका लागि प्रभावकारी भएको बताएका थिए। संयुक्त राष्ट्रसङ्घीय खाद्य तथा कृषि सङ्गठनको मुख्यालयमा प्रधानमन्त्री दाहाल र संयुक्त राष्ट्रसङ्घका महासचिव एन्टोनियो गुटेरसबीच भेटवार्ता भएको थियो । भेटका क्रममा पर्यावरण, खाद्य सुरक्षा र नेपाल र राष्ट्रसङ्घबीचको सम्बन्धलाई अझ मजबुत बनाउनेबारे छलफल भएको थियो । सो अवसरमा प्रधानमन्त्री दाहाल र विश्व खाद्य कार्यक्रमका कार्यकारी सिन्डे म्याकनबीच भेटवार्ता भएको थियो । उक्त भेटमा खाद्य सुरक्षा, गरिबी निवारण, महिला तथा मानवीय जीवनको स्तरोन्नतिलगायत विषयमा छलफल भएको थियो । प्रधानमन्त्री दाहालसँग विश्व खाद्य तथा कृषि सङ्गठनका महानिर्देशक क्यू डोङग्यू तथा इन्टरनेसनल फन्ड फर एग्रिकल्चर डेभलपमेन्ट (आइएफएडी)का प्रमुख एल्भारो लाइरोले बेग्लाबेग्लै भेटवार्ता गरेका थिए । रोममा रहँदा प्रधानमन्त्री दाहाल गैरआवासीय नेपाली सङ्घ इटालीले आयोजना गरेको स्वागत समारोहमा सहभागी भएका थिए। उक्त कार्यक्रममा उनले वर्तमान सरकारले सामाजिक न्याय, सुशासन, विकास निर्माण र समृद्धिको पक्षमा नयाँ अभियान सञ्चालन गरेको बताएका थिए । भ्रमणका दौरान प्रधानमन्त्री दाहालले नेपाली प्रगतिशील मञ्च इटाली, बेल्जियम, स्पेन, क्रोसिया, पोर्चुगल, अष्ट्रिया र आयरल्यान्डका प्रतिनिधिसँग छलफल गरेका थिए। सो अवसरमा उनले सरकार सुशासन, सामाजिक न्याय र समृद्धिको अभियानमा दृढताका साथ अगाडि बढेको बताएका थिए । प्रधानमन्त्री दाहाल नेतृत्वको भ्रमण दलमा उनका स्वकीय सचिव एवं छोरी गङ्गा दाहाल, कृषि तथा पशुपक्षी विकासमन्त्री डा बेदुराम भुसाल, राष्ट्रिय योजना आयोगका सदस्य डा जयकान्त राउत, सुरक्षाकर्मी एवं सञ्चारकर्मीलगायत सहभागी छन्। रासस"
'जनप्रतिनिधि विद्यालय व्यवस्थापन समितिमा अल्झिन हुँदैन',"काठमाडौं : स्थानीय तहका जनप्रतिनिधि विद्यालय व्यवस्थापन समिति (विव्यस) अल्झिन नहुने सरोकारवालाहरूले बताएका छन्। वडाध्यक्ष विव्यसको अध्यक्ष बन्दैमा सार्वजनिक शिक्षा नसुध्रिने उनीहरूको तर्क छ। जनप्रतिनिधिका थुप्रै जिम्मेवारी हुने भएकाले उनीहरू विद्यालय व्यवस्थापनमा सीमित बन्न नहुने बताएका हुन्। शिक्षा पत्रकार समूहले शुक्रबार आयोजना गरेको शिक्षा, संघीयता र स्थानीय सरकार विषयक अन्तरक्रिया कार्यक्रममा बोल्दै सरोकारवालाहरूले अभिभावकहरूलाई नै विद्यालय व्यवस्थापन गर्न दिएर जनप्रतिनिधिले साथ, सहयोग र अनुगमन गर्नुपर्ने बताए। साथै, स्थानीय सरकारले शिक्षामा चासो र लगानी बढाउन सकेको खण्डमा सार्वजनिक शिक्षाको गुणस्तर स्वतः बढ्नेमा उनीहरूको जोड थियो। शिक्षाविद् प्राडा विद्यानाथ कोइरालाले शिक्षकहरू सुविधा भोगी हुँदा समस्या भएको बताए। शिक्षकहरू विद्यार्थीलाई पढाउने भन्दा आफ्नो सुविधामा बढी केन्द्रित हुन थाले। शिक्षकको पढाउने काम हो। तर, आफ्नो सेवा सुविधामै केन्द्रित हुँदा बिग्रियो, उनले भने। प्राडा कोइरालाले संविधानले विद्यालय शिक्षाको अधिकार स्थानीय सरकारलाई दिएको भन्दै विद्यालय शिक्षा सुधार गर्ने कर्तव्य पनि स्थानीय पालिकाकै भएको बताए। संविधानले नै अधिकार दिइसकेको अवस्थामा ऐन बनेन भनेर रोइकराई गर्नुभन्दा काम गर्दै गएमा विद्यालयको सुधार गर्न सकिने उनको भनाइ छ। कार्यक्रममा स्थानीय सरकारहरूका असल अभ्यासहरू समेटिएको विद्यालय शिक्षा पालिकाले चाहे सुधार्न सक्छन् नामक पुस्तक विमोचन गरिएको थियो। यसैक्रममा शिक्षविद् प्राडा कोइरालाले शैक्षिक गुणस्तरको कुरा स्याल कराउने जस्तै भएको भन्दै काम नगर्ने तर, गुणस्तर मात्र भनेर नहुने उनले औंल्याउ। गुणस्तरका लागि केही मानकहरू बनाउन सकियो भने राम्रो हुने उनले बताए। त्यसका लागि घोकेको कुरा सोच्ने सक्ने हुनुपर्छ, सुनेको कुरा गर्न सक्ने हुनुपर्छ, प्रविधिमा कतिको पहुँच छ भन्ने कुरालाई पनि जोड दिनुपर्छ। यी कुरामा मात्रै ध्यान दिन सकियो भने गुणस्तर राम्रो हुन्छ, प्राडा कोइरालाले भने। स्कूलहरूमा समेत एक स्कूलबाट अर्को स्कूलमा घुम्ने, त्यहाँको राम्रो कुराहरूबाट अध्ययन गर्ने बानीको विकास गर्नुपर्ने कोइरालाले सुझाए। शिक्षकहरूले स्वमूल्यांकन गर्नुपर्नेमा उनले जोड दिए। यस्तै, स्थानीय तहका अध्यता सोमत घिमिरेले स्थानीय सरकारले शिक्षा क्षेत्रमा खासै काम गर्न नसकेको बताए। जनताले सक्ने जति अधिकार दिएको तर, जनप्रतिनिधिहरूलाई जनताले त्यसको प्रतिफल नदिएको उनको भनाइ छ। अहिलेको प्रणाली नागरिकलाई निष्क्रिय बनाउने खालको रहेको भन्दै त्यसले नै समस्या भइरहेको बताए। पाँच वर्षमा एक पटक भोट दियो। जनप्रतिनिधिलाई चुनेर पठायो। पाँच वर्षसम्म जनता चुप बस्नुपर्छ। फेरि चुनावको बेला आउँदा त्यही भोट दिनको लागि जनता चाहिन्छ। अहिलेको अवस्था यस्तो छ, घिमिरेले भने। ललितपुर महानगरपालिकाको शिक्षा अधिकृत नवराज रिजालले स्रोत साधनको अभावका कारण शिक्षामा योजना अनुसार सुधार गर्न नसकिएको बताए। हालको शैक्षिक वातावरण अभिभावकमैत्री नरहेको बताए। अहिले शिक्षा क्षेत्रको सुधारको बाधक राजनीतिक दलहरू भएको भन्दै तिनका संघ संगठनले गर्दा समस्या भइरहेको रिजालले बताए। जुगल गाउँपालिकाका पूर्व अध्यक्ष होमनारायण श्रेष्ठले विज्ञहरूको समेत विकेन्द्रीकरण गरिनुपर्ने बताए। विज्ञहरू केन्द्रमा मात्रै रहेको भन्दै उनले यसका लागि स्थानीय तहसम्म विज्ञहरूको पहुँच पुग्नुपर्ने बताए। त्रिभुवन विश्वविद्यालयका सहप्राध्यापक विष्णु प्रसाद पौडेलले सरुवा गर्दा धेरै शिक्षकहरू अदालतसम्म पुगेको बताए। कक्षाकोठामा जुन दिनसम्म परिवर्तन देखिँदैन तबसम्म गुणस्तर नहुने उनको भनाइ छ। अहिले लगानी कक्षाकोठासम्म पुग्न नसकेको बताए। टोखा नगरपालिकाका शिक्षा अधिकृत खगेन्द्र सिंह धामीले शिक्षामा लगानी बढाउनुपर्ने बताए। स्थानीय तहको पाठ्यक्रम निर्माण गरेर पठनपाठन गर्ने अधिकार दिए पनि त्यसो गर्न नसकिएको उनले बताए। शिक्षकहरूलाई सुविधासँगै हौसला समेत दिनुपर्ने भन्दै त्यस्तो हुने नसकेको उनको भनाइ थियो। सिकाउनलाई पढौं जस्ता कार्यक्रम ल्याउन सकियो भने शिक्षकले विद्यार्थीलाई सिकाउनुअघि आफूले पनि पढ्ने बानीको विकास हुने उनले बताए। यस्तै, नेपाल राष्ट्रिय शिक्षक संगठनका अध्यक्ष विष्णुप्रसाद भण्डारीले शिक्षाको गुणस्तर कसरी बढाउन सकिन्छ भन्ने विषयमा सरोकारवालाबीच साझा एजेन्डा लिएर जानुपर्ने बताए। हल्दिबारी गाउँपालिका अध्यक्ष रविन्द्रप्रसाद लिङ्देनले आफ्नो पालिकाले कक्षा १२ सम्म निःशुल्क गरेको बताए। प्रत्येक स्कूलमा कम्प्युटर ल्याब राखिएको र सबै कुरा अनलाइनबाटै मनिटरिङ गर्ने गरी सफ्टवेयरको विकास गरिएको बताए। आफूले शिक्षालाई पहिलो प्राथमिकतामा राखेकै कारण अहिले सुधारका काम देखिएको उनको भनाइ छ।"
नेपाली शान्ति सेना झुन्डिएको अवस्थामा फेला,काठमाडौं : शान्ति स्थापनार्थ दक्षिण सुडानमा खटिएका नेपाली सेनाका अमल्दार रामबहादुर बाँठा मृत भेटिएका छन्। नेपाली सेनाका अनुसार बिहीबार बाँठाको शव झुन्डिएको अवस्थामा फेला परेको थियो। जाजरकोट खलंगाका बाँठा नेपाली सेनाको श्री शेर गण १२औं दफामा कार्यरत थिए। दक्षिणी सुडानको रुम्बेकस्थित गण हेक्वामा रहेको भेहिकल वर्कशपमा बाँठा पासो लगाई झुन्डिएको अवस्थाम फेला परेको नेपाली सेनाले जनाएको छ।
पहिरो पीडितलाई नगद र खाद्यान्न सहयोग,"पाल्पा : रिव्दीकोट गाउँपालिका खस्यौली पाल्पाले पहिरो पीडित व्यक्तिलाई नगद र खाद्यान्न सहयोग गरेको छ। साउन ९ गते बिहान ५ बजेतिर गाउँपालिकाको वडा नम्बर ८ फेक लुम्वासका कर्ण बहादुर बम्रेलको टिन लगाएको गोठ पहिरोले बगाएको थियो। गोठ पहिरोले बगाउँदा लैनो भैसी, पाडी, दुईवटा गोरु पुरिएर मरेका थिए। पहिरो पीडित कर्ण बहादुरको घरमै पुगेर गाउँपालिकाका अध्यक्ष नारायण बहादुर कार्की, उपाध्यक्ष कान्ता अधिकारी, निमित्त प्रमुख प्रशासकीय अधिकृत मणि प्रसाद खनाल, प्रशासन प्रमुख टुकलाल भट्टराईले क्षति अवस्था, हालको बसाइको अवस्था, खानपान, बसोवासको बारेमा जानकारी लिएका छन्। पहिरो पीडित बम्रेललाई गाउँपालिकाका अध्यक्ष नारायण बहादुर कार्की, उपाध्यक्ष कान्ता अधिकारी, निमित्त प्रमुख प्रशासकीय अधिकृत मणिप्रसाद खनाल, प्रशासन प्रमुख टुकलाल भट्टराईले दुई बोरा चामल, ५ केजी दाल, त्रिपाल र नगद १० हजार रुपैयाँ राहत प्रदान गरेका छन्। राहत सहयोग लिँदै पहिरो पीडित बम्रेलले घरमै आई स्थानीय सरकारले नगद र खाद्यान्न सहयोग गरेकोमा खुसी व्यक्त गरे। बम्रेलले पहिरोबाट ५ लाखभन्दा बढी क्षति भएको बताए।"
शनिबार देशका यी स्थानमा हुने छ वर्षा,"काठमाडौं : शनिबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार देशका पहाडी भूभागका केही र बाँकी भूभागका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, बागमती, गण्डकी र सुदूरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। शनिबार राति देशभर सामान्य बदली रहनेछ। कोशी, मधेस, बागमती, गण्डकी, लुम्बिनी प्रदेशका केही स्थानहरू तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेस, बागमती, गण्डकी र लुम्बिनी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ।"
त्रिअवि अध्यागमनको सर्भर सुचारु,काठमाडौं : त्रिभुवन अन्तर्राष्ट्रिय विमानस्थल (त्रिअवि)स्थित अध्यागमन कार्यालयको सर्भर सुचारु भएको छ। सिंहदरवारस्थित जिआइडीसीमा समस्या आएपछि शुक्रबार दिउँसोदेखि अध्यागमनको सर्भर डाउन भएको थियो। केहीबेर अघि सर्भर सुचारु भएको त्रिअवि अध्यागमन कार्यालयका प्रवक्ता झंकनाथ ढाकालले बताए। सर्भर सुचारु भएपछि प्रस्थान र आगमन अनुमति कम्प्युटर प्रणालीबाट हुन थालेको उनले बताए। सर्भर डाउन हुँदा अध्यागमनका कर्मचारीहरूले म्यानुअली (खातामा नाम चढाएर) आगमन र प्रस्थान अनुमति दिएका थिए।
तत्कालीन प्रमुख प्रशासकीय अधिकृतहित पाँच जनाविरुद्ध आरोपपत्र दायर,"काठमाडौं : अख्तियार दुरुपयोग अनुसन्धान आयोगले महोत्तरी जिल्लाको पिपरा गाउँकार्यपालिकाका तत्कालीन प्रमुख प्रशासकीय अधिकृत रञ्जिता झासहित पाँच जना उपर विशेष अदालतमा आरोपपत्र दायर गरेको छ। आयोगले प्रमुख प्रशासकीय अधिकृत झा, तत्कालिन सबइन्जिनियर श्याम किसोर मण्डल, निर्माण उपभोक्ता समितिका अध्यक्ष नवोनारायण मिश्र, सचिव कमरुल खातुन र कोषाध्यक्ष रतन साहविरुद्ध गैरकानूनी लाभ तथा हानी पुर्याइ भ्रष्टचार गरेको सम्बन्धमा आज आरोपपत्र दायर गरेको हो। उनीहरूले आर्थिक वर्ष २०७४७५ पिपरा गाउँपालिका१ को एकरहिया कृषि सडक ओलारदेखि खैरबा सडकको पीसीसी ढलान कार्यलाई बढी मूल्यांकन गरी झुट्टा नापी किताब, भुक्तानी बिल र कार्यसम्पन्न प्रतिवेदन स्वीकृत गरी उपभोक्ता समितिलाई एक लाख ४८ हजार नौ सय १० रुपैयाँ भुक्तानी दिएको आयोगका प्रवक्ता भोला दाहालले जानकारी दिए। आयोगले गाउँकार्यपालिकाको कार्यालयका तत्कालीन प्रमुख प्रशासकीय अधिकृत झा र तत्कालीन सवइन्जिनियर मण्डल उपर भ्रष्टाचार कसुरमा र एक लाख ४८ हजार नौ सय १० बिगो कायम गरी कैद र जरिवानाको माग दाबी गरेको छ। यस्तै निर्माण उपभोक्ता समितिका अध्यक्ष मिश्र, सचिव खातुन र कोषाध्यक्ष साहलाई एक लाख ४८ हजार नौ सय दश बिगोसहित सजायको माग दाबी गरेको छ। उनीहरू विरुद्ध वडा१ खैरबामा बाटो ढलानकार्य गर्दा कमसल सामग्री प्रयोग गरी गाउँपालिकाबाट प्राप्त रकम हिनामिना गरेको भन्ने आयोगमा उजुरी निवेदन परेको थियो।"
श्रम गन्तव्य मुलुकमा जान प्रभावमा नपर्नुस् : श्रम मन्त्रालय,"काठमाडौं : श्रम, रोजगार तथा सामाजिक सुरक्षा मन्त्रालयले युरोपियन श्रम गन्तव्य मुलुकमा जान असम्बन्धित व्यक्ति वा संस्थाको अनुचित प्रभावमा नपर्न सुझाव दिएको छ। मन्त्रालयले आज प्रेस विज्ञप्तीमार्फत आकर्षक सेवा, सुविधाको प्रलोभन देखाई माल्टा, रोमानिया, पोल्याण्ड, पोर्चुगल लगायतका युरोपियन श्रम गन्तव्य मुलुकमा रोजगारी दिने बहानामा लाखौँ रुपैयाँ ठगी गरेको सम्बन्धमा सुक्ष्म अनुसन्धान गरिरहेको जानकारी दिँदै असम्बन्धित व्यक्ति वा संस्थाको अनुचित प्रभावमा नपर्न सुझाव दिएको हो। 'असम्बन्धित व्यक्ति वा संस्थाको अनुचित प्रभावमा नपर्न मन्त्रालयको अनुरोध छ, विज्ञप्तिमा उल्लेख छ, दर्ता भएका इजाजत प्राप्त संस्थामार्फत वा उच्च दक्ष कामदारले व्यक्तिगत रुपमा वैदेशिक रोजगारीमा जाँदा अन्य कोही अनधिकृत व्यक्ति वा संस्था एवं सञ्चारमाध्यम र सामाजिक सञ्जालमा प्रकाशन तथा प्रसारण गरेको सूचनाको आधारमा नभई कामदार स्वयंले वैदेशिक रोजगार विभाग वा सम्बन्धित संघ तथा रोजगारदातासँग सिधा सम्पर्क र समन्वय गरेर मात्र वैदेशिक रोजगारीमा जानुहुन अनुरोध छ।' जारी विज्ञप्तिमा सञ्चारमाध्यम तथा सामाजिक सञ्जालमा वैदेशिक रोजगारीमा ठगी विषयमा प्रकाशित तथा प्रसारित समाचारप्रति मन्त्रालयको गम्भीर ध्यानाकर्षण भएको उल्लेख गरेको छ। मन्त्रालयका सहायक प्रवक्ता डम्बरबहादुर सुनुवारले अनधिकृतरुपमा वैदेशिक रोजगारीको आवरणमा हुने सबै प्रकारका ठगीलाई निरुत्साहित गर्न सहयोग तथा सहकार्यका लागि अनुरोध गरेका छन्। वैदेशिक रोजगारीमा जानका लागि नेपाल सरकारले खुला गरेको मुलुकमा तीन प्रकारको कानूनी प्रकृयाबाट श्रम स्वीकृति प्रदान गरिन्छ। नेपाल सरकार र सम्बन्धित देशको सरकारबीच श्रम सम्झौता गरी, वैदेशिक रोजगार विभागमा दर्ता भई अद्यावधिक भएका वैदेशिक रोजगार व्यवसाय सञ्चालन गर्न अनुमति प्राप्त इजाजतप्राप्त संस्था र तेस्रो व्यक्तिगत रुपमा श्रम स्वीकृति प्रदान गरिने प्रावधान रहेको छ। इजाजत प्राप्त संस्थामार्फत वैदेशिक रोजगारीमा जाँदा आफू जान चाहेको मुलुक, कामको विवरण, तलब सेवा सुविधा, आवश्यक सीप तालिम, रोजगारदाताले तोकेको सेवा शुल्क वा फ्रि भिषा फ्रि टिकटको बारेमा सम्बन्धित इजाजतप्राप्त संस्थामा स्वयं आफैँ उपस्थित भई वा वैदेशिक रोजगार विभागमा सम्पर्क गरी यकिन गर्न मन्त्रालयले अनुरोध गरेको छ।"
"रामेछापमा लम्पी स्किन : ३८१ चौपाया मरे, २१ हजार संक्रमित","रामेछाप : रामेछापमा लम्पी स्किन सङ्क्रमणबाट तीन सय ८१ पशुचौपाया मरेका छन्। यस रोगबाट २१ हजारभन्दा बढी पशुचौपाया संक्रमित भएका छन्। लम्पी स्किन रोगबाट रामेछाप नगरपालिमा ७५, मन्थली नगरपालिमा ४०, गोकुलगङ्गा गाउँपालिकामा १५, खाँडादेवी गाउँपालिकामा पाँच, लिखु तामाकोशी गाउँपालिकामा एक सय ५०, सुनापती गाउँपालिकामा ३६ र उमाकुण्ड गाउँपालिकामा ४० गाईगोरु मरेको सम्बन्धित पालिकाको पशु सेवा शाखाले जनाएको छ। रामेछाप नगरपालिकामा हालसम्म दुई हजार एक सय ९०, मन्थलीमा चार हजार, लिखु तामाकोशीमा पाँच हजार दुई सय, गोकुलगङ्गामा चार हजार, खाँडादेवीमा दुई हजार, उमाकुण्डमा दुई हजार र सुनापतीमा एक हजार छ सय ३५ पशुमा लम्पी स्किन सङ्क्रमण फैलिएको पशु प्राविधिक रोहिणी चापागाईँले जानकारी दिए। दोरम्बा सैलुङ्ग गाउँपालिकामा भने लम्पी स्किनबाट हालसम्म के कति पशुचौपाया प्रभावित भए भन्नेबारे कुनै तथ्याङ्क छैन। दोरम्बा सैलुङ्गका पशु सेवा शाखाका प्रमुख राजेन्द्र ढुङ्गेलले भने, 'दोरम्बा सैलुङ्गमा तथ्यांक संकलनको तयारी गर्दैछौँ।' लम्पी स्किन रोकथाम तथा नियन्त्रणका लागि पालिकाले निःशुल्क खोप प्रदान गरिरहेका छन्। निश्चित छुटसहित केही शुल्क लिएर अन्य औषधि वितरण गरिएको स्थानीय पालिकाका पशु सेवा केन्द्रका प्राविधिकले बताएका छन्। रोगबाट किसानले करोडौँ रुपैयाँको क्षति व्यहोर्नुपरेको गोकुलगङ्गा गाउँपालिका पशु सेवा शाखाका पशु सेवा प्राविधिक लोकप्रसाद फुँयालले बताए। रोगको सङ्क्रमणका कारण दूध उत्पादनमा ह्रास आएको छ। गोरु मरेका कारण तथा बिरामी पर्दा रोपाइँमा समस्या भएको छ। किसानले आर्थिक व्ययभार व्यहोर्नुपरेको छ।"
वन ऐन संशोधनले थपिँदै भार,"काठमाडौं : वन ऐनमा भनिएको छ जलविद्युत् आयोजना र प्रसारण लाइनका लागि वनको जग्गा प्रयोग गर्दा सट्टामा त्यति नै रुख रोप्न जग्गा उपलब्ध गराउनुपर्छ। वन ऐनको दफा ४२(२) मा त्यस्तो जग्गा आयोजनास्थल नजिक पर्ने वन क्षेत्रसँग जोडिएको भूभाग हुनुपर्ने उल्लेख छ। तर, हालै सरकारले वनको सट्टा वन उपलब्ध गराउनुपर्ने व्यवस्थामा संशोधनका लागि संसदमा विधेयक दर्ता गरेको छ। उक्त विधेयकमा वनको सट्टा वन नभई आयोजनाले सरकारी कोषमा पैसा जम्मा गर्नुपर्ने प्रस्ताव गरिएको छ। केही नेपाल ऐनमा संशोधन विधेयकमार्फत वन ऐनमा पनि संशोधनको प्रस्ताव गरिएको छ। सरकारको प्रस्तावअनुसार विधेयक पारित भए आयोजनालाई थप भार पर्ने निजी ऊर्जा उत्पादकहरूको भनाइ छ। कानुन, न्याय तथा संसदीय मामिला मन्त्रालयले वैशाख २६ गते उक्त विधेयक संसदमा दर्ता गरेको हो। वन र वातावरण संरक्षणसम्बन्धी ऐनका केही बुँदामा संशोधनका लागि संसदमा विधेयक पेस भएको वन तथा वातावरण मन्त्रालयका सहसचिव बुद्धिसागर पौडेल बताउँछन्। विकास निर्माणका आयोजनालाई सहजीकरण गर्ने गरी संशोधन प्रस्ताव गरेका छौं, उनले भने, संशोधनको दफा ४२ मा विकास आयोजनालाई वन क्षेत्र उपलब्ध गराउने विषयमा केही संशोधन छन्। आयोजना निर्माणमा वन तथा वातावरण संरक्षणसम्बन्धी ऐनलाई सहजीकरण गर्ने उद्देश्यले ऐन संशोधन गरिएको भनिए पनि यसले झन् आयोजना बन्न नसक्ने निजी ऊर्जा प्रवर्द्धकले बताएका छन्। संशोधनको प्रस्तावना पारित भए आयोजनाको लागत बढ्ने निजी लगानीकर्ता बताउँछन्। वन ऐन २०७६ ले पहिला जग्गाको वर्गीकरण स्थायी र अस्थायी भनेर दुई छुट्टाछुट्टै रूपमा गरेको थियो। ऐनले स्थायी भनेर आयोजनाको स्थायी संरचना रहने ठाउँजस्तै पावर हाउस, क्यानललगायत र अस्थायी भनेर आयोजना निर्माण अवधिमा बनाइने वेयर हाउस, ठेकेदारका क्याम्पहरू लगायतलाई वर्गीकरण गरिएको थियो। स्थायीको हकमा जति जग्गा उपयोग गर्ने हो त्यो जग्गाबराबरको जग्गा नै खरिद गरेर पाँच वर्षसम्म रुख रोपेर संरक्षण गरी वन जोगाइदिनुपर्ने भन्ने थियो। अहिलेको संशोधनले स्थायी र अस्थायी हटाएर सबै क्षेत्रलाई नै स्थायी बनाइएको छ। संशोधनले जग्गा किनेर दिने व्यवस्थालाई हटाएर जग्गा बराबरको पैसा दिनुपर्ने व्यवस्था प्रस्ताव गरिएको निजी ऊर्जा प्रवर्द्धकहरूको संस्था नेपाल, ईप्पानका उपमहासचिव प्रकाश दुलालले जानकारी दिए। २०७६ सालमा वन ऐन आएपछि विकासे आयोजनालाई सहजीकरण गर्ने, आयोजनाले कम क्षतिमा काम गर्ने र क्षति गर्नै परे अर्को ठाउँमा रुख लगाउने तथा वन क्षेत्र घट्न नदिने हिसाबले वन विकास कोष कार्यान्वयनमा आएको हो। वन नियमावली आएपछि यस कोषमा अहिले करिब तीन अर्ब रुपैयाँ रकम जम्मा भएको मन्त्रालयले बताएको छ। विधेयकको संशोधन प्रावधानको दफा ४ उपदफा (१) वा (३) बमोजिम मा योजना वा आयोजना सञ्चालनका लागि राष्ट्रिय वनको कुनै भाग प्रयोग गर्न दिँदा त्यस्तो योजना वा आयोजनाले वन विकासका लागि आवश्यक जग्गाको व्यवस्था गर्न र त्यसमा पाँच वर्षसम्म रूख हुर्काउन आवश्यक पर्ने रकम वन विकास कोषमा जम्मा गर्नु पर्नेछ भनिएको छ। पहिला जग्गाको सट्टा जग्गा दिएर वृक्षरोपण गर्ने गरिएको थियो। आयोजना बनाउँदा पनि ४५ प्रतिशत वन क्षेत्र पुर्याउनुपर्ने भन्ने छ। सरकारी वन जोगाउन सट्टा भर्ना दिएर रुख रोपे पो जंगल बढ्छ भन्दै उपमहासचिव दुलाल यो नीति वन जोगाउनलाई भन्दा पनि कोषमा धेरै पैसा जम्मा गरेर त्यसको अपचलन गर्ने ध्येयमा प्रस्तावित भएको बताउँछन्। पहिलाको ऐनमा जग्गाको मूल्य प्रतिहेक्टर न्यूनतम १० लाखदेखि अधिकतम २८ लाख रुपैयाँ रहेको थियो। ऐन संशोधनमा न्यूनतम १० लाखलाई अहिले २८ लाख रुपैयाँ बनाइएको छ भने अधिकतम १८ लाखलाई अहिले ८० लाख प्रतिहेक्टर निर्धारण गरिएको दुलालले जानकारी दिए। योजना वा परियोजनाले जग्गा खरिद गरी नेपाल सरकारलाई जग्गा दिन या नसके मात्र जग्गा खरिद गर्न रकम दिनुपर्ने व्यवस्था राख्न उचित हुने, ईप्पानले माग राखेको दुलालले बताए। अर्को भनेको प्रसारण लाइनको हकमा पहिला तारको पोलले ओगट्ने जग्गा मात्र स्थायी संरचनामा पथ्र्यो भने तारमुनिको (राइट अफ वे) जग्गा किन्नु पर्दैनथ्यो। राइट अफ वेमा परेको सरकारी जग्गाको कुल मूल्यांकनको करिब २० प्रतिशतमात्र क्षतिपूर्ति दिँदा पुग्थ्यो। अहिले राइट अफ वे को सबै जग्गा किन्न पर्ने भयो। १३२ केभी, २२० केभी र ४०० केभी क्षमताका प्रसारण लाइनको हकमा क्रमशः ७ मिटर, ९ मिटर र १२ मिटरको राइट अफ वेको जग्गा किन्नुपर्ने हुन्छ। प्रसारण लाइन बनाउँदा तारमुनि परेकाको वरपरको कम्तीमा ७ मिटरदेखि बढी १२ मिटरसम्मको जग्गा किन्नपर्ने व्यवस्था संशोधन ऐनले गरेको उपमहासचिव दुलालले बताए। अहिले प्रसारण लाइन बनाउन वन तथा वातावरणले प्रभाव परिरहेकोमा यी व्यवस्था लागू हुँदा नेपाल विद्युत् प्राधिकरण एवं निजी प्रवर्द्धकले नयाँ प्रसारण लाइन बनाउन नसक्ने दुलाल बताउँछन्। नेपाल ऐन संशोधन गर्न बनेको विधेयकमा वनका माथि उल्लेखित व्यवस्था सम्बन्धमा वनमन्त्री डा वीरेन्द्रप्रसाद महतो र ऊर्जामन्त्री शक्तिबहादुर बस्नेतलाई जानकारी गराउँदा यो विषयमा थाहा नभएको बताए।"
"मिटरब्याज सम्बन्धी विधेयक : जसका लागि बन्यो, उनैले जलाए","काठमाडौं : मिटरब्याज पीडितलाई न्याय दिन सरकारले कार्यान्वयनमा ल्याएको विधेयक पीडितहरूले जलाएका छन्। विधेयकका प्रवधानले साहुहरूलाई संरक्षण गरेको भन्दै पीडितहरूले शुक्रबार साँझ शान्तिवाटीकामा जलाएका हुन्। संसदको दुवै सदनबाट पास भएपछि मुलुकी संहितासम्बन्धी केही नेपाल ऐनलाई संशोधन गर्न बनेको विधेयक २०८० लाई राष्ट्रपति रामचन्द्र पौडेलले शुक्रबार प्रमाणीकरण गरेका थिए। अनुचित लेनदेन (मिटरब्याज)लाई फौजदारी कसूर करार गर्दै विधेयक जारी हुनु स्वागतयोग्य रहेको संघर्ष समितिका अध्यक्ष अवधेश कुशवाहले बताए। उनले सरकार र प्रतिपक्षी दलहरूले साहुलाई पोस्नेगरी विधेयक जारी गरेको आरोप लगाए। ३३ महिनादेखि मिटरब्याजसहित अन्य आर्थिक अपराध नियन्त्रण गर्न नयाँ ऐनको तर्जुमा हाम्रा महत्वपूर्ण मागहरूमध्ये एउटा प्रमुख हो। तर नयाँ कानुन बनाउने क्रममा सरकारले आन्दोलनरत पक्षहरूको सुनुवाइ गरेन,' उनले भने। उनले कानुन पारित गर्नुपूर्व पुलिसप्रशासन र साहुमहाजनबाट पीडित बनाइएकाहरूको चासो सम्बोधन गर्न सरकार पक्षले छलफल नगरेको बताए। कानुन तर्जुमा गरिरहँदा सरकारले सत्ताको रवैया देखाउँदै अलोकतान्त्रिक तरिका अपनाएको उनको भनाइ छ। सरकारले हालसम्म आर्थिक अपराधबाट पीडित बनाइएका किसान मजदुरलाई अपराधीको चंगुलबाट मुक्त घोषणा गर्न नचाहेको संघर्ष समितिले जनाएको छ। कुशवाहाका अनुसार सरकारले तमसुक, दृष्टिबन्धक, रजिष्ट्रेसनजस्ता फर्जी तमसुक, छिनुवापास आदि खारेज गर्ने राजनीतिक प्रतिवद्धता पूरा गरेको छैन। मिटर ब्याज र अन्य अनुचित लेनदेनका समस्या सम्बोधन गर्न मुलुकी संहितासम्बन्धी केही ऐन संशोधन गरेर सरकारले ल्याएको नयाँ कानुन पीडितहरूको अपेक्षा विपरीत विष विनाको सर्पजस्तै भएको उनले बताए। शोषक साहुहरूले जफत गरेका गरीबको सम्पत्ति फिर्ता लिने विश्वसनीय बन्दोबस्त बनाउने बलियो आधार विधेयकमा नरहेको पीडितहरूको आरोप छ। 'नयाँ ऐनले किसान मजदुरको अवस्था अनुकूल वित्तीय लेनदेनको तौरतरिका सहज बनाउन र हालः व्यापक बन्दै गएको बाध्यकारी चेक बाउन्स रोक्नसक्ने सम्भावना छैन,' उनले भने। साहुमहाजनबाट मुक्ति दिलाउन कानुनीमात्र होइन, राजनीतिक प्रतिबद्धता चाहिएको मिटरब्या पीडित पुनम महतोले बताइन्। उनले भनिन्, हालसम्म राजनीति उपचारको सर्वथा अभाव छ। त्यसैले हामी निरन्तर संघर्षमा छौं। किसान मजदुरलाई सबै किसिमको आर्थिक, राजनीतिक र सांस्कृतिक शोषणबाट मुक्त बनाउन अब झन् सशक्त प्रतिरोध गर्ने छौं। सम्पूर्ण वित्तीय शोषण र उत्पीडनविरुद्ध एक हुँदै नयाँ स्वरुपमा आन्दोलन गर्ने छौं। यी पाँच बुँदामा पीडितको आपत्ति (१) सरकारले ल्याएको विधेयक भूतप्रभावी (पश्चातदर्शी) हुने छैन । दफा १ को उपदफा (२) मा तुरुन्त प्रारम्भ हुनेछ लेखिएकोले नेपाल राजपत्रमा प्रकाशित भएर कानून बनेपछि मात्र विधेयकले अपराध ठहर्याएको आर्थिक लेनदेन दण्डनीय हुने छ । त्यसैले साहुमहाजनबाट दशकौँदेखि पीडित बनाइएकाहरूको हकमा किसानमजदुरले अपेक्षा गरे अनुसार नयाँ ऐन प्रभावशाली हुने छैन । विगतका लेनदेनका समस्याहरूको न्यायमुखी समाधान हुने नदेखिएकोले पीडितका लागि विशेष व्यवस्था अपरिहार्य छ । (२) परित हुनु अघिको पुराना लिखतहरुलाई साहू महाजन र ऋणी वडामा गएर प्रमाणित गराउनुपर्ने प्रावधान थियो । सो विधेयकको दफा ३ को उपदफा ३ (घ) साहुमहाजन मात्रले प्रमाणित गर्न सक्ने बनायो । यस्तो संशोधन एक पक्षीय हिसाबले पीडितका हित विरुद्ध प्रयोग हुने सम्भावना भएकोले यो प्रावधान खारेज गरिनु पर्छ । (३) नयाँ ऐनमा दण्ड सजायको व्यवस्था कमजोर बनाइयो । संशोधन अघि मिटर ब्याज अपराध प्रमाणित भए ७ वर्ष कैद र ७० हजार रुपैयाँ जरिवाना प्रस्तावित थियो । तर संशोधनले कसुरको प्रकृतिको आधारमा सजाय र जरिवाना को व्यवस्था गर्दै कसुर प्रमाणित गर्ने प्रक्रियालाई जटिल बनायो र दण्डको प्रावधानलाई कमजोर बनाएको छ । (४) सो विधेयकको दफा ५ को उपदफा (३) क ले आर्थिक अपराधमा संलग्न साहुमहानजको सम्पत्ति छानविन गर्नसक्ने प्रावधानलाई फितलो बनायो । साहुमहाजनले अकुत सम्पत्ति कतै लगानी गरेको पाइए स्वतः सम्पत्ति शुद्धिकरण सम्बन्धी कानुन आकर्षित हुने प्रवधान हटाएर हैसियत हेरेर भनियो । साहुमहाजनलाई थप सहुलियत दिन, अनुचित लेनदेन प्रमाणित भएको हक हस्तान्तरण भइसकेका सम्पत्ति समेत पूरै फिर्ता गरिने व्यवस्था उल्टाएर संशोधनमा हिसाब गरेर मात्र फिर्ता हुने भनियो । तर पीडितका अचल सम्पत्ति नै धितोलिई दृष्टिबन्धकी, तमसुक पारित गराइएका छन् । अन्य कतिपय साहुले पीडितलाई ऋण दिए बापत अचल सम्पत्ति नै राजिनामा रजिष्ट्रेसन पारित (छिनुवा पास) गराएर सम्पत्ति जफत गरेका छन् । ऋण चुक्ता गर्दा समेत पीडितका अचल सम्पत्ति साहुले फिर्ता गरेका छैनन् । अहिले घरसार लिखतमा मात्र लेखिएको यो दफाले प्रष्ट शब्दमा दृष्टिबन्धकी, छिनुवा पास, रजिष्ट्रेसन तमसुक र मिटर ब्याज लेख्न हच्किएको छ । यस्तो व्यवस्था कुनै पनि दृष्टिबाट पीडितका हकमा प्रभावकारी हुने छैन । (५) ऋणीहरूसँग कमजोर र प्रायः अवस्थामा फर्जी कागजात भएकोले नै ऋण चुक्ता गरेपनि पीडित बनाइएकाहरू वर्षौदेखि आन्दोलनमा छन् । सो विधेयकको दफा ४ को २४९ (क) को उपदफा (२) मा खण्ड (क) देखि (ज) सम्मका अन्याय साहुकारहरूले पीडितहरू माथि गर्दै आएका अपराध हुन् । विधेयकमा समेत यो स्वीकारिएको भएपनि पीडितहरूसँग भएका प्रमाणहरू कि कागजी रुपमा कमजोर छन् कि साहुकारका फर्जी दस्ताबेज हुन् । अन्य कतिपय शोषणका त ठोस सबुद नै छैनन् । त्यसैले यस्तो विधेयकले मात्र पीडितहरूका समस्या हल गर्न सक्दैन ।"
रुपन्देहीमा सवारी दुर्घटनामा कमी,भैरहवा : रुपन्देहीमा सवारी दुर्घटनामा पनि कमी आएको छ। ट्राफिक प्रहरीको सक्रियता र चालकलाई सचेत गराएका कारणले सवारी दुर्घटनामा कमी आएको हो। जिल्ला ट्राफिक प्रहरी कार्यालयका अनुसार आव ०७८०७९ मा १७२ वटा सवारी दुर्घटना भएकोमा गत आव ०७९०८० मा १५१ वटा मात्र सवारी दुर्घटना भएको छ। आव ०७८०७९ मा सवारी दुर्घटनामा ९४ जनाको मृत्यु भएकोमा १७१ जना गम्भीर घाइते भएका थिए। गत आव ०७९०८० मा ८३ जनाको मृत्यु भएकोमा ११५ जना मात्र गम्भीर घाइते भएका थिए। सवारी चालकहरूलाई सचेत गराउन कार्यालय र विभिन्न संघसंस्थाहरूसँगको समन्वयमा ट्राफिक नियम सम्बन्धी जनचेतनामूलक कार्यक्रमहरू मार्फत दुर्घटना न्यूनीकरणका लागि कार्यहरू भइरहेको जिल्ला ट्राफिक प्रहरी कार्यालय रुपन्देहीका प्रमुख एवं प्रहरी निरीक्षक साकार राज पन्तले बताए।
चीन जोड्ने कोरला सडक सडकको खर्च ६ अर्ब ५९ करोड,"जोमसोम : उत्तरदक्षिण व्यापारिक मार्ग विस्तारित आयोजनाअन्तर्गत कालिगण्डकी करिडोर (बेनीजोमसोमकोरला) सडकमा ६ अर्ब ५९ करोड ६६ लाख बजेट खर्च भएको छ। कोरला सडक अन्तर्गत पर्वतको मालढुङ्गादेखि उपल्लो मुस्ताङको कोरला नाकासम्मको १०० किमी कालोपत्रे सडक,१०२ किमी ग्राभेल सडक र १६ वटा सडक पुलका लागि आर्थिक वर्ष २०७९०८० को असारसम्ममा उक्त बजेट खर्च भइसकेको आयोजनाले जनाएको छ। आयोजना अनुसार गत वर्षसम्ममा कोरला सडक अन्तर्गत सय किमी कालोपत्रेमा २८ दशमलव १ किमी र ग्राभेल सडकतर्फको १०२ किमी सडकमा ९७ किमी सडकको सम्पन्न भएको छ। कोरला सडक अन्तर्गत ४ दशमलव ३१ किमीमा आरसीसी सडक निर्माण सम्पन्न भएको बताइएको छ। यसैगरी कोरला सडक अन्तर्गतका ५ वटा पुल सम्पन्न भइसकेका छन् भने ११ वटा पुल निर्माणाधीन अवस्था रहेको आयोजनाले उल्लेख गरेको छ। राष्ट्रिय गौरवको कोरला सडकको मालढुङ्गादेखि बेनीसम्मको १३ किमी सडकको भौतिक प्रगति २८ प्रतिशत,बेनीगलेश्वर ३३० किमी सडकको भौतिक प्रगति ८२ प्रतिशत,गलेश्वरराहुघाट सडक १ दशमलव ७८ किमी कालोपत्रेको भौतिक प्रगति सतप्रतिशत ,गलेश्वरतातोपानी १९ किमी सडक भौतिक प्रगति ८२ प्रतिशत र तातोपानीघाँसा १७ दशमलव ५ किमीको कालापत्रे सडकको भौतिक प्रगति ७५ प्रतिशत रहेको आयोजना प्रमुख जगत प्रजापतिले उल्लेख गरे। यसैगरी कोरला सडक अन्तर्गत मुस्ताङखण्डको घाँसाकोवाङ १६ दशमलव ५ किमी कालोपत्रे सडकको शतप्रतिशत भौतिक प्रगति भएको छ भने कोवाङजोमसोम १६ दशमलव ५ किमी कालोपत्रे सडकको भौतिक प्रगति ७५ प्रतिशत रहेको छ। जोमसोमकागबेनी १३ किमी कालोपत्रे सडकको भौतिक प्रगति १४ प्रतिशत छ भने कागबेनीकोरला १०२ किमी ग्राभेल सडकको भौतिक प्रगति ९५ प्रतिशत रहेको आयोजना प्रमुख प्रजापतिले बताए।"
बागलुङमा ७२ प्रतिशत पुँजीगत बजेट खर्च,"बागलुङ : बागलुङमा गत आर्थिक वर्ष २०७९०८० मा ७२ दशमलव ८८ प्रतिशत विकास बजेट खर्च भएको छ। कोष तथा लेखा नियन्त्रक कार्यालय बागलुङ र प्रदेश लेखा इकाई बागलुङका अनुसार गत आवमा संघीय सरकारको ७१ दशमलब ९४ प्रतिशत र प्रदेशको ७३ दशमलव ८० प्रतिशत पुँजीगत खर्च भएको हो। पुँजीगत खर्च शीर्षकमा दुईवटै सरकारका निकायको ४ अर्ब ७४ करोड ९३ लाख १२ हजार ६ सय १५ रुपैयाँ बजेट विनियोजित भएकोमा ३ अर्ब ४६ करोड १३ लाख ८६ हजार १ सय ७० रुपैयाँ बजेट खर्च भएको कोष तथा लेखा नियन्त्रक कार्यालय बागलुङका प्रमुख कोष नियन्त्रक धर्मभक्त बस्यालले जानकारी दिए। चालुतर्फ कूल ८ अर्ब ८९ करोड २९ लाख ४२ हजार १६ रुपैयाँ विनियोजित बजेटमा ९१ दशमलव ९२ प्रतिशत अर्थात ८ अर्ब १७ करोड ३९ लाख ६६ हजार ४ सय ५८ रुपैयाँ खर्च भएको प्रमुख कोष नियन्त्रक बस्यालले बताए। उनले संघको ९२ दशमलव ९२ प्रतिशत र प्रदेशको ८१ दशमलब १४ प्रतिशत चालु खर्च भएको बताए। चालु खर्चमा संघ तर्फ ८ अर्ब १३ करोड १६ लाख ६३ हजार २ सय ५२ रुपैयाँ विनियोजित बजेटमा ७ अर्ब ५५ करोड ६२ लाख ५१ हजार ३ सय ५९ रुपैयाँ र प्रदेश तर्फ ७६ करोड १२ लाख ७८ हजार ७ सय ६४ रुपैयाँ विनियोजित बजेटमा ६१ करोड ७७ लाख १५ हजार ९८ रुपैयाँ बजेट खर्च भएको कोलेनिकाका सूचना अधिकारी कोष नियन्त्रक जब्बर बहादुर भण्डारीले बताए। संघीय र प्रदेशको चालु बजेटमा तलब भत्ता, प्रशासनिक खर्चका साथै स्थानीय तहलाई दिइने अनुदान समेत समेटिएको छ। समग्रमा बागलुङमा भित्रिएको कूल १३ अर्ब ६४ करोड २२ लाख ५४ हजार ५३१ रुपैयाँ बजेटमध्ये ८५ दशमलव २९ प्रतिशत अथवा ११ अर्ब ६३ करोड ५३ लाख ५२ हजार ६ सय २७ रुपैयाँ खर्च भएको कोष नियन्त्रक भण्डारीले बताए। कोष नियन्त्रक भण्डारीका अनुसार पुँजीगत खर्चमा आर्थिक वर्ष २०७८०७९ मा भन्दा २०७९०८० मा बागलुङमा संघ तर्फको बढेको र प्रदेश तर्फ घटेको देखिएको बताए। उनले आव २०७८०७९ मा संघीय सरकार तर्फ ५८ दशमलव २५ प्रतिशत पुँजीगत खर्च भएकोमा गत आवमा ७१ दशमलव ९४ प्रतिशत खर्च भएको बताए। उनले प्रदेश सरकार तर्फ ८७ दशमलव ६७ प्रतिशत पुँजीगत खर्च भएकोमा गत आवमा ७३ दशमलव ८० खर्च भएको बताए। कोष नियन्त्रक भण्डारीका अनुसार आव २०७८०७९ मा स्थानीय तहहरूले खर्च भएको बजेट साउनमा फिर्ता गर्दा राजश्वमा वृद्धि देखिएको र गत आर्थिक वर्षमा असार मसान्त भित्रै फिर्ता गर्नुपर्ने नियमानुसार फिर्ता गरेकोले बजेट घटेको देखिएको बताए। यस्तै बागलुङमा गत आर्थिक वर्षमा राजश्व संकलनमा वृद्धि भएको छ। कोलेनिका बागलुङका अनुसार आव २०७८०७९ मा भन्दा गतआव २०७९०८० मा राजश्व संकलनमा वृद्धि भएको हो। कोष नियन्त्रक भण्डारीका अनुसार गतआव २०७९०८० मा १ अर्ब ४३ करोड ५५ लाख २८ हजार ८९४ रुपैयाँ राजश्व संकलन भएको छ। बागलुङमा संघ तर्फ १ अर्ब २१ करोड ९ लाख ९० हजार ३२० रुपैयाँ र प्रदेश तर्फ २२ करोड ४५ लाख ३८ हजार ५७४ रुपैयाँ राजश्व संकलन भएको छ।"
ढल्केवरमा युवाहरूले फहराए राष्ट्रिय झण्डा,"ढल्केवर(धनुषा) : धनुषाको ढल्केवरमा नेपालको राष्ट्रिय झण्डा फहराइएको छ। पूर्वपश्चिम लोकमार्ग र मधेस प्रदेशको राजधानी जनकपुरधामको प्रवेशद्वारको संगमस्थल रूपमा रहेको ढल्केवर चौकमा नेपाली राष्ट्रिय झण्डा फहराइएको हो। शुक्रबार बिहान स्थानीयहरूको उल्लेख्य सहभागितामा युवाहरूले झण्डा फहराएका हुन्। मिथिला उद्योग वाणिज्य संघ, मिथिला ब्याडमिन्टन क्लब, लायन्स क्लब अफ मिथिला र खानेपानी तथा सरसफाइ उपभोक्ता समिति ढल्केवरको विशेष सक्रियतामा आर्थिक सहयोग जुटाएर राजमार्गमा झण्डा राखिएको छ। ढल्केवर पार्कसँगै जोडिएको तीनवटै चौकमा गरी २५ वटा झण्डा राखिएको मिथिला उद्योग वाणिज्य संघ ढल्केवरका अध्यक्ष तेजनारायण साहले बताए। ढल्केवर चौकको सौन्दर्य र ट्राफिक व्यवस्थापनको उद्देश्य हामी सहयोग जुटाएर २५ वटा झण्डा राखेका छौं। झण्डा राखिएको ड्रममा ट्राफिक सचेतनाका नाराहरू लेखिएको छ, अध्यक्ष साहले भने यसले चौकको सौन्दर्य बढेको छ। ट्राफिक व्यवस्थापनमा पनि सहयोग पुग्ने हाम्रो विश्वास छ। झण्डाको सम्मानका लागि रेखदेख गर्ने दायित्व सबैको रहेकोले त्यसतर्फ पनि आफूहरू गम्भीर रहेको उनले उल्लेख गरे। जसरी झण्डा लगाउन ठूलो उपस्थिति थियो। जुन किसिमको प्रहरी प्रशासनको समन्वय र सहकार्य थियो। यसले हौसला बढाएको छ, अध्यक्ष साहले अन्नपूर्णसँग भने। झण्डा लगाउने कार्यक्रममा प्रदेशसभा सदस्य हरिनारायण महतो, मिथिला नगरपालिकाकी उपमेयर सुनिता सिंह बुढाथोकी, वडाध्यक्षहरू नन्दकिशोर यादव, रामबहादुर स्याङ्दन, बिहारी महतो, दीपकजंग थापा, सविन थापालगायत सरोकारवाला र स्थानीयहरूको भव्य उपस्थिति रहेको थियो।"
"थानकोटबाट चित्लाङ जाँदै गरेको कार दुर्घटना : दुईजनाको मृत्यु, तीन घाइते",काठमाडौं : थानकोटबाट चित्लाङ जाँदै गरेको कार दुर्घटना हुँदा दुईजनाको मृत्यु भएको छ भने तीनजना घाइते भएका छन्। जिल्ला प्रहरी परिसर काठमाडौंका सहप्रवक्ता अनिल अधिकारीले कार दुर्घटनामा दुईजनाको मृत्यु र तीनजना घाइते भएको पुष्टि गरे। मृत्यु हुनेमा कारका चालक २० वर्षीय नवराज थोकर तामाङ र ४५ वर्षीय अनिल तामाङ रहेका छन्। वा १० च ३५४६ नम्बरको मारुती कार पानीघाटनजिकै दुर्घटनामा परेको थियो। दुर्घटनाको कारण भने खुलेको छैन। कारमा ५ जना सवार थिए।
अधिवक्ता भगवती पाण्डेविरुद्ध पक्राउ पुर्जी,काठमाडौं : अधिवक्ता भगवती पाण्डेविरुद्ध पक्राउ पूर्जी जारी भएको छ। काठमाडौं प्रहरी परिसर काठमाडौंका सहप्रवक्ता अनिल अधिकारीका अनुसार उनीविरुद्ध प्रहरीमा केही दिनअघि जाहेरी परेको थियो। तामाङ समुदायको अपमान गरेको र जातीय स्वाभिमानमा चोट पुर्याएको भन्दै उनीविरुद्ध जाहेरी परेको थियो। जाहेरीमा उनले जातीय विभेद् गरेको भन्दै कारबाहीको माग गरिएको छ। पाण्डेको खोजी भइरहेको प्रहरीले जनाएको छ। एक टेलिभिजनसँगको अन्तर्वार्तामा पाण्डेले हाडनाताभित्र विवाह हुँदा त्यसले उनीहरूबाट जन्मिने सन्तान अपराधिक प्रवृत्तिका हुनसक्ने भन्ने आशयको विचार राखेकी थिइन्। उनले नेपालका केही समुदायमा मामा र फुपुका छोराछोरीबीच विवाह हुने गलत प्रचलन रहेको बताएकी थिइन्। तामाङ र मगर समुदायले आफूहरूको संस्कृतिलाई अपमानित गरेको भन्दै पाण्डेको आलोचना गरेका छन्।
नगरपालिकाको बेवास्ताका कारण दुई वर्षदेखि अलपत्र टीकापुरको घण्टाघर,"टीकापुर : शहरी विकास तथा भवन निर्माण कार्यालय धनगढीले झण्डै दुई वर्षअघि निर्माण सम्पन्न गरेको टीकापुरस्थित घण्टाघर अलपत्र परेको छ । कार्यालयले झण्डै सात महिनाअघि नै टीकापुर नगरपालिकालाई हस्तान्तरण गरिसकेको भए पनि नगरपालिकाको बेवास्ताका कारण घण्टाघर सञ्चालन नहुँदा अलपत्र परेको हो । वडा नं १ को ब्लक नं १९ मा ३ करोड २६ लाख ४२ हजार रुपैयाँको लागतमा रोयल प्रशंसा जेभी निर्माण कम्पनीले २०७५ फागुन १९ गते घण्टाघर निर्माणका लागि सम्झौता गरेको थियो । सम्झौता अनुसार निर्माण कम्पनीले २०७७ भदौ २५ गते काम सम्पन्न गर्नुपर्ने भए पनि कोरोना संक्रमणका कारण २०७८ मा निर्माण सम्पन्न भएको घण्टाघर अझै सञ्चालन हुने निश्चित छैन । घण्टाघरलाई भ्यु टावरका रूपमा पनि प्रयोग गर्न सकिने गरी निर्माण गरिएको छ । यहाँबाट टीकापुरको अवलोकन गर्न सकिने व्यवस्था मिलाइएको छ। २६ मिटर उचाइ रहेको यो घण्टाघरबाट टीकापुर बजार क्षेत्रको अवलोकन गर्ने सकिनेछ । पहिलो तलामा रेष्टुरेन्ट सञ्चालन गर्न सकिनेछ भने घण्टाघरमा प्रवेशद्वार, सुरक्षागार्ड चौकी, शौचालय, टिकट काउण्टर निर्माण गरिएको छ । स्थानीयहरू भने घण्टाघरको उचाई निकै कम भएकाले यहाँबाट केही घरबाहेक अन्य दृश्य देख्न नसकिने आरोप लगाउँदै आएका छन् । घण्टाघर नजिकै बस्दै आएका स्थानीय भुपेन्द्र खड्काले खानेपानीको ट्यांकी भन्दा घण्टाघर सानो भएकाले यसबाट दृश्यावलोकन गर्न गाहे हुने बताउँछन् । पूर्वतिरका केही घर,उत्तरतिरको केही बजार र दक्षिणतिरको खुल्ला मञ्च हेर्न सकिन्छ,' खड्काले भने अझै दुई चार तला माथि भएको भए टीकापुर पूरै हेर्न सकिने थियो, घण्टाघर नजिकै रहेको खानेपानी ट्यांकी भन्दा होचो छ । निर्माण सम्पन्न भएको लामो समय भइसक्दा समेत सञ्चालनका लागि नगरपालिकाले कुनै पहल नगरेको स्थानीय कृष्ण कडायतले बताए । दुई वर्ष भइसक्यो निर्माण भएको अहिलेसम्म केही सुरसार छैन,' उनले भने नगरपालिकाको लापरवाहीले राजश्वमा घाटा भइरहेको छ, समयमा सञ्चालन गरे राजश्व उठ्ने थियो । उता,आयोजना कार्यालय धनगढीका इञ्जिनियर सन्तोष जेठाराले ७ महिना अघि नै सञ्चालनका लागि नगरपालिकालाई पत्रसहित हस्तान्तरण गरिएको बताए । हामीले ६७ महिना अगाडि नै नगरपालिकालाई पत्रसहित हस्तान्तरण गरिसकेका छौं,' इञ्जिनियर जेठाराले भने, खै नगरपालिकाले अहिलेसम्म किन सञ्चालन गर्न सकेन ? घण्टाघर सञ्चालन नहुँदा त्यहाँ प्रयोग गरिएका चारवटा घडी समेत बन्द अवस्थामा छन् । निकै सानो आकारको घडी भएकाले समय हेर्न गाहे हुने बताउँदै स्थानीयहरूले उक्त घडी फेर्न माग गर्दै आएका थिए । सञ्चालन नहुँदा भने तिनै घडी समेत बन्द छन् । टीकापुर नगरपालिकाका नगर प्रमुख रामलाल डगौरा थारुले घण्टाघर सञ्चालनको तयारी भइरहेको बताए । घण्टाघर सञ्चालनको तयारी गरिरहेका छौं, कार्यपालिकाको बैठकबाट दररेट तय गरेर निर्णय हुन बाँकी छ नगर प्रमुख डगौराले भने दररेट तय गरेर छिट्टै टेण्डर प्रक्रियाबाट सञ्चालनका लागि सूचना प्रकाशित गर्ने गरी काम भइरहेको छ । भ्यु टावरसहित स्थानीय पर्यटकका लागि रिफ्रेस हुने क्यान्टिन भएको घण्टाघर सञ्चालन नहुँदा जीर्ण बन्ने खतरा बढेको स्थानीयहरू बताउँछन् ।"
कर्णालीमा उत्पादित कृषि वस्तुमा अब आफ्नै लोगो,"सुर्खेत : कर्णाली प्रदेशमा उत्पादन हुने कृषि वस्तुमा आफ्नै लोगो अंकित गर्न थालिएको छ। प्रदेश सरकारले कर्णालीमा उत्पादित कृषि वस्तुमा आफ्नै लोगो टाँसेर बजारमा पठाउन सुरु गरेको हो। अब कर्णालीमा उत्पादित कृषि वस्तुहरू मूल्यवान अंकित लोगोसहित बजारमा उपलब्ध हुने छन्। भूमि व्यवस्था, कृषि तथा सहकारी मन्त्रालयले यो लोगो तयार पारेको हो। मन्त्रालयले तयार गरेको मूल्यवान लोगो मुख्यमन्त्री राजकुमार शर्माले सार्वजनिक गरेका छन्। कर्णालीमा मूल्यवान कृषिजन्य वस्तुहरू उत्पादन हुन्छन् भन्ने सन्देश मूल्यवान लोगोले दिने प्रदेश सरकारले जनाएको छ। कर्णालीमा रैथाने, अर्गानिक र मूल्यवान कृषि वस्तुहरू उत्पादन हुने र बजारमा आउने सन्देश दिन मूल्यवान लोगो प्रचलनमा ल्याइएको सरकारको दाबी छ। कर्णालीमा हाल अर्गानिक र बहुमूल्य कृषि बाली तथा फलफूलहरू उत्पादन हुन्छन्। तर त्यसको उचित बजारीकरण हुन सकिरहेको छैन। यही कारण यहाँ उत्पादन हुने रैथाने र बहुमूल्य बालीहरू मार्सी चामल, कागुनो, सिमी, फापर, आलु, अदुवा र बेसार तथा फलफूलहरू स्याउ, ओखर र सुन्तलालगायतका कृषि उत्पादनले उचित मूल्य पाउन सकेका छैनन्। किसानको उत्पादनले उचित मूल्य नपाएपछि प्रदेश सरकारले यसको बजारीकरणको योजना अगाडि सारेको हो। यिनै अर्गानिक तथा बहुमूल्य कृषि उत्पादनलाई अन्तर्राष्ट्रिय बजारसम्म लैजान र प्रचार गर्ने उद्देश्यले मूल्यवान लोगो तयार गरिएको भूमि व्यवस्था, कृषि तथा सहकारी मन्त्रालयले जनाएको हो। मुख्यमन्त्री शर्माले यो लोगो किसानको सम्पत्ति भएको बताए। उनले भने,कर्णालीमा बहुमूल्य कृषिजन्य वस्तुहरू उत्पादन हुन्छन्, तर त्यसको बजारीकरण नहुँदा किसानले लाभ लिन सकेको छैनन्। अब प्रदेश सरकारले किसानको पक्षमा आवश्यक नीति र कार्यक्रमहरू ल्याउँदैछ, यो लोगोले पनि कर्णालीका उत्पादनलाई बजारीकरणमा सहयोग गर्नेछ। भूमी व्यवस्था, कृषि तथा सहकारी मन्त्रालयका सचिव डानरहरिप्रसाद घिमिरेले कर्णाली प्रदेशलाई प्रांगारिक प्रदेश बनाउने निर्णय गरिसकेको हुँदा त्यसैको सोच अनुरुप मूल्यवान लोगो सार्वजनिक गरिएको बताए। उनका अनुसार अब कर्णालीका कृषि उत्पादनमा मूल्यवान लोगो राखेर बिक्री वितरण गरिनेछ। कर्णालीमा रैथाने बालीको प्रचुर सम्भावना भएको र त्यो मूल्यवान पनि हुने भएकाले मूल्यवान लोगो तय गरिएको उनको भनाइ छ। यस्तै कर्णालीमा रासायनिक मलको प्रयोगलाई न्यूनीकरण गर्दै प्रांगारिक कृषिलाई मन्त्रालयले प्राथमिकता दिएको छ। सचिव डा घिमिरेले कर्णालीका ७९ वटा पालिका मध्ये ४१ वटा पालिकाका १०३ वटा वडाहरू प्रांगारिक कृषि उत्पादनमा संलग्न भइसकेको बताए। बाँकी ३८ वटा पालिका पनि प्राङ्गारिक कृषिमा जोडिने तयारीमा रहेको उनको भनाइ छ। कर्णालीलाई प्राङ्गारिक कृषितर्फ उन्मुख गराउनका लागि मन्त्रालयले सल्यानको कपुरकोट र सुर्खेतको हर्रेमा विषादी प्रयोगशाला सञ्चालनमा ल्याउने, प्रदेशमा अन्तर्राष्ट्रिय स्तरको प्रयोगशाला स्थापना गर्ने र प्रांगारिक विश्वविद्यालय स्थापना गर्ने योजना अगाडि सारेको छ।"
बस दुर्घटनामा घाइते भएकी युवतीको मृत्यु,बेंसीशहर : लमजुङ सदरमुकाम बेंसीशहरमा बस दुर्घटनामा परी घाइते भएकी युवतीको उपचारका क्रममा शुक्रबार चितवनमा मृत्यु भएको छ। राइनास नपा९ कुवापानीकी मिस्मा गुरुङको उपचारका क्रममा शुक्रबार दिउँसो करिब २ बजे चितवन मेडिकल कलेजमा मृत्यु भएको प्रहरीले जनाएको छ। बिहीबार दिउँसो बेंसीशहर नपा८ शेरास्थित पृथ्वी राजमार्ग बस काउण्टर नजिकै यात्रु चढाउन रोकेर राखेको चालकविहिन ना ५ ख ४०८१ नम्बरको बस एक्कासी गुडेपछि दुर्घटना भएको थियो। बसबाट आत्तिएर हामफाल्ने क्रममा गम्भीर घाइते भएकी गुरुङलाई लमजुङ अस्पतालमा सामान्य उपचारपश्चात थप उपचारका लागि चितवन मेडिकल कलेज भरतपुर लगिएको थियो। दुर्घटनामा परी ६ जना घाइते भएका थिए।
लागुऔषधसहित विभिन्न स्थानबाट १८ जना पक्राउ,"काठमाडौं : प्रहरीले अवैध लागुऔषधसहित विभिन्न स्थानबाट १८ जना पक्राउ गरेको छ। मोरङ,दाङ,कञ्चनपुर,मकवानपुर,बाँकेलगायत स्थानबाट ठूलो परिमाणको लागुऔषधसहित १८ जनालाई प्रकाउ गरिएको प्रहरीले जनाएको छ। मोरङ: रंगेली नगरपालिका४ चोप्राहबाट अवैध लागुऔषध ब्राउनसुगर जस्तो देखिने पदार्थ ४ ग्राम ७ सय ९० मिलिग्रामसहित भारत अररिया मज्ररक पञ्चायत१ बौकामज्रक बस्ने ७० वर्षीय भल्लु पासवानलाई प्रहरीले पक्राउ गरेको छ । ईलाका प्रहरी कार्यालय रंगेलीबाट खटिएको प्रहरीले उनलाई उक्त पदार्थसहित पक्राउ गरेको हो । दाङ : घोराही उपमहानगरपालिका१४ तिनकुने चोक सिर्जनशील टोल डेरा गरी बस्ने सोही उपमहानगरपालिका१४ घर भएका अर्जुन पुन समेत ३ जनालाई अवैध लागुऔषध गाँजा ५ किलो १ सय ग्रामसहित बिहीबार राति प्रहरीले पक्राउ गरेको हो । विशेष सूचनाको आधारमा वडा प्रहरी कार्यालय घोराहीबाट खटिएको प्रहरीले पुनको कोठा तलासी गर्दा उक्त गाँजा फेला पारी उनीहरूलाई पक्राउ गरेको हो । कञ्चनपुर : भिमदत्त नगरपालिका११ होल्डिङ सेन्टरबाट अवैध लागुऔषध खैरो हेरोइन २ ग्राम ९३ मिलिग्राम र चरेश २८ मिलिग्रामसहित ४ जनालाई बिहीबार साँझ प्रहरीले पक्राउ गरेको छ । पक्राउ पर्नेहरूमा बेदकोट नगरपालिका७ बस्ने २१ वर्षीय भरत बम, सोही ठाउँ बस्ने ३३ वर्षीय बिशाल गुरुङ, भिमदत्त नगरपालिका१२ बस्ने १८ वर्षीया किशोरी र डडेलधुरा पर्शुराम नगरपालिका(१२ जोगबुढा बस्ने ३१ वर्षीय लक्ष्मण कामी रहेका छन् । ईलाका प्रहरी कार्यालय गड्डाचौकीबाट खटिएको प्रहरीले उनीहरुलाई उक्त परिमाणको लागूऔषधसहित पक्राउ गरेको हो । कवानपुर : हेटौंडा उपमहानगरपालिका११ थानाभर्याङबाट अवैध लागुऔषध गाँजा ३ किलो ५ सय ग्रामसहित बारा निजगढ नगरपालिका१ पटिहारी बस्ने १८ वर्षीय किशोरलाई बिहीबार दिउँसो प्रहरीले पक्राउ गरेको छ । अस्थायी प्रहरी पोष्ट थानाभर्याङको प्रहरीले बा।प्र०३००१ ख २७६२ नम्बरको बसमा सवार उनलाई उक्त गाँजासहित पक्राउ गरेको हो । बाँके : नेपालगंज उपमहानगरपालिका१५ जमुनाहबाट अवैध लागुऔषध ब्राउनसुगर जस्तो देखिने पदार्थ ५ सय मिलिग्रामसहित कोहलपुर नगरपालिका१४ हवल्दारपुर बस्ने २७ वर्षीय शैलेन्द्र कुमार गुभाजुलाई बिहीबार साँझ प्रहरीले पक्राउ गरेको छ । लागुऔषध नियन्त्रण ब्यूरो नेपालगंज र ईलाका प्रहरी कार्यालय जमुनाहबाट खटिएको प्रहरीले भारतबाट नेपालतर्फ पैदल आउँदै गरेका उनलाई उक्त पदार्थसहित पक्राउ गरेको हो । सुनसरी : धरान उपमहानगरपालिका८ सभागृह मार्गबाट अवैध लागूऔषध ब्राउनसुगर २ ग्रामसहित सोही ठाउँ बस्ने २२ वर्षीय साजन बिश्वकर्मा समेत ५ जना पक्राउ परेका छन् । कोशी प्रदेश प्रहरी कार्यालय बिराटनगरबाट खटिएको प्रहरी टोलीले उनीहरूलाई उक्त ब्राउनसुगरसहित पक्राउ गरेको हो । कैलाली : गोदावरी नगरपालिका८ स्याउले बजारमा चम्फा ट्याक्टरको पार्टपुर्जाको पसल गरी बस्ने धनगढी उपमहानगरपालिका५ हसनपुर घर भएका ३२ वर्षीय शरद चौधरी र सोही बजारमा फेन्सी स्टोर पसल गरी बस्ने ३२ वर्षीय मधुसुदन पन्तलाई अवैध लागुऔषध खैरो हेरोइनसहित बिहीबार साँझ प्रहरीले पक्राउ गरेको छ । ईलाका प्रहरी कार्यालय मालाखेतीबाट खटिएको प्रहरीले चौधरीलाई ६ ग्राम ७ सय ९० मिलिग्राम र पन्तलाई २ सय ४० मिलिग्राम अवैध लागुऔषध खैरो हेरोइन जस्तो देखिने पदार्थसहित पक्राउ गरेको हो । यसैगरी कैलाली, धनगढी उपमहानगरपालिका५ सत्कार चोकबाट सोही उपमहानगरपालिका४ बस्ने ३५ वर्षीय भरत चौधरीलाई अवैध लागूऔषध खैरो हेरोइन १ ग्राम ८ सय ९० मिलिग्रामसहित बिहीबार राति जिल्ला प्रहरी कार्यालय कैलाली र वडा प्रहरी कार्यालय धनगढीबाट खटिएको प्रहरीले पक्राउ गरेको छ । सिरहा : औरही गाउँपालिका५ दश गजाबाट अवैध लागुऔषध गाँजा करिब १२ किलो बिहीबार राति प्रहरीले बरामद गरेको छ । प्रहरी चौकी औरहीबाट खटिएको गस्ती टोलीलाई देख्नासाथ नेपालबाट भारततर्फ जाँदै गरेको एकजना अपरिचित व्यक्तिले झोला फाली फरार भएपछि प्रहरीले झोला तलासी गर्दा उक्त गाँजा फेला पारेको हो । सबै घटनाबारे सम्बन्धमा प्रहरीले थप अनुसन्धान गरिरहेको छ ।"
उपचाररत बिरामीको भिडियो मञ्जुरीबिना सामाजिक सञ्जालमा राख्न नपाइने,"ललितपुर : नेपाल मेडिकल काउन्सिलले बिरामीको परिचय खुल्नेगरी उपचार गरिरहेको भिडियो, तस्बिर वा भनाइ बिरामीसँग मञ्जुरी नलिइ समाजिक सञ्जालमा नराख्न आग्रह गरेको छ। काउन्सिलका रजिष्ट्रार डा कृष्णप्रसाद अधिकारीले भने, 'कुनै पेसागत विवरण राख्नुपर्ने भए काउन्सिलमा दर्ता भएको प्रमाणपत्रमा उल्लिखित विवरणमात्र राख्न पाइने छ।' नेपाल मेडिकल काउन्सिल नियमावली, २०२४ मा चिकित्सकका लागि समाजिक सञ्जाल तथा विद्युतीय सञ्चारमाध्यम उपयोगबारे व्यवस्था गरिएको छ। रजिष्ट्रार डा अधिकारीले भने, 'चिकित्सकले पेसागत मर्यादा विपरीतका अभिव्यक्ति सम्प्रेषण गर्नु हुँदैन।' सो नियमावली विपरित भएमा प्रकृति हेरी मेडिकल काउन्सिल, नेपाल प्रहरी साइबर ब्युरो, केन्द्रीय अनुसन्धान ब्युरोलगायत निकायबाट कारबाही हुनसक्ने उनले बताए।"
राउटे परिवारलाई खाद्यान्न वितरण,"वीरेन्द्रनगर : नेपाल प्रहरी श्रीमती संघ कर्णाली प्रदेशले लोपोन्मुख राउटे परिवारलाई खाद्यान्न वितरण गरेको छ। श्रीमती संघ कर्णाली प्रदेशका अध्यक्ष बिन्दु अधिकारी ढकालको नेतृत्वमा दैलेखको महावु गाउँपालिका३ बासीमा बसोवास गर्दै आएका लोपोन्मुख राउटेका ४१ वटा परिवारलाई २० किलो चामल, दाल, तरकारी लगायतका खाद्यान्न वितरण गरिएको हो। कर्णाली प्रदेश अध्यक्ष विन्दु अधिकारी ढकालले राउटे परिवारलाई खाद्यान्न समस्या रहेको जानकारी पाएपछि सहयोग गरिएको बताइन्। कर्णाली प्रदेश प्रहरी प्रमुख डीआईजी भीम ढकालले नेपाल प्रहरीले कर्णालीमा शान्ति सुरक्षाका साथै नागरिकका समस्याहरूमा साथ दिने बताए।"
हिमाली हिरा यार्सा बेचेर करोडौँ आम्दानी,"मुगु : गरिबको हिरा भनेर चिनिने हिमाली जिल्लामा पाइने बहुमुल्य बुटी यार्सागुम्बा बेचेर यहाँका स्थानीयले जीविकोपार्जन गरिरहेका छन्। जिल्लाका सोरु, मुगुम कार्मारोङ्ग गाउँपालिकाका साथै छायाँनाथ रारा नगरपालिकाका स्थानीयले यार्सागुम्बा बेचेर गाउँमा करोडौँ रकम भित्र्याएका हुन्। देशभर आर्थिक मन्दी भइरहँदा मुगालहरूले भने गाउँमा करोडौं रकम भित्र्याई रहेका छन्। गत जेठ ५ गते मुगुका दुई दर्जनभन्दा बढी पाटनमा यार्सा संकलनका लागि मुगुम कार्मारोङ्ग गाउँपालिकाले प्रवेश अनुमति खुल्ला गरेको थियो। यस वर्ष पाटन तथा हिमालमा यार्सा टिप्न जिल्लाका स्थानीयका साथै दैलेख, जाजरकोट, जुम्ला, डोल्पा, कालीकोट, हुम्ला, मनाङ, मुस्ताङ, बाजुराबाट पनि संकलनहरू आएको यार्सा संकलन छोर्तेन लामाले बताए। उनका अनुसार वर्षाको समय भएकाले पानी र हिउँका कारण यार्सा पाइएको थिएन। असार ५ गतेपछि मौसममा सुधार आएकाले पर्याप्त यार्सा पाइएको उनको भनाइ थियो। छायाँनाथ रारा नगरपालिका१२ लुम्सका कम्वर ऐडीले यार्सा टिप्न पाटन गएका भाइबुहारीले मात्र २५ दिनमा यार्सा बेचेरसाढे चार लाख आम्दानी गरेका बताए। गाउँभरिका यार्सा टिप्न जाने प्रत्येकले दुई लाखबढी आम्दानी गरेका भन्दै यस वर्ष लुम्स गाउँमा मात्रै ३० देखि ५० लाखसम्म रकम भित्रिएको उनले अनुमान गरे। वडा नं १२ शोभा गाउँका स्थानीय गणेशबहादुर सावतका अनुसार यार्सा बेचेर गाउँमा एक करोडभन्दा बढी आम्दानी भएको छ। उनका अनुसार मुगालीहरू वर्षभरि खान र वार्षिक आवश्यकताका लागि खर्चको जोहो एक महिना यार्सा टिपेर बेचेको पैसाबाट गर्दै आएका छन्। आम्दानी हुने भएकाले यस मौसममा यहाँका स्थानीय अन्य काम छोडेर यार्सा टिप्न पाटनहरूमा पुग्ने गर्दछन्। यार्सा व्यापारी पाटनमै पुगेर यार्सा संकलनसँग यार्सा खरिद गर्ने भएकाले यार्सा बिक्री गर्न संकलनलाई बजारको समस्या हुँदैन। पाटनमै टिप्ने उतै बेच्ने पैसामात्र घर ल्याउने गर्दछन्। पाटनमा यार्सा व्यापारीले खाल्वा (ठूलो, राम्रो) यार्सालाई प्रतिबुटी आठ सय र मध्यमलाई प्रतिबुटी चार सय ५० सम्म दिएका सावतले बताए। उनकाअनुसार खाल्वा यार्सा एक केजी पुग्न तीन हजार दुई सय बुटी र मध्यम यार्सा एक केजी पुग्न चार हजारदेखि ४२ सय बुटी आवश्यक पर्दछ। यार्सा बेचेर मुगुम कार्मारोङ्ग गाउँपालिकाका सबै बस्ती तथा छायाँनाथ रारा नगरपालिकाका केही बस्तीमा सबैभन्दा बढी रकम भित्रिएको यार्सा संकलन बताउँछन्। त्यस्तै, मह गाउँमा मात्रै चार करोडभन्दा बढी रकम भित्रिएको स्थानीय बताउँछन्। माग्री, पाँपु, छाइल, चिमात, दाउरा, सेरोग, कार्ति, किम्री, डोल्फु, पुअ, मुगु, ताखा, खारी गाउँमा ५० लाखदेखि एक करोडसम्म रकम भित्रिएको मुगु गाउँका स्थानीय छोर्तेन लामाले जानकारी दिए। उनका अनुसार मुगु गाउँमा मात्रै तीन करोडभन्दा बढी रकम भित्रिएको छ। नगरपालिका भित्रका तल्लेख, झाकोट, बालचौर, रोवा, सोभा, लुम्स, घटटलेख, जिउला, र्याङ्गच्याकाटी, थार्प, लुम, बाम, तिर्प, लह, लापुँ गाउँका स्थानीय पनि यार्सा बेचेर मनग्य आम्दानी गरेका छन्। मुगुम कार्मारोङ्गस्थित पुअ गाउँका छेवाङ्ग लामाका छोराबुहारीसहित चार जनाले यार्सा बेचेर २१ लाख कमाएका छन्। यो सिजनमा एक करोडभन्दा बढी रकम यार्सा बेचेर गाउँमा भित्र्याएको उनले जानकारी दिए। मुगुका माजिङ्ग थान, ठूलो कोइकी, सानो कोइकी, छापाखोला, टाँके, रिमाड, हङ्गदङ्ग खोला, च्यार्कुलेख, छुमुरु, छुङ्गडुङ्ग, भावर खोला, असी पाटन, नयाँ वन, टाङ्गवाक, झोवा लेख, वाङ्गरी रमाना, धोवार खोला, च्याङ्गजी लगाएर दुई दर्जनभन्दा बढी पाटनहरूमा यार्सागुम्बा पाइन्छ। प्रत्येक वर्ष यार्सा टिप्न जाँदा हिउँ पहिरामा परेर, लेक लागेर र अन्य बिमारी भएर, लुटेरा संकलनबीच झडप हुँदा ज्यानसम्म गुमाउनुपर्ने अवस्था आउने तामाङले बताए। यस वर्ष मात्रै पाटनमा हिउँपहिरा परेर, नदीमा खसेर र बिरामी परेर पाँच जनाको मृत्यु भएको गाउँपालिकाले जनाएको छ। यार्सा टिप्न पाटन जानेसँगबाट प्रवेश शुल्कबापत गाउँपालिकाले ४५ लाखसम्म राजस्व उठ्ने गरेको मुगुम कार्मारोङ्ग गाउँपालिकाका अध्यक्ष छिरिङ्ग क्याप्ने लामाले बताए।"
चार्जमा रहेको सिटी सफारीमा खेल्ने क्रममा करेन्ट लागेर बालकको मृत्यु,बिहीबाराति आफ्नै घरमा सिटी सफारी चार्जमा हाली राखेको अवस्थामा कुशुम लाला साहका छोरा ३ वर्षीय दिनेश शाहको चार्जमा रहेको सिटी सफारीमा खेल्ने क्रममा करेन्ट लागि मृत्यु भएको जिल्ला प्रहरी कार्यालय सुनसरीका डिएसपी राजकुमार राइले बताए । धरान : सुनसरीको दुहबी नगरपालिका वडा नम्बर२ मा करेन्ट लागेर एक बालकको मृत्यु भएको छ । बिहीबाराति आफ्नै घरमा सिटी सफारी चार्जमा हाली राखेको अवस्थामा कुशुम लाला साहका छोरा ३ वर्षीय दिनेश शाहको चार्जमा रहेको सिटी सफारीमा खेल्ने क्रममा करेन्ट लागि मृत्यु भएको जिल्ला प्रहरी कार्यालय सुनसरीका डिएसपी राजकुमार राइले बताए । उनले घाइते बालकको उपचारको क्रममा बिराट टिचिङ हस्पिटल बिराटनगरमा मृत्यु भएको बताए । घटना सम्बन्धमा थप अनुसन्धान भइरहेको प्रहरीले जनाएको छ ।
"रोल्पा अस्पतालमा चिकित्सकको अभाव, बिरामीलाई सास्ती","रोल्पा : रोल्पा अस्पतालमा चिकित्सक नहुँदा बिरामीले उपचारमा सास्ती भोग्नु परेको छ । विशेषज्ञ चिकित्सक १० र मेडिकल अधिकृत छ गरी १६ दरबन्दी रहेको उक्त अस्पतालमा हालः तीन जना चिकित्सकमात्रै कार्यरत रहँदा सेवा प्रभावित भएको हो । सङ्घ र प्रदेश सरकार दुर्गमका नागरिकप्रति उत्तरदायी नहुँदा यहाँका स्थानीय स्वास्थ्य सेवावाट वञ्चित भएका छन् । हाल एकजना चिकित्सकले दैनिक एक सय बढी बिरामीको उपचार गर्नुपरेको चिकित्सक रणबहादुर बोगटीले बताए । उनका अनुसार दैनिक एक सय ५० बढी बिरामी उपचारका लागि आउने गरेकाले केही वर्षअघिदेखि सुरु गरिएको जटिल प्रसूति शल्यक्रिया सेवा अवरुद्ध भएको छ । चिकित्सक बोगटीले शल्यक्रिया गर्न जनशक्ति अभावका साथै सहयोगी एनेस्थेटिक चिकित्सक नहुँदा सेवा प्रभावित भएको बताए । शल्यक्रिया गर्नुपर्ने प्रकृतिका बिरामीलाई अस्पतालले सेवा दिन नसकेपछि उनीहरु ठूलो धनराशि खर्चिएर जिल्लाबाहिर जान बाध्य भएका उनको भनाइ थियो । चिकित्सक बोगटीले पाँच वर्ष अस्पतालमा करार सेवामा कार्यरत चिकित्सक प्रकाश बुढाको करार अवधि सकिएपछि जटिल अवस्थाका सुत्केरीको शल्यक्रिया सेवा अवरुद्ध भएको जानकारी दिए । उनका अनुसार एघारौँ तहको एक विशेषज्ञ चिकित्सकको दरबन्दी रहेको अस्पतालमा अहिलेसम्म आठौँ तहभन्दा माथिका चिकित्सक आएका छैनन् । नवौँ र दशौँ तहका जनरल फिजिसियन, पेडियाटिसियन, अव्सट तथा गाइनो, जनरल सर्जन, अर्थोपेडिक, एनेस्थेसियोलोजिष्ट, रेयिोलोजिष्ट, प्याथोलोजिष्ट र साइकाष्टिक गरी दश कन्सल्टेन्ट चिकित्सकको दरबन्दी रहेकामा एकजना पनि कन्सल्टेन्ट चिकित्सक छैनन्, उनले भने, आठौँ तहका छ मेडिकल अधिकृतको दरबन्दी रहेकामा हाल एकजनाले सेवा दिइरहेका छन् । चिकित्सक लोकरत्ना ज्ञवाली निमित्त कार्यालय प्रमुखका रुपमा कार्यरत छिन् । ज्ञवाली एकमात्र स्थायी चिकित्सक हुन् । एमडिपिजी चिकित्सक रणबहादुर बोगटी साइमन नामक संस्थाको सहयोगमा करार सेवामा कार्यरत छन् । रोल्पा अस्पतालमा कार्यरत चिकित्सक निरज घर्तीमगर पढाइ सकेर एक वर्ष दुर्गममा सेवा गर्न आएका हुन् । दैनिक कार्यालयको काममा व्यस्त रहनुपर्ने बाध्यताले अस्पतालमा दुईजना चिकित्सकले दैनिक एक सय ५० बढी बिरामीको उपचार गरिरहेका कार्यालय प्रमुख ज्ञवालीले बताए । करार सेवामा कार्यरत आधा दर्जन बढी चिकित्सकको सेवा नवीकरण नगर्दा अस्पतालमा जनशक्ति अभाव भएको उनको भनाइ थियो । प्रमुख ज्ञवालीका अनुसार डा आधार वली, चिकित्सक प्रकाश बुढा, डेन्टल सर्जन डा पूजा कुँवर, चिकित्सक तिलक डाँगी र चिकित्सक रेश्मा घर्तीमगरले करार नवीकरण नहुँदा अस्पतालबाट बाहिरिएका हुन् । उनीहरुमध्ये अधिकांश दुर्गममा अनिवार्य सेवाका लागि खटिएका चिकित्सक हुन् । चिकित्सक कम हुँदा सेवा प्रवाहमा समस्या भइरहेको प्रमुख ज्ञवालीले बताए । सम्बन्धीत निकायमा जानकारी गराएका छौँ, सुनुवाइ हुने अपेक्षा गरेका छौँ, उनले भने । जिल्लामा अर्थो, पाठेघर सङ्क्रमण, पाठेघर खस्ने, यौन रोग, मानसिक रोग, कलेजोको रोगका बिरामी बढी आउने गरेका उनले जानकारी दिए । जिल्ला अस्पताल लामो समयदेखि प्रमुखविहीन रहेको ज्ञवालीले बताए । प्रदेश सरकारले प्रादेशिक अस्पताल बुटवलबाट हाडजोर्नी विशेषज्ञ डा सोमबहादुर आलेलाई तीन महिनाका लागि काजमा यहाँ पठाए पनि उहाँ सरुवा भइसक्नु भएको छ, उनले भने । स्वास्थ्य संस्था जस्तो संवेदनशील ठाउँमा यसरी चिकित्सकको अभाव हुनु सरकारको लाचारीपन भएको नागरिक समाजका अगुवा ओम केसीले बताए । स्वास्थ्य जस्तो नागरिकको जीवनसँग प्रत्यक्ष जोडिएको विषयमा राज्य गम्भीर नहुनु दुःखद हो, उनले भने, जिल्लाका जनप्रतिनिधि, राजनीतिक दललगायत सम्बन्द्ध निकायले अस्पतालमा चिकित्सक व्यवस्थापनमा ध्यान नदिनु लापरबाही हो ।"
कैदीबन्दीका लागि आवश्यक सामग्री हस्तान्तरण,"सन्धीखर्क : अर्घाखाँची कारागारका कैदीबन्दीलाई आवश्यक सामग्री हस्तान्तरण गरिएको छ। जिल्लाको सन्धीखर्क नगरपालिकाले टेलिभिजन, फ्रिज,पानी फिल्टर, प्रेसर कुकर, टर्च लाइट लगायतका सामग्री हस्तान्तरण गरेको हो। नगरप्रमुख कृष्णप्रसाद श्रेष्ठका अनुसार कैदीबन्दीका मागका आधारमा सामग्री हस्तान्तरण गरिएको हो। नगरले महिला कैदीबन्दीका लागि सिलाई कटाई तालिम सञ्चालन गर्ने र सबै कैदीबन्दीको दाँत परीक्षण गर्ने योजनामा रहेको नगर प्रमुख श्रेष्ठको भनाइ छ। कारागारमा हाल ६१ जना पुरुष र ९ जना महिला गरी कुल ७० जना कैदीबन्दी छन्।"
धरानमा डेंगु संक्रमणबाट मृत्यु हुनेको संख्या ८ पुग्यो,"धरान : डेंगु संक्रमणका कारण धरान उपमहानगरपालिकामा ८ जनाको मृत्यु भएको छ। मृत्यु हुनेमा ४ जना महिला र ४ पुरुष रहेको स्वास्थ्य महाशाखा प्रमुख उमेश मेहताले बताए। धरानमा पछिल्लो २४ घण्टामा धरान११ का १० वर्षीय बालकको मृत्यु भएको मेहताले बताए। बालकको बिहीबार राति बुधबार उपचारका क्रममा मृत्यु भएको छ। यस अगाडि डेंगु संक्रमित जेठ ३० गते धरान १७, असार १५ गते धरान ११ साउन २ गते धरान १८ र साउन ३ गते धरान ५ का एकएक जना महिलाको मृत्यु भएको छ। त्यस्तै साउन २ गते धरान ११, साउन ७ धरान २ र साउन ८ गते धरान १० का एक पुरुषको मृत्यु भएको थियो । धरानमा डेंगु रोगको संक्रमणले महामारीको रूप लिएपछि बीपी कोइराला स्वास्थ्य विज्ञान प्रतिष्ठान धरानले छुट्टै डेंगु अस्पताल सञ्चालनमा ल्याएर उपचार सुरु गरेको छ। डेंगु रोगका संक्रमित बिरामीहरूको संख्या दैनिक रूपमा वृद्धि हुन थालेपछि बिरामीको उपचारलाई सहज बनाउनका लागि छुट्टै डेंगु अस्पताल सञ्चालन गरी बिरामीको उपचारलाई सहज पारिएको प्रतिष्ठानका उपकुलपति प्राडा प्रल्हाद कार्कीले बताए।"
विवाह मण्डपमा अश्लील टिकटक बनाउने पक्राउ,जनकपुरधाम : अश्लील टिकटक बनाउने एक युवक पक्राउ परेका छन्। जानकी मन्दिरस्थित विवाह मण्डपमा अश्लील टिकटक भिडियो बनाउने बनाएका जिल्लाको औरही गाउँपालिका६ का १८ वर्षीय अनिरूद्र यादव पक्राउ परेका हुन्। रहेको जिल्ला प्रहरी कार्यालय धनुषाले जनाएको छ। यादवले जानकी मन्दिरको विवाह मण्डपभित्र अश्लील टिकटक बनाएर सामाजिक सञ्जालमा राखेका थिए। उक्त भिडियो भाइरल भएपछि चौतर्फि विरोध भएको थियो। भिडियोमा देखिएकी युवती र भिडियो खिच्ने व्यक्तिको खोजी जारी रहेको धनुषाका प्रहरी प्रवक्ता प्रहरी नायब उपरीक्षक वेदप्रसाद गौतमले जानकारी दिए।
ब्राउन सुगरसहित ५ जना पक्राउ,"धरान : प्रतिबन्धित लागुऔषध ब्राउन सुगरसहित ५ जना कारोबारी धरानबाट पकाउ परेका छन्। कोसी प्रदेश प्रहरी कार्यालय पीटीआई ईलाका प्रहरी कार्यालय धरानको संयुक्त टोलीले उनीहरूलाई धरानको पानबारीबाट पक्राउ गरीएको डीएसपी नवराज मल्लले बताए। धरान उपमहानगरपालिका८ मा खटिएको प्रहरी टोलीले स्थानीय २२ वर्षीय साजन बिक,३३ वर्षीय सिताराम तामाङ, ४२ वर्षीय जनक राई, ३५ वर्षीय रबिन बराईली र २४ वर्षीय आलोक मगरलाई पक्राउ गरिएको उनले बताए । पक्राउ परेकाहरूको साथबाट २ ग्राम ब्राउनसुगर बरामद गरिएको छ । लागुऔषध सहित पक्राउ परेकालाई जिल्लाअदालत सुनसरीबाट म्याद थपी अनुसन्धान भईरहेको डिएसपी मल्लले बताए ।"
कान्ति बाल अस्पताललाई सर्वोच्चको आदेश पीडितलाई तीस लाख क्षतिपूर्ति दिनू,"काठमाडौं : सर्वोच्च अदालतले कान्ति बाल अस्पतालले एक बालकलाई गलत खोप लगाएर चिकित्सकीय लापरवाही गरेको मुद्दामा ३० लाख क्षतिपूर्ति दिनुपर्ने आदेश दिएको छ । न्यायाधीशद्वय हरिप्रसाद फुयाल र तिलप्रसाद श्रेष्ठको संयुक्त इजलासले २०७९ साल माघ २५ गते गरेको फैसलाको आज सार्वजनिक पूर्णपाठमा उक्त क्षतिपूर्ति हुने ठहर गरिएको हो । आधार, प्रमाण र कारणबाट कान्ति बाल अस्पतालको चिकित्सकीय असावधानीको कारणले पीडित आठ महिनाको बच्चा आलोक बरालको स्वास्थ्यमा गम्भीर असर परेको पुष्टि हुन आएको देखिएको छ,' आदेशमा भनिएको छ। श्वासप्रश्वासमा समस्या भएर उक्त अस्पतालको इमर्जेन्सीमा उपचार गर्न पुर्याइएका आठ महिनाका ती बालकलाई गलत खोप दिँदा क्षति पुगेको भन्दै उक्त रकम भराउन भनिएको हो । विसं २०७३ असार २२ गते ती बालकलाई उपचारका लागि उक्त अस्पतालको इमर्जेन्सीमा पुर्याइएको थियो । पीडित बालकका बुवा ध्रुवकुमारले अर्कै बालकका लागि तयार पारिएको मेनेन्जाइटिस मलेरियाको खोप आफ्नो बच्चामा लगाउँदा बच्चाको स्वास्थ्यमा गम्भीर क्षति पुगेको उल्लेख गर्दै काठमाडौँ जिल्ला प्रशासन कार्यालयमा उजुरी दिएका थिए। सोही राति शम्भु विक नामका अर्कै बालकका लागि ल्याइएको खोप आलोकलाई लगाइएको थियो । त्यसपछि बच्चामा सास फेर्न गाह्रो हुनाका साथै दिसा,पिसाब चुहिनेजस्ता लक्षण देखिएको थियो । काठमाडौं जिल्ला जनस्वास्थ्य कार्यालयको तर्फबाट डा आयुष्मा रेग्मीले तयार पारेको प्रतिवेदनबमोजिम ती लक्षण मेनेन्जाइटिस मलेरियाको खोपबाट साइड इफेक्ट भएको प्रमाणित भएको अदालतको ठहर थियो। फैसलाको पूर्ण पाठमा भनिएको छ,'उक्त लक्षण इन्जेक्सन मोन्टाजको साइडइफेक्टको लक्षणसँग मिलेको पाइयो, यसरी अस्पतालको लापर्बाहीका कारण गलत औषधिको अधिक मात्रा प्रयोग गरी आठ महिनाको बच्चाको ज्यान नै जान सक्ने गरी आजीवन शारीरिक तथा मानसिकलगायत असर परेको देखिँदा निज पीडित बालकलाई अस्पतालबाट क्षतिपूर्ति भराई दिनुपर्ने अप्रत्यक्ष दायित्व सिर्जना भएको देखियो ।' आफ्नो बच्चाको स्वास्थ्यप्रति अस्पतालले लापर्बाही गरेकाले क्षतिपूर्तिको माग गर्दै उनले काठमाडौं जिल्ला प्रशासन कार्यालयमा उजुरी दिएका थिए । उक्त विवाद उच्च अदालत पाटनहुँदै सर्वोच्च अदालतसम्म पुगेको थियो । रासस"
"लमजुङमा करेन्ट लागेर वृद्धको मृत्यु, अर्का एक घाइते",बेसीसहर : लमजुङमा करेन्ट लागेर एक वृद्धको मृत्यु भएको छ । मर्स्याङदी गाउँपालिका ६ दिङदिङका ७३ वर्षीय लक्ष्मण अधिकारीको करेन्ट लागेर घट्नास्थलमै मृत्यु भएको हो । शुक्रबार बिहान करिब ९ बजे घरमा खाना पकाउने क्रममा ग्यास लिक भइ आगोलागी हुँदा आगो निभाउने क्रममा अचानक बिजुलीको तारमा छुन पुग्दा करेन्ट लागेर वृद्ध अधिकारीको घट्नास्थलमै मृत्यु भएको प्रहरीले जनाएको छ । स्थानीय र बाहुनडाँडा प्रहरी चौकीबाट खटिएका प्रहरीको टोलीले केहि समयमै आगो नियन्त्रणमा ल्याउन सफल भएका थिए । आगो निभाउने क्रममा स्थानीय ४२ वर्षीय दिलप्रसाद अधिकारी घाइते भएका छन् । उनको हातमा पोलेको र स्थानीय मेडिकलमा उपचारपछि थप उपचारका लागि लमजुङ अस्पताल बेसीसहर ल्याइएको छ । आगोलागीबाट अन्य क्षति नभएको बाहुनडाँडा प्रहरी चौकी प्रमुख असई रमेश श्रेष्ठले जानकारी दिए ।
बाँदरले मकै सखाप पार्न थालेपछि अर्घाखाँचीका किसान चिन्तामा,"सन्धिखर्क : अर्घाखाँचीमा बाँदरले मकै खान थालेपछि कृषक चिन्तित बनेका छन् । सन्धिखर्क नगरपालिकाको धरम्पानी, तुमकोट, किमडाडा, खाबडाडा, वागला, डिभर्ना , भुमिकास्थानको धनचौर ढिकुरा, शितगंगा नगरपालिका, पाणिनि गाउँपालिका ,मालारानी गाउँपालिका र छत्रदेव गाउँपालिकाका अधिकांश गाउँमा बाँदरले मकै सखाप पारेपछि किसान चिन्तित बनेका हुन्। किसान मकै जोगाउन काम छोडेर बाँदर धपाउन लागिपरेका छन् । 'बाँदरको हुल पस्यो भने छिनभरमा बारीभरिको मकै सखाप पार्छ,बिहानैको झिसमिसेदेखि रात नपरुञ्जेलसम्म बाँदर धपाउन परिवारका सदस्य आलोपालो गरेर बारीमा बस्ने गरेको सन्धिखर्क २ भलायडाँडाका कृषक ठाकुर शालिक पोख्रेलले बताए । सन्धिखर्क ८ किमडाँडाका किसान उमकला बन्जाडेले बाँदरले मकैबाली नष्ट गर्न थालेपछि भोकमरी पो हुने हो कि भन्ने चिन्ताले सताउन थालेको दुखेसो पोखे। वर्षभरिलाई पुग्ने खाद्यान्न एकैछिनमा सखाप पार्न थालेपछि अरू कामधन्दा छाडेर बाँदर धपाउनमै व्यस्त हुने गरेको भलायडाँडाका कृषक दुर्गा चुँदालीले बताए। बाँदरबाट बाली जोगाउन एकाबिहानै खेतबारी पुग्नेका कृषक साँझ नपरुञ्जेलसम्म बाली कुरेर बस्ने गर्छन् । उनीहरूले खाना र खाजा खाने समय समेत पाउँदैनन् । बाँदर हेर्न बसेको ठाउँमै खानाखाजा पुर्याइदिने गरेको सन्धिखर्क २ भलायडाँडाका कृषक भेषराज बन्जाडेले बताए । खेतबारीमा फल्दै गरेका बाली मात्र नभइ मान्छे नभएको मौकामा घरभित्रै पसेर समेत अन्नपात सखाप पारिदिने गर्छन्। बाँदरले खाद्यबालीसँगै तरकारी र फलफूल सखाप गरिदिने गरेको सन्धिखर्क८ का अगुवा कृषक पुष्करनाथ बन्जाडेले बताए । बाँदरकै समस्याका कारण कतिपय कृषकले बाली लगाउनै छाडेका छन्।"
सप्तरीको मंसापुरमा युवकको शव भेटियो,यस्तै हनुमानगर कंकालिनी१० कै अजय मण्डल गम्भीर घाइते अवस्थामा भेटिएका छन् । उनलाई उपचारका लागि राजविराजस्थित छिन्नमस्ता अस्पताल भर्ना गरिएको छ। सप्तरी : सप्तरीको तिलाठी कोइलाडी गाउँपालिका७ मंसापुरमा आज एक युवकको शव भेटिएको छ। हनुमाननगर कंकालिनी नगरपालिका१० इनर्वाका २२ वर्षीय तीर्थनारायण मण्डलको शव भेटिएको हो। यस्तै हनुमानगर कंकालिनी१० कै अजय मण्डल गम्भीर घाइते अवस्थामा भेटिएका छन् । उनलाई उपचारका लागि राजविराजस्थित छिन्नमस्ता अस्पताल भर्ना गरिएको छ। प्रहरी नायब उपरीक्षक नरेशकुमार सिंहले घटनाबारे अनुसन्धान भइरहेको जानकारी दिए। प्रहरी टोली घटनास्थलमा पुगेको छ। रासस
धरानमा डेंगु नियन्त्रणको प्रयास : लामखुट्टे मार्न जसपाका कार्यकर्ता परिचालन,"धरान : तीन महिनादेखि धरानमा फैलिएको डेङगु रोगको महामारी नियन्त्रणमा जनता समाजवादी पार्टीका कार्यकर्ता परिचलन गरिएको छ । तीनै तहका सरकारले धरानमा फैलिएको डेङगु रोगको नियन्त्रणमा चासो नदेखाए पछि जसपा धरानले कार्यकर्ता परिचालन गरी लामखुट्टे मार्ने अभियान सञ्चालन गरेको हो। डेङगु भाइरसको संक्रमणबाट धरानमा ७ जनाको ज्यान गएपछि अवस्था जटिल भन्दै गएको छ । डेङगु संक्रमित बिरमीका कारण अस्पताल र नीजि मेडिकल समेत भरिभराउ छन् । जनतालाइ डेङगुको महामारी बचाउन र सचेतनामुलक कार्यक्रमसहित 'सर्च एण्ड डिस्ट्रोय' अभियान सञ्चालन जसपा धरान अध्यक्ष ताजुब लिम्बूले बताए । उनले धरान ११ बाट सुरु गरेको अभियान अहिले धरान १५,१७,१२,९ र ७ नम्बर वडामा लामखुट्टे मार्ने काम गरिएको बताए । जसपाको अभियानअन्तर्गत लार्भा मार्ने तथा जमाएर राखेको पानि फाल्ने, लार्भा र पिउपा नष्ट गर्ने गरिएको बताए । जसपाका नेता रन्जित राइले डेङगुबाट कसरी बच्ने भनेर घरघरम जनचेतना फैलाउने र बिरामीलाई निशुल्क सिटामोल वितरण गरिएको बताए । जसपाले धरानका २० वटै वडामा यो अभियान सञ्चालन गर्ने बताएको छ ।"
बढ्यो यातायातको राजस्व,"बेनी : गण्डकी प्रदेशका यातायात कार्यालयबाट संकलन हुने राजस्व बढेको छ। अघिल्लो वर्षको तुलनामा आर्थिक वर्ष २०७९८० मा यातायात कार्यालयले संकलन गरेको राजस्व ३० प्रतिशतले बढेको हो। बागलुङ, डुम्रे र नवलपुरमा एकएक र कास्कीमा दुई यातायात कार्यालय, गोरखा, लमजुङ र स्याङजामा यातायात सेवा कार्यालयले कुल ३ अर्ब १७ करोड रुपैयाँ राजस्व संकलन गरेको भौतिक पूर्वाधार विकास तथा यातायात व्यवस्था मन्त्रालयले जनाएको छ। सवारी चालक अनुमतिपत्र जारी, नवीकरण, सवारी साधन दर्ता, नवीकरण र जरिवानालगायतका शीर्षकमा राजस्व संकलन भएको हो। मन्त्रालयका प्रवक्ता टीकाराम पौडेलका अनुसार आर्थिक वर्ष २०७८७९ मा २ अर्ब २४ करोड रुपैयाँ राजस्व संकलन गरेका थिए। अघिल्लो वर्षको तुलनामा ९३ करोड रुपैयाँ बढी राजस्व संकलन गरेका हुन्। यातायात कार्यालय पोखराले सबैभन्दा बढी २ अर्ब ५ करोड ६० लाख ४८ हजार रुपैयाँ राजस्व संकलन गरेको छ। यातायातका प्रमुख डिल्लीराम रिजालले करको दरमा भएको वृद्धि र सहज रूपमा कर तिर्ने व्यवस्थाले राजस्व बढेको बताए। हाम्रो कार्यालयमा फाइललाई डिजिटलाइजेसन गरेपछि राजस्व बढेको छ, उनले भने, ।  कास्कीले २४ करोड ३९ लाख ९३ हजार रुपैयाँ राजस्व संकलन गरेको छ। यो अघिल्लो आवको भन्दा २१ प्रतिशतले बढी हा। बागलुङमा १९ करोड १४ लाख ५ हजार, नवलपुरबाट ३१ करोड ६६ लाख ४८ हजार र डुम्रेमा १८ करोड ७५ लाख ६४ हजार रुपैयाँ राजस्व संकलन भएको छ। यातायात शाखा लमजुङले ४ करोड १६ लाख ६६ हजार, स्याङजाले ९ करोड १९ लाख र गोरखाले ३ करोड ९१ लाख ७७ हजार रुपैयाँ राजस्व संकलन गरेको छ। दरबन्दी अनुसारका कर्मचारीको अभाव, करारका कर्मचारीको भरमा कार्यालय सञ्चालन गर्नुपर्ने, संघीय सरकार मातहतको सर्वरमा बेलाबेलामा आइरहने समस्याका कारणले सेवा प्रवाहमा चुनौती रहेको यातायात कार्यालय डुम्रेका प्रमुख कुशल सुवेदीले बताए। गण्डकी प्रदेशका भौतिक पूर्वाधार विकास तथा यातायात व्यवस्थामन्त्री रेशमबहादुर जुग्जालीले प्रदेशको आन्तरिक आम्दानीमा ६६ प्रतिशत योगदान यातायात कार्यालयले गरेको बताए ।"
नेपाल एयरलाइन्सको साउदीबाट सीधै उडान,जसअनुसार दमामकाठमाडौंदमाम साताको तीन उडान हुने भएको हो। यसअघि रियादकाठमाडौंरियाद सीधा उडान भर्दै आएको एयरलाइन्सले केही समयको लागि उडान नहुने जनाएको छ। साउदी : नेपाल एयरलाइन्सले आगामी अगस्ट महिनाबाट साउदीको दमाम सहरबाट सीधा उडान भर्ने भएको छ। जसअनुसार दमामकाठमाडौंदमाम साताको तीन उडान हुने भएको हो। यसअघि रियादकाठमाडौंरियाद सीधा उडान भर्दै आएको एयरलाइन्सले केही समयको लागि उडान नहुने जनाएको छ। नेपाल एयरलाइन्सको यस रुटको उडानको निरन्तरता दिनको लागि साउदीमा रहेका संघसंस्थाले नेपाली राजदूत नवराज सुवेदीलाई विज्ञप्तिसमेत बुझाएका थिए। साउदीको रियाद सहरबाट नेपाल एयरलाइन्सको पहिलो उडान २२ अप्रिल २०२२ का दिन भएको थियो।
गरिबीमाथि महँगी,"घरमा भान्छासँग महिलाहरू नै बढी नजिक हुन्छन्। दिनप्रतिदिन महँगीले आकाश छोइरहेको छ। त्यसैकारण महिनादिनका लागि तरकारी किन्न छुट्ट्याएको बजेटले धान्नै नसक्ने अवस्था छ। अझ निम्न आय भएका परिवारले त मन लागेको चिज किनेर खाने अवस्था पनि छैन। महँगी यति बढेको छ कि, दिनभर काम गरेर जीविकोपार्जन गर्नेलाई साँझ बिहानको छाक टार्न धौधौ पर्ने स्थिति छ। बालबच्चालाई आवश्यक पौस्टिक आहारसमेत खुवाउन सक्ने अवस्था छैन। तरकारीदेखि तेल, खाद्यान्न जस्ता भान्छाका सबै वस्तु महँगो हुँदै गएका छन्। हरियो तरकारीको भाउ माछा मासुभन्दा महँगो पर्न थालिसक्यो। हामी सानो छँदा १ किलो नुन ८ रुपैयाँमा आउँथ्यो। अहिले त्यही नुन किलोको ३० रुपैयाँ पुगिसक्यो। ३४ महिनाअघि १२१३ सयमा खाइरहेको चामल अहिले २ हजारसम्म पर्न थालेको छ। सामान्य व्यक्तिको मासिक कमाई १०२० हजार रुपैयाँ हुन्छ। यो कमाइले त भान्सा धान्न मात्र ठिक्क हुन्छ। अर्कोतिर बजार अकासिँदा खर्च गर्ने क्षमता कमजोर बन्दै जान्छ। किनभने अधिकांशको आम्दानीभन्दा खर्च बढी छ। त्यसैकारण क्रयशक्ति कमजोर बन्दैछ। तर, के गर्नु, बाँच्नका लागि खाना त अत्यावश्यक वस्तु नै हो। डेढ महिनाअघि बजार जाँदा सबैभन्दा सस्तो के छ भनेर व्यवसायीहरूले सोधेको थिए। उनीहरूले टमाटर र बन्दा सस्तो छ भनेका थिए। मेरो घर गोरखा हो। तरकारीको भाउबारे किसानहरूसँग पनि सोधेँ। व्यवसायीले किसानहरूबाट बन्दागोबी ३ रुपैयाँ किलोमा किन्ने गरेको सुनाउँथे। तर, त्यही बन्दागोबी बजारमा ३० रुपैयाँ प्रतिकिलोमा किन्नु परेको छ। एकातिर किसानले आफ्नो लगानी, र परिश्रम नै नउठ्ने गरी तरकारी बेच्नु परिरहेको छ। अर्कोतिर हामी उपभोक्ता महँगीको भारले थिचिएका छौं। तरकारी महँगो हुनुमा बिचौलिया हावी भए। महिना दिनअघि २० रुपैयाँमा २ किलोसम्म गोलभेंडा पाइन्थ्यो। तर, अहिले गोलभेंडाको भाउ छोइनसक्नु छ। ठाउँअनुसार प्रतिकिलो ७० देखि १४० रुपैयाँसम्म उपभोक्ताले तिर्नुपरेको छ। यससँगै बजारमा पाइने वर्षे तरकारी खुर्सानी, घिरौला, लौका, सिमीलगायत अधिकांश तरकारीको भाउ छोइ नसक्नु छ। बजारमा मूल्य बढ्दो छ। तर, गुणस्तर र तौल भने घट्दो छ। खानेकुरामा विषादीको बढी प्रयोग भइरहेको छ। खाद्यान्नको गुणस्तर मापनमा संघीय सरकारदेखि स्थानीय तहको निगरानी फितलो देखिन्छ। स्थानीय सरकारले किसानले उत्पादन गरेको तरकारीको उचित मूल्य निर्धारण गर्न सकेका छैनन्। जसकारण किसान सधैं मारमा छन्। उत्पादन गर्ने किसानलाई सस्तोमा बेच्नुपर्ने र किन्ने उपभोक्तालाई महँगो पर्ने हँुदा बिचौलियाकै राज छ। बिचौलियाले अधिक मार्जिन राखेर नाफा खाएकै कारण दशनङ्ग्रा खियाएर, पसिना बगाउने किसानले लागतअनुसारको बजार मूल्य पाएका छैनन्। बिचौलियाको हालीमुहालीले अर्कोतर्फ उपभोक्ता ठगिएका छन्। यसो हेर्दा किसान र उपभोक्ता धेरै मारमा छन्। सरकार केन्द्रदेखि गाउँसम्म छ। तर, संघीय, प्रदेश र स्थानीय सरकार कसैले पनि समन्वयकारी भूमिका निभाएका छैनन्। मूल्य निर्धारण गर्न सकेका छैनन्। किसानको हितका लागि भनेर लागतअनुसार मूल्य तोकिदिने काम भएकै छैन। स्थानीय सरकारबाट किसानलाई प्रोत्साहनको अभाव छ। स्थानीय सरकारले नै किसानले उत्पादन गरेका तरकारी तथा खाद्य वस्तुको बजार सुनिश्चितता नगरेसम्म उनीहरूमाथि अन्याय नै भइरहन्छ। स्वदेशमै भएका उत्पादको उचित मूल्य पाउन र उपभोक्तालाई पनि असर पर्न नदिन सरकारले भण्डारण (कोल्ड स्टोरेज) बनाउनेमा जोड दिनुपर्छ। यसमा किसानको पहुँच पुग्दैन। तर, स्थानीय सरकारले कदम चाल्न आवश्यक छ। यसो हुँदा किसान, उपभोक्तालाई मूल्यमा न्याय गर्न सकिन्छ। (बञ्जारा उपभोक्ता अधिकार अनुसन्धान मञ्च सदस्य हुन्)"
जान थाल्यो बझाङमा नुन,"धनगढीबझाङ : साल्ट ट्रेडिङ कर्पोरेसनले बझाङमा नुन पठाउन थालेको छ। साल्ट्र ट्रेडिङले ढुवानीको ठेक्का सम्झौता नहुँदै अमानतमा ४ सय क्विन्टल नुन बझाङ पठाएको हो। नुनको अभाव हुने देखियो त्यसैले हामीले ४ सय क्विन्टल नुन बझाङ पठाइसकेका छौं। अब त्यहाँ अभाव हँुदैन, साल्ट ट्रेडिङ कर्पोरेसन प्रदेश कार्यालय धनगढीका निमित्त प्रमुख तेजबहादुर कुँवरले भने। चालु आर्थिक वर्षका लागि बझाङमा नुन ढुवानीको ठेक्का एसटीकेभवानी निर्माण एन्ड सप्लायर्सले पाएको थियो। तर, त्यससँग अझै ठेक्का सम्झौता भने भएको छैन। अरूभन्दा न्यून दररेटमा यस कम्पनीले टेन्डर हालेको छ। छनोटमा परेको तर सम्झौता भने भएको छैन। ढुवानी भाडापछि मिलाउने गरी ४ सय क्विन्टल नुन त्यसै कम्पनीमार्फत पठाइएको छ, निमित्त प्रमुख कुँवरले भने। जिल्ला सदरमुकाम चैनपुरमा साल्ट ट्रेडिङको डिपो कार्यालय छ। त्यहाँ गत आर्थिक वर्ष सरकारले पठाउने अनुदानको नुनको कोटा ३७ सय क्विन्टल हो। तर, असारसम्म त्यहाँ २६ सय क्विन्टल मात्रै नुन पुगेको थियो। बाँकी नुनको कोटा ढुवानीमा भ्याट लागेकाले काटिएको हो। चैनपुरबाहेक बझाङमा, केदारस्युँ गाउँपालिकाको बागथला, तलकोट गाउँपालिकाको तलकोट र साइपाल गाउँपालिकाको काँडामा साल्ट ट्रेडिङका डिपो कार्यालयहरू छन्। आर्थिक वर्ष २०७९८० मा बागथलाका लागि १ हजार क्विन्टल, तलकोटका लागि पनि १ हजार क्विन्टल र साईपालको काँडाका लागि ७ सय क्विन्टल अनुदानको नुनको कोटा तोकिएको थियो। यी तीनवटै बिक्री केन्द्रको अनुदानको नुन चैतमै सकिएको छ। घरनजिक रहेका बिक्री केन्द्रको नुन चैतमै सकिएपछि जिल्ला सदरमुकामको डिपोमा उपभोक्ताको भीड लागेको थियो। धनगढीबाट नुन गएसँगै प्रशासनले उपभोक्तालाई दिने मात्रा पनि दोब्बर पारेको छ। असारको महिनादेखि साताको एक दिन आइतबार एक जनालाई ५ किलो नुन दिने गरिएकोमा अबको आइतबारदेखि भने एक जनालाई १० किलो नुन दिने निर्णय भएको प्रमुख जिल्ला अधिकारी नारायण पाण्डेले जानकारी दिए। बझाङमा नुनको मौज्दात घटेको थियो, बर्खामा ढुवानी हुन सकेन भने समस्या हुन्छ भनेर उपभोक्तालाई ५ किलो मात्र दिने निर्णय गरिएको हो, अब नुन ढुवानी सुरु भइसकेको छ। हामीले त्यसलाई दोब्बर पारेर १० किलो गरेका छौं। अर्को सातादेखि हामीले सातामा ६ दिन नै बिक्री गर्ने निर्णय गर्छौं, बझाङका प्रमुख जिल्ला अधिकारी नारायण पाण्डेले भने। चैनपुरमा रहेको डिपो कार्यालयले पनि जेठसम्म साताको ६ दिन प्रतिव्यक्ति ११ किलो नुन दिँदै आएको थियो। तर, असारदेखि जिल्ला प्रशासन र साल्ट ट्रेडिङले नुन सकिन थाल्यो भनेर साताको आइतबार मात्रै बिक्री गर्ने र त्यो पनि ११ किलोबाट घटाएर एक जनालाई ५ किलो मात्र दिने निर्णय गरेपछि टाढाका उपभोक्ता मारमा परेका हुन्। प्रशासनको यस निर्णयको बझाङमा विरोध भएपछि साल्ट टेडिङले ठेक्का सम्झौता नहुँदै नुन पठाएको हो। बागथला बिक्री केन्द्रबाट केदारस्यु गाउँपालिका, बित्थडचीर गाउँपालिका, थलारा गाउँपालिका र बुँगल नगरपालिकाका उपभोक्ताले नुन किन्दै आएका थिए। यस्तै तलकोटमा रहेको बिक्री केन्द्र तलकोट गाउँपालिका, मष्टा र साइपाल गाउँपालिकाका लागि पायक पथ्र्यो।"
"अनुसन्धानमै गुज्रियो ५ वर्ष, उपलब्धि शून्य","महेन्द्रनगर : बलात्कारपछि हत्या गरिएकी कञ्चनपुरको भीमदत्त नगरपालिका२ उल्टाखामकी १३ वर्षीया बालिका निर्मला पन्तको हत्या भएको बुधबार पाँच वर्ष पूरा भएको छ। पाँच वर्षसम्म प्रहरीले घटनाको सत्यतथ्य पत्ता लगाउन नसकेको भन्दै बुधबार महेन्द्रनगरमा विद्यार्थीले प्रदर्शन गरे। यसबीचमा घटनाको अनुसन्धानका लागि थुप्रै प्रहरी टोली महेन्द्रनगर आए पनि प्रहरी अपराधीसम्म पुग्न सकेको छैन। घटनाको अनुसन्धानका लागि अहिले पनि जिल्ला प्रहरी कार्यालय कञ्चनपुरको टोली र सीआईबीको टोलीले अनुसन्धान गरिरहेको छ। जिल्ला प्रहरी कार्यालय कञ्चनपुरका प्रहरी प्रमुख प्रहरी उपरीक्षक कमल थापाले निर्मला पन्त हत्या प्रकरण प्रहरीले प्राथमिकताकासाथ अनुसन्धान गरिरहेको बताए। अहिले पनि प्राथमिकताका साथ घटनाको अनुसन्धान भइरहेको छ, थापाले भने, जिल्ला प्रहरी र सीआईबीको टोली अहिले पनि अनुसन्धानमा खटिएको छ। प्रहरीले अहिले पनि घटनामा शंकास्पद व्यक्तिलाई निगरानीमा राखेर अनुसन्धान गरिरहेको छ। घटनाको दोषी पत्ता लगाउन प्रहरीले अहिलेसम्म १ सय २३ जनाको डीएनए परीक्षण गरिसकेको छ। पाँच वर्ष पुग्दासमेत अपराधी पत्ता नलागेको भन्दै बुधबार महेन्द्रनगरमा यहाँका विभिन्न विद्यार्थी संगठनले सरकारको ध्यानाकर्षण गराए। प्रहरीले अनुसन्धान जारी रहेको बताए पनि निर्मलाका परिवारमा भने न्याय पाउने आस मरिसकेको छ। निर्मलाकी दिदी मनीषा पन्तले अब न्याय पाउने आशा मरिसकेको बताइन्। अहिलेसम्म प्रहरीले अनुसन्धान गरिरहेका छौं भन्ने आश्वासन मात्रै दियो, पाँचवर्ष भइसक्यो, उनले भनिन्, अहिलेसम्म पत्ता लागेन, अब न्याय पाउने आस मरिसकेको छ। यो घटनामा प्रहरीको अहिलेसम्मकै ठूलो जनशक्ति र स्रोत साधन खर्च भएको छ। यो प्रकरणको छिटो किनारा लगाउने प्रहरीको चाहाना भए पनि अनुसन्धान निष्कर्षमा पुग्न यथेष्ठ प्रमाण प्राप्त नहुनाले प्रहरी अन्योलमा छ। अहिले जिल्ला प्रहरी कार्यालय कञ्चनपुरको नेतृत्व सम्हालेका एसपी कमल थापा यसअघि सीआईबीमा हुँदा यसै घटनाको अनुसन्धानका लागि महेन्द्रनगर आएका थिए। यहाँका स्थानीयले भने अहिले सरकारले ठूला भ्रष्टाचारका फाइल खोलिरहेकाले निर्मला प्रकरण पनि टुंगोमा पुयाउन सक्ने आशा व्यक्त गरे। निर्मला पन्तको हत्यापछि ठूलो आन्दोलन भयो। धेरै घाइते भए। केहीको मृत्यु भयो। तर, अपराधी पत्ता लाग्न सकेन, स्थानीय रवीन्द्र जोशीले भने, अहिलेको सरकारले अन्य प्रकरणका फाइल खोल्दा निर्मला पन्तको हत्यारा पत्ता लगाउने आशा गरेका छौं, बुधबार आन्दोलनमा उत्रिएका विद्यार्थीले प्रमुख जिल्ला अधिकारीमार्फत प्रधानमन्त्रीलाई समेत ज्ञापनपत्र बुझाएका छन्। २०७५ साउन १० गते बलात्कारपछि हत्या गरिएको अवस्थामा उखुबारीमा उनको शव फेला परेको थियो। घटना भएको एक महिनापछि भदौ ४ मा जिल्ला प्रहरी कार्यालयले भीमदत्त नगरपालिका१९ बागफाटाका मानसिक अवस्था ठीक नभएका दिलिप विष्टलाई सार्वजनिक गरेपछि निर्दोषलाई फसाउन खोजिएको भन्दै कञ्चनपुरमा आन्दोलन चर्किएको थियो।"
बैतडीको पञ्चेश्वरबाट ५ दिनदेखि बालक बेपत्ता,सुस्तमनस्थितिका भट्ट गत आइतबारदेखि घरबाटै बेपत्ता भएका हुन् । उनको परिवारले खोजतलास गरिदिन प्रहरीमा निवेदन दिएको छ । बैतडी : बैतडीको पञ्चेश्वर गाउँपालिका४ कनिना डङाका १४ वर्षीय रमेश भट्ट बेपत्ता भएका छन् । उनी पाँच दिनदेखि सम्पर्कमा छैनन् । सुस्तमनस्थितिका भट्ट गत आइतबारदेखि घरबाटै बेपत्ता भएका हुन् । उनको परिवारले खोजतलास गरिदिन प्रहरीमा निवेदन दिएको छ । भट्टको खोजी जारी रहेको र हालसम्म फेला नपरेको जिल्ला प्रहरी कार्यालयका प्रवक्ता तथा प्रहरी निरीक्षक लोकराज जोशीले जानकारी दिए।
नेपालगन्जमा सिनेरोयल,"नेपालगन्ज : डाक्टर राहुल थापाले नेपालगन्जमा अन्तर्राष्ट्रिय मापदण्डको अत्याधुनिक सिनेमा घर सिनेरोयल सञ्चालनमा ल्याएका छन्। २५ करोड रुपैयाँको लागतमा निर्माण गरिएको सिनेरोयलको संरक्षकमा डा थापाका पिता वरिष्ठ हाडजोर्नी रोग विशेषज्ञ डाविनोद थापा र माता वरिष्ठ स्त्रीरोग विशेषज्ञ डाकल्पना थापा छन्। यो परिवारले नेपालगन्जमा एक सय शय्याको वेष्टर्न हस्पिटल पनि सञ्चालन गरेको छ। नेपालगन्ज उपमहानगरपालिका१० सुर्खेत रोडस्थित सिनेरोयलको सिनेमा हलका प्रबन्ध निर्देशक डाराहुलले बिहीबार मातापितालाई साक्षी राखेर शुभारम्भ गरे। नेपालगन्ज र लुम्बिनी प्रदेशका लागि मात्र होइन, नेपालकै लागि गौरवको प्रोजेक्ट हो। अन्तर्राष्ट्रिय मापदण्डको लक्जरी सिनेमा थिएटर बनेको छ। यसले भारतीय सिनेमा प्रेमीलाई पनि आकर्षित गरेर पर्यटन क्षेत्रमा बढावा दिनेछ हामीलाई विश्वास छ, उनले भने, अत्याधुनिक प्रविधि, आलिसान सिटिङ, इमर्सिभ साउन्ड र भव्य वातावरणका कारण सिनेरोयलले नेपालमा सिनेमा थिएटरका लागि अभूतपूर्व बेन्चमार्क स्थापित गरेको छ। संयुक्तराज्य अमेरिकाबाट आयातित सबै अडिटोरियममा नेपालकै पहिलो जेबीएल एटमोस साउन्ड सिस्टम रहेको छ। सबै अडिटोरियमहरूमा प्रक्षेपण प्रणाली बेल्जियमबाट २०,००० लुमेन्स बारको प्रोजेक्टरहरू ग्यालालाइट मिराज ३२ थ्रीडी प्रिजम सिल्भर स्क्रिन र हङकङबाट ३ बीम गेटडी थ्री डी प्रणालीको साथ छन्, जसले एक उत्कृष्ट गुणस्तरको पिक्चर र रंग संयोजन प्रदान गर्छ। नेपालमै पहिलोपटक मलेसियाबाट आएको स्पेक्ट्रम सिटिङसँगै सिटिङ कम्फर्टलाई प्राथमिकता दिइएको छ। थिएटरले आफ्ना सबै थिएटरहरूमा रिक्लाइनर, लाउन्जर र स्लाइडर सिटहरूको आरामदायी मिश्रण प्रदान गर्दछ। कार्यक्रममा चलचित्र भवन निर्माणका टिम लिडर किरण ढकालले तीन स्क्रिनको आधुनिक लक्जरी सिनेमा हल सिनेरोयलले सबै चलचित्र प्रेमीहरूका लागि ढोका खोलेको बताए। ३ ओटा आडिटोरियममा ५ सय ६० सिटको साथ, सिनेरोयल आधुनिक कला डेको डिजाइनको उत्कृष्ट बेजोड नमुना भएको बताए। सिनेरोयलले अत्याधुनिक अग्नि सुरक्षा प्रणाली र पूर्ण रूपमा अग्निप्रतिरोधी अडिटोरियमहरूको साथ सबै अन्तर्राष्ट्रिय सुरक्षा मापदण्डहरू पालना गरेको बताए। थिएटरले नेपालको पहिलो स्वचालित जीडीसी थिएटर व्यवस्थापन प्रणाली पनि प्रयोग गर्छ जसले मल्टिप्लेक्समा केन्द्रीकृत नियन्त्रण सुनिश्चित गर्छ। थिएटरको उद्देश्य भारतका चलचित्र प्रेमीहरूलाई पनि आकर्षित गर्नु हो र यसले निश्चित रूपमा पर्यटनमा योगदान पुयाउनेछ, जहाँ सीमा पार बस्ने चलचित्र प्रेमीहरूसमेत यस असाधारण चलचित्र अवलोकन यात्राको एक हिस्सा हुने सिनेरोयलको दाबी छ।"
सिंगापुरको वाइडबडी विमानबाट दसैंतिहारमा सेवा,"बोइङ विमानमा बिजनेस क्लासमा ३६ सिट छन्। यी सिटहरूले पूर्ण आराम दिनुको साथै यात्रुलाई छोटो उडानमा पनि असाधारण यात्राको आनन्द दिनेछ। त्यसैगरी, इकोनोमी क्लास केबिनमा सबै यात्रुहरूको लागि ३०१ एर्गोनोमिकली डिजाइन गरिएका आरामदायी सिटहरू छन्। काठमाडौं : यस वर्षको दसैं र तिहार चाडपर्वको अवसरमा सिंगापुर एयरलाइन्सको बोइङ ७८७१० ड्रिमलाइनर वाइडबडी विमानले काठमाडौं आएर सेवा दिने भएको छ। सिट क्षमताको आधारमा यो सबैभन्दा ठूलो विमान, त्रिभुवन अन्तर्राष्ट्रिय विमानस्थल काठमाडौंमा सञ्चालन हुने भएको हो। बोइङ विमानमा बिजनेस क्लासमा ३६ सिट छन्। यी सिटहरूले पूर्ण आराम दिनुको साथै यात्रुलाई छोटो उडानमा पनि असाधारण यात्राको आनन्द दिनेछ। त्यसैगरी, इकोनोमी क्लास केबिनमा सबै यात्रुहरूको लागि ३०१ एर्गोनोमिकली डिजाइन गरिएका आरामदायी सिटहरू छन्। ड्रिमलाइनर विमानमा निःशुल्क असीमित वाईफाई सेवा पाउन सकिन्छ। सबै यात्रुहरूले उडानको अवधिभर असीमित इनफ्लाइट वाइफाइको आनन्द लिन सक्नेछन्। क्रिसफ्लायर सिंगापुर एयरलाइन्सको नियमित उडान कार्यक्रम हो। यात्रुहरूलाई सिंगापुर एयरलाइन्सको विश्वप्रख्यात र विश्वस्तरीय सेवामा व्यवहार गरिने जनाइएको छ। विदेशमा रहेका नेपालीले दसैं र तिहार नेपालमा आफ्नो परिवार र प्रियजनसँग बिताउन फर्कने सहज हुनेछ। नेपालमा रहेकाहरूले लामो बिदाको अवधिमा विदेश भ्रमणमा बिताउन यो एक मौका पनि हुनेछ। यो अवधि शरद शिखर ट्रेकिङ सिजनसँग पनि मिल्दोजुल्दो छ,। यसबेला विश्वभरका धेरै पर्यटकलाई नेपालले घुम्न प्रस्ताव गर्ने अवसर पनि छ।"
वन ऐन संशोधनले थपिँदै भार,"काठमाडौं : वन ऐनमा भनिएको छ जलविद्युत् आयोजना र प्रसारण लाइनका लागि वनको जग्गा प्रयोग गर्दा सट्टामा त्यति नै रुख रोप्न जग्गा उपलब्ध गराउनुपर्छ। वन ऐनको दफा ४२(२) मा त्यस्तो जग्गा आयोजनास्थल नजिक पर्ने वनक्षेत्रसँग जोडिएको भूभाग हुनुपर्ने उल्लेख छ। तर, हालै सरकारले वनको सट्टा वन उपलब्ध गराउनुपर्ने व्यवस्थामा संशोधनका लागि संसद्मा विधेयक दर्ता गरेको छ। उक्त विधेयकमा वनको सट्टा वन नभई आयोजनाले सरकारी कोषमा पैसा जम्मा गर्नुपर्ने प्रस्ताव गरिएको छ। केही नेपाल ऐनमा संशोधन विधेयकमार्फत वन ऐनमा पनि संशोधनको प्रस्ताव गरिएको छ। सरकारको प्रस्तावअनुसार विधेयक पारित भए आयोजनालाई थप भार पर्ने निजी ऊर्जा उत्पादकहरूको भनाइ छ। कानुन, न्याय तथा संसदीय मामिला मन्त्रालयले वैशाख २६ गते उक्त विधेयक संसद्मा दर्ता गरेको हो। वन र वातावरण संरक्षणसम्बन्धी ऐनका केही बुँदामा संशोधनका लागि संसद्मा विधेयक पेस भएको वन तथा वातावरण मन्त्रालयका सहसचिव बुद्धिसागर पौडेल बताउँछन्। विकास निर्माणका आयोजनालाई सहजीकरण गर्ने गरी संशोधन प्रस्ताव गरेका छौं, उनले भने, संशोधनको दफा ४२ मा विकास आयोजनालाई वन क्षेत्र उपलब्ध गराउने विषयमा केही संशोधन छन्। आयोजना निर्माणमा वन तथा वातावरण संरक्षणसम्बन्धी ऐनलाई सहजीकरण गर्ने उद्देश्यले ऐन संशोधन गरिएको भनिए पनि यसले झन् आयोजना बन्न नसक्ने निजी ऊर्जा प्रवद्र्धकले बताएका छन्। संशोधनको प्रस्तावना पारित भए आयोजनाको लागत बढ्ने निजी लगानीकर्ता बताउँछन्। वन ऐन २०७६ ले पहिला जग्गाको वर्गीकरण स्थायी र अस्थायी भनेर दुई छुट्टाछुट्टै रूपमा गरेको थियो। ऐनले स्थायी भनेर आयोजनाको स्थायी संरचना रहने ठाउँजस्तै पावर हाउस, क्यानललगायत र अस्थायी भनेर आयोजना निर्माण अवधिमा बनाइने वेयर हाउस, ठेकेदारका क्याम्पहरूलगायतलाई वर्गीकरण गरिएको थियो। स्थायीको हकमा जति जग्गा उपयोग गर्ने हो त्यो जग्गाबराबरको जग्गा नै खरिद गरेर पाँच वर्षसम्म रुख रोपेर संरक्षण गरी वन जोगाइदिनुपर्ने भन्ने थियोे। अहिलेको संशोधनले स्थायी र अस्थायी हटाएर सबै क्षेत्रलाई नै स्थायी बनाइएको छ। संशोधनले जग्गा किनेर दिने व्यवस्थालाई हटाएर जग्गा बराबरको पैसा दिनुपर्ने व्यवस्था प्रस्ताव गरिएको निजी ऊर्जा प्रवद्र्धकहरूको संस्था नेपाल, ईप्पानका उपमहासचिव प्रकाश दुलालले जानकारी दिए। २०७६ सालमा वन ऐन आएपछि विकासे आयोजनालाई सहजीकरण गर्ने, आयोजनाले कम क्षतिमा काम गर्ने र क्षति गर्नै परे अर्को ठाउँमा रुख लगाउने तथा वन क्षेत्र घट्न नदिने हिसाबले वन विकास कोष कार्यान्वयनमा आएको हो। वन नियमावली आएपछि यस कोषमा अहिले करिब तीन अर्ब रुपैयाँ रकम जम्मा भएको मन्त्रालयले बताएको छ। विधेयकको संशोधन प्रावधानको दफा ४ उपदफा (१) वा (३) बमोजिम मा योजना वा आयोजना सञ्चालनका लागि राष्ट्रिय वनको कुनै भाग प्रयोग गर्न दिँदा त्यस्तो योजना वा आयोजनाले वन विकासका लागि आवश्यक जग्गाको व्यवस्था गर्न र त्यसमा पाँच वर्षसम्म रूख हुर्काउन आवश्यक पर्ने रकम वन विकास कोषमा जम्मा गर्नु पर्नेछ भनिएको छ। पहिला जग्गाको सट्टा जग्गा दिएर वृक्षरोपण गर्ने गरिएको थियो। आयोजना बनाउँदा पनि ४५ प्रतिशत वन क्षेत्र पुयाउनुपर्ने भन्ने छ। सरकारी वन जोगाउन सट्टा भर्ना दिएर रुख रोपे पो जंगल बढ्छ भन्दै उपमहासचिव दुलाल यो नीति वन जोगाउनलाई भन्दा पनि कोषमा धेरै पैसा जम्मा गरेर त्यसको अपचलन गर्नेे ध्येयमा प्रस्तावित भएको बताउँछन्। पहिलाको ऐनमा जग्गाको मूल्य प्रतिहेक्टर न्यूनतम १० लाखदेखि अधिकतम २८ लाख रुपैयाँ रहेको थियो। ऐन संशोधनमा न्यूनतम १० लाखलाई अहिले २८ लाख रुपैयाँ बनाइएको छ भने अधिकतम १८ लाखलाई अहिले ८० लाख प्रतिहेक्टर निर्धारण गरिएको दुलालले जानकारी दिए। योजना वा परियोजनाले जग्गा खरिद गरी नेपाल सरकारलाई जग्गा दिन या नसके मात्र जग्गा खरिद गर्न रकम दिनुपर्ने व्यवस्था राख्न उचित हुने, ईप्पानले माग राखेको दुलालले बताए। अर्को भनेको प्रसारण लाइनको हकमा पहिला तारको पोलले ओगट्ने जग्गा मात्र स्थायी संरचनामा पथ्र्यो भने तारमुनिको (राइट अफ वे) जग्गा किन्नु पर्दैनथ्यो। राइट अफ वेमा परेको सरकारी जग्गाको कुल मूल्यांकनको करिब २० प्रतिशतमात्र क्षतिपूर्ति दिँदा पुग्थ्यो। अहिले राइट अफ वे को सबै जग्गा किन्न पर्ने भयो। १३२ केभी, २२० केभी र ४०० केभी क्षमताका प्रसारण लाइनको हकमा क्रमशः ७ मिटर, ९ मिटर र १२ मिटरको राइट अफ वेको जग्गा किन्नुपर्ने हुन्छ। प्रसारण लाइन बनाउँदा तारमुनि परेकाको वरपरको कम्तीमा ७ मिटरदेखि बढी १२ मिटरसम्मको जग्गा किन्नपर्ने व्यवस्था संशोधन ऐनले गरेको उपमहासचिव दुलालले बताए। अहिले प्रसारण लाइन बनाउन वन तथा वातावरणले प्रभाव परिरहेकोमा यी व्यवस्था लागू हुँदा नेपाल विद्युत् प्राधिकरण एवं निजी प्रवद्र्धकले नयाँ प्रसारण लाइन बनाउन नसक्ने दुलाल बताउँछन्। नेपाल ऐन संशोधन गर्न बनेको विधेयकमा वनका माथि उल्लेखित व्यवस्था सम्बन्धमा वनमन्त्री डा वीरेन्द्रप्रसाद महतो र ऊर्जामन्त्री शक्तिबहादुर बस्नेतलाई जानकारी गराउँदा यो विषयमा थाहा नभएको बताए ।"
बलात्कार आरोपमा मध्यपहाडी लोकमार्ग आयोजनाका इन्जिनियर पोखरेल पक्राउ,काठमाडौं : बलात्कार आरोपमा मध्यपहाडी लोकमार्ग आयोजनाका इन्जिनियर हरिकुमार पोखरेल पक्राउ परेका छन्। जिल्ला प्रहरी परिसरका सहप्रवक्ता अनिल अधिकारीले पोखरेललाई नियन्त्रणमा लिएको पुष्टि गरे। उनका अनुसार पक्राउ परेका पोखरेलमाथि अनुसन्धान सुरू भएको छ। केही दिनअघि रामेछाप घर भइ हाल काठमाडौंमा बस्दै आएकी एक महिलाले आफूलाई पौडेलले बलात्कार गरेको भन्दै प्रहरी बिट कालिमाटी महिला सेलमा उजुरी दिएकी थिइन्। सोही उजुरीका आधारमा अनुसन्धान गर्न प्रहरीले पौडेललाई पक्राउ गरेको हो।
"मेडिकलमा व्यथिति : लाइसेन्स एउटाको, औषधि बिक्री गर्ने अर्कै","गुलरिया : जिल्लामा सञ्चालित मेडिकल तथा फामेर्सीहरूमा लाइसेन्स नै नलिएका व्यक्तिहरूले औषधि बिक्री वितरण गर्ने गरेको पाइएको छ । मेडिकल दर्ता गर्ने क्रममा आधिकारिक व्यक्तिको नाममा अनुमति लिएको भएता पनि बिक्री वितरणका बेला अनधिकृत व्यक्तिको प्रयोग भएको पाइएको छ। बर्दियाका केही मेडिकलमा लाइसेन्स एउटाको औषधि बिक्री वितरण गर्ने अर्को व्यक्ति भेटिएको औषधि व्यवस्था विभाग बाँकेकी सुपरभाइजर श्रृजना पोखरेलले बताइन् । 'हामीले विभाग,जिल्ला प्रशासन कार्यालय, स्वास्थ्य कार्यालय बर्दियालगायतको संयुक्त टोलीले अनुगमनका क्रममा अनधिकृत व्यक्ति देखिएपछि मेडिकलका सटर बन्द गरिदिएका छौं । औषधि व्ययवसायीबाट धेरै कैफियत पाइएको छ । मेडिकल सञ्चालक लाई समयसीमा तोकेर औषधि व्ययवस्था विभागको कार्यालय नेपालगञ्जमा बोलाएका छौं ।' उनले विभागले मागेको डकुमेन्टहरू उपलब्ध नगराउने व्यवसायी निलम्बनमा परिने बताइन्। 'मेडिकलहरूले नार्कोटिक औषधिको अभिलेख राखेका छैनन् । फार्मेसीहरूमा औषधिको रेकर्ड राख्नुपर्ने,अनुमति पाएका व्यक्तिले औषधि बिक्री वितरण गर्नुपर्ने सबै सेवाग्राहीलाई म्याद गुज्रिने मिति र व्याच नम्बर उल्लेख गरी अनिवार्य रुपमा विल दिन निर्देशन दिएका छौं । वास्तविक व्यवसायी मेडिकलमा नभेटिनु,अनुमति लिएका व्यक्तिहरू मेडिकलमा नबसी अन्य व्यक्तिहरूले औषधि विक्री वितरण गर्नु कानुन विपरित हो,' उनले भनिन् । औषधि ऐन २०३५ अनुसार मेडिकलहरूले औषधि व्यवस्था विभागमा दर्ता भइ औषधि व्यवसाय सञ्चालन गर्नुपर्ने प्रावधान रहेको स्वास्थ्य कार्यालय बर्दियाका प्रमुख गोकर्ण गिरीले बताए । विभागले सञ्चालन गरेको कोर्ष वा फार्मेसी विषयमा अध्ययन गरेको व्यक्तिले अनुमति पाएपछि मात्र औषधि बिक्री वितरण गर्न पाउने कानुनी प्रावधान छ । गाउँघरमा त्यसो गरेको पाइएन । उनले भने,' व्यवसायीले विभागमा दर्ता भइसकेपछि स्थानीय तह तथा बाणिज्य कार्यालयमा दर्ता गर्नुपर्छ । कानुनीरुपमा दर्ता भएका फार्मेसीले वार्षिक रुपमा अद्यावधिक समेत गर्नुपर्ने व्यवस्था छ । बर्दियामा औषधि व्यवस्थापन कार्यलाई गुणस्तरीय र सहज बनाउँदै म्याद गुज्रिएका तथा अनधिकृत व्यक्तिमार्फत् विक्री वितरणमा रोक लगाउन जिल्ला प्रशासन कार्यालय बर्दियाले जिल्लाभरी नै अनुगमन गर्ने तयारी गरेको बर्दियाका सहायक प्रमुख जिल्ला अधिकारी मोहन प्रसाद अर्यालले बताए । उनले भने,' पहिलो चरणमा बर्दिया अस्पताल, गुलरिया तथा राजापुर नगरपालिकामा संचालित १३ वटा औषधिका फार्मेसीमा पुगेका छौं । अनुमति प्राप्त व्यक्ति नभेटिएका ३ वटा फार्मेसी बन्द गर्यौं । जिल्लाका बाँकी फार्मेसी क्रमशः अनुगमन गर्दै औषधि व्यवसायलाई प्रभावकारी बनाउँदै लगिने नीति बनाएका छौं ।' राजापुर नगरपालिका वडा नम्बर ४ स्थित प्रविण मेडिकल हलका सञ्चालक बैजनाथ झाले सरकारले मेडिकलको अनुगमन गर्दै सुझाव दिनु राम्रो भएको बताए । तर, मुख्य बजार क्षेत्रभन्दा बाहिर सञ्चालित मेडिकलमा अनुगमन हुँदैन । उनले कर तिर्ने र नियम पालना गर्नेलाई मात्र थप कडाइ गरिने गरेको बताए। मेडिकल दर्ता नै नगरी सञ्चालन गर्नेतर्फ पनि ध्यान दिन उनले आग्रह गरे । उनले भने,' हामी पटक पटक निगरानीमा पर्ने दर्ता नगरेका मेडिकलले सधैं उन्मुक्ति पाउने राम्रो होइन् । '"
कारागारमा कामचलाउ डाक्टर,"१००० बढी कैदीबन्दी परिरहन्छन् बिरामी, बिरामी परे ३० किलोमिटर टाढा सदरमुकाम लगेर उपचार गर्नुपर्ने बाध्यता। हेटौंडा : मकवानपुरको भीमफेदीस्थित भीमफेदी कारागारमा १ हजार ७४ कैदीबन्दी छन्। उनीहरू बिरामी परिरन्छन्। अझै यो समस्या जाडोमा भन्दा गर्मीमा बढी हुन्छ। तर, उनीहरूले समयमा उपचार पाउँदैनन्। स्वास्थ्यमा समस्या आएर परीक्षण वा उपचार गर्नुपरे ३० किलोमिटर टाढा सदरमुकाम लगेर उपचार गराउनुपर्ने बाध्यता छ। तर, यसको विकल्पमा दुई कैदीबन्दीबाटै कारागारभित्र सामान्य उपचार र स्वास्थ्य परीक्षण गराइन्छ। कामचलाउ डाक्टर चयन गरिएको छ। स्वास्थ्यकर्मीको अभाव हुँदा कारागारमा सजाय भोग गरिरहेका दुई जना बन्दीले नै अन्य कैदीबन्दीहरूको स्वास्थ्य चेकजाँच गर्ने गरेका छन्। उनीहरू हुन्, कसिन्द्र यादव र नवराज पाण्डे। दुईजना बन्दीमध्ये यादव अनमी र पाण्डे हेल्थ असिस्टेन्ट हुन्। उनीहरू विभिन्न मुद्दामा कारागार चलान भएका थिए। त्यसैले यहाँ पनि उनीहरूको योग्यतालाई प्रयोग गरिएको कारागार प्रमुख तीर्थराज पौडेल बताउँछन्। करिब १९ रापनी क्षेत्रफलमा फैलिएको कारागारमा ३ वटा ब्लक छन्। तीमध्ये दुइटा ब्लकमा पुरुष र एउटामा महिला कैन्दीबन्दी राखिएको छ। कारागारमा आवश्यक स्वस्थ्यकर्मी नहुँदा नेपाल स्वास्थ्य समाज संस्थाको सहयोगमा रविना तामाङलाई त्यहाँको स्वास्थ्य हेर्ने जिम्मेवारी दिएको छ। कारागारमा रहेका दुई कैदीले अन्य कैदीबन्दीको स्वास्थ्य जाँच गरिरहेका हुन्। कारागारमा दुईजना स्वास्थ्यकर्मीको दरबन्दी भए पनी हालसम्म पदपूर्ति हुन सकेको छैन, प्रमुख पौडेलले भने, कारागारभित्रको आन्तरिक प्रशासनमा खानेपानी, सरसफाइ, भान्सालगायतका विभाग छन्, जसमध्ये स्वास्थ्यको जिम्मेवारीमा उहाँहरूले काम गरिरहनु भएको छ। कारागार गृह मन्त्रालयअन्तर्गत पर्ने तर, स्वास्थ्यकर्मी स्वास्थ मन्त्रालयले पठाउनुपर्ने भएकाले स्वास्थ्यकर्मीहरूको रोजाइमा कारागार नपर्दा पनि दरबन्दी खाली रहेको प्रमुख पौडेलको भनाइ छ। धेरैपटक सम्बन्धित मन्त्रालय र विभिन्न सरकारी विभागहरूमा समस्या समाधानको निम्ति पत्राचार भए पनि कर्मचारीको पदपूर्ति हुन नसकेको पौडेलले गुनासो पोखे। अहिले लोकसेवा आयोगमा माग फार्म भरेर कर्मचारीको पदपूर्तिका लागि पठाएका छौं। केही समयमा त्यसको समाधान हुने अपेक्षा छ, उनले भने। कारागारको क्षेत्रफल ठूलो र राम्रो हावापानी भए पनि कारागारभित्रबाट निस्कने ढल व्यवस्थापन हुन सकेका छैन। कारागारबाट निस्कने फोहोर सीधै खोलामा जाने गरेको छ। गत वर्ष प्रदेशको आन्तरिक मामिला तथा कानुनमन्त्री गंगानारायण श्रेष्ठले कारागारको अनुगमन गरेका थिए। त्यसलगत्तै कारागारबाट निस्कने फोहोरलाई व्यवस्थापन गर्न बैकल्पिक ऊर्जा (बायो ग्यास) प्लान्ट स्थापनाका लागि प्रदेश सरकारले यसपटक ३० लाख विनियोजन गरेको कारागारका प्रमुख पौडेलले बताए। यहाँको मुख्य समस्या फोहोर व्यवस्थापन, यातायात र स्वास्थ्य सेवा छ। कारागारभित्रको आन्तरिक व्यवस्थापन र सुरक्षामा पनि बेलाबेला समस्या आउने गरेको छ। भीमफेदी कारागारको क्षमता १५ सय जना रहेको छ। हाल कारागारमा रहेका १ हजार ७४ जनामध्ये करिब तीन सय जना लागुऔषध मुद्दा, जबरजस्ती करणी मुद्दाका करिब १ सय, कर्तव्य ज्यान मुद्दाका एक सय र बैंकिङ कसुर, बन, बहुविवाहलगायतको अन्य कसुरका कैदीबन्दीहरू छन्। तीमध्ये महिला कैदीबन्दी २९ जना छन्। कारखाना बन्दै कारागार भीमफेदी कारागारमा रहेका रहेका कैदीबन्दहरू आयआर्जनको काममा समेत व्यस्त देखिन्छन्। कारागारमा सजाय भोग गरिरहेका कैदीबन्दीहरू पोते बनाउने, बत्ती बनाउने, बाँसबाट बन्ने मुढा बनाउने काम गर्छन्। उनीहरूले बनाएको सामग्री स्थानीय बजारदेखि छिमेकी देश चीनसम्म निर्यात हुने गरेको छ। यहाँ कैदीबन्दीहरू कोही कार्पेट बुनिरहेका छन्, कोही मुढा बनाइरहेका देखिन्छन्। बिहानदेखि बेलुकासम्म कैदीबन्दीहरू काममै व्यस्त हुन्छन्। मकवानपुरको मनहरी३ का रमेश तामाङ (नाम परिवर्तन) कार्पेट बनाउने काम गर्छन्।"
"आज काठमाडौंसहित देशका पहाडी भागमा भारी वर्षा, सतर्कता अपनाउन अनुरोध","आज बिहानैदेखि कोशी र बागमती प्रदेशका थोरै स्थानहरूका साथै गण्डकी र सुदूरपश्चिम प्रदेशका एकदुई स्थानमा हल्का देखि मध्यम वर्षा भइरहेको छ। काठमाडौं : मनसुनी वायुको साथै भारतको ओडिसा र आन्ध्र प्रदेश आसपास रहेको न्यून चापीय क्षेत्रको आंशिक प्रभावले आज काठमाडौंसहित देशका धेरैजसो पहाडी भागमा भारी वर्षा हुने मौसम पूर्वानुमान महाशाखाले जनाएको छ। आज बिहानैदेखि कोशी र बागमती प्रदेशका थोरै स्थानहरूका साथै गण्डकी र सुदूरपश्चिम प्रदेशका एकदुई स्थानमा हल्का देखि मध्यम वर्षा भइरहेको छ। 'आज कोशी, गण्डकी, लुम्बिनी र सुदूरपश्चिम प्रदेश सहित देशका पहाडी भूभागका केही स्थानहरूमा तथा बाँकी भूभागका थोरै स्थानहरूमा मेघ गर्जनचट्याङ्ग सहित हल्का देखि मध्यम वर्षाको सम्भावना रहेको छ। कोशी, बागमती, लुम्बिनी र सुदूरपश्चिम प्रदेशका एकदुई स्थानमा मेघ गर्जनचट्याङ्ग सहित भारी वर्षाको समेत सम्भावना रहेको छ', महाशाखाको बुलेटिनमा उल्लेख छ। आज राती बागमती र गण्डकी प्रदेशका केही स्थानहरूका साथै कोशी र लुम्बिनी प्रदेश सहित देशका बाँकी पहाडी भूभागका थोरै स्थानहरूमा तथा तराई भूभागका एकदुई स्थानमा मेघ गर्जनचट्याङ्ग सहित हल्का देखि भारी वर्षाको समेत सम्भावना रहेको जनाइएको छ। शनिबार र आइतबार पनि नेपालमा मनसुन सक्रिय हुने भएकोले कोशी, बागमती, लुम्बिनी, गण्डकी र सुदूरपश्चिम प्रदेशका एकदुई स्थानमा मेघ गर्जनचट्याङ्ग सहित भारी वर्षाको समेत सम्भावना रहेको महाशाखाले उल्लेख गरेको छ । वर्षाको कारण हुन सक्ने जोखिम वा क्षतिबाट बच्न आवश्यक सतर्कता अपनाउन महाशाखाले अनुरोध गरेको छ।"
