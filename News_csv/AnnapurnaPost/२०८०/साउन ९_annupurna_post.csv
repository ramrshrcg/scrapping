शीर्षक,विवरण
"भ्रष्टाचार देशको दुश्मन, हाम्रो निशाना","विश्व बैंकको तथ्यांक भन्छ विश्वभर हरेक वर्ष १० खर्ब अमेरिकी डलर घूस कारोबार हुन्छ। भ्रष्टाचारग्रस्त मुलुकमा गरिने लगानी भ्रष्टाचारै नहुने देशको भन्दा २० प्रतिशत बढी महँगो पर्छ। अनि, भ्रष्टाचार मौलाएको मुलुकले कानुनी शासन बलियो बनाएर आफूलाई सुधारे भने राष्ट्रिय आय ४०० प्रतिशत बढाउन सक्छन्। विश्व मानचित्रमा सर्वोच्च शिखर अंकित हाम्रो मुलुक भ्रष्टाचार सूचकांकमा सर्वोच्चै अर्थात् ११०औं स्थानमा छ। हामी विदेशी ऋणमा पूर्वाधार बनाउँछौं, ठूलो हिँस्सा गोजीमा भर्छौं। अहिले देश ऋणको भारमा छ। विदेशीलाई २१ खर्ब तिर्नुछ, जुन वार्षिक बजेटभन्दा बढी हो। श्रम गर्न परदेसिएका हाम्रा नागरिकले बर्सेनि १२ खर्ब हाराहारी रेमिट्यान्स देश पठाउँछन्। करदाताले वर्षको १० खर्ब राजस्व बुझाउँछन्। राज्य सत्तामा जुन दल वा जुन व्यक्ति आए पनि ती र त्यस्ता पुँजीको सदुपयोग गरेका छैनन्। दुरुपयोगै गरेका छन्। त्यही हो भ्रष्टाचार। सुशासन सरकारको मुखमा मात्र छ। सरकारी अड्डामा छिर्यो कि घूसबिना वरको सिन्को पर सर्दैन। यता फर्कियो भ्रष्टाचार, उता फर्कियो भ्रष्टाचार अर्थात् भ्रष्टाचारै भ्रष्टाचार छ। तर, राज्यसंयन्त्र, नियन्त्रणका निकाय अनदेखा छन्। यदाकदा मुद्दा चल्छन्, साना माछा समातेर। ठूला माछा खासै जालमा पर्दैनन्। परिगएका मुद्दा पनि अदालतमै अड्किन्छन्। दसकौंदेखि अड्किएका त्यस्ता मुद्दा सयौं छन्। तीमध्ये प्रमुख १०० वटाका बेलिबिस्तार आजको अन्नपूर्ण पोस्ट्को विशेष संस्करण सामग्री हुन्। नेपालको संविधानको धारा ५१ मा राज्यका नीतिहरूसम्बन्धी व्यवस्था छ। त्यसको (ख) (४) मा भनिएको छ, सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवा सुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने। अनि, (ट) (३) मा लेखिएको छ, राजनीतिक, प्रशासनिक, न्यायिक, सामाजिकलगायत सबै क्षेत्रको भ्रष्टाचार र अनियमितता नियन्त्रणका लागि प्रभावकारी उपाय अवलम्बन गर्ने। यथार्थमा संविधानको यो मर्म भुतुक्कै छ। सार्वजनिक प्रशासनलाई न स्वच्छ छ, न सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक छ। राज्यबाट प्राप्त सेवा सुविधामा जनताको समान र सहज पहुँच कहाँनिर सुनिश्चित छ ? सुशासनको प्रत्याभूति खोइ कहाँ छ ? राजनीतिक, प्रशासनिक, न्यायिक, सामाजिकलगायत सबै क्षेत्रको भ्रष्टाचार र अनियमितता नियन्त्रणका लागि प्रभावकारी उपाय अवलम्बन गरिएको तपाईंले कतै देख्नुभएको छ ? त्यसैका लागि संविधानले नै अख्तियार दुरुपयोग अनुसन्धान आयोग व्यवस्था गरेको हो। कुनै सार्वजनिक पद धारण गरेको व्यक्तिले भ्रष्टाचार गरी अख्तियारको दुरुपयोग गरेको सम्बन्धमा आयोगले कानुनबमोजिम अनुसन्धान गर्न वा गराउन पाउँछ। तर, भ्रष्टाचार आगोमा घ्यू हालिएजस्तै झन् तेजवान् भइरहेको छ। भ्रष्टाचारको कारखाना अनवरत चलेको छ। अझ गतिशील भएर चलिरहेको छ। अख्तियारको लामो इतिहास अलमलमै छ। स्टेफेन डी मोरिसको परिभाषाजस्तै निजी स्वार्थपूर्ण लाभका लागि सार्वजनिक शक्तिको अवैध प्रयोग भ्रष्टाचार हो। नेपालमा त्यो सामान्य बन्दै गएको छ। त्यस्ता कर्मलाई निरुत्साहन गर्न अन्नपूर्ण पोस्ट्ले भ्रष्टाचारविरोधी अभियानलाई तीव्रता दिएको छ। हाम्रो शतशृंखलाअन्तर्गत भ्रष्टाचारलाई उजागर गर्ने यो दोस्रो पाइला हो। यसअघि शतखिल मा हामीले नेपालका यस्ता सय खिल खुट्यायौं, जहाँ सार्वजनिक सम्पत्ति अपचलन भएको छ, तर कसैको ध्यान पुगेको छैन। छानबिन गर्नुपर्ने, कारबाहीको दायरामा ल्याउनुपर्ने, अभियोजन गर्ने र कानुनी कठघरमा पुर्याउने सबै तैं चुप मैं चुप छन्। र, यो शतअल्झो त्यो न्यायिक अल्झो हो, जहाँ भ्रष्टाचार छ भनिएको छ, र पनि वर्षौंदेखि कहीँ कतै अड्काइएको छ। कि छानबिन गर्ने निकायले फाइल पोको पारेका छन्, कि अदालतले आदेश दिन वर्षौं अल्झाएको छ। त्यस्ता सय मुद्दा सुशासनका खास तगारा हुन्। तिनलाई नखोलुञ्जेल भ्रष्टाचार गर्नेको मनोबल तीव्रत्तर भइरहनेछ। त्यही भएर यस अंकमा हामीले अदालत वा छानबिनका क्रममा लामोसमय अल्झाइएका मुद्दालाई प्रमुख विषय बनाएका छौं। यसअघि हामीले देशका विविध क्षेत्रमा उल्लेखनीय योगदान गरेका सय नारीरत्नलाई विशेष सम्मानका साथ प्रस्तुत गर्यौं शतरत्न मा। सय थुँगा फूल हाम्रो अर्को जमर्को थियो, जसमा सबैभन्दा कम जनसंख्या रहेका १०० जातजातिका समग्रता समट्यौं। शतसन्देश मार्फत हामीले नयाँ वर्षका सय शुभकामना मागेका थियौं। आर्थिक क्षेत्रका सय समस्यादेखि आशाका सय किरण सम्म हाम्रो अघिल्ला विषय थिए। यो शतअभियानलाई अझ छिटो र बहुआयामिक र बृहत्तर गर्न हामी तत्पर छौं। ढिला न्याय दिनु भनेको न्याय नदिनु सरह हो। कति व्यक्ति यस्ता छन्, जिन्दगीभरि अभियुक्त बनेका छन्। कि अभियोग पुष्टि हुनुपर्यो, कि छुटकारा पाउनु पर्यो। यो विशेष संस्करणको मूल उद्देश्य यो हो कि भ्रष्टाचारका अनुपातमा मुद्दा कम छन्। भ्रष्टाचार घटाऔं। सकिन्न मुद्दा बढाऔं। अनि, परेका मुद्दामा भएका अल्झनबल्झन् हटाइहालौं। ताकि, अरूलाई भ्रष्टाचार गर्न यसले निरुत्साहन गरोस्। यो विशेष संस्करण शतअल्झो तयार गर्ने सिलसिलामा हामीले हाम्रो खोजअनुसन्धान ब्युरोलाई महिनौं परिचालन गरेका छौं। सहकर्मीहरूको अथक र अविचलित मेहनतबाट यो सम्भव भएको छ। यसमा ठूलो टिम खटेको छ। म सम्पूर्ण सहकर्मीलाई हार्दिक धन्यवाद दिन चाहन्छु। अन्त्यमा, आइरिस गायक तथा सामाजिक अभियन्ता बोनो (पल डेभिड हेवसन) ले भनेका छन्, सबभन्दा घातक रोग भ्रष्टाचार हो। र, त्यसको खोप हो पारदर्शिता। हाम्रा सार्वजनिक निकायहरू पारदर्शितामा पन्छिन्छन्। सूचना दिन हच्किन्छन्। किनभने, ती सूचनामा कैफियत भेटिन्छन्। अन्नपूर्ण पोस्ट् यो र यस्ता अभियानमार्फत समाजमा थिति बसाल्ने सन्देश प्रवाह गर्न चाहन्छ। भ्रष्टाचारविहीन राज्यका स्थापनार्थ सदा लडिरहन्छ। किनभने, भ्रष्टाचार देशको दुश्मन हो। हामीलाई त्यो मान्य छैन। कदापि हुने छैन।"
बागलुङ बसपार्कमा भ्रष्टाचार,"बागलुङ बसपार्कमा भ्रष्टाचार भएको भन्दै अख्तियार दुरुपयोग अनुसन्धान आयोगले २०७८ फागुन १८ गते विशेष अदालतमा मुद्दा दर्ता गरेको थियो। नगरपालिकाका तत्कालीन उपप्रमुख सुरेन्द्र खड्कासहित पाँच जनाविरुद्ध दायर भएको मुद्दाको पटकपटक पेसी तोकिए पनि अझै किनारा लाग्न सकेको छैन। बसपार्क निर्माणमा फिल्डमा नभएको कामको लागत अनुमानभन्दा नापी किताबमा अस्वभाविक रूपमा परिवर्तन गरेको भन्दै अख्तियार दुरुपयोग अनुसन्धान आयोगले अनुगमन समितिका प्रमुख समेत रहेका तत्कालिन उपप्रमुख खड्कासहित बागलुङ नगरपालिका४ का अध्यक्ष ध्रुवबहादुर केसी, इन्जिनियर मनोज शर्मा, सबइन्जिनियर घनश्याम रिजाल, बागलुङ बसपार्क निर्माण उपभोक्ता समितिका अध्यक्ष सुभाषचन्द्र राजभण्डारी, कोषाध्यक्ष भीमकुमारी आचार्य र सचिव गुणनिधि शर्माविरुद्ध मुद्दा दायर गरेको थियो। तत्कालीन डिभिजन इन्जिनियर दयाराम पौडेललाई पनि नापी किताबमा सही गरी गलत प्रतिवेदन सिफारिस गरेको भन्दै मुद्दा दायर गरिएको छ। उनीहरूलाई अख्तियारले ५ लाख ९० हजार बिगो कायम गरी जरिवाना र कैद सजाय माग दाबी गर्दै मुद्दा दायर गरेको हो। मुद्दा दायरपछि विशेष अदालतमा मुद्दाको पटकपटक पेशी तोकिए पनि मुद्दा दर्ता भएको डेढ वर्ष बढी भइसक्दासमेत अझै फैसला हुन सकेको छैन। मुद्दाको फैसला नहुँदा बसपार्कमा जग्गादातालाई घडेरी वितरण र बसपार्क सञ्चालन गर्न सकिएको छैन। यस्तै, काठेखोला गाउँपालिकाका तत्कालीन प्रमुख प्रशासकीय अधिकृतसहित ११ जनामाथि २०७९ असार १५ गते दर्ता भएको भ्रष्टाचारको मुद्दाको समेत अझै फैसला हुन सकेको छैन। अख्तियारले तत्कालीन प्रमुख प्रशासकीय अधिकृत खीमबहादुर विक, सवईञ्जिनियर नवीन थापा, असिस्टेन्ट सवइन्जिनियर सनोज उपाध्याय र लेखापाल खडानन्द कँडेलसहित ११ जनाविरुद्ध विशेष अदालत काठमाडौंमा आरोपपत्र दायर गरेको थियो। अख्तियारले उनीहरूविरुद्ध नालढुङ्गा खानेपानी योजनामा नापी किताबअनुसारको पाइप प्रयोग नगरेको, सडक मर्मत आयोजनामा अनियमितता गरेको दाबी गरेको थियो। यस्तै सार्वजनिक खरिद ऐन तथा नियमावलीको प्रावधानलाई समेत बेवास्ता गरी योजनालाई सानासाना टुक्रामा विभाजन गरी, दरभाउ पत्रसमेत नलिई सामान्य निवेदनको भरमा मात्र एक फर्मलाई एक वडाको जिम्मेवारी दिएको अख्तियारले मुद्दामा उल्लेख गरेको छ। विशेष अदालतमा मुद्दा दर्ता भएको एक वर्ष बढी हुँदासमेत अझै फैसला हुन सकेको छैन।"
बूढीगण्डकीको ९ अर्ब खै?,"भ्रष्टाचार गरेर अलपत्र पारेको भनिएको छ। २०६९ मंसिरमा भट्टराई नेतृत्वको सरकारले बूढीगण्डकी आयोजना अघि बढाउने निर्णय गरेको थियो। भट्टराईले बूढीगण्डकी आयोजना बिना प्रतिस्पर्धा चीनको गेजुवा गु्रप अफ कम्पनीलाई दिनुमा भ्रष्टाचार र कमिसनको खेल भएको बताएका थिए। पूर्वप्रधानमन्त्री डा बाबुराम भट्टराईले बूढीगण्डकी जलविद्युत् आयोजनामा प्रमुख दलका नेताहरूले ९ अर्ब रुपैयाँ मिलेर खाएको आरोप लगाएका छन्। उनले तोकेर नै केपी ओली, शेरबहादुर देउवा र पुष्पकमल दाहाल प्रचण्डले बाँडेर खाएको आरोप लगाएका हुन्। भ्रष्टाचार गरेर अलपत्र पारेको भनिएको छ। २०६९ मंसिरमा भट्टराई नेतृत्वको सरकारले बूढीगण्डकी आयोजना अघि बढाउने निर्णय गरेको थियो। भट्टराईले बूढीगण्डकी आयोजना बिना प्रतिस्पर्धा चीनको गेजुवा गु्रप अफ कम्पनीलाई दिनुमा भ्रष्टाचार र कमिसनको खेल भएको बताएका थिए। सरकारले २०७४ जेठमा गेजुवालाई इन्जिनियरिङ प्रोक्योरमेन्ट कन्ट्र्याक्ट विथ फाइनान्स (ईपीसीएफ) मोडलमा निर्माण गर्ने गरी कम्पनीलाई जिम्मा दिएको थियो। यस्तो आरोप लगाएका भट्टराईले २०७९ मा दिएको अभिव्यक्तिको आफैंले खण्डन गरेका थिए।"
कानुन मिच्दै भृकुटीमण्डप भाडामा,"पूर्वमन्त्री हालका निलम्बित सांसद टेकबहादुर गुरुङले ६० रोपनी जग्गामा २० वर्षदेखि फनपार्क चलाइरहेका छन्। नीति, नियमविपरीत सत्ता र शक्तिको बलमा गुरुङले ठेक्का कब्जा गरिरहेका छन्। यो जग्गा २०६० भदौ २० गतेको परिषद्को निर्णयले प्रतिमहिना प्रतिरोपनी जम्मा मासिक ९ हजार २ सय ५० रुपैयाँमा भाडा उठाउँदै आएको थियो। बिनाटेन्डर २०६९ भदौ २० मा सञ्चालक रवीन्द्र गुरुङ र टेकबहादुर गुरुङबाट तिरिरहेको रकममा वृद्धि गरी करसहित मासिक ५ लाख ५५ हजार रुपैयाँ लिने निर्णय भयो। समयावधि बढाएर १५ वर्षका लागि फनपार्क सञ्चालन गर्न ठेक्का दिने निर्णय गरियो। सरकारी ठेक्का बन्दोवस्त ऐन, २०२० को दफा ४ अनुसार सरकारले कुनै रकम वा कुनै अन्य कामको ठेक्का बन्दोबस्त गर्न परेमा टेन्डर खोली ठेक्कामा दिनुपर्नेमा सोबमोजिम नभएपछि अख्तियारले विभागीयमन्त्री बद्री न्यौपानेसहित १४ जनाविरुद्ध ३१ करोड ५२ करोड बिगोसहित मुद्दा चलायो। विशेषले मुद्दा किटान नगरी सो अनाधिकृत कार्यगरी प्रतिवादी टेकबहादुरले सहप्रतिवादी रवीन्द्र गुरुङको सहयोगी बनी काम गरेको भनेर मतियार मात्रै बनाइएको छ। विशेषले मतियारका रूपमा पूर्वमन्त्री एवं सांसद गुरुङलाई १ करोड २१ लाख ८४ हजार ४ सय १ रुपैयाँ जरिबानामात्रै तोकेको थियो। तर, यही प्रकरणमा विशेषले फनपार्कको जग्गा भाडामा भ्रष्टाचार ठहर गर्दै पूर्वमन्त्री बद्रीप्रसाद न्यौपानेलाई भने साढे ९ वर्ष कैद र २ करोड ४३ लाख ६८ हजार ८ सय ३ रुपैयाँ जरिबाना तोकेको थियो। २०७९ सालको निर्वाचनमा गुरुङ मनाङबाट निर्वाचित सांसद हुन्। उनी नेपाली कांग्रेसका नेता र पूर्वमन्त्री हुन् भने फनपार्कका सञ्चालक हुन्। अख्तियारले १४ जनाविरुद्ध मुद्दा हालेकामा विशेषले २०७९ फागुन १६ गते सहप्रतिवादी रवीन्द्र गुरुङसहित परिषद्का तत्कालीन उपाध्यक्ष प्रमोद मेहता, कोषाध्यक्ष कुञ्जविहारीप्रसाद चौधरी, सदस्यसचिव रवीन्द्रकुमार यादव भनिने रवीन्द्र कुमार, सदस्यहरू मोहनराज शर्मा, मदनकुमारलाल कर्ण, हरि न्यौपाने दोषी ठहर गरेको थियो। जसमा परिषद्का तत्कालीन कोषाध्यक्ष रक्ष गाहा मगर, तत्कालीन निर्देशक मदनकुुमार रिमाल, तत्कालीन उपनिर्देशक बलबहादुर स्वाँर, कानुनी सल्लाहकार प्रेमसिंह धामी र जगदेव चौधरीले सफाइ पाए। विशेषको फैसला त्रुटिपूर्ण भएको भन्दै अख्तियारले सर्वोच्च अदालतमा पुनरावेदन गरेको छ। अख्तियारको पुनरावेदनका अनुसार मुख्य आरोपी टेकबहादुरले फनपार्क सञ्चालन गर्न २०५७ मंसिर २६ मा मासिक भाडा ४७ हजार ५ सय लिएको र २०६१ सालमा मेला सञ्चालन गर्न नसक्ने भनेर निवेदन दिएको बताइन्छ।"
डलरमा ब्याजको लोभ,"जुन मुलुकमा डरलाग्दो एक अर्ब डलर काण्ड भयो। सस्तो ब्याजमा एक अर्ब अमेरिकी डलर ऋण लिएर त्यसबाट ब्याज खाने दाउमा तत्कालीन प्रधानमन्त्री चन्द र अर्थमन्त्री डाप्रकाशचन्द्र लोहनी लागेपछि त्यो काण्ड हुन पुगेको तथ्य सार्वजनिक भएको पत्रकार हरिबहादुर थापाको भ्रष्टाचारको शल्यक्रियामा उल्लेख छ। यो पञ्चायतकालको भ्रष्टाचार काण्ड हो। यो डलर काण्ड २०४१ सालको हो। त्यो बेला प्रधानमन्त्री थिए, लोकेन्द्रबहादुर चन्द। उनी पञ्चायतकालमा मिस्टर क्लिन प्रधानमन्त्री मानिन्थे। यो घटना उनकै पालामा भयो। जुन मुलुकमा डरलाग्दो एक अर्ब डलर काण्ड भयो। सस्तो ब्याजमा एक अर्ब अमेरिकी डलर ऋण लिएर त्यसबाट ब्याज खाने दाउमा तत्कालीन प्रधानमन्त्री चन्द र अर्थमन्त्री डाप्रकाशचन्द्र लोहनी लागेपछि त्यो काण्ड हुन पुगेको तथ्य सार्वजनिक भएको पत्रकार हरिबहादुर थापाको भ्रष्टाचारको शल्यक्रियामा उल्लेख छ। डलर काण्ड हुन रोक्न खोज्ने तत्कालीन नेपाल राष्ट्र बैंकका गभर्नर कल्याणविक्रम अधिकारी जागिरबाट खोसिए। गभर्नर अधिकारीलाई हटाएर यो प्रकरण साम्य पारिएको थियो। यो प्रकरणका मुख्य संलग्नकर्ता चोख्याइएको थियो। प्रधानमन्त्री र अर्थमन्त्री नै जोडिएको यो तल्लो तहका कर्मचारीलाई मात्रै निसाना बनाइयो। पञ्चायतपछि पनि चन्द दुई पटक प्रधानमन्त्री बने।"
कसरी तोड्ने भ्रष्टाचारको जालो ?,"भ्रष्टाचार अन्त्य हुनुपर्नेमा सर्वसहमति छ। तर, सर्वसहमति जनाउनेमध्येकै बहुसंख्यक भ्रष्टाचारी छन्। अझ भन्नुपर्दा अधिकारसम्पन्न बहुसंख्यक व्यक्तिहरू कुनै न कुनै भ्रष्टाचारमा संलग्न छन्। भ्रष्टाचारका सम्बन्धमा यहींनेर विरोधाभास छ। विडम्बना, भ्रष्टाचारीलाई सामाजिक बहिष्कारको प्रचलन छैन। जसरी भए पनि पैसा कमाएको व्यक्तिलाई समाजले स्वीकार गरिरहेको छ। समाजले स्वीकार्ने भएकोले भ्रष्टाचारीमा टाकटुक मिलाएर काम गर्नुपर्छ भन्ने सोंचले जरा गाडेको छ। हाम्रो संविधानअनुसार भ्रष्टाचारविरुद्ध सबैभन्दा बढी सक्रिय हुनुपर्ने निकाय अख्तियार दुरुपयोग अनुसन्धान आयोग हो। अख्तियारभित्रको भ्रष्टाचार कसले हेर्ने ? भ्रष्टाचार मुद्दाको पुनरावेदन किन नगरेको ? अख्तियार जवाफदेही हुन नपर्ने ? यही हो, भ्रष्टाचारको विन्दु। यति करोड र अर्ब घोटाला भयो भन्दै मुद्दा दायर गर्ने अनि विशेष अदालतमा हारेपछि पुनरावेदन नगर्ने ? अख्तियारलाई मन (रहर) लागेमा पुनरावेदन गर्ने, नत्र नगर्ने ? अख्तियारले पुनरावेदन नगरेको अभिलेखमात्रै पल्टाउने हो भने त्यहींबाट भ्रष्टाचारको जालो थाहा हुन्छ। पुनरावेदन नगर्न प्रमुख आयुक्त, आयुक्तलाई नेपालका को भन्दा को कम ठान्नेहरूले दबाब दिन्छन्। त्यो दबाब स्वीकार गर्छ, आयोगले। दबाब स्वीकारेर पुनरावेदन नगर्ने आयोगले गर्ने अनुसन्धान कति निष्पक्ष र सशक्त हुन्छ ? नीतिगत भ्रष्टाचार : कतैबाट अनुसन्धान हुँदैन भने मन्त्रिपरिषद्बाट नीतिगत भ्रष्टाचार हुने गर्छ। यसमा नीतिगत र कानुनी सुधार हुनुपर्छ। राजनीतिक भ्रष्टाचार : सदाचार न सत्तापक्षमा छ, न त प्रतिपक्षमा। आफूलाई फाइदा हुँदा भ्रष्टाचारको संरक्षण गर्ने, फाइदा नहुँदा विरोध गर्ने प्रवृत्ति राजनीतिक दलमा छ। विपक्षीमा रहँदा भ्रष्टाचारविरुद्ध चर्को स्वर गर्ने सत्तामा पुगे पछि किन मौन बस्छन् ? यसतर्फ समाज र जनता सचेत हुनुपर्छ। न्यायालयमा भ्रष्टाचार : न्यायपालिकामा दुई धार छ। एउटा धार, कानुनबमोजिम हेर्ने हो भन्दै जस्तो ल्यायो त्यहीं सदर गर्छ। अर्को धारले ठान्छ, यहाँ पनि छिद्र छ भने आफ्नो दुनो किन नसोझ्याउने ? छिद्रलाई नै देखाएर अरू हाईहाई हुन्छन् भने आफू किन हाईहाई नहुने ? यस्तो सोंच छ। कानुनी मूल्य मान्यतामा कम्प्रोमाइज गर्दै आफ्नो व्यक्तिगत मूल्य मान्यताको विकास गर्छ। किनकि, न्यायालयभित्रको विकृति, विसंगति र भ्रष्टाचारको खासै अनुसन्धान हुँदैन। के छ, उपाय ? इमान्दार र बलियो सरकार : सरकार बलियो र इमान्दार हुनुपर्छ। प्रधानमन्त्री बलियो र इमान्दार भएमा तीन महिनामा नै भ्रष्टाचार नियन्त्रण हुन सुरु हुन्छ। मुलुकले पनि काँचुली फेर्न सुरु गर्छ। प्रभावकारी अनुसन्धान : अख्तियारका प्रमुख आयुक्त, आयुक्तहरू इमानदार र बलियो भएमा एक महिनामै राज्यले काँचुली फेर्न सुरु गर्छ। त्यसका लागि संवैधानिक अंगमा सक्षमलाई नियुक्त गर्नुपर्छ। भ्रष्टाचारका मुद्दामा अनुसन्धान कमजोर हुनु हुँदैन। अनुसन्धान तथ्यपूर्ण र सशक्त हुनुपर्छ। शीघ्र सुनुवाइ : हरेक व्यक्ति दोषी प्रमाणित नभएसम्म निर्दोष ठहरिन्छ। मुद्दामा विभिन्न प्रक्रिया र प्राविधिक कारणहरू हुन्छन्। संसारले मानेको प्रक्रियाहरू अवलम्बन गर्नुपर्ने हुन्छ। फाइल घुमाइदिएबापत घुस लिने प्रवृत्ति अन्त्य गर्नुपर्छ। न्यायिक कामकारबाहीमा ढिलाइ हुनु हुँदैन। न्यायिक सुशासन : न्यायालय स्वतन्त्र, निष्पक्ष र सक्षम हुनु पर्छ। प्रधानन्यायाधीश, न्यायाधीश इमान्दार भएमा ६ महिनामा राज्यले काँचुली फेर्छ। न्यायपालिकाबाट न्याय हुन्छ भन्ने आभास दिलाउनु पर्छ। न्याय (जस्टिस) मर्नु हुँदैन। (वरिष्ठ अधिवक्ता पन्त पूर्वमहान्यायाधिवक्ता हुन् )"
वन्तको कमाउ धन्दा,सशस्त्र प्रहरीका पूर्वआईजीपी कोषराज वन्तले संगठनका लागि आवश्यक पर्ने सामान खरिद गरी ढुवानी गरेको नक्कली बिल बनाई करोडौं रुपैयाँ भ्रष्टाचार गरेको भन्दै अख्तियारले मुद्दा दायर गरेको थियो। २०७२ सालमा मंसिरमा उनीविरुद्ध अख्तियारले १० करोड धरौटी माग गर्दै मुद्दा दर्ता गरेको थियो। उनले सशस्त्र प्रहरी संगठनको निर्माणसम्बन्धी सामान किनेर ढुवानी गरेको भन्दै फर्जी बिल बनाएका थिए। धरौटीबापत १० करोड रुपैयाँ बराबरको बैंक जमानत दाखिला गरेकाले उनलाई तारेखमा छाडेर अनुसन्धान गरिएको थियो। ढुवानी गर्दै नगरिएका सामानहरूको नक्कली बिल बनाइ करिब सात करोड रुपैयाँ बराबरको आर्थिक अनियमितता गरेको भन्दै अख्तियारले उनीमाथि अनुसन्धान गरिरहेको थियो। त्यसमा वन्तको प्रत्यक्ष संलग्नता रहेको भन्दै अख्तियारले पदमा रहँदा छानबिनमा प्रभाव पर्न सक्ने भन्दै निलम्बनका लागि सरकारलाई सिफारिस गरेको थियो। त्यसलगत्तै मन्त्रिपरिषद्ले तीन महिनाका लागि वन्तलाई निलम्बन गरेको थियो। केही समयको बयानपछि अनुसन्धानमा खटिएका अधिकृतहरूले थप अनुसन्धान आवश्यक रहेको भन्दै हिरासतमै बस्नुपर्ने वा १० करोड धरौटी रकम बुझाउनु पर्ने बताएका थिए। हिरासतमा नबस्ने भन्दै वन्तले धरौटी रकम बुझाएका थिए। अहिलेसम्मको अनसुन्धानका क्रममा ७ करोड बराबरको रकम हिनामिना भएको देखिएको र थप अनुसन्धान गर्दै जाँदा उक्त रकम बढ्नसक्ने सम्भावनाका कारण अख्तियारले १० करोड धरौटी माग गरेको थियो।
नक्कली शरणार्थीमा असुली धन्दा,"गिरोहले विसं २०७७ देखि नक्कली शरणार्थी बनाइ ठगी अभियान चलाएका थिए। प्रहरी अधिकृतका अनुसार पैसा उठाउने गिरोहले गृह मन्त्रालयको सरकारी लोगोको समेत प्रयोग गरेका थिए। नेपाली नागरिकलाई नक्कली भुटानी शरणार्थी बनाएर अमेरिका पठाउने भन्दै करोडौं रकम असुली प्रकरणमा १ सय ६ जनाको उजुरी दर्ता भएको थियो। नेपाली नागरिकलाई भुटानी शरणार्थी बनाएर अमेरिका पठाउने ठगी प्रकरणमा प्रहरीले बुझाएको प्रतिवेदनका आधारमा जिल्ला सरकारी वकिल कार्यालय काठमाडौंले ३० जनाविरुद्ध जिल्ला अदालत काठमाडौंमा ठगी तथा संगठित अपराधको मुद्दा दर्ता गरेको छ। जसमध्ये कांग्रेस नेता बालकृष्ण खाँण, एमाले नेता टोपबहादुर रायमाझी, उनका छोरा सन्दिप रायमाझी, सुरक्षाविज्ञ इन्द्रजित राई, नेता आङटावा शेर्पा, गृह मन्त्रालयका पूर्वसचिव टेकनारायण पाण्डेलगायत १६ जना हाल पुर्पक्षका लागि थुनामा छन्। गिरोहले विसं २०७७ देखि नक्कली शरणार्थी बनाइ ठगी अभियान चलाएका थिए। प्रहरी अधिकृतका अनुसार पैसा उठाउने गिरोहले गृह मन्त्रालयको सरकारी लोगोको समेत प्रयोग गरेका थिए। अनुसन्धानका क्रममा शरणार्थी परिचयपत्र तथा ट्राभल डकुमेन्टको नक्कली कागजातसमेत बनाएको प्रमाण प्रहरीले फेला पारेको छ। उनीहरूले आफ्ना साथीसर्कल, आफन्त र उनीहरूका चिनजान समेतलाई भुटानी शरणार्थीका रूपमा नाम दर्ताका लागि फारम भर्न लगाउने गर्थे। गिरोहले गृह मन्त्रालय र शरणार्थी समितिका उच्च अधिकारीसँग सेटिङ छ भन्दै पिडितलाई विश्वासमा पार्ने र प्रलोभन दिने गर्थे। यसका लागि गृह र श्रम मन्त्रालयकोे आधिकारिक कागजातसमेत देखाउने गर्थे। काम नभएको खण्डमा पैसा फिर्ता दिने भन्दै विभिन्न पटकमा ८ करोड बराबरको चेकसमेत दिएका थिए। पीडितलाई विभिन्न समयमा शरणार्थी शिविरमा समेत लैजाने गरेका थिए। उनीहरूविरुद्ध जिल्ला सरकारी वकिल कार्यालय, काठमाडौंले जेठ १० गते ठगी, किर्ते, राज्यविरुद्धको अपराध र संगठित अपराधमा ३० जनाविरुद्ध मुद्दा दायर गरेको थियो। मुद्दामा आरोपितहरूबाट कुल २८ करोड ८१ लाख रुपैयाँ बिगो दाबी गरिएको छ। दोषी ठहर हुनेलाई प्रत्येक अभियोगमा सात वर्ष जेल र ७० हजार रुपैयाँसम्म जरिबाना हुन सक्छ। राज्यविरुद्ध अपराधमा पाँच वर्ष जेल र ५० हजार रुपैयाँसम्म जरिबाना हुने कानुनी व्यवस्था छ। जेठ १० मा जिल्ला सरकारी वकिलको कार्यालय काठमाडौंले नक्कली भुटानी शरणार्थी प्रकरणमा ३० जनाविरुद्ध मुद्दा दायर गरेको थियो। उनीहरूविरुद्ध ठगी, किर्ते, राज्यविरुद्धको अपराध र संगठित अपराधको अभियोग लगाइएको थियो। यस प्रकरणमा आरोप लागेका पूर्वउपप्रधानमन्त्री टोपबहादुर रायमाझी, पूर्वगृहमन्त्री बालकृष्ण खाँणलगायत १६ लाई प्रहरीले पक्राउ गरेको थियो।"
काठमाडौं उपत्यकाका पोखरी नै गायब,"अढाई सय वर्ष पुरानो लालमोहरमा उल्लेख भएअनुसार काठमाडौं उपत्यकामा रहेका पाँच पोखरी लोप भएका छन्। १८३३ सालको लालमोहरमा उल्लिखित चार पोखरी अहिलेसम्म काठमाडौंको कुनै कुनामा छैनन्। सबै पोखरी अतिक्रमण गरी घरैघर बनाइएका छन्। २०४३ सालमै काठमाडौंका भिल्तुँ पोखरी, सिन्दुवाल पोखरी, कैटाहिटीमुनिको पोखरी, मिः मनजुको पोखरी र ईखापोखरी नजिकको पोखरी लोप भइसकेका थिए। तत्कालीन राजा वीरेन्द्रको निर्देशनबमोजिम २०४३ असोज १६ गते राजाको प्रमुख सचिवालयले हराएका पोखरी खोजी गर्न गुठी संस्थानलाई निर्देशन दिएको गुठीको अभिलेखमा उल्लेख छ तीन महिनाभित्र हराएका चार पोखरीको खोजी गर्ने, ती पोखरी कहाँ के कस्तो स्थितिमा सञ्चालन भइरहेका छन्, भएमा प्रस्ट खुलाई तीन महिनाभित्र पेस गर्नू। राजाको निर्देशनपछि खोजी गुठी लगत तथा तहसिल कार्यालयमा रहेको १९४७ सालको लगतमै भिल्तुँ पोखरी बेपत्ता पाइएको र हालसम्म खोजी गर्दा पनि पत्ता नलागेको अभिलेखमा उल्लेख छ। सिन्दुवाल पोखरी संवत् १९३० सालतिर तत्कालीन मोही डिट्ठा पदमनाथ उपाध्यायले दुई सय लगाई पुरी खेत बनाएको पाइएको थियो। यो स्थान तत्कालीन पश्चिम कमान्ड जर्नेल (पकज) फत्यशमशेरका क्याम्प (हालको प्रहरी प्रधान कार्यालय नक्साल)मा पर्ने रहेछ। राजालाई गुठीले लेखेको पत्रअनुसार कैटाहिटीमुनिको पोखरी एक रोपनी क्षेत्रमा फैलिएको थियो। यो अन्डाकार पोखरीमा इँटको डिल लगाइराखेको र त्यो हाल कायमै छ। उक्त पोखरी साबिक काठमाडौं१४ मा कित्ता नं १७ मा छ। इखापोखरी नजिकै पनि दुई पोखरी थिए। ती पनि अहिले अस्तित्वमा छैनन्। इखापोखरीदेखि उत्तरपूर्व ठहिटी टोलदेखि उत्तर ज्याठाठटोलदेखि पश्चिम, जेपी स्कुलदेखि दक्षिण क्षेत्रपाटीदेखि पूर्वका किल्लाभित्र साबिकको साःपोखरी भन्ने पोखरी भएको अभिलेख छ। तर हाल उक्त स्थानमा पोखरीको नामनिसान नै छैन। त्यहाँ हाल घरैघर मात्रै छन्। उक्त पोखरीका सम्बन्धमा मालपोतको कार्यालयको फिल्डबुकमा व्यक्तिको नाममा जग्गा देखिन्छ। अभिलेखमा काठमाडौं१७ कित्ता नं १३८९ को ८ आना २ पैसा २ दाम क्षेत्रफलमा विश्वचन्द्र, उद्योगचन्द्र, महेन्द्रचन्द्र, अष्टचन्द्र, प्रतापचन्द्रलगायतको नाममा जग्गा कायम भएको देखिएको छ। २०३८ कात्तिक १ को निवेदन र २०३८ असारको सरजमिन मुचुल्काअनुसार जग्गा कायम गरी पोखरी कटाई जग्गा कायम गरेको पाइएको छ। यस सम्बन्धमा मालपोत कार्यालयसँग सम्पर्क राखी कारबाही गरिँदै छ भन्ने गुठीको अभिलेखमा उल्लेख छ।"
टुकुचै मिचमाच,"काठमाडौं महानगरपालिकाले गत भदौ ३० मा टुकुचा खोला उत्खनन् गर्न थालेपछि काठमाडौं महानगरपालिका१ का विश्वप्रकाश साखले निजी सम्पत्तिमा हस्तक्षेप भएको उल्लेख गर्दै रोक्न उच्च अदालतमा रिट निवेदन दर्ता गरे। खोलामा भूमिगत संरचना निर्माण गरिएपछि खोलामाथिको जमिन व्यक्तिका नाममा दर्ता भएको देखिएको उच्च अदालतले टुकुचा खोलालाई प्राकृतिक स्वरूपमा ल्याउन आवश्यक छ वा छैन र ल्याउन आवश्यक भएमा त्यहाँ बनेका पुरातात्विक महत्वको गुम्बजको संरक्षण कसरी गर्न सकिन्छ भन्ने विषयमा विज्ञसहितको छलफल आवश्यक भएको फैसलामा उल्लेख छ। टुकुचा खोलो बूढानीलकण्ठबाट सुरु भएर लाजिम्पाट हुँदै नारायणहिटी उत्तरढोका हुँदै गैरीधाराको बीचबाट छिरेर नारायणहिटीमा पसेपछि गायब भएको छ। त्यहाँबाट गायब भएको यो खोलो एकैचोटी बागबजार हुँदै प्रदर्शनी मार्गको खसी बजारमा मात्रै बगिरहेको देखिन्छ। नारायणहिटीबाट बगेको टुकुचा साँघुरिएको छ। नक्सामा पानी बगेको देखिन्छ। पानीसहितको खोला आज महानगरले खोजेको छ। जयनेपाल हल अगाडिको पर्खालसम्म खोलाको नक्सा छ। टुकुचालाई छोपेर आलिशान महल बनाइएको छ। न त खोलो छ न त खोला बग्ने पानीको एउटा थोपो नै। पानी नदेखिने गरी भित्रभित्र बगिरहेको छ। काठमाडौं प्लाजादेखि जयनेपाल हलसम्मको करिब पाँच सय मिटर टुकुचा खोलो नक्साबाटै गायब भएको छ। खोलो बग्ने ठाउँमा ६० भन्दा धेरै कित्तामा बाँडेर व्यक्तिको नाममा दर्ता गरिएको छ । जयनेपाल हल निर्माण गर्दा टुकुचा खोलालाई गायब बनाइएको थियो। खोलालाई छोपेर विशाल महल ठडिए। वर्षौंदेखि राज्य निरीह बन्यो तर, यसपटक भने स्थानीय सरकार जुर्मुरायो। त्यसैगरी, खोलामाथि काठमाडौं प्लाजा ठडिएको छ। टुकुचा खोलो महानगरपालिकाको १, ३० र ३१ नम्बर वडाबाट हराएको छ।"
एयरबसलाई सीधै बैना,"विमान भाडा लिने र खरिद गर्ने सन्दर्भमा नेपालमा ठूला ठूला भ्रष्टाचार भएका छन् । धमिजा, चेज एयर, साउथ चाइना वेस्टलगायतका काण्डपछि अर्को काण्ड भयो, एयर बस । २०६६ सालमा निगमले एउटा न्यारो बडी र अर्को वाइड बडी एयरबस विमान खरिद गर्ने बतायो । सो समयमा निगममा जहाज अति आवश्यक पनि थियो । जहाजै नभइकन निगम चलाउने कि जहाज किनेर निगमलाई नाफामा लैजाने भन्ने थियो । सो समयमा सञ्चालक समितिका कार्यकारी अध्यक्ष थिए, सुगतरत्न कंसाकार । कंसाकारसहितको सञ्चालक समितिको बैठकले जहाज थपेर निगमलाई अगाडि बढाउने निर्णय गर्यो र टेन्डर भयो । टेन्डरमा अमेरिकी बोइङ र युरोपको एयरबस प्रतिस्पर्धामा ल्याइए । ३० लाख डलर सस्तो भएको भन्दै कंसाकारले सोझै एयरबससँग साना जहाज किन्ने निर्णय लिए । उनले सञ्चालक समितिलाई जानकारी पनि नगराई ३० करोड रुपैयाँ बैनास्वरूप एयरबसलाई पठाए । तर निगमसँग जहाज किन्ने पैसा भने थिएन । जहाज किन्ने पैसाको व्यवस्था नहुँदै सञ्चालक समितिको रोहवरमा जहाज खरिदका लागि कम्पनीलाई बैना पठाइयो । निगमले बैना पठाइसकेपछि विमान किन्ने आर्थिक स्रोत खोज्यो । तर, कसैले निगमलाई पत्याएनन् । त्यसपछि अब निगमको बैनास्वरूप गएको रकम के हुन्छ भन्ने प्रश्न जन्मियो । सो समयमा त्यसबारे संसद्को लेखा समितिमा खरिद प्रक्रियाको निर्णयविरुद्ध नै उजुरी पर्यो । तत्कालीन लेखा समितिले कमिसनको लोभमा अनियमित तरिकाबाट निर्णय गरेर एयरबसलाई बैना पठाएको भन्दै कारबाही सिफारिस गर्यो । यो प्रकरणमा अख्तियार आयोगले कंसाकारसहित तत्कालीन नायब महाप्रबन्धकद्वय राजकुमार केसी र गणेश ठाकुरविरुद्ध विशेष अदालतमा भ्रष्टाचारको मुद्दा दायर गर्यो । २०६७ फागुनमा कंसाकारसँग विशेष अदालतले ६ करोड धरौटी माग गर्यो । तर, उनले धरौटी बुझाउन सकेनन् र जेल चलान भए । २०६८ को वैशाखमा कसांकारले विशेष अदालतबाट सफाइ पाए । एयरबसले बैनाबापत पठाएको रकम फिर्ता दिएपछि कंसाकारविरुद्धको मुद्दा प्रभावग्राही भएन र उनी छुटे । १० अर्ब खर्चिएर एक न्यारोबडी र एक वाइडबडी किन्ने कसांकारको योजना त्यतिबेला तुहियो । तर, विवाद मुछिएका कंसाकारलाई २०७२ जेठ १४ गते सुशील कोइरालाको प्रधानमन्त्रीत्वकालमा तत्कालीन पर्यटनमन्त्री कृपाशुर शेर्पाको जोडबलमा पुनः महाप्रबन्धक बनाइयो । त्यतिबेलासम्म निगमले दुई वटा न्यारोबडी विमान भित्र्याइसकेको थियो । त्यसपछि निगमले दुई वटा वाइडबडी विमान ल्याउने प्रक्रिया थाल्यो र विमान ल्यायो । तर, यसमा ४ अर्ब भ्रष्टाचार भएको ठहर संसदीय उपसमितिले गरेको छ । संसदीय उपसमितिले मुख्य दोषी ठहर गरेका निगमका महाप्रबन्धक कसांकार योसहित दुई पटक निगमभित्रकै अनियमितता काण्डमा मुछिएका छन् ।"
वाइडबडीमा गडबडी,"नेपाल वायुसेवा निगमको वाइडबडी (एयरबस ३३०२००) जहाज खरिदमा ठूलो भ्रष्टाचार भयो। अहिले पनि यो विषय अनुसन्धानकै क्रममा छ। सुरुमा सम्झौता गरिएभन्दा निकै कमसल हालतमा र ढिला गरेर दुइवटै जहाज १४ असार २०७५ मा नेपाल ल्याइएको थियो। १५ वर्षमा किस्ता तिर्ने गरी करिब १२ अर्ब रुपैयाँमा दुइटा वाइडबडी ल्याइएको थियो। अख्तियार दुरुपयोग अनुसन्धान आयोगले यो विषयमा अहिले पनि अनुसन्धान गरिरहेको छ। निगमका महाप्रबन्धक सुगतरत्न कंसाकार र एएआर इन्टरनेसनल सप्लाई चेनका अध्यक्ष दीपक शर्माबीच ७ अप्रिल २०१७ मा विमान खरिद सम्झौता भयो। निगमले हजार घण्टासम्म उडेको सेकेन्डह्यान्ड विमानका लागि प्रस्ताव आह्वान गरेको थियो। एएआरले तयारी अवस्थामा रहेका नयाँ विमान दिने आकर्षक प्रस्ताव राखेको थियो। त्यही आधारमा ऊ छानियो। नयाँ विमानको म्यानिफ्याक्चर्स सिरियल नम्बर (एमएसएन) पनि दिएको थियो। तर, त्यतिन्जेल एएआरसँग जहाजै थिएन। उसले दिएका दुवै सिरियल नम्बरका जहाज एयरबसले अर्कैका नाममा बनाइरहेको थियो। फेरि अर्को कीर्ते भयो। एएआरले आफू मात्र नभएर आफ्ना कन्सोर्टियम पार्टनर हाई फ्लाई ट्रान्सपोर्ट एरोई र जर्मन एभिएसन क्यापिटलसमेत भएको देखाउन थाल्यो। जहाज अझै तीमध्ये कोहीसँग थिएन। सार्वजनिक लेखासमितिले वाइडबडीमा भएको भ्रष्टाचारको छानबिन गर्न उपसमिति गठन गरेको थियो। उक्त उपसमितिले थप अनुसन्धान गरी तथ्यसत्य जाँचका लागि २०७५ मा आयोगलाई निर्देशन दिएको थियो। यस्तै, प्रतिनिधिसभाअन्तर्गतको अन्तर्राष्ट्रिय सम्बन्ध समितिले पनि वाइडबडी खरिद सम्बन्धमा अध्ययन गरी २०७६ मा एक प्रतिवेदन तयार गरेको थियो। यी दुवै समितिका प्रतिवेदनहरूमा अनुसन्धानको प्रक्रिया अघि बढाउन मद्दत गर्ने थुप्रै कारणहरू बुँदागत रूपमा अख्तियारलाई दिएको थियो। पहिलो वाइडबडी विमान ए ३३०२४३, नाइनएलएएलवाई अन्नपूर्ण २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेड मकालु साउन १० गते फ्रान्सको टुलुजबाट त्रिभुवन अन्तर्राष्ट्रिय विमानस्थल, काठमाडौंमा अवतरण गरेको देखिन्छ। तर, बोलपत्रका अनुसार ढिलाइ हुँदा निगम पहिलो जहाजबाट ९ महिनाको आम्दानी र दोस्रो जहाजबाट ४ महिनाको आम्दानीबाट वञ्चित भएको देखिन्छ। २०७३ मा विमानको मूल्य अमेरिकी डलर ८,८०,९९,३१७ पर्ने र निगम व्यवस्थापनले नै निर्धारण गरेको दर २७६९९५ को मूल्यवृद्धि कायम गर्दा पनि नयाँ विमानको मूल्य अमेरिकी डलर ९,३०,४७,४३४८० पर्ने देखिन्छ। यसबाट एएआर इन्कले अमेरिकी डलर १०४८ मिलियन मूल्य प्रस्ताव पेस गरेको हुँदा निगमलाई करिब अमेरिकी डलर ११८ मिलियनका दरले दुई जहाजमा २३६ मिलियन डलर नोक्सानी भएको देखिन्छ। निगमले प्राप्त गरेका जहाजहरूको गैर दर्ता प्रमाणपत्र फ्रान्सको ईएएसएबाट प्राप्त भएको तर अन्यत्र दर्ता भएको प्रमाण उपलब्ध नभएको देखिन्छ। विमानहरू निर्माता कम्पनीबाट सीधै नेपाल ल्याइएको र नागरिक उड्डयन प्राधिकरणमा दर्ता भई कर्मचारी सञ्चय कोष र नागरिक लगानी कोषका नाममा रोक्का रहेको विभिन्न समितिले ठहर गरेका छन्। यसबाट आइफ्लाई एक्सको नाममा कतै पनि जहाज दर्ता भएको देखिँदैन। र, यसले गैरकानुनी खरिद बिक्री प्रक्रिया तथा रकम अपचलन भएको पुष्टि गरेको छ।"
गर्नु गर्यो लाउडाले,"चर्चित लाउडा प्रकरणले नेपाल वायुसेवा निगमलाई दुई अर्ब रुपैयाँको नोक्सान गरेको निष्कर्ष निकालिएको थियो। यो काण्डमा कांग्रेसका तत्कालीन सभापति तथा प्रधानमन्त्री गिरिजाप्रसाद कोइराला मुछिएका थिए। लाउडा काण्ड नेपालको इतिहासको ठूलो भ्रष्टाचार काण्ड हो। प्रधानमन्त्रीसमेत मुछिएको यो काण्ड आजसम्मै चर्चित छ। २०५७ सालमा तत्कालीन शाही नेपाल वायु सेवा निगम (हाल नेपाल वायुसेवा निगम)सँग दुईवटा ठूला क्षमताका विमान थिए। निगमलाई अनावश्यक भार पर्ने गरी चौथो विमान भाडामा लिएको घटना नै लाउडा विमान भाडा प्रकरण हो। २०५७ असोज १७ मा तत्कालीन निगमको निर्णयले लाउडा एयरसँग विमान भाडामा लिइएको थियो। त्यहीबेला चाइना साउथवेस्ट कम्पनीसँग सम्झौता भइसकेकाले तत्काल आवश्यक नभएको चौथो विमान भाडामा लिन अस्ट्रियाको लाउडा एअरसँग सम्झौता भयो। यो काण्ड चर्किएर संसद्को तत्कालीन अधिवेशन पूरै अवरुद्धसमेत भएको थियो। यही काण्डलाई लिएर एमालेले ५७ दिन संसद् अवरोध गर्यो। चर्चित लाउडा प्रकरणले नेपाल वायुसेवा निगमलाई दुई अर्ब रुपैयाँको नोक्सान गरेको निष्कर्ष निकालिएको थियो। यो काण्डमा कांग्रेसका तत्कालीन सभापति तथा प्रधानमन्त्री गिरिजाप्रसाद कोइराला मुछिएका थिए। लाउडा प्रकरणमा तत्कालीन संस्कृति, पर्यटन तथा नागरिक उड्डयनमन्त्री तारणीदत्त चटौतसहित सात जनालाई विपक्षी बनाएर अख्तियार दुरुपयोग अनुसन्धान आयोगले मुद्दा दायर गर्यो। उक्त प्रकरणमा अख्तियारले निगमका तत्कालीन अध्यक्ष हरिभक्त श्रेष्ठ, सञ्चालक समिति सदस्यहरू तीर्थलाल श्रेष्ठ, सिद्धराज जोशी, गौरीनाथ शर्मा, मार्केटिङ निर्देशक रामराज उपाध्याय, अर्थ निर्देशक उपेन्द्र उपाध्याय र कर्पोरेट विभाग निर्देशक पुष्करप्रसाद वाग्लेविरुद्ध भ्रष्टाचार मुद्दा हालेको थियो। अख्तियारले लाउडा एयरका दुई अधिकारीलाई पनि विपक्षी बनाएको थियो। उनीहरूसँग ३८ करोड ९७ लाख रुपैयाँ बिगो दाबी गरेको थियो। सुदूरपश्चिममा कांग्रेसका चर्चित नेता चटौतलाई यही काण्डले बदनाम गराएको थियो। उनको राजनीतिबाट पलायन हुनुपर्ने अवस्था पनि भयो। उनी त्यो बेला शेरबहादुर देउवाकै हाराहारीका नेताका रूपमा थिए। यो मुद्दाले यति तरंग ल्यायो कि तत्कालीन प्रधानमन्त्री कोइरालाले सर्वोच्च अदालत नारायणहिटी सारे हुन्छ भनेर टिप्पणीसमेत गरेका थिए। यो बोलेबापत अवहेलना मुद्दासमेत खेपेर कोइराला सर्वोच्चमा बयान दिन जानुपर्यो। लाउडा काण्डमा कोइरालालाई अख्तियारले सचेत गरायो। यो मुद्दा अहिले पनि सर्वोच्च अदालतमा विचाराधीन नै छ। तत्कालीन प्रधानमन्त्री कोइरालाको मृत्यु भएको १४ वर्ष भइसक्यो तर यो मुद्दा भने सर्वोच्च अदालतमा छ। एकपछि अर्को इजलासमा पेसी चढेर घुमिरहेको छ। २०५८ जेठमा भ्रष्टाचारसम्बन्धी मुद्दा चलाइएको थियो। विशेष अदालतबाट सफाइ पाएपछि अख्तियारले २०६४ माघ १३ गते सर्वोच्चमा पुनरावेदन गरेको थियो। विशेष अदालतका तत्कालीन अध्यक्ष भूपध्वज अधिकारी, सदस्यद्वय कोमलनाथ शर्मा र चोलेन्द्रशमशेर जबराको इजलासले अख्तियारको मागदाबी नपुग्ने भन्दै सबै आरोपितलाई सफाइ दिएको थियो। विशेषले फैसलामा आवश्यकता देखेर नै निगमको सञ्चालक समितिले लाउडाको विमान भाडामा लिएको ठहर गरेको थियो। विशेषले सञ्चालक समितिबाट अधिकार क्षेत्र बाहिर गई सम्झौता भएको भन्न नमिल्ने, सम्झौता गैरकानुनी हो भनी अख्तियारले दाबी गर्न नसकेको, लेखापरीक्षणबाट लाउडाकै कारण हानिनोक्सानी भएको प्रमाण नदेखिएको, गैरकानुनी नोक्सानी पुर्याउने नियतले विमान भाडामा लिएको पुष्टि नहुने भन्दै सबै आरोपितलाई सफाइ दिएको थियो। तर, अख्तियारको आरोपपत्रमा चौथो विमान आवश्यक थिएन भन्ने स्पष्ट हुँदाहुँदै पनि कमिसन र आर्थिक अनियमितता गर्न लाउडा विमान भाडामा लिनु त्रुटिपूर्ण भएको उल्लेख छ। (हरिबहादुर थापाको भ्रष्टचार शल्यक्रिया पुस्तकको अंश)"
"सुडान काण्ड, करोडौंको भ्रष्टाचार","प्रहरीका लागि आवश्यक एपीसीलगायतका विभिन्न बन्दोबस्तीका सामानहरूको खरिदमा अनियमितता गरेको आरोपमा तत्कालीन गृहमन्त्री कृष्णप्रसाद सिटौला, नेपाल प्रहरीका ३ आईजीपीसहित ३५ जना सहभागी भएको आरोप लागेको थियो। नेपाल प्रहरी संगठनको चर्चित काण्ड हो सुडान घोटाला काण्ड। संयुक्त राष्ट्रसंघको मिसनअन्तर्गत सुडानको डार्फरमा खटिएका प्रहरीका लागि आवश्यक एपीसीलगायतका विभिन्न बन्दोबस्तीका सामानहरूको खरिदमा अनियमितता गरेको आरोपमा तत्कालीन गृहमन्त्री कृष्णप्रसाद सिटौला, नेपाल प्रहरीका ३ आईजीपीसहित ३५ जना सहभागी भएको आरोप लागेको थियो। सामान खरिदमा अनिवार्य कानुनी प्रक्रिया नपुर्याएको, गुणस्तरहीन, म्याद नाघेको र अस्वाभाविक रूपमा बढी मूल्य तिरी खरिद गरेको बिल बनाएको यस घटनामा सामान पुर्याउने ठेकेदार, कम्पनी एस्योर्ड रिस्क कम्पनी, त्यसका मालिक नोर्देशक माइकल राडार, उनका सहयोगी शम्भु भारती र ३४ जना प्रहरी अधिकारीले मिलेमतो भएको अख्तियारको ठहर थियो। यस प्रकरणमा नेपाल प्रहरीका पूर्वआईजीपीहरू ओमविक्रम राणा, हेमबहादुर गुरुङ, रमेशचन्द्र ठकुरी, ६ जना एआईजीसहित ३४ जनाविरुद्ध अख्तियारले मुद्दा दर्ता गरेको थियो। सुडान घोटालामा करोडौं भ्रष्टाचार गरेको ठहर गर्दै विशेष अदालतका न्यायाधीश गौरीबहादुर कार्की, न्यायाधीश ओमप्रकाश मिश्र र न्यायाधीश केदारप्रसाद चालिसेको विशेष अदालतको इजलासले तीन पूर्वआईजीपी र दुई ठेकेदारलाई २०६८ फागुन १ मा कैद सजाय र जरिबाना तोकेको थियो। अन्य सबै प्रहरी अधिकृतले सफाइ पाएका थिए। जसमा पूर्वप्रहरी महानिरीक्षक ओमविक्रम राणा, हेमबहादुर गुरुङ, र रमेशचन्द्र ठकुरीले सरकारलाई नोक्सानी पुर्याई ठेकेदार पोसेको भन्दै अदालतले २२ वर्ष जेल र करोडौं जरिवाना तोकेको थियो। फैसलामा ठेकेदार माइकल राडारलाई २ वर्ष कैद र २८ करोड ४० लाख बिगो र त्यति नै जरिबाना भराउने निर्णय भएको थियो। फैसला विशेष अदालतले गर्यो। उनीहरू सबै आफैं अदालतमा उपस्थित भएर जेल चलान भए पनि पूर्वआईजीपी चन्द भने फरार भएका थिए। विशेष अदालतको फैसलामा चित्त नबुझेको भन्दै यस विषयमा अख्तियार सर्वोच्च गएको थियो। २०७३ असोज १० मा सर्वोच्च अदालतका न्यायाधीशद्वय गोविन्दकुमार उपाध्याय र शारदाप्रसाद घिमिरेको संयुक्त इजलासले विशेष अदालतको फैसलाविरुद्ध अख्तियार दुरुपयोग अनुसन्धान आयोगले दायर गरेको पुनरावेदनमाथि सुनुवाइ अघि बढाउन झझी गरिएको थियो। यस मुद्दामा तत्कालीन प्रधानन्यायाधीश सुशीला कार्की र न्यायाधीश विश्वम्भरप्रसाद श्रेष्ठको इजलाशले पूर्वआईजीपी ओमविक्रम राणालाई दुई वर्ष कैद र ५० हजार रुपैयाँ जरिवाना, हेमबहादुर गुरुङलाई १ वर्ष कैद र ४० हजार रुपैयाँ जरिवाना र रमेशचन्द्र ठकुरीलाई १ वर्ष कैद र ४० हजार रुपैयाँ जरिवानाको सजाय सुनाएको थियो। करोडौं भ्रष्टाचार भएको भनिएको यो मुद्दामा ५० हजार रुपैयाँ जरिवानामा उन्मुक्ति दिइएको थियो।"
माथिल्लो तामाकोसीमा पनि भ्रष्टाचार,"४५६ मेगावाटको माथिल्लो तामाकोसी आयोजनामा अर्बौं भ्रष्टाचार भएको भन्दै अख्तियार दुरुपयोग अनुसन्धान आयोगमा उजुरी परेको छ। ५१ अर्ब भ्रष्टाचार भएको भनिएको छ। दोलखाका स्थानीय, एन्टी करप्सनका सञ्चालक तथा अभियन्ता विश्वनीति प्रकाशमान पाख्रिनले तत्कालीन नेपाल विद्युत् प्राधिकरणका कार्यकारी निर्देशकसहित १० जनाविरुद्ध छानबिनका लागि अख्तियारमा उजुरी दिएका छन्। ३५ अर्ब लागतको माथिल्लो तामाकोसी आयोजनालाई अनियमितता र भ्रष्टाचार गरेर लागत बढाएको आरोप लगाइएको छ। तत्कालीन नेपाल विद्युत् प्राधिकरणका कार्यकारी निर्देशक तथा उपल्लो तामाकोसी तत्कालीन सञ्चालक समितिका अध्यक्ष मुकेशराज काफ्लेसहित १० जनाविरुद्ध छानबिनका लागि अख्तियारमा उजुरी दिएका छन्। माथिल्लो तामाकोसी आयोजना कम्पनीको प्रतिवेदनअनुसार आयोजना निर्माणको लागत करिब ८६ अर्ब लागेको उल्लेख छ। सबैको मिलोमतोमा आयोजनालाई ढिला गरी लागत बढाउने काम गरेको बताइएको छ। अभियान्ता पाख्रिनले प्राधिकरणका तत्कालीन कार्यकारी निर्देशक मुकेश काफ्ले, आयोजनाका तत्कालीन सञ्चालक समितिका अध्यक्ष अर्जुनकुमार कार्की, आयोजना प्रमुख विज्ञानप्रसाद श्रेष्ठ, कम्पनी सचिव रामसुन्दर श्रेष्ठ, प्रशासन महाशाखा प्रमुख विनोदचन्द्र कर्माचार्य, कामु उपआयोजना प्रमुख प्रदीपकुमार थिके, आयोजना प्रबन्धक दिनेशजंग राणा, आयोजना सहायक प्रबन्धक विमल गुरुङ, आयोजनाका सहायक निर्देशक मुकुन्द अधिकारी, वातावरणविद् डा गणेशप्रसाद न्यौपानेविरुद्ध उजुरी दर्ता गराएका हुन्।"
नेपाल ट्रस्टको जग्गा व्यक्तिलाई,"त्यस्तै, मातातीर्थको ५९ रोपनी १ आना ३ पैसा, सतुंगलको १ रोपनी ६ आना १ पैसा र बालाजु (इचंगु)को १० रोपनी ६ आना १ पैसा जग्गा विभिन्न व्यक्तिका नाममा दर्ता गरिएको थियो। नेपाल ट्रस्टको मातातीर्थ, महादेवस्थान, थानकोट, सतुंंगल र इचंगुनारायणमा रहेको १ सय ७३ रोपनी जग्गा व्यक्ति (मोही) का नाममा वितरण गरिएका छन्। बाबुराम भट्टराई प्रधानमन्त्री भएका बेला मालपोत कार्यालय कलंकीले २०७० असार ७ गते ती जग्गामा मोही कायम गराएको थियो। त्यतिबेला सबैभन्दा बढी साबिक थानकोट र महादेवस्थान गाविसमा रहेको ट्रस्टको १ सय २ रोपनी ३ आना जग्गा मोहीका नाममा कायम गरिएको थियो। त्यस्तै, मातातीर्थको ५९ रोपनी १ आना ३ पैसा, सतुंगलको १ रोपनी ६ आना १ पैसा र बालाजु (इचंगु)को १० रोपनी ६ आना १ पैसा जग्गा विभिन्न व्यक्तिका नाममा दर्ता गरिएको थियो। मन्त्रिपरिषद्बाट निर्णय गरी मालपोत कार्यालयमार्फत ती जग्गा मोहीका नाममा व्यक्तिलाई वितरण गरिएका थिए। त्यतिबेलाको मन्त्रिपरिषद् बैठकले जग्गासम्बन्धी तीनवटा कानुन तथा नियमावली उल्लेख गर्दै त्यस्ता प्रकृतिका अधिकांश जग्गा मोहीजोताहाका नाममा दर्ता भइसकेको निष्कर्ष निकालेको थियो। मन्त्रिपरिषद्का तत्कालीन सचिव जयमुकुन्द खनालले २०६९ भदौ ३ मै ट्रस्टका नाममा दर्ता भएका तत्कालीन राजपरिवारका विभिन्न सदस्यका नाममा रहेका साबिकका फर्मायसी बिर्ता जग्गा सम्बन्धित जग्गा कमाउने जोताहामोहीका नाममा दर्ता गर्नुपर्ने भन्दै मन्त्रिपरिषद्मा प्रस्ताव पेस गरेका थिए। नेपाल ट्रस्ट ऐन, २०६४ अनुसार ट्रस्टको नाममा रहेका जग्गामा स्वतः ट्रस्टको हक कायम हुन्छ। मालपोत कार्यालय, कलंकीको अभिलेखले २०६४ सालताका ती सबै जग्गा ट्रस्टकै नाममा रहेको पनि देखाउँछ। तर, मन्त्रिपरिषद्को निर्णयमा ट्रस्टको जग्गामा मोही खडा गरेर जग्गा वितरण गरिएका थिए। नेपाल ट्रस्ट ऐनको दफा १३ मा ट्रस्टको सम्पत्ति बिक्रीवितरण र भोगाधिकार गर्नमा प्रतिबन्ध हुने व्यवस्था छ। ऐनविपरीत मोही कायम गरेर व्यक्तिको नाम दर्ता गरिएको छ। विशेष अदालतका पूर्वअध्यक्ष मोहनरमण भट्टराई नेतृत्वको सरकारी सार्वजनिक तथा गुठी जग्गा संरक्षणसम्बन्धी जाँचबुझ आयोगमा ट्रस्टको जग्गा हिमामिनासम्बन्धी उजुरी पनि परे। थाहै नदिई गैरकानुनी रूपमा मोहीका नाममा ट्रस्टको जग्गा वितरण गरिएको उजुरीमा दाबी गरिएको थियो। तर, आयोगले कामै नगरेपछि ट्रस्टको जग्गा हिनामिनासम्बन्धी छानबिन प्रक्रिया पनि अघि बढेन। यो जग्गा अहिले घरै घर छन्। पूर्वराजा वीरेन्द्र र उनको परिवारका नामको २१ हजार ६ सय ३३ रोपनी जग्गा नेपाल ट्रस्टमा आएको थियो। चल सम्पत्ति १०२ अर्ब छ। ती जग्गा सदुपयोग हुन नसक्दा बेवारिसे बनेको छ। काठमाडौंको ४ हजार ५ सय १३ रोपनी ७ आना र धादिङको १५ हजार १ सय १ रोपनी ११ आना २ पैसा १ दाम ट्रस्टको नाममा आएको हो। यो जग्गाको सदुपयोग हुन सकेको छैन। कतै अतिक्रमण नै भएको छ कतिपय अति सस्तोमा लिज र भाडामा दिइएको छ। गोकर्ण रिसोर्टलगायतको लिज, भाडामा विषय विवादमा छन्।"
सुदूरपश्चिम सरकारमा सहभागी नहुने नागरिक उन्मुक्तिको निर्णय,"काठमाडौं : नागरिक उन्मुक्ति पार्टी सुदूरपश्चिम प्रदेश सरकारमा सहभागी नहुने निर्णय गरेको छ। सहमतिअनुसार भागबण्डा नमिलेको भन्दै सरकारमा सहभागी नहुने निर्णय गरिएको पार्टी अध्यक्ष रञ्जिता श्रेष्ठले जानकारी दिइन्। मुख्यमन्त्री कमलबहादुर शाहलाई पत्र लेख्दै अध्यक्ष श्रेष्ठले सो जानकारी गराएकी हुन्। 'नागरिक उन्मुक्ति पार्टी केन्द्रको निर्णय र सहमतिअनुसार सुदूरपश्चिम सरकारमा मन्त्रालयको भागबण्डा नमिलेकोले सहभागी नहुने जानकारी गराउँदछौं,' पत्रमा भनिएको छ। टीकापुरस्थित पार्टी कार्यालयमा भएको बैठकले दुई मन्त्री र दुई राज्यमन्त्री माग गरेको छ। यसअघि नागरिक उन्मुक्ति सुदूरपश्चिम सरकारमा सहभागी तयारी गरेको थियो। तर पूर्वसहमतिअनुसार मन्त्रालय नपाउने भएपछि मुख्यमन्त्रीलाई पत्र लेखेर जानकारी गराएको प्रवक्ता दामोदर पण्डितले जानकारी दिए। 'सरकारमा सहभागी हुने भनेकै हौं। तर सरकार हाम्रो मागप्रति संवेदनशील देखिएन। पूर्वसहमति अनुसार हामीलाई मन्त्रालय दिइएन। त्यो माग पूरा नभएसम्म हामी सरकारमा सहभागी हुँदैनौं,' उनले अन्नपूर्णसँग भने। यसअघि पार्टीका संरक्षक रेशमलाल चौधरी र मुख्यमन्त्री शाहबीच भएको भेटवार्तामा सात दिनभित्र सरकारमा सहभागी हुने सहमति भएको थियो। तर सहमति कार्यान्वयनमा नआउँदा नागरिक उन्मुक्ति सरकारमा सहभागी हुन सकेको छैन।"
गरिबी निवारणदेखि नेपाली सेनाको क्षमता अभिवृद्धि गर्नेसम्मको चिनियाँ चासो,"काठमाडौं : चिनियाँ कम्युनिस्ट पार्टी (सीपीसी)का नेताहरूले नेपालको गरिबी निवारणमा चासो देखाएका छन्। माओवादी केन्द्रको निमन्त्रणामा नेपाल आइपुगेका सीपीसीका पोलिटव्युरो सदस्य युयान च्याच्युन नेतृत्वको टोलीले गरिबी न्युनीकरणका निम्ति चीनले गर्दै आएको सहयोगलाई निरन्तरता दिने बताएको छ। कार्यबाहक प्रधानमन्त्रीसमेत रहेका रक्षामन्त्री पूर्णबहादुर खड्कासँग भेटवार्ता गर्दै नेता युयानले राष्ट्रपति सी जिङपिङको भ्रमणका बेला भएको सम्झौता कार्यान्वयनको विषयमा चासो राखेका थिए। सन् २०१९ मा नेपाल भ्रमणमा आएका राष्ट्रपति सी र तत्कालीन प्रधानमन्त्री केपी शर्मा ओलीबीच २० वटा सम्झौतामा हस्ताक्षर भएको थियो। ती सम्झौता कार्यान्वयन गराउनु नै नेपाल भ्रमणको उद्देश्य रहेको सीपीसीका नेता युयानले बताएका थिए। 'सन् २०१९ मा महामहिम राष्ट्रपति सी जिङपिङको भ्रमणका बेला निर्णय भएका आयोजना तथा कार्यक्रमको व्यवहारिक कार्यान्वयनलाई सफल बनाउनु यो भ्रमणको प्रमुख उद्देश्य रहेको छ,' रक्षामन्त्रीसँगको छलफलमा उनले भनेका थिए। नेता युयानले नेपाल र चीनबीच कृषि, खाद्य सुरक्षा, औद्योगिक विकास, रोजगारी, सहरीकरण, भौतिक पूर्वाधार, व्यापार विस्तार, संस्कृति एवं पर्यटन विकास, युवाहरूको आदानप्रदानलगायतका क्षेत्रमा सहकार्य गर्न नेपाललाई आग्रह गरेका थिए। उनले नेपाली सेना र चिनियाँ जनमुक्ति सेनाबीच असल सम्बन्ध रहेको स्मरण गर्दै आगामी दिनमा तालिम, क्षमता अभिवृद्धिका क्षेत्रमा थप सहयोग आदानप्रदान हुने बताएका थिए। उनले नेपालको गरिबी न्युनीकरणका लागि थालनी गरेको सहयोगसम्बन्धी कार्यक्रम आफ्नो भ्रमणकै क्रममा अगाडि बढाइने आवश्वासन दिएका थिए। त्यस्तै नेपाललाई आत्मनिर्भर बनाउन चीनले ८० लाख युआन अर्थात् १४ करोड रुपैयाँ सहयोग गर्ने घोषणा युयानले गरेका थिए। सोमबार सभामुख देवराज घिमिरेसँगको छलफलमा उनले उक्त सहयोगको घोषणा गरेका थिए। सभामुख घिमिरेलाई उनले चीन भ्रमणको औपचारिक निमन्त्रणासमेत दिएका थिए। २६ सदस्यीय टोलीको नेतृत्व गर्दै आइतबार काठमाडौं आएका युयानको टोलीले राष्ट्रपति रामचन्द्र पौडेलसँग शिष्टाचार भेटवार्ता गरेका थिए। उनको टोलीले इटालीमा रहेका प्रधानमन्त्री पुष्पकमल दाहालसँग भर्चुअल सम्बाद गरेका थिए। त्यस्तै चिनियाँ टोलीले नेपाली कांग्रेसका सभापति शेरबहादुर देउवा र नेकपा एमालेका केपी शर्मा ओलीसँग भेटवार्ता गरेका थिए। भेटमा नेपाल र चीनको द्विपक्षीय हितका विषयमा छलफल भएको थियो। सीपीसी नेता युयान नेतृत्वको टोली मंगलबार स्वदेश फर्किएका छन्।"
आगामी निर्वाचनमा कांग्रेस एक्लै लड्ने आँट गर्नुपर्छ : शेखर कोइराला,काठमाडौं : नेपाली कांग्रेसका नेता डा शेखर कोइरालाले केन्द्रीय समितिको निर्णय आएपछि पार्टीलाई विधिसम्मत ढंगले चलाउने बताएका छन्। वीपी स्मृति सप्ताहको अवसरमा मंगलबार काठमाडौंमा आयोजित वर्तमान राजनीतिक चुनौतीहरू र नेपाली कांग्रेसको दायित्व विषयक विचार गोष्ठीमा कोइरालाले केन्द्रीय समितिमा खुलारूपमा पार्टीका चुनौतीलगायतका विषयमा छलफल भएको भन्दै बैठकको निर्णय आएपछि पार्टीलाई विधिसम्मत ढंगले चलाउने बताए। उनले पार्टीको केन्द्रीय समितिभित्रको बैठक प्रत्यक्ष प्रसारण गर्दा आफूलाई असहज लागेको पनि बताए। कोइरालाले चुनावी गठबन्धनको विपक्षमा आफू रहेपनि अहिलको निर्वाचन प्रणालीमा कुनै दलको बहुमत आउन सम्भव नै नरहेकाले गठबन्धनमा जानै पर्ने अवस्था रहेको बताए। उनले आगामी निर्वाचनमा कांग्रेस एक्लै लड्ने आँट गर्नुपर्ने र गठबन्धन गर्नैपरे निर्वाचन पछि मात्रै गर्नुपर्ने जिकिर गरे।
साढे दुई हजार उम्मेदवारलाई जनही १५ हजार जरिवाना तिराउने आयोगको निर्णय,"काठमाडौं : निर्वाचन आयोगले खर्च विवरण पेस नगर्ने करिब साढे दुई हजार उम्मेदवारलाई जनही १५ हजार जरिवाना तिराउने निर्णय गरेको छ। मंसिर ४ गते सम्पन्न प्रतिनिधिसभा र प्रदेशसभा निर्वाचनमा उम्मेदवार बनेका दुई हजार ४३५ जनालाई जरिवाना तोकेको हो। तीमध्ये प्रतिनिधिसभातर्फका १०३७ र प्रदेशससभातर्फका १३९८ जना रहेका छन्। उनीहरूलाई ३५ दिनभित्र जरिवाना तिर्न आयोगले उर्दी जारी गरेको छ। आयोगले सात दिनभित्र निर्वाचन विवरण पेश गर्न निर्देशनसमेत दिएको छ। 'निर्वाचन खर्चको विवरण सात दिनभित्र सार्वजनिक गरी सो को जानकारी सम्बन्धित निर्वाचन कार्यालयमा निवेदनसहित पेस गर्न पुनः आदेश दिने निर्णय भएको छ,' विज्ञप्तिमा भनिएको छ। जरिवाना वापतको रकम तोकिएको समयभित्र नबुझाउने उम्मेदवारहरूलाई तत्काल हुने एक निर्वाचनमा भाग लिन नपाउने गरी रोक लगाउने र जरिवाना वापतको रकम सरकारी बाँकी सरह असुल उपर गर्न केन्द्रीय तहसिल कार्यालयमा लेखी पठाउने निर्णयसमेत भएको आयोगले जनाएको छ। त्यस्तै प्रतिनिधिसभातर्फका २३७४ जना र प्रदेश सभातर्फका ३१८८ जनासहित ५५६२ जनाले निर्वाचन खर्च विवरण सार्वजनिक गरेका थिए।"
कोसी सरकारविरुद्धको रिट 'हेर्दाहेर्दै' मा,"काठमाडौं : कोसी सरकारविरुद्ध परेका रिट निवेदन 'हेर्दाहेर्दै'मा राखिएको छ। बहस हुँदाहुँदै समय सकिएपछि रिट हेर्दाहेर्दैमा राखिएको सर्वोच्च प्रशासनले जनाएको छ। रिटमाथि सुनुवाइ गर्न सर्वोच्च अदालतले तीन सदस्यीय पूर्ण इजलाश गठन गरेको छ। पूर्ण इजलाशमा न्यायाधीशहरू ईश्वरप्रसाद खतिवडा,आनन्दमोहन भट्टराई र तिलप्रसाद श्रेष्ठ छन्। सोमबार कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश सुष्मालता माथेमा र तिलप्रसाद श्रेष्ठको संयुक्त इजलासले रिट पूर्ण इजलासमा पठाउन आदेश दिएको हो। सोही आदेशबमोजिम रिट सुनुवाइका लागि सर्वोच्चले तीन सदस्यीय इजलाश गठन गरिको हो। इजलाशमा आजदेखि निरन्तर सुनुवाइ भएको हो। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले असार २२ गते सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा माओवादी केन्द्रका १२, नेकपा एकीकृत समाजवादीका ४ र जनता समाजवादी पार्टीका १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् ।"
कोसी सरकारविरुद्ध रिटको सुनुवाइ सर्वोच्च अदालतको पूर्ण इजलाश सुरू,"काठमाडौं : कोसी सरकारविरुद्ध परेका रिट निवेदनमाथि सुनुवाइ सुरू भएको छ। रिटमाथि सुनुवाइ गर्न सर्वोच्च अदालतले तीन सदस्यीय पूर्ण इजलाश गठन गरेको छ। पूर्ण इजलाशमा न्यायाधीशहरू ईश्वरप्रसाद खतिवडा,आनन्दमोहन भट्टराई र तिलप्रसाद श्रेष्ठ छन्। सोमबार कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश सुष्मालता माथेमा र तिलप्रसाद श्रेष्ठको संयुक्त इजलासले रिट पूर्ण इजलासमा पठाउन आदेश दिएको हो। सोही आदेशबमोजिम रिट सुनुवाइका लागि सर्वोच्चले तीन सदस्यीय इजलाश गठन गरिको हो। इजलाशले आजदेखि निवेदनमा सुनुवाइ थालेको हो। यसअघि न्यायाधीश सपना मल्ल प्रधानको इजलाशले कोसी सरकारलाई दिर्घकालीन असर पर्ने निर्णय नगर्न अन्तरिम आदेश जारी गरेको थियो। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले असार २२ गते सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। असार २७ गते रिटमाथि सुनुवाइ गर्दै सर्वोच्चले साउन ३ गतेभित्र महान्यायाधिवक्तामुख्य महान्यायाधिवक्ताको कार्यालय प्रदेशमार्फत लिखित जवाफ पेस गर्न विपक्षीका नाममा आदेश दिएको थियो। सर्वोच्चले दीर्घकालीन असर पर्ने निर्णय नगर्न प्रदेश सरकारका नाममा आदेश दिएको थियो। रिटमाथिको सुनुवाइका लागि साउन ७ गतेलाई पेसी तोकिएको थियो। तर आइतबार सुनुवाइ हुन सकेन। नेकपा (एमाले) प्रदेश संसदीय दलका नेता एवं पूर्वमुख्यमन्त्री कार्कीका तर्फबाट दायर रिटउपर सुनुवाइ गर्दै न्यायाधीश सपना प्रधान मल्लको इजलासले प्रदेश प्रमुख खापुङ, मुख्यमन्त्री थापा र सभामुख बाबुराम गौतमलाई सरकार गठनका बेला भएको दाबी र समर्थनको सक्कल कागजातसहित लिखित जवाफ पठाउन आदेश दिएको थियो। आदेश अनुसार प्रदेश प्रमुख, मुख्यमन्त्री र सभामुखले सक्कल कागजातसहित लिखित जवाफ पठाइसकेका छन्। उनीहरूले प्रदेश सरकार संविधान र कानुन अनुसार नै गठन भएको भन्दै मुख्य न्यायाधिवक्ताको कार्यालयमार्फत सर्वोच्चमा जवाफ पठाइएको छ। नेपाली कांग्रेस कोसी प्रदेश संसदीय दलका नेता उद्धव थापालाई प्रदेश प्रमुख पर्शुराम खापुङले असार २१ गते मुख्यमन्त्री नियुक्त गरेका थिए । सरकार गठनमा गठबन्धनले सभामुख बाबुराम गौतमको प्रयोग गरेपछि त्यसविरुद्ध एमालेले सर्वोच्चमा रिट दिएको हो। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा (माओवादी केन्द्र) का १२, नेकपा (एकीकृत समाजवादी) का ४ र जनता समाजवादी पार्टी (जसपा) का १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् ।"
पजेरोले संसद्मै पहिरो,"प्राडोपजेरो काण्डका नामले चर्चित यो घटनाले नेपाली इतिहासमा संसद् र सांसदलाई सबैभन्दा धेरै बदनाम बनाएको थियो। यो निर्णय शेरबहादुर देउवा प्रधानमन्त्री हुँदाको हो। सरकार टिकाइराख्न मन्त्री, राज्यमन्त्री थप्ने खेल सुरु भयो। सांसद किनबेच हुन थाले। नेपाली राजनीतिमा प्राडो र पजेरो काण्ड चर्चित छ। तत्कालीन सरकारले सांसदहरू खुसी पार्न भन्सार र बिक्री कर छुटमा महँगो प्राडो (ल्यान्डक्रुजर) र पजेरो खरिद गर्ने अनुमति दियो। सांसद र संसद् पदाधिकारी गरी २ सय ३६ जनाले भन्सार र बिक्री कर छुट सुविधामा प्राडो र पजेरो भित्र्याए। राजनीतिमा भ्रष्टाचार, कमिसन र घुस संस्थागत रूपमा पजेरो सुविधामार्फत सवार भएको हो। गाडी सुविधाको निर्णय हुँदा २०५२ सालमा सांसदको मासिक पारिश्रमिक ७ हजार १ सय रुपैयाँ थियो। सरकारले भन्सार र बिक्री कर छुट दिएपछि सांसदहरूले महँगो प्राडो र पजेरोमा मोह देखाए भने अरू पदाधिकारी र प्रशासकले निसान कारमा आँखा लगाएका थिए। भन्सार र कर छुटले एकातिर देशमा करिब ५५ करोड रुपैयाँभन्दा बढी राजस्व घाटा भयो। अर्कोतिर पजेरोको मूल्य उठाउने र त्यसमा सयर गर्ने खर्च जुटाउने नाममा मुलुकमा भ्रष्टाचारले संस्थागत रूप लियो। थोरै तलब पाउने सांसद र कर्मचारीका लागि महँगा गाडी सेतो हात्ती थिए। बरु सर्वसाधारणले अदालतसम्म धाएर त्यो निर्णय खारेज गराउन खोजे तर असफल भए। भन्सार र बिक्रीकर छुटले मुलुकलाई आर्थिक घाटा छँदैथियो। अर्कोतर्फ, नीतिनिर्माताहरू नै भ्रष्ट भएको भनेर गरिएको आलोचनाले प्रणालीमाथि नै प्रश्न उठ्ने स्थिति बनायो। पजेरोसँगै संसद् परिसरमा व्यापारीहरूको आवत्जावत र घनिष्टता बढ्यो। सांसदमाथि लगानी गरेर सत्ता परिवर्तन गर्ने र त्यसबाट फाइदा लिने प्रवृत्ति हाबी भयो। त्यसपछि सत्ता परिवर्तनको बैठक व्यापारीको घरमा हुन थालेको पाइन्छ। उनीहरूले छुटमा ल्याएका प्राडो र पजेरो व्यापारीहरूलाई समेत बिक्री गरेका थिए। मन्त्रिपरिषद्को निर्णय २०५२ माघ २९ मा राजपत्रमा प्रकाशित गरेर गाडीको भन्सार र बिक्रीकर छुट दिइएको थियो। तत्कालीन सबैजसो सांसद, संवैधानिक अंग तथा उच्च पदाधिकारीले सुविधाको उपभोग गरिसकेपछि २०५५ वैशाख ७ मा उक्त सुविधा खारेज भयो। प्राडोपजेरो काण्डका नामले चर्चित यो घटनाले नेपाली इतिहासमा संसद् र सांसदलाई सबैभन्दा धेरै बदनाम बनाएको थियो। प्राडोपजेरो काण्ड र औषधि खरिदबिक्री प्रकरणपछि सांसदहरूले कुनै प्रतिक्रिया नै दिन सकेनन्। यो निर्णय शेरबहादुर देउवा प्रधानमन्त्री हुँदाको हो। २०५२ सालमा तत्कालीन प्रधानमन्त्री मनमोहन अधिकारी सरकार ढलेसँगै नेपाल संसदीय विकृतिको सुरुआत भएको देखिन्छ। २०५१ को चुनावपछि २०५६ को चुनावसम्म पाँचवटा सरकार बने। अधिकारीको सरकार ढालेपछि राप्रपा र सद्भावना पार्टीको समर्थनमा शेरबहादुर देउवा प्रधानमन्त्री बने। यसपछि संसद् देउवा प्रधानमन्त्री भएसँगै बदनामीको खाडलमा भासियो। सरकार टिकाइराख्न मन्त्री, राज्यमन्त्री थप्ने खेल सुरु भयो। सांसद किनबेच हुन थाले। सांसदहरू भनेका स्वविवेकले चल्ने व्यक्ति होइनन् भन्ने भाष्य देखियो। ४८ जना मन्त्री राखेर इतिहासकै ठूलो मन्त्रिपरिषद्को रेकर्ड बनाए देउवाले। देउवापछि एमालेको समर्थनमा लोकेन्द्रबहादुर चन्दको नेतृत्वमा सरकार बन्यो। चन्दको सरकार गिराउन राप्रपाका कमल थापालगायत नेता नै लागे। राप्रपा विभाजन भयो। थापालगायतको प्रयासमा चन्दको सरकार ढालेर कांग्रेसको समर्थनमा सूर्यबहादुर थापा नेतृत्वमा सरकार बन्यो। (हरिबहादुर थापाको भ्रष्टचार शल्यक्रिया पुस्तकमा प्रकाशित अंशबाट)"
सांसदले नै बेचे रातो पासपोर्ट,"समितिले रातो पासपोर्ट केही आर्थिक लाभ लिएर नेपाली कांग्रेसका सांसदहरूले बेचेको प्रतिवेदन गृहमन्त्रीलाई पेस गरेका थिए। प्रतिवेदनको आधारमा नेपाली कांग्रेसका स्याङ्जाका नेता धनराज गुरुङसहितका केही नेतामाथि कारबाही चलेको थियो। गुरुङ हाल कानुन, न्याय तथा संसदीय मामिलामन्त्री छन्। नेपालको राजनीतिमा एउटा ठूलो घटना हो, रातो पासपोर्ट काण्ड। नीति निर्माण गर्ने सांसदहरूले नै कूूटनीतिक राहदानी (रातो पासपोर्ट)को दुरुपयोग गरेको काण्ड हो यो। कूटनीतिक राहदानीको दुरुपयोग गरेर सांसदले ठूलो अनियमितता गरेको देखिन्छ। सरकारी कामको सिलसिलामा विदेश भ्रमणमा जाने पदाधिकारीलाई कूटनीतिक राहदानी प्रदान गरिन्छ। रातो पासपोर्टमा सजिलै भिसा लाग्ने भएकाले सभासद्को पासपोर्टमा अन्य व्यक्तिको फोटो टाँसेर मानव तस्करी गर्ने गिरोह सक्रिय भयो। सांसदहरू प्रलोभनमा पारेर रातो पासपोर्ट खरिदबिक्री भएको देखिन्छ। २०५७ सालमा लमजुङका नेपाली कांग्रेसका सांसद रामचन्द्र अधिकारीसहित केही अन्य नेताका पासपोर्ट उक्त घरमा फेला परेका थिए। प्रहरीको अनुसन्धानले कूटनीतिक रातो पासपोर्ट यसरी दुरुपयोग भएको पाएपछि गृह मन्त्रालयका तत्कालीन सहसचिव श्रीकान्त रेग्मीको नेतृत्वमा समिति बनाएर बाँकी अनुसन्धान गरेको थियो। गृहमन्त्रीमा नेपाली कांग्रेसकै तनहुँका नेता गोविन्दराज जोशी थिए। रेग्मीको समितिले रातो पासपोर्ट केही आर्थिक लाभ लिएर नेपाली कांग्रेसका सांसदहरूले बेचेको प्रतिवेदन गृहमन्त्रीलाई पेस गरेका थिए। प्रतिवेदनको आधारमा नेपाली कांग्रेसका स्याङ्जाका नेता धनराज गुरुङसहितका केही नेतामाथि कारबाही चलेको थियो। गुरुङ हाल कानुन, न्याय तथा संसदीय मामिलामन्त्री छन्। पछि उक्त रातो पासपोर्ट प्रकरण अदालतसम्मै पुग्यो। अदालतले भने गुरुङसहित रामचन्द्र अधिकारीलाई पनि सफाइ दिएको थियो। शक्तिको दुरुपयोग गरी सफाइ पाएको देखिन्छ। उनीहरूले सफाइ पाएपछि प्रतिनिधिसभाको सभासद भएको हैसियतमा प्राप्त भएको कूटनीतिक राहदानी (रातो पासपोर्ट) दुरुपयोगको अन्य मुद्दा सर्वोच्चमा थन्कँदै आएको छ। अख्तियार र सीआईबीले यो विषयमा अनुसन्धान गरेको थियो। अख्तियारले २०६८ वैशाख २८ गते विशेष अदालतमा मुद्दा दायर गरेको थियो। विशेष अदालतले पूर्वसांसदहरू शिवपूजन राय, विश्वनाथप्रसाद यादव र गायत्री साहलाई दोषी ठहर गरेको थियो भने अन्यलाई सफाइ दिएको थियो। विशेष अदालतको फैसलाविरुद्ध अख्तियारले २०७३ जेठ ९ गते सर्वोच्चमा पुनरावेदन गरेको थियो। विशेषको उक्त फैसला त्रुटिपूर्ण रहेको भन्दै अख्तियारले वर्तमान सांसद नारदमुनि रानासमेत सबैविरुद्ध अभियोग पुष्टि हुनुपर्ने दाबी गर्दै पुनरावेदन गरेको थियो। उनीहरूलाई विशेषले कूटनीतिक राहदानी दुरुपयोग गरेको ठहर गरी जनही तीन महिना कैद र १५ हजार रुपैयाँ जरिवाना गर्ने फैसला गरेको थियो। पूर्वसभासद् शिवपूजनको राहदानीमा केदारनाथ शर्मा भन्ने व्यक्ति अस्ट्रेलिया गएको आरोप लगाइएको थियो। उक्त राहदानीमा सभासद्को तस्बिर हेरफेर गर्न देवेन्द्र पौडेल, मनोज कार्की, गोपाल बानियाँ, दिलबहादुर घर्ती र सन्तोषराज उप्रेतीले सहयोग गरेको आरोप लागेको छ। साथै पूर्वसभासद् विश्वनाथप्रसाद साहको राहदानीबाट पृथ्वी छन्त्याल नाम गरेको व्यक्ति अस्ट्रेलिया गएको भन्ने आरोप लगाइएको थियो। मुद्दामा अस्ट्रेलिया गएका छन्त्याललाई १ वर्ष ६ महिना कैद गरी ७५ हजार रुपैयाँ जरिवाना गर्ने फैसला भएको छ। अख्तियारले संविधानसभा सदस्य रहेको हैसियतले प्राप्त गरेको कूटनीतिक राहदानी दुरुपयोग गरी अनधिकृत व्यक्तिलाई विदेश पठाई भ्रष्टाचार गरेको अभियोगमा चारजना पूर्वसभासद्, अध्यागमन कार्यालयका तत्कालीन प्रमुख र केही बिचौलियाविरुद्ध मुद्दा दायर गरेको थियो।"
एमाले अध्यक्ष ओली स्वदेश फिर्ता,"भ्रमणमा राधिका शाक्य, उपमहासचिव विष्णु रिमाल र सचिवालय टोलीसहित छ जनाको सहभागिता रहेको थियो । काठमाडौं : नेकपा (एमाले)का अध्यक्ष एवं पूर्वप्रधानमन्त्री केपी शर्मा ओली एक साता लामो कम्बोडिया भ्रमण सकेर स्वदेश फर्किएका छन्। उनी साउन २ सोमबार निर्वाचन पर्यवेक्षणका लागि कम्बोडिया गएका थिए । भ्रमणमा राधिका शाक्य, उपमहासचिव विष्णु रिमाल र सचिवालय टोलीसहित छ जनाको सहभागिता रहेको थियो । कम्बोडिया अध्यक्ष ओलीले त्यहाँका प्रधानमन्त्री सामदेक टेचो हुन सेनसँग भेटवार्ता गरेका थिए। साथै श्रीलङ्काका पूर्वराष्ट्रपति मैत्रीपाला सिरिसेना र नाइजेरियाका पूर्वराष्ट्रपति जोनाथन गुडलकसँग पनि भेटवार्ता गरेका एमाले सचिवालयले जानकारी दिएको छ । साथै उनले कम्बोडियामा भएको निर्वाचनको पर्यवेक्षण गरेका थिए।"
कोसी सरकारविरुद्धको रिट सुनुवाइका लागि तीन सदस्यीय पूर्ण इजलाश गठन,"काठमाडौं : सर्वोच्च अदालतले कोसी सरकारविरुद्ध परेका रिट निवेदनको सुनुवाइका लागि तीन सदस्यीय पूर्ण इजलाश गठन गरेको छ। पूर्ण इजलाशमा न्यायाधीशहरू ईश्वरप्रसाद खतिवडा,आनन्दमोहन भट्टराई र तिलप्रसाद श्रेष्ठ छन्। सोमबार कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश सुष्मालता माथेमा र तिलप्रसाद श्रेष्ठको संयुक्त इजलासले रिट पूर्ण इजलासमा पठाउन आदेश दिएको हो। सोही आदेशबमोजिम रिट सुनुवाइका लागि सर्वोच्चले तीन सदस्यीय इजलाश गठन गरेको हो। इजलाशले आजदेखि निवेदनमा सुनुवाइ थाल्नेछ। यसअघि न्यायाधीश सपना मल्ल प्रधानको इजलाशले कोसी सरकारलाई दिर्घकालीन असर पर्ने निर्णय नगर्न अन्तरिम आदेश जारी गरेको थियो। कोशीमा असंवैधानिक तरिकाले नयाँ सरकार गठन भएको भन्दै नेकपा (एमाले) ले असार २२ गते सर्वोच्चमा रिट दर्ता गराएको थियो। एमाले कोसी प्रदेश संसदीय दलका नेता एवं निवर्तमान मुख्यमन्त्री हिक्मतकुमार कार्कीका तर्फबाट एमालेका प्रमुख सचेतक रेवतीरमण भण्डारीसहितले परमादेशको माग गर्दै रिट दिएका थिए। असार २७ गते रिटमाथि सुनुवाइ गर्दै सर्वोच्चले साउन ३ गतेभित्र महान्यायाधिवक्तामुख्य महान्यायाधिवक्ताको कार्यालय प्रदेशमार्फत लिखित जवाफ पेस गर्न विपक्षीका नाममा आदेश दिएको थियो। सर्वोच्चले दीर्घकालीन असर पर्ने निर्णय नगर्न प्रदेश सरकारका नाममा आदेश दिएको थियो। रिटमाथिको सुनुवाइका लागि साउन ७ गतेलाई पेसी तोकिएको थियो। तर आइतबार सुनुवाइ हुन सकेन। नेकपा (एमाले) प्रदेश संसदीय दलका नेता एवं पूर्वमुख्यमन्त्री कार्कीका तर्फबाट दायर रिटउपर सुनुवाइ गर्दै न्यायाधीश सपना प्रधान मल्लको इजलासले प्रदेश प्रमुख खापुङ, मुख्यमन्त्री थापा र सभामुख बाबुराम गौतमलाई सरकार गठनका बेला भएको दाबी र समर्थनको सक्कल कागजातसहित लिखित जवाफ पठाउन आदेश दिएको थियो। आदेश अनुसार प्रदेश प्रमुख, मुख्यमन्त्री र सभामुखले सक्कल कागजातसहित लिखित जवाफ पठाइसकेका छन्। उनीहरूले प्रदेश सरकार संविधान र कानुन अनुसार नै गठन भएको भन्दै मुख्य न्यायाधिवक्ताको कार्यालयमार्फत सर्वोच्चमा जवाफ पठाइएको छ। नेपाली कांग्रेस कोसी प्रदेश संसदीय दलका नेता उद्धव थापालाई प्रदेश प्रमुख पर्शुराम खापुङले असार २१ गते मुख्यमन्त्री नियुक्त गरेका थिए । सरकार गठनमा गठबन्धनले सभामुख बाबुराम गौतमको प्रयोग गरेपछि त्यसविरुद्ध एमालेले सर्वोच्चमा रिट दिएको हो। रिटमा प्रदेश प्रमुख पर्शुराम खापुङग, मुख्यमन्त्री थापा,सभामुख गौतमलाई प्रतिवादी बनाइएको छ। गठबन्धनका तर्फबाट नेपाली कांग्रेसका २९,नेकपा (माओवादी केन्द्र) का १२, नेकपा (एकीकृत समाजवादी) का ४ र जनता समाजवादी पार्टी (जसपा) का १ जना प्रदेशसभा सदस्य तथा सभामुख बाबुराम गौतमसमेतको समर्थनमा थापा मुख्यमन्त्री नियुक्त भएका हुन् ।"
मधेसमा पर्यटनको प्रचूर सम्भावना छ : योगेश भट्टराई,"बर्दिवास : नेकपा एमालेका सचिव योगेश भट्टराईले मधेस प्रदेशमा पर्यटनको प्रचुर सम्भावना रहेको बताएका छन्। मंगलवार महोत्तरीको बर्दिवासस्थित नेपाल पर्यटन तथा होटल व्यवस्थापन प्रतिष्ठान (नाथम)को निरीक्षण गर्दै यस्तो बताएका हुन्। सांस्कृतिक हिसाबले मधेस एकदमै एडभान्स छ। अन्त नभएका सांस्कृतिक सम्पदाहरू यहाँ छन्, पूर्व संस्कृति, पर्यटन तथा नागरिक उड्डयन मन्त्रीसमेत रहेका भट्टराईले भने, मधेसलाई जसरी पर्यटनको हिसाबले विकास गर्नुपर्ने थियो। त्यसरी हामी विकास गर्न सक्या छैनौं। नाथम कलेजको महत्व स्थानीय जनप्रतिनिधिहरूले पनि गम्भीरताका साथ बुझ्नुपर्नेमा उनले जोड दिए। यहाँ धेरै महत्वपूर्ण कुरा आएको छ। बर्दिवासले यसलाई एउटा उपहारको रुपमा लिर्नुपर्छ, भट्टराईले भने। मधेस प्रदेशको टुरिजमको पाटोमा रिसर्च गर्न कलेज प्रशासनलाई उनले सुझाव दिए। मधेस प्रदेशकै स्तरीय होटलहरुमा पनि दक्ष कर्मचारी अभाव रहेको बताउँदै उनले यहाँ (नाथम)बाट उत्पादन जनशक्तिको भविष्य उज्जवल रहेको उल्लेख गरे। होटेल म्यानेजमेन्टका लागि नाथम कलेज दक्षिण एसियामा मात्र नभई एसियामै उत्कृष्ट रहेको नेता भट्टराईले दाबी गरे। निरीक्षणको क्रममा नेता भट्टराईसँगै नेकपा एमालेका मधेस प्रदेशका संसदीय दलका नेता सरोजकुमार यादव, प्रदेशसभा सदस्य शारदादेवी थापा, एमालेका मधेस प्रदेशका प्रचार विभाग प्रमुख सोमप्रसाद शर्मा, प्रदेश सचिवालय सदस्य शंकर महतोलगायत स्थानीय जनप्रतिनिधिहरु सहभागी थिए। नेपाल पर्यटन तथा होटल व्यवस्थापन प्रतिष्ठान (नाथम) बर्दिवासका प्रमुख शिवेन्द्र मल्लिकले कलेजलाई थप व्यवस्थित बनाउनका लागि पहलकदमी लिइदिन सबैलाई आग्रह गरेका थिए। नाथम बर्दिवासमा अहिले मधेश प्रदेशका विभिन्न जिल्लाका १७ जना विद्यार्थीहरू अध्ययनरत छन्।"
नक्कली भुटानी शरणार्थी प्रकरणमा ममाथि मिडिया ट्रायल गरियो: आरजु राणा,"जनकपुर : नेपाली कांग्रेस नेतृ तथा प्रतिनिधिसभा सदस्य डा आरजु राणा देउवाले नक्कली भुटानी शरणार्थी प्रकरणमा आफूमाथि मिडिया ट्रायलगरिएको गुनासो गरेकी छन्। मंगलबार बिहान नेपाली कांग्रेस मधेस प्रदेश कार्यालयमा आयोजित पत्रकार तथा पार्टी कार्यकर्ता भेटघाट कार्यक्रममा डा राणाले सूचना र सञ्चारको युगमा मिडियाको भूमिका महत्वपूर्ण हुने भए पनि कहिलेकाहीँ मिडिया ट्रायलको नाममा व्यक्तिमाथि आक्रमण हुनेस्थिति चिन्ताको विषय भएको टिप्पणी गरिन्। कहिलेकाहीँ मिडियाबाट आक्रमण पनि हुन्छ । नक्कली भुटानी शरणार्थी प्रकरणमा ममाथि पनि त्यही भयो,'उनले भनिन,'यस प्रकरणमा सयौं टेपमध्ये एउटामा मेरो नाम लिइएको रहेछ । त्यसैलाई उछालियो । टेपमा बोल्ने व्यक्तिले समेत उहाँलाई चिन्दिन र बोल्न लगाइएको हो भन्दाभन्दै पनि ममाथि मिडिया ट्रायल गरियो।' उनले यस्ता मुद्दामा पार्टीले प्रतिरक्षाको रणनीति बनाउन जरुरी रहेको धारणा पनि राखिन्। नेपाली कांग्रेस र कांग्रेसका नेताहरूले गरेका कामको प्रचारप्रसार नहुँदा जनतामा राम्रो सन्देश नगएको भन्दै डा राणाले मधेस प्रदेश नेतृत्वले सरकार र पार्टीमा रहँदा गरेका राम्रा कामको प्रचारप्रसारका लागि मिडिया रणनीति बनाउन जरुरी रहेको बताइन्। उनले मधेस प्रदेशमा कुषोषणको स्थिति राष्ट्रिय सूचकाङ्कभन्दा निकै तल रहेकाले त्यसका लागि पार्टीका तर्फबाट सरकारमा गएका मन्त्रीहरूले काम र प्रचारप्रसार दुबै गर्न सुझाव दिइन्।रासस"
महाधिवेशनको मिति तय गर्न एकीकृत समाजवादी केन्द्रीय कमिटी बैठक,"काठमाडौं : नेकपा (एकीकृत समाजवादी) पार्टीको केन्द्रीय कमिटी बैठक यही साउन २० र २१ काठमाडौँमा बस्ने भएको छ । पार्टीको महाधिवेशनको मिति र स्थान तय गर्न बैठक बोलाइएको हो। पार्टीको पोलिटब्यूरो सदस्य दिलु पन्तले आगामी माघ महिनामा पार्टीको महाधिवेशन सम्पन्न गरी देशभर सङ्गठनलाई थप विस्तार गर्ने तयारी भइरहेको जानकारी दिए । बैठकले पार्टी आधारभूत तहसम्म स्थापित गर्न आवश्यक कार्ययोजना तथा रणनीति तयार गर्ने उनले बताए । यही साउन १८ र १९ गते बस्ने पोलिट्ब्यूरो बैठकमा पार्टीका सबै जनवर्गीय सङ्गठनको कार्यसम्पादनको समीक्षा गरिने जनाइएको छ । अगामी निर्वाचनमा एक्लै प्रतिस्पर्धा गर्न सक्ने गरी पार्टीको संरचना र सामथ्र्य विस्तारका लागि आवश्यक राजनीतिक गतिविधिसमेत सञ्चालन गर्ने योजना बैठकले तयार गर्ने छ । यही साउन १६ र १७ गते पार्टीको स्थायी कमिटीको बैठक बस्ने छ । यही साउन १५ गते बस्ने सचिवालय बैठकले स्थायी कमिटी, पोलिट्ब्यूरो र केन्द्रीय कमिटीको प्रस्ताव तयार पार्ने छ । बैठकको निर्णयलाई मूर्तरूप दिन अनौपचारिक छलफल गरी कार्यान्वयनका लागि शीर्षनेतालाई जिम्मेवारी प्रदान गरिने छ ।  रासस"
नेपाली राजनीतिमा कांग्रेसको विकल्प छैन : नेता कोइराला,"काठमाडौं : नेपाली कांग्रेसका पूर्वमहामन्त्री डाशशांक कोइरालाले नेपाली राजनीतिमा कांग्रेसको विकल्प नभएको बताएका छन् । कांग्रेसका केन्द्रीय पदाधिकारी तथा सदस्यको स्वागत र सम्मानमा मंगलबार आयोजित चियापान कार्यक्रममा बोल्दै नेता कोइरालाले मुलुकका सबै परिवर्तनको नेतृत्व कांग्रेसले गरेको बताउँदै पार्टीभित्र एकता कायम राख्न सके कुनै पनि शक्तिले हराउन नसक्ने जिकिर गरे। 'मुलुकको सबै परिवर्तनको नेतृत्व कांग्रेसले लिएको छ,'उनले भने,' पार्टीभित्र एकता कायम राख्नसके कुनै पनि शक्तिले हराउन सक्दैन।' उनले मुलुकको विकासको संवाहकसमेत कांग्रेस भएको जिकिर गरे। नेता कोइरालाले मुलुकमा विकास र आर्थिक समृद्धि कांग्रेसले मात्र दिनसक्ने स्पष्ट पारे। पार्टीको केन्द्रीय कार्यसमितिको बैठकले पार्टी र देशको बारेमा गम्भीर समीक्षा गरेकाले कांग्रेसको पक्षमा माहोल सिर्जना भएको उनले उल्लेख गरे। चियापान कार्यक्रममा कांग्रेस सभापति एवं पूर्वप्रधानमन्त्री शेरबहादुर देउवा,उपसभापति पूर्णबहादुर खड्का,महामन्त्री गगनकुमार थापा, सहमहामन्त्रीत्रय भीष्मराज आङ्देम्बे, बद्रीप्रसाद पाण्डे र जीवन परियार, कांग्रेस प्रवक्ता एवं अर्थमन्त्री डा प्रकाशशरण महत, नेता डा शेखर कोइरालालगायतको उपस्थिति थियो । चियापान कार्यक्रममा कांग्रेसका पूर्व पदाधिकारी,मन्त्री,वर्तमान पदाधिकारी,केन्द्रीय कार्यसमितिका सदस्य,जिल्ला सभापति,महाधिवेशन प्रतिनिधि,महासमिति सदस्यलगायतको उपस्थिति रहेको थियो ।"
लडाकु भ्रष्टाचार प्रकरण : ४ अर्ब गोलमाल,"माओवादीले शिविरमा उपस्थित नै नभएका व्यक्तिलाई नक्कली लडाकुका रूपमा देखाएर राज्य कोषबाट करोडौं रुपैयाँ भ्रष्टाचार गरेको आरोप छ। अख्तियार दुरुपयोग अनुसन्धान आयोगले लडाकु भ्रष्टाचार प्रकरण तामेलीमा राख्ने र पुनः जगाउने कार्य पटकपटक गर्दै आएको छ। शिविरमा रहेका तत्कालीन माओवादी लडाकुको तलबभत्ताका लागि राज्य कोषबाट खर्च भएको चार अर्ब रुपैयाँभन्दा बढी भ्रष्टाचार भएको आशंकामा आयोगले थालेको अनुसन्धान दुई वर्ष सुस्ताएको थियो। आयोगले करिब एक वर्ष शान्ति मन्त्रालयमा खर्च विवरण माग गर्दै पत्र लेख्नमा मात्र बिताएको थियो। माओवादीको शिविर व्यवस्थापन गर्दा ६ वर्षमा ९ अर्ब ७९ करोड ६८ लाख ८० हजार २ सय ९६ रुपैयाँ खर्च भएका पत्र उसले आयोगलाई पठाएको थियो। शिविर व्यवस्थापनमा सबैभन्दा धेरै खर्च मासिक भत्ता खर्चमा ५ अर्ब ८८ करोड ८६ लाख ७३ हजार ७ सय ४६ रुपैयाँ खर्च भएको मन्त्रालयको विवरणमा उल्लेख थियो। त्यसैगरी, भरणपोषणमा २ अर्ब ७६ करोड ५६ लाख १४ हजार ९ सय ६२ रुपैयाँ, पूवार्धार निर्माणमा २६ करोड १० लाख ३ हजार १७ रुपैयाँ र अन्य खर्च २७ करोड ३७ लाख १० हजार ५ सय ६७ रुपैयाँ खर्च भएको मन्त्रालयको पत्रमा उल्लेख थियो। तत्कालीन सेना समायोजन विशेष समितिले लडाकु तथा शिविरका लागि राज्यकोषबाट भएको खर्चमा दुरुपयोग भएको निष्कर्ष निकाल्दै यसमा छानबिन गर्ने नीतिगत निर्णय आयोगले गरेको थियो। उजुरीमा तत्कालीन माओवादी अध्यक्ष पुष्पकमल दाहाल प्रचण्ड, पूर्वप्रधानमन्त्री बाबुराम भट्टराई र पूर्वमन्त्री कृष्णबहादुर महरा र अन्य सैनिक कमान्डरहरूमाथि छानबिन र कारबाही हुनुपर्ने माग गरिएको थियो। माओवादीले शिविरमा उपस्थित नै नभएका व्यक्तिलाई नक्कली लडाकुका रूपमा देखाएर राज्य कोषबाट करोडौं रुपैयाँ भ्रष्टाचार गरेको आरोप छ। २०६३ मंसिर ५ मा विस्तृत शान्ति सम्झौतामा हस्ताक्षर भएपछि सुरुमा ३२ हजार २ सय ५० लडाकु शिविरमा उपस्थित थिए। राष्ट्रसंघीय मिसन अनमिनको प्रमाणीकरणमा १९ हजार ५ सय लडाकुमात्र योग्य भएका थिए। उजुरीमा तत्कालीन माओवादी अध्यक्ष पुष्पकमल दाहाल, पूर्वप्रधानमन्त्री बाबुराम भट्टराई र पूर्वमन्त्री कृष्णबहादुर महरा र अन्य सैनिक कमान्डरहरूमाथि छानबिन र कारबाही हुनुपर्ने माग गरिएको थियो। प्रमाणीकरणका बेला १८ वर्षमुनिका करिब ४ हजार लडाकुलाई २०६५ सालमा शिविरबाट निकालिएको थियो। अनमिनको प्रमाणीकरण अनुसार लडाकुको कुल संख्या १९ हजार ६ सय भनिए पनि समायोजन तथा पुनस्र्थापनाका लागि भएको पुनःवर्गीकरणमा १७ हजार ७४ लडाकु सामेल थिए। करिब तीन हजार लडाकु गायब भएका थिए। शान्तिप्रक्रिया सुरु भएको झन्डै ६ वर्षको अवधिमा माओवादी शिविर तथा लडाकु व्यवस्थापनका नाममा २० अर्ब रुपैयाँभन्दा बढी खर्च भएको थियो। २०६३ मंसिरदेखि २०६५ भदौसम्म प्रतिलडाकु मासिक भत्ता ३ हजार थियो भने २०६५ असोजदेखि बढाएर ५ हजार रुपैयाँ र २०६८ साउनदेखि साढे ६ हजार बनाइएको थियो। शान्तिप्रक्रिया सुरु भएको झन्डै ६ वर्षको अवधिमा माओवादी शिविर तथा लडाकु व्यवस्थापनका नाममा २० अर्ब रुपैयाँभन्दा बढी खर्च भएको थियो। योग्य भनिएका १९ हजार ६ सयमध्ये पनि करिब ५० प्रतिशत लडाकु कागजीमात्रै रहेको र राज्य कोषबाट रकम असुल्न मात्रै उनीहरूलाई लडाकु बनाइएको उजुरीमा उल्लेख छ। तीन हजार लडाकुको नक्कली कागजात तयार गरेर तलबभत्ता हिनामिना गरेको आरोप उजुरीमा छ। त्यस्तै वर्गीकरणका लागि शिविरमा आएका तीनदेखि चार हजार लडाकु पनि अधिकांश समय शिविरमा उपस्थित नभएको उजुरीमा दाबी गरिएको थियो। अनमिनको प्रमाणीकरण सकिएपछि शिविर छाडेका त्यस्ता लडाकु वर्गीकरणका बेला अवकाशपत्र बुझ्न मात्र शिविर उपस्थित भएका थिए। करिब ६ हजार लडाकुको तलबभत्ताका नाममा पाँच वर्षसम्म राज्यकोषबाट निकासा भएको रकम दुरुपयोग भएको आरोप छ। शिविरमा राखेर नेपाली सेनामा समायोजन हुँदासम्म १९ अर्ब ७१ करोड ५२ लाख ६८ हजार ३ सय ९३ रुपैयाँ खर्च भएको उजुरीमा उल्लेख थियो।"
भ्रष्टाचार विरोधी अभियान रोक्ने प्रयास असफल पार्छौं : गृहमन्त्री,"गोरखा : उपप्रधान तथा गृहमन्त्री नारायणकाजी श्रेष्ठले भ्रष्टाचार अन्त्य गर्ने अभियानमा लाग्दा गठबन्धनभित्र,बाहिरबाट आफ्नो राजीनामा माग्नुलाई आफूले आश्चर्य नठान्ने बताएका छन् । मंगलबार गृहजिल्ला गोरखा पुगेका गृहमन्त्री श्रेष्ठले पत्रकार सम्मेलनमा बोल्दै भ्रष्टाचार विरोधी आफ्नो अभियानमा लाग्नेहरूलाई असफल बनाएर छाड्ने बताएका हुन् । भ्रष्टाचार विरोधी अभियान सुरुसुरु अघि बढ्छ भन्ने नठान्नु होला । भ्रष्टाचारीहरूको नेक्सस पनि ठूलै छ । त्यसकारण विभिन्न ढंगबाट यो अभियानलाई रोक्न खोज्नु स्वभाविक छ, तर त्यो अभियानलाई हामी असफल पार्छौं,'उनले भने,'हुनसक्छ कि,हाम्रो पार्टी नै शुद्ध छ भन्ने नै छैन । नेपाली कांग्रेससहित हाम्रो गठबन्धन के शुद्धैशुद्ध छ ? भन्न त सकिन्न नि । तर, मूलभूत रुपमा सम्माननीय प्रधानमन्त्रीको नेतृत्वमा यो समिकरणको सरकार भ्रष्टाचारविरुद्ध, सुशासनको अभियान अगाडि बढाउन र संवृद्धिको लक्ष्य हाँसिल गर्न प्रतिवद्ध छौँ । मूल ट्रेनमा कुनै समस्या नभएको भन्दै उनले यताउता जोडिएको हुनसक्ने बताए । एकपछि अर्को प्रकरण आइरहँदा पुराना प्रकरण ओझेलमा नपर्ने पनि उनले दावी गरे। नयाँ नयाँ अनुसन्धानमा लाग्दा पुराना अनुसन्धानमा बिराम लाग्यो नभन्ठान्नु होला,' मन्त्री श्रेष्ठले भने, बिराम लागेको छैन । अनुसन्धान जारी छ । अनुसन्धानले तथ्य खोज्दै जान्छ, जहाँसम्म पुग्नुपर्छ पुगेरै छाड्छ । ठूलो होस् कि सानो होस् हामीलाई मतलब छैन । दोषी छ, अपराध गरेको तथ्य प्रमाण पुग्छ भने कानूनी दायरामा आउँछ । जरैसम्म, यसको नेक्सससम्म पुग्ने निर्देशन दिएका छौँ । त्यसका आधारमा सबैलाई कारबाहीको आधारमा ल्याइन्छ । नक्कली भुटानी शरणार्थी प्रकरण,ललिता निवास प्रकरण तथा सय किलो सुन प्रकरणमा प्रहरीले गम्भीर अनुसन्धान गरिरहेको उनको भनाइ छ। फलाना पात्र पनि संलग्न होलान्, फलानालाई पनि पक्राउ गर्दिए त हुन्थ्यो नि भनेर कसैलाई लागेको होला, उनले भने, तर प्रहरी प्रशासनले अनुसन्धान गर्दा धेरै मान्छेले यस्तो कुरा भनेका छन् भनेकै आधारमा, कसैलाई लागेकै आधारमा पक्राउ त गर्दैन नि । अनुसन्धानले जे तथ्य प्रमाण भेट्छ, त्यसकै आधारमा अघि बढ्नु पर्यो । प्रहरी अहिले गम्भीर अनुसन्धानमा रहेको उनले बताए । एयरपोर्टको सबै निकायहरूलाई समन्वय गरेर नयाँ ढंगले सुरक्षा व्यवस्था मिलाउँदैछौँ । प्रारम्भिक कक्षमा कहीँ पनि लगेजको स्क्रिनिङमा होस् वा कार्गोको स्क्रिनिङमा होस्, प्रहरीको उपस्थिति नै नहुने जुन अहिलेको अवस्था छ, त्यसलाई परिवर्तन गरेर त्यहाँ प्रहरीको उपस्थिति गराउने र अरुको हकमा चाहिँ प्रविधिसहित नयाँ ढंगले त्यसको व्यवस्थापन गर्ने भन्ने विषयमा गम्भीर छलफल भइरहेको छ,' उनले भने ।"
उच्च तहका नेताहरूको सम्पत्ति छानविन गर्न आयोग गठन गर्छौं : कानुनमन्त्री गुरुङ,"काठमाडौं : कानुनमन्त्री धनराज गुरुङले उच्च स्तरका नेताहरूको सम्पत्ति छानबिन गर्न आयोग गठन गर्ने बताएका छन्। वीपी स्मृति सप्ताहको अवसरमा आयोजित कार्यक्रममा उनले सुशासन स्थापित गर्न उच्च स्तरका नेताहरूको सम्पत्ति छानबिन गर्न आयोग गठन गर्ने बताए। 'सुशासन स्थापित गर्ने हो भने उच्च नेताहरूको सम्पत्ति छानबिन गर्नुपर्छ। नीति तथा कार्यक्रममा उच्च स्तरका नेताहरूको सम्पत्ति छानबिन गर्ने कुरा लेखिसकेपछि मैले भन्नैपर्छ नेपाल सरकारले ढिला चाँडो उच्च तहका नेताहरूको सम्पत्ति छानबिन आयोग गठन गरेरै छाडिन्छ,' उनले भने। उनले रुपान्तरण यहीँबा सुरु हुने प्रस्ष्टाए। 'रुपान्तरण व्यक्तिको अनुहारबाट गरिने होइन। रुपान्तरण सिद्धान्त, विचार, व्यवहारबाट गर्न सक्नुपर्छ,' उनले भने। उनले नेताहरूको सम्पत्ति छानबिन नगर्ने हो भने आफूहरू पनि उही ड्यांगको मुला सावित हुने बताए। उनले चुनौती दिँदै भने, 'धनराज गुरुङ र शेखर कोइराला फरक कांग्रेस हो भने हामीले भन्नैपर्छ पहिले हाम्रो सम्पत्ति छानविन गरेर देखाउ सरकार।' उनले सरकारले भ्रष्टाचारका ठूल्ठूला फाइलहरू खोल्दै जाने बताए। प्रधानमन्त्री पुष्पकमल दाहाललाई पनि मन्त्रीको हैसियतमा भेटेर यो कुरा सुझाव दिएको उनको भनाइ छ। 'एउटा मन्त्रीको हैसियतमा प्रधानमन्त्रीजीलाई अघि बढ्नुस् भनेको छु। एउटा पछि अर्को फाइल खोल्दै जाने हो। जो जो पर्छन् पर्छन्। कांग्रेस, एमाले, माओवादी को को पर्छन् मलाई थाहा छैन। तर एकपछि अर्को गरी फाइल खोल्ने हो? ठोक्दै जाने हो। भ्रष्टाचारीलाई कानुनको कठघरामा उभ्याउने नै हो भनेर भनेको छु,' उनले भने। उनले यसका निम्ति आफू मन्त्री पद छाड्न पनि तयार रहेको बताए। 'साथीहरूले भन्नुहोला कतै यो ढलपल गर्यो कि। तर म जे थिएँ मन्त्री हुँदा पनि त्यही छु। मन्त्री पद छाड्न परे छाडौंला। तर आफ्नो निष्ठा छाडिन्न। आफ्नो सिद्धान्त छाडिन्न। विचार छाड्दिनँ,' उनले भने।"
प्रधानमन्त्री प्रचण्ड र आइएफएडीका प्रमुख लारियोबीच भेटवार्ता,काठमाडौं : प्रधानमन्त्री पुष्पकमल दाहाल 'प्रचण्ड' र इन्टरनेशनल फण्ड फर एग्रिकल्चर (आइएफएडी)का प्रमुख डा अल्भारो लारियोबीच भेटवार्ता भएको छ। संयुक्त राष्ट्र संघको खाद्य तथा कृषि संगठनको मुख्यालयमा आयोजना भएको युनाइटेड नेसन्स फुड सिस्टम २०२३ स्टकिङ मोमेन्टमा सहभागी हुन इटलीको रोममा रहेका प्रधानमन्त्री प्रचण्ड र डा अल्भारो लारियोबीच इटलीको रोममा भेटवार्ता भएको प्रधानमन्त्रीको सचिवालयले जनाएको छ। उक्त भेटवार्तामा आइएफएडिद्वारा नेपालमा सञ्चालित विभिन्न परियोजनाको समिक्षा गरिएको प्रधानमन्त्रीको सचिवालयले जानकारी दिएको छ। भेटमा आइएफएडीले नेपालको कृषि क्षेत्रको विकासमा पुर्याएको योगदान लगायतका विषयमा कुराकानी भएको हो। नेपालको कृषि क्षेत्रमा आइएफएडिले विभिन्न परियोजनाहरु सञ्चालन गरेको छ। भेटमा प्रधानमन्त्रीसँगै भ्रमणमा रहेका कृषिमन्त्री बेदुराम भुसाल पनि सहभागी थिए।
सुन तस्करी प्रकरणमा गृहमन्त्रीको संलग्नता छ कि छैन ? छैन भने कसको हो जवाफ चाहियो : ओली,"काठमाडौं : एमाले अध्यक्ष केपी शर्मा ओलीले १०० किलो सुन प्रकरणमा गृहमन्त्री नारायणकाजी श्रेष्ठको संलग्नता छ कि छैन जवाफ दिनुपर्ने बताएका छन्। उहाँको संलग्नता छ कि छैन। छैन भने कसको संलग्नता छ। त्यतिकै अर्काको गालामा बियाँ टास्ने होइन। यो अत्यन्तै अनैतिक क्रियाकलाप हो। उनले भने,सुनको मालिक को हो ? कसले बोकायो भरियालाई ? यसको जवाफ गृहमन्त्रीले दिनुपर्दैन। विमानस्थलबाट सुन बाहिरिनु भनेको गृहमन्त्रीको गैह्र जिम्मेवारीपन भएको उनले टिप्पणी गरे। ओलीले भने, म उहाँलाई सचेत गराउन चाहन्छु, गृहमन्त्रीका हैसियतले बोल्दा तरिका पुर्याएर बोल्नुपर्छ,जथाभावी बोल्ने गृहमन्त्री भएर, जथाभावी बोल्न गृहमन्त्रीलाई छुट छ? त्रिभुवन अन्तर्राष्ट्रिय विमानस्थलको भन्सार छलेर अवैधरूपमा नेपाल भित्रिएको १०० किलो भन्दा परिमाणको सुन राजस्व अनुसन्धान विभागले बुधबार सिनामंगलबाट बरामद गरेको थियो। रेडी ट्रेडर्सका नाममा हङकङबाट आयात भएको दुई पाङ्ग्रे सवारीको पार्टस् (ब्रेक सु)भित्र लुकाएर ल्याइएको सुन त्रिभुवन विमानस्थल बाहिर बरामद भएको हो। उक्त सुन त्रिभुवन अन्तर्राष्ट्रिय विमानस्थलको सुरक्षा प्रणाली र भन्सार छलेर कसरी बाहिर आइपुग्यो भन्नेबारे पनि राजस्व अनुसन्धान विभागले अध्ययन गरिरहेको छ। बरामद भएको सुन गुणस्तर तथा तौल परीक्षणका लागि अहिले नेपाल राष्ट्र बैंक अन्तर्गतको टक्सार महाशाखामा पुर्याइएको छ।"
ललिता निवास व्यक्तिको नाममा,"अख्तियारले एक वर्षमै मुद्दा चलायो, तर केही विवादित पनि भयो। सीआईबीले बुझाएको प्रतिवेदन जिल्ला सरकार वकिलको कार्यालय फिर्ता पठायो। पछिल्लो समयमा भने पुनः सीआईबीले अनुसन्धान थालेको छ। पछिल्लो समयको सबैभन्दा चर्चित भ्रष्टाचारको प्रकरण हो, ललिता निवास। बालुवाटारस्थित ललिता निवासको २ सय ९९ रोपनी ९ आनामध्ये १ सय ४३ रोपनी ६ आना जग्गा अतिक्रमणमा दुई पूर्वप्रधानमन्त्रीसम्म मुछिएका छन्। यो प्रकरणमा तीन पूर्वप्रधानन्यायाधीश, न्यायाधीश, पूर्वउपप्रधानमन्त्री, मन्त्री, मुख्यसचिव, सचिवदेखि व्यवसायीसम्म संलग्न रहेको देखिएको छ। पूर्वप्रधानमन्त्री माधवकुमार नेपाल र बाबुराम भट्टराई यो प्रकरणमा जोडिएका छन्। पूर्वप्रधानन्यायाधीश खिलराज रेग्मी, अनुपराज शर्मा र मीनबहादुर रायमाझी तथा अख्तियारका तत्कालीन प्रमुख आयुक्त सूर्यनाथ उपाध्याय, सर्वोच्चका न्यायाधीश बलराम केसी र राजेन्द्रप्रसाद कोइरालालगायतले पनि ललिता निवासको सरकारी, सार्वजनिक गुठीको जग्गालाई व्यक्तिगत हो भने फैसला गरेको पाइएको छ। पूर्व मुख्यसचिवद्वय माधवप्रसाद घिमिरे र लीलामणि पौड्यालको नाम यो प्रकरणमा छ। अख्तियारले पूर्वउपप्रधानमन्त्री विजयकुमार गच्छदारसहित १ सय ७५ जनाविरुद्ध विशेष अदालतमा मुद्दा हालेको छ भने प्रहरीको केन्द्रीय अनुसन्धान ब्युरो (सीआईबी)ले बहालवाला सचिव कृष्णबहादुर राउतसहित पूर्वनिर्वाचन आयुक्त सुधीरकुमार शाह, भाटभटेनीका सञ्चालक मीनबहादुर गुरुङलगायत डेढ दर्जनलाई पक्राउ गरेर अनुसन्धान गरिरहेको छ। २०१८ सालमा जग्गा प्राप्ति ऐन जारी गर्दै मुआब्जा र क्षतिपूर्ति दिएर २०२१ मंसिर १५ मा ललिता निवाससहित ६ वटा दरबार अधिग्रहण गरिएको थियो। २०४७ सालमा बनेको कृष्णप्रसाद भट्टराई नेतृत्व (अन्तरिम सरकार)को पालामा राजनीतिक कारणबाट हरण भएको जग्गा फिर्ता लिने निर्णय भयो। त्यो निर्णयको अपव्याख्या गरेर २०४९ सालमा सुवर्णशमशेरका परिवार, मालपोतका कर्मचारीको मिलेमतोमा १ सय १२ रोपनी ४ आना व्यक्तिको नाममा कायम गरियो। २०६२ सालमा छुट दर्ता भन्दै १२ आना २ पैसा राणा परिवारको नाम फिर्ता गरिएको थियो। त्यस्तै, २०६६६७ मा प्रधानमन्त्री, प्रधानन्यायाधीशलगायत विशिष्ट व्यक्तिको निवाससहित राजकुलो, बाटोसमेत व्यक्तिको नाम दर्ता गराइएको थियो। २५ रोपनी ७ आना १ पैसा १ दाम जग्गा हिनामिना गरिएको थियो। २०६९ सालमा नक्कली गुठी कायम गरेर ४ रोपनी १४ आना ३ पैसा २ दाम जग्गा हडपिएको थियो। २०७५ सालमा पूर्वसचिव शारदाप्रसाद त्रितालको संयोजकत्वमा छानबिन समिति बन्यो। त्यो समितिले ललिता निवासको जग्गा अतिक्रमण भएको प्रतिवेदन दिएपछि अनुसन्धानका लागि अख्तियार र सीआईबीलाई जिम्मा दिइयो। अख्तियारले एक वर्षमै मुद्दा चलायो, तर केही विवादित पनि भयो। सीआईबीले बुझाएको प्रतिवेदन जिल्ला सरकार वकिलको कार्यालय फिर्ता पठायो। पछिल्लो समयमा भने पुनः सीआईबीले अनुसन्धान थालेको छ। डेढ दर्जनलाई पक्राऊ गरिसकेको छ।"
जलवायु संकट र द्वन्द्वले खाद्य समस्या बढायो : प्रधानमन्त्री,"काठमाडौं : प्रधानमन्त्री पुष्पकमल दाहालले भोक र खाद्यान्न असुरक्षा विरुद्धको लडाइ दृढतापूर्वक लड्नुपर्ने बताएका छन्। मंगलबार इटलीको रोमका खाद्य प्रणाली परिवर्तन र अभ्यासका सन्दर्भमा आयोजित छलफललाई सम्बोधन गर्दै प्रधानमन्त्री प्रचण्डले जलवायु संकट र द्वन्द्वले खाद्य समस्यालाई अझ बढाएको भन्दै भोक र खाद्यान्न असुरक्षा विरुद्धको लडाइ दृढतापूर्वक लड्नुपर्ने बताए। दिगो भविष्यको लागि मार्ग प्रदान गर्न आधुनिक खाद्य प्रणालीहरु कमजोर रहेकाले खाद्य प्रणालीको रुपान्तरणको चुनौतीहरुलाई सम्बोधन गर्न सक्षम हुनुपर्नेमा उनले जोड दिए। प्रधानमन्त्री दाहालले सुरक्षित, स्वस्थ र पौष्टिक आहारका लागि दिगो खाद्य श्रृंखला विकास गर्न नेपाल प्रतिबद्ध रहेको बताए। कृषि उत्पादकत्व सुधार गर्न, स्थानीय खेतीलाई समर्थन गर्न र फोहोर कम गर्नका लागि राम्रो भण्डारण प्रणालीमा लगानी गर्न पनि केन्द्रित रहेको उनको भनाइ छ। प्रधानमन्त्री दाहालले स्थानीय स्वदेशी खाद्य प्रणालीलाई पुनरुत्थान गर्नु समेत प्राथमिकतामा रहेको जानकारी गरे। त्यस्तै उनले पर्याप्त भण्डारणको अभाव,यान्त्रिकीकरणको न्यून स्तर,उच्च उत्पादन लागत, कमजोर बजार सम्बन्ध र असमान वितरण प्रणाली जस्ता थप चुनौतीहरूको पनि सामना गरिरहेकाले खाद्य प्रणालीलाई रुपान्तरण गर्न गर्ने सामूहिक प्रयासमा एकवद्धता जनाउन आग्रह गरे।"
सर्दु जलाधार क्षेत्रको सरकारी जग्गा व्यक्तिको नाममा,"सर्दु जलाधार क्षेत्रको सरकारी जग्गा व्यक्तिको नाममा दर्ता गरिदिने मालपोत कर्मचारी र भुमाफियाहरूलाई अख्तियारले कारबाही गर्न सकेको छैन। सर्दु धरान उपमहानगरपालिकाको खानेपानीको मुख्य स्रोत मानिन्छ। सर्दु जलाधारका जग्गा धनीहरूले एकपटक सट्टा भर्ना पाइसकेको अवस्थामा भुमाफियाहरूले किर्ते कागजपत्र पेस गरी सर्वोच्च अदालतमा रिट हाली त्यहाँका न्यायाधीशसँगको सेटिङमा ३०० विघाभन्दा बढी जग्गा आफ्नो कब्जामा लिएका थिए। जलाधार क्षेत्रको एक सय ८२ विघा १२ कठ्ठा जमीन केपी ओली नेतृत्वको सरकारले नेपाल सरकारको नाममा फिर्ता ल्याएको भए पनि अन्य जग्गा फिर्ता ल्याउन सकेकोे छैन। अख्तियारले सर्दु जलाधारको जग्गा हडप्नेविरुद्ध अनुसन्धान अगाडि बढाएको भए पनि कारवाही गर्न सकेको छैन। जलाधारको जग्गा हडप्ने खोटाङ जिल्ला विकास समितिका पूर्व उपसभापति नइनकुमार राई, सुनसरी जिविसका पूर्व उपसभापति तथा एमाले सुनसरीका नेता बंसि मोक्तान, धनकुटाको साविकको भेडेटार गाविसका पूर्व उपाध्यक्ष जगत राई र हाल झापा घर भएका दिलिप राईले पूर्व जग्गाधनी विर्खे राईलगायतसँग मिलेर जलाधारको जग्गा आफ्नो नाममा ल्याएर विभिन्न व्यक्तिलाई बिक्री गरेका थिए। सर्वोच्चको गलत फैसलाविरुद्ध २०६८ मा जिल्ला विकास समिति सुनसरीको तर्फबाट फैसला पुनरावलोकन गरी पाउँ भनी रिट निवेदन दर्ता गरिएको थियो। तर, पुनरावलोकन रिटमासमेत सर्वोच्चका तत्कालीन न्यायाधीश सुशीला कार्की तथा ताहिर अलि अन्सारी र तर्कराज भट्टको संयुक्त इजलासले २०६९ साउन ८ मा पुनरावलोकन रिट खारेज गरेपश्चात् भूमाफियाहरूले जलाधारको जग्गा प्लटिङ गरी बिक्रीवितरण सुरु गरेका थिए। अख्तियार दुरुपयोग अनुसन्धान कार्यालय इटहरीबाट भ्रष्ट्राचारको फाइल नै गायब पारिएको छ। आफ्नो सहोदर भाइलाई भ्रष्ट्राचारबाट जोगाउन अख्तियार इटहरीका तत्कालीन प्रमुख पे्रमप्रसाद भट्टराईले फाइल गायब पारेका हुन्। मालपोत कार्यालय सुनसरीका तत्कालीन मालपोत अधिकृत फडिन्द्र भट्टराई, खरिदारहरू राम भट्टराई, ओम लम्साल र नापी कार्यालय सुनसरीका प्रमुख शशिकान्त झाको मिलेमतोमा धरान उपमहानगरपालिका १७ मा पर्ने सर्दु खोला नजिकैको १९ कट्ठा जमिन स्थानीय भोजबहादुर दाहालको नाममा नामसारी गरिदिएका थिए। उनीहरूले जग्गाको किर्ते ट्रायल चेकको प्रतिवेदन तयार गरी २०७१ पुस २७ गतेको निर्णयअनुसार उक्त जग्गा दाहालका नाममा नामसारी गरिदिएका थिए। दाहालको नाममा रहेको साविक घोपा गाविस (हाल धरान १७) ४ घ को कित्ता नम्बर ३२ को ३ कट्ठा ७ धुर जग्गालाई १९ कट्ठा सरकारी जमिन बढी देखाएर २२ कट्ठा ७ धुर बनाई नामसारी गरिदिएका थिए।"
धमिजाले डुबायो वायु सेवा निगम,"गिरिजाप्रसाद कोइरालाले भारतीय मूलका तर बेलायती व्यापारी दिनेश धमिजालाई आफ्नो व्यक्तिगत मनोमानीको आधारमा निगमको युरोपका लागि मुख्य एजेन्ट बनाए । जुन धमिजा काण्डको नामले चर्चित छ । २०४६ सालमा प्रजातन्त्र पुनर्स्थापनाछि भएको सबैभन्दा ठूलो भ्रष्टाचार काण्ड हो धमिजा । तत्कालीन शाही नेपाल वायु सेवा निगमको दुर्गतिको दिन त्यहीबाट सुरुआत भएको हो । निगमले विमान किन्ने तयारी गरेको थियो । यो २०५० सालतिर कुरा हो । तत्कालीन प्रधानमन्त्री गिरिजाप्रसाद कोइरालाले वायुसेवा निगमको कामकारबाहीमा हस्तक्षेप गरे । यसमा गिरिजाप्रसाद कोइरालाले भारतीय मूलका तर बेलायती व्यापारी दिनेश धमिजालाई आफ्नो व्यक्तिगत मनोमानीको आधारमा निगमको युरोपका लागि मुख्य एजेन्ट बनाए । जुन धमिजा काण्डको नामले चर्चित छ । भारतीय मूलका बेलायती व्यापारी धमिजालाई निगमको युरोपेली सञ्चालन विभागको निर्देशक बनाइदिए । उनी निर्देशक भएर आउनुमा प्रधानमन्त्री कोइरालाकी छोरी सुजाता कोइराला निकट सम्बन्ध मुख्य कारण थियो । धमिजा सुजाताका साथी थिए । धमिजा काण्डले सुजातालाई चर्चामा ल्यायो । उनी त्यसअघि राजनीतिमा थिइनन् । र, त्यही काण्डपछि राजनीतिमा पनि सक्रिय भइन् । टेन्डर आह्वान नगरी धमिजालाई युरोपभरको एकाधिकार दिएपछि तत्कालीन विपक्षी दल एमालेले चर्को स्वरमा विरोध गर्यो । उच्चस्तरीय सुझाव आयोगको प्रतिवेदनले धमिजालाई युरोपभरको एकाधिकार दिने निर्णयबाट निगमलाई करिब ४० करोड ५५ लाख रुपैयाँ नोक्सान भएको जनाएको थियो । अव्यावसायिक र अविश्वसनीय कम्पनीलाई सीधै एजेन्ट तोकेर विभिन्न जिम्मेवारीहरू दिएपछि ठूलो विवाद भयो । कोइरालाले निगमलाई सुधारका लागि भन्दै हस्तक्षेप गरे । उनले धमिजालाई ५५ करोड मूल्यको टिकट बिक्री गर्न युरोपका लागि एजेन्ट तोकिदिए, त्यो पनि बिनाप्रतिस्पर्धा नै । धमिजाको युरोपमा एक पाउन्डबराबरको सेयर भएको कम्पनी थियो । त्यतिबेला पनि संसद्को लेखा समितिमा नै यसबारे प्रश्न उठेको थियो । धमिजा निर्देशक भएर आएपछि निगमलाई ठूलै घाटा लगाए जसका कारण उनले निकै ठूलो अदालती कारबाही भोग्नु परेको थियो । तर त्यो केस पनि त्यतिकै तुहिएर गयो ।"
वीर अस्पतालमा थपियो भीआइपी शय्या,"काठमाडौं : वीर अस्पतालले विशिष्ठ व्यक्तिहरूका लागि आवश्यक सुविधासहित थप भीआइपी र भीभीआइपी उपचार कक्ष सञ्चालनमा ल्याएको छ। वीर अस्पतालको पुरानो भवनमा पहिलेदेखि नै भीआइपी र भीभीआइपीका लागि दुई शय्या छुट्याइएकोमा अहिले नयाँ सर्जिकल भवनमा ३ शय्या थप गरेर कूल ५ शय्यासहितको सुविधा सम्पन्न कक्ष निर्माण गरेर सञ्चालनमा ल्याइएको हो। वीर अस्पतालमा सञ्चालनमा आएको भीआइपी र भीभीआइपी उपचार कक्षको मंगलबार स्वास्थ्य तथा जनसंख्या मन्त्री मोहनबहादुर बस्नेतले निरीक्षण गरेका थिए। स्वास्थ्य मन्त्री बस्नेतले भीआइपी र भीभीआइपीको जुनसुकै किसिमको उपचार पनि नेपालमै गर्न सकिन्छ भन्ने मान्यताका साथ वीरमा रहेको भीआइपी र भीभीआइपी कक्षको सुविधा र संख्या थप गरेर सञ्चालनमा ल्याइएको बताए। मन्त्री बस्नेतले अस्पतालले दिने सेवामा कुनै कमी हुन नदिन पनि न्याम्स र वीरका पदाधिकारीलाई निर्देशन दिए। त्यस्तै उनले बीरमा बिहान ८ बजेदेखि नै बहिरंग सेवा सुरु गर्ने निर्णय प्रभावकारी देखिएको बताए। मन्त्री बस्नेतले स्वास्थ्य क्षेत्र सुधारका लागि मन्त्रालय केन्द्रीत रहेको जानकारी दिए।वीरमै सुविधा सम्पन्न कक्षको व्यवस्था र उपचारका लागि सरकारी र निजी क्षेत्रका गरी १५ सदस्यीय विशेषज्ञ चिकित्सकको टीम बनाएको स्वास्थ्य मन्त्रालयले जनाएको छ। विशिष्ठ व्यक्ति उपचार कक्षमा आवश्यक उपकरणसहित अतिथि सत्कार कक्ष, आगन्तुक प्रतिक्षालय सहित किचेन समेतको सुविधा छ।"
एमाले अध्यक्ष ओली र चिनियाँ कम्युनिष्ट पार्टीका उच्चस्तरीय टोलीबीच भेटवार्ता,"काठमाडौं : चिनियाँ कम्युनिस्ट पार्टी (सीपीसी)का उच्चस्तरीय टोली र पूर्वप्रधानमन्त्री एवम् एमाले अध्यक्ष केपी शर्मा ओलीबीच भेटवार्ता भएको छ। चिनियाँ कम्युनिस्ट पार्टीका पोलिटव्युरो सदस्य एवं चोङ्गिङ नगरका पार्टी सचिवसमेत रहेका युयान च्याच्युन नेतृत्वको टोलीले मंगलबार बिहान एमाले पार्टी कार्यालय च्यासलमा ओलीसँग भेटवार्ता गरेको हो। उनीहरूबीच दुई देशको द्विपक्षीय हित, दुई देशका कम्युनिष्ट पार्टी र चिनियाँ परियोजनाका विषयमा छलफल भएको बालकोट स्रोतले जनाएको छ। उनीहरुबीच बीआरआई परियोजना अघि बढाउन भइरहेको बिलम्बबारे पनि छलफल भएको छ। आइतबार काठमाडौं आएको टोलीले राष्ट्रपति रामचन्द्र पौडेल, कार्यवाहक प्रधानमन्त्री पूर्णबहादुर खड्का, कांग्रेस सभापति शेरबहादुर देउवा, माओवादी केन्द्रका नेता लगायतसँग भेटवार्ता गरेका थिए। उनीहरुले प्रधानमन्त्री पुष्पकमल दाहाल प्रचण्ड इटली भ्रमणमा रहेकाले भर्चुअल संवाद गरेका थिए।"
गर्नु गर्यो लाउडाले,"चर्चित लाउडा प्रकरणले नेपाल वायुसेवा निगमलाई दुई अर्ब रुपैयाँको नोक्सान गरेको निष्कर्ष निकालिएको थियो। यो काण्डमा कांग्रेसका तत्कालीन सभापति तथा प्रधानमन्त्री गिरिजाप्रसाद कोइराला मुछिएका थिए। लाउडा काण्ड नेपालको इतिहासको ठूलो भ्रष्टाचार काण्ड हो। प्रधानमन्त्रीसमेत मुछिएको यो काण्ड आजसम्मै चर्चित छ। २०५७ सालमा तत्कालीन शाही नेपाल वायु सेवा निगम (हाल नेपाल वायुसेवा निगम)सँग दुईवटा ठूला क्षमताका विमान थिए। निगमलाई अनावश्यक भार पर्ने गरी चौथो विमान भाडामा लिएको घटना नै लाउडा विमान भाडा प्रकरण हो। २०५७ असोज १७ मा तत्कालीन निगमको निर्णयले लाउडा एयरसँग विमान भाडामा लिइएको थियो। त्यहीबेला चाइना साउथवेस्ट कम्पनीसँग सम्झौता भइसकेकाले तत्काल आवश्यक नभएको चौथो विमान भाडामा लिन अस्ट्रियाको लाउडा एअरसँग सम्झौता भयो। यो काण्ड चर्किएर संसद्को तत्कालीन अधिवेशन पूरै अवरुद्धसमेत भएको थियो। यही काण्डलाई लिएर एमालेले ५७ दिन संसद् अवरोध गर्यो। चर्चित लाउडा प्रकरणले नेपाल वायुसेवा निगमलाई दुई अर्ब रुपैयाँको नोक्सान गरेको निष्कर्ष निकालिएको थियो। यो काण्डमा कांग्रेसका तत्कालीन सभापति तथा प्रधानमन्त्री गिरिजाप्रसाद कोइराला मुछिएका थिए। लाउडा प्रकरणमा तत्कालीन संस्कृति, पर्यटन तथा नागरिक उड्डयनमन्त्री तारणीदत्त चटौतसहित सात जनालाई विपक्षी बनाएर अख्तियार दुरुपयोग अनुसन्धान आयोगले मुद्दा दायर गर्यो। उक्त प्रकरणमा अख्तियारले निगमका तत्कालीन अध्यक्ष हरिभक्त श्रेष्ठ, सञ्चालक समिति सदस्यहरू तीर्थलाल श्रेष्ठ, सिद्धराज जोशी, गौरीनाथ शर्मा, मार्केटिङ निर्देशक रामराज उपाध्याय, अर्थ निर्देशक उपेन्द्र उपाध्याय र कर्पोरेट विभाग निर्देशक पुष्करप्रसाद वाग्लेविरुद्ध भ्रष्टाचार मुद्दा हालेको थियो। अख्तियारले लाउडा एयरका दुई अधिकारीलाई पनि विपक्षी बनाएको थियो। उनीहरूसँग ३८ करोड ९७ लाख रुपैयाँ बिगो दाबी गरेको थियो। सुदूरपश्चिममा कांग्रेसका चर्चित नेता चटौतलाई यही काण्डले बदनाम गराएको थियो। उनको राजनीतिबाट पलायन हुनुपर्ने अवस्था पनि भयो। उनी त्यो बेला शेरबहादुर देउवाकै हाराहारीका नेताका रूपमा थिए। यो मुद्दाले यति तरंग ल्यायो कि तत्कालीन प्रधानमन्त्री कोइरालाले सर्वोच्च अदालत नारायणहिटी सारे हुन्छ भनेर टिप्पणीसमेत गरेका थिए। यो बोलेबापत अवहेलना मुद्दासमेत खेपेर कोइराला सर्वोच्चमा बयान दिन जानुपर्यो। लाउडा काण्डमा कोइरालालाई अख्तियारले सचेत गरायो। यो मुद्दा अहिले पनि सर्वोच्च अदालतमा विचाराधीन नै छ। तत्कालीन प्रधानमन्त्री कोइरालाको मृत्यु भएको १४ वर्ष भइसक्यो तर यो मुद्दा भने सर्वोच्च अदालतमा छ। एकपछि अर्को इजलासमा पेसी चढेर घुमिरहेको छ। २०५८ जेठमा भ्रष्टाचारसम्बन्धी मुद्दा चलाइएको थियो। विशेष अदालतबाट सफाइ पाएपछि अख्तियारले २०६४ माघ १३ गते सर्वोच्चमा पुनरावेदन गरेको थियो। विशेष अदालतका तत्कालीन अध्यक्ष भूपध्वज अधिकारी, सदस्यद्वय कोमलनाथ शर्मा र चोलेन्द्रशमशेर जबराको इजलासले अख्तियारको मागदाबी नपुग्ने भन्दै सबै आरोपितलाई सफाइ दिएको थियो। विशेषले फैसलामा आवश्यकता देखेर नै निगमको सञ्चालक समितिले लाउडाको विमान भाडामा लिएको ठहर गरेको थियो। विशेषले सञ्चालक समितिबाट अधिकार क्षेत्र बाहिर गई सम्झौता भएको भन्न नमिल्ने, सम्झौता गैरकानुनी हो भनी अख्तियारले दाबी गर्न नसकेको, लेखापरीक्षणबाट लाउडाकै कारण हानिनोक्सानी भएको प्रमाण नदेखिएको, गैरकानुनी नोक्सानी पुर्याउने नियतले विमान भाडामा लिएको पुष्टि नहुने भन्दै सबै आरोपितलाई सफाइ दिएको थियो। तर, अख्तियारको आरोपपत्रमा चौथो विमान आवश्यक थिएन भन्ने स्पष्ट हुँदाहुँदै पनि कमिसन र आर्थिक अनियमितता गर्न लाउडा विमान भाडामा लिनु त्रुटिपूर्ण भएको उल्लेख छ। (हरिबहादुर थापाको भ्रष्टचार शल्यक्रिया पुस्तकको अंश)"
निर्माण व्यवसायी संघले बुझायो अल्टिमेटमसहितको ज्ञापनपत्र,"झापा : नेपाल निर्माण व्यवसायी संघ झापाले जिल्ला प्रशासन कार्यालयमा अल्टिमेटमसहितको ज्ञापन पत्र बुझाएको छ। निर्माण व्यवसायी संघ झापाका अध्यक्ष मिलन बस्नेतको नेतृत्वमा गएको टोलीले मंगलबार दिउँसो झापाका प्रमुख जिल्ला अधिकारी (सीडीओ) शिवराम पोखरेललाई सो ज्ञापनपत्र बुझाएका हुन्। महासंघको पूर्व घोषित आन्दोलनका कार्यक्रम अनुसार प्रशासन कार्यालयलाई अल्टिमेटमसहितको ज्ञापनपत्र बुझाएको अध्यक्ष बस्नेतले बताए। सबै निर्माण कार्यको भुक्तानी हुनुपर्ने, सरकारबाट जारी म्याद थपको आदेशमा संशोधन गरी सम्पूर्ण आयोजनाहरूको एकमुष्ट रूपले म्याद थप गर्न पुनः आदेश जारी गर्नुपर्ने, रुग्ण आयोजनाहरू अन्योलग्रस्त र बजेट नभई काम हुन नसक्ने एवं काबु बाहिरका निर्माण कार्य सुबिस्तारको आधारमा अन्त्य गर्नुपर्ने, अत्यधिक र अप्रत्याशित रूपले भएको मूल्यवृद्धिलाई सम्बोधन हुने गरी मूल्य समायोजन हुनुपर्ने, चेक बाउन्स र बैंक ग्यारेन्टी जफत गर्ने लगायतका कारबाही रोकिनुपर्ने, बिमा प्रिमियम दरमा भएको वृद्धिलाई खारेज गर्नुपर्ने लगायतका ९ बुँदे माग राख्दै महासंघ थप आन्दोलित बनेको हो। महासंघको आन्दोलनका कार्यक्रम अनुसार आज प्रदेश महासंघले मुख्यमन्त्री र ७७ वटै जिल्ला प्रशासन कार्यालयमा अल्टिमेटम सहितको ज्ञापन पत्र बुझाउने काम भएको छ। साउन १० देखि १३ गतेसम्म विभिन्न राजनीतिक दलका प्रमुख र सम्बन्धित संघीय सरकारी निकाय, प्रदेश र राजनीतिक निकायमा आफ्ना मागहरूको सम्बन्धमा जानकारी गराउने, साउन १४ गते महासंघले सार्वजनिक खरिद अनुगमन कार्यालयमा एक घण्टा धर्ना दिने, १४ गते नै ७ वटै प्रदेशका मुख्यमन्त्रीको कार्यालयअघि धर्ना दिने, साउन १५ गते प्रधानमन्त्री निवासअघि एक घण्टा धर्ना दिने र साउन १६ गते निर्माण उपकरणसहित संघीय राजधानी केन्द्रित प्रदर्शन गर्ने कार्यक्रम महासंघले तय गरेको छ।"
झापामा डेंगुको संक्रमणबाट एक महिलाको मृत्यु,"झापा : झापामा डेंगु रोगको संक्रमणबाट एक महिलाको मृत्यु भएको छ। यस वर्ष पहिलो पटक जिल्लामा डेंगु संक्रमणबाट मृत्यु हुनेमा बिर्तामोड नगरपालिका५ निवासी ४४ वर्षीया मदिना खातुन रहेका छन्। डेंगु संक्रमण पुष्टि भएको भोलिपल्ट उनको मृत्यु भएको हो। ज्वरो आउने, हातखुट्टा दुख्नेजस्ता समस्या भएपछि उनले बुधबार बालाजी फर्मामा परीक्षण गराएका थिए। चिकित्सकले डेंगु भएको र औषधि खाँदै आराम गर्नु भन्ने सल्लाह दिएपछि घरमा ल्याएर राखिएकोमा बिहीबार बिहान साढे ६ बजे मृत्यु भएको मृतकका छोरा मिराज आलमले जानकारी दिएका छन्। बिर्तामोडमा डेंगु संक्रमणबाट महिलाको मृत्यु भएपनि बिर्तामोड नगरपालिकाको स्वास्थ्य शाखालाई यसबारे थाहा नै छैन। पछिल्लो समयमा जिल्लामा डेंगु रोगको संक्रमण बढ्दै गएको हो। जिल्ला स्वास्थ्य कार्यालय झापाका अनुसार विगत पाँच दिनमा १२ जनामा डेंगु रोगको संक्रमण देखिएको छ। साउन १ देखि ५ गतेसम्म ४ महिला र ८ पुरुषमा डेंगु संक्रमण देखिएको स्वास्थ्य कार्यालय झापाका वरिष्ठ तथ्यांक अधिकृत चूडामणि लुइँटेलले बताए। सङ्क्रमितमध्ये ६ जना अस्पताल भर्ना भएको उनले जानकारी दिए।"
बागलुङमा प्रहरी मृत्यु प्रकरण : होटल सञ्चालक आमा र छोरा पक्राउ,बागलुङ : बडिगाड गाउँपालिका६ खालबजारस्थित आशा होटल तथा खाजा घरका सञ्चालक र उनका छोरालाई प्रहरीले पक्राउ गरेको छ। सोमबार राति प्रहरी वरिष्ठ नायव निरीक्षक उज्वल पौडेल मृत अवस्थामा फेला परेको घटनाको अनुसन्धानको सिलासिलामा होटल सञ्चालक ४५ वर्षीया आशा कुँवर र उनकै छोरा २० वर्षीय बिनोद कुँवरलाई मंगलबार पक्राउ गरेको प्रहरीले जनाएको छ। नगर प्रहरी कार्यालय बागलुङ दरबन्दी भई ईलाका प्रहरी कार्यालय भिमगिठ्ठे बागलुङमा कार्यरत प्रहरी वरिष्ठ नायव निरीक्षक पौडेल उक्त होटलको भुइँ तलाको कोठामा मृत अवस्थामा फेला परेका थिए। घटनाको अनुसन्धानको क्रममा जिल्ला प्रहरी कार्यालय बागलुङबाट तत्काल खटिएको प्रहरी टोलीले उनीहरूलाई पक्राउ गरेको हो । यस सम्बन्धमा प्रहरीबाट थप अनुसन्धान भइरहेको छ ।
एक सय रुपैयाँ भन्दा बढीको सामानमा भन्सार तिर्नुपर्ने निर्णयको विरोधमा प्रदर्शन,"झापा : झापाको काँकडभिट्टापानीटंकी नाकामा कडाइ गरेपछि स्थानीय साना व्यापारी आन्दोलनमा उत्रिएका छन्। भारतबाट एक सय रुपैयाँभन्दा बढीको सरसामान नेपाल भित्राए अनिवार्य भन्सार तिर्नुपर्ने नियम कडाइका साथ काँकडभिट्टा नाकामा लागू गरिएपछि त्यसको विरोधमा स्थानीय साना व्यापारी आन्दोलित बनेका हुन्। भन्सार शुल्क नियमनका कारण गरिब तथा विपन्न परिवारको दैनिकीमा प्रत्यक्ष असर परेको भन्दै स्थानीय व्यापारीहरूले मंगलबार दिउँसो मेची भन्सार कार्यालय काँकडभिट्टा र मेचीनगर नगरपालिका कार्यालय घेराउ गर्दै नाराबाजी गरेका छन्। भन्सारमा लागू गरिएको उक्त नियम खारेज हुनुपर्छ भन्दै होटल व्यवसायी संघ मेचीनगरले विरोध र्यालीसमेत प्रदर्शन गरेका थिए। हातमा ब्यानर र प्ले कार्डसहित विरोध प्रदर्शनमा उत्रिएका व्यवसायीहरूले भन्सार अगाडि एक घण्टा प्रदर्शन गरे। जसकारण सीमा नाकामा ठप्प जस्तै बनेको थियो। सडक अवरुद्ध हुँदा यात्रु तथा सवारीसाधनहरूलाई सुरक्षाकर्मीले समन्वय गरी गन्तव्यतर्फ पठाएका थिए। भन्सार अगाडि विरोध प्रदर्शन गरेपछि उनीहरू त्यसपछि नगरपालिकातर्फ लागेका थिए। आर्थिक मन्दीले मुलुक जर्जर अवस्थामा पुगेको बेला साना व्यवसायीलाई यस्ता अव्यावहारिक नियम नलगाउन उनीहरू स्थानीय सरकारका प्रमुखसँग आग्रह गरेका थिए। मेचीनगरका प्रमुख गोपालचन्द्र बुढाथोकीले यस बारेमा भन्सार कार्यालयसँगै सम्बन्धित निकायसँग छलफल गरी समस्या समाधानको प्रयास गरिने उनीहरूलाई आश्वासन दिएको जनाइएको छ। सीमा नाकाबाट भन्सार छलेर सरसामान आयात हुँदा राजश्व असुलीमा गिरावट भएको पाएपछि सरकारले साउन १ गतेदेखि लागू हुने गरी सबै भन्सार कार्यालयहरूले जाँचपास गराएर मात्रै यात्रुलाई छाड्ने निर्देशन गरेको थियो। सोही निर्देशन बमोजिम मेची नगरपालिकाको समन्वयमा मेची उद्योग वाणिज्य संघ, मेची भन्सार कार्यालय, भन्सार एजेन्ट, स्थानीय राजनीति दलका प्रतिनिधि लगायत बसेको बैठकले एक सय रुपैयाँभन्दा बढीको सरसामानलाई अनिवार्य भन्सार तिर्नुपर्ने नियमलाई कडाइका साथ पालना गर्ने निर्णय गरेको थियो। सोही निर्णय अनुसार मेची भन्सार कार्यालयले भारतबाट स्थलमार्गबाट नेपाल प्रवेश गर्ने यात्रुहरूलाई एक सय भन्दा बढी मूल्यको सरसामानको भन्सार तिराउन सुरु गरेको थियो। त्यसैगरी सरकारको निर्देशन बमोजिम भद्रपुर सीमा नाकामा पनि कडाइ गरिएको छ। भारतीय गलगलिया बजारबाट खरिद गरी ल्याउने एक सय रुपैयाँभन्दा बढीको सरसमानलाई अनिवार्य भन्सार तिराउन थालिएको छ। भद्रपुर नाकामा पनि कडाई गरेपछि मङ्गलबार केही स्थानीय भन्सार प्रमुख अमित तिवारीलाई भेट्न गएका थिए। भन्सार प्रमुख तिवारी बिदामा रहेकोले उनीहरू फर्किएका थिए। यता झापाका प्रमुख जिल्ला अधिकारी शिवराम पोखरेलले सरकारले जारीको निर्देशनको सबैले पालना गर्नुपर्ने बताए। मेचीनगरमा सर्वपक्षीय छलफलबाटै सो नियम लागू गरिएको बताउँदै प्रजिअ पोखरेलले भने, यात्रुहरूले भारतबाट एक सय भन्दा बढीको सरसामान ल्याए भन्सार तिर्नुपर्छ, यसले राज्यलाई फाइदा पुग्ने हो। वर्षौँदेखि घरायसी सरसामान भन्सार नाकाबाट सहज रुपमा ल्याउनेलाई अहिले भन्सार तिराउँदा विवाद त आउँछ नै, उनले भने, नाकामा उत्पन्न हुने विवादलाई सबैको सहयोगमा सहजीकरण गर्दै कार्यान्वयनमा ल्याउनुपर्छ।"
"अविरल वर्षाका कारण दाङमा १६ घर डुबे, एक घर भत्कियो",काठमाडौं : अविरल वर्षाका कारण दाङको लमही नगरपालिका गढवा गाउँपालिका र राजपुर गाउँपालिकामा १६ घर डुवानमा परेका छन् भने एक घर भत्किएको छ। राजपुर गाउँपालिका२ कि पुष्पा नेपालीको घर भत्किएपछि उनको परिवारलाई छिमेकी ग्वाते कुमालको घरमा सारिएको दाङ प्रहरीले जनाएको छ। घरहरू डुवानमा परेको खबर पाएपछि पुगेको प्रहरीले नागरिकहरूको उद्धार गरेर सुरक्षित स्थानमा सारेको छ। त्यसैगरी खहरे खोलाहरूमा आएको बाढीका कारण गढवा कालाकाँटे हुलाकी सडक खण्ड अवरुद्ध भएको छ। पालिकाको सहयोगमा डोजरहरूको प्रयोग गरेर बाढीसँगै आएको पहिरो तथा लेदो हटाउने काम सुरु भएको प्रहरीले जनाएको छ। त्यस्तै तुलसीपुर देखी घोराही आउँदै गरेको स्कारपियो तुलसीपुर१४ मा पर्ने स्थानीय खोलामा आएको बाढीले बगाएको छ। गाडीमा चालक मात्रै रहेको र चालकको उद्धार गरिएको पनि प्रहरी जनाएको छ। लगातारको वर्षाले राप्ती नदी र बबै नदीमा बाढी आउन सक्ने भन्दै जल तथा मौसम विज्ञान विभाग फिल्ड कार्यालय दाङले बिहानै नदी तटका बासिन्दालाई सतर्क रहन सूचना जारी गरेको थियो।
नेपाल चीनबीचको रुइला नाका तत्काल खुलाउने तयारीमा छौं : गृहमन्त्री,"गोरखा : उपप्रधान तथा गृहमन्त्री नारायणकाजी श्रेष्ठले साउन महिनाभित्रै उत्तरी गोरखामा बिओपी स्थापना हुने बताएका छन्। मंगलबार गृह जिल्लाका पत्रकारहरूसँग कुराकानी गर्दै मन्त्री श्रेष्ठले पहिलो चरणमा तिब्बतको सीमा क्षेत्रमा पर्ने चुमनुब्री१ साम्दोमा बिओपी स्थापना गर्ने बताएका हुन्। यही साउनभित्रै साम्दोमा बिओपी स्थापना हुनेछ, उनले भने, निर्णय भइसकेको छ। अब हेलिकोप्टर चार्टर गरेर सामान लैजान्छौँ। साउनको अन्तिमसम्म पनि कुर्नुपर्दैन छिट्टै हुन्छ। छेकम्पारतर्फ भने अहिले तत्काल बिओपी राख्ने निर्णय नभएको उनले बताए। सोही वडाको रुइला नाका पनि तत्काल खुल्ने उनले बताए। अहिले मात्र पनि चीनको प्रतिनिधिमण्डलहरूसँग पनि कुरा भएको छ। एम्बास्डरहरूसँग पनि कुरा भएको छ, गृहमन्त्री श्रेष्ठले भने, नियमित कुराकानी भइरहेको छ। छिट्टै प्रक्रिया पूरा गरेर खुलाउँछौँ भन्नु भएको छ। चुमनुब्री ७ छेकम्पारतर्फको ङुइला नाकाका बारेमा पनि छलफल अघि नबढेको उनले बताए। यो मात्र नभै यसअघि ट्रेडिङ प्वाइन्टका रूपमा सञ्चालित नाकाहरू पनि खुलाउने विषयमा छलफल अघि बढिरहेको उनले बताए।"
नेपाल प्रहरीका डीएसपी केसी बर्खास्त,काठमाडौं : नेपाल प्रहरीका प्रहरी नायब उपरीक्षक (डीएसपी) ठगबहादुर केसीलाई प्रहरी सेवाबाट बर्खास्त गरिएको छ। प्रहरी प्रधान कार्यालयले गरेको सिफारिसअनुसार गृह मन्त्रालयका सचिव दिनेश भट्टराईले केसीलाई आज बर्खास्त गरेका प्रहरी प्रवक्ता तथा प्रहरी नायब महानिरीक्षक कुवेर कडायतले जानकारी दिए। उनका अनुसार प्रहरी नायब उपरीक्षक केसीलाई भविष्यमा अयोग्य नठहरिने गरी आजका मितिदेखि बर्खास्त गर्ने निर्णय गरिएको हो। इलाका प्रहरी कार्यालय बुटवलमा रहँदा केसीले सुन व्यापारी किसन विकसँग घुस लिएको घटनामा उनी निलम्बनमा परेका थिए। प्रहरी प्रधान कार्यालयले केसीलाई बर्खास्त गर्न असार दोस्रो साता गृह मन्त्रालयमा सिफारिस गरेको थियो।
गोरखामा राष्ट्रिय परिचयपत्र वितरण सुरु,"गोरखा : गोरखामा राष्ट्रिय परिचयपत्र वितरण गर्न सुरु भएको छ। उपप्रधान तथा गृहमन्त्री नारायणकाजी श्रेष्ठले तीन वर्षअघि बायोमेट्रिक फाराम भरेका यहाँका चार जनालाई परिचयपत्र वितरण गर्दै सो कार्यको शुभारम्भ गरेका हुन्। शुभारम्भ समारोहमा मन्त्री श्रेष्ठले निर्मला ढुंगाना भट्ट, सुरज बस्नेत, जानुका आले मगर र आकृति भट्टलाई परिचयपत्र वितरण गरेका हुन्। शुभारम्भ समारोहमा बोल्दै मन्त्री श्रेष्ठले राष्ट्रिय परिचय पत्रको बहुप्रयोजन भए पनि त्यसको उपयोग हुने खालको सबै प्रविधि विकास गरिनसकेको बताएका छन्। राहदानीमा चाहिँ हामीले यसको उपयोग गरिसकेका छौँ तर अरू सबैमा यसको उपादेयता खुल्ने गरी प्रयोगमा ल्याउन सकेका छैनौँ, उनले भने, राष्ट्रिय परिचयपत्रमा इन्ट्री गरिसकेको परिचय फेरि अरूमा पनि दिनु नपरोस् भनेर यो बनाइएको हो, यद्यपि यसमा धेरै समस्याहरू छन्। यसलाई समाधान गर्दै अघि बढ्ने प्रयासमा हामी छौँ। यसबाट आउने लाभ सारा नागरिकले पाउन् भन्ने उद्देश्य रहेको उनले बताए। जिल्ला प्रशासन कार्यालय गोरखामा तथा विभिन्न पालिकामा भएको अभियानमा हालसम्म एकलाख ५९ हजार ६८९ जनाले बायोमेट्रिक फाराम भरिसकेका प्रमुख जिल्ला अधिकारी दिनेशसागर भुसालले जानकारी दिए। उनीहरूमध्ये जिल्ला प्रशासन कार्यालयमा ४२ हजार ४३८ जनाले र विभिन्न पालिकामा सञ्चालन गरिएको अभियानमार्फत एक लाख १५ हजार नौ सय ८७ जनाले फाराम भरेका हुन्। साउन लागेपछि गत सोमबारसम्म ७६४ जनाले फाराम भरेका कार्यालयले जनाएको छ।"
बुधबार देशका यी स्थानमा हुने छ वर्षा,"काठमाडौं : बुधबार देशभर सामान्य बदली रहनेछ। मौसम पूर्वानुमान महाशाखाका अनुसार बागमती, कोशी, गण्डकी, लुम्बिनी र सुदूरपश्चिम प्रदेशका केही स्थानहरूमा तथा बाँकी भूभागका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, कर्णाली र सुदूरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। बुधबार राति देशभर आंशिकदेखि सामान्य बदली रहनेछ। देशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, र लुम्बिनी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको महाशाखाले जनाएको छ।"
दार्चुलामा बेवारिसे शव फेला,दार्चुला : दार्चुलामा एक बालिकाको बेवारिसे शव फेला परेको छ। जिल्लाको व्यास गाउँपालिका४ डोकटको सुनकोट महाकाली नदी किनार क्षेत्रमा बालिकाको शव फेला परेको जिल्ला प्रहरी कार्यालय दार्चुलाका प्रहरी निरीक्षक तथा सूचना अधिकारी ज्ञानेन्द्रबहादुर सिंहले जानकारी दिए। उनका अनुसार अन्दाजी १५ वर्षकी बालिका सडेको अवस्थामा शव मंगलबार दिउँसो फेला परेको हो। बालिकाको शवलाई भारतीय नागरिकले देखेपछि नेपाल प्रहरीलाई खबर गरेका थिए। घटनाबारे थप अनुसन्धान गर्न अहिले सुन्सेरा प्रहरी चौकी तथा इलाका प्रहरी कार्यालय हुतीबाट प्रहरी सहायक निरीक्षक लोकेन्द्र सिंह कार्कीको टोली घटनास्थलमा गएको जिल्ला प्रहरी कार्यालय दार्चुलाले जनाएको छ।
चीनको सहयोगमा सिन्धुपाल्चोकको कुविण्डेमा जीवन्त गाउँ नमुना परियोजना,"सिन्धुपाल्चोक : सिन्धुपाल्चोकको कुविण्डेमा चीनको सहयोगमा जीवन्त गाउँ परियोजना सुरू भएको छ । छिमेकी देश चीनको सहयोगमा चौतारा साँगाचोकगढी नगरपालिका ४ कुविण्डेमा आय आर्जनमा सहयोग गरी गरिबी निवारण गर्ने उद्देश्यले जीवन्त गाउँ परियोजना सुरू गरिएको हो । दक्षिण एसियाली मुलुकहरुको गरिबी निवारण तथा विकास सहयोग केन्द्रको नमुना परियोजना अन्तर्गत जीवन्त गाउँ परियोजना सुरू गरिएको हो । निवर्तमान सभामुख एवम् नेकपा (माओवादी केन्द्र) का उपाध्यक्ष अग्निप्रसाद सापकोटा र चीनको छोङकिङ प्रान्तका कृषि तथा ग्रामीण विकास आयोगका पार्टी सेक्रेटरी लिउ कुइचोङले परियोजनाको संयुक्त रुपमा उद्घाटन गरेका छन् । चिनियाँ कम्युनिष्ट पार्टी (सीपीसी) का पोलिट ब्यूरो सदस्य एवम् छोङकिङ प्रान्तका पार्टी सेक्रेटरी युआन च्या चिनको नेपाल भ्रमणको अवसरमा कुविन्डेमा कार्यक्रम सुरुवात गरिएको हो । उद्घाटन कार्यक्रममा सापकोटाले गरिबी निवारणको चिनियाँ अनुभवबाट सिकेर नेपाली जनताको जीवनस्तरमा सुधार गर्न कुविन्डेबाट परियोजना सुरू भएकोमा गौरव महशुस भएको बताए । यो परियोजना सुरु भएपछि यहाँको आर्थिक स्तरदेखि सबै आधारभूत आवश्यकतामा सुधार हुनेछ, सापकोटाले भने, विशेष गरी कृषि उत्पादनमा यो ठाउँ नमूना बन्ने विश्वास छ । छोङकिङका कृषि तथा ग्रामीण विकास आयोगका पार्टी सेक्रेटरी लिउ कुइचोङले वेमौसमी तरकारी, पशु नश्ल सुधार एवम् आहार विहारमा सुधार गरी दुध उत्पादन वृद्धि,माटोको उर्वरा शक्ति बढाउने चिनियाँ प्रविधि एवम् अनुभव हस्तान्तरण गरिने जानकारी दिए । कृषि र पशुपालनलाई विशेष जोड दिइ जनतालाई कृषिबाटै आत्मनिर्भर बनाउने उद्देश्यका साथ सुरु गरिएको कार्यक्रममा वडा नं ४ को कुविन्डे दुग्ध उत्पादक सहकारी संस्थालाई दूध प्याकेजिङ मेसिन प्रदान गरिएको छ । सोही वडाका कालिकादेवी माध्यमिक विद्यालय र सेतिदेवी पञ्चकन्या माध्यमिक विद्यालयका नर्सरीदेखि ८ सम्मका विद्यार्थी र ३ वटा इसीडीका जम्मा ४ सय ३६ विद्यार्थीलाई झोलालगायत शैक्षिक सामग्री वितरण गरिएको छ । वडा अध्यक्ष कुमार शर्माका अनुसार परियोजना अन्तर्गत कृषिबाटै जनताको जीवनस्तर उठाउन बेमौसमी तरकारी खेतीलगायतका तालिम सञ्चालन हुनेछन् ।"
भदौदेखि देशभरका यातायात कार्यालयमा अनलाइन सेवा,"चालक अनुमतिपत्रसम्बन्धी सेवालाई प्रविधिमैत्री बनाउन र यातायात कार्यालयहरुमा देखिने भीड हटाउन आगामी भदौ महिनादेखि सबै यातायात कार्यालयमा विद्युतीय सेवा विस्तार गर्न लागिएको हो । काठमाडौं : भदौदेखि देशभरका सबै यातायात कार्यालयको सेवा अनलाइन प्रविधिमार्फत प्रदान गरिने भएको छ। यातायात क्षेत्र सुधारका लागि सङ्घीय सरकार र सात प्रदेशका मन्त्री र सचिवको बैठकले ११ बुँदे सामूहिक घोषणपत्र जारी गर्दै अनलाइन भुक्तानीसहितको विद्युतीय सेवा लागू गरिने निर्णय गरेको हो। चालक अनुमतिपत्रसम्बन्धी सेवालाई प्रविधिमैत्री बनाउन र यातायात कार्यालयहरुमा देखिने भीड हटाउन आगामी भदौ महिनादेखि सबै यातायात कार्यालयमा विद्युतीय सेवा विस्तार गर्न लागिएको हो । हाल गण्डकी प्रदेशको पोखरामा मात्र यो सेवा सञ्चालनमा छ। उक्त कार्यालयमा अनलाइन सेवा सफल र प्रभावकारी भएपछि देशभर लागू गर्न लागिएको घोषणापत्रमा उल्लेख छ। इम्बोष्ट नम्बर जडानलाई पनि प्राथमिकता दिइने निर्णय गरिएको छ। सरकारी सवारी साधनमा पहिले इम्बोष्ट नम्बर अनिवार्य गर्ने र त्यसपछि निजी र सार्वजनिक सवारी साधनमा पनि लागू गर्ने गरी तयारी थालिएको छ। इम्बोष्ट नम्बर जडान नभए उसको नवीकरण रोक्नेसम्मको निर्णय भएको घोषणापत्रमा उल्लेख छ। भौतिक पूर्वाधार तथा यातायात मन्त्रालय र सातै प्रदेशका प्रदेश सरकारले यातायात क्षेत्र सुधारका लागि धुलिखेल घोषणापत्र जारी गरेका हुन्। यातायात क्षेत्र सुधार र कार्यान्वयन योजना बनाउन भौतिक पूर्वाधार तथा यातायातमन्त्री प्रकाश ज्वाला,सातै प्रदेशका यातायातमन्त्री, सचिव र दुई प्रदेशका मुख्यमन्त्रीसहित काभ्रेको धुलिखेलमा बैठक भएको थियो। दुई दिनसम्म चलेको बैठकले यातायात क्षेत्रका समस्या पहिचान गरी ती समस्या मिति नै तोकेर समाधन खोज्नेगरी घोषणापत्र जारी भएको मन्त्री ज्वालाले बताए। यातायात क्षेत्रको रोग पत्ता लगाएर उपचारको विधि पनि तत्काल सुरु गर्ने गरी घोषणापत्र जारी गरिएको उनको भनाइ थियो। मन्त्री ज्वालाले भने, 'यातायात क्षेत्रमा अहिले गरिएका निर्णयहरु कोसेढुङ्गा साबित हुने विश्वास हामीले लिएका छौँ।' यातायात व्यवस्था विभागबाहेक सबै कार्यालयहरु प्रदेश मातहत छन्। सङ्घीय सरकारले ऐन, कानुन र अन्य कुराको सहजीकरण गर्छ भने प्रदेश सरकारले कार्यान्वयन गर्दछ। कानुन बनाउने र लागू गर्ने केन्द्र र प्रदेश सरकारबीचको एउटा महत्वपूर्ण समन्वय बैठक सम्पन्न भएको यातायात व्यवस्था विभागका महानिर्देशक नारायणप्रसाद भट्टराईले जानकारी दिए। समन्वय बैठकमा मधेस प्रदेशका मुख्यमन्त्री सरोजकुमार यादव र लुम्बिनी प्रदेशका मुख्यमन्त्री डिल्लीबहादुर चौधरी सहभागी थिए। यी दुई प्रदेशको यातायात मन्त्रालय मुख्यमन्त्रीसँग भएका कारण उनीहरु उपस्थित भएका हुन्। अन्य प्रदेशबाट यातायातमन्त्री र सचिवको सहभागिता थियो भने भौतिक पूर्वाधार मन्त्रालयका सचिव केशवकुमार शर्मा, सहसचिव अर्जुनजङ्ग थापा, रघुराम बिष्टलगायतको पनि सहभागिता थियो। सो बैठकले सवारी चालक अनुमतिपत्र, स्मार्ट चालक अनुमतिपत्रको छपाइ, इम्बोस्ड नम्बर प्लेट, पुराना सवारी साधनको लगत कट्टा, राइड शेयरिङ, विदेशी सवारी चालकको नेपालीकरण, वैज्ञानिक भाडादर निर्धारणजस्ता विषयमा समन्वय गरेर काम गर्ने निर्णयसमेत गरेको छ। रासस"
लिफ्टिङ गरेर स्थानीयलाई खानेपानी,"स्याङ्जा : नगरपालिकाको विकट क्षेत्र पानी व्यवस्थापन भएसँगै यहाँका ३ गाउँका स्थानीयवासी खुशी भएका छन्। लिफिटङ गरेर जालिमडाँडा, तीलडाँडा र कोलडाँडावासी लाभान्वित भएका हुन्। चापाकोट नगरपालिका६ साँखर जालिमडाँडामा त पानीको धेरै समस्या थियो। यहाँका स्थानीयले वर्षौंदेखि पानीको समस्या भोग्दै आएका थिए। करिब १६ किलोमिटर टाढादेखि खानेपानीको जोहो गर्नुपर्ने वाध्यता थियो। तर, अहिले गण्डकी प्रदेश पूर्वसांसद भागवतप्रकाश मल्लको पहलमा गाउँमा लिफ्टिङ खानेपानी आयोजना सम्पन्न भएसँगै खानेपानीको समस्या हटेको छ। स्थानीयवासीमा खुशी छाएको छ। गाउँलेको मुहारमा खुशी देखिएको छ। वडाडाँडापाङ्लुङ लिफ्टिङ खानेपानी आयोजनाबाट जालिमडाँडा, तीलडाँडा र कोलडाँडाका ८१ घरपरिवार लाभान्वित भएको पाङ्लुङबरडाडा खानेपानीका अध्यक्ष सुर्य पाठकले जानकारी दिए। उनका अनुसार, भौगोलिक विकटताका कारण धेरै टाढाबाट पानी ल्याउनु परेको थियो। पानी आउने भन्दा बिग्रने बढी हुथ्यो। दिनहुँजसो बनाउनका लागि ४५ खटिनु पर्थ्यो। अब ती सबै समस्या हटेका छन्। स्थानीयवासीले घर घरमै पानीको सुबिधा पाएका छन्। धारामा पानी खोलेर सुरूवात गर्दै पूर्वसांसद भागवतप्रकाश मल्लले खानेपानीबाट कोहि पनि बञ्चित हुन नहुने जनाउँदै एक घर एक धारा खानेपानीको अवधारणा अनुरूप सबै घरमा पानीको उपलब्ध गराउन निरन्तर लागिरहने बताए। उनले थपे, जिल्ला र जन्मथलोको विकासका निम्ति सधैँभरि जुटिरहनेछु।' कार्यक्रममा नगर प्रमुख देवबहादुर खाँणले चापाकोटका विकासका लागि संघ, प्रदेशसँग सहकार्य गर्दै अघि बढ्ने बताए। लिफ्टिङ खानेपानीमो सबलाइनमा पानी जोडेर पानी उपलब्ध गराइएको हो। आफ्ना टोल टोलमा खानेपानीका धारा ल्याएर सहज बनाएको भन्दै पूर्वसांसद भागवतप्रकाश मल्ल, चापाकोट नगरप्रमुख देवबहादुर खाँण, खानेपानीका अध्यक्ष सूर्य पाठकलाई स्थानीयवासीले फूलमालाले स्वागत गरेका छन्।"
पर्यटकको रोजाइमा सहिद स्मारक,"हेटौंडा : हेटौंडा११ नवलपुरमा अवस्थित सहिद स्मारक देशकै नमुना सहिद केन्द्रसँगै पर्यटकीय गन्तव्य बन्न पुगेको छ। २०३७ सालतिर गौचरणका रूपमा रहेको सो क्षेत्र स्मारकका रूपमा विकास भएसँगै अहिले आन्तरिक तथा बाह्य पर्यटकको आकर्षणको केन्द्र बन्न पुगेको हो। स्मारकमा विशेषगरी मकवानपुर, बारा, पर्सा, रौतहट, चितवनसहित बागमती प्रदेशका विभिन्न जिल्लाबाट दैनिक हजारौँको संख्यामा पर्यटकहरू आउने गरेका छन्। सहिद स्मारक संस्कृति तथा अस्तित्वको संरक्षण र स्वतन्त्रता प्राप्तिका निम्ति बलिदानी दिने अमर सहिदहरूको सम्झनाका लागि स्थापित स्वरुपका रुपमा परिचित छ। यहाँ सहिदका बारेमा पूर्ण रुपमा अध्ययन, अनुसन्धान र सहिदप्रति श्रद्धा अपर्ण गर्न मानिसहरू आउने गरेका छन्। यसको संरक्षण, सम्वर्द्धन र निरन्तरताबाट पर्यटकीय पूर्वाधारको विकास भएकाले वार्षिक ५ लाख भन्दा बढी पर्यटकहरू आउने गरेको स्मारक विकास समितिका कार्यालय प्रमुख रामचन्द्र न्यौपाने बताए। हेटौंडाबाट पूर्वपश्चिम राजमार्ग हुँदै ४ किलोमिटरको दूरी पार गरेपछि पुगिने स्मारक नवलपुर सरस्वती (बसामाणी) सामुदायिक वन क्षेत्रको २० हेक्टर जमिनमा फैलिएको छ। एउटै ढुंगामा १२ जना सहिदको प्रतिमा रहेको सहिद स्तम्भ यहाँको प्रमुख आकर्षणका रूपमा रहेको छ। २०५१ मा स्थापना गरिएको उक्त प्रतिमामा इतिहासका विभिन्न कालखण्डमा भक्ति थापादेखि २०४६ सालसम्मका सहिदहरूलाई समेट्ने गरी १२ सहिद र ज्ञातअज्ञात सहिदको प्रतिनिधिका रूपमा एक महिला र एक पुरुषको अमूर्त आकृति समावेश गरिएको छ। त्यस्तै २०५१ मा मनामोहन बाटिकाको स्थापना गरिएको थियो। स्मारक परिसरमा जननेता मदन भण्डारीको स्मृतिमा उनको दुर्घटनाबाट मृत्यु भएको स्थान दासढुंगाको दृश्य प्रतिबिम्बित हुनेगरी निर्माण गरिएको मदन स्मारक, जनमुखी नेताका रुपमा चिनिने रुपचन्द्र विष्टको स्मृतिमा निश्पक्ष सक्रियताको अभ्यास थाहा लेखिएको थाहा स्तम्भ रहेको छ। स्मारक परिसरमा पर्यटकहरू एकैसाथ बस्न, घुम्न, र फोटो खिच्न मिल्ने गरी आकर्षक बगैँचा, आर्कब्रिज, आराम गर्ने कुर्सीहरू र वरपिपल चौतारीसहितको मैत्री पार्क, मालाकार क्यारी, आधुनिक झोलुङ्गे पुल, झरना पार्क, पौडी पोखरी, बालबालिकाको लागि मनोरञ्जन पार्क निर्माण गरिएको छ। यहाँ करिब ३ विगाहा क्षेत्रफलमा चिडियाघर रहेको छ। जहाँ संसारकै सबैभन्दा ठूलो चरा अस्ट्रीजसहित २ दर्जनभन्दा बढी जीव जनावर रहेका छन्। जिल्लाको पर्यटकीय स्थलको सूचना केन्द्रका रूपमा विकास गर्ने लक्ष्य अनुसार पर्यटन सूचना केन्द्रको स्थापना गरिएको छ। ऐतिहासिक प्रजातान्त्रिक आन्दोलनका अगुवा विश्वेश्वरप्रसाद कोइराला, पुष्पलाल श्रेष्ठ, गणेशमान सिंह र मनमोहन अधिकारीको पूर्णकदको प्रतिमा पर्यटकको रोजाइको प्रमुख थलोका रूपमा रहेको छ। यहाँ धरहरा पार्क, ६५ फिट अग्लो र १९ मिटर चौँडाइको सहिद स्तम्भ, पिकनिक स्थल, रजत जयन्ती स्तम्भ, नर्सरी ग्रीन हाउस, फोहोरासहितको पार्क, प्रेमलाल स्मृति प्रतिक्षालय, विश्राम स्थल, आवासीय सेमिनार हल, धार्मिक अनुष्ठान तथा विवाह ब्रतबन्धका लागि विवाह मण्डप निर्माण गरिएको छ। स्मारक परिसरमा पर्यटकहरूले घोडचढीको आनन्द लिने गरेका छन्। बुद्ध प्रतिमा, एक सिंङे गैंडा र लैनो गाईको प्रतिमाले पर्यटकहरूलाई लोभ्याउने गरेको छ। विभिन्न कालखण्डमा सहादत प्राप्त गरेका सहिदका बारेमा प्रकाशित पुस्तक, जीवनी, लेख रचना र फोटोलगायतका सम्पूर्ण विवरण उपलब्ध हुने गरी सहिदका बारेमा अध्ययन अनुसन्धान एवं खोज गर्नका लागि सहिद अनुसन्धान केन्द्र स्थापना गरिएको छ। त्यस्तै देवी मन्दिरका कारण धर्मप्रति आस्था राख्ने पर्यटक नियमित तथा दशैंमा दुर्गा पूजा गर्न आउने गरेका छन्। यस ठाउँको पुरानो नाम काभ्रेथली हो। बाँझो र सुक्खा गौचरणका रूपमा रहेको सो क्षेत्रमा २०४७ साउन ७ गते पुस्पलाल स्मृति दिवसको दिन वृक्षरोपण गरी सहिद स्मृति वनबाटिका नामकरण गरिएको थियो। २०४९ पुस १७ गते तत्कालिन मकवानपुर जिल्ला परिषद् र हेटौंडा नगरपालिकाको निर्णय अनुसार यस क्षेत्रमा सहिद स्मारक निर्माण सुरु गरिएको हो। तत्कालीन जिल्ला विकास समितिका अध्यक्ष वीरबहादुर लामाले २०५० बैशाख १५ गते सहिद स्मारकको शिलान्यास गरेका हुन्। त्यतिबेला हेटौंडा नगरपालिकाका मेयर डोरमणि पौडेल थिए। उनै पौडेल स्मारकको संस्थापक र बहालवाला अध्यक्ष हुन्। २०५१ माघ १७ गते २०४६ सालसम्ममा सहादत प्राप्त गर्ने सहिदको प्रतिमाको स्थापना गरिएको हो। स्थानीय सरस्वती खोलाबाट ल्याइएको श्यामल वर्णको करिब २५ टनको विशाल ढुंगामा ललितकलाका पृथ्वि श्रेष्ठ, गोविन्द चौधरी र कमलेश महर्जनले ११ महिना लगाएर उक्त प्रतिमा निर्माण गरेका हुन्। उक्त प्रतिमा निर्माणको लागि तत्कालीन हेटौँडा नगरपालिकाले ९० हजार र जिल्ला विकास समितिले २५ हजार लगानी गरेको थियो। जहाँ राष्ट्रिय एकीकरणका लागि देउथलको युद्धमा वीरगती प्राप्त गर्ने भक्ति थापा, राणाहरूको जहानिँया निरङ्कुश शासनको विरुद्ध जनतालाई मुक्त पार्न जीवन बलिदान गर्ने चार सहिदहरू क्रमशः, दशरथ चन्द, धर्मभक्त माथेमा, शुक्रराज शास्त्री र गंलालाल श्रेष्ठको मुखाकृति निर्माण गरिएको छ। त्यसैगरी सामन्त जमिदारको विरुद्ध लडेका भीमदत्त पन्त, पञ्चायती व्यवस्थामा प्रजातन्त्रका लागि लडेका यज्ञबहादुर थापा, पञ्चायती व्यवस्थाको विरुद्धमा लडेका विरेन राजवंशी, रत्न कुमार वान्तवा, मुनेश्वरी यादव र पञ्चायतकै विरुद्धको आन्दोलनमा गोली खाएका प्रभाकर पौडेलको मुखाकृति समावेश छ। राज्यले प्रत्येक बर्ष माघ १६ गते सहिद दिवस मनाउने गरेको छ। यहाँ सहिद दिवसको दिन सहिदको प्रतिमामा माल्यापर्ण गर्दै सहिदप्रति श्रद्धा अर्पण गर्ने गरेको स्मारक विकास समितिका उपाध्यक्ष रामेश्वर राना बताउँछन्। पार्कको संरक्षण तथा प्रशासनिक व्यवस्थापनका लागि ३१ जना कर्मचारी परिचालित भएका छन्। आन्तरिक आम्दानीबाट उनीहरूलाई पारिश्रमिकको व्यवस्थापन मिलाइएको कार्यालय प्रमुख न्यौपाने बताउँछन्। स्मारककै कारण सो क्षेत्रमा प्रत्यक्ष र अप्रत्यक्ष गरी २ सय भन्दा बढी घर परिवार लाभान्वित भएका छन्। स्मारकको आफ्नै भू स्वामित्व भने छैन। वन कार्यालयसँग आफ्नै भूस्वामित्वको लागि पहल गरिएको भए पनि हालसम्म सो क्षेत्र जिल्ला वन कार्यालय अन्तर्गत पर्दछ। समितिले विभिन्न संरचना निर्माण गर्दा वन अतिक्रमण हुने गरेको गुनासो आउने गरेको छ।"
सामुदायिक वन उपभोक्ता समूहलाई पुरस्कार,"बेनी : म्याग्दीका तीन वटा सामुदायिक वन उपभोक्ता समूहलाई मंगलबार पुरस्कृत गरिएको छ। साथै एकएक जना वन प्राविधिक र पत्रकारलाई सम्मान गरिएको छ। डिभिजन वन कार्यालय म्याग्दीले बेनीमा आयोजना गरेको कार्यक्रममा वन तथा वातावरण संरक्षण, वन पैदावारको प्रयोग मार्फत जीविकोपार्जन सुधार र सामाजिक क्षेत्रमा योगदान गरेका समूह, पत्रकार र कर्मचारीलाई पुरस्कृत गरेको हो। छनौट समितिको सिफारिसको आधारमा रघुगंगा८ को कृष्ण तालाबन्दी, अन्नपूर्ण७ को औला र धवलागिरी३ को छेरपातल सामुदायिक वन उपभोक्ता समूहलाई पुरस्कृत गरिएको डिभिजन वन अधिकृत मनोज रानाभाटले बताए। तीनवटा सामुदायिक वनलाई क्रमशः १० हजार, सात हजार र पाँच हजार रुपैयाँ नगदसहित पुरस्कृत गरिएको हो। सब डिभिजन कार्यालय दरवाङका रेञ्जर दिपक शेरचन र कान्तिपुरका पत्रकार घनश्याम खड्कालाई दोसल्ला ओढाएर प्रंशसापत्र प्रदान गरिएको थियो। जिल्ला समन्वय समिति म्याग्दीका प्रमुख राजकुमार थापा, प्रमुख जिल्ला अधिकारी तुलसीराम पौडेल र वन अधिकृत रानाभाटले पुरस्कार वितरण गरेका थिए। यसैगरी डिभिजन वन कार्यालय म्याग्दीले आर्थिक वर्ष २०७९०८० मा करिब शत प्रतिशत पुँजीगत बजेट कार्यान्वयन गरेको छ। पुँजीगत शीर्षकमा ९८ लाख ५० हजार रुपैयाँ बजेट विनियोजन भएकोमा ९८ लाख ६ हजार २७७ रुपैयाँ अथवा ९९५५ प्रतिशत बजेट खर्च भएको छ। कार्यालय मार्फत अन्नपूर्ण गाउँपालिका६ घोडेपानीको जंगलमा गुराँसपार्क र सोही वडाको रातोपानी कुण्डमा विश्रामस्थल बनाइएको सहायक वन अधिकृत नरबहादुर क्षेत्रीले बताए।"
सिन्धुलीको मरिणमा १५ शैयाको अस्पताल भवनको शिलान्यास,"सिन्धुली : सिन्धुलीको मरिण गाउँपालिकामा १५ शैयाको अस्पताल निर्माणका लागि शिलान्यास गरिएको छ । मरिण गाउँपालीका ७ महेश्वतामा सिन्धुली क्षेत्र नम्बर २ का प्रतिनिधि सभा सदस्य लेखनाथ दाहाल (राजन) ले मंगलबार एक कार्यक्रमका बीच अस्पताल भवनको शिलान्यास गरेका हुन् । आगामी आर्थिक वर्ष २०८१०८२ को मंसिर सम्ममा सक्ने गरी अस्पताल भवनको शिलान्यास गरिएको हो । भवन निर्माणको जिम्मा स्काई विल्डर्स प्राली नयाँबानेश्वर काठमाडौंले लिएको हो । उक्त भवन निर्माणका लागि निर्माण कम्पनीले २०७९ पुस २५ गते सम्झौता गरेको थियो । संघीय सरकारको १६ करोड ७१ लाख ५८ हजार २ सय ५७ रुपैयाँको लागतमा अस्पताल भवन निर्माण हुन थालेको हो । अस्पताल भवन स्टमेट अनुसार समयमा निर्माण सक्न सांसाद दाहालले आग्रह गरेका छन् । हस्पताल भवन तीन तलाको हुनेछ । ४ हजार ७ सय ४० दशमलव ८४ वर्ग मिटर क्षेत्रफलमा अस्पताल निर्माण थालिएको गाउँपालिकाका अध्यक्ष विमर्श मुक्तान (प्रख्यात)ले जानकारी दिए । मुख्य भवन मात्र ३ हजार ६१ दशमलव ८८ वर्ग मिटरमा निर्माण गरिने छ । अन्य क्षेत्रमा पार्कीङ, सुरक्षा गार्ड भवन, मुलगेट, आवास, स्टोर्सलगायतका भवनहरु तयार पारिने छ,उनले भने । लामो समयको प्रतिक्षापछि १५ शैयाको सुविधा सम्पन्न अस्पताल निर्माण हुने भएपछि मरिणबासी खुसी भएका छन् । सरकारले देशभरका सबै स्थानीय तहमा कम्तीमा १५ शैयाको अस्पताल निर्माण गर्ने योजना अनुसार गाउँपालिकाले पनि भवन निर्माणको काम सुरुवात गरेको मरिण गाउँपालिकाका प्रमुख प्रशासकिय अधिकृत ओमबहादुर दर्जीले जानकारी दिए । उनका अनुसार अस्पताल निर्माण गरि संचालनमा आएपछि मरिण, हरिहरपुरगढी तथा घ्याङ्लेख गाँउपालीकाका नागरिक प्रत्यक्षरुपमा लाभान्वित हुनेछन् ।अस्पतल भवन शिलान्यास कार्यक्रममा गोलन्जोर गाँउपालीकाका अध्यक्ष शंकर वराल, मरिण गाउँपालिका अध्यक्ष विमर्श मोक्तान, गोलन्जोर गाउँपालिका उपाध्यक्ष ज्वाला प्रसाद न्यौपाने, मरिण गाउँपालिका उपाध्यक्ष विमला माझी,प्रमुख प्रशासकीय अधिकृत ओम दर्जीलगायत गाउँकार्यपालिका सदस्या तथा स्थानीय समुदायको उपस्थिति रहेको थियो ।"
"सय किलो सुन प्रकरण : पोखरेल मन्त्रालय तानिए, पाण्डे त्रिअवि भन्सार प्रमुख",काठमाडौं : त्रिभुवन अन्तर्राष्ट्रिय विमानस्थलस्थित भन्सार कार्यालयका प्रमुख फेरिएका छन्। अर्थ मन्त्रालयले मंगलबार त्रिअवि भन्सार कार्यालयका प्रमुख अरुण पोखरेलाई जिम्मेवारीबाट हटाउँदै सहसचिव टोकराज पाण्डेलाई पठाएको छ। केही दिनअघि विमानस्थलबाट भन्सार पास भएर सय किलो बढी सुन बाहिरिएपछि विमानस्थलस्थित प्रहरी र भन्सार कार्यालयका कर्मचारीहरू आलोचित भएका थिए। अर्थ मन्त्रालयका प्रवक्ता धनीराम शर्माले विमानस्थल भन्सार कार्यालयका प्रमुख फेरिएको बताए। राजस्व अनुसन्धान विभागले त्रिअवि भन्सार कार्यालयका तीन कर्मचारीलाई नियन्त्रणमा लिएर अनुसन्धान गरिरहेको छ। सुन बाहिरिएको विषयलाई लिएर मन्त्रालयले पोखरेललाई फिर्ता बोलाएको हो। पाण्डे राष्ट्रिय किताबखानाका महानिर्देशक थिए।
वैद्यनाथ धाम गुठीको जग्गा अतिक्रमण,"अछामको साँफेबगरमा रहेको बैद्यनाथ धाम गुठीको नाममा १८५२ सालमा राजा रणबहादुर शाहबाट लगाइएको लालमोहर अनुसार ३ गाउँ र ९ खेत ४० मुरी माटो (करिब एक हजार रोपनी जग्गा) रहेको इतिहास छ। त्यसपछि १९८६ सालमा भएको नापीमा मन्दिरको नाममा एक हजार रोपनी जग्गा रहेको देखायो। तर, अहिले गुठीका नाममा १ सय ३७ रोपनी जग्गा मात्र छ। मन्दिर अहिले साघुरिँदै गएको छ। तीन वर्ष पहिले सरकारी, सार्वजनिक, गुठी जग्गा संरक्षणसम्बन्धी जाँचबुझ आयोगले गुठीको जग्गा अतिक्रमण भएको प्रतिवेदन सार्वजनिक गरेको थियो। गुठीको ८ सय ६२ रोपनी ३ पैसा जग्गा अतिक्रमण भएको छ। गुठी संस्थान केन्द्रीय कार्यालय काठमाडांैले विभिन्न व्यक्तिहरूले आफ्नो भनी दाबी गर्दै आइरहेको जग्गा गुठीको रहेको फैसला गत वर्ष गरिसकेको छ। यसको पूर्णपाठ भने आउन बाँकी छ। आफ्नो व्यक्तिगत जग्गासमेत गुठीमा परेको भन्दै स्थानीय पटकपटक गुठी संस्थानको कार्यालय काठमाडौं पुग्ने गरेका छन्। गुठी संस्थानले गरेको निर्णय आफूहरूलाई मान्य नभएको भन्दै जिल्ला अदालतमा मुद्दा हाल्ने तयारी भएको प्रेमनाथ योगीले बताए। १ सय ७१ जना गुठियारहरूले आफ्नो व्यक्तिगत जग्गा भएको दाबी गर्दै आइरहेका छन्। यो पनि पढ्नुहोस वैद्यनाथ गुठीको ८ सय ६२ रोपनी जग्गा अतिक्रमण"
अमेरिका लगिदिने भन्दै दुई करोड लिएर विदेशमा अलपत्र पार्ने एकजना पक्राउ,"काठमाडौं : मानव बेचबिखन तथा ओसारपसारमा संलग्न रहेको अभियोगमा एकजना पक्राउ परेका छन्। पक्राउ पर्नेमा कास्की पोखरा महानगरपालिका२७ घर भई हाल काठमाडौं महानगरपालिका८ गुह्रेश्वरी पन्चकन्या मार्ग डेरा गरी बस्ने ३४ वर्षीय कमल तामाङ रहेको प्रहरीले जनाएको छ। सुन्दर भविष्य र सुविधा सम्पन्न जीवनशैली उपलब्ध हुने लोभ लालच र भ्रममा पारी अवैधानिक बाटो हुँदै अमेरिका लगिदिने भनी पीडितहरुलाई अन्यत्र देशमा लगि अलपत्र पार्ने, बन्धक बनाइ यातना दिने र फिरौती लिने जस्ता आपराधिक कार्यमा संलग्न रहेको खुल्न आएपछि तामाङलाई पक्राउ गरिएको प्रहरीले जनाएको छ। तामाङ समेतले हवाई मार्ग हुँदै अमेरिका लैजाने प्रलोभन देखाई जनही ११ लाख ३० हजारदेखि ६० लाख रूपैयाँसम्म रकम लिई पीडितहरूबाट जम्मा २ करोड २६ लाख २३ हजार ८ सय ९० रुपैयाँ लिएको प्रहरी अनुसन्धानबाट खुलेको छ। नेपालबाट अमेरिका लैजाने भनि भारतको नयाँदिल्ली, श्रीलंका, दुबई, सिंगापुर, फिलिपिन्स, थाईल्याण्ड, लाओस र जाम्बियालगायतका देशमा पुर्याई अलपत्र पारी थप रकम माग गर्ने गरेको अनुसन्धानको क्रममा खुल्न आएको छ । जिल्ला अदालत काठमाडौंबाट म्याद थप अनुमति लिई यस सम्बन्धमा प्रहरीले थप अनुसन्धान गरिरहेको छ।"
चोरीनिकासीको सुर्तीजन्य सामान बरामद,इलाम : इलाममा चोरीनिकासीको सुर्तीजन्य सामान बरामद भएको छ। जिल्लाको सूर्योदय नगरपालिका२ चारमाइलस्थित सीमा इलाकाबाट सशस्त्र प्रहरीले ८ लाख ७५ हजार रुपैयाँ बराबरको सुर्तीजन्य सामान बरामद गरेको हो। नेपालबाट अवैध रूपले भारततर्फ लैजाँदै गरेको खुकुरी चुरोट १७ कार्टुन र शिखर चुरोट २ कार्टुन प्रस्तावित सीमा सुरक्षा गुल्म पशुपतिनगर इलामले बरामद गरेको हो। सामान लैजाँदै गरेका व्यक्तिहरू भने सशस्त्र प्रहरीलाई टाढैबाट देख्नासाथै सोही ठाउँमा सामान छाडी फरार भएका थिए। बरामद गरिएको सामान पशुपतिनगर भन्सार कार्यालय इलाममा बुझाइएको छ।
रानीमहल पनि अतिक्रमणमा,"पाल्पा रानीमहल दरबार वरीपरीको फुलबारी क्षेत्रको करिब ४० रोपनी जग्गा अतिक्रममा परेको छ। २०३२ सालमा जिल्लामा नापी आउनुभन्दा पहिले सार्वजनिक रूपमा रहेको रानीमहल फुलबारीको जग्गा व्यक्तिको नाममा दर्ता भई हालसम्म किनबेच भइरहेको छ। रानीमहल क्षेत्रको खानीगाउँ खोलातर्फ दुई तीन जनाको खेतबाहेक सम्पूर्ण जग्गा सार्वजनिक रहेको थियो। तर, अहिले सबै जग्गाका लालपुर्जा छन्, केकसरी यस्तो भयो थाहा छैन, स्थानीय अगुवा लिला भट्टराईले बताए। २०३२ सालमा रानीमहल दरबार परिसरमा बस्दै आएका सामाकोटे परिवारले नापी आउँदा रानीमहलको फुलबारी क्षेत्र व्यक्तिको नाममा दर्ता गराएका थिए। रानीमहल फुलबारीलाई आफ्नै नाममा दर्ता गराएका सामाकोटेले नै २०४० सालदेखि २०६५ सालसम्म उक्त क्षेत्रको जग्गा बिक्री गराएको बताइएको छ। रानीमहल क्षेत्रमा पर्यटकीय चहलपहल बढ्दै गएको र सरकारले नेपालका एक सय पर्यटकीय गन्तव्यको सूचीमा रानीमहललाई राखेपछि सो स्थानको जग्गाको भाउ आकासिएको छ। राजा खड्ग शमशरले रानी तेजकुमारीको सम्झनामा बेलायती शैलीबाट १९४९ सालमा रानीमहलको निर्माण सुरु गरी १९५४ सालमा पुरा गरेका थिए। रानीमहलको जग्गा अतिक्रमणको विषयमा स्थानीय सरकार तानसेन नगरपालिका भने वेखबर रहेको छ।"
एक वर्षमा ७८ करोडको सिमेन्ट निर्यात,"काठमाडौं : गत आर्थिक वर्ष २०७९ र ८० मा नेपालबाट ७८ करोड बराबरको सिमेन्ट निर्यात भएको छ । भन्सार विभागका अनुसार गत आवमा तीन सिमेन्ट उद्योगले ७७ करोड ९३ लाख ६ हजार बराबरका १० लाख चार हजार २३ टन सिमेन्ट निर्यात भएको छ । विभागका अनुसार गत आवमा ३५ करोड ८९ लाख ५१ हजार बराबरको छ लाख सात हजार ७३ मेट्रिक टन सिमेन्ट र रु ४२ करोड तीन लाख ५५ हजार बरारबरका तीन लाख ९६ हजार ९५० मेट्रिक टन क्लिङ्कर निर्यात भएको छ । हाल पाल्पा,अर्घाखाँची र बालाजी गरी तीन सिमेन्ट उद्योगले भारतमा सिमेन्ट निर्यात गरिरहेका छन् । साथै अन्य उद्योग निर्यातको तयारीमा छन् । गत असार २४ गतेदेखि पाल्पा सिमेन्टको तानसेन ब्राण्ड भारततर्फ निर्यात सुरु भएको थियो । साथै असोज ३१ गतेदेखि अर्घाखाँची र जेठ २९ गतेदेखि बालाजी सिमेन्टले बाहुबली र श्रृष्टी ब्राण्डमा पिपिसी सिमेन्ट निर्यात सुरु गरेका थिए । सरकारले सिमेन्ट र स्टीललगायत सामान निर्यातमा आठ प्रतिशत अनुदान र वार्षिक १० करोडभन्दाबढीको विद्युत् खपत गर्ने उद्योगलाई दुईदेखि १५ प्रतिशतसम्म महसुलमा छुट दिने घोषणा गरेपछि नेपाली सिमेन्ट उद्योगीले निर्यात सुरु गरेका हुन् । सरकारले गत आर्थिक वर्षको बजेटमा छुटको घोषणा गरेसँगै नेपाली तीन समेन्ट तथा एक स्टील उद्योगले निर्यात गरेका हुन् । सिमेन्ट उत्पादक सङ्घले भारत सरकारबाट सिमेन्ट निर्यातमा गुणस्तर प्रमाणपत्रको पर्खाइमा धेरै सिमेन्ट उद्योग रहेको संघले जनाएको छ । नेपाली सिमेन्ट उद्योगले भारत निर्यातका लागि भारत सरकारबाट गुणस्तरको प्रमाणपत्र लिनुपर्नेछ । नेपालमा सञ्चालित सिमेन्ट उद्योगसँग वार्षिक करिब दुई करोड २० लाख टन सिमेन्ट उत्पादन क्षमता छ । रासस"
नारायणीको एमआरआई मेसिन खरिदमा अनियमितता,"वीरगन्जको नारायणी अस्पतालका लागि खरिद गरिएको एमआरआइ मेसिनमा आर्थिक अनियमितता गरिएको प्रकरण गत मंसिरमा प्रकाशमा आयो। नारायणी अस्पतालले चाइनिज उत्पादक कम्पनी युनाइटेड इमेजिसन हेल्थकेयर प्रालिले उत्पादन गरेको एमआरआई मेसिन ३० करोड रुपैयाँमा खरिद गरेको थियो। तर, अनियमितता प्रकरण बाहिर आएको ७ महिना बितिसक्दा पनि त्यसबारे सरकारको नियामक निकायले ठोस कदम चालेको छैन। यता अस्पताल प्रशासनले भने एमआरआई मेसिन खरिद प्रक्रियामा अस्पतालको निर्णायक भूमिका नै नरहेको प्रष्टिकरण दिँदै आएको छ। अस्पतालका मेसु डाक्टर चित्तरन्जन साह एमआरआइै मेसिनको प्राविधिक स्पेसिफिकेसन बनाउनेदेखि टेण्डर स्वीकृत गर्नेसम्मको सम्पूर्ण काम स्वास्थ्य मन्त्रालयले नै गरेकोले आफूहरूको भूमिका त्यसमा नभएको बताउँछन्। एमआरआई मेसिन खरिदका लागि आवश्यक अनुमानित लागत रकम मन्त्रालयले निकासा गरेपछि अस्पताल प्रशासनले एमआरआई मेसिनको प्राविधिक स्पेसिफिकेसन बनाउने जिम्मा मन्त्रालयलाई पत्राचार गरेर दिएको थियो। बिपीका पदाधिकारीलाई भएन कारबाही भ्रष्टाचारका घटनामा संलग्न भएको आरोप लागेका बीपी कोइराला स्वास्थ्य विज्ञान प्रतिष्ठान धरानका पूर्व पदाधिकारीहरूलाई कारबाही भएको छैन। भ्रष्टाचारजन्य कसुर गरेको अभियोग लागेका प्रतिष्ठानका पूर्व उपकुलपतिहरू डा ज्ञानेन्द्र गिरी, पूर्व रजिष्ट्रार मोहनचन्द्र रेग्मी, लगायतका व्यक्तिलाई कारबाही हुन सकेको छैन। गिरी भ्रष्टाचारजन्य कसुरमा हाल निलम्बनमा परेका छन्। अख्तियारले भ्रष्टाचारको अनुसन्धानलाई प्रभावकारी नबनाउँदा पूर्व रजिष्टार रेग्मी भने प्रतिष्ठानमै चिकित्सकका रूपमा कार्यरत छन्। गिरि र रेग्मीले कोभिड अस्पतालमा चाहिने औषधि उपकरण र प्रतिष्ठानमा विभिन्न सामान खरिद गर्दा बिनाटेण्डर सामान खरिद गरी आर्थिक अनियमितता गरेका थिए। त्यससम्बन्धी फाईल अख्तियारले बरामत गरेको थियो।"
"बढ्यो साउनको व्यापार, व्यापारीलाई भ्याइनभ्याइ (फोटोफिचर)","काठमाडौं : साउन लागेसँगै व्यापारिक माहोल बढेको छ। साउनमा विशेषगरी मेहेन्दी,हरियो चुरा तथा पोतेको खपत बढि हुनेगर्छ। साउन महिनाभर महिलाहरूले हरियो, पहेंलो,रातो रंगका पहिरन, चुरापोते र मेहेन्दी लगाउने भएकाले व्यापार पनि बढेको व्यापारीहरू बताउँछन्। अहिले दैनिक व्यापार पनि बढेको उनीहरूको भनाइ छ। यतिबेला काठमाडौंको इन्द्रचोक,असन,न्यूरोड तथा गल्लीगल्लीमा माला, पोते र चुरा किनमेल गर्नेको भीड लागेको छ। यतिबेला यहाँका व्यापारीलाई सामान बिक्री गर्न भ्याइनभ्याइ छ। साउनको सोमबार व्रत गरेमा मनको इच्छा पूरा भई अटल सौभाग्य प्राप्त हुने धार्मिक विश्वास छ।"
बागमती प्रदेशमा ७२ प्रतिशत रोपाइँ सकियो,"हेटौंडा :बागमती प्रदेशमा ७२ प्रतिशत धान रोपाइँ सम्पन्न भएको छ। प्रदेश कृषि निर्देशनालयका अनुसार साउन ५ गतेसम्ममा प्रदेशको १३ वटै जिल्लामा गरी कूल ७२ प्रतिशत रोपाइँ सकिएको हो। निर्देशनालयको तथ्याङ्क अनुसार सबैभन्दा धेरै भक्तपुरमा ९४ प्रतिशत र काठमाडौँमा ९३ प्रतिशत रोपाइँ सकिएको छ। त्यस्तै ललितपुरमा ८७ प्रतिशत, रसुवामा ८६ प्रतिशत, चितवनमा ८२ प्रतिशत, दोलखामा ७६६ प्रतिशत, काभ्रेमा ७४४ प्रतिशत, नुवाकोटमा ७२ प्रतिशत, सिन्धुपाल्चोक ७१९ प्रतिशत, सिन्धुलीमा ७० प्रतिशत, मकवानपुरमा ६८ प्रतिशत, धादिङमा ५१ प्रतिशत र रामेछापमा ४४५ प्रतिशत रोपाइँ सकिएको हो। प्रदेशका केही जिल्लाहरुमा सिचाइँको राम्रो प्रबन्ध नभएको कारण वर्षात भइरहेकै समयमा रापाइँ गर्नुपर्ने बाध्यता भएकाले यो वर्ष केही ढिलाई भएको प्रदेश कृषि निर्देशनालयका सूचना अधिकारी राजन प्रसाद चौलागाईंले जानकारी दिए।"
३७ लाखभन्दा बढीको लत्ताकपडासहित मोटरसाइकल बरामद,कपिलवस्तु : सशस्त्र प्रहरीले ३७ लाखभन्दा बढीको लत्ताकपडासहित मोटरसाइकल बरामद गरेको छ। जिल्लाको विजयनगर गाउँपालिका१ जवाबैराठ इलाकाबाट ३७ लाख २० हजार रुपैयाँ बराबरको लत्ताकपडा तथा मोटरसाइकल बरामद गरेको हो। सोही ठाउँको जंगल इलाकामा बेवारिसे अवस्थामा रहेको सो लत्ताकपडा तथा भारतीय नम्बर प्लेटका चारवटा मोटरसाइकल प्रस्तावित सीमा सुरक्षा गुल्म कृष्णनगरले बरामद गरेको हो। बरामद गरिएको लत्ताकपडा तथा मोटरसाइकल कृष्णनगर भन्सार कार्यालय कपिलवस्तुमा बुझाइएको छ।
"पाँचथरमा झापाबाट आइरहेको ट्याक्सी दुर्घटना : एकको मृत्यु, १३ जना घाइते",मृतकको पहिचान हुन बाँकी रहेको प्रहरीले जनाको छ। दुर्घटनामा परी घाइते भएका उनको पाँचथर अस्पतालमा उपचारको क्रममा मृत्यु भएको हो। ट्याक्सिमा सवार १३ जना घाइते भएका छन्। फिदिम : मेची राजमार्ग स्थित पाँचथरको फिदिम २ कृष्ण मन्दिर नजिकै ट्याक्सी दुर्घटना भएको छ। दुर्घटनामा परी एक जनाको मृत्यु भएको छ। मृतकको पहिचान हुन बाँकी रहेको प्रहरीले जनाको छ। दुर्घटनामा परी घाइते भएका उनको पाँचथर अस्पतालमा उपचारको क्रममा मृत्यु भएको हो। ट्याक्सिमा सवार १३ जना घाइते भएका छन्। झापादेखि फिदिमतर्फ आइरहेको मे १ ज १९४१ नम्बरको ट्याक्सी र्दुटना भएको हो। दुर्घटनामा परी घाइते भएकालाई उपचारका लागि पाँचथर अस्पताल ल्याइएको छ। दुर्घटनाको विस्तृत विवरण आउन बाँकी छ।
"भारी वर्षाले जलमग्न दाङ, हुलाकी राजमार्ग अवरुद्ध","दाङ : भारी वर्षाका कारण दाङको देउखुरी उपत्यका भित्रका केही स्थान जलमग्न भएका छन् । पूर्वपश्चिम राजमार्ग छेउछाउका बस्तीहरूमा खहरे खोलाको बाढी पसेको हो।लमही नगरपालिका१ मा रहेको कौडियाखोलामा आएको बाढी होमपाइप उद्योगमा पसेको छ । पानीको निकास नहुदा राजमार्ग उत्तर क्षेत्रका बस्तीहरू जलमग्न भएका छन् । यस्तै गढवा गाउँपालिका  ५ र ३ मा बाढीका कारण बस्तीहरु डुबानमा पर्ने जोखिम रहेको इलाका प्रहरी कार्यालय गढवाका प्रहरी प्रमुख नवीन वलीले बताइन् । यस्तै राजपुर गाउँपालिका५ मा १० वटा घर डुबानको जोखिममा रहेको र अहिले पानी घट्ने क्रममा रहेकाले केही समस्या टरेको प्रहरीले जनाएको छ । कालाकाटे सिक्टा हुलाकी राजमार्ग अवरुद्ध भएको छ । निर्माणाधिन सडकमा बाढीले असर पुर्याएको छ भने बन्दै गरेको पुलमा पनि क्षति पुगेको छ। 'बाढीका कारण आउजाउमा समस्या भएको छ,'प्रहरी प्रमुख वलीले भनिन्,पानी परिरह्यो भने जोखिम बढेर जाने देखिन्छ ।"
पहिरोले म्याग्दीको विद्यालय भवनमा क्षति,"पहिरोले भवन जोखिममा परेपछि कक्षा ५ सम्म अध्यापन हुने विद्यालयको पठनपाठन रोकिएको छ। विद्यालयका प्रधानाध्यापक नवराज उपाध्यायले छ कोठे भवन पहिरोले भत्कने अवस्थामा पुगेको बताए। म्याग्दी : म्याग्दीको धवलागिरि गाउँपालिका६ मराङको बुलमा रहेको बागेश्वरी आधारभूत विद्यालयको कक्षा कोठामा पहिरोले क्षति पुर्याएको छ। पहिरोले भवन जोखिममा परेपछि कक्षा ५ सम्म अध्यापन हुने विद्यालयको पठनपाठन रोकिएको छ। विद्यालयका प्रधानाध्यापक नवराज उपाध्यायले छ कोठे भवन पहिरोले भत्कने अवस्थामा पुगेको बताए। 'भवनको गारो र भुई चर्किएर बस्न नमिल्ने अवस्था छ,' उनले भने,'सबैभन्दा जोखिम भएको कक्षा ४ का विद्यार्थीलाई कक्षा ५ मा सँगै राखेर पढाएका छौ। अरु भवन पनि भत्कने अवस्थामा छन्।' पैँतालिस विद्यार्थी रहेको उक्त विद्यालयको जीर्ण भवनमा बसेर पढ्न विद्यार्थीहरु डराएका छन्। दुई कोठे शौचालयको गारो चिरा परेर प्रयोग गर्न नमिल्ने भएको छ। विद्यालय भवनको मुनी गत हिउँदमा सडक निर्माण गरिएकाले अहिले सडकबाट पहिरो बग्न थालेको छ। गाउँपालिकाका उपाध्यक्ष रेशम पुनमगर, शिक्षा शाखाका प्रमुख ख्यामराज सुवेदी र प्राविधिकहरुको टोलीले मङ्गलबार पहिरोको जोखिममा रहेको विद्यालय निरीक्षण गरेका छन्। उनीहरूले तत्काल थप क्षति हुन नदिन तथा पठनपाठनमा असर पर्न नदिन व्यवस्था मिलाइने र दीर्घकालिन समाधानका लागि पहल गरिने बताए।"
"ओखलढुंगामा पहिरोले दुई घर भत्किए, दुईजना घाइते",ओखलढुंगा : वर्षापछि गएको पहिरोका कारण सदरमुकाम ओखलढुंगामा दुई घरमा क्षति पुगेको छ भने तीन घर उच्च जोखिममा छन् । जिल्ला समन्वय समिति नजिकै गएको पहिरोले सिद्धिचरण नगरपालिका १२ स्थित खोरियामा पहिरो जाँदा दुई घरमा क्षति पुगेको हो । घर माथिबाट पहिरो खस्दा सोमबहादुर खत्रीको साँढे ३ तले पक्की घरको बीच तलाको पछाडिको भाग भत्किएको छ भने पेशल खत्रीको ३ तले पक्की घरको पछाडि पट्टीको भाग भत्किएको छ । पहिरोमा परी खत्रीको घरमा कोठा भाडामा बस्दै आएका दुईजना सामान्य घाइते भएका छन् । पहिरोले १ करोड बढिको क्षति गरेको प्रहरीको अनुमान छ । बस्तीमाथि पहिरो खस्ने अरु संभावना रहेकाले अन्य तीन घर जोखिममा छन् । पहिरोले कोलबहादुर खत्रीको कुखुरा फर्म समेत पुरेको छ । उक्त फर्ममा १ लाख ५० हजार बढीको क्षति पुगेको जिल्ला प्रहरी कार्यालयले जनाएको छ । पहिरो खसेर रमाइलोडाँडा जिसस सडक खण्डमा समेत क्षति पुगेको छ। पहिरो पन्छाएर सवारी सुचारु गराइए पनि पहिरोको जोखिम बढेको छ । पहिरोको जोखिममा परेका ३ परिवार विस्थापित भएका छन् । उनीहरुलाई अन्यत्र बस्ने व्यवस्था मिलाइएको प्रहरी निरीक्षक देवेन्द्र दासले बताए । आइतबार रातिदेखि परेको अविर वर्षका कारण ओखलढुंगाका अधिकांश ग्रामीण सडक अवरुद्ध भएका छन् भने पहिरोको चपेटामा रहेका बस्तीहरुमा उच्च जोखिम भएको छ ।
रुकुमकोटमा बजार अनुगमन : नियमविपरित खाद्यान्न र मेडिकल पसल सञ्चालनमा,"रुकुम (पूर्व): जिल्लाको सदरमुकाम रुकुमकोटमा जिल्ला प्रशासन कार्यालय र घरेलु तथा साना उद्योग कार्यालयले सयुक्त रुपमा खाद्यान्न र मेडिकलको अनुगमन गरेको छ। अनुगमनका क्रममा मेडिकलहरू अव्यवस्थित र दायराभन्दा बाहिर सञ्चालन गरेको पाइएको छ । जिल्ला सदरमुकाम रहेको सिस्ने गाउँपालिका ५ र ६ को विभिन्न ठाउँमा सञ्चालनमा रहेका मेडिकलमा अनुगमन गर्दा धेरै समस्याहरू देखिएका छन् । चारवटा मेडिकल, एउटा डेन्टल क्लिनिक र दुईवटा एग्रोभेट र खाद्यान्न पसलको अनुगमन गरिएको थियो । सिस्ने गाउँपालिका ६ छिप्रीदहमा रहेको प्रकाश मेडिकलमा ल्याब कक्ष व्यवस्थित नभएको, सरसफाइको अभाव,अनुमति नलिएर आयुर्वेदिक तथा फुड सप्लिमेट्री सामानहरु बेच्ने गरेको,फार्मेसीतर्फ दक्ष जनशक्तिको अनुपस्थिति रहेको पाइएको छ । यस्तै बिना तापक्रम मेन्टेन फ्रिजमा टीटी खोप राखेको,लागुऔषध तथा मनोदिपक औषधि खरिद र बिक्रीको अभिलेख नराखेको तथा मेडिकल नविकरण नगरेको लगायतका समस्या पाइएको रुकुम(पूर्व) अस्पतालका निमित्त मेडिकल सुपरिटेन्डेन्ट डाक्टर जितेन्द्रराज कोइरालाले जानकारी दिए । छिप्रीदहमै रहेको अर्को मनज्ञा सिटी हस्पिटलमा पनि ल्याव सेवा व्यवस्थित रुपमा सञ्चालनमा नरहेको,अनुमतीबिना आयुर्वेदिक तथा कस्मेटिक र फुड सप्लिमेट्री सामानहरू बिक्री गर्ने गरेको, रेबिज विरुद्धको र टीटी खोप तापक्रम मेन्टेन बिना राख्ने गरेको पाइएको अनुगमन टोलीले जानकारी दिएको छ । यस्तै डिग्रे शाइकुमारी मेडिको फर्मामा अनुमतिबिना आयुर्वेदिक सामान बिक्री, भ्याक्सिन भण्डारण नमिलेको,नार्कोटिक औषधि बिक्री वितरण गरेको भएपनि यसको अभिलेख नराखेको,अव्यवस्थित रुपमा एक्सरे सेवा सञ्चालनमा रहेको लगायतका समस्या रहेको अनुगमन टोलीमा रहेका रुकुम(पूर्व) अस्पतालका फार्मेसी अधिकृत चतुर्भुच धनाडी बताउँछन् । सिस्ने गाउँपालिका ५ चोकबजारस्थित क्लोनिकाको अगाडि रहेको मेडिकलमा साइनबोर्ड पनि नराखिएको,टिनको छाप्रोमा मेडिकल सञ्चालन गर्दै आएको पाइएको छ । दर्ता नविकरण पनि नभएको र बिरामी राख्ने, चेकजाँच गर्ने ठाउँ तथा औषधि राख्ने ठाउँ पनि राम्रो नभएको अनुगमन टोलीले बताएको छ । सिस्ने ६ मा रहेको दुईवटा एग्रोभेटमा पनि अनुगमन गरिएको छ । ओली एग्रोभेट एण्ड सप्लायर्स र केसी एग्रोभेटमा अनुगमन गरिएको छ । जहाँ एग्रोभेटमा विषादी र पशुजन्य औषधि एकै ठाउँमा राखेको, सरसफाइको अभाव रहेको पाइएको अनुगमन टोलीमा रहेका एकीकृत कृषि तथा पशुपंक्षी विकास कार्यालयका पशु अधिकृत छविलाल घर्ती बताउँछन् । केसी एग्रोभेटमा भने साइनबोर्ड पनि नराखेको पाइएको छ । यसैगरी खाद्यान्नतर्फ ५ वटा पसल अनुगमन गरिएको थियो । १७ सय बराबरको म्याद गुज्रिएको बिस्कुट बरामद गरी नष्ट गरिएको छ । यसैगरी ६ बोरा म्याद गुज्रिएको चामल भेटिएको छ । अनुगमनको क्रममा कैफियत भेटिएका सबै मेडिकल, एग्रोभेट तथा पसलमा आवश्यकताअनुसार सल्लाह सुझाव दिइएको छ । सल्लाह सुझावलाई कार्यान्वयन गर्न पनि अनुगमन टोलीले निर्देशन गरेको छ । जिल्ला प्रशासन कार्यालय रुकुम(पूर्व) र घरेलु तथा साना उद्योग कार्यालय रुकुम(पूर्व) को संयुक्त आयोजनामा आज मेडिकल र खाद्यान्न पसलको अनुगमन गरिएको घरेलु तथा साना उद्योग कार्यालय रुकुम पूर्वका नासु सन्तोष मल्लले जानकारी दिएका छन्।"
धनुषाको काठ सोत्तर,२ लाख २७ हजार १३ मतदाता रहेको धनुषाबाट ७६ हजार २ सय ७० मत प्राप्त गरी उनी राष्ट्रिय पञ्चायत सदस्यमा निर्वाचित भएका थिए। त्यो निर्वाचनमा सर्वाधिक मत प्राप्त गरी विजयी बनेपछि उनको परिचय शेरे धनुषा (धनुषाको शेरे) बन्यो। पञ्चायतकालमा बालिग मताधिकारका आधारमा पहिलो आम निर्वाचन २०३८ मा भएको थियो। त्यो निर्वाचनमा सर्वाधिक मत प्राप्त गरी विजयी हुने उम्मेदवार हेमबहादुर मल्ल नै थिए। २ लाख २७ हजार १३ मतदाता रहेको धनुषाबाट ७६ हजार २ सय ७० मत प्राप्त गरी उनी राष्ट्रिय पञ्चायत सदस्यमा निर्वाचित भएका थिए। त्यो निर्वाचनमा सर्वाधिक मत प्राप्त गरी विजयी बनेपछि उनको परिचय शेरे धनुषा (धनुषाको शेरे) बन्यो। धनुषाको शेर (सिंह) भन्ने यो परिचयलाई उनले २०४३ को निर्वाचनमा सर्वाधिक ९३ हजार १ सय ४९ मत प्राप्त गरी कायमै राखे। उनका यी दुई रेकर्ड अहिलेसम्म कसैले तोडेका छैनन्। हेमबहादुरसँगै पत्नी शारदा मल्ल पनि राष्ट्रिय पञ्चायत सदस्य निर्वाचित भइन्। तर यिनै शेरे वनमन्त्री बने र धनुषा काठ काण्डमा मुछिए। अख्तियारले छानबिन गरेर मल्लविरुद्ध ३ करोड २३ लाख ६० हजार ६ सय २३ रुपैयाँ भ्रष्टाचार ठहर गरेको छ।
भीमसेन थापा गाउँपालिकामा आज सार्वजनिक बिदा,"गोरखा : गोरखाको भीमसेनथापा गाउँपालिकाले मंगलबार आफ्नो पालिकाभित्र सार्वजनिक बिदा गर्ने भएको छ । सोमबार सार्वजनिक सूचना जारी गर्दै राष्ट्रिय विभूति भीमसेन थापाको २४९ औँ जन्म जयन्तीको अवसरमा सार्वजनिक बिदा दिने जनाएको हो । गाउँ कार्यपालिकाको असार १४ को बैठकबाट निर्णय गरेएर पालिकाभर सार्वजनिक बिदा दिइएको प्रमुख प्रशासकीय अधिकृत चित्र अधिकारीले जानकारी दिए । सो अवसरमा पालिकाभित्रका सामुदायिक विद्यालय, स्वास्थ्य संस्था, सरकारी कार्यालय, संघसंस्थाका कार्यालयहरु बिदा रहने उनले बताए । साथै सोही अवसरमा मंगलबार वडा नम्बर ८ को चण्डीथानमा अवस्थित भीमसेन थापाको सालिकमा माल्यार्पण लगायतका कार्यक्रम पनि आयोजना गरिएको पालिकाले जनाएको छ । वि सं १७१८ मा जन्मिएका थापाको वि सं १७८२ मा निधन भएको थियो ।"
पशुपतिको जलहरी काण्ड,पशुपति गर्भगृहमा सुनको जलहरी राख्दा करोडौं रुपैयाँ अनियमितता भएको विषयले लामै समय चर्चा पायो। यसबारे अख्तियार दुरुपयोग अनुसन्धान आयोगले छानबिन गर्यो। अन्तिम चरणको छानबिनमा भने जलहरीमा भ्रष्टाचार नभएको भनेर अख्तियारले निष्कर्ष निकाल्यो। तत्कालीन प्रधानमन्त्री केपी शर्मा ओलीले पशुपतिनाथ मन्दिरको गर्भगृहमा चाँदीको जलहरीको स्थानमा सुनको लगाउने निर्णय गरेका थिए। उक्त निर्णय कार्यान्वयन गर्ने सन्दर्भमा करोडौें रकम हिनामिना भएको उजुरी परेपछि अख्तियारले छानबिन थालेको थियो। महालेखा परीक्षकको ५९औं वार्षिक प्रतिवेदनमा पनि उक्त विषय उल्लेख थियो। प्रतिवेदनमा पशुपतिनाथको गर्भगृहमा सुनको जलहरी लगाउने सन्दर्भमा अनियमितता भएको प्रतिवेदनमा उल्लेख भएपछि संसद्सम्म तात्ने अवस्था भयो। पशुपति शिवलिंगको गर्भगृहलाई पूर्ण रूपमा ढाक्नेगरी राखिने सुनको जलहरी निर्माण कार्यका लागि नेपाल राष्ट्र बैंकबाट १०३ किलो ७७३ ग्राम सुन ८० करोड ११ हजार रुपैयाँमा खरिद गरिएको थियो। रिङ बनाउन प्रयोग भएको सुनको मूल्य ७ करोड ८६ लाख ४६ रुपैयाँ रहेको छ। जलहरी बनाएर बाँकी रहेको सो सुनको सम्पूर्ण परिमाण रिङ बनाउने कार्यमा प्रयोग भएको पुष्टि हुने विवरण पेस गरिएको थिएन।
ज्याला वृद्धिको माग,"झापा : झापाका चिया श्रमिकले ज्याला वृद्धि, सामाजिक सुरक्षा कोषमा आबद्ध गर्नुपर्नेलगायत माग राखेका छन्। चिया मजदुर आबद्ध संगठनले सो मागसँगै आज काँकडभिट्टामा प्रदर्शनसमेत गरेका छन्। श्रमिकको न्यूनतम पारिश्रमिक तथा पत्ति डबली वृद्धि, रोजगार सम्झौता, योगदानमा आधारित सामाजिक सुरक्षालगायत व्यवस्था लागू गर्नुपर्ने कृषि तथा बगान क्षेत्र श्रमिक संघका केन्द्रीय उपाध्यक्ष सइकुमार राईले बताए। तीन वर्षदेखि चिया श्रमिकले न्यूनतम पारिश्रमिकसमेत नपाएको उनको भनाइ थियो। श्रम ऐन, २०७४ मा श्रमिकले दैनिक रू पाँच सय ७७ ज्याला पाउने उल्लेख भए पनि बगान र प्रतिष्ठानमा कार्यरत श्रमिकले रू चार सय ३७ मात्र पाउँदै आएको उपाध्यक्ष राईले बताए। 'सरकारले तोकेको दैनिक ज्याला र सुविधा नपाउँदा चिया मजदुर भोकै पर्ने अवस्था आएको छ,' उनले भने। बीस वर्षदेखि कार्यरत श्रमिकको रोजगारी, स्वास्थ्य, पेन्सन र सुरक्षाको ग्यारेन्टी गर्न माग गरिएको छ। दिनानुदिन महँगी बढिरहेको हुँदा सोही आधारमा २० प्रतिशत ज्याला वृद्धि हुनुपर्ने र हरियो पत्ती टिपाइमा ठेक्काभन्दा बढी पत्तीको डबलीको दर वृद्धि गर्नुपर्ने श्रमिकको माग छ। झापामा एक सय ३२ साना र ६९ ठूला तथा संस्थागत चिया बगानमा गरी ७० हजार श्रमिक कार्यरत छन्। जिल्लामा १० हजार हेक्टरमा चिया खेती हुने गरेको तथ्यांक छ।"
डलरमा ब्याजको लोभ,"जुन मुलुकमा डरलाग्दो एक अर्ब डलर काण्ड भयो। सस्तो ब्याजमा एक अर्ब अमेरिकी डलर ऋण लिएर त्यसबाट ब्याज खाने दाउमा तत्कालीन प्रधानमन्त्री चन्द र अर्थमन्त्री डाप्रकाशचन्द्र लोहनी लागेपछि त्यो काण्ड हुन पुगेको तथ्य सार्वजनिक भएको पत्रकार हरिबहादुर थापाको भ्रष्टाचारको शल्यक्रियामा उल्लेख छ। यो पञ्चायतकालको भ्रष्टाचार काण्ड हो। यो डलर काण्ड २०४१ सालको हो। त्यो बेला प्रधानमन्त्री थिए, लोकेन्द्रबहादुर चन्द। उनी पञ्चायतकालमा मिस्टर क्लिन प्रधानमन्त्री मानिन्थे। यो घटना उनकै पालामा भयो। जुन मुलुकमा डरलाग्दो एक अर्ब डलर काण्ड भयो। सस्तो ब्याजमा एक अर्ब अमेरिकी डलर ऋण लिएर त्यसबाट ब्याज खाने दाउमा तत्कालीन प्रधानमन्त्री चन्द र अर्थमन्त्री डाप्रकाशचन्द्र लोहनी लागेपछि त्यो काण्ड हुन पुगेको तथ्य सार्वजनिक भएको पत्रकार हरिबहादुर थापाको भ्रष्टाचारको शल्यक्रियामा उल्लेख छ। डलर काण्ड हुन रोक्न खोज्ने तत्कालीन नेपाल राष्ट्र बैंकका गभर्नर कल्याणविक्रम अधिकारी जागिरबाट खोसिए। गभर्नर अधिकारीलाई हटाएर यो प्रकरण साम्य पारिएको थियो। यो प्रकरणका मुख्य संलग्नकर्ता चोख्याइएको थियो। प्रधानमन्त्री र अर्थमन्त्री नै जोडिएको यो तल्लो तहका कर्मचारीलाई मात्रै निसाना बनाइयो। पञ्चायतपछि पनि चन्द दुई पटक प्रधानमन्त्री बने।"
बागलुङ बसपार्कमा भ्रष्टाचार,"बागलुङ बसपार्कमा भ्रष्टाचार भएको भन्दै अख्तियार दुरुपयोग अनुसन्धान आयोगले २०७८ फागुन १८ गते विशेष अदालतमा मुद्दा दर्ता गरेको थियो। नगरपालिकाका तत्कालीन उपप्रमुख सुरेन्द्र खड्कासहित पाँच जनाविरुद्ध दायर भएको मुद्दाको पटकपटक पेसी तोकिए पनि अझै किनारा लाग्न सकेको छैन। बसपार्क निर्माणमा फिल्डमा नभएको कामको लागत अनुमानभन्दा नापी किताबमा अस्वभाविक रूपमा परिवर्तन गरेको भन्दै अख्तियार दुरुपयोग अनुसन्धान आयोगले अनुगमन समितिका प्रमुख समेत रहेका तत्कालिन उपप्रमुख खड्कासहित बागलुङ नगरपालिका४ का अध्यक्ष ध्रुवबहादुर केसी, इन्जिनियर मनोज शर्मा, सबइन्जिनियर घनश्याम रिजाल, बागलुङ बसपार्क निर्माण उपभोक्ता समितिका अध्यक्ष सुभाषचन्द्र राजभण्डारी, कोषाध्यक्ष भीमकुमारी आचार्य र सचिव गुणनिधि शर्माविरुद्ध मुद्दा दायर गरेको थियो। तत्कालीन डिभिजन इन्जिनियर दयाराम पौडेललाई पनि नापी किताबमा सही गरी गलत प्रतिवेदन सिफारिस गरेको भन्दै मुद्दा दायर गरिएको छ। उनीहरूलाई अख्तियारले ५ लाख ९० हजार बिगो कायम गरी जरिवाना र कैद सजाय माग दाबी गर्दै मुद्दा दायर गरेको हो। मुद्दा दायरपछि विशेष अदालतमा मुद्दाको पटकपटक पेशी तोकिए पनि मुद्दा दर्ता भएको डेढ वर्ष बढी भइसक्दासमेत अझै फैसला हुन सकेको छैन। मुद्दाको फैसला नहुँदा बसपार्कमा जग्गादातालाई घडेरी वितरण र बसपार्क सञ्चालन गर्न सकिएको छैन। यस्तै, काठेखोला गाउँपालिकाका तत्कालीन प्रमुख प्रशासकीय अधिकृतसहित ११ जनामाथि २०७९ असार १५ गते दर्ता भएको भ्रष्टाचारको मुद्दाको समेत अझै फैसला हुन सकेको छैन। अख्तियारले तत्कालीन प्रमुख प्रशासकीय अधिकृत खीमबहादुर विक, सवईञ्जिनियर नवीन थापा, असिस्टेन्ट सवइन्जिनियर सनोज उपाध्याय र लेखापाल खडानन्द कँडेलसहित ११ जनाविरुद्ध विशेष अदालत काठमाडौंमा आरोपपत्र दायर गरेको थियो। अख्तियारले उनीहरूविरुद्ध नालढुङ्गा खानेपानी योजनामा नापी किताबअनुसारको पाइप प्रयोग नगरेको, सडक मर्मत आयोजनामा अनियमितता गरेको दाबी गरेको थियो। यस्तै सार्वजनिक खरिद ऐन तथा नियमावलीको प्रावधानलाई समेत बेवास्ता गरी योजनालाई सानासाना टुक्रामा विभाजन गरी, दरभाउ पत्रसमेत नलिई सामान्य निवेदनको भरमा मात्र एक फर्मलाई एक वडाको जिम्मेवारी दिएको अख्तियारले मुद्दामा उल्लेख गरेको छ। विशेष अदालतमा मुद्दा दर्ता भएको एक वर्ष बढी हुँदासमेत अझै फैसला हुन सकेको छैन।"
गलैंचामा बदमासी,"आयोगले २०३४ सालमा कार्यारम्भ गरेपछि पहिलो सिकार गलैंचा काण्डलाई बनाएको थियो। जसमा पञ्चायतका हस्तीहरू, प्रशासकहरूदेखि व्यापारीसमेत गरेर ९१ जनाविरुद्ध भ्रष्टाचारको अभियोग लगाइएको थियो। ठूला व्यक्तिहरू र ठूलो समूहमाथि आयोगले अभियोग लगाएपछि विशाल काण्डको रूप लिएको हो। पञ्चायतकालको अर्को चर्चित काण्ड हो, गलैंचा काण्ड। मध्यकाल खण्डमा भ्रष्टाचारको विशाल काण्डको रूपमा गलैंचा काण्ड देखायो। २०३२ सालमा पञ्चायती संविधानको दोस्रो संशोधनसँगै उपल्लो नीति निर्णायक तहमा रहेका व्यक्तिहरूबाट हुन सक्ने भ्रष्टाचार नियन्त्रण गर्न शक्तिशाली संवैधानिक अंग निर्माण गर्ने उद्देश्यअनुरूप अख्तियार दुरुपयोग निवारण आयोग स्थापना भएको थियो। आयोगले २०३४ सालमा कार्यारम्भ गरेपछि पहिलो सिकार गलैंचा काण्डलाई बनाएको थियो। जसमा पञ्चायतका हस्तीहरू, प्रशासकहरूदेखि व्यापारीसमेत गरेर ९१ जनाविरुद्ध भ्रष्टाचारको अभियोग लगाइएको थियो। ठूला व्यक्तिहरू र ठूलो समूहमाथि आयोगले अभियोग लगाएपछि विशाल काण्डको रूप लिएको हो। गलैंचा काण्डमा पञ्चायती व्यवस्थाका आमा उपनामले चिनिने पूर्वप्रधानमन्त्री डा तुलसी गिरीलाई प्रमुख अभियुक्त बनाइएको थियो। गिरी मुलुकमा पञ्चायती व्यवस्थाको सुरुआतसँगै त्यो व्यवस्थाका प्रमुख खम्बा थिए। उनी गलैंचा काण्डपछि राजनीतिबाट मात्र पलायन भएनन् कि मुलुकबाटै पलायन भए। गिरीका अतिरिक्त मन्त्री पीतारम्बरध्वज खाती, डा भेषबहादुर थापा, राज्यमन्त्री डा हर्क गुरुङका साथै तत्कालीन अर्थसचिव नरकान्त अधिकारी, कामु उद्योग वाणिज्य सचिव ईश्वरीलाल श्रेष्ठ, उद्योग वाणिज्य सचिव देवेन्द्रराज उपाध्याय, गभर्नर कुलशेखर शर्मा, डेपुटी गभर्नर गणेशबहादुर थापा, उद्योग वाणिज्य सहसचिव निधेन्द्रध्वज शर्मा परेका थिए। गलंैचा निकासी गरेबापत बोनस लाइसेन्स प्राप्त गर्न पाइने हुँदा गलैंचाको बढी बिजकीकरण गरेको अभियोग उनीहरूमाथि लगाइएको थियो। आयोगको दाबी थियो नेपालबाट गलैंचा निकासी गर्दा प्रचलित कानुन उल्लंघन गरी तोकेको ढाँचा फरक पारी दरखास्त दिने, लाइसेन्स दिने लिने, निकासी दर्ता र विदेशी खरिदकर्ताबीच सम्झौता नगरी कन्सायनमेन्ट बेसिसमा मालसामान उठाउने, भन्सार विभाग र भन्सार कार्यालयहरूले पनि निकासीकर्ताले अनियमित तवरले फारम भरी अप्रत्याशित मोल उल्लेख गरेको प्रज्ञापनपत्र अनुमोदन गरी तद्नुसार निकासी गर्न दिई भुक्तानी प्राप्त भएपछि नेपाल राष्ट्र बैंकले सरकारले तोकेकोभन्दा बढी बोनस दिने र राष्ट्रिय वाणिज्य बैंकले आवश्यक मार्जिन नकटाई धितो नराखी प्रोमिसरी नोट आदि कागजपत्र रीत नपुर्याइकन गरी गराई बदनियत अनुचित फाइदा लिए दिएकाले पूर्वप्रधानमन्त्री डा गिरीसमेत ९१ जना उपर भ्रष्टाचार निवारण ऐ बमोजिम कारबाही हुनुपर्छ। पुनरावेदन अदालतले २०३७ पुस २३ गते अख्तियार निवारण आयोगको गलैंचा काण्डसम्बन्धी फैसलालाई बदर गरेको थियो। भ्रष्टाचारको अभियोग लागेका राजनीतिज्ञ तथा प्रशासकहरूले सफाइ पाए। (हरिबहादुर थापाको भ्रष्टचार शल्यक्रिया पुस्तकमा प्रकाशित)"
इलाका प्रहरी कार्यालय भिमगिठेका इन्चार्ज पौडेल मृत फेला,बागलुङ : बागलुङको इलाका प्रहरी कार्यालय भिमगिठेका इन्चार्ज वरिष्ठ प्रहरी नायव निरीक्षक (वरिष्ठ सई) उज्वल पौडेल मृत फेला परेका छन् । सोमबार राती बागलुङ गाउँपालिका६ स्थित आशा होटल एण्ड खाजा घरको तल्लो तलामा पासो लगाएको अवस्थामा पौडेल मृत फेला परेको जिल्ला प्रहरी कार्यालय बागलुङका सूचना अधिकारी एवम् प्रहरी नायव उपरीक्षक मदन केसीले बताए । खाजा खानाको लागि होटलमा गएका पौडेललाई राती १२ बजे होटल सञ्चालकले मृत देखेपछि वडाअध्यक्षलाई फोन गरेर जानकारी गराएको र वडाअध्यक्षले प्रहरीलाई जानकारी गराएपछि राती २ बजे इलाका प्रहरी चौकी बुर्तिबाङबाट प्रहरीको टोली घटनास्थलमा पुगेको प्रनाउ केसीले बताए । प्रनाउ केसीले घटनाको थप अनुसन्धानको लागि जिल्ला प्रहरी कार्यालय बागलुङबाट प्रमुख प्रहरी उपरीक्षक योगेन्द्र कुमार खड्काको नेतृत्वमा प्रहरीको टोली घटनास्थलमा पुग्दै गरेको जानकारी दिए । उनले वर्षाका कारण सडक अवरुद्ध हुँदा घटनास्थल पुग्न समस्या भएको बताउँदै केही समयमा घटनास्थलमा पुगेपछि थप जानकारी आउने बताए । जिल्ला सदरमुकामबाट इप्रका रहेको बडिगाड७ सम्मको दूरी ७० किलोमिटर रहेको छ भने त्यहाँबाट घटनास्थल ४ किलोमिटरको दूरीमा रहेको उपाध्यक्ष वनले बताए ।
"भरतपुरमा बस र ट्रक ठोक्किंदा ११ जना घाइते, बाटो अवरुद्ध",चितवन : चितवन नारायणघाट मुग्लिन सडक खण्डमा बस र ट्रक ठोक्किंदा ११ जना घाइते भएका छन् । मङ्गलबार बिहान साढे सात बजे भरतपुर महानगरपालिका २९ चौधकिलो पुलमा दुर्घटना भएको हो । नारायणगढबाट मुग्लिङतर्फ जाँदै गरेको रा१८ ख२२३६ नंको बस र विपरीत दिशाबाट आउँदै गरेको ना ६ ख ४९४२ नंको ट्रक एक आपसमा ठक्कर खाँदा बसमा चढेका ११ जना घाइते भएका हुन्। भरतपुर स्थित पुरानो मेडिकल कलेजमा उपचाररत उनीहरुको अवस्था सामान्य रहेको चितवन प्रहरी प्रवक्ता डिएसपी बिजय पण्डितले बताए । दुर्घटनाका कारण बाटो पूर्णरुपमा अवरुद्ध भएको डिएसपी पण्डितले बताए ।
माथिल्लो तामाकोसीमा पनि भ्रष्टाचार,"४५६ मेगावाटको माथिल्लो तामाकोसी आयोजनामा अर्बौं भ्रष्टाचार भएको भन्दै अख्तियार दुरुपयोग अनुसन्धान आयोगमा उजुरी परेको छ। ५१ अर्ब भ्रष्टाचार भएको भनिएको छ। दोलखाका स्थानीय, एन्टी करप्सनका सञ्चालक तथा अभियन्ता विश्वनीति प्रकाशमान पाख्रिनले तत्कालीन नेपाल विद्युत् प्राधिकरणका कार्यकारी निर्देशकसहित १० जनाविरुद्ध छानबिनका लागि अख्तियारमा उजुरी दिएका छन्। ३५ अर्ब लागतको माथिल्लो तामाकोसी आयोजनालाई अनियमितता र भ्रष्टाचार गरेर लागत बढाएको आरोप लगाइएको छ। तत्कालीन नेपाल विद्युत् प्राधिकरणका कार्यकारी निर्देशक तथा उपल्लो तामाकोसी तत्कालीन सञ्चालक समितिका अध्यक्ष मुकेशराज काफ्लेसहित १० जनाविरुद्ध छानबिनका लागि अख्तियारमा उजुरी दिएका छन्। माथिल्लो तामाकोसी आयोजना कम्पनीको प्रतिवेदनअनुसार आयोजना निर्माणको लागत करिब ८६ अर्ब लागेको उल्लेख छ। सबैको मिलोमतोमा आयोजनालाई ढिला गरी लागत बढाउने काम गरेको बताइएको छ। अभियान्ता पाख्रिनले प्राधिकरणका तत्कालीन कार्यकारी निर्देशक मुकेश काफ्ले, आयोजनाका तत्कालीन सञ्चालक समितिका अध्यक्ष अर्जुनकुमार कार्की, आयोजना प्रमुख विज्ञानप्रसाद श्रेष्ठ, कम्पनी सचिव रामसुन्दर श्रेष्ठ, प्रशासन महाशाखा प्रमुख विनोदचन्द्र कर्माचार्य, कामु उपआयोजना प्रमुख प्रदीपकुमार थिके, आयोजना प्रबन्धक दिनेशजंग राणा, आयोजना सहायक प्रबन्धक विमल गुरुङ, आयोजनाका सहायक निर्देशक मुकुन्द अधिकारी, वातावरणविद् डा गणेशप्रसाद न्यौपानेविरुद्ध उजुरी दर्ता गराएका हुन्।"
टुकुचै मिचमाच,"काठमाडौं महानगरपालिकाले गत भदौ ३० मा टुकुचा खोला उत्खनन् गर्न थालेपछि काठमाडौं महानगरपालिका१ का विश्वप्रकाश साखले निजी सम्पत्तिमा हस्तक्षेप भएको उल्लेख गर्दै रोक्न उच्च अदालतमा रिट निवेदन दर्ता गरे। खोलामा भूमिगत संरचना निर्माण गरिएपछि खोलामाथिको जमिन व्यक्तिका नाममा दर्ता भएको देखिएको उच्च अदालतले टुकुचा खोलालाई प्राकृतिक स्वरूपमा ल्याउन आवश्यक छ वा छैन र ल्याउन आवश्यक भएमा त्यहाँ बनेका पुरातात्विक महत्वको गुम्बजको संरक्षण कसरी गर्न सकिन्छ भन्ने विषयमा विज्ञसहितको छलफल आवश्यक भएको फैसलामा उल्लेख छ। टुकुचा खोलो बूढानीलकण्ठबाट सुरु भएर लाजिम्पाट हुँदै नारायणहिटी उत्तरढोका हुँदै गैरीधाराको बीचबाट छिरेर नारायणहिटीमा पसेपछि गायब भएको छ। त्यहाँबाट गायब भएको यो खोलो एकैचोटी बागबजार हुँदै प्रदर्शनी मार्गको खसी बजारमा मात्रै बगिरहेको देखिन्छ। नारायणहिटीबाट बगेको टुकुचा साँघुरिएको छ। नक्सामा पानी बगेको देखिन्छ। पानीसहितको खोला आज महानगरले खोजेको छ। जयनेपाल हल अगाडिको पर्खालसम्म खोलाको नक्सा छ। टुकुचालाई छोपेर आलिशान महल बनाइएको छ। न त खोलो छ न त खोला बग्ने पानीको एउटा थोपो नै। पानी नदेखिने गरी भित्रभित्र बगिरहेको छ। काठमाडौं प्लाजादेखि जयनेपाल हलसम्मको करिब पाँच सय मिटर टुकुचा खोलो नक्साबाटै गायब भएको छ। खोलो बग्ने ठाउँमा ६० भन्दा धेरै कित्तामा बाँडेर व्यक्तिको नाममा दर्ता गरिएको छ । जयनेपाल हल निर्माण गर्दा टुकुचा खोलालाई गायब बनाइएको थियो। खोलालाई छोपेर विशाल महल ठडिए। वर्षौंदेखि राज्य निरीह बन्यो तर, यसपटक भने स्थानीय सरकार जुर्मुरायो। त्यसैगरी, खोलामाथि काठमाडौं प्लाजा ठडिएको छ। टुकुचा खोलो महानगरपालिकाको १, ३० र ३१ नम्बर वडाबाट हराएको छ।"
बूढीगण्डकीको ९ अर्ब खै?,"भ्रष्टाचार गरेर अलपत्र पारेको भनिएको छ। २०६९ मंसिरमा भट्टराई नेतृत्वको सरकारले बूढीगण्डकी आयोजना अघि बढाउने निर्णय गरेको थियो। भट्टराईले बूढीगण्डकी आयोजना बिना प्रतिस्पर्धा चीनको गेजुवा गु्रप अफ कम्पनीलाई दिनुमा भ्रष्टाचार र कमिसनको खेल भएको बताएका थिए। पूर्वप्रधानमन्त्री डा बाबुराम भट्टराईले बूढीगण्डकी जलविद्युत् आयोजनामा प्रमुख दलका नेताहरूले ९ अर्ब रुपैयाँ मिलेर खाएको आरोप लगाएका छन्। उनले तोकेर नै केपी ओली, शेरबहादुर देउवा र पुष्पकमल दाहाल प्रचण्डले बाँडेर खाएको आरोप लगाएका हुन्। भ्रष्टाचार गरेर अलपत्र पारेको भनिएको छ। २०६९ मंसिरमा भट्टराई नेतृत्वको सरकारले बूढीगण्डकी आयोजना अघि बढाउने निर्णय गरेको थियो। भट्टराईले बूढीगण्डकी आयोजना बिना प्रतिस्पर्धा चीनको गेजुवा गु्रप अफ कम्पनीलाई दिनुमा भ्रष्टाचार र कमिसनको खेल भएको बताएका थिए। सरकारले २०७४ जेठमा गेजुवालाई इन्जिनियरिङ प्रोक्योरमेन्ट कन्ट्र्याक्ट विथ फाइनान्स (ईपीसीएफ) मोडलमा निर्माण गर्ने गरी कम्पनीलाई जिम्मा दिएको थियो। यस्तो आरोप लगाएका भट्टराईले २०७९ मा दिएको अभिव्यक्तिको आफैंले खण्डन गरेका थिए।"
सुकुम्बासी बस्तीमा चलखेल,"काठमाडौं : सरकारी जग्गामा ओगटेर बसेका बागमती नदी किनारका सुकुम्बासीलाई हटाउन सरकारले पटकपटक पहल गरे पनि यो समस्या अझै समाधान भएको छैन। सुकुम्बासीका नाममा केहीले व्यापार गरिरहेको तथा राजनीतिक शक्तिको आडमा सम्पन्न व्यक्तिले पनि जग्गा ओगटेर बसेको सरकारको भनाइ छ। पछिल्लोपटक काठमाडौं महानगरका मेयर बालेन साहले सुकुम्बासी हटाउन पहल गरेका थिए। तर सुकुम्बासीको समस्या समाधान नगरी बस्ती हटाउन नमिल्ने सरकारको अडानका कारण बालेनको पहलले पनि सार्थकता पाएन। सुकुम्बासीलाई राजनीतिक दलहरूले भोट बैंक बनाउने गरेका कारण यो समस्या सहजै समाधान हुन कठिन छ। उपत्यकाका नदीकिनारमा मापदण्डविपरीत सुकुम्बासीका नाममा थुप्रै घरटहरा बनाइएका छन्। वास्तविक सुकुम्बासीको पहिचान गरेर राज्यको सम्पत्ति ओगटेर बस्नेहरूको अध्ययन हुन जरुरी छ। उपत्यकामा करिब ३५ हजार परिवार सुकुम्बासी रहेको अनुमान छ। तर सुकुम्बासी समस्या सम्बोधन गर्ने नाममा दर्जनौं समितिहरू बनिसकेका छन्। अवैध बालुवा खानीमा अर्बौंको चलखेल दक्षिण ललितपुरमा दर्जनौं बालुवा खानी सञ्चालनमा छन्। काठमाडौं र भक्तपुरमा पनि बालुवाको अवैध व्यापार चलेको छ। अनधिकृत रूपमा भइरहेको नदीनाला दोहानले अनेकौं खतरा निम्त्याइरहेको छ। अवैध उत्खननले नदीनालाहरू जोखिममा छन्। वातावरणमा प्रभाव पारेको छ। त्यस्ता उत्खननले मानव जीवनमा पार्ने प्रभावको लेखाजोखा छैन। यसैको मध्यनजर गर्दै सरकारले सन् १९९१ मा काठमाडौंका विशेषगरी उत्तरी क्षेत्रमा उत्खननमा रोक थियो। सरकारले खानीजन्य उत्खनन रोक लगाए पनि प्रायःजसो खानीहरू सञ्चालन भइरहेका छन्। केही स्थानीय तहहरू आफैंले पनि त्यस्ता खानीहरू सञ्चालन अनुमति दिइरहेका छन्। अवैध रूपमा भइरहेको बालुवा, ढुंगा, गिटीजस्ता खानीजन्य पदार्थ बिक्री वितरणमा सरकारले रोक लगाउन सकेको छैन। विशेषगरी रातिको समयमा उत्खनन हुने गर्छ। त्यसमा स्थानीय तहहरूले नदीजन्य पदार्थमा कर लिने गर्छन्। तर उत्खनन गर्दा नदी कटान हुने, पानीका स्रोतहरू नासिने, बस्तीहरू डुबानमा पर्ने, बालुवागिटी खानीबाट निस्किएको प्रदूषणले मानव स्वास्थ्यमा असर गर्नेलगायत प्राकृतिक प्रकोपका समस्या हुन्छन्।"
रेलको मुआब्जामै कुम्ल्याइयो,"सरकारले ठेकेदारलाई भागबन्डा पुग्ने गरी उक्त रेलमार्गलाई ५४ टुक्रामा वर्गीकरण गरेको थियो। उक्त ठेक्का करिब ३३ अर्बको थियो। अर्थ मन्त्रालयले मुआब्जा समाधान गरेर अगाडि बढ्न दिएको सुझाव र सावर्जनिक खरिद नियमावलीविपरीत उक्त ठेक्का लगाएको सरोकारवालाहरूको भनाइ छ। इनरुवादेखि काँकडभिट्टासम्म रेलमार्ग निर्माणको ठेक्का अनियमित भएको थियो। इनरुवादेखि काँकडभिट्टासम्म १०६ किमि रेलमार्गमा ६ सय ८१ बिघा जग्गा अधिग्रहण गर्नुपर्नेमा मुअब्जाको टुंगो नगरी ठेक्का लगाएकोमा सरकारले ठेक्का नै रद्द गर्यो। सरकारले ठेकेदारलाई भागबन्डा पुग्ने गरी उक्त रेलमार्गलाई ५४ टुक्रामा वर्गीकरण गरेको थियो। उक्त ठेक्का करिब ३३ अर्बको थियो। अर्थ मन्त्रालयले मुआब्जा समाधान गरेर अगाडि बढ्न दिएको सुझाव र सावर्जनिक खरिद नियमावलीविपरीत उक्त ठेक्का लगाएको सरोकारवालाहरूको भनाइ छ। रेल विभागले रेल्वे ट्रयाक बेल्ट लिक बिछ्याउन भन्दै असारको दोस्रो सातामा ५४ वटा ठेक्का प्रक्रियाका लागि बोलपत्र माग गरेको थियो। स्थानीय, विपक्षी दलका नेता, अर्थ तथा सार्वजनिक लेखासमितिलगायतको विरोधपछि उक्त रेलमार्गको ठेक्का प्रक्रिया रोकिएको थियो।"
कानुन मिच्दै भृकुटीमण्डप भाडामा,"पूर्वमन्त्री हालका निलम्बित सांसद टेकबहादुर गुरुङले ६० रोपनी जग्गामा २० वर्षदेखि फनपार्क चलाइरहेका छन्। नीति, नियमविपरीत सत्ता र शक्तिको बलमा गुरुङले ठेक्का कब्जा गरिरहेका छन्। यो जग्गा २०६० भदौ २० गतेको परिषद्को निर्णयले प्रतिमहिना प्रतिरोपनी जम्मा मासिक ९ हजार २ सय ५० रुपैयाँमा भाडा उठाउँदै आएको थियो। बिनाटेन्डर २०६९ भदौ २० मा सञ्चालक रवीन्द्र गुरुङ र टेकबहादुर गुरुङबाट तिरिरहेको रकममा वृद्धि गरी करसहित मासिक ५ लाख ५५ हजार रुपैयाँ लिने निर्णय भयो। समयावधि बढाएर १५ वर्षका लागि फनपार्क सञ्चालन गर्न ठेक्का दिने निर्णय गरियो। सरकारी ठेक्का बन्दोवस्त ऐन, २०२० को दफा ४ अनुसार सरकारले कुनै रकम वा कुनै अन्य कामको ठेक्का बन्दोबस्त गर्न परेमा टेन्डर खोली ठेक्कामा दिनुपर्नेमा सोबमोजिम नभएपछि अख्तियारले विभागीयमन्त्री बद्री न्यौपानेसहित १४ जनाविरुद्ध ३१ करोड ५२ करोड बिगोसहित मुद्दा चलायो। विशेषले मुद्दा किटान नगरी सो अनाधिकृत कार्यगरी प्रतिवादी टेकबहादुरले सहप्रतिवादी रवीन्द्र गुरुङको सहयोगी बनी काम गरेको भनेर मतियार मात्रै बनाइएको छ। विशेषले मतियारका रूपमा पूर्वमन्त्री एवं सांसद गुरुङलाई १ करोड २१ लाख ८४ हजार ४ सय १ रुपैयाँ जरिबानामात्रै तोकेको थियो। तर, यही प्रकरणमा विशेषले फनपार्कको जग्गा भाडामा भ्रष्टाचार ठहर गर्दै पूर्वमन्त्री बद्रीप्रसाद न्यौपानेलाई भने साढे ९ वर्ष कैद र २ करोड ४३ लाख ६८ हजार ८ सय ३ रुपैयाँ जरिबाना तोकेको थियो। २०७९ सालको निर्वाचनमा गुरुङ मनाङबाट निर्वाचित सांसद हुन्। उनी नेपाली कांग्रेसका नेता र पूर्वमन्त्री हुन् भने फनपार्कका सञ्चालक हुन्। अख्तियारले १४ जनाविरुद्ध मुद्दा हालेकामा विशेषले २०७९ फागुन १६ गते सहप्रतिवादी रवीन्द्र गुरुङसहित परिषद्का तत्कालीन उपाध्यक्ष प्रमोद मेहता, कोषाध्यक्ष कुञ्जविहारीप्रसाद चौधरी, सदस्यसचिव रवीन्द्रकुमार यादव भनिने रवीन्द्र कुमार, सदस्यहरू मोहनराज शर्मा, मदनकुमारलाल कर्ण, हरि न्यौपाने दोषी ठहर गरेको थियो। जसमा परिषद्का तत्कालीन कोषाध्यक्ष रक्ष गाहा मगर, तत्कालीन निर्देशक मदनकुुमार रिमाल, तत्कालीन उपनिर्देशक बलबहादुर स्वाँर, कानुनी सल्लाहकार प्रेमसिंह धामी र जगदेव चौधरीले सफाइ पाए। विशेषको फैसला त्रुटिपूर्ण भएको भन्दै अख्तियारले सर्वोच्च अदालतमा पुनरावेदन गरेको छ। अख्तियारको पुनरावेदनका अनुसार मुख्य आरोपी टेकबहादुरले फनपार्क सञ्चालन गर्न २०५७ मंसिर २६ मा मासिक भाडा ४७ हजार ५ सय लिएको र २०६१ सालमा मेला सञ्चालन गर्न नसक्ने भनेर निवेदन दिएको बताइन्छ।"
महेन्द्रनगर नगर विकास समितिको जमिन लिज प्रकरण : १४० जनाविरुद्ध ३ छुट्टाछुट्टै मुद्दा,"महेन्द्रनगर नगर विकास समितिका तत्कालीन अध्यक्षहरू पल्टु राना, मालपोत कार्यालय कञ्चनपुरका तत्कालीन कार्यालय प्रमुख बिसन सिंह थापासमेत (२५ जना), तत्कालीन अध्यक्ष कान्तुराम पनेरूसहित (२२ जना), तत्कालीन अध्यक्ष गोपाल रसाइलीसहित (६४ जना)विरुद्ध छुट्टाछुट्टै तीनवटा मुद्दा दर्ता भएको थियो। तत्कालीन महेन्द्रनगर नगर विकास समितिको जमिन लिज प्रकरणमा दोस्रो चरणको अनुसन्धान चलिरहेको छ। हालसम्म जमिन लिजमा लिनेदेखि दिनेसम्म गरी १४० जनाका नाममा विशेष अदालतमा मुद्दा दर्ता भइसकेको छ। थप १८० जनाका नाममा मुद्दाको तयारी भइरहेको अख्तियार दुरुपयोग अनुसन्धान आयोगले जनाएको छ।तत्कालीन नगर विकास समितिका अध्यक्षदेखि कर्मचारी, मालपोत र नापी कार्यालयका प्रमुखदेखि कर्मचारी र जमिन खरिद गर्नेलगायतका नाममा मुद्दा दर्ता भएको थियो। अख्तियारले तत्कालीन दुई अध्यक्ष, नगर विकास समिति, मालपोत र नापी कार्यालयका प्रमुखसहित १५ कर्मचारी र ४७ जना जमिन खरिद गर्नेहरूविरुद्ध मुद्दा दर्ता गरेको थियो। उनीहरूबाट दुईदेखि तीन करोडसम्म विगो माग गरिएको छ। महेन्द्रनगर नगर विकास समितिको मातहतमा महेन्द्रनगर बजार क्षेत्रमा रहेको जग्गा लिज र बिक्री गर्ने नाममा अध्यक्षहरूले तोकादेशका भरमा बिक्री वितरण गरेका थिए। २०३५ मा गठन भएको नगर विकास समितिको नाममा ६३८ बिघा जमिन थियो। तर, हाल समितिको नाममा करिब ६० बिघा मात्रै जमिन बाँकी छ। २०६७ पछि नियुक्त भएका अध्यक्षहरूले आफू निकटका व्यक्तिहरूलाई तोकादेशका आधारमा जमिन बिक्री वितरण गरेका थिए। व्यवस्थित बजारका रूपमा चिनिने महेन्द्रनगर जथाभावी जमिन बिक्री तथा लिजमा दिएकै कारण पछिल्लो समय अव्यवस्थित बन्दै गएको छ। यो पनि पढ्नुहोस महेन्द्रनगर नगरविकास समितिको जग्गा अतिक्रमण : तीन पूर्वअध्यक्षसहित ३७ विरुद्ध भ्रष्टाचार मुद्दा"
तारागाउँको जग्गा हडप्ने चलखेल,"सरकारले २०२६ सालमा तत्कालीन नेपाल महिला संगठन काठमाडौंका नाममा बौद्धको ३ सय ४७ रोपनी ९ आना जग्गा अधिग्रहण गर्यो। त्यहीमध्येको ३५ रोपनी जग्गा तारागाउँ विकास समितिका नाममा छ। उक्त जग्गा फेरि व्यक्तिकै नाममा पार्न समितिका नेतृत्वकर्ताले पटकपटक चलखेल गर्ने गरेका छन्। यससम्बन्धी मुद्दा सर्वोच्च अदालतमा पनि विचाराधीन छ। सर्वोच्चकै तत्कालीन न्यायाधीश शारदाप्रसाद पण्डित र राजेन्द्रकुमार भण्डारीको संयुक्त इजलासले ०६२ सालमै मुद्दा दोहोर्याउन अस्वीकार गरेको थियो। तर, तत्कालीन न्यायाधीश चोलेन्द्रशमशेर जबराको एकल इजलासले ०७२ कात्तिक २३ गते विपक्षीका नाममा आदेश गर्यो। उक्त विषयमा ३४ पटक पेसी तोकिएको थियो। मन्त्रिपरिषद्को ०४९ मंसिर ५ गतेको बैठकले अधिग्रहण गरिएको जग्गामध्ये १ सय ५० रोपनी हायात रिजेन्सीलाई प्रतिरोपनी १० लाखका दरले सेयर लगानी गर्ने निर्णय गर्यो। समितिले ६ रोपनी खानेपानी संस्थानलाई भाडामा दिएको छ। १ सय ४८ रोपनी हायातलाई दिएको छ। टुसालस्थित ६ रोपनीमा पासाङ ल्हामु शेर्पाको सालिक राखिएको छ। बाँकीमध्ये ३५ रोपनी समितिको नाममै छ। प्रमाण नभएको आधार बनाउँदै ५० वर्षपछि आएर सरकारले गरेको अधिग्रहणलाई खारेज गराई व्यक्तिको नाममा पार्न चलखेल भइरहेको बताइन्छ। हायात होटलले प्रतिरोपनि वार्षिक जम्मा १० हजारका दरले भाडामा लिएको १ सय ४८ रोपनी जग्गा भने सेयरमै परिणत गरेर होटललाई हस्तान्तरण गरेपछि मात्रै भाडा सम्झौता समाप्त हुने गरी तारागाउँ विकास समिति र तारागाउँ रिजेन्सी होटल्स लिमिटेड (हायात)बीच सम्झौता भएको थियो। भाडामा लिएको यस्तो जग्गाको सम्झौता ४९ वर्षका लागि भएको थियो। तर, विकास समिति र होटलबीच ०५१ जेठ ५ मा भएको सम्झौतासँग यो सम्झौता बाझिएको छ। तत्कालीन तारागाउँ विकास समितिका अध्यक्ष अंगुरबाबा जोशी र होटलका तर्फबाट अरुण सराफले हस्ताक्षर गरेको यो सम्झौता नै सरकारलाई चुनौती दिने डकुमेन्ट बनेको रहेछ।"
३३ किलो सुनै गायब,"२०७४ साल माघ अन्तिम साता युएईबाट त्रिभुवन अन्तर्राष्ट्रिय विमानस्थल हुँदै नेपाल ल्याइएको तस्करीको साढे ३३ किलो सुन सम्बन्धित व्यक्तिसम्म नपुगी गायब भएको थियो। उक्त सुन बोक्ने भनिएका मोरङको उर्लाबारीका सनम शाक्यको हत्या भएपछि उक्त प्रकरणमा दर्जनौं मानिसहरूको संलग्नता देखिएकोे थियो। यस प्रकरणमा संगठित रूपमा सुनको अवैध चोरी निकासी, पैठारी र अपहरण तथा कर्तव्य ज्यान मुद्दामा संलग्न भएको आरोपमा तत्कालीन सात जना बहालवाला प्रहरी अधिकारीसहित ७७ जनाविरुद्ध जिल्ला अदालत मोरङमा मुद्दा दर्ता भएको थियो। मोरङ जिल्ला अदालतले सुन तस्करी प्रकरण र सनम शाक्यको हत्यामा संलग्न मुख्य अभियुक्त भनिएका चूडामणि उप्रेतीसहित ६ जनालाई जन्मकैदको सजाय सुनाएको थियो। हत्याको कसुरमा जन्मकैदको सजाय सुनाइएका अन्यमा टेकराज मल्ल ठकुरी, लाक्पा शेर्पा, मोहन काफ्ले, नरेन्द्र कार्की र भोजराज भण्डारी रहेका छन्। अन्य दुईजना अभियुक्तमध्ये राजन कुमारलाई तीन वर्ष र माधव भन्ने मदनकुमार घिमिरेलाई ६ महिना कैद सजाय सुनाइएको अदालतले जनाएको छ। गोरे नामले समेत चिनिएका चुडामणि उप्रेती भने दुईवटै मुद्दामा दोषी ठहरिएका थिए। उक्त प्रकरणमा मुछिएका नेपाल प्रहरीका उच्च अधिकारीसहित सबै प्रहरीलाई भने अदालतले सफाइ दिएको थियो। सुन तस्करीमा उनीहरूको पनि मिलेमतो देखिएको भन्दै मुद्दा दायर गरिएको थियो। अभियोग दाबी पुग्न नसकेकाले उनीहरूले सफाइ पाएको फैसलामा उल्लेख छ। उक्त प्रकरणमा संलग्न भनिएका तर फरार रहेका २१ जनाको मुद्दा मुल्तबीमा राखिएको थियो। यो पनि पढ्नुहोस बरामद भएको अवैध सुन के हुन्छ? सुन तस्करीमा भरियामात्रै पक्राउ परे, मालिकलाई पनि पक्रियोस् : मन्त्री किराती यसरी बाहिरिएको थियो विमानस्थलबाट एक क्विन्टल सुन विमानस्थलबाट भन्सार कार्यालयले समात्यो सुनजस्तो देखिने साढे ४ किलो बढी पहेंलो धातु"
चमेलियामा चलखेल,"सार्वजनिक लेखासमितिको अनुसन्धानमा चमेलिया जलविद्युत्् आयोजना निर्माणमा अनियमितता भएको खुलेको थियो। ३० मेगावाटको उक्त जलविद्युत् आयोजना छानबिन र अनुसन्धान गर्न २०७१ मंसिर १७ गते अख्तियारलाई निर्देशन दिएको थियो। तत्कालीन सभासद राजेन्द्र केसीको संयोजकत्वमा बनेको छानबिन उपसमितिले करिब ५५ करोड रुपैयाँ अनियमितता भएको निष्कर्ष निकालेको थियो। उपसमितिको प्रतिवेदन अनुसार ३ लाख लाग्ने काममा ४ लाख ६९ हजार खर्च भएको, सुरुङको ढलानमा प्रतिघनमिटर १४ हजार १ सय लागेकोमा ४१ हजार ५ सय खर्च देखाइएको उल्लेख थियो। तत्कालीन ऊर्जामन्त्री राधाकुमारी ज्ञवालीको अध्यक्षतामा बसेको सञ्चालक समितिको बैठकले १ अर्ब ९ करोड ३८ लाख रुपैयाँको भेरिएसन स्वीकृत गरेको थियो। यसमा नीतिगत भ्रष्टाचार भएको खुले पनि छानबिन अगाडि बढेन।"
"मनसुनी वायुको प्रभाव : भारी वर्षा, ४ नदीले पार गरे खतराको तह","काठमाडौं : नेपालमा मनसुनी वायुको प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाका अनुसार तीन दिन भारी वर्षाको सम्भावना रहेको छ। हाल बागमती, गण्डकी, लुम्बिनी र कर्णाली प्रदेशमा मेघ गर्जनसहित मध्यम वर्षा भइरहेको छ। काठमाडौं उपत्यका लगायतका स्थानमा पनि भारी वर्षा भइरहेको छ। बाढी पूर्वानुमान महाशाखाका अनुसार पछिल्लो ३ घण्टामा मकवानपुर, चितवन,तनहुँ, नवलपरासी,पाल्पा, रूपन्देही, कपिलवस्तु,दाङ, प्यूठान, बर्दिया, कैलाली आसपास भारी बर्षा मापन गरिएको छ। उक्त जिल्लाका साना खहरे खोलामा आकस्मिक बाढी र कमजोर भिरालो जमिनमा पहिरोको जोखिम रहेकाले राजमार्ग अवरूद्ध हुन सक्ने भएकाले यात्रा गर्दा सतर्कता अपनाउन आग्रह गरेको छ। हाल नारायणी, बबई, राप्ती र गण्डकीले खतराको तह पार गर्न लागेको छ। मौसम पूर्वानुमान महाशाखाका अनुसार मंगलबार दिउँसो देशभर आंशिकदेखि सामान्य बदली रहनेछ। गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा तथा बाँकी भूभागका थोरै स्थानहरू मेघ गर्जनचट्याङ्गसहित मध्यम वर्षाको सम्भावना रहेको महाशाखाले जनाएको छ। कोशी, मधेश, लुम्बिनी, गण्डकी र सुदूरपश्चिम प्रदेशका एकदुई स्थानमा मेघ गर्जनचट्याङ्गसहित भारी वर्षाको समेत सम्भावना रहेको छ। राती कोशी, लुम्बिनी र सुदूरपश्चिम प्रदेशका एकदुई स्थानमा मेघ गर्जनचट्याङ्गसहित भारी वर्षाको समेत सम्भावना रहेको छ। बुधबार बागमती, कोशी, गण्डकी, लुम्बिनी र सुदूरपश्चिम प्रदेशका केही स्थानहरूमा तथा बाँकी भूभागका थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। कोशी, कर्णाली र सुदूरपश्चिम प्रदेशका एकदुई स्थानमा मेघ गर्जनचट्याङ्गसहित भारी वर्षाको समेत सम्भावना रहेको महाशाखाको बुलेटिनमा उल्लेख छ। महाशाखाका अनुसार बिहीबार पनि देशका पहाडी भूभागका केही स्थानहरूमा तथा बाँकी भूभागका थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। गण्डकी र सुदूरपश्चिम प्रदेशका एकदुई स्थानमा मेघ गर्जनचट्याङ्ग सहित भारी वर्षाको समेत सम्भावना रहेको छ।"
काठमाडौं उपत्यकाका पोखरी नै गायब,"अढाई सय वर्ष पुरानो लालमोहरमा उल्लेख भएअनुसार काठमाडौं उपत्यकामा रहेका पाँच पोखरी लोप भएका छन्। १८३३ सालको लालमोहरमा उल्लिखित चार पोखरी अहिलेसम्म काठमाडौंको कुनै कुनामा छैनन्। सबै पोखरी अतिक्रमण गरी घरैघर बनाइएका छन्। २०४३ सालमै काठमाडौंका भिल्तुँ पोखरी, सिन्दुवाल पोखरी, कैटाहिटीमुनिको पोखरी, मिः मनजुको पोखरी र ईखापोखरी नजिकको पोखरी लोप भइसकेका थिए। तत्कालीन राजा वीरेन्द्रको निर्देशनबमोजिम २०४३ असोज १६ गते राजाको प्रमुख सचिवालयले हराएका पोखरी खोजी गर्न गुठी संस्थानलाई निर्देशन दिएको गुठीको अभिलेखमा उल्लेख छ तीन महिनाभित्र हराएका चार पोखरीको खोजी गर्ने, ती पोखरी कहाँ के कस्तो स्थितिमा सञ्चालन भइरहेका छन्, भएमा प्रस्ट खुलाई तीन महिनाभित्र पेस गर्नू। राजाको निर्देशनपछि खोजी गुठी लगत तथा तहसिल कार्यालयमा रहेको १९४७ सालको लगतमै भिल्तुँ पोखरी बेपत्ता पाइएको र हालसम्म खोजी गर्दा पनि पत्ता नलागेको अभिलेखमा उल्लेख छ। सिन्दुवाल पोखरी संवत् १९३० सालतिर तत्कालीन मोही डिट्ठा पदमनाथ उपाध्यायले दुई सय लगाई पुरी खेत बनाएको पाइएको थियो। यो स्थान तत्कालीन पश्चिम कमान्ड जर्नेल (पकज) फत्यशमशेरका क्याम्प (हालको प्रहरी प्रधान कार्यालय नक्साल)मा पर्ने रहेछ। राजालाई गुठीले लेखेको पत्रअनुसार कैटाहिटीमुनिको पोखरी एक रोपनी क्षेत्रमा फैलिएको थियो। यो अन्डाकार पोखरीमा इँटको डिल लगाइराखेको र त्यो हाल कायमै छ। उक्त पोखरी साबिक काठमाडौं१४ मा कित्ता नं १७ मा छ। इखापोखरी नजिकै पनि दुई पोखरी थिए। ती पनि अहिले अस्तित्वमा छैनन्। इखापोखरीदेखि उत्तरपूर्व ठहिटी टोलदेखि उत्तर ज्याठाठटोलदेखि पश्चिम, जेपी स्कुलदेखि दक्षिण क्षेत्रपाटीदेखि पूर्वका किल्लाभित्र साबिकको साःपोखरी भन्ने पोखरी भएको अभिलेख छ। तर हाल उक्त स्थानमा पोखरीको नामनिसान नै छैन। त्यहाँ हाल घरैघर मात्रै छन्। उक्त पोखरीका सम्बन्धमा मालपोतको कार्यालयको फिल्डबुकमा व्यक्तिको नाममा जग्गा देखिन्छ। अभिलेखमा काठमाडौं१७ कित्ता नं १३८९ को ८ आना २ पैसा २ दाम क्षेत्रफलमा विश्वचन्द्र, उद्योगचन्द्र, महेन्द्रचन्द्र, अष्टचन्द्र, प्रतापचन्द्रलगायतको नाममा जग्गा कायम भएको देखिएको छ। २०३८ कात्तिक १ को निवेदन र २०३८ असारको सरजमिन मुचुल्काअनुसार जग्गा कायम गरी पोखरी कटाई जग्गा कायम गरेको पाइएको छ। यस सम्बन्धमा मालपोत कार्यालयसँग सम्पर्क राखी कारबाही गरिँदै छ भन्ने गुठीको अभिलेखमा उल्लेख छ।"
क्रसर माफियाद्वारा नदी दोहन,"राजनीतिक दलहरूले क्रसर उद्योगवालासँग पैसा लिएर चुनावमा तिनीहरूलाई नै टिकट दिन्छन्। रातारात उनीहरूले बालुवा, गिटी, ढुंगाको तस्करी गर्छन्। राजमार्गमै हजारौं क्रसर उद्योग छन्। त्यसमा ७० प्रतिशतभन्दा बढी गैरकानुनी ढंगले सञ्चालित छन्। सरकारले मापदण्ड बनाउँछ, आफैं लागू गर्दैन। अदालतले लागू गर्न आदेश दिन्छ, सरकारले मान्दैन। सरकारका निकायहरू क्रसरवालासँग मिलेका छन्। देशभर क्रसरको संख्या १ हजार १ सय ४१ छन्। तीमध्ये अवैध क्रसरको संख्या ८ सय ९० रहेको गृह मन्त्रालयको तथ्यांकले देखाएको छ। राजनीतिक दलहरूले क्रसर उद्योगवालासँग पैसा लिएर चुनावमा तिनीहरूलाई नै टिकट दिन्छन्। रातारात उनीहरूले बालुवा, गिटी, ढुंगाको तस्करी गर्छन्। त्यसैले चुनावमा टिकटदेखि भोट पनि किन्छन्। वडाध्यक्षदेखि गाउँपालिका, नगरपालिका, प्रदेशदेखि केन्द्र सरकारसम्म क्रसर उद्योगवालाले जितेका छन्। पूर्वदेखि पश्चिमसम्म पहाडका जति नदीनाला छन्, ती सबैमा क्रसर उद्योग छन्। इन्द्रावतीदेखि भोटेकोसी, सुनकोसी, कर्णाली, दूधकोसी सबैतिर दोहन भइरहेको छ। तिनाउ, बाँडगंगा सबका सबै खोलानालालाई दोहन गरेर चौपट पारिँदै छ। अहिले चुरिया क्षेत्रमा नयाँ आतंक सुरु भएको छ। त्यसको नाम डोजर आतंक हो। चुरेका खोलानाला जथाभावी खनिँदै छ। रवि लामिछाने उपप्रधान तथा गृहमन्त्री बनेपछि मन्त्रिस्तरीय निर्णय गरे दर्ता नभएका क्रसर बन्द गर्नूगराउनू। गत पुस २० मा उनले यस्तो निर्णय गरेपछि सबै जिल्ला प्रशासन कार्यालयलाई अवैध क्रसर बन्द गराउन पत्राचार गरियो। तर, तीन साता नपुग्दै लामिछानेको निर्णय उल्ट्यो, त्यो पनि उनी सम्मिलित मन्त्रिपरिषद् बैठकबाटै। अर्थात्, अवैध क्रसरलाई असारसम्म अवैध रूपमै सञ्चालन हुन दिने निर्णय गरेको थियो। अवैध रूपमा प्राकृतिक स्रोत साधनको दोहन गरिरहेका क्रसर उद्योगलाई असारसम्म दर्ता हुने समय दिएर खुला गर्ने निर्णय गरेको थियो। अब असार पनि सकियो। तर, कुन क्रसर वैध र अवैध छुट्ट्याउन काम सुरु भएको छैन। यस्तै प्रक्रिया दुई दशकदेखि चल्दै आएको छ। सरकारको यो निर्णयले वातावरण र संरक्षणकर्मीले गम्भीर सरोकार र चिन्ता व्यक्त गरे। राजनीतिक पहुँच र पैसाको लेनदेन मा क्रसर खोल्ने निर्णय भएको विज्ञहरूको आरोप छ। सरकारका निकायहरू क्रसरवालासँग मिलेका पूर्वराष्ट्रपति डा रामवरण यादवको ठम्याइँ छ। सरकारले मापदण्ड बनाउँछ, आफैं लागू गर्दैैन। अदालतले लागू गर्न आदेश दिन्छ, सरकारले मान्दैन, पूर्वराष्ट्रपति डा यादव भन्छन्। चुरेविज्ञ डा विजयकुमार सिंहले चुरे तथा हाम्रा नदीनाला संरक्षण नभए नेपाल हाड नभएको मासुको डल्लोजस्तो हुन्छ। चुरे दोहनले संकट बढेको छ। क्रसरवालाको अवैध उत्खननले माटो, पानी र जैविक विविधाको स्वरूप नै खल्बलिएको छ।"
"भरतपुरमा बस र ट्रक ठोक्किंदा ११ जना घाइते, बाटो अवरुद्ध",चितवन : चितवन नारायणघाट मुग्लिन सडक खण्डमा बस र ट्रक ठोक्किंदा ११ जना घाइते भएका छन् । मङ्गलबार बिहान साढे सात बजे भरतपुर महानगरपालिका २९ चौधकिलो पुलमा दुर्घटना भएको हो । नारायणगढबाट मुग्लिङतर्फ जाँदै गरेको रा१८ ख२२३६ नंको बस र विपरीत दिशाबाट आउँदै गरेको ना ६ ख ४९४२ नंको ट्रक एक आपसमा ठक्कर खाँदा बसमा चढेका ११ जना घाइते भएका हुन्। भरतपुर स्थित पुरानो मेडिकल कलेजमा उपचाररत उनीहरुको अवस्था सामान्य रहेको चितवन प्रहरी प्रवक्ता डिएसपी बिजय पण्डितले बताए । दुर्घटनाका कारण बाटो पूर्णरुपमा अवरुद्ध भएको डिएसपी पण्डितले बताए ।
वाइडबडीमा गडबडी,"नेपाल वायुसेवा निगमको वाइडबडी (एयरबस ३३०२००) जहाज खरिदमा ठूलो भ्रष्टाचार भयो। अहिले पनि यो विषय अनुसन्धानकै क्रममा छ। सुरुमा सम्झौता गरिएभन्दा निकै कमसल हालतमा र ढिला गरेर दुइवटै जहाज १४ असार २०७५ मा नेपाल ल्याइएको थियो। १५ वर्षमा किस्ता तिर्ने गरी करिब १२ अर्ब रुपैयाँमा दुइटा वाइडबडी ल्याइएको थियो। अख्तियार दुरुपयोग अनुसन्धान आयोगले यो विषयमा अहिले पनि अनुसन्धान गरिरहेको छ। निगमका महाप्रबन्धक सुगतरत्न कंसाकार र एएआर इन्टरनेसनल सप्लाई चेनका अध्यक्ष दीपक शर्माबीच ७ अप्रिल २०१७ मा विमान खरिद सम्झौता भयो। निगमले हजार घण्टासम्म उडेको सेकेन्डह्यान्ड विमानका लागि प्रस्ताव आह्वान गरेको थियो। एएआरले तयारी अवस्थामा रहेका नयाँ विमान दिने आकर्षक प्रस्ताव राखेको थियो। त्यही आधारमा ऊ छानियो। नयाँ विमानको म्यानिफ्याक्चर्स सिरियल नम्बर (एमएसएन) पनि दिएको थियो। तर, त्यतिन्जेल एएआरसँग जहाजै थिएन। उसले दिएका दुवै सिरियल नम्बरका जहाज एयरबसले अर्कैका नाममा बनाइरहेको थियो। फेरि अर्को कीर्ते भयो। एएआरले आफू मात्र नभएर आफ्ना कन्सोर्टियम पार्टनर हाई फ्लाई ट्रान्सपोर्ट एरोई र जर्मन एभिएसन क्यापिटलसमेत भएको देखाउन थाल्यो। जहाज अझै तीमध्ये कोहीसँग थिएन। सार्वजनिक लेखासमितिले वाइडबडीमा भएको भ्रष्टाचारको छानबिन गर्न उपसमिति गठन गरेको थियो। उक्त उपसमितिले थप अनुसन्धान गरी तथ्यसत्य जाँचका लागि २०७५ मा आयोगलाई निर्देशन दिएको थियो। यस्तै, प्रतिनिधिसभाअन्तर्गतको अन्तर्राष्ट्रिय सम्बन्ध समितिले पनि वाइडबडी खरिद सम्बन्धमा अध्ययन गरी २०७६ मा एक प्रतिवेदन तयार गरेको थियो। यी दुवै समितिका प्रतिवेदनहरूमा अनुसन्धानको प्रक्रिया अघि बढाउन मद्दत गर्ने थुप्रै कारणहरू बुँदागत रूपमा अख्तियारलाई दिएको थियो। पहिलो वाइडबडी विमान ए ३३०२४३, नाइनएलएएलवाई अन्नपूर्ण २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेड मकालु साउन १० गते फ्रान्सको टुलुजबाट त्रिभुवन अन्तर्राष्ट्रिय विमानस्थल, काठमाडौंमा अवतरण गरेको देखिन्छ। तर, बोलपत्रका अनुसार ढिलाइ हुँदा निगम पहिलो जहाजबाट ९ महिनाको आम्दानी र दोस्रो जहाजबाट ४ महिनाको आम्दानीबाट वञ्चित भएको देखिन्छ। २०७३ मा विमानको मूल्य अमेरिकी डलर ८,८०,९९,३१७ पर्ने र निगम व्यवस्थापनले नै निर्धारण गरेको दर २७६९९५ को मूल्यवृद्धि कायम गर्दा पनि नयाँ विमानको मूल्य अमेरिकी डलर ९,३०,४७,४३४८० पर्ने देखिन्छ। यसबाट एएआर इन्कले अमेरिकी डलर १०४८ मिलियन मूल्य प्रस्ताव पेस गरेको हुँदा निगमलाई करिब अमेरिकी डलर ११८ मिलियनका दरले दुई जहाजमा २३६ मिलियन डलर नोक्सानी भएको देखिन्छ। निगमले प्राप्त गरेका जहाजहरूको गैर दर्ता प्रमाणपत्र फ्रान्सको ईएएसएबाट प्राप्त भएको तर अन्यत्र दर्ता भएको प्रमाण उपलब्ध नभएको देखिन्छ। विमानहरू निर्माता कम्पनीबाट सीधै नेपाल ल्याइएको र नागरिक उड्डयन प्राधिकरणमा दर्ता भई कर्मचारी सञ्चय कोष र नागरिक लगानी कोषका नाममा रोक्का रहेको विभिन्न समितिले ठहर गरेका छन्। यसबाट आइफ्लाई एक्सको नाममा कतै पनि जहाज दर्ता भएको देखिँदैन। र, यसले गैरकानुनी खरिद बिक्री प्रक्रिया तथा रकम अपचलन भएको पुष्टि गरेको छ।"
नक्कली शरणार्थीमा असुली धन्दा,"गिरोहले विसं २०७७ देखि नक्कली शरणार्थी बनाइ ठगी अभियान चलाएका थिए। प्रहरी अधिकृतका अनुसार पैसा उठाउने गिरोहले गृह मन्त्रालयको सरकारी लोगोको समेत प्रयोग गरेका थिए। नेपाली नागरिकलाई नक्कली भुटानी शरणार्थी बनाएर अमेरिका पठाउने भन्दै करोडौं रकम असुली प्रकरणमा १ सय ६ जनाको उजुरी दर्ता भएको थियो। नेपाली नागरिकलाई भुटानी शरणार्थी बनाएर अमेरिका पठाउने ठगी प्रकरणमा प्रहरीले बुझाएको प्रतिवेदनका आधारमा जिल्ला सरकारी वकिल कार्यालय काठमाडौंले ३० जनाविरुद्ध जिल्ला अदालत काठमाडौंमा ठगी तथा संगठित अपराधको मुद्दा दर्ता गरेको छ। जसमध्ये कांग्रेस नेता बालकृष्ण खाँण, एमाले नेता टोपबहादुर रायमाझी, उनका छोरा सन्दिप रायमाझी, सुरक्षाविज्ञ इन्द्रजित राई, नेता आङटावा शेर्पा, गृह मन्त्रालयका पूर्वसचिव टेकनारायण पाण्डेलगायत १६ जना हाल पुर्पक्षका लागि थुनामा छन्। गिरोहले विसं २०७७ देखि नक्कली शरणार्थी बनाइ ठगी अभियान चलाएका थिए। प्रहरी अधिकृतका अनुसार पैसा उठाउने गिरोहले गृह मन्त्रालयको सरकारी लोगोको समेत प्रयोग गरेका थिए। अनुसन्धानका क्रममा शरणार्थी परिचयपत्र तथा ट्राभल डकुमेन्टको नक्कली कागजातसमेत बनाएको प्रमाण प्रहरीले फेला पारेको छ। उनीहरूले आफ्ना साथीसर्कल, आफन्त र उनीहरूका चिनजान समेतलाई भुटानी शरणार्थीका रूपमा नाम दर्ताका लागि फारम भर्न लगाउने गर्थे। गिरोहले गृह मन्त्रालय र शरणार्थी समितिका उच्च अधिकारीसँग सेटिङ छ भन्दै पिडितलाई विश्वासमा पार्ने र प्रलोभन दिने गर्थे। यसका लागि गृह र श्रम मन्त्रालयकोे आधिकारिक कागजातसमेत देखाउने गर्थे। काम नभएको खण्डमा पैसा फिर्ता दिने भन्दै विभिन्न पटकमा ८ करोड बराबरको चेकसमेत दिएका थिए। पीडितलाई विभिन्न समयमा शरणार्थी शिविरमा समेत लैजाने गरेका थिए। उनीहरूविरुद्ध जिल्ला सरकारी वकिल कार्यालय, काठमाडौंले जेठ १० गते ठगी, किर्ते, राज्यविरुद्धको अपराध र संगठित अपराधमा ३० जनाविरुद्ध मुद्दा दायर गरेको थियो। मुद्दामा आरोपितहरूबाट कुल २८ करोड ८१ लाख रुपैयाँ बिगो दाबी गरिएको छ। दोषी ठहर हुनेलाई प्रत्येक अभियोगमा सात वर्ष जेल र ७० हजार रुपैयाँसम्म जरिबाना हुन सक्छ। राज्यविरुद्ध अपराधमा पाँच वर्ष जेल र ५० हजार रुपैयाँसम्म जरिबाना हुने कानुनी व्यवस्था छ। जेठ १० मा जिल्ला सरकारी वकिलको कार्यालय काठमाडौंले नक्कली भुटानी शरणार्थी प्रकरणमा ३० जनाविरुद्ध मुद्दा दायर गरेको थियो। उनीहरूविरुद्ध ठगी, किर्ते, राज्यविरुद्धको अपराध र संगठित अपराधको अभियोग लगाइएको थियो। यस प्रकरणमा आरोप लागेका पूर्वउपप्रधानमन्त्री टोपबहादुर रायमाझी, पूर्वगृहमन्त्री बालकृष्ण खाँणलगायत १६ लाई प्रहरीले पक्राउ गरेको थियो।"
नेपाल ट्रस्टको जग्गा व्यक्तिलाई,"त्यस्तै, मातातीर्थको ५९ रोपनी १ आना ३ पैसा, सतुंगलको १ रोपनी ६ आना १ पैसा र बालाजु (इचंगु)को १० रोपनी ६ आना १ पैसा जग्गा विभिन्न व्यक्तिका नाममा दर्ता गरिएको थियो। नेपाल ट्रस्टको मातातीर्थ, महादेवस्थान, थानकोट, सतुंंगल र इचंगुनारायणमा रहेको १ सय ७३ रोपनी जग्गा व्यक्ति (मोही) का नाममा वितरण गरिएका छन्। बाबुराम भट्टराई प्रधानमन्त्री भएका बेला मालपोत कार्यालय कलंकीले २०७० असार ७ गते ती जग्गामा मोही कायम गराएको थियो। त्यतिबेला सबैभन्दा बढी साबिक थानकोट र महादेवस्थान गाविसमा रहेको ट्रस्टको १ सय २ रोपनी ३ आना जग्गा मोहीका नाममा कायम गरिएको थियो। त्यस्तै, मातातीर्थको ५९ रोपनी १ आना ३ पैसा, सतुंगलको १ रोपनी ६ आना १ पैसा र बालाजु (इचंगु)को १० रोपनी ६ आना १ पैसा जग्गा विभिन्न व्यक्तिका नाममा दर्ता गरिएको थियो। मन्त्रिपरिषद्बाट निर्णय गरी मालपोत कार्यालयमार्फत ती जग्गा मोहीका नाममा व्यक्तिलाई वितरण गरिएका थिए। त्यतिबेलाको मन्त्रिपरिषद् बैठकले जग्गासम्बन्धी तीनवटा कानुन तथा नियमावली उल्लेख गर्दै त्यस्ता प्रकृतिका अधिकांश जग्गा मोहीजोताहाका नाममा दर्ता भइसकेको निष्कर्ष निकालेको थियो। मन्त्रिपरिषद्का तत्कालीन सचिव जयमुकुन्द खनालले २०६९ भदौ ३ मै ट्रस्टका नाममा दर्ता भएका तत्कालीन राजपरिवारका विभिन्न सदस्यका नाममा रहेका साबिकका फर्मायसी बिर्ता जग्गा सम्बन्धित जग्गा कमाउने जोताहामोहीका नाममा दर्ता गर्नुपर्ने भन्दै मन्त्रिपरिषद्मा प्रस्ताव पेस गरेका थिए। नेपाल ट्रस्ट ऐन, २०६४ अनुसार ट्रस्टको नाममा रहेका जग्गामा स्वतः ट्रस्टको हक कायम हुन्छ। मालपोत कार्यालय, कलंकीको अभिलेखले २०६४ सालताका ती सबै जग्गा ट्रस्टकै नाममा रहेको पनि देखाउँछ। तर, मन्त्रिपरिषद्को निर्णयमा ट्रस्टको जग्गामा मोही खडा गरेर जग्गा वितरण गरिएका थिए। नेपाल ट्रस्ट ऐनको दफा १३ मा ट्रस्टको सम्पत्ति बिक्रीवितरण र भोगाधिकार गर्नमा प्रतिबन्ध हुने व्यवस्था छ। ऐनविपरीत मोही कायम गरेर व्यक्तिको नाम दर्ता गरिएको छ। विशेष अदालतका पूर्वअध्यक्ष मोहनरमण भट्टराई नेतृत्वको सरकारी सार्वजनिक तथा गुठी जग्गा संरक्षणसम्बन्धी जाँचबुझ आयोगमा ट्रस्टको जग्गा हिमामिनासम्बन्धी उजुरी पनि परे। थाहै नदिई गैरकानुनी रूपमा मोहीका नाममा ट्रस्टको जग्गा वितरण गरिएको उजुरीमा दाबी गरिएको थियो। तर, आयोगले कामै नगरेपछि ट्रस्टको जग्गा हिनामिनासम्बन्धी छानबिन प्रक्रिया पनि अघि बढेन। यो जग्गा अहिले घरै घर छन्। पूर्वराजा वीरेन्द्र र उनको परिवारका नामको २१ हजार ६ सय ३३ रोपनी जग्गा नेपाल ट्रस्टमा आएको थियो। चल सम्पत्ति १०२ अर्ब छ। ती जग्गा सदुपयोग हुन नसक्दा बेवारिसे बनेको छ। काठमाडौंको ४ हजार ५ सय १३ रोपनी ७ आना र धादिङको १५ हजार १ सय १ रोपनी ११ आना २ पैसा १ दाम ट्रस्टको नाममा आएको हो। यो जग्गाको सदुपयोग हुन सकेको छैन। कतै अतिक्रमण नै भएको छ कतिपय अति सस्तोमा लिज र भाडामा दिइएको छ। गोकर्ण रिसोर्टलगायतको लिज, भाडामा विषय विवादमा छन्।"
