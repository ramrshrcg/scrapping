शीर्षक,विवरण
टीकापुर नरसंहारमा माफी किन ?,"कैलालीको टीकापुरमा २०७२ भदौ ७ गते भएको नृसंस नरसंहारलाई जिल्ला, उच्च र सर्वोच्च गरी तीनै तहका अदालतले आपराधिक घटना भने। जसलाई पुष्पकमल दाहाल नेतृत्व सरकारले राजनीतिक जामामात्रै पहिर्याएन, मुख्य योजनाकार ठहरिएका रेशमलाल चौधरीलाई माफी मिनाहा नै दियो। जेठ १५ गते राष्ट्रपतिमार्फत सरकारबाट माफी दिलाइएका रेशम चौधरी टीकापुर नरसंहारका प्रमुख दोषी नै भएको सर्वोच्चको फैसला त जेठ २ मै आएको थियो। लगत्तै सरकारले भने उनलाई माफी दियो। सोही फैसलाको बिहीबार सार्वजनिक पूर्णपाठले त्यस्ता आपराधिक घटनामा माफी मिनाहा दिनु, कानुन र संवैधानिक सिद्धान्तविपरीत हुने ठहर्याएको छ। सर्वाेच्चले चिरकालसम्म चहराइरहने तर बिर्सनलायक भनेको अपराधको राजनीतीकरण मुलुकको संवैधानिक व्यवस्थाको उल्लंघन भन्दै एउटै घटनामा कसैलाई उन्मुक्ति र कसैलाई सजाय गर्दा ठूलालाई चैन र सानालाई ऐन चरितार्थ हुने पनि औंल्याएको छ। हुन पनि सत्ता गठबन्धनलाई बलियो बनाउँदै प्रतिपक्ष दलहरूको तेजोबध गर्ने निहीतार्थ राखी सरकारले चौधरी संरक्षित नागरिक उन्मुक्ति पार्टीसँग राजनीतिक सौदाबाजी गरेको थियो। चौधरीको रिहाइ भएमात्रै सरकारमा सामेल हुने उन्मुक्तिको सर्त पालना गर्न सरकारले उनलाई माफी मिनाहा गर्यो। जब कि मुलुकी फौजदारी संहिताको व्यवस्था भनेको क्रुर अमानवीय हत्यामा दोषीलाई माफी नदिने भन्ने हो। संहिताको दफा १५९ ले यातना, त्रूर तथा अमानवीय तरिकाले वा नियन्त्रणमा लिई ज्यान मारेको लगायत १० थरी कसुरमा सजाय माफी नदिने प्रष्ट व्यवस्था गरेको छ। तर, टीकापुर नरसंहारलाई सरकारले भने आपराधिक घटना नभई राजनीतिक भन्ने संज्ञा दिएर संवैधानिक सिद्धान्तविपरीत माफी दियो। हाला कि सरकारी माफीविरुद्धको मुद्दा पनि सर्वाेच्चमै छ। सर्वाेच्चले फैसलाको पूर्णपाठमा घटना र त्यसको विवरणहरूसमेत उल्लेख गरी रेशमको प्रत्यक्ष निर्देशन तथा संलग्नतालाई प्रष्ट पारेको छ। सरकारसँग नैतिकता हुन्थ्यो भने सर्वाेच्चले जिल्ला र उच्चको रेशमलाई जन्मकैद गर्ने फैसला सदर लगत्तै माफीको निर्णय नै गर्दैनथ्यो। सत्ताका लागि जे पनि छुटको शैलीमा हतारहतार सरकारले गरेको निर्णयमाथि सर्वाेच्चको फैसलाको पूर्णपाठकले फेरि नैतिकताकै प्रश्न खडा गरिदिएको छ। अब सरकारले उक्त निर्णय फिर्ता लिनु नै उचित देखिएको छ। होइन भने माफी मिनाहाविरुद्ध परेको मुद्दामा फेरि पनि सर्वाेच्चले नै ठोस फैसला गर्ने नै छ। आखिर न्याय व्यवस्थाका लागि स्वतन्त्र, निष्पक्ष न्यायापालिका नै सबैभन्दा ठूलो आधार हो। होइन सरकारकै हातमा न्यायिक अधिकार हुने अलोकतान्त्रिक शासन हुन्थ्यो भने चोरलाई साधु र साधुलाई चोर ठहर्याउन हाम्रो सरकारलाई कसैले जित्दैनथ्यो।"
निरंकुशताको नवनस्ल,"नेपाल नागरिक उड्डयन प्राधिकरणले अन्नपूर्ण मिडिया नेटवर्कअन्तर्गतका अन्नपूर्ण पोस्ट् दैनिकलगायत मिडियामा प्रकाशित सामग्रीलाई किटेर भदौ १ गते एउटा दुनियाँकै अनौठो स्पष्टीकरण पठायो। यस अन्नपूर्ण मिडियाका अध्यक्षसमेत रहेका सिम्रिक एयरका अध्यक्ष क्याप्टेन रामेश्वर थापालाई सोधिएको स्पष्टीकरणको कारण अरू केही छैन, मिडियामा छापिएका सामग्री देखाइएको छ। त्यसमा भनिएको छ, हवाई सेवा कम्पनीमार्फत उडान सुरक्षाको पूर्णजिम्मेवारी पालना गर्नुपर्ने दायित्व बोकेको व्यक्तिले आफू प्रकाशक रहेको मिडियामार्फत प्रकाशकीय अधिकारलाई दुरुपयोग गरी नेपाल नागरिक उड्डयन प्राधिकरण ऐन, २०५३ र यसअन्तर्गत बनेका नियमावली, रिक्वायरमेन्टस, म्यानुअल्स तथा अन्य नियामकीय मापदण्डहरूको विपरीत गई उडान सुरक्षामा गम्भीर चुनौती सिर्जना गर्ने गरी भ्रामक र अफवाह फैलाउने कार्य गर्न वायुसेवा कम्पनीको अध्यक्षको हैसियतमा कुन नैतिकताको आधारले दिन्छ ? उडान सुरक्षामा गम्भीर असर पर्ने प्रकृतिका विज्ञप्तिसमाचारविश्लेषणटिप्पणी प्रकाशन गरी यस प्राधिकरणको काममा बाधा पुर्याएको हुँदा तपाईंलाई नेपाल नागरिक उड्डयन प्राधिकरण ऐन, २०५३ को दफा २५ को उपदफा (२) बमोजिम किन कारबाही नगर्ने ? सोको चित्तबुझ्दो जवाफ ७ (सात) दिनभित्र महानिर्देशकसमक्ष पेस गर्नु होला। पहिला हाम्रो संविधानको कुरा गरौं। संविधानको प्रस्तावनामै पूर्ण प्रेस स्वतन्त्रता प्रत्याभूत गरिएका बिरलै मुलुकमा नेपाल पर्छ। प्रस्तावनामा लेखिएको छ, जनताको प्रतिस्पर्धात्मक बहुदलीय लोकतान्त्रिक शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता तथा स्वतन्त्र, निष्पक्ष र सक्षम न्यायपालिका र कानुनी राज्यको अवधारणालगायतका लोकतान्त्रिक मूल्य र मान्यतामा आधारित समाजवादप्रति प्रतिबद्ध रही समृद्ध राष्ट्र निर्माण गर्न। त्यस्तै, संविधानको धारा १७ ले स्वतन्त्रताको हक प्रत्याभूत गरेको छ। त्यसको उपधारा (२) (क) मा प्रत्येक नागरिकलाई विचार र अभिव्यक्तिको स्वतन्त्रता हुने ग्यारेन्टी गरिएको छ। प्राधिकरणका महानिर्देशक प्रदीप अधिकारीको निर्देशनमा पठाइएको उक्त ठाडो आदेश संवैधानिक हकका रूपमा प्रदत्त पूर्ण प्रेस स्वतन्त्रता एवं विचार र अभिव्यक्तिको स्वतन्त्रताको बर्खिलाप छ। यो संविधान, कानुन, विधि र पद्धतिमाथिको ठाडो हस्तक्षेप हो। निरंकुशताको नवढर्राको निकृष्टम् नमुनासमेत हो। पत्रिकामा छापिएको सामग्रीलाई लिएर असम्बन्धित निकायले, असम्बन्धित व्यक्तिलाई स्पष्टीकरण सोध्नु र कारबाहीको धम्की दिनु संविधानको ठाडो उल्लंघन हो। पूर्ण प्रेस स्वतन्त्रतामाथि नांगो हस्तक्षेपसमेत हो। सम्पादकीय स्वतन्त्रता हनन पनि हो। क्या थापा सिम्रिक एयर र अन्नपूर्ण मिडिया नेटवर्क दुवैका अध्यक्ष हुँदैमा वायु सेवा सम्बद्ध नीतिगत त्रुटि, जनताका पिरमर्का र उनीहरूका आवाज अन्नपूर्ण पोस्ट् र अन्य मिडियामा प्रकाशनप्रसारण प्रतिबन्धित हुन्छन् भन्ने कुन कानुनमा छ ? मिडियामा छापिएका सामग्रीमा चित्त नबुझे वा तिनले आफूलाई हानी गरेको अनुभूत भए, जोसुकैलाई उपचार खोज्ने फरक कानुनी बाटो छ। प्रेस काउन्सिल वा अदालतको ढोका हरेकलाई खुला छन्। तर, आफूले पाएको पद जोसुकैलाई स्पष्टीकरण सोध्न वा निर्देशन दिन हो भन्ने कुनै निकायका प्रमुखले ठान्नु अख्तियारको दुरुपयोग सिवाय केही होइन। नागरिक उड्डयन प्राधिकरण र यसका महानिर्देशकले मिडियामा छापिएका सामग्रीमा आधारित भई स्पष्टीकरण सोध्ने अख्तियारी कुन कानुनको कुन दफाबाट पाए ? मिडिया राज्यको चौथो अंग हो। यसले कार्यपालिका, व्यवस्थापिका र न्यायपालिकाका कार्यप्रणालीमाथि निगरानी र खबरदारी गरिरहेको हुन्छ। प्रधानमन्त्रीका निर्णयमा समेत प्रश्न उठाउँछ। नागरिक उड्डयन प्राधिकरणका महानिर्देशक अधिकारी र उनका निर्णय कसरी अकाट्य भए, जसलाई जनताले प्रश्न उठाउसम्म मिल्दैन थियो ? जनताका समस्या उजागर गर्ने मिडियाको घाँटी निमोठ्न उनलाई संविधानको कुन धारा र कानुनको कुन दफाले यत्रोविधि अधिकार दियो ? प्रश्न आउँछ, प्राधिकरणले इंगित गरेको प्रकाशकीय अधिकार दुरुपयोग को सबाल। यसमा, पहिलो तथ्य कुनै पनि पत्रिकामा छापिने सामग्री प्रकाशकले होइन, सम्पादकले तय गर्छ। दोस्रो तथ्य प्राधिकरणले जारी गरेको निर्देशनका प्रावधानका कारण दुर्गम भेगमा नागरिक मर्कामा परेको समाचार अन्नपूर्ण पोस्ट्ले मात्र होइन, बीबीसीलगायत राष्ट्रिय, अन्तर्राष्ट्रिय धेरै मिडियाले प्रकाशनप्रसारण गरेका छन्। अन्य मिडियामा प्रकाशित केही समाचार सामग्री आजको अंकमा हामीले साभारसमेत गरेका छौं। तेस्रो तथ्य दुर्गममा मौसम होइन घडी हेरेर (१२ बजेपछि) हवाई सेवा चलाउन नपाउने नियमले आपत्विपत्मा उद्दार र ढुवानी सेवा प्रभावित हुने भन्दै कर्णालीवासी विरोधमा उत्रिए। त्यहाँको संसद् अवरुद्ध भयो। मुख्यमन्त्री स्वयं ज्ञापनपत्र बोकेर प्रधानमन्त्री र पर्यटनमन्त्रीलाई भेट्न संघीय राजधानी आए। चौथो तथ्य निर्णय अव्यावहारिक सावित भएपछि प्राधिकरणले आफ्नो पुरानो निर्देशन सच्याउँदै साउन ३२ गते अर्को नयाँ निर्देशन जारी गर्यो। जनताका दुःखसास्ती, संसद् र सरकारमा उठेका सवाल अनि प्राधिकरणका आफ्नै गल्ती सच्याइका विषय लेख्नु पत्रकारिताको धर्मचाहिँ होइन ? यसमा दुरुपयोग कसरी भयो ? बरु आफैंले गरेको निर्णय आफैंले सच्याएर, सच्चिनुभन्दा अघिको निर्णयका आधारमा बनेका समाचारमा आपत्ति जनाउनु प्राधिकरणको लाज ढाक्ने प्रपञ्चबाहेक केही होइन। लोकतन्त्र विधिको शासन हो। यहाँ बलमिच्याइँ चल्दैन। कुनै पनि तह र दर्जाका, जतिसुकै उन्नत भए पनि नवनस्लीय निरंकुशता यहाँ टिक्दैनन्। यो हर्कतको अन्नपूर्ण पोस्ट् दैनिक कडा विरोध गर्छ। कसैका कुण्ठा वा आवेश मिडियामाथि रिस फेर्ने सनक जस्तोसुकै निरंकुशतामा पनि टिकेनन्। टिक्दैनन्। अतः सरकारले दिएको अख्तियारीको दायरा नागरिक उड्डयन प्राधिकरणका महानिर्देशकले स्वयं चिनून्। वायुसेवाको नियमन छाडेर मिडियातिर उनी नछिरून्।"
नागरिक उड्डयन प्राधिकरणले गरेको निर्णयको असरका विषयमा प्रकाशित समाचार,"प्राधिकरणले दुर्गम जिल्लामा १२ बजेपछि हवाई सेवामा रोक लगाउने निर्णय गरेपछि त्यसको असरका विषयमा विभिन्न सञ्चारमाध्यममा प्रकाशित समाचारहरू बीबीसीले प्रकाशन गरेको समाचार बचाउने आशा थियो, जहाज नआउँदा मुटुको टुक्रा गुमाएँ प्रकाश पन्त (बीबीसी) । सुर्खेतझाडापखाला चलेपछि हुम्ला सिमकोटका सुरज चुनारले ६ महिनाका छोरा इमरानलाई उपचारका लागि जिल्ला अस्पताल ल्याए। उपचारपछि झाडापखाला त रोकियो, तर बच्चालाई निमोनियाले समात्यो। चार दिन अस्पतालमा भर्ना गरेर उपचार गर्दासमेत निमोनिया ठीक नभएपछि जिल्ला अस्पतालका डाक्टरले साउन १८ गते थप उपचारका लागि बच्चालाई नेपालगन्ज रेफर गरे। तर, रेफर गरेको साता दिनसम्म जहाज कुर्दाकुर्दै साउन २६ गते इमरानको ज्यान गयो। निर्विकल्प हवाई मार्ग बिरामी छोरालाई सुविधायुक्त अस्पताल लैजान सुरजसँग हवाई मार्गबाहेक अरू केही विकल्प थिएन। छोरालाई बचाउन धेरै प्रयास गरेका उनी नेपाल नागरिक उड्डयन प्राधिकरणको गलत निर्णयका कारण आफूले छोरा गुमाउनु परेको भन्दै पीडा पोख्छन्। सुविधासम्पन्न ठाउँमा लग्न पाएको भए बचाउन सकिन्थ्यो कि भन्ने आशा थियो, तर साता दिनसम्म पनि जहाज नआउँदा मुटुको टुक्रा (छोरा) गुमाएँ, उनले बीबीसीसँग भने, यस्तो नियम लागू गर्नु भनेको दुर्गमका बिरामीलाई मर्न बाध्य पार्नु हो। जिल्ला अस्पताल हुम्लाकी निमित्त प्रमुख सरिता बोहराले आफ्नो अस्पतालले रेफर गरेको तर समयमै बिरामीलाई उपचार हुन सक्ने सुविधासम्पन्न अस्पताल लैजान नसक्दा साता दिनभित्रै २ जना बच्चाको मृत्यु भएको बताइन्। समयमै सुविधायुक्त अस्पतालमा लगेको भए बच्चाहरूलाई बचाउन सकिन्थ्यो, उनले भनिन्, १२ बजेसम्म मौसम खुल्दैन, दिउँसो खुल्छ जहाज आउँदैन। साउन १५ गते रेफर गरिएका ७ महिनाका रोहित शाहीको पनि साउन २२ गते मृत्यु भएको थियो। बोहराका अनुसार दुवै बच्चालाई एनआईसीयू मा राखेर उपचार गर्नुपर्ने अवस्था थियो। तर, यो सुविधा जिल्ला अस्पताल हुम्लामा छैन। अहिले पनि थप उपचारका लागि साता दिनअघि रेफर भएर नेपालगन्ज जान नसकेका ३ जना सिकिस्त बिरामी अस्पतालमै छन्। दुर्गमवासीको जीवनमाथि प्राधिकरणको खेलबाड यस्तै मुगुको खत्याड गाउँपालिकाका ६० वर्षीय बिर्खबहादुर कार्कीको पनि जहाज कुर्दाकुर्दै ज्यान गएको उनका आफन्तजनले बताएका छन्। उपचारका लागि सुविधायुक्त ठाउँमा लैजान छिमेकको बाजुरास्थित कोल्टी विमानस्थल पुर्याइए पनि तीन दिनसम्म जहाज नआउँदा उपचार अभावमा उनले ज्यान गुमाउनु परेको उनका परिवारजनले बताए। नागरिक उड्डयन प्राधिकरणले मनसुनी वर्षा धेरै हुने समयलाई ध्यानमा राखेर हवाई सुरक्षाका लागि भन्दै गत साउन १५ गतेबाट पहाडी तथा हिमाली जिल्लाका साना जहाज चल्ने २९ वटा (स्टल एयरपोर्ट) विमानस्थलमा दिउँसो १२ बजेपछि उडानमा रोक लगाइएको जनाएको छ। ती क्षेत्रका लागि भरपर्दो यातायात सेवाका रूपमा रहेका हवाई जहाज र हेलिकप्टरको सेवा दिनको १२ बजेपछि बन्द हुँदा आफूहरूले ठूलो सास्ती भोग्नु परेको त्यहाँका नागरिकहरूले गुनासो गरेका छन्।अहिलेसम्म पनि सडक सुविधा नपुगेका र सडक भए पनि भरपर्दो यातायात सेवा नभएका ठाउँमा प्राधिकरणले दिउँसो १२ बजेपछिका उडानमा रोक लगाएपछि आपत्कालीन उद्धार, दैनिक उपभोग्य वस्तु, खाद्यान्न, औषधि, निर्माण सामग्रीको ढुवानीमा समेत असर परेको स्थानीयवासीले बताएका छन्। प्राय : जसो दिउँसोतिर मात्रै मौसम सफा कर्णाली र सुदूरपश्चिमलगायत देशका अरू पहाडी तथा हिमाली क्षेत्रमा मनसुनको समयमा प्राय : जसो दिउँसोतिर मात्रै मौसम सफा हुने गरेको स्थानीय बासिन्दा भन्छन्। यसअघि भने ती क्षेत्रका विमानस्थलमा दिउँसो पाँच बजेसम्म हवाई जहाज र हेलिकप्टर उडान हुने गर्थे। प्राधिकरणले निर्माण सामग्री ढुवानी, कार्गो, चार्टर फ्लाइट र माउन्टेन फ्लाइटमा समेत १२ बजेपछि रोक लगाएको छ। प्राधिकरणको निर्णयले नागरिकलाई सास्ती हुनुको साथै पर्यटन व्यवसायसमेत धराशायी बन्ने अवस्था आएको पर्यटन व्यवसायी गुनासो गर्छन्।हतोत्साहितसिमकोट गाउँपालिकाकी उपाध्यक्ष सुशीला रोकाया दुर्गमको जनजीवनलाई प्रतिकूल प्रभाव पार्ने निर्णय तत्काल फिर्ता लिन माग गर्छिन्। उनी भन्छिन्, कर्णालीवासीलाई हेपेर गरिएको जनता मार्ने निर्णय हामीलाई मान्य छैन। १२ बजेपछि उडानमा रोक लगाएपछि चामल ढुवानीको कामसमेत प्रभावित भएको छ। सिमकोट, खार्पुनाथ र नाम्खा गाउँपालिकाका बासिन्दाका लागि सतिसल्लाबाट हेलिकप्टरले चामल ओसारी रहेको छ। उक्त निर्णयअघि दैनिक ९१० वटा उडान हुँदै आएकोमा अहिले भने १२ बजेसम्म मुस्किलले २३ खेप मात्र चामल ढुवानी हुने गरेको छ। समयमै चामल ढुवानी गर्न नसकिए यी गाउँपालिकामा साता दिनभित्रै खाद्यान्न संकट हुने उपाध्यक्ष रोकायाले चिन्ता व्यक्त गरेकी छन्। सेफ्टी प्रोटोकललाई कडाइ गरिएको प्राधिकरणको दाबी नेपाल नागरिक उड्डयन प्राधिकरणले मनसुनको समयमा हुने हवाई दुर्घटना न्यूनीकरण गर्न तीन महिनाका लागि सेफ्टी प्रोटोकल लाई कडाइका साथ लागू गरेको बताएको छ। प्राधिकरणका उपप्रबन्धक ज्ञानेन्द्र भुलले कसैलाई दु : ख दिने नियतले नभई जनताको जीवन सुरक्षाका लागि सेफ्टी प्रोटोकललाई कडाइ गरिएको बताए। उनले भने, मौसम अनुकूल भएको बेला खाद्यान्न ढुवानी, बिरामी ओसार पसार, आकस्मिक उद्धारको उडानमा भने रोक छैन। नागरिकले प्रकाशन गरेको समाचार कर्णालीको काल बन्दै अप्रेसन आवर नगेन्द्र उपाध्याय। सुर्खेत (नागरिक) न चामल छ न नुन छ न छ पानी बत्तीचिलगाडी नि आउन छोड्यो हाम्मा दु : ख कति ?नेता गया काठमाडौंमा, जनता कठै काँ जानउब्जनी हुँदैन भौती, भोकमरीमा क्या खान ? मुगुका पत्रकार कविराज कार्कीले जिल्लाको अहिलेको अवस्था समेटिएको देउडा गीत फेसबुकमार्फत सार्वजनिक गरे। कार्कीले लेखेजस्तै अहिले कर्णालीमा खाद्य संस्थानका गोदाम रित्तिएका छन्। काठमाडौंमा सुनका कुरा भइरहँदा कर्णालीमा नुन नपाएर आन्दोलन गरिरहनुपरेको यथार्थता छ। राज्यले कर्णालीलाई अनुदानका नाममा मागिखाने बनाएको छ। त्यसकारण भएका पाखाबारीमा पनि उब्जनी गरिन्न। यहीबेला सरकारले कर्णालीमा हवाई उडान बन्द गरिदियो। कर्णालीको भौगोलिक विकटता र अवस्था नबुझेर काठमाडौंले नियम लादिदिँदा कर्णाली अहिले छटपटाएको छ। साउन १५ गतेदेखि लागू भएको अप्रेसन आवरले कर्णालीले कति दु : ख र क्षति बेहोरिरहेको छ भन्ने जान्न हुम्लाका यी दुई घटना काफी छन्। मुगुको ताल्चा विमानस्थलमा जहाज नपाएपछि अलपत्र बिरामी । फाइल तस्बिर: नागरिक हुम्लाको सिमकोट गाउँपालिका७ का कालीबहादुर शाहीले झाडापखालाले थलिएका सात महिने छोरा रोहितलाई जिल्ला अस्पतालमा भर्ना गरे। त्यहाँ कार्यरत स्वास्थ्यकर्मीहरूले आईसीयूमा राखेर उपचार गर्नुपर्ने भन्दै सुुविधासम्पन्न अस्पताल पुर्याउन सुझाए। राष्ट्रिय सडक सञ्जालसँग हुम्ला जोडिएको छैन। यहाँको एक मात्र विकल्प हवाई सेवा हो। सरकारको नयाँ नियमले अहिले १२ बजेपछि सिमकोट विमानस्थलमा हवाई जहाज र हेलिकप्टर उड्न पाउँदैनन्। थप उपचारका लागि नेपालगन्ज वा सुर्खेत ल्याउने विकल्प सकिएपछि कालीबहादुरले बिरामी छोरालाई घर पुर्याए। बुधबार उनको मृत्यु भयो। सिमकोटकै सुरज सुनारका ६ महिने छोरा इमरानको पनि जहाज नचल्दा साउन १८ गते मृत्यु भयो। उनी पनि झाडापखालाले थलिएका थिए। ६ महिने बालकको उपचार आईसीयूमा राखेर गर्नुपर्ने थियो। त्यो सुविधा जिल्ला अस्पताल हुम्लामा छैन। त्यहाँका डाक्टर कैलाश लामाका अनुसार सुविधासम्पन्न ठाउँमा समयमै दुवै बालकलाई लगिएको भए बाँच्ने सम्भावना धेरै थियो। अभिभावकले अस्पताल पुर्याउनेबित्तिकै हामीले चेकजाँच गरेर सुविधासम्पन्न अस्पतालमा उपचार गराउनू भनेर रेफर गरिसकेका थियौं, उनले भने, जहाज नचल्दा दुई बालकले ज्यान गुमाउनुपर्यो। डा लामाले जहाज नचलेर उपचार अभावमा बालकहरूको मृत्यु हुँदा अत्यन्तै दु : ख लागेको बताए। जहाज नपाएर एक बालकको अस्पतालको बेडमै मृत्यु भयो, अर्का बालकको घरमा लगेपछि मृत्यु भयो, उनले भने, आफ्ना सन्तानलाई उपचार गराउन नपाउँदाको पीडा बाबुआमालाई कति होला ? उनले जहाज कुर्दाकुर्दै मृत्यु हुने अवस्थाको अन्त्य हुनुपर्ने बताए। विमान नचल्दा र समयमै विमानको टिकट नपाउँदा आफूले छोरो गुमाएको सुनारले बताए। छोरालाई नेपालगन्ज लान विभिन्न एयरलाइन्सका कार्यालयमा धाए पनि टिकट नपाएको उनले बताए। पहिलेजस्तो दिउँसो जहाज आउँदैनन्, १२ बजेअघि कहिलेकाहीँ आउने जहाजको टिकट पाइँदैन, उनले भने, छोरालाई समयमै अस्पताल पुर्याइदिएको भए बचाउन सकिन्थ्यो कि ? सिमकोट विमानस्थल १० बजेअघिसम्म कुहिरोले ढाकिएको हुन्छ। १२ बजेपछि सरकारले विमान चलाउन दिँदैन। साबिकको कर्णालीका पाँच जिल्लामध्ये चार जिल्लामा नियमित हवाई उडान हुन्थे। कालीकोटको सुनथराली विमानस्थल तयार भए पनि सञ्चालनमा आएको छैन। हुम्लाको सिमकोट विमानस्थल, मुगुको गमगढी विमानस्थल, डोल्पाको दुनै विमानस्थल र जुम्लाको जुम्ला विमानस्थलमा बेलुका ५ बजेसम्म जहाज चल्थे। हेलिकप्टर त अझै ढिलो समयसम्म सञ्चालन हुन्थे। सरकारले नयाँ नियम लागू गरेसँगै दुनै र गमगढी विमानस्थलमा विमान देखिएका छैनन्। मुगुको छायानाथ रारा नगरपालिकाकी दुर्गा लावट ६ महिनादेखि थलिएकी छन्। जिल्ला अस्पताल मुगुले उनलाई थप उपचारका लागि काठमाडौं जान भनेको छ। दुर्गाका बुवा रामलालले चिलगाडी (जहाज) नआउँदा छोरीलाई ठूलो अस्पताल लान नपाएको बताए। यहाँका डाक्टरले तल (काठमाडौं) लैजाऊ भनेका छन्, उनले भने, चिलगाडी आउँदैन, बर्खा लागेकाले गाडी पनि आउँदैन, मेरी छोरी अकालमै मर्ने हो कि भन्ने चिन्ता छ। उनले चिलगाडी आइदिए एक घण्टामै छोरीलाई नेपालगन्ज पुर्याउन सकिने बताए। नागरिक उड्डयन प्राधिकरणले साउन १५ गतेदेखि लागू हुने गरेर हिमाली तथा पहाडी क्षेत्रका २९ विमानस्थलमा बिहान ६ बजेदेखि १२ बजेसम्म मात्रै उडान अनुमति दिएको छ। यसको प्रत्यक्ष मार अहिले कर्णालीका नागरिकहरूमा परिरहेका छन्। नागरिक उड्डयन प्राधिकरणका कर्णालीका जिल्लामा कार्यरत कर्मचारी मात्रै होइन, सम्बन्धित जिल्लाका प्रमुख जिल्ला अधिकारी (प्रजिअ) हरूले पनि विमान उडानको तालिका परिवर्तन गर्न लिखित पत्र नागरिक उड्डयन प्राधिकरण र सरोकारवाला मन्त्रालयलाई पठाएका छन्। कर्णालीका सन्दर्भमा यो अव्यावहारिक निर्णय भयो, सच्याइनुपर्छ भनेका छौं, हुम्लाका प्रजिअ श्रीनाथ पौडेलले भने, सडक नै नभएको जिल्लामा ६१२ बजेसम्म मात्रै विमान चला भन्नु व्यावहारिक मानिँदैन। उनले विमान नचल्दा बिरामी, विद्यार्थीलगायत मर्कामा परेको बताए। बर्खाको समय भएकाले मुगु विमानस्थल बिहान १० बजेसम्म खुल्दैन। कुहिरोले ढाकिएको बेला विमान आउने कुरा भएन। दिउँसो मौसम सफा हुन्छ तर विमान आउँदैन। अप्रेसन आवरमा यहाँको मौसम खुलेको हुँदैन, ताल्चा विमानस्थल प्रमुख रोमन भट्टराईले भने, दिउँसो मौसम सफा हुन्छ, अप्रेसन आवरका कारण विमान आउँदैनन्। उनले कर्णालीका सन्दर्भमा यो व्यावहारिक नभएको बताए। हामीले कर्णालीको अवस्था, यहाँका जनताका गुनासा केन्द्रीय कार्यालयमा टिपाएका छौं, उनले भने, अहिलेसम्म त्यसको जवाफ आएको छैन। महानिर्देशकले मानेनन् मन्त्री भेट्न १२ बजेपछि जहाज र हेलिकप्टर नचल्दा कर्णालीका नागरिकहरूले सास्ती भोग्न थालेपछि यसबारे कुरा गर्न कर्णालीका उद्योग, पर्यटन, वन तथा वातावरणमन्त्री कृष्णबहादुर बिसी काठमाडौं गए। कर्णालीमा हवाई उडानमा लागेको नयाँ नियमले पारेको असर, नागरिकले खेप्नुपरेको सास्ती र कर्णालीको भूगोल र मौसमबारे जानकारी दिन नागरिक उड्डयन कार्यालय पुगेका उनलाई महानिर्देशक प्रदीप अधिकारीले भेट्न मानेनन्। सुरुमा फोनबाटै कुरा गर्न खोजेको थिएँ, फोन उठेन, मन्त्री बिसीले भने, भेट्न जाँदा पनि भेट पाइनँ।उनले अप्रेसन आवर अव्यावहारिक भएको बताए। बिसीका अनुसार घाँसे मैदान हुँदा लागू भएको निर्णयलाई अहिले आएर फेरि लागू गर्नु जनतालाई दु : ख दिने नियत मात्रै भएको हो। उतिबेला विमानस्थलहरू साना थिए, घाँसे मैदान थिए, थोरै हावा चल्दा, पानी पर्दा दुर्घटनाको डर हुन्थ्यो, उनले भने, त्यतिबेलाको निर्णयलाई अहिले कार्यान्वयनमा ल्याउनु भनेको जनतालाई सरासर दु : ख दिने काम मात्रै हो। हिमाली तथा पहाडी क्षेत्रका सबै विमानस्थलहरू कालोपत्र भइसकेका छन्। रनवे पनि पहिलेको तुलनामा विस्तार गरिएका छन्। मुगुका कार्कीले जहाज नआउँदाको पीडा र यसले भोलिका दिनमा ल्याउन सक्ने समस्याको संकेत गरेको गीतको तल हुम्लाका भक्त शाहीले कमेन्ट गरेका छन्,राज्य सत्ता उनैको हो कर्णालीको हैनदु : ख पीडा सिरानी छन्, कहिल्यै मनको भैन हुन पनि हवाई सुरक्षाका नाममा गरिएको निर्णय कार्यान्वयनअघि कर्णालीलाई एकपटक सोधेको भए, यहाँको भौगोलिक र मौसमको अवस्थाको राम्रोसँग अध्ययन गरेको भए कर्णालीले अहिले पाउँदै आएको दु : ख पाउने थिएन। कान्तिपुरले प्रकाशन गरेको समाचार जहाज कुर्दाकुर्दै हुम्लामा ४ शिशुको ज्यान गयो जनकबहादुर शाही हुम्ला (कान्तिपुर)खराब मौसम र नागरिक उड्डयन प्राधिकरणको नियमका कारण जहाज नआउँदा जिल्ला अस्पताल हुम्लाबाट रिफर गरिएका ४ शिशुले उपचार अभावमा ज्यान गुमाएका छन्। दुर्गम जिल्ला हुम्लाको सिमकोटमा रहेको सिमकोट विमानस्थलमा लामो समयसम्म उडान नहुँदा सेवाग्राहीहरू मर्कामा परेका छन्। विमानस्थल पुग्दै फर्किँदै गर्नु सेवाग्राहीको दिनचर्या बनेको छ। यही चपेटामा परेर हुम्लाका ४ बालकले ज्यानसमेत गुमाउनु परेको छ। हुम्लाको सिमकोट गाउँपालिका६ माथिल्लो गाउँका ६ महिने बालक इमरान सुनार, सिमकोट गाउँपालिका७ डाडाफयाका ७ महिने बालक रोहित शाही, खार्पुनाथ१ लालिका डेढ वर्षे बालक आर्यन परियार र चंखेली४ का ५ महिने बालक सन्देश लुवारको जहाज नआउँदा उपचार अभावमा ज्यान गएको हो। झाडापखालाले थलिएर अन्तिम अवस्थामा अस्पतालमा ल्याएका शाहीलाई अनियन्त्रित झाडापखालाका कारण आईसीयूमा उपचार गर्नुपर्ने भएकाले अस्पतालमा आईसीयू नभएकाले सुविधासम्पन्न अस्पतालमा लिनुपर्नेमा मौसमका कारण जहाज नआउँदा मरे पनि मेरै घरमा मरला भनेर बाबु कालीबहादुरले मंगलबार घर लगेपछि बुधबार बच्चाको मृत्यु भएको र सुनारको झाडापखालाले थल्लिएर रगतमा संक्रमण भएकाले अवस्था गम्भीर देखिएपछि साउन १८ गते जिल्ला बाहिरका सुविधासम्पन्न अस्पतालमा जान सुझाव दिइएको भए पनि खराब मौसमका कारण जहाज नआउँदा बच्चालाई बचाउन नसकिएको जिल्ला अस्पताल हुम्लाका डाक्टर कैलाश लामाले बताए। अस्पतालका चिकित्सक डाक्टर लामाका अनुसार निमोनियाले थलिएका परियारले साउन ७ गते र कुपोषणले थलिएका लुवारले साउन ८ जहाज कुर्दाकुर्दै अस्पलालको शय्यामै ज्यान गुमाउनुपरेको छ। चारै जना बालकको जिल्लामा उपचार नहुने भन्दै जिल्ला बाहिर रिफर गरेको भए पनि जहाज नआउँदा समयमा सुविधा सम्पन्न अस्पतालमा लिन नसक्दा ५, ६ र १८ महिनाका बालकको अस्पतालको बेडमै र ७ महिनाका बालकको उनकै घरमा मृत्यु भएको बताए। हुम्लामा बिहान मौसम सफा नहुनु र दिउँसो साढे बाह्र बजेपछि नागरिक उड्ययान प्राधिकरणले लागू गरेको उडान भर्न नपाउने नियमका कारण बालकको मृत्यु भएकाले यसको जिम्मा सरकारले लिनु पर्ने अधिकारकर्मीहरूले जनाएका छन्। बालकको घरको आर्थिक अवस्था कमजोर भए पनि आर्थिक सहयोग जुटाएर जिल्ला बाहिर उपचार गर्न सकिने अवस्था रहेकोमा हवाई सेवा अवरुद्ध भएका कारण उपचार गर्न नपाएपछि चारै बालकको मृत्यु भएको हो। रातोपाटीले प्रकाशन गरेको समाचार १२ बजेपछि जहाज सञ्चालनमा रोक : क्यानको निर्णयपछि जहाज कुर्दाकुर्दै ४ जनाको मृत्यु पंखबहादुर शाहीसुर्खेत (रातोपाटी) १५ साउनदेखि नागरिक उड्डयन प्राधिकरण (क्यान)ले लागू गरेको अपरेसन आवरले कर्णालीका हिमाली जिल्लाका नागरिकलाई निकै समस्या भएको छ। प्राधिकरणको नयाँ नियमअनुसार दिउँसो १२ बजेपछि जहाज सञ्चालन गर्न नमिल्ने निर्णयले हुम्ला, डोल्पा र मुगुका नागरिकले सास्ती खेपेका छन्। हिमाली जिल्लामा बिहान ६ बजेदेखि दिउँसो १२ बजेसम्मका लागि मात्र उडानका लागि अनुमति दिइएको छ। जबकि बर्खाको समयमा हिमाली जिल्लामा बिहानदेखि मौसम खुल्न गाह्रो हुन्छ। जसका कारण जहाज आउन सक्दैन। त्यसको असर दुर्गमका नागरिकमाथि पर्ने नै भयो। दुर्गमका नागरिकको अवस्थालाई नबुझेर प्राधिकरणले गरेको नियमले नागरिक ज्यान गुमाउन बाध्य छन्। क्यानको निर्णयपछि जहाज कुर्दाकुर्दै हुम्लाका चार जनाको मृत्यू भइसकेको छ। मृत्यु हुनेमा हुम्लाको सिमिकोट गाउँपालिका६ का ६ महिने बालक इमरान सुनार, सिमिकोट गाउँपालिका७, का ७ महिने बालक रोहित शाही, खार्पुनाथ गाउँपालिका१, का साढे १ वर्षका बालक आर्यन परियार र चंखेली गाउँपालिका४, का ५ महिने बालक सन्देश लुवार छन्। चारै जना बालकको जहाज नआउँदा उपचार अभावमा मृत्यु भएको हो। शाही झाडापखालाका बिरामी थिए। जिल्ला अस्पताल हुम्लामा ल्याइएका उनलाई ठूलो अस्पतालमा लैजानुपर्ने डाक्टरको सल्लाह थियो भने इमरानको समस्या पनि उस्तै थियो। रगतमा समस्या देखिएका उनीहरूलाई १८ साउनमा सुविधासम्पन्न अस्पतालमा लैजान जिल्लाका चिकित्सकहरूको सुझाव थियो। यद्यपि मौसमका कारण बिहान जहाज आएन। बिरामीका आफन्तहरूले सिमिकोट विमानस्थलमा जहाज कुर्दाकुर्दै उनीहरूको ज्यान गयो। यस्तै परियारलाई निमोनिया र लुवारलाई कुपोषणको समस्या रहेको जिल्ला अस्पताल हुम्लाले जनाएको छ। जिल्ला अस्पतालमा उपचार सम्भव नहुने भएपछि बाहिर लैजान भनिएका उनीहरूको पनि जहाज कुर्दाकुर्दै उपचार अभावमा मृत्यु भएको हो। लुवारको ८ साउन र परियारको ७ साउनमा मृत्यू भएको स्वास्थ्य सेवा कार्यालय हुम्लाका प्रमुख डा प्रेम सिंहले जानकारी दिए। हुम्ला अहिलेसम्म राष्ट्रिय सडक सञ्जालसँग नजोडिएको जिल्ला हो। एक त सडक सुविधा नै नभएका र भएका ठाउँमा पनि भरपर्दो सुविधा नभएका हिमाली जिल्लाका नागरिकका लागि प्राधिकरणको नियम कालजस्तै बनेको नागरिकको गुनासो छ। हिमाली जिल्लाका बिरामीहरूका लागि एम्बुलेन्स भनेकै हवाईजहाज हो। बिरामी बालकहरू घरबाट नै सिरियस अवस्थामा अस्पतालमा ल्याइएको हो। उनीहरूलाई थप आईसीयूमा राख्न रेफर गरियो, डासिंहले रातोपाटीसँग भने, समयमा हवाईजहाज नआएर उद्दार हुन सकेन। जसका कारण मृत्यु भएको हो। हिमाली जिल्लामा हवाईजहाजबाहेक अर्को विकल्प नभए पनि प्राधिकरणले अन्याय गरिरहेको उनको भनाइ छ। महिनौं दिनदेखि अन्य बिरामीहरू पनि जहाजको पर्खाइमा छन्, उनले भने, जहाज नआउँदा खाद्यान्नदेखि सबैजसो कुरामा नागरिक मर्कामा छन्। विरोधमा सदन अवरुद्ध क्यानले दुर्गम कर्णालीका नागरिकमाथि खेलवाड गरेको भन्दै अहिले चर्काे विरोध हुन थालेको छ। तर, पनि क्यानले उक्त निर्णयमा पुनर्विचार गरेको छैन। मंगलबार उक्त विषयलाई लिएर कर्णाली प्रदेशसभामा प्रमुख प्रतिपक्ष दल नेकपा एमालेले सदन अवरुद्ध गरेको छ। प्राधिकरणको ज्यानमारा निर्णयबारे सरकारले कुनै ध्यान नदिएको भन्दै एमालेले संसद अवरुद्ध गरेको हो। प्राधिकरणको उक्त निर्णय सच्याउन प्रदेश सरकारको क्याविनेटले नै निर्णय गरी संघीय सरकारलाई दबाब दिनुपर्ने एमाले संसदीय दलका नेता यामलाल कँडेलले बताए। अहिले संघीय सरकारमै कर्णाली प्रदेशका उपप्रधान तथा रक्षा मन्त्री पूर्णबहादुर खड्का छन् भने भौतिक पूर्वाधारमन्त्री प्रकाश ज्वाला छन्। सोमबार मन्त्री ज्वाला, कर्णालीका पूर्व मुख्यमन्त्री महेन्द्रबहादुर शाहीसहित कर्णालीबाट प्रतिनिधि सभामा प्रतिनिधित्व गर्ने सांसदहरूले भने हवाई उडानमा लगाइएको प्रतिबन्ध तत्काल खारेज गर्न भन्दै प्रधानमन्त्री पुष्पकमल दाहाल प्रचण्ड लाई ज्ञापनपत्र बुझाएका छन्। प्रधानमन्त्री दाहालले नागरिकलाई सास्ती हुने निर्णयको सम्बन्धमा सरकारले आवश्यक निर्णय लिने बताएको पूर्वमुख्यमन्त्री शाहीले बताए। क्यानको निर्णयले कर्णालीका हुम्ला, डोल्पा, मुगु, जुम्ला, रुकुम पश्चिममा रहेका विमानस्थलमा दिउँसो हवाई उडान हुन सकिरहेको छैन। मध्याह्नपछि किन रोकियो हवाई उडान ? कर्णालीमा अहिले पाँच वटा विमानस्थल सञ्चालनमा छन्। तीमध्ये सिमिकोट, रारा र डोल्पा विमानस्थलको मध्याह्नपछि उडान तालिका छैन। यसअघि यहाँ मौसम अनुकूल हुँदा उडान हुने गरेका थियो। यद्यपि क्यानले उडान जोखिमपूर्ण भएको भन्दै मध्याह्नपछि उडान नगर्ने निर्णय गर्यो । सुर्खेत विमानस्थलका कार्यालय प्रमुख राजनराज ढुङ्गेलका अनुसार विमानस्थलमा तालिका निर्धारण गर्न सुरक्षा व्यवस्थापन प्रणाली लागु छ। जसमा हुन सक्ने सम्भावित जोखिम, बेलाबखत भइरहने जोखिम र सुरक्षाका उपायलगायतका विषयको पहिचान गरी त्यसको समाधानका उपाय निर्धारण गरिन्छ। उक्त प्रणालीमा विमानस्थल तालिका बमोजिम उडान हुने निर्णयलाई कडाइका साथ कार्यान्वयन गर्नुपरेको उनले बताए। कर्णालीमा हुने उडानमा हावाको गति बढ्नु, बादल बाक्लिनु, मौसम खराबी, बढी हल्लिनुका कारण उडान जोखिम मानिएको छ। मनसुन समयमा जोखिम बढी हुने भएकाले निर्णयमा कडाई गर्न बाध्य भएको उनको भनाइ छ। पत्र पठाइसकेका छौँ क्यानको निर्णयले नागरिकले सास्ती भोगेको भन्दै प्रदेश सरकारको तर्फबाट संघीय सरकारलाई पत्र पठाइसकिएको प्रदेशका उद्योग, पर्यटन, वन तथा वातावरण मन्त्री कृष्णकुमार विसीले जानकारी दिए। उनले रातोपाटीसँग भने, अहिले आपतकालीन उडानका लागि भनेर सहमति दिइएको छ। तर, नियमित उडानका लागि दिइएको छैन। पुन : सोमबार अर्को पत्र पठाइएको उनले बताए। रेडियो नेपालले प्रकाशन गरेको समाचार प्राधिकरणको निर्देशनले मुगुवासीलाई सास्ती विनोदकुमार मल्ल मुगु (रेडियो नेपाल)नेपाल नागरिक उड्डयन प्राधिकरणले गत साउन महिनाको दोस्रो साताबाट देशका ३० वटै विमान स्थलहरूमा दिउँसो १२ बजेपछि उडान भर्न रोक लगाउने निर्णय गरेपछि त्यस निर्णयले सबैभन्दा बढी दुर्गम जिल्लामा रहेका यात्रुहरू मर्कामा परेका छन्। बर्षातको समयमा हवाई दुर्घटना हुन सक्ने भन्दै नागरिक उड्डयन प्राधिकरणले साउन १४ गतेबाट दिउँसो १२ बजेदेखि लागू हुने गरी तिन महिनासम्म रोक लगाउने निर्णयले नेपालगञ्जबाट दैनिक उडान हुने रारालगायत कर्णालीका अन्य जिल्लाका यात्रुहरू मर्कामा परेका हुन्। हवाई यात्राबाट नेपालगन्ज पुग्ने यात्रुहरू रारा विमान स्थलमा हवाई जहाजको पर्खाइमा बसेको ८ दिन भएको छ। बिहान मौसम नखुले पनि दिउँसो १२ बजेपछि आकाश खुला हुन्छ। तर, नागरिक उड्डयन प्राधिकरणको निर्णयले १२ बजेपछि उडान गर्न मिल्दैन। आफ्नो ट्राभल्सबाट तारा एयरलाइन्स नेपालगन्ज जाने ४३ जना यात्रुहरू टिकट लिएर विमान स्थलमा जहाजको पर्खाइमा बसेको ८ दिन भएको छ। प्रत्येक दिन १२ बजेपछि रारा विमान स्थल आसपासको मौसम सफा हुने भए पनि तीन महिनासम्मका लागि १२ बजेपछि उडान भर्न रोक लगाए पछि सबैभन्दा बढी बिरामी र यात्रुहरू मर्कामा परेको हेभन रारा ट्राभल्सका बजार व्यवस्थापक सोभबहादुर भाम बताउनुहुन्छ। मुगु कार्मारोङ गाउँपालिका पुलु स्वास्थ्य चौकीमा कार्यरत स्वास्थ्यकर्मी हिमा बुढाको सात महिनाको गर्भ छ। उनको नाक भित्र मासु पलाएर सास फेर्न गारो भएपछि उपचारका लागि नेपालगञ्ज जान रारा विमान स्थल आएको ८ दिन भयो। गाउँपालिकाले २० दिनलाई मात्र बिदा दिएको छ। पाँच दिन रारा विमान स्थलमा सकिसकेको छ। जहाजको पर्खाइमा बस्दा बस्दै उपचार गर्न नपाई सबै बिदा यतै सकिने चिन्ता लागेको बुढाले दुखेसो व्यक्त गर्नुभयो। दिउँसो १२ बजे भन्दा पछि उडान भर्न रोक गर्ने नागरिक उड्डयनको निर्णय हुनुभन्दा पहिला रारा विमान स्थलमा नेपालगंजबाट सिता, समिट, तारा एयरलाइन्सले दैनिक दुईदेखि ३ तीन उडान भर्दै आएका थिए। नेपाल एयरलाइन्सले हप्तामा दुई दिन उडान गर्ने गरेको थियो ८ दिनदेखि रारा विमान स्थलमा कुनै जहाजले उडान भर्न सकेका छैनन्। रारा विमान स्थलको मौसम १२ बजे पछि खुल्ला हुने गर्छ। प्राधिकरणको निर्णयले १२ : ३० भित्र जहाज उडिसक्नु पर्ने हुन्छ। तर रारा विमान स्थलको लागी यो निर्णय उपयुक्त नभएको रारा नागरिक उड्डयन कार्यालय ताल्चाका प्रमुख रोमान भट्टराईले भन्नुभयो। लामो समय जहाज उडान नहुँदा सडक यातायात मार्फत आफ्नो गन्तव्यमा पुग्ने भए पनि बर्सातको समय पहिरोले ठाउँठाउँमा सडक अवरुद्ध हुने भएका कारणले सबै जना जहाजको पर्खाइमा हुन्छन्। कुनै बिरामीलाई तत्कालै उद्धार गरेर हेलिकोप्टर वा जहाजबाट सुविधा सम्पन्न स्थान लैजानु पर्ने हुन्छ। यो निर्णयले सर्वसाधरण मर्कामा परेको छाँयानाथ रारा१० का दिर्ग बुढाले बताउनु भयो। रारा विमान स्थल लगायत अन्य विमान स्थलका लागि गरिएको यो निर्णयलाई संशोधन गर्न माग गदै संघीय पर्यटन मन्त्रिलाई ज्ञापन पत्रसहित सुझाव दिएको र प्रधानमन्त्री समेत यो विषयमा छलफल गर्नका लागि प्रयास गरिरहेको पर्यटन उद्यमी समाजका अध्यक्ष देवीकृष्णा रोकायाले जानकारी गराउनु भयो। कर्णाली राजमार्ग नाम मात्रको राजमार्ग छ, यो सडकमा सडक मापदण्डका कुनै संरचनाहरू छैनन्। वर्षाको समयमा कर्णाली राजमार्ग कति जोखिम छ भनेर साध्य छैन। यो राजमार्गमा हत्केलामा ज्यानको बाजी राखेर यात्रा गर्नु पर्छ। विश्वमा ९९ प्रतिशत यात्रा सुरक्षाको ग्यारेन्टी रहेको हवाई उडानमा यात्रा गर्न सबै यात्रु चाहन्छन् तर रारा विमान स्थलसहित ३० विमान स्थलमा मौसमको कारण देखाउँदै सम्भावित दुर्घटनाबाट जोगाउन भन्दै प्राधिकरणले गरेको निर्णयले दुर्गमका जनता झन् पीडामा परेका छन्। एयरपोर्टमा दिउँसो उडान हुँदा बिहानै घरबाट हिँडेर विमानस्थलसम्म पुग्ने गरेका ग्रामीण क्षेत्रका मानिसहरूलाई प्राधिकरणको निर्णयले खर्चसमेत बढाएको छ। बिहानै उडान हुने भएपछि अघिल्लो दिन मै बजारमा आएर बस्नुपर्ने बाध्यता छ, नेपाल पत्रकार महासङ्घका अध्यक्ष नृपेन्द्रबहादुर मल्ल बताउनुभयो। हवाई जहाजलाई मात्र होइन प्राधिकरणको निर्णय हेलिकप्टरलाई समेत लागू हुने भएकाले दिउसो १२ बजेपछि हुने घटना,दुर्घटना र विपद्मा परेका नागरिकलाई समेत हेलिकप्टरबाट उद्धार गर्न पाईने छैन।  साभार"
युवालाई चुनौती उद्यमशीलतामा,"काठमाडौं : रामेछापमा करिब १ सय २२ रोपनी जग्गा भाडामा लिएर चार जनाको युवा समूहले कृषि उद्यम थालनी गरेका छन्। एग्रो एन्ड रिसर्च सेन्टर खोलेर कृषिका विविध क्षेत्रमा यो समूहले काम गर्दै आएको छ। जसमध्येका केही युवा बेलायतका विश्वविद्यालयमा अध्ययन गरेर नेपालमा नयाँ सोच तथा प्रविधि प्रयोग गर्न तम्सिएका हुन्। उक्त समूहमध्येका एक लक्ष्मण केसी युवासँग उद्यम गर्र्ने नयाँ सोच भए पनि लगानी गर्नमा मुख्य समस्या भएको गुनासो गर्छन्। युवा उद्यमी केसी भन्छन्, बैंकबाट पाँच वर्षका लागि कर्जा लिइयो भने पनि सुरुदेखि नै किस्ता र ब्याज तिर्नुपर्छ। तर, हामीले गरेको लगानीको प्रतिफल पाँच वर्षपछि मात्रै पाउन थालिन्छ। यस्तो लगानीलाई कसरी व्यावहारिक बनाउने ? सहुलियतपूर्ण कर्जा बिनाधितो पनि पाइन्न। यसमा नेपाल राष्ट्र बैंकले वाच डगको भूमिका निर्वाह गर्नुपर्ने तर्फ उनले ध्यानाकर्षण गराए। राष्ट्र निर्माण मञ्च नेपालले आयोजना गरेको उद्यमशील युवा सिर्जनशील युवा विषयक अन्तरक्रिया तथा उद्यमशीलता प्रेरणा सम्मेलनमा युवा उद्यमी केसीले केन्द्रीय बैंकले सहुलियतपूर्ण कर्जा दुरुपयोग गर्नेलाई कडाइ गरेर सदुपयोग गर्ने युवालाई सहज वातावरण मिलाइदिन अनुरोध गरे। बजेटले स्टार्टअप व्यवसायका लागि नीतिगत व्यवस्था गरे पनि अझै कार्यान्वयनमा नआएको भन्दै उनले अर्थमन्त्रीको ध्यानाकर्षण गराए। गोरखाकी युवा उद्यमी रीता परियारले ग्रामीण महिलाका लागि सरकारले विशेष गरेर प्राथमिकता दिन अनुरोध गरिन्। ग्रामीण क्षेत्रका महिलालाई उद्यमशीलतामा स्वावलम्बन बनाउन जरुरी भएको उनी औंल्याउँछिन्। उनी भन्छिन्, गाउँमा नपढेका महिलाले आर्थिक कारोबार गर्न नसक्दा उनीहरूको काम मिलाएबापत अरूले पैसा लिने गरेको अवस्था छ। त्यस्ता महिलालाई सहजीकरण गरे धेरैलाई सजिलो हुन्थ्यो। उक्त सम्मेलन आयोजनाका संयोजक भूपेन्द्रजंग शाहीले युवाको ऊर्जा र उनीहरूलाई स्वरोजगारका लागि हौसला दिन सरकार समक्ष अनुरोध गरे। अहिले स्टार्टअप नेपाल कार्यक्रमलगायत विभिन्न पहलहरू सुरु भएकाले स्टार्टअपलाई आर्थिक सहयोग प्रदान गरी उद्यमशीलता र नवप्रवर्तनलाई प्रवद्र्धन गर्न जरुरी भएको उनको भनाइ छ। उनी भन्छन्, अझै धेरै युवालाई उद्यमशीलतातर्फ प्रोत्साहित गर्न चुनौती छन्। वित्त, बजार जानकारी र व्यापार नेटवर्कमा पहुँच युवा उद्यमीले सामना गर्ने केही प्रमुख अवरोध रहेका छन्। उद्यमशील सोच भएका युवाका लागि यस्ता अवरोध हटाउन सहयोग गर्नेु सम्मेलनको उद्देश्य हो। यस्तै थुप्रै युवाले उद्यमशीलता बन्न चाहँदा भोग्नु परेका समस्याहरू राखे। उनीहरूको जिज्ञासालाई सम्बोधन गर्दै अर्थमन्त्री डा प्रकाशशरण महतले नेपालको अहिलेको आवश्यकता उद्यमशीलता प्रवद्र्धन भएको बताए। यस पटकको बजेटले पनि युवा उद्यमलाई सहजीकरण गर्न उनीहरूकै सुझावबाट व्यवस्था गरिएको सुनाए। अहिले मुलुकको अर्थतन्त्र लयमा फर्कन थालेकाले अब युवाले मुलुकभित्रै आईटी, पर्यटन, कृषि उद्यमलगायतका थुप्रै क्षेत्रमा संलग्न हुन सक्ने डा महतले सुझाव दिए। नेपालभित्रै धेरै अवसर भएकाले विदेश जाने प्रवृत्तिमा कम हुनुपर्ने उनको भनाइ छ। अर्थमन्त्री डा महले भने, प्रविधिको क्षेत्रमा वैदेशिक लगानी भित्र्याएर सञ्चालन गर्न पनि अहिलेको बजेटले सहजीकरण गरेको छ। यस्ता कम्पनी दर्ता गर्न शुल्क नलाइने व्यवस्था छ। यहाँ थुप्रै अवसर छन्। यसै क्रममा पूर्वअर्थमन्त्री डा युवराज खतिवडा सरकारले उद्यमका लागि वित्तीय व्यवस्था, बिमामा सुविधालगायतका वातावरण तय गरिदिएकोले युवाले ती सुविधालाई ग्रहण गर्दै उद्यम गर्ने आँट राख्नुपर्ने बताए। सरकारले व्यवसायको वातावरण बनाउने हो। काम गर्ने युवा उद्यमीले नै हो। उद्यमशीलतामा सीप र ज्ञानलाई कसरी प्रयोग गर्ने र जोखिम व्यवस्थापन गरेर कसरी अघि बढ्ने योजना उद्यमशीलतामा हुनुपर्छ, डा खतिवडाले सुझाव दिए। यसै क्रममा काठमाडौं विश्वविद्यालयका रजिस्ट्रार प्रोफेसर डा अच्युत वाग्लेले उद्यमशीलताको अवसर थुप्रै भए पनि काम गर्न नीतिगत समस्या भएकोबारे सरकारको ध्यानाकर्षण गराए। यस्तै राष्ट्रिय वाणिज्य बैंकका प्रमुख कार्यकारी अधिकृत किरणकुमार श्रेष्ठले बैंकले २०७५ सालदेखि बैंकिङ क्षेत्रबाट युवा लक्षित ब्याज अनुदानमा सहुलियतपूर्ण कर्जा प्रवाह गरिरहेको र यसबाट थुप्रैले लाभसमेत लिएको बताए। यद्यपि यसबाट सोचेजस्तो परिणाम भने नआएको उनले स्विकार गरे। यसैले अब बैंकले स्थानीय तहसँगको सहकार्यमा सहुलियतपूर्ण कर्जा कार्यक्रमलाई सञ्चालन गरेको जानकारी दिए। नेपालमा उद्यमशीलताको अवसर र चुनौती विषयक प्यानल छलफलमा बोल्दै नबिल बैंकका नायब प्रमुख कार्यकारी अधिकृत मनोज ज्ञवाली युवा उद्यमका लागि बैंकले सहुलियतपूर्ण कर्जा दिएर साथ दिने बताए।"
प्राधिकरणद्वारा सम्पादकीय स्वतन्त्रतामा धावा,"काठमाडौं : नेपाल भौगोलिक रूपमा विकट छ। सवारी नपुगेका अधिकांश दुर्गम स्थानका नागरिकले उपचार वा डुवानीका लागि हवाई सेवा नै प्रयोग गर्नुपर्ने बाध्यता छ। तर, अचानक नेपाल नागरिक उड्डयन प्राधिकरणले साउन १५ गते दुर्गम जिल्लामा १२ बजेपछि हवाई सेवामा रोक लगायो। कर्णालीलगायत दुर्गम र हिमाली जिल्लामा हवाई सेवा ठप्प भयो। हवाई सेवा नहुँदा कर्णालीमा ४ बालबालिकाको उपचार नपाई ज्यान गयो। अन्नपूर्ण पोस्ट् दैनिकले त्यहाँका जनताका दुःख व्यथाबारे समाचार बनायोप्रकाशन गर्यो। साथै बीबीसीलगायत विभिन्न सञ्चारमाध्यमले पनि यो विषयलाई प्राथमिकता साथ स्थान दिए। सरकारलाई अवस्था बुझाए। तर, प्र्राधिकरणका महानिर्देशक प्रदीप अधिकारीले सञ्चारमाध्यमको सम्पादकीय स्वतन्त्रतामा धावा बोल्न सुरु गरे। मिडियामा आएका समाचारबारे चित्त नबुझे खण्डन पठाउने, त्यो प्रकाशन नभए मिडिया काउन्सिलमा उजुरी गर्ने संवैधानिक र कानुनी व्यवस्था छ। तर, उनी रिस साँधेर स्पष्टीकरण सोध्न थाले त्यो पनि अन्नपूर्ण मिडियाका प्रकाशकसँग। जबकि पत्रिकामा कुन विषयलाई कसरी स्थान दिने सम्पादकको अधिकारभित्र पर्छ। त्यसलाई नै भनिन्छ सम्पादकीय स्वतन्त्रता। सम्पादकीय स्वतन्त्रता भनेकै प्रकाशक वा अध्यक्षले समेत हस्तक्षेप गर्न नपाउने हो। अन्नपूर्ण पोस्ट् दैनिकको सम्पादकीय स्वतन्त्रतामाथि धावा बोल्ने अधिकार प्राधिकरणले कहाँबाट पायो ?रमेश बडाल,पूर्वमहान्यायाधिवक्ता कानुन विद् भन्छन्, तीनवटा फरकफरक कानुनद्वारा तीन संस्थाको अध्यक्ष बनेका क्याप्टेन रामेवर थापालाई पत्रिकामा आएको समाचारका विषयलाई लिएर स्पष्टीकरण सोध्दा संवैधानिक एवं कानुनी रूपमा उनले त्रुटि मात्र गरेको छैन, सम्पादकीय स्वतन्त्रतामा हस्तक्षेप पनि गरेका छन्। प्राधिकरणले आफ्नो सीमा र परिधि बाहिर गई सम्पादकीय स्वतन्त्रतामा धावा बोलेको उल्लेख गर्दै समाचार र विचार (अभिव्यक्ति स्वतन्त्रता)मा नियन्त्रण गर्न खोजेको संविधान एवं कर्पोरेट कानुनका विज्ञ बताउँछन्। नेपाल बार एसोसिएसनका अध्यक्ष एवं वरिष्ठ अधिवक्ता गोपालकृष्ण घिमिरे प्रारम्भिक रूपमै स्पष्टीकरण त्रुटिपूर्ण भएको बताए। अप्रत्यक्ष ढंगले मिडियालाई नियन्त्रण गर्न खोजेको देखिन्छ। प्रथम दृष्टिमै त्रुटिपूर्ण छ, घिमिरेले भने, यो वा त्यो निहुँमा मिडियालाई नियन्त्रण गर्ने कोसिस गरेको प्रारम्भिक रूपमा नै देखिन्छ। कानुनी, नीतिगत र सैद्धान्तिक रूपमा त्रुटि वरिष्ठ अधिवक्ता रामकृष्ण निराला क्याप्टेन थापाको कानुनी रूपमा तीनवटा छुट्टाछुट्टै व्यक्तित्व भएकाले तीनवटा फरकफरक कानुनद्वारा विभिन्न संस्थाको अध्यक्ष चयन भएको बताउँछन्। सिम्रिक एयर सञ्चालक समितिको तर्फबाट अध्यक्ष भएको देखिन्छ। त्यस्तै वायुसेवा सञ्चालक संघले पनि आफ्नो छुट्टै कानुनअनुसार नै संस्थाको अध्यक्ष चयन गरेको हो, कर्पोरेट लयर निरालाले भने, अन्नपूर्ण मिडिया नेटवर्कमा पनि छुट्टै कानुनअनुसार अध्यक्ष भएको हो। सबै संस्थालाई मुछ्दै स्पष्टीकरण सोध्ने अधिकार प्राधिकरणलाई संविधान, कानुनले दिएको छैन। प्राधिकरणले सोधेको स्पष्टीकरण कानुनी, नीतिगत र सैद्धान्तिक तीनवटै आधारमा त्रुटिपूर्ण छ। सम्पादकीय स्वतन्त्रतामा धावा प्राधिकरणका सूचना अधिकारी ज्ञानेन्द्र भूलले पत्र संख्या २०८००८१ र चलानी नं ०१ उल्लेख गरी प्रेषितपत्रमा आफू प्रकाशक रहेको मिडियामार्फत प्रकाशकीय अधिकारलाई दुरुपयोग गरिएको आरोप लगाइएको छ। अन्नपूर्ण मिडियामार्फत उडान सुरक्षामा गम्भीर असर पार्ने प्रकृतिका विज्ञप्तिसमाचारविश्लेषणटिप्पणी प्रकाशन गरेको दाबी गरिएको छ। सञ्चारमाध्यममा प्रकाशित विषयवस्तुमा चित्त नबुझे प्रेस काउन्सिलले अध्ययन र छानबिन गर्ने हो । यसको अनुगमन नागरिक उड्डयन प्राधिकरणले गर्ने होइन । प्राधिकरणको यो कार्य निन्दनीय छ ।बालकृष्ण बस्नेत, अध्यक्ष, प्रेस काउन्सिल नेपाल थापालाई सोधिएको स्पष्टीकरण पत्रमा भनिएको छ, प्राधिकरणबाट विभिन्न मितिमा दुर्गम क्षेत्रको उडान सुरक्षा अभिवृद्धि गर्नका लागि विभिन्न निर्णय भएकोमा उक्त निर्णयहरूको बर्खिलाप हुने गरी शृंखलाबद्ध रूपमा तपार्इं प्रकाशक रहेको मिडियामार्फत उडान सुरक्षामा गम्भीर असर पर्ने प्रकृतिका विज्ञप्ति समाचार र विश्लेषण र टिप्पणी प्रकाशन गरेको देखिएको हुँदा हवाई सेवा कम्पनीमार्फत उडान सुरक्षाको पूर्णजिम्मेवारी पालना गर्नुपर्ने दायित्व बोकेको व्यक्तिले आफू प्रकाशक रहेको मिडियामार्फत प्रकाशकीय अधिकारलाई दुरुपयोग गरी नेपाल नागरिक उड्डयन प्राधिकरण ऐन, २०५३ र यसअन्तर्गत बनेका नियमावली, रिक्वाएरमेन्ट्स, म्यानुअलस तथा अन्य नियामकीय मापदण्डहरूको विपरीत गई उडान सुरक्षामा गम्भीर चुनौती सिर्जना गर्ने गरी भ्रामक र अफवाह फैलाउने कार्य गर्न वायुसेवा कम्पनीको अध्यक्षको हैसियतमा कुन नैतिकताको आधारले दिन्छ ? पूूर्वमहान्यायाधिवक्ता एवं वरिष्ठ अधिवक्ता रमेश बडालले नेपाल न्युज नेटवर्क इन्टरनेसनल प्रालिद्वारा प्रकाशित एवं मुद्रित अन्नपूर्ण पोस्ट् दैनिकको सम्पादकीय स्वतन्त्रतामा आघात हुने गरी स्पष्टीकरण सोधिएको बताए। नेपाली मिडियाले सम्पादकीय स्वतन्त्रताको निर्वाध ढंगले उपभोग गरिरहेको छ। प्रेस (सम्पादकीय) स्वतन्त्रतामाथि धावा बोल्ने अधिकार प्राधिकरणले कहाँबाट पायो ? वरिष्ठ अधिवक्ता बडालले प्रश्न गरे, मिडियामा सम्पादकीय स्वतन्त्रता हुन्छ। त्यो स्वतन्त्रता भनेको प्रकाशकले समाचार, लेख, रचनामा हस्तक्षेप नगर्ने हो। अन्नपूर्ण पोस्ट् दैनिकको सम्पादकीय स्वतन्त्रतामाथि धावा बोल्ने अधिकार प्राधिकरणले कहाँबाट पायो ? सञ्चारमाध्यमले आफ्ना मूल्य मान्यताभित्र रहेर समाचार सम्प्रेषण गर्छन् । सम्पादकीय स्वतन्त्रता र नेतृत्व हुन्छ । सम्पादन गरेको विषयलाई आधार बनाएर असम्बन्धित व्यक्तिलाई स्पष्टीकरण वा कारबाहीको विषय बनाउन मिल्दैन ।विपुल पोखरेल अध्यक्ष, नेपाल पत्रकार महासंघ पूर्वमहान्यायाधिवक्ता बडालले सिम्रिक एयरका अध्यक्षलाई सोधिएको स्पष्टीकरण पत्रमा अन्नपूर्ण पोस्ट् दैनिक प्रकाशकको नियन्त्रणमा रहेको र सम्पादकीय स्वतन्त्रता नभएको दाबी गर्नु संविधान, कानुनको बर्खिलाप भएको बताए। सम्पादकीय स्वतन्त्रता भनेकै प्रकाशक वा अध्यक्ष वा अन्य सेयर सदस्यले समेत हस्तक्षेप गर्न नपाउने हो, वरिष्ठ अधिवक्तासमेत रहेका वडालले भने, विज्ञप्तिसमाचारविश्लेषणटिप्पणी प्रकाशन गर्ने अधिकारमा सम्बन्धित सम्पादकको हो। सम्पादकीय स्वतन्त्रताको विषयमा प्रकाशकले छाप्न लगाएको आरोप लगाउनु अन्नपूर्ण मिडिया माथिको आक्रमण हो। प्रकाशकको हैसियत लगानीकर्ताको रूपमा मात्र रहन्छ। लगानीकर्ताले आफ्नो स्वार्थ प्रयोग गर्न नमिल्ने कानुनी व्यवस्था छ। प्रकाशकको नियन्त्रणमा रहेर अन्नपूर्ण पोस्ट् दैनिकका सञ्चारकर्मीले सूचना संकलन र समाचार, विचार तथा टिप्पणीको प्रकाशन हुन्छ भन्दै प्रहार गर्नु संविधान, कानुनको बर्खिलाप हो, वरिष्ठ अधिवक्ता बडालले भने, अन्नपूर्ण पोस्ट्मा सम्पादकीय स्वतन्त्र छैन भन्दै हचुवाका भरमा स्पष्टीकरण सोध्नु पूर्वाग्रह हो। सम्पादकीय स्वतन्त्रतामा प्रहार संविधान र कानुको बर्खिलाप हो। नेपाली मिडियाले सम्पादकीय स्वतन्त्रतामा अंगिकार गरिरहेकाले संस्थाको अध्यक्ष वा सेयरहोल्डरले हस्तक्षेप गर्न नसक्ने उनले बताए। यो वा त्यो निहुँमा मिडियालाई नियन्त्रण गर्ने कोसिस गरेको देखिन्छ । स्पष्टीकरण प्रथम दृष्टिमै त्रुटिपूर्ण छ । नेपाल नागरिक उड्डयन प्राधिकरणले यो गर्नै मिल्दैन ।गोपालकृष्ण घिमिरे, अध्यक्ष, नेपाल बार एसोसिएसन प्राधिकरणले उल्लेख गरे झैं हवाई उडानको काममा शृंखलाबद्ध रूपमा कुन समाचार र टिप्पणीले कसरी बाधा पुर्यायो ? खोइ खुलाएको? समाचार, टिप्पणीजस्ता विषय सम्पादकीय स्वतन्त्रताभित्र पर्छ। अध्यक्षलाई स्पष्टीकरण सोध्नु अवैधानिक हो ?विजय गुप्ता, वरिष्ठ अधिवक्ता वरिष्ठ कर्पोरेट लयर प्राडा गान्धि पण्डितका अनुसार, प्राधिकरणले स्पष्टीकरणमा उल्लेखित व्यहोराले सम्पादकीय स्वन्तन्त्रतामा प्रहार गरेको छ। प्राडा पण्डित भन्छन्, प्राधिकरणलाई हवाई क्षेत्रको नियमन गर्ने अधिकार छ। तर, अधिकारको दुरुपयोग गरी स्पष्टीकरण सोध्ने र सम्पादकीय स्वतन्त्रतामा प्रहार गर्ने अधिकार छैन। प्रेस काउन्सिल ऐन, २०४८ को दफा ७ को खण्ड (ख)ले दिएको अधिकार प्रयोग गरी नेपाल पत्रकार महासंघको सहमतिमा जारी पत्रकार आचार संहिता २०७३ मा सम्पादकीय स्वतन्त्रताको सम्मान गर्नुपर्ने उल्लेख छ। समाचार संकलन, सम्पादन वा उत्पादन, प्रस्तुति तथा सम्प्रेषणसम्बन्धी अन्तिम जिम्मेवारी र अधिकार सम्पादकमा निहित हुन्छ। सम्पादकीय स्वतन्त्रताको यही सर्वमान्य सिद्धान्तबमोजिम सञ्चारमाध्यम र पत्रकारले कुनै प्रकारको दबाब र प्रभावबाट मुक्त रही स्वतन्त्रतापूर्वक सूचना संकलन र समाचार, विचार तथा टिप्पणीको प्रकाशनप्रसारण गर्नुपर्ने आचार संहितामा व्यवस्था गरिएको छ। प्रेस काउन्सिलको अवमूल्यन प्राधिकरणले स्पष्टीकरणमा नेपाल नागरिक उड्डयन प्राधिकरण ऐन, २०५३ र यसअन्तर्गत बनेको नागरिक उड्डयन नियमावली २०५८ को नियम ५६ (क) एवम् रिक्वायरमेन्ट्स, म्यानुअल्स तथा अन्य नियमाकीय मापदण्डविपरीत उडान सुरक्षामा गम्भीर असर पर्ने प्रकृतिका समाचार, विश्लेषण टिप्पणी प्रकाशन गरी प्राधिकरणको काममा बाधा पुर्याएको उल्लेख गरेको छ। वरिष्ठ अधिवक्ता विजयकुमार गुप्ताका अनुसार, उडान सुरक्षामा गम्भीर पर्ने प्रकृतिका विज्ञप्तिसमाचार विश्लेषणटिप्पणी प्रकाशन भएको छ भने प्राधिकरणले सप्रमाण प्रेस काउन्सिलमा उजुरी दिने कानुनी व्यवस्था भएको बताउँछन्। कुनै मिडिया (पत्रकार)ले आफ्नो व्यावसायिक आचार संहिता उल्लंघन गरेमा कुनै पनि व्यक्तिले काउन्सिलमा उजूरी दिन सक्ने व्यवस्था छ। उजुरी परेमा काउन्सिलले आवश्यक जाँचबुझ गरी मर्का पर्ने पक्षको भनाइसम्बन्धी पत्रपत्रिकामा प्रकाशित गर्न लगाउन सक्छ। मर्का पर्ने पक्षसँग क्षमायाचना गर्न लगाई निजको कुरा सम्बन्धित पत्रिकामा प्रकाशित गराउन सक्छ, वरिष्ठ अधिवक्ता गुप्ता भन्छन्, प्राधिकरणमा रहेका पदाधिकारीलाई प्रेस काउन्सिल र यसको काम कर्तव्य थाहा थिएन ? समाचारटिप्पणीप्रति आपत्ति भएको भए सिम्रिक एयर प्रालिको अध्यक्ष नभई सम्बन्धित सञ्चारमाध्यमका प्रधान सम्पादकलाई सम्बोधन गरी खण्डन पठाउन सकिने व्यवस्थालाई नजरअन्दाज गरिएको वरिष्ठ अधिवक्ता गुप्ताले बताए। वरिष्ठ अधिवक्ता निरालाका अनुसार, प्रकाशन तथा छापाखाना ऐनअनुसार स्पष्टीकरण सोध्ने अधिकार नागरिक उड्डयन प्राधिकरणलाई छैन। अन्नपूर्ण मिडियामा छापेको भन्दै सिम्रिक एयरको अध्यक्षलाई स्पष्टीकरण सोधिएको छ। छापेको कुरामा चित्त नबुझे प्रेस काउन्सिलमा उजुरी दिन सकिन्छ। कानुनी बाटो छोडेर प्राधिकरणले गैरकानुनी ढंगले हस्तक्षेप गर्न खोजेको छ, वरिष्ठ अधिवक्ता निरालाले भने, छुट्टाछुट्टै कानुनअनुसार फरकफरक संस्थाको अध्यक्षलाई प्राधिकरणले एकै ढंगले सम्बोधन गर्न मिल्दैन। पाउँदैन। कुनै पनि कानुनले त्यसरी हस्तक्षेप गर्ने अधिकार दिँदैन। प्राधिकरणले स्पष्टीकरण पत्रमा उडान सुरक्षामा गम्भीर असर पर्ने प्रकृतिका विज्ञप्तिसमाचार विश्लेषणटिप्पणीप्रकाशन गरी प्राधिकरणको काममा बाधा पुर्याएको दाबी गरे पनि कुन समाचारविश्लेषणटिप्पणीप्रकाशन गरी काममा बाधा पुर्याएको हो भन्ने सप्रमाण खुलाउन सकेको छैन। प्राधिकरणले सोधेको स्पष्टीकरण कानुनी, नीतिगत र सैद्धान्तिक तीनवटै आधारमा त्रुटिपूर्ण छ।रामकृष्ण निराला, वरिष्ठ अधिवक्ता पत्रकारिताको पेसागत उच्चतम आचरण कायम राखी स्वस्थ, स्वतन्त्र र उत्तरदायी पत्रकारिताको विकास तथा सम्बद्र्धनका लागि प्रेस काउन्सिलको स्थापना भएको हो। प्रेस काउन्सिल ऐन, २०४८ को दफा १२ उजुरीसम्बन्धी व्यवस्था छ। सोही अव्यवस्थाअनुसार कुनै मिडिया (पत्रकार)ले आफ्नो व्यावसायिक आचार संहिता उल्लंघन गरेमा कुनै पनि व्यक्तिले काउन्सिलमा उजुरी दिन सक्ने व्यवस्था छ। कुनै उजुरी परेमा काउन्सिलले आवश्यक जाँचबुझ गरी मर्का पर्ने पक्षको भनाइ सम्बन्धित पत्रपत्रिकामा प्रकाशित गर्न लगाउने र मर्का पर्ने पक्षसँग क्षमायाचना गर्न लगाई निजको कुरा सम्बन्धित पत्रपत्रिकामा प्रकाशित गर्न लगाउन सक्ने कानुनी व्यवस्था छ। प्राधिकरणले उडान सुरक्षामा गम्भीर चुनौती सिर्जना गर्ने गरी भ्रामक र अफवाह फैलाउने कार्य गरेको दाबीसहित प्रेस काउन्सिलमा उजुरी गर्न सक्ने कानुनी व्यवस्थालाई उपेक्षा गरेको कानुन व्यवसायीहरू बताउँछन्। उडान सुरक्षामा गम्भीर चुनौती सिर्जना गर्ने समाचार, टिप्पणी प्रकाशन गरेको भए सम्बन्धित सञ्चारमाध्यममा खण्डन पठाउन सकिन्छ। सञ्चारमाध्यमले खण्डन प्रकाशन नगरेमा प्रेस काउन्सिलमा उजुरी दिन सकिन्छ, वरिष्ठ अधिवक्ता विजय गुप्ता भन्छन्, कुन समाचार र टिप्पणीले उडानको काममा बाधा पुर्यायो ? प्राधिकरणलाई कानुनी अधिकारको दुरुपयोग गर्दै स्पष्टीकरण सोध्ने र सम्पादकीय स्वन्तन्त्रतामा प्रहार गर्ने अधिकार छैन।प्रा डा गान्धि पण्डित, वरिष्ठ अधिवक्ता ख्वै त खुलाएको ? अन्नपूर्णको समाचार वा टिप्पणीलाई लिएर सिम्रिक एयरको अध्यक्षलाई स्पष्टीकरण सोध्न मिल्दैन। समाचार, सम्पादकीय लेख्ने र प्रकाशन गर्ने कार्यमा कसको के अधिकार रहन्छ ? भन्ने विषयमा प्राधिकरणका पदाधिकारीहरू अनविज्ञ देखिएको वरिष्ठ अधिवक्ता गुप्ता बताउँछन्। समाचारसँग चित्त बुझेको छैन भने त पत्रकार वा सम्पादकलाई खण्डन छाप्न अनुरोध गर्ने वा प्रेस काउन्सिलमा उजुरी गर्नुपर्ने हो, वरिष्ठ अधिवक्ता गुप्ताले भने, रामेवर थापाको मातहतमा सिम्रिक एयर प्रालि होला। अन्नपूर्ण मिडिया नेटवर्कको अध्यक्ष पनि उनै थापा हुन् भन्दैमा समाचार, टिप्पणी सम्पादकीय जस्ता विषयमा अध्यक्ष नभई प्रधान सम्पादकको नियन्त्रणमा हुन्छ भन्ने प्राधिकरणले बुझ्ने सामथ्र्य राखेन।विषय एकातिर, स्पष्टीकरण अर्कोतिरसिम्रिक एयर प्राइभेट लिमिटेड पनि अविछिन्न कम्पनी हो। कम्पनी ऐन, २०६३ अनुसार कुनै उद्यम गर्न चाहने व्यक्तिले एक्लै वा अरूसँग समूहबद्ध भई प्रबन्ध पत्रमा उल्लेख भए बमोजिम एक वा एकभन्दा बढी उद्देश्य प्राप्तिका लागि कम्पनी स्थापना गर्न सक्ने कानुनी व्यवस्था छ। कम्पनी ऐनअनुसार थापा सिम्रिक एयरका अध्यक्ष बनेका हुन्। वायुसेवा सञ्चालक संघका अध्यक्ष चयन हुनुमा पनि छुट्टै कानुन आकर्षित हुन्छ। प्रकाशन तथा छापाखाना ऐन अनुसार, अन्नपूर्ण मिडिया नेटवर्कको अध्यक्ष भएका हुन्। रामेवर थापा लगानीकर्ता हुन्। समाचार के छापिन्छके छापिँदैन भन्ने कुरामा लगानीकर्ताको होइन सम्पादकको नियन्त्रण हुन्छ। थापा पत्रकार पनि होइनन, वरिष्ठ अधिवक्ता गुप्ता भन्छन्, के गर्नुपर्ने हो ? कहाँ खण्डन वा उजुरी गर्नुपर्ने हो ? व्यक्ति को हो ? त्यो प्राधिकरणले बुझ्न सकेन। प्राधिकरणका पदाधिकारीलाई मिडियामा अध्यक्ष, प्रधान सम्पादक, संवाददाताको भूमिका र हैसियत के कस्तो हुन्छ भन्ने थाहा नभएको हुन सक्छ। लगानीकर्ताको कहीँ न कहीँ नियन्त्रण भइहाल्छ भन्ने गलत बुझाई हुनसक्छ। सर्वोच्च अदालतका एक पूर्वप्रधानन्यायाधीशले प्राधिकरणका सम्पूर्ण कामकारबाही, निर्णय प्रक्रिया, सार्वजनिक छलफल वा सरोकारको विषय हुने बताए। सर्वोच्च अदालतले पटकपटक समाचार, विचार तथा टिप्पणीजन्य सामग्री प्रकाशन र प्रसारण गर्ने प्रेसको अधिकारलाई विधिवत् ढंगले फराकिलो बनाएको छ। प्रेस स्वतन्त्रताको परिधि राम्रोसँग प्रष्ट्याएको छ, ती प्रधानन्यायाधीशले भने, नागरिक उड्डयन प्राधिकरण कानुन एवं सार्वजनिक जवाफदेहिताभन्दा माथि छैन।"
प्राधिकरणको निर्णय गलतै गलत,"अनधिकृत संस्थाको स्पष्टीकरण स्वीकार्य छैन मिडियाको काम जनताका समस्या उजागर गर्ने र सरोकारवालालाई घच्घच्याउने हो। यसो गर्दा अमुक संस्था र उसको नेतृत्वको स्वार्थमा धक्का पुग्न सक्छ। तर, प्रेसको मूल धर्म भनेको लोकतन्त्र, लोकतान्त्रिक संस्था र जनतालाई बलियो बनाउने हो। तसर्थ, मिडियाले लेखेका समाचारमा चित्त नबुझे प्रेस काउन्सिललगायत सञ्चारसम्वद्ध निकाय छन। त्यहाँ गएर उजुरी वा गुनासो गर्न सकिन्छ। तर, मिडियालाई सीधै आपेक्ष लगाएर अनधिकृत संस्थाले स्पष्टीकरण सोध्ने कुरा प्रेस तथा अभिव्यक्ति स्वतन्त्रता विरोधी हो। लोकतन्त्रमा यसलाई स्वीकार्न सकिँदैन। दिरेकलाल श्रेष्ठ, महासचिव, मिडिया अलाइन्स नेपाल समाचारको विषयलाई प्राधिकरणले नियमन गर्न मिल्दैन समाचारको विषयवस्तु सम्पादकीय उत्तरदायित्वको कुरा हो जसप्रति सम्पादक नै जवाफदेही हुन्छ। सम्पादकीय भूमिका, सर्वोच्चता बिर्सेर अर्को व्यवसायसँग सम्बन्ध गरेर स्पष्टीकरण माग्नु अनुपयुक्त र बेठीक कुरा हो। पत्रकारिताको विषयलाई पत्रकारितामै जोड्नुपर्छ। समाचारप्रति चित्त नबुझे वा गलत लागे चुनौती दिन सकिने अधिकार छ, जसका लागि समाचारको नियमन गर्ने निकाय प्रेस काउन्सिल छ। नियामक निकायमार्फत नै गर्नुपर्छ। स्पष्टीकरण माग्ने संस्था उड्डयन क्षेत्रको नियमन गर्ने रहेकाले सुरक्षाको दृष्टिले कुरा गर्नु अलग कुरा हो तर समाचारको विषयवस्तुलाई त्यहाँ रिलेट गर्न मिल्दैन। महेन्द्र विष्ट, पूर्वअध्यक्ष, नेपाल पत्रकार महासंघ आफू सुध्रिनुको सट्टा मिडियामाथि औंला ठड्याइयो १२ बजेपछि दुर्गममा उडान रोकिँदा कर्णालीवासीले अनाहकमै ज्यान गुमाउनुपर्ने अवस्था आयो। यसैकारण हामीले पनि प्रदेश सरकारलाई दबाब दिन संघीय सरकारको ध्यानाकर्षण गरायौं। प्रदेश सरकारले यसबारे जवाफ दिन नसक्दा संसद् अबरुद्ध गर्नुपर्यो। क्यानको निर्णय कर्णाली र हिमाली जिल्लावासी बिरोधी थियो। गुनासो आएपछि आफू सुध्रिनुको सट्टा समस्या उजागर गर्ने मिडियामाथि औंला ठड्याउने काम स्वीकार्य छैन। पेसाअनुसारको सेवा दिनुपर्छ। तर, निर्णय गर्दा प्रतिशोध साँध्ने काम भयो। यमलाल कँडेल, पूर्वपर्यटनमन्त्री एवं प्रदेशसभा सदस्य, कर्णाली प्रदेश कानुनी व्यवस्थाविपरीत किन ? प्रकाशन गृहले छापेको समाचारमा चित्त बुझेन भने मौज्दात कानुनी व्यवस्थाअनुसार अघि बढ्नुपर्छ। कानुनी व्यवस्था कुल्चेर कानुन उपचार खोज्न मिल्दैन। त्यसकारण समाचार खण्डन गर्ने वा उजुरी गर्ने निकाय अरू नै छन्। मिडिया हाउसलाई सीधै पत्र काट्ने कुरा कुनै कानुनी बाटो हो भन्ने लाग्दैन। प्रदीप पौडेल, युवा नेता नेपाली कांग्रेस मिडियाकै नियमकारी निकाय छन् नि ! मिडियासँग चित्त नबुझे मिडियाकै नियमनकारी निकायमा पुग्नुपर्छ। ऐन, कानुन मिचेर बाहिरबाट उपचार खोज्ने कुरा कदापी स्वीकार्य हुन सक्दैन। अर्कोतिर, मिडियाले जनताका पिरमर्काका कुरा उठाउँदा मुख थुन्ने गरी अघि बढ्न खोज्नु मूर्खता हो। देव गुरुङ, महासचिव नेकपा माओवादी लोकतान्त्रिक शैली चाहिन्छ राजाको शासनकालमा प्रकाशन गृहमा सेना पठाइएका थिए। लोकतन्त्रमा त्यस्तो शैली चल्दैन। मिडियामा प्रकाशितप्रसारित सामग्रीबारे चित्त नबुझे उजुरी गर्ने वा गुनासो गर्ने आफ्नै प्रोसेस छन्। प्रेस काउन्सिल जस्ता निकाय छन्। नागरिक उड्डयन प्राधिकरणले सीधै स्पष्टीकरण सोध्न मिल्दैन। रामहरि खतिवडा, सांसद नेपाली कांग्रेस अधिकार कुण्ठित गर्ने प्रयास दुर्गम क्षेत्रका हवाई सेवाका बारेमा हुने ज्यादती, पक्षपात, मनोमानी, असुविधाका विषयमा नेपाली जनताले भोगेका समस्याबारे लेखिएका समाचार कसरी गलत र भ्रामक भए ? पेसागत हक अधिकारको विषय मिडियाले लेखेकै भरमा मिडियालाई स्पष्टीकरण सोध्ने भनेको बिल्कुुलै गैरकानुनी तरिका हो। जनताको समाचार पाउने अधिकारलाई कुण्ठित गर्ने प्रयास गर्नुहुँदैन। जगन्नाथ खतिवडा, प्रवक्ता, एकीकृत समाजवादी सीधै स्पष्टीकरण भनेको प्रेस स्वतन्त्रताविरुद्ध प्रेसमा आएको कुनै पनि सामग्रीबारे चित्त नबुझे खण्डन पठाउनुपथ्र्यो। सम्बन्धित मिडिया हाउसले खण्डन छापेन भने प्रेस काउन्सिललाई पत्र लेख्नुपथ्र्यो। त्यसपछि काउन्सिलले गरेको काममा चित्त नबुझे जिल्ला अदालतमा जानुपथ्र्यो। कानुनी र वैधानिक बाटो नहिँडी आदेश, स्पष्टीकरण वा धम्की दिनु भनेको प्रेस स्वतन्त्रताविरुद्घ हो। तारानाथ दाहाल, पूर्वसभापति, पत्रकार महासंघ"
कोसी बाढी पीडितले कहिले पाउने राहत ?,"विराटनगर : सप्तकोसी नदीको पूर्वी बाँध फुटेको शनिबार १५ वर्ष पुरा भएको छ। गएको २०६५ साल भदौ २ गते सुनसरीको पश्चिम कुशाहास्थित पूर्वी तटबन्ध फुट्दा ७ हजार ५ सय ६३ घरपरिवारका ४२ हजार ७ सय ६३ जना स्थानीय विस्थापित भएका थिए। तर, बाँध फुटेर घरवारबिहीन भएका बाढी पीडितहरूले १५ वर्ष पुगिसक्दा पनि राहत नपाएको बताएका छन्। कोसी नदीको पूर्वी बाँधको मूल फुटेर गाउमा पस्दा सुनसरीको साविकका गाउँविकास समितिहरू पश्चिम कुशाहा, श्रीपुर र हरिपुर पूर्णरूपमा डुबानमा परेको थियो। नियमित रूपमा उब्जाउ हुने खेतमा कोसीको बाढी पसेर बालुवाले पुरिदिएकाले विगत १० वर्षदेखि स्थानीयले खेतीपाती गर्न पाएका थिएनन्। तर, केही वर्षयता छिटपुट खेती गर्न थालेका छन्। सरकारले कृषि, शिक्षा, स्वास्थ्य, पशु, आवास, पुनस्र्थापना, पुनर्वास र राहतलगायतका शीर्षकमा कोसी पीडितलाई सहयोग गर्ने घोषणा गरे पनि हालसम्म नपाएको कोसी बाढीपीडित संघर्ष समितिका अध्यक्ष मोहमद वाजुद्धीनले बताए। कोसी गाउँपालिका७ साविकको श्रीपुर गाविस३ का मनमोहन झाले ६ बिघाहा जमिन कोसीको बाढीले बगर बनाएता पनि आफूले पाउनुपर्ने राहत नपाएको बताए। उनले कोसी पीडितसँग सरकारले गरेको सम्झौताअनुसार पाउनु पर्ने राहतका लागि अहिले पनि दौडधुप गरिरहेको बताए। नियमित आम्दानीको स्रोत खेती नै भए पनि १५ वर्षदेखि खेती गर्न नपाएकोमा उनले दुखेसो व्यक्त गरे। दयाशंकर झाले केही जग्गाको क्षतिपूर्ती पाए पनि बाली र सरकारले घोषणा गरेको काठ हालसम्म नपाएको बताए। विस्थापित भएका पीडितहरू विस्तारै आफ्नो पुरानो दैनिकी अवस्थामा फर्किन थाले पनि बाढीबाट क्षति भएको जग्गा अहिलेसम्म पूर्ण रूपमा पुरानो अवस्थामा आउन नसकेको र सरकारले भनेको पूर्ण राहत नपाएको कोसी गाउँपाालिका६ का बिन्देश्वर मेहताले बताए। खेती गरेर चार जनाको जिविकोपार्जन गर्दे आएका श्रीपूरका जीवन यादवले सरकारले दिने भनेर घोषणा गरेको राहत नपाएकाले बिच्चलीमा परेको सुनाए। उनको ३ बिघाहा जमिनमा धान र गहुँ उत्पादन हुन्थ्यो। कोसीको बाढीले घरबारविहीन बनाएका अधिकांश किसानको खेत बगरमा परिणत भएपछि अहिले दैनिक गुजारा गर्न समस्या हुने गरेको उनले बताए। पटकपटक सरोकार निकायलाई आग्रह गर्दासमेत कोसी बाढी पीडितको समस्याप्रति उदासीन हुँदै आएकाले राहत नपाएको अध्यक्ष आजुदिनको आरोप छ। सरकारले तीन महिनाको रासन, घर बनाउन दिने भनेको ३० केबी काठ र २० हजार रुपैयाँ अधिकांशले नपाएको उनले जानकारी दिए। उनले प्रतिबिघाहा सरकार दुई लाख रुपैयाँ क्षतिपूर्ति दिए पनि खेतमा बालुवा भरिएका कारण उनीहरूलाई गुजारामा कठिनाइ भएको बताए। खेतको बालुवा फालेर लेबलिङ गरी जमिनलाई खेतीयोग्य बनाइदिने सम्झौता भए पनि कर्मचारीहरूले बालुवालाई नै लेबिलङ गरेर छोडेकाले बालुवामा कुनै खेती हुन नसकेको अवस्था छ। सिँचाइको पर्याप्त व्यवस्था नभएकाले बालुवाले भरिएको खेतमा कुनै अन्नबाली हुँदैन अध्यक्ष बाजुदीनले भने, कहिले खेतमा अन्न बाली हुन्छ भनेर किसान भगवान् भरोसे भएका छन्। सरकारले ५ महिनाको रासन दिने भनेर तीन महिनाको मात्र दाल चामल दिएको पीडितहरू बताउछन। हालसम्म काठ र बालीको क्षतिपूर्ति नपाएको नथु यादवले सुनाए। सरकारले बाढीपीडितलाई तीन भागमा बाँडेर कार्ड वितरण गरेको थियो। अति प्रभावितलाई रातो, मध्यमलाई पहेँलो र तेस्रो प्रभावितलाई हरियो परिचय कार्ड दिएको थियो। तर, अति प्रभावितमा पर्ने रातो कार्ड भएका ३३ सयमध्ये १३ सयले मात्र घर बनाउन ३० केबी काठ र २० हजार रुपैयाँ पाएका छन्। बाँकी दुई हजारले पाएका छैनन्। पहेँलो कार्ड भएका १४ सय र हरियो कार्ड पाउने २५ सय बाढीपीडित छन्। कोसी बाढीपीडित संघर्ष समितिका अध्यक्ष मोहमद वाजुद्धिनले बाढीपीडित सुकुम्बासीलाई सरकारले दुई कठ्ठा जग्गा र एउटा घर दिने भने पनि १४ सय २२ सुकुम्बासी परिवारमध्ये ९ सयले मात्र पाएको बताए। तीमध्ये हरिपुरमा दुई सय ३५ परिवारलाई घर र जग्गा दिए पनि आरक्षबाट आउने हात्तीले घर भत्काइदिने र हत्यासमेत गर्ने भएपछि अहिले अधिकांश सुकुम्बासी घरमा त्रसित भएर बस्ने गरेको बताए। रातो एरियाका जग्गावालालाई दुई बालीको क्षतिपूर्ति २९ हजार ७ सय ५० प्रतिबिघाहा दिने भनिए पनि १४ हजार ५ सय मात्र दिएको अध्यक्षले बताए। ३ हजार ३ सय ७० परिवारलाई प्रतिपरिवार ३० केबीका दरले काठ उपलब्ध गराउने निर्णय भए पनि १५ सय २८ परिवारले मात्र काठ सुविधा पाएका छन्। विनासकारी बाढीले गाउँ पसेर क्षति पुर्याएको दिन भदौ २ गतेलाई कोसी पीडितहरूले कालो दिनको रूपमा सम्झिँदै आएका छन्।"
प्रेस स्वतन्त्रता विरोधी काम गर्यो नागरिक उड्डयन प्राधिकरणले,"१२ बजेपछि जहाज उडन नपाउँदा कर्णालीलगायत दुर्गमका ४ बालबालिकाको ज्यान गयो। यस्तो संवेदनशील विषयमा संसद्मा छलफल नै संसद् अवरोधको अवस्थामा छ। त्यसकारण छलफल नभएको हो। सत्य कुरा के हो भने, कर्णाली प्रदेशको हुम्लामा अझै गाडी पुगेको छैन। अरू जिल्लामा पनि सडक यातायात राम्रो छैन। त्यसैकारण त्यहाँका जनताको आवागमनको एकमात्रै विकल्प भनेको हवाई सेवा नै हो। त्यहाँका जनताका पिरमर्का नबुझी नेपाल नागरिक उड्डयन प्राधिकरणले यस्तो निर्णय गर्नु भनेको केटाकेटीपन हो। १२ बजेपछि हवाई सेवा रोकिँदा कर्णालीमा चार बालबालिकाको ज्यान गयो ? यसको जिम्मेवार को हो ? प्राधिकरणको नेतृत्वले यसको जिम्मा लिने कि नलिने ? यो त मानवअधिकारको हनन भयो। लोकतन्त्रमा मान्छेको बाँच्न पाउने अधिकारको हनन हुनु भनेको सबैभन्दा गम्भीर विषय हो। गम्भीर प्रकृतिका बिरामीले जहाज चढ्न नपाउने गरी प्राधिकरणले किन निर्णय गर्यो भन्ने पनि सोचनीय विषय हो। त्यही विषयमा समाचार लेख्दा अन्नपूर्ण पोस्ट्का प्रकाशकलाई प्राधिकरणले सीधै धम्कीपूर्ण पत्र पठायो नि !यो लाजमर्दो कुरा हो। गल्ती आफू गर्ने, अनि समाचार लेख्यो भनेर मिडिया हाउसलाई स्पष्टीकरण सोध्ने ? १२ बजेपछि जहाज नउड्दा उपचार नपाएर मरेका ती ४ जना बालबालिकाको जिम्मा प्राधिकरणको नेतृत्वले लिने हो ? प्राधिकरणको निर्णयविरुद्ध सिंगो कर्णालीका जनता, सांसद, नागरिक समाज विरोधमा उत्रेको कुरा प्राधिकरणले देखेन ? सुनेन ? हैन, यो प्राधिकरणको नेतृत्व कस्तो हो ? कर्णालीका जनताले उपचार नपाई अनाहकमा ज्यान गुमाउनुपरेको विषयको समाचार मिडिया नलेखी प्राधिकरणले लेख्छ त ? प्राधिकरणले सीधै मिडिया हाउसका सञ्चालकलाई स्पष्टीकरण सोध्न मिल्छ ? मिल्दैन। संविधान निर्मातामध्येको एक जना म पनि हुँ। हामीले प्रेस स्वतन्त्रताले मात्रै पुग्दैन भनेर संविधानको प्रस्तावनामा पूर्ण प्रेस स्वतन्त्रता लेख्यौं। किनभने, लोकतन्त्रको बलियो खम्बा प्रेस हो। कसैले पनि नाजायज स्वार्थका कारण प्रेसमाथि हस्पक्षेप गर्न नपाओस् भन्नका लागि पूर्णप्रेस स्वतन्त्रताको लेखेका हौं। अर्कोतिर, कर्णालीका जनताका दुःख व्यथा र पीडाका समाचार लेख्दा मिडिया सञ्चालकलाई स्पष्टीकरण सोध्ने कुरा लोकतन्त्रको मज्जाक हो। यस्तो त पञ्चायत र राजतन्त्रकालमा मात्रै हुन्थ्यो। कर्णालीमा जहाज नजाँदा त्यहाँका महिला र बालबालिकाले अनाहकमा ज्यान गुमाए। जनताका ती पीडा लेख्ने र बोल्ने मिडियाका सञ्चालकमाथि धम्की दिने लोकतन्त्रमा नयाँ राजा जन्मिसकेका हुन् र ? कसैले पनि नयाँ राजा बन्न नखोजे हुन्छ। हामीले राजतन्त्र फ्याकेर गणतन्त्र ल्याइसक्यौं। गणतन्त्रमा जनताका पीडा बोल्ने र लेख्ने भनेकै सञ्चारमाध्यमले हो। मिडियाका सन्दर्भमा उसको अदालत भनेको प्रेस काउन्सिल हो। समाचारमा चित्त नबुझे त्यहाँ जान सकिन्छ। तर, सीधै मिडिया हाउस र सञ्चालकसँग स्पष्टीकरण सोध्ने कुरा हामीले बनाएको संविधानको मर्म र भावनाविपरीत हो। प्रेस स्वतन्त्रता विरोधी कदम हो। प्राधिकरणले यस्तो निर्णय किन गर्यो होला त ? नागरिक उड्डयन प्राधिकरणका महानिर्देशक प्रदीप अधिकारी सिभिल इन्जिनियर हुन्। उनी एभिएसनको इन्जिनियर हैनन्। उनको एक मात्र उद्देश्य भनेको कसरी पैसा कमाउने भन्ने मात्रै हो। त्यसैकारण उनको ध्यान निर्माण (कन्सट्रक्सन) मा मात्रै छ। किनभने सिभिल इन्जिनियरको काम नै कन्सट्रक्सन हो। त्यो काम गर्दा उनलाई निश्चित कमिसनको रकम आउँछ। एयरपोर्ट वा अरू भवन निर्माण गर्दा सीधासीधा पैसा आउँछ। त्यसैकारण हरेक ठाउँमा कन्सट्रक्सनको टेन्डर निकाल्न उनलाई हतार हुन्छ। मैले बारम्बार भन्दै आएको कुरा नेपालमा कन्फिल्क्ट अफ इन्ट्रेस रेगुलेटिभ बडी र सर्भिस प्रोभाइडर अलगअलग हुनुपर्छ। जस्तो एनटीसी सर्भिस प्रोभाइडर हो, एनटीए रेगुलेटिभ बडी हो। राष्ट्रबैंक रेगुलेटिभ र वाणिज्य बैंकहरू सर्भिस प्रोभाइडर हुन्। तर, नागरिक उड्डयनको क्षेत्रमा यस्तो छैन। त्यसैकारण त्यहाँ कन्फिल्क्ट अफ इन्ट्रेस हावी छ। त्यसको नाजायज फाइदा डिजी अधिकारीले उठाइ राखेका छन। हाम्रो विडम्बना के छ भने डीजीलाई तीनवटै ठूला नेताले खल्तीमा राखेका छन्। त्यसकारण सुदन किराती जस्तो मन्त्रीलाई त उनले आँच्छुआँच्छु पारिदिइसके। किरातीजीको ठाउँमा म भएको भए राजीनामा दिन्थे। या त मेरो मन्त्रीको कुरा चल्नुपर्यो, नभए राजीनामा दिएर हिँड्नुपर्यो। पैसाका लागि मात्रै काम गर्नेलाई त सरकारले कारबाही गर्नुपर्ने होइन र ? तीनवटै पार्टीका नेतालाई महानिर्देशक अधिकारीले किनिसकेका छन्। अनि कसरी कारबाही हुन्छ ? मन्त्रीले नसकेपछि सिधैं स्पष्ट हुने कुरा हो मन्त्रीभन्दा माथिकालाई उनले प्रभावित गरेका छन्। यस्तो अवस्थामा यो देशमा कानुनी राज्यबाट न्याय पाउने अवस्था म देख्दिनँ। सेवा प्रदायक र नियमन निकाय फरक हुनुपर्छ भन्दै विधेयक अघि बढ्न नदिने पनि प्राधिकरणकै नेतृत्व हो भन्ने छ नि ! यहाँ संस्था बलियो छैनन्, व्यक्ति बलिया छन्। यसको उदाहरण हुन, प्रदीप अधिकारी। नागरिक उड््डयन प्राधिकारण हैन कि प्रदीप अधिकारी बलिया छन्। किनभने ३ वटै पार्टीका अध्यक्ष उहाँको खल्तीमा छन्। संस्थामा अधिकारीको मनपरि छ। अधिकारीले यतिसम्म आतंक मच्चाएका छन् कि, सिनियरलाई हेडक्वार्टरमा राखेका छैनन्। कोही भैरहवा, कोही पोखरा धपाइएका छन्। ११ तहका मान्छेले १२ तहका ६ जना मान्छेलाई सरुवा गरिदिए। अनि यो देशमा कस्तो सुशासनको कुरा गर्ने ? सबैभन्दा सुशासनको ढोग गर्ने व्यक्तिले सुशासनलाई मज्जाक बनाएका छन्। संसद् निरन्तर स्थगित भइरहँदा जनताका आवाज बन्द भएनन् ? राजनीतिक पार्टीमा लोकतान्त्रिक चरित्र र आचरण नभएका कारण संसद् अबरुद्ध छ। कागज र संविधानमा लोकतन्त्र लेख्दैमा लोकतान्त्रिक देश हुँदैन। लोकतन्त्रमा लोकतान्त्रिक चरित्र हुनैपर्छ। तर, यहाँ त्यस्तो छैन। लोकतन्त्रमा संस्था बलियो हुन्छ, व्यक्ति बलियो हुँदैन। हाम्रोमा उल्टो भइरहेको छ। अर्कोतिर लोकतान्त्रिक संस्थाहरू सबै कमजोर छन्। चाहे संसद् होस् या न्यायपालिका, संवैधानिक निकाय होस वा सुरक्षा क्षेत्र सबै कमजोर छन्। यो हुनुको कारण भनेको कुनै पनि दल आफ्नो एजेन्डामा बलियो छैनन् भन्ने हो। जुन देशमा विश्वविद्यालयका शिक्षक पिटिन्छन्, त्यस्तो देशमा कस्तो न्यायको आस गर्नु ? अहिले जति भ्रष्टाचारको फाइल खोलिएका छन्। यो क्षणिक हो। हरेक प्रधानमन्त्रीको पालामा भ्रष्टाचार भएकै छन्। अहिले भ्रष्टाचारका फाइल खोले जस्तो गरिन्छ। तर, फाइल खोल्नेबित्तिकै ३ वटै शीर्ष नेता एक ठाउँमा जम्मा भइहाल्छन्। भाग नपाए हल्ला गर्ने, भाग पाएपछि चुप लाग्ने चलन नेताहरूमा छ। जनताका सवालबारे संसद्मा कहिले छलफल हुन्छ त ? संसद् नै नखुलेपछि कहाँ छलफल गर्ने ? यो विषयले नेतालाई छुँदैन। संसद् अबरुद्धको विषय संसद्मा छलफल नै हुँदैन। छलफल बालुवाटारमा हुन्छ, अनि कसरी जनताका सवाल र समस्याहरू समाधान हुन्छन् ? ३० वर्षदेखि देशको विकास नहुनुको कारण पनि नेतालाई जनताको पीडा, अभाव र थकान महसुस नहुनु हो। उहाँहरूलाई प्रधानमन्त्री, मन्त्री र सभापति हुन पाए पुग्छ। यहाँ जनताप्रति पारदर्शी नहुने, जिम्मेवारी नहुने तर आआफू पद ओगट्ने फेसन मात्रै चलेको छ। सरकारले सुशासन र सदाचारीको नारा त लगाइरहेको छ नि !यता हल्ला गरेर उता कुखुरा छोड्दिने काम सरकारले गरेको छ। सुशासन छ भने ल्यारक्याल लामाको नियुक्ति सुशासनका लागि हो ? नेपाल नागरिक उड्डयन प्राधिकरणमा प्रदीप अधिकारीको नियुक्ति सुशासनका लागि हो ? १२ तहको ६ जना हुँदाहुँदै ११ तहको सिभिल इन्जिनियरलाई क्यानको डीजी किन बनाइयो ?सुशासन भनेको यस्तै हुन्छ ? प्रदीप अधिकारीका विषयमा हिजो पर्यटनमन्त्री सुदन किराती के बोल्नुहुन्थ्यो ? आज किन मौन ? भ्रष्टाचारीलाई जोगाउने काम सरकारबाटै भइरहेको हो त ?भ्रष्टाचार माकुराको जालो जस्तो छ। साना जालोमा पर्छन्, ठूलो उम्किन्छन्। एक नम्बरका भ्रष्टाचारीहरू बिहानै प्रधानमन्त्री भेट्ने र बेलुका पनि सँगै डिनर गर्ने गर्छन। तीनै व्यक्तिलाई जोगाउने काम हुन थालेको छ। सुशासनको भद्दा मज्जाक भएको छ। मैले त भन्दै आएको एउटा विषय छ। प्रधानमन्त्री क्वार्टरमा सीसीटिभी क्यामेरा राखौं। प्रधानन्यायाधीशको क्वार्टरमा र मन्त्रीहरूका क्वार्टरमा पनि सीसीटिभी राखौं। त्यसो भयो भने भ्रष्टाचार नियन्त्रण गर्न मद्दत पुग्छ। संसद्मा सर्ट खोलेर अर्धनग्न नै हुनुभयो नि ! किन ? यो संसद् नग्न छ। म अर्धनग्न भएको छु। भुटानी शरणार्थीको विषयमा छलफल नै नगर्ने भनेर कार्यसूचीमा राखिएन। यो कुरा मैले थाहा पाएपछि सभामुखजीसँग बोल्न समय मागे। समय नदिएपछि मैले सर्ट खोल्छु भनेको थिएँ। सभामुखजीको च्याम्बरमै मैले यस्तो कुरा भनेको थिए। समय नदिएपछि मैले सर्ट खोलेको थिए। भुटानी शरणार्थी प्रकरणमा संलग्न व्यक्तिलाई सरकारले किन पक्राउ गर्न सक्दैन ? भनेर मैले सर्ट खोलेर विरोध गरेको ३ दिन पछि बालकृष्ण खाँण र ५ दिनपछि टोपबहादुर रायमाझी पक्राउ परे। यहाँ केही नगरी त केही दबाब पनि नहुने रैछ। यत्रो विवादका बीचमा ल्यारक्याल लामाको नियुुक्ति किन भयो होला ?ल्यारक्याल लामाको नियुक्ति अन्तर्राष्ट्रिय प्रभावबाट भएको हो। प्रधानमन्त्रीको बाध्यता थियो। आर्थिक चलखेल पनि कारण हो कि ? अन्तर्राष्ट्रिय समुदायका लागि आर्थिक चलखेल कुनै ठूलो कुरा हैन। पावरसँग पैसा पनि आउँछ। पावर एक्लै आउँदैन। त्यसै कारण मान्छे पावरमा जान खोज्छ। पावर एक्लै हुँदैन। अन्तर्राष्ट्रिय सम्बन्धमा इकोनोमिक र मिलिटरी माइट भनिन्छ। मिलिटरीलाई पावर मानेपछि त्यसमा इकोनोमिक स्वतः आउँछ। जो मान्छे वरिष्ठ स्थानमा छ। त्योसँग धन आफैं आउँछ। हिजो चप्पल लगाउने मान्छे आज पजेरोमा घुमिराखेको छ। किनभने त्यो पावरमा गएकाले पैसा आयो। पावरमा नगएको भए मान्छेसँग पैसा हुने थिएन। सुनकाण्डमा उच्चस्तरीय छानबिन समिति आवश्यक छ कि छैन ? नेपाल प्रहरीको केन्द्रीय अनुसन्धान ब्युरो (सीआईबी) ले ललिता निवासको केशमा पूर्वप्रधानमन्त्रीहरूलाई छानबिनका लागि बोलाएन। सीआईबी बलियो छ भने किन ललिता निवासमा नेताहरूलाई जोगाउन लाग्यो। सत्ता पक्ष चाहन्छ सत्तामा बस्ने मान्छेलाई जोगाउ। विपक्षी चाहन्छ कि जोगाउने भए दुवैलाई जोगाउ। यस्तो छ यहाँको अवस्था। एमाले पनि मेरो मान्छे नफसोस र बचाउने भए दुवैलाई बचाउ भन्ने उद्देश्यले छानबिन आयोग गठनको माग गरिराखेको छ। आयोग बनाएर मात्र पनि केही हुँदैन। त्रिताल आयोग के भयो ? यो देशमा जति बेथिति सरकारी सम्पत्तिको दुरुपयोग नेता र कर्मचारीको मिलेमतोमा भएको छ। नेपालमा सर्वदलीय भ्रष्टाचार व्याप्त छ। प्रस्तुति : राधा खनाल"
"पहिला मिडियाबाजी, पछि निर्णय","काठमाडौं : कर्णाली लगायतका दुर्गम क्षेत्रमा दिउँसो १२ बजेपछि जहाज उडान अनुमति नदिने निर्णयपछि निगमको व्यापक विरोध भयो। प्रदेश सरकारले नै यसको विरोध जनायो। विरोधपछि निगमपछि हट्न बाध्य भयो। निर्णय फिर्ता लिएपछि निगमले त्यसको रिस भने अन्नपूर्ण पोस्ट्माथि पोख्यो। त्यो पनि मिडिया ट्यल गरेर। बिना मितिबिना हस्ताक्षर एक स्पष्टीकरण पत्र बनाएर अन्नपूर्ण मिडिया नेटवर्कका अध्यक्षसमेत रहेका रामेश्वर थापालाई किन कारबाही नगर्ने ? भन्दै केही सञ्चारमाध्यममा साउन ३१ मा नै निगमका महानिर्देशकले अधिकारीले पत्र बाँडे। तर, त्यसको भोलिपल्ट अर्थात् साउन ३२ को निर्णय भन्दै भदौ १ गते मात्रै अति गोप्य भन्दै आधिकारिक रूपमा पत्र पठाए। जबकि पत्रमा उल्लेख भएको अधिकांश विवरण अघिल्लै दिन सञ्चारमाध्यममा सार्वजनिक गरिसकेका थिए। निगमको यस्तो नियत ठीक नभएको प्रशासन क्षेत्रका विज्ञहरू बताउँछन्। वायु सेवा निगमका महानिर्देशकले आफ्नो निर्णय गलत भएपछि त्यसको दोष अन्नपूर्ण पोस्ट्माथि पोख्नु नहुने उनीहरूको तर्क छ। प्रधानमन्त्री समेतको निर्देशनपछि निर्णय फिर्ता भइसक्यो। अब त्यो विषयलाई अतिरञ्जित गर्नु गलत हो, एक पूर्वप्रशासकले भने, उनले बदनाम गराउन सकिन्छ कि, आफ्नो दोषबाट उन्मुक्ति हुन सकिन्छ कि भनेर अरू माथि रिस साँध्नु हुँदैन। अर्को कुरा समाचारको विषयमा मिडिया हाउसमा खण्डन पठाउने वा प्रेस काउन्सिलमा जाने बाहेक स्पष्टीकरण सोध्न अधिकार सम्बन्धित निकायसँग नभएको उनीहरूको तर्क छ। नियमको यो क्रियाकलापले प्रशासन क्षेत्रको छविसमेत बिग्रिने उनीहरूको तर्क छ। पदीय दुरुपयोग गर्ने निगममा महानिर्देशकमाथि सरकारले एक्सन पनि लिनुपर्ने उनीहरूको भनाइ छ। अनि पछि हटेको थियो प्राधिकरण नागरिकले दुःख पाएपछि कर्णाली प्रदेश सरकारले नागरिक उड्डयन प्राधिकरणलाई १२ बजेपछि हवाई उडान अनुमति नदिने निर्णयउपर पुनर्विचार गरी मौसम अनुकूलतामा नियमित उडान गर्ने व्यवस्था मिलाउन पत्र लेखेको थियो। प्रदेश सरकारको उद्योग, पर्यटन, वन तथा वातावरण मन्त्रालयले नागरिक उड्डयन प्राधिकरणको नयाँ नियमले कर्णालीका जनताको दैनिक जीवनयापन कष्टकर बन्ने भन्दै उक्त निर्णयउपर पुनर्विचार गर्न अनुरोध गरेको थियो। कर्णाली प्रदेश सरकारको मुख्यमन्त्री तथा मन्त्रिपरिषद्को कार्यालय र संघीय सरकारको प्रधानमन्त्री तथा मन्त्रिपरिषद्को कार्यालयलाई बोदार्थ गरी पत्र पठाइएको थियो। त्यसलगत्तै कर्णालीका सांसदहरूले हवाई उडानमा लगाइएको प्रतिबन्ध तत्काल खारेज गर्न सरकारसँग माग गरे। कर्णालीबाट प्रतिनिधित्व गर्ने प्रतिनिधिसभाका सांसदहरूले साउन २९ गते प्रधानमन्त्री पुष्पकमल दाहाललाई भेटेर नागरिक उड्डयन प्राधिकरणको निर्णय तत्काल सच्याउन माग गरे। दिउँसो १२ बजेपछि हवाई उडानमा लगाइएको प्रतिबन्धले नागरिकको ज्यान अकालमा जान थालेको भन्दै उनीहरूले तत्काल निर्णय सच्याउनुपर्ने माग प्रधानमन्त्रीसँग गरे। त्यसक्रममा प्रधानमन्त्री दाहालले सरकारले यो निर्णयमा पुनर्विचार गर्ने आश्वासन दिएका थिए। जनताले दुःख पाएका र निर्णयमा पुनर्विचार गर्न नागरिककै अनुरोध आइरहेको बेलामा प्राधिकरणका महानिर्देशक प्रदीप अधिकारी भने टसमस नगरी बसेका थिए। प्रधानमन्त्रीलाई भेटेको कर्णाली प्रदेशको सरोकारवालाहरूको उक्त टोलीले साउन ३१ गते संस्कृति, पर्यटन तथा नागरिक उड्डयनमन्त्री सुदन किरातीलाई भेटी गुनासो पोखेका थिए। पूर्वमन्त्री मोहन बानियाँले प्राधिकरणको नेतृत्वले सनकको भरमा लगाएको नयाँ नियम खारेज नगरे कडा आन्दोलन गर्ने मन्त्रीकै अघि चेतावनी दिए। पर्यटनमन्त्री किरातीले कर्णालीमा जहाज र हेलिकप्टरमाथि लगाइएको प्रतिबन्ध हटाउन आफू तयार रहेको जवाफ दिए। पर्यटनमन्त्री किरातीको पहलमा प्राधिकरणले साउन ३२ गतेबाट नै लागू हुने गरी पहाडी जिल्लामा १२ बजेपछिको उडान खुलायो। पछिल्लो समय प्राधिकरणले ऐन, नियमविपरीत निर्णय गर्ने गरेको प्राधिकरण कै एक कर्मचारीले नाम उल्लेख नगर्ने सर्तमा बताए।"
पहिरोले पुर्दैछ फेवाताल,"बर्सेनि ताल पुरिँदा तालको गहिराइ, लम्बाइ कति घटेको छ भन्ने तथ्यांक भने कुनै सरकारी निकायले अध्ययन गरेर राखेको पाइँदैन। पोखरा : पोखरामा ठूलो वर्षा हुँदा तालको जलाधार क्षेत्र (सिरानमा) दर्जनौं ठाउँमा पहिरो जाने गर्छ। तालको सिरानमा पहिरोसँगै बग्ने ढुंगा माटो तालको मुख्य पानीको स्रोत हर्पन खोला हुँदै बर्सेनि तालमा मिसिँदै आएको छ। तालको सिरानका अँधेरी खोला, हाडीखोला हुँदै बगेर आउने माटो, गेग्रयान तालको मुख्य स्रोत खोला हर्पन खोला हुँदै तालमा मिसिन्छ। मुहान क्षेत्रमा जाने पहिरोले यसरी बर्सेनि ताल पुरिने क्रम बढी रहेको छ। विगत १० वर्षमा मात्र यसरी मुहानमा जाने पहिरोको कारण फेवाताल एक हजार रोपनीभन्दा बढी पुरिएको हर्पन फेवा मत्स्य सहकारीका पूर्वअध्यक्ष ज्ञानबहादुर जलारी बताउँछन्। हामी पहिले माछा मारिरहेको खपौदी क्षेत्रको ताल क्षेत्र अहिले हेर्दा हेर्दै पुरिएको मात्र होइन पुरिएको जमिनमा स्थानीयले धान रोपेर खेतमा परिणत गरेको उनले सुनाए। कोभिड सुरु भएकै वर्ष ताल पुरिएर जमिन बनेको क्षेत्रमा स्थानीयले धान रोप्न थालेका हुन्। अहिले पनि तालभित्र घुसेको जमिनमा हरियाली धान देख्न सकिन्छ। २०७२ सालको वर्षायाममा तालको जलाधार क्षेत्रको वन नै पहिरोले खस्दा ढुंगा माटो मात्र होइन वनको रुखपातसमेत तालको बाँधसम्म फैलिएको ज्ञानबहादुरले सुनाए। त्यतिबेला ताल कति पुरियो भन्ने यकिन नै गर्न मुस्किल भएको उनले बताए। जलारी समुदायको लाखौंको माछासहितका सय बढी केज त्यही बाढीले परिएपछि केज कल्चर नै हराउँदै गएको पनि उनले सुनाए। ताल बर्सेनि कति पुरिएको छ ? ताल पुरिँदा तालको गहिराइ, लम्बाइ कति घटेको छ भन्ने तथ्यांक भने कुनै सरकारी निकायले अध्ययन गरेर राखेको पाइँदैन। तालमा मिसिने खोला, ढलमा जथाभावी फोहोर फ्याँक्दा ताल प्रदूषणको चपेटामा परेको छ। बाथरुम र शौचालयको फोहोर पानीसमेत तालमा मिसिने, नहरमा मिसाउँदा तालको पानीको क्वालिटी कस्तो छ भन्ने समेत जाँचेर रिपोर्ट तयार गर्ने र त्यसैअनुसार ताल संरक्षणको योजना बनाएर काम गरेको पनि पाइँदैन। तालको सिरानमा जथाभावी खनिएका कच्ची सडकका कारण वर्षायाममा पहिरो जाने गरेको सिमसारविज्ञ राजन सुवेदी बताउँछन्। विभिन्न अध्ययन रिपोर्टले जलाधार क्षेत्र (तालको सिरान) बाट हरेक वर्ष आउने बाढीपहिरोलगायतका कारण करिब १ लाख ४२ हजार टन गिटी, बालुवा र ढुंगा फेवातालमा मिसिने गरेको देखाएका छन्। ताल बर्सेनि मुहानबाट पुरिने क्रम तीव्र छ। तीन तहकै सरकारी निकायले यसबारेमा अध्ययन गरेर रिपोर्ट भने तयार गरेको पाइँदैन। पोखरा क्षेत्रमा सन् २०२० मा वर्षामापन गर्न थालिएको समयदेखि सबैभन्दा धेरै वर्षा ५ हजार ४ सय ५३ मिलिमिटर वर्षा भएको थियो। यसअघि सन् १९९८ मा ४ हजार ८ सय ७९ मिलिलिटर वर्षा भएको थियो। ठूलो वर्षा हुँदा जलाधार क्षेत्रमा जाने दर्जनौं पहिरो हर्पन खोला हुँदै तालमा मिसिँदा ताल पुरिने क्रम बर्सेनि बढिरहेको छ। अन्नपूर्ण गाउँपालिकाको पाउँदुरको डाँडामा रहेको कमेरो माटोको डाँडा क्षेत्रमा वर्षायाममा जाने पहिरोले सबैभन्दा धेरै ताल पुर्ने क्रम बढेको छ। २०७२ साल माघ १९ गते फेवातालसहित पोखराका ९ ताल र सेती नदीको केही जलाधार क्षेत्र रामसारमा सूचीकृत भएका छन्। विश्व रामसारमा सूचीकृत भएको फेवातालको संरक्षणमा तीन तहकै सरकारको ध्यान नपुग्दा ताल बर्सेनि साँघुरिँदै जानुको साथै प्रदूषणको चपेटामा समेत पर्दै गएको नागरिक समाज पोखराका पूर्वसंयोजक विष्णुहरि अधिकारी बताउँछन्।"
राष्ट्रपति पौडेलद्वारा सर्वदलीय बैठक आह्वान,"काठमाडौं : राष्ट्रपति रामचन्द्र पौडेलले सर्वदलीय बैठक आह्वान गरेका छन्। लगातार संसद अवरुद्ध भएपछि गतिरोध अन्त्य गर्ने विषयमा छलफल गर्न राष्ट्रपति पौडेलले सर्वदलीय बैठक बोलाएका हुन्। राष्ट्रपतिका प्रेस सल्लाहकार किरण पोखरेलले मंगलबार बिहान साढे ८ बजेका लागि बैठक बोलाएको बताए। बैठकमा संसदमा सहभागी सबै दलका प्रतिनिधिलाई बोलाइएको राष्ट्रपति कार्यालयले जनाएको छ। सुन तस्करी प्रकरणमा उच्च स्तरीय छानविन समितिको माग गर्दै प्रमुख प्रतिपक्षी दल एमालेले लगातार संसद अवरुद्ध गर्दै आएको छ। संसद गतिरोध अन्त्य गर्ने विषयमा राष्ट्रपति पौडेलले यसअघि पनि प्रधानमन्त्री पुष्पकमल दाहाल, सभामुख देवराज घिमिरे र राष्ट्रिय सभा अध्यक्ष गणेशप्रसाद तिमिल्सिनासँग छलफल गरेका थिए।"
साउदीका राजदूतसँग पर्यटनमन्त्रीको प्रस्ताव  तेल र पानी साटेर सम्बन्ध अगाडि बढाऔं,"काठमाडौं : संस्कृति, पर्यटन तथा नागरिक उड्डयनमन्त्री सुदन किराती र नेपालका लागि साउदी अरबका राजदूत साद अबुहामिदबीच भेटवार्ता भएको छ। आइतबार सिंहदरबास्थित मन्त्रालयमा भएको भेटमा मन्त्री किराती र राजदूतबीच दुई देश बीचको व्यापार सम्बन्धलाई अगाडि बढाउनेबारे छलफल भएको हो। आइतबार राजदूतसँगको भेटमा छलफल भएका विषय सार्वजनिक गर्दै मन्त्री किरातीले साउदी र नेपालमा पानी  पर्यटनमा लगानी ,भैरहवा र पोखरा विमानस्थलको लागि साउदीबाट सिधा उडानका लागि पहल गरिदिन आग्रह गरेको बताएका छन्। भेटका क्रममा मन्त्री किरातीले राजदूतसँग साउदीको तेल र नेपालको पानी साटेर सम्बन्धलाई अझ प्रगाढ बनाउन सहकार्य गर्न प्रस्ताव गरेका छन्। साउदीबाट नेपाल घुम्न पर्यटक पठाइ दिन आग्रह गरिएको मन्त्री किरातीले जानकारी दिएका छन्।"
सुन प्रकरणमा एमाले उच्चस्तरीय छानबिन समितिबाट पछि हट्दैन : पदम गिरी,"काठमाडौं : नेकपा एमाले प्रमुख सचेतक पदम गिरीले सुन तस्करी प्रकरण प्रकरणमा राजनीतिक दलको पनि संलग्नताको कुरा आएरहेकाले उच्चस्तरीय छानबिनको माग गरिएको बताए । सिंहदरबारमा प्रधानमन्त्रीले संसदको गतिरोध खुलाउनेबारे छलफल गर्न बोलाएको दलको बैठकपछि एमाले सांसद गिरीले पछिल्लो घटनाक्रम हेर्दा नक्कली भुटानी शरणार्थी प्रकरणको अनुसन्धानमा संलग्न प्रहरी अधिकारीलाई सरुवा गर्ने तयारी भएको,सुन तस्करी प्रकरणमा ठूला व्यक्तिलाई सीआईबीले छानबिन गर्न नसकेको, भ्रष्टाचारका नाइकेहरुलाई संरक्षण गर्ने कोसिस भएकाले उच्चस्तरीय छानबिन आवश्यक रहेको जिकिर गरे। बैठकमा प्रधानमन्त्री पुष्पकमल दाहालले अहिले नै उच्चस्तरीय समिति गठन गर्दा सीआईबीले गरेको अनुसन्धान प्रभावित हुने भएकाले सीआईबीको अनुसन्धान सकिएपछि समिति गठन गर्न सकिने बताएका थिए। तर एमालेले अहिले नै उच्चस्तरीय छानबिन समिति गठन गर्नुपर्नेमा जोड दिएको प्रमुख सचेतक गिरीले बताए। आइतबार प्रधानमन्त्री कार्यालय सिंहदरबारमा बसेको बैठकमा सुन तस्करी प्रकरणमा उच्चस्तरीय छानबिन समिति बन्नुपर्ने एमाले अडान कायमै राखेपछि बैठक बिनानिष्कर्ष टुंगिएको छ। सुन तस्करी प्रकरणमा उच्चस्तरीय छानबिन समिति बनाउनुपर्ने माग गर्दै एमालेले साउन १० गतेदेखि सदन अवरुद्ध गर्दै आएको छ ।"
भोलि बस्ने दलको बैठकले संसदको गतिरोध अन्त्य गर्छ : रास्वपा सभापति,"काठमाडौं : राष्ट्रिय स्वतन्त्र पार्टीका सभापति रवि लामिछानेले भोलि बस्ने दलको बैठकले संसदको गतिरोध अन्त्य गर्नेबारे टुंगो लगाउने बताएका छन्। आइतबार प्रधानन्त्री पुष्पकमल दाहाल (प्रचण्ड)ले बोलाएको बैठक पछि रास्वपा सभापति लामिछानेले संभवत: भोलि बस्ने दलको बैठकले संसदको गतिरोध अन्त्य गर्नेबारे टु्ंगो लगाउने बताएका हुन्। बैठकमा नेकपा एमाले,नेपाली कांग्रेस,नेकपा माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी शीर्ष नेताहरूलगायत पार्टीका प्रमुख सचेतकहरू सहभागी थिए। 'आजको बैठकमा संसद खुलाउनेबारे गम्भीर छलफल भयो। करिब करिब सहमति नजिक पुगेको छ,'उनले भने,' भोलि बस्ने दलको बैठकले टुंगो लगाउनेछ।' बैठकमा संसद जसरी पनि खुलाउनुपर्छ भन्ने नेताहरूको बटमलाइन रहेको उनले बताए। बैठकमा सुन प्रकरणको अनुसन्धान सीआईबीले गरिरहेकाले अर्को पक्षलाई जिम्मा दिँदा छानबिन प्रभावित हुने सरकार पक्षको भनाइ रहेको लामिछानेले जानकारी दिए। 'सरकारको तर्फबाट अनुसन्धानले एउटा गति लिएको छ। अर्को समिति गठन गर्दा त्यसलाई प्रभाव पार्छ कि भन्ने कुरो छ। अब १५ दिन बाँकी रहेकाले कुर्नेकी भन्ने कुरा आएको छ,'उनले भने। उनले एमाले भने सुन प्रकरणमा आफ्नो अडानबाट पछि नहटेको बताए। सुन प्रकरणमा सत्ता पक्ष र प्रतिपक्षबीच सहमति नजुट्दा पटक पटक बस्दै आएका बैठक निष्कर्षविहीन बनेका छन्। आजको बैठकमा सहमति नजुट्दा सरकारको आग्रहमा सभामुख देवराज घिमिरेले प्रतिनिधिसभा बैठक मंगलबारसम्मका लागि स्थगित गरेका छन्। साउन २ गते त्रिभुवन विमानस्थलबाट भन्सार चेकजाँच भइ बाहिरिएको ६० किलो सुन प्रकरणको अनुसन्धानका लागि उच्चस्तरीय छानबिन समितिको माग गर्दै एमालेले संसद अवरुद्ध गर्दै आएको छ। सुन प्रकरणमा सुरुमा राजश्व अनुसन्धान विभागले गरेपनि हाल सीआईबीले गरिरहेको छ। सो प्रकरणमा १८ बढि व्यक्ति पक्राउ परिसकेका छन्।"
माओवादी केन्द्रको माग : कांग्रेस सांसद शर्माले प्रधानमन्त्री र गृहमन्त्रीलाई आतंककारी भनेकाले रेकर्डबाट हटाइयोस्,"काठमाडौं : नेकपा माओवादी केन्द्रले कांग्रेस सांसद सुनिल शर्माले प्रधानमन्त्री पुष्पकमल दाहाल प्रचण्ड र गृहमन्त्री नारायणकाजी श्रेष्ठलाई आतंककारी भनेकाले संसदको रेकर्डबाट हटाउनुपर्ने माग गरेको छ। आइतबार बिहान सभामुखको कार्यकक्षमा बसेको सभामुख देवराज घिमिरे र प्रमुख सचेतकबीचको बैठकमा माओवादी केन्द्रले यो शब्द असंसदीय भएकाले रेकर्डबाट हटाउनुपर्ने माग गरेको हो। माओवादीले विषयलाई उठाएपश्चात बैठकमा शर्माले प्रयोग गरेको शब्द असंसदीय हो कि होइन भन्ने बहससमेत भएको हो। माओवादी केन्द्रका प्रमुख सचेतक हितराज पाण्डेले रेकर्डबाट हटाउनुपर्ने माग गरेका थिए भने सत्ता पक्षकै कांग्रेस र प्रमुख प्रतिपक्ष दल एमालेले भने त्यो कुरा संसदीय मर्यादाभित्र रहेर बोलिएकाले हटाउनुपर्ने नभएको बताए। बैठकपछि कांग्रेस सचेतक सुशीला थिङले सदनमा कांग्रेस सांसद शर्माको अभिव्यक्तिलाई रेकर्डबाट हटाउने वा नहटाउने भन्ने विषयमा पनि मतभेद कायमै रहेको बताइन्। साउन २९ गते संसद बैठकमा आफूलाई गैरन्यायिक तरिकाले पक्राउ गरेकाले प्रधानमन्त्री दाहालले माफी र गृहमन्त्री श्रेष्ठको राजीनामा दिनुपर्ने माग गरेका थिए। यो राज्यसत्ताले मुलुकका सुन तस्करका नाइकेहरूको राजीनामा मागेपछि मलाई गिरफ्तार गरियो । डेमोक्रेटिक सिस्टम भित्रको म सांसद हुँ। सुन तस्करी प्रकरणमा मैले राजीनामा मागेपछि मलाई पक्राउ गरियो। गृहमन्त्री र प्रधानमन्त्रीले आतंककारीको कि देशको नेतृत्व गर्दै हुनुहुन्छ ?, शर्माले भनेका थिए, यो प्रजातान्त्रिक सिस्टममा बोल्न पनि पाइँदैन र राजीनामा माग्न पाइँदैन भने अनि जनताको अवस्था के हुन्छ ? म आज डिक्लेयर गर्न चाहन्छु, गृहमन्त्रीले राजीनामा दिनुहुन्न भने प्रधानमन्त्रीले माफी माग्नु हुन्न भने म आमरन अनसन बस्छु। शर्मा अभिव्यक्तिपछि माओवादी केन्द्रका प्रमुख सचेतक हितराज पाण्डेले शर्माले गृहमन्त्री र प्रधानमन्त्रीलाई आतंककारी भनेको भन्दै उक्त शब्द रेकर्डबाट हटाउन माग गर्दै आपत्ति जनाएका थिए । उनले भनेका थिए, एउटा माननीयले प्रधानमन्त्रीलाई आतंककारी भन्ने कुरा कसरी सम्भव हुन्छ? त्यसैले यो विषय संसदको रेकर्डबाट हटाइयोस् र कारबाही गर्नुपर्छ। तर सभामुखले पाण्डेले नियमापत्ति भन्दा पनि प्रतिवाद गरेको भन्दै अर्का सांसदलाई निरन्तर बोल्न निर्देशन दिएका थिए।"
नेकपा एसको आइतबारको बैठकमा २६ पोलिटब्यूरो सदस्यले धारणा राखे,काठमाडौं : नेकपा (एकीकृत समाजवादी)को पोलिटब्यूरो बैठक आइतबारदेखि काठमाडौंमा सुरु भएको छ। पार्टी केन्द्रीय कार्यालय आलोकनगरमा बसेको बैठकमा पार्टीको आसन्न केन्द्रीय कमिटी बैठकका लागि कार्यसूची तय गर्ने लगायत विभिन्न विषयमा छलफल भएको थियो। बैठकको पहिलो दिन २६ जना पोलिटब्यूरो सदस्यहरूले धारणा राखेको उपमहासचिव जगन्नाथ खतिवडाले जानकारी दिए। बैठकको सुरुमै पार्टी अध्यक्ष माधव कुमार नेपालले सम्बोधन गर्दै गम्भीर चुनौतीको सामना गर्न तयार भएर नयाँ पार्टी बनाएको र कम्युनिष्ट धारको उत्तम विकल्प भएको बताएका थिए। भ्रष्टाचार नियन्त्रणका लागि सरकारको कामलाई निरन्तरता दिएर सत्यतथ्य छानबिन गरेर दोषीलाई कारबाही गर्नुपर्नेमा अध्यक्ष नेपालको जोड रहेको उपमहासचिव खतिवडाले बताए। त्यस्तै अध्यक्ष नेपालले निर्दोष कोही नफस्ने र दोषी कोही पनि नछुटोस् भन्ने भावनाले काम गर्न आह्वान गरेका खतिवडाले जानकारी दिए। पोलिटब्यूरो बैठक सोमबार समापन हुने उनले बताए। भाद्र ५ गतेदेखि ७ गतेसम्म बस्ने पार्टीको केन्द्रीय कमिटी बस्ने समाजवादीले जनाएको छ।
सत्ताबाहिर बस्नुपर्दा एमाले छट्पटिएको छ : पुन,"काठमाडौं : नेकपा माओवादी केन्द्रका उपमहासचिव वर्षमान पुन अनन्तले प्रमुख प्रतिपक्षी नेकपा एमाले सत्ता बाहिर बस्नु परेका कारण छट्पटाएको बताएका छन्। पार्टीको युवा विशेष महाशाखाको बैठकलाई आइतबार मुख्यालय कोटेश्वर पेरिसडाँडामा सम्बोधन गर्दै पुनले लगातार तीन वर्षसम्म सत्ता बाहिर बस्नुपर्दा एमाले छट्पटिएको बताएका हुन्। एमालेले जेसुकै विषयमा पनि संसद अवरुद्ध गरेर संसदलाई बन्दी बनाउनुको कारण सोही छटपटीको अभिव्यक्ति भएको उनको भनाइ थियो। नेकपा माओवादी केन्द्रका अध्यक्ष पुष्पकमल दाहाल प्रचण्ड नेतृत्वको वर्तमान गठबन्धन सरकारले सुशासनका पक्षमा र भ्रष्टाचार अन्त्यका लागि चालेका कदममा यो वा त्यो नाममा विरोध गरेर एमालेले आफूलाई जनताको नजरमा गिराउने काम गरेको उनले आरोप लगाए। भ्रष्टाचारविरुद्धका कुरा उठ्दा, सुशासनका कुरा उठ्दा होस् वा वैदेशिक सम्बन्धमा कुरामा होस् सकारात्मक विषयमा पनि प्रतिपक्षी भूमिका निर्वाह गर्ने नाममा नकारात्मक प्रतिक्रिया दिनु एमाले नेतृत्वको धर्म जस्तै भएको छ, उनले भने, तीन वर्ष सत्ता बाहिर बस्नुपर्दाको छटपटाहट संसद् र बाहिर र भित्रबाट सकारात्मक कामको विरोध गर्नुले पुष्टि गर्छ। पुनले निःशर्त संसदको अवरोध हटाएर लोकतान्त्रिक व्यवहार प्रदर्शन गर्न एमाले नेतृत्वलाई आग्रह गरे। सुन तस्करी प्रकरणको प्रहरीको केन्द्रीय अनुसन्धान ब्युरो (सिआईबी)ले छानबिन गरिरहेको भन्दै उनले उसले प्रतिवेदन तयार पारेपछि चित्त नबुझे छानबिन समिति गठन गर्न सकिने विकल्प रहेको उल्लेख गरे।"
सरकारको आग्रहमा सभामुखले सारे प्रतिनिधि सभाको बैठक,"काठमाडौं : सरकारको आग्रहपश्चात प्रतिनिधि सभाको बैठक सरेको छ। आइतबार दिउँसो प्रधानमन्त्री कार्यालय सिंहदरबारमा बसेको बैठकमा सत्तापक्ष र प्रतिपक्षबीच सहमति नभएपछि सरकारको आग्रहमा सभामुख देवराज घिमिरेले मंगलबारसम्मका लागि बैठक स्थगित गरेका हुन्। संघीय संसदको महासचिव डा भरतराज गौतमले जारी गरेको सूचनामा भनिएको छ, आज मिति २०८० साल भदौ ३ गते आइतबार दिनको १ बजे बस्ने गरी तय भएको प्रतिनिधि सभाको बैठक विशेष कारणले उक्त समयमा बस्न नसक्ने भएकोले प्रतिनिधि सभा नियमावली, २०७९ को नियम ६ को उपनियम (३) बमोजिम सम्माननीय सभामुखज्यूले सभाको अर्को बैठक मिति २०८० साल भदौ ५ गते मंगलबार दिनको ३ बजे बस्ने गरी निर्धारण गर्नुभएको व्यहोरा माननीय सदस्यहरुको जानकारीको लागि यो सूचना प्रकाशित गरिएको छ । सदनको गतिरोध अन्त्य गर्ने विषयमा छलफल गर्न प्रधानमन्त्री पुष्पकमल दाहाल प्रचण्डले राष्ट्रिय मान्यता प्राप्त दलको बैठक बोलाएका थिए। बैठकमा नेकपा एमालेका प्रमुख सचेतक पदम गिरीले सुन तस्करी प्रकरणमा उच्चस्तरीय छानबीन समिति वा आयोग गठन एमालेको बटमलाइन भएकाले माग पूरा नभएसम्म सदनमा अवरोध कायम रहने अडान कायमै रहेको बताएका थिए। उनले यस विषयमा सरकार गम्भीर नभएको प्रष्ट्याए। प्रमुख प्रतिपक्षको मागलाई सत्तापक्षले आज पनि अस्वीकार गरेको छ। तत्कालै उच्चस्तरीय छानबिन समिति गठन नगर्ने अडान सत्ता पक्षले राखेको छ । विमानस्थलबाट क्वीटल (पगालेपश्चात ६० किलो ७ सय १६ ग्राम) सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले लगातार संसद बैठकमा अवरोध गरिरहेको छ। एमालेको अडानप्रति सत्तापक्ष असहमत भएपछि सरकारकै आग्रहमा सभामुख घिमिरेले पटकपटक सारिरहेका छन्। बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गर्देै आएको छ। तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजी गर्ने गरेका छन्। दलहरुबीच आजको बैठकमा सहमति नजुटेपश्चात भोली पुन: बस्ने तय भएको छ।"
एमाले संसदप्रति गम्भीर हुनैपर्छ : सापकोटा,काठमाडौं : नेकपा माओवादी केन्द्रका सांसद माधव सापकोटाले प्रतिनिधिसभाको आगामी बैठक सहज रुपमा सञ्चालन हुने विश्वास व्यक्त गरेका छन्। आइतबार संसद बैठक स्थगित भएपछि संचारकर्मीसँग कुरा गर्दै सापकोटाले सदनको अवरोध हटाउन दलहरुबीच निरन्तर छलफल भएकाले मध्यमार्गी विकल्प तय गरेर आगामी बैठक सहज रुपमा सञ्चालन दावी गरेका हुन् । उनले एमालेले सधै अडान लिएर मात्रै नहुने भन्दै सोमबार बस्ने दलहरूको बैठकमा केहि न केहि सहमति हुने उल्लेख गरे। उनले सुन प्रकरणमा उच्चस्तरीय छानबिन समिति नबन्ने र सीआईबीले मुद्दाको अभियोजन नगर्दासम्म अरु समिति पनि नबन्ने जिकिर गरे। सांसद सापकोटाले लगातार सदन अवरुद्ध हुँदा त्यसले पारेको असर प्रति प्रतिपक्षी गम्भीर बन्नुपर्नेमा जोड दिए। तर एमालेले भने सुन प्रकरणमा उच्चस्तरीय छानबिन समिति गठन नहुँदासम्म संसद चल्न नदिने अडान राखेको छ। प्रधानमन्त्री पुष्पकमल दाहालसँग आइतबार बिहान सिंहदरबारमा बसेको दलको बैठकमा एमाले आफ्नो अडानबाट पछि नहटेपछि बैठक निष्कर्षविहीन भयो। एमालेकै अडानका कारण आजका लागि बोलाइएको प्रतिनिधिसभा बैठक भदौ ५ गतेसम्म स्थगित भएको छ। एमाले भने छानबिन समितिबाट आफू दायाँबायाँ नहुने बताउँदै आएको छ।
सार्वजनिक पदमा बसेका व्यक्तिको सम्पत्ति गोप्य राख्नु हुँदैन : प्रधानमन्त्री,"काठमाडौं : प्रधानमन्त्री पुष्पकमल दाहाल (प्रचण्ड)ले सार्वजनिक ओहोदामा रहेका हरेक व्यक्तिको सम्पत्ति सहितका व्यक्तिगत विवरण गोप्य राख्ने प्रचलनको अन्त्य हुनुपर्ने बताएका छन्। आइतबार १७ औं राष्ट्रिय सूचना दिवसका अवसरमा आयोजित कार्यक्रममा बोल्दै प्रधानमन्त्री दाहालले सरकारी पदमा बसेका हरेक नागरिकको सम्पत्तिसहित व्यक्तिगत विवरण गोप्य राख्ने प्रचलनको अन्त्यका लागि कानुनी व्यवस्था गर्न जरुरी रहेको बताएका हुन्। प्रधानमन्त्री दाहालले राज्यमा भ्रष्टाचार नियन्त्रणका सूचना लिने मात्र होइन दिने संस्कारको विकास गर्न आवश्यक रहेको औंल्याए। उनले भ्रष्टाचार नियन्त्रणको क्षेत्रमा प्रयोग भएका नयाँ प्रविधिमा आधारित ब्लकचेन टेक्नोलोजीको अध्ययन आवश्यक रहेको बताए। 'सार्वजनिक निकायमा घुस,ढिलासुस्ती, गलत निर्णय, अपारदर्शी व्यवहार जस्ता विषयमा सूचना दिन उत्प्रेरित गर्न सूचनाको साक्षी संरक्षण सम्बन्धी कानुनी व्यवस्था गर्न जरुरी भइसकेको छ,उनले भने,' विश्वमा भ्रष्टाचार नियन्त्रणको क्षेत्रमा प्रयोग भएको नयाँ प्रविधिमा आधारित ब्लकचेन टेक्नोलोजीको पनि हामीले अध्ययन गर्न आवश्यक छ । ' प्रधानमन्त्री दाहालले सूचना आयोगलाई अझै बलियो र सशक्त बनाउन आफ्नो पहलमा हालै सरकारी भवनको व्यवस्था गरिएको दावी गरे । आयोगलाई अझै सशक्त बनाउन यसको संरचनात्मक सुधार आवश्यक रहेको उनको भनाइ छ। यसका लागि आयोगलाई सरकारका तर्फबाट आवश्यक सहयोग रहने विश्वास व्यक्त गरे।"
सबै प्रकरणका फाइल खुल्नुपर्छ : गगन थापा,"दमक (झापा) : नेपाली कांग्रेसका महामन्त्री गगनकुमार थापाले देशलाई हानी पुर्याउने भ्रष्टचारसहितका सबै किसिमका प्रकरणका फाइल खुल्नुपर्ने बताएका छन्। नेपाली कांग्रेस शिवसताक्षी नगर समितिको प्रथम नगर सम्मेलनको उद्घाटन गर्दै महामन्त्री थापाले वर्तमान सरकारले विभिन्न समयका भ्रष्टचारलगायत प्रकरणका फाइल खोलेर छानबिनको प्रक्रिया सुरु गरेकोमा केही आशा जगाएको बताए। सबै ती फाइल खोलेर अनुसन्धानको प्रक्रियालाई तीव्रता दिनुपर्नेमा उनले जोड दिए। 'विभिन्न प्रकरणमा संलग्नलाई राजनीतिक आस्थाका आधारमा नहेरी निष्पक्ष छानबिन गरी दण्डित गरिनुपर्छ,उनले भने । चुनौतीलाई अवसरका रुपमा बदल्न कांग्रेसले अगुवाइ गर्नुपर्ने महामन्त्री थापाको भनाइ थियो । उनले भने, '२०८४ सालको निर्वाचनको चिन्ता होइन,२०८० देखिनै देशको अवस्था परिर्वतनमा हामी सबै एकभएर लागेपछि देशको मुहार फेर्न सकिन्छ ।' केही दल आगामी आम निर्वाचनमा जित हारको मात्र चिन्ता गरेर बसेको उल्लेख गर्दै उनले त्यो चिन्ता पार्टीको मात्र स्वार्थ भएकाले अवसर प्राप्तिका लागि सरकार अघि बढ्नुपर्ने उल्लेख गरेको समाचार राष्ट्रिय समाचार समितिमा उल्लेख छ। महामन्त्री थापाले देशमा छाएको निराशाको मौका छोपी केही नयाँ दलले व्यापार गर्न थालेका टिप्पणी गरे। कांग्रेसका नेता तथा कार्यकर्ता चुनावका लागि मात्र नभएर जनताको परिवर्तनको निम्ति सक्रिय भई जुट्नुपर्ने उनले उल्लेख गरे।"
स्वामी आनन्द अरुणको आग्रहमा भारतीय धर्मगुरु बागेश्वर बाबालाई भेटेको हुँ : गृहमन्त्री,काठमाडौं : उपप्रधानमन्त्री तथा गृहमन्त्री नारायणकाजी श्रेष्ठले स्वामी आनन्द अरुणको आग्रहपछि आफूले भारतीय धर्मगुरु बागेश्वर बाबा धीरेन्द्रकृष्ण शास्त्रीलाई भेटेको बताएका छन्। बागेश्वर बाबासँग गृहमन्त्रीले गोप्य भेट गरेको खबर सार्वजनिक भएपछि आइतबार सिंहदरबारमा सञ्चारकर्मीसँग कुरा गर्दै श्रेष्ठले आफूले धीरेन्द्रकृष्ण शास्त्रीको कहिल्यै नाम नसुनेको तर आनन्द अरुणले भनेपछि भेटेको स्पष्ट पारेका हुन्। आफू व्यक्तिगत रुपमा जीवन र जगतलाई सृष्टि गर्ने कुनै एउटा व्यक्ति ईश्वरको नाममा रहेको र उसको विधिविधान धर्म हो भन्ने नमान्ने भएपनि अध्यात्ममा थुप्रै सकारात्मक पक्षहरु भएकाले योग र ध्यानमा विशेष रुचि रहेको बताए । उनले धीरेन्द्रकृष्ण शास्त्रीले सुरुमा उनले झुक्किएर एउटा वाक्य बोलेको र त्यसपछि सच्चाएको भन्ने खबर पाएको उल्लेख गरे।
संसद् खुलाउनेबारे सत्ता गठबन्धनका शीर्ष नेता र कानुन व्यवसायीबीच छलफल,"काठमाडौं : संसद गतिरोध हटाउने विषयमा सत्ता गठबन्धनका शीर्ष नेता र पूर्व महान्यायाधीवक्तासमेत रहेका कानुन व्यवसायीहरूबीच छलफल भएको छ। प्रमुख प्रतिपक्षी दल नेकपा एमालेले लगातार संसद अवरुद्ध गरेपछि प्रधानमन्त्री पुष्पकमल दाहालसहित गठबन्धनका शीर्ष नेताहरूले कानुन व्यवसायीहरूसँग छलफल गरेका हुन्। बालुवाटारमा आइतबार साँझ भएको छलफलमा प्रधानमन्त्री दाहालसहित नेपाली कांग्रेसका सभापति शेरबहादुर देउवा, नेकपा एकीकृत समाजवादीका अध्यक्ष माधवकुमार नेपाल, उपप्रधान एवं रक्षामन्त्री पूर्णबहादुर खड्का, उपप्रधान एवं गृहमन्त्री नारायणकाजी श्रेष्ठ सहभागी थिए। बैठकमा पूर्व महान्यायाधीवक्ता खम्बबहादुर खातीलगायत कानुन व्यवसायीहरू सहभागी भएको बालुवाटार स्रोतले जानकारी दिएको छ। सुन तस्करी प्रकरणमा एमालेले उच्चस्तरीय छानविन समितिको माग गर्दै लगातार संसद अवरोध गर्दै आएको छ। साउन महिना यता संसदको कुनै पनि बैठक सञ्चालन हुन सकेको छैन। एमालेले छानविन समितिको अडान कायमै राखे पनि सत्ता गठबन्धनले यसअघि नै समिति नबनाउने निष्कर्ष निकालिसकेको छ। गृहमन्त्री श्रेष्ठले संसदमा जवाफ दिँदै सुन तस्करी प्रकरण छानविन गर्न सरकारी संयन्त्र नै काफी रहेको बताएका थिए। उनले ३५ दिनभित्र प्रहरीको केन्द्रीय अनुसन्धान व्युरोले अनुसन्धानलाई निष्कर्षमा पुर्याउने बताएका थिए। यसैबीच प्रधानमन्त्री दाहालले संसदमा रहेका राष्ट्रिय दलहरूसँग पनि संसद गतिरोध हटाउने विषयमा छलफल गरेका थिए।"
"सुन प्रकरणको अन्तिम टुंगो सीआईबीले नै लगाउँछ, कन्फ्युज नहुनुहोस् : गृहमन्त्री","काठमाडौं :उपप्रधान तथा गृहमन्त्री नारायणकाजी श्रेष्ठले त्रिभुवन अन्तर्राष्ट्रिय विमानस्थलबाट बरामद भएको ६० किलो सुन प्रकरणको अनुसन्धानको टुंगो सीआईबीले नै लगाउने बताएका छन्। आइतबार सिंहदरबारमा प्रधानमन्त्री पुष्पकमल दाहाल (प्रचण्ड) बोलाएको शीर्ष नेताहरूको बैठकबाट बाहिरिने क्रममा गृहमन्त्री श्रेष्ठले सुन प्रकरणको अनुसन्धान नेपाल प्रहरीको केन्द्रीय अनुसन्धान ब्युरो (सीआईबी)लेगरिरहेको र उसले नै निष्कर्षमा पुर्याउने दावी गरे। 'सुन प्रकरणमा सीआईबीले अनुसन्धान गरिरहेको छ,'उनले भने,' सीआईबीले नै अन्तिम टुंगो लगाउँछ। यसमा कुनै कन्फ्युजन नहोस्।' गृहमन्त्री श्रेष्ठले आजको बैठकमा संसदको गतिरोध अन्त्यबारे गम्भीर छलफल भएको बताए। उनले मंगलबारदेखि संसद खुल्ने विश्वास व्यक्त गरे। तर प्रमुख प्रतिपक्ष नेकपा एमाले भने सुन प्रकरणमा आफ्नो अडानबाट पछि हटेको छैन। आजको बैठकमा सहमति नजुट्दा सरकारको आग्रहमा सभामुख देवराज घिमिरेले प्रतिनिधिसभा बैठक मंगलबारसम्मका लागि स्थगित गरेका छन्। सुन प्रकरणमा सत्ता पक्ष र प्रतिपक्षबीच सहमति नजुट्दा पटक पटक बस्दै आएका बैठक निष्कर्षविहीन बन्दै आएका छन्। साउन २ गते त्रिभुवन विमानस्थलबाट भन्सार चेकजाँच भइ बाहिरिएको ६० किलो सुन प्रकरणको अनुसन्धानका लागि उच्चस्तरीय छानबिन समितिको माग गर्दै एमालेले संसद अवरुद्ध गर्दै आएको छ।सुन प्रकरणमा सुरुमा राजश्व अनुसन्धान विभागले गरेपनि हाल सीआईबीले गरिरहेको छ। सो प्रकरणमा १८ बढि व्यक्ति पक्राउ परिसकेका छन्।"
नागरिक उड्डयन प्राधिकरणले गरेको निर्णयको असरका विषयमा प्रकाशित समाचार,"प्राधिकरणले दुर्गम जिल्लामा १२ बजेपछि हवाई सेवामा रोक लगाउने निर्णय गरेपछि त्यसको असरका विषयमा विभिन्न सञ्चारमाध्यममा प्रकाशित समाचारहरू बीबीसीले प्रकाशन गरेको समाचार बचाउने आशा थियो, जहाज नआउँदा मुटुको टुक्रा गुमाएँ प्रकाश पन्त (बीबीसी) । सुर्खेतझाडापखाला चलेपछि हुम्ला सिमकोटका सुरज चुनारले ६ महिनाका छोरा इमरानलाई उपचारका लागि जिल्ला अस्पताल ल्याए। उपचारपछि झाडापखाला त रोकियो, तर बच्चालाई निमोनियाले समात्यो। चार दिन अस्पतालमा भर्ना गरेर उपचार गर्दासमेत निमोनिया ठीक नभएपछि जिल्ला अस्पतालका डाक्टरले साउन १८ गते थप उपचारका लागि बच्चालाई नेपालगन्ज रेफर गरे। तर, रेफर गरेको साता दिनसम्म जहाज कुर्दाकुर्दै साउन २६ गते इमरानको ज्यान गयो। निर्विकल्प हवाई मार्ग बिरामी छोरालाई सुविधायुक्त अस्पताल लैजान सुरजसँग हवाई मार्गबाहेक अरू केही विकल्प थिएन। छोरालाई बचाउन धेरै प्रयास गरेका उनी नेपाल नागरिक उड्डयन प्राधिकरणको गलत निर्णयका कारण आफूले छोरा गुमाउनु परेको भन्दै पीडा पोख्छन्। सुविधासम्पन्न ठाउँमा लग्न पाएको भए बचाउन सकिन्थ्यो कि भन्ने आशा थियो, तर साता दिनसम्म पनि जहाज नआउँदा मुटुको टुक्रा (छोरा) गुमाएँ, उनले बीबीसीसँग भने, यस्तो नियम लागू गर्नु भनेको दुर्गमका बिरामीलाई मर्न बाध्य पार्नु हो। जिल्ला अस्पताल हुम्लाकी निमित्त प्रमुख सरिता बोहराले आफ्नो अस्पतालले रेफर गरेको तर समयमै बिरामीलाई उपचार हुन सक्ने सुविधासम्पन्न अस्पताल लैजान नसक्दा साता दिनभित्रै २ जना बच्चाको मृत्यु भएको बताइन्। समयमै सुविधायुक्त अस्पतालमा लगेको भए बच्चाहरूलाई बचाउन सकिन्थ्यो, उनले भनिन्, १२ बजेसम्म मौसम खुल्दैन, दिउँसो खुल्छ जहाज आउँदैन। साउन १५ गते रेफर गरिएका ७ महिनाका रोहित शाहीको पनि साउन २२ गते मृत्यु भएको थियो। बोहराका अनुसार दुवै बच्चालाई एनआईसीयू मा राखेर उपचार गर्नुपर्ने अवस्था थियो। तर, यो सुविधा जिल्ला अस्पताल हुम्लामा छैन। अहिले पनि थप उपचारका लागि साता दिनअघि रेफर भएर नेपालगन्ज जान नसकेका ३ जना सिकिस्त बिरामी अस्पतालमै छन्। दुर्गमवासीको जीवनमाथि प्राधिकरणको खेलबाड यस्तै मुगुको खत्याड गाउँपालिकाका ६० वर्षीय बिर्खबहादुर कार्कीको पनि जहाज कुर्दाकुर्दै ज्यान गएको उनका आफन्तजनले बताएका छन्। उपचारका लागि सुविधायुक्त ठाउँमा लैजान छिमेकको बाजुरास्थित कोल्टी विमानस्थल पुर्याइए पनि तीन दिनसम्म जहाज नआउँदा उपचार अभावमा उनले ज्यान गुमाउनु परेको उनका परिवारजनले बताए। नागरिक उड्डयन प्राधिकरणले मनसुनी वर्षा धेरै हुने समयलाई ध्यानमा राखेर हवाई सुरक्षाका लागि भन्दै गत साउन १५ गतेबाट पहाडी तथा हिमाली जिल्लाका साना जहाज चल्ने २९ वटा (स्टल एयरपोर्ट) विमानस्थलमा दिउँसो १२ बजेपछि उडानमा रोक लगाइएको जनाएको छ। ती क्षेत्रका लागि भरपर्दो यातायात सेवाका रूपमा रहेका हवाई जहाज र हेलिकप्टरको सेवा दिनको १२ बजेपछि बन्द हुँदा आफूहरूले ठूलो सास्ती भोग्नु परेको त्यहाँका नागरिकहरूले गुनासो गरेका छन्।अहिलेसम्म पनि सडक सुविधा नपुगेका र सडक भए पनि भरपर्दो यातायात सेवा नभएका ठाउँमा प्राधिकरणले दिउँसो १२ बजेपछिका उडानमा रोक लगाएपछि आपत्कालीन उद्धार, दैनिक उपभोग्य वस्तु, खाद्यान्न, औषधि, निर्माण सामग्रीको ढुवानीमा समेत असर परेको स्थानीयवासीले बताएका छन्। प्राय : जसो दिउँसोतिर मात्रै मौसम सफा कर्णाली र सुदूरपश्चिमलगायत देशका अरू पहाडी तथा हिमाली क्षेत्रमा मनसुनको समयमा प्राय : जसो दिउँसोतिर मात्रै मौसम सफा हुने गरेको स्थानीय बासिन्दा भन्छन्। यसअघि भने ती क्षेत्रका विमानस्थलमा दिउँसो पाँच बजेसम्म हवाई जहाज र हेलिकप्टर उडान हुने गर्थे। प्राधिकरणले निर्माण सामग्री ढुवानी, कार्गो, चार्टर फ्लाइट र माउन्टेन फ्लाइटमा समेत १२ बजेपछि रोक लगाएको छ। प्राधिकरणको निर्णयले नागरिकलाई सास्ती हुनुको साथै पर्यटन व्यवसायसमेत धराशायी बन्ने अवस्था आएको पर्यटन व्यवसायी गुनासो गर्छन्।हतोत्साहितसिमकोट गाउँपालिकाकी उपाध्यक्ष सुशीला रोकाया दुर्गमको जनजीवनलाई प्रतिकूल प्रभाव पार्ने निर्णय तत्काल फिर्ता लिन माग गर्छिन्। उनी भन्छिन्, कर्णालीवासीलाई हेपेर गरिएको जनता मार्ने निर्णय हामीलाई मान्य छैन। १२ बजेपछि उडानमा रोक लगाएपछि चामल ढुवानीको कामसमेत प्रभावित भएको छ। सिमकोट, खार्पुनाथ र नाम्खा गाउँपालिकाका बासिन्दाका लागि सतिसल्लाबाट हेलिकप्टरले चामल ओसारी रहेको छ। उक्त निर्णयअघि दैनिक ९१० वटा उडान हुँदै आएकोमा अहिले भने १२ बजेसम्म मुस्किलले २३ खेप मात्र चामल ढुवानी हुने गरेको छ। समयमै चामल ढुवानी गर्न नसकिए यी गाउँपालिकामा साता दिनभित्रै खाद्यान्न संकट हुने उपाध्यक्ष रोकायाले चिन्ता व्यक्त गरेकी छन्। सेफ्टी प्रोटोकललाई कडाइ गरिएको प्राधिकरणको दाबी नेपाल नागरिक उड्डयन प्राधिकरणले मनसुनको समयमा हुने हवाई दुर्घटना न्यूनीकरण गर्न तीन महिनाका लागि सेफ्टी प्रोटोकल लाई कडाइका साथ लागू गरेको बताएको छ। प्राधिकरणका उपप्रबन्धक ज्ञानेन्द्र भुलले कसैलाई दु : ख दिने नियतले नभई जनताको जीवन सुरक्षाका लागि सेफ्टी प्रोटोकललाई कडाइ गरिएको बताए। उनले भने, मौसम अनुकूल भएको बेला खाद्यान्न ढुवानी, बिरामी ओसार पसार, आकस्मिक उद्धारको उडानमा भने रोक छैन। नागरिकले प्रकाशन गरेको समाचार कर्णालीको काल बन्दै अप्रेसन आवर नगेन्द्र उपाध्याय। सुर्खेत (नागरिक) न चामल छ न नुन छ न छ पानी बत्तीचिलगाडी नि आउन छोड्यो हाम्मा दु : ख कति ?नेता गया काठमाडौंमा, जनता कठै काँ जानउब्जनी हुँदैन भौती, भोकमरीमा क्या खान ? मुगुका पत्रकार कविराज कार्कीले जिल्लाको अहिलेको अवस्था समेटिएको देउडा गीत फेसबुकमार्फत सार्वजनिक गरे। कार्कीले लेखेजस्तै अहिले कर्णालीमा खाद्य संस्थानका गोदाम रित्तिएका छन्। काठमाडौंमा सुनका कुरा भइरहँदा कर्णालीमा नुन नपाएर आन्दोलन गरिरहनुपरेको यथार्थता छ। राज्यले कर्णालीलाई अनुदानका नाममा मागिखाने बनाएको छ। त्यसकारण भएका पाखाबारीमा पनि उब्जनी गरिन्न। यहीबेला सरकारले कर्णालीमा हवाई उडान बन्द गरिदियो। कर्णालीको भौगोलिक विकटता र अवस्था नबुझेर काठमाडौंले नियम लादिदिँदा कर्णाली अहिले छटपटाएको छ। साउन १५ गतेदेखि लागू भएको अप्रेसन आवरले कर्णालीले कति दु : ख र क्षति बेहोरिरहेको छ भन्ने जान्न हुम्लाका यी दुई घटना काफी छन्। मुगुको ताल्चा विमानस्थलमा जहाज नपाएपछि अलपत्र बिरामी । फाइल तस्बिर: नागरिक हुम्लाको सिमकोट गाउँपालिका७ का कालीबहादुर शाहीले झाडापखालाले थलिएका सात महिने छोरा रोहितलाई जिल्ला अस्पतालमा भर्ना गरे। त्यहाँ कार्यरत स्वास्थ्यकर्मीहरूले आईसीयूमा राखेर उपचार गर्नुपर्ने भन्दै सुुविधासम्पन्न अस्पताल पुर्याउन सुझाए। राष्ट्रिय सडक सञ्जालसँग हुम्ला जोडिएको छैन। यहाँको एक मात्र विकल्प हवाई सेवा हो। सरकारको नयाँ नियमले अहिले १२ बजेपछि सिमकोट विमानस्थलमा हवाई जहाज र हेलिकप्टर उड्न पाउँदैनन्। थप उपचारका लागि नेपालगन्ज वा सुर्खेत ल्याउने विकल्प सकिएपछि कालीबहादुरले बिरामी छोरालाई घर पुर्याए। बुधबार उनको मृत्यु भयो। सिमकोटकै सुरज सुनारका ६ महिने छोरा इमरानको पनि जहाज नचल्दा साउन १८ गते मृत्यु भयो। उनी पनि झाडापखालाले थलिएका थिए। ६ महिने बालकको उपचार आईसीयूमा राखेर गर्नुपर्ने थियो। त्यो सुविधा जिल्ला अस्पताल हुम्लामा छैन। त्यहाँका डाक्टर कैलाश लामाका अनुसार सुविधासम्पन्न ठाउँमा समयमै दुवै बालकलाई लगिएको भए बाँच्ने सम्भावना धेरै थियो। अभिभावकले अस्पताल पुर्याउनेबित्तिकै हामीले चेकजाँच गरेर सुविधासम्पन्न अस्पतालमा उपचार गराउनू भनेर रेफर गरिसकेका थियौं, उनले भने, जहाज नचल्दा दुई बालकले ज्यान गुमाउनुपर्यो। डा लामाले जहाज नचलेर उपचार अभावमा बालकहरूको मृत्यु हुँदा अत्यन्तै दु : ख लागेको बताए। जहाज नपाएर एक बालकको अस्पतालको बेडमै मृत्यु भयो, अर्का बालकको घरमा लगेपछि मृत्यु भयो, उनले भने, आफ्ना सन्तानलाई उपचार गराउन नपाउँदाको पीडा बाबुआमालाई कति होला ? उनले जहाज कुर्दाकुर्दै मृत्यु हुने अवस्थाको अन्त्य हुनुपर्ने बताए। विमान नचल्दा र समयमै विमानको टिकट नपाउँदा आफूले छोरो गुमाएको सुनारले बताए। छोरालाई नेपालगन्ज लान विभिन्न एयरलाइन्सका कार्यालयमा धाए पनि टिकट नपाएको उनले बताए। पहिलेजस्तो दिउँसो जहाज आउँदैनन्, १२ बजेअघि कहिलेकाहीँ आउने जहाजको टिकट पाइँदैन, उनले भने, छोरालाई समयमै अस्पताल पुर्याइदिएको भए बचाउन सकिन्थ्यो कि ? सिमकोट विमानस्थल १० बजेअघिसम्म कुहिरोले ढाकिएको हुन्छ। १२ बजेपछि सरकारले विमान चलाउन दिँदैन। साबिकको कर्णालीका पाँच जिल्लामध्ये चार जिल्लामा नियमित हवाई उडान हुन्थे। कालीकोटको सुनथराली विमानस्थल तयार भए पनि सञ्चालनमा आएको छैन। हुम्लाको सिमकोट विमानस्थल, मुगुको गमगढी विमानस्थल, डोल्पाको दुनै विमानस्थल र जुम्लाको जुम्ला विमानस्थलमा बेलुका ५ बजेसम्म जहाज चल्थे। हेलिकप्टर त अझै ढिलो समयसम्म सञ्चालन हुन्थे। सरकारले नयाँ नियम लागू गरेसँगै दुनै र गमगढी विमानस्थलमा विमान देखिएका छैनन्। मुगुको छायानाथ रारा नगरपालिकाकी दुर्गा लावट ६ महिनादेखि थलिएकी छन्। जिल्ला अस्पताल मुगुले उनलाई थप उपचारका लागि काठमाडौं जान भनेको छ। दुर्गाका बुवा रामलालले चिलगाडी (जहाज) नआउँदा छोरीलाई ठूलो अस्पताल लान नपाएको बताए। यहाँका डाक्टरले तल (काठमाडौं) लैजाऊ भनेका छन्, उनले भने, चिलगाडी आउँदैन, बर्खा लागेकाले गाडी पनि आउँदैन, मेरी छोरी अकालमै मर्ने हो कि भन्ने चिन्ता छ। उनले चिलगाडी आइदिए एक घण्टामै छोरीलाई नेपालगन्ज पुर्याउन सकिने बताए। नागरिक उड्डयन प्राधिकरणले साउन १५ गतेदेखि लागू हुने गरेर हिमाली तथा पहाडी क्षेत्रका २९ विमानस्थलमा बिहान ६ बजेदेखि १२ बजेसम्म मात्रै उडान अनुमति दिएको छ। यसको प्रत्यक्ष मार अहिले कर्णालीका नागरिकहरूमा परिरहेका छन्। नागरिक उड्डयन प्राधिकरणका कर्णालीका जिल्लामा कार्यरत कर्मचारी मात्रै होइन, सम्बन्धित जिल्लाका प्रमुख जिल्ला अधिकारी (प्रजिअ) हरूले पनि विमान उडानको तालिका परिवर्तन गर्न लिखित पत्र नागरिक उड्डयन प्राधिकरण र सरोकारवाला मन्त्रालयलाई पठाएका छन्। कर्णालीका सन्दर्भमा यो अव्यावहारिक निर्णय भयो, सच्याइनुपर्छ भनेका छौं, हुम्लाका प्रजिअ श्रीनाथ पौडेलले भने, सडक नै नभएको जिल्लामा ६१२ बजेसम्म मात्रै विमान चला भन्नु व्यावहारिक मानिँदैन। उनले विमान नचल्दा बिरामी, विद्यार्थीलगायत मर्कामा परेको बताए। बर्खाको समय भएकाले मुगु विमानस्थल बिहान १० बजेसम्म खुल्दैन। कुहिरोले ढाकिएको बेला विमान आउने कुरा भएन। दिउँसो मौसम सफा हुन्छ तर विमान आउँदैन। अप्रेसन आवरमा यहाँको मौसम खुलेको हुँदैन, ताल्चा विमानस्थल प्रमुख रोमन भट्टराईले भने, दिउँसो मौसम सफा हुन्छ, अप्रेसन आवरका कारण विमान आउँदैनन्। उनले कर्णालीका सन्दर्भमा यो व्यावहारिक नभएको बताए। हामीले कर्णालीको अवस्था, यहाँका जनताका गुनासा केन्द्रीय कार्यालयमा टिपाएका छौं, उनले भने, अहिलेसम्म त्यसको जवाफ आएको छैन। महानिर्देशकले मानेनन् मन्त्री भेट्न १२ बजेपछि जहाज र हेलिकप्टर नचल्दा कर्णालीका नागरिकहरूले सास्ती भोग्न थालेपछि यसबारे कुरा गर्न कर्णालीका उद्योग, पर्यटन, वन तथा वातावरणमन्त्री कृष्णबहादुर बिसी काठमाडौं गए। कर्णालीमा हवाई उडानमा लागेको नयाँ नियमले पारेको असर, नागरिकले खेप्नुपरेको सास्ती र कर्णालीको भूगोल र मौसमबारे जानकारी दिन नागरिक उड्डयन कार्यालय पुगेका उनलाई महानिर्देशक प्रदीप अधिकारीले भेट्न मानेनन्। सुरुमा फोनबाटै कुरा गर्न खोजेको थिएँ, फोन उठेन, मन्त्री बिसीले भने, भेट्न जाँदा पनि भेट पाइनँ।उनले अप्रेसन आवर अव्यावहारिक भएको बताए। बिसीका अनुसार घाँसे मैदान हुँदा लागू भएको निर्णयलाई अहिले आएर फेरि लागू गर्नु जनतालाई दु : ख दिने नियत मात्रै भएको हो। उतिबेला विमानस्थलहरू साना थिए, घाँसे मैदान थिए, थोरै हावा चल्दा, पानी पर्दा दुर्घटनाको डर हुन्थ्यो, उनले भने, त्यतिबेलाको निर्णयलाई अहिले कार्यान्वयनमा ल्याउनु भनेको जनतालाई सरासर दु : ख दिने काम मात्रै हो। हिमाली तथा पहाडी क्षेत्रका सबै विमानस्थलहरू कालोपत्र भइसकेका छन्। रनवे पनि पहिलेको तुलनामा विस्तार गरिएका छन्। मुगुका कार्कीले जहाज नआउँदाको पीडा र यसले भोलिका दिनमा ल्याउन सक्ने समस्याको संकेत गरेको गीतको तल हुम्लाका भक्त शाहीले कमेन्ट गरेका छन्,राज्य सत्ता उनैको हो कर्णालीको हैनदु : ख पीडा सिरानी छन्, कहिल्यै मनको भैन हुन पनि हवाई सुरक्षाका नाममा गरिएको निर्णय कार्यान्वयनअघि कर्णालीलाई एकपटक सोधेको भए, यहाँको भौगोलिक र मौसमको अवस्थाको राम्रोसँग अध्ययन गरेको भए कर्णालीले अहिले पाउँदै आएको दु : ख पाउने थिएन। कान्तिपुरले प्रकाशन गरेको समाचार जहाज कुर्दाकुर्दै हुम्लामा ४ शिशुको ज्यान गयो जनकबहादुर शाही हुम्ला (कान्तिपुर)खराब मौसम र नागरिक उड्डयन प्राधिकरणको नियमका कारण जहाज नआउँदा जिल्ला अस्पताल हुम्लाबाट रिफर गरिएका ४ शिशुले उपचार अभावमा ज्यान गुमाएका छन्। दुर्गम जिल्ला हुम्लाको सिमकोटमा रहेको सिमकोट विमानस्थलमा लामो समयसम्म उडान नहुँदा सेवाग्राहीहरू मर्कामा परेका छन्। विमानस्थल पुग्दै फर्किँदै गर्नु सेवाग्राहीको दिनचर्या बनेको छ। यही चपेटामा परेर हुम्लाका ४ बालकले ज्यानसमेत गुमाउनु परेको छ। हुम्लाको सिमकोट गाउँपालिका६ माथिल्लो गाउँका ६ महिने बालक इमरान सुनार, सिमकोट गाउँपालिका७ डाडाफयाका ७ महिने बालक रोहित शाही, खार्पुनाथ१ लालिका डेढ वर्षे बालक आर्यन परियार र चंखेली४ का ५ महिने बालक सन्देश लुवारको जहाज नआउँदा उपचार अभावमा ज्यान गएको हो। झाडापखालाले थलिएर अन्तिम अवस्थामा अस्पतालमा ल्याएका शाहीलाई अनियन्त्रित झाडापखालाका कारण आईसीयूमा उपचार गर्नुपर्ने भएकाले अस्पतालमा आईसीयू नभएकाले सुविधासम्पन्न अस्पतालमा लिनुपर्नेमा मौसमका कारण जहाज नआउँदा मरे पनि मेरै घरमा मरला भनेर बाबु कालीबहादुरले मंगलबार घर लगेपछि बुधबार बच्चाको मृत्यु भएको र सुनारको झाडापखालाले थल्लिएर रगतमा संक्रमण भएकाले अवस्था गम्भीर देखिएपछि साउन १८ गते जिल्ला बाहिरका सुविधासम्पन्न अस्पतालमा जान सुझाव दिइएको भए पनि खराब मौसमका कारण जहाज नआउँदा बच्चालाई बचाउन नसकिएको जिल्ला अस्पताल हुम्लाका डाक्टर कैलाश लामाले बताए। अस्पतालका चिकित्सक डाक्टर लामाका अनुसार निमोनियाले थलिएका परियारले साउन ७ गते र कुपोषणले थलिएका लुवारले साउन ८ जहाज कुर्दाकुर्दै अस्पलालको शय्यामै ज्यान गुमाउनुपरेको छ। चारै जना बालकको जिल्लामा उपचार नहुने भन्दै जिल्ला बाहिर रिफर गरेको भए पनि जहाज नआउँदा समयमा सुविधा सम्पन्न अस्पतालमा लिन नसक्दा ५, ६ र १८ महिनाका बालकको अस्पतालको बेडमै र ७ महिनाका बालकको उनकै घरमा मृत्यु भएको बताए। हुम्लामा बिहान मौसम सफा नहुनु र दिउँसो साढे बाह्र बजेपछि नागरिक उड्ययान प्राधिकरणले लागू गरेको उडान भर्न नपाउने नियमका कारण बालकको मृत्यु भएकाले यसको जिम्मा सरकारले लिनु पर्ने अधिकारकर्मीहरूले जनाएका छन्। बालकको घरको आर्थिक अवस्था कमजोर भए पनि आर्थिक सहयोग जुटाएर जिल्ला बाहिर उपचार गर्न सकिने अवस्था रहेकोमा हवाई सेवा अवरुद्ध भएका कारण उपचार गर्न नपाएपछि चारै बालकको मृत्यु भएको हो। रातोपाटीले प्रकाशन गरेको समाचार १२ बजेपछि जहाज सञ्चालनमा रोक : क्यानको निर्णयपछि जहाज कुर्दाकुर्दै ४ जनाको मृत्यु पंखबहादुर शाहीसुर्खेत (रातोपाटी) १५ साउनदेखि नागरिक उड्डयन प्राधिकरण (क्यान)ले लागू गरेको अपरेसन आवरले कर्णालीका हिमाली जिल्लाका नागरिकलाई निकै समस्या भएको छ। प्राधिकरणको नयाँ नियमअनुसार दिउँसो १२ बजेपछि जहाज सञ्चालन गर्न नमिल्ने निर्णयले हुम्ला, डोल्पा र मुगुका नागरिकले सास्ती खेपेका छन्। हिमाली जिल्लामा बिहान ६ बजेदेखि दिउँसो १२ बजेसम्मका लागि मात्र उडानका लागि अनुमति दिइएको छ। जबकि बर्खाको समयमा हिमाली जिल्लामा बिहानदेखि मौसम खुल्न गाह्रो हुन्छ। जसका कारण जहाज आउन सक्दैन। त्यसको असर दुर्गमका नागरिकमाथि पर्ने नै भयो। दुर्गमका नागरिकको अवस्थालाई नबुझेर प्राधिकरणले गरेको नियमले नागरिक ज्यान गुमाउन बाध्य छन्। क्यानको निर्णयपछि जहाज कुर्दाकुर्दै हुम्लाका चार जनाको मृत्यू भइसकेको छ। मृत्यु हुनेमा हुम्लाको सिमिकोट गाउँपालिका६ का ६ महिने बालक इमरान सुनार, सिमिकोट गाउँपालिका७, का ७ महिने बालक रोहित शाही, खार्पुनाथ गाउँपालिका१, का साढे १ वर्षका बालक आर्यन परियार र चंखेली गाउँपालिका४, का ५ महिने बालक सन्देश लुवार छन्। चारै जना बालकको जहाज नआउँदा उपचार अभावमा मृत्यु भएको हो। शाही झाडापखालाका बिरामी थिए। जिल्ला अस्पताल हुम्लामा ल्याइएका उनलाई ठूलो अस्पतालमा लैजानुपर्ने डाक्टरको सल्लाह थियो भने इमरानको समस्या पनि उस्तै थियो। रगतमा समस्या देखिएका उनीहरूलाई १८ साउनमा सुविधासम्पन्न अस्पतालमा लैजान जिल्लाका चिकित्सकहरूको सुझाव थियो। यद्यपि मौसमका कारण बिहान जहाज आएन। बिरामीका आफन्तहरूले सिमिकोट विमानस्थलमा जहाज कुर्दाकुर्दै उनीहरूको ज्यान गयो। यस्तै परियारलाई निमोनिया र लुवारलाई कुपोषणको समस्या रहेको जिल्ला अस्पताल हुम्लाले जनाएको छ। जिल्ला अस्पतालमा उपचार सम्भव नहुने भएपछि बाहिर लैजान भनिएका उनीहरूको पनि जहाज कुर्दाकुर्दै उपचार अभावमा मृत्यु भएको हो। लुवारको ८ साउन र परियारको ७ साउनमा मृत्यू भएको स्वास्थ्य सेवा कार्यालय हुम्लाका प्रमुख डा प्रेम सिंहले जानकारी दिए। हुम्ला अहिलेसम्म राष्ट्रिय सडक सञ्जालसँग नजोडिएको जिल्ला हो। एक त सडक सुविधा नै नभएका र भएका ठाउँमा पनि भरपर्दो सुविधा नभएका हिमाली जिल्लाका नागरिकका लागि प्राधिकरणको नियम कालजस्तै बनेको नागरिकको गुनासो छ। हिमाली जिल्लाका बिरामीहरूका लागि एम्बुलेन्स भनेकै हवाईजहाज हो। बिरामी बालकहरू घरबाट नै सिरियस अवस्थामा अस्पतालमा ल्याइएको हो। उनीहरूलाई थप आईसीयूमा राख्न रेफर गरियो, डासिंहले रातोपाटीसँग भने, समयमा हवाईजहाज नआएर उद्दार हुन सकेन। जसका कारण मृत्यु भएको हो। हिमाली जिल्लामा हवाईजहाजबाहेक अर्को विकल्प नभए पनि प्राधिकरणले अन्याय गरिरहेको उनको भनाइ छ। महिनौं दिनदेखि अन्य बिरामीहरू पनि जहाजको पर्खाइमा छन्, उनले भने, जहाज नआउँदा खाद्यान्नदेखि सबैजसो कुरामा नागरिक मर्कामा छन्। विरोधमा सदन अवरुद्ध क्यानले दुर्गम कर्णालीका नागरिकमाथि खेलवाड गरेको भन्दै अहिले चर्काे विरोध हुन थालेको छ। तर, पनि क्यानले उक्त निर्णयमा पुनर्विचार गरेको छैन। मंगलबार उक्त विषयलाई लिएर कर्णाली प्रदेशसभामा प्रमुख प्रतिपक्ष दल नेकपा एमालेले सदन अवरुद्ध गरेको छ। प्राधिकरणको ज्यानमारा निर्णयबारे सरकारले कुनै ध्यान नदिएको भन्दै एमालेले संसद अवरुद्ध गरेको हो। प्राधिकरणको उक्त निर्णय सच्याउन प्रदेश सरकारको क्याविनेटले नै निर्णय गरी संघीय सरकारलाई दबाब दिनुपर्ने एमाले संसदीय दलका नेता यामलाल कँडेलले बताए। अहिले संघीय सरकारमै कर्णाली प्रदेशका उपप्रधान तथा रक्षा मन्त्री पूर्णबहादुर खड्का छन् भने भौतिक पूर्वाधारमन्त्री प्रकाश ज्वाला छन्। सोमबार मन्त्री ज्वाला, कर्णालीका पूर्व मुख्यमन्त्री महेन्द्रबहादुर शाहीसहित कर्णालीबाट प्रतिनिधि सभामा प्रतिनिधित्व गर्ने सांसदहरूले भने हवाई उडानमा लगाइएको प्रतिबन्ध तत्काल खारेज गर्न भन्दै प्रधानमन्त्री पुष्पकमल दाहाल प्रचण्ड लाई ज्ञापनपत्र बुझाएका छन्। प्रधानमन्त्री दाहालले नागरिकलाई सास्ती हुने निर्णयको सम्बन्धमा सरकारले आवश्यक निर्णय लिने बताएको पूर्वमुख्यमन्त्री शाहीले बताए। क्यानको निर्णयले कर्णालीका हुम्ला, डोल्पा, मुगु, जुम्ला, रुकुम पश्चिममा रहेका विमानस्थलमा दिउँसो हवाई उडान हुन सकिरहेको छैन। मध्याह्नपछि किन रोकियो हवाई उडान ? कर्णालीमा अहिले पाँच वटा विमानस्थल सञ्चालनमा छन्। तीमध्ये सिमिकोट, रारा र डोल्पा विमानस्थलको मध्याह्नपछि उडान तालिका छैन। यसअघि यहाँ मौसम अनुकूल हुँदा उडान हुने गरेका थियो। यद्यपि क्यानले उडान जोखिमपूर्ण भएको भन्दै मध्याह्नपछि उडान नगर्ने निर्णय गर्यो । सुर्खेत विमानस्थलका कार्यालय प्रमुख राजनराज ढुङ्गेलका अनुसार विमानस्थलमा तालिका निर्धारण गर्न सुरक्षा व्यवस्थापन प्रणाली लागु छ। जसमा हुन सक्ने सम्भावित जोखिम, बेलाबखत भइरहने जोखिम र सुरक्षाका उपायलगायतका विषयको पहिचान गरी त्यसको समाधानका उपाय निर्धारण गरिन्छ। उक्त प्रणालीमा विमानस्थल तालिका बमोजिम उडान हुने निर्णयलाई कडाइका साथ कार्यान्वयन गर्नुपरेको उनले बताए। कर्णालीमा हुने उडानमा हावाको गति बढ्नु, बादल बाक्लिनु, मौसम खराबी, बढी हल्लिनुका कारण उडान जोखिम मानिएको छ। मनसुन समयमा जोखिम बढी हुने भएकाले निर्णयमा कडाई गर्न बाध्य भएको उनको भनाइ छ। पत्र पठाइसकेका छौँ क्यानको निर्णयले नागरिकले सास्ती भोगेको भन्दै प्रदेश सरकारको तर्फबाट संघीय सरकारलाई पत्र पठाइसकिएको प्रदेशका उद्योग, पर्यटन, वन तथा वातावरण मन्त्री कृष्णकुमार विसीले जानकारी दिए। उनले रातोपाटीसँग भने, अहिले आपतकालीन उडानका लागि भनेर सहमति दिइएको छ। तर, नियमित उडानका लागि दिइएको छैन। पुन : सोमबार अर्को पत्र पठाइएको उनले बताए। रेडियो नेपालले प्रकाशन गरेको समाचार प्राधिकरणको निर्देशनले मुगुवासीलाई सास्ती विनोदकुमार मल्ल मुगु (रेडियो नेपाल)नेपाल नागरिक उड्डयन प्राधिकरणले गत साउन महिनाको दोस्रो साताबाट देशका ३० वटै विमान स्थलहरूमा दिउँसो १२ बजेपछि उडान भर्न रोक लगाउने निर्णय गरेपछि त्यस निर्णयले सबैभन्दा बढी दुर्गम जिल्लामा रहेका यात्रुहरू मर्कामा परेका छन्। बर्षातको समयमा हवाई दुर्घटना हुन सक्ने भन्दै नागरिक उड्डयन प्राधिकरणले साउन १४ गतेबाट दिउँसो १२ बजेदेखि लागू हुने गरी तिन महिनासम्म रोक लगाउने निर्णयले नेपालगञ्जबाट दैनिक उडान हुने रारालगायत कर्णालीका अन्य जिल्लाका यात्रुहरू मर्कामा परेका हुन्। हवाई यात्राबाट नेपालगन्ज पुग्ने यात्रुहरू रारा विमान स्थलमा हवाई जहाजको पर्खाइमा बसेको ८ दिन भएको छ। बिहान मौसम नखुले पनि दिउँसो १२ बजेपछि आकाश खुला हुन्छ। तर, नागरिक उड्डयन प्राधिकरणको निर्णयले १२ बजेपछि उडान गर्न मिल्दैन। आफ्नो ट्राभल्सबाट तारा एयरलाइन्स नेपालगन्ज जाने ४३ जना यात्रुहरू टिकट लिएर विमान स्थलमा जहाजको पर्खाइमा बसेको ८ दिन भएको छ। प्रत्येक दिन १२ बजेपछि रारा विमान स्थल आसपासको मौसम सफा हुने भए पनि तीन महिनासम्मका लागि १२ बजेपछि उडान भर्न रोक लगाए पछि सबैभन्दा बढी बिरामी र यात्रुहरू मर्कामा परेको हेभन रारा ट्राभल्सका बजार व्यवस्थापक सोभबहादुर भाम बताउनुहुन्छ। मुगु कार्मारोङ गाउँपालिका पुलु स्वास्थ्य चौकीमा कार्यरत स्वास्थ्यकर्मी हिमा बुढाको सात महिनाको गर्भ छ। उनको नाक भित्र मासु पलाएर सास फेर्न गारो भएपछि उपचारका लागि नेपालगञ्ज जान रारा विमान स्थल आएको ८ दिन भयो। गाउँपालिकाले २० दिनलाई मात्र बिदा दिएको छ। पाँच दिन रारा विमान स्थलमा सकिसकेको छ। जहाजको पर्खाइमा बस्दा बस्दै उपचार गर्न नपाई सबै बिदा यतै सकिने चिन्ता लागेको बुढाले दुखेसो व्यक्त गर्नुभयो। दिउँसो १२ बजे भन्दा पछि उडान भर्न रोक गर्ने नागरिक उड्डयनको निर्णय हुनुभन्दा पहिला रारा विमान स्थलमा नेपालगंजबाट सिता, समिट, तारा एयरलाइन्सले दैनिक दुईदेखि ३ तीन उडान भर्दै आएका थिए। नेपाल एयरलाइन्सले हप्तामा दुई दिन उडान गर्ने गरेको थियो ८ दिनदेखि रारा विमान स्थलमा कुनै जहाजले उडान भर्न सकेका छैनन्। रारा विमान स्थलको मौसम १२ बजे पछि खुल्ला हुने गर्छ। प्राधिकरणको निर्णयले १२ : ३० भित्र जहाज उडिसक्नु पर्ने हुन्छ। तर रारा विमान स्थलको लागी यो निर्णय उपयुक्त नभएको रारा नागरिक उड्डयन कार्यालय ताल्चाका प्रमुख रोमान भट्टराईले भन्नुभयो। लामो समय जहाज उडान नहुँदा सडक यातायात मार्फत आफ्नो गन्तव्यमा पुग्ने भए पनि बर्सातको समय पहिरोले ठाउँठाउँमा सडक अवरुद्ध हुने भएका कारणले सबै जना जहाजको पर्खाइमा हुन्छन्। कुनै बिरामीलाई तत्कालै उद्धार गरेर हेलिकोप्टर वा जहाजबाट सुविधा सम्पन्न स्थान लैजानु पर्ने हुन्छ। यो निर्णयले सर्वसाधरण मर्कामा परेको छाँयानाथ रारा१० का दिर्ग बुढाले बताउनु भयो। रारा विमान स्थल लगायत अन्य विमान स्थलका लागि गरिएको यो निर्णयलाई संशोधन गर्न माग गदै संघीय पर्यटन मन्त्रिलाई ज्ञापन पत्रसहित सुझाव दिएको र प्रधानमन्त्री समेत यो विषयमा छलफल गर्नका लागि प्रयास गरिरहेको पर्यटन उद्यमी समाजका अध्यक्ष देवीकृष्णा रोकायाले जानकारी गराउनु भयो। कर्णाली राजमार्ग नाम मात्रको राजमार्ग छ, यो सडकमा सडक मापदण्डका कुनै संरचनाहरू छैनन्। वर्षाको समयमा कर्णाली राजमार्ग कति जोखिम छ भनेर साध्य छैन। यो राजमार्गमा हत्केलामा ज्यानको बाजी राखेर यात्रा गर्नु पर्छ। विश्वमा ९९ प्रतिशत यात्रा सुरक्षाको ग्यारेन्टी रहेको हवाई उडानमा यात्रा गर्न सबै यात्रु चाहन्छन् तर रारा विमान स्थलसहित ३० विमान स्थलमा मौसमको कारण देखाउँदै सम्भावित दुर्घटनाबाट जोगाउन भन्दै प्राधिकरणले गरेको निर्णयले दुर्गमका जनता झन् पीडामा परेका छन्। एयरपोर्टमा दिउँसो उडान हुँदा बिहानै घरबाट हिँडेर विमानस्थलसम्म पुग्ने गरेका ग्रामीण क्षेत्रका मानिसहरूलाई प्राधिकरणको निर्णयले खर्चसमेत बढाएको छ। बिहानै उडान हुने भएपछि अघिल्लो दिन मै बजारमा आएर बस्नुपर्ने बाध्यता छ, नेपाल पत्रकार महासङ्घका अध्यक्ष नृपेन्द्रबहादुर मल्ल बताउनुभयो। हवाई जहाजलाई मात्र होइन प्राधिकरणको निर्णय हेलिकप्टरलाई समेत लागू हुने भएकाले दिउसो १२ बजेपछि हुने घटना,दुर्घटना र विपद्मा परेका नागरिकलाई समेत हेलिकप्टरबाट उद्धार गर्न पाईने छैन।  साभार"
प्रतिनिधिसभा बैठकअघि प्रधानमन्त्री दाहाल र दलका शीर्ष नेताबीच छलफल सुरू,"काठमाडौं : प्रतिनिधिसभा बैठकअघि प्रधानमन्त्री पुष्पकमल दाहाल (प्रचण्ड)ले संसदमा प्रतिनिधित्व गर्ने दलका शीर्षनेताहरूसँग छलफल जारी राखेका छन्। सिंहदरबारस्थित प्रधानमन्त्रीको कार्यालयमा बैठक जारी छ। प्रतिनिधिसभा बैठक दिउँसो १ बजेका लागि बोलाइएको छ। प्रधानमन्त्री दाहालले संसदको गतिरोध हटाउनेबारे छलफल गर्न दलका शीर्ष नेताहरूलाई बोलाएको प्रधानमन्त्रीको सचिवालयले जनाएको छ। बैठकमा नेकपा एमाले,नेपाली कांग्रेस,नेकपा माओवादी केन्द्र, राष्ट्रिय स्वतन्त्र पार्टी, राष्ट्रिय प्रजातन्त्र पार्टी शीर्ष नेताहरूलगायत पार्टीका प्रमुख सचेतकहरू सहभागी छन्। कांग्रेस सभापति शेरबहादुर देउवा,एमाले उपाध्यक्ष सुवास नेम्बाङ,राप्रपाका अध्यक्ष राजेन्द्र लिङदेन,रास्वपा सभापति रवि लामिछाने,रक्षामन्त्री पूर्णबहादुर खड्का ,गृहमन्त्री नारायणकाजी श्रेष्ठ,सामान्य प्रशासनमन्त्री अनितादेवी सहभागी बैठकमा सहभागी छन्। गत साउन २ गते त्रिभुवन अन्तर्राष्ट्रिय विमानस्थलबाट सुन तस्करी प्रकरणमा अनुसन्धान गर्न उच्चस्तरीय छानबिन समितिको माग गर्दै प्रमुख प्रतिपक्ष नेकपा एमालेले संसद पटकपटक अवरोध गर्दै आएको छ। एमालेले साउन १० गतेदेखि संसद अवरोध गर्दै आएको हो। लामो समयदेखि संसद अवरुद्ध भएपछि प्रधानमन्त्री दाहाल, सभामुख देवराज घिमिरे र राष्ट्रियसभाका अध्यक्ष गणेशप्रसाद तिमिल्सिनाले राष्ट्रपति रामचन्द्र पौडेललाई भेटेर गतिरोध अन्त्यका लागि पहल गरिदिन अनुरोध गरेका थिए। त्यसपछि राष्ट्रपति पौडेलले एमाले अध्यक्ष केपी शर्मा ओलीलाई बोलाएर जनताका विषयमा गम्भीर हुन र सत्तपक्ष र प्रतिपक्ष मिलेर जान आग्रह गरेका थिए। सभामुख घिमिरेले समेत प्रधानमन्त्री दाहालसहित प्रमुख तीन दलका शीर्ष नेता, प्रमुख सचेतकसँग एकल र संयुक्तरुपमा विभिन्न चरणमा छलफल गरेपनि कुनै निष्कर्ष निस्कन सकिरहेको छ। छलफलमा सत्तपक्ष र प्रतिपक्ष आआफ्नो अडानबाट पछि हट्न सकेका छैनन्। लामो समयदेखि संसद अवरुद्ध हुँदा विभिन्न कानुनी र प्रक्रियागत कामहरू रोकिएका छन्।"
राजस्व चुहावट नियन्त्रणमा सरकार प्रतिबद्ध : गृहमन्त्री,"काठमाडौं : उपप्रधानमन्त्री एवं गृहमन्त्री नारायणकाजी श्रेष्ठले भन्सार नाकामा हुने राजस्व चुहावट नियन्त्रणका लागि सरकार प्रतिबद्ध रहेको बताएका छन्। आइतबार मन्त्रालयमा आयोजित कुखुरा तथा कुखुराजन्य पदार्थको गैरकानुनी ओसारपसार नियन्त्रण सम्बन्धी बैठकमा श्रेष्ठले मुलुक आत्मनिर्भर हुने वस्तुमा बाहिरबाट चोरी पैठारी हुने गरेको देखिएको भन्दै राजस्व चुहावट नियन्त्रणका लागि सरकार प्रतिबद्ध रहेको बताएका हुन। उनले भन्सार नाका र खुला सीमानाबाट हुने चोरी पैठारी व्यवसायीको मात्र समस्या नभएकाले यसप्रति गम्भीर रहेको बताए । भारतवाट चोरी पैठारी हुँदै कुखुरा तथा कुखुराजन्य पदार्थ नेपाल भित्रिदा विभिन्न रोगको जोखिम बढेको भन्दै क्वारेन्टाइनसम्बन्धी कानुन परिमार्जन गर्न समन्वयन गर्ने उनको भनाइ छ । श्रेष्ठले सीमा क्षेत्रमा दर्ता नभएर सञ्चालन भएका वा दर्ता भएर पनि अवैध रुपमा सञ्चालन भएका कुखुरा फार्मलाई हटाउन निर्देशन दिर्ने धारणा राखे । उनले अर्थतन्त्र सुधारका लागि आन्तरिक पुँजी निर्माण, पुँजीगत खर्च कार्यान्वयनको अवस्था र व्यापार घाटा न्यूनीकरणलाई सम्बोधन नगरेसम्म मुलुक अघि बढ्न नसक्ने उल्लेख गरे। बैठकमा नेपाल पोल्ट्री महासंघका अध्यक्ष गुणचन्द्र विष्टले कोरोनापछि मुलुकको पोल्ट्री व्यवसायमा निकै समस्या देखिएको र भारतबाट हुने चोरी पैठारीले थप असर परेको बताए । त्यस्तै व्यवसायीहरुले सीमा क्षेत्रमा खोलिएका कुखुरा फार्मलाई कारबाहीको दायरामा ल्याउनुपर्ने, अवैध ओसारपसार गर्नेलाई कडा कारवाही गर्नुपर्ने लगायतका सुझाव दिएका थिए ।"
सत्ता पक्ष र प्रतिपक्ष आआफ्नै अडानमा : सभामुखप्रमुख सचेतकको बैठक निष्कर्षविहीन,"काठमाडौं : संसदमा उत्पन्न गतिरोध अन्त्य गर्न सभामुख देवराज घिमिरे र प्रमुख सचेतकबीचको छलफल बिना निष्कर्ष सकिएको छ। आज बिहान सिंहदरबारमा बसेको बैठकमा सचेतकहरुले आआफ्ना दलका अडान राखेपछि बैठक निष्कर्षबिहीन भएको हो । बैठकपछि कांग्रेस सचेतक सुशीला थिङले अवरुद्ध सदन चलाउनका लागि निकास निकाल्नका लागि छलफल भएपनि दलहरुले आफ्नो अडान कायमै राखेको बताइन् । त्यस्तै सदनमा कांग्रेस सांसद सुनील शर्माको अभिव्यक्तिलाई रेकर्डबाट हटाउने वा नहटाउने भन्ने विषयमा पनि मतभेद कायमै रहेको उनको भनाई छ । बैठकमा सभामुख घिमिरेले समितिको नेतृत्व चयन प्रक्रिया बाँकी रहेकाले सदनको अवरोध हटाउनका लागि निरन्तर पहल गर्ने बताएको सचेतक थिङले जानकारी दिइन्। यसैगरी रास्वपाका प्रमुख सचेतक सन्तोष परियारले बैठकमा सत्ता र प्रमुख प्रतिपक्ष दुवैले आफ्नो अडान नछाड्दा बैठकमा कुरा नमिलेको बताए। उनले भने, अहिले सत्तापक्ष र प्रतिपक्षको अडान कायमै छ। बैठकमा कुरा मिल्न सकेन। अब प्रधानमन्त्रीले बोलाउनु भएको बैठकमा कुरा मिल्ला कि भन्ने अपेक्षा छ। बैठकमा सत्तापक्षबाट नेपाली कांग्रेस र नेकपा माओवादी केन्द्र, विपक्षी दलबाट नेकपा एमाले, राष्ट्रिय स्वतन्त्र पार्टी र राष्ट्रिय प्रजातन्त्र पार्टीका प्रतिनिधि सहभागी थिए । विमानस्थलबाट क्वीटल (पगालेपश्चात ६० किलो ७ सय १६ ग्राम) सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले लगातार संसद बैठकमा अवरोध गरिरहेको छ।एमालेको अडानप्रति सत्तापक्ष असहमत भएपछि सरकारकै आग्रहमा सभामुख देवराज घिमिरेले पटकपटक सारिरहेका छन्। संसद बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए। तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजी गर्ने गरेका छन्।"
"प्रस्तावित प्रधानन्यायाधीशमाथि संसदीय सुनुवाइ भोलि, उजुरीकर्तालाई बोलाइयो","काठमाडौं : प्रस्तावित प्रधानन्यायाधीश विश्वम्भरप्रसाद श्रेष्ठविरुद्ध परेका उजुरीबारे संसदीय सुनुवाइ समितिमा छलफल भएको छ। आइतबार बिहान सिंहदरबारमा बसेको बैठकमा समिति सदस्यहरूबीच श्रेष्ठविरुद्ध परेका उजुरीबारे सामान्य छलफल भएको हो। श्रेष्ठविरुद्ध तीवटा उजुरी परेका र उजुरीकर्तालाई भोलि छलफलका लागि बोलाउने निर्णय भएको समिति सदस्य जीवन परियारले अन्नपूर्णलाई जानकारी दिए। उनले भने,'प्रस्तावित प्रधानन्यायाधीशविरुद्ध ३ वटा उजुरी परेका छन्। उजुरीकर्तालाई भोलि छलफलका लागि बिहान १०:३० बजे बोलाउने निर्णय भएको छ। प्रस्तावित प्रधानन्यायाधीश श्रेष्ठमाथि भोलि नै संसदीय सुनुवाइ हुन्छ।' संसद सचिवालयका अनुसार दुईवटा इमेलबाट उजुरी परेका छन् भने एसके तिमिल्सेनाले भौतिकरूपमै उपस्थित भएर उजुरी दिएका छन्। यसअघि साउन २३ गते बसेको समितिको बैठकले प्रधानन्यायाधीशमा श्रेष्ठविरुद्ध उजुरी आह्वान गरेको थियो। साउन १८ गते बसेको संवैधानिक परिषद्को बैठकले वरिष्ठ न्यायाधीश श्रेष्ठलाई प्रधानन्यायाधीशमा सिफारिस गर्ने निर्णय गरेको थियो। संसदीय सुनुवाइबाट अनुमोदन भएपछि श्रेष्ठलाई प्रधानन्यायाधीशमा नियुक्त गर्नेछन्।"
"संसदको गतिरोध अन्त्य गर्न सभामुख सक्रिय, आज पनि प्रमुख सचेतकसँग छलफल गर्ने","काठमाडौं : संसदमा उत्पन्न गतिरोध अन्त्य गर्न सभामुख देवराज घिमिरेले आज पनि पहल गर्ने भएका छन्। सभामुख घिमिरेले प्रधानमन्त्री, प्रमुख तीन दलका शीर्ष नेता र प्रमुख सचेतकसँग पटकपटक छलफल भएपनि हालसम्म संसदको गतिरोध हट्न सकेको छैन। सभामुख घिमिरेले सदनको अवरोध हटाउन आज बिहान ११ बजेपनि सिंहदरबारस्थित कार्यकक्षमा सत्तापक्ष र विपक्षी दलका प्रमुख सचेतकहरुलाई छलफलका लागि बोलाएका छन्। बैठकमा सत्तापक्षबाट नेपाली कांग्रेस र नेकपा माओवादी केन्द्र, विपक्षी दलबाट नेकपा एमाले, राष्ट्रिय स्वतन्त्र पार्टी र राष्ट्रिय प्रजातन्त्र पार्टी सहभागी हुने सभामुखका प्रेस सल्लाहकार शेखर अधिकारीले जानकारी दिए। प्रतिनिधि सभाको बैठक दिउँसो १ बजे बस्दैछ। भन्सारकै गोदाममा इलेक्ट्रिक सिगरेट (भेप) साटफेर गरेर सुन तस्करी गरेको प्रकरणमा माओवादी केन्द्रका उपाध्यक्ष तथा पूर्वसभामुख कृष्णबहादुर महरालाई पक्राउ नगरेको र १०० किलो (तौलिँदा ६० किलो) सुन प्रकरणमा पनि माओवादी नेतृत्व संलग्न भन्दै प्रमुख प्रतिपक्ष दल एमालेले छानबिनको माग गर्दै निरन्तर संसद अवरुद्ध गरेको छ। हालको अनुसन्धान प्रक्रियाबाट निष्कर्षमा पुग्न नसकिने भन्दै एमाले र राप्रपाले तस्करी भएको सुन प्रकरणको अनुसन्धान गर्न उच्चस्तरीय छानवीन समिति वा न्यायिक आयोग गठन गर्नुपर्ने बताउँदै आएको छ। त्रिभुवन अन्तर्राष्ट्रिय विमानस्थलको भन्सार गोदामबाट इलेक्ट्रिक सिगरेट (भेप) भित्र लुकाएर ल्याएको करिब ९ किलो सुन हराएपछि उक्त प्रकरणमा संलग्न चिनियाँ व्यापारीसमेत रहेका तस्करहरुसँग महरा बाबुछोराले पटकपटक टेलिफोन सम्पर्क गरेको केन्द्रीय अनुसन्धान ब्युरो (सिआइबी)को अनुसन्धान प्रतिवेदनमा उल्लेख छ। तर हालसम्म प्रहरीले महरा बाबुछोरालाई पक्राउ गरेर अनुसन्धान गरेको छैन। उक्त प्रतिवेदनको आधारमा समाचार प्रकाशित भएपनि महराले आफू संलग्न नभएको र उक्त प्रकरणमा रहेको नाम, उल्लेख गरिएको फोन नम्बर आफ्नो नभएको दाबी गरिरहेका छन्। एमाले, राप्रपा र रास्वपालगायत सत्ता पक्षकै कतिपय सांसदले विमानस्थलबाट भएको सुन तस्करी प्रकरण अनुसन्धान गर्न उच्चस्तरीय छानबिन समिति वा न्यायिक आयोग बनाउनुपर्ने बताइरहँदा सरकार र सत्ता गठबन्धनले समिति नबनाउने अडान लिएका छन्। सत्ता पक्ष र प्रमुख प्रतिपक्षी दलका नेताहरूको अडान कायम भएपछि बैठक अनिर्णित भइरहेको छ।"
पूर्वप्रधानमन्त्रीद्वय नेपाल र भट्टराईलाई उन्मुक्ति दिएको भन्दै रवि लामिछाने भने : गृहमन्त्रीज्यू ! ठूलै गडबड छ,"काठमाडौं : पूर्वउपप्रधान एवम् गृहमन्त्री रवि लामिछानेले ललिता निवास जग्गा प्रकरणको अपूरो फाइल नबुझाउन ध्यानाकर्षण गराएका छन्। राष्ट्रिय स्वतन्त्र पार्टीका सभापतिसमेत रहेका लामिछानेले सीआइबीले गैरकानुनी आदेश सुन्न र मान्न नहुने बताएका छन्। उनले गृहमन्त्री नारायणकाजी श्रेष्ठप्रति आशंका व्यक्त गरे। लामिछानेले फेसबुकमा लेखेका छन्, सीआईबीले गैरकानूनी आदेश नसुनोस्, नमानोस्। ललिता निवास प्रकरणका निर्णयकर्ता सबैको बयान नै विनाको अपूरो अधूरो फाइल पेश नगरोस्। गृहमन्त्रीज्यू, केही त गडबड छठूलै गडबड छ। सत्ता गठबन्धन र सरकारको निर्देशनमा ललिता निवास जग्गा हिनामिना प्रकरणमा मुछिएका पूर्वप्रधानमन्त्रीद्वय माधवकुमार नेपाल र डा बाबुराम भट्टराईलगायत निर्णयकर्ता र पक्राउ पूर्जी जारी भएका उच्चपदस्थ अधिकारीसँगको बयान बिना सीआईबीले आज सरकारी वकिलको कार्यालयमा फाइल बुझाउने तयारी गरेपछि लामिछानेले यस्तो आग्रह गरेका हुन्। सर्वोच्च अदालतले ललिता निवासको जग्गा हिनामिना प्रकरणमा पूर्वप्रधानमन्त्रीद्वय नेपाल र डा भट्टराईसहितलाई अनुसन्धान गर्न आदेश दिएको थियो। न्यायाधीश अनिलकुमार सिन्हा र डाकुमार चुडालको संयुक्त इजलासको आदेशमा भनिएको छ, मन्त्रिपरिषद्को निर्णय तथा निर्णय प्रमाणित गरी कार्यान्वयन तहमा प्रत्यक्षरूपमा संलग्न हुनेहरू, मन्त्रालय स्तरमा सो निर्णय गर्न किटानी प्रस्ताव पेस गर्ने वा प्रस्तावमा संलग्न माथिल्लो तहको पदाधिकारी वा अधिकारीको पदसोपान (अनुसन्धानकर्ताको सवाल बमोजिमको पिरामिडको माथिल्लो तह) बाटसमेत गरी अब उप्रान्तको थप अनुसन्धान कार्य अबिलम्ब सम्पन्न गर्नु गराउनु भनी यो आदेश जारी गरी दिएको छ। सर्वोच्च अदालतको आदेश भएपनि प्रतिवेदन बुझाउने अन्तिम दिनसम्म पनि पूर्वप्रधानमन्त्रीद्वय डा भट्टराई र नेपालसँग बयानसमेत लिइएको छैन। सीआईबीले पूर्वप्रधानमन्त्रीद्वयको बयान लिन प्रश्नावलीहरू तयार गरेपनि सत्ता गठबन्धनमा खटपट हुने भएपछि बयानमा नबोलाउन सीआईबीलाई दबाब दिइएको आशंका गरिएको छ।"
एकीकृत समाजवादीको पोलिटब्यूरो बैठक बस्दै,"काठमाडौं : नेकपा (एकीकृत समाजवादी) को पोलिटब्यूरो बैठक आज बस्ने भएको छ। पार्टी केन्द्रीय कार्यालयमा आज दिउँसो बस्ने बैठकमा केन्द्रीय कमिटी बैठकको लागि कार्यसूची तय गर्नेलगायतविषयमा छलफल हुने महासचिव घनश्याम भुसालले जानकारी दिए। उनका अनुसार बैठकमा पार्टीले अवलम्बन गर्ने वैचारिक दृष्टिकोण, जनताको बहुदलीय जनवादको सान्दर्भिकता, पार्टीको संरचना र सामथ्र्य विस्तारका लागि आवश्यक रणनीति, सङ्गठन विस्तार तथा पार्टी आधारभूत तहसम्म स्थापित गर्न आवश्यक कार्ययोजना, समसामयिक परिस्थिति र राजनीतिक प्रतिवेदनलगायत विविध विषयमा छलफल हुने छ। बैठकमा सबै जनवर्गीय सङ्गठनको कार्यसम्पादनको समीक्षा, पछिल्लो समयमा विकसित राष्ट्रिय तथा अन्तर्राष्ट्रिय घटनाक्रमको विश्लेषण, आसन्न केन्द्रीय कमिटी बैठक र पार्टीको महाधिवेशनको निर्णय गर्ने विषयमा छलफल गरिने छ। समाजवादी अर्थ व्यवस्था कार्यान्वयनमा देखिएका चुनौती कार्यान्वयनका लागि शीर्षनेतालाई बैठकले जिम्मेवारीसमेत प्रदान गर्नेछ। महासचिव भुसालले राससलाई दिएको जानकारी अनुसार पार्टीको महाधिवेशनको मिति र स्थान तोक्न केन्द्रीय कमिटी बैठक यही भदौ ५ देखि ७ गतेसम्म काठमाडौँमा बोलाइएको छ।"
संसदको गतिरोध अन्त्य गर्न सभामुख घिमिरे र प्रमुख सचेतकबीच छलफल जारी,"काठमाडौं : संसदमा उत्पन्न गतिरोध अन्त्य गर्न सभामुख देवराज घिमिरे र प्रमुख सचेतकबीच छलफल जारी रहेको छ। सभामुख घिमिरेले सदनको अवरोध हटाउन सिंहदरबारस्थित कार्यकक्षमा सत्तापक्ष र विपक्षी दलका प्रमुख सचेतकबीच छलफलका लागि बोलाएका हुन्। प्रतिनिधि सभाको बैठक अगाडि सत्तापक्षबाट नेपाली कांग्रेस र नेकपा माओवादी केन्द्र, विपक्षी दलबाट नेकपा एमाले, राष्ट्रिय स्वतन्त्र पार्टी र राष्ट्रिय प्रजातन्त्र पार्टीका प्रमुख सचेतक सहभागी छन्। भन्सारकै गोदाममा इलेक्ट्रिक सिगरेट (भेप) साटफेर गरेर सुन तस्करी गरेको प्रकरणमा माओवादी केन्द्रका उपाध्यक्ष तथा पूर्वसभामुख कृष्णबहादुर महरालाई पक्राउ नगरेको र १०० किलो (तौलिँदा ६० किलो) सुन प्रकरणमा पनि माओवादी नेतृत्व संलग्न भन्दै प्रमुख प्रतिपक्ष दल एमालेले छानबिनको माग गर्दै निरन्तर संसद अवरुद्ध गरेको छ। हालको अनुसन्धान प्रक्रियाबाट निष्कर्षमा पुग्न नसकिने भन्दै एमाले र राप्रपाले तस्करी भएको सुन प्रकरणको अनुसन्धान गर्न उच्चस्तरीय छानवीन समिति वा न्यायिक आयोग गठन गर्नुपर्ने बताउँदै आएको छ। त्रिभुवन अन्तर्राष्ट्रिय विमानस्थलको भन्सार गोदामबाट इलेक्ट्रिक सिगरेट (भेप) भित्र लुकाएर ल्याएको करिब ९ किलो सुन हराएपछि उक्त प्रकरणमा संलग्न चिनियाँ व्यापारीसमेत रहेका तस्करहरुसँग महरा बाबुछोराले पटकपटक टेलिफोन सम्पर्क गरेको केन्द्रीय अनुसन्धान ब्युरो (सिआइबी)को अनुसन्धान प्रतिवेदनमा उल्लेख छ। तर हालसम्म प्रहरीले महरा बाबुछोरालाई पक्राउ गरेर अनुसन्धान गरेको छैन। उक्त प्रतिवेदनको आधारमा समाचार प्रकाशित भएपनि महराले आफू संलग्न नभएको र उक्त प्रकरणमा रहेको नाम, उल्लेख गरिएको फोन नम्बर आफ्नो नभएको दाबी गरिरहेका छन्। एमाले, राप्रपा र रास्वपालगायत सत्ता पक्षकै कतिपय सांसदले विमानस्थलबाट भएको सुन तस्करी प्रकरण अनुसन्धान गर्न उच्चस्तरीय छानबिन समिति वा न्यायिक आयोग बनाउनुपर्ने बताइरहँदा सरकार र सत्ता गठबन्धनले समिति नबनाउने अडान लिएका छन्। सत्ता पक्ष र प्रमुख प्रतिपक्षी दलका नेताहरूको अडान कायम भएपछि बैठक अनिर्णित भइरहेको छ। सभामुख घिमिरेले प्रधानमन्त्री, प्रमुख तीन दलका शीर्ष नेता र प्रमुख सचेतकसँग पटकपटक छलफल भएपनि हालसम्म संसदको गतिरोध हट्न सकेको छैन।"
प्रेस स्वतन्त्रता विरोधी काम गर्यो नागरिक उड्डयन प्राधिकरणले,"१२ बजेपछि जहाज उडन नपाउँदा कर्णालीलगायत दुर्गमका ४ बालबालिकाको ज्यान गयो। यस्तो संवेदनशील विषयमा संसद्मा छलफल नै संसद् अवरोधको अवस्थामा छ। त्यसकारण छलफल नभएको हो। सत्य कुरा के हो भने, कर्णाली प्रदेशको हुम्लामा अझै गाडी पुगेको छैन। अरू जिल्लामा पनि सडक यातायात राम्रो छैन। त्यसैकारण त्यहाँका जनताको आवागमनको एकमात्रै विकल्प भनेको हवाई सेवा नै हो। त्यहाँका जनताका पिरमर्का नबुझी नेपाल नागरिक उड्डयन प्राधिकरणले यस्तो निर्णय गर्नु भनेको केटाकेटीपन हो। १२ बजेपछि हवाई सेवा रोकिँदा कर्णालीमा चार बालबालिकाको ज्यान गयो ? यसको जिम्मेवार को हो ? प्राधिकरणको नेतृत्वले यसको जिम्मा लिने कि नलिने ? यो त मानवअधिकारको हनन भयो। लोकतन्त्रमा मान्छेको बाँच्न पाउने अधिकारको हनन हुनु भनेको सबैभन्दा गम्भीर विषय हो। गम्भीर प्रकृतिका बिरामीले जहाज चढ्न नपाउने गरी प्राधिकरणले किन निर्णय गर्यो भन्ने पनि सोचनीय विषय हो। त्यही विषयमा समाचार लेख्दा अन्नपूर्ण पोस्ट्का प्रकाशकलाई प्राधिकरणले सीधै धम्कीपूर्ण पत्र पठायो नि !यो लाजमर्दो कुरा हो। गल्ती आफू गर्ने, अनि समाचार लेख्यो भनेर मिडिया हाउसलाई स्पष्टीकरण सोध्ने ? १२ बजेपछि जहाज नउड्दा उपचार नपाएर मरेका ती ४ जना बालबालिकाको जिम्मा प्राधिकरणको नेतृत्वले लिने हो ? प्राधिकरणको निर्णयविरुद्ध सिंगो कर्णालीका जनता, सांसद, नागरिक समाज विरोधमा उत्रेको कुरा प्राधिकरणले देखेन ? सुनेन ? हैन, यो प्राधिकरणको नेतृत्व कस्तो हो ? कर्णालीका जनताले उपचार नपाई अनाहकमा ज्यान गुमाउनुपरेको विषयको समाचार मिडिया नलेखी प्राधिकरणले लेख्छ त ? प्राधिकरणले सीधै मिडिया हाउसका सञ्चालकलाई स्पष्टीकरण सोध्न मिल्छ ? मिल्दैन। संविधान निर्मातामध्येको एक जना म पनि हुँ। हामीले प्रेस स्वतन्त्रताले मात्रै पुग्दैन भनेर संविधानको प्रस्तावनामा पूर्ण प्रेस स्वतन्त्रता लेख्यौं। किनभने, लोकतन्त्रको बलियो खम्बा प्रेस हो। कसैले पनि नाजायज स्वार्थका कारण प्रेसमाथि हस्पक्षेप गर्न नपाओस् भन्नका लागि पूर्णप्रेस स्वतन्त्रताको लेखेका हौं। अर्कोतिर, कर्णालीका जनताका दुःख व्यथा र पीडाका समाचार लेख्दा मिडिया सञ्चालकलाई स्पष्टीकरण सोध्ने कुरा लोकतन्त्रको मज्जाक हो। यस्तो त पञ्चायत र राजतन्त्रकालमा मात्रै हुन्थ्यो। कर्णालीमा जहाज नजाँदा त्यहाँका महिला र बालबालिकाले अनाहकमा ज्यान गुमाए। जनताका ती पीडा लेख्ने र बोल्ने मिडियाका सञ्चालकमाथि धम्की दिने लोकतन्त्रमा नयाँ राजा जन्मिसकेका हुन् र ? कसैले पनि नयाँ राजा बन्न नखोजे हुन्छ। हामीले राजतन्त्र फ्याकेर गणतन्त्र ल्याइसक्यौं। गणतन्त्रमा जनताका पीडा बोल्ने र लेख्ने भनेकै सञ्चारमाध्यमले हो। मिडियाका सन्दर्भमा उसको अदालत भनेको प्रेस काउन्सिल हो। समाचारमा चित्त नबुझे त्यहाँ जान सकिन्छ। तर, सीधै मिडिया हाउस र सञ्चालकसँग स्पष्टीकरण सोध्ने कुरा हामीले बनाएको संविधानको मर्म र भावनाविपरीत हो। प्रेस स्वतन्त्रता विरोधी कदम हो। प्राधिकरणले यस्तो निर्णय किन गर्यो होला त ? नागरिक उड्डयन प्राधिकरणका महानिर्देशक प्रदीप अधिकारी सिभिल इन्जिनियर हुन्। उनी एभिएसनको इन्जिनियर हैनन्। उनको एक मात्र उद्देश्य भनेको कसरी पैसा कमाउने भन्ने मात्रै हो। त्यसैकारण उनको ध्यान निर्माण (कन्सट्रक्सन) मा मात्रै छ। किनभने सिभिल इन्जिनियरको काम नै कन्सट्रक्सन हो। त्यो काम गर्दा उनलाई निश्चित कमिसनको रकम आउँछ। एयरपोर्ट वा अरू भवन निर्माण गर्दा सीधासीधा पैसा आउँछ। त्यसैकारण हरेक ठाउँमा कन्सट्रक्सनको टेन्डर निकाल्न उनलाई हतार हुन्छ। मैले बारम्बार भन्दै आएको कुरा नेपालमा कन्फिल्क्ट अफ इन्ट्रेस रेगुलेटिभ बडी र सर्भिस प्रोभाइडर अलगअलग हुनुपर्छ। जस्तो एनटीसी सर्भिस प्रोभाइडर हो, एनटीए रेगुलेटिभ बडी हो। राष्ट्रबैंक रेगुलेटिभ र वाणिज्य बैंकहरू सर्भिस प्रोभाइडर हुन्। तर, नागरिक उड्डयनको क्षेत्रमा यस्तो छैन। त्यसैकारण त्यहाँ कन्फिल्क्ट अफ इन्ट्रेस हावी छ। त्यसको नाजायज फाइदा डिजी अधिकारीले उठाइ राखेका छन। हाम्रो विडम्बना के छ भने डीजीलाई तीनवटै ठूला नेताले खल्तीमा राखेका छन्। त्यसकारण सुदन किराती जस्तो मन्त्रीलाई त उनले आँच्छुआँच्छु पारिदिइसके। किरातीजीको ठाउँमा म भएको भए राजीनामा दिन्थे। या त मेरो मन्त्रीको कुरा चल्नुपर्यो, नभए राजीनामा दिएर हिँड्नुपर्यो। पैसाका लागि मात्रै काम गर्नेलाई त सरकारले कारबाही गर्नुपर्ने होइन र ? तीनवटै पार्टीका नेतालाई महानिर्देशक अधिकारीले किनिसकेका छन्। अनि कसरी कारबाही हुन्छ ? मन्त्रीले नसकेपछि सिधैं स्पष्ट हुने कुरा हो मन्त्रीभन्दा माथिकालाई उनले प्रभावित गरेका छन्। यस्तो अवस्थामा यो देशमा कानुनी राज्यबाट न्याय पाउने अवस्था म देख्दिनँ। सेवा प्रदायक र नियमन निकाय फरक हुनुपर्छ भन्दै विधेयक अघि बढ्न नदिने पनि प्राधिकरणकै नेतृत्व हो भन्ने छ नि ! यहाँ संस्था बलियो छैनन्, व्यक्ति बलिया छन्। यसको उदाहरण हुन, प्रदीप अधिकारी। नागरिक उड््डयन प्राधिकारण हैन कि प्रदीप अधिकारी बलिया छन्। किनभने ३ वटै पार्टीका अध्यक्ष उहाँको खल्तीमा छन्। संस्थामा अधिकारीको मनपरि छ। अधिकारीले यतिसम्म आतंक मच्चाएका छन् कि, सिनियरलाई हेडक्वार्टरमा राखेका छैनन्। कोही भैरहवा, कोही पोखरा धपाइएका छन्। ११ तहका मान्छेले १२ तहका ६ जना मान्छेलाई सरुवा गरिदिए। अनि यो देशमा कस्तो सुशासनको कुरा गर्ने ? सबैभन्दा सुशासनको ढोग गर्ने व्यक्तिले सुशासनलाई मज्जाक बनाएका छन्। संसद् निरन्तर स्थगित भइरहँदा जनताका आवाज बन्द भएनन् ? राजनीतिक पार्टीमा लोकतान्त्रिक चरित्र र आचरण नभएका कारण संसद् अबरुद्ध छ। कागज र संविधानमा लोकतन्त्र लेख्दैमा लोकतान्त्रिक देश हुँदैन। लोकतन्त्रमा लोकतान्त्रिक चरित्र हुनैपर्छ। तर, यहाँ त्यस्तो छैन। लोकतन्त्रमा संस्था बलियो हुन्छ, व्यक्ति बलियो हुँदैन। हाम्रोमा उल्टो भइरहेको छ। अर्कोतिर लोकतान्त्रिक संस्थाहरू सबै कमजोर छन्। चाहे संसद् होस् या न्यायपालिका, संवैधानिक निकाय होस वा सुरक्षा क्षेत्र सबै कमजोर छन्। यो हुनुको कारण भनेको कुनै पनि दल आफ्नो एजेन्डामा बलियो छैनन् भन्ने हो। जुन देशमा विश्वविद्यालयका शिक्षक पिटिन्छन्, त्यस्तो देशमा कस्तो न्यायको आस गर्नु ? अहिले जति भ्रष्टाचारको फाइल खोलिएका छन्। यो क्षणिक हो। हरेक प्रधानमन्त्रीको पालामा भ्रष्टाचार भएकै छन्। अहिले भ्रष्टाचारका फाइल खोले जस्तो गरिन्छ। तर, फाइल खोल्नेबित्तिकै ३ वटै शीर्ष नेता एक ठाउँमा जम्मा भइहाल्छन्। भाग नपाए हल्ला गर्ने, भाग पाएपछि चुप लाग्ने चलन नेताहरूमा छ। जनताका सवालबारे संसद्मा कहिले छलफल हुन्छ त ? संसद् नै नखुलेपछि कहाँ छलफल गर्ने ? यो विषयले नेतालाई छुँदैन। संसद् अबरुद्धको विषय संसद्मा छलफल नै हुँदैन। छलफल बालुवाटारमा हुन्छ, अनि कसरी जनताका सवाल र समस्याहरू समाधान हुन्छन् ? ३० वर्षदेखि देशको विकास नहुनुको कारण पनि नेतालाई जनताको पीडा, अभाव र थकान महसुस नहुनु हो। उहाँहरूलाई प्रधानमन्त्री, मन्त्री र सभापति हुन पाए पुग्छ। यहाँ जनताप्रति पारदर्शी नहुने, जिम्मेवारी नहुने तर आआफू पद ओगट्ने फेसन मात्रै चलेको छ। सरकारले सुशासन र सदाचारीको नारा त लगाइरहेको छ नि !यता हल्ला गरेर उता कुखुरा छोड्दिने काम सरकारले गरेको छ। सुशासन छ भने ल्यारक्याल लामाको नियुक्ति सुशासनका लागि हो ? नेपाल नागरिक उड्डयन प्राधिकरणमा प्रदीप अधिकारीको नियुक्ति सुशासनका लागि हो ? १२ तहको ६ जना हुँदाहुँदै ११ तहको सिभिल इन्जिनियरलाई क्यानको डीजी किन बनाइयो ?सुशासन भनेको यस्तै हुन्छ ? प्रदीप अधिकारीका विषयमा हिजो पर्यटनमन्त्री सुदन किराती के बोल्नुहुन्थ्यो ? आज किन मौन ? भ्रष्टाचारीलाई जोगाउने काम सरकारबाटै भइरहेको हो त ?भ्रष्टाचार माकुराको जालो जस्तो छ। साना जालोमा पर्छन्, ठूलो उम्किन्छन्। एक नम्बरका भ्रष्टाचारीहरू बिहानै प्रधानमन्त्री भेट्ने र बेलुका पनि सँगै डिनर गर्ने गर्छन। तीनै व्यक्तिलाई जोगाउने काम हुन थालेको छ। सुशासनको भद्दा मज्जाक भएको छ। मैले त भन्दै आएको एउटा विषय छ। प्रधानमन्त्री क्वार्टरमा सीसीटिभी क्यामेरा राखौं। प्रधानन्यायाधीशको क्वार्टरमा र मन्त्रीहरूका क्वार्टरमा पनि सीसीटिभी राखौं। त्यसो भयो भने भ्रष्टाचार नियन्त्रण गर्न मद्दत पुग्छ। संसद्मा सर्ट खोलेर अर्धनग्न नै हुनुभयो नि ! किन ? यो संसद् नग्न छ। म अर्धनग्न भएको छु। भुटानी शरणार्थीको विषयमा छलफल नै नगर्ने भनेर कार्यसूचीमा राखिएन। यो कुरा मैले थाहा पाएपछि सभामुखजीसँग बोल्न समय मागे। समय नदिएपछि मैले सर्ट खोल्छु भनेको थिएँ। सभामुखजीको च्याम्बरमै मैले यस्तो कुरा भनेको थिए। समय नदिएपछि मैले सर्ट खोलेको थिए। भुटानी शरणार्थी प्रकरणमा संलग्न व्यक्तिलाई सरकारले किन पक्राउ गर्न सक्दैन ? भनेर मैले सर्ट खोलेर विरोध गरेको ३ दिन पछि बालकृष्ण खाँण र ५ दिनपछि टोपबहादुर रायमाझी पक्राउ परे। यहाँ केही नगरी त केही दबाब पनि नहुने रैछ। यत्रो विवादका बीचमा ल्यारक्याल लामाको नियुुक्ति किन भयो होला ?ल्यारक्याल लामाको नियुक्ति अन्तर्राष्ट्रिय प्रभावबाट भएको हो। प्रधानमन्त्रीको बाध्यता थियो। आर्थिक चलखेल पनि कारण हो कि ? अन्तर्राष्ट्रिय समुदायका लागि आर्थिक चलखेल कुनै ठूलो कुरा हैन। पावरसँग पैसा पनि आउँछ। पावर एक्लै आउँदैन। त्यसै कारण मान्छे पावरमा जान खोज्छ। पावर एक्लै हुँदैन। अन्तर्राष्ट्रिय सम्बन्धमा इकोनोमिक र मिलिटरी माइट भनिन्छ। मिलिटरीलाई पावर मानेपछि त्यसमा इकोनोमिक स्वतः आउँछ। जो मान्छे वरिष्ठ स्थानमा छ। त्योसँग धन आफैं आउँछ। हिजो चप्पल लगाउने मान्छे आज पजेरोमा घुमिराखेको छ। किनभने त्यो पावरमा गएकाले पैसा आयो। पावरमा नगएको भए मान्छेसँग पैसा हुने थिएन। सुनकाण्डमा उच्चस्तरीय छानबिन समिति आवश्यक छ कि छैन ? नेपाल प्रहरीको केन्द्रीय अनुसन्धान ब्युरो (सीआईबी) ले ललिता निवासको केशमा पूर्वप्रधानमन्त्रीहरूलाई छानबिनका लागि बोलाएन। सीआईबी बलियो छ भने किन ललिता निवासमा नेताहरूलाई जोगाउन लाग्यो। सत्ता पक्ष चाहन्छ सत्तामा बस्ने मान्छेलाई जोगाउ। विपक्षी चाहन्छ कि जोगाउने भए दुवैलाई जोगाउ। यस्तो छ यहाँको अवस्था। एमाले पनि मेरो मान्छे नफसोस र बचाउने भए दुवैलाई बचाउ भन्ने उद्देश्यले छानबिन आयोग गठनको माग गरिराखेको छ। आयोग बनाएर मात्र पनि केही हुँदैन। त्रिताल आयोग के भयो ? यो देशमा जति बेथिति सरकारी सम्पत्तिको दुरुपयोग नेता र कर्मचारीको मिलेमतोमा भएको छ। नेपालमा सर्वदलीय भ्रष्टाचार व्याप्त छ। प्रस्तुति : राधा खनाल"
विमानस्थलबाट सुन तस्करी प्रकरण : प्रतिनिधिसभाको बैठक कार्यसूचीमा प्रवेश गर्ला त ?,"काठमाडौं : प्रतिनिधिसभा बैठक आज दिउँसो १ बजे नयाँ बानेश्वरमा बोलाइएको छ। विमानस्थलबाट क्वीटल (पगालेपश्चात ६० किलो ७ सय १६ ग्राम) सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले लगातार संसद बैठकमा अवरोध गरिरहेको छ। एमालेको अडानप्रति सत्तापक्ष असहमत भएपछि सरकारकै आग्रहमा सभामुख देवराज घिमिरेले पटकपटक सारेका थिए। बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए। तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजी गर्ने गरेका छन्। एमालेका अध्यक्ष केपी शर्मा ओलीले सत्ता पक्षले संसदमा प्रतिपक्षलाई बोल्न नदिएको बताउँदै आएका छन्। उनले भने,अहिलेको संसदको अवरोध तपाईंहरुले देख्नभएको छ। हामी चलाउन खोजिरहेका छौं तर प्रतिपक्ष बोल्न उठ्ने बित्तिकै, सत्तापक्ष जर्याकजुरुक्क सबै उठेर हो हल्ला गर्ने संसदमा व्यवधान गर्ने, बोल्न नदिने गरिरहेको छ। यता संघीय संसदको महासचिव डा भरतराज गौतमले जारी गरेको सम्भावित कार्यसूची अनुसार आजको बैठकमा सभामुख घिमिरेले प्रतिनिधि सभा नियमावली, २०७९ को नियम २४८ को उपनियम (३) को प्रयोजनको लागि प्रतिनिधि सभा सदस्य टोपबहादुर रायमाझी निलम्बन भएको जानकारी गराउने छन्। रायमाझी नक्कली भुटानी शरणार्थी प्रकरणमा पक्राउ परी हाल पूर्पक्षका लागि थुनामा रहेका छन्। नेपालीलाई भुटानी शरणार्थी बनाएको अभियोगमा हाल एमालेबाट निर्वाचित सांसद रायमाझी, पूर्वगृहमन्त्री बालकृष्ण खाँण लगायतका व्यक्तिहरु हाल पूर्पक्षका लागि थुनामा छन्। सभामुखले प्रतिनिधि सभा नियमावली, २०७९ को नियम २४८ को उपनियम (१) को प्रयोजनको लागि प्रतिनिधि सभा सदस्य डा सुनिल कुमार शर्मा पक्राउ परेको र थुनामुक्त भएको जानकारी गराउने छन् । यसैगरी कानून, न्याय तथा संसदीय मामिला मन्त्री श्री धनराज गुरुङ्गले नेपाल सरकार, मन्त्रिपरिषद्को निर्णयबाट आयोगको कार्यावधि थप गर्ने गरी जारी भएको आदेश बेपत्ता पारिएका व्यक्तिको छानविन, सत्य निरुपण तथा मेलमिलाप आयोग ऐन, २०७१ को दफा ४२ को उपदफा (२) बमोजिम सदन समक्ष पेश गर्ने सम्भावित कार्यसूची छ। यसैगरी शिक्षा विज्ञान तथा प्रविधि मन्त्री अशोककुमार राईले राष्ट्रिय सभामा उत्पत्ति भएको नेपाल विश्वविद्यालय विधेयक, २०८० लाई दफावार छलफलको लागि सम्बन्धित समितिमा पठाईयोस् भनी प्रस्ताव प्रस्तुत गर्ने, सभामुखले प्रतिनिधि सभा नियमावली, २०७९ को नियम २१३ को उपनियम (१) बमोजिम १० वा सो भन्दा बढी बैठकमा अनुपस्थितसदस्यहरुको अनुपस्थितिको सूचनाहरु सभाको स्वीकृतिको लागि पेश गर्ने कार्यसूची छ।"
बोरामा बच्चा राखेर भारत लैजाँदै गरेको अवस्थामा भारतीय नागरिक पक्राउ,सिमराः बोरामा बच्चा लुकाएर भारततर्फ लगिरहेको अवस्थामा सशस्त्र प्रहरीले बाराको दक्षिणझिट्कैयाबाट एक भारतीय नागरिकलाई पक्राउ गरेको छ। देवताल गाउँपालिका ३ स्थित अमुवाबाट बच्चा चोरी गरी भारत लैजाँदै गरेको अवस्थामा सशस्त्र प्रहरीले पूर्वीचम्पारण मुर्तिया ग्रामपञ्चायत४ आधापुरका २२ वर्षीय तबरेज आलमलाई नियन्त्रणमा लिएको हो। आमलमले अमुवाका शिवपुजन महतोका नौ महिनाकी छोरी लक्ष्मी र प्रेमचन्द्र महतोका दुई वर्षीय छोरा सत्यमकुमारलाई बोरामा लुकाएर भारत लैजाँदै गरेका थिए। बोराभित्र बच्चा रोइरहेको आवाज सुनेपछि सशस्त्र प्रहरी बल नेपाल नम्बर १२ गण हेडक्वाटरअन्तर्गतको दक्षिणझिट्कैया बीओपीका सशस्त्र प्रहरीको टोलीले आलमलाई नियन्त्रणमा लिएका हुन्। बच्चाको रोएको आवाज सुनेपछि सशस्त्र प्रहरी नायब निरीक्षक मिलन श्रेष्ठको नेतृत्वमा रहेको टोलीले बोरा खोलेर हेर्दा बच्चा भेटिएको र तत्कालै आलमलाई नियन्त्रणमा लिएको हो। बोराभित्रबाट उद्धार गरिएका बच्चालाई अभिभावक पहिचान गरी जिम्मा लगाइएको र आलमलाई देवापुरस्थित प्रहरी चौकीमा बुझाइएको सशस्त्र प्रहरी उपरीक्षक टोबहादुर डांगीले जानकारी दिए।
मकवानपुरमा खोलाले बगाउँदा बालिकाको मृत्यु,हेटौंडा : मकवानपुरमा खोलाले बगाउँदा चार वर्षीय बालिकाको मृत्यु भएको छ। आइतबार अपराह्न मकवानपुरको कैलाश गाउँपालिका१० स्थित मनहरि खोलाले बगाउँदा सोही ठाउँका सुमनसिंह स्याङतानकी चार वर्षीय छोरी प्रमिसा स्याङ्तानको मृत्यु भएको जिल्ला प्रहरी कार्यालय मकवानपुरले जनाएको छ। साथीहरूसँग पौडी खेल्न गएकी प्रमिसालाई खोलाले बगाई मृत्यु भएको भनेर स्थानीयवासीले खबर गरेपछि स्थानीय प्रहरी चौकीबाट प्रहरी सहायक निरीक्षक मानबहादुर तामाङको नेतृत्वमा प्रहरी गई घटनास्थल सुरक्षित राखेको तथा थप अनुसन्धानका लागि जिल्ला प्रहरी कार्यालय मकवानपुरबाट प्रहरी टोली घटनास्थलतर्फ गइरहेको जिल्ला प्रहरी कार्यालय मकवानपुरका प्रवक्ता प्रहरी नायब निरीक्षक टेकबहादुर कार्कीले जानकारी दिए।
सोमबार देशका यी स्थानमा हुने छ वर्षा,"काठमाडौं : सोमबार देशभर आंशिकदेखि सामान्य बदली रहनेछ। सबै प्रदेशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। लुम्बिनी, कर्णाली र सुदुरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। सोमबार राति देशभर आंशिकदेखि सामान्य बदली रहनेछ। गण्डकी, लुम्बिनी, कर्णाली र सुदुरपश्चिम प्रदेशका केही स्थानहरूमा र बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। गण्डकी, लुम्बिनी, कर्णाली र सुदुरपश्चिम प्रदेशका एकदुई स्थानमा मेघ गर्जनचट्याङसहित भारीदेखि धेरै भारी वर्षाको समेत सम्भावना रहेको छ।"
बैंक तथा वित्तीय संस्थाले मानसिक तनाव दिएको भन्दै प्रजिअलाई ज्ञापनपत्र,"दोलखा : दोलखाका व्यवसायीहरूलाई बैंक तथा वित्तीय संस्थाहरूले मानसिक त्रास देखाएर आतंकित बनाएको भन्दै प्रमुख जिल्ला अधिकारीलाई ज्ञापनपत्र बुझाइएको छ। दोलखा उद्योग व्यवसायी संघले प्रमुख जिल्ला अधिकारी कोमलप्रसाद धमलालाई सोमबार ज्ञापनपत्र बुझाएको हो। संघका अध्यक्ष शिवजी राउतको हस्ताक्षरसहितको ज्ञापनपत्रमा बैंक तथा वित्तीय संस्थाले ब्याजदरलाई एक अंकमा कायम गर्नुपर्ने, ऋण स्वीकृत गर्ने बेला निर्धारण भएको ब्याजदर केही समयपछि नै वृद्धि गर्ने बैंक तथा वित्तीय संस्थाको नीति तत्काल परिवर्तन गर्नुपर्ने लगायतको माग राखिएको छ। संघले व्यावसायिक संकटको अवस्थामा सबैखाले कर्जामा पुर्नकर्जाको सुविधा दिनुपर्ने, नियमित किस्ता बुझाउन नसकेका ऋणीहरूलाई आर्थिक दवाव तथा मानसिक यातना दिँदै पत्रपत्रिकामा लिलामीको सूचना निकाल्ने र बैंक तथा वित्तीय संस्थाका नाममा घर जग्गा पास गर्ने कुरा तत्काल बन्द गरी किस्ता बुझाउने समय व्यावसायिक सुधार नभएसम्मका लागि उपलब्ध गराउनु पर्ने, बैंक तथा वित्तीय संस्थाहरूले व्यक्तिको घर जग्गाको मूल्याङ्कन आफ्नो अनुकुल मन लागि गरी सामन्ती प्रवृत्ति देखाउँदै कृतिम संकट र आतंक फैलाएकाले त्यस्तो कार्य तत्काल बन्द गर्नुपर्ने माग राखेको छ।"
"म्याग्दीको धारापानीमा एक घर, एक धारा","म्याग्दी : जिल्लाको धवलागिरि गाउँपालिका७ धारापानीमा एक घर, एक धारासहितको खानेपानी आयोजना निर्माण भएको छ। खानेपानी, जलस्रोत तथा सिँचाइ डिभिजन कार्यालय म्याग्दीले धारापानीमा निजी धारा जडित खानेपानी आयोजना निर्माण भएको हो। एक करोडभन्दा बढीको लागतमा निर्माण भएको आयोजनाबाट दुई सय १४ घरमा निजी धारा जडान गरेर खानेपानी वितरण गरिएको धारापानी खानेपानी आयोजनाको उपभोक्ता समितिका अध्यक्ष फतबहादुर खत्रीले जानकारी दिए। 'आर्थिक वर्ष २०७३७४ मा विस्तृत आयोजना प्रतिवेदन (डिपिआर) तयार भएकामा २०७७७८ देखि निर्माण सुरु भएको थियो', उनले भने, 'यो आयोजनाको काफलडाँडा र बगरको स्किम यसअघि नै निर्माण सकिएको थियो। धारापानीमा सबै घरमा धारा जडान गरेर खानेपानी वितरण भएको छ।' धारापानीकी मञ्जु थापाले घरमै जडान भएको धारामा नियमित खानेपानी आपूर्ति हुन थालेपछि समयको बचत र झन्झट हटेको बताए। 'पहिले सार्वजनिक धाराबाट पानी ल्याउन पालो कुर्नुपर्ने थियो', उनले भने, 'घरमै धारा बनेपछि खानेपानीका कारणले विवाद हुन छाडेको छ।' यसअघि सार्वजनिक धारामार्फत खानेपानी वितरण हुने आयोजनाको संरचना जीर्ण हुँदा नियमित खानेपानी आपूर्ति नहुने समस्या थियो। धारापानीका बासिन्दा खानेपानी लिन, स्नान र कपडा धुन पँधेरा भन्ने ठाउँमा पुग्ने गर्दथे। उपभोक्ताको श्रमदानबाहेक एक करोड ११ लाख ९८ हजार दुई सय ४२ को लागतमा आयोजना निर्माण भएको खानेपानी, जलस्रोत तथा सिँचाइ डिभिजन कार्यालय म्याग्दीले जनाएको छ। कार्यालयका प्रमुख सुरेन्द्र पौडेलले अनुमानित लागतभन्दा कम खर्चमा आयोजना निर्माण सकिएको बताए। कोतखोलाको उत्तिसिनेमा मुहान रहेको आयोजनाको मुख्य पाइप लाइनमा ७५ एमएमको नौ हजार चार सय ९० मिटर पोलिथिन र एक हजार तीन सय आठ मिटर जिआइ पाइप जडान भएको छ। बीस हजार एक सय ३५ मिटर शाखा पाइप लाइन बनाइएको छ। मुख्य र शाखा पाइप लाइन खन्ने र पुर्ने काममा २९ लाख ७४ हजार आठ सय ९५, पाइप र फिटिङका सामान खरिदमा २४ लाख ३२ हजार चार सय ६० खर्च भएको छ। एक सय र २० घनमिटर क्षमताको रिजर्भ ट्यांकी, सामग्री भण्डारगृह, एकवटा डिसी र एकवटा विपिटीसहितका संरचना बनाउन ५७ लाख ९० हजार आठ सय ८६ खर्च भएको कार्यालयले जनाएको छ।"
बेनीजोमसोम सडकमा पहिरैपहिरो,"जोमसोम : अविरल वर्षाका कारण राष्ट्रिय गौरवको (बेनीजोमसोम)७६ किमी सडकको दर्जनौं स्थानमा पहिरो खस्दा आइतबार बिहानदेखि सडक अवरुद्ध भएको छ ।म्याग्दीको अन्नपूर्ण गाउँपालिकाको ५ वटै वडाको मुख्य सडकमा पहिरोले सडक अवरुद्ध भएको हो। मुस्ताङ र म्याग्दीको सीमाना काभ्रेभीरदेखि अन्नपूर्ण गाउँपालिकाको दानास्थित नारच्याङ पुलसम्मको सडकमा ठाउँठाउँमा पहिरो खसेको बेनी जोमसोम सडकका सुपरभाइजर इन्द्रसिंह शेरचनले जानकारी दिए । उनका अनुसार म्याग्दीको अन्नपूर्ण गापाको खाम भित्ता,गुईठे,जलथले,सुकेबगर,लाटा खोला,तितर रुप्से र काभ्रेभीर लगायतको करिब ३ दर्जन स्थानमा सानो ठूलो पहिरो खसेको हो । बेनीजोमसोम सिधा यातायात सम्पर्क पहिरोको कारण अवरुद्ध भएको सुपरभाइजर शेरचनले बताए । सडक अवरुद्ध भएपछि ठाउँठाउँमा सवारी साधन अड्किएर गन्तव्यमा पुग्न नसकेको सुपरभाइजर शेरचनले बताए । अवरुद्ध बेनीजोमसोम सडकखण्डको पहिरो पन्छ्याउन ४ वटा डोजर परिचालन भएको सुपरभाइजर शेरचनले उल्लेख गरे। बेनीजोमसोम सडकको काभ्रेभीरदेखि दाना खण्डको ठाउँठाउँमा पहिरो खसेको छ,दुई ठाउँमा सडक स्टक्चरनै भाँसिएको छ,सुपरभाईजर शेरचनले भने,हामी निरन्तर सडक सडकको पहिरो पन्छ्याउन लागिरहेका छौं,सडक भाँसिएको स्थानमा ग्याविन लगाएर सडक मर्मत गरिहेका छौं । उनले फेरी वर्षा नभएमा पहिरो पन्छ्याएर अवरुद्ध सडक खोल्न केही दिन लाग्ने बताए । यसअघि (बेनीजोमसोम) सडकखण्ड अन्तर्गत रघुगंगा गाउँपालिकाको बैसरीमा निरन्तरको पहिरोले करिब १० दिनसम्म सडक अवरुद्ध भएको थियो । म्याग्दीको कमजोर भुबनोटका कारण बर्खायाममा बर्सेनि निरन्तर पहिरो खस्दा सडक अवरुद्ध हुँने गरेको छ । चालु वर्ष साउनको पहिलो हप्तादेखि दर्जनौं पटक बेनीजोमसोम सडक खण्डमा पहिरो र नदी कटानले सडक बेस अवरुद्ध हुने गरेको छ । वर्षाका कारण मुस्ताङ जोड्ने राष्ट्रिय राजमार्ग जोड्ने सडक पटक पटक अवरुद्ध हुँदा मुस्ताङ आउजाउ गर्ने सवारी साधन,मालबाहक सवारी,पर्यटक र स्थानीयले सास्ती भोग्न बाध्य छन् । यसैगरी अविरल वर्षाका कारण आएको बाढी पहिरोले म्याग्दीको अन्नपूर्ण गाउँपालिका क्षेत्रमा दर्जनौ विद्युत पोलमा क्षति पुगेको निलगिरी उपभोक्ता सहकारी संस्था अन्तर्गत जोमसोम विद्युत वितरण केन्द्रका प्रमुख सनप्रसाद थकालीले जानकारी दिए । उनका अनुसार विद्युत पोलमा क्षति भएसँगै मुस्ताङमा केन्द्रीय प्रशारण लाइन अवरुद्ध भएको बताए ।"
बागमतीमा ४० हजार पशुचौपायालाई लम्पी स्कीनविरुद्धको खोप,"हेटौंडा : बागमती प्रदेशका विभिन्न जिल्लामा रहेका ४० हजारभन्दा बढी पशुचौपायालाई लम्पी स्किन विरुद्धको खोप लगाइएको छ। लम्पी स्किन रोग विरुद्धको एक हप्ते खोप अभियान अन्तर्गत खोप लगाइएको प्रदेश सरकारको पशुपक्षी विकास मन्त्रालयले जनाएको छ। मन्त्रालयका अनुसार खोप अभियान अन्तर्गत चितवन जिल्लामा नौ हजार २५, दोलखामा दुई सय ८४, भक्तपुरमा नौ सय २१, ललितपुरमा एक हजार चार सय ३७, मकवानपुरमा पाँच हजार नौ सय ५६ र धादिङमा तीन हजार पाँच सय १० पशुमा लम्पी स्किनविरुद्धको खोप लगाइएको छ। साथै सिन्धुलीमा दुई हजार चार सय ९०, रामेछापमा एक हजार नौ सय ४२, सिन्धुपाल्चोकमा एक हजार आठ सय ९९, काभ्रेपलाञ्चोकमा छ हजार ७७, नुवाकोटमा तीन हजार तीन सय ७७ , तथा रसुवामा एक हजार एक सय ८८ पशुचौपायामा अर्थात् गोरु तथा बाच्छावाच्छीमा लम्पी स्किन विरुद्धको खोप लगाइएको हो। मन्त्रालयका सूचना अधिकारी अनुप अधिकारीका अनुसार प्रदेशमा विगत एक वर्षमा लम्पी स्कीबाट छ हजार दुई सय ९१ गाईगोरु तथा बाच्छाबाच्छी मरेका छन् भने एक लाख १० हजार चार सय ४० गाई गोरु तथा बाच्छाबाच्छी संक्रमित भएका छन्। देशको आठ वटा भेटेरिनरी अस्पताल तथा पशुसेवा केन्द्रमार्फत खोपकर्ता नियुक्त गरिएको थियो। जस अन्तर्गत एक हजार ४६ जना खोपकर्ताले १३ जिल्लामा लम्पी स्किन विरुद्ध खोप लगाएका छन्। अभियान अन्तर्गत खटिएका प्राविधिकले खोप लगाउनुका साथै पशुचौपायालाई कसरी स्वस्थ्य र सुरक्षित राख्ने विषयमा जानकारी समेत गराउने गरेको उनले बताए। प्रदेशमा अझै पनि एक लाख ५० हजारभन्दा बढी पशुचौपायालाई खोप लगाउनु बाँकी छ। मन्त्रालयका सचिव डा शरणकुमार पाण्डे सप्ताहव्यापी खोप अभियान सकिए पनि खोप लगाउने अभियान भने जारी रहेको बताए। नेपालमा २०७७ साल साउनमा मोरङका पशुचौपायामा उक्त रोगको संक्रमण देखिएको थियो। लम्पी स्किन रोगको संक्रमणबाट ठूलो संख्यामा पशुचौपाया मरेका छन् भने दुग्ध उत्पादनमासमेत कमी आएको छ। गाई गोरु तथा बाच्छाबाच्छीमा उक्त रोग देखा परेमा ज्वरो आउने, झोक्राउने, दानापानी कम खाने, दुग्ध उत्पादन कम हुने, घाउँ खटिरा हुने, आँखा नाकबाट अत्यधिक मात्रमा सिगान बग्ने, लिम्फनोड सुनिने जस्ता लक्ष्य देखिने गरेका छन्।"
तिलागुफामा बालविवाह मुक्त वडा घोषणा,वीरेन्द्रनगर : कालिकोटको तिलागुफा नगरपालिका वडा नम्बर ७ र ८ लाई बालविवाहमुक्त वडा घोषणा गरिएको छ। तिलागुफा नगरपालिकाको सक्रियता तथा त्यससँग सम्बन्धित गैरसरकारी निकायको सहयोगमा बालविवाह मुक्त वडा बनाउनका लागि सबै मापदण्डहरू पूरा गरी तिलागुफा वडा नम्बर ७ र ८ लाई बालविवाह मुक्त वडाका रूपमा घोषणा गरिएको हो। तिलागुफा नगरपालिकाभित्रका ११ वडामध्ये ८ वडामा बालविवाह हुने तर शून्यमा झारिएको छ। बालविवाह हुनै छाडेपछि ती वडालाई नगरले बालविवाह मुक्त वडा घोषणा गरेको हो। सन् २०१८ बाट बालविवाह अन्त्यको थालनी गर्दा वडा नम्बर ८ मा मात्र जम्मा विवाहको ९२ प्रतिशत बालविवाह भएको पाइएको थियो। तर सन् २०२३ पुग्दा पाँच वर्षको अवधिमा बालविवाहको दर शून्यमा झरेको वडाध्यक्ष तिलक न्यौपानेले बताए। तिलागुफा नगरपालिका प्रमुख शंकरप्रसाद उपाध्यायले तिलागुफा नगरपालिकालाई नै बालविवाह लगायतका सामाजिक बिकृतिमुक्त नगरका रूपमा विकास गर्न नगरपालिका लागिरहेको बताए। हालसम्म नगरपालिका भित्रका ११ वटा वडामध्ये ८ वडालाई बालविवाह निषेधित वडा घोषणा भएका छन्।
स्वास्थ्य चौकी पहिरोले पुरिँदा उपचारमा समस्या,"बाजुरा : लगातारको वर्षाका कारण आएको पहिरोले खप्तड छेडेदह गाउँपालिका५ मा रहेको डोगडी स्वास्थ्य चौकी पुरिएको छ। स्वास्थ्य चौकी पुरिएपछि सेवाग्राही मर्कामा परेका छन्। शनिबार राति आएको पहिरोका कारण उपचार सेवा दिन समस्या भएको स्वास्थ्य चौकीका इन्चार्ज दलबहादुर रावतले बताए। पहिरोले स्वास्थ्य चौकीको आधा भाग पुरेको छ। बाँकी कोठाहरूमा हिलो पानी पसेर औषधि लगायत उपकरणमा क्षति भएको छ। 'धेरै सामान पहिरोले पुरिहाल्यो। केही सामान निकाल्ने काम भइरहेको छ। अब केही समयका लागि भाडामा घर लिएर सेवा दिनुपर्ने अवस्था आएको छ,' उनले भने। गाउँपालिकाका अध्यक्ष दिलबहादुर रावलले पहिरोले स्वास्थ्य चौकी भवन पुरिएकाले तत्काल अर्को ठाउँ भाडामा लिएर सेवा सञ्चालनमा गर्ने तयारी भइरहेको र दिगो सेवा विस्तारका लागि अर्को सुरक्षित ठाउँको खोजीमा रहेको बताए। उक्त पहिरोले स्वास्थ्य चौकी आसपासका दर्जन बढी घर समेत जोखिममा परेको छ।"
सूचना उपलब्ध गराउन कोसी प्रदेशका मन्त्रालयमा खबरदारी,"विराटनगर : सूचनाको हकका अभियन्ता तथा सञ्चारकर्मीहरुले समयमै सूचना उपलब्ध गराउनुपर्ने माग राखेर आइतबार कोसी प्रदेशका मन्त्रालयहरुमा खबरदारी गरेका छन्। ऐनले तोकेको समयभित्र सूचना उपलब्ध नगराइएको भन्दै १७ औं राष्ट्रिय सूचना दिवसको अवसर पारेर मुख्यमन्त्री तथा मन्त्रिपरिषद्को कार्यालय, आन्तरिक मामिला तथा कानुन, सामाजिक विकास, उद्योग, कृषि तथा सहकारीलगायतका मन्त्रालयहरुमा खबरदारी गरिएको हो। विभिन्न मन्त्रालयमा पुगेर सूचनाको हकका अभियन्ता राजु श्रेष्ठ, पत्रकार चुमन बस्नेत, नवीन कर्ण, सोनुकुमार दाससमेतको समूहले खबरदारी गरेको छ। खबरदारीका लागि सूचनाको अधिकार, विकास र समृद्धिको आधार, नागरिकलाई सूचना दिन्नभन्ने सूचना अधिकारीलाई कारबाही गर, सूचनाको स्वतन्त्रता कायम गर, लोकतन्त्रको प्राणवायु नै सूचनाको हक लगायतका नारा लेखिएको टोपी लगाएर उनीहरु मन्त्रालयमा पुगेका थिए। अभियन्ताहरुसँग विभिन्न मन्त्रालयका सचिव, प्रवक्ता, सूचना अधिकारीलगायतले मुख्यमन्त्री तथा मन्त्रिपरिषद्को कार्यालयमा छलफलसमेत गरेका थिए। उनीहरुले सूचनाको हक नागरिकको अधिकारसँग जोडिएको विषय भएकाले माग गरिएको सूचना समयमै उपलब्ध गराउने प्रतिबद्धतासमेत जनाएका छन्। मुख्यमन्त्री तथा मन्त्रिपरिषद्को कार्यालयका प्रवक्ता एवं सचिव माधवप्रसाद पोखरेल, अर्का सचिव ईश्वरकुमार गिरीलगायतले नेपालको संविधानले सूचनाको हकलाई महत्वपूर्ण मौलिक हकका रूपमा स्वीकार गरेका कारण माग गरिएको सूचना समयमै उपलब्ध गराइने प्रतिबद्धता जनाए। उनीहरुले सूचनाको हकले सरकारका निकायलाई पारदर्शी र जवाफदेही बनाउने पनि बताए। खुला सरकारको अवधारणाको कुरा उठिरहेका बेला समयमै सूचना पाउने वातावरण नबन्नु दुःखद् भएको उनीहरुको भनाइ छ। सुशासनको माध्यमबाट लोकतन्त्रलाई संस्थागत गर्न सार्वजनिक निकायमा रहेका सूचनामा नागरिकको पहुँच पुग्नुपर्ने पोखरेलको धारणा छ। प्रवक्ता पोखरेलले सूचनाको हकको अपवादबाहेकका सूचना उपलब्ध गराउन समस्या नरहेको बताए। सूचनाको हकले पारदर्शिता, सुशासन र लोकतान्त्रिक पद्धतिलाई मजवुत बनाउँछ, उनी भन्छन्, सूचनाका कारण नागरिक सहभागितासँगै सरकारका निकायप्रति विश्वास पनि बढ्छ। नेपालको संविधानको धारा २७ को कार्यान्वयनका लागि जारी भएको सूचनाको हक सम्बन्धी ऐन, २०६४ लागू भएको दिन भदौ ३ लाई राष्ट्रिय सूचना दिवसका रुपमा प्रत्येक वर्ष मनाउने गरिएको छ। तर, लोकतान्त्रिक पद्धतिमा सर्वसाधारण नागरिकलाई प्राप्त महत्वपूर्ण अधिकारको रूपमा रहेको सूचनाको हकको प्रभावकारी कार्यान्वयन भने हुन सकिरहेको छैन। कोसीका मन्त्रालयहरुले माग गरिएका सूचना समयमा उपलब्ध नगराउने, लुकाउने, तथ्यलाई तोडमोड गर्ने, बदनियत राखेर सूचना दिन इन्कार गर्ने, आंशिक सूचना उपलब्ध गराउने तथा मागकर्तालाई दुःख दिने नियत राखेर निर्णयहरु गर्ने गरेको सूचनाको हकका अभियन्ता राजु श्रेष्ठले बताए। उनका अनुसार सूचना उपलब्ध नगराउने मुख्यमन्त्री तथा मन्त्रिपरिषद्को कार्यालय एवं उद्योग, कृषि तथा सहकारी मन्त्रालयविरुद्ध राष्ट्रिय सूचना आयोगमा पुनरावेदनसमेत गरिसकिएको छ। मन्त्रालयले गरेका सूचनाको हकविरुद्धका निर्णयहरु सच्याउनुपर्ने, समयमै सूचना उपलब्ध गराउनुपर्ने र सूचनाको हकको प्रभावकारी कार्यान्वयनमा सरकारका निकाय लाग्नुपर्ने लगायतका माग राखेर मन्त्रालयहरुमा खबरदारी गरिएको जानकारी श्रेष्ठले दिए। सहज ढंगले सूचना उपलब्ध नगराउनु कानुनको उल्लंघन भएको उनको भनाइ छ। स्वतः प्रकाशन सम्बन्धी कार्य अपेक्षित रुपमा हुन नसकिरहेका बेला सूचना माग गर्दासमेत लुकाउने प्रवृत्ति मौलाउनु दुःखद् भएको श्रेष्ठले बताए। अभियन्ताहरुले विभिन्न मन्त्रालयमा सूचना माग गर्दै १८ वटा निवेदन दर्ता गराएका छन्। ग्रेड नपाउने तहमा समायोजन गरेर कर्मचारीहरुलाई ग्रेड थप गरी भुक्तानी दिएको विषयसँग सम्बन्धित सूचना माग गरिएको श्रेष्ठले बताए।"
कागखोलामा बाढीले पुरिएको बैंकको १ करोड ६५ लाख भेटियो,जोमसोम : मुस्ताङको वारागुङ मुक्तिक्षेत्र४ कागबेनीमा अवस्थित दुई वटा बैंक तथा वित्तीय संस्थाको १ करोड ६५ लाख रकम भेटिएको छ। कागबेनीमा सञ्चालनमा रहेको प्रभु बैंक शाखाको ६० लाख नगद मौज्दात शुक्रबार भेटिएको थियो। आइतबार दिउँसो २ बजे कागबेनी शाखा रहेको अर्को नेपाल इन्भेस्टमेन्ट मेगा बैंकको नगद मौज्दात रहेको १ करोड ५ लाख भेटिएको जिल्ला प्रहरी कार्यालय मुस्ताङले जनाएको छ। अविरल वर्षाका कारण गत साउन २८ गते साँझ आएको बाढीले कागबेनीमा रहेको दुई वटा बैंक तथा वित्तीय संस्था बाढीले डुबानमा परेको थियो। त्यससमय बैंक तथा वित्तीय संस्था रहेको घरसँगै २९ घरमा पूर्ण क्षति भएको थियो भने १३ घरमा आशिंक क्षति भएको थियो।
"मेयर बालेन, हामीलाई गरिखान देऊ (फोटोफिचर)","काठमाडौं : काठमाडौं महानगरविरुद्ध फुटपाथ व्यवसायीहरू आन्दोलित भएका छन्। महानगरले फुटपाथ व्यवसायी र साना व्यवसायीहरूलाई विकल्प नदिइ हटाएपछि उनीहरू आन्दोलित भएका हुन्। सडक व्यवसायीलाई दमन गरेको भन्दै आइतबार दिउँसो भृकुटीमण्डपस्थित राष्ट्रिय सभागृह अगाडि सडकमा विरोध प्रदर्शन गरेका छन्। उनीहरुले व्यापारका लागि विकल्पको व्यवस्था गरिदिन माग गरेका छन्। प्रदर्शनका क्रममा ठूला तस्करलाई चयन,गरिबलाई मात्रै कडा ऐन,बालबच्चालाई कसरी पढाउने? दुई छाक टार्न गाह्रो भयो जस्ता नारा लेखिएका प्ले कार्ड बोकेका थिए। उनीहरुले बैंकक र काठमाडौंको सडक व्यापारबीच तुलना गरेको पम्पलेट प्रदर्शन गरेका थिए।"
"सोलुखुम्बुको बोल्दो पुलमा पहाडसहितको पहिरो खस्यो : बेनी हाइड्रोमा क्षति, बस्तीमा सन्त्रास!","सोलुखुम्बु : सोलुखुम्बुको सोलुदुधकुण्ड नगरपालिका ३ बोल्दोमा गएको पहिरोका कारण बेनी हाइड्रोपावरको संरचनामा क्षति पुगेको छ। शनिबार राती बोल्दो पुल छेउमा माथिबाट पहाडसहित खसेको पहिरोका कारण १९८ मेगावाटको बेनी हाइड्रोपावरको ट्रान्समिसन लाइनमा क्षति पुगेको हो। पहिरोले हाइड्रोपावरको ट्रान्समिसन लाइनको एक नम्बर टावर नै क्षतिग्रस्त बनेको आयोजनाका प्लान्ट म्यानेजर देवदत्त दुवेदीले जानकारी दिए। उनका अनुसार ठूला ढुंगासहितको पहिरोले आयोजनाको अन्य विद्युतीय उपकरणहरुमा समेत क्षति पुगेको छ। साथै पहिरोका कारण सल्लेरीतामाखानी सडक अन्तरगत बोल्दो स्थित सोलुखोला माथिको मोटरेबल पक्की पुलमा समेत क्षति पुगेको छ भने आवतजावत ठप्प बनेको छ। सडकको माथिल्लो भागबाट पहाडसहित झरेको पहिरोले पैदल यात्रा गर्न नमिल्ने गरी सडक अवरुद्ध भएको छ। पुलमा तामाखानी तर्फको भागमा क्षति पुगेको सोलुदुधकुण्ड नगरपालिका ३ का वडाध्यक्ष ल्हाक्पा गेलु शेर्पाले बताए। रातको समयमा पहाडसहित पहिरो खसेपछि बोल्दो क्षेत्रका बासिन्दामा सन्त्रास फैलिएको स्थानीय दावा तामाङले उल्लेख गरे। पहिरोले बोल्दो क्षेत्रको घरहरुमा कम्पन सृजना गरेपछि स्थानीयबासीमा भागाभागकै स्थिति सृजना भएको स्थानीयले बताएका छन्। साथै माथिबाट झरेको ठूलो ढुंगा सोलुखोला छेउमै रहेको बेनी हाइड्रोपावरको ट्रान्समिसन लाइनको टावरमा नरोकिएको भए सोलुखोला नै थुन्न सक्ने सम्भावना रहेको तामाखानीका शन्तबहादुर मगर(र्याबिट)को भनाइ छ। खोला थुनिएको खण्डमा बोल्दो क्षेत्रका करिब १० घर परिवार डुबानमा पर्न सक्ने सम्भावना रहेको मगरले बताए। पहिरोले सडक अवरुद्ध भएपछि जिल्लाकै प्रसिद्ध धार्मिक स्थल तामाखानी लोदिङ स्थित ज्वालामाई मन्दिर जाने मुख्य मार्ग बन्द भएको छ। मन्दिरमा दैनिक दर्जनौंको संख्यामा भक्तजनहरु पुग्ने गरेको भए पनि पहिरोले समस्या सृजना गरेको पुजारी वीरबहादुर मगरले बताए। साथै मन्दिर जान फाप्लु, खोलाघारी हुँदै तामाखानी जोडिएको सडक बैकल्पिक रुपमा प्रयोग गर्न आग्रह गरिएको छ।"
कालिगण्डकी नदी आसपासका बासिन्दालाई सुरक्षित रहन आग्रह,"जोमसोम : मुस्ताङको कालिगण्डकी नदीको बहाव बढ्दै गएकाले वारागुङ मुक्तिक्षेत्र गाउँपालिका र जिल्ला प्रशासन कार्यालय मुस्ताङले उच्च सर्तकता अपनाउन आग्रह गरेको छ। वारागुङ मुक्तिक्षेत्र गाउँपालिका३ को ठाँडो नरसिंह खोला र वारागुङ मुक्तिक्षेत्र४ को ग्रीन ताङ्वे र ताङ्वे गाउँको ठाँडो खोलाको बाहव अत्यधिक उच्च हुँदा कालिगण्डकी नदीको बहाव बढेको वारागुङ मुक्तिक्षेत्र गाउँपालिकाका अध्यक्ष रिङझिङ नाम्ग्याल गुरुङले जानकारी दिए। उनले नरसिंह खोला र ताङ्वे खोलामा पहिरोसहितको भिषण बाढी आएको बताए। यता, जिल्ला प्रशासन कार्यालय मुस्ताङका प्रजिअ अनुप केसीले पनि कालिगण्डकी तटीय क्षेत्रका बस्तीहरुले उच्च सतर्कता अपनाउन अपिल गरेका छन्। उनले कालिगण्डकीका शाखा नदीको बाहव उच्च भएकाले कालिगण्डकीको स्वरुप भयावह भईरहेकाले आवश्यक सुरक्षा अपनाउन अनुरोध गरे। यसअघि साउन २८ गते अविरल वर्षासँगै कालिगण्डकी नदीको बहाव उच्च भएको थियो।"
"रसुवाबाट २ किलो सुन बरामद, २ जना पक्राउ","काठमाडौं : नेपाल प्रहरीले रसुवाबाट २ किलो सुन बरामद गरेको छ। जिल्ला प्रहरी कार्यालय, रसुवाका डीएसपी सुवास बुढाथोकीले नियमित चेकका क्रममा लुकाएर ल्याएको २ किलो सुन शनिबार साँझ बरामद भएको अन्नपूर्ण पोस्टलाई जानकारी दिए। उनले सुनसहित २ जना पक्राउ गरेको बताए। टिमुरेबाट स्याफ्रु पैदल आउँदै गरेका सुदीप शेर्पाको साथबाट प्रहरीले बरामद गरेको उनको भनाई छ। नियमित जाँच गरिरहेका थियौं। चेकिङका क्रममा सुन फेला परेको छ। सुनसहित भोटेकोशी ५ का २४ वर्षीय सुदीप शेर्पा र भोटेकोशी१ का ३० वर्षीय फुर्साङ्बु शेर्पालाई पक्राउ गरिएको छ। उनले भने,बरामद भएको सुन परीक्षण गरेर आवश्यक कारबाहीका लागि राजश्व अनुसन्धान विभाग, ललितपुर पठाएका छौं। प्रहरीका अनुसार सुन काठमाडौंतर्फ लैजान खोजिएको थियो।"
नुवाकोटको बट्टारमा चार्जिङ स्टेशन,नुवाकोट : नुवाकोटको बट्टारमा दुई वटा विद्युतीय गाडी चार्जिङ स्टेशन निर्माण गरिएको छ। विदुर नगरपालिका४ बट्टार बसपार्क र हावाघरमा विद्युतीय सवारी साधनका लागि चार्जिङ स्टेसन निर्माण गरिएको हो। विदुर नगरपालिकाले जग्गा उपलब्ध गराएपछि बट्टारको वसपार्क र हावाघरमा चार्जिङ स्टेसन निर्माण गरिएको हो। नगरपालिकाले उपलब्ध गराएको बसपार्कको जग्गामा बागमती प्रदेश सरकारले चार्जिङ स्टेसन निर्माण गरेको हो। बट्टार बसपार्कमा निर्माण गरिएको चार्जिङ स्टेसन जीबीटी हो भने हावाघरमा निर्माण गरिएको चार्जिङ स्टेसन सीएसएस हो। वसपार्कमा निर्माण गरिएको चार्जिङ स्टेसनमा वस तथा सार्वजनिक यातायातका लागि बनाइएको हो। विद्युतीय गाडीको चार्जिङ स्टेसन निर्माण गरिएपछि यसका प्रयोगकर्ताहरु काठमाडौं तथा अन्यत्र चार्ज गर्न जानुपर्ने बाध्यता हटेको छ। नुवाकोटमा समेत विद्युतीय गाडीप्रति प्रयोगकर्ताको आकर्षण वढिरहेको छ।
काभ्रेमा चिर्पटले हानेर श्रीमतीको हत्या,काभ्रे : काभ्रेमा श्रीमानले चिर्पटले हानी श्रीमतीको हत्या गरेका छन् । शनिबार राती साढे ११ बजे काभ्रेको पाँचखाल१२ नागबेलीमा ३६ वर्षीय हरी माझीले २६ वर्षीय कुमारी माझीलाई टाउकोमा चिर्टपटले हानी हत्या गरेका प्रहरीले जनाएको छ। सिन्धुपालचोक घर भएका माझी नागबेली स्थित देविराज भेटवालको घरमा डेरा गरी बसेका थिए। घटनाको सूचना पाए लगत्तै प्रहरीचौकी बालुवाको टोली घटनास्थलमा पुगेको थियो । चिर्टपट प्रहार गर्ने श्रीमानलाई प्रहरीले नियन्त्रमा लिइ थप अनुसन्धान गरिरहेको प्रहरीले जनाएको छ।
सरकारले बढाएको न्यूनतम पारिश्रमिक चिया श्रमिकलाई दिन सकिँदैन : उत्पादक संघ,"झापा : सरकारले भर्खरै बढाएको न्यूनतम पारिश्रमिक चिया श्रमिकलाई दिन नसक्ने चिया उद्योगीहरूले स्पष्ट पारेका छन्। नेपाल चिया उत्पादक संघ केन्द्रीय कार्यालय भद्रपुरले आइतबार एक विज्ञप्ति जारी गर्दै सरकारले बढाएको न्यूनतम पारिश्रमिक चिया श्रमिकलाई दिन असमर्थ रहेको स्पष्ट परेका हुन्। सरकारले बढाएको न्यूनतम पारिश्रमिकमा चिया क्षेत्रलाई पनि समेटेर एकै नीति लागु गर्दा चिया क्षेत्र थप संकटमा परेको विज्ञप्तिमा उल्लेख छ। चिया उद्योग अन्य उद्योग भन्दा पृथक् भएकोले यस उद्योगबाट उत्पादन हुने चियामा श्रम खर्च नै उत्पादन लागतको ७०७५ प्रतिशत हुन जाने र नेपालको आन्तरिक बजारको खपत भन्दा दोब्बर उत्पादन भई आएकोले बजारको अभावमा नेपाली चिया भारतीय बजारमा बिक्री गर्नुपर्ने बाध्यता छ। अतः उत्पादनको ५० प्रतिशत भन्दा बढी भारतमा लगेर बेच्नु पर्ने बाध्यताका बीच भारत सरकारले हालै बढाएको चिया श्रमिकको ज्यालाभन्दा एक सय रुपैयाँ बढी श्रमिक ज्याला नेपाली चिया क्षेत्रले व्यहोर्नुपर्ने सरकारको नीतिलाई कुनै पनि हालतमा कार्यान्वयन गर्न सक्ने अवस्था हामीसँग छैन, विज्ञप्तिमा भनिएको छ। चिया उद्योग नै संकटबाट गुज्रिरहेकोले नेपाली चिया उद्योगीहरू चिया खेती र चिया उद्योगबाट पलायन हुन खोजिरहेको अवस्था विद्यमान छ, जुन कुरालाई हामीले पटक पटक सरकारसमक्ष राखी आएका छौँ।' यसको दीर्घकालीन समाधानका लागि सरकारले चिया उद्योग विस्थापन गरी अन्य खेतीको विकल्प दिनुपर्छ भन्ने हाम्रो माग यथावत् छ। मुलुकको अर्थतन्त्र मन्दीमा रहेको, उच्च ब्याजदर, चिया उद्योगीको मनोबल घट्दो अवस्थामा रहेको जस्ता समस्याका कारण हाल बढाइएको पारिश्रमिक दिने अवस्थामा चिया क्षेत्र नरहेको स्पष्ट पारिएको विज्ञप्तिमा उल्लेख छ। श्रम, रोजगार तथा सामाजिक सुरक्षा मन्त्रालयले राजपत्रमा प्रकाशन गरेको सूचना अनुसार श्रमिकको न्यूनतम पारिश्रमिक १७ हजार ३ सय रुपैयाँ पुर्याएको छ। मन्त्रालयले श्रम ऐन, २०७४ को दफा १०६ बमोजिम साउन १ गतेदेखि लागु हुने गरी न्यूनतम पारिश्रमिक १७ हजार ३ सय पुर्याएपछि चिया उत्पादक संघका पदाधिकारीसहित चिया उद्योगीहरू आइतबार छलफलमा बसेका थिए। छलफल पश्चात् आधारभूत पारिश्रमिक १० हजार ८२० र महँगी भत्ता ६ हजार ४८० रुपैयाँ गरी १७ हजार ३०० चिया श्रमिकलाई दिन नसक्ने निष्कर्षमा पुगेको चिया उत्पादक संघका महासचिव शिवकुमार गुप्ताले जानकारी दिए। सरकारले चिया क्षेत्रलाई अन्य उद्योगसरह दाँजेर चिया श्रमिकको पारिश्रमिक वृद्धि गरेर झापा जिल्ला चिया उद्योगहरू विस्थापित गर्न खोजेको उनको भनाइ छ। यता ज्याला वृद्धिसहित विभिन्न माग गर्दै जिल्लाका चिया मजदुरहरू आन्दोलनरत छन्। आन्दोलित बनेका मजदुरहरूले पहिलो चरणमा गत साउन ७ गतेसम्म जिल्लाका विभिन्न स्थानमा कालो झन्डा राख्ने, कोणसभा गर्ने लगायतको कार्यक्रम गरिसकेको छ। अहिले चिया श्रमिकको दैनिक ज्याला ४ सय ३५ रुपैयाँ छ। पछिल्लो तीन वर्षको महँगीका आधारमा २० प्रतिशत अर्थात् दैनिक ज्यालामा ८७ रुपैयाँ वृद्धि गर्नुपर्ने श्रमिकको माग थियो। सरकारले न्यूनतम पारिश्रमिक बढाएर दैनिक ज्याला ५ सय ६८ रुपैयाँ पुर्याएको छ। सरकारले श्रमिकको माग पूरा गरेपनि चिया उद्योगले त्यसलाई इनकार गर्दा श्रमिकहरू पुनः आन्दोलित बन्ने तयारीमा रहेको जनाइएको छ। झापामा मात्र १० हजार ५ सय हेक्टर क्षेत्रफलमा चिया खेती हुन्छ। चिया क्षेत्रमा मात्र २० हजारभन्दा बढी चिया श्रमिक कार्यरत रहेको जनाइएको छ।"
न्याय माग्दै विराटनगरमा प्रदर्शन,विराटनगर : घरमै झुण्डिएको अवस्थामा फेला परेकी जनकपुरधाम उपमहानगरपालिका९ की आरती शाहलाई न्याय माग्दै विराटरनगरमा विद्यार्थीले प्रदर्शन गरेका छन्। लामो समय बितिसक्दा पनि पीडित परिवारको न्यायका लागि गर्दै आएको संघर्षमा समर्थन जनाउँदै उनीहरूले प्रदर्शन गरेका हुन्। कानुन विषयमा अध्ययनरत उनीहरूले शनिबार प्रदर्शन गरेका हुन्। ९० दिन बितिसक्दा पनि आरती साह मृत्यु प्रकरणको अनुसन्धानका लागि पीडित परिवार संघर्षरत रहे पनि सरकार र अन्य सरोकारवाला मौन रहेको भन्दै उनका परिवार तथा युवाहरूले मुखमा कालोपट्टी बाँधेर मौन धर्ना दिएका हुन्।
नारायणी नदीमा डुबेर युवकको मृत्यु,मध्यविन्दु (नवलपरासी) : नारायणी नदीमा डुबेर एक युवकको मृत्यु भएको छ। नवलपरासी (बर्दघाट सुस्तापूर्व) को कावासोतीस्थित नारायणी नदीमा माछा मार्न गएका देवचुली नगरपालिका११ का २० वर्षीय मंगलसिंह पुलामीको डुबेर मृत्यु भएको जिल्ला प्रहरी कार्यालयका प्रहरी उपरीक्षक भुवनेश्वर तिवारीले जानकारी दिए। शनिबार दिउँसो माछा मार्ने क्रममा नदीमा डुबेर बेपत्ता भएका पुलामीको आज शव फेला परेको तिवारीले बताए। घटनास्थलबाट शव निकालेपछि स्थानीयवासीले प्रहरीलाई खबर गरेको प्रहरी उपरीक्षक तिवारीले बताए। साथीसँग माछा मार्न गएका पुलामी बेपत्ता भएपछि हात्तीसमेत परिचालन गरी खोजी गरिएको थियो। लोकाह खोला र नारायणीको दोभानमा माछा मार्न नदीमा जाल फाल्दा लतारिएर रहमा डुबेको प्रत्यक्षदर्शीले बताएका छन्।
निजामती ऐनमा माग सम्बोधन गर्न युनियनको आग्रह,"काठमाडौं : नेपाल निजामती कर्मचारी युनियनले निजामती ऐनमा आफ्ना माग सम्बोधन गर्न सरकारलाई आग्रह गरेको छ। युनियनको शुक्रबार र शनिबार काठमाडौंमा भएको राष्ट्रिय भेला र विधान अधिवेशनबाट जारी भएको काठमाडौं घोषणापत्र२०८० सार्वजनिक गर्न आज यहाँ आयोजित कार्यक्रममा युनियले निजामती ऐनमा आफ्ना मागलाई सम्बोधन गर्न आग्रह गरेको हो। कार्यक्रममा युनियनका अध्यक्ष गोपालप्रसाद पोखरेलले संघीय निजामती सेवा ऐन जारी हुने क्रममा रहेको र कर्मचारीले उठाएका माग सम्बोधन गर्नका लागि राष्ट्रिय भेलाले दवाब दिएको बताए। संविधान जारी भएको आठ वर्ष पुगिसक्दा पनि निजामती सेवा आउन नसक्नु विडम्बना भएको युनियनले जनाएको छ। अध्यक्ष पोखरेलले निजामती ऐन कर्मचारीमैत्री र जनताप्रति जवाफदेहीता सुनिश्चितता हुने गरी आउनुपर्ने, संविधानको मूल्य र मान्यताविपरीत भएको कर्मचारी समायोजनलाई संशोधन गर्नुपर्ने, ट्रेड युनियन अधिकारलाई संघीय निजामती सेवा ऐनमा सुनिश्चित गर्नुपर्ने बताए। यस्तै, ऐनमा निजामती सेवाभित्रका विद्यमान सम्पूर्ण सेवा, समूह, उपसमुह, श्रेणीमा कार्यरत कर्मचारीको वृत्तिविकासको अवसरलाई फराकिलो बनाउनुपर्ने, योग्यता प्रणालीमा आधारित भर्ना तथा पदस्थापना, ज्ञान सीप क्षमता अनुभव र आवश्यकतामा आधारित चक्रीय पूर्वानुमानयोग्य सरूवा तथा बढुवा प्रणाली बनाउनुपर्ने बताएको छ।"
पोखरामा नयाँ बुटिक रिसोर्ट,"पोखरा : नेपाल घुम्न आएका पर्यटकले खर्च गर्न भनेर ल्याएको रकम खर्च नगरी बचाएर लग्ने अवस्था छ। सुविधा सम्पन्न बसोबास र रुचिको खानपानमा ठूलै खर्च गर्न चाहाने पर्यटकले पनि उपयुक्त होटलको अभावमा कम खर्चमै नेपालको बसाई सकेर फर्कने अवस्था रहेको व्यवसायी सुनाउँछन्। पोखरामा धेरै खर्च गर्नसक्ने पर्यटकलाई लक्षित गरी बनेका सुविधा सम्पन्न होटल कमै छन्। यही अभावलाई केही मात्रामा भएपनि पूरा गर्न पोखरामा दिनकै २ सय ५० देखि ७ सय डलर सम्म खर्च गरेर त्यसै अनुसारको सेवा सुविधा दिने गरी नयाँ बुटिक रिसोर्टको रुपमा दोर्जे फार्म रिसोर्ट प्रालि सञ्चालनमा आएको छ। नेपाली पर्यटकलाई भने दिनको २५ हजारमा रिसोटले त्यसै अनुसारको सुबिधा दिने गरी शुल्क निर्धारण गरेको रिसोर्टका सञ्चालक कुलबहादुर तामाङ (दोर्जे लामा) ले बताए। ४० वर्ष देखि पर्यटन क्षेत्रमा लाग्दै आएका लामाले पोखरा १८, फेवाताल किनारको सेदी डाँडामा ३१ रोपनी जग्गामा करिब १ अर्ब रुपैयाँ लगानीमा रिसोट निर्माण गरेर सञ्चालनमा ल्याएका हुन्। रिसोर्टका १२ छुट्टा छुट्टै भिल्लामा २३ आकर्षक चाक्ला कोठा र बाथरुम रहेका छन्। रिसोर्टको अकर्षण प्रत्येक कोठाबाट फेवातालको सुन्दर दृश्यावलोकन गर्न सकिन्छ। रिसोर्टमा ४ स्विट कोठा रहेको रिसोर्टका अपरेशन म्यानेजर प्रमोद लामिछानेले बताए। रिसोर्टका प्रत्येक कोठामा जान छुट्टा छ्टटै बाटो बनाइएको छ। रिसोर्टका कोठामा नेपाली उत्पादनको प्रयोग गरी आकर्षक रुपमा सजाईको छ। घरको छत, भुईंमा नेपाली पन झल्कने गरी नेपाली ढुंगाको प्रयोग गरिएको छ। नेपाली गलैचा, नेपाली माटोका भाँडा, कपको प्रयोगलाई रिसोर्टले प्रथामिक्ता दिएको लेखा प्रमुख बिबेक बरालले बताए। नेपाली उत्पादनलाई प्रोत्साहान गर्न रिसोर्टमा नेपालमै बनेका सामानको प्रयोगलाई प्राथामिक्ता दिएको रिसोर्टका जनरल म्यानेजर मिपुङ लिम्बुले जनाए। रिसोर्ट नेपाली र विदेशी नव विवाहित जोडीका लागि हनिमुन डेस्टीनेशनको रुपमा पनि विकास गर्ने गरी निर्माण गरिएको हो। धेरै खर्च गर्न सक्ने र त्यसै अनुसारको सेवा सुविधा लिन चाहाने नेपाली पर्यटकको हनिमुन गन्तब्य थाइल्याण्ड, मोरिससलगायत बिभिन्न देशमा जाने गरेका छन्। यसरी विदेश जाने नेपाली पर्यटक र विभिन्न देशबाट नेपाल घुम्न आउने पर्यटकलाई लक्षित गरेर त्यसै अनुसारको सेवा सुविधा दिने गरी रिसोर्ट सञ्चालनमा आएको अध्यक्ष लामाले बताए। नेपालीमा पनि सुबिधा अनुसारको धेरै खर्च गर्न सक्ने क्षमता विकास हुँदै गएको उनले सुनाए। रिसोर्टमा तीन स्विमीङपुल, खुला ज्याकुजी, जीम हल, स्टिम साउना, स्पा, मसाज लगायतका सुबिधा रहेका छन्। स्पामा योगा टेनिङको पनि सुबिधा रहेको बताइएको छ। रिसोर्टमा तरकारी खेती गरिएको छ। यसै गरी ४ भैसी पालेर रिसोर्टलाई आवश्यक दुध पनि उत्पादन गरिएको बताइएको छ। कोभिड अघि निर्माण सुरु भएको रिसोर्ट ५ वर्षको अवधिमा निर्माण पुरा भएको हो। पोखरामा अन्तर्राष्ट्रिय विमानस्थल निर्माण सुरु हुने भएपछि रिसोर्ट बनाउने योजना बनाएर काम अघि बढाएको अध्यक्ष लामाले सुनाए। कोभिडका कारण रिसोर्ट निर्माण १ वर्ष रोकिएको थियो। देशको अर्थतन्त्र खस्किएको जटिल पस्थितीमा लामाले बैंकबाट ऋण लिएर सुबिधा सम्पन्न रिसोर्ट सञ्चालनमा ल्याएका हुन्। रिसोर्ट नेपाली पन झल्कने गरी आधुनिक प्रविधिमा निर्माण भएको छ। शान्त वातावरण, हरियाली वनको पृष्ठभूमिमा फेवातालको सुन्दर दृश्यावलोकन गर्न पाउनु यस रिसार्टको विशेषता हो। रिसोटमा बस्ने पर्यटकले रिसोर्ट नजिकै रहेको अन्नपूर्ण केबलकारमा चढेर सात मिनेटमै सराङ्कोट पुगेर अन्नपूर्ण माछापुच्छे, धौलागिरी लगायतका सुन्दर हिमालको अवलोकन गर्न सक्न सक्छन्। सराङ्कोट अन्नपूर्ण हिमश्रृंखलाको अवलोकन, सूर्योदय, सूर्यअस्तको सुन्दर दृश्यावलोकनका लागि प्रख्यात छ। सराङ्कोटबाट पोखरा बजार, फेवातालको सुन्दर दृश्य पनि देखिन्छ। रिसोर्टमा बस्ने पर्यटकले नेपाली परम्परागत खानाका परिकारको साथै विदेशका खानाका परिकारको स्वाद लिन पाउँछन् ।"
जुगलको आलु राजधानी निर्यात,"सिन्धुपाल्चोक : सिन्धुपाल्चोकको हिमाली क्षेत्र जुगल गाउँपालिकामा उत्पादित आलुले राजधानी काठमाडौंमा बजार पाउन थालेको छ। हिमाली चिसो हावामा उत्पादित अर्ग्यानिक लेकाली आलुले राजधानीमा राम्रै बजार पाउन थालेको जुगल गाउँपालिका६ का वडाध्यक्ष टंक तामाङले बताए। हालसम्म करिब ३ टन आलु बिक्री वितरणका लागि राजधानी निर्यात भइसकेको उनले जानकारी दिए। वडाध्यक्ष तामाङका अनुसार यो वर्ष वडा नम्बर ६ मा मात्र झण्डै १२ टन आलु उत्पादन भएको छ। जिल्लाकै कर्णाली भनेर चिनिने जुगलमा गएको वर्षबाट किसानहरूले व्यवसायिक रुपमा आलु खेती गर्न थालेका थिए। त्यसअघि यहाँका किसानहरूले निर्वाहका लागि मात्रै आलु खेती गर्दर्थे। पछिल्लो समय व्यावसायिक रूपमै किसानहरू आलु खेतीतर्फ आकर्षित हुन थालेपछि बजार व्यवस्थापनका लागि स्थानीय सरकारले नै प्रयास थालेको थियो। स्थानीय सरकारको सहजिकरणमा अहिले धमाधम राजधानी काठमाडौंमा आलु निर्यात हुन थालेको छ। वर्षायाममा गाउँसम्म यातायात नपुग्ने हुँदा यसअघि नै आलु ढुवानीलाई लक्षित गरी बाटो सोलिङ र स्तरोन्नति गरिएको वडाध्यक्ष तामाङले बताए। उत्पादित आलु बजारसम्म पुर्याउनका लागि वडाबाट डेढ लाख बजेट विनियोजन समेत गरिएको उनले जानकारी दिए। राजधानी काठमाडौंमा जुगलको आलुको माग बढेपछि ब्राण्डिङको तयारी समेत भइरहेको उनले जनाए। हामीले जुगल गाउँपालिकाको यो वडालाई कृषि पकेट क्षेत्रको रुपमा विकास गर्दै विषादीरहित अर्गानिक उत्पादनमा स्थानीय कृषकहरूलाई प्रोत्साहन दिइरहेका छौं, तामाङले भनेयो क्षेत्रको कृषकहरूलाई आर्थिक उपार्जनमा टेवा पुर्याउने योजना वडाले तयार पारेको छ, यसको एउटा पाटो आलु उत्पादन र त्यसको बजारीकरण पनि हो। आलु मात्र नभई प्रांगारिक मलको प्रयोग गरेर रैथाने बाली र तरकारी उत्पादनका लागि किसानहरूलाई प्रोत्साहन गरिरहेको उनले बताए। वडा कार्यालयले नै निःशुल्क आलु ढुवानी सेवा प्रदान गरेको र राजधानीमा आलुको माग पनि बढेकोमा कृषक किसान चन्द्रबहादुर श्रेष्ठ खुशी छन्। यसअघि आलु रोप्ने गरेता पनि बेचबिखनका लागि खेती नगरेको उनको भनाइ छ। अहिले फलेको आलु बजारमा लैजान समस्या छैन, वडा कार्यालयले सबै जिम्मा लिएको छ, उनले भने। स्थानीय जनप्रतिनिधिले उत्पादित आलुको बिक्री वितरणको जिम्मा लिएपछि आफूहरूलाई सहज भएको अर्का किसान वसन्त श्रेष्ठले बताए। आफूले उत्पादन गरेको आलुले बजार पाउन थालेपछि किसानहरू पनि हौसिएका छन्। राजधानी काठमाडौंमा आलुको खपत राम्रै भएपछि आफूहरूमा हौसला बढेको जुगल गाउँपालिका वडा नम्बर ६, स्याउजेका कृषक देवीबहादुर श्रेष्ठले बताए। हिमाली भेगमा अन्य उब्जनी नहुने र आलु खेतीको सम्भावना बढी हुने भएकोले व्यावसायिक आलु खेतीतर्फ यहाँका कृषकको आकर्षण बढेको उनले बताए। आम्दानीको अन्य गतिलो आयस्रोत नभएको कारण आलु उत्पादनले स्थानीयको आयआर्जनमा महत्वपूर्ण भूमिका खेल्ने गाउँपालिका अध्यक्ष रेशम स्याङ्वोले बताए। जुगलको मुख्य बजार ढाँडेमा कृषि उपज संकलन केन्द्र निर्माण हुँदै गरेको जानकारी दिँदै संकलन केन्द्र निर्माण सकिएपछि किसानहरूलाई थप राहत हुने अध्यक्ष स्याङ्वोको विश्वास छ। जुगल हिमालको फेदमा यस क्षेत्रलाई कृषि, पर्यटन र पशुपालनमा आत्मनिर्भर बनाउन पालिकाले विभिन्न योजना तर्जुमा गरेका जानकारी जनाउँदै स्याङ्बोले सम्भावित उत्पादन क्षेत्रको अध्ययन गरी आलु पकेट क्षेत्रको घोषणा गर्ने योजना रहको बताए। सिन्धुपाल्चोकको हिमाली क्षेत्र जुगल गाउँपालिकामा उत्पादित आलु राजधानी काठमाडौंमा निर्यातको तयारी गर्दै स्थानीय कृषक।"
नुवाकोटको आँखाका बिरामी बढे,"नुवाकोट : नुवाकोटमा आँखाका बिरामी हुनेहरू बढेका छन्। यहाँ एक महिनादेखि लगातार आँखा रातो हुने रोगको संक्रमण बढ्दै गएको छ। अस्पताल तथा आँखा उपचार केन्द्रहरूमा दैनिक आँखा परीक्षण गर्न आउनेहरू बढिरहेका छन्। आँखाको स्याहार गर्न, सफा पानीले मात्र मुख तथा आँखा पखाल्न र आँखालाई किराहरूबाट जोगाउन स्वास्थ्यकर्मीहरूले सुझाव दिएका छन्। एक महिनादेखि आँखा रातो हुने (आँखा पाक्ने) रोगीको संख्या नुवाकोटमा पनि बढ्न थालेको हो। साउनको दोस्रो सातादेखि नुवाकोटमा आँखा रातो भएर अस्पताल आउनेको संख्या बढ्न थालेको स्वास्थ्यकमीहरूको भनाइ छ। नुवाकोट जिल्ला अस्पताल त्रिशूली, सामुदायिक तथा निजी आँखा उपचार केन्द्रहरूमा दैनिक आँखा रातो भएर उपचार गर्न आउनेको सङ्ख्या बढिरहेको छ। तादीको खरानीटार, दप्चेश्वरको समुन्दुटार र लिखुको चौघडामा सामुदायिक आँखा केन्द्रको शाखामा पनि आँखाका बिरामीहरू पुगिरहेका छन्। आँखा रातो भएर उपचार गराउन आउने बिरामीको संख्या बढिरहेका नुवाकोट जिल्ला अस्पतालका अध्यक्ष राजु पण्डितको भनाइ छ।"
राहत र उद्धारका लागि जुटे स्थानीय,"जोमसोम : मुस्ताङको वारागुङ मुक्तिक्षेत्र४ कागबेनीमा गत साउन २८ गते आएको बाढीबाट पीडित भएकाहरूका लागि राहत र उद्धारको काम भइरहेको छ। कागबेनी गाउँको उद्धार र राहतका लागि वारागुङ मुक्तिक्षेत्रका १९ वटा गाउँका स्थानीयले हातेमालो गरी खटिएका छन्। वारागुङको मुक्तिनाथ, छेङ्गुर, झोङ, पुडाक, खिङ्गा, छुसाङ, ढाक्मर, समर, चैले, तिरी, फल्याक, पाक्लिङ, धार्कारजुङ र सान्ता गाउँका स्थानीयहरू उपस्थित भई उद्धारमा खटिएको गाउँपालिका अध्यक्ष रिङझिङ नाम्ग्याल गुरुङले जानकारी दिए। कागबेनीका लागि गाउँ गाउँबाट मुखियाहरूको अगुवाइमा आर्थिक सहयोग संकलन गरिएको छ। हरेक गाउँबाट करिव १ लाखदेखि १०१२ लाखसम्म आर्थिक सहयोग जुट्दै गरेको छ। घरपझोङ गाउँपालिकाको मार्फा,स्याङ,ठिनी,जोमसोम,छैरो र चिमाङ गाउँबाट आर्थिक सहयोगका साथै कागबेनी बाढी पीडित उद्धारका लागि श्रमदान गर्ने क्रम भइरहेको गाउँपालिका अध्यक्ष मोहनसिंह लालचनले बताए । दुःखको घडीमा शत्रुलाई सहयोग गर्नुपर्छ, यो त जिल्ला भित्रै एक गाउँलाई परेको पीडा, अध्यक्ष लालचनले भने,सबैको सामूहिक प्रयासले मात्र कागबेनीको उद्धार र राहत हुनसक्छ, जुन मुस्ताङले उदाहरण पेश गरेको छ। त्यसो त उपल्लो मुस्ताङ जाने छुसाङचैले पुल र चराङ खोलामा सडक असहज हुँदा उपल्लो मुस्ताङको लोघेरक दामोदरकुण्ड र लोमान्थाङ गाउँपालिकाका समुदाय भौतिक सहयोगका लागि चाहेर पनि उपस्थित हुन सकेका छैनन्। उनीहरू सडक सहज बनाएर कागबेनी उद्धारमा खटिने तयारी भइरहेको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए। कागबेनी बाढीपीडितको उद्धारका लागि राहत संकलन भइरहेको बताए।"
आज यी प्रदेशमा भारी वर्षा हुने,"महाशाखाका अनुसार हाल कोशी, गण्डकी, कर्णाली र सुदूरपश्चिम प्रदेशमा आंशिकदेखि सामान्य बदली रही कोशी, बागमती, गण्डकी, कर्णाली र सुदूरपश्चिम प्रदेशका थोरै स्थानमा हल्कादेखि मध्यम वर्षा भइरहेको छ । काठमाडौं : हाल मनसुनको न्यूनचापीय रेखा पश्चिमतर्फ सरदर स्थानको आसपास र पूर्वतर्फ सरदर स्थानको दक्षिणमा अवस्थित रहेको छ । यसका साथै नेपालमा हाल भारतको मध्यप्रदेश र आसपासमा रहेको न्यूनचापीय क्षेत्रको समेत आंशिक प्रभाव रहेकाले अबको तीन दिन बदली र वर्षाको सम्भावना रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । महाशाखाका अनुसार हाल कोशी, गण्डकी, कर्णाली र सुदूरपश्चिम प्रदेशमा आंशिकदेखि सामान्य बदली रही कोशी, बागमती, गण्डकी, कर्णाली र सुदूरपश्चिम प्रदेशका थोरै स्थानमा हल्कादेखि मध्यम वर्षा भइरहेको छ । दिउँसो देशभर आंशिकदेखि सामान्य बदली रही लुम्बिनी प्रदेशसहित देशका पहाडी भूभागको केही स्थानमा र बाँकी भूभागको थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ । रातिको समयमा पनि कोशी, बागमती, गण्डकी र सुदूरपश्चिम प्रदेशका केही स्थानमा तथा बाँकी प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना छ । कोशी, बागमती र गण्डकी प्रदेशको एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ । भोलि सोमबार पनि लुम्बिनी, कर्णाली र सुदूरपश्चिम प्रदेशका एकदुई स्थानमा मेघगर्जनचट्याङसहित भारी वर्षाको सम्भावना रहेको छ । भदौ ५ गते मङ्गलबार लुम्बिनी र सुदूरपश्चिम प्रदेशका एकदुई स्थानमा मेघगर्जनचट्याङसहित भारीदेखि धेरै भारी वर्षाको सम्भावना रहनुका साथै कोशी र कर्णाली प्रदेशका एकदुई स्थानमा मेघगर्जनचट्याङसहित भारी वर्षाको सम्भावना रहेको छ ।"
"कास्कीमा मोटरसाइकल दुर्घटना, दुई जनाको मृत्यु",मोटरसाइकल रुपा गाउँपालिका६ निगालझाँप्रास्थित भित्रीसडकबाट अन्दाजी ८०९० मिटर तल सोही सडकको घुम्तीको तल्लो बाटोमा खस्न पुगेको बताइन्छ । कास्की : कास्की जिल्लाको रुपा गाउँपालिकामा सवारी दुर्घटनामा परी दुई युवाको मृत्यु भएको छ । पोखरा महानगरपालिका३२ बाट रुपातालतर्फ जाँदै गरेको प्रदेश नं ३०२००९प ५२०५ नम्बरको मोटरसाइकल शनिबार साँझ दुर्घटना हुँदा लमजुङ दूधपोखरी गाउँपालिका६ का २९ वर्षीय कृष्ण गुरुङ र सोही ठाउँका २४ वर्षीय अशोक गुरुङको निधन भएको जिल्ला प्रहरी कार्यालय कास्कीले जनाएको छ । मोटरसाइकल रुपा गाउँपालिका६ निगालझाँप्रास्थित भित्रीसडकबाट अन्दाजी ८०९० मिटर तल सोही सडकको घुम्तीको तल्लो बाटोमा खस्न पुगेको बताइन्छ । दुर्घटनालगत्तै घाइतेलाई इलाका प्रहरी कार्यालय शिशुवाबाट गएको प्रहरी टोलीले उद्धार गरी उपचारका लागि पोखरा स्वास्थ्य विज्ञान प्रतिष्ठानअन्तर्गतको पश्चिमाञ्चल क्षेत्रीय अस्पतालमा पुर्याइएको थियो । चिकित्सकले जाँचका क्रममा दुवै जनालाई मृत घोषणा गरेका थिए । प्रहरीले दुर्घटनाको कारणबारेमा अनुसन्धान भइरहेको जनाएको छ । रासस
झापामा विषालु सर्पको डसाइबाट एक महिलाको मृत्यु,"झापा : सर्पको डसाइबाट झापाको हल्दिबारीमा एक महिलाको मृत्यु भएको छ । हल्दिबारी गाउँपालिका २ निवासी अन्दाजी ४५ वर्षीया जितेन राजवंशीको सर्पले डसेर मृत्यु भएको हो। उनलाई शनिबार दिउँसो घरमै विषालु सर्प करेतले डसेको थियो । सर्पको डसाइबाट गम्भीर घाइते भएकी उनलाई उपचारको लागि सर्पदंश उपचार केन्द्र चारआली लगिएको थियो । स्वास्थ्य अवस्था जटिल बनेपछि त्यहाँ उपचार नहुँदा उनलाई थप उपचारका लागि बिर्तामोडस्थित बीएण्डसी अस्पताल पुर्याउन साथ चिकित्सकले मृत घोषित गरेका थिए । श्रीमान् राम राजवंशी, दुई छोरा र दुई छोरीसहित उनी सरस्वती आधारभूत विद्यालय परिसरभित्र बसोबास गर्दै आएकी थिइन् ।"
प्राधिकरणद्वारा सम्पादकीय स्वतन्त्रतामा धावा,"काठमाडौं : नेपाल भौगोलिक रूपमा विकट छ। सवारी नपुगेका अधिकांश दुर्गम स्थानका नागरिकले उपचार वा डुवानीका लागि हवाई सेवा नै प्रयोग गर्नुपर्ने बाध्यता छ। तर, अचानक नेपाल नागरिक उड्डयन प्राधिकरणले साउन १५ गते दुर्गम जिल्लामा १२ बजेपछि हवाई सेवामा रोक लगायो। कर्णालीलगायत दुर्गम र हिमाली जिल्लामा हवाई सेवा ठप्प भयो। हवाई सेवा नहुँदा कर्णालीमा ४ बालबालिकाको उपचार नपाई ज्यान गयो। अन्नपूर्ण पोस्ट् दैनिकले त्यहाँका जनताका दुःख व्यथाबारे समाचार बनायोप्रकाशन गर्यो। साथै बीबीसीलगायत विभिन्न सञ्चारमाध्यमले पनि यो विषयलाई प्राथमिकता साथ स्थान दिए। सरकारलाई अवस्था बुझाए। तर, प्र्राधिकरणका महानिर्देशक प्रदीप अधिकारीले सञ्चारमाध्यमको सम्पादकीय स्वतन्त्रतामा धावा बोल्न सुरु गरे। मिडियामा आएका समाचारबारे चित्त नबुझे खण्डन पठाउने, त्यो प्रकाशन नभए मिडिया काउन्सिलमा उजुरी गर्ने संवैधानिक र कानुनी व्यवस्था छ। तर, उनी रिस साँधेर स्पष्टीकरण सोध्न थाले त्यो पनि अन्नपूर्ण मिडियाका प्रकाशकसँग। जबकि पत्रिकामा कुन विषयलाई कसरी स्थान दिने सम्पादकको अधिकारभित्र पर्छ। त्यसलाई नै भनिन्छ सम्पादकीय स्वतन्त्रता। सम्पादकीय स्वतन्त्रता भनेकै प्रकाशक वा अध्यक्षले समेत हस्तक्षेप गर्न नपाउने हो। अन्नपूर्ण पोस्ट् दैनिकको सम्पादकीय स्वतन्त्रतामाथि धावा बोल्ने अधिकार प्राधिकरणले कहाँबाट पायो ? रमेश बडाल,पूर्वमहान्यायाधिवक्ता कानुन विद् भन्छन्, तीनवटा फरकफरक कानुनद्वारा तीन संस्थाको अध्यक्ष बनेका क्याप्टेन रामेवर थापालाई पत्रिकामा आएको समाचारका विषयलाई लिएर स्पष्टीकरण सोध्दा संवैधानिक एवं कानुनी रूपमा उनले त्रुटि मात्र गरेको छैन, सम्पादकीय स्वतन्त्रतामा हस्तक्षेप पनि गरेका छन्। प्राधिकरणले आफ्नो सीमा र परिधि बाहिर गई सम्पादकीय स्वतन्त्रतामा धावा बोलेको उल्लेख गर्दै समाचार र विचार (अभिव्यक्ति स्वतन्त्रता)मा नियन्त्रण गर्न खोजेको संविधान एवं कर्पोरेट कानुनका विज्ञ बताउँछन्। नेपाल बार एसोसिएसनका अध्यक्ष एवं वरिष्ठ अधिवक्ता गोपालकृष्ण घिमिरे प्रारम्भिक रूपमै स्पष्टीकरण त्रुटिपूर्ण भएको बताए। अप्रत्यक्ष ढंगले मिडियालाई नियन्त्रण गर्न खोजेको देखिन्छ। प्रथम दृष्टिमै त्रुटिपूर्ण छ, घिमिरेले भने, यो वा त्यो निहुँमा मिडियालाई नियन्त्रण गर्ने कोसिस गरेको प्रारम्भिक रूपमा नै देखिन्छ। कानुनी, नीतिगत र सैद्धान्तिक रूपमा त्रुटि वरिष्ठ अधिवक्ता रामकृष्ण निराला क्याप्टेन थापाको कानुनी रूपमा तीनवटा छुट्टाछुट्टै व्यक्तित्व भएकाले तीनवटा फरकफरक कानुनद्वारा विभिन्न संस्थाको अध्यक्ष चयन भएको बताउँछन्। सिम्रिक एयर सञ्चालक समितिको तर्फबाट अध्यक्ष भएको देखिन्छ। त्यस्तै वायुसेवा सञ्चालक संघले पनि आफ्नो छुट्टै कानुनअनुसार नै संस्थाको अध्यक्ष चयन गरेको हो, कर्पोरेट लयर निरालाले भने, अन्नपूर्ण मिडिया नेटवर्कमा पनि छुट्टै कानुनअनुसार अध्यक्ष भएको हो। सबै संस्थालाई मुछ्दै स्पष्टीकरण सोध्ने अधिकार प्राधिकरणलाई संविधान, कानुनले दिएको छैन। प्राधिकरणले सोधेको स्पष्टीकरण कानुनी, नीतिगत र सैद्धान्तिक तीनवटै आधारमा त्रुटिपूर्ण छ। सम्पादकीय स्वतन्त्रतामा धावा प्राधिकरणका सूचना अधिकारी ज्ञानेन्द्र भूलले पत्र संख्या २०८००८१ र चलानी नं ०१ उल्लेख गरी प्रेषितपत्रमा आफू प्रकाशक रहेको मिडियामार्फत प्रकाशकीय अधिकारलाई दुरुपयोग गरिएको आरोप लगाइएको छ। अन्नपूर्ण मिडियामार्फत उडान सुरक्षामा गम्भीर असर पार्ने प्रकृतिका विज्ञप्तिसमाचारविश्लेषणटिप्पणी प्रकाशन गरेको दाबी गरिएको छ। सञ्चारमाध्यममा प्रकाशित विषयवस्तुमा चित्त नबुझे प्रेस काउन्सिलले अध्ययन र छानबिन गर्ने हो । यसको अनुगमन नागरिक उड्डयन प्राधिकरणले गर्ने होइन । प्राधिकरणको यो कार्य निन्दनीय छ । बालकृष्ण बस्नेत, अध्यक्ष, प्रेस काउन्सिल नेपाल थापालाई सोधिएको स्पष्टीकरण पत्रमा भनिएको छ, प्राधिकरणबाट विभिन्न मितिमा दुर्गम क्षेत्रको उडान सुरक्षा अभिवृद्धि गर्नका लागि विभिन्न निर्णय भएकोमा उक्त निर्णयहरूको बर्खिलाप हुने गरी शृंखलाबद्ध रूपमा तपार्इं प्रकाशक रहेको मिडियामार्फत उडान सुरक्षामा गम्भीर असर पर्ने प्रकृतिका विज्ञप्ति समाचार र विश्लेषण र टिप्पणी प्रकाशन गरेको देखिएको हुँदा हवाई सेवा कम्पनीमार्फत उडान सुरक्षाको पूर्णजिम्मेवारी पालना गर्नुपर्ने दायित्व बोकेको व्यक्तिले आफू प्रकाशक रहेको मिडियामार्फत प्रकाशकीय अधिकारलाई दुरुपयोग गरी नेपाल नागरिक उड्डयन प्राधिकरण ऐन, २०५३ र यसअन्तर्गत बनेका नियमावली, रिक्वाएरमेन्ट्स, म्यानुअलस तथा अन्य नियामकीय मापदण्डहरूको विपरीत गई उडान सुरक्षामा गम्भीर चुनौती सिर्जना गर्ने गरी भ्रामक र अफवाह फैलाउने कार्य गर्न वायुसेवा कम्पनीको अध्यक्षको हैसियतमा कुन नैतिकताको आधारले दिन्छ ? पूूर्वमहान्यायाधिवक्ता एवं वरिष्ठ अधिवक्ता रमेश बडालले नेपाल न्युज नेटवर्क इन्टरनेसनल प्रालिद्वारा प्रकाशित एवं मुद्रित अन्नपूर्ण पोस्ट् दैनिकको सम्पादकीय स्वतन्त्रतामा आघात हुने गरी स्पष्टीकरण सोधिएको बताए। नेपाली मिडियाले सम्पादकीय स्वतन्त्रताको निर्वाध ढंगले उपभोग गरिरहेको छ। प्रेस (सम्पादकीय) स्वतन्त्रतामाथि धावा बोल्ने अधिकार प्राधिकरणले कहाँबाट पायो ? वरिष्ठ अधिवक्ता बडालले प्रश्न गरे, मिडियामा सम्पादकीय स्वतन्त्रता हुन्छ। त्यो स्वतन्त्रता भनेको प्रकाशकले समाचार, लेख, रचनामा हस्तक्षेप नगर्ने हो। अन्नपूर्ण पोस्ट् दैनिकको सम्पादकीय स्वतन्त्रतामाथि धावा बोल्ने अधिकार प्राधिकरणले कहाँबाट पायो ? सञ्चारमाध्यमले आफ्ना मूल्य मान्यताभित्र रहेर समाचार सम्प्रेषण गर्छन् । सम्पादकीय स्वतन्त्रता र नेतृत्व हुन्छ । सम्पादन गरेको विषयलाई आधार बनाएर असम्बन्धित व्यक्तिलाई स्पष्टीकरण वा कारबाहीको विषय बनाउन मिल्दैन । विपुल पोखरेल अध्यक्ष, नेपाल पत्रकार महासंघ पूर्वमहान्यायाधिवक्ता बडालले सिम्रिक एयरका अध्यक्षलाई सोधिएको स्पष्टीकरण पत्रमा अन्नपूर्ण पोस्ट् दैनिक प्रकाशकको नियन्त्रणमा रहेको र सम्पादकीय स्वतन्त्रता नभएको दाबी गर्नु संविधान, कानुनको बर्खिलाप भएको बताए। सम्पादकीय स्वतन्त्रता भनेकै प्रकाशक वा अध्यक्ष वा अन्य सेयर सदस्यले समेत हस्तक्षेप गर्न नपाउने हो, वरिष्ठ अधिवक्तासमेत रहेका वडालले भने, विज्ञप्तिसमाचारविश्लेषणटिप्पणी प्रकाशन गर्ने अधिकारमा सम्बन्धित सम्पादकको हो। सम्पादकीय स्वतन्त्रताको विषयमा प्रकाशकले छाप्न लगाएको आरोप लगाउनु अन्नपूर्ण मिडिया माथिको आक्रमण हो। प्रकाशकको हैसियत लगानीकर्ताको रूपमा मात्र रहन्छ। लगानीकर्ताले आफ्नो स्वार्थ प्रयोग गर्न नमिल्ने कानुनी व्यवस्था छ। प्रकाशकको नियन्त्रणमा रहेर अन्नपूर्ण पोस्ट् दैनिकका सञ्चारकर्मीले सूचना संकलन र समाचार, विचार तथा टिप्पणीको प्रकाशन हुन्छ भन्दै प्रहार गर्नु संविधान, कानुनको बर्खिलाप हो, वरिष्ठ अधिवक्ता बडालले भने, अन्नपूर्ण पोस्ट्मा सम्पादकीय स्वतन्त्र छैन भन्दै हचुवाका भरमा स्पष्टीकरण सोध्नु पूर्वाग्रह हो। सम्पादकीय स्वतन्त्रतामा प्रहार संविधान र कानुको बर्खिलाप हो। नेपाली मिडियाले सम्पादकीय स्वतन्त्रतामा अंगिकार गरिरहेकाले संस्थाको अध्यक्ष वा सेयरहोल्डरले हस्तक्षेप गर्न नसक्ने उनले बताए। यो वा त्यो निहुँमा मिडियालाई नियन्त्रण गर्ने कोसिस गरेको देखिन्छ । स्पष्टीकरण प्रथम दृष्टिमै त्रुटिपूर्ण छ । नेपाल नागरिक उड्डयन प्राधिकरणले यो गर्नै मिल्दैन । गोपालकृष्ण घिमिरे, अध्यक्ष, नेपाल बार एसोसिएसन प्राधिकरणले उल्लेख गरे झैं हवाई उडानको काममा शृंखलाबद्ध रूपमा कुन समाचार र टिप्पणीले कसरी बाधा पुर्यायो ? खोइ खुलाएको? समाचार, टिप्पणीजस्ता विषय सम्पादकीय स्वतन्त्रताभित्र पर्छ। अध्यक्षलाई स्पष्टीकरण सोध्नु अवैधानिक हो ? विजय गुप्ता, वरिष्ठ अधिवक्ता वरिष्ठ कर्पोरेट लयर प्राडा गान्धि पण्डितका अनुसार, प्राधिकरणले स्पष्टीकरणमा उल्लेखित व्यहोराले सम्पादकीय स्वन्तन्त्रतामा प्रहार गरेको छ। प्राडा पण्डित भन्छन्, प्राधिकरणलाई हवाई क्षेत्रको नियमन गर्ने अधिकार छ। तर, अधिकारको दुरुपयोग गरी स्पष्टीकरण सोध्ने र सम्पादकीय स्वतन्त्रतामा प्रहार गर्ने अधिकार छैन। प्रेस काउन्सिल ऐन, २०४८ को दफा ७ को खण्ड (ख)ले दिएको अधिकार प्रयोग गरी नेपाल पत्रकार महासंघको सहमतिमा जारी पत्रकार आचार संहिता २०७३ मा सम्पादकीय स्वतन्त्रताको सम्मान गर्नुपर्ने उल्लेख छ। समाचार संकलन, सम्पादन वा उत्पादन, प्रस्तुति तथा सम्प्रेषणसम्बन्धी अन्तिम जिम्मेवारी र अधिकार सम्पादकमा निहित हुन्छ। सम्पादकीय स्वतन्त्रताको यही सर्वमान्य सिद्धान्तबमोजिम सञ्चारमाध्यम र पत्रकारले कुनै प्रकारको दबाब र प्रभावबाट मुक्त रही स्वतन्त्रतापूर्वक सूचना संकलन र समाचार, विचार तथा टिप्पणीको प्रकाशनप्रसारण गर्नुपर्ने आचार संहितामा व्यवस्था गरिएको छ। प्रेस काउन्सिलको अवमूल्यन प्राधिकरणले स्पष्टीकरणमा नेपाल नागरिक उड्डयन प्राधिकरण ऐन, २०५३ र यसअन्तर्गत बनेको नागरिक उड्डयन नियमावली २०५८ को नियम ५६ (क) एवम् रिक्वायरमेन्ट्स, म्यानुअल्स तथा अन्य नियमाकीय मापदण्डविपरीत उडान सुरक्षामा गम्भीर असर पर्ने प्रकृतिका समाचार, विश्लेषण टिप्पणी प्रकाशन गरी प्राधिकरणको काममा बाधा पुर्याएको उल्लेख गरेको छ। वरिष्ठ अधिवक्ता विजयकुमार गुप्ताका अनुसार, उडान सुरक्षामा गम्भीर पर्ने प्रकृतिका विज्ञप्तिसमाचार विश्लेषणटिप्पणी प्रकाशन भएको छ भने प्राधिकरणले सप्रमाण प्रेस काउन्सिलमा उजुरी दिने कानुनी व्यवस्था भएको बताउँछन्। कुनै मिडिया (पत्रकार)ले आफ्नो व्यावसायिक आचार संहिता उल्लंघन गरेमा कुनै पनि व्यक्तिले काउन्सिलमा उजूरी दिन सक्ने व्यवस्था छ। उजुरी परेमा काउन्सिलले आवश्यक जाँचबुझ गरी मर्का पर्ने पक्षको भनाइसम्बन्धी पत्रपत्रिकामा प्रकाशित गर्न लगाउन सक्छ। मर्का पर्ने पक्षसँग क्षमायाचना गर्न लगाई निजको कुरा सम्बन्धित पत्रिकामा प्रकाशित गराउन सक्छ, वरिष्ठ अधिवक्ता गुप्ता भन्छन्, प्राधिकरणमा रहेका पदाधिकारीलाई प्रेस काउन्सिल र यसको काम कर्तव्य थाहा थिएन ? समाचारटिप्पणीप्रति आपत्ति भएको भए सिम्रिक एयर प्रालिको अध्यक्ष नभई सम्बन्धित सञ्चारमाध्यमका प्रधान सम्पादकलाई सम्बोधन गरी खण्डन पठाउन सकिने व्यवस्थालाई नजरअन्दाज गरिएको वरिष्ठ अधिवक्ता गुप्ताले बताए। वरिष्ठ अधिवक्ता निरालाका अनुसार, प्रकाशन तथा छापाखाना ऐनअनुसार स्पष्टीकरण सोध्ने अधिकार नागरिक उड्डयन प्राधिकरणलाई छैन। अन्नपूर्ण मिडियामा छापेको भन्दै सिम्रिक एयरको अध्यक्षलाई स्पष्टीकरण सोधिएको छ। छापेको कुरामा चित्त नबुझे प्रेस काउन्सिलमा उजुरी दिन सकिन्छ। कानुनी बाटो छोडेर प्राधिकरणले गैरकानुनी ढंगले हस्तक्षेप गर्न खोजेको छ, वरिष्ठ अधिवक्ता निरालाले भने, छुट्टाछुट्टै कानुनअनुसार फरकफरक संस्थाको अध्यक्षलाई प्राधिकरणले एकै ढंगले सम्बोधन गर्न मिल्दैन। पाउँदैन। कुनै पनि कानुनले त्यसरी हस्तक्षेप गर्ने अधिकार दिँदैन। प्राधिकरणले स्पष्टीकरण पत्रमा उडान सुरक्षामा गम्भीर असर पर्ने प्रकृतिका विज्ञप्तिसमाचार विश्लेषणटिप्पणीप्रकाशन गरी प्राधिकरणको काममा बाधा पुर्याएको दाबी गरे पनि कुन समाचारविश्लेषणटिप्पणीप्रकाशन गरी काममा बाधा पुर्याएको हो भन्ने सप्रमाण खुलाउन सकेको छैन। प्राधिकरणले सोधेको स्पष्टीकरण कानुनी, नीतिगत र सैद्धान्तिक तीनवटै आधारमा त्रुटिपूर्ण छ। रामकृष्ण निराला, वरिष्ठ अधिवक्ता पत्रकारिताको पेसागत उच्चतम आचरण कायम राखी स्वस्थ, स्वतन्त्र र उत्तरदायी पत्रकारिताको विकास तथा सम्बद्र्धनका लागि प्रेस काउन्सिलको स्थापना भएको हो। प्रेस काउन्सिल ऐन, २०४८ को दफा १२ उजुरीसम्बन्धी व्यवस्था छ। सोही अव्यवस्थाअनुसार कुनै मिडिया (पत्रकार)ले आफ्नो व्यावसायिक आचार संहिता उल्लंघन गरेमा कुनै पनि व्यक्तिले काउन्सिलमा उजुरी दिन सक्ने व्यवस्था छ। कुनै उजुरी परेमा काउन्सिलले आवश्यक जाँचबुझ गरी मर्का पर्ने पक्षको भनाइ सम्बन्धित पत्रपत्रिकामा प्रकाशित गर्न लगाउने र मर्का पर्ने पक्षसँग क्षमायाचना गर्न लगाई निजको कुरा सम्बन्धित पत्रपत्रिकामा प्रकाशित गर्न लगाउन सक्ने कानुनी व्यवस्था छ। प्राधिकरणले उडान सुरक्षामा गम्भीर चुनौती सिर्जना गर्ने गरी भ्रामक र अफवाह फैलाउने कार्य गरेको दाबीसहित प्रेस काउन्सिलमा उजुरी गर्न सक्ने कानुनी व्यवस्थालाई उपेक्षा गरेको कानुन व्यवसायीहरू बताउँछन्। उडान सुरक्षामा गम्भीर चुनौती सिर्जना गर्ने समाचार, टिप्पणी प्रकाशन गरेको भए सम्बन्धित सञ्चारमाध्यममा खण्डन पठाउन सकिन्छ। सञ्चारमाध्यमले खण्डन प्रकाशन नगरेमा प्रेस काउन्सिलमा उजुरी दिन सकिन्छ, वरिष्ठ अधिवक्ता विजय गुप्ता भन्छन्, कुन समाचार र टिप्पणीले उडानको काममा बाधा पुर्यायो ? प्राधिकरणलाई कानुनी अधिकारको दुरुपयोग गर्दै स्पष्टीकरण सोध्ने र सम्पादकीय स्वन्तन्त्रतामा प्रहार गर्ने अधिकार छैन। प्रा डा गान्धि पण्डित, वरिष्ठ अधिवक्ता ख्वै त खुलाएको ? अन्नपूर्णको समाचार वा टिप्पणीलाई लिएर सिम्रिक एयरको अध्यक्षलाई स्पष्टीकरण सोध्न मिल्दैन। समाचार, सम्पादकीय लेख्ने र प्रकाशन गर्ने कार्यमा कसको के अधिकार रहन्छ ? भन्ने विषयमा प्राधिकरणका पदाधिकारीहरू अनविज्ञ देखिएको वरिष्ठ अधिवक्ता गुप्ता बताउँछन्। समाचारसँग चित्त बुझेको छैन भने त पत्रकार वा सम्पादकलाई खण्डन छाप्न अनुरोध गर्ने वा प्रेस काउन्सिलमा उजुरी गर्नुपर्ने हो, वरिष्ठ अधिवक्ता गुप्ताले भने, रामेवर थापाको मातहतमा सिम्रिक एयर प्रालि होला। अन्नपूर्ण मिडिया नेटवर्कको अध्यक्ष पनि उनै थापा हुन् भन्दैमा समाचार, टिप्पणी सम्पादकीय जस्ता विषयमा अध्यक्ष नभई प्रधान सम्पादकको नियन्त्रणमा हुन्छ भन्ने प्राधिकरणले बुझ्ने सामथ्र्य राखेन। विषय एकातिर, स्पष्टीकरण अर्कोतिरसिम्रिक एयर प्राइभेट लिमिटेड पनि अविछिन्न कम्पनी हो। कम्पनी ऐन, २०६३ अनुसार कुनै उद्यम गर्न चाहने व्यक्तिले एक्लै वा अरूसँग समूहबद्ध भई प्रबन्ध पत्रमा उल्लेख भए बमोजिम एक वा एकभन्दा बढी उद्देश्य प्राप्तिका लागि कम्पनी स्थापना गर्न सक्ने कानुनी व्यवस्था छ। कम्पनी ऐनअनुसार थापा सिम्रिक एयरका अध्यक्ष बनेका हुन्। वायुसेवा सञ्चालक संघका अध्यक्ष चयन हुनुमा पनि छुट्टै कानुन आकर्षित हुन्छ। प्रकाशन तथा छापाखाना ऐन अनुसार, अन्नपूर्ण मिडिया नेटवर्कको अध्यक्ष भएका हुन्। रामेवर थापा लगानीकर्ता हुन्। समाचार के छापिन्छके छापिँदैन भन्ने कुरामा लगानीकर्ताको होइन सम्पादकको नियन्त्रण हुन्छ। थापा पत्रकार पनि होइनन, वरिष्ठ अधिवक्ता गुप्ता भन्छन्, के गर्नुपर्ने हो ? कहाँ खण्डन वा उजुरी गर्नुपर्ने हो ? व्यक्ति को हो ? त्यो प्राधिकरणले बुझ्न सकेन। प्राधिकरणका पदाधिकारीलाई मिडियामा अध्यक्ष, प्रधान सम्पादक, संवाददाताको भूमिका र हैसियत के कस्तो हुन्छ भन्ने थाहा नभएको हुन सक्छ। लगानीकर्ताको कहीँ न कहीँ नियन्त्रण भइहाल्छ भन्ने गलत बुझाई हुनसक्छ। सर्वोच्च अदालतका एक पूर्वप्रधानन्यायाधीशले प्राधिकरणका सम्पूर्ण कामकारबाही, निर्णय प्रक्रिया, सार्वजनिक छलफल वा सरोकारको विषय हुने बताए। सर्वोच्च अदालतले पटकपटक समाचार, विचार तथा टिप्पणीजन्य सामग्री प्रकाशन र प्रसारण गर्ने प्रेसको अधिकारलाई विधिवत् ढंगले फराकिलो बनाएको छ। प्रेस स्वतन्त्रताको परिधि राम्रोसँग प्रष्ट्याएको छ, ती प्रधानन्यायाधीशले भने, नागरिक उड्डयन प्राधिकरण कानुन एवं सार्वजनिक जवाफदेहिताभन्दा माथि छैन। यो पनि पढ्नुहोस निरंकुशताको नवनस्ल पहिला मिडियाबाजी, पछि निर्णय"
पहिरोले पुर्दैछ फेवाताल,"बर्सेनि ताल पुरिँदा तालको गहिराइ, लम्बाइ कति घटेको छ भन्ने तथ्यांक भने कुनै सरकारी निकायले अध्ययन गरेर राखेको पाइँदैन। पोखरा : पोखरामा ठूलो वर्षा हुँदा तालको जलाधार क्षेत्र (सिरानमा) दर्जनौं ठाउँमा पहिरो जाने गर्छ। तालको सिरानमा पहिरोसँगै बग्ने ढुंगा माटो तालको मुख्य पानीको स्रोत हर्पन खोला हुँदै बर्सेनि तालमा मिसिँदै आएको छ। तालको सिरानका अँधेरी खोला, हाडीखोला हुँदै बगेर आउने माटो, गेग्रयान तालको मुख्य स्रोत खोला हर्पन खोला हुँदै तालमा मिसिन्छ। मुहान क्षेत्रमा जाने पहिरोले यसरी बर्सेनि ताल पुरिने क्रम बढी रहेको छ। विगत १० वर्षमा मात्र यसरी मुहानमा जाने पहिरोको कारण फेवाताल एक हजार रोपनीभन्दा बढी पुरिएको हर्पन फेवा मत्स्य सहकारीका पूर्वअध्यक्ष ज्ञानबहादुर जलारी बताउँछन्। हामी पहिले माछा मारिरहेको खपौदी क्षेत्रको ताल क्षेत्र अहिले हेर्दा हेर्दै पुरिएको मात्र होइन पुरिएको जमिनमा स्थानीयले धान रोपेर खेतमा परिणत गरेको उनले सुनाए। कोभिड सुरु भएकै वर्ष ताल पुरिएर जमिन बनेको क्षेत्रमा स्थानीयले धान रोप्न थालेका हुन्। अहिले पनि तालभित्र घुसेको जमिनमा हरियाली धान देख्न सकिन्छ। २०७२ सालको वर्षायाममा तालको जलाधार क्षेत्रको वन नै पहिरोले खस्दा ढुंगा माटो मात्र होइन वनको रुखपातसमेत तालको बाँधसम्म फैलिएको ज्ञानबहादुरले सुनाए। त्यतिबेला ताल कति पुरियो भन्ने यकिन नै गर्न मुस्किल भएको उनले बताए। जलारी समुदायको लाखौंको माछासहितका सय बढी केज त्यही बाढीले परिएपछि केज कल्चर नै हराउँदै गएको पनि उनले सुनाए। ताल बर्सेनि कति पुरिएको छ ? ताल पुरिँदा तालको गहिराइ, लम्बाइ कति घटेको छ भन्ने तथ्यांक भने कुनै सरकारी निकायले अध्ययन गरेर राखेको पाइँदैन। तालमा मिसिने खोला, ढलमा जथाभावी फोहोर फ्याँक्दा ताल प्रदूषणको चपेटामा परेको छ। बाथरुम र शौचालयको फोहोर पानीसमेत तालमा मिसिने, नहरमा मिसाउँदा तालको पानीको क्वालिटी कस्तो छ भन्ने समेत जाँचेर रिपोर्ट तयार गर्ने र त्यसैअनुसार ताल संरक्षणको योजना बनाएर काम गरेको पनि पाइँदैन। तालको सिरानमा जथाभावी खनिएका कच्ची सडकका कारण वर्षायाममा पहिरो जाने गरेको सिमसारविज्ञ राजन सुवेदी बताउँछन्। विभिन्न अध्ययन रिपोर्टले जलाधार क्षेत्र (तालको सिरान) बाट हरेक वर्ष आउने बाढीपहिरोलगायतका कारण करिब १ लाख ४२ हजार टन गिटी, बालुवा र ढुंगा फेवातालमा मिसिने गरेको देखाएका छन्। ताल बर्सेनि मुहानबाट पुरिने क्रम तीव्र छ। तीन तहकै सरकारी निकायले यसबारेमा अध्ययन गरेर रिपोर्ट भने तयार गरेको पाइँदैन। पोखरा क्षेत्रमा सन् २०२० मा वर्षामापन गर्न थालिएको समयदेखि सबैभन्दा धेरै वर्षा ५ हजार ४ सय ५३ मिलिमिटर वर्षा भएको थियो। यसअघि सन् १९९८ मा ४ हजार ८ सय ७९ मिलिलिटर वर्षा भएको थियो। ठूलो वर्षा हुँदा जलाधार क्षेत्रमा जाने दर्जनौं पहिरो हर्पन खोला हुँदै तालमा मिसिँदा ताल पुरिने क्रम बर्सेनि बढिरहेको छ। अन्नपूर्ण गाउँपालिकाको पाउँदुरको डाँडामा रहेको कमेरो माटोको डाँडा क्षेत्रमा वर्षायाममा जाने पहिरोले सबैभन्दा धेरै ताल पुर्ने क्रम बढेको छ। २०७२ साल माघ १९ गते फेवातालसहित पोखराका ९ ताल र सेती नदीको केही जलाधार क्षेत्र रामसारमा सूचीकृत भएका छन्। विश्व रामसारमा सूचीकृत भएको फेवातालको संरक्षणमा तीन तहकै सरकारको ध्यान नपुग्दा ताल बर्सेनि साँघुरिँदै जानुको साथै प्रदूषणको चपेटामा समेत पर्दै गएको नागरिक समाज पोखराका पूर्वसंयोजक विष्णुहरि अधिकारी बताउँछन्।"
"ढुङ्गेधारामा बसले मोटरसाइकलाई ठक्कर दिँदा दुई जनाको मृत्यु, एक घाइते",मृत्यु हुनेमा सिन्धुपाल्चोक साँगाचोकगढी नगरपालिका घर हुने ३२ वर्षीया अनिता थापा र वतन नखुलेका ३२ वर्षीय रामकुमार भारती रहेका छन् । काठमाडौं : काठमाडौंको वनस्थली ढुङ्गेधारामा बसको ठक्करबाट दुई जनाको मृत्यु भएको छ । बालाजुबाट कलङ्कीतर्फ जाँदै गरेको ना५ख ५०९२ नम्बरको गोरखा दरौँदी यातायात कम्पनी प्रालिको बसले आज बिहान विपरीत दिशाबाट आउँदै गरेको प्रदेश०२०३७प ०७५५ नम्बरको मोटरसाइकलाई ठक्कर दिँदा दुई जनाको मृत्यु भएको हो । मृत्यु हुनेमा सिन्धुपाल्चोक साँगाचोकगढी नगरपालिका घर हुने ३२ वर्षीया अनिता थापा र वतन नखुलेका ३२ वर्षीय रामकुमार भारती रहेका छन् । परिसरका प्रवक्ता प्रहरी उपरीक्षक कुमोद ढुङ्गेलले दुर्घटनामा गम्भीर घाइते दुवै जनाको उपचारका क्रममा त्रिभुवन शिक्षण अस्पताल महाराजगन्जमा मृत्यु भएको जानकारी दिए । दुर्घटनामा नौ वर्षीय बालिका अनिशा थापा घाइते भएकी छन् । टाउकोमा चोट लागेर घाइते भएकी थापाको मनमोहन अस्पतालमा उपचार भइरहेको छ । दुर्घटनामा संलग्न बस र चालकलाई प्रहरीले नियन्त्रणमा लिएर आवश्यक अनुसन्धान गरिरहेको प्रवक्ता ढुङ्गेलले बताए। रासस
कोसी बाढी पीडितले कहिले पाउने राहत ?,"विराटनगर : सप्तकोसी नदीको पूर्वी बाँध फुटेको शनिबार १५ वर्ष पुरा भएको छ। गएको २०६५ साल भदौ २ गते सुनसरीको पश्चिम कुशाहास्थित पूर्वी तटबन्ध फुट्दा ७ हजार ५ सय ६३ घरपरिवारका ४२ हजार ७ सय ६३ जना स्थानीय विस्थापित भएका थिए। तर, बाँध फुटेर घरवारबिहीन भएका बाढी पीडितहरूले १५ वर्ष पुगिसक्दा पनि राहत नपाएको बताएका छन्। कोसी नदीको पूर्वी बाँधको मूल फुटेर गाउमा पस्दा सुनसरीको साविकका गाउँविकास समितिहरू पश्चिम कुशाहा, श्रीपुर र हरिपुर पूर्णरूपमा डुबानमा परेको थियो। नियमित रूपमा उब्जाउ हुने खेतमा कोसीको बाढी पसेर बालुवाले पुरिदिएकाले विगत १० वर्षदेखि स्थानीयले खेतीपाती गर्न पाएका थिएनन्। तर, केही वर्षयता छिटपुट खेती गर्न थालेका छन्। सरकारले कृषि, शिक्षा, स्वास्थ्य, पशु, आवास, पुनस्र्थापना, पुनर्वास र राहतलगायतका शीर्षकमा कोसी पीडितलाई सहयोग गर्ने घोषणा गरे पनि हालसम्म नपाएको कोसी बाढीपीडित संघर्ष समितिका अध्यक्ष मोहमद वाजुद्धीनले बताए। कोसी गाउँपालिका७ साविकको श्रीपुर गाविस३ का मनमोहन झाले ६ बिघाहा जमिन कोसीको बाढीले बगर बनाएता पनि आफूले पाउनुपर्ने राहत नपाएको बताए। उनले कोसी पीडितसँग सरकारले गरेको सम्झौताअनुसार पाउनु पर्ने राहतका लागि अहिले पनि दौडधुप गरिरहेको बताए। नियमित आम्दानीको स्रोत खेती नै भए पनि १५ वर्षदेखि खेती गर्न नपाएकोमा उनले दुखेसो व्यक्त गरे। दयाशंकर झाले केही जग्गाको क्षतिपूर्ती पाए पनि बाली र सरकारले घोषणा गरेको काठ हालसम्म नपाएको बताए। विस्थापित भएका पीडितहरू विस्तारै आफ्नो पुरानो दैनिकी अवस्थामा फर्किन थाले पनि बाढीबाट क्षति भएको जग्गा अहिलेसम्म पूर्ण रूपमा पुरानो अवस्थामा आउन नसकेको र सरकारले भनेको पूर्ण राहत नपाएको कोसी गाउँपाालिका६ का बिन्देश्वर मेहताले बताए। खेती गरेर चार जनाको जिविकोपार्जन गर्दे आएका श्रीपूरका जीवन यादवले सरकारले दिने भनेर घोषणा गरेको राहत नपाएकाले बिच्चलीमा परेको सुनाए। उनको ३ बिघाहा जमिनमा धान र गहुँ उत्पादन हुन्थ्यो। कोसीको बाढीले घरबारविहीन बनाएका अधिकांश किसानको खेत बगरमा परिणत भएपछि अहिले दैनिक गुजारा गर्न समस्या हुने गरेको उनले बताए। पटकपटक सरोकार निकायलाई आग्रह गर्दासमेत कोसी बाढी पीडितको समस्याप्रति उदासीन हुँदै आएकाले राहत नपाएको अध्यक्ष आजुदिनको आरोप छ। सरकारले तीन महिनाको रासन, घर बनाउन दिने भनेको ३० केबी काठ र २० हजार रुपैयाँ अधिकांशले नपाएको उनले जानकारी दिए। उनले प्रतिबिघाहा सरकार दुई लाख रुपैयाँ क्षतिपूर्ति दिए पनि खेतमा बालुवा भरिएका कारण उनीहरूलाई गुजारामा कठिनाइ भएको बताए। खेतको बालुवा फालेर लेबलिङ गरी जमिनलाई खेतीयोग्य बनाइदिने सम्झौता भए पनि कर्मचारीहरूले बालुवालाई नै लेबिलङ गरेर छोडेकाले बालुवामा कुनै खेती हुन नसकेको अवस्था छ। सिँचाइको पर्याप्त व्यवस्था नभएकाले बालुवाले भरिएको खेतमा कुनै अन्नबाली हुँदैन अध्यक्ष बाजुदीनले भने, कहिले खेतमा अन्न बाली हुन्छ भनेर किसान भगवान् भरोसे भएका छन्। सरकारले ५ महिनाको रासन दिने भनेर तीन महिनाको मात्र दाल चामल दिएको पीडितहरू बताउछन। हालसम्म काठ र बालीको क्षतिपूर्ति नपाएको नथु यादवले सुनाए। सरकारले बाढीपीडितलाई तीन भागमा बाँडेर कार्ड वितरण गरेको थियो। अति प्रभावितलाई रातो, मध्यमलाई पहेँलो र तेस्रो प्रभावितलाई हरियो परिचय कार्ड दिएको थियो। तर, अति प्रभावितमा पर्ने रातो कार्ड भएका ३३ सयमध्ये १३ सयले मात्र घर बनाउन ३० केबी काठ र २० हजार रुपैयाँ पाएका छन्। बाँकी दुई हजारले पाएका छैनन्। पहेँलो कार्ड भएका १४ सय र हरियो कार्ड पाउने २५ सय बाढीपीडित छन्। कोसी बाढीपीडित संघर्ष समितिका अध्यक्ष मोहमद वाजुद्धिनले बाढीपीडित सुकुम्बासीलाई सरकारले दुई कठ्ठा जग्गा र एउटा घर दिने भने पनि १४ सय २२ सुकुम्बासी परिवारमध्ये ९ सयले मात्र पाएको बताए। तीमध्ये हरिपुरमा दुई सय ३५ परिवारलाई घर र जग्गा दिए पनि आरक्षबाट आउने हात्तीले घर भत्काइदिने र हत्यासमेत गर्ने भएपछि अहिले अधिकांश सुकुम्बासी घरमा त्रसित भएर बस्ने गरेको बताए। रातो एरियाका जग्गावालालाई दुई बालीको क्षतिपूर्ति २९ हजार ७ सय ५० प्रतिबिघाहा दिने भनिए पनि १४ हजार ५ सय मात्र दिएको अध्यक्षले बताए। ३ हजार ३ सय ७० परिवारलाई प्रतिपरिवार ३० केबीका दरले काठ उपलब्ध गराउने निर्णय भए पनि १५ सय २८ परिवारले मात्र काठ सुविधा पाएका छन्। विनासकारी बाढीले गाउँ पसेर क्षति पुर्याएको दिन भदौ २ गतेलाई कोसी पीडितहरूले कालो दिनको रूपमा सम्झिँदै आएका छन्।"
प्राधिकरणको निर्णय गलतै गलत,"अनधिकृत संस्थाको स्पष्टीकरण स्वीकार्य छैन मिडियाको काम जनताका समस्या उजागर गर्ने र सरोकारवालालाई घच्घच्याउने हो। यसो गर्दा अमुक संस्था र उसको नेतृत्वको स्वार्थमा धक्का पुग्न सक्छ। तर, प्रेसको मूल धर्म भनेको लोकतन्त्र, लोकतान्त्रिक संस्था र जनतालाई बलियो बनाउने हो। तसर्थ, मिडियाले लेखेका समाचारमा चित्त नबुझे प्रेस काउन्सिललगायत सञ्चारसम्वद्ध निकाय छन। त्यहाँ गएर उजुरी वा गुनासो गर्न सकिन्छ। तर, मिडियालाई सीधै आपेक्ष लगाएर अनधिकृत संस्थाले स्पष्टीकरण सोध्ने कुरा प्रेस तथा अभिव्यक्ति स्वतन्त्रता विरोधी हो। लोकतन्त्रमा यसलाई स्वीकार्न सकिँदैन। दिरेकलाल श्रेष्ठ, महासचिव, मिडिया अलाइन्स नेपाल समाचारको विषयलाई प्राधिकरणले नियमन गर्न मिल्दैन समाचारको विषयवस्तु सम्पादकीय उत्तरदायित्वको कुरा हो जसप्रति सम्पादक नै जवाफदेही हुन्छ। सम्पादकीय भूमिका, सर्वोच्चता बिर्सेर अर्को व्यवसायसँग सम्बन्ध गरेर स्पष्टीकरण माग्नु अनुपयुक्त र बेठीक कुरा हो। पत्रकारिताको विषयलाई पत्रकारितामै जोड्नुपर्छ। समाचारप्रति चित्त नबुझे वा गलत लागे चुनौती दिन सकिने अधिकार छ, जसका लागि समाचारको नियमन गर्ने निकाय प्रेस काउन्सिल छ। नियामक निकायमार्फत नै गर्नुपर्छ। स्पष्टीकरण माग्ने संस्था उड्डयन क्षेत्रको नियमन गर्ने रहेकाले सुरक्षाको दृष्टिले कुरा गर्नु अलग कुरा हो तर समाचारको विषयवस्तुलाई त्यहाँ रिलेट गर्न मिल्दैन। महेन्द्र विष्ट, पूर्वअध्यक्ष, नेपाल पत्रकार महासंघ आफू सुध्रिनुको सट्टा मिडियामाथि औंला ठड्याइयो १२ बजेपछि दुर्गममा उडान रोकिँदा कर्णालीवासीले अनाहकमै ज्यान गुमाउनुपर्ने अवस्था आयो। यसैकारण हामीले पनि प्रदेश सरकारलाई दबाब दिन संघीय सरकारको ध्यानाकर्षण गरायौं। प्रदेश सरकारले यसबारे जवाफ दिन नसक्दा संसद् अबरुद्ध गर्नुपर्यो। क्यानको निर्णय कर्णाली र हिमाली जिल्लावासी बिरोधी थियो। गुनासो आएपछि आफू सुध्रिनुको सट्टा समस्या उजागर गर्ने मिडियामाथि औंला ठड्याउने काम स्वीकार्य छैन। पेसाअनुसारको सेवा दिनुपर्छ। तर, निर्णय गर्दा प्रतिशोध साँध्ने काम भयो। यमलाल कँडेल, पूर्वपर्यटनमन्त्री एवं प्रदेशसभा सदस्य, कर्णाली प्रदेश कानुनी व्यवस्थाविपरीत किन ? प्रकाशन गृहले छापेको समाचारमा चित्त बुझेन भने मौज्दात कानुनी व्यवस्थाअनुसार अघि बढ्नुपर्छ। कानुनी व्यवस्था कुल्चेर कानुन उपचार खोज्न मिल्दैन। त्यसकारण समाचार खण्डन गर्ने वा उजुरी गर्ने निकाय अरू नै छन्। मिडिया हाउसलाई सीधै पत्र काट्ने कुरा कुनै कानुनी बाटो हो भन्ने लाग्दैन। प्रदीप पौडेल, युवा नेता नेपाली कांग्रेस मिडियाकै नियमकारी निकाय छन् नि ! मिडियासँग चित्त नबुझे मिडियाकै नियमनकारी निकायमा पुग्नुपर्छ। ऐन, कानुन मिचेर बाहिरबाट उपचार खोज्ने कुरा कदापी स्वीकार्य हुन सक्दैन। अर्कोतिर, मिडियाले जनताका पिरमर्काका कुरा उठाउँदा मुख थुन्ने गरी अघि बढ्न खोज्नु मूर्खता हो। देव गुरुङ, महासचिव नेकपा माओवादी लोकतान्त्रिक शैली चाहिन्छ राजाको शासनकालमा प्रकाशन गृहमा सेना पठाइएका थिए। लोकतन्त्रमा त्यस्तो शैली चल्दैन। मिडियामा प्रकाशितप्रसारित सामग्रीबारे चित्त नबुझे उजुरी गर्ने वा गुनासो गर्ने आफ्नै प्रोसेस छन्। प्रेस काउन्सिल जस्ता निकाय छन्। नागरिक उड्डयन प्राधिकरणले सीधै स्पष्टीकरण सोध्न मिल्दैन। रामहरि खतिवडा, सांसद नेपाली कांग्रेस अधिकार कुण्ठित गर्ने प्रयास दुर्गम क्षेत्रका हवाई सेवाका बारेमा हुने ज्यादती, पक्षपात, मनोमानी, असुविधाका विषयमा नेपाली जनताले भोगेका समस्याबारे लेखिएका समाचार कसरी गलत र भ्रामक भए ? पेसागत हक अधिकारको विषय मिडियाले लेखेकै भरमा मिडियालाई स्पष्टीकरण सोध्ने भनेको बिल्कुुलै गैरकानुनी तरिका हो। जनताको समाचार पाउने अधिकारलाई कुण्ठित गर्ने प्रयास गर्नुहुँदैन। जगन्नाथ खतिवडा, प्रवक्ता, एकीकृत समाजवादी सीधै स्पष्टीकरण भनेको प्रेस स्वतन्त्रताविरुद्ध प्रेसमा आएको कुनै पनि सामग्रीबारे चित्त नबुझे खण्डन पठाउनुपथ्र्यो। सम्बन्धित मिडिया हाउसले खण्डन छापेन भने प्रेस काउन्सिललाई पत्र लेख्नुपथ्र्यो। त्यसपछि काउन्सिलले गरेको काममा चित्त नबुझे जिल्ला अदालतमा जानुपथ्र्यो। कानुनी र वैधानिक बाटो नहिँडी आदेश, स्पष्टीकरण वा धम्की दिनु भनेको प्रेस स्वतन्त्रताविरुद्घ हो। तारानाथ दाहाल, पूर्वसभापति, पत्रकार महासंघ"
"पहिला मिडियाबाजी, पछि निर्णय","काठमाडौं : कर्णाली लगायतका दुर्गम क्षेत्रमा दिउँसो १२ बजेपछि जहाज उडान अनुमति नदिने निर्णयपछि निगमको व्यापक विरोध भयो। प्रदेश सरकारले नै यसको विरोध जनायो। विरोधपछि निगमपछि हट्न बाध्य भयो। निर्णय फिर्ता लिएपछि निगमले त्यसको रिस भने अन्नपूर्ण पोस्ट्माथि पोख्यो। त्यो पनि मिडिया ट्यल गरेर। बिना मितिबिना हस्ताक्षर एक स्पष्टीकरण पत्र बनाएर अन्नपूर्ण मिडिया नेटवर्कका अध्यक्षसमेत रहेका रामेश्वर थापालाई किन कारबाही नगर्ने ? भन्दै केही सञ्चारमाध्यममा साउन ३१ मा नै निगमका महानिर्देशकले अधिकारीले पत्र बाँडे। तर, त्यसको भोलिपल्ट अर्थात् साउन ३२ को निर्णय भन्दै भदौ १ गते मात्रै अति गोप्य भन्दै आधिकारिक रूपमा पत्र पठाए। जबकि पत्रमा उल्लेख भएको अधिकांश विवरण अघिल्लै दिन सञ्चारमाध्यममा सार्वजनिक गरिसकेका थिए। निगमको यस्तो नियत ठीक नभएको प्रशासन क्षेत्रका विज्ञहरू बताउँछन्। वायु सेवा निगमका महानिर्देशकले आफ्नो निर्णय गलत भएपछि त्यसको दोष अन्नपूर्ण पोस्ट्माथि पोख्नु नहुने उनीहरूको तर्क छ। प्रधानमन्त्री समेतको निर्देशनपछि निर्णय फिर्ता भइसक्यो। अब त्यो विषयलाई अतिरञ्जित गर्नु गलत हो, एक पूर्वप्रशासकले भने, उनले बदनाम गराउन सकिन्छ कि, आफ्नो दोषबाट उन्मुक्ति हुन सकिन्छ कि भनेर अरू माथि रिस साँध्नु हुँदैन। अर्को कुरा समाचारको विषयमा मिडिया हाउसमा खण्डन पठाउने वा प्रेस काउन्सिलमा जाने बाहेक स्पष्टीकरण सोध्न अधिकार सम्बन्धित निकायसँग नभएको उनीहरूको तर्क छ। नियमको यो क्रियाकलापले प्रशासन क्षेत्रको छविसमेत बिग्रिने उनीहरूको तर्क छ। पदीय दुरुपयोग गर्ने निगममा महानिर्देशकमाथि सरकारले एक्सन पनि लिनुपर्ने उनीहरूको भनाइ छ। अनि पछि हटेको थियो प्राधिकरण नागरिकले दुःख पाएपछि कर्णाली प्रदेश सरकारले नागरिक उड्डयन प्राधिकरणलाई १२ बजेपछि हवाई उडान अनुमति नदिने निर्णयउपर पुनर्विचार गरी मौसम अनुकूलतामा नियमित उडान गर्ने व्यवस्था मिलाउन पत्र लेखेको थियो। प्रदेश सरकारको उद्योग, पर्यटन, वन तथा वातावरण मन्त्रालयले नागरिक उड्डयन प्राधिकरणको नयाँ नियमले कर्णालीका जनताको दैनिक जीवनयापन कष्टकर बन्ने भन्दै उक्त निर्णयउपर पुनर्विचार गर्न अनुरोध गरेको थियो। कर्णाली प्रदेश सरकारको मुख्यमन्त्री तथा मन्त्रिपरिषद्को कार्यालय र संघीय सरकारको प्रधानमन्त्री तथा मन्त्रिपरिषद्को कार्यालयलाई बोदार्थ गरी पत्र पठाइएको थियो। त्यसलगत्तै कर्णालीका सांसदहरूले हवाई उडानमा लगाइएको प्रतिबन्ध तत्काल खारेज गर्न सरकारसँग माग गरे। कर्णालीबाट प्रतिनिधित्व गर्ने प्रतिनिधिसभाका सांसदहरूले साउन २९ गते प्रधानमन्त्री पुष्पकमल दाहाललाई भेटेर नागरिक उड्डयन प्राधिकरणको निर्णय तत्काल सच्याउन माग गरे। दिउँसो १२ बजेपछि हवाई उडानमा लगाइएको प्रतिबन्धले नागरिकको ज्यान अकालमा जान थालेको भन्दै उनीहरूले तत्काल निर्णय सच्याउनुपर्ने माग प्रधानमन्त्रीसँग गरे। त्यसक्रममा प्रधानमन्त्री दाहालले सरकारले यो निर्णयमा पुनर्विचार गर्ने आश्वासन दिएका थिए। जनताले दुःख पाएका र निर्णयमा पुनर्विचार गर्न नागरिककै अनुरोध आइरहेको बेलामा प्राधिकरणका महानिर्देशक प्रदीप अधिकारी भने टसमस नगरी बसेका थिए। प्रधानमन्त्रीलाई भेटेको कर्णाली प्रदेशको सरोकारवालाहरूको उक्त टोलीले साउन ३१ गते संस्कृति, पर्यटन तथा नागरिक उड्डयनमन्त्री सुदन किरातीलाई भेटी गुनासो पोखेका थिए। पूर्वमन्त्री मोहन बानियाँले प्राधिकरणको नेतृत्वले सनकको भरमा लगाएको नयाँ नियम खारेज नगरे कडा आन्दोलन गर्ने मन्त्रीकै अघि चेतावनी दिए। पर्यटनमन्त्री किरातीले कर्णालीमा जहाज र हेलिकप्टरमाथि लगाइएको प्रतिबन्ध हटाउन आफू तयार रहेको जवाफ दिए। पर्यटनमन्त्री किरातीको पहलमा प्राधिकरणले साउन ३२ गतेबाट नै लागू हुने गरी पहाडी जिल्लामा १२ बजेपछिको उडान खुलायो। पछिल्लो समय प्राधिकरणले ऐन, नियमविपरीत निर्णय गर्ने गरेको प्राधिकरण कै एक कर्मचारीले नाम उल्लेख नगर्ने सर्तमा बताए।"
