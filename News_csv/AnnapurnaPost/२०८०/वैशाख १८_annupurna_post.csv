शीर्षक,विवरण
समयानुकूल पत्रकारिता,"पत्रकारिताको एक मात्र उद्देश्य सेवा हुनुपर्छ। महात्मा गान्धी अन्नपूर्ण पोस्ट्ले उमेरको अर्को एक कुइनेटो छिचोलेको छ। २२ औं वर्ष प्रवेशको यस पावन सन्दर्भमा समस्त पाठक तथा शुभेच्छुकमा म हार्दिक आभार प्रकट गर्न चाहन्छु जसका कारण यसको यात्रा अनवरत छ। किशोरावस्थाबाट परिपक्वतातर्फ उक्लिने क्रममा यहाँहरूबाट निरन्तर प्राप्त माया र सद्भावका लागि कृतज्ञ छु। यी वर्ष सिकेका, देखेका, भोगेका र लेखेका विषय हाम्रा आर्जन हुन्। तिनैबाट परिस्कृत हुँदै हामीले आफूलाई दीर्घगन्तव्यतर्फ डोर्याइरहेका छौं। त्यस क्रममा पत्रकारिताको मूल्य, मान्यता र आदर्शको लक्ष्मण रेखामा रही आवाजविहीनको आवाज बन्ने अभियानमा छौं हामी। तथ्यपरक, ताजा र विहंगम समाचार सामग्री हाम्रा मूल पहिचान हुन्। साथमा, खोजमूलक समाचार र सिर्जनशील प्रस्तुतिका आधारमा हामीले नेपाली पत्रकारितामा नयाँ ट्रेन्ड सेट गरेका छौं। त्यसमा तपाईंहरूबाट प्राप्त सल्लाह, सुझाव र प्रतिक्रियाले अभिप्रेरित हुँदै आएका छौं। विश्वव्यापी आर्थिक मन्दी र सामाजिक सञ्जालको जबर्जस्त प्रवेशले छापा सञ्चार माध्यममा निःसन्देह चुनौती थपेको छ। यही अप्ठ्यारो परिस्थितिलाई अवसरमा बदल्ने सिर्जनशीलता हामीमा चाहिएको छ। यस धरतीमा २ हजार ४ सय लाख वर्षअघि डाइनोसर थिए। समयसँग जुध्न नसक्दा ती विलुप्त भएर गए। बाँदरको स्वरूपमा उत्पत्ति भएको जीव बौद्धिकताको अधिकतम् उपयोगले अहिलेको मानव बन्यो। पत्रकारितामा डाइनोसर बन्ने कि मानव हाम्रै हातमा छ। त्यसलाई हामीले राम्ररी बुझेका छौं। र, समयसँग संघर्ष गर्दै परिस्कृत हुने सामथ्र्य आर्जन गरेका छौं। देश राजनीतिक संक्रमणमा छ। व्यवस्था बदलिए पनि अवस्था बदलिएको छैन। जनताले सुशासनको अनुभूति गर्न पाएका छैनन्। राजनीतिक दलहरू सत्ताका खेलमा अल्झिएका छन्। संविधानसभाले बनाएको संविधानले पनि स्थिर सरकार दिन सकेको छैन। यसले जनमानसमा निराशा बढाएको छ। यस परिस्थितिमा सकारात्मक आशा जगाउने दायित्व मिडियाको हो। त्यो वस्तुस्थितिलाई ध्यान दिएर अन्नपूर्ण पोस्ट्ले आज समुन्नत नेपालका सपना प्रस्ट्याउने सय परियोजना समाविष्ट वार्षिकोत्सव विशेषांक इन्द्रेणी मार्ग प्रकाशन गरेको छ। नकारात्मकता हाबी भइरहेको कालखण्डमा यसखाले मार्गदर्शक एवं प्रेरणादायी सामग्री अवश्य सान्दर्भिक हुनेछन् भन्ने हामीलाई लागेको छ। अन्नपूर्ण पोस्ट्लाई यस स्थानसम्म ल्याइपुर्याउन अथक योगदान दिने पूर्वनेतृत्वहरूलगायत सम्पूर्ण सहकर्मी मित्रलाई हार्दिक धन्यवाद दिन चाहन्छु। हाम्रा जुझारु र प्रतिबद्ध सहकर्मी यसका सफलताको द्योतक हुन्। महाभूकम्पको महाविपत्ति र कोभिड महाव्याधिजस्ता असहज परिस्थितिमा डटेर नागरिक समुदायसम्म घटनास्थलकै तथ्ययुक्त सूचना प्रवाह गर्ने पत्रकार टिमप्रति म आभारी छु। अन्त्यमा, महात्मा गान्धीको कथनझैं हामीले पत्रकारितालाई सेवा र परोपकारमा जोड्ने हरदम पहल गरेका छौं। देश बनाउने नीतिराजनीतिदेखि भुइँमान्छेका आवाजसम्म समेटेका छौं पत्रकारितामा। त्यसमा साथसहयोग प्रदान गर्ने तमाम पाठकप्रति पुनः हार्दिक धन्यवाद। र, यहाँहरूलाई, यहाँहरूकै अखबारको वार्षिकोत्सवको हार्दिक शुभकामना पनि। अखण्ड भण्डारीप्रधान सम्पादकअन्नपूर्ण पोस्ट् दैनिक"
तेस्रोपल्ट लगानी सम्मेलन गर्दै नेपाल,"लगानी बोर्ड नेपालको ५३औं बैठकले २०८० मै आयोजना हुन लागेको लगानी सम्मेलनको अवधारणपत्र स्वीकृति गर्नुको साथै सम्मेलन आयोजना गर्ने आवश्यक पूर्वतयारीका लागि लगानी बोर्डको कार्यालयलाई जिम्मेवारी दिइसकेको छ। काठमाडौं : नेपाललाई लगानीको गन्तव्यका रूपमा चिनाउन सरकारले आगामी आर्थिक वर्षमा लगानी सम्मेलन गर्ने भएको छ। २०७३ फागुन र २०७५ चैतको सफलतापछि लगानी बोर्ड नेपालले तेस्रोपल्ट लगानी सम्मेलन आयोजना गर्ने भएको हो। यतिखेर विदेशी लगानीकर्तामाझ लगानीको सुरक्षा र प्रतिफल ग्यारेन्टीमार्फत आफूप्रतिको विश्वनीयता देखाउने चुनौती सरकारसामु छ। यस्तो परिवेशमा अन्तर्राष्ट्रिय लगानीकर्तामाझ देशको सम्भावना उजागर गर्दै नेपाललाई लगानी गन्तव्यका रूपमा चिनाएर सरकारले वैदेशिक लगानी भित्र्याउन फेरि पनि लगानी सम्मेलन गरिन लागेको हो। लगानी बोर्ड नेपालको ५३औं बैठकले २०८० मै आयोजना हुन लागेको लगानी सम्मेलनको अवधारणपत्र स्वीकृति गर्नुको साथै सम्मेलन आयोजना गर्ने आवश्यक पूर्वतयारीका लागि लगानी बोर्डको कार्यालयलाई जिम्मेवारी दिइसकेको छ। जसअनुसार बोर्डले आवश्यक तयारी पनि थालिसकेको छ। सरकारको आगामी आर्थिक वर्षको नीति तथा कार्यक्रम र बजेट भाषणमा लगानी सम्मेलन आयोजनाको उद्घोष गर्ने तयारी गरेको छ। त्यसपछि सम्भव भए २०८० चैत अगावै र नभए पनि आव २०८०८१ भित्र (२०८१ अगावै) लगानी सम्मेलन गर्ने तयारी अगाडि बढाइएको हो। यसअघि पुष्पकमल दाहाल प्रचण्ड प्रधानमन्त्री रहेका बेला २०७३ फागुन १९ र २० तथा केपी शर्मा ओली प्रधानमन्त्री हुँदा २०७२ चैत १५ र १६ गते लगानी सम्मेलन आयोजना भएको थियो। लगानी बोर्ड नेपालका प्रमुख कार्यकारी अधिकृत सुशील भट्टले लगानी सम्मेलनको पूर्वतयारीमा बोर्ड जुटिसकेको बताए। मिति नै तय भइसकेको छैन। पूर्वतयारी सकेर सम्पूर्ण परिस्थितिको लेखाजोेखा गरेर मात्र मिति तय गर्नेछौं, अन्नपूर्ण पोस्ट्सँग कुरा गर्दै उनले भने, यस्तो सम्मेलन गर्नुपूर्व विगतको सम्मेलनको पनि मूल्यांकन समीक्षा र पाठ विश्लेषण गर्नुपर्छ। हामी सम्मेलनमा के पस्कन्छौं ? लगानीयोग्य वातावरण सुदृढ हुँदै गएको आधार, नीतिगत सुधार कानुनी जटिलतामा सहजीकरण, प्रक्रियागत झन्झट फुकाएका जस्ता बहुआयामिक विषय एकत्रित गर्दैछौं। लगानी सम्मेलनको पूर्वतयारीमा प्रत्यक्ष लगानीका लागि उपयुक्त परियोजनाको सूची तयार पारिनेछ। प्रचुर सम्भावना भएको क्षेत्र र क्षेत्रगत रूपमा सम्बन्धित परियोजनाको पहिचान हुनेछ। प्रमुख कार्यकारी अधिकृत भट्टले भने, लगानी आह्वान गर्न मिल्ने र शोकेस गर्ने परियोजनाको तयारी पनि गर्नुपर्छ। परियोजना विकासबारे आवश्यक कागजी तयारी पनि गर्नुपयो। भट्टका अनुसार पूर्वसम्भाव्यता टुंगिएका परियोजनाको आर्थिक र वित्तीय पाटो विश्लेषण गरेर लगानीको मोडालिटी तय गरियो भने सम्मेलनमा परियोजना प्रस्तुत गर्न सजिलो हुन्छ। पूर्वतयारीको काम सकिएपछि सम्मेलन मुख्य इभेन्टको तयारी सुरु हुन्छ। बोर्डको रणनीतिक योजना कार्यान्वयन निर्देशन समितिले अन्य मन्त्रालयसँग समन्वय गरेर बुझाइमा एकरूपता कायम गर्छ। अर्थमन्त्री तथा बोर्ड उपाध्यक्ष, मुख्यसचिव, अर्थ र विकासे मन्त्रालयको सचिव रहेको समितिले यस्ता अधिकांश विषयलाई स्पष्ट पार्नेछ। त्यसपछि परियोजनाको बास्केट तयार हुन्छ। परियोजनाको बास्केट तयार गर्नेसम्म पूर्वतयारीका काम नटुंग्याएपछि सम्मेलनको मिति तय हुँदैन। यी सबै कामका लागि कति समय लाग्छ भन्ने मुख्य विषय हो, उनले भने। आर्थिक कूटनीतिको प्रमुख स्तम्भ लगानी कूटनीतिमा विदेशस्थित दूतावासको भूमिका महत्वपूर्ण हुन्छ। दूतावास तथा उदीयमान अर्थतन्त्र, छिमेकी बजार, युरोपेली मुलुक, जापान र अमेरिका, खाडीमुलुकलगायत लगानीका स्रोतमा रहेका मिसनले ती संभावित लगानीकर्ताको चासो पहिचान गर्नेजस्ता विषय लगानी सम्मेलनको अवधारणापत्रले समेटेको छ। अवधारणापत्रले लागनी सम्मेलन कार्यान्वयन प्रक्रिया, बजेट, क्रियाकलाप र गतिविधिहरू समावशे गरेको छ। सबै डेटाबेस तयार पारेपछि सम्मेलनको मिति तोकेर उहाँहरूलाई नेपाल भ्रमण गर्ने आह्वान गरिन्छ, भट्टले भने। प्रमुख कार्यकारी भट्टका अनुसार नेपालले लगानीकर्तालाई विश्वस्त तुल्याउन आवश्यक छ भने उनीहरूलाई सहजीकरण गर्ने सामथ्र्य हामीले विकास गरिसकेका छौं भन्ने बुझाउन जरुरी छ। सबै परिस्थिति अनुकूल भए ढिलामा आगामी आर्थिक वर्षको अन्त्यसम्म लगानी सम्मेलन गर्ने तयारी हाम्रो छ, उनले भने, तत्कालका लागि अध्ययन र प्रबद्र्धन सामग्री तयार पार्ने काम सुरु भएको छ। हामीले तयार पारेको ती सामग्री र देशले गरेको प्रतिबद्धताका आधारमा लगानीकर्ताले मूल्यांकन गर्नेछन्। नेपालले सम्मेलनमार्फत उद्योगधन्दाका लागि उपयुक्त वातावरण बनिसकेको विश्वास दिन चाहेको छ। कस्ता थिए यसअघिका लगानी सम्मेलन ? पहिलो लगानी सम्मेलनमा करिब १४ खर्ब रुपैयाँको लगानी प्रतिबद्धता प्राप्त भएको थियो। जसमध्ये सबैभन्दा बढी चिनियाँ लगानीकर्ताले ८ खर्बभन्दा बढीको लगानी प्रतिबद्धता गरेका थिए। बंगलादेशी लगानीकर्ताले २ खर्बभन्दा बढी लगानी गर्ने विश्वास दिलाएका थिए। सम्मेलनमा भारत, जापान, बेलायत, श्रीलंका, मलेसियालगायतका देशका लगानीकर्ताले पनि नेपालमा लगानी गर्न इच्छा व्यक्त गरेका थिए। सो सम्मेलनमा दुई दर्जन मुलुकका झन्डै २५० संस्थागत तथा व्यक्तिगत लगानीकर्ताको सहभागिता थियो। सम्मेलनमा वैदेशिक लगानी आकर्षित गर्न सरकारले अघि बढाएका नीतिगत, प्रशासनिक एवम् कानुनी सुधारका प्रयासका बारेमा सहभागीलाई जानकारी दिइएको थियो। ऊर्जा, पूर्वाधार, पर्यटन, सूचना प्रविधि, वित्तीय क्षेत्र, खानी तथा खनिज, कृषि तथा वनजन्य उत्पादनलगायतका क्षेत्रसँग सम्बन्धित विभिन्न विषयगत सत्रमा छुट्टाछुट्टै कार्यपत्र प्रस्तुत गरिएको थियो। दोस्रो लगानी पहिलोभन्दा अझै वृहत्त ढंगले आयोजना गरियो। सम्मेलनमा शोकेस गरिएका र नगरिएका गरी कुल ४१ परियोजना निर्माण गर्न तथा अघि बढाउन ७१ वटा प्रस्ताव आएका थिए। सम्मेलनमा सरकारी ५० र निजी क्षेत्रका २७ गरी कुल ३२ खर्ब रुपैयाँ बराबरका ७७ वटा परियोजना प्रदर्शनीमा राखिएको थियो। ७७ मध्ये ३० वटा परियोजनामा २३ खर्ब र तथा शोकेस नगरिएका थप ११ वटा परियोजनामा ८ अर्ब रुपैयाँ लगानीको प्रस्ताव आएको थियो। सबैभन्दा बढी चिनियाँ लगानीर्ताले २४ वटा परियोजनामा लगानी प्रस्ताव गरेका थिए। निजगढस्थिति दोस्रो अन्तर्राष्ट्रिय लगानीमा सबैभन्दा धेरै ५ देशबाट लगानी प्रस्ताव आएको थियो। सम्मेलनमा ४० देश र ३ सय कम्पनीका ७ सय प्रतिनिधि सहभागी थिए। यस्तै १ सय स्थानीय कम्पनीबाट ६ सय जना सहभागिता रहेको सम्मेलनमा ४ वटा प्लेनरी सत्र, ६ वटा प्यारालाल सत्र र ४ वटा साइडलाइन सत्र आयोजना गरिएको थियो। सम्मेलनमा ३६ वटा द्विपक्षीय मिटिङ, ३९ वटा बीटुजी र ३० वटा बीटुबी मिटिङ भएका थिए। दुई दिने सम्मेलनमा १६ वटा लगानीसम्बन्धी सम्झौतापत्रमा हस्ताक्षर भएको थियो। दुवै लगानी सम्मेलन हुँदा नेपाल राष्ट्र बैंकका वर्तमान गभर्नर महाप्रसाद अधिकारी लगानी बोर्ड नेपालको प्रमुख कार्यकारी अधिकृत थिए।"
हिमाल अर्थात् संसार चिहाउने आँखा,"ओखलढुंगा : हिमाल चढ्न मात्रै होइन, यसलाई पढ्न पाउँदा पनि आनन्द महसुस नगर्ने सायदै कमै होलान्। यसलाई नजिकैबाट हेर्न र चुम्न जुनै भूगोलमा रहे पनि अधिकांशको इच्छा हुन्छ। जुन सहजता नेपालीलाई जती अरू मुलुकका नागरिकलाई छैन। त्यही रोमाञ्चकतासँगै हामी विश्वको सर्वोच्च शिखरबाट संसार नियाली रहेका छौं। त्यो हेराई आधार शिविरदेखि समुद्र सतहसम्म पुग्दा फरक देखिन सक्छ। हामीले सेता हिमालको चुचुरोबाट संसारलाई हेर्दै गर्दा हाम्रा हिमालमा संसारको नजर परेको छ। त्यही कारण हामी हिमालका गाथा सुन्ने र लेख्ने गर्दै आएका छौं। विदेशीलाई नेपाल आउन हुटहुटी लाउने हाम्रा मोतीझैं टल्किने सेता हिमालका चुचुरा नै हुन्। हिमालका कुरा गर्दा साँच्चै नेपालमा हिमाल कति छन् ? भन्ने प्रश्न खडा हुन्छ। यसबारे प्रमाणिक रूपमा यकिन तथ्यांक भेटिँदैन। विख्यात भूगोलविद् स्वर्गीय डा हर्क गुरुङले नेपालमा संसारका ९ उच्च हिमाल र २ सय ४० जति हिम टाकुरा रहेको विषय विविध पुस्तकको नेपालका हिमाल शीर्षकमा उल्लेख गरेका छन्। स्वतन्त्र विश्वकोष विकिपिडियाले सगरमाथासहहित ५ हजार ३ सय मिटर उचाइ माथिका ८१ हिमालको विवरण उचाइसहित उल्लेख गरेको छ। यद्यपि नेपालमा हिमाल तथा पदमार्ग समेत गरेर ६ हजार मिटरभन्दा बढी उचाइका १ हजार ३ सय १० हिम चुचुरा रहेको बताइन्छ। विश्वका सबैभन्दा १४ अग्ला हिमालमध्ये सर्वोच्च शिखर सगरमाथासहित ८ हिमाल छन्। पर्यटन विभागका अनुसार यस वर्ष आरोहणका लागि खुला गरिएका ४ सय १४ हिमाल छन्। ८६ हिमाल आरोहण भएका छैनन्। नेपालका हिमालबारे फरकफरक खालका तथ्यांक पढ्न पाइए पनि यति चाहिँ सत्य हो कि संसारमा सबैभन्दा बढी हिमालहरू नेपालमै छन्। चालू वशन्त सिजनमा २४ हिमाल आरोहण हुँदैछन्। विभिन्न आरोहण समूहले अनुमति लिएका आठ हजारमाथि उचाइका ७ वटा हिमाल छन्। सगरमाथा, मकालु, अन्नपूर्ण, कञ्चनजंघा, लोत्से, धौलागिरि र मनास्लुलगायत २४ हिमाल आरोहणका लागि शुक्रबारसम्म १ सय १७ दलका १ हजार ७९ जनाले अनुमति लिएको पर्यटन विभागको अभिलेख छ। जलवायु परिवर्तनको असर सबैभन्दा बढी हिमालय क्षेत्रमा परेको छ। अहिले हिमालमा हिउँ पर्नै छोडेको मात्रै छैन, सेता हिमालहरू कालापहाडमा रूपान्तरण हुने अवस्थामा छन्। विश्वका शिर, हाम्रा हिमाललाई जोगाउँदै हिमगाथाको कहानीलाई नेपालको आर्थिक उन्नति र समृद्धिसँग जोड्न पर्यटन उद्योग प्रवद्र्धन गर्नेतर्फ सरकारको ध्यान जान जरुरी भएको पर्यटन व्यवसायी बताउँछन्। ट्रेकिङ एजेन्सिज एसोसिएसन अफ नेपाल (टान) का अध्यक्ष निलहरि बास्तोला स्थानीय र प्रदेश सरकारले पर्यटन उद्योगको विकासका लागि आवश्यक नीति तथा बजेट तर्जुमा गर्नुपर्ने बताउँछन्। उनले हिमाल आरोहणको मुख्य आधार ट्रेकिङ अर्थात् पैदल यात्रा भए पनि यसतर्फ सरकारी चासो नहुँदा पर्यटन व्यवसाय नै जोखिममा परेको बताए। हाम्रो पहलले मात्रै हुँदैन। सरकार पर्यटनका गफ चुट्छ, तर पर्यटनको आधार पदमार्ग नै भत्काउने गरी सडक खन्छ, उनले आक्रोश पोखे। यसरी जोडिन्छन् समृद्धिमा हिमाल सोलुखुम्बुको खुम्बु पासाङल्हामु गाउँपालिकाका ८० प्रतिशत स्थानीय पर्यटन व्यवसायसँग जोडिएका छन्। आरोहण र भ्रमण नहुने हो भने खुम्बु क्षेत्रको जनजीवन नै नचल्ने पर्यटन व्यवसायी लामाकाजी शेर्पा बताउँछन्। उनले खुम्बु क्षेत्रको आयआर्जन नै पर्यटन र खासगरी सगरमाथा रहेको बताए। यहाँको सबै कुरा प्लेन वा हेलिकप्टरमा निर्भर छ। खाद्यान्नदेखि पर्यटकसमेत हवाई माध्यमबाट आउने जाने गर्छन्। हिमाल आरोहणसँग अर्को आर्थिक आर्जन मात्रै होइन विदेशी रहन सहन, भाषा र संस्कृति समेत बुझ्न अन्त जानुपर्दैन। गाइडहरूका लागि अर्को विश्वविद्यालय हो, पर्यटन। यसले आर्थिक, सामाजिक रूपमा समेत प्रभाव पार्दै गएको अनुभव शेर्पासँग छ। खुम्बु मात्रै होइन, हिमालले धानेका थुप्रै गाउँहरू छन्, नेपालमा अग्ला हिमालका आसपासका सबै बस्तीहरू पर्यटनले धानेका छन्। हवाई यात्राले पनि सगरमाथा यात्रा महँगो छ। चौरीखर्कसम्म सडक र पूर्वाधार निर्माण हुने हो भने हजारौं पर्यटक पैदल यात्राबाट खुम्बु पुग्ने स्थानीयको विश्वास छ। सडक, पुल र विमानस्थल जस्ता पूर्वाधारको विकासले बजार, स्वास्थ्य सेवा, शिक्षा र पर्यटनमा कनेक्टिभिटी र पहुँचमा सुधार ल्याउँछ, जसले स्थानीय समुदायका लागि आम्दानी र रोजगारीका अवसरहरू सिर्जना गर्ने र सुधारिएको पूर्वाधारले विपद् पूर्वतयारी र लचिलोपन पनि बढाउन सक्छ। नेपालको उच्च हिमाल साहसिक पर्यटनका लागि लोकप्रिय गन्तव्य हो। तर, पर्यटनको दिगो व्यवस्थापन हुन नसके वातावरण र स्थानीय संस्कृतिमा नकारात्मक असर पर्न सक्छ। हामीलाई अहिले त के चिन्ता छ भने स्थानीय संस्कार र संस्कृति नै लोप हुने अवस्थामा पुगेको छ। एउटा पुस्ता हिमालतिर तिर, तिनका बालबच्चा बढ्न काठमाडौं छन् पर्यटन व्यवसायी लामाकाजी शेर्पाले थपे। खुम्बु क्षेत्रमा त अहिले विदेशी प्रभाव यति बढ्यो कि स्थानीय संस्कृति र परम्परा हराउने अवस्था आइसकेको छ। दिगो पर्यटनका लागि गरिने स्थानीय संस्कृति मैत्री अभ्यासहरूले वातावरण, स्थानीय संस्कृति र सांस्कृतिक सम्पदाको संरक्षणमा योगदान गर्न सक्ने भएकाले यस तर्फ राज्यका निकायको ध्यान जान आवश्यक छ। कृषि र पशुपालन नेपालका अधिकांश हिमाली तथा उच्च पहाडी समुदायहरूको जीविकोपार्जनको प्राथमिक स्रोत हो। यद्यपि, उनीहरूले बजार, सिँचाइ र प्रविधिमा सीमित पहुँच जस्ता चुनौतीहरूको सामना गर्छन्। यी पक्षहरूमा सुधार गर्नाले कृषि उत्पादकत्वमा वृद्धि, खाद्य असुरक्षा घटाउन र आय आर्जन गर्न सकिन्छ। परम्परागत रूपमा चली आएको आरोहण शैलीलाई मात्रै मुख्य गरी पर्यटन उद्योगका रूपमा मान्दै आएका छौं। यस्तो सोच परिवर्तन गरेर पर्यटन उद्योगभित्र मनमोहक दृश्य वा ठाउँका अतिरिक्त सुविधा, सहजता र सरलता पनि हुनुपर्ने ओखलढुंगा क्याम्पसका समाजशास्त्र उपप्राध्यापक भेषनाथ खनाल बताउँछन्। यसका लागि पर्यटकीय गन्तव्यको पहिचान, पूर्वाधार विकास तथा पदमार्ग विस्तारका काम हुनुपर्ने उनको सुझाव छ। नेपालका हिमाललाई समृद्धिसँग जोड्न आर्थिक, सामाजिक र सांस्कृतिक आयामहरूलाई एकीकृत गर्ने बहुआयामिक दृष्टिकोण आवश्यक भएको खनाल सुझाउँछन्। त्यस्तै गुणस्तरीय शिक्षा र स्वास्थ्य सेवामा पहुँच मानव विकासका लागि आवश्यक छ। शिक्षा र स्वास्थ्य सेवाहरूमा लगानीले स्थानीय समुदायको कल्याण र उत्पादकतामा सुधार गर्न सक्छ। हिमाल शताब्दीयौंदेखि विकसित भएका विविध संस्कृति र परम्पराहरूको भण्डार पनि हुन्। यी संस्कृतिहरूलाई सांस्कृतिक आदानप्रदान कार्यक्रमहरूको प्रवद्र्धन, परम्परागत अभ्यासहरूलाई पुनर्जीवित गर्दै स्थानीय कलालाई प्रवद्र्धन गरेर संरक्षण गर्न सकिने संभावना छ। हिमाली क्षेत्रको पर्यटनलाई व्यवस्थित गर्न अध्ययन तथा ट्रेकिङ र क्लाइम्बिङको प्राविधिक सीप दिने सरकारी तहमा विश्वविद्यालय नै खोलेर संसारका सबै पर्यटकलाई नेपालमा पढ्न र हिमाल आरोहण गराउन सकिने भएको ट्रेकिङ र क्लाइम्बिङ हब बनाउन सकिने सकिन्छ। यसका लागि सरकारी तहबाटै नीति ल्याउन आवश्यक रहेको पब्लिक क्याम्पस प्राध्यापक संघ ओखलढुंगाका सभापति युवराज दाहाल बताउँछन्। नेपालमा हिमाल आरोहण र पदयात्रासम्बन्धी पढाइ हुने कलेज तथा विश्वविद्यालय छैनन्। रोयल्टीले राजस्वमा योगदान हिमाल आरोहण अनुमति दिएर सरकारले आम्दानी पनि गर्दै आएको छ। ठूला उद्योग, कलकारखना नभएको हाम्रो देशमा प्रदेश र स्थानीय सरकारले पाउने रोयल्टीले सरकारी बजेटमा योगदान गरेको छ। केही स्थानीय तह र प्रदेश सरकारको आम्दानीको मुख्य स्रोत हिमालबाट प्राप्त रोयल्टी नै हो। हिमालबाट प्राप्त हुने राजस्वको २५ प्रतिशत स्थानीय तह, २५ प्रतिशत प्रदेश सरकार र ५० प्रतिशत संघीय सरकारले पाउने व्यवस्था छ। चालू बसन्त सिजनमा २४ हिमाल आरोहणमा १ हजार ७९ सहभागी हुँदा ७३ करोड ९७ लाख १३ हजार रोयल्टी जम्मा भएको छ। शरद सिजनमा पनि हिमाल आरोहण हुँदा बर्सेनि २ अर्ब हाराहारी रोयल्टी जम्मा हुन्छ। यो सरकारले लिने प्रत्यक्ष रकम हो। आरोहणका लागि गाइड, भरिया तथा बाटो बनाउने शेर्पा (आइसफल डक्टर) ले पाउने रोजगारी र पदमार्गमा हुने आर्थिक कारोबारले ग्रामीण अर्थतन्त्र चलायमान बनाउन महत्वपूर्ण योगदान गरेको छ। यसका अतिरिक्त शेर्पा समुदायमा ट्रेकिङ संस्कारको विकास भएको छ। गाइड तथा पर्यटकहरूको सहयोगी बनेर शेर्पा समुदायका अधिकांश व्यक्तिहरू आरोहण र पदयात्राको सिजनमा हिमाल तथा आधार शिविरमा पुगेका हुन्छन्। पदयात्रा र आरोहण रोजगारीसँग पनि जोडिएको छ। सेता हिमालको आलोकमा हामीले नाम र दाम दुवै पाएका छौं। उत्तरतिर लहरै देखिने सेता हिमाल हेर्न र शिखर चुम्न आउने आन्तरिक र बाह्य पर्यटकहरूले बुझाउने कर र नेपालभित्र गर्ने खर्चले नेपालको अर्थतन्त्रलाई योगदान मात्रै गरेको छैन। यही आरोहरणलाई अनुमति दिएर पर्यटन उद्योग भनेर सरकारले नाक उँचो पनि पारेको छ। किन उजाडिए हिमाल ? दशकपहिले सेता देखिने हिमाल अहिले काला पहाडजस्ता देखिन थालेका छन्। हिमरेखामाथि सर्दै जानु, हिमालमा हिउँ नपर्नु र परेको हिउँ चाँडै बिलाएर जाने र हिमालका फेदमा हिमतालको क्षेत्रफल बढ्दै जाने गरेको तथ्यले जलवायु परिर्वतनको सीधा असर हिमालमा परेको असर सहजै अनुमान गर्न सकिन्छ। नेपालमा सरकारी तहमा यसबारे पर्याप्त अनुसन्धान र जलवायु अनुकूलनका काम भएका छैनन्। १३ वर्ष पहिले निर्माण गरिएको जलवायु परिवर्तन नीति २०६७ मा सगरमाथा क्षेत्रमा रहेको हिम रेखा विगत करिब ९ दशकमा ३३० फिट उचाइ गलन (भर्टिकल लस) भएको उल्लेख छ। हिमगलनको कारण नयाँ हिमतालहरू बन्दै गएका तथा नेपालका नदीमा सन् २०३० सम्म केही मात्रामा पानीको बहाव बढे तापनि यस शताब्दीको अन्त्यमा ठूलो परिमाणमा घट्ने अनुमान गरिएको छ। खुम्बु बाहेक अन्य हिमालमा पनि तापक्रम वृद्धिको असर फरक छैन। कञ्चनजंघा र मकालु क्षेत्रमा पनि हिमरेखा उकालो लाग्ने र ट्रिलाइन माथि सरेका तथ्यहरू भेटिएका छन्। बेलायतको लिड्स र अमेरिकाको एरिजोना विश्वविद्यालयका अध्येताहरूले सन् १९८४ देखि २०१५ सम्म गरेको अध्ययनले खुम्बु क्षेत्रमा सो अवधिमा ३८५ प्रतिशतले हिउँ पोखरी बढेको उल्लेख गरिएको पाइन्छ। हिउँ पग्लेर खुम्बुमा ३० वर्ष पहिले पोखरीको क्षेत्रफल २८ हजार ७५५ वर्गमिटर रहेकोमा सन् २०१५ मा बढेर १ लाख ३९ हजार १५ वर्गमिटरमा फैलिएको सोधकर्ताहरूको दाबी छ। यसरी फैलिएका हिमताल फुट्ने खतरा छ। जलवायु परिवर्तनसम्बन्धी अन्तर्राष्ट्रिय सरकारी समूह (आईपीसी) को तथ्यांकअनुसार पृथ्वीको तापक्रम सन् २०११ देखि सन् २०२० सम्ममा १०९ डिग्री बढेको देखिन्छ। वैज्ञानिकहरूले अहिलेको तापक्रम वृद्धिदरलाई १५ डिग्रीमा रोक्नुपर्ने सुझाव दिइरहेका छन्। सन् २०१५ मा पेरिसमा भएको जलवायु सम्मेलनपछि सबै मुलुकले सन् २१०० भित्र पृथ्वीको तापक्रम २ डिग्रीभन्दा कम राख्ने प्रतिबद्धता व्यक्त गरेका थिए। तर, आईपीसीले भने १५ डिग्रीको तापक्रम वृद्धिदर आउँदो सन् २०४० मै पुग्ने जनाएको छ। यता इसिमोडको अध्ययनले भने पृथ्वीको भन्दा नेपालको हिमाल क्षेत्रको तापक्रम वृद्धिदर धेरै हुने प्रक्षेपण गरेको छ। विश्वको तापक्रम वृद्धिदर १५ डिग्रीमा रोक्न सके पनि हिन्दुकुश क्षेत्रको हिमालमा त्यसको तुलनामा ०३ डिग्री उच्च तापक्रम रहनेछ। नेपालको जल तथा मौसम विज्ञान विभागले सन् १९७१ देखि २०१४ सम्मको तथ्यांक विश्लेषण गरेर सन् २०१७ मा नेपालको प्रतिवर्ष अधिकतम् तापक्रमको वृद्धिदर ००५६ डिग्री रहेको जनाएको थियो। हिमाली कुनै बेला उच्च तापक्रम वृद्धि हुने त कुनै बेला उच्च चिसो हुने गरेको छ। कहिले पुस नलाग्दै हुने हिमपात कहिले चैत महिनासम्मै हुन थालेको छ। यसको मुख्य कारण जलवायु परिवर्तनबाट हिमालय क्षेत्रमा बढेको तापक्रम नै भएको विज्ञहरू बताउँछन्। हिमालय क्षेत्रको असर तराईसम्मै विश्वमा बढ्दै गएको तापक्रमले सबैभन्दा पहिलो असर हिमाललाई पर्ने गरेको छ। हिमाललाई पर्ने असरले नेपाल जस्तो भूगोल भएको देशलाई ठूलो असर पर्ने विज्ञहरूको भनाइ छ। विकसित देशको तुलनामा कार्बन उत्सर्जन कम गरे पनि जलवायु परिवर्तनको सबैभन्दा बढी मार नेपालले बेहोर्दै आएको छ। पहाडका सुक्खा र भिरालो जमिन भएका भुगोलहरूमा अत्याधिक वर्षा हुँदा बाढीपहिरो जाने, कतै पानि नपर्दा खानेपानीका मुहानहरू सुक्दै जाँदा खानेपानीको समस्या भोग्नुपर्ने बाध्यता छ। दुई दशक पहिलेसम्म सदाबहार सेताम्य देखिएका पहाडहरू अहिले काला पहाडका रूपमा देखिन थालेका छन्। सन् २०२० मा नेपालसहित चीन, भारत, म्यानमार, अफगानिस्तान, पाकिस्तान, भुटानका ग्लेसियरहरूको बृहत् अध्ययन गरेको इसिमोडको अध्ययन प्रतिवेदनले ४७ वटा खतरनाक हिमतालमध्ये नेपालमा २१ वटा हिमताल फुट्नेसक्ने जोखिम औंल्याएको छ। सो अध्ययनले हिउँ पग्लिएर बनेको इम्जा र च्छो रोल्पालाई सबभन्दा जोखिमपूर्ण भनेको छ। सबैभन्दा जोखिम रहेको इम्जा क्षेत्रमा सन् १९८८ देखि सन् २००८ सम्ममा १ डिग्री सेल्सियसले तापक्रम वृद्धि भएको देखाएको थियो। लगत्तै सन् २०१६ मा इम्जा तालबाट ३४ मिटर ताल पानीको सतह घटाइएको थियो। पर्यटन मन्त्रालयका अनुसार नेपालमा ६ हजार मिटरभन्दा माथी उचाइका १ हजार ३ सय १० भन्दा बढी हिमालहरू छन्। जुन नेपालको उत्तरतर्फ पूर्वदेखि पश्चिमसम्म फैलिएको छ। नेपालको चौडाइ करिब २ सय किलोमिटरले मात्र फैलिएको छ। कुनै पनि हिमताल फुट्यो भने हिमतालबाट बगेर जाने नदी आसपासको बस्ती हिमालदेखि तराईसम्मै बगाउने जोखिम उत्तिकै छ। हिमालमा हिउँ सकिँदै जाँदा नदीका बहाव घट्ने हुँदा सिँचाइ जलविद्युत् उत्पादनदेखि कालान्तरमा खानेपानीकै समस्या आउन सक्ने चिन्ता सुरु भएको छ। यो वर्ष कात्तिकसम्म भएको भारी वर्षाले पहाडदेखि तराईसम्मै बाढी पहिरो नित्याउनु, पहाडमा नयाँनयाँ प्रजातिका बोट बिरुवा भेटिनु पनि जलवायु परिवर्तनको असर भएको डब्लूडब्लूएफ नेपालका जलवायु र ऊर्जा कार्यक्रमका प्रमुख दिपेश जोसी बताउँछन्। उनले भने, हिउँ मात्र पर्ने ठाउँमा पानी पर्नु बाढी आउनु जलवायुकै असर रहेकाले अनुकूलनका काममा सबैले ध्यान दिन आवश्यक छ। तुलनात्मक हिसाबले हिमाली क्षेत्रमा हिउ पर्ने क्रम घटेपछि आलु खेतीमा समेत असर परेको स्थानीय बताउँछन्। पर्यटनको दृष्टिकोणबाट हिमालहरूमा हिउ रित्तिदै जाने हो हिमाल हेर्न र चढ्न आउने पर्यटक नेपालमै नआउन सक्ने अनुमान गर्न सकिन्छ। सधैं हिउँले ढाकिने पहाडमा अहिले हिउँ निकै कम समय मात्रै देख्न सकिन्छ। हिमालय क्षेत्रमा भएको तापक्रम वृद्धिले हिमालमा हिउँ रित्तिन थालेको विभिन्न अध्ययनले देखिएको छ। जलवायु परिवर्तनको असरले हिमालको तापक्रम बढ्न थालेको र हिउँ पग्लिने दर उच्च हुँदा हिमालहरू काला पहाडमा रूपान्तर हुने अवस्था आएको ती अध्ययनका तथ्यबाट बुझ्न सकिन्छ। अग्ला ८ हिमाल १ सगरमाथाविश्वको सर्वोच्च शिखर सगरमाथाको उचाइ ८ हजार ८ सय ४८८६ मिटर छ। सोलुखुम्बु जिल्लामा पर्ने सगरमाथा सन् १९५३ मे २९ मा एन्डमण्ड हिलारी र तेन्जिङग नोर्गे शेर्पाले पहिलोपटक आरोहण गरेका थिए। २ कञ्चनजंघाविश्वको तेस्रो अग्लो तथा नेपालको दोस्रो अग्लो हिमाल कञ्चनजंघा हो। यसको उचाइ ८ हजार ५ सय ८६ मिटर छ। यो ताप्लेजुङ जिल्लामा पर्छ। पहिलो पटक सन् १९५५, मे २५ मा ब्रिटिस नागरिक जी ब्यान्ड र जे ब्राउनले यो हिमाल आरोहण गरेका थिए। ३ लोत्सेविश्वको चौथो अग्लो हिमाल हो लोत्से। यो ८ हजार ५ सय १६ मिटर अग्लो छ। सोलुखुम्बु जिल्लामा पर्ने यो हिमाल महालंगुर हिमशृंखलामा पर्छ। ४ मकालुविश्वको पाँचौं अग्लो हिमाल हो मकालु। यो ८ हजार ४ सय ६३ मिटर अग्लो छ। संखुवासभामा रहेको यो हिमाल पदयात्राका हिसाबले जति प्रख्यात हुनुपर्ने हो त्यति हुन सकेको छैन। ५ चोयुविश्वको छैटौं अग्लो हिमाल हो चोयु। सोलुखुम्बु जिल्लामा पर्ने यो हिमालको उचाइ ८ हजार २ सय १ मिटर छ। सन् १९५४ अक्टोबर १९ मा अष्ट्रियन एच टीचे र नेपालका पासाङ दावा लामाले यो हिमाल आरोहण गरेका हुन्। ६ धौलागिरिविश्वको सातौं अग्लो हिमाल हो धौलागिरि। यो विश्वको उत्कृष्ट अन्नपूर्ण पदमार्ग क्षेत्रभित्र पर्छ। ८ हजार १ सय ६७ मिटर उचाइ रहेको धौलागिरि हिमाल सर्वप्रथम स्वीस नागरिक के डिमब्रेगर र ए सेलब्रटले आरोहण गरेका हुन्। ७ मनास्लुमनास्लु विश्वको आठौं अग्लो हिमाल हो। यो गोरखामा पर्छ। समुद्री सतहबाट ८ हजार १ सय ६३ मिटर अग्लो हिमाल सन् १९५६ मे ९ मा जापानका टी इमानिस र नेपालका ग्याल्सेन नोर्बुले पहिलोपटक आरोहण गरेका थिए। ८ अन्नपूर्ण अन्नपूर्ण हिमाल विश्वको दसौं अग्लो हिमाल हो। यो पदयात्राका लागि विश्वभर प्रख्यात छ। समुद्री सतहबाट ८ हजार ०९१ मिटर अग्लो यो हिमाल पहिलोपटक सन् १९६० जुन ३ मा फ्रेञ्च नागरिक एम हेरजोग र एल ल्याचनेलले आरोहण गरेका हुन्। सगरमाथा क्षेत्रमा देखिने हिमशृंखला । शिवप्रसाद ढुंगाना"
"दोस्रो अल्टिमेटम सकियो, सकिएन अनुसन्धान","काठमाडौं : यती विमान दुर्घटनाको कारणसहितको विस्तृत प्रतिवेदन सार्वजनिक गर्न ४५ दिने अल्टिमेटम सकिएको छ। दुर्घटनाग्रस्त विमानका पार्टपुर्जाको जाँचको प्रतिवेदन नआएकोले सरकारले दिएको समय सक्किँदा पनि अनुसन्धान बाँकी नै रहेको छ। गत माघ १ गते पोखरामा भएको यती एयरलाइन्सको विमान दुर्घटनालगत्तै मन्त्रिपरिषद्को आकस्मिक बैठकले दुर्घटनाको छानबिन गर्न आयोग गठन गरेको थियो। मन्त्रिपरिषद्ले जाँचबुझ गरी दुर्घटनाको कारणसहितको प्रतिवेदन सार्वजनिक गर्न ४५ दिनको समय दिएको थियो। तर, उक्त समयमा पनि आयोगले विस्तृत प्रतिवेदन सार्वजनिक गर्न समय लाग्ने भन्दै सरकारसँग माग गरेको थियो। फेरि गत फागुन ३० गते बसेको मन्त्रिपरिषद्को बैठकले यती एयरलाइन्स दुर्घटना छानबिन आयोगलाई पुनः ४५ दिने समय थपेको थियो। सरकारले आयोगलाई दिएको ४५ दिनको समय वैशाख १६ गते सकिएको छ। दुर्घटनाको अनुसन्धान जारी रहेको आयोगले जानकारी दिएको छ। विमान दुर्घटनास्थलबाट जहाजका पार्टपुर्जा जाँचका लागि फ्रान्स पठाइएको छ। त्यहाँबाट रिपोर्ट आउन केही समय लाग्ने देखिन्छ, आयोगका एक सदस्यले भने। उनका अनुसार जहाजका प्रोपलर फ्यान, एमएक्ससी बोर्डहरू फ्रान्समा पठाइएको छ। आयोगको प्रतिनिधित्व गर्दै पर्यटन मन्त्रालयका सहसचिव एवं जाँचबुझ आयोगका सदस्य सचिव बुद्धिसागर लामिछाने फ्रान्समा छन्। आयागले आन्तरिक रूपमा भने अन्तर्वार्ता लिने, आवश्यक अभिलेखहरू संकलनको काम सकेको जनाएको छ। अहिले ती अन्तर्वार्ता र अभिलेखको अध्ययन तथा विश्लेषण गर्ने काम भइरहेको ती सदस्यले बताए। जाँचका लागि थुप्रै काम बाँकी नै छ। उताबाट रिपोर्ट आएपछि त्यसको पनि विश्लेषण गर्नुपर्छ, उनले भने। ती पार्टपुर्जाका अध्ययन तथा विश्लेषणले नै घटनाको कारण थाहा हुने उनले जनाए। नेपालमा दुर्घटना भएको यतीको उक्त जहाजको इन्जिन क्यानडा (प्राक एन्ड ह्विटनी कम्पनी) मा बनेको हो भने एयर फ्रेम (ककपिट, पंखा, पखेटा, टायरलगायत) फ्रान्समा र प्रोपेलर अमेरिकामा बनेको हो। आयोगले सार्वजनिक गरेको दुर्घटनाको प्रारम्भिक प्रतिवेदनले दुवै इन्जिन प्रोपेलर फेदरमा जानु घटनाको मुख्य कारण हुन सक्ने शंका गरेको थियो। यस कारण पनि सो सम्बन्धमा थप अध्ययन जरुरी रहेको बताइएको छ। पोखरा अन्तर्राष्ट्रिय विमानस्थलमा माघ १ गते अवतरण गर्ने क्रममा दुर्घटना ग्रस्त भएको थियो। बाहिरबाट रिपोर्ट नआइसकेको र आन्तरिक रूपमा अनुसन्धान जारी रहेकाले अझै समय लाग्ने देखिन्छ। सदस्यसचिव फ्रान्सबाट फर्किएपछि यती विमान दुर्घटनाको विस्तृत प्रतिवेदन बुझाउन सरकारसँग थप समय मागिने ती सदस्यले जानकारी दिए।"
रिङरोड सडक स्तरोन्नति,"जोमसोम : उत्तरी चीनको स्वशासित क्षेत्र तिब्बतसँग सीमाना जोडिएको उपल्लो मुस्ताङको लोमान्थाङ गाउँपालिका अन्तर्गतका ३,४ र ५ वडा जोड्ने रिङरोड सडक स्तरोन्नतिको कार्य सुरु गरिएको छ। गण्डकी प्रदेश सरकारको समपूरक बजेट ५० लाख र गाउँपालिकाको ७० लाख बजेट साझेदारी रहने गरी डकारताङ, नाम्गेल, फुवा हुँदै किम्लिङ जोड्ने ४ दशमलव ५ किलोमिटर रिङरोड सडक स्तरोन्नति सुरु गरिएको हो। चालु आर्थिक वर्ष २०७९०८० का लागि गण्डकी प्रदेश र स्थानीय तहको ५०५० प्रतिशत साझेदारी रहने भनिए पनि त्यसमा थप २० लाख बजेट गाउँपालिकाले विनियोजन गरेको हो। गाउँपालिकाले लोमान्थाङका ४ वटा गाउँ जोड्ने रिङरोड सडक स्तरोन्नतिका लागि फागुन महिनामा १ करोड १६ लाखमा दामोदरकुण्ड कन्ट्रक्सनसँग ठेक्का सम्झौता गरेको प्रमुख प्रशासकीय अधिकृत बुद्धिराम उपाध्यायले जानकारी दिए। लोमान्थाङका ३ वडाका ४ गाउँ जोड्ने कच्ची सडकलाई फराकिलो बनाउँने, ग्रेड मिलान गर्ने, मेशिनरी वाल र ड्रेन लगायतका कामहरू गरी सडक स्तरोन्नति गरिने प्रशासकीय अधिकृत उपाध्यायले बताए। यसका लागि शुक्रबारदेखि निर्माण कम्पनी सडक स्तरोन्नति कार्यमा खटिएको र सडक ७ मिटर चौडा हुने उनले उल्लेख गरे। सडक स्तरोन्नति चालू आर्थिक वर्षको असार मसान्तभित्र सक्ने लक्ष्य छ। गण्डकी प्रदेश र पालिकाको संयुक्त साझेदारीमा सीमावर्ती गाउँ जोड्ने रिङरोड सडक स्तरोन्नति थालिएको गाउँपालिकाका अध्यक्ष टसीनर्बु गुरुङले जानकारी दिए। यसअघि सडकको पहुँच पुगे पनि सडक साँघुरो र अप्ठ्यारो थियो, जसका कारण सवारी साधन आउजाउमा समस्या छ, अध्यक्ष गुरुङले भने, यसैले हामीले ४ गाउँ जोड्ने सडकलाई प्राथमिकता दिएका हौं, सडक स्तरोन्नति सकिएपछि ४ गाउँका झन्डै २ सय धुरीलाई आउजाउ र मालसामान ढुवानीमा सहज हुनेछ। उपल्लो मुस्ताङको लोमान्थाङबाट ४ गाउँका स्थानीय कृषि र पशुपालन व्यवसायमा आ िश्रत छन्। सडक बनेपछि उपल्लो मुस्ताङ घुम्न आउने पर्यटकलाई सीमावर्ती गाउँसम्म पुग्न समेत सहज हुनेछ।"
बजार नपाउँदा कर्णालीको कृषि पेसा जोखिममा,"युवावस्था भारतको उत्तरीखण्डमा बिताएर गत चार वर्षदेखि कृषि पेसा अपनाउँदै आएका कालीकोटका कालुराम आचार्य किसान आत्मनिर्भर हुन चाहे पनि चुनौती रहेको बताँउछन्। काठमाडौं : मौलिक तथा रैथाने उत्पादनको सम्भावना बोकेको कर्णाली प्रदेशमा बजारीकरणको समस्या हुँदा कृषि पेसा नै जोखिममा परेको किसानको गुनासो छ। कर्णालीको लेकबेसी गाउँपालिकाका अमरबहादुर बिक खेतीपाती, पशुपालन गरे पनि बजार नपाउँदा घाटा व्यहोर्नु परेको सुनाउँछन्। उत्पादन उचित मूल्यमा बिक्री नभएपछि बाध्य भएर छिमेकी मुलुक भारतमा मासिक २५ हजार रुपैयाँ कमाउने आसमा भए पनि जानैपर्ने बाध्यता भएको बिकले बताए। विदेशबाट फर्केर आएँ, कृषि अपनाए। बाख्रा, भैंसी पालें, खेती गरें, उनले भने, हाम्रा उत्पादनले बजार पाउँदैन। लगानी गरे जति पनि उठ्दैन। कृषिमै टिकेर काम गर्ने वातावरण नभएको उनको भनाइ छ। सुर्खेतकी किसान सिर्जना बिक तरकारी उत्पादनपछि डोकोमा बोकेर बिक्री गर्नुपर्ने स्थिति भएको सुनाउँछिन्। उनले बजारीकरणको व्यवस्था नभएको सुनाइन्। यतिमात्रै होइन, बिउ पाउनसमेत समस्या छ। कृषि उत्पादन मात्रै होइन, यसलाई उद्यम र उद्यमशीलतासँग जोड्ने एजेन्डा पनि आवश्यक भएको उनले बताइन्। यस्तै, अर्का किसान नन्दराम जैसी पनि सरकारले बिउबिजन उत्पादन गर्ने तालिम दिनुपर्ने बताउँछन्। राज्यबाट कृषिमा कुनै सहायता भएन। वस्तुहरू उत्पादन हुन्छन् तर खाने मान्छे छैनन्। बेच्नलाई बजार छैन, जैसीले अन्य उत्पादन बढाउन माटो परीक्षण गर्ने, प्रविधि, सिँचाइलगायतको सुविधा हुनुपर्ने बताए। युवावस्था भारतको उत्तरीखण्डमा बिताएर गत चार वर्षदेखि कृषि पेसा अपनाउँदै आएका कालीकोटका कालुराम आचार्य किसान आत्मनिर्भर हुन चाहे पनि चुनौती रहेको बताँउछन्। कृषक र कृषिका कुरा कर्णाली संवादमा आइतबार सहभागी हुन राजधानी आएका कर्णालीका किसानको गुनासो हो, यो। राष्ट्रिय कृषक समूह महासंघ नेपालको आयोजनामा काठमाडौंमा सञ्चालित कार्यक्रममा अध्यक्ष नवराज बस्नेतले कर्णली प्रदेश र सिंहदरबारलाई जोड्न खोजेको बताए। कर्णालीका किसानले ठूला परियोजना खोजेका होइनन् बरु मौलिक तथा पारिवारिक खेती प्रवद्र्धन र सही बजारीकरण खोजेको भन्दै उनले सरकारको ध्यानाकर्षण गराए। यसैक्रममा मानव अधिकार तथा वातावरण विकास केन्द्र (हुरेन्डेक, नेपाल) का अध्यक्ष जशराज शाही कुनै बैला नुन र ऊनको व्यापार गर्ने कर्णाली अहिले उत्पादित वस्तुको बजारीकरण नहुँदा पेसाप्रति नै उदासीनता छाएको बताउँछन्। सुन्दर कर्णालीमा जडीबुटी, फलफूल, मार्सी चामल, कोदो, टिम्मुरलगायतको उत्पादन भरिपूर्ण भए पनि बजारीकरण र अन्तर्राष्ट्रियकरण गर्न नसक्नु दुःखको कुरा हो, उनले भने, उत्पादन बिक्री गर्न नसकेपछि बिदेसिने युवाको संख्या बढेको हो। यसैले सरकारले जोखिममा परेको कर्णालीको कृषिलाई थोरै भए पनि अनुदान दिएर र त्यसलाई बिक्रीको व्यवस्था गर्न आवश्यक भएकोमा उनले जोड दिए। कर्णालीवासीलाई राज्यको अनुभूति अझै हुन नसकेकोबारे ध्यानाकर्षण गराए। यस्तै, सिँचाइ तथा जल उपभोक्ता महासंघका अध्यक्ष शम्भु दुलाल सरकारले रेमिट्यान्स भिœयाएर मात्रै मुलुक चलाउने दृष्टता गरेको भन्दै कर्णालीमा यातायातको पूर्वाधार भए उत्पादनले स्थान पाउने बताए। मुना कृषि लिमिटेडकी सीता पाण्डे भने रैथाने उत्पादनलाई बजारसम्म पुग्ने व्यवस्था नभएकोले समस्या आएको बताउँछिन्। उनी रैथाने उत्पादन विश्व बजारमा बिक्री वितरण गर्दै आएकाले सरकारले यसमा सहजीकरण गर्नुपर्ने बताउँछिन्। यस्तै, महासंघका निवर्तमान अध्यक्ष उद्धव अधिकारी मौलिक, पर्यावरणीय, पारिवारिकलगायतमा कर्णाली धेरै सुरक्षित भएको तर कृषि विकासमा फड्को मार्न भने नसकेको बताउँछन्। बाली विकास तथा कृषि जैविक विविधता संरक्षण केन्द्रका सहसचिव डा रामकृष्ण श्रेष्ठ सरकारले रैथाने बालीमा कर्णालीलाई नै केन्द्रित गरेर विशेष कार्यक्रम अगाडि बढाएको बताए। सरकारले चामलको आयातको आकारलाई घटाउँदै जाने र रैथाने बाली प्रवद्र्धन गर्ने योजना अघि बढाएको जानकारी दिए। किसानको उत्पादन बजारसम्म पुयाउन संघसंस्थाले पनि पुलको काम गरिदिनुपर्ने बताए। यस्तै, राष्ट्रिय किसान आयोग सदस्य पुष्पा भुसाल किसान समक्ष पुगेर काम गरेका संघसंस्थाले नीतिगत पहल गर्न बेलाबेलामा बस तथा सुझाव दिएको बताइन्। यसैक्रममा सदस्य भुसालले किसानको वर्गीकरणअनुसार परिचयपत्रको पहल भइरहेको जानकारी दिइन्। राष्ट्रिय योजना आयोगका सदस्य डा जयकान्त राउत सरकार १६ औं योजनाको तयारीमा जुटेको जनाउँदै सरकारको कार्यक्रमहरू वास्तविक किसानसम्म पुग्न नसकेको स्विकार गरे। कर्णाली यसको उदाहरण भएको उनको भनाइ थियो। कृषि विकास निर्देशनालय, कृषि ज्ञान केन्द्रका अनुसार आर्थिक वर्ष २०७८०७९ सम्ममा कर्णालीको प्रमुख कृषि बालीले ढाकेको भूक्षेत्र २ लाख ७१ हजार हेक्टर छ। अघिल्लो वर्षको तुलनामा योे क्षेत्रफल ४७ प्रतिशतले घटेको हो।"
लागुऔषधसहित ९ जना पक्राउ,"काठमाडौं : प्रहरीले लागुऔषधसहित विभिन्न स्थानबाट ९ जना पक्राउ गरेको छ। मकवानपुर,झापा,कैलालीलगायत विभिन्न जिल्लाबाट लागुऔषधसहित ९ जना पक्राउ गरेको प्रहरीले जनाएको छ। मकवानपुरको थाहा नगरपालिका७ आग्रा बस्ने ६७ वर्षीय ईन्द्र बहादुर थिङलाई अवैध लागुऔषध गाँजा १ सय ७५ केजीसहित सोमबार बिहान प्रहरीले पक्राउ गरेको हो । विशेष सूचनाको आधारमा लागुऔषध नियन्त्रण व्यूरो कोटेश्वर काठमाडौंबाट खटिएको प्रहरीले उनको घरबाट १० वटा बोरामा रहेको उक्त परिमाणको गाँजा फेला पारी उनलाई पक्राउ गरेको हो । साथै सोही व्यूरोबाट खटिएको प्रहरीले सोही ठाउँ बस्ने ७६ वर्षीय भीमबहादुर थिङ र ३९ वर्षीय शिवराज थिङको घरबाट ३० वटा पोकामा रहेको २७ केजी गाँजाको धुलो फेला पारी दुवैजनालाई पक्राउ गरेको छ । यस्तै झापा, दमक नगरपालिका१ दमक फन पार्क नजिकबाट अवैध लागुऔषध ब्राउनसुगरजस्तो देखिने पदार्थ करिब ८ सय मिलिग्रामसहित कमल गाउँपालिका६ बस्ने २५ वर्षीय न्युसन राई समेत २ जनालाई आइतबार दिउँसो प्रहरीले पक्राउ गरेको छ । ईलाका प्रहरी कार्यालय दमकबाट खटिएको प्रहरीले उनीहरूलाई उक्त पदार्थसहित फेला पारी पक्राउ गरेको हो । यसैगरी झापा, दमक नगरपालिका९ प्रणामी मन्दिर नजिकबाट अवैध लागुऔषध ब्राउनसुगर जस्तो देखिने पदार्थ करिब ३ सय मिलिग्राम,मोबाइल ३ थान, डिजिटल मेसिन १ थान र नगद ६० हजार ७ सय ५० रूपैयाँसहित दुईजनालाई आइतबार साँझ प्रहरीले पक्राउ गरेको छ । पक्राउ पर्नेहरूमा सोही ठाउँ बस्ने २३ वर्षीय अस्बिन राई र अरुण दनुवार रहेका छन् । ईलाका प्रहरी कार्यालय दमकबाट खटिएको प्रहरीले उनीहरूलाई उक्त पदार्थसहित फेला पारी पक्राउ गरेको हो । कैलालीको धनगढी उपमहानगरपालिका१० जुगेडाबाट अवैध लागुऔषध ब्राउनसुगर जस्तो देखिने पदार्थ करिब १ सय मिलिग्रामसहित सोही उपमहानगरपालिका७ बस्ने २२ वर्षीय प्रकाश रानालाई आइतबार राति प्रहरीले पक्राउ गरेको छ । सुदूर पश्चिम प्रदेश प्रहरी कार्यालय धनगढी र अस्थायी प्रहरी पोष्ट जुगेडाबाट खटिएको संयुक्त टोलीले उनलाई उक्त पदार्थसहित फेला पारी पक्राउ गरेको हो । यसैगरी कैलाली,धनगढी उपमहानगरपालिका१० जुगेडाबाट अवैध लागुऔषध ब्राउनसुगर जस्तो देखिने पदार्थ करिब १ सय १० मिलिग्रामसहित सोही उपमहानगरपालिका१० रानागाउँ बस्ने १६ वर्षीय किशोरलाई आइतबार साँझ प्रहरीले पक्राउ गरेको हो । सुदूरपश्चिम प्रदेश प्रहरी कार्यालय धनगढी र अस्थायी प्रहरी पोष्ट जुगेडाबाट खटिएको संयुक्त टोलीले उनलाई उक्त पदार्थसहित फेला पारी पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।"
वीरगन्जमा केपी ओलीको पुत्ला दहन,"वीरगन्ज : वीरगन्जमा राजवादीहरूले पूर्वप्रधानमन्त्री एवं नेकपा एमालेका अध्यक्ष केपी शर्मा ओलीको पुत्ला दहन गर्दै प्रदर्शन पनि गरेका छन्। वीरगन्जको घण्टाघर चोकमा सोमबार दिउँसो राजवादीहरूले ओलीको पुत्ला दहन गर्दै उनी विरुद्ध नाराबाजी पनि गरेका हुन्। ओलीले राजसंस्था र पूर्व राजपरिवारका सदस्य प्रति अपशब्द प्रयोग गरी सार्वजनिक अभिव्यक्ति दिएकाले यसले राजसंस्था प्रति अपमान र दुर्व्यवहार भएको भन्दै नेपाल राष्ट्रवाद संघको अगुवाइमा राजवादीहरूले ओलीको पुत्ला जलाउँदै प्रदर्शन गरेका हुन्। पूर्वका जिल्लामा भएको कार्यक्रममा गएका बेला आफूमाथि आक्रमणको प्रयास भएपछि एमाले अध्यक्ष ओलीले आइतबार एक सार्वजनिक कार्यक्रममा उक्त आक्रमणमा पूर्व राजसंस्था र राजपरिवारका व्यक्तिहरूको संलग्नता रहेको अभिव्यक्ति दिएका थिए। त्यही अभिव्यक्तिप्रति आपत्ति जनाउँदै वीरगन्जमा सोमबार ओलीको पुत्ला जलाएर प्रदर्शन गरिएको नेपाल राष्ट्रवाद संघका केन्द्रीय अध्यक्ष जनकलाल साहले बताए। प्रदर्शनका क्रममा राजवादीहरूले ओली विरुद्ध नाराबाजी गर्दै राजसंस्था माथि औँला देखाउनेको औँला नै काटिदिने चेतावनी दिएका थिए। प्रदर्शनमा संघका अध्यक्ष साहसँगै संघका पृथ्वी झा, शम्भु चौरसिया, उमाशंकर प्रसाद, राजेश प्रसाद चौहान, राजेन्द्र पाल, वीरेन्द्र थापा लगायतको सहभागिता थियो।"
"महावीर पुन र सरकारबीच सात बुँदे सहमति, आन्दोलन स्थगित","काठमाडौंः राष्ट्रिय आविष्कार केन्द्रका अध्यक्ष महावीर पुन र सरकारबीच सात बुँदे सहमति भएको छ। केन्द्रका अध्यक्ष पुन र सरकारको तर्फबाट कानुन न्याय तथा संसदीय मामिला मन्त्रीको समेत भूमिकामा रहेका रक्षा मन्त्री पूर्णबहादुर खड्का बीच सहमति भएको हो। सहमतिसँगै महावीर पुनको नेतृत्वमा भइरहेको धर्ना लगायत सबै आन्दोलनका कार्यक्रम अन्त्य भएको छ। जसअनुसार अनुसन्धान तथा विकास, नवप्रवर्तन तथा आविष्कारसम्बन्धी कार्यहरू एकीकृत रूपमा सञ्चालन गर्न नेपाल सरकारले एउटा कोष स्थापना गर्ने र यस कोषबाट अनुसन्धान तथा विकास, नवप्रवर्तन तथा आविष्कारसम्बन्धी कार्यहरूमा लगानी गर्ने सहमति भएको छ। यस्तै, कोषको व्यवस्थापन तथा सञ्चालन गर्न संघीय संसदको आउँदो अधिवेशनमा विधेयक पेस गरी पारित गर्ने, सो विधेयकको मस्यौदा सरोकारवालाको परामर्शमा आगामी ६० दिनभित्र तयार गर्ने सहमति भएको छ। सहमतिपत्रमा आगामी आर्थिक वर्षदेखि संघीय सरकारको पुँजीगत बजेटको एक प्रतिशत रकम अनुसन्धान तथा विकास, नवप्रवर्तन तथा आविष्कार कोषमा जम्मा गर्ने उल्लेख छ। यस्तै, अनुसन्धान तथा विकास, नवप्रवर्तन तथा आविष्कारलाई प्रवर्द्धन गर्न आवश्यक नीतिगत, कानूनी एवं संस्थागत प्रबन्ध गर्ने, आविष्कारबाट उत्पादित वस्तु तथा सेवाहरूलाई आवश्यक पर्ने अनुमति, लाइसेन्स, दर्ता, सञ्चालन तथा दिगोपन कायम गर्ने विषयसँग सम्बन्धित कानुनमा सुधार गरी सहजीकरण गर्ने भनिएको छ। मागपत्रमा समेटिएका विषयहरूलाई कानुन बनाउँदा ध्यान दिने कुरा पनि सहमति पत्रमा समेटिएको छ।"
अपांगता भएका व्यक्तिलाई खाद्यान्न सहयोग,"स्याङ्जा : पुतलीबजार नगरपालिका११ ले अपांगता भएका व्यक्तिलाई घरमै पुगेर खाद्यान्न वितरण सुरु गरेको छ। पुतलीबजार नगर उपप्रमुख देवी अर्यालले बगालथोकस्थित मुना अर्यालसहित उनका तीन दिदी बहिनीलाई खाद्य सामग्री प्रदान गर्दै अभियान सुरु गरेकी हुन्। सो घरमा मुनासहित तीनै दिदीबहिनी दृष्टिविहीन छन्। उपप्रमुख अर्यालले भनिन्, संघीय सरकारले उपलब्ध गराउँदै आएको आर्थिक सहयोगसँगै वडा कार्यालयले फरक क्षमताका व्यक्तिलाई घरघरमै पुगेर गरेको भेटघाट सहितको सहयोग अनुकरणीय छ। यो अभियान नगरभित्रका सबै वडालाई सिकाइ बन्नसक्छ। प्रतिव्यक्ति एक क्रेट अण्डा, चना, हर्लिक्सच्वावनप्रास सहितको सामग्री प्रदान गरिएको हो। वडाका पूर्ण र आंशिक गरी २७ जना अपांगता भएका व्यक्तिलाई भेटघाटसहित सहयोग गर्नका लागि अभियानको थालनी गरिएको वडा अध्यक्ष मनोज पौडेलले जानकारी दिए।"
सोलुका मजदुरलाई श्रमको मूल्य पाउनै कठिन,"सोलुखुम्बु : सोमबार अन्तर्राष्ट्रिय दिवस विश्वभर विभिन्न कार्यक्रम गरी मनाइएको छ। तर, सोलुखुम्बुको सदरमुकाममा ज्यालादारी गरिरहेका मजदुरहरूलाई नत दिवसले छोयो नत अधिकारले नै। सदरमुकाम सल्लेरीमा गिट्टी कुट्दै गर्दा भेटिए सोलुदूधकुण्ड नगरपालिका३ बोल्दोका बृद्ध पासाङ तामाङ। उमेरले ६७ वर्ष नाघिसकेका तामाङलाई न त मजदुर दिवसकै वास्ता छ नत अधिकार कै। ज्यानले साथ नदिँदा समेत पेट पाल्नकै लागि मजदुरी गर्नै पर्ने वाध्यता रहेको तामाङको भनाइ छ। एक जनाले मजदुरीको भरमा परिवार पाल्नुपर्ने मजदुरहरूको वाध्यता हो। दल तथा नेताहरूले चुनावको बेला मजदुर अधिकार र ज्यालाको ठुला ठुला भाषण छाट्ने गर्छन्। चुनाव सकिएपछि उनीहरूको दैनिकी फेरिन्छ तर तिनै मजदुरहरूको दैनिकी कहिल्यै फेरिदैन। नेचासल्यान गाउँपालिका१ लेब्लुका दावा शेर्पा भन्छन्, खै मजदुरी गर्ने हाम्रो दैनिकी त कहिले फेरिने हो थाहा छैन। यस्तै होला अब। बिहान उज्यालो भएदेखि बेलुका रात नपरेसम्म काम गर्नैपर्छ। जनताको ढाड सेकिने गरी भइरहेको मूल्य वृद्धि र काला बजारीको सामना पनि ती मजदुरले नै गर्नुपर्छ। त्यति मात्रै होइन काम गरेको ज्याला लिन समेत संघर्ष गर्नुपर्ने तितो यर्थाथ मजदुरसँग छ। महँगी बढिरहेकै छ। 'हाम्रो ज्याला कहिल्यै बढेको अनुभूति भएको छैन। यहाँ हेर्नुस् न हामी यस्तो ठाउँमा रातदिन नभनी ढुंगा मुढाको काम गर्नुपर्छ। तर थोरै भए पनि ज्याला पाए त हुन्थ्यो नि त्यो पाउन पनि कत्ति गाह्रो छ। पैसा नै दिँदैनन् ठेकेदारहरूले। यही काम गरेर छाक टार्नुपर्ने वाध्यता छ तर २ वर्षमा पनि ज्याला पाइँदैन के गर्नु र खै, थुलुङ दुधकोशी गाउँपालिका ७ देउसाका राज कुमार तामाङले भने। 'आठ घण्टा काम, आठ घण्टा आराम र आठ घण्टा मनोरञ्जन' भन्ने श्रम ऐनमा उल्लेख छ। तर यसको कार्यान्वयन हुन सकेको छैन। ठेकेदार कम्पनीहरूले आफूसँग रकम नै नभई उधारोमा काम गर्दाको परिणाम श्रमिकले बेहोर्नु परेको निर्माण व्यवसायी संघ सोलुखुम्बुका सदस्य राज कुमार खत्री बताउँछन्। उनले भने, घाटी हेरी हाड निल्नुको सट्टा विना तयारी काम सुरु गर्ने अनि रकम ढिला निकासा हुँदा मजदुरहरू समस्यामा पर्ने गरेको कुरा सत्य हो। यसमा निर्माण व्यवसायी साथीहरू पनि गम्भीर हुनैपर्छ।"
चट्याङ लागेर घाइते भएका आमाछोरीको उपचारमा सहयोग,रामेछाप : यही वैशाख ८ गते अपराह्न परेको चट्याङ लागेर घाइते भएकाको परिवारलाई आर्थिक सहयोग प्रदान गरिएको छ। जिल्लाको मन्थली नगरपालिका३ कठजोर रालटारका ४० वर्षीय सुमित्रा कार्की र उनकै छोरी ९ वर्षीया अनिता कार्कीलाई उपचारका लागि बैंक एण्ड इन्स्योरेन्स ग्रुपले आर्थिक सहयोग गरेको हो। समूहबाट संकलित २३ हजार ९ सय २० रुपैयाँ वडा सचिव रबिन जंग कार्की र जनप्रतिनिधिको रोहवरमा पीडितलाई प्रदान गरिएको ग्रुपका रामेछाप सचिव प्रदीप कार्कीले जानकारी दिए। चट्याङ लागि घाइते भएका दुवैको मन्थली अस्पतालमा प्राथमिक उपचार पश्चात् काठमाडौं पठाइएको थियो। हाल दुवै जना काठमाडौंस्थित कीर्तिपुर अस्पतालमा उपचाररत छन्।
बसपार्क सञ्चालन भएको १६ वर्षपछि टर्मिनल भवन,"बेनी : म्याग्दीको बेनी नगरपालिका८ कालीपुलमा बसपार्क सञ्चालन भएको १६ वर्षपछि टर्मिनल भवन निर्माण भएको छ। सघन सहरी तथा भवन निर्माण आयोजना बागलुङले करिब तीन करोड रुपैयाँ लागतमा २८९५ वर्गमिटर क्षेत्रफलमा निर्माण गरेको टर्मिनल भवन आइतबार नगरपालिकालाई हस्तान्तरण गरेको छ। २०६४ सालमा पर्वत र म्याग्दी जोड्ने कालीगण्डकी नदीमाथि पक्की मोटरेबल पुल निर्माण भएपछि कालीपुलमा बसपार्क सञ्चालन भएको थियो। टर्मिनल भवन बनाउन २०७८ पुषमा शुभ कन्ट्रक्सन र आयोजनाबिच दुई करोड ८५ लाख ४५ हजार रुपैयाँमा ठेक्का सम्झौता भएको थियो। निर्माण कम्पनीका सञ्चालक विकासराज वन्तले आयोजना प्रमुख सुनिता श्रेष्ठ मार्फत आइतबार नवनिर्मित भवन बेनी नगरपालिकाका प्रमुख सुरत केसीलाई हस्तान्तरण गरे। १५ महिनाको ठेक्का अवधि भएको यो भवनको सम्झौताको म्याद थप गर्नुपरेन, आयोजना प्रमुख श्रेष्ठले भनिन् २०७९ चैत १० गते निर्माण सकिएको भवन एक महिनापछि औपचारिक रूपमा नगरपालिकालाई हस्तान्तरण गरिएको हो। एक तले भवनमा टिकट काउन्टर, शौचालय र यात्रु प्रतिक्षालय छन्। भवन परिसरमा बसपार्कको आरसीसी ढलान गरिएको छ। अपांगमैत्री भवनमा सुरक्षा निगरानीका लागि सीसीटीभी क्यामेरा जडान गरिएको छ। टिकट काउन्टरका लागि कोठा विभाजन र यात्रुलाई विश्राम गर्ने फर्निचर व्यवस्थापन गरेर टर्मिनल भवन सञ्चालनमा ल्याउने नगरप्रमुख केसीले बताए। धुलो, हिलो र अव्यवस्थित पार्किङले हामीले आलोचना सहनु र नागरिकले सास्ती खेप्नुपरेको थियो, उनले भने म्याग्दीबाट लामो दूरीका लागि छुट्ने र मुस्ताङ जाने सवारी साधनलाई लक्षित गरेर नगरपालिकाले तयार पारेको गुरुयोजना अनुसार टर्मिनल भवन निर्माण र बसपार्क ढलान गरिएको हो। टर्मिनल भवनमा टिकट काउन्टर राख्न आठ वटा यातायात कम्पनीले निवेदन दिएका प्रमुख प्रशासकीय अधिकृत धोलकराज ढकालले बताए। बसपार्क क्षेत्रमा अस्थायी पूर्वाधार र अन्य क्षेत्रमा काउण्टर राखेर सेवा दिँदै आएका यातायात व्यवसायीले टर्मिनल भवनमा मात्रै काउण्टर राख्ने भएपछि यात्रुलाई समेत सहज हुनेछ। सवारी साधनको बढ्दो चापलाई मध्यनजर गर्दै बसपार्कमा रहेका पुराना अव्यवस्थित संरचना हटाउँदै बसपार्कलाई व्यवस्थित र फराकिलो बनाउन लागिएको नगर उपप्रमुख ज्योती लामिछानेले बताइन्। २०७४ सालमा नगरपालिकाले २१ करोड रुपैयाँ लागत अनुमानमा बसपार्कको गुरुयोजना तयार पारेको थियो। गुरुयोजना अनुसार बसपार्कमा नगरपालिका, प्रदेश र संघीय सरकारको सहकार्यमा बसपार्क ढलान गर्ने, नाली निर्माण गर्ने लगायतका पूर्वाधार निर्माण भइरहेको छ। बसपार्कको पर्यटक सूचना केन्द्र, ट्राफिक प्रहरी कार्यालयको भवन र पेट्रोल पम्पलाई हटाउन लागिएको जनाउँदै नगरप्रमुख केसीले ढलानलाई विस्तार र टर्मिनलको भवनमा तला थप गर्न आयोजनालाई निरन्तरता दिन नगरप्रमुख केसीले आयोजनालाई आग्रह गरे।"
भीमफेदीका कैदीबन्दीले बनाएका मुढा चीन पठाइँदै,"हेटौंडा : मकवानपुको भीमफेदी कारागारमा विभिन्न आपराधिक गतिविधिमा संलग्न भई कारागार जीवन बिताइरहेका कैदीबन्दीहरूले बाँसबाट बनाएका मुढा चीन निर्यात हुन थालेको छ। विश्वव्यापी कोरोना संक्रमण फैलिँदा बन्द रहेको रसुवागढी नाका खुलेसँगै कैदीबन्दीहरूले बनाएको मुढाहरूले पनि उत्तरको छिमेकी देश चीनमा नयाँ बजार पाएको हो। निर्यातका लागि रसुवागढी नाका हुँदै भीमफेदी कारागारका कैदीबन्दीहरूले बनाएका १० हजार ८० थान बाँसका मुढा चीनतर्फ निर्यात भएको भीमफेदी कारागारका प्रमुख तीर्थराज पौडेलले बताए। उनका अनुसार भीमफेदी कारागारबाट ४ लाख ३२ हजार बराबरको ७ ट्रक बाँसका मुढा चीनतर्फ निर्यात भएको छ। उनले भने 'बाँसका मुढा सस्तो र बलियो हुने भएकाले चीनमा माग बढी छ।' दुई वटा ब्लकमा रहेका ४ सयभन्दा बढी कैदीबन्दीले दिनहुँ मुढा उत्पादन गर्ने भएकाले मासिक २६ सयभन्दा बढी मुढा उत्पादन हुने गरेको छ। निर्यात रोकिँदा कैदीबन्दीका उत्पादन कारागारमै थन्काएर राख्नुपरेको अवस्थामा अहिले निर्यात खुलेपछि तिब्बतबाट माग आउन थालेको उनले बताए। नाका खुलेसँगै कारगारमा रहेका करिब १ हजार कैदिबन्दीहरूमध्ये ४ सय जना कैदिबन्दीहरू मुढा बनाउन व्यस्त छन्। कैदीबन्दीहरूले बनाएका मुढा संकलनका लागि व्यापारीहरू आफै कारगार पुग्ने गरेका छन। बासँबाट बनाइएका मुढाहरू सस्तो र बलियो हुने भएकाले चीनको ल्हासा, सिगात्से, न्यालम र धिंग्रीमा माग बढेको छ। विशेषगरी चिनियाँहरूले चाडपर्वको समयमा मुढाको माग गर्ने गरेका छन्। उनीहरूले पाहुनालाई मुढा तथा हस्तकलाका सामग्रीहरू उपहारका रूपमा दिने गरेका छन्।"
२०२ केजी गाँजासहित वडाध्यक्ष पक्राउ,हेटौंडा : मकवानपुरको थाहा नगरपालिका७ का वडाध्यक्ष शिवराज थिङ पक्राउ परेका छन्। प्रहरीले २०२ केजी गाँजासहित उनलाई पक्राउ गरेको हो। जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीका अनुसार वडा अध्यक्ष शिवराजसँगै भीमलाल थिङ र इन्द्रबहादुर थिङ पक्राउ परेका हुन्। लागूऔषध नियन्त्रण ब्यूरो कोटेश्वर काठमाडौं र जिल्ला प्रहरी कार्यालयबाट खटिएको संयुक्त टोलीले भीमबहादुर र शिवराजको घरबाट ३० वटा पोकामा २७ केजी र इन्द्रबहादुरको घरबाट १० वटा बोरामा १७५ केजी लागूऔषध गाँजा फेला पारेको थियो। पक्राउ परेका उनीहरूमाथि अनुसन्धान भइरहेको मकवानपुर प्रहरीले जनाएको छ।
"धनुषामा टिप्परको ठक्करबाट बालकको मृत्यु, बालिका घाइते",ढल्केवर(धनुषा) : धनुषामा टिप्परको ठक्करबाट एक बालकको मृत्यु भएको छ भने एक बालिका गम्भीर घाइते भएकी छन्। टिप्परको ठक्करबाट धनुषाको सबैला नगरपालिका१२ रघुनाथपुर सिर्खाटोलका ७ वर्षीय बालक रियान दनुवारको मृत्यु भएको प्रहरीले जनाएको छ। दुर्घटनामा सोही ठाउँ बस्ने ५ वर्षीया राधीकुमारी दनुवार घाइते भएकी हुन्। उनको टाउको र शरीरको विभिन्न भागमा गम्भीर चोट लागेको बताइएको छ। उनलाई स्थानीय स्वास्थ्य केन्द्रमा सामान्य उपचारपछि प्रादेशिक अस्पताल जनकपुर पठाइएको प्रहरीले जनाएको छ। सोमबार सिर्खाटोलस्थित सडकमा प्रदेश२०३००१ क १६२१ नम्बरको टिप्परले ठक्कर दिँदा उक्त दुर्घटना भएको हो। दुर्घटनापश्चात आक्रोशित स्थानीयले उक्त टिप्परमा ढुङ्गामुढा प्रहार गरेर आगजनीको प्रयास समेत गरेका थिए। स्थानीयको ढुङ्गामुढा प्रहार र आगजनीको प्रयासबाट टिप्परमा क्षति पुगेको छ। ठक्कर दिने टिप्परका चालक फरार रहेको र उनको खोजतलास भइरहेको धनुषाका प्रहरी प्रवक्ता वेदप्रसाद गौतमले जानकारी दिए।
बझाङमा यार्सागुम्बा टिप्न गएका युवकको चिसोले कठ्याङ्ग्रिएर मृत्यु,बझाङ :बझाङमा यार्सागुम्बा टिप्न गएका एक युवकको चिसोले कठ्याङ्ग्रिएर मृत्यु भएको छ । जिल्लाको सुर्मा गाउँपालिका५ सैनगाँउका ३६ वर्षीय कलक बोहराको चिसोले कठ्याङ्ग्रिएर मृत्यु भएको जिल्ला प्रहरी कार्यालय बझाङले जानकारी दिएको छ । उनको यार्सागुम्बा टिप्ने ठाउँबाट घर फर्किने क्रममा चिसोले कठ्याङ्ग्रिएर मृत्यु भएको जिल्ला प्रहरी कार्यालय बझाङका सूचना अधिकारी रमेश अवस्थीले जानकारी दिए । पानी परेकाले घटनाको थप विवरण नआएको र घटनास्थलतर्फ प्रहरी टोली गएको समेत अवस्थीले बताए ।
मंगलबार देशका यी स्थानमा हुने छ वर्षा,"काठमाडौं : मंगलबार देशका कोशी, मधेस र बागमती प्रदेशमा आंशिकदेखि सामान्य बदली रही बाँकी प्रदेशमा सामान्य बदली रहने छ। मौसम पूर्वानुमान महाशाखाका अनुसार देशका पहाडी भूभागका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ भने तराईका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। मंगलबार राति गण्डकी, कर्णाली र सुदूरपश्चिम प्रदेशका पहाडी भूभागमा आंशिकदेखि सामान्यतया बदली रही देशका बाँकी भूभागमा आंशिक बदलीदेखि मौसम सामान्यतया सफा रहने छ। गण्डकी, कर्णाली र सुदूरपश्चिम प्रदेशका पहाडी भूभागका थोरै स्थानहरूमा र देशका बाँकी भूभागका एकदुई स्थानमा मेघ गर्जनचट्याङ सहित हल्कादेखि मध्यम वर्षाको सम्भावना रहेको छ।"
जसले जोड्यो मध्यपहाड,"बागलुङ : बागलुङ निसीखोला गाउँपालिका१ का वडाध्यक्ष चन्द्रसिंह राम्जाली मगर २०४८ सालमा एसएलसी दिन तीन दिन पैदल हिँडेर जिल्ला सदरमुकाम बागलुङ बजार पुगेका थिए। दुर्गम निसीभलकोटका बासिन्दाहरू प्रशासनिकदेखि अन्य थुप्रै कामका लागि दुईतीन दिनको पैदलयात्रा गरेर सदरमुकाम बागलुङबजार आउनुपर्ने बाध्यता थियो। राष्ट्रिय गौरवको सडक आयोजना पुष्पलाल मध्यपहाडी लोकमार्ग बनेपछि भने पश्चिम बागलुङका निसीभलकोट क्षेत्र सुगम बन्दै गएका छन्। यो सडक स्थानीयलाई वरदान सावित भएको छ। निसीखोला गाउँपालिकाको मुख्य सडकखण्ड रहेको मध्यपहाडी लोकमार्गले निसीभलकोट जिल्ला सदरमुकाम र पूर्वीरुकुमसँग सीधा सडक सञ्जालमा जोडिएपछि दुर्गमको परिचय नै बदलिएको हो। वडाध्यक्ष मगरले लोकमार्गको कालोपत्रे सडकका कारण निसीका जनतालाई जिल्ला, प्रदेश र संघीय राजधानीसँग जोड्ने माध्यम बनेको बताए। उनले पहिलेपहिले प्रशासनिक, मालपोत र शिक्षाको लागि पुस्तकहरू खरिदको लागि हिँडेर जिल्ला सदरमुकाम जानुपर्ने बाध्यता रहे पनि अहिले लोकमार्गको लागि सहज भएको बताए। पहिले तीन दिन पैदल यात्रा गरेर प्रशासनिक कामको लागि बागलुङ बजार जाने गरेका थियौं, वडाध्यक्ष मगरले भने, अहिले जिल्ला समन्वय समितिको कामको लागि बागलुङ बजारमा जाँदा यातायातबाट दिउँसो २ बजेसम्म पुग्न सकिन्छ। वडाध्यक्ष मगरले लोकमार्गको बागलुङ बजारघोडाबाँधे सडकखण्ड कालोपत्रे भएमा बिहान खाना खानको लागि बजार पुग्न सकिने बताए। जिल्ला सदरमुकाम नजिकै लोकमार्गको काम अझै भएको छैन, वडाध्यक्ष मगरले भने, उक्त खण्ड कालोपत्रे भएमा बिहान खाना खान बजार पुगिने र काम सकेर बेलुका घर फर्किन सकिन्छ। बागलुङको पश्चिम भेगको लागि अहिले प्रशासनिक (नागरिकता, पासपोर्ट) र मालपोतको लागि ढोरपाटन नगरपालिका१ बुर्तिबाङ बजारबाटै सेवा प्रवाह हुँदै आएको छ। बैंक, नागरिकता र मालपोतको कामको लागि निसीबाट पैदल एक दिनमा पुगिने बुर्तिबाङ अहिले लोकमार्गको कारण यातायातमा १५ मिनेटमा पुग्न सकिने वडाध्यक्ष मगरले बताए। सडक सञ्जालकै कारण पछिल्लो समय निसीमा बजारीकरणसमेत विस्तार हुँदै गएको छ। लोकमार्गको कारण सेवासुविधा विस्तारले निसी सुगम गाउँको रूपमा परिचित हुँदै गएको छ। सडक बनेपछि निसीमा सञ्चार सेवा पनि विस्तार भएको छ। लोकमार्गले गाउँलाई सुगम बनाउँदा बजारीकरण बढ्दै गएको वडाध्यक्ष मगरको भनाइ छ। लोकमार्गको छेउमा बजारहरू बनेका छन्, मगरले भने, पहिले पाखो रहेका स्थानमा अहिले बजार विस्तार भएपछि खाद्यान्न, लत्ताकपडाहरू खरिदको लागि बुर्तिबाङ र बागलुङबजार जानुपर्ने अवस्थाको अन्त्य भएको छ। लोकमार्ग आसपास क्षेत्रको जग्गाको मूल्यसमेत बढ्दै गएको निसीखोला१ का स्थानीय इन्द्रबहादुर मल्लले बताए। उनले सडक सञ्जाल विस्तार हुनुअघि सित्तैमा गरी खाना पाइने जग्गाको भाउ अहिले अकासिएको बताए। मध्यपहाडी लोकमार्गले आसपासको समथर खेतबारीमा पक्कीघर बन्न थालेका छन्। लोकमार्गले बागलुङका दस स्थानीय तहमध्ये बागलुङ नगरपालिका, काठेखोला गाउँपालिका, गलकोट नगरपालिका, बडिगाड गाउँपालिका, ढोरपाटन नगरपालिका र निसीखोला गाउँपालिकालाई जोडेको छ। लोकमार्ग जिल्ला सदरमुकामदेखि निसीको पातिहाल्ने (रुकुमको सिमाना)सम्म जोडिएको छ। बुर्तिवाङ बजारलाई नेपाल सरकारले मध्यपहाडी लोकमार्ग पर्ने दस वटा नमुना सहरको रूपमा विकास गर्न थालेको छ। नमुना सहरको रूपमा बुर्तिबाङ बजारमा ढल, सडक, बसपार्कहरूको काम भइरहेको छ। जिल्लाका अन्य स्थानीय तह पनि लोकमार्ग पहुँचबाट धेरै टाढा छैनन्। लोकमार्गले नछोएको स्थानीय तहमा कालीगण्डकी करिडोर विस्तार भएको छ। ताराखोला गाउँपालिका, तमानखोला गाउँपालिका र बरेङ गाउँपालिकाले नजिकको स्थानबाट लोकमार्गसम्म पहुँच मार्ग विस्तार गरेका छन्। बागलुङ बजारको उपल्लचौरदेखि सुरु भएको लोकमार्गले निसीको पातिहाल्नेसम्म पुग्दा काठेखोलाको अक्षते, बिहुँ रिजालचोक, घाँडाबाँधे, गलकोटको हटिया, बडिगाडको खर्वाङ, खौरा, खारा, न्वारा, भीमगिठे, हाँडीखोला, रिघाफेदी, ढोरपाटन नगरपालिकाको बुर्तिवाङ, निसीखोला गाउँपालिकाको देवीस्थान, ढुँवाखोर, झिवाखोला, जुग्जाखोला, कानाबगर, बडावनखोला, निसी, भल्कोट क्षेत्रमा बजारीकरण विस्तार भएको छ। मध्यपहाडी लोकमार्ग बागलुङको जिरो किलोमिटर उपल्लाचौरमा बस्ती विस्तार भएको छ। पहुँच मार्गलाई ध्यानमा राखेर जिल्ला सदरमुकामदेखि निसीपाती हाल्नेसम्म युवाहरूले लोकमार्ग आसपासमा नयाँनयाँ रेस्टुराँ, होटल, माछा तथा बंगेर फर्म, गाईभैंसी फर्म सञ्चालन गरेका छन्। काठेखोला गाउँपालिका५ बिहुँको घोडाबाँधे र रिजाल चोकको क्षेत्र होटल व्यवसायीले भरिएको वडाध्यक्ष ज्ञामनाथ कँडेलले बताए। उनले लोकमार्गको कारण पश्चिमबाट बागलुङ आउन र जान सजिलो हुँदा बिहु क्षेत्रमा खाजा र खानाको लागि यातायातको विश्रामस्थल बनेको बताए। यातायातको विश्रामस्थल बनेपछि बिहुँमा उत्पादन हुने तरकारीलगायतका खाद्यान्नहरू स्थानीयले स्थानीयस्तरमै बिक्री गर्दै आएका छन्, वडाध्यक्ष कँडेलले भने, काठेखोला५ र गलकोट नगरपालिका१ को सिमानामा होटल, रेस्टुराहरू बढिरहेका छन्। लोकमार्ग विस्तार भएपछि जनतालाई सरकारी सेवा सुविधाको उपयोग, दैनिक उपयोग्य वस्तुको खरिद बिक्री र गाउँको उत्पादनलाई बजारीकरणमा सजिलो भएको बडिगाड गाउँपालिका ३ का पूर्ववडाध्यक्ष खड्कबहादुर पुनले बताए। पूर्वको फिदिमदेखि पश्चिमको बैतडी जिल्लालाई जोड्ने लोकमार्गको सबैभन्दा धेरै खण्ड (दूरी) बागलुङमा पर्छ। २४ वडा जिल्ला र २ सय २५ वटा बस्तीलाई जोड्ने लोकमार्गको १ हजार ७ सय ८६ किलोमिटरमध्ये सबैभन्दा बढी १ सय ३४ किलोमिटर खण्ड बागलुङमा पर्छ। ट्र्याक खोलिएको २४ वर्ष पूरा भइसक्दा लोकमार्गको १ सय २० किलोमिटर कालोपत्रे भएको छ भने १३ किलोमिटर सडक अझै कालोपत्रे हुन सकेको छैन। लोकमार्गको बागलुङ बजारको उपल्ला चौरदेखि अक्षेतेबिहुँ खण्ड २०७३ माघ १४ गते भारतसिद्धिसाई जेभीले १३ किलोमिटर र बिहुँ घोडाबाँधे खण्ड २०७२ माघ १० गते एमपीएससीएफईसीसी जेभीले १२ किलोमिटर सडक दुई वर्षमा कालोपत्रे गर्ने ठेक्का सम्झौता गरेका थिए। बागलुङ बजारको उपल्लाचौरदेखि घोडाबाधेसम्मको सडक दुई खण्डमा विभाजन गरी ठेक्का सम्झौता गरिएको छ। तल्लो खण्डमा खहरेसम्म ६ किलोमिटर र उपल्लो खण्डमा इनारपानीसम्म ६ किलोमिटर सडक कालोपत्र भइसकेको छ। तर पनि खहरेदेखि अछेते हुँदै इनारपानीसम्मको १३ किलोमिटर सडक कालोपत्रे हुन बाँकी रहेकोले यात्रुलाई यात्रा गर्न घण्टौं लाग्ने गरेको छ। कालोपत्रे गर्न बाँकी रहेको सडकको दुरावस्था उस्तै छ। फेरि २०८० को असार मसान्तसम्मको म्याद थपिएको छ। लोकमार्गको बागलुङ घोडाबाँधे सडक खण्ड समयमै सम्पन्न नहुँदा यात्रुहरूले सास्ती खेप्न बाध्य भएका छन्। ठेकेदारको लापरबाहीले गर्दा लोकमार्गको बागलुङबिहुँ खण्डमा हिउँदमा धुलो र बर्खामा हिलाम्य हुने गरेको काठेखोला५ का वडाध्यक्ष कँडेलले बताए। उनले पटकपटक लोकमार्गको शाखा कार्यालयमा सम्पर्क गर्दा पनि समयमै कालोपत्रे नहुँदा यात्रु र स्थानीय मारमा परेको बताए। जिल्ला प्रशासन कार्यालय र मध्यपहाडी लोकमार्गको शाखा कार्यालयमा सम्पर्क गर्दा पनि ठेकेदारले काम गर्छु भनेर काम गरेको छैन, वडाध्यक्ष कँडेलले भने, समयमै बाँकी खण्ड कालोपत्रे भएमा सहज हुने थियो। ६ किलोमिटर कालोपत्रे भएको बिहुँ खण्डमा कालोपत्रे उप्किएको वडाध्यक्ष कँडेलको भनाइ छ। निसीखोला १ का वडाध्यक्ष मगरले बागलुङबिहुँ खण्डमा कालोपत्रे भएमा निसीखोलाबाट बिहान खान खानको लागि बागलुङ बजार पुग्न सकिने बताए।"
तीन महिनापछि बल्ल निमित्त प्रमुख प्रशासकीय अधिकृतको जिम्मेवारी,धनकुटा : पाख्रिवास नगरपालिकाको निमित्त प्रमुख प्रशासकीय अधिकृतको जिम्मेवारी गोर्ख बहादुर तामाङलाई दिएको छ। संघीय मामिला तथा सामान्य प्रशासन मन्त्रालयले प्रमुख प्रशासकीय अधिकृत अधिकृत हाजिर नभएसम्म नगरपालिकामै कार्यरत अधिकृतस्तर छैठौं तहका तामाङलाई निमित्त प्रमुख प्रशासकीय अधिकृतको जिम्मेवारी दिएको हो। संघीय मामिला तथा सामान्य प्रशासन मन्त्रालयले पठाएको पत्रमा नगरपालिकाको आर्थिक तथा प्रशासनिक कार्य गर्ने गरी तामाङलाई निमित्तको जिम्मेवारी दिइएको उल्लेख छ। सामान्य प्रशासन मन्त्रालयले चैतमा एकै महिना तीन प्रमुख प्रशासकीय अधिकृतलाई खटाए पनि उनीहरू नगरपालिका नटेकी माथि माथिबाटै सरुवा मिलाएका थिए। मन्त्रालयले पठाउने तर माथि माथि मिलाएर अन्यत्र जाने गर्नाले पाख्रिवास फागुन पहिलो सातादेखि प्रमुख प्रशासकीय अधिकृतविहीन रहेको थियो। जसको कारण स्थानीय सरकारका अधिकांश काम ठप्प भएका थिए। प्रमुख प्रशासकीय अधिकृत नहुँदा चालु आर्थिक वर्षमा गरिने कतिपय ठेक्काको काम खुलेका थिएनन्। कतिपय ठेक्का स्वीकृत भए पनि सम्झौता हुन सकेनन्। उपभोक्ता समितिमार्फत हुने कामको लागत स्टिमेटको सम्झौता भएको छैन। आर्थिक अधिकारसहितको निमित्त नहुँदा दैनिक प्रशासनिक कामबाहेक केही काम हुन सकेको थिएन। यहाँका कर्मचारीले माघदेखि तलब पाएका छैनन्। नगरपालिकाभरिका शिक्षकले पनि तेस्रो त्रैमासिक वापतको तलब लिन पाएका थिएनन्।
"डीआइजीको निर्देशनपछि गाडी नियन्त्रण, गोदाममा पनि छापा","झापा : सशस्त्र र नेपाल प्रहरीको मिलेमतोमा दक्षिणी झापाको कचनकवल नाकाबाट चाइनिज स्याउ भारत तस्करी भइरहेको घटनाको खुलासा भएको छ। सो नाकाबाट भन्सार छलेर विगत एक सातादेखि ठूलो परिणामको चाइनिज स्याउ भारत तस्करी भइरहेको सूचना सशस्त्र प्रहरी नेपाल कोसी प्रदेश बराह बाहिनी मुख्यालय सुनसरीका डीआइजी अञ्जनीकुमार पोखरेलले पाए। सूचना पाएलगतै डीआइजी पोखरेलको निर्देशनमा सशस्त्र प्रहरी बल बोर्डर आउट पोस्टले कचनकवल४ स्थित पूर्वी लोदावारि नाकाबाट आइतबार बेलुका ७ बजेर ४५ मिनेटमा मे १ ज २८०४ नम्बरको योद्धा पिकअप गाडीमा लोड गरिएको ११५ कार्टुन चाइनिज फुजि स्याउ बरामद गर्यो। सशस्त्र प्रहरी महानिरीक्षक राजु अर्यालले सीमा नाकाबाट हुने तस्करी नियन्त्रण गर्न कडाइ गर्दै आएका छन्। महानिरीक्षक अर्यालले सीमानाकाबाट हुने तस्करी रोक्न सबै प्रदेश प्रमुख र सीमामा खटिएका सशस्त्रका अधिकृतलाई कडा निर्देशन दिएका छन्। उनले तस्करीमा मिलोमतो देखिए कडा कारबाही गर्ने समेत चेतावनी दिँदै आएका छन्। फुजि स्याउसहितको गाडी लोदावारि नाकाबाट कादोगाउँहुँदै भारत लैजाने तयारी थियो। दुईवटा गाडीमा स्याउ लोड गरिएको थियो। एउटा गाडी त्यहाँबाट सशस्त्रले भगाइदिएको स्रोतको दाबी छ। गाडीमा कहाँबाट कसरी स्याउ आयो भन्दै डीआइजी पोखरेलले सशस्त्र प्रहरी बल नेपाल २ नम्बर गण झापालाई थप अनुसन्धान गर्न लगायो। डीआइजी पोखरेल समेत घटनास्थल पुगे। सो घटनबारे डीआईजी पोखरेलले राजश्व अनुसन्धान कार्यालय इटहरीलाई जानकारी गराए। अनुसन्धानका क्रममा कचनकवल ४ पूर्वी लोदावारिस्थित जयनारायण साहको गोदाममा ठूलो परिणामको स्याउ रहेको पत्ता लाग्यो। साहको गोदाम सीमा पिलर ११८ र ११९ नजिकै पर्छ। राजश्वको टोलीले कानुनी प्रक्रिया पूरा गरी साहको गोदाममा छापा मारेर थप ४५६ कार्टुन चाइनिज स्याउ बरामद गर्यो। बरामद गरिएको जम्मा ५७१ कार्टुन स्याउ र गाडीको ५ लाख गरी १५ लाखमा राजश्व बुझाएको डीआइजी पोखरेलले बताए। सशस्त्रले प्रति कार्टुन १७ सय मूल्यांकन तोकेर बुझाएको फुजि स्याउको नेपाली बजार मूल्य ४२ सयदेखि ४४ सय रुपैयाँ पर्छ। बिहार अररिया जिल्ला फारबिसगंजका फिरतोस मियाँसँग मिलेर कचनकवलका कारोबारीहरू तिलक,जब्बर,जयनारायणलगायतले स्याउको लाइन (तस्करी) चलाएको स्रोतको दाबी छ। जिल्लाको सीमा नाकाबाट भित्र्याइएको खाद्यान्न सामग्री समेत नछाड्ने सशस्त्र र नेपाल प्रहरीले कचनकवल नाकाबाट चाइनिज स्याउको लाइन खुलाएको घटनाले सर्वत्र चर्चा चल्न थालेको छ। बिहार अररिया जिल्ला फारबिसगंजका फिरतोस मियाँसँग मिलेर कचनकवलका कारोबारीहरू तिलक,जब्बर,जयनारायणलगायतले स्याउको लाइन (तस्करी) चलाएको स्रोतको दाबी छ। उनीहरूले एउटा कार्टुन भारतबाट कटाए बापत २५० रुपैयाँ कमिसन लिने गरेका थिए। उनीहरूले सशस्त्र प्रहरी बल नेपाल सीमा गुल्म घेरावारिका डीएसपी सुमन शर्मा,सशस्त्र प्रहरी बल नेपाल बोर्डर आउट पोस्ट केचनाका इन्स्पेक्टर ओकिल धानुक,सीमा प्रहरी चौकी केचनाका सई ऋषिराज कोइरालासँग सेटिङ मिलाउनुका साथै जिल्ला समेतलाई लाइन खर्च बुझाएर काम गरेको स्याउ कारोबारी स्रोतकै दाबी छ। यता सशस्त्र डीआइजी पोखरेलले भने,स्याउ तस्करीमा मिलेमतो रहेको कुरा बुझ्नमा आएको छ,छानबिन हुन्छ।' राजश्व अनुसन्धान कार्यालय इटहरीका प्रमुख सुरेश आचार्यका अनुसार सशस्त्रले बरामद गरी स्याउ राजश्वलाई बुझाएको हो।"
४० किशोरीलाई आत्मरक्षा तालिम प्रदान,"सिन्धुपाल्चोक : चौतारा साँगाचोकगढी नगरपालिका१ की जेशिका श्रेष्ठलाई कसैले दुर्व्यवहार गर्दा प्रतिकार गर्ने तरिका थाहा थिएन। तर अहिले त्यसको प्रतिकार गर्न सक्ने भएको बताउँछिन्। सेतीदेवी माध्यमिक विद्यालयमा कक्षा ११ मा पढ्दै गरेकी उनी भन्छिन्, कतैबाट दुर्व्यवहार हुँदा कसरी प्रतिकार गर्ने भन्ने थाहा थिएन। तालिम लिएपछि आत्मविश्वास बढेको छ। जिल्ला युवा समिति सिन्धुपाल्चोकले प्रदेश युवा परिषद बागमतीको आर्थिक सहयोगमा आत्मरक्षा तालिम दिएपछि श्रेष्ठ दुर्व्यवहार भइहाले पनि प्रतिरक्षा गर्न सक्ने भएकी हुन्। श्रेष्ठसहित चौतारा साँगाचोकगढी नगरपालिकाको सभाहलमा आइतबारदेखि ४० जना किशोरीहरू आत्मरक्षा तालिम लिइरहेका छन्। यो तलिम मेरो लागि निकै फलदायी छ, ग्रामीण क्षेत्रमा रहनुपर्ने भएकाले हामीजस्ता किशोरीहरू केही होला कि भन्ने डरमा बाँच्ने गथ्यौं। विद्यालयमा, बाटोमा, सार्वजनिक स्थलमा सबैतिर हामीलाई असुरक्षित महसुस हुन्थ्यो, तालिममा सहभागी ज्ञानमन्दिर नमुना माद्यमिक विद्यालयमा कक्षा ११ मा अध्ययनरत सविना दंगालले भनिन्, तालिमले त्यस्ता विषयलाई प्रतिकार गरी आत्मरक्षा गर्न सहयोग पुगेको छ। अब त डर पनि हटेको छ। २०२० जनाको दुई समूहमा विभाजन गरी तालिम प्रदान गरिएको युवा स्वयंसेवक रुपक दुलालले जानकारी दिए। दुईवटा क्याम्पस, १ बहुप्रविधिक शिक्षालय र ९ विद्यालयका किशोरीलाई तालिम प्रदान गरिएको दुलालले बताए। समाजमा हुने शारीरिक, मानसिक, भावनात्मक, यौनजन्यलगायत हिंसाको विरुद्ध सशक्त रुपमा प्रतिकार गर्नका लागि किशोरीहरूलाई आत्मरक्षाको तालिम प्रदान गरिएको हो। जुनसुकै समयमा पनि किशोरीमाथि हुन सक्ने विविध प्रकारका हिंसाहरूको विरुद्धमा प्रतिकार गर्न सशक्त बनाउने उद्देश्यसहित किशोरीहरूलाई तालिम दिइएको प्रशिक्षक पार्वती पौडेलले बताइन्। पछिल्लो समय किशोरीहरूमाथि भइरहेका यौनजन्य हिंसाको विरुद्धमा सशक्त रुपमा प्रतिकार गरी आत्मरक्षा गर्न सक्षम बनाउनु तालिमको उद्देश्य रहेको उनको भनाइ छ। तालिममा सकारात्मक सोच, नेतृत्व विकास, आत्मरक्षा तथा प्रतिकार गर्ने तौरतरिका, महिला तथा बालिकाको हक, अधिकार, घरेलु, सामाजिक र यौनजन्य हिंसा तथा न्यूनीकरणका उपायलगायत विभिन्न विषयहरूमा ज्ञान प्रदान गर्दै आत्मरक्षाको सीप प्रदान गरिने प्रशिक्षक सीतामाया ब्लोनले जानकारी दिइन्। दुई दिनसम्म सञ्चालन हुने तालिमको उद्घाटन गर्दै चौतारा साँगाचोकगढी नगरपालिकाको उपप्रमुख सीता थापाले तालिममा सिकेका ज्ञान, सिपलाई पूर्ण रुपले व्यवहारमा उतार्न सुझाव दिँदै नगरले समुदायस्तरमा सचेतनामूलक कार्यक्रमहरू सञ्चालन गरी हिंसाका गतिविधिहरूलाई न्यूनीकरण गरिरहेको बताइन्। थापाले तालिमले किशोरीहरूमा आत्मरक्षा गर्ने क्षमताको विकास गर्नुका साथै सम्भावित घटनाको प्रतिकार तथा सुरक्षासहित सक्षम बन्न सहयोग पुग्ने विश्वास व्यक्त गरिन्।"
पुर्ख्यौली पेसा संरक्षणमा जुटे माझी समुदाय,"रामेछाप : जिल्लाको सुनकोशी र तामाकोशी नदी किनारमा बस्दै आएका अति सीमान्तकृत माझी समुदायको मौलिक पेसा लोप हुँदै गएपछि समुदाय नै पेसा संरक्षणमा जुटेको छ। कोशीमा डुंगा चलाउने र माछा मारेर जीविकोपार्जन गर्दै आएका माझी समुदाय पेसा नै लोप भएपछि चिन्तित रहेका थिए। कोशी र माझी बीच मामाभान्जाको सम्बन्ध रहेको किंवदन्ती रहेको छ। कोशीलाई नै आफ्नो आम्दानीको माध्यम बनाएका माझी समुदाय पेसा लोप हुँदै गएपछि गुजारा चलाउन समेत गाह्रो भएको खाँडादेवी गाउँपालिका१ का माझी अगुवा बिरबल माझी बताउँछन्। पुर्ख्यौली पेसा बन्द भएपछि नयाँ पेसा गर्न गाह्रो भएको र आफ्नो पेसाप्रति चिन्ता भएको अनि वीरबल बताउँछन्। आफ्नो पेसालाई पर्यटनसँग जोडेर निरन्तरता दिने र आयआर्जनका रूपमा विकसित गर्दै लजाने मन्थली नगरपालिका८ का हरि माझी बताउँछन्। पुर्ख्यौली पेसा बन्द भएपछि माझी समुदायका महिलाहरू झन् समस्यामा परेको मन्जु माझीको भनाइ छ। शिक्षाको पहुँच कम भएको र माझी महिला हो के गर्न सक्छ र भन्ने सोच बढेको मन्जु बताउँछिन्। पछिल्लो पुस्ताले संस्कृत, परम्परा र पेसा बिर्सन लागेको हुँदा यसलाई निरंतरता दिन आफूले तालिम दिएको शंकर माझी बताउँछन्। सीमान्तकृत माझी समुदायको पेसा र संस्कृति संरक्षणमा मन्थली नगरपालिकाले आवस्यक सहयोग गर्ने जनाएको छ। माझी समुदायको संस्कृति र परम्परा झल्कनेसँग्रहालय र होम स्टे बनाउन आग्रह गरेको र समुदायलाई उचित बजेट व्यवस्थापन गरिदिने मन्थली नगरपालिका प्रमुख लब श्रेष्ठले बताए। रामेछाप जिल्ला भरी २९ वटा घाटमा डुंगा सञ्चालन हुँदै आएको भएपनि सेलेकाटमा १३ वर्षदेखि र अन्य घाटमा ५ वर्षदेखि सबै बन्द रहेका छन्। डुंगा व्यवसाय सञ्चालन गर्दै आएका दर्जनौं माझी बेरोजगार जस्तै भएका छन्। पुर्ख्यौली पेसा संरक्षण गर्ने उद्देश्यले सोमबार माझी उत्थान संघ रामेछापले निर्माण गरेको काठको डुंगा तामाकोसीमा परीक्षण गराइएको थियो।"
वीरगन्जमा मानव सेवा आश्रमको भवन निर्माण सुरु,वीरगन्ज : वीरगन्जमा मानव सेवा आश्रमको भवन निर्माण सोमबारदेखि सुरु भएको छ। वीरगन्ज महानगरपालिका१५ लक्ष्मणवामा उपलब्ध गराएको १८ कठ्ठा जग्गामा आश्रमको भवनको शिलान्यास एक वर्ष पहिले नै तत्कालीन मुख्यमन्त्री लालबाबु राउतले गरेको सोमबारदेखि निर्माण सुरु गरिएको हो। सोमबार मधेस विश्व विद्यालयका उपकुलपति एवं मानव सेवा आश्रम वीरगन्ज शाखाका संरक्षक डाक्टर दिपक शाक्यले हिन्दुधर्मको रितिरिवाज अनुसार पूजापाठ गरेपछि भवन निर्माण कार्य विधिवत रुपमा सुरु भएको हो। आश्रमका मधेस प्रदेश संयोजक देवेश गुप्ताका अनुसार करिब १५ करोड रुपैयाँको लागतमा वीरगन्जमा करिब २ सयभन्दा बढीलाई राख्न सकिने छ। भवन निर्माणका लागि महानगरपालिकाले १८ कठ्ठा जग्गाका साथै २५ लाख रुपैयाँ उपलब्ध गराएको छ। मधेस प्रदेश सरकारले ७५ लाख रुपैयाँ र मुख्यमन्त्री कार्यालयले छुट्टै ४० लाख रुपैयाँ उपलब्ध गराएको गुप्ताले जानकारी दिए।
"मधेसमा एक वडा, एक एग्रोभेट","जनकपुरधाम : मधेस प्रदेश सरकारले मधेसको हरेक जिल्लाको हरेक वडामा एक वडा एक एग्रोभेट सञ्चालनको थालनी गरेको छ। मधेस प्रदेशको भूमि व्यवस्था, कृषि तथा सहकारी मन्त्रालयको आर्थिक वर्ष २०८००८१ को नीति तथा कार्यक्रम बमोजिम मधेस प्रदेशका सबै वडाहरू कम्तिमा एउटा एग्रोभेट सञ्चालन गराउने थालनी गरेको हो। यो कार्यक्रम मधेस प्रदेशको आठ जिल्ला १३६ स्थानीय तहका १ हजार २ सय ७० वडामा कार्यक्रम सञ्चालन गरिने भएको छ। सरकारद्वारा सञ्चालित एग्रोभेटबाट बिउ बिजन, कृषिमा प्रयोग हुने औषधि तथा कृषि परामर्श सेवा उपलब्ध हुने भूमि व्यवस्था कृषि तथा सहकारी मन्त्री बसन्त कुशवाहाले जानकारी दिए। उनले भने, यस्तो एग्रोभेटलाई मन्त्रालयले समेत आवश्यक सहयोग गर्नेछ। जसमा किसानको हरेक सुविधालाई मध्यनजर गरेर कार्यक्रम नै सञ्चालन हुन्छ। यसैगरी आर्थिक बर्ष २०८००८१ को नीति तथा कार्यक्रम प्रदेश सरकारको बजेट सिलिङ अपुग हुने भएकोले आवश्यक बजेट संघीय सरकारसँग मागेको छ। जस अनुसार करिब ६७ अर्बको कार्यक्रम संघीय कृषि मन्त्रालय अन्तर्गत समावेश गर्न परियोजनाको विवरणसहित संघीय कृषि मन्त्री डा बेदुराम भुसाल मार्फत मन्त्रालयमा पेश गरिएको मन्त्री कुशवाहाले बताए। उनले भने, जसरी मधेस प्रदेश कृषिको अन्नभण्डार थियो, त्यही अनु्रुप गर्न लागिएको हो। अब कृषि प्रधान खाली भाषणमा हैन, कृषकको माग अनुसारका कार्यक्रम बजेटमा समावेश गराई कार्यक्रम कार्यान्वयन गर्न समन्वय गर्ने सबैसँग अपिल गर्दछु।"
जमुनाहा नाका दुई दिन बन्द हुने,"मङ्गलबार राति १२ बजेदेखि २१ गते बेलुका ६ बजेसम्म नाका पूर्णरुपमा बन्द गरिने जानकारी भारतीय सुरक्षा अधिकारीले दिएको बाँकेका प्रमुख जिल्ला अधिकारी विपीन आर्चायले बताए। यसको जानकारी नेपाली सुरक्षा निकायलाई पनि हुने उनले उल्लेख गरे। नेपालगञ्ज : नेपालभारत जमुनाहा सीमानाका दुई दिन बन्द हुने भएको छ। बाँके जिल्लासँग सिमाना जोडिएको भारतको उत्तर प्रदेशको बहराइच जिल्लामा यही वैशाख २१ गते हुने नगरपञ्चायतको निर्वाचनका लागि नाका बन्द गर्न लागिएको हो। मङ्गलबार राति १२ बजेदेखि २१ गते बेलुका ६ बजेसम्म नाका पूर्णरुपमा बन्द गरिने जानकारी भारतीय सुरक्षा अधिकारीले दिएको बाँकेका प्रमुख जिल्ला अधिकारी विपीन आर्चायले बताए। यसको जानकारी नेपाली सुरक्षा निकायलाई पनि हुने उनले उल्लेख गरे। खुला सीमाका कारण निर्वाचनका बेला सुरक्षा चुनौती बढ्नसक्ने भएकाले निर्वाचनका लागि दुई दिन सीमानाका बन्द गर्न लागिएको हो। त्यसक्रममा सशस्त्र प्रहरी बल र भारतीय सुरक्षा बल, एसएसबीका स्थानीय अधिकारीबीच संयुक्त गस्तीका लागि छलफल भएको छ। नाका बन्द गरेर सीमा क्षेत्रको दशगजा क्षेत्रमा दुई देशका सुरक्षाकर्मीले संयुक्तरूपमा गस्ती गर्ने तथा सुरक्षा संवेदननशीलताअनुसार काम गर्ने सहमति भएको छ। सीमा सिल गरिएको अवधिमा एम्बुलेन्स, बिहेजन्तीलगायत अत्यावश्यक सेवालाई दुवै देशका सुरक्षाकर्मीको समन्वयमा आउन जान दिइने भारतीय सुरक्षा अधिकारीले जनाएका छन्। खुला सीमाका कारण अन्य नाकामा पनि विशेष निगरानी बढाइएको जनाउँदै सशस्त्र प्रहरीको बागेश्वरी ३० नम्बर गणले ती क्षेत्रमा कडाइ गरेको जनाएको छ। यसैगरी वैशाख १९ गतेबाटै दुई देशका सीमा क्षेत्रमा मदिराको बेचबिखन र सेवनमा समेत रोक लगाइएको छ। नेपाल र भारत दुवै देशमा विभिन्न तहका निर्वाचन हुने समयमा विगत लामो समयदेखि सीमानाका बन्द हुँदै आएको छ। रासस"
रिङरोड सडक स्तरोन्नति,"जोमसोम : उत्तरी चीनको स्वशासित क्षेत्र तिब्बतसँग सीमाना जोडिएको उपल्लो मुस्ताङको लोमान्थाङ गाउँपालिका अन्तर्गतका ३,४ र ५ वडा जोड्ने रिङरोड सडक स्तरोन्नतिको कार्य सुरु गरिएको छ। गण्डकी प्रदेश सरकारको समपूरक बजेट ५० लाख र गाउँपालिकाको ७० लाख बजेट साझेदारी रहने गरी डकारताङ, नाम्गेल, फुवा हुँदै किम्लिङ जोड्ने ४ दशमलव ५ किलोमिटर रिङरोड सडक स्तरोन्नति सुरु गरिएको हो। चालु आर्थिक वर्ष २०७९०८० का लागि गण्डकी प्रदेश र स्थानीय तहको ५०५० प्रतिशत साझेदारी रहने भनिए पनि त्यसमा थप २० लाख बजेट गाउँपालिकाले विनियोजन गरेको हो। गाउँपालिकाले लोमान्थाङका ४ वटा गाउँ जोड्ने रिङरोड सडक स्तरोन्नतिका लागि फागुन महिनामा १ करोड १६ लाखमा दामोदरकुण्ड कन्ट्रक्सनसँग ठेक्का सम्झौता गरेको प्रमुख प्रशासकीय अधिकृत बुद्धिराम उपाध्यायले जानकारी दिए। लोमान्थाङका ३ वडाका ४ गाउँ जोड्ने कच्ची सडकलाई फराकिलो बनाउँने, ग्रेड मिलान गर्ने, मेशिनरी वाल र ड्रेन लगायतका कामहरू गरी सडक स्तरोन्नति गरिने प्रशासकीय अधिकृत उपाध्यायले बताए। यसका लागि शुक्रबारदेखि निर्माण कम्पनी सडक स्तरोन्नति कार्यमा खटिएको र सडक ७ मिटर चौडा हुने उनले उल्लेख गरे। सडक स्तरोन्नति चालू आर्थिक वर्षको असार मसान्तभित्र सक्ने लक्ष्य छ। गण्डकी प्रदेश र पालिकाको संयुक्त साझेदारीमा सीमावर्ती गाउँ जोड्ने रिङरोड सडक स्तरोन्नति थालिएको गाउँपालिकाका अध्यक्ष टसीनर्बु गुरुङले जानकारी दिए। यसअघि सडकको पहुँच पुगे पनि सडक साँघुरो र अप्ठ्यारो थियो, जसका कारण सवारी साधन आउजाउमा समस्या छ, अध्यक्ष गुरुङले भने, यसैले हामीले ४ गाउँ जोड्ने सडकलाई प्राथमिकता दिएका हौं, सडक स्तरोन्नति सकिएपछि ४ गाउँका झन्डै २ सय धुरीलाई आउजाउ र मालसामान ढुवानीमा सहज हुनेछ। उपल्लो मुस्ताङको लोमान्थाङबाट ४ गाउँका स्थानीय कृषि र पशुपालन व्यवसायमा आ िश्रत छन्। सडक बनेपछि उपल्लो मुस्ताङ घुम्न आउने पर्यटकलाई सीमावर्ती गाउँसम्म पुग्न समेत सहज हुनेछ।"
सेवाशुल्क पुनरावलोकन गर्न वैदेशिक रोजगार व्यवसायी संघको माग,"काठमाडौं : नेपाल वैदेशिक रोजगार व्यवसायी संघले सेवाशुल्क परिमार्जन गर्न सरकारको ध्यानाकर्षण गराएको छ । १० हजारलाई परिमार्जन गरी कामदारले पाउने एक महिना बराबरको सेवाशुल्क लिने व्यवस्था गर्न आग्रह गरेको हो । संघले सयजना कामदार पठाएपछि मात्रै नवीकरण गर्ने व्यवस्था हटाउन माग गरेको छ । मागपत्र प्रमाणीकरणसम्बन्धी समस्या समाधान गर्न संघले भनेको छ । विदेशस्थित नेपाली दूतावासले मागपत्र प्रमाणित गर्न लामो समय लगाउने,अनावश्यक काग माग्ने र रोजगारदातालाई पटकपटक दूतवास बोलाउने गरिएकाले सहजीकरण गर्न संघले ध्यानाकर्षण गराएको हो। संघले पटकटपटक विज्ञापन गर्ने व्यवस्था अन्त्य गर्नुपर्ने,वैदेशिक रोजगार व्यवसाय कोष सञ्चालन सम्बन्धी मापदण्ड प्रभावकारिरुपमा कार्यान्वयन गर्न जोड दिएको छ । नेपालस्थित साउदी अरबको दूतावाससँग सम्बन्धीत समस्या समाधान गर्न गर्दा आंशिक मात्र समस्या समाधान भएको संघले जनाएको छ । मलेसियाका समस्याबारे मलेसियन गृहमन्त्रीको ध्यानाकर्षण गराइएको अध्यक्ष राजेन्द्र भण्डारीले बताए । संघले व्यवसायीका समस्या समाधान गर्न समिति गठन गरेको छ । प्रथम उपाध्यक्ष डिकबहादुर खत्रीको संयोजकत्वमा अन्तर्राष्ट्रिय समन्वय समिति र सञ्जु गुरुङको संयोजकत्वमा र कर्णराज कटुवालको संयोजकत्वमा सरकारी निकाय समन्वय समिति गठन गरिएको छ । संघले श्रम सहकारीको भूमिका सशक्त बनाउने,विदेशमा कानुनी सहायता उपलब्ध गराउन पहल गर्ने,रोजगारदाता मुलुकमा रोजगार मेला गर्ने,रोजगारीको नयाँ गन्तव्य खोज्ने तयारी गरेको छ । २ वर्ष सेयर बेच्न नपाउने व्यवस्था हटाउन पहल गर्ने,व्यवसायीलाई स्वास्थ्य सेवा दिन अस्पतासँग सहकार्य गर्ने,कामदार तथा श्रमिक अस्पताल खोल्न पहल गर्ने,श्रम तथा रोजगार बैक खोल्न पहल गर्ने, सीप सिकाउन तालिम केन्द्र खोली दक्ष कामदार पठाउन पहल गर्ने अध्यक्ष भण्डारीले बताए ।"
परिवर्तनको पहरेदार साक्षी,"अन्नपूर्ण मिडिया नेटवर्कको मूल प्रकाशन अन्नपूर्ण पोस्ट् दैनिक २२ औं वर्षमा प्रवेश गरेको पुनित खुसियाली यहाँहरूमाझ साट्न पाउँदा हामी हर्षविभोर भएका छौं। यस दैनिकलाई यहाँसम्म ल्याइपुर्याउन तमाम पाठक, विज्ञापनदाता एवं शुभचिन्तकबाट प्राप्त साथ, सहयोग र हौसलाका लागि कृतज्ञ छौं। वार्षिकोत्सवको यस पावन अवसरमा यहाँहरू सबैमा हार्दिक बधाई तथा शुभकामना साट्न चाहन्छु। राष्ट्र, राष्ट्रियता, राष्ट्रिय अखण्डता, नागरिक सार्वभौमिकता हाम्रा मार्गदर्शक मर्यादा हुन्। यही दायरामा रहेर देशको विकास, लोकतन्त्रको सम्बद्र्धन, नागरिक अधिकारको प्रत्याभूति, विधिको शासन निर्माण र सुशासन स्थापनामा हामी सच्चा पहरेदार बन्दै आएका छौं। राष्ट्रका पौरख र गौरवका क्षणहरूमा हामीले अक्षरका उमंग मनाएका छौं। देशलाई दुख्दापोल्दा हामीले व्यथा अनुभूत गरेका छौं। समुन्नत नेपाल निर्माणमा अभिमत मात्र होइन, योजनाका खाकासहित नीति निर्माण तहलाई घचघच्याउँदै आएका छौं। यो जवान उमेरसम्म आइपुग्दा हामीले राजनीतिक उलटपुलटका शृंखला देख्यौं। भोग्यौं। नजिकबाट छाम्यौं। परिवर्तनका हिस्सेदार बन्यौं। २२ वर्षअघि अन्नपूर्ण पोस्ट् जन्मँदा देश सशस्त्र युद्धको उत्कर्षमा थियो। दरबार हत्याकाण्डपछि मुलुकमा राजनीतिक अन्योल र उथलपुथल थियो। त्यहीबीच राजाले प्रत्यक्ष शासन हातमा लिए। अन्ततः देश जनआन्दोलनमा होमियो। बाध्य भएर राजाका हातबाट जनताको काँधमा शासनको बागडोर हस्तान्तरण भयो। संविधानसभामार्फत संविधान लेखियो। त्यसैबीच नेपाल गणतान्त्रिक राष्ट्र बन्यो। राज्यको पुनर्संरचना भयो। संघीयता आयो। तीन तहका सरकार बने। र, त्यस प्रणालीबमोजिम दुइटा चुनावमा जनअभिमत जाहेर भइसके। यति छोटो अवधिमा देशको राजनीति र शासन प्रणालीले ३६० डिग्रीको फन्को लगाइसकेको छ। अन्नपूर्ण पोस्ट् यी सबै कालखण्डको पहरेदार साक्षी बनेको छ। नागरिकलाई सूचित र सचेत गराउन इमानदार माध्यम बन्दै आएको छ। यस क्रममा भन्नै पर्ने हुन्छ नेपालको लोकतान्त्रिक सफ्टवेयर संसारमै उन्नत छ। तर, हार्डवेयरमा मर्मतसम्भार खाँचो छ। चुनावहरूमा मतदातामा देखिइरहने विचलन र परीक्षणभावले यही भन्छ। हामीकहाँ राजनीतिक अस्थिरता, सत्ताको खेल र कुशासन व्याप्त छ। यसलाई सही बाटोमा ल्याउन र देशलाई दिशा दिन मिडियाको अहम् भूमिका हुन्छ। त्यसमा अग्रता लिन हामी होमिएका छौं। सर्वोच्च शिखर सगरमाथाको देश नेपाल विश्वमै कहलिएको छ। हामी प्राकृतिक पूर्वाधारहरूमा सम्पन्न छौं। देशलाई समृद्धिको शिखरमा पुर्याउन हामीसँग अपार संभावनाहरू छन्। सामूहिक प्रयास रह्यो भने सुन्दर यो भूमिलाई समुन्नत बनाउन कुनै कालखण्ड कुर्नु पर्दैन। यसका लागि राजनीतिक, आर्थिक एवं सामाजिक समृद्धितर्फ डोर्याउने सामग्रीहरू हामीले प्रकाशन गर्दै आएका छौं। खोजी र सिर्जनशील पत्रकारिताको उदाहरणका रूपमा आफूलाई परिस्कार गर्दै लगेका छौं। यसमा गर्न र थप्न बाँकी अझै छ। त्यसमा खारिँदै जाने अभियानमा छौं। यसमा तपाईंहरूको प्रेरणा र प्रतिक्रियाका लागि पुनः विशेष धन्यवाद। आउनुहोस्, सबै मिलेर देशलाई गफ होइन, कर्मबाट समुन्नत बनाऔं। क्याप्टेन रामेश्वर थापा अध्यक्ष अन्नपूर्ण मिडिया नेटवर्क"
समुन्नतिको खाका,"केदारभक्त माथेमा युवा बिदेसिने क्रम बढ्दो छ। उनीहरूलाई स्वदेशमै रोक्न सक्नुपर्छ। त्यसका लागि प्रस्तुत १० बुँदामा गम्भीर मनन् गर्नुपर्छ। १ राजनीतिक स्थिरताः मुलुकमा समुन्नतिका लागि राजनीतिक स्थिरता हुनुपर्छ। राजनीतिक स्थिरता भएमा लगानीको वातावरण बन्छ। राजनीतिक स्थिरताका लागि शीर्ष नेताहरूमा समझदारी हुनुपर्छ। २ गुणस्तरीय शिक्षाः शिक्षाको जग बलियो भएको जनशक्तिले मुलुकलाई योगदान गर्छ। विद्यालयले शिक्षालाई बलियो बनाउनुपर्छ। सार्वजनिक शिक्षामा सुधार गर्नुपर्छ। राज्यले महत्व दिई लगानी बढाउनुपर्छ। जसबाट मुलुकको समुन्नति हुनसक्छ। विश्वविद्यालयको सार्वजनिक चरित्र क्षय हुँदै गइरहेको छ। शिक्षालाई उच्च प्राथमिकता दिएर सबैको पहुँचमा गुणस्तरीय शिक्षा हुनुपर्छ। ३ स्वास्थ्यमा पहुँचः स्वस्थ नागरिकले नै मुलुकमा योगदान गर्छ। चिकित्सा विषय अध्ययन महँगो भयो। चिकित्सा शिक्षाका लागि घरखेत बेच्नुपर्ने अवस्था हुनुहुँदैन। स्विडेनमा निजी मेडिकल कलेज नै सुनिँदैन। त्यसैले सरकारले सातवटै प्रदेशमा शिक्षण अस्पताल स्थापना गर्नुपर्छ। पोथीले चल्ला छोपे झैं सरकारले नै चिकित्सा शिक्षालाई छोप्नुपर्छ। औषधि, उपचारमा पनि गुणस्तर कायम हुनुपर्छ। सुलभ र गुणस्तरीय स्वास्थ्य सेवामा सर्वसाधारणको पहुँच हुनुपर्छ। ४ व्यावसायिक कृषिः कृषिको उत्पादकत्व बढाउनुपर्छ। कृषि बजार, शीत भण्डारमा ध्यान दिनुपर्छ। व्यवसायीकरणमा ध्यान दिनुपर्छ। आत्मनिर्भर र निर्यातमुखी उद्योगका रूपमा कृषिलाई रूपान्तरण गर्नुपर्छ। ५ ग्रामीण पर्यटनः मुलुकको समुन्नतिका लागि उच्च सम्भावना भएको क्षेत्र पर्यटन पनि हो। गुणस्तरीय पर्यटन सेवाको विकास र विस्तार हुनुपर्छ। सामाजिक र सांस्कृतिक विविधता छ। सुरक्षित, गुणस्तरीय र पर्यटनमैत्री केन्द्रका रूपमा विकास गर्नुपर्छ। जुन कार्य भुटानले गरिरहेको छ। भीड थुपार्नेभन्दा पनि खर्च गर्न सक्ने क्षमता भएका पर्यटकलाई आकर्षित गर्नुपर्छ। ग्रामीण पर्यटनलाई जोड दिनुपर्छ। ६ लगानीमैत्री वातावरणः बाहिरको लगानी ल्याउनुपर्छ। हाम्रो मात्र लगानीले पुग्दैन। कोरिया, ताइवान, सिंगापुर, थाइल्यान्ड लगायतका मुुलुकले बाहिरको लगानी आकर्षित गरेका छन्। बाह्य लगानीबाट मुलुकलाई अगाडि बढाएका हुन्। हामीले किन गर्न सकेनौं ? यो प्रश्न छ। पढ्दै काम गर्दै गर्नेतर्फ युवाहरूलाई प्रोत्साहित गर्नुपर्छ। त्यसका लागि रोजगारी सिर्जना गर्नुपर्छ। ७सार्वजनिक संस्थाको अपनत्वः सरकारी अस्पताल, विद्यालय, विश्वविद्यालय लगायतका सार्वजनिक संस्थाहरूमा अपनत्व हुनुपर्छ। निजी स्कुलमा झै सार्वजनिक स्कुलमा पनि अपनत्व ल्याउनुपर्छ। बोर्ड अफ ट्रस्टिज हुनुपर्छ। अमेरिकाको हावर्ड युनिभर्सिटी लगायतमा बोर्ड अफ ट्रस्टिज छ। गुठियार अर्थात् बोर्ड अफ ट्रस्टिजबाट हुन्छ ? वा कसरी हुन्छ सार्वजनिक संस्थाहरूमा अपनत्व ल्याउनुपर्छ। ८संस्थाको सबलिकरणः पछिल्लो समय अधिकांश संस्था (इन्स्टिच्युसन) कमजोर हुँदै गएको छ। राजनीतीकरण हावी भएको छ। संस्थाहरूमा योग्यताभन्दा पनि निकटता हेर्न थालिएको छ। राष्ट्रियताको बढावा दिने संस्थाहरू नै कमजोर भए मुलुकमा कसरी सम्मुनतिको खाका कोर्न सकिन्छ ? कर्मचारीतन्त्र, न्यायालय, विश्वविद्यालयलगायतका संस्थाहरू बलियो हुनुपर्छ। भारतको न्यायालय, ब्युरोक्रेसी हेरौं त। कति बलियो छन् ? त्यसैले यस्ता संस्थाहरूलाई बलियो बनाउनुपर्छ। कार्यरत जनशक्तिको मनोबल उच्च बनाउनुपर्छ। ९भ्रष्टाचारको अन्त्यः मुलुकलाई समुन्नतिको बाधक नै भ्रष्टाचार हो। बिडम्बना, अहिले भ्रष्टाचार डरलाग्दो छ। १० आस जगाऔंः स्वदेशमै केही गर्न सकिन्छ भन्ने आस जनतामा जगाउन सक्नुपर्छ। (बौद्धिक विश्लेषक माथेमा त्रिभुवन विश्वविद्यालयका पूर्वउपकुलपति हुन्)"
यसरी मनाइयो १३४ औं अन्तर्राष्ट्रिय श्रमिक दिवस,"काठमाडौं : एक सय ३४ औं अन्तर्राष्ट्रिय श्रमिक दिवस विभिन्न कार्यक्रम गरी नेपालमा पनि मनाइएको छ । यस वर्ष सरकारले दिवसको नारा सामाजिक सुरक्षा, मर्यादित श्रम; राष्ट्रको अभियान तय गरेको छ । दिवसका अवसरमा विभिन्न श्रमिक संघ संगठनले श्रम हकअधिकारको सुनिश्चितताका लागि सरकार र रोजगारदातालाई दबाब दिने उद्देश्यले र्यालीसहितको कार्यक्रम गरेका थिए । नेपालमा विराटनरगमा २००७ सालमा मजदुर आन्दोलनसँगै यो दिवस मनाइन थालिएको हो । विसं २०४६ को राजनीतिक परिवर्तनसँगै यो दिवसमा सार्वजनिक बिदा दिन थालिएको हो । सन् १८८६ मा अमेरिकाको सिकागोमा आठ घन्टा काम, आठ घन्टा मनोरञ्जन र आठ घन्टा आराम नारासहित सुरु भएको मजदुर आन्दोलनको सम्झनामा विश्वभर श्रमिक दिवस मनाइन्छ । सन् १८८९ मा फ्रान्सको पेरिसमा सम्पन्न विश्वका श्रम सङ्गठन एवं श्रमिक नेताको बैठकले विश्व श्रमिक दिवस विश्वभर मनाउने निर्णय गरेको हो । त्यसयता सन् १८९० देखि हरेक वर्ष अङ्ग्रेजी महिनाको मे १ तारिखमा श्रमिक दिवस मनाउन सुरु गरिएको थियो ।"
आज विश्वभर एक सय ३४ औं अन्तर्राष्ट्रिय श्रमिक दिवस मनाइँदै,"सन् १८८९ मा फ्रान्सको पेरिसमा सम्पन्न विश्वका श्रम सङ्गठन एवं श्रमिक नेताको बैठकले विश्व श्रमिक दिवस विश्वभर मनाउने निर्णय गरेको हो । त्यसयता सन् १८९० देखि हरेक वर्ष अङ्ग्रेजी महिनाको मे १ तारिखमा श्रमिक दिवस मनाउन सुरु गरिएको थियो । काठमाडौं : आज अन्तर्राष्ट्रिय श्रमिक दिवस विभिन्न कार्यक्रम गरी मनाइँदैछ । श्रम, रोजगार तथा सामाजिक सुरक्षा मन्त्रालयले यस वर्षको नारा सामाजिक सुरक्षा, मर्यादित श्रम; राष्ट्रको अभियान तय गरेको छ । दिवसका अवसरमा श्रम, रोजगार तथा सामाजिक सुरक्षा मन्त्री शरतसिंह भण्डारीले नेपाल तथा विश्वभर छरिएर रहेका श्रमिकलाई शुभकामना व्यक्त गरेका छन्। उनले शुभकामना दिँदै भने, 'कामका खोजीमा विदेशिएका नेपाली श्रमिकको रोजगार थप, सुरक्षित, व्यवस्थित तथा मर्यादित बनाइनेछ । स्वदेश तथा विदेशमा श्रम गर्ने श्रमिकको हक, अधिकार, सुविधा, र असल सम्बन्ध सुनिश्चित गर्न सरकार निरन्तर लागि गरेको छ ।' यसैबीच श्रमिक संघ संगठनले श्रम हकअधिकारको सुनिश्चितताका लागि सरकार र रोजगारदातालाई दबाब दिने उद्देश्यले विभिन्न कार्यक्रम गरी मनाउँदैछन् । नेपाल ट्रेड युनियन महासङ्घ (जिफन्ट)ले भने हाम्रा अधिकार खोसिँदैछन्, सङ्गठित हौं, प्रशिक्षित हौं र परिचालित हौं, नारा तय गरेको छ । जिफन्टका अध्यक्ष विनोद श्रेष्ठले श्रमिकले लामो सङ्घर्षबाट प्राप्त गरेको अधिकार खोसिँदै गएको गुनासो गरे। उनले भने, 'हामीले श्रम ऐन, सामाजिक सुरक्षा धेरै कुरा प्राप्त गर्यौँ तर पछिल्लो समय प्राप्त गरेका यी अधिकार खोसिएको महसुस भएको छ । त्यसैले यस वर्षको नारामार्फत सङ्गठित हाौं, प्रशिक्षित हौं र परिचालित हुनलाई आह्वान गरेका हौं।' नेपालमा विराटनरगमा २००७ सालमा मजदुर आन्दोलनसँगै यो दिवस मनाइन थालिएको हो । विसं २०४६ को राजनीतिक परिवर्तनसँगै यो दिवसमा सार्वजनिक बिदा दिन थालियो । सन् १८८६ मा अमेरिकाको सिकागोमा आठ घन्टा काम, आठ घन्टा मनोरञ्जन र आठ घन्टा आराम नारासहित सुरु भएको मजदुर आन्दोलनको सम्झनामा विश्वभर श्रमिक दिवस मनाइन्छ । सन् १८८९ मा फ्रान्सको पेरिसमा सम्पन्न विश्वका श्रम सङ्गठन एवं श्रमिक नेताको बैठकले विश्व श्रमिक दिवस विश्वभर मनाउने निर्णय गरेको हो । त्यसयता सन् १८९० देखि हरेक वर्ष अङ्ग्रेजी महिनाको मे १ तारिखमा श्रमिक दिवस मनाउन सुरु गरिएको थियो । रासस"
हिमाल अर्थात् संसार चिहाउने आँखा,"ओखलढुंगा : हिमाल चढ्न मात्रै होइन, यसलाई पढ्न पाउँदा पनि आनन्द महसुस नगर्ने सायदै कमै होलान्। यसलाई नजिकैबाट हेर्न र चुम्न जुनै भूगोलमा रहे पनि अधिकांशको इच्छा हुन्छ। जुन सहजता नेपालीलाई जती अरू मुलुकका नागरिकलाई छैन। त्यही रोमाञ्चकतासँगै हामी विश्वको सर्वोच्च शिखरबाट संसार नियाली रहेका छौं। त्यो हेराई आधार शिविरदेखि समुद्र सतहसम्म पुग्दा फरक देखिन सक्छ। हामीले सेता हिमालको चुचुरोबाट संसारलाई हेर्दै गर्दा हाम्रा हिमालमा संसारको नजर परेको छ। त्यही कारण हामी हिमालका गाथा सुन्ने र लेख्ने गर्दै आएका छौं। विदेशीलाई नेपाल आउन हुटहुटी लाउने हाम्रा मोतीझैं टल्किने सेता हिमालका चुचुरा नै हुन्। हिमालका कुरा गर्दा साँच्चै नेपालमा हिमाल कति छन् ? भन्ने प्रश्न खडा हुन्छ। यसबारे प्रमाणिक रूपमा यकिन तथ्यांक भेटिँदैन। विख्यात भूगोलविद् स्वर्गीय डा हर्क गुरुङले नेपालमा संसारका ९ उच्च हिमाल र २ सय ४० जति हिम टाकुरा रहेको विषय विविध पुस्तकको नेपालका हिमाल शीर्षकमा उल्लेख गरेका छन्। स्वतन्त्र विश्वकोष विकिपिडियाले सगरमाथासहहित ५ हजार ३ सय मिटर उचाइ माथिका ८१ हिमालको विवरण उचाइसहित उल्लेख गरेको छ। यद्यपि नेपालमा हिमाल तथा पदमार्ग समेत गरेर ६ हजार मिटरभन्दा बढी उचाइका १ हजार ३ सय १० हिम चुचुरा रहेको बताइन्छ। विश्वका सबैभन्दा १४ अग्ला हिमालमध्ये सर्वोच्च शिखर सगरमाथासहित ८ हिमाल छन्। पर्यटन विभागका अनुसार यस वर्ष आरोहणका लागि खुला गरिएका ४ सय १४ हिमाल छन्। ८६ हिमाल आरोहण भएका छैनन्। नेपालका हिमालबारे फरकफरक खालका तथ्यांक पढ्न पाइए पनि यति चाहिँ सत्य हो कि संसारमा सबैभन्दा बढी हिमालहरू नेपालमै छन्। चालू वशन्त सिजनमा २४ हिमाल आरोहण हुँदैछन्। विभिन्न आरोहण समूहले अनुमति लिएका आठ हजारमाथि उचाइका ७ वटा हिमाल छन्। सगरमाथा, मकालु, अन्नपूर्ण, कञ्चनजंघा, लोत्से, धौलागिरि र मनास्लुलगायत २४ हिमाल आरोहणका लागि शुक्रबारसम्म १ सय १७ दलका १ हजार ७९ जनाले अनुमति लिएको पर्यटन विभागको अभिलेख छ। जलवायु परिवर्तनको असर सबैभन्दा बढी हिमालय क्षेत्रमा परेको छ। अहिले हिमालमा हिउँ पर्नै छोडेको मात्रै छैन, सेता हिमालहरू कालापहाडमा रूपान्तरण हुने अवस्थामा छन्। विश्वका शिर, हाम्रा हिमाललाई जोगाउँदै हिमगाथाको कहानीलाई नेपालको आर्थिक उन्नति र समृद्धिसँग जोड्न पर्यटन उद्योग प्रवद्र्धन गर्नेतर्फ सरकारको ध्यान जान जरुरी भएको पर्यटन व्यवसायी बताउँछन्। ट्रेकिङ एजेन्सिज एसोसिएसन अफ नेपाल (टान) का अध्यक्ष निलहरि बास्तोला स्थानीय र प्रदेश सरकारले पर्यटन उद्योगको विकासका लागि आवश्यक नीति तथा बजेट तर्जुमा गर्नुपर्ने बताउँछन्। उनले हिमाल आरोहणको मुख्य आधार ट्रेकिङ अर्थात् पैदल यात्रा भए पनि यसतर्फ सरकारी चासो नहुँदा पर्यटन व्यवसाय नै जोखिममा परेको बताए। हाम्रो पहलले मात्रै हुँदैन। सरकार पर्यटनका गफ चुट्छ, तर पर्यटनको आधार पदमार्ग नै भत्काउने गरी सडक खन्छ, उनले आक्रोश पोखे। यसरी जोडिन्छन् समृद्धिमा हिमाल सोलुखुम्बुको खुम्बु पासाङल्हामु गाउँपालिकाका ८० प्रतिशत स्थानीय पर्यटन व्यवसायसँग जोडिएका छन्। आरोहण र भ्रमण नहुने हो भने खुम्बु क्षेत्रको जनजीवन नै नचल्ने पर्यटन व्यवसायी लामाकाजी शेर्पा बताउँछन्। उनले खुम्बु क्षेत्रको आयआर्जन नै पर्यटन र खासगरी सगरमाथा रहेको बताए। यहाँको सबै कुरा प्लेन वा हेलिकप्टरमा निर्भर छ। खाद्यान्नदेखि पर्यटकसमेत हवाई माध्यमबाट आउने जाने गर्छन्। हिमाल आरोहणसँग अर्को आर्थिक आर्जन मात्रै होइन विदेशी रहन सहन, भाषा र संस्कृति समेत बुझ्न अन्त जानुपर्दैन। गाइडहरूका लागि अर्को विश्वविद्यालय हो, पर्यटन। यसले आर्थिक, सामाजिक रूपमा समेत प्रभाव पार्दै गएको अनुभव शेर्पासँग छ। खुम्बु मात्रै होइन, हिमालले धानेका थुप्रै गाउँहरू छन्, नेपालमा अग्ला हिमालका आसपासका सबै बस्तीहरू पर्यटनले धानेका छन्। हवाई यात्राले पनि सगरमाथा यात्रा महँगो छ। चौरीखर्कसम्म सडक र पूर्वाधार निर्माण हुने हो भने हजारौं पर्यटक पैदल यात्राबाट खुम्बु पुग्ने स्थानीयको विश्वास छ। सडक, पुल र विमानस्थल जस्ता पूर्वाधारको विकासले बजार, स्वास्थ्य सेवा, शिक्षा र पर्यटनमा कनेक्टिभिटी र पहुँचमा सुधार ल्याउँछ, जसले स्थानीय समुदायका लागि आम्दानी र रोजगारीका अवसरहरू सिर्जना गर्ने र सुधारिएको पूर्वाधारले विपद् पूर्वतयारी र लचिलोपन पनि बढाउन सक्छ। नेपालको उच्च हिमाल साहसिक पर्यटनका लागि लोकप्रिय गन्तव्य हो। तर, पर्यटनको दिगो व्यवस्थापन हुन नसके वातावरण र स्थानीय संस्कृतिमा नकारात्मक असर पर्न सक्छ। हामीलाई अहिले त के चिन्ता छ भने स्थानीय संस्कार र संस्कृति नै लोप हुने अवस्थामा पुगेको छ। एउटा पुस्ता हिमालतिर तिर, तिनका बालबच्चा बढ्न काठमाडौं छन् पर्यटन व्यवसायी लामाकाजी शेर्पाले थपे। खुम्बु क्षेत्रमा त अहिले विदेशी प्रभाव यति बढ्यो कि स्थानीय संस्कृति र परम्परा हराउने अवस्था आइसकेको छ। दिगो पर्यटनका लागि गरिने स्थानीय संस्कृति मैत्री अभ्यासहरूले वातावरण, स्थानीय संस्कृति र सांस्कृतिक सम्पदाको संरक्षणमा योगदान गर्न सक्ने भएकाले यस तर्फ राज्यका निकायको ध्यान जान आवश्यक छ। कृषि र पशुपालन नेपालका अधिकांश हिमाली तथा उच्च पहाडी समुदायहरूको जीविकोपार्जनको प्राथमिक स्रोत हो। यद्यपि, उनीहरूले बजार, सिँचाइ र प्रविधिमा सीमित पहुँच जस्ता चुनौतीहरूको सामना गर्छन्। यी पक्षहरूमा सुधार गर्नाले कृषि उत्पादकत्वमा वृद्धि, खाद्य असुरक्षा घटाउन र आय आर्जन गर्न सकिन्छ। परम्परागत रूपमा चली आएको आरोहण शैलीलाई मात्रै मुख्य गरी पर्यटन उद्योगका रूपमा मान्दै आएका छौं। यस्तो सोच परिवर्तन गरेर पर्यटन उद्योगभित्र मनमोहक दृश्य वा ठाउँका अतिरिक्त सुविधा, सहजता र सरलता पनि हुनुपर्ने ओखलढुंगा क्याम्पसका समाजशास्त्र उपप्राध्यापक भेषनाथ खनाल बताउँछन्। यसका लागि पर्यटकीय गन्तव्यको पहिचान, पूर्वाधार विकास तथा पदमार्ग विस्तारका काम हुनुपर्ने उनको सुझाव छ। नेपालका हिमाललाई समृद्धिसँग जोड्न आर्थिक, सामाजिक र सांस्कृतिक आयामहरूलाई एकीकृत गर्ने बहुआयामिक दृष्टिकोण आवश्यक भएको खनाल सुझाउँछन्। त्यस्तै गुणस्तरीय शिक्षा र स्वास्थ्य सेवामा पहुँच मानव विकासका लागि आवश्यक छ। शिक्षा र स्वास्थ्य सेवाहरूमा लगानीले स्थानीय समुदायको कल्याण र उत्पादकतामा सुधार गर्न सक्छ। हिमाल शताब्दीयौंदेखि विकसित भएका विविध संस्कृति र परम्पराहरूको भण्डार पनि हुन्। यी संस्कृतिहरूलाई सांस्कृतिक आदानप्रदान कार्यक्रमहरूको प्रवद्र्धन, परम्परागत अभ्यासहरूलाई पुनर्जीवित गर्दै स्थानीय कलालाई प्रवद्र्धन गरेर संरक्षण गर्न सकिने संभावना छ। हिमाली क्षेत्रको पर्यटनलाई व्यवस्थित गर्न अध्ययन तथा ट्रेकिङ र क्लाइम्बिङको प्राविधिक सीप दिने सरकारी तहमा विश्वविद्यालय नै खोलेर संसारका सबै पर्यटकलाई नेपालमा पढ्न र हिमाल आरोहण गराउन सकिने भएको ट्रेकिङ र क्लाइम्बिङ हब बनाउन सकिने सकिन्छ। यसका लागि सरकारी तहबाटै नीति ल्याउन आवश्यक रहेको पब्लिक क्याम्पस प्राध्यापक संघ ओखलढुंगाका सभापति युवराज दाहाल बताउँछन्। नेपालमा हिमाल आरोहण र पदयात्रासम्बन्धी पढाइ हुने कलेज तथा विश्वविद्यालय छैनन्। रोयल्टीले राजस्वमा योगदान हिमाल आरोहण अनुमति दिएर सरकारले आम्दानी पनि गर्दै आएको छ। ठूला उद्योग, कलकारखना नभएको हाम्रो देशमा प्रदेश र स्थानीय सरकारले पाउने रोयल्टीले सरकारी बजेटमा योगदान गरेको छ। केही स्थानीय तह र प्रदेश सरकारको आम्दानीको मुख्य स्रोत हिमालबाट प्राप्त रोयल्टी नै हो। हिमालबाट प्राप्त हुने राजस्वको २५ प्रतिशत स्थानीय तह, २५ प्रतिशत प्रदेश सरकार र ५० प्रतिशत संघीय सरकारले पाउने व्यवस्था छ। चालू बसन्त सिजनमा २४ हिमाल आरोहणमा १ हजार ७९ सहभागी हुँदा ७३ करोड ९७ लाख १३ हजार रोयल्टी जम्मा भएको छ। शरद सिजनमा पनि हिमाल आरोहण हुँदा बर्सेनि २ अर्ब हाराहारी रोयल्टी जम्मा हुन्छ। यो सरकारले लिने प्रत्यक्ष रकम हो। आरोहणका लागि गाइड, भरिया तथा बाटो बनाउने शेर्पा (आइसफल डक्टर) ले पाउने रोजगारी र पदमार्गमा हुने आर्थिक कारोबारले ग्रामीण अर्थतन्त्र चलायमान बनाउन महत्वपूर्ण योगदान गरेको छ। यसका अतिरिक्त शेर्पा समुदायमा ट्रेकिङ संस्कारको विकास भएको छ। गाइड तथा पर्यटकहरूको सहयोगी बनेर शेर्पा समुदायका अधिकांश व्यक्तिहरू आरोहण र पदयात्राको सिजनमा हिमाल तथा आधार शिविरमा पुगेका हुन्छन्। पदयात्रा र आरोहण रोजगारीसँग पनि जोडिएको छ। सेता हिमालको आलोकमा हामीले नाम र दाम दुवै पाएका छौं। उत्तरतिर लहरै देखिने सेता हिमाल हेर्न र शिखर चुम्न आउने आन्तरिक र बाह्य पर्यटकहरूले बुझाउने कर र नेपालभित्र गर्ने खर्चले नेपालको अर्थतन्त्रलाई योगदान मात्रै गरेको छैन। यही आरोहरणलाई अनुमति दिएर पर्यटन उद्योग भनेर सरकारले नाक उँचो पनि पारेको छ। किन उजाडिए हिमाल ? दशकपहिले सेता देखिने हिमाल अहिले काला पहाडजस्ता देखिन थालेका छन्। हिमरेखामाथि सर्दै जानु, हिमालमा हिउँ नपर्नु र परेको हिउँ चाँडै बिलाएर जाने र हिमालका फेदमा हिमतालको क्षेत्रफल बढ्दै जाने गरेको तथ्यले जलवायु परिर्वतनको सीधा असर हिमालमा परेको असर सहजै अनुमान गर्न सकिन्छ। नेपालमा सरकारी तहमा यसबारे पर्याप्त अनुसन्धान र जलवायु अनुकूलनका काम भएका छैनन्। १३ वर्ष पहिले निर्माण गरिएको जलवायु परिवर्तन नीति २०६७ मा सगरमाथा क्षेत्रमा रहेको हिम रेखा विगत करिब ९ दशकमा ३३० फिट उचाइ गलन (भर्टिकल लस) भएको उल्लेख छ। हिमगलनको कारण नयाँ हिमतालहरू बन्दै गएका तथा नेपालका नदीमा सन् २०३० सम्म केही मात्रामा पानीको बहाव बढे तापनि यस शताब्दीको अन्त्यमा ठूलो परिमाणमा घट्ने अनुमान गरिएको छ। खुम्बु बाहेक अन्य हिमालमा पनि तापक्रम वृद्धिको असर फरक छैन। कञ्चनजंघा र मकालु क्षेत्रमा पनि हिमरेखा उकालो लाग्ने र ट्रिलाइन माथि सरेका तथ्यहरू भेटिएका छन्। बेलायतको लिड्स र अमेरिकाको एरिजोना विश्वविद्यालयका अध्येताहरूले सन् १९८४ देखि २०१५ सम्म गरेको अध्ययनले खुम्बु क्षेत्रमा सो अवधिमा ३८५ प्रतिशतले हिउँ पोखरी बढेको उल्लेख गरिएको पाइन्छ। हिउँ पग्लेर खुम्बुमा ३० वर्ष पहिले पोखरीको क्षेत्रफल २८ हजार ७५५ वर्गमिटर रहेकोमा सन् २०१५ मा बढेर १ लाख ३९ हजार १५ वर्गमिटरमा फैलिएको सोधकर्ताहरूको दाबी छ। यसरी फैलिएका हिमताल फुट्ने खतरा छ। जलवायु परिवर्तनसम्बन्धी अन्तर्राष्ट्रिय सरकारी समूह (आईपीसी) को तथ्यांकअनुसार पृथ्वीको तापक्रम सन् २०११ देखि सन् २०२० सम्ममा १०९ डिग्री बढेको देखिन्छ। वैज्ञानिकहरूले अहिलेको तापक्रम वृद्धिदरलाई १५ डिग्रीमा रोक्नुपर्ने सुझाव दिइरहेका छन्। सन् २०१५ मा पेरिसमा भएको जलवायु सम्मेलनपछि सबै मुलुकले सन् २१०० भित्र पृथ्वीको तापक्रम २ डिग्रीभन्दा कम राख्ने प्रतिबद्धता व्यक्त गरेका थिए। तर, आईपीसीले भने १५ डिग्रीको तापक्रम वृद्धिदर आउँदो सन् २०४० मै पुग्ने जनाएको छ। यता इसिमोडको अध्ययनले भने पृथ्वीको भन्दा नेपालको हिमाल क्षेत्रको तापक्रम वृद्धिदर धेरै हुने प्रक्षेपण गरेको छ। विश्वको तापक्रम वृद्धिदर १५ डिग्रीमा रोक्न सके पनि हिन्दुकुश क्षेत्रको हिमालमा त्यसको तुलनामा ०३ डिग्री उच्च तापक्रम रहनेछ। नेपालको जल तथा मौसम विज्ञान विभागले सन् १९७१ देखि २०१४ सम्मको तथ्यांक विश्लेषण गरेर सन् २०१७ मा नेपालको प्रतिवर्ष अधिकतम् तापक्रमको वृद्धिदर ००५६ डिग्री रहेको जनाएको थियो। हिमाली कुनै बेला उच्च तापक्रम वृद्धि हुने त कुनै बेला उच्च चिसो हुने गरेको छ। कहिले पुस नलाग्दै हुने हिमपात कहिले चैत महिनासम्मै हुन थालेको छ। यसको मुख्य कारण जलवायु परिवर्तनबाट हिमालय क्षेत्रमा बढेको तापक्रम नै भएको विज्ञहरू बताउँछन्। हिमालय क्षेत्रको असर तराईसम्मै विश्वमा बढ्दै गएको तापक्रमले सबैभन्दा पहिलो असर हिमाललाई पर्ने गरेको छ। हिमाललाई पर्ने असरले नेपाल जस्तो भूगोल भएको देशलाई ठूलो असर पर्ने विज्ञहरूको भनाइ छ। विकसित देशको तुलनामा कार्बन उत्सर्जन कम गरे पनि जलवायु परिवर्तनको सबैभन्दा बढी मार नेपालले बेहोर्दै आएको छ। पहाडका सुक्खा र भिरालो जमिन भएका भुगोलहरूमा अत्याधिक वर्षा हुँदा बाढीपहिरो जाने, कतै पानि नपर्दा खानेपानीका मुहानहरू सुक्दै जाँदा खानेपानीको समस्या भोग्नुपर्ने बाध्यता छ। दुई दशक पहिलेसम्म सदाबहार सेताम्य देखिएका पहाडहरू अहिले काला पहाडका रूपमा देखिन थालेका छन्। सन् २०२० मा नेपालसहित चीन, भारत, म्यानमार, अफगानिस्तान, पाकिस्तान, भुटानका ग्लेसियरहरूको बृहत् अध्ययन गरेको इसिमोडको अध्ययन प्रतिवेदनले ४७ वटा खतरनाक हिमतालमध्ये नेपालमा २१ वटा हिमताल फुट्नेसक्ने जोखिम औंल्याएको छ। सो अध्ययनले हिउँ पग्लिएर बनेको इम्जा र च्छो रोल्पालाई सबभन्दा जोखिमपूर्ण भनेको छ। सबैभन्दा जोखिम रहेको इम्जा क्षेत्रमा सन् १९८८ देखि सन् २००८ सम्ममा १ डिग्री सेल्सियसले तापक्रम वृद्धि भएको देखाएको थियो। लगत्तै सन् २०१६ मा इम्जा तालबाट ३४ मिटर ताल पानीको सतह घटाइएको थियो। पर्यटन मन्त्रालयका अनुसार नेपालमा ६ हजार मिटरभन्दा माथी उचाइका १ हजार ३ सय १० भन्दा बढी हिमालहरू छन्। जुन नेपालको उत्तरतर्फ पूर्वदेखि पश्चिमसम्म फैलिएको छ। नेपालको चौडाइ करिब २ सय किलोमिटरले मात्र फैलिएको छ। कुनै पनि हिमताल फुट्यो भने हिमतालबाट बगेर जाने नदी आसपासको बस्ती हिमालदेखि तराईसम्मै बगाउने जोखिम उत्तिकै छ। हिमालमा हिउँ सकिँदै जाँदा नदीका बहाव घट्ने हुँदा सिँचाइ जलविद्युत् उत्पादनदेखि कालान्तरमा खानेपानीकै समस्या आउन सक्ने चिन्ता सुरु भएको छ। यो वर्ष कात्तिकसम्म भएको भारी वर्षाले पहाडदेखि तराईसम्मै बाढी पहिरो नित्याउनु, पहाडमा नयाँनयाँ प्रजातिका बोट बिरुवा भेटिनु पनि जलवायु परिवर्तनको असर भएको डब्लूडब्लूएफ नेपालका जलवायु र ऊर्जा कार्यक्रमका प्रमुख दिपेश जोसी बताउँछन्। उनले भने, हिउँ मात्र पर्ने ठाउँमा पानी पर्नु बाढी आउनु जलवायुकै असर रहेकाले अनुकूलनका काममा सबैले ध्यान दिन आवश्यक छ। तुलनात्मक हिसाबले हिमाली क्षेत्रमा हिउ पर्ने क्रम घटेपछि आलु खेतीमा समेत असर परेको स्थानीय बताउँछन्। पर्यटनको दृष्टिकोणबाट हिमालहरूमा हिउ रित्तिदै जाने हो हिमाल हेर्न र चढ्न आउने पर्यटक नेपालमै नआउन सक्ने अनुमान गर्न सकिन्छ। सधैं हिउँले ढाकिने पहाडमा अहिले हिउँ निकै कम समय मात्रै देख्न सकिन्छ। हिमालय क्षेत्रमा भएको तापक्रम वृद्धिले हिमालमा हिउँ रित्तिन थालेको विभिन्न अध्ययनले देखिएको छ। जलवायु परिवर्तनको असरले हिमालको तापक्रम बढ्न थालेको र हिउँ पग्लिने दर उच्च हुँदा हिमालहरू काला पहाडमा रूपान्तर हुने अवस्था आएको ती अध्ययनका तथ्यबाट बुझ्न सकिन्छ। अग्ला ८ हिमाल १ सगरमाथा विश्वको सर्वोच्च शिखर सगरमाथाको उचाइ ८ हजार ८ सय ४८८६ मिटर छ। सोलुखुम्बु जिल्लामा पर्ने सगरमाथा सन् १९५३ मे २९ मा एन्डमण्ड हिलारी र तेन्जिङग नोर्गे शेर्पाले पहिलोपटक आरोहण गरेका थिए। २ कञ्चनजंघा विश्वको तेस्रो अग्लो तथा नेपालको दोस्रो अग्लो हिमाल कञ्चनजंघा हो। यसको उचाइ ८ हजार ५ सय ८६ मिटर छ। यो ताप्लेजुङ जिल्लामा पर्छ। पहिलो पटक सन् १९५५, मे २५ मा ब्रिटिस नागरिक जी ब्यान्ड र जे ब्राउनले यो हिमाल आरोहण गरेका थिए। ३ लोत्से विश्वको चौथो अग्लो हिमाल हो लोत्से। यो ८ हजार ५ सय १६ मिटर अग्लो छ। सोलुखुम्बु जिल्लामा पर्ने यो हिमाल महालंगुर हिमशृंखलामा पर्छ। ४ मकालु विश्वको पाँचौं अग्लो हिमाल हो मकालु। यो ८ हजार ४ सय ६३ मिटर अग्लो छ। संखुवासभामा रहेको यो हिमाल पदयात्राका हिसाबले जति प्रख्यात हुनुपर्ने हो त्यति हुन सकेको छैन। ५ चोयु विश्वको छैटौं अग्लो हिमाल हो चोयु। सोलुखुम्बु जिल्लामा पर्ने यो हिमालको उचाइ ८ हजार २ सय १ मिटर छ। सन् १९५४ अक्टोबर १९ मा अष्ट्रियन एच टीचे र नेपालका पासाङ दावा लामाले यो हिमाल आरोहण गरेका हुन्। ६ धौलागिरि विश्वको सातौं अग्लो हिमाल हो धौलागिरि। यो विश्वको उत्कृष्ट अन्नपूर्ण पदमार्ग क्षेत्रभित्र पर्छ। ८ हजार १ सय ६७ मिटर उचाइ रहेको धौलागिरि हिमाल सर्वप्रथम स्वीस नागरिक के डिमब्रेगर र ए सेलब्रटले आरोहण गरेका हुन्। ७ मनास्लु मनास्लु विश्वको आठौं अग्लो हिमाल हो। यो गोरखामा पर्छ। समुद्री सतहबाट ८ हजार १ सय ६३ मिटर अग्लो हिमाल सन् १९५६ मे ९ मा जापानका टी इमानिस र नेपालका ग्याल्सेन नोर्बुले पहिलोपटक आरोहण गरेका थिए। ८ अन्नपूर्ण अन्नपूर्ण हिमाल विश्वको दसौं अग्लो हिमाल हो। यो पदयात्राका लागि विश्वभर प्रख्यात छ। समुद्री सतहबाट ८ हजार ०९१ मिटर अग्लो यो हिमाल पहिलोपटक सन् १९६० जुन ३ मा फ्रेञ्च नागरिक एम हेरजोग र एल ल्याचनेलले आरोहण गरेका हुन्। सगरमाथा क्षेत्रमा देखिने हिमशृंखला । शिवप्रसाद ढुंगाना"
आज देशका यी स्थानमा हावाहुरीसहित पानी पर्ने,देशैभरका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। मधेस प्रदेशका एकदुई स्थानमा हावा हुरीको पनि सम्भावना रहेको छ। काठमाडौं : आज देशभर आंशिकदेखि सामान्य बदली रहने छ। देशैभरका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। मधेस प्रदेशका एकदुई स्थानमा हावा हुरीको पनि सम्भावना रहेको छ। सोमबार राति देशभर आंशिकदेखि सामान्य बदली रहने छ। सुदूरपश्चिम र लुम्बिनी प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्का वा क्षणिक वर्षाको सम्भावना रहेको छ।
झापामा ब्राउन सुगरसहित चार जना पक्राउ,"झापा : झापामा प्रतिबन्धित लागु औषध ब्राउन सुगरसहित चार जना पक्राउ परेका छन्। पक्राउ पर्नेमा दमक नगरपालिका९ निवासी २८ वर्षीय अरुण दनुवार, सोही ठाउँका २३ वर्षीय आश्विन राई, कमल गाउँपालिका६ निवासी २५ वर्षीय न्युसन राई र दमक२ निवासी २० वर्षीय अभिषेक राई रहेको जिल्ला प्रहरी कार्यालय झापाले जनाएको छ। प्रहरीका अनुसार दमक९ मा आइतबार बेलुका लागुऔषध खरिद बिक्री भइरहेको गोप्य सूचनाको आधारमा इलाका प्रहरी कार्यालय दमकबाट खटिएको प्रहरी टोलीले अरुण र आश्विन बसेको कोठाबाट ३ सय मिलिग्राम ब्राउन सुगर, एक थान डिजिटल तराजु र नगद ६० हजार ७ सय ५० रुपैयाँ बरामद गरेको थियो। त्यस्तै प्रहरीले दमक१ बाट न्युसन र अभिषेकलाई ८ सय मिलिग्राम ब्राउन सुगर, एक थान डिजिटल तराजुसहित पक्राउ गरेको हो। ब्राउन सुगरसहित पक्राउ परेका चारै जनालाई थप अनुसन्धानका लागि इलाका प्रहरी कार्यालय दमकमा राखिएको छ।"
आजको मौसम : वर्षासहित चट्याङ पर्ने संभावना,"काठमाडौं : हाल देशमा पश्चिमी वायुको साथै स्थानीय वायुको प्रभाव रहेको छ । यसका कारण अहिले देशभर आंशिकदेखि सामान्य बदली रहनुका साथै सुदूरपश्चिम प्रदेश,कर्णाली प्रदेश,लुम्बिनी प्रदेश र गण्डकी प्रदेशका एक दुई स्थानमा हल्का वर्षा भइरहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । दिउँसो देशभर आंशिकदेखि सामान्य बदली रहने छ । देशैभरका केही स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ । मधेस प्रदेशका एक दुई स्थानमा हावाहुरीको सम्भावना रहेको छ । रातिको समयमा पनि देशभर आंशिकदेखि सामान्य बदली रही सुदूरपश्चिम र लुम्बिनी प्रदेशका केही स्थानमा तथा बाँकी प्रदेशका थोरै स्थानमा स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ । मंगलबार कोशी प्रदेश,मधेस प्रदेश र बागमती प्रदेशमा आंशिकदेखि सामान्य बदली रही बाँकी प्रदेशमा सामान्य बदली रहने जनाइएको छ । देशका पहाडी भूभागका केही स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ । साथै तराईका थोरै स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको जनाइएको छ ।"
