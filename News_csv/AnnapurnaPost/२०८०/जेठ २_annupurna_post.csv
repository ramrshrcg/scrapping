शीर्षक,विवरण
हेमोफिलिया उपचार सरल बनाऊ,"कुन मानिस कहाँ जन्मन्छ मात्रै होइन, कसरी जन्मन्छ र जन्मँदा केके सबल र दुर्बल विशेषता लिएर आउँछ कसैलाई थाहा हुँदैन। जन्मने व्यक्ति स्वयंको त बसको बात नै होइन त्यो। रोगबिमारका मामलामा पनि त्यस्तै हुन्छ, कतिपय रोग जन्मसँगै आउँछन्। थुप्रै त्यस्ता रोग हुन्छन्, जुन जन्मजात हुन्छ। त्यस्तैमध्येको एउटा हो हेमोफिलिया। विश्व स्वास्थ्य संगठन (डब्लूएचओ)का अनुसार प्रति १० हजारमा एकजनालाई यस्तो रोग लाग्छ। साधारण नेपाली परिवारका सदस्यलाई यस्तो रोग लाग्यो भने त्यसले परिवारको सबै खुसी लुट्छ। पहिला, त यो रोग पत्ता लगाउनै कठिन। त्यसमाथि स्वास्थ्य सचेतना कम रहेको नेपालमा रोग पत्ता लगाउन मुस्किल सामान्य छ। त्यसपछि उपचार औधी महँगो। एक डोजकै साढे १२ हजार रुपैयाँ पर्छ। जब कि मुलुकमा एक श्रमिकको मासिक न्यूनतम तलब त्यसकै हाराहारीमात्र छ। गरिबीले गाँजेको कर्णाली प्रदेशमा यस्ता थुप्रै बिरामी छन्, जो उपचार नपाएर थलिएरै जीवन घिसार्न बाध्य छन्। हेमोफिलिया भनेको रगतसम्बन्धी रोग हो। यस्तो रोग लागेको बिरामीमा रगत नथामिने समस्या हुन्छ। कतै चोटपटक लागिहाले रगत बग्न रोक्न कठिन हुन्छ। दिसापिसाबमा रगत देखिन्छ। पीडा त महिलालाई प्रसूति हुँदा जस्तै पीडा हुने विज्ञ बताउँछन्। यस्ता असाध्य रोगहरूमा राज्यले विशेष ध्यान दिनुपर्छ। नत्र निरीह नागरिकहरूको जीवन चौपट हुन्छ। हिमोफिलियाको उपचारलाई सहज र सरल बनाउनुपर्छ। कर्णालीमा मात्र १ सय ७४ जना हेमोफिलियाका बिरामी रहेको २०७८ को जनगणनाले देखाएको छ। तर ३४ जना बिरामीमात्र पहिचान भएर उपचार लिइरहेका छन्। हेमोफिलियाले उपचार नियमित भएन भने बिरामी हिँडडुलैसम्म गर्न नसक्ने बनाउँछ। कर्णालीमा ३४ बिरामी पहिचान भई उपचार लिइरहनु भनेको बाँकी चाहिँ थलिएरै बस्नु हो। अझ रोग के हो भन्ने थाहै नपाएर वा थाहा पाउन अस्पताल जान नसक्नेहरू अरू पनि हुन सक्छन्। धन्न औषधोपचार कर्णालीमा अचेल प्रदेशमै भएर बिरामीले राहत पाएका छन्, नत्र केही समयअघिसम्म काठमाडौं धाउन महाभारत हुन्थ्यो। सजिलै नपाइने फ्याक्टर भन्ने औषधिको सुनिश्चिता सबै प्रदेशमा गर्न सरकारहरूले ध्यान दिन आवश्यक छ। बिरामी आफैंले यो औषधि खोजीखोजी प्रयोग गर्न पहुँचकै समस्या जो छ।"
किन भ्रष्टीकरण भयो राजनीति ?,"काठमाडौं : नेपालको राजनीति नै भ्रष्टाचार गर्ने थलो बनेको छ। पछिल्ला ठूला भ्रष्टाचार प्रकरणमा जोडिएका व्यक्तिको सूची हेर्दा दलका नेता र मन्त्रीको मुख्य धन्दा नै भ्रष्टाचार भएको देखिन्छ। उनीहरूले विचार, सिद्धान्त, मूल्यमान्यता र निष्ठाको राजनीतिलाई तिलाञ्जली दिइएको देखिन्छ। नेताहरू अपराधी, बिचौलिया र तस्करको खर्चमा खाने, पिउने र यात्रा गर्नेमा तल्लीन रहेको प्रहरीको अनुसन्धानहरूले देखाएका छन्। राजनीति भ्रष्ट भएका कारण सानो सुशासनको काम गर्दा पनि जनता खुसी हुनुपर्ने अवस्था छ। २०४६ सालको परिवर्तनपछि राजनीतिको आडमा भ्रष्टाचार मौलाएको विभिन्न तथ्यले प्रमाणित गर्छ। धमिजा, लाउडा, पजेरो, चेज एयर, सुरासुन्दरी, थाइल्यान्ड र रातो पासपोर्ट काण्ड यो समयमा नै भए। सामान्य जीवनयापन गर्ने नेता आलिसन महल, महँगा गाडीमा सवार हुन थाले। नेतामा नै जीवनयापनको शैलीमा प्रतिस्पर्धा छ। पैसाबिना चुनाव जित्न र नेता बन्न अहिले गाह्रो छ। यो प्रतिस्पर्धाले राजनीतिक क्षेत्र र नेता अझै भ्रष्ट बन्दै गयो। २०६२०६३ पछि अपराध कर्म गर्नेहरू राजनीतिमा लागे। पछिल्लो समय त राष्ट्रिय अस्मितालाई समाप्त पर्ने गरी नक्कली शरणार्थी बनाएर विदेश पठाउने धन्दामा नै नेताहरू लागे। बाहिर गएका नेपाली फिर्ता ल्याएर देशलाई समृद्ध बनाउनु पर्नेमा नेता र प्रशासक मिलेर संगठित रूपमा नै यस्तो जघन्य अपराधमा लाग्नु देशको लागि दुर्भाग्य भएको पूर्वसचिव खेमराज रेग्मी बताउँछन्। पछिल्लो समयमा पूर्वउपप्रधानमन्त्री एवं एमाले सचिव टोपबहादुर रायमाझी, कांग्रेसका प्रभावशाली नेता एवं पूर्वगृहमन्त्री बालकृष्ण खाँणलाई नक्कली शरणार्थी प्रकरणमा प्रहरीले पक्राउ गरिसकेको छ। टोपबहादुर रायमाझी, पूर्वउपप्रधानमन्त्री, बहालवाला सांसद (एमाले) नक्कली भुटानी शरणार्थी प्रकरण उनी मुछिएका छन्। प्रहरीले रायमाझीलाई पक्राउ गरिसकेको छ। उनको नेपालीलाई नक्कली भुटानी शरणार्थी बनाएर अमेरिका पठाउने कार्यमा संलग्नता देखिएको छ। माओवादी प्रोडक्ट भए पनि हाल रायमाझी एमालेका सचिव छन्। उनी चार पटक सांसद, पाँच पटक मन्त्री, उपप्रधानमन्त्री, माओवादी संसदीय दलका उपनेता तथा माओवादी र एमालेका सचिव भइसकेका छन्। द्वन्द्वकालमा माओवादीको पश्चिम इन्चार्जसमेत भइसकेका रायमाझीको निर्देशनमा अर्घाखाचीको सदरमुकाम सन्धिखर्क, म्याग्दीको सदरमुकाम बेनीलगायत ठाउँमा आक्रमण भएको थियो। उनी जिल्लामा लोकप्रिय नेताका रूप परिचित छन्। पटकपटक मन्त्री भएका राजनीतिरूपमा उपल्लो ओहदामा पुगेका रायमाझीको नक्कली भुटानी शरणार्थी प्रकरणमा संलग्न हुनु देशको लागि लज्जाबोध हो। विजयकुमार गच्छदार, तत्कालीन उपप्रधान तथा भौतिक योजनामन्त्री नेपाली कांग्रेसका पूर्वउपसभापति हुन्, विजयकुमार गच्छदार। २०४६ सालको परिवर्तनपछि गच्छदार पटकपटक मन्त्री भए। उनी भ्रष्टाचारका मुद्दा लाग्ने उच्च पदका नेता हुन्। बालुवाटारस्थित ललिता निवासको जग्गा प्रकरणमा गच्छदारविरुद्ध अख्तियारले मुद्दा दायर गरेको छ। भौतिक योजनामन्त्री भएको बेला ललिता निवासको १ सय ३६ रोपनी जग्गा व्यक्तिको नाममा दर्ता गराएको आरोप उनलाई छ। २०७६ माघ २२ मा ९ करोड ६५ लाख बिगो दाबीसहित अख्तियारले गच्छदारसहित १ सय ७५ जनाविरुद्ध विशेष अदालतमा मुद्दा हालेको छ। त्यो मुद्दा विशेष अदालतमा चलिरहेको छ। लामो समय फरार भनिएका गच्छदार शेरबहादुर देउवा प्रधानमन्त्री भएपछि विशेष अदालतमा उपस्थित भएर १० लाख धरौटीमा छुटेका छन्। देउवा असार २९ प्रधानमन्त्री भए, असार ३० मा विशेष अदालतमा उपस्थिति भएर धरौटीमा छुटेका हुन्। बालकृष्ण खाँण, पूर्वगृहमन्त्री बालकृष्ण खाँण नक्कली भुटानी शरणार्थी प्रकरणमा अनुसन्धानमा तानिएका छन्। उनीमाथि गृहमन्त्री भएको बेला नक्कली भुटानी शरणार्थी बनाउनका ठूलो रकम असुलेको आरोप छ। प्रहरीले नक्कली शरणार्थी प्रकरणमा तत्कालीन गृहसचिव टेकनारायण पाण्डे र खाँणबीच आर्थिक लेनदेन भएको प्रमाण पनि फेला पारेको थियो। नक्कली शरणार्थीको फाइल खडा गर्दा गिरोहबाट लिएको रकम खाँणसँग लेनदेन गरेको कुरा उनको मोबाइलबाट पुष्टि भएपछि पक्राउ गरिएको हो। पाण्डेले बयानमा खाँणलाई मुछ्दै उनकै निर्देशनमा आफूले नक्कली प्रतिवेदनसहितका फाइल बनाएको कुरा प्रहरीसँग स्वीकार गरेका छन्। खाँण कांग्रेसका प्रभावशाली नेता हुन्। सभापति शेरबहादुर देउवाका विश्वासपात्र मात्र होइन संगठनमा उनको प्रभाव छ। विद्यार्थी राजनीतिमार्फत् राजनीति प्रारम्भ गरेका खाँण हाल नेपाली कांग्रेसका केन्द्रीय सदस्य हुन्। २०७४ को निर्वाचनमा समानुपातिकबाट निर्वाचित उनी संघीय संसद्को प्रतिनिधिसभामा नेपाली कांग्रेस संसदीय दलको प्रमुख सचेतक पनि भए। यसअघि रक्षामन्त्रीमन्त्री रहिसकेका खाँणले त्रिवि स्ववियु सभापति, नेपाल विद्यार्थी संघको अध्यक्ष र तरुण दलको अध्यक्षको जिम्मेदारीसमेत सम्हालिसकेका छन्। २०४८ को संसदीय निर्वाचनमा उनी रूपन्देही ३ बाट विजयी भएका थिए। नेविसंघको अध्यक्षको हैसियतले २०४६ को जनआन्दोलनमा विद्यार्थी वर्गको नेतृत्व गरेका थिए। यो प्रकरण मुछिएसँगै खाँण राजनीतिक भविष्यमा संकट आएको छ। चिरञ्जीवी वाग्ले, पूर्वसञ्चारमन्त्री कांग्रेसका अर्का नेता चिरञ्जीवी वाग्ले सञ्चारमन्त्री भए। उनी अकुत सम्पत्ति आर्जनमा सजायमा पाउने पहिलो मन्त्री हुन्। अख्तियारले वाग्लेविरुद्ध २०५९ पुस ३ मा ३ करोड २ लाख ५५ हजार रुपैयाँ अकुत सम्पत्ति आर्जनको आरोपमा मुद्दा चलाएको थियो। २०६१ साउन ७ मा विशेष अदालतले २ करोड ७२ लाख ५८ हजार भ्रष्टाचार गरेको ठहर गर्यो। अढाई वर्ष कैद सजाय सुनायो। विशेष अदालतको फैसलाविरुद्ध वाग्लेले सर्वोच्चमा पुनरावेदन गरे। तर, अदालतले २०६७ मा २ करोड ३ लाख रुपैयाँ जरिवाना र १८ महिना जेल सजायको फैसला सुनायो। उनी जेल पनि बसे। जयप्रकाशप्रसाद गुप्ता, पूर्वसञ्चारमन्त्री बहुदल आएपछि जयप्रकाशप्रसाद गुप्ता आनन्द नेता बने। पछि कांग्रेस छोडेर मधेसवादी राजनीति गरे। उनी सूचना तथा सञ्चारमन्त्री भए। सोही समय उनी भ्रष्टाचारमा मुछिए। २०५९ सालमा गुप्ताविरुद्ध २ करोड रुपैयाँभन्दा बढी भ्रष्टाचार गरेको आरोप लाग्यो। अख्तियारले विशेष अदालतमा मुद्दा हाल्यो। तर, २०६४ सालमा गुप्ताले विशेष अदालतबाट सफाइ पाए। विशेष अदालतको फैसलाविरुद्ध अख्तियारले सर्वोच्च अदालतमा पुनरावेदन गर्यो। २०६८ फागुन १० मा सर्वोच्चले ८४ लाख रुपैयाँ भ्रष्टाचार गरेको ठहर गर्यो। डेढ वर्ष कैदको सजाय सुनायो। उनी जेल परे। अहिले उनी स्वतन्त्र जीवन बिताइरहेका छन्। गोविन्दराज जोशी, पूर्वगृहमन्त्री कांग्रेसका प्रभावशाली नेता गोविन्दराज जोशी २०४८ सालमा पहिलो पटक शिक्षामन्त्री बने। त्यसपछि पनि विभिन्न मन्त्री पदमा रहे। अख्तियारले २०६६ माघ २८ मा जोशीविरुद्ध विशेष अदालतमा ३ करोड ९३ लाख ६३ हजार ५ सय ७६ रुपैयाँ भ्रष्टाचारको मुद्दा हाल्यो। उनीविरुद्ध १३ वर्ष कैद सजायको माग गरिएको थियो। तर, २०६३ कात्तिक ३० मा विशेष अदालतले जोशीलाई सफाइ दियो। फैसलाविरुद्ध अख्तियारले सर्वोच्चमा पुनरावेदन गर्यो। सर्वोच्चले भ्रष्टाचार मुद्दामा हदम्याद नलाग्ने भन्दै जोशीविरुद्ध मुद्दा चलाउन आदेश दियो। त्यसपछि जोशीविरुद्धको मुद्दा विशेष अदालतमा चल्यो। २०६६ साउन १० मा जोशीविरुद्ध २ करोड १६ लाख स्रोत नपुगेको भन्दै बिगोसहित असुल गर्न र डेढ वर्ष मात्र कैद सजाय सुनायो। फैसलाविरुद्ध जोशी सर्वोच्च गए। यो मुद्दामा अहिलेसम्म सर्वोच्चले फैसला गरेको छैन। मुद्दा तामेलीमा छ। जोशीलाई अहिले कांग्रेसले कारबाही गरेको छ। २०७४ सालको निर्वाचनमा कांग्रेसका वरिष्ठ नेता रामचन्द्र पौडेललाई हराउन भूमिका खेलेको आरोप जोशी माथि छ। बद्रीप्रसाद न्यौपाने, मन्त्री महिला, बालबालिका तथा समाजकल्याण बद्रीप्रसाद न्यौपाने, महिला बालबालिका तथा समाजकल्याण मन्त्री हुँदा भ्रष्टाचारमा संलग्न भए। समाजकल्याण परिषद्अन्तर्गतको भृकुटीमण्डपको फनपार्क भाडामा लगाउँदा भ्रष्टाचार गरेको आरोपमा विशेष अदालतमा मुद्दा चल्यो। मन्त्री हुँदा २०६९ साल भदौ २० गते प्रतिमहिना ५ लाख ५५ हजारमा रुपैयाँमा १५ वर्षका लागि यो जग्गा भाडामा दिने निर्णय गरेका थिए। २०७५ माघ २१ मा भृकुटीमण्डपको ६० रोपनी जग्गा भाडामा लगाउँदा ३१ करोड ५२ लाख १७ हजार अनियमितता भएको थियो। यस मुद्दामा न्यौपानेसहित १४ जनाविरुद्ध अख्तियारले विशेष अदालतमा मुद्दा दर्ता गरेको थियो। प्रतिमहिना प्रतिरोपनी जग्गामा ९ हजार २ सय ५० रुपैयाँ घाटा भएको भन्दै मुद्दा दायर गरिएको थियो। विशेषले पूर्वमन्त्री बद्रीप्रसाद न्यौपानेलाई साढे ९ वर्ष कैद र २ करोड ४३ लाख ६८ हजार ८ सय ३ रुपैयाँ जरिवाना तोकेको छ। टेकबहादुर गुरुङ, श्रममन्त्री टेकबहादुर गुरुङ कांग्रेस नेता हुन्। भृकुटीमण्डपको जग्गा भाडामा लगाउँदा अनियमितता गरेको आरोप गुरुङमाथि लाग्यो। भृकुटीमण्डपको ६० रोपनी जग्गा भाडा लगाउँदा ३१ करोड ५२ लाख १७ हजार अनियमितता भएको दाबीसहित गुरुङविरुद्ध अख्तियारले विशेष अदालतमा मुद्दा दायर गरेको थियो। उनी तत्कालीन सुशील कोइराला नेतृत्वको सरकारमा श्रममन्त्री थिए। गुरुङसहित १४ जनाविरुद्ध अख्तियारले माघमा २०७५ मा विशेष अदालतमा मुद्दा दर्ता गरेको थियो। विशेष अदालतले गुरुङलाई दोषी ठहर गरिसकेको छ। अदालतले सांसद गुरुङलाई १ करोड २१ लाख ८४ हजार ४ सय १ रुपैयाँ जरिवाना तोकेको छ। भ्रष्टाचारमा दोषी ठहर भएपछि कांग्रेस सांसद गुरुङ निलम्बनमा परेका छन्। विक्रम पाण्डे, पूर्वभूमिसुधार तथा व्यवस्थामन्त्री (बहालवाला सांसद, राप्रपा) राप्रपाका नवनिर्वाचित उपाध्यक्ष हुन्, विक्रम पाण्डे। उनी प्रभावशाली ठेकेदारको सूचीमा पनि छन्। उनकै निर्माण कम्पनीले बनाएको राष्ट्रिय गौरवको आयोजना सिक्टा सिँचाइ आयोजना परीक्षण नहुँदै भत्कियो। यसमा भ्रष्टाचार भएको भन्दै पाण्डेसहित २१ जनाविरुद्ध अख्तियारले २१ मंसिर ०७५ मा विशेष अदालतमा मुद्दा हालेको छ। पाण्डेविरुद्ध २ अर्ब १३ करोड ७६ लाख ७९ हजार भ्रष्टाचार गरेको दाबी अख्तियारको छ। बिगो असुलउपर गर्ने मागसहितको मुद्दा विशेष अदालतमा हालिएको थियो। विशेषले सफाइ दिए पनि यो मुद्दा सर्वोच्च अदालतमा विचाराधीन छ। डम्बर श्रेष्ठ, पूर्वमन्त्री, भूमिसुधार तथा व्यवस्था ललिता निवास प्रकरणमा मन्त्री श्रेष्ठविरुद्ध पनि मुद्दा हालिएको छ। २०६६ सालमा श्रेष्ठ माधवकुमार नेपालको मन्त्रिपरिषद्मा तत्कालीन भूमिसुधार तथा व्यवस्थामन्त्री थिए। ललिता निवासभित्रको जग्गा व्यक्तिको नाम दर्ता गराउन मन्त्रिपरिषद्बाटै निर्णय गराएको आरोप उनी माथि छ। ९ करोड ६५ लाख बिगोसहित अख्तियारले विशेष अदालतमा उनीविरुद्ध मुद्दा हालेको छ। ५ लाख धरौटी राखेर उनी छुटेका छन्। उनको मुद्दा विचाराधीन छ। श्रेष्ठ नेकपा (माले)का नेता हुन्। चन्द्रदेव जोशी, पूर्वमन्त्री, भूमिसुधार तथा व्यवस्था २०६९ सालमा डा बाबुराम भट्टराई प्रधानमन्त्रीकालमा चन्द्रदेव जोशी भूमिसुधार तथा व्यवस्थामन्त्री भए। नेकपा (संयुक्त)का नेता जोशीविरुद्ध बालुवाटार प्रकरणमा अख्तियारले मुद्दा चलायो। ३ रोपनी १२ आना जग्गा व्यक्तिको नाममा दर्ता गर्न मन्त्रिपरिषद्मा पेस गर्ने काम मन्त्री जोशीकै पालामा भएको थियो। नक्कली टिकिन्छा पशुपति गुठी बनाएर मोही कायम गरी यो जग्गा व्यक्तिको नाम दर्ता गरिएको थियो। जोशीविरुद्ध ७ करोड ८ लाख बिगो कायम गरेर अख्तियारले मुद्दा हालेको छ। त्यो मुद्दामा पूर्वमन्त्री जोशी साधारण तारेखमा छुटेका छन्। रवीन्द्रनाथ शर्मा, पूर्वअर्थमन्त्री तत्कालीन राप्रपाका नेता एवं पूर्वअर्थमन्त्री रवीन्द्रनाथ शर्मालाई मरणोपरान्त भ्रष्टाचारी ठहर गरिएको छ। अकुत सम्पत्ति आर्जनमा शर्माविरुद्ध अख्तियारले मुद्दा हालेको थियो। २०६० मंसिर १२ मा उनीविरुद्ध मुद्दा दायर भएको थियो। ४ करोड ९५ लाख ५४ हजार रुपैयाँ भ्रष्टाचार गरेको दाबीसहितको त्यो मुद्दाको फैसला २०६६ सालमा भयो। त्यसबेला शर्माको निधन भइसकेको थियो। खुमबहादुर खड्का, पूर्वगृहमन्त्री २०४६ सालको प्रजातन्त्र पुनस्र्थापनापछि कांग्रेस नेता खुमबहादुर खड्काको प्रभाव राजनीतिमा बढ्यो। २०४८ सालमा गिरिजाप्रसाद कोइराला प्रधानमन्त्री हुँदा मन्त्री बने। त्यसपछि पनि पटकपटक गृहमन्त्री र मन्त्री बने। यसै समयमा पदको दुरुपयोग गरी अकुत सम्पत्ति आर्जन गरे। २०५९ सालमा २ करोड ३६ लाख रुपैयाँ अकुत सम्पत्ति आर्जन गरेको आरोपमा विशेष अदालतमा मुद्दा दर्ता भयो। तर, विशेष अदालतले २०६३ सालमा १२ लाख मात्र स्रोत नखुलेको भन्दै सफाइ दियो। यो फैसलाविरुद्ध अख्तियारले सर्वोच्चमा पुनरावेदन दियो। ३० साउन २०६८ मा सर्वोच्चले खड्कालाई दोषी ठहर गर्दै डेढ वर्ष कैद र ९४ लाख ७४ हजार १ सय २२ रुपैयाँ बिगो जरिवानाको फैसला सुनायो। फैसलापछि खड्का जेल बसे। उनको मृत्यु भइसकेको छ। तारणीदत्त चटौत, पूर्वपर्यटनमन्त्री ७ असोज २०५७ मा तत्कालीन शाही नेपाल वायुसेवा निगमको जहाज भाडामा ल्याउने निर्णयमा तत्कालीन पर्यटनमन्त्री तारिणीदत्त चटौतविरुद्ध अख्तियारले मुद्दा हालेको थियो। बोइङ ७६७ को पुरानो जहाज भाडामा ल्याउने भन्दै अनियमितता भएको थियो। यो प्रकरण लाउडा काण्डको रूपमा परिचित छ। यो मुद्दा चटौतसहित निगमका कर्मचारीविरुद्ध ३८ करोड ९७ लाख रुपैयाँ बिगो मागदाबीसहित अख्तियारले मुद्दा हाल्यो। उनी पक्राउ पनि परे तर पछि विशेष अदालतले चटौतलाई सफाइ दियो। यो भ्रष्टाचार मुद्दा १३ माघ २०६४ देखि सर्वोच्च अदालतमा छ। यो काण्डमा तत्कालीन प्रधानमन्त्री गिरिजाप्रसाद कोइराला मुछिएको थिए। चटौत कांग्रेसका प्रभावशाली नेता थिए। उनी सुदूरपश्चिमका कोइराला समूहका सबै ठूला नेता हुन्। उनी शेरबहादुर देउवाको विकल्पको रूपमा हेरिएको थियो। तर यो मुद्दाले उनको राजनीतिक जीवन नै ठूलो धक्का लाग्यो। माओवादी केन्द्रका उपमहासचिव जनार्दन शर्माको कर हेरफेरमा संलग्नता छ भने एमाले नेता गोकुल बाँस्कोटालाई ७० करोड काण्डमा जोडिने गरेको छ। अरू पनि धेरै मन्त्री र नेताहरू भ्रष्टाचारमा मुछिएका छन्। पूर्वप्रधानमन्त्रीद्वय माधवकुमार नेपाल र बाबुराम भट्टराई ललिता निवास जग्गा अतिक्रमण प्रकरणमा मुछिएका छन्। अख्तियारले मुद्दा हाल्दा प्रधानमन्त्रीद्वय नेपाल र भट्टराई उनीहरूको संलग्नता पुष्टि गर्दै क्षेत्राधिकार बाहिर पर्ने भन्दै उन्मुक्ति दिएको थियो।"
शरणार्थी प्रकरणमा शक्तिशाली र प्रभावशालीले पनि उन्मुक्ति पाउनु हुँदैन : गगन थापा,"काठमाडौं : नेपाली कांग्रेसका महामन्त्री गगनकुमार थापाले नक्कली भुटानी शरणार्थी प्रकरणमा जस्तोसुकै शक्तिशाली र प्रभावशाली भए पनि उन्मुक्ति पाउन नहुने बताएका छन्। भ्रष्टाचार विरुद्धको अभियान र नक्कली भुटानी शरणार्थी प्रकरणबारे धारणा सार्वजनिक गर्दै उनले अपराधमा संलग्न जोसुकै हुन, जुनसुकै परिवार, पद र पार्टीका किन नहुन्, निष्पक्ष छानबिन हुनुपर्ने माग गरेका छन्। 'नेपाली नागरिकलाई नक्कली भुटानी शरणार्थी बनाएर लैजाने प्रकरण ठगीको विषयमात्र होइन, यो संगठित अपराध हो, मानव बेचबिखन हो। यो नेपाली नागरिकको अनादर मात्र होइन देशद्रोह नै हो। यस प्रकरणमा सरकार र नेपाल प्रहरीले गरेको प्रयास प्रशंसनीय छ। कुनै पनि बहानामा अनुसन्धान प्रकियामा अवरोध, ढिलासुस्ती, दबाब वा प्रभाव पारिनु हुँदैन। पर्दा पछाडिबाट त्यस्तो दुष्प्रयास गर्नेहरूको भण्डाफोर गर्नुपर्छ,' उनले भने। उनले शरणार्थी प्रकरणमा अनुसन्धानमा रहेका नेताहरू स्वतः नलिम्बन हुने बताए। 'नक्कली भुटानी शरणार्थी प्रकरणमा नेपाली कांग्रेस र यस पार्टीसँग आबद्ध कुनै पनि सदस्यले छानबिन प्रक्रियालाई सघाउने हो, आरोपित व्यक्ति निर्दोष भए छुट पाउँछ, अपराध गरेको भए कानुन बमोजिमको सजाय पाउनैपर्छ। जबसम्म अनुसन्धान हुन्छ, निलम्बन हुने कुरा स्वभाविक हो र पार्टीका साथीहरूले त्यही अनुसार बुझ्नुपर्छ। परम्पराका नाममा यसलाई अपव्याख्या गर्ने, सामान्यीकरण गर्ने, र पार्टीको कुनै पनि तह,पद वा सांगठनिक संरचनालाई दुरुपयोग गरेर पक्षधरता लिने काम तत्काल रोकिनु पर्छ,' उनले भने। भ्रष्टाचार विरुद्धको अभियान र नक्कली भुटानी शरणार्थी प्रकरणबारे धारणानेपाली जनताको बलिदानीपूर्ण संघर्षका कारण युगान्तकारी राजनीतिक परिवर्तन त भए, तर नेपाली जनताको अपेक्षा अनुसार आर्थिक विकास, सामाजिक रुपान्तरण र सुशासनको प्रत्याभूति हुन सकेको छैन । यस्तो किन हुन सकेन ? आम जनताको प्रश्न छ । यसको एउटा प्रमुख कारण भ्रष्टाचार र कुशासन नै हो । विगत लामो समयदेखि हाम्रो शासकीय संरचनामा प्रवृत्ति कै रुपमा जरो गाडेर बसेको भ्रष्टाचार र कुशासनले गर्दा सरकार, राजनीतिक दल, राजनीतिकर्मी, नीति निर्माता, कर्मचारीतन्त्र लगायत राज्यका निकायप्रति व्यापक असन्तुष्टि, आक्रोश र वितृष्णा छ । यस्तो प्रवृत्ति विरुद्ध पछिल्ला दिनमा नागरिक तहमा प्रतिरोध प्रारम्भ भएको छ, जुन जायज र स्वभाविक छ । यसका विरुद्ध भइरहेका तमाम नागरिक आन्दोलन र अभियानप्रति ऐक्यबद्धता प्रकट गर्दछु । अब कुनै पनि व्यक्ति, समुह वा राजनीतिक दल कि यो प्रतिरोधमा नागरिकका साथ उभिनुपर्छ कि भ्रष्टहरूको समर्थनमा, बीचको बाटो कसैसँग पनि छैन। नेपाली नागरिकलाई नक्कली भुटानी शरणार्थी बनाएर लैजाने पछिल्लो प्रकरणको अनुसन्धानका क्रममा 'ठगी गिरोहको भिआइपी जालो र भ्रष्टाचारको संगठित प्रवृत्ति' उजागर भएको छ । यो प्रकरण सबैको मापन गर्ने विषय बनेको छहामी कुन प्रवृत्तिको पक्षपोषण गर्न उभिन्छौं? हामी कस्तो समाज र संस्कृति निर्माण गर्न चाहान्छौं? मैले यस विषयमा विभिन्न संचार माध्यमलगायत संसदको समेत ध्यानाकर्षण गराइसकेको भए पनि केही कुरा दोहोर्याउन सान्दर्भिक ठानेको छुः १ नेपाली नागरिकलाई नक्कली भुटानी शरणार्थी बनाएर लैजाने प्रकरण ठगीको विषय मात्र होइन यो संगठित अपराध हो, मानव बेचबिखन हो । यो नेपाली नागरिकको अनादर मात्र होइन देशद्रोह नै हो । तसर्थ, यस्तो जघन्य अपराधमा संलग्न जो कोही हुन्, हदैसम्मको सजायका भागिदार छन् ।२ हालसम्म यस प्रकरणमा सरकार र नेपाल प्रहरीले गरेको प्रयास प्रशंसनीय छ । अपराधमा संलग्न जोसुकै हुन, जुनसुकै परिवार, पद र पार्टीका किन नहुन्, निष्पक्ष छानबिन हुनुपर्छ । कुनै पनि बहानामा अनुसन्धान प्रकियामा अवरोध, ढिलासुस्ती, दवाव वा प्रभाव पारिनु हुँदैन । पर्दा पछाडिबाट त्यस्तो दुष्प्रयास गर्नेहरूको भण्डाफोर गर्नुपर्छ ।३ विधिको शासन र कानूनको दृष्टिमा सबै नागरिकहरू समान हुन्छन् । अपराधमा संलग्न भैसकेपछि अपराधको दल, वर्ण, जात, लिङ्ग वा समुदाय हुँदैन, हुनुहुँदैन । दोषी छ भने जस्तोसुकै शक्तिशाली र प्रभावशालीले पनि उन्मुक्ति पाउनु हुँदैन; तर निर्दोष छ भने अन्यायमा पनि पर्नु हुँदैन । अनुसन्धानको स्वतन्त्र र स्वभाविक दिशाले निर्दिष्ट गरेको अन्तिम विन्दुसम्मै अनुसन्धान हुनुपर्छ ।४ विधिको शासनको स्थापित मान्यता र अभ्यास अनुसार फौजदारी अभियोग र भ्रष्टाचारको मुद्दामा कुनै व्यक्ति अनुसन्धानको दायरामा आएपछि उक्त व्यक्ति सार्वजनिक पद वा भूमिकाबाट स्वतः निलम्बित हुन्छ, हुनुपर्छ । पदमा भएको व्यक्तिले आफूलाई त्यसबाट अलग राख्नुपर्छ अन्यथा सम्बन्धित निकायले अलग गराएर स्वतन्त्र अनुसन्धानको मार्ग प्रसस्त गर्नुपर्छ । अनुसन्धानबाट निर्दोष साबित भए पुनर्स्थापना हुन्छ नै । यो कानूनीमात्र होइन न्यूनतम नैतिक विषय पनि हो । नक्कली भुटानी शरणार्थी प्रकरणमा यो नै नेपाली कांग्रेस पार्टीको धारणा हो । नेपाली कांग्रेस पार्टीका लाखौं आम सदस्यहरूको धारणा हो ।नक्कली भुटानी शरणार्थी प्रकरणमा पार्टीका केन्द्रीय तहदेखि विभिन्न जिम्मेवारीमा रहेका व्यक्तिहरू संलग्न रहेको आरोपमा पक्राउ परिसकेपछि अब यो पक्राउ परेका व्यक्तिको निजी विषय हो । पार्टीमा क्रियाशील कुनै व्यक्ति भ्रष्टाचार वा अपराधमा संलग्न हुन सक्छ । तर, थाहा भएको दिन पार्टीले त्यसको भारी बोक्न सक्दैन, बोक्नु हुँदैन । पार्टीको तर्फबाट हामीले भन्ने यतिमात्र हो अनुसन्धान निष्पक्ष हुनुपर्छ, निर्दोष पर्नुहुन्न, दोषीले सजाय पाउनुपर्छ । दोषी र निर्दोष छुट्टयाउने कानूनी प्रक्रियाबाट हो । यति गम्भिर आरोप लाइसकेपछि मुद्दाको अन्तिम किनारा नलागेसम्म जुनसुकै तहको जिम्मेवारीमा रहेको व्यक्ति स्वत: पार्टीको जिम्मेवारीबाट अलग रहनुपर्छ अन्यथा पार्टीले निलम्बन गर्नुपर्छ । पार्टी सभापति, पदाधिकारीसँगको बैठक, सार्वजनिक मञ्चहरूमा मैले यो विचार राखेको छु । पार्टीभित्र, बाहिर, औपचारिक, अनौपचारिक बैठक सबैमा हिजो पनि,आज पनि र भोली पनि मेरो धारणा यही नै रहनेछ । पार्टीका कतिपय साथीहरूबाट नेपाली कांग्रेसको यस्तो परम्परा नभएको भन्ने विचार पनि आएका छन् । यसमा पनि म प्रष्ट छु गलत परम्परा तोडिनु पर्छ । परम्पराका नाममा घातक प्रवृत्तिलाई पार्टीले बोक्न सक्दैन, बोक्नु हुँदैन । मेरो यो विचारलाई पार्टीको विचार बनाउन म निरन्तर लागेको छु, लागिरहनेछु । अत: हामी कांग्रेस प्रष्ट हुनुपर्छः१ नक्कली भुटानी शरणार्थी प्रकरणमा नेपाली कांग्रेस र यस पार्टीसँग आबद्ध कुनै पनि सदस्यले छानबिन प्रक्रियालाई सघाउने हो, आरोपित व्यक्ति निर्दोष भए छुट पाउँछ, अपराध गरेको भए कानून बमोजिमको सजाय पाउनै पर्छ । जबसम्म अनुसन्धान हुन्छ, निलम्बन हुने कुरा स्वभाविक हो र पार्टीका साथीहरूले त्यही अनुसार बुझ्नुपर्छ । परम्पराका नाममा यसलाई अपव्याख्या गर्ने, सामान्यीकरण गर्ने, र पार्टीको कुनै पनि तह,पद वा सांगठनिक संरचनालाई दुरुपयोग गरेर पक्षधरता लिने काम तत्काल रोकिनु पर्छ ।२ नक्कली भुटानी शरणार्थी प्रकरण मात्रै होइन, अख्तियारको दुरूपयोग, भ्रष्टाचार, आर्थिक अनियमितता, सार्वजनिक पदको दुरुपयोग जस्ता विगतमा भएका अन्य मुद्दाहरूको पनि निष्पक्ष अनुसन्धान र छानबिन गरी दोषीलाई कारवाही गर्न र सुशासन कायम गर्न दृढतापूर्वक नेपाली कांग्रेसले नेतृत्व लिनुपर्छ ।३ भ्रष्टाचारको एउटा महत्वपूर्ण कारण र आधार नीतिगत भ्रष्टाचार बनेको छ । नीतिगत विषयमा ठूला र शक्तिशाली भ्रष्टाचारका कार्य भइरहेका प्रसंग उठेका छन् । त्यसैले, विगतमा नीतिगत निर्णयका नाममा तामेलीमा रहेका वा अनुसन्धानको दायरामा नआएका भ्रष्टाचारका विषयहरू समेत अनुसन्धानको दायरामा ल्याउनु पर्छ । भ्रष्टाचार सम्बन्धी कसुरमा हदम्याद हटाउनु पर्छ । यसका निम्ति संसदमा अख्तियार दुरुपयोग अनुसन्धान आयोग र भ्रष्टाचार सम्बन्धी दुईवटा ऐन संशोधन विधेयक विचाराधीन छन् । हामी नेपाली कांग्रेसका सांसदहरूले यी विषयलाई संशोधनमा राखेका छौं । यी विषय लगायत भ्रष्टाचारको जालो तोड्ने र सुशासन कायम गर्ने बलियो कानूनी, संरचनागत र संस्थागत सुधार गर्ने जुन वातावरण ऐले बनेको छ, त्यसको नेतृत्व र अग्रसरता कांग्रेसले नै लिनुपर्छ ।अन्त्यमा, अनुहारमा दाग लागेपछि ऐना जतिपटक पुछे पनि अनुहारको दाग पुछिँदैन, अनुहारकै दाग पुछ्नु पर्छ । त्यसका लागि पार्टीभित्र शुद्धीकरणको अपरिहार्यतालाई बोध गर्दै पार्टीका प्रत्येक सदस्यले दृढ संकल्प गर्ने बेला आएको छ । सुशासन र सदाचार नै समुन्नत नेपाल निर्माणको आधारशिला हुन् । त्यसैले तिनको पक्षमा दृढतापूर्वक उभिन र जहाँ हुनुहुन्छ त्यहीबाट भ्रष्टाचार र कुशासनका विरुद्धमा पार्टीभित्र र बाहिर आवाज उठाउन, दवाब दिन र खबरदारी गर्न पार्टीका सम्पूर्ण साथीहरूलाई आग्रह गर्दछु । जय नेपाल!"
"रेशम चौधरी छुटेनन्, जन्मकैदको फैसला सर्वोच्चबाट सदर",काठमाडौं : टीकापुर घटनामा रेशम चौधरीलाई जन्मकैदको सजाय हुने गरी कैलाली जिल्ला अदालत र उच्च अदालत दिपायलले गरेको फैसला सर्वोच्च अदालतले सदर गरेको छ। सर्वोच्च अदालतका प्रवक्ता विमल पौडेलले चौधरीलाई जन्मकैदको फैसला भएको अन्नपूर्णलाई जानकारी दिए। न्यायाधीश आनन्दमोहन भट्टराई र नहकुल सुवेदीको संयुक्त इजलासले जन्मकैद सजाय सदर गरेपछि नागरिक उन्मु्क्ति पार्टीका संरक्षक समेत रहेका चौधरी जेलमुक्त भएनन्। सर्वोच्चको फैसलासँगै चौधरीको राजनीतिमा फर्किने संभावना सकिएको छ। सोही घटनामा दोषी भनिएका 'विद्रोह' भन्ने सिताराम चौधरी र गंगाराम चौधरीले भने सफाइ पाएका छन्। सर्वोच्चले अदालतले उनीहरूलाई अन्य मुद्दा वा कारणबा६ थुनामा राख्नुपर्ने नदेखिएकाले थुनामुक्त गरिदिनू भनेको छ। त्यसैगरी अर्का प्रतिवादी लक्ष्मण चौधरीको हकमा भने कैलाली जिल्ला अदालतको फैसला सदर भएको छ। कैलाली जिल्ला अदालतले चौधरीलाई तीन वर्ष कैद सजायको फैसला गरेको थियो। जिल्ला अदालत कैलालीले २०७५ फागुन १२ गते टीकापुर घटनामा रेशम चौधरीसहित ११ जनालाई जन्मकैद सजाय सुनाएको थियो। विसं २०७७ पुस ३ गते उच्च अदालत दिपायलले जिल्ला अदालतको फैसलालाई सदर गरेको थियो।
अर्थ समितिको पहिलो बैठक : कसले के भने ?,"काठमाडौं : संघीय संसद् प्रतिनिधिसभाअन्तर्गतको अर्थ समितिले अर्थमन्त्रीसमक्ष अर्थतन्त्र सुधारका लागि आवश्यक जानकारी दिने निर्णय गरेको छ । समितिको मंगलबार बसेको बैठकमा अर्थतन्त्र सुधारका लागि आगामी आर्थिक वर्षको नीति तथा कार्यक्रम र बजेटमार्फत् सरकारले गर्नुपर्ने लगायतका विषयमा छलफल भएको थियो । बैठकमा विशेष गरी सांसदहरुले अर्थतन्त्रको वर्तमान अवस्था,आगामी आर्थिक वर्षको नीति तथा कार्यक्रम र बजेटको कार्यदिशा,भ्रष्टाचार नियन्त्रण तथा सुशासन,संसदीय समितिमा स्वार्थ बाझिने गरी सांसद नियुक्ति, नयाँ स्टक एक्सचेञ्जको लाइसेन्स वितरणमा अनियमिताको आशङ्कालगायतका विषयमा जोड दिएका थिए। बैठकमा बोल्दै पूर्वअर्थमन्त्री एवम् सांसद विष्णुप्रसाद पौडेलले पहिलो बैठक भएकाले कुनै एजेन्डामाथि छलफल नभएको धारणा राख्दै आगामी बैठकका एजेन्डाबारे पूर्वजानकारी गराएर छलफल हुने बताए। त्यस्तै समितिको सभापति चयनको काम छिटो टुङ्ग्याउन पनि उनले जोड दिए । अहिले अर्थतन्त्र समस्यामा रहेको बेला अर्थमन्त्रीलाई संसदीय समितिका सुझाव लगेर त्यसलाई कार्यान्वयन गर्न सुझाव दिए। अर्थतन्त्रमा अनगिन्ती समस्या छन् । त्यसकारण समाधान कहाँबाट सुरु गर्ने भनेर हामीले पहिल्याउन जरुरी छ । यस्तो अप्ठ्यारो अवस्थामा सरकारले समितिको सहयोग र विश्वास लिएर अघि बढ्नपर्छ,' पौडेलले भने । उनले समितिले बजेटबारे केही नीतिगत सुझाव दिनसक्ने बताए। पूर्वअर्थमन्त्री एवम् सांसद ज्ञानेन्द्रबहादुर कार्कीले विगतदेखिकै नीति र अभ्यासका कारण अर्थतन्त्रमा समस्या देखिएको भन्दै अब अल्पकालीन, मध्यकालीन र दीर्घकालीन नीति बनाएर सुधार गर्नुपर्ने बताए। अर्थतन्त्र समस्याग्रस्त छ । यसलाई लयमा ल्याएर विकास निर्माण र समृद्धितर्फ अग्रसर गराउनुपर्ने छ । एक दिनमै अर्थतन्त्र सुधारमा चमत्कार हुनसक्दैन । लामो समयदेखिका अर्थतन्त्रका सबल र दुर्वल पक्ष हेर्न जरुरी छ,कार्कीले भने। सांसद पदम गिरीले नयाँ स्टक एक्सचेन्ज र धितोपत्र दलाल अनुमति (स्टक ब्रोकर)को लाइसेन्सबारे समितिबाट विगतमा भएको अध्ययन र त्यसको कार्यान्वयनको अवस्थाबारे सोधखोज गरिनुपर्नेमा जोड दिए। समितिले सरकारी स्वामित्वको स्टक एक्सचेन्जमा रणनीतिक साभेदार भित्र्याउन सकिने सुझाव दिएकोमा त्यसलाई लत्याएर नयाँ लाइसेन्स दिन लागिएको उनको भनाइ छ । अहिले नयाँ स्टक र धितोपत्र दलालको लाइसेन्स दिँदा आर्थिक चलखेलको आशंका भएकाले त्यसबारे समितिले तत्काल अध्ययन थाल्नुपर्ने पनि उनको भनाइ छ । सांसद ज्ञानबहादुर शाहीले अर्थतन्त्र सुधारका लागि सरकारले केकस्तो काम गरिरहेको छ भन्नेबारे समितिमा जानकारी गराइनुपर्ने धारणा राखे।आर्थिक सूचक खस्किरहेका छन् । तर अर्थतन्त्र सुधार गर्नका लागि सरकारका पछिल्ला कदम के छन्, के गरिरहेको छ भन्ने जानकारी छैन । समितिको अबको बैठकमा अर्थमन्त्रीलाई पनि बोलाएर यसबारे जानकारी गराउन आवश्यक छ,उनले भने । त्यस्तै समितिका गतिविधिहरु प्रभावकारी र पारदर्शी बनाउन प्रविधिको प्रयोगलाई जोड दिनुपर्ने उनको भनाइ थियो। सांसद विराजभक्त श्रेष्ठ र नारायणप्रसाद आचार्यले संसदीय समितिमा स्वार्थ बाझिने गरी सांसद नियुक्त भएको विषय उठाए । कन्फ्लिक्ट अफ इन्ट्रेस्टले गर्दा नीतिगत भ्रष्टाचार हुन्छ । अझ अर्थ समितिमा त झन् कुनै न कुनै तरिकाले कन्फ्लिट अफ इन्ट्रेस्ट हुने रहेछ । वित्तीय सुशासनका लागि हामीले यस्ता विषयलाई पनि ख्याल गर्नुपर्छ ,श्रेष्ठले भने । सांसद नारायणप्रसाद आचार्यले स्वार्थ बाझिने गरी समितिमा सांसद राखिएको विषयलाई गम्भीररुपमा लिइनुपर्नेमा जोड दिए। सांसद नारायणी शर्माले अर्थतन्त्रको वर्तमान अवस्थाबारे प्रश्न गर्ने र हल खोज्ने थलोका रुपमा अर्थ समिति रहेकाले बैठकमा छलफल हुने विषय र एजेन्डाको प्राथमिकता तोकेर जानुपर्ने बताइन्। त्यसैगरी, सांसद छिरिङ डम्डुल लामा (भोटे) ले संसदीय समितिमा कुनै पक्ष वा विपक्ष नभनी सबै सांसदले एक अर्काको सहयोग र समन्वयबाट समान धारणा बनाएर जानुपर्ने बताए। सांसद दीपक खड्काले पनि समितिको काम कारबाही चुस्त र प्रभावकारी बनाउन पक्षविपक्ष हुन नहुने बताए । 'अहिलेको अवस्थामा हामी सबैले कसो गर्दा गर्विलो अर्थतन्त्र निर्माण गर्न सकिन्छ भन्नेबारे सोच्नुपर्छ । आगामी आर्थिक वर्षको बजेटका लागि पनि सरकारलाई के कस्ता सुझाव दिन सकिन्छ तयारी गरौंँ । समितिको प्रभावकारिताका लागि पक्ष विपक्षतिर नलागौं,'उनले भने। सांसद पूर्णबहादुर तामाङले विद्युतीय सवारी र विद्युतीय चुलोको प्रयोग बढाउने गरी सरकारले आगामी आर्थिक वर्षको बजेटमार्फत् केही महत्वपूर्ण घोषणा गर्नुपर्ने बताए । काठमाडौं उपत्यकाभित्रका पूराना ट्याक्सी हटाएर विद्युतीय ट्याक्सी चलाइनुपर्ने सुझाव उनको छ । सांसद गङ्गा कार्कीले अर्थतन्त्रमा देखिएका समस्या अहिले सिर्जना भएको नभइ लामो समयदेखिका खराब नीति र कार्यशैलीको शृङ्खलाको नतिजा रहेको बताए । 'अर्थतन्त्रको समस्या अहिलेको मात्र समस्या होइन । यो लामो समयदेखिको शृङ्खला हो । भ्रष्टाचार, बिचौलिया र दलालीकरण अहिलेको समस्या हो,उनले भने । उनले फजुलखर्च कटौती गरेर जानुपर्नेमा सुझाव दिए। सांसद मुक्ताकुमारी यादवले अर्थतन्त्र सुधारका लागि अर्थ समितिमार्फत् सरकारलाई साझा सुझाव दिनुपर्ने बताए । सांसद अन्जनी श्रेष्ठ र रणकुमारी बलम्पाकी मगरले युवा स्वरोजगारमा विषयमा भर्ना राख्दै युवा विदेश जान रोक्नुपर्ने, औद्योगिक उत्पादन तथा कर कारखाना चलाएर आन्तरिक उत्पादन बढाउनुपर्ने,सामूहिक खेती र सामूहिक कृषिपालनका लागि प्रयास गरिनुपर्ने लगायतका विषय बजेटले समेट्नुपर्ने गरी अर्थ समितिबाट सुझाव जानुपर्ने धारणा राखे। रासस"
अष्ट्रेलियाली सहायक विदेशमन्त्री वाट्स दुई दिने भ्रमणका लागि नेपालमा,"काठमाडौं : अष्ट्रेलियाली सहायक विदेशमन्त्री टिम वाट्स दुई दिने नेपाल भ्रमणका क्रममा आज काठमाडौं आइपुगेका छन्। भ्रमणमा अष्ट्रेलियाको नेपालसँगको सम्बन्ध र भविष्यमा हुनसक्ने सहकार्यका अवसरको बारेमा चर्चा हुने यहाँस्थित अष्ट्रेलियाली राजदूतावासले जनाएको छ। सहायकमन्त्री वाट्सले भ्रमणका दौरान प्रधानमन्त्री पुष्पकमल दाहाल प्रचण्ड र परराष्ट्रमन्त्री नारायणप्रकाश साउदसँग शिष्टाचार भेटवार्ता गर्ने कार्यक्रम छ। सो अवसरमा उनले अष्ट्रेलियासँगको सहकार्य, ६३ वर्षभन्दा पुरानो कूटनीतिक सम्बन्ध र झाँगिदो जनस्तरको सम्बन्धलगायत विषयबारेमा चर्चा गर्नेछन्। अष्ट्रेलियामा नेपाली समुदाय सबैभन्दा चाँडो बढिरहेको आप्रवासी जनसङ्ख्या भएको छ। हालः करिब एक लाख ३० हजार नेपाली अष्ट्रेलियामा बसोबास गर्छन्। भ्रमण कार्यक्रमको मुख्य आकर्षणका रूपमा १३औँ शताब्दीको पाटनको सुलीम टोलस्थित रत्नेश्वर मन्दिरको टुँडाल समुदायलाई फिर्ता गर्न पाटन सङ्ग्रहालयमा आयोजना हुने कार्यक्रममा सहायकमन्त्री वाट्स सहभागी हुनेछन्। आर्ट ग्यालरी न्यु साउथ वेल्सले यो महत्त्वपूर्ण कलाकृति नेपाललाई फिर्ता गरेको हो। उक्त सङ्ग्रहालयका निर्देशक डा माइकल ब्राण्डले उक्त टुँडाल हस्तान्तरण गर्नेछन्।"
नीति तथा कार्यक्रमका लागि सत्ता साझेदार दलसँग प्रधानमन्त्रीले मागे लिखित सुझाव,"काठमाडौं : प्रधानमन्त्री पुष्पकमल दाहाल प्रचण्डले सत्ता साझेदार दलहरूसँग नीति तथा कार्यक्रममा समेट्नुपर्ने विषयवस्तुका बारेमा लिखित सुझाव मागेका छन्। मंगलबार सिंहदरवारमा भएको दस दलको बैठकमा प्रधानमन्त्रीले देशको आर्थिक अवस्था सुधार गर्नका निम्ति सुझाव मागेका हुन्। बैठकमा प्रमुख दलका शीर्ष नेताहरूले सुझाव दिएको माओवादीका प्रमुख सचेतक हितराज पाण्डेले जानकारी दिए। उनीहरूले देशको अर्थतन्त्रलाई बलियो बनाउनेगरी बजेट ल्याउनुपर्ने धारणा राखेका थिए। तर समय अभावका कारण सबैले सुझाव दिन नपाएको राष्ट्रिय जनमोर्चाका अध्यक्ष चित्रबहादुर केसीले बताए। 'सबैले आज सुझाव दिन पाउनुभएन। बोल्न नपाएकाहरूबाट लिखित सुझाव माग गरिएको छ। तर देशको हालत लथालिङ्ग छ। नयाँ शिराबाट जानुपर्छ भन्ने कुरा हाम्रो हो,' उनले भने। उनले आफ्ना सुझावहरू कार्यान्वयन नभएको भन्दै गुनासो गरे।"
शरणार्थी प्रकरणमा शेर्पालाई दुई दिन हिरासतमा राख्न अनुमति,काठमाडौं : जिल्ला अदालत काठमाडौंले नक्कली भुटानी शरणार्थी बनाएर संगठित ठगी प्रकरणमा मुछिएका नेपाली पूर्वसभासद आङटावा शेर्पालाई दुई दिन हिरासतमा राखेर अनुसन्धान गर्न प्रहरीलाई अनुमति दिएको छ। पूर्वसभासद शेर्पामाथि अनुसन्धान गर्न अदालतले दुई दिनको म्याद दिएको जिल्ला प्रहरी परिसर काठमाडौंका प्रहरी उपरीक्षक सीताराम रिजालले जानकारी दिए। उक्त घटनामा नाम जोडिएपछि बुझ्नका लागि भन्दै हिजो सोमबार शेर्पा आफैं जिल्ला प्रहरी परिसर काठमाडौंमा पुगेका थिए। यसअघि प्रहरीले शेर्पाको बारेमा अनुसन्धान गरिरहेको बेला आफैं प्रहरीमा आएपछि उनलाई प्रहरीले नियन्त्रणमा लिएको थियो। उनी शरणार्थी प्रकरणमा पक्राउ परेका सानु भण्डारीलाई हिरासतमै गएर भेटेको सार्वजनिक भएको थियो। उनीसहित अहिलेसम्म पूर्वउपप्रधानमन्त्री टोपबहादुर रायमाझी र पूर्वमन्त्री बालकृष्ण खाणसहित १४ जनालाई नियन्त्रणमा लिएर प्रहरीले अनुसन्धान गरिरहेको छ।
मुकेश कायस्थलाई राष्ट्रिय सहिद घोषणा गर्ने सरकारको निर्णय,"काठमाडौं : सरकारले मुकेश कायस्थलाई राष्ट्रिय सहिद घोषणा गर्ने निर्णय गरेको छ। सञ्चार तथा सूचना प्रविधि मन्त्री रेखा शर्माले मंगलबारको मन्त्रिपरिषद् बैठकले कायस्थलाई राष्ट्रिय सहिद घोषणा गर्ने निर्णय भएको बताए। दोस्रो जनआन्दोलनमा घाइते भएका कायस्थको २८ वैशाखमा ३२ वर्षको उमेरमा निधन भएको थियो। उनी विगत १७ वर्षदेखि जिउँदो सहिदको रूपमा रहेका थिए। २०६२ चैत २७ गतेको आन्दोलनमा मुकेशको कञ्चटमा गोली लागेको थियो। गोली लाग्दा मुकेशको उमेर १४ वर्षको मात्र थियो। सुरक्षाकर्मीले चलाएको गोली लागेर घाइते भएका मुकेश सोही दिनदेखि ओछ्यानमा परेका थिए। ओछ्यानबाट लडेका मुकेश कहिल्यै उठेनन्। १७ वर्षदेखि उनी जीवन र मृत्युसँग लडिरहेका थिए। निरन्तरको स्याहार र उपचारपछि देब्रे हात चलाउने, आमा भन्ने, हाँस्ने, गिलो खाने कुरा खाने र ह्विलचियरमा अडिन सक्नेसम्म भएका मुकेश २०७५ असारमा अचानक बिरामी परेपछि पुरानै अर्धचेत अवस्थामा फर्किएका थिए। उनको उपचारमा संलग्न स्वर्गीय डा उपेन्द्र देवकोटा र बसन्त पन्तले पनि उनमा आएको सुधारलाई चमत्कारभनेका थिए।"
अयोग्य लडाकुलाई दुई लाख दिने निर्णय कार्यान्वयन नगर्न आदेश,न्यायाधीश कुमार रेग्मीको एक इजलासले आज उक्त विषयमा सरकारको निर्णय कार्यान्वयन नगर्न अल्पकालीन अन्तरिम आदेश गरेको हो। काठमाडौं : सर्वोच्च अदालतले अयोग्य लडाकुलाई दुईदुई लाख दिने सरकारको निर्णय तत्काल कार्यान्वयन नगर्न अल्पकालीन अन्तरिम आदेश गरेको छ। न्यायाधीश कुमार रेग्मीको एक इजलासले आज उक्त विषयमा सरकारको निर्णय कार्यान्वयन नगर्न अल्पकालीन अन्तरिम आदेश गरेको हो। अधिवक्ता ज्ञानेन्द्र आरणसहितले अयोग्य लडाकुलाई जनही दुई लाख दिने निर्णय कार्यान्वयन नगर्न आदेशको माग गर्दै सर्वोच्च अदालतमा रिट निवेदन दायर गरेका थिए। उक्त रिट निवेदनमाथिको प्रारम्भिक सुनुवाइपछि अदाललते रकम दिने निर्णय कार्यान्वयन नगर्न आदेश गरेको हो। अदालतले लिखित जवाफ माग गर्दै दुवै पक्षलाई छलफलमा बोलाउने आदेश गरेको छ।
"सत्तारुढ दलको बैठक सिंहदरवारमा सुरू, को को छन् सहभागी?","काठमाडौं : सत्तारुढ दलको बैठक सिंहदरवारमा सुरु भएको छ। प्रधानमन्त्री पुष्पकमल दाहाल 'प्रचण्ड'ले सत्तासाझेदार दलसँग सरकारले ल्याउन लागेको नीति तथा कार्यक्रममाथि छलफल गर्न बैठक डाकेका हुन्। बैठकमा आर्थिक वर्ष २०८००८१ को नीति तथा कार्यक्रममाथि छलफल हुने प्रधानमन्त्रीका स्वकीय सचिव रमेश मल्लले जानकारी दिए। सरकारले जेठ ५ गते नीति तथा कार्यक्रम ल्याउने तयारी गरेको छ। बैठकमा नेपाली कांग्रेसका सभापति शेरबहादुर देउवा, नेकपा एकीकृत समाजवादीका माधवकुमार नेपाल, जनता समाजवादी पार्टीका उपेन्द्र यादव, जनमतका सीके राउत, लोकतान्त्रिक समाजवादी पार्टीका महन्थ ठाकुर, नागरिक उन्मुक्ति पार्टीकी रञ्जिता श्रेष्ठ, राष्ट्रिय जनमोर्चाका चित्रबहादुर केसी र नेपाल समाजवादी पार्टीका बाबुरामा भट्टराई सहभागी छन्। त्यस्तै बैठकमा रक्षामन्त्री पूर्णबहादुर खड्का, अर्थमन्त्री प्रकाशशरण महत, कानुनमन्त्री धनराज गुरुङ, मीनबहादुर विश्वकर्मा, हितराज पाण्डेलगायत सहभागी छन्।"
"रेशम चौधरीको मुद्दामा बहस सकियो, आजै फैसला आउने संभावना",काठमाडौं : रेशम चौधरीको कर्तव्य ज्यानसम्बन्धी मुद्दामा बहस सकिएको छ। सर्वोच्च अदालतमा तीन दिनदेखि जारी बहस आज सकिएको हो। सर्वोच्च अदालतका प्रवक्ता विमल पौडेलले बहस पैरवी सकिएको र आजै फैसला आउने संभावना रहेको अन्नपूर्णलाई जानकारी दिए। न्यायाधीश आनन्दमहोहन भट्टराई र नहकुल सुवेदीको इजलासमा बहस सकिएको हो। इजलासले आजै फैसला सुनाउने तयारी गरेको छ। यसअघि सोमबार सो मुद्दामा बहस नसकिएपछि आजका लागि हेर्दाहेर्दैमा राखिएको थियो। यो मुद्दामा वैशाख २५ गतेदेखि अन्तिम सुनुवाइ सुरू भएको थियो। सरकारले वैशाख २८ गते नागरिक उन्मुक्ति पार्टीका संरक्षक समेत रहेका चौधरीलाई छुटाउनेगरी कानुन बनाउन केही नेपाल ऐन संशोधन विधेयक संघीय संसद सचिवालयमा दर्ता गरेको थियो। मुद्दा २०७७ साल फागुन १२ गते सर्वोच्च अदालतमा दर्ता भएको थियो। ०७५ फागुन १२ गते कैलाली जिल्ला अदालतले टीकापुर घटनामा चौधरीसहित ११ जनालाई दोषी ठहर गर्दै जन्मकैदको फैसला सुनाएको थियो। ०७७ साल पुस ३ गते उच्च अदालत दिपायलले चौधरीसहित आठ जनालाई जन्मकैदको फैसला सुनाएको थियो। थरुहटको आन्दोनका क्रममा ०७२ भदौ ७ गते भएको टीकापुर घटनामा नेपाल प्रहरीका वरिष्ठ प्रहरी उपरीक्षक लक्ष्मण न्यौपानेसहित आठ जना मारिएका थिए।
नीति बनाउनेकै हरायो नैतिकता,"काठमाडौं : देश सञ्चालनको नीति बनाउने केही सांसदहरू नै भ्रष्टाचार र अनियमिततामा मुछिएका छन्। सांसद र मन्त्रीहरू नै भ्रष्टाचार काण्डामा मुछिन थालेपछि उनीहरूद्वारा बनाइने नीति कस्तो बन्छ भन्ने आम जनताको प्रश्न छ। कुन सांसदले के गरे ? अदालतले फैसला गरेर दोषी ठहर भएका टेकबहादुर गुरुङको अहिलेसम्म पनि सांसद पद खारेज भएको छैन। यस विषयमा प्रश्न गर्दा संसद् सचिवालयका प्रवक्ता एकराम गिरी भन्छन्, सम्भवतः उहाँ निलम्बन हुनु भएको छ। अख्तियारले पठाएको थियो। पुनरावेदन गर्ने म्याद छ होला। सो सबै कुरा हामीलाइ थाहा हुँदैन। अर्का प्रतिनिधिसभा सदस्य लक्ष्मी महतो (कोइरी) वैशाख १९ गते निलम्बन परे। मंसिर ४ को चुनावमा महोत्तरी१ बाट निर्वाचित कोइरी नेकपा एमालेका सांसद हुन्। २०७२ मा भएको मधेस आन्दोलनका क्रममा सशस्त्र प्रहरी बलका असई थमन बिक हत्याका आरोपित कोइरीलाई उच्च अदालत जनकपुरले पुर्पक्षका लागि थुनामा राख्न आदेश दिएको थियो। अख्तियार दुरुपयोग अनुसन्धान आयोग ऐन, २०४८ को दफा २ (घ) र भ्रष्टाचार निवारण ऐन, २०५९ को दफा २ (घ) का अनुसार प्रतिनिधिसभा सदस्य उपरको मुद्दा विशेष अदालतमा विचाराधीन अवस्थामा रहेकोमा उक्त मुद्दा अन्तिम किनारा नभएसम्म स्वतः निलम्बनमा रहने कानुनी व्यवस्था छ। वैशाख १२ मा राष्ट्रिय स्वतन्त्र पार्टीका सांसद ढाकाकुमार श्रेष्ठ अब सांसद नरहेको सभामुख देवराज घिमिरेले सदस्यहरूलाई जानकारी गराए। एक व्यापारीसँग दुई करोड रकम माग गरेको अडियो सार्वजनिक भएपछि रास्वपाले कारबाही गरेको पत्र दिएपछि श्रेष्ठलाई कारबाही गरेको थियो। तर, वैशाख २५ गते न्यायाधीश तिलप्रसाद श्रेष्ठको इजलासले श्रेष्ठमाथि रास्वपाले गरेको कारबाही तत्काल कार्यान्वयन नगर्न अल्पकालीन अन्तरिम आदेश जारी गरेको छ। उनलाई व्यवसायी दुर्गा प्रसाईंसँग २ करोड रुपैयाँ घुस मागेको आरोप लागेको थियो। त्यसपश्चात् पार्टीले उनलाई पार्टीबाट निष्कासित गरेको थियो। सर्वोच्च अदालतले उनलाई कारबाही गर्नुको कारण पनि माग गरेको छ। नेपाली कांग्रेस रामेछापबाट प्रतिनिधिसभाका साझा उम्मेदवार पूर्णबहादुर कान्छाराम तामाङ सडकको ठेक्का लिएर राजनीतिक पहुँचका आधारमा काम अलपत्र पार्ने ठेकेदार (कान्छाराम) विरुद्ध स्थानीयले आन्दोलन गरे। आन्दोलनमा उत्रिएका सयौं स्थानीयले कान्छाराम कन्स्ट्रक्सनका प्रमुख तामाङको विरोधमा नाराबाजी गरे पनि गरे। स्थानीयले पटकपटक ठेक्का लगाउने निकाय पूर्वाधार विकास कार्यालय र जिल्ला प्रशासन कार्यालयको ध्यानाकर्षण गराए पनि ठेकेदारलाई काम लगाइएको थिएन। कारबाही गर्न खोज्दा प्रशासन कार्यालयलाई समेत राजनीतिक पहुँचका भरमा तामाङले उल्टो दबाब दिँदै आरोप उनलाई लागेको छ। सांसद तामाङले ठेक्का लिएको ओखलढुंगा सदरमुकामदेखि निशंखेसम्मको सडक ग्राभेलको काम वर्षौंदेखि अलपत्र छ। आन्दोलनकारीले सोलुखुम्बुओखलढुंगाहर्कपुर सडक खण्डमा पर्ने गोरुमारे भन्ज्याङमा सडक अवरुद्ध पारेका थिए। कान्छाराम कन्स्ट्रक्सनले एक वर्षभित्र सम्पन्न गर्ने सम्झौतासहित २०७६ पुस ९ गते ठेक्का लिएको थियो। पटकपटक म्याद थप गरे पनि हालसम्म काम सम्पन्न नगर्दा सडकमा उड्ने धुलोले आसपासका स्थानीयको स्वास्थ्यमै असर पुगेको उनीहरूको गुनासो छ। १२ किलोमिटर सडक ग्राभेलका लागि १६ करोड ६४ लाख ६५ हजार ८ सय ३८ रुपैयाँमा ठेक्का लागेको थियो। डोलप्रसाद अर्याल राष्ट्रिय स्वतन्त्र पार्टीको कार्यवाहक सभापति र संसदीय दलको नेता मात्र बनेनन्। श्रम रोजगार तथा सामाजिक सुरक्षा मन्त्रीसमेत बने। सामाजिक सञ्जालमा उनी मेनपावर कम्पनीमा आबद्ध भएको कुुरा सामाजिक सञ्जालमा आएपछि उनले आफू थुप्रै व्यवसायमा आबद्ध भए पनि मेनपावर व्यवसाय नभएको सामाजिक सञ्जालमार्फत बताएका थिए। उनलाई सिस्टमबाटै मेनपावर व्यवसायीको नाम हटाएको आरोप छ। सार्वजनिक लेखा समितिका पूर्वसभापति हृदयेश त्रिपाठी पटकपटक हुँदै आएका यस्ता काण्डहरूको दोषीहरूले सहजै उन्मुक्ति पाउनु छानबिन र कार्यान्वयन हुन नसक्नु बढदै जानु कारण बताउँछन्। उनले भने लेखा समितिबाट पछिल्लो समय धेरै काण्ड उम्किएका छन्। छानबिन फितलो हुँदा पार्टी नेतृत्वले बचाउन कोसिस गर्छ। आर्थिक अनुशासनहीनता बढ्दै गएको उनको भनाइ छ। धेरै काण्डहरू यसरी नै सेलाएर गएको बताउँदै त्रिपाठीले अब पनि नेतृत्वले जोगाउने हो कि भन्नेमा शंका गर्छन्। अन्य देशका शीर्ष नेताहरू भेट गर्दा केही राम्रो होला भन्ने अनुमान हुन्छ तर हाम्रो नेताहरू भेट्दा अब के षड्यन्त्र हुन्छ भन्ने जनताले शंकाको घेराले हेर्छन्। पाप धुरीबाट कराएको हो, कुन लेबलको छानबिन हुन्छ देखिएकै छ। सबै संवैधानिक निकायमा राजनीतिक भागबन्डा चल्छ, न्यायालय पनि त्यही हो, त्रिपाठीले भने ।"
"संसदीय समिति क्रियाशील, एकैदिन १० बैठक","काठमाडौं : प्रतिनिधिसभाअन्तर्गतका संसदीय समिति मंगलबारदेखि सक्रिए भएका छन्। गत वैशाख १५ गते गठन भएका प्रतिनिधिसभाअन्तर्गतका संसदीय समिति बैठक आजदेखि बस्न थालेका हुन्। आज एकैदिन १० वटा समिति बैठक बसे। बैठकको अध्यक्षता समितिका जेष्ठ सदस्यहरूले गरेका छन्। बिहान ९ बजे अर्थ समितिको पहिलो बैठक बसेको हो ।अधिकांश संसदीय समितिले बैठकमा स्वागत, परिचय र समितिको कार्यक्षेत्रका सम्बन्धमा जानकारी गराएका छन्। ,अन्तर्राष्ट्रिय सम्बन्ध र पर्यटन,उद्योग तथा वाणिज्य र श्रम तथा उपभोक्ता हित,कानुन,न्याय तथा मानवअधिकार,राज्यव्यवस्था तथा सुशासन,शिक्षा,स्वास्थ्य तथा सूचना प्रविधि ,सार्वजनिक लेखा,दिगो विकास र सुशासन,विद्यायन व्यवस्थापन र राष्ट्रिय सरोकार तथा समन्वय समिति गरी १० वटा समितिको बैठक बसेको हो। अधिकांश समिति करिब २५ सदस्यीय बनाइएको छ। समिति सभापतिमा राजनीतिक दलहरूबीच विवाद हुँदा लामो समयसम्म बैठक बस्न सकेको थिएन। यसअघि वैशाख २९ गते प्रधानमन्त्री तथा माओवादी केन्द्रका अध्यक्ष पुष्पकमल दाहाल प्रचण्ड,नेकपा एमालेका अध्यक्ष केपी शर्मा ओली र नेपाली कांग्रेस सभापति शेरबहादुर देउवाबीच संसदीय समिति सभापति बाँडफाँटको विषयमा सहमति भएको थियो। समितिको प्रमुख कार्यजिम्मेवारी भनेको सचिवालयमा दर्ता भई सभाले सैद्धान्तिक,दफावार छलफलका लागि पठाएका विधेयकलाई निष्कर्षमा पुर्याउनु रहेको छ। संसद्का काम कारबाहीलाई व्यवस्थित रूपले सम्पादन गर्न संसदीय समिति प्रणाली विकसित भएकाले सभाका कामलाई सघाउने गर्छन्। नयाँ नियमावलीले साविकका केही समितिको नाम र कार्यक्षेत्रमा केही सामान्य हेरफेर गरेको छ।"
राप्रपाको केन्द्रीय समिति बैठक आज पनि बस्दै,"काठमाडौं : राष्ट्रिय प्रजातन्त्र पार्टी (राप्रपा)को केन्द्रीय समितिको पूर्ण बैठक आज बिहान ८ बजे पुनः बस्ने भएको छ। काठमाडौँको धूम्रबराहीमा हिजोदेखि सुरु भएको बैठकमा प्रस्तुत गरिएका प्रतिवेदनमा छलफलको क्रम जारी रहेकाले आज पुनः बस्ने गरी बैठक स्थगित गरिएको थियो। बैठकमा पार्टी अध्यक्ष राजेन्द्र लिङ्देनले प्रस्तुत गरेको यथास्थितिवादी राजनीतिक कित्ताको एकमात्र विकल्प राप्रपा शीर्षकको प्रतिवेदनमाथिको छलफलमा नेताहरूले बोल्ने क्रम सकिएको छैन। उक्त प्रतिवेदनमा महाधिवेशन र पुस्तान्तरण, तीनै तहको निर्वाचनमा पार्टीको अवस्था, संवर्द्धनवादी विश्व संगठनमा पार्टीको सहभागिता, राजसंस्था, हिन्दू राष्ट्र संविधान विपरीत नभएको विषय उल्लेख छ। त्यसैगरी, राष्ट्रनिर्माता पृथ्वीनारायण शाहको जन्म दिवसमा सरकारले बिदा उपलब्ध गराएर गल्ती सच्याएको, पछिल्लो पटक सरकारमा पार्टीको सहभागिताका विषय, सरकारमा ४० दिन रहँदा गरेका कार्यका बारेमा प्रतिवेदनमा विषय उल्लेख गरिएको छ। महामन्त्री धवलशम्शेर राणाले सांगठनिक प्रतिवेदन, सबै प्रदेश अध्यक्षबाट सांगठनिक गतिविधिबारे प्रतिवेदन, सचिवालयसम्बन्धी र आर्थिक प्रतिवेदन पनि प्रस्तुत गरिएको छ। मुलुकको समसामयिक राजनीतिक अवस्था, राष्ट्रिय तथा अन्तर्राष्ट्रिय परिस्थितिबारे छलफल गरिने नेता राजाराम श्रेष्ठले जानकारी दिए। बैठकमा पेस गरिएका सबै प्रतिवेदनमाथि केन्द्रीय सदस्यहरूले आफ्नो धारणा राखेपछि सुझावका आधारमा ती परिमार्जन गरिने छन्।"
बालकृष्ण खाँणले आफूलाई निर्दोष प्रमाणित गर्छु भनिरहनु भएको छ : कांग्रेस प्रवक्ता महत,"काठमाडौं : नेपाली कांग्रेसका प्रवक्ता एवं अर्थमन्त्री डाप्रकाश शरण महतले नक्कली भुटानी शरणार्थी प्रकरणमा पक्राउ परेका बालकृष्ण खाँणलाई निलम्बन नगर्नुको कारण स्पष्ट पारेका छन्। मंगलबार काठमाडौंमा सञ्चारकर्मीसँगको छलफलका क्रममा प्रवक्ता डामहतले खाँणले आफू निर्दोष भएको बताएपछि पार्टीले निलम्बन नगरेको बताए। अदालतले दोषी ठहर नगरेसम्म पार्टीले खाँणलाई निलम्बन नगर्ने बताए। उनले नेता खाँणमाथि अनुसन्धान जारी रहेको र कांग्रेस निष्कर्षको पर्खाइमा रहेको जिकिर गरे। उनले भने,'पार्टीका नेता खाँणमाथि अनुसन्धान जारी रहेको र कांग्रेस निष्कर्षको पर्खाइमा रहेको जिकिर गर्नुभयो । खाँणले निर्दोष प्रमाणित गर्छु भनिरहेकाले निलम्बनको निर्णय पार्टीले नगरेको हो।' नक्कली भुटानी शरणार्थी प्रकरणको अनुसन्धानमा पार्टीको पूर्ण सहयोग रहेको उनको भनाइ छ। उनले निर्दोष दोषी हुने अवस्था र दोषी निर्दोष हुने अवस्था आउन नदिन सरकार सजक हुनुपर्ने बताए। नक्कली भुटानी शरणार्थी प्रकरणमा खाणसँगै उनका स्वकीय सचिव नरेन्द्र केसी,तत्कालीन गृहसचिव टेकनारायण पाण्डे,पूर्वगृहमन्त्री रामबहादुर थापाका सुरक्षा सल्लाहकार इन्द्रजित राइ,नेकपा एमालेका सचिव टोपबहादुर रायमाझीलगायत १्३ जना पक्राउ परेका छन्। उनीहरूमाथि अनुसन्धान भइरहेको छ।"
जनमोर्चाको मेचीमहाकाली अभियान सुरु,"बागलुङ : राष्ट्रिय जनमोर्चाले अमेरिकी साम्राज्यवादका विरुद्ध मेचीमहाकाली अभियान बागलुङबाट सुरु गरेको छ। केन्द्रीय कार्यक्रम अन्तर्गत पहिलो दिन बागलुङमा कार्यक्रमसहित अभियान थालिएको हो। जनमोर्चाले अमेरिकी साम्राज्यवादबाट मुलुकको राष्ट्रियता, सार्वभौमसत्ता र अखण्डतामाथि खतरा देखिएकोले जनजागरण अभियान सञ्चालन गर्नुपरेको जनमोर्चाले जनाएको छ। सोमबार अभियानको उद्घाटन गर्दै राजमोका पूर्व केन्द्रीय सचिव कृष्ण अधिकारीले अमेरिकाले सुष्क्ष अध्ययनको लागि संसदमा राजनीतिक दल मार्फत प्रवेश गरेको बताए। उनले गणतन्त्रका लागि लडेका पुस्तालाई बदनाम गरेर निरंकुशता भित्राउने खेल भएमा हुन नदिने गरी लड्न चाहेको बताए। राज्यको कमजोर अवस्थामा अमेरीकी साम्राज्यवाद संसदमा पुग्ने कोशिस गरेको अधिकारीको भनाइ छ। उनले राष्ट्रिय स्वतन्त्र पार्टीको माध्यमबाट अमेरीकी साम्राज्यवाद संसदमा पुगेको आरोप लगाए। अधिकारीले अमेरिकाले नेपाललाई प्रयोग गरेर चीनमा आक्रमण गर्ने तयारी गरिरहेको बताए। अमेरिकाले नेपालमा एउटा दीर्घकालीन योजनाअनुसार काम गरिरहेको छ, अधिकारीले भने, अमेरिकाको अहिलेको मुख्य उद्देश्य नेपाललाई त्यसको इण्डोप्यासिफिक रणनीतिअन्तर्गत ल्याउनु हो। त्यो रणनीतिको उद्देश्य चीनलाई घेराबन्दी गर्नु र चीनका विरुद्धको युद्धमा नेपाललाई आफ्नो युद्धको अखडा बनाउनु हो। उनले सरकारले हाल सञ्चालन गरेको भ्रष्टाचार बिरुद्धको अभियानमा साथ दिने बताए। तर, उनले गणतन्त्रका लागि लडेका पुस्तालाई बदनाम गरेर निरंकुशता भित्राउने खेल भएमा हुन नदिने गरी लड्न चाहेको बताए। राजतन्त्रभन्दा गणतन्त्र राम्रो हो, तर अझै हामी यहाँ सन्तुष्ट हुने होइन उनले भने, इसाइकरण र विभिन्न नारा दिएर राजनीतिक आवरणमा पसेका अमेरिकीबिरुद्ध आवाज उठाउनु पर्छ। राजमोले अभियान जेठ १ गतेदेखि १५ गतेसम्म सञ्चालन गर्ने बताएको छ। अभियानका लागि अधिकारी नेतृत्वले बागलुङबाट पर्वत, पोखरा, नवलपुर, चितवन, पालुङटार हुँदै मनवानपुर पुग्ने योजना बनाएको छ। यस्तै हिमलाल पुरीको नेतृत्वको टोलीले बारादेखि पर्सा, रौतहट, सर्लाही, सिरहा, विराटनगर, इटहरी, सुनसरी, झापा, सिन्धुली, बनेपा, काभ्रेपलाञ्चोक, भक्तपुर, ललितपुर, काठमाडौंमा कार्यक्रम गर्नेछ। केन्द्रीय महासचिव मनोज भट्ट नेतृत्वको टोलीले महेन्द्रनगरबाट बेलौरी, धनगढी, अत्तरिया, दिपायल, डडेलधुरा, डोटी, गुलरिया, बर्दिया, बाँके, नेपालगञ्ज, सुर्खेतमा कार्यक्रम गर्नेछ। दुर्गा पौडेल नेतृत्वले तुलसीपुर, दाङ, प्युठान, अर्घाखाँची, कपिलबस्तु, वुटवल, पाल्पा, गुल्मी, सुनवल, तानसेन लगायतको स्थानमा कार्यक्रम गर्नेछ। जेठ १५ गते सबैको साझा कार्यक्रम काठमाण्डौंमा गर्ने योजना बनेको राष्ट्रिय जनमोर्चा बागलुङका अध्यक्ष राजेन्द्र ढुंगानाले जानकारी दिए।"
मन्त्रिपरिषद् बैठक बस्दै,"काठमाडौं : प्रधानमन्त्री पुष्पकमल दाहाल 'प्रचण्ड'ले मन्त्रिपरिषद् बैठक बोलाएका छन्। बैठक सिंहदरबारस्थित प्रधानमन्त्री एवं मन्त्रिपरिषद्को कार्यालयमा बेलुका ४ बजे बस्ने प्रधानमन्त्रीको सचिवालयले जनाएको छ। बैठकमा सरकारको नीति तथा कार्यक्रम,बजेटलगायत समसामयिक राजनीतिक विषयवस्तु र सरकारी कामकारबाहीबारे छलफल हुने जनाइएको छ।"
"सभामुख र प्रधानमन्त्रीबीच भेट, जेठ ५ मा नीति तथा कार्यक्रम ल्याउने तयारी","काठमाडौं : प्रधानमन्त्री पुष्पकमल दाहाल प्रचण्ड र सभामुख देवराज घिमिरेबीच भेटवार्ता भएको छ। प्रधानमन्त्री प्रचण्ड भेट्न मंगलबार बिहान सभामुख घिमिरे बालुवाटार गएका थिए। भेटमा प्रधानमन्त्री प्रचण्डले जेठ ५ गते सरकारले नीति तथा कार्यक्रम ल्याउने तयारी भएको सभामुखलाई जानकारी गराएका थिए। सभामुखले जेठ ५ नीति तथा कार्यक्रम ल्याउन आफूहरू तयारी अवस्थामै रहेको जवाफ दिएका थिए। सभामुख घिमिरेका प्रेस सल्लाहकार शेखर अधिकारीले संसद्मा विचाराधिन विधेयक,बजेट र नीति तथा कार्यक्रमलगायतको विषयमा छलफल भएको जानकारी दिए। आजबाट संसदीय समितिहरूको बैठक सुरू भएकाले संसदले लय समातेको भन्दै प्रधानमन्त्री प्रचण्डले संसदमा विचाराधिन विधेयकहरू टुंगो लगाउन सहज हुने बताएका थिए। आजदेखि प्रतिनिधिसभाअन्तरगतका संसदीय समितिहरू क्रियाशील भएका छन्। आज मात्रै १० वटा समिति बैठक बसेका हुन्।"
"हाम्रो कानुन, भेदभाव गर्नेले जानून्","काठमाडौं : नक्कली शरणार्थी प्रकरणमा पक्राउ परेका पूर्वउपप्रधानमन्त्री टोपबहादुर रायमाझी सोमबार सरकारी वकिल कार्यालयमा प्रहरीको गाडीबाट ओर्लिनेबित्तिकै मुस्कुराए। जिन्स पाइन्ट, सेतो सर्ट, कोट र ढाका टोपी पहिरिएका उनी सञ्चारकर्मीसामु प्रफुल्ल मुद्रामा देखिए। हातले अभिवादन गर्दै बयान दिन कार्यालयभित्र पसे। घटनाको अनुसन्धानका क्रममा समातिएका उनलाई हतकडी लगाइएको थिएन। उनको भावभंगीमा पनि चुनाव जिते जस्तो देखिन्थ्यो। त्यसअघि सोमबारै सरकारी वकिल कार्यालयमा पूर्वगृहमन्त्री बालकृष्ण खाँणले बयान दिए। खाँणलाई पनि हतकडी लगाइएको थिएन। रायमाझी र खाँणलाई हतकडी नलगाउने मात्रै होइन, हिरासतमा पनि विशेष सुविधा दिइएको छ। त्यसरी अनुसन्धानका क्रममा रहेका दुवै जनाको मुहारमा सोमबार न खिन्नता झल्कियो, न निराशा नै। आरोपित नेताहरूका भावभंगी देख्दा सरकारी वकिल कार्यालय परिसरमा रहेका सर्वसाधारण आक्रोशित भए। दुवै नेताले सुन्ने गरी प्रहरीतर्फ हेर्दै उनीहरू चिच्याएखोइ हतकडी ? हैसियत हेरेर कानुनको विभेदपूर्वक लागू भइरहेकोमा सामाजिक सञ्जालदेखि सडकसम्म सर्वसाधारण आक्रोशित छन्। कानुनी शासनको सिद्धान्तले भन्छ, कानुनभन्दा माथि कोही हुँदैन। सरकारले पनि कानुनभन्दा माथि रहेर काम गर्नु हुँदैन। तर, राज्यकै निकायले कानुनको प्रयोगमा विभेद गरेको पाइएको छ। पूर्वउपप्रधानमन्त्री रायमाझी र पूर्वगृहमन्त्री खाँणलाई प्रहरीले हतकडी नै लगाएको देखिएको छैन। तर, प्रकरणमा पक्राउ परेका अन्य ११ जना आरोपितलाई भने हतकडी लगाइएको छ। जिल्ला सरकारी वकिल कार्यालय र काठमाडौं जिल्ला अदालत परिसरमा उपस्थित सर्वसाधारणले रायमाझी र खाँणलाई पनि हतकडी लगाउन माग गर्दै सोमबार नाराबाजी गरे। सरकारी वकिल कार्यालयमा सुरक्षा कमान्ड सम्हालेका इन्सपेक्टर एस खत्री महिलालाई टाढा गइदिन अनुरोध गरिरहेका थिए। जिल्ला अदालतमा सुरक्षार्थ खटिएका सई वाई न्यौपाने सर्वसाधारणलाई पन्छाउन व्यस्त थिए। अनुसन्धानका क्रममा हिरासतमा रहेका नेताहरूको भावभंगी हेरेर उनीहरू आक्रोशित देखिन्थे। आफ्ना नागरिकलाई नक्कली भुटानी शरणार्थी बनाउन खोज्नेहरू मानव तस्कर हुन्। अझ त्यस्ता नेतालाई ससुरालीमा आएजस्तो व्यवहार गर्ने?, जिल्ला अदालत परिसरमा भेटिएका छविन्द्रराज कँडेलले प्रश्न गरे, खोइ त हतकडी लगाएको ? समान अभियोगमा पक्राउ परेका १३ जनामध्ये प्रहरीले पूर्वउपप्रधानमन्त्री रायमाझी र पूर्वगृहमन्त्रीलाई पक्राउ गर्दा हतकडी नलगाएको हो। अन्य ११ जनालाई हतकडी लगाइयो। म्याद थप र बयान दिन जाँदा पनि हतकडीसहित लगिएको छ। पूर्वउपप्रधानमन्त्री रायमाझी पक्राउ पुर्जी जारी भएको ११ दिनसम्म फरार थिए। पूर्वगृहमन्त्री खाँणको सोमबार झन्डै डेढ घण्टा बयान लिइएको थियो। मंगलबार पनि बयान लिइने सरकारी वकिल कार्यालयले जनाएको छ। बयानका क्रममा नेता खाँणले आफू अस्वस्थ रहेको बताएका थिए। अक्षम्य असमानता नेपाली नागरिकलाई भुटानी शरणार्थी बनाउने धन्दाका गिरोहमाथि अनुसन्धानका लागि प्रहरीले राजनीतिकर्मीदेखि उच्च पदस्थ सरकारी कर्मचारीलाई पक्राउ गरेको छ। म्याद थप र बयानका क्रममा सरकारी वकिल कार्यालय र जिल्ला अदालतमा हाजिर गराइरहेको छ। पक्राउ परेका १३ जना अभियुक्तलाई समान खालको मुद्दा चलाउने निश्चित भए पनि व्यवहार भने फरक पाइएको छ। हिरासतदेखि नै व्यवहारमा असमान पाइएको छ। कांग्रेस नेता एवं पूर्वगृहमन्त्री खाँणलाई हिरासतमा बसाइको बेग्लै व्यवस्था छ। उनी डीएसपी भरतबहादुर शाहको कार्यकक्षमा बसिरहेका छन्। पूर्वउपप्रधानमन्त्री रायमाझीलाई पनि अन्य अभियुक्तको भन्दा कोठा फराकिलो र राम्रो छ। प्रयोग गर्ने शौचालय एवं बाथरुम पनि सफा छ। अन्य अभियुक्तलाई भने थुनुवा कक्षमा राखिएको छ। वरिष्ठ अधिवक्ता एकराज भण्डारी समान खालका अभियुक्तलाई प्रहरी हिरासतदेखि सरकारी वकिल कार्यालय र जिल्ला अदालतमा ल्याउँदासम्म विभेद गर्न नहुने बताउँछन्। २०७५ सालमा चन्दा उठाएको अभियोगमा पूर्वमन्त्री खड्गबहादुर विश्वकर्मालाई पक्राउपछि हतकडी लगाएर अदालत लगिएको दृष्टान्त उनले दिए। पूर्वमन्त्री भए पनि विश्वकर्मालाई अदालतमा पनि हतकडीमै लगिएको थियो, उनले भने। विश्वकर्मा शक्तिमा नभएकाले हतकडी लगाइएको उनको भनाइ छ। रायमाझी र खाँण प्रमुख प्रतिपक्षी दलका एक नेता र सरकारमा भएकाले हतकडी नलगाइएको उनको दाबी छ। सबैलाई हतकडी लगाउनै पर्छ भन्ने छैन, वरिष्ठ अधिवक्ता भण्डारीले भने, एउटै मुद्दाका अभियुक्तमध्ये सर्वसाधारणलाई हतकडी लगाउने र नेतालाई नलगाउनु उपयुक्त होइन। विभेद गर्न मिल्दैन। भाग्ने सम्भावना भएका व्यक्ति, वृद्ध, बालबालिका र बिरामीलाई हतकडी लगाउन नहुने जानकारहरू बताउँछन्। वरिष्ठ अधिवक्ता भण्डारी भन्छन्, अनिल शर्मालाई बिरामी भएको बेलासमेत अस्पतालमा जाँदा हतकडी लगाइएका उदाहरण छन्। सर्वोच्च अदालतका पूर्वन्यायाधीश बलराम केसीका अनुसार संविधानले कानुनको अगाडि सबै बराबर मान्छ। आरोपित दुई जना पूर्वमन्त्रीलाई विशेष ज्वाइँसरहको सुविधा दिने र अन्यलाई फरक व्यवहार गर्नु संविधान एवं कानुनसम्मत होइन, पूर्वन्यायाधीश केसी भन्छन्, मुलुकमा कानुनी शासन कागजमा मात्र सीमित भयो। थुनामा रहेका अभियुक्तमाथि राज्यको तर्फबाट असमान व्यवहार भयो। यो कानुनी शासनको ठाडो बर्खिलाप र उपहास हो। आरोपीहरूलाई किन विभेद भन्ने प्रश्न सुनेपछि नेपाल प्रहरीका प्रवक्ता कुबेर कडायतले बैठकमा व्यस्त भएको बताए। उनले भने, अहिले मिटिङमा छु। पछि कुरा गरौंला। जिल्ला अदालतमा मुद्दा दायर हुने मिति नजिकिँदै गर्दा कानुन व्यवसायी परामर्शमा व्यस्त छन्। अधिकांशको आँखा प्रतिवादीको पक्षबाट बहस गर्नेतर्फ केन्द्रित छ। बार एसोसिएसनका केही पूर्वपदाधिकारी प्रतिवादीलाई कानुनी परामर्श दिइरहेकोले बोल्न नमिल्ने भन्दै पन्छिए। नेपाल बार एसोसिएसनका अधिकांश पूर्वपदाधिकारीहरू समेत प्रतिवादीको पक्षमा बहस गर्नुपर्ने सम्भावना रहेको उल्लेख गर्दै खुलेर बोल्न चाहँदैनन। प्रतिरक्षा गर्दै बहस गर्नुपर्ने अवस्था सिर्जना भएको छ, सम्पर्कमा आएका अधिकांश वरिष्ठ अधिवक्ताले भने, एउटै अभियोग लागेका व्यक्तिहरूमध्ये कसैलाई दुईथरी ढंगले डिल गर्ने वा व्यवहार गर्नु कानुन, विवेक र तर्कसम्मत होइन। कतिपय वरिष्ठ अधिवक्ता प्रतिवादीको पक्षमा बहस गर्दा समाजमा कस्तो प्रभाव पर्ने हो भन्दै हिचकिचाएका छन्।"
प्रधानमन्त्री प्रचण्डले बोलाए सत्तासाझेदार दलको बैठक,"काठमाडौं : प्रधानमन्त्री पुष्पकमल दाहाल 'प्रचण्ड'ले सत्तासाझेदार दलको बैठक बोलाएका छन्। बैठक सिंहदरबास्थित प्रधानमन्त्री तथा मन्त्रिपरिषद कार्यालयमा दिउँसो साढे २ बजे बस्नेछ। सरकारले ल्याउन लागेको नीति तथा कार्यक्रममाथि छलफल गर्न प्रधानमन्त्रीले सत्तासाझेदार दलको बैठक बोलाएको प्रधानमन्त्रीको स्वकीय सचिव रमेश मल्लले जानकारी दिए। उनले भने,' प्रधानमन्त्री प्रचण्डले आर्थिक वर्ष २०८००८१ को नीति तथा कार्यक्रममाथि छलफल गर्न सत्तारुढ दलको बैठक आह्वान गर्नुभएको हो।' सरकारले जेठ ५ गते नीति तथा कार्यक्रम ल्याउने तयारी गरेको छ। सत्तासाझेदार दलमा नेकपा माओवादी केन्द्र,नेपाली कांग्रेस,नेकपा एकीकृत समाजवादी,जनता समाजवादी पार्टी,लोकतान्त्रिक समाजवादी पार्टी,जनमत पार्टी,राष्ट्रिय जनमोर्चा,नेपाल समाजवादी पार्टी,आमजनता पार्टी र नागरिक उन्मुक्ति पार्टी छन्। सरकारले जेठ ५ गते नीति तथा कार्यक्रम र जेठ १५ गते बजेट ल्याउने तयारी गरेको छ।"
नक्कली भुटानी शरणार्थी प्रकरणबारे निष्पक्ष छानबिन होस् : कांग्रेस,"काठमाडौं : नेपाली कांग्रेसका प्रवक्ता एवं अर्थमन्त्री डाप्रकाश शरण महतले नक्कली भुटानी शरणार्थी प्रकरणमा पार्टी सभापति शेरबहादुर देउवा मौन नरहेको स्पष्ट पारेका छन्। नक्कली भुटानी शरणार्थी प्रकरणमा पार्टी नेता तथा पूर्वगृहमन्त्री बालकृष्ण खाँण पक्राउ परेपछि पहिलो पटक पत्रकार सम्मेलन गर्दै प्रवक्ता महतले सभापति देउवा यो प्रकरणको निष्पक्ष र स्वतन्त्र अनुसन्धानको पक्षमा रहेको बताए। यो विषयमा पार्टी सभापति देउवा किन चुप हुनुहुन्छ ? भन्ने प्रश्नको जवाफमा महतले भने,' सभापतिको धेरै बोल्ने बानी पहिले देखि छैन। उहाँले स्वतन्त्र र निष्पक्ष अनुसन्धानको पक्षमा छौं भन्नु भएको छ। दोषी निर्दोष र निर्दोष दोषी हुनुपर्छ भनेर हामीले भनेका छैनौं।' यस्तै प्रवक्ता महतले सांसद आरजु राणा देउवा र मञ्जु खाँणबारे अहिले मिडिया ट्रायल भइरहेको बताए। उनले भने,'आरजुले त्यो अडियो फेक हो भनेर साइबर ब्युरोमा उजुरी पनि दिनु भएको छ। हामीलाई पनि त्यो फेक हो भन्ने लाग्छ। अहिले उहाँहरूविरुद्ध मिडिया ट्रायल भइरहेको छ। उनले नक्कली भुटानी शरणार्थी प्रकरणमा पक्राउ परेका केन्द्रीय सदस्य खाँणले आफू निर्दोष रहेको बताएकाले उनलाई पार्टीबाट निलम्बन नगरिएको बताए। उनले खाँणमाथि अनुसन्धान जारी रहेको र कांग्रेस निष्कर्षको पर्खाइमा रहेको जिकिर गरे। त्यस्तै महतले पार्टीको केन्द्रीय समिति बैठक बस्न ढिलाई भएको स्वीकार गर्दै केहिदिनपछि बैठक बसेर भातृसंगठनदेखि विभाग लगायतका विषयमा आवश्यक निर्णय गर्ने बताए।"
१० वटा संसदीय समितिको बैठक आज,"काठमाडौं : प्रतिनिधिसभा गठन भएको छ महिनापछि अर्थात आजदेखि संसदीय समिति क्रियाशील हुने भएको छ। सभामुख देवराज घिमिरेले कानून निर्माण र जनताका सरोकारका मुद्दामा संसदीय समिति एकैसाथ छन् भन्ने सन्देश प्रवाह होस् भनी बिहान नौ बजे १० वटै समितिका बैठक राख्न सुझाव दिएका थिए। उनको सुझावअनुसार प्रतिनिधिसभा मातहतका सबै विषयगत समितिका बैठक एकैसाथ राख्ने तयारी भएको संघीय संसद् सचिवालयका सहप्रवक्ता दशरथ धमलाले जानकारी दिए। समितिका सभापति चयन नभएसम्मका लागि बैठकको अध्यक्षता हाल तत् तत् समितिका ज्येष्ठ सदस्यले गर्नेछन्। समितिको पहिलो बैठकमा ज्येष्ठ सदस्यले सदस्यहरूलाई स्वागत गर्ने, परिचय कार्यक्रम हुने र कार्यक्षेत्रबारे जानकारी गराइने कार्यसूची बनाइएको छ। प्रतिनिधिसभा मातहत अर्थ, अन्तर्राष्ट्रिय सम्बन्ध र पर्यटन, उद्योग तथा वाणिज्य र श्रम तथा उपभोक्ता हित, कानून, न्याय तथा मानवअधिकार, कृषि सहकारी तथा प्राकृतिक स्रोत, महिला तथा सामाजिक मामिला, राज्यव्यवस्था तथा सुशासन, पूर्वाधार विकास, शिक्षा, स्वास्थ्य तथा सूचना प्रविधि तथा सार्वजनिक लेखा छन्। समितिको प्रमुख कार्यजिम्मेवारी भनेको सचिवालयमा दर्ता भई सभाले सैद्धान्तिक, दफावार छलफलका लागि पठाएका विधेयकलाई निष्कर्षमा पुर्याउनु रहेको छ। सभामा ठूलो सङ्ख्या हुने भएको र सबै काम गहिरोसँग अध्ययन तथा अनुसन्धान गरी निष्कर्षमा पुर्याउन चुनौती खडा हुने भएकाले प्रभावकारी कार्यसम्पादन गर्न विश्वभर नै संसदीय समिति प्रणाली अभ्यासमा आएका हुन्। अधिकांश समिति करिब २५ सदस्यीय बनाइएको छ। संसद्का काम कारबाहीलाई व्यवस्थित रूपले सम्पादन गर्न संसदीय समिति प्रणाली विकसित भएकाले सभाका कामलाई सघाउने गर्छन्। कतिपय सवालमा दोहोरो संवाद गरी छलफल गर्नुपर्ने, अनुगमन निगरानी गरी प्रतिवेदन तयार गर्नुपर्ने तथा विधेयकमाथि प्रत्येक शब्द र प्रावधानमाथि छलफल हुनुपर्ने भएकाले समितिले सभाको कार्य जिम्मेवारीलाई सहज तुल्याउन सहयोग पुर्याउँछ। प्रतिनिधिसभाले यसअघि नै नयाँ नियमावली बनाई कार्यान्वयनमा ल्याइसकेको छ। नयाँ नियमावलीले साविकका केही समितिको नाम र कार्यक्षेत्रमा केही सामान्य हेरफेर गरेको छ। सभाबाट गत वैशाख १५ गते ती समिति गठन भएको घोषणा भएको थियो। अघिल्लो कार्यकालमा प्रतिनिधिसभाका १० समितिमध्ये छ वटा समितिका सभापति महिला थिए। मुलुकका प्रमुख राजनीतिक दलबीच कुन समितिको नेतृत्व कसले पाउने भन्नेमा मोटामोटी सहमति भइसकेको बताइएको छ। विगतदेखि कै अभ्यास अनुरूप सार्वजनिक लेखा समिति भने प्रमुख प्रतिपक्षी दलले प्राप्त गर्नेछ। विषयगत समितिका केही बैठकपछि समितिको नेतृत्व चयन प्रक्रिया हुने अनुमान गरिएको छ।"
"राप्रपाको केन्द्रीय समिति बैठक जारी, केन्द्रीय सदस्यहरूले धारणा राख्दै","काठमाडौं : राष्ट्रिय प्रजातन्त्र पार्टी (राप्रपा)को केन्द्रीय समितिको पूर्ण बैठक जारी छ। पार्टीको केन्द्रीय कार्यालय धुम्बराहीमा सोमबारदेखि सुरु भएको बैठकमा प्रस्तुत गरिएका प्रतिवेदनमा छलफल जारी छ। बैठकमा पार्टी अध्यक्ष राजेन्द्र लिङ्देनले प्रस्तुत गरेको यथास्थितिवादी राजनीतिक कित्ताको एकमात्र विकल्प राप्रपा शीर्षकको प्रतिवेदनमाथिको छलफलमा नेताहरूले आआफ्नो भनाइ राखिरहेका छन्। उक्त प्रतिवेदनमा महाधिवेशन र पुस्तान्तरण, तीनै तहको निर्वाचनमा पार्टीको अवस्था, संवर्द्धनवादी विश्व संगठनमा पार्टीको सहभागिता, राजसंस्था, हिन्दू राष्ट्र संविधान विपरीत नभएको विषय उल्लेख छ। त्यसैगरी,राष्ट्रनिर्माता पृथ्वीनारायण शाहको जन्म दिवसमा सरकारले बिदा उपलब्ध गराएर गल्ती सच्याएको,पछिल्लो पटक सरकारमा पार्टीको सहभागिताका विषय, सरकारमा ४० दिन रहँदा गरेका कार्यका बारेमा प्रतिवेदनमा विषय उल्लेख गरिएको छ। महामन्त्री धवलशम्शेर राणाले सांगठनिक प्रतिवेदन,सबै प्रदेश अध्यक्षबाट सांगठनिक गतिविधिबारे प्रतिवेदन,सचिवालयसम्बन्धी र आर्थिक प्रतिवेदन पनि प्रस्तुत गरिएको छ। मुलुकको समसामयिक राजनीतिक अवस्था, राष्ट्रिय तथा अन्तर्राष्ट्रिय परिस्थितिबारे छलफल गरिने नेता राजाराम श्रेष्ठले जानकारी दिए। बैठकमा पेस गरिएका सबै प्रतिवेदनमाथि केन्द्रीय सदस्यहरूले आआफ्नो धारणा राखेपछि सुझावका आधारमा ती परिमार्जन गरिने छन्।"
वालिङले खुलायो ५ वटा वडामा जग्गा कित्ताकाट,"स्याङ्जा : वालिङ नगरपालिकाले मंगलबारदेखि जग्गाका कित्ताकाट सुरु गरेको छ। नगरभित्रका १४ वडा मध्ये ५ वटा वडामा मात्र लागू हुनेगरी कित्ताकाट सुरु गरेको हो। राष्ट्रिय भूउपयोग ऐन २०७६ र नगरपालिकाको भूउपयोग क्षेत्र वर्गीकरण तथा मापदण्ड तथा आधारहरु, २०७९ अनुसार नगरपालिकाले जग्गाको बर्गिकरण गरसँगै आंशिक कित्ताकाट सुरु गरेको नगरप्रमुख कृष्ण खाँणले जानकारी दिए। उनले भने, लामो समयदेखि जग्गाको कित्ताकाट रोकिदा अंशबण्डालगायत कारोबारसहित ब्यवसायमा समेत समस्या परेको थियो। नगरपालिका भित्रका ५ वटा वडाहरुमा कित्ताकाट सुरु भएको प्रमुख प्रशासकीय अधिकृत तेजराज शर्माले जारी गरेको सूचनामा उल्लेख छ। नगरपालिकाका वडा नं६, ८, ९, १० र १३ मा कित्ताकाट सुरु भएको हो। कित्ताकाट सुरु हुने वडाको जग्गा वर्गीकरण गरी सम्बन्धित मालपोत र नापी कार्यालयमा पठाइसकिएको शर्माले जारी गरेको सूचनामा उल्लेख छ।"
तीन भारतीय नागरिकलाई कैद सजाय,राजविराज : सप्तरीमा २५ वर्ष कान्छीसँग बालविवाह गर्ने भारतीय नागरिकलाई तीन महिना कैद सजाय भएको छ। जिल्ला न्यायाधीश हेमन्त रावलको इजलाशले जम्मु कश्मिर राज्य श्रीनगर अविकरपोरा पालामोराका ४१ वर्षीय गुलाम जिलानीलाई सोमबार कैद सजायको फैसला गरेको हो। जिलानीलाई दुई हजार रूपैयाँ जरिवानासमेत भएको अदालतका सूचना अधिकारी भरतमणि पोखरेलले बताए। नेपाल ल्याई बालविवाह गराउन सहयोग गर्ने भारत जम्मु काश्मिर राज्य रैनवारीका ४० वर्षीय मो रफिक खार र उनकी श्रीमती २७ वर्षीया नुर जहानलाई साढे एक महिना कैद सजाय भएको छ। खार र जहानलाई जनही एक हजार रूपैयाँ जरिवानासमेत भएको सूचना अधिकारी पोखरेलले बताए। तीनै जना अभियुक्तबाट फौजदारी कसूर पीडित राहत कोषमा जनही दुई सय रूपैयाँ भराउने फैसला पनि भएको छ। अभियुक्तहरूले तिर्नुपर्ने जरिवानाबापतको रकम भने बढी दिन कैद बसेको अवधिबाटै भुक्तान भएको कारागार प्रशासनले जनाएको छ। जिलानीले १७ वर्षीया बालिकासँग गत माघ ८ गते राजगढ गाउँपालिका२ इनर्वामा बालविवाह गरेका थिए। बालविवाह गरेर भारततर्फ जाँदै गरेको अवस्थामा सशस्त्र प्रहरी बल नेपाल बोर्डर आउट पोष्ट बनैनियाको टोलीले बालिका र तीनै जना भारतीय नागरिकलाई पक्राउ गरेको थियो। राजीखुसीले विवाह गरेकाले बालिकाका अभिभावकले उजुरी दिन अस्विकार गरेपछि सशस्त्र प्रहरीकै प्रतिवेदनका आधारमा मुद्दा दर्ता भएको थियो। सशस्त्र प्रहरी निरीक्षक तुलसीराम कार्कीको प्रतिवेदनले जिलानीसहित उनलाई नेपाल ल्याएर विवाह गराउने खार र उनकी श्रीमती जहान तथा बालिकाविरुद्ध समेत उजुरी दर्ता भएको थियो। जिल्ला अदालतमा विवाहका लागि सहमति दिने बालिकाको बुबा र आमासमेत ६ जनामाथि फागुन ५ गते अभियोगपत्र दायर भएको थियो। जिल्ला न्यायाधीश हेमन्त रावलको इजलाशबाट फागुन १० गते बालिकालाई तीन महिना कैद गरी सजाय स्थगनको फैसला भएको छ। माघ १४ गते पक्राउ परेका आरोपितहरू गत फागुन ११ गतेदेखि पुर्पक्षका लागि राजविराज कारागारमा थुनामा थिए। अदालतमा फागुन १७ गते हाजिर भएका बालिकाका आमा साधारण तारेखमा र बुवा ५ हजार रूपियाँ धरौटी राखी पुर्पक्षका लागि तारेखमा रिहा भएका थिए। बालिकाका बुबाआमाले भने अभियोग दाबीबाट सफाइ पाएका छन्।
चक्कु प्रहार गर्ने चार जना पक्राउ,"सिन्धुली : सिन्धुलीको तिनपाटन गाउँपालिका५ थाक्लेडाँडाका एक युवकमाथि चक्कु प्रहार गर्ने चार जनालाई प्रहरीले नियन्त्रण्मा लिएर सार्वजनिक गरेको छ। मंगलबार इलाका प्रहरी कार्यालय डाकाहले तिनपाटन५ थाक्लेडाँडाका वर्ष ३० का लोकबहादुर सार्कीलाई चक्कु प्रहार गर्ने चार जनालाई तिन हजार नगदर एक थना मोबाइल तथा चम्कीलो ढुंगा जस्तो बस्तु सहित नियन्त्रण्मा लिएर सार्वजनिक गरेको हो। पक्राउ पर्नेमा तिनपाटन गाउँपालिका ७ का वर्ष १९ का विशाल भनिने जीवन श्रेष्ठ, वर्ष २२ का खड्ग बहादुर श्रेष्ठ, घ्याङलेख गाउँपालिका ३ का वर्ष २० का रोशन कार्की, र सोही ठाउँका वर्ष २७ का सुरेन्द्र कामी रहेको जिल्ला प्रहरी कार्यालय सिन्धुलीका प्रहरी उपरीक्षक राजकुमार सिलवालले जानकारी दिए। पक्राउ परेकामध्ये खड्गबहादुर श्रेष्ठले सार्कीलाई छुरा हानेको सिलवालले बताए। घटनामा संलग्न तिनपाटन गाउँपालिका ७ बस्ने वर्ष २७ का विदुर लामिछाने भने फरार छन्। उनको खोजीकार्य भइरहेको बताइएको छ। लोकबहादुर सार्कीसँग भएको चम्किने ढुंगाजस्तो बस्तुको विषयमा विवाद हुँदा पाँच जनाको समुहमा आएको टोलीले सार्कीमाथि चक्कु प्रहार गरेको थियो। उनीहरूले सार्कीको साथबाट ३ हजार नगद तथा एक थान सामसुम कम्पनीको मोबाइलसमेत लुटेर लगेका थिए। घटनालगत्तै प्रहरी चौकी वाङरिङ चकमके र इलाका प्रहरी कार्यालय डाकाहाको प्रहरी टोलीले उनीहरूलाई तिनपाटन गाउँपालिका ४ सोडेबाट नियन्त्रणमा लिएको थियो। पक्राउ परेका चारै जनामाथि ज्यानमार्ने उद्योग मुद्दामा जिल्ला अदालत सिन्धुलीबाट सात दिनको म्याद थप गरी अनुसन्धान थालिएको छ। गत वैशाख ३१ गते तिनपाटन गाउँपालिका ५ थाक्लेडाँडामा सार्कीमाथि छुरा प्रहार भएको थियो। छुरा प्रहारबाट घाइते भएका सार्कीको लाम्पान्टार अस्पतालमा उपचार पछि थप उचारका लागि काठमाडौं लगिएको छ। उनी अहिले खतरा मुक्त रहेको प्रहरीले जनाएको छ।"
चट्याङ लागेर घाइते तीन यार्सागुम्बा संकलकको चार दिनपछि उद्धार,"दार्चुला : दार्चुलामा यार्सागुम्बा संकलन गर्ने क्रममा चट्याङ लागेर घाइते भएका तीन जना यार्सा संकलकको चार दिनपछि उद्धार गरिएको छ। घाइते यार्सा संकलकहरूको आज बिहान ९ बजे नेपाली सेनाको हेलिकोप्टरमार्फत उद्धार गरी तीनै जनालाई उपचारका लागि नेपालगञ्ज मेडिकल कलेज पठाइएको प्रमुख जिल्ला अधिकारी किरण जोशीले जानकारी दिए। चट्याङबाट घाइते यार्सागुम्बा संकलकहरूको उद्धारका लागि सुर्खेतबाट सोमबार आएको नेपाली सेनाको हेलिकोप्टर खराब मौसमका कारण सदरमुकाम खलंगामै थन्किएको थियो। शनिबार साँझ चट्याङ लागेर ब्यास गाउँपालिकाको हुमदुम्तीमा तीन यार्सागुम्बा संकलक घाइते भएका थिए। चट्याङ लागेर दुहुँ गाउँपालिका२ हिकिलाका १८ वर्षीय महेश बडाल, सोही गाउँपालिका१ पिपलचौरीका ३७ वर्षीय आनसिंह महरा र उनकी ३० वर्षीया श्रीमती मानमती महरा घाइते भएका थिए। उनीहरू गाउँलेसँगै यार्सागुम्बा सङकलनका लागि हिमाली भेग उक्लेका थिए। दार्चुलको हिमाली भेगमा जेठदेखि असार अन्तिम सातासम्म यार्सागुम्बा संकलन गरिन्छ।"
काभ्रेमा सहकारी चोरी गरेर भागेका ४ जना पक्राउ,"काभ्रे : जिल्ला प्रहरी कार्यालय काभ्रेले पनौती नगरपालिका वडा नम्बर ४ मा रहेको सामुदायिक बचत तथा ऋण सहकारी संस्था लिमिटेड लुटपाटमा संलग्न भएको आरोपमा चार जनालाई पक्राउ गरेको छ । सहकारी चोरी भागेका चार जनालाई मंगलबार पत्रकार सम्मेलन गरेर सार्वजानिक गरिएको हो । पक्राउ परेका चारै जना मकवानपुर जिल्लाका रहेका उनीहरुलाई काठमाडौं र मकवानपुर जिल्लाको विभिन्न स्थानबाट पक्राउ गरिएको जिल्ला प्रहरी प्रमुख एसपी भाग्येन्द्रपुरुष ढकालले पत्रकार सम्मेलनमा जानकारी दिए । पक्राउ पर्नेमा मकवानपुर जिल्लाको इन्द्रसरोवर गाउँपालिका वडा नम्बर ५ का २४ वर्षीय अमृत थिङ, २९ वर्षीय गम्भीर भनिने सोमलाल थिङ र वडा नम्बर ५ फाखेलका ३० वर्षीय अशोक रुम्बा र ३५ वर्षीय अकुबर लामा रहेका प्रहरीले जनाएको छ । अमृत र सोमलाललाई काठमाडौंको चन्द्रगिरी नगरपालिका स्याङजाली चोकबाट पक्राउ परेको अन्य दुई अशोक र अकुबरलाई मकवानपुरको फाखेल नियन्त्रणमा लिइएको प्रहरीले जनाएको छ । उनीहरुको साथबाट नगद ५ लाख ४५ हजार रुपैयाँ, एक थान भरुवा बन्दुक र सहकारी चोरी गर्दा प्रयोग भएका फलामका विभिन्न सामग्री बरामद भएको जिल्ला प्रहरी प्रमुख एसपी ढकालले जानकारी दिए । ५६ जनाको समूहमा आएका उनीहरुले पिपिइ ड्रेस र मुखमा माक्स लगाइ सहकारीभित्र सुरक्षार्थ खटिएका गार्डलाई एक्कासी नियन्त्रणमा लिइ सहकारीभित्र रहेको भल्ट फुटाइ सो भल्टभित्र रहेको रकम चोरी गरिएको प्रहरी अनुसन्धानमा खुलेको जनाएको छ । गत वैशाख १९ गते राति १ बजेर २० मिनेट जाँदा सहकारीका सुरक्षा गार्डलाई नियन्त्रणमा लिएर उनीहरुले लुटपाट गरेका थिए । पक्राउ गरिएका चार जनालाई सम्मानित जिल्ला अदालतबाट ७ दिनको म्याद थप गरी थप अनुसन्धान गरिएको जिल्ला प्रहरी कार्यालय काभ्रेले जनाएको छ । सहकारीबाट ३२ लाख ३१ हजार सात सय ४५ रुपैयाँ नगद चोरी गरी फरार रहेका उनीहरुलाई जिल्ला प्रहरी कार्यालय काभ्रे र मकवानपुर प्रहरीको सक्रियतामा पक्राउ गरिएको छ । सहकारीमा चोरीमा संलग्नहरुको खोजीका लागि जिल्ला प्रहरी कार्यालय काभ्रेका डिएसपी ढुण्डीराज न्यौपाने र ईलाका प्रहरी कार्यालय बनेपाका डिएसपी रेशम बोहरा नेतृत्वको टोली परिचालन गरिएको जिल्ला प्रहरी कार्यालय काभ्रेले जनाएको छ ।"
जुम्लामा अटो दुर्घटना हुँदा एक जनाको मृत्यु,जुम्ला सदरमुकाम खलंगा बजारदेखि पातारासी गाँउपालिका जाँदै गरेको क १ घ १५ नम्बरको अटोरिक्सा दुर्घटना भएको हो। वीरेन्द्रनगर : जुम्लाको सदरमुकाम खलंगादेखि पातारासी गाउँपालिकामा जाँदै गरेको अटोरिक्सा दुर्घटना हुँदा एक जनाको मृत्यु भएको छ। उक्त दुर्घटनामा दुई जना घाइते भएका छन्। जुम्ला सदरमुकाम खलंगा बजारदेखि पातारासी गाँउपालिका जाँदै गरेको क १ घ १५ नम्बरको अटोरिक्सा दुर्घटना भएको हो। उक्त दुर्घटनामा चन्दननाथ नगरपालिका १० का अन्दाजी ४० वर्षीय मेघराज न्यौपानेको कर्णाली स्वास्थ्य विज्ञान प्रतिष्ठान शिक्षण अस्पताल जुम्लामा उपचारका क्रममा मृत्यु भएको जिल्ला प्रहरी कार्यालय जुम्लाले जनाएको छ। प्रहरीका अनुसार घाइते हुनेमा पातारासी गाउँपालिका३ का ४२ वर्षीय कृष्ण बोहरा र अटोचालक चन्दननाथ नगरपालिका ९ का गोविन्द सार्की सामान्य घाइते भएका छन्। घाइते दुबै जनाको कर्णाली स्वास्थ्य विज्ञान प्रतिष्ठान शिक्षण अस्पताल जुम्लामा उपचार भइरहेको छ।
मोलुङका कृषि शाखा प्रमुख पक्राउ,कट्वालमाथि १६ वर्षीया बालिकालाई घरमै बोलाएर यौन दुर्व्यवहार गरेको आरोप छ। पीडिको तर्फबाट बालिकाकी आमाले उजुरी दर्ता गरेकी हुन्। छोरीमाथि दुर्व्यवहार गरेको विषय उठाउँदा आमामाथि समेत अपशब्द प्रयोग गरेको पीडित पक्षको आरोप छ। ओखलढुंगाः बाल यौन दुरुपयोगको आरोप लगेका मोलुङ गाउँपालिकाका कर्मचारी तथा कृषि शाखा प्रमुख विनोद कटवाललाई प्रहरीले पक्राउ गरेको छ। कृषि शाखामा कार्यरत अधिकृत छैठौं कट्वालविरुद्ध बाल यौन दुरुपयोगको अभियोगमा बैशाख २६ गते उजुरी दर्ता भएको थियो। उजुरी दर्ता भएपछि फरार रहेका कट्वाललाई मंगलबार नियन्त्रणमा लिएर अनुसन्धानका लागि ७ दिनको म्याद थप गरिएको जिल्ला प्रहरी कार्यालय ओखलढुंगाका प्रहरी निरीक्षक देवेन्द्र दासले जानकारी दिए। कट्वालमाथि १६ वर्षीया बालिकालाई घरमै बोलाएर यौन दुर्व्यवहार गरेको आरोप छ। पीडिको तर्फबाट बालिकाकी आमाले उजुरी दर्ता गरेकी हुन्। छोरीमाथि दुर्व्यवहार गरेको विषय उठाउँदा आमामाथि समेत अपशब्द प्रयोग गरेको पीडित पक्षको आरोप छ। घटना बाहिर आएपछि २० गते देखि कार्यालयमा उपस्थित नभएका कट्वालले २२ गते जागिरबाट राजीनामा गरेको खुलेको छ। उनले कार्यालयमा २५ गते २२ गतेको मितिमा राजनीनामा दर्ता गराएर सम्पर्कविहीन भएको बताइएको छ।
पुल तर्न पनि शुल्क तिर्नुपर्ने बाध्यता,"बेदकोट : कञ्चनपुरको शुक्लाफाँटा नगरपालिका११ देखतभुलीकी प्रेमा रानालाई दिनहुँ दोदा नदी तर्नुपर्छ। उनी लालझाडी गाउँपालिका२ स्थित सिद्धबैजनाथ माध्यमिक विद्यालयको शिक्षण गर्छिन्। विद्यालय आउजाउका लागि दोदा नदी पार गर्न काठे पुलको सहारा लिन्छिन् प्रेमा। साइकलमा ओहोरदोहोर गर्ने उनको दोदा नदीमाथिको जीर्ण काठे पुल प्रयोग गरेवापत शुल्क तिर्नुपर्ने बाध्यता छ। 'वर्षौँदेखि नदी तर्न काठे पुलकै प्रयोग गर्दै आएका छौँ, यो पुल पनि अब जीर्ण बन्दै गएको छ', उनले भनिन्, 'प्रत्येक दिन ओहोरदोहोर गर्ने हुनाले महिनाभरको शुल्क एकमुष्ट तिरेकी छु।' लालझाडी गाउँपालिका४ सिखलपट्टीका कमल साउदको पनि दैनिकी यस्तै छ। दैनिक काठेपुल भएर साइकलमा आउजाउ गर्ने उनी शुल्क तिर्ने गर्छन्। दोदा नदीमा पक्की पुल नहुँदा वर्षौँदेखि यहाँका स्थानीय शुल्क तिरेर काठे पुल भएर यात्रा गर्ने गरेको उनले बताए। 'पक्की पुल निर्माण सुरु भएको वर्षौँ भइसक्यो, काम सकिएको छैन', उनले भने, 'पक्की पुल नहुँदा काठे पुलमा पैसा तिरेर नदी वारपार गर्ने गरेका छौँ।' स्थानीय काठे पुल प्रयोग गरेवापत साइकलको १० र मोटरसाइकलको ३० शुल्क तिर्ने गरेका छन्। लालझाडी गाउँपालिका४ की वृद्धा सरस्वती रानाको परिवारले व्यक्तिगत लगानीमा दोदा नदीमा काठे पुल बनाएको थियो। दिनभर काठे पुल कुर्ने उनी नदी ओहोरदोहोर गर्नेबाट शुल्क संकलन गरेर जीविकोपार्जन गर्दै आएका छन्। 'दिनमा दुई सय भन्दा बढी मानिस काठे पुल भएर नदी वारपार गर्छन्', उनले भने, 'यहीँबाट आएको पैसाले घरखर्च चलेको छ।' सालको काठबाट फलेक जोडेरले अस्थायी पुल बनाइएको छ। उक्त पुलको टेको मक्किएका छन्। वर्षौँदेखि आफ्नै गाउँ आउजाउ गर्न जीर्ण काठे पुल चढ्न बाध्य छन्, लालझाडीका स्थानीय। 'वर्षौँ भइसक्दा पनि शुल्क तिरेर काठे पुलबाट नदी वारपार गर्ने बाध्यता हटेन, पक्की पुल भएर आउजाउ पर्ने सपना नै छ', स्थानीय सेमलाल रानाले भने, 'काठे पुल विस्थापित भएर पक्की पुलमा आउजाउ गर्ने हाम्रो सपना कहिले पूरा होला ?' बर्खामा बाढी आउने हुनाले जिल्लाको दुर्गम क्षेत्रअन्तर्गत पर्ने लालझाडीसँगको सम्पर्कबिच्छेद हुन्छ। मङ्सिरदेखि जेठसम्म मात्रै काठे पुलको सहायताले नदी वारपार गर्न सकिन्छ। बर्खामा उर्लिएर आउने दोदा नदीले यहाँका स्थानीयलाई दुःख दिने गरेको छ। 'बर्खायाममा बाढी आएपछि यो बाटो भएर आउजाउ गर्न सकिँदैन', उनले भने, 'सात महिनामात्रै काठे पुल भएर नदी वारपार गर्ने गरिन्छ।'"
गाई खोज्न जङ्गल गएका शेर्पा मृत फेला,आइतबार चरनमा निस्किएका गाई खोज्न जङ्गल गएका शेर्पा मृतावस्थामा फेला परेको जिल्ला प्रहरी कार्यालय ताप्लेजुङले जनाएको छ । ताप्लेजुङ : ताप्लेजुङको फक्ताङलुङ गाउँपालिका६ लेलेपको लेप्चुङका ५५ वर्षीय लाक्पाडन्डु शेर्पा मृतावस्थामा फेला परेका छन् । आइतबार चरनमा निस्किएका गाई खोज्न जङ्गल गएका शेर्पा मृतावस्थामा फेला परेको जिल्ला प्रहरी कार्यालय ताप्लेजुङले जनाएको छ । गाई खोज्न हिँडेका शेर्पा घर नफर्किएपछि आफन्तले प्रहरीलाई खबर गरेको र प्रहरीचौकी लेलेपबाट खटेको प्रहरीको टोलीले खोजतलास गर्ने क्रममा मृतावस्थामा फेला पारेको जिल्ला प्रहरी कार्यालय ताप्लेजुङका प्रमुख तथा प्रहरी नायब उपरीक्षक राजन लिम्बूले जानकारी दिए। उनका अनुसार कानुनी प्रक्रिया पूरा गरी शेर्पाको शव आफन्तलाई जिम्मा लगाइएको छ । रासस
बागलुङका तीन पालिकाबाट श्रम स्वीकृति,"बागलुङ : बागलुङका तीन गाउँपालिकाबाट श्रम स्वीकृति र पुनः स्वीकृतिसम्बन्धी सेवा सुरु भएको छ। वैदेशिक रोजगारीमा जान चाहने व्यक्तिलाई काठेखोला, ताराखोला र बडिगाड गाउँपालिकाले रोजगार शाखामार्फत श्रम स्वीकृति दिन थालेका हुन्। श्रम, रोजगार तथा सामाजिक सुरक्षा मन्त्रालयको परिपत्रअनुसार जिल्लाका स्थानीय तहबाटै यो व्यवस्था सुरु भएको हो। काठेखोला गाउँपालिकाका प्रमुख प्रशासकीय अधिकृत खगराज गौतमले मन्त्रालयको परिपत्रअनुसारै उक्त काम सुरु गरिएको बताए। वैदेशिक रोजगारीमा जान चाहने व्यक्तिले स्थानीय तहबाटै श्रम स्वीकृति तथा पुनः श्रम स्वीकृति सेवा पाएपछि दंग छन्। यसअघि श्रम स्वीकृति लिन वैदेशिक रोजगार विभाग वा प्रदेशस्थित श्रम कार्यालय जानुपर्ने बाध्यता थियो। गाउँबाटै श्रम स्वीकृति पाउँदा वैदेशिक रोजगारीमा जाने युवाहरू उत्साहित भएका बडिगाडका प्रमुख प्रशासकीय अधिकृत चेतनारायण भण्डारीले सुनाए। वैशाखको पहिलो सातादेखि नै सेवा सुरु गरेको बडिगाड गाउँपालिकामा गत मंगलबार मात्र पहिलो पटक जापान जाने युवाले पुनः श्रम स्वीकृति लिएका छन्। बडिगाड५ का टेकबहादुर जीसीले जापानमा रोजगारीका लागि जान पुनः श्रम स्वीकृति लिएको प्रमुख प्रशासकीय अधिकृत भण्डारीले बताए। यसअघि श्रम स्वीकृति लिन काठमाडौं जानुपर्ने बाध्यता रहे तापनि अहिले आफ्नै पालिकाबाट सेवा पाएको बडिगाड५ का टेकबहादुर जीसीले बताए। श्रम स्वीकृतिका लागि अनलाइन प्रणालीको सुरुआत भएसँगै वैशाख १ गतेदेखि यो सेवा स्थानीय तहले नै दिन पाउने व्यवस्था गरिएको थियो। श्रम स्वीकृति लिने व्यक्तिले राहदानी, एक प्रति पासपोर्ट साइजको फोटो, पारिवारिक विवरण, बैंक खाता, व्यक्तिगत इमेल, सम्पर्क नम्बर, रोजगारदाताले दिएको सम्झौतापत्र, राहदानीको प्रतिलिपिसहित पालिकाको रोजगार सेवा केन्द्रमा निःशुल्क अनलाइन आवेदन दिन सकिने ताराखोला गाउँपालिकाका निमित्त प्रमुख प्रशासकीय अधिकृत प्रकाश गैरेले बताए। श्रम स्वीकृति लिँदा तिर्नुपर्ने शुल्क बैंकिङ प्रणालीबाट बुझाउनुपर्ने निमित्त प्रमुख प्रशासकीय अधिकृत गैरेले बताए।"
"एक महिनामा चट्याङबाट पाँचको मृत्यु, ४३ जना घाइते","काठमाडौं : पछिल्लो एक महिनामा देशका विभिन्न स्थानमा चट्याङका थुप्रै घटना घटेका छन्। राष्ट्रिय विपद् जोखिम न्यूनीकरण व्यवस्थापन प्राधिकरणका अनुसार गएको एक महिनामा चट्याङ लागेर पाँच जनाको मृत्यु भएको छ भने ४३ घाइते भएका छन्। प्राधिकरणका अनुसार गत वैशाख १ देखि जेठ १ सम्ममा चट्याङका ४४ वटा घटना भएका छन्। प्राधिकरणका अनुसार गएराति चट्याङ लागेर दैलेखमा एकै घरका चार जना घाइते भएका छन्। डुङेश्वर गाउँपालिका२ लाँकुरीका २१ वर्षीय पारस विक, १६ वर्षीया हेमा विक, १७ वर्षीया पूर्णा विक र २० वर्षीया पुष्पा विकलाई सुतिरहेकै बेला चट्याङ लागेको हो। घाइतेहरूको उपचार भइरहेको छ। देशका पहाडी जिल्लामा हुरीबतास र मेघगर्जनसहित चट्याङ पर्ने क्रम जारी रहेकाले सावधानी अपनाउन मौसमविद् गोविन्द झाले आग्रह गरे। उनका अनुसार आज बागमती, कोशी, गण्डकी र कर्णाली प्रदेशका पहाडी क्षेत्रमा चट्याङ पर्ने सम्भावना छ। प्रीमनसुनमा चट्याङ पर्ने धेरै सम्भावना रहेको उनको भनाइ छ। चट्याङ पर्दा शरीरमा त्यसको विद्युत् प्रवाह भएर घाइते हुने तथा ज्यान नै जाने खतरा हुने राष्ट्रिय विपद् जोखिम न्यूनीकरण व्यवस्थापन प्राधिकरणका प्रमुख कार्यकारी अधिकृत अनिल पोखरेलले जानकारी दिए। चट्याङ पर्ने समयमा खेतबारीको काममा नजान र गड्याङगुडुङको आवाज सुनेपछि घरभित्र वा सुरक्षित ठाउँमा बस्न उनको सुझाव छ। अझै तीनचार महिना चट्याङ पर्ने सम्भावना उच्च हुने भएकाले सावधानी अपनाउन प्राधिकरणले आग्रह गरेको छ।"
स्याङ्जाको पुतलीबजार र गल्याङबाट पनि श्रम स्वीकृति सेवा सुरु,"स्याङ्जा : जिल्लाको पुतलीबजार र गल्याङ नगरपालिकाले पनि श्रम स्वीकृति सेवा सुरु गरेको छ। नगर प्रमुख तुलसीराम रेग्मीले पुतलीबजार नगरपालिका४ निवासी लोकबहादुर सुनारलाई पुनः श्रम स्वीकृति प्रदान गरी सो सेवाको शुभारम्भ गरेका हुन्। गल्याङ नगरपालिकाले पनि श्रम स्वीकृति सेवा सुरु गरेको छ। नगरप्रमुख गुरुप्रसाद भट्टराईले गल्याङ२ का सुरज नेपालीलाई पालिकाकाट पहिलो पटक सो सेवा प्रदान गरेर सुरु गरेका हुन। वैदेशिक रोजगारीमा जान लागेका पुतलीबजारका सुनार र गल्याङका नेपालीले आआफ्नो पालिकाबाटै श्रम स्वीकृति सेवा पाउदा निकै खुशी लागेको बताए। पछिल्लो समय स्याङ्जाका ११ पालिकामध्ये भीरकोट, वालिङ्, गल्याङ र पुतलीबजारले श्रम स्वीकृति सेवा प्रवाह गरेका छन्। स्याङ्जाबाट वैदेशिक रोजगारमा जानेको संख्या धेरै छ। वैशाख १ गतेदेखि स्थानीय पालिकाबाट सेवा लिन पाउने व्यवस्था गरिएपछि रोजगारीका लागि विदेशमा जानेहरूका लागि निकै सजिलो बनाएको छ।"
जुकाको औषधि खुवाउँदा सिन्धुलीमा १६ जना विद्यार्थी विरामी,"सिन्धुली : सिन्धुलीको तिनपाटन गाउँपालिका९ आम्बोटे माविमा जुकाको औषधि खुवाउँदा १६ जना विद्यार्थीहरू विरामी परेका छन्। सोमबार विद्यालयमै जुकाको औषधि खुवाएको एक घण्टापछि विद्यार्थीहरू विरामी भएका थिए। औषधि खुवाएपछि विद्यार्थीहरूमा हातखुट्टा फाल्ने, मुड्की हान्ने, बरबराउने, बेहोस हुनेजस्ता समस्या देखिएको छ। सोमबार दुई छात्र र १० जना छात्रा गरी १२ जनामा यस्तो समस्या देखिएकोमा मंगलबार थप ४ जना छात्राहरूमा सोही समस्या देखिएको तिनपाटन गाउँपालिका९ लाम्पानटारका वडाध्यक्ष मोहन बहादुर गौतमले जानकारी दिए। विद्यालयका २ सय ५४ जनालाई जुकाको औषधि खुवाइएको थियो। सोमबार विरामी भएका विद्यार्थीहरूको उपचारकै क्रममा मंगलबार थप चार जनामा सोही समस्या देखिएपछि गाउँपालिकाको स्वास्थ्यकर्मीहरूको टोली झिकाएर उपचार थालिएको गौतमको भनाइ छ। उता तिनपाटन गाउँपालिका अध्यक्ष कर्ण थापामगरका अनुसार विद्यालयका १४ छात्रा २ छात्र गरी १६ जनामा समस्या आए पनि १२ जनाको स्थानीय स्वास्थ्य चौकीमा उपचार भइरहेको छ। विद्यार्थीहरूमा समस्या देखिएपछि विरामी परेका विद्यार्थीमध्ये १० जनालाई आम्बोटो स्वास्थ्य चौकीमा ल्याएर उपचार गराइएको छ। एक जनाको सिन्धुली अस्पताल, तीन जनाको लाम्पानटार स्वास्थ्य चौकी र एक जनालाई थप उपचारका लागि काठमाडौंमा पठाइएको छ, अध्यक्ष थापामगरले भने। घटनाका बारेमा गाउँपालिकाको स्वास्थ्य शाखाले अनुसन्धानसमेत सुरु गरेको छ। विद्यार्थीहरूमा यही भएको भन्ने अवस्था नभएको अध्यक्ष थापामगरले बताए। विरामी भएकामध्ये एक जना विद्यार्थीमा मेन्टन्ली समस्यासमेत देखिएको छ। विद्यार्थीहरूलाई खुवाईएको औषधि गाउँपालिकाले नै खरिद गरेको हो। विद्यार्थीलाई औषधि खुवाएपछि एकै पटक विरामी हुँदा औषधिको गुणस्तरकै विषयमा समेत प्रश्न उठाइएको छ। तर, गाउँपालिकाले अनुशन्धान गर्दा औषधिको डेट एक्सपायर लगायतको समस्या देखिएको छैन। अन्य के समस्या भयो भन्ने खुलेको छैन। अनुसन्धानले पत्ता लाग्ला, अध्यक्ष थापाले थपे।"
हत्कडीसहित फरार बुढा ६ दिनपछि पक्राउ,"वीरेन्द्रनगर : एक हप्ता अगाडि हत्कडीसहित फरार भएका कालिकोटको पलाता गाउँपालिका६ सैनका बलात्कार आरोपी शंक बुढा पक्राउ परेका छन् । आफन्तहरूको सहयोगमा पक्राउ गर्न गएका प्रहरीलाई नै कुटपीट गरी हत्कडीसहित फरार बनेका उनी ६ दिनपछि प्रकाउ परेका हुन् । वैशाख २५ गते बुढालाई प्रहरीले प्रकाउ गर्न जादा स्थानीय र उनका आफन्तले प्रहरीमाथि ढुङ्गामुढा गरेका थिए । बुढालाई पक्राउ गरी कालिकोट सदरमुकाम ल्याउँदै गर्दा प्रहरीलाई नै कुटपिट गरी हतकडीसहित फरार भएका हुन् । बुढालाई वडा नम्बर ७ को दुर्सी खोलाबाट भाग्दै गर्दा आइतबार बिहान पक्राउ गरिएको जिल्ला प्रहरी कार्यालय कालिकोटका निमित्त प्रमुख प्रहरी निरीक्षक शुवराज बमले जानकारी दिए । बुढाले गत असोज ३१ गते गाउँकै एक ३१ वर्षीया महिलामाथि बलात्कार गरेको आरोप लागेको थियो । पीडित परिवारले गत कात्तिक ९ गते जिल्ला प्रहरी कार्यालयमा किटानी जाहेरी दिएको थियो । त्यसयता उनी फरार हुँदै आएका थिए । बुढाले पीडित महिलाका आफन्तलाई मारेर मात्र जेल जाने भन्दै धम्की दिँदै आएका थिए । बुढालाई पक्राउ गर्न जाँदा प्रहरी र पीडित परिवारमाथि आक्रमण गर्ने उनका ७ जना आफन्तलाई पनि प्रहरीले पक्राउ गरेको छ । उनका आफन्त २८ वर्षीय मैना बम बुढा, सोही ठाउँका ४२ वर्षीया जानकी बुढा, ६० वर्षीया जैपुरा बुढा,५९ वर्षीया कलशा बम,६१ वर्षीया जनकला बुढा,३५ वर्षीय जल बुढा र १५ वर्षीय एक बालकलाई प्रहरीले पक्राउ गरी ज्यान मार्ने उद्योगसम्बन्धी मुद्दा लगाइएको छ । उनीहरूको आक्रमणबाट स्थायी प्रहरी पोष्ट करदेवका असई लक्ष्मीरुद्र रावत र पीडित परिवारका सदस्य धनमान विक गम्भीर घाइते भएका थिए । उनीहरूलाई गाउँको स्वास्थ्य चौकीमा उपचार गरी थप उपचारका लागि पलाँता गाउँपालिका अस्पताल थिर्पुमा उपचार गरिएको थियो ।"
घरमा आगलागी हुँदा पशुचौपाया र अन्नपात जले,दैलेख : जिल्लाको भैरवी गाउँपालिका२ रावतकोटस्थित एक घरमा आगलागी भएको छ। स्थानीय रामबहादुर थापाको घरमा आगलागी भएको जिल्ला प्रहरी कार्यालय दैलेखका डीएसपी किशोर लम्सालले बताए। ढुंगा माटोले बनेको दुई तले कच्ची घरमा आगलागी भएको डीएसपी लम्सालले जानकारी दिए। आगलागी हुँदा पशुचौपाया र अन्नपात जलेको छ। घरमा झण्डै एक लाख २० हजार बराबरको काठ र दुई लाख ५० हजार बराबरको धनमाल जलेर नष्ट भएको छ। आगलागीमा पाँच वटा बाख्रा र एक वटा गोरु जलेर मृत्यु भएको छ। एउटा गोरु जलेर घाइते भएको प्रहरीले जनाएको छ।
चट्याङले एकै परिवारका चार घाइते,"दैलेख : दैलेखको डुंगेश्वर गाउँपालिका२ लाँकुरीमा चट्याङ पर्दा एकै परिवारका चार जना घाइते भएका छन्। सोमबार राति स्थानीय प्रवीन विकको घरमा चट्याङ पर्दा चार जना घाइते भएका हुन्। जिल्ला प्रहरी कार्यालय दैलेखका डीएसपी किशोर लम्सालका अनुसार २१ वर्षीय पारस बिक, १६ वर्षीय हेमा बिक, १७ वर्षीया पूर्णा बिक र २० वर्षीया पुष्पा बिक घाइते भएका छन्। घाइतेहरूमध्ये एक जनाको अवस्था गम्भीर रहेको दैलेख जिल्ला अस्पतालका डा प्रयास विक्रम सिजापतिले बताए। घाइतेहरूको जिल्ला अस्पतालमा उपचार भइरहेको छ।"
"मुआब्जापीडितले ३३ महिनापछि पाउने भए रकम, अझै अपुग","झापा : सरकारले भद्रपुर भन्सार कार्यालयले अधिग्रहण गर्न लागेको जग्गाको क्षतिपूर्ति बापतको मुआब्जा रकम ३३ महिनापछि बल्ल पठाएको छ। ६० करोड १३ लाख ८२ हजार ४०३ रुपैयाँ वितरण गर्नुपर्ने मुआब्जा रकममध्ये सरकारले पहिलो चरणमा १० करोड रकम भन्सारको खातामा पठाएको भन्सार प्रमुख अमित तिवारीले जनाकारी दिए। सोमबार बेलुका मात्रै भन्सारको खातामा रकम निकासा भएर हो, अब छिट्टै सीडीओ साबको नेतृत्वमा सर्वपक्षीय बैठक बसेर रकम वितरण प्रक्रियालाई अघि बढाउँछौँ, भन्सार प्रमुख तिवारीले भने, ६० करोडमध्ये १० करोड मात्र रकम आएकोले डुबान क्षेत्रमा बसोवास गर्ने, घर टहरा भएका परिवारलाई पहिलो प्राथमिकतामा राखेर रकम वितरण गर्नुपर्छ। पुग्ने जति परिवारलाई १० करोड बाँडेपछि बाँकीलाई क्रमशः वितरण गर्दै जाने भन्सारको योजना छ। भन्सार विभागले बाँकी ५० करोड रकम आफ्नो बजेटमा राखिसकेको छ। बजेट भाषणपछि सो रकम विनियोजन हुन्छ। त्यसपछि साउनमा मुआब्जाको थप रकम आएपछि अन्य जग्गाधनीलाई पनि वितरण गर्ने उनको भनाइ छ। जग्गा अधिग्रहण मूल्यांकन उपसमितिले स्थानीयको करिब ९ विगहा जग्गा अधिग्रहण गर्ने निर्णय गर्दै १०४ जनाको घर टहरासहितको जग्गा २०७७ साल साउन २७ गते सूचना प्रकाशन गर्दै भूमिसुधार तथा मालपोत कार्यालयमा रोक्का राखेका थिए। अधिग्रहण गर्न लागेको स्थानीयको नम्बरी जग्गा मालपोतमा रोक्का राख्दा समेत भन्सारले समयमा क्षतिपूर्ति बापतको मुआब्जा रकम वितरण नगरेको भन्दै पीडितहरूले कयौँ पटक भन्सार कार्यालय घेराउदेखि धर्ना, तालाबन्दी गर्दै सडक समेत बन्द गरेर प्रदर्शन गरेका थिए। संर्घषसहितको उनीहरूको शान्तिपूर्ण आन्दोलनमा स्थानीय राजनीतिक दल, नागरिक समाज र स्थानीय सरकारले समेत समर्थन जनाएको थियो। मुआब्जा पीडितहरूको दबाबपूर्ण आन्दोलन पश्चात् जिल्ला प्रशासन कार्यालय झापाले जग्गाको मुआब्जा तथा घर टहराको क्षतिपूर्ति बापत दिनुपर्ने १०९ वटा कित्ताको रकम नै तोकेर २०७९ पुस ६ गते १५ दिने सूचना निकालेको थियो। प्रशासनले सूचना निकाले पनि सरकारले मुआब्जा रकम नपठाएको भन्दै उनीहरू फेरि आन्दोलित बनेका थिए। त्यसपछि मुआब्जा पीडितहरू स्थानीय सरकारसँग समन्वय गरेर काठमाडौं पुगे। गत चैत २७ गते कांग्रेस नेता कृष्णप्रसाद सिटौलाको समन्वयमा भद्रपुर नगरपालिकाका प्रमुख गणेश पोखरेलको नेतृत्वमा गएका मुआब्जा पीडितहरूले अर्थमन्त्री डा प्रकाशशरण महतलाई भेटेर मुआब्जा रकम छिटोभन्दा छिटो निकासा गरिदिन माग गर्दै ज्ञापनपत्र बुझाएर फर्केका थिए।"
आगलागीमा घाइते भएकालाई निशुल्क उपचार,"गत बैशाख २७ गते आठबीस नगरपालिका६ को माल्य बुढा पहाड सामुदायिक वनमा आगलागी हुँदा प्रधानमन्त्री रोजगार कार्यक्रम अन्तरगत गोरेटो बाटो निर्माणमा खटिएका १२ मध्ये १० जना कामदार घाइते भएका थिए। घाइतेमध्ये एक जनाको मृत्यु भइसकेको छ। दैलेख : दैलेखको आठबीस नगरपालिका६ स्थित वनमा आगलागीमा परी घाइते भएकालाई निशुल्क उपचारको व्यवस्था मिलाउन स्वास्थ्य तथा जनसंख्या मन्त्रालयले पत्राचार गरेको छ। मन्त्रालयले काठमाडौंस्थित कीर्तिपुर बर्न अस्पताल र नेपालगंजस्थित नेपालगंज मेडिकल कलेजलाई पत्राचार गरेको हो। गत बैशाख २७ गते आठबीस नगरपालिका६ को माल्य बुढा पहाड सामुदायिक वनमा आगलागी हुँदा प्रधानमन्त्री रोजगार कार्यक्रम अन्तरगत गोरेटो बाटो निर्माणमा खटिएका १२ मध्ये १० जना कामदार घाइते भएका थिए। घाइतेमध्ये एक जनाको मृत्यु भइसकेको छ। हाल घाइते प्रज बिक, बसुन्धरा बिक, नविन बिक, नैना बिक र जौकला बिकको कीर्तिपुर बर्न अस्प्तालमा उपचार भइरहेको छ। यस्तै मोतिराम बिक र छत्रा बिकको नेपालगंजस्थित नेपालगंज मेडिकल कलेजमा उपचार भइरहेको छ। मन्त्रालयले गरेको औषधोपचार सम्बन्धी पत्राचारमा भनिएको छ, घाइतेको आर्थिक अवस्था एकदमै न्यून भएकाले निशुल्क उपचारका लागि माग भएबमोजिम स्वास्थ्य संस्था सञ्चालन मापदण्ड २०७७ बुँदा नं ७० (घ) अनुसारको औषधोपचारको व्यवस्था गरिदिनुहुन निर्देशानुसार अनुरोध छ। मापदण्डको बुँदा नं ७० (घ) मा अस्पतालमा उपचारका लागि आउने विपन्न, असहाय, बेबारिसे बिरामीको लागि कुल शैयाको दश प्रतिशत शैया छुट्याइ निशुल्क उपचार अनिवार्य रुपमा उपलब्ध गराउनुपर्ने उल्लेख छ। आगलागीमा घाइते भएकाको निशुल्क उपचारका लागि दैलेखबाट निर्वाचित सांसद दिक्पालकुमार शाही, सूर्यकुमारी श्रेष्ठ र सीताकुमारी रानाले संसद बैठकमा सरकारसँग माग गरेका थिए। सांसदहरुले घाइतेको निशुल्क उपचार गरिदिनुपर्ने माग गर्दै मन्त्रालयलाई पत्राचारसमेत गरेका थिए। सांसद दिक्पालकुमार शाहीले घाइते भएकाहरुको निशुल्क औषधी उपचारका लागि अस्पताललाई पत्राचार गरेको भन्दै मन्त्रालयलाई धन्यवाद ज्ञापन गरेका छन्। सांसद शाहीले भनेका छन्, हाम्रो अनुरोधलाई ग्रहण गरी आगलागीबाट घाइते भएकाको निशुल्क औषधी उपचारार्थ कीर्तिपुर बर्न अस्पताल र नेपालगंज मेडिकल कलेजलाई पत्राचार गरिदिनु भएकोमा मन्त्रालयप्रति हार्दिक धन्यवाद।"
संरचना हटाउन पालिका अध्यक्ष नै सडकमा उत्रिए,"परासी : नवलपरासीको पाल्हीनन्दन गाउँपालिकाले सडक छेउ छाउमा निर्माण गरिएका संरचना हटाउन थालेको छ । गाउँपालिकाले मूल सडकदेखि भित्री सडक क्षेत्रमा निर्माण गरिएका संरचना हटाउन थालेको हो । मुल सडक र भित्री सडकका संरचना हटाउन एक महिना पहिले सूचना दिएको थियो । तर, स्थानीयले अटेरी गरेपछि अहिले गाउँपालिका अध्यक्ष बैजु प्रसाद गुप्ता आफै सडकमा निस्केर संरचना हटाउन थालेका हुन् । करिब १ सय बढी कामदार लिएर मूल सडक र भित्री सडकमा निर्माण गरिएका संरचना हटाउन अध्यक्ष गुप्ता दैनिक रुपमा आफैं खटिएका छन् । संरचना हटाउन गाउँपालिकाले प्रधानमन्त्री रोजगार कार्यक्रममार्फत १ सय कामदारलाई परिचालन गरेको छ । कामदारलाई मात्र पठाउँदा फेरि स्थानीयले अटेरी गर्ने भएकाले अध्यक्ष आफैं संरचना हटाउन निस्केको प्रमुख प्रशासकीय अधिकृत कृष्ण प्रसाद तिमिल्सिनाले बताए । १ सय फिटको मुल सडकमा ५०५० फिट र ५० फिटको भित्री सडकमा २५२५ फिट भित्रमा निर्माण गरिएका संरचनादेखि रुख बिरुवा हटाउन थालिएको हो । जसअन्तरगत सुनवल महेशपुर सडकखण्डअन्तरगतको उजैनीदेखि महेशपुरसम्मको मुल सडकका संरचना हटाउन थालिएको छ । सडक छेउमै संरचना निर्माण गर्दा दुर्घटना बढी भएकाले फराकिलो बनाउन लागिएको गाउँपालिका अध्यक्ष गुप्ताले बताए । जथाभावी संरचनाले सडक साँघुरिदैं गएको र हिँडडुलमा समेत समस्या आएकाले हटाउन थालिएको उनले बताए । मुल सडकबाहेक पहिलो चरणमा गाउँपालिकाले उजैनीदेखि सिमावर्ती क्षेत्रमा रहेको चिमन टोलासम्मको ५० फिटको सडक विस्तार कार्य अघि बढाएको छ । दोस्रो चरणमा भित्री सडकलाई ५० फिट फराकिलो बनाउँदै सडक निर्माण गरिने छ । नयाँ निर्माण गर्न लागिएको सडकका लागि आवश्यक पर्ने बजेट गाउँपालिका आफै र अपुग रकम प्रदेश र संघ सरकारसँग सहयोगका लागि आग्रह गरिने गाउँपालिकाले जनाएको छ ।"
घाँस काट्न गएका लेलेपका लाक्पा मृत भेटिए,ताप्लेजुङ : घाँस काट्न जाने क्रममा भीरबाट लडेर ताप्लेजुङमा एक जनाको मृत्यु भएको छ। मृत्यु हुनेमा फक्ताङलुङ गाउँपालिका६ लेलेपका लाक्पा ठिन्डुक शेर्पा रहेका छन्। उनका भाइ मिङ्मा ठिन्लेका अनुसार गत आइतबार घाँस काट्न भनि घरबाट हिँडेका लाक्पा बेपत्ता रहेका थिए। परिवारका सदस्यले नै उनलाई स्थानीय ज्यामिरथान्का भीरको खोँचमा मृत भेटेका हुन। जिल्ला प्रहरी कार्यालय ताप्लेजुङका प्रहरी निरीक्षक कुशराम कार्कीका अनुसार शव पोष्टमार्टमपछि आफन्तलाई जिम्मा लगाउने तयारी भइरहेको छ।
लोमान्थाङमा तिजी पर्व आजदेखि सुरु,"जोमसोम : उपल्लो मुस्ताङी गुरुङ र बिष्ट समुदायको मुख्य पर्व तिजी मंगलबारदेखि सुरु भएको छ । बसन्त ऋतुको आगमनसँगै पर्यटकीय चहलपहल हुने वैशाख महिनामा उपल्लो मुस्ताङी समुदायले धार्मिक तथा सांस्कृतिक पर्व हर्षोल्लासका साथ मनाउने गर्छन् । तिजी पर्वलाई भोट भाषामा 'तेम्बा चिरिङ' अर्थात छोटकरीमा 'तेन्जी' भन्ने गरिन्छ । तेन्जी उच्चारण गर्ने क्रममा परिवर्तन भइ तिजी पर्वको रुपमा नामाकरण हुन पुगेको हो । तेम्बा भनेको त्रिलोक अर्थात (जल, थल र वायु) । यी सबैलाई राम्रो होस् भनेर तिजी पर्वमा (रिम्डु) पूजापाठ गर्ने चलन रहेको लोमान्थाङका आम्ची घ्याचो बिष्ट बताए । १३ पुस्तामा मुस्ताङ राजाका ५ भाइमध्ये राजासहित ४ भाइको वंश विनास भएको र त्यसपछिको राजाको वंश नहराओस् र सधैं भरिलो रहोस्, शान्ति, सुख समृद्धि छाओस् भन्ने कामना गर्दै तिजी पर्व मनाउने थालिएको आम्ची बिष्टले उल्लेख गरे । उपल्लो मुस्ताङ मौलिक धार्मिक, सांस्कृतिक कलासंस्कृतिले प्रख्यात छ। पन्ध्रौं शताब्दीदेखि मनाइँदै आइरहेको यो पर्वलाई उपल्लो मुस्ताङी गुरुङ र बिष्ट समुदायले निरन्तर पछ्याइरहेका छन् । लोमान्थाङमा तिजी यसवर्ष जेठ २ गतेखि ४ गतेसम्म ३ दिन मनाइने बताइएको छ । यो पर्वको पहिलो दिन मुस्ताङी राजाको लोमान्थाङ दरबार अगाडिको प्राङ्गणमा लोमान्थाङ स्थित छोदे गुम्बाका लामा तथा भिक्षुहरुले देवीदेवताको पूजापाठ र धार्मिक नृत्य प्रस्तुत गर्छन् । पर्वमा लामाहरुले देवीदेवता र राक्षसहरुको मुकुट पहिरिएर नृत्य प्रस्तुत गर्छन्। यस प्रकारका धार्मिक नृत्य अवलोकन गर्नाले मोक्ष प्राप्ती हुने जनविश्वास रहिआएको छ । पर्वको दोश्रो र तेस्रो तथा अन्तिम दिनमा सांस्कृतिक नृत्य प्रर्दशन गर्ने गरिन्छ । तिजीको पहिलो दिन लोमान्थाङ दरबार परिसरमा बौद्ध धर्मको विभिन्न देवीदेवता र रिम्पोर्छेको विशाल थान्का प्रर्दशन गर्ने चलन छ । यो थान्का तिजी पर्वको दिनमा मात्र सार्वजनिक गर्ने गरिएको छ । ऐतिहासिक तथा धार्मिक तिजी पर्व दोर्जी सुनुको पुनरजन्म अर्थात बज्रकिलाको जीवक कथासँग सम्बन्धित छ । सुनुले पुनरजन्म प्राप्त गरी राक्षसको भय र हिंसा अन्त्य गरेको खुसीयालीमा शान्तिको प्रतिकको रुपमा तिजी पर्व मनाउने चलन रहेको भनाइ छ । उपल्लो मुस्ताङको लोमान्थाङ अहिले सजिसजाउ र सफा तुल्याएको छ । स्थानीय युवाक्लव, आमा समुह, एक्याप, वडा , गुम्बा र जनप्रतिनिधिहरुको संग्लनतामा लोमान्थाङलाई स्वच्छ र सफा बनाइएको हो । यसवर्ष लोमान्थाङ तिजी पर्वलाई भव्य र सम्भ रुपमा सम्पन्न गर्न लोमान्थाङ गाउँपालिकाले समन्वय र सहकार्य गरेको छ । लोमान्थाङमा तिजी पर्वको अवसरमा आन्तरिक तथा बाह्य पर्यटकको लर्को लागेको छ । कोरोना कहरले सुस्ताएको उपल्लो मुस्ताङ पर्यटन तिजी पर्वको अवसरमा चलाएमान भएको संरक्षण व्यवस्थापन समिति लोमान्थाङका अध्यक्ष टसी गुरुङले उल्लेख गरे । उनले तिजी पर्व अवलोकन गर्न आएका आन्तरिक तथा बाह्य पर्यटकले लोमान्थाङका ३ दर्जन होटलहरु भरिएको बताए । उनले विदेशी पर्यटकले तिजी पर्वलाई निकै चाख र अभिरुचीका साथ अवलोकन गर्ने र फोटो र भिडियो खिच्ने भएकाले तिजी पर्व अन्तराष्ट्रिय स्तरमै महत्वपूर्ण पर्वको रुपमा परिचित भएको जानकारी दिए।"
"अर्घाखाँचीमा आगलागीमा परेर ४ जनाको मृत्यु, आगो लगाउने ४ जना पक्राउ","आगो लगाउने भुमिकास्थान २ का ३६ वर्षीय दिनेश थापा, १८ वर्षीय दिपक बिक, ७० वर्षीय देविराम बेल्वासे र ३६ वर्षीय धर्मराज बेल्वासेलाई प्रहरीले पक्राउ गरी सार्वजनिक गरेको छ । सन्धिखर्क : अर्घाखाँचीक भूमिकास्थान नगरपालिका २ ढाकाबाङमा चार जनाको ज्यान जाने गरी बनमा आगो लगाउने चार जनालाई प्रहरीले पक्राउ गरेको छ । भुमिकास्थान २ ढाकाबांगको बेल्वासेमा बनमा लगाएको आगो सल्किएर गाउँमा पसेपछि निभाउने क्रममा चार जनाको ज्यान गएको थियो । आगो लगाउने भुमिकास्थान २ का ३६ वर्षीय दिनेश थापा, १८ वर्षीय दिपक बिक, ७० वर्षीय देविराम बेल्वासे र ३६ वर्षीय धर्मराज बेल्वासेलाई प्रहरीले पक्राउ गरी सार्वजनिक गरेको छ । जंगली जनावरले सताएर आगो लगाएको उनीहरुले स्विकार गरेका जिल्ला प्रहरी कार्यालयका प्रमुख डिएसपी मुकुन्द रिजालले जानकारी दिए। गत बैशाख २६ गते दुई जना र २७ गते दुई जना गरी चार जनाको मृत्यु भएको थियो। एक जना महिला अझै उपचाररत छिन्। उनीहरुलाई मुलुकी अपराध संहिता २०७४ परिच्छेद १२, ज्यान सम्बन्धी कसुरको दफा १८२ अन्तर्गत हेलचेक्रयाँइ गरी ज्यान मार्न नहुने नियम ३ उपदफा १ अनुसार कारवाहीको प्रक्रिया अगाडि बढाइएको प्रहरीले जनाएको छ । यो नियममा ६ महिनादेखि दुई वर्षसम्म कैद वा २० हजार रुपैयाँसम्म जरिवाना वा दुबै सजाय हुन सक्ने उल्लेख छ । अदालतबाट पाँचदिनको म्याद थप गरेर घटनाको अनुसन्धान भइरहेको जिल्ला प्रहरी कार्यालयले जनाएको छ । यस्तै सन्धिखर्क ७ खाँचीकोटको सामुदायिक वनमा आगो लगाउने ४१ वर्षीय ईश्वरीप्रसाद न्यौपाने १० हजार धरौटीमा रिहा भएका छन् भने सन्धिखर्क ३ खाँचीखर्कमा आगो लगाउने ५० वर्षीय मजुना निशालाई पक्राउ गरी थप अनुसन्धान भइरहेको छ । जनावरलाई धपाउने, काँडा तथा पात पतिङ्गर जनाउने, हेलचेक्राँई गर्ने तथा विभिन्न बहानामा आगो लगाउँदा घरबस्ती तथा जनधनकै क्षति बढेपछि प्रहरीले सक्रियता देखाएको छ । हेलचेक्राँई गर्नेलाई कारवाहीको दायरामा ल्याउँछौं,' डिएसपी रिजालले भने,फागुनदेखि असारसम्म सबै चनाखो बन्नुहोला ।"
पर्यटकको पर्खाइमा मनमोहक टिटी ताल,"जोमसोम : मुस्ताङको थासाङ थासाङ गाउँपालिकामा तीनवटा ताल रहेका छन्। ती हुन् टिटी ताल, भुतर्छो ताल र सेकुङ ताल। सेकुङ र भुतर्छो ताल पालिकाको वडा२ र टिटी ताल थासाङको वडा५ अन्तर्गत पर्छ। राष्ट्रिय गौरवको बेनीजोमसोम सडकको पूर्वतर्फ समुन्द्री सतहदेखि २६ सय ७९ मिटर अग्लो उचाइमा अवस्थित छ। जैविक विविधतासँगै मनोरम प्राकृतिक सौन्दर्यताले भरिएको टिटी ताल उचित संरक्षणको अभाव र आवश्यक प्रचारप्रसार हुन नसक्दा सदिंयौदेखि ओझेलमा परेको हो। म्याग्दी र मुस्ताङको सीमाक्षेत्र घाँसा हुँदै मुस्ताङ प्रवेश गरेका कतियप पर्यटक टिटी तालबारे अनविज्ञ हुन्छन्। बेनी जोमसोम सडकको छाक्ताङदेखि कालिगण्डकी नदी पारी ३ किलोमिटर पैदल यात्रा गरे टिटी ताल पुग्न सकिन्छ भने थासाङ३ को लेतेछयो हुँदै पनि टिटी तालको गन्तव्य तय गर्न सकिन्छ। संघीयता अघि यो तालसम्म पुग्न मोटरबाटोको सहज पहुँच थिएन। तर, संघीयता पछि भने उपभोक्ता समितिमा मार्फत लेते, छयो, कुञ्जो हुँदै टिटी ताल सम्म र टिटी तालदेखि सिर्खुङ र धम्पुसम्म कच्ची सडक विस्तार भइसकेको छ। यद्यपि कच्ची सडक बनेपनि यहाँसम्म पुग्न मोटरेबल पुल नहुँदा यातायातका सवारी साधन लान सकिँदैन। कालिगण्डकी पारी रहेको छयो, कुञ्जो, टिटी जोड्ने मोटरेबल पुल निर्माणाधीन अवस्थामा छ। यहाँ गण्डकी प्रदेशले पुल निर्माण थालेपनि विविध कारणले पुल निर्माणमा ढिलाइ भइरहेको छ। यसैगरी प्रदेश सरकारकै योजनामा रहेको लेतेधम्पु पुल पनि निर्माणाधीन अवस्थामा छ। थासाङको लेतेछयो, कुञ्जो, ताक्लुङ, टिटी, सिर्खुम जोड्ने कच्ची सडक स्तरोन्नति तथा कालोपत्रे सडकको काम समेत भइरहेको छ। यहाँ संघीय एक निर्वाचन क्षेत्र एक रणनीतिक महत्वको सडक अन्तर्गत सडक विस्तारको काम भइरहेको छ। सडक तथा पुल समयमै सम्पन्न नहुँदा टिटी तालसम्मको सहज पहुँच हुन नसकेको हो। थासाङको दुई स्थानमा पुल बनेमा राष्ट्रिय राजमार्गबाट कुञ्जो टिटी हुँदै रिङरोडको यात्रा तय गर्दै पुनः राष्ट्रिय राजमार्गमा जोडिने छ। टिटी गाउँमा करिब १५२० घरधुरी छन्। जहाँ ३ घरधुरी थकाली समुदायको बसोबास छ भने अन्य गैर थकालीको वस्ती छ। यहा पर्यटक लक्षित ३ वटा होटल मात्र छन्। तालको चारैतिर ठूला ठूला सल्ला र धुपीका रुख छन्। जैविक सम्पदाले भरिएको टिटी तालमा १ सय ८६ प्रजाति चराको बासस्थान छन्। ३ प्रजातिका हास देख्न पाइने अन्नपूर्ण संरक्षण क्षेत्र आयोजना एक्यापले उल्लेख गरेको छ। यहाँ खर्कमा रहेका याकचौरीलाई पशुपालक किसानले पानी खुवाउन लैजाने गर्छन्। यो ताल संरक्षणका लागि स्थानीय तह, एक्याप तथा अन्य सरोकारवाला निकायले बेलाबेलामा सरसफाईका कार्यक्रम गर्ने गरिएको छ। यहाँ एक्यापले फोहोर संकलन गर्ने डस्मिनको व्यवस्था गरेको छ। एक्यापका कार्यालय प्रमुख अशोक सुवेदीले टिटी ताललाई सिमसार तालको रूपमा सूचिकृत गर्न पहल गरिनुपर्ने जोड दिए। उनले ३ महिनाभन्दा बढी निरन्तर पानी रहने क्षेत्रलाई सिमसार भनिने र टिटी तालमा पानीको सिंञ्चित श्रोत भएकाले जमिनले पानी रिचार्ज गर्दै आइरहेकाले पानीको श्रोतमा कमी नहुँने जानकारी दिए। समुन्द्री सतहको ६ मिटर गहिराई भएको भूगोलमा अवस्थित ताल सीमसार तालको रूपमा परिभाषित हुने कार्यालय प्रमुख सुवेदीको भनाइ छ। यो क्षेत्र सिमसार क्षेत्र हो, तालको श्रोतनै जमिन हो, उनले भने, विश्वकै परिवेशमा सिमसार क्षेत्रले ठूलो योगदान दिन्छ, टिटी तालमा जमिन र तालको सम्बन्धको योगदान सिमसारले पुर्याएको छ।' तालको सिमसार जैविक विविधताले सांस्कृतिक, प्राकृतिक, रासायनिक र जैविक फाइदा पुर्याउने र यसले खोला नाला र खेतीयोग्य जमिनलाई सिञ्चित गर्न योगदान दिएको एक्याप प्रमुख सुवेदीले बताए। टिटी ताल सिमसारले जैविक तथा चरा प्रजातिको बासस्थानका लागि सहयोग पुर्याएको थासाङ गाउँपालिकाका अध्यक्ष प्रदीप गौचनले उल्लेख गरे। नेपालमा १० वटा ताललाई सिमसारक्षेत्रमा सूचीकृत भएको र टिटी ताललाई पनि सूचीकृत गर्न सके पर्यटन प्रवर्द्धनमा टेवा पुग्ने बताए। अन्नपूर्ण संरक्षण क्षेत्र आयोजना (एक्याप)को अध्ययन अनुसार १ सय ८६ प्रजातिका चरा टिटी ताल रहेको पुष्टी गरेको थियो। तालभित्र कमन मलाटले बच्चा प्रजनन् गर्ने ठाउँ रहेको छ। तालमा चराको बासस्थानका लागि घाँसे गुड बस्ती छ। जहाँ विभिन्न जातका चरा बस्छन् भने तालमा चराहरूले आपसमा क्रिडा गर्छन्। थासाङ५ को टिटी ताल पवित्र धार्मिक तालको रूपमा लिने गरिएको छ। यहाँ बर्सेनि श्रावण महिनाको पूर्णिमा तिथिमा स्थानीयले हंस बराहीको पूजाआजा गर्ने गरेको स्थानीय तेजेन्द्र गौचनले जानकारी दिए। यहाँ सन्तान नभएका जोडीले बर मागेमा सन्तान लाभ हुने धार्मिक विश्वास रहेको गौचनले खुलाए। जैविक विविधता संरक्षणमा महत्वपूर्ण योगदान पूर्याउने गरेका चरा र हाँस मारेमा अनिष्ठ हुने उनको भनाइ छ। उनले चारैतिर हिमाल र हरियाली दृष्यले सुसज्जित सुन्दर ताल हुँदाहुँदै पनि तालको स्तरोन्नति र विकास हुन सकेको छैन। मुस्ताङमा दैनिक सयौं पर्यटक आउँने गरेपनि यो तालका बारेमा पत्तो नहुँदा टिटी ताल नहेरी पर्यटक फर्किन्छन्। यद्यपि वैकल्पिक पदमार्ग हुँदै टिटी ताल पुगेका न्यून विदेशी पर्यटकले भने ताल अवलोकन गर्छन्।"
भ्रष्टाचारले अर्थतन्त्र थिलथिलो,"काठमाडौं : सीमित व्यक्तिको स्वार्थअनुसार नीति नियम संशोधन, करका दरमा हेरफेर, अनुमतिपत्र वितरण, कर छुट, सहजीकरण भन्दै राजनीतिक वा प्रशासनिक निर्णयमार्फत अर्थतन्त्रमा भ्रष्टाचारको विकृत रूप देखिन्छ। यस्तै ठेक्कापट्टामा प्रतिस्पर्धा खुम्च्याउन योग्यता थपघट, राजनीतिक नियुक्ति, सरुवा, बढुवाका लागि कमिसन बुझाउनुपर्ने वा स्वार्थअनुसारको प्रतिबद्धता वा सेटिङका लागि बुझाइने मोटो रकमले पनि अर्थतन्त्रको यो रोगलाई प्रष्ट्याउँछ। उल्लेखित उदाहरण, भ्रष्टाचारमा राजनीतिक निहित स्वार्थ, लाभ वा बिचौलियापनको अवयव हुन्। यसबाट आर्जित रकम वैध आम्दानी हुँदैन र कुम्ल्याउने रकम कुनै प्रणालीमा ल्याउन पाइँदैन। फलस्वरूप फिल्मी शैलीमा भान्साकोठादेखि गोदाम र बिछ्यौनामुनिसम्म नगद रकम राखिन्छन् र मिलेसम्म विदेशतिरै मिलाएर उतैका बैंकमा राखिन्छन्। यस्तै गतिविधिले हुन्डीलगायत अवैध गतिविधिले प्रश्रय पाएको हो। विदेशमा आर्जित आम्दानी देश भित्रिनुको सट्टा देशको पुँजी नै विदेश पलायन हुने गरेको छ। यस्तो काममा ठूला व्यवसायी, उच्च ओहोदाका व्यक्तिका आफन्त वा चिनेजानेकै व्यक्तिको उपयोग हुने गरेको छ। सार्वजनिक भएका ठूला काण्डले पनि यस्तै संकेत गर्छ। तर, यी काण्ड अनुसन्धानबिनै टुंगिने गरेका छन्। यस्तो कार्यमा धेरैजसो राजनीतिक नेतृत्व, राज्य संरचना र सरोकारवालको मुख्य भूमिका रहेको देखिन्छ। सञ्चारमाध्यममा आएका ठूला घोटालाका काण्डको सूचीमा एनसेल काण्ड, स्विस बैंक काण्ड, कर फर्स्छ्यौट आयोग काण्ड, वाइडबडी काण्ड, लोकमानसिंह कार्कीको सम्पत्ति काण्ड, भृकुटीमण्डपको जग्गा भाडा काण्ड, माओवादी क्यान्टोनमेन्ट काण्ड, आयल निगमको जग्गा खरिद प्रकरण, रेडक्रस सोसाइटी काण्ड, पप्पु पुल काण्ड, सुरक्षा मुद्रण खरिद काण्ड, नक्कली भ्याटबिल काण्ड, यतीओम्नीनेपाल ट्रस्ट काण्ड, ललिता निवास प्रकरण लगायतदेखि नक्कली शरणार्थी काण्डसम्म अटाएका छन्। भ्रष्टाचारका यी ठूला घटनामा राजनीतिक नेतृत्व, आफन्त र कार्यकर्ता, सरकारी कर्मचारी तथा ठूला व्यावसायिक घरानाको संलग्नता देखिन्छ। ठूलो रकम खर्च गरी निर्वाचन जितेर आउनेले खर्चलाई लगानीका रूपमा लिन्छन्। सो खर्च उनीहरूले उठाएरै छाड्छन्। स्थापित राजनीतिज्ञले निर्वाचनलाई अर्थआर्जन गर्ने अवसरका रूपमा लिएका छन्। निजी क्षेत्रले आफूले दिएको चन्दालाई लगानीको रूपमा लिन्छन्, आफूले जिताएर पठाएपछि आफ्नो स्वार्थमा निर्णय गराउन चाहन्छन्। र, नेतृत्वमा पुग्नेहरू ठूलाठूला भ्रष्टाचारजन्य निर्णय गर्ने, गलत नीति बनाई लाभान्वित हुने, नियुक्ति र सुरुमा रकम उठाउने जस्ता कुकृत्य गर्न पुग्छन्। आम नागरिक वार्षिक १ लाख ८० हजार रुपैयाँ पनि खर्च गर्न नसक्ने स्थिति छ। १७ प्रतिशत नेपाली नागरिक गरिबीको रेखामुनि छन्। खर्च गर्न आम्दानी नहुँदा सरकार अहिले आन्तरिक ऋण उठाउन लागिपरेको छ। तर, भ्रष्टाचारबाट आम्दानी गर्नेहरू मनलाग्दी गर्न सक्ने अवस्थामा छन्। यसरी सीमित व्यक्तिले नगद होल्ड गर्दा तथा पुँजी पलायन हुँदा आर्थिक वृद्धि र विकासका लागि रकमको अभाव देखिने गरेको छ। यसैगरी बैंकिङ क्षेत्रमा तरलता सुनिश्चित गर्न विभिन्न नीति अवलम्बन गर्नु परेको छ भने अवैध अर्थतन्त्र कालो बादल झैं मौलाएको छ। राष्ट्रिय योजना आयोगका पूर्वउपाध्यक्ष प्राडा पुष्पराज कँडेल भन्छन्, भ्रष्टाचारले सामाजिक असन्तोष र सामाजिक असन्तुलन बढाउँछ। यसले अर्थतन्त्रमा नकारात्मक असर पार्ने नै भयो। विधिको शासन उल्लंघन गर्नेले विलासितापूर्ण जीवन जिउँदा समाजमा प्रभाव पार्ने उनको तर्क छ। भ्रष्टाचारमार्फत आर्जन गरेको सम्पत्ति धेरैजसो विदेश पलायनै हुन्छ। स्वदेशमै राख्नेले घरजग्गा, महँगा सवारी किन्ने, रहनसहन फेर्ने जस्ता कामले दैनिक बानीबेहोरा परिवर्तन गर्छन्, कँडेलले भने, यसले समाजमा विकृति बढाउँछ। भ्रष्टाचारले सामाजिक मनोविज्ञान बदलेपछि समाजको उत्पादन र उत्पादकत्व पनि घटाउने भन्दै कँडेलले थपे, समग्र अर्थतन्त्र उल्टो यात्राको मुख्य कारक पनि भ्रष्टाचार नै हो। सत्तामा बस्नेप्रति जनताको विश्वास रहेन भने काम गर्नेमा उत्साह हुँदैन। यस्तै विधिको शासन नहुँदा लगानीकर्ता लगानी बढाउन प्रेरित नहुने, कर चोरी र चुहावटजस्ता छिद्रा अर्थतन्त्रमा देखिने उनको भनाइ छ। जसकारण इमानदार नागरिक पनि कर तिर्न निरुत्साहित हुन्छन्, प्राडा कँडेल भने । यसरी आर्जित सम्पत्ति बैंकिङ च्यानलमा ल्याउन मुस्किल हुन्छ। जानकारका अनुसार चुनावमा बाँड्ने पैसा यस्तै स्रोतबाट आर्जित हुन्छ। धेरथोर रकम स्रोत देखाउन नपर्ने क्षेत्रमा खर्च हुन्छ र केही विदेशी बैंकमा जम्मा हुन्छन्। यस्तो काममा हुन्डीकर्ता वा व्यापारी (विशेषगरी आयातकर्ताको साथ लिइन्छ। हुन्डीवालाले विदेशमा नेपालीले आर्जन गरेको पैसा उतै सेटल गराउँछन् र यता अवैध रूपमा आर्जित सम्पत्ति आफन्तलाई जिम्मा लगाउँछन्। व्यापारीले आवश्यकताभन्दा ठूलो एलसी खोलेर पैसा विदेश पठाउँछन् र न्यून बिजकीकरण गरी कर छल्छन्। यसरी बिजक र सामानको वास्तविक मूल्यको अन्तर कुल व्यापारको २० प्रतिशत रहेको अध्ययनले देखाएको छ। ट्याक्स हेभेन मुलुकमा कम्पनी खोलेर यहाँ आर्जित सम्पत्ति विदेश लैजाने, स्विसजस्तो स्रोत देखाउनु नपर्ने बैंकमा रकम जम्मा गर्ने जस्ता भ्रष्टाचारबाट आर्जित सम्पत्ति सेटलमेन्टको उपायका रूपमा लिइने गरेको छ। स्विस बैंकको तथ्यांकअनुसार त्यस बैंकमा रहेको नेपाली नागरिकको मौज्दात ५० अर्ब रुपैयाँ नाघिसकेको छ जुन सन् २०१४ को चार गुणा बढी हो। त्रिभुवन विश्वविद्यालय अर्थशास्त्र केन्द्रीय विभाग प्रमुख प्राडा शिवराज अधिकारी भन्छन्, भ्रष्टाचारबाट आर्जित सम्पत्ति कि स्रोत नदेखाउनुपर्ने क्षेत्र वा विलासिताका वस्तु खरिदमा खर्च हुन्छ कि क्यापिट फ्लाइट हुन्छ। भ्रष्टाचारीले आफ्नो पैसा कहाँ लुकाउन मिल्छ भनेर खोज्दा घरजग्गा उपयुक्त विकल्पका रूपमा देख्ने उनको तर्क छ। घरजग्गाको बजार मूल्य र सरकारी दर फरक छ। अर्थात्, त्यो अन्तरबराबर रकम उनीहरूले अवैध सम्पत्तिलाई वैध बनाउन पाए, उनले स्पष्ट पारे।"
राहदानी र परिचयपत्रको निःशुल्क फर्म भरिने,नुवाकोट : जिल्ला प्रशासन कार्यालय नुवाकोटमा राहदानी र परिचयपत्रको फर्म निःशुल्क भर्न सुरु गरिएको छ। विदुर नगरपालिकाको सहयोगमा सोमबारदेखि सेवा सुरु गरिएको हो। विदुर नगरपालिकाले आवश्यक जनशक्ति र उपकरणको व्यवस्था गरेपछि सेवा सुरु भएको प्रमुख जिल्ला अधिकारी किरण थापाले बताए। निःशुल्क फर्म भर्ने कार्यको शुभारम्भ गर्दै मेयर राजन श्रेष्ठले यस कार्यलाई विदुर नपा कार्यालयले निरन्तरता दिने बताए। यसअघि राष्ट्रिय परिचय पत्र र राहदानीको फर्म भर्दा केही व्यवसायीले चर्को शुल्क लिएको गुनासो र उजुरी आएपछि कार्यालयले निःशुल्क फर्म भर्ने व्यवस्था मिलाउन सरोकारवालाहरूसँग छलफल गरेको थियो।
"बैतडीमा नेपालगञ्ज मेडिकल कलेजको बस दुर्घटना, ६ जना घाइते","बैतडी : बैतडीमा नेपालगञ्ज मेडिकल कलेजको बस दुर्घटनामा परेको छ। नेपालगंजबाट दार्चुलातर्फ स्वास्थ्य शिविरका लागि आउँदै गरेको भे १ क ३१८ नम्बरको कलेजको बस सोमबार राति १० बजे दशरथचन्द राजमार्ग अन्तर्गत पर्ने बैतडीको पाटन नगरपालिका८ को अनारखोलीमा दुर्घटना भएको हो। दुर्घटनामा परी ६ जना घाइते भएका छन्। घाइते हुनेमा बाँके नेपालगंज उपमहानगरपालिका१२ का ३५ वर्षीय जंग बहादुर चौधरी, सोही ठाउँका ३२ वर्षीय शिसिर खड्का, ४४ वर्षीया रिता देवकोटा, ४६ वर्षीया सावित्री पौडेल, ४८ वर्षीया सुनिता खड्का, ४० वर्षीया ललिता गुरुङ रहेका जिल्ला प्रहरी कार्यालय बैतडीका सूचना अधिकारी लोकराज जोशीले जानकारी दिए। चालक ४६ वर्षीय सुनिल श्रेष्ठ सकुसल रहेका छन्। बसमा सवार १७ जना रहेको र अन्य यात्रु सकुसल रहेको प्रहरीले बताएको छ। दार्चुलामा पाठेघरको शल्यक्रिया शिविरका लागि नेपालगंज मेडिकल कलेजको टिम सवार रहेको बस ओरालोमा ब्रेक फेल भई सडकको भित्तामा ठोकिन गई दुर्घटनामा परेको हो। बसमा रहेका मेडिकल उपकरण र औषधि सामग्रीमा पनि सामान्य क्षति पुगेको छ।"
आज देशका यी स्थानमा हुने छ वर्षा,काठमाडौं : आज देशको पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ। मौसम पूर्वानुमान महाशाखाका अनुसार कोशी प्रदेश र बागमती प्रदेशका पहाडी भूभागका केही स्थानहरू तथा बाँकी प्रदेशका पहाडी भूभागका एकदुई स्थानमा मेघगर्जनचट्याङ हावाहुरी सहित क्षणिक वा हल्का वर्षाको सम्भावना रहेको छ। पूर्वी तराईका थोरै स्थानहरूमा हावाहुरीको सम्भावना रहेको छ। आज राति कोशी प्रदेशका एकदुई स्थानमा मेघगर्जनचट्याङहावाहुरीसहित क्षणिक वा हल्का वर्षाको सम्भावना रहेको छ।
मेलम्चीको पानी वितरण बन्द,"सिन्धुपाल्चोक : मेलम्ची खानेपानी आयोजनाको मुहान तथा हेडवर्क्समा मर्मत सम्भार गर्नुपर्ने भएको जनाउँदै आयोजनाले काठमाडौं उपत्यकामा वितरण गर्दै आएको पानी बन्द गरेको छ। २०७८ असार १ को बाढी पहिरोले क्षति पुर्याएको आयोजनाको मर्मत र नयाँ उपकरण जडानका लागि पानी वितरण बन्द गरिएको मेलम्ची खानेपानी आयोजनाका कार्यकारी निर्देशक कमलराज श्रेष्ठले जानकारी दिए। उनले ठूलो बाढी आएको बेला सुरक्षित रूपमा आयोजनालाई बन्द गर्न मिल्ने र सामान्य बाढी आएको बेला आयोजनालाई सञ्चालनमा नै राख्ने गरी उपकरण जडान तथा मर्मत सम्भार गर्न लागिएको जानकारी दिए। मर्मतपछि पानी वितरण कार्य नियमित रूपमा सुरु गरिने श्रेष्ठले बताए। आयोजनाका इन्जिनियर पदम कुँवरका अनुसार मुहान तथा हेडवर्क्समा उपकरण जडान तथा मर्मत सम्भार गर्नुपर्ने भएकाले जेठ १ गतेदेखि दुई साताको लागि पानी वितरण बन्द गरिएको हो। हेलम्बु १ स्थित आयोजनाको गेट नम्बर ९ मा रहेको हेडवर्क्समा नयाँ सिलिन्डर जडान गर्नुपर्ने छ। त्यसका लागि पानीको प्रवाह नै बन्द गर्नुपर्ने हुन्छ, उनले भने, बाढीले यो हेडवर्क्सको सिलिन्डर बिगारेको थियो, त्यसमा नयाँ सिलिण्डर राख्ने र गेट नम्बर १ मा जाली राख्ने कार्य गरिने छ। बाढीले हेडवर्क्समा क्षति पुर्याएपछि गत वर्ष कामचलाउका रुपमा फलामको पाता राखेर पानी बन्द गरिएको उनले बताए। फलामको पाताले पानीको बहाव थेग्न मुस्किल पर्छ, त्यसकारण यो वर्ष पोहोर सालभन्दा कम्तीमा एक महिना भए पनि उपभोक्तालाई बढी पानी खुवाउने लक्ष्य राखेर मर्मत सम्भारलाई जोड दिइएको हो, कुँवरले भने। सिलिन्डर जडानपछि सानोतिनो बाढी पहिरोमा आयोजना बन्द गर्नु नपर्ने उनले बताए। मेलम्ची खानेपानी विकास समितिका अनुसार वर्षायामलाई ध्यानमा राख्दै सुरुङको रेक्टिफिकेसन र हेडवर्क्सलगायतका संरचनाहरू मर्मत गरिने छ। मर्मतपछि वर्षायाममा पनि पानीको वितरण नियमित राख्ने समितिको योजना छ। यसका लागि परामर्शदाताले ८ देखि १५ दिनको कार्ययोजना बनाएका छन्। यो अवधिमा उक्त कार्ययोजना अनुसार काम गरिने छ। मेलम्चीको पानी पहिलोपटक २०७७ फागुन २२ गते सुन्दरीजलमा झारिएको थियो। सोही वर्षको चैत १५ देखि परीक्षण स्वरुप पानी वितरण गरिएको थियो। तर, २०७८ असार १ मा मेलम्चीमा आएको बाढीले आयोजनास्थलमा ठूलो क्षति पुर्याएपछि पानी वितरण बन्द भएको थियो। तर, मूख्य सुरुङ सुरक्षित रहेकाले ढुंगा माटो पन्छाएर २०७८ चैत अन्तिमतिर पुनः पानी वितरण गरिएको थियो। २०७९ मंसिर २३ गतेदेखि तेस्रोपटक काठमाडौंमा मेलम्ची खानेपानी आयोजनाको पानीको वितरण सुरु भएको थियो। निरीक्षणपश्चात् आयोजित छलफल कार्यक्रममा अध्यक्ष तिमल्सिनाले आयोजना लम्बिँदा लागत बढ्ने बताए। उनले राष्ट्रिय गौरवका आयोजनाहरूको समयावधि विभिन्न कारणले लम्बिँदा लागत बढ्ने बताउँदै समयमै काम सक्नुपर्नेमा जोड दिए। कुनै पनि आयोजना सञ्चालन गरिरहँदा यसबाट प्रभावित हुने अन्य उपआयोजनाहरूका बारेमा ध्यान दिनुपर्ने बताउँदै अध्यक्ष तिमल्सिनाले एकैपटक एकीकृत ढंगले काम गर्न सकेमा कामले गति लिनुका साथै समयको बचत र लागतमा पनि कमी आउने बताए। मेलम्चीको पानी वितरणका लागि काठमाडौंमा भइरहेको कामको उदाहरण दिँदै अध्यक्ष तिमिल्सिनाले पाइप बिछ्याउन, बिजुलीका तारहरू भूमिगत गर्ने कुराहरूले गर्दा धेरै असर देखा परेको भन्दै योजना बनाउँदा केही सिकाइहरूलाई सँगै लिएर जानुपर्ने बताए।"
उपल्लो मुस्ताङीलाई घरदैलोमै नागरिकता सेवा,"जोमसोम : उपल्लो मुस्ताङको लोमान्थाङ गाउँपालिकाका नागरिकलाई घरदैलोमै नागरिकता वितरण गरिएको छ। मुस्ताङका प्रमुख जिल्ला अधिकारी अनुप केसीको पहलमा उपल्लो मुस्ताङस्थित इलाका प्रशासन कार्यालयबाट विगत २ वर्षदेखि अवरुद्ध नागरिकता सेवा प्रदान गरिएको हो। यसअघि सरकारले उपल्लो मुस्ताङको लोमान्थाङ र लोघेकर दामोदरकुण्ड गाउँपालिकामा बसोबास गर्ने स्थानीय नागरिकलाई लक्षित गरी इलाका प्रशासन कार्यालय स्थापना गरे पनि विगत २ वर्षदेखि इलाका प्रशासन कार्यालयमा अधिकृत तहको दरबन्दी रिक्त हुँदा नागरिकता,राहदानी र अन्य सेवा अवरुद्ध हुँदै आइरहेको थियो। उपल्लो मुस्ताङमा २०७३ सालमा सर्वसाधारणलाई घरदैलोमै सेवा प्रवाह गर्ने उद्देश्यले इलाका प्रशासन कार्यालय स्थापना गरिएको थियो। इलाका प्रशासन कार्यालय लोमान्थाङमा कार्यालय प्रमुखसहित ७ जना कर्मचारीको दरबन्दी छ। तर कार्यालय प्रमुखको दरबन्दी पदपूर्ति हुन नसक्दा कार्यालयका सबै सेवा अवरुद्ध रहँदै आइरहेको प्रमुख जिल्ला अधिकारी अनुप केसीले बताए। इलाका प्रशासनको काम ठप्प रहँदा त्यहाँका नागरिकले नागरिकता र राहदानी बनाउन महंगो खर्च गरी जोमसोम आउनुपर्ने बाध्यता थियो। सोही समस्यालाई मध्यनजर गर्दै सहायक प्रजिअ चन्द्रकान्त बस्नेतसहितको टोली उपल्लो मुस्ताङको इलाका प्रशासनमा पुगेको हो। टोलीले लोमान्थाङ गाउँपालिकसँगको समन्वयमा वैशाख २८ र २९ गते दुई दिनसम्म बसेर नागरिकता सेवा प्रदान गरेको सहायक प्रमुख जिल्ला अधिकारी चन्द्रकान्त बस्नेतले जानकारी दिए। उनका अनुसार लोमान्थाङमा २८ जनालाई नयाँ र १४ जनालाई प्रतिलिपि नागरिकता प्रदान गरिएको हो। यसैगरी ९ वटा राहदानी समेत हस्तान्तरण गरिएको उनले बताए।"
इन्टेरनेट शुल्क आफूखुसी नबढाउन दूरसञ्चार प्राधिकरणको निर्देशन,"काठमाडौं : नेपाल दूरसञ्चार प्राधिकरणले इन्टरनेट सेवाको शुल्क आफूखुसी नबढाउन इन्टरनेट सेवा प्रदायकहरूलाई निर्देशन दिएको छ। केही इन्टरनेट सेवा प्रदायकहरूले प्राधिकरणको निर्देशन भन्दै इन्टरनेट सेवाको महशुलदर आफू खुसी बढाएका छन्। प्राधिकरणले भने महशुल बढाउने गरी कुनै निर्णय नभएको स्पष्ट पारेको छ। इन्टरनेट सेवा प्रदायकहरूले मिलेमतोमा आफूखुशी इन्टर्नेट सेवाको शुल्कमहशुलदर बढाउनु दूरसञ्चार ऐन,२०५३ तथा प्रतिस्पर्धा प्रबर्द्धन तथा बजार संरक्षण ऐन,२०६३ विपरित हुने प्राधिकरणले जनाएको छ। शुल्कमहशुलदर दूरसञ्चार ऐनअनुसार प्राधिकरणबाट स्वीकृत सूचना प्रकाशित भएपछि मात्रै इन्टरनेट सेवा प्रदायकले महशुल बढाउन पाउने व्यवस्था छ। 'प्राधिकरणबाट कुनै पनि इन्टर्नेट सेवाप्रदायकले स्वीकृत शुल्कमहशुलदरभन्दा बढी लिने गरी अनुमति प्रदान नगरिएको तथा इन्टर्नेट सेवाको विद्यमान् स्वीकृत शुल्कमहशुलदर भन्दा बढी शुल्क लिने गरी प्राधिकरणले हालसम्म कुनै पनि सूचना जारी नगरिएको र शुल्करमहशुलदर बढाउन इन्टर्नेट सेवा प्रदायकहरुलाई कुनै पनि निर्देशन नदिएको हुँदा प्रस्तुत विषयमा स्पस्ट हुन सम्बन्धितलाई जानकारी गराइन्छ। साथै कुनै उपभोक्ताहरुलाई स्वीकृत महशुलदरभन्दा बढी शुल्कमहशुलदर लिने गरी बिलरबिजक जारी गरिएको भए सो को जानकारी प्राधिकरणलाई उपलब्ध गराइ दिनु हुन समेत अनुरोध गरिन्छ,'प्राधिकरणले जारी गरेको सूचनामा भनिएको छ।"
