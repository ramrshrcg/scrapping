शीर्षक,विवरण
गुफामाथिका संरचना हटाऔं,"गुफा वरिपरि र माथिको बस्ती व्यक्तिगत धनीपुर्जा भएकै जमिनको हो। राज्यले जमिनको मुआब्जा नदिई खाली गर्नु नागरिकमाथि अन्याय हुन्छ। मुआब्जा दिएर जोखिम जमिन बस्तीविहीन बनाउने र नयाँ कुनै संरचना निर्माण गर्न दिनु हुँदैन। पोखरा आफैंमा कमजोर भूगर्भ भएको सहर हो। जहाँ गुफाहरू थुप्रै छन्। सेती नदीले माझैमा चिरेको सहरका पश्चिमी भूभागमा वर्षाैंपिच्छे भ्वाङ परिरहन्छ। कमजोर र खोक्रो भूगर्भ भएको तथ्यको भुक्तभोगी स्थानीय बासिन्दा नै छन्। त्यसमाथि विभिन्न अध्ययनले पनि भूगर्भ कमजोर भएको हुँदा जोखिम औंल्याएका छन्। अन्तको भूगर्भ त कमजोर छ भने गुफा वरिपरि हुने नै भयो। कमजोर भूगर्भ भएका ठाउँमा जोखिम हुँदा विचार गरेरमात्रै भौतिक संरचना निर्माण गर्नुपर्ने विज्ञहरूको सुझाव छ। तर त्यसलाई एकातिर थन्क्याएर पोखराका गुफा वरिपरि हैन, माथि नै घरहरू बनेका छन्। थपमा ठूलो बस्ती बसेको छ। पत्ता लाग्नुअघि थोरै घर भएको पोखरा १७ छोरेपाटनको गुप्तेश्वर गुफामाथि त्यसपछि झन्झन् बस्ती थपिएको थपियै छ। २०४९ सालमा गुफा पत्ता लाग्यो। २०५० सालदेखि प्रचार थालियो। त्यस बेलासम्म वरिपरि ८१० घर थिए। अहिले ठूलो बस्ती छ। गुफा खाली जमिन भेट्न मुस्किल छ। पोखरालाई भारतीय सीमा सहर सुनौलीसँग सिद्धार्थ राजमार्गले जोड्छ। त्यही राजमार्ग धरि गुफाको जोखिम भूभागमाथि छ। ठूला गाडीहरू गुड्दा जमिन हल्लिएको यात्रुहरू नै अनुभूत गर्न सक्छन्। फेवातालको पानी खस्ने पाताले छाँगो गुफासँगै छ। पानी त्यही गुफाभित्र पुग्छ। १ किलोमिटर ४ सय ७९ मिटर लामो गुफा हुँदै पानी फुस्रेखोला पुग्छ। गुफाको त्यही बाटोमाथि निकै ठूलो बस्ती बस्नु भनेको जानाजानी जोखिम निम्त्याउनु नै हो। अन्तर्राष्ट्रिय संघसंस्थाका पटकपटकका थुप्रै अध्ययनले जोखिम औंल्याएका छन्। सन् १९९८ मा नेपालकै खानी तथा भूगर्भ विभाग र फेडेरल इन्स्टिच्युट फर जिओसाइन्स एन्ड नेचुरल रिसोर्स जर्मनीको संयुक्त अध्ययनले गुप्तेश्वर गुफामाथि र गुफासँगै जोडिएको जमिन बस्ती बस्न नहुने अति जोखिमयुक्त भनेर रेडजोन भनेको छ। पोखरा महानगरपालिकाले गुफाको केन्द्रदेखि ७५ मिटर वरिपरि घर वा कुनै भौतिक संरचना निर्माण नगर्न मापदण्ड तोकेकै थियो। २०७२ को भैंचालोपछि २ सय मिटरको मापदण्ड छ। तर घरैघरको बस्तीबीच अब खाली जमिन बाँकी कताकति छ। गुफा समितिले आफ्नै आम्दानीले केही निजी घर किनेर जमिन खाली गराए पनि खास त्यस्तो काम महानगरपालिका र संघ सरकारले गर्नुपर्छ। गुफा वरिपरि र माथिको बस्ती व्यक्तिगत धनीपुर्जा भएकै जमिनको हो। राज्यले जमिनको मुआब्जा नदिई खाली गर्नु नागरिकमाथि अन्याय हुन्छ। मुआब्जा दिएर जोखिम जमिन बस्तीविहीन बनाउने र नयाँ कुनै संरचना निर्माण गर्न दिनु हुँदैन। यस्तै अवस्था रहिरहे कुनै न कुनै दिन ठूलो दुर्घटना हुने निश्चित छ। के राज्य त्यही दुर्घटना पर्खिरहेको हो ?"
अब पुँजीनिर्माणमुखी बजेट,"विदेशी मुद्रा सञ्चिति र मूल्यवृद्धिमा चाप पर्ने हिसाबले मौद्रिक नीतिलाई खुकुलो बनाउन हुँदैन। अर्थतन्त्रको समस्याको सूची लामो छ। तर पनि सबैभन्दा मुख्य समस्या न्यून आर्थिक वृद्धि, अत्यधिक मुद्रास्फीति र बैंक तथा वित्तीय संस्थाहरूको सम्पत्तिको गुणस्तर खस्किनु हो। यिनलाई केन्द्रमा राखेर वित्त नीति ल्याउनुपर्छ। मौद्रिक नीति पनि वित्त नीतिलाई आधार मान्दै ल्याउनुपर्छ। न कि उल्टै अहिले भएका समस्या समाधान गर्नै नसकिने अवस्था बनाएर। तीनचार महिना प्रयास गर्र्यौं भने यो समस्या समाधान गर्न सक्छौं। आधारभूत रूपमा यो आर्थिक वर्षको आर्थिक वृद्धिदर न्यून रहनुमा पुँजी निर्माण खर्च कम हुनु नै हो। राष्ट्रिय तथ्यांक विभागले सार्वजनिक गरेको आँकडाले पनि आर्थिक वृद्धि करिब दुई प्रतिशतसम्म सीमित रहने भनिसकेको छ। पुँजी निर्माण खर्च दुई कारणले कम भयो। एउटा नेपाल सरकारले गर्ने पुँजीगत खर्च पनि विगत वर्षहरूको तुलनामा कम छ। जुन आर्थिक वर्षमा पुँजीगत खर्च बढी भएको छ, ती आर्थिक वर्षको आर्थिक वृद्धि पनि उच्च छ। चालू आर्थिक वर्षमा निजी क्षेत्रले पनि पुनर्निर्माण खर्च गर्न सकेको छैन। नसक्नुको कारण निजी क्षेत्रले कोभिडपछिको अवधिमा सस्तो कर्जा सजिलै पाएकाले पुँजी निर्माणमा खर्च गर्नुभन्दा बढी व्यापारमा लाभ देख्यो। त्यसकारण आयात पनि बढ्यो। अर्का भनेको निजी क्षेत्रले सम्पत्तिको बजारमा लगानी गर्दा नाफा हुने देख्यो र सेयर तथा घरजग्गामा लगानी बढायो। त्यसले जग्गाको मूल्य वृद्धि भयो। कोभिड १९ का कारण सेयरबजारको मूल्य संसारभर नै घट्यो। नेपालमा भने सेयरबजारको सूचक बढेको थियो। अब अहिले सम्पत्तिको बजार पनि सुस्त छ। घरजग्गाको मूल्यवृद्धि भएकाले बढेकाले मूल्यमा बिक्री हुन सकेको छैन। जग्गाको भाउ घटाउन पनि चाहेको देखिँदैन। यस्तै सेयरबजारमा गरेको लगानी पनि फसेको हुनाले फेरि थप कर्जा लिएर पुँजी निर्माणसम्बन्धी उद्योगहरूको क्षमता वृद्धि गर्न निजी क्षेत्र तयार हुन सकेको छैन। निजी क्षेत्र तयार हुन नसकेको अर्को कारण भनेको राजनीतिक स्थिरता कमजोर भएको, सरकारको क्षमता पनि कमजोर भएको, प्रशासनिक संयन्त्रले पनि सहयोगी भावना नदेखाएको जस्ता कारणले निजी क्षेत्र दिर्घकालिन लगानी गर्न सशंकित छ। यसले नै यो वर्षको आर्थिक वृद्धि कम भएको हो। यसको समाधान भनेको आगामी आर्थिक वर्षमा पुँजी निर्माणसम्बन्धी खर्च वृद्धि गर्ने हो। तर, यस्तो बेलामा खासगरी अर्थतन्त्र मन्दी उन्मुख भएको बेलामा वा सुस्त भइरहेको बेलामा सक्रिय समाधान भनेको वित्त नीतिबाट सार्वजनिक खर्च प्रभावकारी बनाउने हो। अझ पुँजी निर्माण खर्च बढाएर अर्थतन्त्र चलायमान बनाउने हो। अहिले अर्थतन्त्रलाई चलायमान बनाउन वित्त नीति वा बजेटबाट नै समाधान खोज्ने हो। यस्तो बेलामा मौद्रिक नीतिलाई लचिलो बनाउने दृष्टिकोण लिन हुँदैन। एक त मूल्यवृद्धिको दर उच्च छ। करिब १५१६ महिनादेखि उच्चदरको मुद्रास्फीति कायम छ। यो बेलामा मौद्रिक नीति लचिलो हुँदै ब्याजदर कम हुँदै जाने हो भने प्रवाह भएको कर्जाले मूल्यवृद्धिलाई पनि प्रभाव पार्छ। निर्माण व्यवसायी भुक्तानी नपाएको कारण थप लगानी गर्न सकेका छैनन्। राजनीतिक दबाबका आयोजनामा बजेट पनि छ तर काम हुने ठाउँमा बजेट छैन। अर्कोतिर गएर निजी क्षेत्रसँग पुँजी निर्माणसम्बन्धी आयोजना नभएकाले विस्तारै कर्जाले फेरि आयातलाई बढाउँछ। आयात बढ्यो भने विदेशी मुद्रा सञ्चितिमा चाप पर्छ। त्यही भएर विदेशी मुद्रा सञ्चिति र मूल्यवृद्धिमा चाप पर्ने हिसाबले मौद्रिक नीतिलाई खुकुलो बनाउन हुँदैन। बजारमा तरलता बढ्दै गए पनि विप्रेषणका कारण विदेशी मुद्राको सञ्चिति बढ्दै गएपछि ब्याजदर कम हुँदै जान्छ। यो बजारको नियमित प्रक्रिया हुन्छ। यही अनुरूप तथ्यांकले सहयोग गर्दै आयो भने मौद्रिक नीतिलाई सामान्यीकरण गर्दै जान सकिन्छ। मौद्रिक नीतिको तेस्रो त्रैमासिकको समीक्षाले पनि नीतिगत दर चलाएको छैन भने बैंकदर एक प्रतिशतले कम गरिएको छ। यसैगरी संकटमा भएका क्षेत्रलाई राष्ट्र बैंकले मौद्रिक नीतिको समीक्षामार्फत सम्बोधन पनि गरेको छ। विशेषगरी साना तथा मझौला उद्योगहरूमा भएको संकटलाई सम्बोधन गरिएको छ। कर्जा भुक्तानीको सीमा बढाउने काम गरिएको छ। यो सही दिशामा नै गएको छ। बैंक तथा वित्तीय संस्थाको कर्जाको गुणस्तर खस्किएको छ। यो समस्या भनेको कोभिड१९ को समयमा देखिएको समस्यालाई समाधान गर्न ज्यादै लचिलो मौद्रिक नीति बनाइयो। यसले कर्जा प्रवाह अत्यधिक भयो। हामी अत्यधिक कर्जा प्रवाह भएको मुलुक र उत्पादन क्षमताको तुलनामा ज्यादै बढी कर्जा प्रवाह भएको मुलुकमा पर्छौं। अहिले बैंक तथा वित्तीय संस्थाहरूले बढी कर्जा प्रवाह गर्नेभन्दा पनि उत्पादनशील क्षेत्रमा तत्काल आर्थिक वृद्धि हुने किसिमका कामहरूमा लगानी गर्न प्रोत्साहित गर्नुपर्यो। उपभोग खासगरी आयात बढाउने क्षेत्रमा लगानी गर्न प्रोत्साहित गर्न भएन। यस्तै पुरानो ऋण असुलीमा प्रयत्न गर्नुपर्यो। अब बजेट सही दिशामा गएन भने फेरि यसले मुलुकको अर्थतन्त्रलाई राहत दिँदैन। अर्थतन्त्रको अहिलेका समस्या समाधान हुन बजेट नै पूरै लक्षित हुनुपर्छ। बजेटमा हामीले सार्वजनिक खर्चलाई निर्मम ढंगले कटौती गर्न हँुदैन। एक त सरकारको स्रोतको सीमा छ। राजस्वमा चुहावट भएको तथ्यांकले पनि त्यही देखाउँछ।बढी भन्सार लाग्ने वस्तुहरू राजस्व छली गरेर गलत घोषणा गरेर वा भन्सार बाह्य बिन्दुबाट आयात भएर उपभोग भइरहेको देखिन्छ। यता आयकर र मूल्यवृद्धि कर भने घटेको छ। त्यसकारण राजस्व चुहावट नियन्त्रण गर्न सकियो भने सरकारले स्रोतलाई बलियो बनाउन सक्छ। क्षमताले भ्याएसम्म र कानुनले दिएसम्म आन्तरिक ऋणमा लक्षित हुनपर्यो। आन्तरिक ऋण र राजस्व परिचालन गरेर सार्वजनिक खर्च प्रभावकारी ढंगले विनियोजन गर्नु आवश्यक छ। हर विषयमा व्यवस्थित गर्ने दृष्टिकोण हुनुपर्छ। बजेटका माध्यमबाट समाधानका सूत्रहरू फेला पार्न सक्छौं। सरकारले बजेट बनाइसकेपछि तर्जुमा पनि गरिहाल्नुपर्यो। जेठ १५ मा सार्वजनिक भएको बजेटमा साउनमा गएर किन तर्जुमा गर्नुपर्यो ? जेठ १६ बाट असार मसान्तसम्म बजेट कार्यान्वयनका लागि गर्नुपर्ने तयारी सबै सकियो भने साउन १ गतेबाट कार्यान्वयनमा जान्छ। चालू वर्षको बजेट कार्यान्वयन गर्ने बेलामा एकातिर पुँजीगत खर्च हुन सकेन भनिरहेका छौं, अर्कोतर्फ सरकारी ठेक्का पाएका निर्माण व्यवसायीहरूले काम सम्पन्न गरेर पेस गरेको बिलको ८० अर्ब जति भुक्तानी हुन बाँकी छ भन्छौं। निर्माण व्यवसायी भुक्तानी नपाएको कारण थप लगानी गर्न सकेका छैनन्। यसले सरकारको बजेट विनियोजनको क्षमता देखाएन। राजनीतिक दबाबका आयोजनामा बजेट पनि छ तर काम हुने ठाउँमा बजेट छैन। आर्थिक वृद्धि न्यून र उच्च मुद्रास्फीतिको समस्यालाई समाधान गर्न बजेटबाट सकिन्छ।खनाल, पूर्वअर्थसचिव हुन्।"
मल कारखाना अध्ययन गर्न सम्झौता गर्दै बोर्ड,"बोर्डको सुझावसँगै उक्त जर्मनी कम्पनीले प्राकृतिक ग्याँस र इलेक्ट्रोलाइसिस दुवैको मिश्रणमा हाइब्रिड प्रक्रियाबाट युरिया उत्पादनको प्रस्ताव राखेको छ। काठमाडौं : लगानी बोर्ड नेपालले मल कारखाना स्थापनाको प्रक्रिया अघि बढाउन दुई कम्पनीसँग सम्झौता गर्ने भएको छ। गत चैत्रमा बोर्ड बैठकले युरिया मल कारखाना स्थापना सम्बन्धमा प्रस्ताव पारित गर्दै जर्मनी र मलेसियन कम्पनीसँग सम्झौता गर्न निर्देशन दिएको हो। बोर्ड र जर्मनी कम्पनीबीच कारखानाको अध्ययनका लागि सम्झौतामा हस्ताक्षर हुन बाँकी छ। गत चैत्रमा नै बोर्ड बैठकले युरिया मल कारखाना स्थापना सम्बन्धमा प्रस्ताव पारित गर्दै सम्झौता गर्न निर्देशन दिएको थियो। बोर्ड बैठकको निर्देशनपछि ड्राफ्ट सम्झौता जर्मनी कम्पनीलाई पठाई, उनीहरूबाट प्रतिक्रिया लिई वास्तविक सम्झौता पनि बोर्डबाट पारित भइसकेको परामर्शदाता अक्षित पौडेलले बताए। जर्मनी कम्पनीबाट सकारात्मक प्रतिक्रिया आएकोले चाँडै नै सम्भावता अध्ययनसम्बन्धी सम्झौता हुने उनले जानकारी दिए। जर्मनीको कम्पनी सन् २०१९ मा नेपालमा मल कारखानाका लागि प्रस्ताव गरेको थियो। सुरुमा कम्पनीले प्राकृतिक ग्याँसबाट युरिया उत्पादनको प्रस्ताव गरेको थियो। तर, बोर्डले प्राकृतिक ग्याँससँगै पानी (इलेक्ट्रोलाइसिस) बाट युरिया उत्पादनको सम्भावनाको बारेमा राख्न सुझाव दिएको थियो। बोर्डको सुझावसँगै उक्त जर्मनी कम्पनीले प्राकृतिक ग्याँस र इलेक्ट्रोलाइसिस दुवैको मिश्रणमा हाइब्रिड प्रक्रियाबाट युरिया उत्पादनको प्रस्ताव राखेको छ। अर्को यूएईमा मुख्य कम्पनी रहेको मलेसियन कम्पनीले पनि क्याल्सियम एमोनियम नाइट्रेड (क्यान) को प्रस्ताव २०२२ मा गरेको थियो। मलेसियन कम्पनीको प्रस्तावलाई पनि अघि बढाएको पौडेल बताउँछन्। मलेसियन कम्पनीलाई पनि ड्राफ्ट सम्झौता पठाइसकेको छ। उक्त ड्राफ्ट सम्झौतामा आएको प्रतिक्रियालाई समावेश गरेर वास्तविक सम्झौता बोर्ड समक्ष स्वीकृतिका लागि पठाइनेछ। सरकारले आर्थिक वर्ष २०७३०७४ बाट युरिया कारखाना स्थापनाको काम अघि बढाउन निर्देशन दिँदै आएको छ। त्यसअघि २०४१ सालमा नै जापानी संस्था जाइकाले पहिलो अध्ययन गर्दै इलेक्ट्रोलाइसिसबाट युरिया बनाउन सकिने निष्कर्ष निकालेको थियो। उक्त समयमा विद्युत् उत्पादन पनि कम र लागत बढी लाग्ने भन्दै कारखाना बनाउनेभन्दा पनि मल आयातमा नै जोड दिइएको थियो। उक्त अध्ययन प्रतिदिन १०० मेगावाट विद्युत चाहिने र कार्बन क्याप्चर हेटौंडा सिमेन्टबाट कार्बन निकालेर गर्ने भन्ने थियो। त्यतिबेला बिजुली उत्पादन कम थियो। त्यो रिपोर्टले नेपालमा मल कारखाना सम्भव छ भनेर देखाएको थियो। पछि, किसानलाई मलको अभाव, सरकारले बर्सेनि अर्बौंको अनुदान दिनुपर्ने लगायतका कारणले नेपालमा नै मल कारखाना बनाउनुपर्छ भन्ने आयो। २०७२ सालमा बोर्ड आफैंले एउटा अध्ययन गर्यो। युरिया मल कारखाना स्थापनको थप अध्ययनका लागि अन्तर्राष्ट्रिय टेन्डर आह्वान गरी विस्तृत सम्भाव्यता अध्ययन बोर्डले गरायो। त्यसमा भारतीय कम्पनी इन्फ्रास्ट्रक्चर डेभलपमेन्ट कर्पोरेसन (आइडेक) कर्नाटक र नेपाली परामर्शदाता साहको जेभी (सहकार्य)मा अध्ययन भएको थियो। आइडेकले २०७४ सालमा अध्ययन प्रतिवेदन दिँदै तीन प्रविधिबाट युरिया उत्पादन गर्न सकिने सुझाएको थियो। इलेक्ट्रोलाइसिस (लागत १४ सय मिलियिन अमेरिकी डलर), प्राकृति ग्याँस (लागत ७ सय मिलियन अमेरिकी डलर) र कोइला (लागत ९ सय मिलियन अमेरिकी डलर) प्रविधिबाट भन्ने थियो। यो अध्ययनले सबैभन्दा सस्तो प्राकृतिक ग्याँसबाट युरिया उत्पादन भनेको छ। त्यसपछि कोइला र अन्तिममा इलेक्ट्रोलाइसिस देखियो। आव २०७३०७४ को बजेटबाट युरिया मल कारखाना स्थापना गर्ने निर्णय भएको थियो। युरिया भनेको कार्बन र एमोनिया मिश्रण हो। यसको आधारभूत केमिकल मिश्रण इलेक्ट्रोलाइसिस प्रक्रियाअनुसार पहिला पानी हुन्छ। पानीमा हाइड्रोजन र अक्सिजन छुट्ट्याइन्छ। छुट्ट्याइएको हाइड्रोजनसँग वायुमण्डलबाट नाइट्रोजन मिसाइन्छ। यसरी एमोनिया बन्छ। यसलाई हाइबरबोच प्रक्रिया भनिन्छ। उक्त एमोनियामा कार्बडाइअक्साइड मिसाएपछि युरिया बन्छ। एमोनियामा क्याल्सियम मिसाएपछि क्याल्सियम एमोनियम नाइट्रेड बन्छ। प्राकृतिक ग्याँसको केमिकल फर्मुला सीएच ५ हो। त्यसमा आफ्नै कार्बन, हाइड्रोजन हुन्छ। नाइट्रोजन फेरि हावाबाट मिसाएर युरिया बनाइन्छ। इलेक्ट्रोलाइसिसको प्रक्रिया नै महँगो देखिएको छ। त्यसमा कार्बन छुट्टै ल्याएर मिसाउनुपर्ने हुँदा महँगो पर्ने हो। इलेक्ट्रोलाइजर प्रक्रियालाई सरकारले विद्युत् दर घटाएर सस्तो बनाउन पनि सक्छ। तर, अझै पनि हिउँद याममा बिजुली किन्नुपर्ने बाध्यताले केही वर्ष इलेक्ट्रोलाइसिस प्रक्रिया नेपालमा सम्भव नभएकोले हाइब्रिड गर्न जर्मनी कम्पनीलाई सुझाएको परामर्शदाता पौडेल बताउँछन्। लगानीका आधारमा प्राकृतिक ग्याँसबाट युरिया उत्पादन सस्तो परे पनि नेपालमा उत्पादन नहुने हँुदा भारतको नै भर पर्नुपर्ने हुन्छ। यसमा दुइदेशीय सम्झौता आवश्यकता पर्ने हुन्छ। भारतले आफैंले पनि प्राकृतिक ग्याँसबाट नै युरिया बनाउँदै आइरहेको हुँदा नेपालका लागि जोहो गरिदिन व्यावसायिक रूपमा सम्भव देखिँदैन। अर्को भनेको इलेक्टोलाइसिस प्रविधिमा युरिया नभई क्याल्सियम एमोनियम नाइट्रेड बनाउँछ। माटो विज्ञानले यसलाई युरियाको प्रतिस्थापन पनि मान्दै आएका छन्। जर्मनी कम्पनीले आफ्नो प्रस्तावनामा वार्षिक ७ लाख टन युरिया भनेको छ। मलेसियन कम्पनीले वार्षिक २ लाख टन निकाल्ने भनेको छ। अहिले करिब ७ लाख टन युरियाको माग छ।पहिला सम्भाव्यता अध्ययन हुने हो। त्यसबाट कारखाना राख्न सम्भव भए मात्र आयोजना विकास सम्झौता भएर कार्यान्वयनमा जान्छ। अहिले नै मल कारखाना स्थापना हुन लागेको भने नभएको पौडेलले बताए।"
नीरफूल को ट्रेलर सार्वजनिक,"ट्रेलरमा भूकम्पपछि धादिङको रुबी भ्यालीबाट उद्धार गरेर काठमाडौं ल्याइएकी छोरीको खोजीमा निस्कने एक दम्पतीको संघर्ष देखिन्छ। काठमाडौं : आउँदो जेठ २६ गते देशभर रिलिज हुन लागेको फिल्म नीरफूल को शुक्रबार ट्रेलर सार्वजनिक गरिएको छ। २०७२ को महाभूकम्प र फ्यामिली मिसिङ को कथावस्तु समेटिएको फिल्मको कोरोनालकडाउनका बेला हलहरू बन्द भएपछि रिलिज रोकिएको थियो। दयाहाङ राई, बुद्धि तामाङ, शान्ति वाइबा, जिग्मे छ्योकी अभिनीत फिल्मको निर्देशन लेखक तथा सञ्चारकर्मी फूलमान वलले गरेका हुन्। युट्युवमार्फत् शुक्रबार सार्वजनिक ट्रेलरमा भूकम्पपछि धादिङको रुबी भ्यालीबाट उद्धार गरेर काठमाडौं ल्याइएकी छोरीको खोजीमा निस्कने एक दम्पतीको संघर्ष देखिन्छ। पटकथा लेखकसमेत रहेका निर्देशक वलले भूकम्पले भत्काएका मनहरूलाई फिल्म नीरफूलमार्फत जोड्ने प्रयास गर्न खोजेको बताए। भूकम्पपछि भौतिक पुनर्निर्माण त भयो, तर भत्किएका सम्बन्धहरूको पुनर्निर्माण अझै बाँकी छ, उनले विज्ञप्तिमार्फत भने, नीरफूल तिनै भत्किएका सम्बन्धहरूको सानो कथा हो। अभिनेता दयाहाङ राईले स्क्रिप्ट लोभ लागेकै कारण अरु फिल्मको व्यस्तताकाबीच नीरफूललाई समय निकालेर रुबी भ्याली पुगेको बताए। अन्य फिल्ममा भन्दा निकै फरक भूमिका यो फिल्ममा गरेको छु, उनले भने। फिल्ममा समाज आएन, कन्टेन्ट आएन भन्ने आरोप नेपाली फिल्मकर्मीलाई लागिरहेका बेला नीरफूलले त्यो अभाव पूर्ति गर्ने पनि उनले दाबी गरे। धादिङको रुबी भ्याली, रसुवाको स्याफ्रुबेसीसँगै काठमाडौंमा खिचिएको फिल्ममा अभिनेत्री रेखा थापा विशेष भूमिकामा छिन्। सचिन घिमिरे एसोसियट निर्देशक रहेको फिल्म प्रमोद कार्कीले खिचेका हुन् भने निमेष श्रेष्ठको सम्पादन, अर्जुन पोखरेल र चन्द्रकुमार दोङको संगीत रहेको छ। नेपालम्यानमार फ्रेन्डसिप काउन्सिलसँगको सहकार्यमा सेलो प्रोडक्सनले निर्माण गरेको फिल्ममा पुष्कर गुरुङ, राजन खतिवडा, सरोज अर्याल, सरिता गिरी, लक्ष्मी बर्देवा, मानस राज, रोशन फ्युबालगायतको समेत अभिनय रहेको छ। सोनाम डोमा कार्यकारी निर्माता रहेको फिल्ममा निर्माताका रूपमा कतारबाट माया केसी, बेलायतबाट दीपक श्रेष्ठ, इजरायलबाट चन्द्रमाया तामाङ, जापानबाट उदय लामा, अमेरिकाबाट रोज लामा, इन्द्र तामाङ, कोरियाबाट दिनेश लम्तरी मगर र नेपालबाट अजितमान तामाङ, दिजेश श्रेष्ठ, तेन्जिन सोनाम लामा, गणेश थापा, अशोक थापा, विके श्रेष्ठलगायत छन्।"
भ्रष्टाचारविरुद्ध जनआन्दोलनको झल्को,"मुलुक आर्थिक संकटमा फसिरहेको समयमा भ्रष्टाचार मौलाएको यी घटनाहरूले देखाउँछन्। त्यसैकारण मुलुकमा बेरोजगार र महँगी बढेको छ। काठमाडौं : विगतमा विभिन्न व्यवस्था परिवर्तनका लागि जनआन्दोलन भएका थिए। त्यसले मुलुक र नागरिकको अवस्थामा परिवर्तन ल्याउँछ भन्ने आशा थियो। मुलुकको बागडोर सुम्पिएकाहरू नै कुशासनमा लागेपछि जनता फेरि भ्रष्टाचारविरुद्ध जागेका छन्। नक्कली शरणार्थी प्रकरणसहितका अन्य काण्डमा मुछिनेमा पूर्वमन्त्रीहरू नै रहेपछि नागरिकमा अझै आक्रोश बढेको छ। मुलुक आर्थिक संकटमा फसिरहेको समयमा भ्रष्टाचार मौलाएको यी घटनाहरूले देखाउँछन्। त्यसैकारण मुलुकमा बेरोजगार र महँगी बढेको छ। अब यी सबै कुरा नागरिकले बुझेका छन्। भ्रष्टाचार कसरी भइरहेको छ भन्ने कुरालाई पछिल्ला चर्चित घटनाक्रमले उदाहरणका रूपमा खुलाएको छ। त्यसैले अब नागरिक सडक र सामाजिक सञ्जालमा ओर्लिएका छन्। खबरदारी गर्न सुरु गरेका छन्। भ्रष्टाचारविरुद्ध एक हौं भन्दै शनिबार काठमाडौं, पोखरालगायतका विभिन्न स्थानमा स्वतस्फूर्त उत्रिएका नागरिकको आक्रोशले भ्रष्टाचारविरुद्ध अर्को जनआन्दोलन हुँदैछ भन्ने छनक दिएको छ। भ्रष्टाचार रोक्नुपर्छ भन्ने यो कदम सही हो। जबसम्म भ्रष्टाचारको जरो उखेलिँदैन तबसम्म अनुसन्धान र कारबाही पनि रोकिनु हुँदैन भन्ने उनीहरूको माग छ। यसै विषयमा केही व्यक्तिसँग लिएको प्रतिक्रिया प्रस्तुत गरेका छौं। भ्रष्टलाई कारबाही हुनुपर्छनीलाम्बर आचार्य, संविधानविद् धेरै अपराधमा संलग्नहरू राज्यको नेतृत्वमा रहेका व्यक्तिहरूसँग जोडिएका छन्। सबै अपराधको तथ्य पत्ता लगाउनुपर्छ र त्यसमा जोडिएकालाई दण्डित गर्न सरकारले खुट्टा कमाउनु हुँदैन। उनीहरूलाई कारबाही गर्न सकेन भने राज्य असक्षम देखा पर्छ। सरकारलाई दबाबका लागि आन्दोलनै गर्नुपर्ने स्थिति हुन्छ। अहिले त राज्यले आफ्नो काम देखाउन सुरु गरेको छ। यो कामलाई अगाडि बढाओस्। अपराधको जालोलाई फुटाइ छाड्नुपर्छ। दण्डहीनताको स्थिति अन्त्य होस्। अहिलेसम्म बिगिँ्रदै आएको थियो। अब त्यस्तो नहोस्। राज्यका मान्छेहरू यसरी अपराधमा संगठित हुँदा राज्य नै विफल हुने खतरा हुन्छ। पछिल्ला घटनामा दलका प्रभावशाली व्यक्तिहरूको नाम आइरहेको छ। तिनीहरू समक्ष राज्य हच्किन्छ कि भन्ने जनतामा शंका छ। हच्कियो भने मुलुकका लागि दुर्भाग्य हुन्छ। अनि जनता के गर्छ ? भन्न सकिँदैन। त्यसैले जनताले पनि यसरी सचेत भएर दबाब दिइरहनुपर्छ। जनताले नै दण्डित गर्छन् हरिवंश आचार्य , वरिष्ठ हास्यकलाकार नेपालीलाई शरणार्थी बनाएर अमेरिका पठाउने काम गरेर राजनीतिक कार्यकर्ता, नेताहरू एकदमै तल्लोस्तरमा ओर्लिए। यो लाजमर्दो विषय हो। २०४६ देखिको आन्दोलनमा हामी पनि लागेका हौं। यिनीहरू यस्तो विधि तल खस्छन् भन्ने लागेको थिएन। हामीले कहिल्यै सोचेका पनि थिएनौं। नेपालीलाई शरणार्थी बनाएर अमेरिका पठाउने बहुचर्चित प्रकरणले हाम्रा मित्र राष्ट्रहरूलाई पनि यिनीहरूले धोका दिएका छन्। यो नेपालको मात्रै होइन् अन्तर्राष्ट्रिय अपराध हो। यी अपराधीहरूलाई फेरि पनि सामसुम पारेर यत्तिकै छोडियो भने यस्ता अनगिन्ती घटनाहरू फेरि हुन्छन्। त्यसकारण यो मौकामा हो, भ्रष्टाचारीहरू नउम्किने गरी कारबाही गर्नुपर्छ। कारबाही नभएसम्म जनताले कुनै पनि हालतमा आन्दोलन फिर्ता लिनु हुँदैन। भ्रष्टाचारमात्रै होइन, दण्डहीनता पनि बढेको छ। जे गरे नि कस्ले के गर्न सक्छ ? भन्ने मनोबल बढ्यो। त्यसले दण्ड नपाएको हुनाले भ्रष्टाचारीहरूको मनोबल बढ्दै गयो। अब त्यस्तो हुनु हुँदैन। नरोकियोस् अनुसन्धानडा गोविन्द केसी नक्कली भुटानी शरणार्थी प्रकरणमा छानबिन सुरु भएको छ। नेपाल प्रहरीले अनुसन्धानका क्रममा खुट्टा नकमाओस्। यसअघि भएका विभिन्न भ्रष्टाचार काण्डमा मुछिएका नेताहरू पनि जनताप्रति जवाफदेही हुनुपर्छ। अहिले चर्चामा रहेको नक्कली भुटानी शरणार्थी प्रकरणमा निष्पक्ष रूपमा विस्तृत छानबिन हुनुपर्छ। जनताले सडकमा उत्रेर दबाब दिइरहेका छन्। जुनसुकै पार्टीको पनि शीर्ष नेताहरू स्वच्छ हुने हो भने तल्लो तहको कार्यकर्तामा भ्रष्टाचार गर्ने आँट आउँदैन। नक्कली भुटानी शरणार्थी प्रकरणमा शीर्षस्थ नेताहरू दोषी पाएको अवस्थामा उनीहरूलाई पनि कारबाही गर्नुपर्छ। पूर्वउपप्रधानमन्त्री टोपबहादुर रायमाझी अहिले फरार भएका छन्। निर्दोष हुन् भने उनले पनि प्रहरीलाई अनुसन्धानमा सघाउनु पर्छ। निर्दोष हो भने किन फरार भएको ? अनुसन्धानमा मुछिएका व्यक्तिलाई जोगाउने कार्यमा कुनै पनि दलको शीर्ष नेतृत्व नलागोस्। दोषीलाई उम्काउनेको खैरियत छैन। जनताले हेरिरहेका छन्। खबरदारी गरौंभोजराज पोखरेल,पूर्वसचिव जो सुकै होस् भ्रष्ट भ्रष्ट नै हो। कुनै बहानामा भ्रष्ट छुट्नु भएन। भइरहेको अनुसन्धान परिणाममुखी बनोस्। अनुसन्धानमा कुनै पनि दबाब नहोस् भन्ने खबरदारी गर्दै आरोपितलाई कानुनी प्रक्रियामा ल्याउन प्रहरीले खेलेको भूमिकाको लागि धन्यवाद दिने यो मानव साङ्लोमा सहभागी हुन पाउँदा गर्व लागेको छ। भ्रष्टाचारविरुद्धमा घरघरबाट उठौं। राष्ट्र खाने यो किरालाई नष्ट गर्न सबै लागौं। पैसाको लागि राष्ट्रकै शिर निहुरिने घृणित अपराध कार्यमा अगुवा र तिनको संरक्षण गर्ने कोही पनि यो वा ऊ बहानामा उम्किन नपाऊन्। सबैले खबरदारी गरौं। जनता अब झुक्किँदैनन् बलराम केसी, पूर्वन्यायाधीश राजनीति व्यक्तिकेन्द्रित हुँदा मुलुक बिरामी जस्तो अवस्थामा छ। जनता र मुलुकको अवस्थामा सुधार आउला भन्ने आसमा हरेक जनआन्दोलनमा जनता सहभागी भए। तर, नेताहरू सुध्रिएनन्। भ्रष्टाचारमा लिप्त देखिए। मुलुकको स्वतन्त्रता र सार्वभौमसत्ता खतरामा छ भन्दै नागरिकको ध्यान अन्यत्रै मोड्न खोज्छन्, नेताहरू। शीर्ष भनिएका नेताहरूको बोलेको र तस्बिर देख्नेबित्तिकै जनताले टेलिभिजन बन्द गर्छन्। जनताको चेतनास्तर बढेको छ। नेताहरूले झुक्याएको अब जनताले थाहा पाउने भइसके। अब झुक्याउँदैमा झुक्किनेवाला छैनन्। त्यसैले भ्रष्टाचारविरुद्ध जनता सडकमा उत्रिएका हुन्। जनताको आन्दोलन हिंसात्मक नभई नरम र सिर्जनात्मक हुनु जरुरी छ। कानुन सबैलाई उही कृष्ण पहाडी, संस्थापक सभापति, मानव अधिकार तथा शान्ति समाज नक्कली भुटानी शरणार्थी प्रकरण राष्ट्रिय अस्मितामाथिको घात हो। प्रहरीले गरिरहेको अनुसन्धान परिणाममुखी होस् भन्ने चासो र चिन्ता सर्वत्र छ। जुन सामाजिक सञ्जालदेखि सडकसम्म देखिएको छ। प्रमुख दलका शीर्ष नेताहरूको अस्वाभाविक दौडधुपले अनुसन्धान प्रक्रियालाई असर पार्ने सम्भावना प्रबल देखिएको छ। यस सम्बन्धमा सरकारी कार्यदल गठनको नियतदेखि चलखेलसम्मका सम्पूर्ण फेहरिस्तहरूको सूक्ष्म अध्ययनअनुसन्धान गरी गहिराइमा छानबिन हुनुपर्छ। दोषीहरू प्रमुख दलका शीर्ष नेतासहित जो कोही हुन् कानुनसम्मत कारबाही सुनिश्चित हुनुपर्छ। घटनाक्रमले उक्त प्रकरणमा शीर्ष राजनीतिज्ञहरूसहित उच्च पदस्थहरूको संलग्नता भएको देखाऊँ। शीर्ष नेतासहित जो कोही हुन कानुनसम्मत कारबाही हुनुपर्छ। यो प्रकरण प्रकाशमा आएपछि पक्राउ पुर्जी जारी भएका केही व्यक्तिहरू रहस्यमय तवरमा गायब हुनुले राजनीतिक संरक्षण भएको देखिन्छ। यो प्रकरणमा संलग्नहरूलाई उन्मुक्ति दिन गरिने कुनै पनि प्रयास र सौदाबाजीको अभ्यासको शान्ति समाज निन्दा गर्दछ। आन्दोलन आवश्यकपद्मिनी प्रधानांग, अध्यक्ष, ट्रान्सपरेन्सी इन्टरनेसनल भ्रष्टाचार यति बढ्यो कि यसविरुद्ध आन्दोलन नगरी हुँदैन। यस्तै अवस्था रहिरहने हो भने भ्रष्टाचारविरुद्ध मुलुकभर बृहत् आन्दोलन हुने दिन टाढा छैन। नेपाली नागरिकलाई भुटानी शरणार्थी बनाएर विदेश पठाउन गरिएको संगठित प्रयासबारे हाल भइरहेको तदारुकतापूर्ण अनुुसन्धानको स्वागत गर्दछौं। हालसम्मको अनुसन्धानबाट उच्च प्रशासनिक तथा राजनीतिक तहको संलग्नता देखिएको यस प्रकरणको अनुसन्धान कुनै पनि प्रकारको दबाबबाट प्रभावित नहोस्। कुनै पनि बहानामा छानबिन शिथिल नहोस् र नरोकियोस्। प्राप्त प्रमाणलाई उचित संयोजन नगरी मुद्दा कमजोर बनाएर अदालतमा पेस गर्ने प्रपञ्च नरचियोस्। अपराधीहरू जुनसुकै पद र तहका भए पनि तिनलाई हदैसम्मको कारबाही होस जोडदार माग छ। आफ्नै नागरिकलाई अनागरिक बनाउने, उनीहरूसँग अवैध रकम असुली गर्ने र कीर्ते कागजात तयार गरी शरणार्थीका रूपमा विदेश पठाउने यो उपक्रम जालसाजी, लुट र मानव तस्करीको संगठित अपराधमात्र होइन, राज्यविरुद्धको, नागरिकविरुद्धको र मानवताविरुद्धको अक्षम्य अपराधसमेत हो। जनआन्दोलनको छनककेदारभक्त माथेमा, प्राध्यापक जनतामा असन्तुष्टि बढ्दै गएको छ। अहिले युवा जनशक्ति विदेश पलायन भइरहेका छन्। आफ्नै मातृभूमिमा कुनै आशा नदेख्नेहरू बढेका छन्। जनता अहिले उकुसमुकुसको अवस्थामा छन्। यसै बेला नेपाली नागरिकलाई नक्कली भुटानी शरणार्थी बनाएको प्रकरण सार्वजनिक भएको छ। यो विषय चानचुने काण्ड होइन। यसले मुलुकको राष्ट्रियअन्तर्राष्ट्रिय छवि धुमिल्याएको छ। यो अति भो। जनता सडकमा नआई भएन। मुलुकलाई सही ट्र्याकमा ल्याउन पनि जनता उत्रनुपर्ने आवश्यकता टड्कारो भइसकेको छ। दल पनि सचेत हुनुपर्छरोशन जनकपुरी, लेखक नक्कली शरणार्थी प्रकरणलाई लिएर जनता सडकमा ओर्लिन थालेका छन्। यो राम्रो कुरो हो। जनयुद्ध, जनआन्दोलनपछि गणतन्त्रको स्थापना भयो। जनतासँग जोडिएको राज्य व्यवस्थाको अपेक्षा गरिएको थियो। त्यो पूरा हुन सकिरहेको छैन। राजतन्त्रभन्दा गणतन्त्र प्रगतिशील हो। अझ संघीयताले जनता खुसी भएका थिए। संस्थागत रूपमा राज्य व्यवस्थामा जब परिवर्तन आएन, अरू भ्रष्टाचारका काण्डहरू झन्झन् नयाँ किसिमले टाउको उठाउन थाल्यो। राजनीतिक पार्टीहरू भ्रष्टाचार नियन्त्रणभन्दा आफैं मुछिन गएको स्थिति छ। नेता र राज्यव्यवस्था जनताप्रति प्रतिबद्ध देखिएनन्। यसैको रुष्टता सडकमा प्रकट भइरहेको छ। महँगी, बेरोजगारीले आफ्नो ठाउँमा टाउको उठाउँदै गएको छ। प्रतिगामी शक्तिहरू यो समस्या देखाएर खेल्न सक्छन्। यसमा हामी सबै सचेत हुनुपर्छ। मुख्यतया राजनीतिक पार्टीहरू नै सचेत हुन जरुरी छ। नेताप्रतिको आस्था हरायो डा राजेन्द्र विमल, साहित्यकार दुभाग्यवश हाम्रो देशले कहिले पनि सही नेतृत्व पाएन। परिणमतः आजसम्म नेपालका बारेमा दल र नेताहरूले स्वतन्त्र निर्णय लिन सकेका छैनन्। हामी छाती ठोकेर मात्रै भन्छौं नेपाल एउटा स्वतन्त्र देश हो। तर, नेपाल आजसम्म स्वतन्त्र देश रहेको छैन। शासकहरू भ्रष्ट हुनुमा जनतामा सचेतताको अभाव हो। जहाँ पब्लिक अवारनेस हुँदैन। चुनावमा रक्सी र मासुमा जनता बिक्छन्। दुईचार करोडमा नेताहरूले पैसामै पार्टीहरूसँग सांसद र मन्त्री पद खरिद गर्छन्। पार्टीहरू फेरि विदेशीको कब्जा छन्। सम्पूर्ण देशहरू एउटा वस्तुमा परिवर्तित भएको छ। देश नै बिक्रीमा गइरहेको अवस्था छ। भ्रष्टाचार, कमिसनखोरी, घुसखोरीले आमजनतामा न त कार्यपालिकाप्रति आस्था रहेको छ न त व्यवस्थापिकाप्रति विश्वास रहेको छ। सरकारको कुनै पनि अंग र निकायमा जनताको आस्था रहेन। स्वंय पब्लिक पनि सचेत नभएकाले यो भयो। जबसम्म देशमा सही नेतृत्वको उदय हुँदैन र जनता सचेत हुँदैनन् तबसम्म लोकतन्त्र, गणतन्त्र टिक्दैन। निगरानी बढाऔंश्रवण मुकारुङ, साहित्यकार नेपालको सबैभन्दा ठूलो समस्या भनेकै भ्रष्टाचार हो। हामी सबैले बुझेका कुरा नै यही हो। जताततै भ्रष्टाचार छ। भ्रष्टाचारको मुहान थुन्न जनता नै उठ्नु पर्ने अवस्था आएको छ। त्यही भएर जनताहरू आएर सडकमा सुरुवात गरेका हुन्। माथिदेखि तलैसम्म भ्रष्टाचारले मुलुक आक्रान्त छ। भ्रष्टाचार र अपराधविरुद्ध सारा जनता उठ्नुपर्ने अवस्था आयो। जनताले अब भ्रष्टाचारीहरूलाई निगरानी गर्नुपर्ने समय आयो। जनस्तरबाट दोषीहरूलाई कारबाही गर्न प्रेसर दिनुपर्छ। भ्रष्टाचार गर्नेको कमजोरी मात्रै होइन हामी यसविरुद्ध नबोल्नु पनि कमजोरी हो। भ्रष्टाचारविरुद्ध हामीले एकमत र निगरानी गर्न नसक्दा भ्रष्टहरूले भ्रष्टाचार गरेका हुन्। सबै तह र तप्काबाट आन्दोलनकै रूपमा भ्रष्टाचारविरुद्ध उभिनु पर्छ। अनिमात्रै मुलुक बन्छ। जनता सचेत नबने मुलुक डुब्ने अवस्थामा छ। जनता सचेत हुनुपर्छ धीरेन्द्र प्रेमर्षी भ्रष्टाचारविरुद्ध जनता सडकमा आउन अलिकति ढिलो भएको थियो। जनता सडकमै आइहाल्ने कुरो पनि हुँदैन। हेर्दै जाने हो, हेर्दै जाने हो, जब अति हुन्छ त्यसपछि जनताले आफ्नो मौनता तोड्छन्। अब केही गर्नुपर्छ भन्ने किसिमले जनता उठेका छन्। भ्रष्टाचारविरुद्धको रूप जनआन्दोलन जस्तै बन्छ। जनतामा एक किसिमको आक्रोश थियो। तर, आइहाल्ने त्यस्तो ठूलो विषय भेटिएको थिएन। खुद्रेखाद्रे भ्रष्टाचार आउँथ्यो। कारबाही गर्दागर्दै सेलाउथ्यो। जब नेपालीलाई शरणार्थी बनाएर अमेरिका पठाउने काण्ड आयो। यसमा राज्य संयन्त्रका व्यक्तिहरू संस्थागत रूपले लागेको देखियो। यसमा कुनै दल, व्यक्तिको कुरो छैन। जो राज्यको सिस्टममा पुगेका छन् उसले होल सिस्टमलाई नै भ्रष्ट बनाएको छ। यसको जालो चिर्नका लागि जनता जागेका छन्। यो विरोध व्यवस्थाको होइन। भ्रष्ट पात्रहरू विरुद्धको हो। पात्रहरूको शुद्धीकरण गम्भीर चुनौतीको विषय हो। यो जागृति, आक्रोश, उत्थान एकदम उचित हो। हामी घरघरबाट उठेर भ्रष्टाचारको विरुद्धमा जनमत तयार गर्नुपर्छ।"
ढोरपाटनमा १२ नाउर ६ झारलको सिकार,"ढोरपाटनमा सिकार गरेपछि अधिकांश सिकारीले मासु खाएर सिङ, खुर र छालामात्रै आफ्नो देशमा लैजान्छन्। अन्तर्राष्ट्रिय तहमा हुने प्रतियोगितामा उनीहरूले सिङको प्रतिस्पर्धा गरेर ट्रफी जित्ने गरेका छन्। बागलुङ : ढोरपाटन सिकार आरक्षमा यस आर्थिक वर्षको दोस्रो याममा १२ वटा नाउर र ६ वटा झारलको सिकार भएको छ। ढोरपाटन सिकार आरक्षमा राष्ट्रिय निकुञ्ज तथा वन्यजन्तु संरक्षण विभागले दोस्रो सिकार यामका लागि १२ वटा नाउर र ९ वटा झारलको कोटा निर्धारण गरेको थियो। तर, दोस्रो याममा कोटाभन्दा तीन वन्यजन्तुको कम सिकार भएको छ। हिमालयन सफारिज प्रालिबाट आएका तीन विदेशी सिकारीले यस पटक निर्धारित कोटामध्येका तीन वटा झारलको सिकार गर्न नसकेको ढोरपाटन सिकार आरक्षका प्रमुख संरक्षण अधिकृत वीरेन्द्र कँडेलले बताए। प्रमुख संरक्षण अधिकृत कँडेलले दोस्रो याममा नेपाल वाइल्ड लाइफ एडभेन्चर आउटफिटरसमार्फत अमेरिकी नागरिक स्टेफेन मार्क भानले फागुने ब्लकमा एक नाउर र एक झारलको सिकार गरेको जानकारी दिए। यस्तै हिमालयन वाइल्डलाइफ आउटफिटर्समार्फत अमेरिकी नागरिक चाल्र्स हेरोल्ड वेकलले बार्से ब्लकमा एक नाउर, ट्राक्स ऐन ट्रेल्समार्फत क्यानेडियन नागरिक ब्राएन एडम हुकले घुस्तुङमा एक नाउर र एक झारल, ग्लोबल सफारिजमार्फत हंगेरियन नागरिक मिस्टर जेसोल्ट डेनिस कुटसले घुस्तुङ ब्लबमा एक नाउर र एक झारल र फ्रोन्सेली नागरिक म्रलक्स फ्रान्कोल्स मार्सेल पिरर सिग्नोलसले सुनदह ब्लकमा एक नाउर र एक झारलको सिकार गरेका प्रमुख संरक्षण अधिकृत कँडेलले बताए। सुनदह ब्लकमा ओपन नेपाल वाइल्डलाइफ सफारी एन्ड ट्रेक्समार्फत पोर्चुगलका सिकारी ओलिभा डे एन्ड्राडे भिलारिन्हो जोस मिगुएलले एक नाउरको सिकार गरेका छन्। दोगाडी ब्लकमा नेपाल ट्राभल एक्पेडिसनमार्फत पोल्याडका नागरिक बार्टोसिक क्लाउडियसले एक नाउर र रसियन नागरिक सामसोनभ कोनस्टान्टिनले एक नाउर र गुस्तुङ ब्लकमा एक झारलको सिकार गरेका छन् भने स्पेनिस नागरिक मेरिनो जिमेनेज जोसेले बार्से ब्लकमा एक नाउर र गुस्तुङ ब्लकमा एक झारलको सिकार गरेको प्रमुख संरक्षण अधिकृत कँडेलले बताए। हिमालयन सफारिजमार्फत तीन जना अमेरिकन नागरिकहरू राइट जेआर, ब्रान्डन वेड गार्डनर र स्टिओहेन रोल्यान्ड मिल्सले दोगाडी ब्लकमा दुई नाउर र सेङ ब्लकमा एक नाउरको सिकार गरेको प्रमुख संरक्षण अधिकृत कँडेलले बताए। उनीहरूले सेङ, सुनदह र गुस्तुङमा एकएक गरी तीन झारलको सिकार गर्न नसकेको अधिकृत कँडेलले बताए। विभागले फागुन महिना सिकारका लागि पेसेवर सिकारी अनुज्ञापत्र प्राप्त कम्पनीबाट सिलबन्दी दरभाउपत्र आह्वान गरी बोलपत्र प्रक्रियाबाट छानिएका सात कम्पनीमार्फत आठ देशका पेसेवर विदेशी सिकारीहरूले यस वर्षको दोस्रो याम (फागुनवैशाख)मा सिकार गरेका थिए। यसपटक सिकारीहरूले एउटा नाउरको ५ लाख २० हजारदेखि ७ लाख ८० हजारसम्म र झारलको ३ लाखदेखि ३ लाख १० हजार रुपैयाँसम्म राजस्व तिरेको अधिकृत कँडेलले बताए। अघिल्लो (पहिलो) याम (असोजमंसिर) मा एउटा नाउरको २० लाख ५ हजार र झारलको ६ लाख रुपैयाँ राजस्व बुझाइएको थियो। सिकारको माग बढी हुँदा राजस्वको दर पनि बढ्ने र माग घट्दा राजस्व पनि घट्ने गरेको छ। यस वर्षको पहिलो सिजनमा ८ नाउर र ६ झारलको सिकार कोटा निर्धारण गरिए पनि ७ नाउर र ५ झारलको मात्र सिकार भएको थियो। पहिलो याममा ७ नाउर र ५ झारलको सिकार भएको थियो। ढोरपाटनमा सिकार गरेपछि अधिकांश सिकारीले मासु खाएर सिङ, खुर र छालामात्रै आफ्नो देशमा लैजान्छन्। अन्तर्राष्ट्रिय तहमा हुने प्रतियोगितामा उनीहरूले सिङको प्रतिस्पर्धा गरेर ट्रफी जित्ने गरेका छन्। सिकार अनुमति प्राप्त कम्पनीले १५ दिनको अवधिमा आरक्षबाट खटिएका कर्मचारीको प्रत्यक्ष निगरानीमा सिकार गर्न पाउँछन्। आरक्षलाई सुनदह, सेङ, दोगाडी, बार्से, फागुने, सुर्तिवाङ र घुस्तुङ गरी ७ ब्लगमा विभाजन गरी सिकार खेल्न दिने व्यवस्था गरिएको छ।"
जहाँ टेलिफोनमा कुरा गर्न रूखमा चढ्नुपर्छ,"उदयपुर : देश विदेशका समाचार सुन्न त रेडियो नै छ। तर, आफन्तसँग कुरा गर्न भने रूखमा नै चढेर टेलिफोन गर्नुपर्छ। त्यो पनि कहिले लाग्छ, कहिले लाग्दैन। त्यसैले प्रायःजसो मोबाइल घरमा नभई नजिकको रूखमा ठूलो साउन्डमा घण्टी बज्ने गरी झुन्ड्याएर राखिन्छ। यो कुनै चलचित्रको कथा होइन। उदयपुरको त्रियुगा नगरपालिका१४ भैंसेट्याम्केका स्थानीयको वास्तविक अवस्था हो। रूखमा चढेर टेलिफोनमा गफ गर्दै गरेको अवस्थामा भेटिएका भैंसेट्याम्केका भाष्कर मगर भन्छन्, घर नजिक हुँदा त घण्टी बजेको सुन्छौं। त्यहीँ गएर उठाएर कुरा गर्छौं। तर, मेलापात जाँदा सञ्चारविहीन भएर बस्नुपर्छ। तत्काल कुरा गर्नुपयो भने रूखमा चढेर कुरा गर्छौ। अनि काममा जान्छांै, उनले सुनाए, दिनभर काम गरेर घर आउँछांै मोबाइल हेर्दा कतैबाट फोन आएको रहेछ भने फेरि कल गर्छौं। घर बाहिर हिँड्दा, बेलुका र वर्षाको समयबाहेक प्रायःजसो फोन रूखमा नै झुन्ड्याएर राख्ने गरेको उनी बताउँछन्। त्यसो त भाष्करमात्र होइन टेलिफोनको घण्टी बज्नसाथ नरबहादुर मगर घरनजिकको बडहरको रूखमा चढ्छन् र कुरा गर्छन्। भन्छन्, हामी त जेनतेन रूखमा चढेर कुरा गर्छौं। तर रूख चढ्न नसक्ने बुवाआमा, श्रीमती, छोराछोरी, अशक्तहरूले के गर्नु ? उनी थप्छन्, रूखमा चढ्न सक्नेले फोनमा कुरा गरिहाल्छन् नसक्नेले तल बस्ने त्यसपछि उता र यताको कुरा दोहोरो संवाद गरिदिनुपर्छ। आपत्कालीन आफूले कुरा गर्दा सहजै छ, उनले भने, तर बाहिरबाट त्यस्ता कुरा गर्नुपर्दा मेलापात गएको खण्डमा सम्भव हुन्न। फोन नलाग्दा कहिलेकाहीँ एक दिनअघि सुन्नुपर्ने कुरा अर्को दिन सुन्नु परेको स्थानीय सञ्जिना राईले अनुभव सुनाइन्, रूखमा पनि सधैंजसो टेलिफोन लाग्दैन। नेटवर्क आउने र जाने समस्या छ। त्यसैले भनेको बेलामा कसैसँग कुरा गर्न पाइन्नँ। यो क्षेत्रमा बसोबास गर्दै आएका ३० घरपरिवारकै समस्या र पीडा उस्तै छ। स्थानीय नमुना टोल विकास समितिका अध्यक्ष अगमबहादुर मगर भन्छन्, नगरपालिका भएर पनि विकासले हामी पछि पर्र्यौं, टेलिफोन, सडक, स्वास्थ्य संस्थाजस्ता अत्यावश्यक सेवा गाउँमा नहुँदा छुट्टै राज्यमा बसेको जस्तो अनुभूति भएको छ। समस्याको बारेमा बारम्बार कुरा राख्दासमेत सुनुवाइ नभएको स्थानीयको भनाइ छ। अगम भन्छन्, नेताहरू चुनावको बेला यो र त्यो विकास गर्छौं भन्दै भोट माग्दै आउनुहुन्छ त्यसपछि कता हराउनु हुन्छ थाहा हुन्न, यस्तै अवस्था रहिरहे आगामी निर्वाचनमा भोट लगाउँदैनौं। चौदण्डीगढी र त्रियुगा दुई नगरपालिकाको सिमानामा रहेर पनि विकासका हिसाबले आफूहरू पछि परेको उनीहरूको गुनासो छ।"
गुफामाथिका संरचना हटाऔं,"गुफा वरिपरि र माथिको बस्ती व्यक्तिगत धनीपुर्जा भएकै जमिनको हो। राज्यले जमिनको मुआब्जा नदिई खाली गर्नु नागरिकमाथि अन्याय हुन्छ। मुआब्जा दिएर जोखिम जमिन बस्तीविहीन बनाउने र नयाँ कुनै संरचना निर्माण गर्न दिनु हुँदैन। पोखरा आफैंमा कमजोर भूगर्भ भएको सहर हो। जहाँ गुफाहरू थुप्रै छन्। सेती नदीले माझैमा चिरेको सहरका पश्चिमी भूभागमा वर्षाैंपिच्छे भ्वाङ परिरहन्छ। कमजोर र खोक्रो भूगर्भ भएको तथ्यको भुक्तभोगी स्थानीय बासिन्दा नै छन्। त्यसमाथि विभिन्न अध्ययनले पनि भूगर्भ कमजोर भएको हुँदा जोखिम औंल्याएका छन्। अन्तको भूगर्भ त कमजोर छ भने गुफा वरिपरि हुने नै भयो। कमजोर भूगर्भ भएका ठाउँमा जोखिम हुँदा विचार गरेरमात्रै भौतिक संरचना निर्माण गर्नुपर्ने विज्ञहरूको सुझाव छ। तर त्यसलाई एकातिर थन्क्याएर पोखराका गुफा वरिपरि हैन, माथि नै घरहरू बनेका छन्। थपमा ठूलो बस्ती बसेको छ। पत्ता लाग्नुअघि थोरै घर भएको पोखरा १७ छोरेपाटनको गुप्तेश्वर गुफामाथि त्यसपछि झन्झन् बस्ती थपिएको थपियै छ। २०४९ सालमा गुफा पत्ता लाग्यो। २०५० सालदेखि प्रचार थालियो। त्यस बेलासम्म वरिपरि ८१० घर थिए। अहिले ठूलो बस्ती छ। गुफा खाली जमिन भेट्न मुस्किल छ। पोखरालाई भारतीय सीमा सहर सुनौलीसँग सिद्धार्थ राजमार्गले जोड्छ। त्यही राजमार्ग धरि गुफाको जोखिम भूभागमाथि छ। ठूला गाडीहरू गुड्दा जमिन हल्लिएको यात्रुहरू नै अनुभूत गर्न सक्छन्। फेवातालको पानी खस्ने पाताले छाँगो गुफासँगै छ। पानी त्यही गुफाभित्र पुग्छ। १ किलोमिटर ४ सय ७९ मिटर लामो गुफा हुँदै पानी फुस्रेखोला पुग्छ। गुफाको त्यही बाटोमाथि निकै ठूलो बस्ती बस्नु भनेको जानाजानी जोखिम निम्त्याउनु नै हो। अन्तर्राष्ट्रिय संघसंस्थाका पटकपटकका थुप्रै अध्ययनले जोखिम औंल्याएका छन्। सन् १९९८ मा नेपालकै खानी तथा भूगर्भ विभाग र फेडेरल इन्स्टिच्युट फर जिओसाइन्स एन्ड नेचुरल रिसोर्स जर्मनीको संयुक्त अध्ययनले गुप्तेश्वर गुफामाथि र गुफासँगै जोडिएको जमिन बस्ती बस्न नहुने अति जोखिमयुक्त भनेर रेडजोन भनेको छ। पोखरा महानगरपालिकाले गुफाको केन्द्रदेखि ७५ मिटर वरिपरि घर वा कुनै भौतिक संरचना निर्माण नगर्न मापदण्ड तोकेकै थियो। २०७२ को भैंचालोपछि २ सय मिटरको मापदण्ड छ। तर घरैघरको बस्तीबीच अब खाली जमिन बाँकी कताकति छ। गुफा समितिले आफ्नै आम्दानीले केही निजी घर किनेर जमिन खाली गराए पनि खास त्यस्तो काम महानगरपालिका र संघ सरकारले गर्नुपर्छ। गुफा वरिपरि र माथिको बस्ती व्यक्तिगत धनीपुर्जा भएकै जमिनको हो। राज्यले जमिनको मुआब्जा नदिई खाली गर्नु नागरिकमाथि अन्याय हुन्छ। मुआब्जा दिएर जोखिम जमिन बस्तीविहीन बनाउने र नयाँ कुनै संरचना निर्माण गर्न दिनु हुँदैन। यस्तै अवस्था रहिरहे कुनै न कुनै दिन ठूलो दुर्घटना हुने निश्चित छ। के राज्य त्यही दुर्घटना पर्खिरहेको हो ?"
राष्ट्रिय जनमोर्चा प्यूठानको अध्यक्षमा न्यौपाने,"प्यूठान : राष्ट्रिय जनमोर्चा प्यूठानको अध्यक्षमा ज्ञामुराम न्यौपाने सर्वसम्मत निर्वाचित भएका छन्। शनिबार सदरमुकाम खलंगामा सम्पन्न जिल्लाको छैठौँ सम्मेलनबाट न्यौपानेको नेतृत्वमा ३१ सदस्यीय जिल्ला समिति गठन गरिएको हो। नवनिर्वाचित अध्यक्ष न्यौपाने यसअघि नेकपा मसालको जिल्ला प्रवक्ता थिए। २०५६ सालदेखि राजमोको जिल्ला नेतृत्वमा यसअघि कृष्ण खड्का थिए। हाल उनी मल्लरानी गाउँपालिका अध्यक्ष छन्। जिल्ला समितिको उपाध्यक्षमा इमानसिँह खड्का, सचिव केशवराज आचार्य, कोषाध्यक्ष टीकाबहादुर जिसी र सहसचिव नारायण जिसी चयन भएका छन्।"
भ्रष्टाचारविरुद्ध जनआन्दोलनको झल्को,"मुलुक आर्थिक संकटमा फसिरहेको समयमा भ्रष्टाचार मौलाएको यी घटनाहरूले देखाउँछन्। त्यसैकारण मुलुकमा बेरोजगार र महँगी बढेको छ। काठमाडौं : विगतमा विभिन्न व्यवस्था परिवर्तनका लागि जनआन्दोलन भएका थिए। त्यसले मुलुक र नागरिकको अवस्थामा परिवर्तन ल्याउँछ भन्ने आशा थियो। मुलुकको बागडोर सुम्पिएकाहरू नै कुशासनमा लागेपछि जनता फेरि भ्रष्टाचारविरुद्ध जागेका छन्। नक्कली शरणार्थी प्रकरणसहितका अन्य काण्डमा मुछिनेमा पूर्वमन्त्रीहरू नै रहेपछि नागरिकमा अझै आक्रोश बढेको छ। मुलुक आर्थिक संकटमा फसिरहेको समयमा भ्रष्टाचार मौलाएको यी घटनाहरूले देखाउँछन्। त्यसैकारण मुलुकमा बेरोजगार र महँगी बढेको छ। अब यी सबै कुरा नागरिकले बुझेका छन्। भ्रष्टाचार कसरी भइरहेको छ भन्ने कुरालाई पछिल्ला चर्चित घटनाक्रमले उदाहरणका रूपमा खुलाएको छ। त्यसैले अब नागरिक सडक र सामाजिक सञ्जालमा ओर्लिएका छन्। खबरदारी गर्न सुरु गरेका छन्। भ्रष्टाचारविरुद्ध एक हौं भन्दै शनिबार काठमाडौं, पोखरालगायतका विभिन्न स्थानमा स्वतस्फूर्त उत्रिएका नागरिकको आक्रोशले भ्रष्टाचारविरुद्ध अर्को जनआन्दोलन हुँदैछ भन्ने छनक दिएको छ। भ्रष्टाचार रोक्नुपर्छ भन्ने यो कदम सही हो। जबसम्म भ्रष्टाचारको जरो उखेलिँदैन तबसम्म अनुसन्धान र कारबाही पनि रोकिनु हुँदैन भन्ने उनीहरूको माग छ। यसै विषयमा केही व्यक्तिसँग लिएको प्रतिक्रिया प्रस्तुत गरेका छौं। भ्रष्टलाई कारबाही हुनुपर्छनीलाम्बर आचार्य, संविधानविद् धेरै अपराधमा संलग्नहरू राज्यको नेतृत्वमा रहेका व्यक्तिहरूसँग जोडिएका छन्। सबै अपराधको तथ्य पत्ता लगाउनुपर्छ र त्यसमा जोडिएकालाई दण्डित गर्न सरकारले खुट्टा कमाउनु हुँदैन। उनीहरूलाई कारबाही गर्न सकेन भने राज्य असक्षम देखा पर्छ। सरकारलाई दबाबका लागि आन्दोलनै गर्नुपर्ने स्थिति हुन्छ। अहिले त राज्यले आफ्नो काम देखाउन सुरु गरेको छ। यो कामलाई अगाडि बढाओस्। अपराधको जालोलाई फुटाइ छाड्नुपर्छ। दण्डहीनताको स्थिति अन्त्य होस्। अहिलेसम्म बिगिँ्रदै आएको थियो। अब त्यस्तो नहोस्। राज्यका मान्छेहरू यसरी अपराधमा संगठित हुँदा राज्य नै विफल हुने खतरा हुन्छ। पछिल्ला घटनामा दलका प्रभावशाली व्यक्तिहरूको नाम आइरहेको छ। तिनीहरू समक्ष राज्य हच्किन्छ कि भन्ने जनतामा शंका छ। हच्कियो भने मुलुकका लागि दुर्भाग्य हुन्छ। अनि जनता के गर्छ ? भन्न सकिँदैन। त्यसैले जनताले पनि यसरी सचेत भएर दबाब दिइरहनुपर्छ। जनताले नै दण्डित गर्छन् हरिवंश आचार्य , वरिष्ठ हास्यकलाकार नेपालीलाई शरणार्थी बनाएर अमेरिका पठाउने काम गरेर राजनीतिक कार्यकर्ता, नेताहरू एकदमै तल्लोस्तरमा ओर्लिए। यो लाजमर्दो विषय हो। २०४६ देखिको आन्दोलनमा हामी पनि लागेका हौं। यिनीहरू यस्तो विधि तल खस्छन् भन्ने लागेको थिएन। हामीले कहिल्यै सोचेका पनि थिएनौं। नेपालीलाई शरणार्थी बनाएर अमेरिका पठाउने बहुचर्चित प्रकरणले हाम्रा मित्र राष्ट्रहरूलाई पनि यिनीहरूले धोका दिएका छन्। यो नेपालको मात्रै होइन् अन्तर्राष्ट्रिय अपराध हो। यी अपराधीहरूलाई फेरि पनि सामसुम पारेर यत्तिकै छोडियो भने यस्ता अनगिन्ती घटनाहरू फेरि हुन्छन्। त्यसकारण यो मौकामा हो, भ्रष्टाचारीहरू नउम्किने गरी कारबाही गर्नुपर्छ। कारबाही नभएसम्म जनताले कुनै पनि हालतमा आन्दोलन फिर्ता लिनु हुँदैन। भ्रष्टाचारमात्रै होइन, दण्डहीनता पनि बढेको छ। जे गरे नि कस्ले के गर्न सक्छ ? भन्ने मनोबल बढ्यो। त्यसले दण्ड नपाएको हुनाले भ्रष्टाचारीहरूको मनोबल बढ्दै गयो। अब त्यस्तो हुनु हुँदैन। नरोकियोस् अनुसन्धानडा गोविन्द केसी नक्कली भुटानी शरणार्थी प्रकरणमा छानबिन सुरु भएको छ। नेपाल प्रहरीले अनुसन्धानका क्रममा खुट्टा नकमाओस्। यसअघि भएका विभिन्न भ्रष्टाचार काण्डमा मुछिएका नेताहरू पनि जनताप्रति जवाफदेही हुनुपर्छ। अहिले चर्चामा रहेको नक्कली भुटानी शरणार्थी प्रकरणमा निष्पक्ष रूपमा विस्तृत छानबिन हुनुपर्छ। जनताले सडकमा उत्रेर दबाब दिइरहेका छन्। जुनसुकै पार्टीको पनि शीर्ष नेताहरू स्वच्छ हुने हो भने तल्लो तहको कार्यकर्तामा भ्रष्टाचार गर्ने आँट आउँदैन। नक्कली भुटानी शरणार्थी प्रकरणमा शीर्षस्थ नेताहरू दोषी पाएको अवस्थामा उनीहरूलाई पनि कारबाही गर्नुपर्छ। पूर्वउपप्रधानमन्त्री टोपबहादुर रायमाझी अहिले फरार भएका छन्। निर्दोष हुन् भने उनले पनि प्रहरीलाई अनुसन्धानमा सघाउनु पर्छ। निर्दोष हो भने किन फरार भएको ? अनुसन्धानमा मुछिएका व्यक्तिलाई जोगाउने कार्यमा कुनै पनि दलको शीर्ष नेतृत्व नलागोस्। दोषीलाई उम्काउनेको खैरियत छैन। जनताले हेरिरहेका छन्। खबरदारी गरौंभोजराज पोखरेल,पूर्वसचिव जो सुकै होस् भ्रष्ट भ्रष्ट नै हो। कुनै बहानामा भ्रष्ट छुट्नु भएन। भइरहेको अनुसन्धान परिणाममुखी बनोस्। अनुसन्धानमा कुनै पनि दबाब नहोस् भन्ने खबरदारी गर्दै आरोपितलाई कानुनी प्रक्रियामा ल्याउन प्रहरीले खेलेको भूमिकाको लागि धन्यवाद दिने यो मानव साङ्लोमा सहभागी हुन पाउँदा गर्व लागेको छ। भ्रष्टाचारविरुद्धमा घरघरबाट उठौं। राष्ट्र खाने यो किरालाई नष्ट गर्न सबै लागौं। पैसाको लागि राष्ट्रकै शिर निहुरिने घृणित अपराध कार्यमा अगुवा र तिनको संरक्षण गर्ने कोही पनि यो वा ऊ बहानामा उम्किन नपाऊन्। सबैले खबरदारी गरौं। जनता अब झुक्किँदैनन् बलराम केसी, पूर्वन्यायाधीश राजनीति व्यक्तिकेन्द्रित हुँदा मुलुक बिरामी जस्तो अवस्थामा छ। जनता र मुलुकको अवस्थामा सुधार आउला भन्ने आसमा हरेक जनआन्दोलनमा जनता सहभागी भए। तर, नेताहरू सुध्रिएनन्। भ्रष्टाचारमा लिप्त देखिए। मुलुकको स्वतन्त्रता र सार्वभौमसत्ता खतरामा छ भन्दै नागरिकको ध्यान अन्यत्रै मोड्न खोज्छन्, नेताहरू। शीर्ष भनिएका नेताहरूको बोलेको र तस्बिर देख्नेबित्तिकै जनताले टेलिभिजन बन्द गर्छन्। जनताको चेतनास्तर बढेको छ। नेताहरूले झुक्याएको अब जनताले थाहा पाउने भइसके। अब झुक्याउँदैमा झुक्किनेवाला छैनन्। त्यसैले भ्रष्टाचारविरुद्ध जनता सडकमा उत्रिएका हुन्। जनताको आन्दोलन हिंसात्मक नभई नरम र सिर्जनात्मक हुनु जरुरी छ। कानुन सबैलाई उही कृष्ण पहाडी, संस्थापक सभापति, मानव अधिकार तथा शान्ति समाज नक्कली भुटानी शरणार्थी प्रकरण राष्ट्रिय अस्मितामाथिको घात हो। प्रहरीले गरिरहेको अनुसन्धान परिणाममुखी होस् भन्ने चासो र चिन्ता सर्वत्र छ। जुन सामाजिक सञ्जालदेखि सडकसम्म देखिएको छ। प्रमुख दलका शीर्ष नेताहरूको अस्वाभाविक दौडधुपले अनुसन्धान प्रक्रियालाई असर पार्ने सम्भावना प्रबल देखिएको छ। यस सम्बन्धमा सरकारी कार्यदल गठनको नियतदेखि चलखेलसम्मका सम्पूर्ण फेहरिस्तहरूको सूक्ष्म अध्ययनअनुसन्धान गरी गहिराइमा छानबिन हुनुपर्छ। दोषीहरू प्रमुख दलका शीर्ष नेतासहित जो कोही हुन् कानुनसम्मत कारबाही सुनिश्चित हुनुपर्छ। घटनाक्रमले उक्त प्रकरणमा शीर्ष राजनीतिज्ञहरूसहित उच्च पदस्थहरूको संलग्नता भएको देखाऊँ। शीर्ष नेतासहित जो कोही हुन कानुनसम्मत कारबाही हुनुपर्छ। यो प्रकरण प्रकाशमा आएपछि पक्राउ पुर्जी जारी भएका केही व्यक्तिहरू रहस्यमय तवरमा गायब हुनुले राजनीतिक संरक्षण भएको देखिन्छ। यो प्रकरणमा संलग्नहरूलाई उन्मुक्ति दिन गरिने कुनै पनि प्रयास र सौदाबाजीको अभ्यासको शान्ति समाज निन्दा गर्दछ। आन्दोलन आवश्यकपद्मिनी प्रधानांग, अध्यक्ष, ट्रान्सपरेन्सी इन्टरनेसनल भ्रष्टाचार यति बढ्यो कि यसविरुद्ध आन्दोलन नगरी हुँदैन। यस्तै अवस्था रहिरहने हो भने भ्रष्टाचारविरुद्ध मुलुकभर बृहत् आन्दोलन हुने दिन टाढा छैन। नेपाली नागरिकलाई भुटानी शरणार्थी बनाएर विदेश पठाउन गरिएको संगठित प्रयासबारे हाल भइरहेको तदारुकतापूर्ण अनुुसन्धानको स्वागत गर्दछौं। हालसम्मको अनुसन्धानबाट उच्च प्रशासनिक तथा राजनीतिक तहको संलग्नता देखिएको यस प्रकरणको अनुसन्धान कुनै पनि प्रकारको दबाबबाट प्रभावित नहोस्। कुनै पनि बहानामा छानबिन शिथिल नहोस् र नरोकियोस्। प्राप्त प्रमाणलाई उचित संयोजन नगरी मुद्दा कमजोर बनाएर अदालतमा पेस गर्ने प्रपञ्च नरचियोस्। अपराधीहरू जुनसुकै पद र तहका भए पनि तिनलाई हदैसम्मको कारबाही होस जोडदार माग छ। आफ्नै नागरिकलाई अनागरिक बनाउने, उनीहरूसँग अवैध रकम असुली गर्ने र कीर्ते कागजात तयार गरी शरणार्थीका रूपमा विदेश पठाउने यो उपक्रम जालसाजी, लुट र मानव तस्करीको संगठित अपराधमात्र होइन, राज्यविरुद्धको, नागरिकविरुद्धको र मानवताविरुद्धको अक्षम्य अपराधसमेत हो। जनआन्दोलनको छनककेदारभक्त माथेमा, प्राध्यापक जनतामा असन्तुष्टि बढ्दै गएको छ। अहिले युवा जनशक्ति विदेश पलायन भइरहेका छन्। आफ्नै मातृभूमिमा कुनै आशा नदेख्नेहरू बढेका छन्। जनता अहिले उकुसमुकुसको अवस्थामा छन्। यसै बेला नेपाली नागरिकलाई नक्कली भुटानी शरणार्थी बनाएको प्रकरण सार्वजनिक भएको छ। यो विषय चानचुने काण्ड होइन। यसले मुलुकको राष्ट्रियअन्तर्राष्ट्रिय छवि धुमिल्याएको छ। यो अति भो। जनता सडकमा नआई भएन। मुलुकलाई सही ट्र्याकमा ल्याउन पनि जनता उत्रनुपर्ने आवश्यकता टड्कारो भइसकेको छ। दल पनि सचेत हुनुपर्छरोशन जनकपुरी, लेखक नक्कली शरणार्थी प्रकरणलाई लिएर जनता सडकमा ओर्लिन थालेका छन्। यो राम्रो कुरो हो। जनयुद्ध, जनआन्दोलनपछि गणतन्त्रको स्थापना भयो। जनतासँग जोडिएको राज्य व्यवस्थाको अपेक्षा गरिएको थियो। त्यो पूरा हुन सकिरहेको छैन। राजतन्त्रभन्दा गणतन्त्र प्रगतिशील हो। अझ संघीयताले जनता खुसी भएका थिए। संस्थागत रूपमा राज्य व्यवस्थामा जब परिवर्तन आएन, अरू भ्रष्टाचारका काण्डहरू झन्झन् नयाँ किसिमले टाउको उठाउन थाल्यो। राजनीतिक पार्टीहरू भ्रष्टाचार नियन्त्रणभन्दा आफैं मुछिन गएको स्थिति छ। नेता र राज्यव्यवस्था जनताप्रति प्रतिबद्ध देखिएनन्। यसैको रुष्टता सडकमा प्रकट भइरहेको छ। महँगी, बेरोजगारीले आफ्नो ठाउँमा टाउको उठाउँदै गएको छ। प्रतिगामी शक्तिहरू यो समस्या देखाएर खेल्न सक्छन्। यसमा हामी सबै सचेत हुनुपर्छ। मुख्यतया राजनीतिक पार्टीहरू नै सचेत हुन जरुरी छ। नेताप्रतिको आस्था हरायो डा राजेन्द्र विमल, साहित्यकार दुभाग्यवश हाम्रो देशले कहिले पनि सही नेतृत्व पाएन। परिणमतः आजसम्म नेपालका बारेमा दल र नेताहरूले स्वतन्त्र निर्णय लिन सकेका छैनन्। हामी छाती ठोकेर मात्रै भन्छौं नेपाल एउटा स्वतन्त्र देश हो। तर, नेपाल आजसम्म स्वतन्त्र देश रहेको छैन। शासकहरू भ्रष्ट हुनुमा जनतामा सचेतताको अभाव हो। जहाँ पब्लिक अवारनेस हुँदैन। चुनावमा रक्सी र मासुमा जनता बिक्छन्। दुईचार करोडमा नेताहरूले पैसामै पार्टीहरूसँग सांसद र मन्त्री पद खरिद गर्छन्। पार्टीहरू फेरि विदेशीको कब्जा छन्। सम्पूर्ण देशहरू एउटा वस्तुमा परिवर्तित भएको छ। देश नै बिक्रीमा गइरहेको अवस्था छ। भ्रष्टाचार, कमिसनखोरी, घुसखोरीले आमजनतामा न त कार्यपालिकाप्रति आस्था रहेको छ न त व्यवस्थापिकाप्रति विश्वास रहेको छ। सरकारको कुनै पनि अंग र निकायमा जनताको आस्था रहेन। स्वंय पब्लिक पनि सचेत नभएकाले यो भयो। जबसम्म देशमा सही नेतृत्वको उदय हुँदैन र जनता सचेत हुँदैनन् तबसम्म लोकतन्त्र, गणतन्त्र टिक्दैन। निगरानी बढाऔंश्रवण मुकारुङ, साहित्यकार नेपालको सबैभन्दा ठूलो समस्या भनेकै भ्रष्टाचार हो। हामी सबैले बुझेका कुरा नै यही हो। जताततै भ्रष्टाचार छ। भ्रष्टाचारको मुहान थुन्न जनता नै उठ्नु पर्ने अवस्था आएको छ। त्यही भएर जनताहरू आएर सडकमा सुरुवात गरेका हुन्। माथिदेखि तलैसम्म भ्रष्टाचारले मुलुक आक्रान्त छ। भ्रष्टाचार र अपराधविरुद्ध सारा जनता उठ्नुपर्ने अवस्था आयो। जनताले अब भ्रष्टाचारीहरूलाई निगरानी गर्नुपर्ने समय आयो। जनस्तरबाट दोषीहरूलाई कारबाही गर्न प्रेसर दिनुपर्छ। भ्रष्टाचार गर्नेको कमजोरी मात्रै होइन हामी यसविरुद्ध नबोल्नु पनि कमजोरी हो। भ्रष्टाचारविरुद्ध हामीले एकमत र निगरानी गर्न नसक्दा भ्रष्टहरूले भ्रष्टाचार गरेका हुन्। सबै तह र तप्काबाट आन्दोलनकै रूपमा भ्रष्टाचारविरुद्ध उभिनु पर्छ। अनिमात्रै मुलुक बन्छ। जनता सचेत नबने मुलुक डुब्ने अवस्थामा छ। जनता सचेत हुनुपर्छ धीरेन्द्र प्रेमर्षी भ्रष्टाचारविरुद्ध जनता सडकमा आउन अलिकति ढिलो भएको थियो। जनता सडकमै आइहाल्ने कुरो पनि हुँदैन। हेर्दै जाने हो, हेर्दै जाने हो, जब अति हुन्छ त्यसपछि जनताले आफ्नो मौनता तोड्छन्। अब केही गर्नुपर्छ भन्ने किसिमले जनता उठेका छन्। भ्रष्टाचारविरुद्धको रूप जनआन्दोलन जस्तै बन्छ। जनतामा एक किसिमको आक्रोश थियो। तर, आइहाल्ने त्यस्तो ठूलो विषय भेटिएको थिएन। खुद्रेखाद्रे भ्रष्टाचार आउँथ्यो। कारबाही गर्दागर्दै सेलाउथ्यो। जब नेपालीलाई शरणार्थी बनाएर अमेरिका पठाउने काण्ड आयो। यसमा राज्य संयन्त्रका व्यक्तिहरू संस्थागत रूपले लागेको देखियो। यसमा कुनै दल, व्यक्तिको कुरो छैन। जो राज्यको सिस्टममा पुगेका छन् उसले होल सिस्टमलाई नै भ्रष्ट बनाएको छ। यसको जालो चिर्नका लागि जनता जागेका छन्। यो विरोध व्यवस्थाको होइन। भ्रष्ट पात्रहरू विरुद्धको हो। पात्रहरूको शुद्धीकरण गम्भीर चुनौतीको विषय हो। यो जागृति, आक्रोश, उत्थान एकदम उचित हो। हामी घरघरबाट उठेर भ्रष्टाचारको विरुद्धमा जनमत तयार गर्नुपर्छ।"
लाइसेन्स नभएकालाई बचाउन खोज्दा आफै जेलमा,सिन्धुपाल्चोक :सवारी साधन दुर्घटनापछि बेपत्ता भएका चालकलाई बचाउन खोज्ने अर्का व्यक्ति आफै प्रहरी हिरासतमा पुगेका छन् । दुर्घटना भएको बखत आफैंले मिनीट्रक चलाएको हो भन्दै सवारीचालक अनुमतिपत्र नभएका नक्कली चालकलाई बचाउन प्रहरीसामु उपस्थित भएका सिन्धुपाल्चोकको चौतारा साँगाचोकगढी नगरपालिका६ पीपलडाँडाका ३० वर्षीय ईश्वर बस्नेतलाई प्रहरीले पक्राउ गरेको हो। यही वैशाख २५ गते राति २ बजे हेलम्बु गाउँपालिका वडा नं२स्थित ढोडेनीमा छ्वाली अनलोड गर्ने क्रममा मिनीट्रकले ठक्कर दिँदा ३० वर्षीया पेमा तामाङको घटनास्थलमै मृत्यु भएपछि चालक फरार भएका थिए । आफूसँग लाइसेन्स नभएका कारण फरार भएका हेलम्बु२ का ४२ वर्षीय चालक छेनाम तामाङलाई बचाउन लाइसन्स प्राप्त निज बस्नेतले दुर्घटना भएको बेला चालक आफू रहेको भनी मेलम्ची इलाका प्रहरी कार्यालयमा उपस्थित भएर आत्मसमर्पण गरेका थिए । उनको बयानमा शङ्का लागेकाले अनुसन्धन गर्दा बस्नेतले घटना भएको बेलामा गाडी नचलाएको तर तामाङले नै चलाएको खुलेपछि उनलाई पक्राउ गरी अनुसन्धान अगाडि बढाइएको जिल्ला प्रहरी कार्यालयले जनाएको छ । घटना भएको बेलाका चालक तामाङसँग सवारी साधन अनुमतिपत्र नभएकाले उनलाई बचाउन लाइसन्स प्राप्त चालक बस्नेतले आत्मसमर्पण गर्न आएको प्रहरी उपरीक्षक बाल नरसिं राणाले जानकारी दिए। उनका अनुसार सक्कली र नक्कली दुबै चालकलाई पक्राउ गरी प्रमाण दबाउन नहुने सम्बन्धी कसुरमा सात दिन म्याद थप गरी अनुसन्धान अगाडि बढाइएको छ ।
देउवालाई नेविसंघको प्रश्न : बालकृष्ण खाँणलाई किन निलम्बन नगरेको ?,"काठमाडौं : नक्कली भुटानी शरणार्थी प्रकरणमा संलग्नलाई उन्मुक्ति दिन नहुने भन्दै नेविसंघले काठमाडौंमा प्रदर्शन गरेको छ । काठमाडौंको त्रिचन्द्र क्याम्पसमा नेविसंघको एक समूहले शरणार्थी प्रकरण देशद्रोही काम भएकाले यसमा संलग्नहरूलाई उन्मुक्ति दिन नहुने भन्दै घण्टाघर क्षेत्रमा प्रदर्शनमा गरेका हुन् । प्रदर्शनमा सहभागीहरूले भ्रष्टाचारी होसियार, देश बेच्न पाइदैन, टोपबहादुर रायमाझी कता हरायो, सभापतिज्यू बालकृष्ण खाँणलाई कारवाही किन नगरेको लगायका नाराबाजी गरेका थिए । उनीहरुले आफ्ना नेताहरु प्रकरणमा संलग्न भएपनि दोषी भए कडा कानुनी कारवाही गर्नुपर्ने जनाएका छन् । त्यस्तै विद्यार्थीहरूले शरणार्थी प्रकरणमा कुनै दबाबबिना अघि बढ्न सरकारलाई सुझाव दिएका छन् ।"
राप्रपाले जेठ ४ गते काठमाडौंमा भ्रष्टाचारबिरुद्ध आमसभा गर्ने,"काठमाडौं : राष्ट्रिय प्रजातन्त्र पार्टीले आगामी जेष्ठ ४ गते काठमाडौंमा भ्रष्टाचारबिरुद्ध आमसभा गर्ने भएको छ। आइतबार पार्टी कार्यालय धुम्वाराहीमा आयोजित पार्टी प्रवेश कार्यक्रममा राप्रपाका अध्यक्ष राजेन्द्र लिङ्देनले नक्कली भुटानी शरणार्थी प्रकरण लगाएत सबै भ्रष्टाचारका काण्डलाई छानविन गर्न दवाव दिने उद्देश्यका साथ काठमाडौंमा पार्टीले आमसभा गर्न लागेको जानकारी दिएका हुन्। शरणार्थी प्रकरणको छानविनलाई शसक्त बनाउनुपर्ने र छानविनको कामलाई कमजोर बनाउन नहुने उनले बताए। उनले राप्रपा सशक्त प्रतिपक्षमा बसेर भ्रष्टाचार, सुशासन र राष्ट्रियताको पक्षमा आवाज उठाउने धारणा राखे। भ्रष्टाचारका विषयमा आवाज उठाउने नैतिक क्षमता भएको एक मात्रै पार्टी राप्रपा भएको उनले बताए। उनले प्रहरीले राम्रो काम गरिरहेको भन्दै स्वतन्त्रपूर्वक काम गर्ने वातावरण बनाउनुपर्ने बताए। त्यस्तै लिङ्देनले सोमबारबाट सुरु हुने पार्टीको केन्द्रीय समितिको पूर्ण बैठकमा समसामयिक राजनीतिक अवस्था, निर्वाचनको समीक्षा, प्रदेश तथा जिल्लामा भएका सांगठनिक गतिविधिको समीक्षा लगायतका विषयमा छलफल हुने जानकारी दिए।"
बागमती प्रदेश सभाको बैठक आह्वान गर्ने मन्त्रिपरिषद्को निर्णय,हेटौंडा : बागमती प्रदेश मन्त्रिपरिषद् बैठकले प्रदेश सभाको अधिवेशन जेठ ९ गते आह्वान गर्ने निर्णय गरेको छ। मुख्यमन्त्री शालिकराम जम्कट्टेलको अध्यक्षतामा बसेको बैठकले प्रदेश सभाको अधिवेशन जेठ ९ गते दिउँसो १ बजे आह्वान गर्ने निर्णय गरेको हो। त्यस्तै बैठकले प्रदेश सरकारी कामकाजको भाषा सम्बन्धी विधेयक मस्यौदा तयारीको सिद्धान्त स्वीकृति दिने निर्णय गरेको सरकारका प्रवक्ता एवं आन्तरिक मामिला तथा कानूनमन्त्री गंगानारायण श्रेष्ठले जानकारी दिए। बैठकले दोलखाको जिरी नगरपालिका ५ मा प्रदेश गौरवको आयोजनाको रुपमा निर्माण गरिने मानव निर्मित पर्यटकीय ताल निर्माणका लागि जग्गा प्राप्ति (७७५ रोपनी) सम्बन्धी प्रारम्भिक प्रकृया अगाडि बढाउने समेत निर्णय गरेको छ।
"एमाले विचारको जगमा खडा भएको जीवन्त पार्टी हो, संकल्पसहित नयाँ यात्राको थालनी गरौं","माओवादी केन्द्रसँगको पार्टी एकतासँगै एमालेमा वैचारिक राजनीतिक काम हुन सकेन। संगठनात्मक अराजकताले यसको एकीकृत शक्ति घट्न पनि पुगेको थियो। मिसन ग्रासरुटले गतिहिनता तोडेको छ। काठमाडौं : नेकपा (एमाले)का महासचिव शंकर पोखरेलले एमाले विचारको जगमा खडा भएको जीवन्त पार्टी भएको बताएका छन्। उनले जबजको मार्गदर्शनमा समृद्ध नेपाल, सुखी नेपालीको राष्ट्रिय आकांक्षा समाजवाद निर्माणको एमालेको बाटो भएको बताएका हुन्। अहिले नयाँ र पुराना पार्टीहरुको भाष्य खडा गरिन खोजिँदैछ। भविष्यको योजनामा काम गर्ने पार्टीहरु कहिलै पुराना हुँदैनन्।आइतबार बिहान सामाजिक सञ्जालमार्फत पोखरेलले भने,नेकपा(एमाले) विचारको जगमा खडा भएको जीवन्त पार्टी हो। समाजवाद नेकपा(एमाले)को लक्ष्य हो। जबजको मार्गदर्शनमा समृद्ध नेपाल सुखी नेपालीको राष्ट्रिय आकांक्षा समाजवाद निर्माणको नेकपा(एमाले)को बाटो हो। मार्क्सवाद र जनताको बहुदलिय जनवादको मार्गदर्शनमा अघि बढेको पार्टी यथास्थितिवादी हुन नसक्ने उनको दाबी छ। उनले यो निरन्तर गतिशिल प्रवाहमा अघि बढ्ने विश्वास व्यक्त गरे। महासचिव पोखरेलले माओवादी केन्द्रसँगको पार्टी एकतासँगै संगठनात्मक अराजकताले एकिकृत शक्ति घट्न पुगेपनि मिसन ग्रासरुटले गतिहिनता तोडेको प्रष्ट पारे। उनले भने, माओवादी केन्द्रसँगको पार्टी एकतासँगै यो पार्टीमा वैचारिक राजनीतिक काम हुन सकेन। संगठनात्मक अराजकता बढेर गयो। परिणाम स्वरुप यसको गति केही कमजोर बनेको थियो। संगठनात्मक अराजकताले यसको एकीकृत शक्ति घट्न पनि पुगेको थियो। मिसन ग्रासरुटले गतिहिनता तोडेको छ। नयाँ गतिको आधार सिर्जना गरेको छ। एकीकृत शक्ति निर्माणको जग तयार गरेको छ। उनले जबजको मान्यताका आधारमा पार्टीलाई बलियो राष्ट्रिय शक्तिको रुपमा सुदृढ गर्ने कार्ययोजना केन्द्रीय कमिटी बैठकले तयार गरेको जानकारी दिए। नयाँ स्वतः विकल्प हुने, राम्रो र सफल हुने होइन। यथास्थितिको दुश्चक्रलाई तोड्ने हो भने सही नीति, सबल संगठन र प्रतिबद्ध कार्यकर्ताको आवश्यकता पर्दछ।पोखरेलले भने,नेकपा(एमाले)को पाँचौ केन्द्रीय कमिटीको पूर्ण बैठकले प्रतिस्पर्धा र पहलकदमीका आधारमा श्रेष्ठता हासिल गर्ने जबजको मान्यताका आधारमा पार्टीलाई बलियो राष्ट्रिय शक्तिको रुपमा सुदृढ गर्ने कार्ययोजना तयार गरेको छ। विचारधाराको जगमा खडा भएको बलियो राष्ट्रिय शक्तिले मात्र यथास्थितिवादको दुश्चक्रलाई तोड्ने सामर्थ्य राख्ने बताउँदै उनले मुलुकलाई परिवर्तनको दिशामा डोर्याउने बताए। महासचिव पोखरेलले आह्वान गर्दै भने, आउनुहोस् मुलुकलाई राजनीतिक अस्थिरता र चरम आर्थिक संकटको दुश्चक्रवाट मुक्त गर्न नेकपा(एमाले)लाई बलियो राष्ट्रिय शक्तिका रुपमा सुदृढ गर्न नयाँ संकल्प सहित नयाँ यात्राको थालनी गरौं।"
बालकृष्ण खाँण भन्छन् नक्कली भुटानी शरणार्थी प्रकरणमा मेरो संलग्नता छैन,"काठमाडौं : नक्कली भुटानी शरणार्थी प्रकरणमा प्रकाउ परेका पूर्वगृहमन्त्री बालकृष्ण खाँणले आफ्नो कुनै संलग्नता नभएको दावी गरेका छन्। आइतबार सरकारी वकिलको कार्यालयबाट म्याद थपका लागि जिल्ला अदालत काठमाडौं लैजाने क्रममा केहि भन्नुहुन्छ मिडियालाई भन्ने सञ्चारकर्मीको प्रश्नमा खाँणले उक्त प्रकरणमा आफू संलग्न नभएको प्रतिक्रिया दिएका हुन्। नेपाली नागरिकलाई भुटानी शरणार्थी बनाएर अमेरिका पठाउने कार्यमा संलग्नता देखिएको भन्दै खाँणलाई प्रहरीले वैशाख २७ गते पक्राउ गरेको थियो । खाँणसँगै उनका स्वकीय सचिव नरेन्द्र केसी समेत पक्राउ परेका छन्। प्रहरीले यस प्रकरणमा तत्कालीन गृहसचिव टेकनारायण पाण्डेलगायत अभियुक्तलाई पक्राउ गरिसकेको छ। पक्राउ पर्नेमा तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राईसहित केशव दुलाल, सानु भण्डारी, सागर राई, सन्देश शर्मा, टंककुमार गुरुङ र एमाले सचिव टोपबहादुर रायमाझीका छोरा सन्दीप रायमाझी छन्। टोपबहादुरलगायत केही फरार रहेका जनाइएको छ। त्यसअघि प्रहरीले पूर्वगृहमन्त्री रामबहादुर थापाका सुरक्षा सल्लाहकार इन्द्रजित राईसहित बहालवाला सचिव (तत्कालीन गृहसचिव) टेकनारायण पाण्डे, सन्दीप रायमाझी, केशव दुलाल, सानु भन्डारी, टङ्क गुरुङ, सन्देश शर्मा पोखरेल र सागर थुलुङलाई पनि पक्राउ गरिसकेको छ । उक्त घटनामा आरोपित नेकपा (एमाले) का सचिव टोपबहादुर रायमाझीलाई भने प्रहरीले खोजी गरिरहेको छ । उनी प्रहरीको फरार सूचीमा छन्। नक्कली भुटानी शर्णार्थी प्रकरणमा हालसम्म १०६ जनाले २० जाहेरी दिएका छन् । उनीहरूले २३ करोड २५ लाख ठगी भएको भनी प्रहरीमा जाहेरी दिएका हुन्।"
"कांग्रेस, एमाले र माओवादीका शीर्ष नेता र प्रमुख सचेतकबीच बालुवाटारमा छलफल","काठमाडौं : प्रमुख तीन दलका शीर्ष नेता र प्रमुख सचेतकबीच छलफल जारी रहेको छ। आइतबार बिहान प्रधानमन्त्री एवम् माओवादी केन्द्रका अध्यक्ष पुष्पकमल दाहाल प्रचण्ड, प्रमुख विपक्षी दल एमालेका अध्यक्ष केपी शर्मा ओली, नेपाली कांग्रेसका सभापति शेरबहादुर देउवा र तीन दलका प्रमुख सचेतकबीच नीति तथा कार्यक्रमकाबारेमा छलफल चलिरहेको बालुवाटार स्रोतले जनाएको छ। उनीहरुबीच संसदको प्रभावकारिता, आर्थिक वर्ष २०८००८१ को नीति तथा कार्यक्रममा केन्द्रित रहेर छलफल भइरहेको छ।"
नक्कली भुटानी शरणार्थी प्रकरण : खाँणसहित १२ जनालाई चार दिन हिरासतमा राख्न अनुमति,"काठमाडौं : नक्कली भुटानी शरणार्थी प्रकरणमा पक्राउ गरेका पूर्वगृहमन्त्री बालकृष्ण खाँणसहित १२ जनालाई अनुसन्धानका लागि थप चार दिन हिरासतमा राख्न काठमाडौं अदालतले अनुमति दिएको छ। आइतबार जिल्ला अदालत काठमाडौंले उक्त प्रकरणमा थप अनुसन्धानका लागि हिरासतमा राखेर अनुसन्धान गर्नका लागि म्याद थप गरिएको हो। नक्कली भुटानी शरणार्थी प्रकरणमा खाँणसँगै उनका स्वकीय सचिव नरेन्द्र केसी, तत्कालीन गृहसचिव टेकनारायण पाण्डे, पूर्वगृहमन्त्री रामबहादुर थापाका सुरक्षा सल्लाहकार इन्द्रजित राई लगायत १२ जनालाई पक्राउ गरी अनुसन्धान गरिरहेको छ। एमाले सचिव टोपबहादुर रायमाझी फरार छन्। नक्कली भुटानी शरणार्थी प्रकरणमा सयभन्दा बढीले २० वटा जाहेरी दिएका छन्।"
टीआरसी विधेयक अघि बढाउन संसदीय उपसमिति गठन गर्ने तीन दलको निर्णय,"काठमाडौं : प्रमुख राजनीतिक दलहरू संक्रमणकालीन न्यायसम्बन्धी विधेयकलाई प्रतिनिधिसभाको विषयगत समितिअन्तर्गत उपसमिति गठन गरेर अगाडि बढाउन सहमत भएका छन् । संसदमा प्रतिनिधित्व गर्ने तीन ठूला दल नेकपा माओवादी केन्द्र,नेकपा एमाले र नेपाली कांग्रेसका संसदीय दलका नेता र प्रमुख सचेतकहरूबीच प्रधानमन्त्री निवास बालुवाटारमा आइतबार बिहान भएको छलफलबाट टीआरसी विधेयकलाई अघि बढाउन संसदीय उपसमिति गठन गर्ने सहमति भएको हो । यस्तै, बैठकमा संवैधानिक परिषद्मा बहुमतले निर्णय गर्न सक्ने व्यवस्था राख्ने सहमति जुटेको छ । यसअघि पनि परिषद्मा बहुमतले निर्णय गर्ने भन्ने व्यवस्था भएपनि दलहरूबीच यो विषयमा मतभेद थियो । जारी संसद अधिवेशनलाई प्रभावकारी बनाउने र विभिन्न समितिहरू गठन गर्ने विषयमा केन्द्रित रहेको माओवादी केन्द्रका मुख्य सचेतक हितराज पाण्डेले जानकारी दिए । बैठकमा सत्य निरूपण तथा मेलमिलाप सम्बन्धि विधेयकलाई छिटो टुंगोमा पुर्याउन संसदीय उपसमिति गठन गर्ने,संसदीय समितिहरूको नेतृत्व र प्रतिनिधित्व सहमतिका आधारमा गर्ने, संसदीय सुनुवाइ समिति गठन गर्ने लगायतका विषयमा छलफल भएको थियो । बैठकमा प्रधानमन्त्री एवं माओवादी केन्द्रका संसदीय दलका नेता पुष्पकमल दाहाल प्रचण्ड,नेपाली कांग्रेस संसदीय दलका नेता शेरबहादुर देउवा, नेकपा एमाले संसदीय दलका नेता केपी शर्मा ओली, उपप्रधान एवं रक्षामन्त्री पूर्णबहादुर खड्का,माओवादी केन्द्रका मुख्य सचेतक हितराज पाण्डे,नेपाली कांग्रेसका प्रमुख सचेतक रमेश लेखक,नेकपा एमालेका नेता सुवास नेम्वाङ सहभागी थिए ।"
बुटवलबाट फरार भएका टोपबहादुर काठमाडौंमा पक्राउ,काठमाडौं : नक्कली भुटानी शरणार्थी प्रकरणमा मुछिएपछि फरार रहेका एमाले नेता एवं सांसद टोपबहादुर रायमाझी आइतबार साँझ पक्राउ परेका छन्। वैशाख २० गते अर्घाखाचीमा सार्वजनिक कार्यक्रममा पुगेका बेलामा जिल्ला अदालत काठमाडौंले उनी विरुद्ध पक्राउ पुर्जी जारी गरेको थियो। त्यसपछि बुटवल पुगेका उनी ११ दिनसम्म सम्पर्कविहीन भए। शनिबार उनी काठमाडौं आइपुगेको प्रहरीले सूचना पाएको थियो। सूचना पाएपछि प्रहरी प्रधान कार्यालयको विशेष ब्यूरोले बुढानीलकण्ठस्थित एक घरमा बसिरहेको अवस्थामा उनलाई पक्राउ गरेको स्रोतले जनाएको छ। यसअघि प्रहरीको विशेष टोलीले मंगलबार ललितपुरको सातदोबाटोस्थित उनको घरमा छापा मारेको थियो। उनका छोरा सन्दीप भने वैशाख २० गते नै पक्राउ परेका थिए। यस प्रकरणमा मुछिएका १२ जना पनि यसअघि नै पक्राउ परेका छन्।
आरजु राणाको चरित्र हत्या गरेको भन्दै तरुण दलको ध्यानाकर्षण,"काठमाडौं : नेपाल तरुण दलले नेपाली कांग्रेस केन्द्रीय सदस्य डाआरजु राणा देउवामाथि चरित्र हत्या गर्न खोजेको भन्दै ध्यानाकर्षण गराएको छ । तरुण दलका केन्द्रीय अध्यक्ष विद्धान गुरुङले आइतबार विज्ञप्ति जारी गर्दै आरजु राणा देउवालाई विदेश भागेको र व्यक्तिगत चरित्र हत्या गर्न खोजेको भन्दै ध्यानाकर्षण जनाएका हुन् । विज्ञप्तिमा भनिएको छ,भुटानी शरणार्थी काण्ड प्रहरी अनुसन्धानमै रहेको हुँदा कुनै ठोस प्रमाणबिना कसै प्रति लाञ्छना लगाउनु गम्भीर अपराध हो । यसप्रति सबै सरोकारवालाहरु सचेत रहन नेपाल तरुण दल केन्द्रीय समिति आग्रह गर्दछ । अनुसन्धानलाई टुंगोमा पुर्याउन सरकार, गृहमन्त्रालय र प्रहरीलाई सहयोग गर्न माग गरिएको छ।"
"कालापानी, लिपुलेकसहितको नयाँ नक्सा संविधानको अंग","काठमाडौं : पूर्वराष्ट्रपति विद्यादेवी भण्डारीले कालापानी, लिपुलेक र लिम्पियाधुरा नेपाली भूभाग भएको उल्लेख गर्दै संसद्ले यो भूमिलाई समावेश गरेर संविधानको अंग बनाएको बताएकी छन्। नेपालइन्डिया फ्रन्टियर डिप्लोमेसी इन् रेफरेन्स टु काली रिभर ः पर्सपेक्टिभ्स अफ इन्टरनेसनल ल पुस्तक बिमोचन कार्यक्रममा बोल्दै पूर्वराष्ट्रपति भण्डारीले दुई देशबीच सीमालाई सम्मान गर्नुपर्ने बताइन्। हाम्रो देशको नक्सामा संसद्ले कालापानी, लिपुलेक र लिम्पियाधुराको भूभाग समाविष्ट गरेर त्यसलाई संविधानको अंग बनाएपछि मुलुकको सार्वभौमिकता, राष्ट्रिय एकता र राष्ट्रियताका सन्दर्भमा ऐतिहासिक रूपमै नयाँ चेतनाको सञ्चार भएको छ, पूर्वराष्ट्रपति भण्डारीले भनिन्, भौगोलिक अखण्डता र देश प्रेमप्रतिको अटल विश्वास प्रदर्शित भइरहेको छ। पूर्वराष्ट्रपति भण्डारीले दुई देशबीचको भौगोलिक सिमानालाई सम्पूर्णरूपले चुस्त र स्पष्ट राख्नुपर्नेमा जोड दिइन्। पूर्वराष्ट्रपति भण्डारीकै कार्यकालमा मन्त्रिपरिषद्ले २०७७ जेठ ५ गते पश्चिम नेपालको उत्तरी भागमा रहेको लिम्पियाधुरासमेत समेटेर नयाँ नक्सा जारी गरेको थियो। सोहीअनुसार संविधान संशोधन गरी नयाँ नक्सासहितको निशाना छाप राखिएको छ। पूर्वउपप्रधानमन्त्री वामदेव गौतमले चार हजार वर्ष अघिदेखि स्थापित नेपालको कालापानी, लिपुलेक र लिम्पियाधुराको सम्बन्धमा अन्तर्राष्ट्रिय कानुनले पनि समर्थन गर्ने बताए। सीमा मिचिएको छ। सार्वभौमिकता खण्डित भएको छ, गौतमले थपे, आन्दोलन गरेर भए पनि सार्वभौमिकताको रक्षा गर्नु पर्छ। अन्तर्राष्ट्रिय अदालत जानुपर्ने भए पनि जानुपर्छ। सीमाविद् बुद्धिनारायण श्रेष्ठले सुगौली सन्धिको बेलामा पनि कालीनदीको मुहान रहेको लिम्पियाधुरा नेपालकै हो भन्ने स्पष्ट भएको बताए। नाबी, गज्र्याङ, गुन्जी भन्ने नेपाली गाउँ रहेको उल्लेख गर्दै सीमाविद् श्रेष्ठले त्यस क्षेत्रका जनताले २०१५ सालको आमनिर्वाचनमा मतदान गरेको जानकारी दिए। वरिष्ठ पत्रकार भैरव रिसालले २०१८ सालको जनगणनामा तथ्यांक संकलन गर्न जाँदा त्यस क्षेत्रमा भारतीय फौज नरहेको बताए। प्रधानमन्त्री पुष्पकमल दाहालको निकट भविष्यमा हुने भारत भ्रमणमा सीमा अतिक्रमणको विषयलाई मूलरूपमा राख्नुपर्छ, उनले भने। पूर्वसचिव डा द्वारिकानाथ ढुंगेल, अधिवक्ता रमण कर्णले विगतको सुगौली सन्धिका साथै अन्य ऐतिहासिक तथ्य र प्रमाणले पनि कालापानी, लिपुलेक र लिम्पियाधुरा नेपाली भूभाग भएको प्रस्ट हुने बताए। वरिष्ठ अधिवक्ता सुरेन्द्र भण्डारी र डा अच्युत गौतमद्वारा संयुक्तरूपमा लिखित पुस्तकमा अन्तर्राष्ट्रिय कानुनका मान्य सिद्धान्तका आधारमा कालापानी, लिपुलेक र लिम्पियाधुरा नेपालको भौगोलिक अखण्डता र सार्वभौमिकता भएका भूभाग भएको निष्कर्ष छ। अन्तर्राष्ट्रिय कानुन एवं न्यायसम्बन्धी अन्तर्राष्ट्रिय अदालतले (आईसीजे) सीमासम्बन्धी विवादका विभिन्न मुद्दामा गरेको निर्णयसमेतका आधारमा काली नदीको मुहान वा स्रोत लिम्पियाधुरा भएको पुस्तकमा उल्लेख छ।"
अग्नी सापकोटा नेतृत्वमा माओवादी केन्द्रको टोली चीन जाँदै,"एमसीसी पारित भएका बेला सापकोटा नै प्रतिनिधि सभाका सभामुख थिए। एमसीसी पारित हुनु, बीआरआई अन्तर्गतका परियोजनाहरु अघि बढ्न नसक्नुले चीनले नेपालका कम्युनिष्ट नेताहरुलाई शंकाको घेरामा राखेका छन्। काठमाडौं : पूर्वसभामुख एवं माओवादी केन्द्रका उपाध्यक्ष अग्नी सापकोटा चीन भ्रमणमा जाँदैछन्। चिनियाँ कम्युनिष्ट पार्टीको निमन्त्रणामा सापकोटाको नेतृत्वमा माओवादी केन्द्रका नेताहरुको टोली शुक्रबार चीन जान लागेको हो। माओवादी केन्द्रका पार्टी कार्यालयका मुख्यसचिव श्रीराम ढकालले सापकोटाको नेतृत्वमा अध्ययन भ्रमणका लागि पार्टीका नेताहरु चीन जान लागेको अन्नपूर्णलाई जानकारी दिए। स्रोतका अनुसार, भ्रमण दलमा प्रत्येक प्रदेशबाट ११ जना र जनवर्गिय संगठनका नेताहरु रहने छन्। अमेरिकी सहायता परियोजना मिलेनियम च्यालेन्ज कर्पोरेशन(एमसीसी) अनुमोदन भएपछि चिनियाँ कम्युनिष्ट पार्टी र माओवादी केन्द्रका नेताहरुबीच सुमधुर सम्बन्ध छैन। एमसीसी पारित भएका बेला सापकोटा नै प्रतिनिधि सभाका सभामुख थिए। एमसीसी पारित हुनु, बीआरआई अन्तर्गतका परियोजनाहरु अघि बढ्न नसक्नुले चीनले नेपालका कम्युनिष्ट नेताहरुलाई शंकाको घेरामा राखेका छ। सापकोटाले नै संसदमा एमसीसी टेबल गरेका थिए। माओवादी केन्द्रका अध्यक्ष पुष्पकमल दाहाल, त्यसबेलाका सभामुख सापकोटा लगायतका माओवादीका नेताहरुले कुनै पनि हालतमा एमसीसी पारित नगर्ने चिनियाँ कम्युनिष्ट पार्टीका नेताहरु सामु प्रतिबद्धता जनाएका थिए। तर, माओवादी केन्द्रका अध्यक्ष दाहाललगायतले प्रतिबद्धता विपरित २०७८ फागुन १५ गते एमसीसी पारित गरेपछि चिनियाँ कम्युनिष्ट पार्टीका नेतासँगको सम्बन्ध सुमधुर छैन। कोरोना संक्रमणपछि लागेको प्रतिबन्ध हटाएपछि नेपाल र चीनबीचका भ्रमणहरु सुरु भएको छ। चीनबाट समेत उच्चस्तरीय भ्रमणको तयारी भइरहेको छ। माओवादी केन्द्रका एक नेताका अनुसार, सापकोटा नेतृत्वको माओवादी केन्द्रको प्रतिनिधिमण्डल चीन जानुको उद्देश्य भनेकै दुई कम्युनिष्ट पार्टीबीचको सम्बन्धलाई बलियो बनाउनु हो। भ्रमणका क्रममा सापकोटाले चिनियाँ कम्युनिष्ट पार्टीका उच्च अधिकारीहरुसँग भेटवार्ता गर्नेछन्। पूर्व अर्थमन्त्री एवं माओवादी केन्द्रका उपमहासचिव वर्षमान पुन उपचारका लागि बेइजिङमा छन्।"
"बालेनले भने  भोट दिएर नेता बनाएको आन्दोलन गर्नलाई हैन, सिधै कारबाही गर्न र नीति बनाउनलाई हो","काठमाडौं : शनिबार नक्कली भुटानी शरणार्थी प्रकरणमा दोषी देखिएकाहरूलाई कारबाही गर्न माग गर्दै देशभरि प्रदर्शन भएको छ। काठमाडौंको माइतीघर र नक्साललगायत जिल्लाजिल्लामा भ्रष्टाचार र भ्रष्टाचार ढाकछोपविरुद्ध प्रदर्शन भएको हो। कार्यक्रममा सहभागीहरुले अब भ्रष्टाचार सहनौं भ्रष्ट नेता चाहन्नौं, दाइभाउजु मात्र होइन, भ्रष्टाचारी भए मेरै आमाबाबुलाई पनि कारबाही गर, करोडौंको महल तिमीलाई कसले किन्दियो, नेताहरुको घडीमा तस्करको ब्याट्री, सरकार भ्रष्टाचारी खोज्न खट्ने कि पछि हट्नेलगायतका नारा लेखेको प्लेकार्ड प्रदर्शन गरेका थिए। सोही आन्दोलनमा सहभागी नेताहरुलाई लक्षित गर्दै काठमाडौं महानगरपालिकाका मेयर बालेन शाहले आक्रोश पोखेका छन्। मेयर शाहले भोट दिएर नेता बनाको आन्दोलन गर्नलाई नभई सिधैं कार्बाही गर्न र निती बनाउनलाई भएको उल्लेख गरेका छन्। उनले भ्रष्टाचारविरुद्धको आन्दोलनको नाममा सडक नाटक नदेखाउन आग्रह गरे। भ्रष्टाचारविरुद्धको आन्दोलन ? को नेता हो थाहा छ ? घर कहाँ हो थाहा छ ? सामाजिक सञ्जालमार्फत उनले प्रश्न गर्दै भनेका छन्, सिधैं लगेर बागमतीमा चोपाल्नुस्। यस्तो सडक नाटक धेरै देखिसक्यौं हामीले। पत्याउदिनँ म चाँहि। तपाईँहरुलाई यत्रो भोट दिएर नेता बनाएको आन्दोलन गर्नलाई हैन, सिधैँ कारबाही गर्नलाई हो, सिधैं कारबाही गर्ने नीति बनाउनलाई हो। शनिबारको प्रदर्शनमा पूर्व प्रधानमन्त्री डा बाबुराम भट्टराई, राष्ट्रिय स्वतन्त्र पार्टीका सभापति रवि लामिछाने, हिसीला यमी, सांसद सुमना श्रेष्ठलगायतका राजनीतिक दल नेताहरु सहभागी भएका थिए। प्रदर्शनमा उनीहरूसहित धेरै नागरिक पार्टीको झण्डाबिना स्वस्फूर्त रूपमा सहभागी भएका थिए। प्रदर्शनको क्रममा कार्यक्रम स्थलमै पूर्वप्रधानमन्त्री डा भट्टराई सहभागी भइरहेको समयमा भने एक प्रदर्शनकारीले उनीविरुद्ध आक्रोश पोखेका थिए।जसले छोरीलाई अमेरिका राखेर पढाएर हाम्रा भाईबहिनीलाई जबरजस्ती उठाएर मार्यो ? त्यसले आएर भ्रष्टाचारविरुद्ध कुरा सिकाएर हुन्छ।उनले भट्टराईलाई प्रश्न गर्दै भने, भ्रष्टाचार भनेको पैसा मात्र खानु हो ? बाबुराम भट्टराईको परिस्कृत रुप हो बालकृष्ण खाणहरु, बाबुराम भट्टराई जस्ता हिसिला यमी हरुको परिस्कृत रुप हो बालकृष्ण खाण र मञ्जु खाणहरु। यो अवस्था होइन व्यवस्था परिवर्तन गर्नुपर्छ। यिनीहरुको विरुद्धमा जबसम्म उठ्दैनौं हामी बाहिरकाले हेप्छन्। हिजो हिसिला यमीहरुविरुद्ध आन्दोलन आएको होइन ? स्वतन्त्र अभियान चल्नुपर्यो। भूटानी शरणार्थी प्रकरणलाई भित्रभित्रै मिलाउन खोजिएको भन्दै नागरिकहरुले विरोध गर्दै आइरहेका छन्। भुटानी शरणार्थी प्रकरणमा पूर्वगृहमन्त्री बालकृष्ण खाण, नेपाल सरकारका सचिव टेकनारायण पाण्डे हिरासतमा छन् भने पूर्वउपप्रधानमन्त्री टोपबहादुर रायमाझी फरार छन्। पछिल्लो समयमा रकम दिएको अडियो सार्वजनिक हुँदासमेत प्रहरीले शीर्ष नेताका श्रीमतीलाई पक्राउ नगरेको, भ्रष्टाचारको अन्य काण्डहरु छानबिन नगरेको भन्दै नागरिकहरुले आपत्ति जनाएका छन्।"
"बालुवाटारमा छलफलमा जुटे प्रधानमन्त्री प्रचण्ड, ओली र देउवा","काठमाडौं : प्रमुख तीन दलका शीर्ष नेताबीच भेटवार्ता जारी रहेको छ। आइतबार बिहान बालुवाटारमा प्रधानमन्त्री एवम् माओवादी केन्द्रका अध्यक्ष पुष्पकमल दाहाल प्रचण्ड, प्रमुख विपक्षी दल एमालेका अध्यक्ष केपी शर्मा ओली र नेपाली कांग्रेसका सभापति शेरबहादुर देउवा छलफल भइरहेको ओली सचिवालयले जनाएको छ। तीन शीर्ष नेताबीच संसदीय सुनुवाई समिति र समसामयिक राजनीतिक विषयमा छलफल हुने बताइएको छ। पछिल्लो समय प्रमुख तीन दलका शीर्ष नेताको भेटघाट बाक्लिएको हो। अघिल्लो सोमबार संवैधानिक परिषद् बैठकले कायममुकायम प्रधानन्यायाधीश हरिकृष्ण कार्कीलाई प्रधानन्यायाधीशमा सिफारिस गर्ने निर्णय गरेको छ। सर्वोच्च अदालत १ फागुन २०७८ देखि प्रधानन्यायाधीविहीन छ। कांग्रेसमाओवादीका सांसदले तत्कालीन प्रधानन्यायाधीश चोलेन्द्रशमशेर जबराविरुद्ध महाभियोग प्रस्ताव दर्तापछि सर्वोच्च अदालत कायममुकायम प्रधानन्यायाधीशका भरमा छ। संविधानको धारा २९२ को उपधारा (१) मा संवैधानिक परिषद्को सिफारिसमा नियुक्त हुने प्रधानन्यायाधीश पदमा नियुक्ति हुनुअघि संघीय कानुनबमोजिम संसदीय सुनुवाइ हुने व्यवस्था गरिएको छ। संघीय संसद्का दुवै सदनका सदस्यहरू रहने गरी संघीय कानुनबमोजिम १५ सदस्यीय एक संयुक्त समिति गठन गरिने संवैधानिक व्यवस्था छ। तर सुनुवाइका लागि नेताहरुबीच मतभेद हुँदा संसदीय सुनुवाई समिति गठन हुन सकेको छैन। संवैधानिक प्रावधान अनुसार संवैधानिक परिषद् बैठकले सिफारिस गरेका व्यक्ति संसदीय सुनुवाइ समितिले अनुमोदन गरेपछि मात्रै राष्ट्रपतिले प्रधानन्यायाधीश नियुक्त गर्ने छन्। संवैधानिक परिषद्सम्बन्धी विधेयकसमेत संसदमा विचाराधीन छ। यसैगरी प्रहरीले नक्कली भुटानी शरणार्थी प्रकरणको अनुसन्धान गर्ने क्रममा कांग्रेसका केन्द्रीय सदस्य एवम् पूर्वगृहमन्त्री बालकृष्ण खाँण, नेपाल सरकारका सचिव टेकनारायण पाण्डे लगायतलाई पक्राउ गरिसकेको छ। त्यसैगरी एमाले सचिव टोपबहादुर रायमाझिलाई पक्राउ पूर्जी जारी गरेको छ भने एमाले, कांग्रेस र माओवादीका नेता तथा उनीहरुका श्रीमती, छोराहरु पछिल्लो समयमा मुछिएपछि राजनीति वृत तरंगित बनेको छ। उनीहरुबीच नक्कली भुटानी शरणार्थी प्रकरणको विषयमा पनि छलफल हुने बताइएको छ। पछिल्लो समय संसदमा समेत यो विषयले प्राथमिकता पाएका छन्। सांसदहरुले नक्कली भुटानी शरणार्थी प्रकरण, क्यान्टोनमेन्ट घोटाला, यति ओम्नि काण्ड, वाइडबडी लगायतका मुद्दाको छिनोफानो हुनुपर्ने तर्क गर्दै आएका छन्। नागरिकस्तरबाटपनि शनिबार भ्रष्टाचारको विरोधमा प्रदर्शन भएको थियो।"
नक्कली भुटानी शरणार्थी प्रकरण : फरार रहेका टोपबहादुर रायमाझी पक्राउ,काठमाडौं : नक्कली भुटानी शरणार्थी प्रकरणमा मुछिएपछि फरार रहेका टोपबहादुर रायमाझी पक्राउ परेका छन्। प्रहरी उच्च स्रोतका अनुसार उनलाई बुढानीलकण्ठबाट आइतबार साँझ नियन्त्रणमा लिइएको हो। उनी ११औं दिनमा पक्राउ परेका हुन्। उनले प्रहरीसामु आत्मसमर्पण गरेका हुन्। यसअघि प्रहरीको विशेष टोलीले मंगलबार ललितपुरको सातदोबाटोस्थित उनको घरमा छापा मारेको थियो। सांसद समेत रहेका रायमाझी नक्कली भुटानी शरणार्थी प्रकरणमा मुछिएपछि प्रहरीले पक्राउ पूर्जी जारी गरेको थियो। वैशाख २० गते पक्राउ पूर्जी जारी भएसँगै उनी सम्पर्कविहीन भएका थिए। उक्त घटनामा रायमाझीका छोरा सन्दीप भने यसअघि नै पक्राउ परिसकेका छन्।
हतियारसहित भारतीय नागरिक पक्राउ,महोत्तरी : महोत्तरीको एकडाराबाट प्रहरीले हतियारसहित एक जना भारतीय युवकलाई पक्राउ गरेको छ। पक्राउ पर्नेमा भारत सितामढी जिल्ला वाजोपट्टी घर भएका २६ वर्षीय पप्पु यादव रहेका छन्। जिल्ला प्रहरी कार्यालयले दिएको जानकारी अनुसार एकडारा गाउँपालिका४ हल्खोरी बजारबाट यादवलाई नियन्त्रणमा लिएको हो। प्रहरीले निजको साथबाट पेस्तोल १ थान र सोमा लाग्ने ५ थान गोली रितपूर्वक बरामद गरिएको हो। प्रहरी नियन्त्रणमा रहेको यादव उपर थप अनुसन्धान भइरहेको महोत्तरीका प्रहरी प्रवक्ता डीएसपी दिलीपकुमार गिरीले बताए।
चिठ्ठा परेको भन्दै २२ लाख ठगी गर्ने तीन जना पक्राउ,"उदयपुर : सामाजिक सञ्जाल मार्फत ठगी गर्ने तीन जनालाई उदयपुर प्रहरीले पक्राउ गरेको छ। खोटाङको खोटेहाङ गाउँपालिका९ स्थाई घर भई हाल त्रियुगा नगरपालिका३ बस्दै आएका २९ वर्षीय उदय राईलाई ह्वाटसएसप मार्फत भारु २५ लाख चिठ्ठा परेको भन्दै ठगी गर्नेहरू पक्राउ परेका हुन्। पक्राउ परेका कटारी नगरपालिका३ आलेडाँडाका उज्जवल थापा मगर, सोही ठाउँका विशाल थापा मगर र चितवन रत्ननग२ का सुशील श्रेष्ठलाई प्रहरीले आइतबार पत्रकार सम्मेलन गरी सार्वजनिक गरेको छ। उनीहरूले आकाश वर्माको नाम दिँदै फिसिङ (झुक्याएर गर्ने), भिसिङ (भ्वाइस मेसेज) र सेमसीङ (एसएमएस)बाट सर्वसाधरणलाई प्रलोभनमा पारी ठगीधन्दा चलाएको आरोपमा प्रहरीले पक्राउ गरेको हो। उनीहरूलाई छुट्टाछुट्टै स्थानबाट पक्राउ गरेको जिल्ला प्रहरी कार्यालयका एसपी ज्ञानेन्द्रप्रसाद फुयाँलले बताए। उनीहरूले राईलाई चिठ्ठा परेको भन्दै प्रलोभनमा पारी दस्तुर (कर) वापत पटकपटक गरी विभिन्न व्यक्तिहरूको खाताबाट २२ लाख २० हजार रकम ठगी गरेको आरोप छ। राईले भनेजति कर बुझाउँदासमेत चिठ्ठामा परेको रकम नआएपछि वैशाख २० गते जिल्ला प्रहरी कार्यालय उदयपुरमा ठगी सम्बन्धी जाहेरी दर्ता गरेका थिए। पीडितको जाहेरीका आधारमा विशेष प्रहरी परिचालन गरी उज्जवल र सुशीललाई काठमाडौं महानगरपालिका१० बुद्धनगर र विशाललाई घरबाटै पक्राउ गरिएको एसपी फुयाँलले बताए। उनीहरूलाई जिल्ला अदालतबाट ६ दिनको म्याद थप गरी मुलुकी अपराध संहिता २०७४ को परिच्छेद २१ अन्तर्गत ठगी, आपराधिक विश्वासघात तथा आपराधिक लाभ सम्बन्धी कसुरमा थप अनुसन्धान सुरु गरिएको उनले बताए। उनका अनुसार पीडितले विभिन्न मितिमा इसेवा, आइएमईपे, कनेक्ट आईपिएस लगायतका माध्यमबाट उक्त रकम पठाएका हुन्। निवेदकले ट्रन्सफर गरी पठाएको खाता नम्बर, बैंक भौचर, रकम पठाएपछि गरिएको स्क्रिनसर्ट, फोन नम्बरलाई मुख्य आधार मानेर सिनियर प्रहरी अधिकृतले गरेको सुक्ष्म अनुसन्धानबाट उनीहरू पत्राउ पर्न सफल भएको एसपी फुयाँलले बताए। ठगीका अनेक रूप प्रहरीले अनुसन्धानका क्रममा अपराध गर्ने व्यक्तिहरूले सामाजिक सञ्जालको प्रयोग गरी सुक्ष्म रूपमा मानिसको आर्थिक हैसियत, सोचाई तथा व्यवहारिक ज्ञानको बुझाई र भावनात्मक अवस्थालाई चित्रण गरी उपयुक्त किसिमको विधि अपनाउने गरेको खुलेको छ। त्यसैगरी व्यक्तिलाई प्रलोभनमा पारी धेरै बैंकमा खाता खोल्न लगाउने, मोबाइल सिमकार्ड निकाल्न लगाउने र तहगत रूपमा उक्त सामग्री तथा विवरण माथिल्लो तहसम्म पुर्याउने, सामान्य व्यक्तिलाई अग्रभागमा देखाई ठगी गिरोहका मुख्यव्यक्ति आफू सुरक्षित हुने गरेको एसपी फुयाँलले बताए। त्यस्तै साइबर सम्बन्धी ज्ञान भएकाहरूलाई सामाजिक सञ्जालबाट लिंक पठाउने तथा कल गेर चिठ्ठा परेको छ, बोनस तथा पार्सल आएको छ भन्दै प्रलोभनमा पारी योजनाबद्ध ढंगले व्यक्तिका नाममा खोलिएको खातामा पैसा जम्मा गर्न लगाउने र रकम निकाली ठगी गर्ने गरेको अनुसन्धानबाट खुलेको एसपी फुयाँलले बताए। साइबर अपराध विरुद्ध प्रहरीले अभियान चलाउने जिल्ला प्रहरी कार्यालयले ठगीका घटनामा वृद्धि हुने थालेपछि अभियान चलाउने भएको छ। प्रहरीले सरोकारवाला निकायसँग समन्वय गरी गाउँ, टोलबस्ती, विद्यालयमा सचेतनाका पाटो अघि सार्ने तय गरेको हो। एसपी फुयाँलले सामाजिक सञ्जाल प्रयोकर्ताको लापरवाहीका कारण यस्ता घटनाले प्रसय पाएको बताए। प्रहरीले चिठ्ठा, उपहारका नाममा ठगीधन्दाले प्रसय पाएकाले अनधिकृत रूपमा सामाजिक सञ्जालको प्रयोग नगर्न र प्रयोग गर्दा सावधानी अपनाउन आग्रह गरेको छ।"
सोमबार देशका पाँचवटा प्रदेशमा वर्षा हुने,"काठमाडौं : सोमबार देशका पाँचवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, बागमती, गण्डकी, कर्णाली र सुदूरपश्चिम प्रदेशका पहाडी भूभागका केही स्थानहरूमा मेघगर्जनचट्याङसहित क्षणिक वा हल्का वर्षाको सम्भावना रहेको छ। सोमबार राति कोशी प्रदेशका थोरै स्थानहरूमा हल्का वर्षाको सम्भावना रहेको छ।"
रामेछापको खाँडादेवी गाउँपालिकाले स्मार्ट चौतारो बनाउने,"रामेछाप : जिल्लाको खाँडादेवी गाउँपालिकाले स्मार्ट चौतारो बनाउने भएको छ। पालिकालाई स्मार्ट बनाउने उद्देश्यले स्मार्ट चौतारो बनाउन लागिएको गाउँपालिकाले जनाएको छ। स्मार्ट चौतारो नेपालमै पहिलो अवधारणा भएको समेत खाँडादेवी गाउँपालिकाको दावी छ। यो अवधारणाको सही सदुपयोग गर्न सके वर्षौ लगाएर गर्ने काम छोटो समयमै सजिलै गर्न सकिने गाउँपालिकाले जनाएको छ। खाँडादेवी गाउँपालिका अध्यक्ष ज्ञानकुमार श्रेष्ठले स्मार्ट चौतारो बनाउने बताए। उनले भने हामीले स्मार्ट सिटी, स्मार्ट फोन धेरै सुन्यौँ, हामीले गाउँपालिकालाई समृद्ध बनाउन स्मार्ट चौतारोको अवधारणा अघि सारेका छौँ। स्मार्ट चौतारोको अवधारणामा मार्फत गाउँपालिकालाई स्मार्ट बनाउने योजनामा छौँ', उनले भने। स्मार्ट चौतारो अवधारणका लागि आवश्यक काम अन्तिम चरणमा पुगेको पनि उनले बताए। जनघनत्वलाई आधार मानेर उपयुक्त ठाउँमा स्मार्ट चौतारो बनाउने अध्यक्ष श्रेष्ठले बताए। पुराना भएकालाई मर्मत गर्छौँ, नभएका ठाउँमा नयाँ बनाउँछौँ, त्यसमा स्वच्छ पिउने पानी, निःशुल्क टेलिफोन, फ्रि वाइफाई, मोबाइल चार्जिङको व्यवस्था र स्मार्ट ट्याब्लेट (आइ प्याड) को व्यवस्था हुन्छ। हामी सबै मोबाइलमा मात्रै केन्द्रित भयौँ। स्मार्ट चौतारो भयो भने त्यो बानी सुध्रिन्छ श्रेष्ठको भनाइ छ। वृद्धदेखि युवासम्म चौतारोमा रम्ने छन्', श्रेष्ठले भने। यी सुविधा भएको स्मार्ट चौतारा भएमा विद्यालय, कलेजका विद्यार्थी, किशोरकिशोरीले अनलाइनबाट पढ्ने, साँझपख जमघट हुने, मोबाइलले बनाउँदै गएको एकलौटी बानीलाई सामूहिकतामा बदल्ने अध्यक्ष श्रेष्ठको भनाइ छ। एउटा स्मार्ट चौतारो बनाउन करिब ८० हजारदेखि १ लाखसम्म लागत लाग्ने पालिकाको अनुमान छ। ९ वटा वडामा गरी २५ वटा स्मार्ट चौतारो निर्माण गर्ने पालिकाको योजना रहेको उनले बताए। चौतारोमा उपकरणप्रविधिको आवाज रेकर्ड हुने सीसीटीभी क्यामेराले पालिकाको एक कक्षबाट २४ सै घण्टा निगरानी गरिने पनि अध्यक्ष श्रेष्ठले बताए। जनताको घरदैलो सेवालाई प्राथमिकता दिएको बताउँदै अहिले प्रविधिको युग भएकाले कृषि, शिक्षा, स्वास्थ्य, खानेपानी, सडक सबैलाई प्रविधिको प्रयोगबाट छिटोछरितो बनाउन गाउँपालिका लागिपरेको बताए।"
भक्तपुरको काठ गोदाममा आगलागी,काठमाडौं : भक्तपुरको काठ गोदाममा आगलागी भएको छ। भक्तपुरको चुनदेवी५ मा रहेको काठ गोदाममा आगलागी भएको हो। क्षतिको विवरण आउन बाँकी छ।
भ्रष्टाचारको विरोध गर्दै विराटनगरको सडकमा अर्धनग्न प्रदर्शन,"विराटनगर : भ्रष्टाचारको विरोध गर्दै युवाहरूले विराटनगरको सडकमा अर्धनग्न भएर आइतबार प्रदर्शन गरेका छन्। विराटनगरको ट्राफिक चोकमा भेला भएका युवाहरूले कम्मरदेखि माथिको कपडा खोलेर प्रदर्शन गरेका हुन्। उपभोक्ता अधिकारकर्मी उत्तम ढुंगेलले मुलुकमा राजनीतिक दल र सिस्टम नै नांगो भइसकेकाले विरोध स्वरूप सांकेतिक खबरदारी गरिएको जानकारी दिए। नेताहरू जनतासामु नांगो भइसके। उनीहरूले मुलुकलाई संकटतर्फ धकेले, उनले भने, नेताको नांगोपनालाई जनतासामु बुझाउन अर्धनग्न प्रदर्शन गरिएको हो। यसरी विभिन्न हिसाबले विरोध एवं प्रदर्शन गर्दै भ्रष्टाचारविरुद्धको आन्दोलनलाई व्यापक बनाउने अभियानमा छौँ। अर्धनग्न भएर सडकमा उत्रिएका युवाले सबै राजनीतिक दलका नेताको सम्पत्ति छानबिन हुनुपर्ने मागसमेत गरेका छन्। अकूत हिसाबले आर्जन गरेका सम्पत्ति छानबिन गरेर नेताहरूलाई कारबाहीको दायरामा ल्याउनुपर्ने ढुंगेलको माग छ। उनले २०४६ सालपछि उच्च ओहोदामा बसेका सबै नेताको सम्पत्ति छानबिन हुनुपर्ने बताए। राजनीति गरेर उच्च ओहोदामा बसेका नेताले आर्जन गरेको सम्पत्ति र खडा गरेका अलिसान महललगायतलाई छानबिनको दायरामा ल्याइनुपर्छ, विराटनगर महानगरपालिका१ का अच्यूत गिरीले भने, देशमा ठूला भ्रष्टाचारसँग जोडिएका घटनाको छानबिन गरिनुपर्छ। उनले लाउडा, धमिजा, एनसेल, वाइडबडी, ओम्नी, सर्पपालन, ललिता निवास, क्यान्टोनमेन्टजस्ता ठूला काण्डको छानबिन गरेर दोषीमाथि कारबाही गरिनुपर्ने बताए। नक्कली भुटानी शरणार्थी प्रकरणमा जोडिएकालाई राजनीतिक आडमा उन्मुक्ति दिन हुने भन्दै युवाहरूले सरकारको ध्यानआकर्षणसमेत गराएका छन्। देशको शासन प्रणालीलाई नियमसंगत ढंगबाट सञ्चालन गर्नुपर्ने उनीहरूको माग छ। नेताहरूले मुलुकको बदनाम गरेकाले देशको शाख बचाउन युवा जमात सडकमा निस्किएर अर्धनग्न हुनुपर्ने अवस्था आउनु दुःखद् भएको ढुंगेलले बताए। मुलुकको अस्तित्व रक्षाका लागि आफूहरूले बारम्बार खबरदारी गरिरहने उनको भनाइ छ। नक्कली भुटानी शरणार्थी प्रकरण बाहिर आएसँगै यतिबेला भ्रष्टाचारविरुद्ध मुलुकभर प्रदर्शन र विरोध भइरहेको छ। विभिन्न शैली अपनाएर विरोध गर्ने क्रम तीव्र बनेको छ।"
कर्णालीका हरेक प्रहरी युनिटमा नागरिक सहजकर्ता,"वीरेन्द्रनगर : कर्णाली प्रदेश प्रहरी कार्यालयले कर्णालीका हरेक प्रहरी युनिटहरूमा नागरिक सहजकर्ता परिचालन गरेको छ। सुरक्षित कर्णाली विशेष सुरक्षा योजना अन्तर्गत प्रहरीले आइतबार कर्णाली प्रदेशका १० वटै जिल्लाहरूमा एकैसाथ हरेक प्रहरी युनिटहरूमा नागरिक सहजकर्ता खटाएको हो। नागरिक सहजकर्ता प्रहरी परिचालन अभियानको सुर्खेतमा उद्घाटन गर्दै प्रदेश सरकारका आन्तरिक मामिला तथा कानुन मन्त्री कृष्णबहादुर जिसीले कर्णालीलाई सुरक्षित प्रदेश बनाउन प्रहरीको सक्रियता प्रशंसनीय रहेको बताए। उनले भने, 'मन्त्रालय र प्रदेश प्रहरी कार्यालयको संयुक्त सहकार्यमा सुरक्षित कर्णाली प्रदेश विशेष सुरक्षा योजना अन्तर्गत नागरिक सहजकर्ता प्रहरी खटाइएको छ।' यसले नेपाल प्रहरीले गर्दै आएको सेवा प्रवाह थप प्रभावकारी हुनेछ। कर्णालीका सबै जिल्लाको शान्ति सुरक्षाको अवस्था मजबुत हुनेछ। प्रदेश सरकारको प्रवक्ता समेत रहेका मन्त्री जिसीले भने, अब कर्णालीमा अपराध नियन्त्रण र अनुसन्धानलाई पनि मजबुत बनाइनेछ। कर्णाली प्रदेश प्रहरी प्रमुख डीआईजी भीमप्रसाद ढकालले नेपाल प्रहरीको सेवालाई प्रभावकारी बनाउन कर्णालीका २ सय ४४ प्रहरी युनिटमै २ सय ४४ जना नागरिक सहजकर्ता प्रहरी परिचालन गरिएको बताए। उनले भने, 'आइतबार सबै जिल्लामा एक दिने अभिमुखीकरण गरी हरेक प्रहरी युनिटमा एक जना नागरिक सहजकर्ता प्रहरी खटाइएको छ। नागरिक सहजकर्ताका रूपमा खटिएका प्रहरीहरूले प्रहरी कार्यालयमा आउने सेवाग्राहीलाई नमस्कार गर्ने, के सेवा लिन आएको हो त्यस विषयमा सोधपुछ गर्ने, उक्त सेवा कहाँ पाउने हो सोही शाखासम्म स्कटिङ गरेर लिने र सेवा लिइएर फर्किने बेला सेवाको प्रभावकारिताका विषयमा बुझेर नमस्कार गरेर बिदा गर्ने छन्। जसका आधारमा प्रहरी कार्यालयमा आएका सेवाग्राही, उनीहरूले लिएको सेवा र त्यसको प्रभावकारिताका विषयमा पनि अभिलेख राखिनेछ।' नागरिक सहजकर्ता प्रहरी कर्णाली प्रदेश प्रहरी कार्यालय, तालिम केन्द्र, गण, जिल्ला प्रहरी कार्यालय, इलाका प्रहरी चौकी, प्रहरी चौकी, प्रहरी बिद्यालय लगायतका कार्यालयहरूमा परिचालित छन्। प्रहरी प्रहरी प्रमुख ढकालले भने, 'प्रहरी जनताको सेवक हो। समाजमा शान्ति, सुरक्षा, अमनचयन कायम राख्नु प्रहरीको दायित्व हो। सुरक्षित कर्णाली विशेष सुरक्षा योजना अन्तर्गत नागरिक सहजकर्ता प्रहरी यो एक कार्यक्रम हो।' कर्णालीलाई सबै हिसावले शान्त, सुरक्षित र सभ्य बनाउनका लागि समाजमा रहेका सामाजिक विकृति विसंगतिहरू न्यूनीकरण, अपराधमुक्त समाज र जनउत्तदायी प्रहरी प्रशासन, सुविधा सम्पन्न संरचना लगायतका धेरै पक्षहरू जोडिएका छन्। सुरक्षित कर्णाली विशेष सुरक्षा योजनामा परिकल्पना गरेका सबै पक्षलाई कार्ययोजना बनाएर क्रमश लागु गर्दै अगाडि बढिने उनले बताए। प्रहरी कार्यालयमा आफ्नो काम वा सुरक्षा समस्या लिएर आउने नागरिकहरूलाई सेवा प्रवाह छिटो, छरितो र प्रभावकारी होस तथा कुनै अर्को व्यक्ति वा विचौलियाको सहयोग लिन नपरोस् भन्ने उद्देश्यले पनि कार्यालय कम्पाउन्डमा छुट्टै पहिचानसहित नागरिक सहजकर्ता प्रहरी सेवा सुरु गरिएको हो ।"
"जालझेल गरी जग्गा हडपेपछि डिप्रेसन पुगेका जग्गाधनीको मृत्यु, परिवार विचल्लीमा","झापा : जालझेल गरी जग्गा हडपेपछि डिप्रेसन पुगेका झापाका एक जग्गाधनीको मृत्यु भएको छ। भद्रपुरविर्तामोड सडक खण्डसँग जोडिएको करोडौँ मुल्य बराबरको जग्गा केही व्यक्तिहरूले व्यक्तिगत चिनजानको फाइदा उठाउँदै जालझेल गरी हडपेपछि बिर्तामोड नगरपालिका८ का ६३ वर्षीय हरि मैनाली डिप्रेसनको सिकार भएका थिए। उनको शनिबार बेलुका साढे ७ बजे उपचारका क्रममा मृत्यु भएको हो। जग्गाधनी मैनालीको मृत्यु भएपछि उनकी श्रीमती राधा र दुई छोरीहरू लक्ष्मी र यमुना बिचल्लीमा परेका हुन्। विभिन्न प्रलोभन देखाएर भएभरको सबै जग्गा माफियाहरूले आफ्नो कब्जामा लिएको कारण अहिले मैनाली परिवार घरबारविहीन (सुकुम्वासी) बनेको स्थानीयवासी बताउँछन्। करोडौँ मुल्य पर्ने जग्गा अरूले जालझेल गरी हडपेको कारण जग्गाधनी मैनालीको मृत्यु भएको भन्दै उनका आफन्त र छरछिमेकीले स्थानीय प्रशासनले उचित न्याय नदिलाएसम्म शवको दाहसंस्कार नगर्ने अडान लिए। सोही विषयलाई लिएर पीडित पक्ष आइतबार बिहान जिल्ला प्रशासन कार्यालय झापा पुगे। प्रमुख जिल्ला अधिकारी शिवराम पोखरेलले घटनाको विषयवस्तु बुझ्दै जग्गा हडप्नेहरूलाई कानुनी दायरामा ल्याउने आश्वासन दिएपछि शवको दाहसंस्कार गरिएको मृतकका आफन्त सुमन मैनालीले जानकारी दिए। पीडित पक्षको तर्फबाट प्रशासनमा निवेदन दिएको बताउँदै मृतकका आफन्त सुमनले भने, सो घटनाका बारेमा कार्यालयले जिल्ला प्रहरी कार्यालयलाई पत्राचार गरेको र जिल्लाले इलाका प्रहरी कार्यालय बिर्तामोडलाई पत्राचार गरिसकेको बुझ्नमा आएको छ। यस्तो छ घटना पहिलो घटना : हरि मैनालीको नाममा रहेको कित्ता नम्बर २०२४ मा दुई विगहा दुई कट्ठा १० धुर जग्गा थियो। सो जग्गा भद्रपुरबिर्तामोड सडक खण्डसँग जोडिएको आफ्नो घरदेखि उत्तर पट्टीको हो। मैनालीले २०२४ नम्बरको कित्तालाई फुटाई २१३४ र २१३५ कायम गरी भक्तपुरका दीपकचन्द्र न्यौपानेलाई कित्ता नम्बर २१३४ को एक विगाहा १० कट्ठा जग्गा २०७० वैशाख ८ गते र काभ्रेपलान्चोकका नमराज ढुंगानालाई १२ कट्ठा १० धुर जग्गा २०७० साउन २४ गते राजीनामा पास गरेको भूमिसुधार तथा मालपोत कार्यालय झापाको श्रेस्तामा देखिन्छ। मैनालीले ढुंगानालाई राजीनामा पास गर्दा साक्षीमा न्यौपाने बसेको श्रेस्तामा उल्लेख छ। जग्गा राजीनामा पास भइसक्दा पनि मैनाली र न्यौपानेबीच लामो समयसम्म आर्थिक लेनदेन भएन। जग्गाको लेनदेन नमिलेको र जग्गा पनि हातबाट फुस्की सकेको भन्दै जग्गाधनी मैनालीले २०७७ सालमा बिर्तामोड ८ नम्बर वडा कार्यालयमा उजुरी हाले। त्यसपछि वडा कार्यालयमा २०७७ असोज २२ गते दुवै पक्षबीच सहमति भयो। जम्मा ४२ कट्ठा १० धुर जग्गा बापत न्यौपानेले मैनालीलाई ४ करोड २० लाख रुपैयाँ दिने लिखित सहमति समेत गरियो। २० लाख रुपैयाँ बैनावापत मैनाली पाइसकेकाले बाँकी चार करोड रुपैयाँ न्यौपानेले दिने सहमति जुटियो। सोही दिन नै न्यौपानेले मैनालीका नाममा दुईदुई करोड रुपैयाँको दुई वटा चेक दियो। तर, चेकमा रकम नहुँदा मैनालीले जग्गाको पैसा पाएन। अनि उनले जिल्ला प्रहरी कार्यालय झापामा दुई वटा चेक बाउन्समा उजुरी हाले। प्रहरीमा चेक बाउन्समा उजुरी परेपछि न्यौपानेलाई प्रहरीले पक्राउ गरियो। न्यौपाने शक्ति र पैसाको आडमा उच्च अदालतबाट धरौटीमा रिहा भइसकेको र पीडितले अझै पैसा नपाएको कारण डिप्रेसनमा परेर उनको मृत्यु भएको सुमनले बताए। दोस्रो घटना : हरि मैनालीका परिवार बसोवास गर्दै आएको दाजु स्व डिल्लीकुमार मैनालीको नाममा रहेको कित्ता नम्बर ३०६ को १६ कट्ठा १७ धुर जग्गा पनि जालझेल गरी अर्को समूहले कब्जामा लिइसकेको अर्को घटना पनि खुलेको छ। ४२ कट्ठा १० धुर जग्गाको चार करोड रुपैयाँ नपाएर पीडित बनिरहेको अवस्थामा मैनाली परिवारको थप १६ कट्ठा १७ धुर जग्गा पनि हातबाट फुस्किएपछि सो परिवार थप सङ्कटमा परेको छ। झापा गाउँपालिका६ का युवराज सिटौला, चेतराज सिटौला, सौरभ सिटौलाले स्व डिल्लीकुमार मैनालीलाई समेत सञ्चालकमा राखेर पाथीभरा मार्बल एन्ड ग्रेनाइट कम्पनी खोलेका थिए। कम्पनी खोलेपछि उनीहरूले सञ्चालक स्व मैनालीको नाम रहेको सो जमिन मेघा बैंक गंगुवा शाखामा धितो संरक्षण राखेर रकम झिकेका थिए। तर, सञ्चालक तथा जग्गाधनी मैनालीको चार वर्षअघि नै निधन भइसकेको छ। कम्पनीका अन्य सेयर सदस्यहरूले सो जमिनको सावा र ब्याज नतिरेको भन्दै बैंक लिलामी प्रक्रियामा गइसकेको जनाइएको छ। बैंकको ताकेता पश्चात् सो घटना बाहिर आएपछि भाइ हरिले बिर्तामोड ८ नम्बर वडा कार्यालयमा उजुरी हाले। त्यसपछि कम्पनीका सेयर सदस्य युवराज सिटौला र हरिबीच लेनदेनका विषयमा सम्झौता भयो। दाजुले लिएको ४० लाख रुपैयाँ फिर्ता दिएको खण्डमा सो जग्गा बैंकबाट फुकुवा गरिदिने भन्दै सेयर सदस्य सिटौलाले सहमति कागजमा हस्ताक्षर गरे। सो सहमति २०७८ फागुन १५ गते भएको देखिन्छ। एक महिनाभित्र रकम फिर्ता दिने सर्त बमोजिम हरिले ४० लाख जुटायो। तर, सिटौला रकम पनि लिन नआएको र जग्गा पनि बैंकबाट फुकुवा नगरिदिएको आफन्त सुमन मैनालीले जानकारी दिए। दाजुभाइको जग्गा हडप्नेहरूलाई कारबाही नभए न्यायका लागि जस्तोसुकै संर्घषमा उत्रिने उनको भनाइ छ।"
"सप्तरीमा युवकको हत्या, चार जना नियन्त्रणमा","राजविराज : सप्तरीको रुपनी गाउँपालिकामा आज एक युवकको हत्या भएको अवस्थामा शव फेला परेको छ। रुपनी गाउँपालिका१ स्थित सडक किनारको खेतमा शम्भुनाथ नगरपालिका२ खैरबोनाका लुकमानको छोरा २० वर्षीय तफेजुलको हत्या भएको अवस्थामा शव फेला परेको सप्तरी प्रहरीले जनाएको छ। शरीरमा निलडाम र घिसारिएको चोट, फाइटरको दाग रहेको छ। घटनास्थलबाट फाइटर र गाँजा फेला परेको छ। स्थानीयवासीका अनुसार शनिबार मोटरसाइकल ग्यारेजमा तफेजुल र स्थानीय युवाबीच झगडा भएको थियो। झगडाको रिसइबीका कारण तनावग्रस्त अवस्था रहेको भन्दै तफेजुलका साथीले तत्काल रुपनी बजार नआउन आग्रह गर्दै म्यासेज पठाएका थिए। हत्याको अनुसन्धानका लागि धनुषाको मिथिला नगरपालिकास्थित लालगढको केनाइन शाखाबाट मगाइएको तालिम प्राप्त कुकुरले घटनास्थलमा अनुसन्धान गरेको छ। तफेजुलको शवलाई पोष्टमार्टमका लागि धरानस्थित बिपी कोइराला स्वास्थ्य विज्ञान प्रतिष्ठान लगिएको छ। प्रहरीले अनुसन्धानका लागि रुपनी गाउँपालिका१ बाट ३० वर्षीय लालु यादव, २९ वर्षीय धिरेन्द्र चौधरी, २४ वर्षीय अशोक यादव र २० वर्षीय रितेश यादवलाई नियन्त्रणमा लिएको छ। उनीहरूलाई सोधपुछका लागि जिल्ला प्रहरी कार्यालय ल्याइएको जिल्ला प्रहरी कार्यालय सप्तरीका प्रहरी नायव उपरीक्षक नरेशकुमार सिंहले बताए। मृतकका बुवा राजविराजदेखि काठमाडौं जाने हायस गाडीका सहचालक हुन्। स्थानीयवासीका अनुसार लुकमानका दुई छोरामध्ये जेठा छोराको वैदेशिक रोजगारका क्रममा ३ वर्ष अगाडि कतारमा मृत्यु भएको थियो।"
बर्दियामा साढे १४ लाख मूल्य बराबरको अवैध काठ बरामद,"गुलरिया : बर्दियामा प्रहरीले भारी परिमाणमा चिरान काठ बरामद गरेको छ । मधुवन नगरपालिका वडा नम्बर ३ बाट सिसौ, साल, खयर जातका अवैध चिरानी गरेका काठ प्रहरीले नियन्त्रणमा लिएको हो । जिल्ला प्रहरी कार्यालय बर्दिया मातहत ईलाका प्रहरी कार्यालय ढोढरी बर्दियाबाट प्रहरी निरीक्षक बखतबहादुर शाहीको कमाण्डमा खटिएको प्रहरी टोली तथा सब वन डिभिजन कार्यालय खाता बर्दियाका वन अधिकृत सन्तोष चौधरी समेतको टोलीले शनिबार बेलुकी अवैध काठ बरामद गरेको जिल्ला प्रहरी कार्यालय बर्दियाका प्रहरी नायव उपरीक्षक हिक्मतबहादुर बोहराले जानकारी दिए । मधुवन निवासी स्थानीय धर्मबहादुर खत्रीको खाली घर, तथा निजको मकैवारी, विपतपुरस्थित बालकुमारी समील तथा फर्निचर उद्योगबाट २ सय ८३ दशमलव ६१ क्युफिट काठ बरामद भएको हो। काठको मूल्य १४ लाख ६५ हजार ५५५ रुपैयाँ हुनआउँछ। बरामद काठ सव डिभिजन वन कार्यालय सानोश्री बर्दिया बुझाएको प्रहरीले जनाएको छ।"
धरानका मेयर हर्क साम्पाङले माफी मागेपछि कार्यपालिका बैठक सुरु,धरान : धरान उपमहानगरपालिकाका मेयर हर्क साम्पाङले मागेपछि कार्यपालिका बैठक सुरु भएको छ। विगतमा गरेको गल्ती नदोहोर्याउने भन्दै माफी मागेपछि करिब २ महिनापछि बैठक सुरु भएको हो। विधि र प्रक्रियालाइ लत्याउँदै मेयर साम्पाङले मनोमानी गरेको भन्दै वडाध्यक्ष र कार्यपालिका सदस्यहरूले बैठक बहिस्कार गरेपछि कार्यपालिका बैठक बस्न सकेको थिएन। कार्यपालिका बैठक नबसेका कारण नीतिगत निर्णय हुन सकेको थिएन। कार्यपालिका बैठक नबसेका कारण मेयर साम्पाङले एकल तोक आदेशले उपमहानगरपालिका सञ्चालन गर्दै आएका थिए। सचेत धरान समूहको अगुवामा मेयर र वडाअध्यक्षहरूलाई सहमतिमा ल्याएसँगै आइतबार कार्यपालिका बैठक सञ्चालन भएको हो। यसअघि मेयर साम्पाङले आफ्नो स्वकीय सचिवलाई पत्र काट्न लगाएर वडाअध्यहरूलाई वडाको काम कारबाहीको विवरण मागेका थिए। त्यसपश्चात् धरान १० का वडा अध्यक्ष विवेक राईले विरोध जनाएपछि उनलाई साम्पाङले स्पष्टीकरण सोधेका थिए। त्यसलगत्तै सबै वडाअध्यक्षहरूले ५ बुँदे माग राखेर कार्यपालिका बैठक बहिस्कार गरेका थिए। आइतबारको बैठकको सुरुवातमा मेयर विगतमा गरेको गल्तीलाई नदोहोर्याउने प्रतिबद्धता जनाउँदै माफी मागेपछि बैठक सुरु भएको वडा नम्बर १७ का वडाध्यक्ष समेत रहेका नगरपालिकाका प्रवक्ता सूर्यबहादुर भट्टराईले बताए।
पशुपतिको विद्युतीय शवगृहमा निशुल्क दाहसंस्कार गर्ने तयारी,"काठमाडौं : पशुपति क्षेत्र विकास कोषले पशुपति आर्यघाटस्थित विद्युतीय शवदाह गृहमा दाहसंस्कारका लागि ल्याइने शवलाई निःशुल्क शवदाहको व्यवस्था गर्ने भएको छ । संस्कृति,पर्यटन तथा नागरिक उडडयन मन्त्रालयमा बसेको कोष सञ्चालक परिषद्को बैठकले थप चार विद्युतीय शवदाह गृहको व्यवस्था गरी निःशुल्क दाहसंस्कारको व्यवस्था गर्ने निर्णय गरेको कोषका सदस्य सचिव डामिलनकुमार थापाले जानकारी दिए। कोषले कार्यविधि निर्माण गरेपछि कोष सञ्चालक परिषद्ले उक्त कार्यविधि पारित गर्ने छ । यसका लागि केही समय लाग्ने छ,'उनले भने। पशुपतिमा रहेका दुईवटा विद्युतीय शवदाह गृहमध्ये एउटाको यन्त्र बिग्रिएको छ । हाल एउटा शवदाह गृह मात्र सञ्चालनमा रहेको सदस्य सचिव थापाले बताए। सोही स्थानमा थप चार विद्युतीय शवदाह गृह निर्माण गरी घाटमा आउने सबै शवलाई निःशुल्क दाहसंस्कारको व्यवस्था गर्ने तयारी गरिएको कोषले जनाएको छ । पशुपति आर्यघाटमा शवको दाहसंस्कार गरेबापत् दाउराबाट जलाउने घाटमा १५ हजार र विद्युतीय शवदाह गृहमा चार हजार शुल्क तोकिएको छ । इच्छुक दाताका लागि स्वेच्छाले कोषको खातामा आर्थिक सहयोग गर्न चाहेमा विकल्प खुला राखिने कोषले जनाएको छ । थप विद्युतीय शवदाह गृह यन्त्र खरिदका लागि कोषले आफ्नै स्रोतबाट आठ करोड छुट्याएको छ । शवदाह गृह निर्माणपछि निःशुल्क सञ्चालनका लागि कोषले एक करोडको अक्षय कोष स्थापना गरेको कोषका प्रवक्ता रेवतीरमण अधिकारीले जानकारी दिए। बैठकको अध्यक्षता संस्कृति, पर्यटन तथा नागरिक उडडयनमन्त्री सुदन किराँतीले गरेका हुन्। बैठकमा संस्कृति,पर्यटन तथा नागरिक उड्ययन राज्यमन्त्री सुशीला सिर्पालीकोसमेत उपस्थिति थियो ।"
राप्रपाको केन्द्रीय समिति बैठक सोमबार,"काठमाडौं : राष्ट्रिय प्रजातन्त्र पार्टी (राप्रपा)को सोमबारदेखि केन्द्रीय समितिको पूर्ण बैठक काठमाडौंको धूम्रबाराहीमा सुरु हुने भएको छ। आगामी जेठ ३ गतेसम्म चल्ने बैठकमा मुलुकको समसामयिक राजनीतिक अवस्था, निर्वाचनको समीक्षा, प्रदेश तथा जिल्लामा भएका साङ्गठनिक गतिविधिको समीक्षा, राष्ट्रिय तथा अन्तर्राष्ट्रिय परिस्थितिबारे छलफल गरिने नेता राजाराम श्रेष्ठले जानकारी दिए। अध्यक्ष राजेन्द्र लिङ्देनले भावि कार्यदिशासम्बन्धी राजनीतिक प्रतिवेदन तथा वरिष्ठ उपाध्यक्ष रवीन्द्र मिश्रले पार्टीको सङ्गठनको रणनीति र कार्यनीतिसम्बन्धी प्रतिवेदन प्रस्तुत गर्नुहुनेछ। सचिवालयसम्बन्धी र आर्थिक प्रतिवेदन पनि पेस गरिनेछ। बैठकमा पेस हुने सबै प्रतिवेदनमाथि केन्द्रीय सदस्यले आफ्नो धारणा राख्नेछन्। पार्टीको कार्ययोजनाको समीक्षा गरी आगामी कार्यदिशा तय गरिनेछ। गत साउनमा सम्पन्न पूर्ण बैठक करिब १० महिनापछि बस्न लागेको बैठकको तयारी सबै पूरा भएको जनाइएको छ। यही वैशाख ३० र ३१ गते बस्ने गरी मिति तय भएको बैठक थप तयारी गर्नुपर्ने भएकाले जेठमा सारिएको थियो।"
ओखलढुंगामा सडक अलपत्र पार्ने ठेकेदार सांसद कान्छाराम र रामहरि खतिवडाविरुद्ध प्रदर्शन,ओखलढुंगा: सडकको ठेक्का लिएर राजनीतिक पहुँचका आधारमा काम अलपत्र पार्ने ठेकेदार तथा कांग्रेस सांसद पूर्णबहादुर तामाङ (कान्छाराम) विरुद्ध स्थानीयले आन्दोलन थालेका छन् । ठेक्का लिएर पेटी ठेकेदारलाई काम जिम्मा दिइ काम अलपत्र पार्ने ठेकेदार तामाङविरुद्ध स्थानीयले आन्दोलन थालेका हुन् । यसअघि स्थानीयले पटकपटक ठेक्का लगाउने निकाय पूर्वाधार विकास कार्यालय र जिल्ला प्रशासन कार्यालयको ध्यानाकर्षण गराए पनि ठेकेदारलाई काम लगाइएको थिएन । कारवाही गर्न खोज्दा प्रशासन कार्यालयलाई समेत राजनीतिक पहुँचका भरमा तामाङले उल्टो दबाब दिँदै आएका थिए । सांसद तामाङले ठेक्का लिएको ओखलढुंगा सदरमुकामदेखि निशंखेसम्मको सडक ग्राभेलको काम वर्षौंदेखि अलपत्र छ । आन्दोलनमा उत्रिएका स्थानीयले ठेकेदारको गोबरसहितको तस्बिरको ब्यानर बोकेर विरोध गरेका हुन् । प्रर्दशनमा ३ सय स्थानीयले राजमार्गमा प्रदर्शन गरेका छन् । आन्दोलनकारीले सोलुखुम्बुओखलढुंगाहर्कपुर सडक खण्डमा पर्ने गोरुमारे भन्ज्याङमा सडक अवरुद्ध पारे । सडक अवरुद्ध हुँदा सैयौं सवारी साधनका यात्रुहरु अलपत्र परेका छन् । कान्छाराम कन्सट्रक्सनले एक वर्षभित्र सम्पन्न गर्ने सम्झौतासहित २०७६ पुस ९ गते ठेक्का लिएको थियो । पटकपटक म्याद थप गरे पनि हालसम्म काम सम्पन्न नगर्दा सडकमा उड्ने धुलोले आसपासका स्थानीयको स्वास्थ्यमै असर पुगेको उनीहरुको गुनासो छ । १२ किलोमिटर सडक ग्राभेलका लागि १६ करोड ६४ लाख ६५ हजार आठ सय ३८ रुपैयाँमा ठेक्का लागेको थियो । आन्दोलनमा उत्रिएका सयौं स्थानीयले कान्छाराम कन्स्ट्रक्सनका प्रमुख तामाङको विरोधमा नाराबाजी गरेका छन् । उनलाई बारम्बार संरक्षण गरेको भन्दै ओखलढुंगाका प्रतिनिधि सभाका सांसद रामहरि खतिवडा र प्रदेश सांसद प्रदिप सुनुवारविरुद्ध समेत आक्रोश पोखेका थिए । सदरमुकाममा स्थानीयको आन्दोलन चर्किएपछि प्रतिनिधिसभाका सांसद रामहरि खतिवडाले सामाजिक सञ्जाज फेसबुकमार्फत् दोषी ठेकेदारमाथि कारवाही गर्न र जनताको सुरक्षा गर्न सरकारसँग माग गरेका छन् । खतिवडाले आन्दोलनमा समर्थन रहेको उनि उल्लेख गरेका छन् । स्थानीयले भने उनीमाथि ठेकेदार संरक्षण गरेको आरोप लगाएका छन् । ठेकेदार कान्छाराम रामेछापका कांग्रेस जिल्ला सभापति तथा संघीय प्रतिनिधिसभाका सांसद हुन् । उनको ठेक्काको काम स्थानीय ठेकेदार जितबहादुर श्रेष्ठले गर्दै आएका थिए । काममा लगाइएका दर्जनौं कामदारले महिनौंदेखि मजदुरीको पैसा समेत पाएका छैनन् । सडक निर्माण तत्काल सुरू गरी सम्पन्न नगरे आन्दोलन चर्काउने सडक संघर्ष समितिका अध्यक्ष सुवास गुरुङले बताए ।
अति शक्तिशाली 'मोखा चक्रवातको प्रभाव नेपालमा पर्दैन,महाशाखाका अनुसार उक्त चक्रवात हाल अति शक्तिशाली चक्रवातमा परिणत भएर उत्तरउत्तर पूर्व दिशातर्फ उन्मुख हुँदै बङ्गलादेश तथा म्यानमारको तटीय क्षेत्रमा बढिरहेको छ । काठमाडौं : हाल देशमा पश्चिमी वायुको साथै स्थानीय वायुको सामान्य प्रभाव रहेको छ । बङ्गालको खाडीमा विकसित भइरहेको मोखा नामक चक्रवातको नेपालमा उल्लेखनीय प्रभाव नरहने जल तथा मौसम विज्ञान विभाग मौसम पूर्वानुमान महाशाखाले जनाएको छ । महाशाखाका अनुसार उक्त चक्रवात हाल अति शक्तिशाली चक्रवातमा परिणत भएर उत्तरउत्तर पूर्व दिशातर्फ उन्मुख हुँदै बङ्गलादेश तथा म्यानमारको तटीय क्षेत्रमा बढिरहेको छ । हाल देशका पहाडी भूभागमा आंशिक बदली रही बाँकी भेगमा मौसम सामान्यतया सफा रहेको छ । गण्डकी तथा कर्णाली प्रदेशका एकदुई स्थानमा हल्का वर्षा भइरहेको छ । दिउँसो देशको पहाडी भूभागमा आंशिक बदली रही पहाडी भूभागका थोरै स्थानमा मेघगर्जनचट्याङसहित हल्का वर्षाको सम्भावना रहेको महाशाखाले जारी गरेको मौसम पूर्वानुमान बुलेटिनमा उल्लेख छ ।
वन डढेलो र आगलागीका घटना बढ्दै,"काठमाडौं : आगलागी तथा वन डढेलोका घटना बढ्दै गएको पाइएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणको तथ्यांकअनुसार यही वैशाख १ देखि ३० गतेसम्म देशभर पाँच सय २७ वटा आगलागी र ९४ वन डढेलोका घटना घटेका छन्। प्राधिकरणका अनुसार आगलागीमा ११ र डढेलोमा परेर पाँच जनाले ज्यान गुमाएका थिए भने ६५ जना घाइते भएका छन्। गर्मी बढेसँगै दैनिक आगलागी र डढेलोका घटना बढ्न थालेका र एक महिनामा आगलागी र वन डढेलोका छ सय २१ घटनामा मानवीयसँगै अन्य भौतिक तथा संरचनागत क्षति भएको प्राधिकरणका उपसचिव सुन्दरप्रसाद शर्माले जानकारी दिए। आगो तथा डढेलो लागेको देख्नेबित्तिकै पूर्वतयारीबिना निभाउन जाँदा घाइते हुने तथा ज्यानै जाने जोखिममा पर्ने भएकाले आगो तथा डढेलो फैलिएका बेला जोखिम नमोल्न र सुरक्षाको उपायबिना त्यस्तो ठाउँमा नजान उनले आग्रह गरे। यसैगरी जंगलमा लागेको डढेलो निभाउन पानीसँगै हरियो स्याउला, माटोको पनि प्रयोग गर्न सकिने भएकाले सोको प्रयोग गर्न प्राधिकरणले आग्रह गरेको छ। सकेसम्म आगो तथा डढेलो लाग्न नदिन चुरोटका ठुटा जथाभावी नफाल्न, आगो लागिसकेको ठाउँमा जलेका वस्तु माटोले पुरिदिन पनि प्राधिकरणको समुदायलाई आग्रह छ।"
जहाँ टेलिफोनमा कुरा गर्न रूखमा चढ्नुपर्छ,"उदयपुर : देश विदेशका समाचार सुन्न त रेडियो नै छ। तर, आफन्तसँग कुरा गर्न भने रूखमा नै चढेर टेलिफोन गर्नुपर्छ। त्यो पनि कहिले लाग्छ, कहिले लाग्दैन। त्यसैले प्रायःजसो मोबाइल घरमा नभई नजिकको रूखमा ठूलो साउन्डमा घण्टी बज्ने गरी झुन्ड्याएर राखिन्छ। यो कुनै चलचित्रको कथा होइन। उदयपुरको त्रियुगा नगरपालिका१४ भैंसेट्याम्केका स्थानीयको वास्तविक अवस्था हो। रूखमा चढेर टेलिफोनमा गफ गर्दै गरेको अवस्थामा भेटिएका भैंसेट्याम्केका भाष्कर मगर भन्छन्, घर नजिक हुँदा त घण्टी बजेको सुन्छौं। त्यहीँ गएर उठाएर कुरा गर्छौं। तर, मेलापात जाँदा सञ्चारविहीन भएर बस्नुपर्छ। तत्काल कुरा गर्नुपयो भने रूखमा चढेर कुरा गर्छौ। अनि काममा जान्छांै, उनले सुनाए, दिनभर काम गरेर घर आउँछांै मोबाइल हेर्दा कतैबाट फोन आएको रहेछ भने फेरि कल गर्छौं। घर बाहिर हिँड्दा, बेलुका र वर्षाको समयबाहेक प्रायःजसो फोन रूखमा नै झुन्ड्याएर राख्ने गरेको उनी बताउँछन्। त्यसो त भाष्करमात्र होइन टेलिफोनको घण्टी बज्नसाथ नरबहादुर मगर घरनजिकको बडहरको रूखमा चढ्छन् र कुरा गर्छन्। भन्छन्, हामी त जेनतेन रूखमा चढेर कुरा गर्छौं। तर रूख चढ्न नसक्ने बुवाआमा, श्रीमती, छोराछोरी, अशक्तहरूले के गर्नु ? उनी थप्छन्, रूखमा चढ्न सक्नेले फोनमा कुरा गरिहाल्छन् नसक्नेले तल बस्ने त्यसपछि उता र यताको कुरा दोहोरो संवाद गरिदिनुपर्छ। आपत्कालीन आफूले कुरा गर्दा सहजै छ, उनले भने, तर बाहिरबाट त्यस्ता कुरा गर्नुपर्दा मेलापात गएको खण्डमा सम्भव हुन्न। फोन नलाग्दा कहिलेकाहीँ एक दिनअघि सुन्नुपर्ने कुरा अर्को दिन सुन्नु परेको स्थानीय सञ्जिना राईले अनुभव सुनाइन्, रूखमा पनि सधैंजसो टेलिफोन लाग्दैन। नेटवर्क आउने र जाने समस्या छ। त्यसैले भनेको बेलामा कसैसँग कुरा गर्न पाइन्नँ। यो क्षेत्रमा बसोबास गर्दै आएका ३० घरपरिवारकै समस्या र पीडा उस्तै छ। स्थानीय नमुना टोल विकास समितिका अध्यक्ष अगमबहादुर मगर भन्छन्, नगरपालिका भएर पनि विकासले हामी पछि पर्र्यौं, टेलिफोन, सडक, स्वास्थ्य संस्थाजस्ता अत्यावश्यक सेवा गाउँमा नहुँदा छुट्टै राज्यमा बसेको जस्तो अनुभूति भएको छ। समस्याको बारेमा बारम्बार कुरा राख्दासमेत सुनुवाइ नभएको स्थानीयको भनाइ छ। अगम भन्छन्, नेताहरू चुनावको बेला यो र त्यो विकास गर्छौं भन्दै भोट माग्दै आउनुहुन्छ त्यसपछि कता हराउनु हुन्छ थाहा हुन्न, यस्तै अवस्था रहिरहे आगामी निर्वाचनमा भोट लगाउँदैनौं। चौदण्डीगढी र त्रियुगा दुई नगरपालिकाको सिमानामा रहेर पनि विकासका हिसाबले आफूहरू पछि परेको उनीहरूको गुनासो छ।"
"एम्बुलेन्सको भाडामा मनपरी, मर्कामा बिरामी","बलेवा : जिल्लाभर सञ्चालनमा रहेका एम्बुलेन्सको भाडादरमा एकरुपता नहुँदा सेवाग्राही मर्कामा परेका छन्। सरोकारवाला निकायले एम्बुलेन्सको भाडादरमा एकरुपता बनाउनेतर्फ समयमा नै ध्यान नदिँदा सेवाग्राहीले फरक फरक भाडा तिर्न बाध्य छन्। यातायात व्यवस्था कार्यालय बागलुङको अगुवाइमा स्वास्थ्य कार्यालय बागलुङ, जिल्ला प्रशासन कार्यालय र ट्राफिक प्रहरी कार्यालयको संयुक्त बैठकले भाडादर कायम गर्ने प्रावधान भए पनि यातायात व्यवस्था कार्यालयले समयमा अगुवाइ नगर्दा भाडादर तोक्न सकिएको छैन। एम्बुलेन्सको भाडा मनपरी लिने गरेको गुनासो र उजुरीपछि जिल्लास्थित स्वास्थ्य कार्यालयले जिल्ला प्रशासन कार्यालयको निर्देशनमा भाडादरमा एकरुपता कायम गराउन पहल गरेको छ। 'हामीले मात्रै भाडादर कायम गर्न सक्दैनौँ, सिडियोसापको निर्देशनपछि डिजेलको मूल्य र सडकको अवस्थासमेतको अध्ययन गरी भाडादरका विषयमा छलफल थालेका छौँ,' स्वास्थ्य कार्यालयका प्रमुख प्रवीण शर्माले भने, 'हामीले तयार पारेको प्रस्तावित भाडा जिल्ला प्रशासन कार्यालयलाई बुझाउँदै छौं, त्यसपछि थप छलफल हुन्छ।' यातायात व्यवस्था कार्यालयले भने एम्बुलेन्सको भाडादर तोक्ने बिषयमा स्वास्थ्य कार्यालयलेनै अगुवाइ गर्नुपर्ने बताएको छ। जिल्लास्तरीय भाडादर निर्धारण समितिले निर्णय गर्नुपर्ने भए पनि त्यसको अगुवाइ स्वास्थ्य कार्यालयले नै गर्नुपर्ने कार्यालय प्रमुख पारसिंह थापाले बताए। 'हामीले अन्य सवारी साधनको भाडादरको विषयमा स्थानीयतहसँग समन्वय गरिरहेका छौँ, एकै पटक एम्बुलेन्सको पनि भाडादर तोक्नेगरी तयारी गरेका छौँ', उनले भने। अन्य सवारी र एम्बुलेन्सको भाडादर तोक्दा आधार भने फरक फरक हुने थापाको भनाइ थियो। जिल्लामा हाल १३ एम्बुलेन्स सञ्चालनमा छन्। सबै एम्बुलेन्सले आफ्नै तरिकाले भाडा लिने गरेकाले बिरामी मर्कामा परेका हुन्। ढोरपाटन नगरपालिकाको मुकाम बुर्तिबाङ बजारदेखि बागलुङ बजार आउँदा एम्बुलेन्सले छ हजार रुपैयाँसम्म र गलकोट नगरपालिकाको मुकाम हटिया बजारदेखि बागलुङ बजार बिरामी ल्याउँदा आठ हजार रुपैयाँसम्म भाडा लिने गरेका छन्। स्थानीय तहले सञ्चालन गरेका र सामाजिक संघ संस्थाले सञ्चालन गरेका एम्बुलेन्सका बीचमासमेत भाडादर फरक छ। जिल्लाको दक्षिण क्षेत्र कुश्मीशेरा र बरेङमा सञ्चालनमा रहेका एम्बुलेन्समा पनि भाडाको एकरुपता छैन्। कुश्मीशेरादेखि बागलुङ बजारसम्म २१ किलोमिटर पक्की सडकमा रू चार हजार भन्दा धेरै भाडा लिने गरेका छन्। नेपाल सरकारले तोकेको मापदण्ड पूरा गरेका धौलागिरि अस्पताल र तमानखोला गाउँपालिकाले सञ्चालन गरेका दुईवटा एम्बुलेन्स मात्रै तोकिएको मापदण्ड पूरा गरेको स्वास्थ्य कार्यालयका जनस्वास्थ्य निरीक्षक लक्ष्मी शर्माले बताए। 'जिल्लाभर ग वर्गका एम्बुलेन्स धेरै छन्, स्वास्थ्य मन्त्रालयले एम्बुलेन्सलाई ख वर्गमा रुपान्तरण गर्न भनेको छ, 'उनले भने, 'नयाँ खरिद भएकाले मापदण्ड पूरा गरेका छन्, पुरानाले नवीकरणका बेला मापदण्ड पूरा गर्नुपर्छ।' स्वास्थ्य मन्त्रालयले गरेको परिपत्र अनुसार एम्बुलेन्समा अक्सिजन, जिपिएस प्रणाली, बिरामी र कुरुवा राम्रोसँग सुत्न मिल्ने दुई शय्या, इसिजी मोनिटर, लगायतका २१ उपकरण तथा संरचना अनिवार्य हुनुपर्ने भनिएको छ। सरोकारवालासँग समन्वय गरेर एम्बुलेन्सको स्तरोन्नतिका लागि कार्यालयले पहिलो चरणमा स्थानीयतहसँग विवरण मागेको छ। विवरण संकलन भएपछि स्तरोन्नतिका लागि पत्राचार गरिने स्वास्थ्य कार्यालयका प्रमुख शर्माले बताए। यहाँ बागलुङ नगरपालिकामा पाँच, काठेखोला गाउँपालिकामा दुई, वडिगाड गाउँपालिकामा दुई र अन्य स्थानीय तहमा एकएक एम्बुलेन्स छन्। निसीखोला गाउँपालिकाले भने एम्बुलेन्स खरिद प्रक्रिया अगाडि बढाएको छ भने जैमिनी नगरपालिकाले थप एक एम्बुलेन्स खरिद गर्दै छ। बडिगाड गाउँपालिका, बागलुङ नगरपालिका र काठेखोला गाउँपालिकाका एकक एम्बुलेन्स बिग्रिएर थन्किएका छन्।"
ढोरपाटनमा १२ नाउर ६ झारलको सिकार,"ढोरपाटनमा सिकार गरेपछि अधिकांश सिकारीले मासु खाएर सिङ, खुर र छालामात्रै आफ्नो देशमा लैजान्छन्। अन्तर्राष्ट्रिय तहमा हुने प्रतियोगितामा उनीहरूले सिङको प्रतिस्पर्धा गरेर ट्रफी जित्ने गरेका छन्। बागलुङ : ढोरपाटन सिकार आरक्षमा यस आर्थिक वर्षको दोस्रो याममा १२ वटा नाउर र ६ वटा झारलको सिकार भएको छ। ढोरपाटन सिकार आरक्षमा राष्ट्रिय निकुञ्ज तथा वन्यजन्तु संरक्षण विभागले दोस्रो सिकार यामका लागि १२ वटा नाउर र ९ वटा झारलको कोटा निर्धारण गरेको थियो। तर, दोस्रो याममा कोटाभन्दा तीन वन्यजन्तुको कम सिकार भएको छ। हिमालयन सफारिज प्रालिबाट आएका तीन विदेशी सिकारीले यस पटक निर्धारित कोटामध्येका तीन वटा झारलको सिकार गर्न नसकेको ढोरपाटन सिकार आरक्षका प्रमुख संरक्षण अधिकृत वीरेन्द्र कँडेलले बताए। प्रमुख संरक्षण अधिकृत कँडेलले दोस्रो याममा नेपाल वाइल्ड लाइफ एडभेन्चर आउटफिटरसमार्फत अमेरिकी नागरिक स्टेफेन मार्क भानले फागुने ब्लकमा एक नाउर र एक झारलको सिकार गरेको जानकारी दिए। यस्तै हिमालयन वाइल्डलाइफ आउटफिटर्समार्फत अमेरिकी नागरिक चाल्र्स हेरोल्ड वेकलले बार्से ब्लकमा एक नाउर, ट्राक्स ऐन ट्रेल्समार्फत क्यानेडियन नागरिक ब्राएन एडम हुकले घुस्तुङमा एक नाउर र एक झारल, ग्लोबल सफारिजमार्फत हंगेरियन नागरिक मिस्टर जेसोल्ट डेनिस कुटसले घुस्तुङ ब्लबमा एक नाउर र एक झारल र फ्रोन्सेली नागरिक म्रलक्स फ्रान्कोल्स मार्सेल पिरर सिग्नोलसले सुनदह ब्लकमा एक नाउर र एक झारलको सिकार गरेका प्रमुख संरक्षण अधिकृत कँडेलले बताए। सुनदह ब्लकमा ओपन नेपाल वाइल्डलाइफ सफारी एन्ड ट्रेक्समार्फत पोर्चुगलका सिकारी ओलिभा डे एन्ड्राडे भिलारिन्हो जोस मिगुएलले एक नाउरको सिकार गरेका छन्। दोगाडी ब्लकमा नेपाल ट्राभल एक्पेडिसनमार्फत पोल्याडका नागरिक बार्टोसिक क्लाउडियसले एक नाउर र रसियन नागरिक सामसोनभ कोनस्टान्टिनले एक नाउर र गुस्तुङ ब्लकमा एक झारलको सिकार गरेका छन् भने स्पेनिस नागरिक मेरिनो जिमेनेज जोसेले बार्से ब्लकमा एक नाउर र गुस्तुङ ब्लकमा एक झारलको सिकार गरेको प्रमुख संरक्षण अधिकृत कँडेलले बताए। हिमालयन सफारिजमार्फत तीन जना अमेरिकन नागरिकहरू राइट जेआर, ब्रान्डन वेड गार्डनर र स्टिओहेन रोल्यान्ड मिल्सले दोगाडी ब्लकमा दुई नाउर र सेङ ब्लकमा एक नाउरको सिकार गरेको प्रमुख संरक्षण अधिकृत कँडेलले बताए। उनीहरूले सेङ, सुनदह र गुस्तुङमा एकएक गरी तीन झारलको सिकार गर्न नसकेको अधिकृत कँडेलले बताए। विभागले फागुन महिना सिकारका लागि पेसेवर सिकारी अनुज्ञापत्र प्राप्त कम्पनीबाट सिलबन्दी दरभाउपत्र आह्वान गरी बोलपत्र प्रक्रियाबाट छानिएका सात कम्पनीमार्फत आठ देशका पेसेवर विदेशी सिकारीहरूले यस वर्षको दोस्रो याम (फागुनवैशाख)मा सिकार गरेका थिए। यसपटक सिकारीहरूले एउटा नाउरको ५ लाख २० हजारदेखि ७ लाख ८० हजारसम्म र झारलको ३ लाखदेखि ३ लाख १० हजार रुपैयाँसम्म राजस्व तिरेको अधिकृत कँडेलले बताए। अघिल्लो (पहिलो) याम (असोजमंसिर) मा एउटा नाउरको २० लाख ५ हजार र झारलको ६ लाख रुपैयाँ राजस्व बुझाइएको थियो। सिकारको माग बढी हुँदा राजस्वको दर पनि बढ्ने र माग घट्दा राजस्व पनि घट्ने गरेको छ। यस वर्षको पहिलो सिजनमा ८ नाउर र ६ झारलको सिकार कोटा निर्धारण गरिए पनि ७ नाउर र ५ झारलको मात्र सिकार भएको थियो। पहिलो याममा ७ नाउर र ५ झारलको सिकार भएको थियो। ढोरपाटनमा सिकार गरेपछि अधिकांश सिकारीले मासु खाएर सिङ, खुर र छालामात्रै आफ्नो देशमा लैजान्छन्। अन्तर्राष्ट्रिय तहमा हुने प्रतियोगितामा उनीहरूले सिङको प्रतिस्पर्धा गरेर ट्रफी जित्ने गरेका छन्। सिकार अनुमति प्राप्त कम्पनीले १५ दिनको अवधिमा आरक्षबाट खटिएका कर्मचारीको प्रत्यक्ष निगरानीमा सिकार गर्न पाउँछन्। आरक्षलाई सुनदह, सेङ, दोगाडी, बार्से, फागुने, सुर्तिवाङ र घुस्तुङ गरी ७ ब्लगमा विभाजन गरी सिकार खेल्न दिने व्यवस्था गरिएको छ।"
अगरबत्ती बेचेर जीविकोपार्जन गर्दै दृष्टिविहीन दम्पती,"महेन्द्रनगर : कञ्चनपुरको शुक्लाफाँटा नगरपालिका१० मुक्तकमैया बस्तीका इन्द्र राना र उनकी श्रीमती इनावरी राना पाँच वर्षयता अगरबत्ती बिक्री गरेरै जीविकोपार्जन गर्दै आएका छन्। दृष्टिविहीन दम्पती अगरबत्ती बिक्री गर्न कञ्चनपुरदेखि झापासम्म पुग्ने गरेका छन्। मुक्तकमैया राना दम्पतीलाई सरकारले पाँच कठ्ठा जमिन उपलब्ध गराएको छ। तर जग्गाबाट आम्दानी भने केही गर्न सकेका छैनन्। आर्थिक अवस्था निकै कमजोर भएपछि इन्द्र र इनावरी पछिल्लो समय अगरबत्तीको व्यापार गर्न थालेका छन्। त्यसैबाट हुने आम्दानीको भरमा उनीहरूले जीविका चलाएका छन्। डाँफे अगरबत्ती उद्योगबाट अगरबत्ती लिएर बिक्री गर्न देशभर जाने गरेको इन्द्रले बताए। 'दैनिक चार हजारदेखि पाँच हजार रुपैयाँसम्मको अगरबत्ती बिक्री हुन्छ', महेन्द्रनगर बजारमा अगरबत्ती बिक्री गर्दैगरेको अवस्थामा भेटिएका उनले भने, 'आर्थिक अभावका कारण इनावरी (श्रीमती)लाई पढाउन सकिन।' इनावरीले कक्षा १२ मा पढाइ छाडेको इन्द्र बताउँछन्। यसअघि इन्द्रले केहीवर्ष घर नजिकैको झलारी बजारमा माछाको पसलमा काम गरेका थिए। त्यहाँ उनले माछा काटकुटको काम गर्थे। त्यसैवापतको पारिश्रमिकबाट राना दम्पतीले घरखर्च चलाएका थिए। सुरुआतमा इनावरीले अगरबत्ती बिक्री गर्न थालेकी हुन्। पछि उनीसँगै इन्द्रले पनि अगरबत्ती बिक्री गर्न थाले। 'उद्योगले बिक्री भएको अगरबत्तीको २० प्रतिशत मुनाफा हामीलाई दिने गरेको छ', इन्द्रले भने, 'दिनभरी बजार र दैलोदैलोमा अगरबत्ती बिक्री गर्छु, साँझ नजिकैको धर्मशालामा रात कटाउने गरेको छु।' धेरैले शारीरिक अशक्तता देखेरै पनि अगरबत्ती खरिद गर्ने उनले अनुभव सुनाए। दृष्टिविहीन भएपनि आत्मनिर्भर बन्नकै लागि अगरबत्ती बेच्ने गरेको इन्द्रको भनाइ छ। 'केही काम नगरी सुखै छैन, बाँच्नका लागि केही न केही त गर्नै पर्यो', रानाले भने, 'अगरबत्ती बेच्न जाँदा डोर्याउने व्यक्तिको व्यवस्था पनि उद्योगले नै गरिदिएको छ।' महेन्द्रनगरमा भने इन्द्र आफ्ना १३ वर्षीय भतिजा आर्यनको सहारामा आएका थिए। अगरबत्ती बेच्न इन्द्र झापा, धरान, विराटनगर, काठमाडौं, धनकुटालगायत सहर पुगिसकेका छन्। हाल इनावरी अगरबत्ती बेच्न काठमाडौं गएकी उनले बताए। 'म महेन्द्रनगर आएँ, इनावरी काठमाडौँतर्फ लागिन, म पनि छिट्टै अगरबत्ती लिएर काठमाडौँ जाँदै छु।' राना दम्पतीको मुक्तकमैया शिविरमा सानो घर छ। घर रेखदेखको जिम्मा दुई छोरालाई लगाएर दुवैजना अगरबत्ती बिक्री गर्न देश दौडाहामा निस्कने गरेका छन्। आर्थिक अभावकै कारण दुवै छोरालाई पढाउन नसकेको उनीहरू बताउँछन्। दृष्टिविहीन दम्पतीले कुनै पनि निकायबाट हालसम्म सहयोग नपाएको गुनासो गरे। स्थानीय तहबाट आयआर्जनको काम पाउन सके सहज हुने राना दम्पती बताउँछन्। दिनभरी अगरबत्ती बिक्री गर्दा पाँच सय रुपैयाँसम्म कमाउने गरेको इन्द्र बताउँछन्। 'अगरबत्ती उद्योगले एक छाक खानाको खर्च दिन्छ', उनले भने, 'यसबाट जेनतेन गुजारा चलेको छ।' एक प्याकेट अगरबत्तीको मूल्य ५० देखि एक सय ५० रुपैयाँसम्म रहेको छ।"
कृषिविज्ञ मदन राईविरुद्ध बाल यौन दुरुपयोग मुद्दामा अनुसन्धान सुरु,"विराटनगर : कृषिविज्ञका रूपमा परिचित ७५ वर्षीय मदन राईविरुद्ध खोटाङ प्रहरीले बाल यौन दुरुपयोग सम्बन्धी मुद्दा चलाउने भएको छ। उक्त मुद्दामा अनुसन्धान अघि बढाउन प्रहरीले आइतबार जिल्ला अदालत खोटाङबाट ७ दिनको म्याद लिएको छ। अदालतबाट म्याद थप गरेर राईविरुद्ध अनुसन्धानको बाँकी प्रक्रिया अघि बढाइएको खोटाङ प्रहरी प्रमुख डीएसपी मञ्जील मुकारुङले जानकारी दिए। खोटाङको दिक्तेलरूपाकोटमझुवागढी नगरपालिका२ सोल्माका उनी गत शुक्रबार पक्राउ परेका हुन्। बालिकाहरूलाई यौन दुर्व्यवहार गरेको आरोप लागेपछि राईलाई पक्राउ गरेर कानुनी कारबाही एवं अनुसन्धानको दायरामा ल्याइएको डीएसपी मुकारुङले बताए। उनका अनुसार राईविरुद्ध एक जना बालिकाले किटानी जाहेरी दिएकी छन्। अन्य बालिकाहरूले पनि पीडित भएको भन्दै प्रहरीमा मौखिक गुनासा गरेका छन्। अनुसन्धान सकेर प्रहरीले मिसिल (अनुसन्धान प्रतिवेदन) बुझाएपछि अभियोग पत्र तयार पार्दै राईलाई प्रतिवादी बनाउँदै सरकारी वकिल कार्यालयले अदालतमा मुद्दा दर्ता दायर गर्ने छ। बाल यौन दुरुपयोग मुद्दामा दोषी ठहर भएमा ३ वर्षसम्म कैद र ३० हजार रुपैयाँसम्म जरिवाना हुने कानुनी व्यवस्था छ। प्रहरीको अनुसन्धान अवधि २५ दिनको हुने छ। वृद्ध अवस्थाका राईमाथि सोल्मामा आफैँले खोलेको शुभद्रा मदन फाउन्डेसनमा बसेर पढ्ने बालिकाहरूलाई बारम्बार यौन दुर्व्यवहार गरेको आरोप छ। फाउन्डेसनका संस्थापक राईले आफ्नो नग्न शरीर देखाएर बालिकाहरूमाथि अश्लील हर्कत गर्ने, गोप्य अंगहरू छुन लगाउने, बालिकाका संवेदनशील अंग चलाइदिने, शारीरिक सम्पर्कका लागि दबाब दिने लगायतका गतिविधि गर्ने गरेको कुरा बाहिरिएको थियो। फाउन्डेसनबाटै पक्राउ परेका राईले बालिकाहरूलाई लक्षित गरेर अश्लील हर्कत र दुर्व्यवहार गरेका केही प्रमाणहरू प्रहरीले संकलन गरिसकेको छ। कोसी प्रदेशका प्रहरी प्रमुख डीआईजी राजेशनाथ बास्तोलाले उपलब्ध प्रमाण र किटानी जाहेरीका आधारमा घटनाको अनुसन्धान अघि बढाउन खोटाङ प्रहरीलाई निर्देशन दिएका छन्। कानुनी कारबाही अघि बढाएर पीडितलाई न्यायको अनुभूति गराउन बास्तोलाले निर्देशन दिएपछि खोटाङ प्रहरीले राईलाई पक्राउ गरेको थियो। प्रारम्भिक अनुसन्धानका क्रममा राईले घटना स्वीकार गरेको प्रहरी स्रोतले बतायो। कानुन विपरीतका गतिविधि गरेको प्रमाणित भए सजाय भोग्न आफू तयार रहेको राईले बताएका छन्, प्रहरी स्रोतले भन्यो, राईबाट पीडित हुनेको संख्या धेरै रहेको अनुमान गरिएपनि अहिलेसम्म एक जनाबाट मात्रै जाहेरी परेको छ। प्रहरीका अनुसार राईले सञ्चालन गरेको शुभम फाउन्डेसनले खोटाङमा जनजागृति उच्च माध्यमिक विद्यालय सञ्चालन गर्दै आएको छ। फाउन्डेसनले ९ वर्षअघि स्कुल सञ्चालन र व्यवस्थापनको जिम्मा लिएको हो। विद्यालयमा अध्ययनरत अधिकांश बालबालिका फाउन्डेसनकै होस्टलमा बस्ने गरेको पाइयो, डीएसपी मुकारुङले भने, होस्टलमा बसेका बालिकाहरूलाई राईले बारम्बार यौन दुर्व्यवहार गरेको हालसम्मको अनुसन्धानबाट खुलेको छ।"
"सिन्धुलीमा अज्ञात समूहको चक्कु प्रहारबाट एकजना घाइते, चार पक्राउ","सिन्धुली : सिन्धुली तिनपाटन गाउँपालिका ४ र ५ को सिमानामा पर्ने थाक्ले जंगलमा एकजन युवकमाथि चक्कु प्रहार भएको छ । स्थानीय जनक गौतमका अनुसार आइतबार दिउँसो अज्ञात समूहले चक्कु प्रहार गर्दा डुम्रेबेशिका लोकबहादुर सार्की घाइते भएका हुन्। अज्ञात समूहको चक्कु प्रहारबाट सार्कीको शरीरका विभिन्न भागमा चोट लागेको छ । उनलाई स्थानीयले उद्धार गरेर लाम्पन्टार अस्पताल पुर्याएका छन्। घटनामा पाँचजनाको समूहमा आएका व्यक्तिले आफूलाई चक्कु प्रहार गरेको घाइते सार्कीले बताएको गौतमको भनाइ छ । यसैबीच उक्त घटनाका बारेमा स्थानीयले दिएको सूचनाका आधारमा इलाका प्रहरी कार्यालय डाकाहबाट खटिएको प्रहरी टोलीले सार्कीमाथि चक्कु प्रहार गर्ने चारजनालाई नियन्त्रणमा लिएको छ। पक्राउ पर्नेमा विदुर लामिछाने, खड्गबहादुर श्रेष्ठ, विशाल विकलगायत चारजनलाई नियन्त्रण्मा लिएको र एकजनाको खोजि कार्य भइहेको जनाइए पनि विस्तृत विवरण आउन बाँकी छ । स्थानीय गौतमका अनुसार लाइट स्ट्रोन (बल्ने ढुंगा) को विषयलाई लिएर सार्कीमाथि चक्कु प्रहार भएको हुनसक्ने आशंका गरिएको छ । घाइते सार्की खतरा मुक्त रहेको बताइएको छ ।"
उद्धार गरिएका पुष्पा र अञ्जलीलाई प्रकृतिमा छाडियो,"निकुञ्जका पशु चिकित्सक डा विजय श्रेष्ठका अनुसार डार्ट नगरिकनै ट्रकमा राखेर ती दुई गैँडालाई तामिताल पुर्याएर छाडिएको छ। निकुञ्जमा आमाबाट छुटेको अवस्थामा भेटिएका पुष्पा र अञ्जली नामका ती दुई बच्चालाई निकुञ्जकै नवलपरासी क्षेत्रबाट उद्धार गरी ल्याइएको थियो। चितवन : चितवन राष्ट्रिय निकुञ्जले पालेर राखेका दुई गैँडाका बच्चा (केटो)लाई प्रकृतिमा छाडिएको छ। राष्ट्रिय प्रकृति संरक्षण कोष सौराहामा पालिएका ती गैँडालाई निकुञ्जको लामिताल क्षेत्रमा छोडिएको हो। निकुञ्जका पशु चिकित्सक डा विजय श्रेष्ठका अनुसार डार्ट नगरिकनै ट्रकमा राखेर ती दुई गैँडालाई तामिताल पुर्याएर छाडिएको छ। निकुञ्जमा आमाबाट छुटेको अवस्थामा भेटिएका पुष्पा र अञ्जली नामका ती दुई बच्चालाई निकुञ्जकै नवलपरासी क्षेत्रबाट उद्धार गरी ल्याइएको थियो। श्रेष्ठका अनुसार पुष्पालाई सन् २०२० को जनवरीमा नवलपरासीको तमासपुर र अञ्जलीलाई २०२१ को अप्रिलमा नवलपरासीकै कुजौलीबाट उद्धार गरिएको थियो। एक दुई महिनाको उमेरमा आमाबाट छुटेका उनीहरुलाई हुर्काएपछि प्राकृतिकरुपमा छाडिएको उनले बताए। पुष्पा र अञ्जलीलाई यतिबेला प्राकृतिकरुपमा घाँस खोजेर खान सक्ने भएका छन्। उद्धार गरी हुर्काइएका कतिपय जङ्गली जनावर मित्रराष्ट्रलाई दिने, कतिपयलाई चिडियाघरमा त कतिपयलाई प्राकृतिमा राख्ने गरिँदै आएको छ।"
"बसन्त ऋतुको पहिलो सरगमाथा आरोहण सुरु, ३ नेपालीसहित ६ जना चुचुरोमा","खुम्बु पासाङल्हमु गाउँपालिका वडा नम्बर ४ पाङबोचे निवासि पासाङदावा शेर्पाले २६ औं पटक सगरमाथाको शिखर चुमेर नयाँ किर्तिमान राखेको सगरमाथा प्रदुषण नियन्त्रण समिति (एसपिसिसि) का अध्यक्ष लामाकाजी शेर्पाले बताए । सोलुखुम्बु : सर्वोच्च शिखर सगरमाथामा बसन्त ऋतुको पहिलो सफल आरोहण गरिएको छ । आज आइतबार बिहान पौने ९ बजे ३ विदेशी र ३ नेपाली गरी ६ जना आरोहीले सगरमाथा चुचुरोमा सफलतापूर्वक पाइला टेकेसँगै यो सिजनको आरोहण सुरु भएको हो । पहिलो आरोहण गर्नेमा पाकिस्तानी नागरिक माईली तानी, अमेरिकन महिला आरोही जेसिका र हंगेरियाका मटन टि सेर्स रहेका छन् । त्यस्तै पहिलो आरोहणबाटै नेपाली आरोही पासाङदावाले २६ औं पटक सगरमागा चढेर किर्तिमान राखेका छन् । खुम्बु पासाङल्हमु गाउँपालिका वडा नम्बर ४ पाङबोचे निवासि पासाङदावा शेर्पाले २६ औं पटक सगरमाथाको शिखर चुमेर नयाँ किर्तिमान राखेको सगरमाथा प्रदुषण नियन्त्रण समिति (एसपिसिसि) का अध्यक्ष लामाकाजी शेर्पाले बताए । त्यस्तै आज सफल आरोहण गर्नेमा खुम्बुपासाङल्हमु ५ थामेका पासाङतेम्बा शेर्पा र सोही गाउँका आङङिमा शेर्पा रहेका छन् । अहिले आधार शिविरभन्दा माथि सयौंको संख्यामा आरोही चुचुरोतर्फ लागेका छन् । हिजो दिउँसो मात्रै चुचुरोसम्म आईसफल डाक्टरहरुले डोरी टाग्ने काम सम्पन्न गरेका थिए । आरोहणको ७० बर्षे इतिहासमा पहिलो पटक सगरमाथामा धेरै आरोहीले आरोहण अनुमति लिएका छन् ।"
मावि तहको शिक्षक लाइसेन्स खुल्यो,"आयोगको बैशाख २९ गतेको निर्णय अनुसार शिक्षक सेवा आयोग नियमावली (संशोधन सहित), २०५७ को नियम ९ को उपनियम (१) को खण्ड (ग) वा नियम ९ को उपनियम (७) बमोजिम आवेदन माग गरेको हो। काठमाडौंः शिक्षक सेवा आयोगले माध्यमिक तह अध्यापन अनुमति पत्र(शिक्षक लाइसेन्स) को विज्ञापन आह्वान गरेको छ। आयोगले एक सूचना जारी गर्दै माध्यामिक तहको शिक्षक अध्यापन अनुमतिपत्र खोलेको हो। आयोगको बैशाख २९ गतेको निर्णय अनुसार शिक्षक सेवा आयोग नियमावली (संशोधन सहित), २०५७ को नियम ९ को उपनियम (१) को खण्ड (ग) वा नियम ९ को उपनियम (७) बमोजिम आवेदन माग गरेको हो। सूचनामा भनिएको छ, अनलाइन दरखास्तमा आवेदन गर्दा व्यक्तिगत विवरण एवं पेस गरेका कागजातहरू राजस्व दस्तुर बुझाइसकेपछि परिमार्जनसंशोधन तथा थपघट गर्न नसकिने व्यहोरा सूचित गरिन्छ। व्यक्तिगत विवरण र पेस गर्नुपर्ने कागजातहरू सुनिश्चित गरेर मात्र अनलाइन दरखास्त दिनुहुन तथा पछि फरक परेमा वा पर्न गएमा व्यक्ति स्वयं जवाफदेही र उत्तरदायी हुनुका साथै सो सम्बन्धमा आयोगबाट कुनै पनि कारबाही हुन नसक्ने व्यहोरा समेत जानकारी गराइन्छ। सूचना अनुसार अनलाइन दरखास्तमा आवेदन गर्दा व्यक्तिगत विवरण एवं पेस गरेका कागजातहरू राजस्व दस्तुर बुझाइसकेपछि परिमार्जनसंशोधन तथा थपघट गर्न सकिंदैन।"
६ करोड बढि मूल्यको जुत्तासहित तीन ट्रक नियन्त्रणमा,"मकवानपुर : हेटौडा उपमहानगरपलिका १५ स्थित पूर्वपश्चिम लोकमार्गबाट विशेष सूचनाको आधारमा एडिडास सुपरस्टार जुत्तासहित तीनवटा ट्रक सशस्त्र प्रहरीले नियन्त्रणमा लिएको छ । अमेरिकी डलर ४ लाख ८८ हजार १ सय ७३ रुपैयाँ ६३ पैसा (६ करोड ४२ लाख २९ जार ४ रुपैयाँ ५० पैसा )मुल्य लेखिएको प्रज्ञापनपतसहित ना ३ ख ७४५०, ना ३ ख ७६५८ र ना ३ ख ७७५० नम्बरको तीनवटा ट्रकमा लोड भएको एडिडास सुपरस्टार जुत्ताको विल विजक शंकास्पद रहेको भन्ने विशेष सू्चनाको आधारमा नम्बर १४ गण मकवानपुरले नियन्त्रणमा लिएको हो । नियन्त्रणमा लिएको जुत्ता र तीनवटै ट्रक आवश्यक अनुसन्धान तथा कारवाहीका लागि राजश्व अनुसन्धान विभाग हरिहर भवन ललितपुरमा बुझाइएको छ ।"
सिमावर्ती क्षेत्रमा मिटरब्याजको धन्धा चलाउन श्रीमान्श्रीमतीकै दोहोरो नागरिकता,विराटनगर : लामो समयदेखि स्थानीयस्तरमा मिटरब्याज चलाउँदै आएका भगत नेपालको दोहोरो नागरिकता रहेको पाइएको छ । सुनसरीको देवानगंज गाउँपालिका ३ बस्ने भगत नेपालले भारतको नागरिकता बनाएर अवैधरुपमा सिमावर्ती क्षेत्रमा मिटरब्याजको धन्धा चलाउँदै आएको पाइएको हो । भगतले विहारको विद्यानसभा निर्वाचन नियमावली ४६ नरपतगंज ५ सोनापुर अररिया जिल्लाबाट सबै कागजात बनाएका छन् । उनले सोही ठेगाना उल्लेख गरेर चालक अनुमतिपत्र समेत बनाएका छन् । सन् २०१३ जुलाई महिनाको ४ तारिकमा डीएल बीआर ३८२०१३००१९१०७ नम्बरको चालक अनुमति पत्र समेत लिएका छन् । उनको विहारको मतदाता संख्या २ सय ३१ रहेको भेटिएको छ । सन् २०३० डेसेम्बरसम्मको चालक अनुमति पत्रमा मिति उल्लेख गराएको छ । उनको नेपाली मतदाता संख्या १५२४५७६९ रहेको छ । देवानगंज ३ स्थित रहेको कृष्ण मावि शंकरपुरमा मतदान केन्द्रमा भएको मतदाता नियमावलीमा उल्लेख गरिएको छ । उनको पत्नीको समेत दोहोरो नागरिकता रहेको छ । भगतले धितोवापत जग्गा पास गराउँदा पत्नीको नाममा जग्गा पास गराउँदै सावाँ ब्याज बुझाए पनि घितोवापत राखिने जग्गा अरुलाई बेच्ने गरेको पाइएको छ । भारतीय मतदाता नियमावलीमा खुश्वुको मतदाता पसिरचयपत्र २ सय ३३ रहेको छ । बुवाको नाममा श्रीमान अजयको नाम उल्लेख गरेकी छिन् । अजयले नेपाल र भारत दुवै देश नागरिकता र मतादातामा बुवाको नाममा रामेश्वर भगत नै उल्लेख गरेका छन् । भारतीय स्कार्पीयो चढ्ने भगतले नेपालमा अनुचित रुपमा मिटरब्याजको धन्धाबाट असुली गरेको रकम भारतमा जम्मा गर्ने गरेको पाइएको छ । चारजना दाजु भाइमध्ये एकजना देवानगंज गाउँपालिका वडा नम्बर ३ को वडा अध्यक्ष भएका छन् । अनिल भगत वडा अध्यक्षसँगै गाउँपालिका प्रवक्ता भएकाले उनले धितोवापत श्रीमतीको नाममा पास गरेको जग्गा आफू खुशी बेच्ने गरेको स्थानीयले बताएका छन्। स्थानीयले अनिल पहिलो पटक वडा अध्यक्षमा विजय भएपछि भारत गएर भारतीय नागरिकता रद्द गरिएको बताए । यद्यपी अन्य दाजुभाइ र श्रीमतीको भारतीय नागरिकता यथावत राखिएको छ । यसअघि उनीमाथि साथीको छोरालाई विदेश पठाउन साहुबाट लिएको ऋणले गर्दा एकजना सुनसरी देवानगंज गाउँपालिका एक किसान बेघर बनाएको भन्दै उजुरी जिल्ला प्रशासनमा परेको छ । स्थानीय आधा दर्जन परिवारलाई भगतले अनुचित ब्याज जोडेर सावसहित ब्याज लिएपनि घितो वापत राखिएको जग्गा बेचिएको आरोप छ । सुनसरीको देवानगंज गाउँपालिका १ का जुगानन्द मेहता गाउँकै साथीको छोरालाई विदेश पठाउन मेहताले खुस्बु देवी भगतको नाममा ९ कठ्ठा ३ धुर जग्गा घितोमा राखेर २ लाख ७५ हजार ऋण लिएका थिए । विस २०७१ सालमा मेहता रु ५ रुपैयाँका व्याजदरले भगतसँग लिएको ऋणको सबै सावा र ब्याज गरेर २०७४ सालमा नै चुक्ता गरेपनि साहु भगतले जग्गा फिर्ता नगरि बेचेकाले घरवारविहीन बनाएका छन् । मिटरब्याजी अजय भगतले पैसा बुझाएपछि पटकपटक जग्गा फिर्ता गर्न आग्रह गरे पनि आलटाल गर्दै २०७८ साल माघ ५ गते दुई किता बनाएर १० लाख ५० हजारमा बेचेको थियो । दोहोरो नागरिकता विषयमा अजयसँग सम्पर्क गर्न खोज्दा आफू फोन नउठाइ भाइ विजयलाई बोल्न लगाएका थिए । विजयले अजय भारत गएको जानकारी दिए ।
"दैलेखको बाहुनगाउँस्थित स्वास्थ्य केन्द्रमा आगजनी, १५ लाख बढिको क्षति","दैलेख :दुल्लु नगरपालिका७ बाहुनगाउँस्थित आधारभुत स्वास्थ्य केन्द्रमा आगजनी भएको छ । शनिबार राति स्वास्थ्य केन्द्रमा आगजनी भएको र राति नै आगो निभिसकेको प्रहरीले जनाएको छ । ईलाका प्रहरी कार्यालय दुल्लुका प्रहरी निरीक्षक कृष्ण डांगीले स्वास्थ्य केन्द्रको एउटा कोठामा आगजनी भएको बताए । उक्त कोठामा रहेका सम्पूर्ण सामग्री जलेर नष्ट भएको प्रहरी निरीक्षक डांगीले जानकारी दिए । कसले के कारणले आगजनी गर्यो भन्नेबारे थप अनुसन्धान थालिएको प्रहरी निरीक्षक डांगीले बताए । स्वास्थ्य केन्द्रका प्रमुख लक्ष्मी दहित आचार्यले औषधि,बर्थिङ सेन्टरका औषधि उपकरणहरू,सर्जिकल सामान राखिएको मिनी स्टोरका सबै सामग्री जलेर खरानी भएको बताइन् । उक्त कोठामा महंगो औषधि र उपकरण राखिएको थियो । स्वास्थ्य केन्द्रमा पहिला पनि निरन्तर तोडफोड भइरहन्थ्यो,हामीले संरक्षण गर्ने प्रयास गरिरहेका थियौं, यो पटक त आगजनी नै भयो,कसले र किन आगजनी गर्योयो भन्ने थाहा छैन्,उनले भनिन् । आगजनीका कारण करिब १५ लाख रुपैयाँ बराबरको क्षति भएको उनको भनाइ छ । स्वास्थ्य केन्द्रको ढोकामा लगाइएको ताला फोडिएको छ, मुख्य स्टोरबाट निकालेर प्रयोग गर्नका लागि औषधी उपकरणहरु राख्ने गरेको कोठामा (मिनी स्टोर) आगजनी भएको छ, ढोका र झ्याल पनि जलेको छ, उनले भनिन् ।"
विदेश घुमेर फर्कने नेपालीले दुईवटा मोबाइल ल्याउन नपाउने,"काठमाडौं : वैदेशिक रोजगारीमा छ महिनासम्म काम गरेर फर्किएका नेपालीले मात्रै दुईवटा मोबाइल फोन ल्याउन पाउने भएका छन्। भन्सार विभागले आज एक सूचना जारी गर्दै श्रम स्वीकृति लिएर वैदेशिक रोजगारीमा गएको छ महिना पूरा भएकाले मात्रै दुईवटा मोबाइल फोन ल्याउन पाउने जनाएको हो। विभागका निर्देशक पुण्यविक्रम खड्काले श्रम स्वीकृति लिएर वैदेशिक रोजगारीमा गएका नेपालीले एउटा चलाइरहेको र एउटा सिलप्याक वा दुवै चलाइरहेको मोबाइल ल्याउन पाउने बताए। उनका अनुसार अध्ययन तथा अन्य प्रयोजनका लागि विदेशिएका नेपालीले भने एक थान मात्रै फोन ल्याउन पाउनेछन्। 'श्रम स्वीकृति लिएर वैदेशिक रोजगारमा गई लगातार कम्तीमा छ महिनासम्म काम गरी फर्केका नेपाली नागरिकले महसुल सुविधामा ल्याउन पाउने थप एक थान मोबाइल फोनको भन्सार कार्यालयमा घोषणा गरी भन्सार प्रक्रिया पूरा गर्नुपर्छ', जारी सूचनामा भनिएको छ, 'अन्य प्रयोजनका लागि विदेशिएका नेपालीले एक थान मोबाइल फोन सेटको घोषणा भने भन्सार कार्यालयमा गर्नुपर्दैन।' यही वैशाख २६ गते बसेको मन्त्रिपरिषद्को बैठकले उक्त निर्णय गरेको थियो। यात्रुहरूले आफ्नो साथमा ल्याउन र लैजान पाउने निजी प्रयोगका मालवस्तुसम्बन्धी आदेश, २०७७ मा विदेशबाट फर्कने यात्रुले आफूले प्रयोग गरिरहेको मोबाइल फोन थान एक महसुल नतिरी ल्याउन पाउने व्यवस्था रहेको छ। सोही व्यवस्थाअनुसार नेपाल दूरसञ्चार प्राधिकरणले जेठ १ गतेदेखि अवैध फोन नियन्त्रण गर्ने प्रणाली एमडीएमएस लागू गर्दैछ। उक्त फोन नेपाल दूरसञ्चार प्राधिकरणका प्रणालीमा व्यक्ति स्वयंले अनलाइन माध्यमबाट दर्ता गर्नुपर्ने भन्सार कार्यालयले जनाएको छ। दर्ताका लागि राहदानी वा नागरिकता र विदेश जाँदा र फर्किंदा देखिने राहादानीको पृष्ठ वा बोर्डिङ पास अपलोड गर्नुपर्नेछ हुन्छ। यसअघि गत पुस १५ गतेदेखि प्राधिकरणले अवैध फोन नियन्त्रण गर्ने प्रविधि मोबाइल डिभाइस म्यानेजमेन्ट सिस्टम (एमडिएमएस) लागू गर्ने तयारी गरेको थियो। प्राधिकरणले उक्त सिष्टम लागू गर्ने तयारी गरेकामा प्रधानमन्त्री पुष्पकमल दाहाल प्रचण्डको निर्देशनमा तत्कालका लागि उक्त काम रोकिएको थियो।"
"खुल्यो मौसम र बाटो, सगरमाथातर्फ आरोही","वसन्त ऋतुमा आरोहणका लागि सगरमाथा आरोहणको ७० वर्षे इतिहासमै सबैभन्दा बढी ४४ आरोहण दलका ९८ महिलासहित ४ सय ६७ जनाले अनुमति लिएका छन्। अ ओखलढुंगा : वसन्त ऋतुको आरोहणका लागि सगरमाथाको बाटो खुलेको छ। आरोहणका लागि बाटोमा रोप फिक्सिङ (डोरी टाँग्ने काम) गर्ने काम सकिएपछि आरोहण खुलेको हो। लामो समय मौसमका कारण रोकिएको रोप फिक्सिङ आइसफल डाक्टरले शनिबार दिउँसो पूरा गरेपछि आरोहणको ढोका खुलेको हो। आरोहण खुलेसँगै आरोही र पर्यटन व्यवसायी उत्साहित भएको आधार शिविरमा आरोही लिएर पुगेका पिक प्रमोसन एक्सपिडिसनका आङबाबु शेर्पाले बताए। बाटो खुलेपछि शनिबारै केही आरोही आरोहणका लागि उकालो लागेका र अधिकांशले आइतबार आरोहण गर्ने तयारी रहेको जानकारी दिए। यसरी बाटो र मौसम दुवै खुलेपछि प्रतिकूल मौसमका कारण तीन सातायता आरोहणको प्रतीक्षामा रहेका आरोही उत्साहित भएका छन्। सगरमाथाको दोस्रो शिविरमाथिको बाटो बनाउने जिम्मा पाएको इमाजिन नेपाल ट्रेक एन्ड एक्सपिडिसन कम्पनीका अनुसार आइसफल डाक्टरले शनिबार दिउँसो १ बजेर ५२ मिनेटमा सगरमाथाको चुचुरोसम्मको बाटो खोलेका थिए। बाटो खुलाउँदै आठ जना शेर्पा र एक फोटोग्राफर चुचुरोमा पुगेका हुन्। रोप फिक्सिङमा अन्तर्राष्ट्रिय माउन्टेन गाइड दोलखाका दावाग्याल्जे शेर्पा र सोलुखुम्बु थामेका निमानुरु शेर्पा, लाक्पा सोना शेर्पा, पासाङ निमा शेर्पा, लाक्पा तेन्जिङ शेर्पा, फुर ग्याल्जेन शेर्पा, दावा जङ्बु शेर्पा, संखुवासभाका दीपेन गुरुङ तथा गोरखाका फोटोग्राफर सुमन गुरुङ थिए। बाटो खुलेर मौसम अनुकूल भएसँगै धेरै आरोही सगरमाथाको चुचुरोतर्फ जाने तयारीमा रहेका छन्। यतिबेला सगरमाथाको आधार तथा दोस्रो शिविर आसपासमा आरोहणका लागि सयौं आरोही तयारी अवस्थामा छन्। सन् १९५३ मे २९ तारिखका दिन नेपाली तेञ्जिङनोर्गे शेर्पा र न्युजिल्यान्डका एडमन्ड हिलारीले सगरमाथाको पहिलो पटक आरोहण गरेका थिए। यस वर्ष सगरमाथाको चुचुरोमा मानवले पहिलो पटक पाइला टेकेको ७० वर्ष पुगेको छ। वसन्त ऋतुमा आरोहणका लागि सगरमाथा आरोहणको ७० वर्षे इतिहासमै सबैभन्दा बढी ४४ आरोहण दलका ९८ महिलासहित ४ सय ६७ जनाले अनुमति लिएका छन्। अनुमति लिनेमा नेपालसहित ६५ देशका नागरिक रहेको पर्यटन विभागले जनाएको छ। सगरमाथा आरोहणको इतिहासमा हालसम्म सात हजारभन्दा बढी स्वदेशी तथा विदेशीले आरोहण गरेका छन् भने हालसम्म तीन सयभन्दा बढी आरोहीले ज्यान गुमाएको तथ्यांक छ। यो सिजनका लागि मे १४ देखि २० सम्मको मौसम अनुकूल हुने मानिएको छ। यसअघि वैशाख २० गतेदेखि मौसममा खराबी आएका कारण आरोहण हुन सकेको थिएन।"
