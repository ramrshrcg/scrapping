शीर्षक,विवरण
मुलुकको आर्थिक विकासका लागि पुँजीगत खर्च बढाउनुपर्छ,"ढल्केवर(धनुषा) : नेपाल उद्योग परिसंघका केन्द्रीय अध्यक्ष राजेश कुमार अग्रवालले मुलुकको आर्थिक विकासका लागि पूँजीगत खर्च बढाउनुपर्ने बताएका छन्। धनुषाको ढल्केवरमा आयोजित नेपाल उद्योग परिसंघ मधेश प्रदेशको प्रथम साधारणसभालाई सम्बोधन गर्दै उनले पुँजीगत खर्च बढ्न नसक्दा विकास निर्माणका कार्यहरू अगाडि बढ्न नसकेको जिकिर गरे। अध्यक्ष अग्रवालले भने चालु आर्थिक वर्षको साढे ८ महिना पूरा हुँदा पुँजीगत खर्च ज्यादै न्यून छ। यस अवधिसम्म ३० प्रतिशत पनि पूँजीगत खर्च भएको छैन। अर्थतन्त्रलाई प्रभावकारी रुपमा चलायमान बनाउन विकास निर्माणलाई तीव्रता दिँदै समग्र आर्थिक विकासका लागि पूँजीगत खर्च बढाउनुपर्ने हुन्छ। अर्थतन्त्रलाई चलायमान बनाउन र उद्योगी व्यवसायीहरूले भोग्दै आइरहेको समस्या समाधान गर्न मौद्रिक नीति थप लचिलो हुनुपर्ने, विकास निर्माणका गतिविधि बढाइनुपर्ने उनको भनाई छ। मुलुकको अर्थतन्त्र निकै चुनौतीपूर्ण अवस्थामा रहेको उनले बताए। सरकार, राजनीतिक दल, कर्मचारीतन्त्र, नियामक निकाय सबैको ध्यान अर्थतन्त्र सुधारमा केन्द्रित हुनुपर्ने समय रहेको अध्यक्ष अग्रवालको तर्क छ। लगानीलाई प्रोत्साहन गर्न विद्यमान कानुनहरूमा सुधार आवश्यक रहेको उल्लेख गर्दै उनले अर्थतन्त्रको विकासका बाधक बनिरहेका कानुनहरू संशोधन गर्न सरकार सहमत भएपनि त्यसको गृहकार्य ज्यादै सुस्त भएको बताए। अध्यक्ष अग्रवालले स्वदेशी वस्तुहरूको अधिकतम प्रयोग र प्रयोगका लागि प्रोत्साहन गर्ने नीतिले मात्रै मुलुकको अर्थतन्त्रलाई बलियो बनाउने दावी गरे। आगामी बजेटले स्वदेशी उद्योगहरूको प्रवर्द्धन गर्ने रणनीति लिनुपर्ने आवश्यकता माथि अध्यक्ष अग्रवालले जोड दिए।"
सवारी दुर्घटनाः सुदूरपश्चिममा साढे तीन वर्षमा ६ सय ७४ को मृत्यु,"कञ्चनपुर : सुदूरपश्चिम प्रदेशमा विगत साढे तीन वर्षको अवधिमा सवारी दुर्घटनामा परी छ सय ७४ जनाको मृत्यु भएको छ। आर्थिक वर्ष २०७७७८ देखि गत फागुन मसान्तसम्म सुदूरपश्चिमका नौवटा जिल्लामा सवारी दुर्घटनाबाट छ सय ७४ जनाको मृत्यु भएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय अत्तरियाले जनाएको छ। ट्राफिक व्यवस्थापन कार्यालयका अनुसार चालु आवको फागुनसम्म सुदूरपश्चिममा एक सय १४ जनाको मृत्यु भएको छ। आव २०७७७८ मा एक सय ८७, आव २०७८७९ मा एक सय ९६, आव २०७९८० मा एक सय ७७ जनाले सवारी दुर्घटनाबाट ज्यान गुमाएका कार्यालयका प्रवक्ता एवं प्रहरी नायब उपरीक्षक अनिल उप्रेतीले जानकारी दिए। अनियन्त्रित गति र सडकका कारण बढीजसो दुर्घटना हुने गरेको उनको भनाइ छ। दुर्घटनाको कारण अनियिन्त्रित भएर सवारी हाँक्नु प्रमुख रहेको छ। कतिपय अवस्थामा सडक पनि दुर्घटनाको कारण बनेका छन्, प्रनाउ उप्रेतीले भने, प्रदेशका विभिन्न स्थानमा ट्राफिक सचेतनाका कार्यक्रमहरू सञ्चालित छन्। जिल्ला ट्राफिक कार्यालय कञ्चनपुरका प्रमुख प्रहरी निरीक्षक नरेश विकले तीव्र गति र लागुऔषध सेवन गरेर सवारी चलाउँदा दुर्घटना हुने गरेको बताए। जिल्लामा गत वर्षको तुलनामा चालु आवमा सवारी दुर्घटनाको संख्यामा कमी आएको छ, उनले भने, चालु आवको हालसम्म यहाँ २२ जनाको सवारी दुर्घटनामा परी मृत्यु भएको छ। प्रनि विकले पछिल्लो समय राजमार्गमा भन्दा भित्री सडकहरूमा दुर्घटना बढी हुने गरेको बताए। कञ्चनपुरमा प्रहरीका दश युनिट खटिएका छन्, उनले भने, भित्री सडकहरूमा बढी दुर्घटना हसने गरेको पाएका छौँ। ग्रामीण सडकमा अझै ट्राफिक व्यवस्थापन प्रभावकारी हुन सकेको छैन।"
"सिरहामा एसईई : नक्कली विद्यार्थी पक्राउ, निरीक्षकलाई जिम्मेवारीबाट हटाइयो","सिरहा : माध्यमिक शिक्षा परीक्षा (एसईई)को दोस्रो दिन नेपाली विषयको परीक्षामा सिरहाका विभिन्न केन्द्रहरूबाट नक्कली विद्यार्थी, प्रश्नपत्रको गोपनियता भंग गर्ने व्यक्तिलाई पक्राउ गरिएको छ। मर्यादा विपरीत कार्य गर्ने दुई निरीक्षकलाई जिम्मेवारीबाट हटाइएको छ। प्रहरीले परीक्षार्थीहरूबाट १२१ थान मोबाइल पनि बरामद गरेको छ। जिल्ला प्रहरी कार्यालय सिरहाका प्रमुख एसपी सन्तोष आचार्यका अनुसार मिर्चेया नगरपालिका१ स्थित श्री शारदा मावि रामपुरबिर्ता परीक्षा केन्द्रमा जन सेवा मावि कर्जन्हाको (सिम्बोल नं ०१६०२०७३ )को परीक्षार्थी अभिषेक महराको प्रवेशपत्रको फोटोकपी लिई परीक्षा दिइरहेको नक्कली परीक्षार्थी कर्जन्हा नगरपालिका५ का १६ वर्षीय अर्जुन महरालाई पक्राउ गरिएको छ। महरालाई इलाका प्रहरी कार्यालय मिर्चेयामा राखी थप अनुसन्धान भइरहेको छ। यसैगरी बरियारपट्टी गाउँपालिका५ स्थित जनता मावि झिझौल कजरा परीक्षा केन्द्रमा सोही गाउँपालिका२ का १५ वर्षीय विकास कुमार रायलाई परीक्षा केन्द्र बाहिर बसी मोबाइलबाट प्रश्न पत्रको गोपनियता भंग गरिरहेको अवस्थामा प्रहरीले पक्राउ गरेका छन्। उनलाई जिल्ला अदालतबाट दिन ७ को म्याद लिई इप्रका महेशपुरपतार थप अनुसन्धान भइरहेको प्रहरीले जनाएको छ।"
त्रिभुवन विश्वविद्यालयले स्नातक तहका प्रश्नपत्रहरू अंग्रेजी र नेपाली दुवै भाषामा छाप्ने,काठमाडौं : त्रिभुवन विश्वविद्यालय (टियु)ले स्नातक तहका प्रश्नपत्रहरू अंग्रेजी र नेपाली दुवै भाषामा छाप्ने निर्णय गरेको छ। त्रिभुवन विश्वविद्यालय प्राज्ञिक परिषद् स्थायी समितिको बिहीबार बसेको बैठकले स्नातक तहका सबै संकायका प्रश्नपत्रहरूमा नेपाली र अंग्रेजी भाषा अनिवार्यरूपमा राख्ने निर्णय गरेको हो। त्रिभुवन विश्वविद्यालय रजिष्ट्रारको कार्यालयका अनुसार आगामी प्रथम वर्षको परीक्षादेखि नै अनिवार्यरूपमा नेपाली र अंग्रेजी भाषा लागू गरी क्रमशः दोस्रो तेस्रो र चौथो वर्षमा समेत लागू गर्ने निर्णय गरेको छ।
सीमा क्षेत्रका बासिन्दाको समस्या समाधान गर्न चिनियाँ पक्षसँग परराष्ट्रमन्त्री श्रेष्ठको आग्रह,"ल्हासा : उपप्रधान एवं परराष्ट्रमन्त्री नारायणकाजी श्रेष्ठले नेपालचीन सीमा क्षेत्रका बासिन्दाले भोग्नुपरेका समस्या समाधान गर्न चिनियाँ पक्षसँग आग्रह गरेका छन्। जनवादी गणतन्त्र चीनको औपचारिक भ्रमणमा रहेका उपप्रधानमन्त्री श्रेष्ठले चिनियाँ कम्युनिष्ट पार्टी सिजाङ्ग स्वायत्त क्षेत्रका सचिव वाङ झुङहेङसँगको भेटमा उनले सीमा क्षेत्रका किसानलाई तिब्बतमा चरनको व्यवस्था मिलाउन, नेपाली ट्रक कन्टेनर चालकलाई तिब्बत प्रवेश पास उपलब्ध गराउन तथा नेपालको उच्च हिमाली क्षेत्रमा विद्युतीकरणका लागि सहयोग गर्न आग्रह गरे। बेइजिङमा चिनियाँ विदेशमन्त्री वाङ यिसँगको भेटमा नेपालचीन परम्परागत १४ वटा नाका खुलाउने सहमति भएको उल्लेख गर्दै उनले त्यसका लागि सिजाङ्ग सरकारले सहजीकरण गर्ने विश्वास गरे। 'नेपालचीन सीमा क्षेत्र १४ वटा परमपरागत नाका सञ्चालन हुँदै आएको थियो। कोरोना महामारीपछि बन्द भयो। विदेशमन्त्रीसँगको भेटमा उक्त नाका खोल्ने समझदारी बनेको छ, अब सिजाङ्ग क्षेत्रले सहयोग गर्ने विश्वास व्यक्त गर्दछु,' उनले भने। नेपाल र चीनबीच सन् १०१२ मा भएको चरनसम्बन्धी सम्झौताअनुसार पुनः चरन सुविधा उपलब्ध गराउन आग्रह गरे। नेपालचीन अन्तरदेशीय प्रसारण लाइन निर्माणलाई प्राथमिकता साथ अघि बढाउन आग्रह गर्दै उपप्रधानमन्त्री श्रेष्ठले सीमावर्ती क्षेत्रमा विद्युतीकरणका लागि सहयोग गर्न अनुरोध गरे। आगामी महिना नेपालमा आयोजना हुने लगानी सम्मलेनमा सिजाङ्ग सरकार, यहाँका लगानीकर्ता तथा व्यवसायीलाई आमन्त्रण गरे। उनले काठमाडौंल्हासा बस सेवा पुनः सञ्चालनको व्यवस्था मिलाउन आग्रह गरे। राजनीतिक परिवर्तन पछाडि नेपाल तीव्र आर्थिक विकासको यात्रामा रहेको जानकारी दिँदै उनले वर्तमान सरकार आर्थिक विकासलाई तीव्र बनाएर जनतालाई सुख दिन क्रियाशील रहेको बताए। राजनीतिक परिवर्तन, व्यवस्था र सरकारको स्थायित्वका लागि जनताको विश्वास जित्न आवश्यक रहेको जनाउँदै उनले त्यसका लागि विकास जरुरी रहेको उल्लेख गरे। चीनले नेपालको आर्थिक विकासमा गरेको सहयोगका लागि आभार प्रकट गर्दै उनले हरेक संकटका बेला चीनले गरेको सहयोग बिर्सन नसकिने बताए। बेइजिङमा चिनियाँ जनराजनीतिक परामर्श सम्मेलन (सिपिपिसिसी)का अध्यक्ष वाङ हुनिन तथा विदेशमन्त्री यीसँग द्विपक्षीय भेटवार्ता भएको उल्लेख गर्दै मन्त्री श्रेष्ठले उक्त भेटमा दुई देशबीचको सम्बन्धलाई प्रगाढ बनाउनेबारेमा छलफल भएको जानकारी दिए। नेपाल एक चीन सिद्धान्तप्रति प्रतिबद्ध रहेको उल्लेख गर्दै उनले नेपालमा चीनविरुद्ध कुनै गतिविधि हुन नदिने प्रतिबद्धता व्यक्त गरे। 'यो प्रतिबद्धताप्रति नेपाल दृढ छ, यो अटुट छ, नेपालले चीनसँगको सम्बन्धलाई जहिले पनि प्राथमिकता दिएको छ,' उपप्रधानमन्त्री श्रेष्ठले भने। नेपाल र तिब्बतबीच लामो सम्बन्ध रहेको उल्लेख गर्दै उनले नेपाल र चीन संस्कृतिक तथा व्यापारिक, भावनात्मक रहेको बताए। दुई देशबीचको सम्बन्ध पञ्चशीलको सिद्धान्तमा आधारित रहेको उल्लेख गर्दै दुई देशबीच समस्यारहित सम्बन्ध हुनु खुसीको विषय भएको बताए।"
शनिबार देशका यी स्थानमा हुने छ वर्षा,"काठमाडौं : शनिबार देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहने छ। मौसम पूर्वानुमान महाशाखाका अनुसार देशको पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। शनिबार राति देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। कोशी, गण्डकी र कर्णाली प्रदेशको पहाडी भूभागको थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका थोरै स्थानहरू र बाँकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
कांग्रेसमा उम्मेदवार चयन गर्ने परिपार्टीमा परिमार्जन आवश्यक छ : महामन्त्री थापा,"कपिलवस्तु : निर्वाचनमा उम्मेदवार चयन गर्ने विधि प्रक्रियालाई परिमार्जन गरी तल्लो तहका नेता कार्यकर्ताहरूले नै टिकट दिनसक्ने व्यवस्था कांग्रेसलेगर्नु पर्नेमा नेपाली कांग्रेसका महामन्त्री गगन कुमार थापाले जोड दिएका छन्। महिनौंसम्म काठमाडौं बसेर पार्टीका शक्ति केन्द्रहरूमा धाउने, चाकडी गर्ने र टिकट ल्याउने परिपाटीले आम कार्यकर्ताहरूमा निराशा आएको र पार्टीको आधिकारिक उम्मेदवारहरूविरुद्ध विद्रोह हुने गरेको नेता थापाले बताए। वडा तहको टिकट वडा तहकै पार्टीका समिति तथा जिम्मेवार नेताहरूले वितरण गर्नसक्ने, पालिका तहको पालिका तहकै, प्रदेश र संघीय सांसदको टिकट प्रदेश तथा संघीय क्षेत्रका समितिहरूको व्यापक छलफल र सरसल्लाहमा वाडिने कार्यविधि निर्माणका लागि आफू केन्द्रीय समितिमा गृहकार्य गरिरहेको नेता थापाले बताए। नेपाली कांग्रेसको जन जागरण अभियान अन्र्तगत संवाद यात्रामा निस्केका महामन्त्री थापाले आज कपिलवस्तुको चन्द्रौटामा आयोजित सभालाई सम्वोधन गर्दै टिकट वितरण गर्ने यो नयां परिपाटीबाट केन्द्रतिर मात्रै फर्केका नेताहरू अनि मात्र तल कार्यकर्ता स्तरमा फर्किने दाबी गरे। नेता थापाले जिल्लाको लवनी, तौलिहवा, महाराजगंज लगायतका स्थानमा स्थानीय नेता कार्यकर्ताहरूसंग भेटघाट गरी विभिन्न खाले गुनासो, सुझाव तथा सल्लाहरू संकलन गरेका छन्।"
वनको जग्गा प्रयोग गर्न दिनेसम्बन्धी शर्त परिमार्जन गर्न स्वीकृति दिने निर्णय,"काठमाडौं : सरकारले विकास आयोजनाका लागि राष्ट्रिय वनको जग्गा प्रयोग गर्न दिनेसम्बन्धी शर्त परिमार्जन गर्न स्वीकृति दिने निर्णय गरेको छ। बिहीबार बसेको मन्त्रिपरिषद्को बैठकले विकास आयोजनाका लागि प्रयोग हुने राष्ट्रिय वनको क्षेत्रफल र कटान हुने रुख सङ्ख्यामा फरक नपर्ने गरी राष्ट्रिय वनको जग्गा प्रयोग गर्न दिनेसम्बन्धी शर्त परिमार्जन गर्न स्वीकृति दिने निर्णय गरेको हो। सञ्चार तथा सूचना प्रविधिमन्त्री रेखा शर्माले बिहीबार बसेको मन्त्रिपरिषद्को निर्णयबारे आयोजित पत्रकार सम्मेलनमा सो जानकारी दिएकी हुन्। बैठकले चैते धानको न्यूनतम समर्थन मूल्यसमेत तोकेको उनले जानकारी दिइन्। बैठकले नेपाल पर्यटन बोर्डको कार्यकारी समितिको रिक्त तीन सदस्य पदमा ऋषिराम भण्डारी, राजेन्द्रबहादुर लामा र रामप्रसाद सापकोटालाई मनोनयन गर्ने र स्वास्थ्य तथा जनसङ्ख्या नेपाल स्वास्थ्य सेवाअन्तर्गत विभिन्न समूह उपसमूहका ११ जना अधिकृतलाई सम्बन्धित समूह उपसमूहको ११औं तहमा बढुवा गर्ने निर्णय गरेको थियो। बैठकले नेपाल प्रशासन सेवा समूहीकरणतर्फको राजपत्राङ्कित विशिष्ट श्रेणीको रिक्त सचिव पदमा हरिप्रसाद लम्साललाई बढुवा गर्ने ,तथ्याङ्क नियमावली, २०८० स्वीकृत गर्ने र सरकारको आर्थिक वर्ष २०७९८० को वार्षिक प्रतिवेदन राष्ट्रपतिसमक्ष पेस गर्ने निर्णयसमेत गरेको मन्त्री शर्माले जानकारी दिइन्।"
एसईई परीक्षा हलबाट ५ सय थान मोबाइल बरामद,"रौतहट : माध्यमिक शिक्षा परीक्षा (एसईई) परीक्षाबाट शुक्रबार रौतहटको विभिन्न ३१ वटा परीक्षा केन्द्रबाट ५ सय थान मोबाइल बरामद गरेको छ। परीक्षा अनुगमन समितिले ५ सय वटा मोबाइल बरामद गरेको जनाएको छ। जिल्ला प्रहरी कार्यालय रौतहटका अनुसार एसईई परीक्षालाई मर्यादित, अनुशासित एवं शान्तिपूर्ण बनाउन जिल्ला परीक्षा अनुगमन समितिका पदाधिकारीहरूले गौर, चन्द्रपुर, गरुडा लगायत जिल्लाको ३१ वटा परीक्षा केन्द्रबाट ५ सय थान मोबाइल बरामद भएको हो। प्रमुख जिल्ला अधिकारी हिरालाल रेग्मी, जिल्ला शिक्षा विकास तथा समन्वय इकाई प्रमुख रामविनय सिंह सहितको अनुगमन टोलीले उक्त संख्यामा परीक्षा हलबाट मोबाइल बरामद गरेको हो। बरामद गरिएको मोबाइल सेटमा सम्बन्धित व्यक्तिहरूको नाम लेखिएको र परीक्षा सकिएपछि फिर्ता गरिने जिल्ला प्रहरी कार्यालय रौतहटका प्रवक्ता एवं डीएसपी एलिजा गिरीले जानकारी दिएकी छिन्।"
मुस्ताङको मार्फा खोलामा पुल नबन्दा सवारी साधनलाई सास्ती,"जोमसोम : मुस्ताङको मार्फा (राज) खोलामा निर्माणाधीन पक्की पुल निर्माणमा चरण ढिलासुस्ती भएको छ। राष्ट्रिय गौरवको बेनीजोमसोमकोरला सडकखण्डमा पर्ने मुस्ताङको घरपझोङ गाउँपालिका२ मार्फा खोलामा निर्माणाधीन पक्की मोटरेबल पुल सम्पन्न नहुँदा मुस्ताङ आउजाउ गर्ने सवारी साधन तथा यात्रुले निकै सास्ती पाएका छन्। निर्माण कम्पनीको चरम ढिलासुस्ती कारण मार्फाको राज खोलामा निर्माणाधीन पक्की पुल ४ पटक म्याद थप भइसक्दा समेत अझै सम्पन्न हुन सकेको छैन। उत्तरदक्षिण व्यापारिक मार्ग विस्तारित आयोजना अन्तर्गत कालीगण्डकी करिडोर (बेनीजोमसोमकोरला)सडक आयोजनाले मुस्ताङको घरपझोङ२ मार्फा र वारागुङ मुक्तिक्षेत्र३ छुसाङको नरसिंह खोलामा पक्की पुल निर्माण गर्न २०७५ सालमा हिमढुङ ठोक्कर ईमोटल जेभी कन्स्ट्रक्सनसँग २१ करोड लागतमा ठेक्का सम्झौता गरेको थियो। यसका अलावा सोही निर्माण कन्स्ट्रक्सन मुस्ताङको लोघेकर दामोदरकुण्ड२ को घमी खोलामा ४० मिटर लामो पुल निर्माण गर्न २०७५ सालमै ६ करोड ८० लाख लागतमा ठेक्का सम्झौता गरेको थियो। तर,निर्माण कम्पनीले पुल निर्माणमा पुरै वेवास्ता गर्दा ठेक्का सम्झौता भएको ५ वर्ष बितिसक्दा समेत ३ वटै पुल अधुरा छन्। चीनको स्वशासित क्षेत्र तिब्बतसँग सीमाना जोडिएको कोरला राष्ट्रिय राजमार्गमा पर्ने एउटै निर्माण कम्पनीका ३ वटा पुल निर्माणाधीन अवस्थामा छन्। मुस्ताङको मार्फा (राज)खोलामा ३ स्पानको १२० मिटर लम्बाइको पुल र छुसाङको नरसिंह खोलामा निर्माणाधीन ३ स्पानको ९० मिटर लम्बाइको पक्की पुल आयोजनाले पटकपटक म्याद थप गर्दा समेत पुल निर्माणको कामले गति लिन सकेको छैन। आयोजना र निर्माण कम्पनीबीच सम्झौता हुँदा ३ वटै पुल २०७८ सालमा सकिनुपर्ने थियो। निर्माण कम्पनीले भने आयोजनाको आँखामा धुलो छर्न आँकल झुकल काम गरेको देखाएर पुल निर्माणको कामलाई पर धकेल्दै आइरहेको थियो। आयोजनाले ३ वटै पक्की पुल निर्माणको जिम्मा लिएको हिमढुङ ठोक्कर ईमोटल जेभीले पुल निर्माणमा बेवास्ता गरेको भन्दै २ वर्ष अघि ठेक्का मोबिलाईजेसन वापत लिएको १ करोड ११ लाख ५० हजार नेपाल सरकारको नाममा फिर्ता लिएको थियो। निर्माण कम्पनीले आयोजनासँग विभिन्न बहानाबाजी गर्दै पुलको सम्झौता म्याद पटक पटक थप गर्दै आइरहेको थियो। यता, आयोजनाले भने पटकपटक निर्माण कम्पनीलाई काम छिटो सम्पन्न गर्न ताकेता गर्दै आइरहेको थियो।"
भीरबाट लडेर वडा सचिवको मृत्यु,दार्चुला : दार्चुलामा भीरबाट लडेर वडा सचिवको मृत्यु भएको छ। जिल्लाको मालिकार्जुन गाउँपालिका वडा५ डाडाकोटस्थित भिरबाट लडेर वडा सचिव ४० वर्षीय गंगाराम लुहारको घटनास्थलमै मृत्यु भएको जिल्ला प्रहरी कार्यालय दार्चुलाले जनाएको छ। वडाको कामकाजका लागि उनी पालिका आएका थिए। घटना हिजो भएको र प्रहरीले आज बिहान करिब साढे ८ बजेतिर जानकारी पाएको हो। उनी हिजो बेलुकीतिर लडेको हुन सक्ने प्रहरीले अनुमान छ। घटनाको अनुसन्धान तथा घटनास्थल मुचुल्काका लागि इलाका प्रहरी कार्यालय लालीबाट प्रहरी निरीक्षक डम्मरदत्त भट्टको कमान्डमा टोली परिचालन गरिएको छ। शवलाई अहिले पोस्टमार्टमका लागि जिल्ला अस्पताल ल्याउन लागिएको प्रहरीले जनाएको छ। घटनाबारे थप अनुसन्धान भइरहेको प्रहरीले जनाएको छ।
पर्यटन बोर्डको कार्यकारी समितिको रिक्त सदस्यमा तीन जना नियुक्त,"काठमाडौं : सरकारले नेपाल पर्यटन बोर्डको कार्यकारी समितिको रिक्त सदस्य पदमा तीन जनालाई नियुक्त गरेको छ। बिहीबार बसेको मन्त्रिपरिषद्को निर्णय सार्वजनिक गर्न शुक्रबार सिंहदरबारमा आयोजित पत्रकार सम्मेलनमा सरकारका प्रवक्ता रेखा शर्माले कार्यकारी समितिको रिक्त सदस्य पदमा ऋषिराम भण्डारी, राजेन्द्रबहादुर लामा र रामप्रसाद सापकोटालाई मनोनयन गर्ने निर्णय गरेको जानकारी दिइन्। बैठकले आर्थिक वर्ष २०८१८२ को लागि प्रदेश र स्थानीय तहलाई उपलब्ध गराउने राजश्व बाँडफाँटको ढाँचा र हिस्सा बमोजिम अनुमानित राजश्व सात प्रदेशको लागि ७७ अर्ब ५० करोड, स्थानीय तहका लागि ७७ अर्ब ५० करोड स्वीकृत गरेको छ भने वित्तीय समानीकरण अनुदानको परिमाण सात प्रदेशको लागि ६० अर्ब र स्थानीय तहहरूको लागि ८८ अर्ब स्वीकृत गरिएको उनले बताइन्। बैठकले विकास आयोजनाका लागि प्रयोग हुने राष्ट्रिय वनको क्षेत्रफल र कटान हुने रुख संख्यामा फरक नपर्ने गरी राष्ट्रिय वनको जग्गा प्रयोग गर्न दिनेसम्बन्धी सर्त परिमार्जन गर्न स्वीकृति दिएको छ भने प्रशासन सेवा समूहिकरणतर्फको राजपत्राङ्कीत विशिष्ट श्रेणीको रिक्त सचिव पदमा हरिप्रसाद लम्साललाई बढुवा गर्ने निर्णय गरिएको प्रवक्ता शर्माले जानकारी दिइन्। त्यस्तै बैठकले सरकारे आर्थिक वर्ष २०७९८० को वार्षिक प्रतिवेदन राष्ट्रपतिसमक्ष पेश गर्ने निर्णय पनि गरेको छ।"
बागमती प्रदेशस्तरीय भलिबल प्रतियोगिता वैशाख ७ गतेदेखि,"नुवाकोट : आगामी वैशाख ७ गतेदेखि बागमती प्रदेशस्तरीय भलिबल प्रतियोगिता सञ्चालन हुने भएको छ। नुवाकोटको म्यागङ गाउँपालिकाले सामरीमा प्रतियोगिता सञ्चालन गर्न लागेको हो। प्रतियोगिता वैशाख १२ गतेसम्म सञ्चालन हुने छ। प्रतियोगिताका विजेता भलिबल टिमले उपाधिसँगै नगद तीन लाख तीन हजार ३ सय ३३ रुपैयाँ, द्वितीयले दुई लाख दुई हजार २ सय २२ रुपैयाँ र तृतीयले ५० हजार ५ सय ५५ रुपैयाँसहित शिल्ड, मेडल र प्रमाणपत्र पुरस्कार प्राप्त गर्ने छन्। प्रतियोगितामा एक पालिका टिमको दर्ता शुल्क २० हजार रुपैयाँ तोकिएको छ। विभिन्न जिल्लाको ३० पालिका टिम सहभागी हुने अपेक्षा राखिएको आयोजकले जनाएको छ।"
कपनबाट पेस्तोलसहित एकजना पक्राउ,"काठमाडौं : नेपाल प्रहरीले कपन क्षेत्रबाट पेस्तोलसहित एक जनालाई पक्राउ गरेको छ। जिल्ला प्रहरी परिसर काठमाडौंले चलाएको गुण्डागर्दी तथा अवैध हातहतियार नियन्त्रणसम्बन्धी अभियानका क्रममा पेस्तोलसहित ताप्लेजुङको फुङ्लिङका २८ वर्षीय प्रशान्त पराङदेवा लिम्बूलाई आज पक्राउ गरेको हो। परिसरका प्रवक्ता, प्रहरी उपरीक्षक नवराज अधिकारीले कपन क्षेत्रमा पछिल्लो समयमा गुण्डागर्दी गर्ने र समाजमा भय त्रास सृजना गर्ने गरेको अभियोगमा लिम्बूलाई पक्राउ गरिएको जानकारी दिए। प्रहरीले पक्राउ परेका लिम्बूसँग कटुवा पेस्तोल एक थान, धारिलो चक्कु दुई थान, फलामको हम्बर एक थान, मोबाइल दुई थान र आइफोन एक थान बरामद गरेको छ। पक्राउ परेका लिम्बूसँग आवश्यक अनुसन्धान भइरहेको प्रवक्ता अधिकारीले बताए। रासस"
विद्यालयका लेखापाल र अध्यक्षविरुद्ध भ्रष्टाचार मु्द्दा दायर,"काठमाडौं : दाङको बेला गाउँविकास समित२ मा रहेको जनज्योति माध्यमिक विद्यालयका तत्कालीन लेखापाल चुडामणि पोख्रेल र विद्यालय व्यवस्थापन समितिका तत्कालीन अध्यक्ष जगदिश चौधरीविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले शैक्षिक सत्र २०७२ र २०७३ मा विद्यालयमा अध्ययनरत विद्यार्थीहरूबाट निजी स्रोत शिक्षकलाई तबल खुवाउने बहनामा विभिन्न शीर्षकमा चर्को शुल्क लिइ अनियमितता गरेको पुष्टि हुन आएपछि तत्कालीन लेखापाल पोख्रेल र अध्यक्ष चौधरीविरुद्ध आज विशेष अदालत काठमाडौंमा भ्रष्टाचार मु्द्दा दायर गरेको हो। अख्तियारका प्रवक्ता नरहरि घिमिरेले तत्कालीन लेखापाल पोख्रेलले आर्थिक वर्ष २०७२०७३ मा लेखा श्रेस्ता दुरूस्त नराखेको,रसिदको प्रयोग नगरी रकम लिएको,विद्यार्थीबाट उठाएको रकम मनोमानी खर्च गरेको पुष्टि हुन आएको जानकारी दिए। लेखापाल पोख्रेलविरुद्ध ८ लाख ९२ हजार ६७ रुपैयाँ विगो र विगोबमोजिम सजाय माग गरिएको अख्तियारले जनाएको छ। विद्यालय व्यवस्थापन समितिका अध्यक्ष चौधरीले आफूखुसी २ लाख २० हजार रुपैयाँको चेक काटी रकम निकासा गरेको र निकासा भएको खर्चको विवरणसमेत नराखेको पाइएको अख्तियारले जनाएको छ। उनीविरुद्ध सोही रकम बराबरको विगो माग गरिएको छ।"
पाल्पाकी युवती हत्याका अभियुक्त सार्वजनिक,"पाल्पा : प्रहरीले १९ वर्षीया युवती हत्याका अभियुक्त सार्वजनिक गरेको छ। जिल्लाको रिब्दिकोट गाउँपालिका१ ख्याहाकी पदमा सुनारको बीभत्स हत्या गरेको अभियोगमा छिमेकी सागर भनिने देवलाल सार्कीलाई प्रहरीले आज सार्वजनिक गरेको हो। सुनारको गत मंगलबार दिउँसो १२ बजे धारिलो हतियार प्रयोग गरी हत्या भएको थियो। प्रारम्भिक अनुसन्धानमा हत्यामा संलग्न देखिएकोले लप्सीखोलाका १९ वर्षीय सार्कीलाई पक्राउ गरि सार्वजनिक गरिएको जिल्ला प्रहरी कार्यालय पाल्पाका प्रहरी नायब उपरीक्षक सुगन्ध श्रेष्ठले जानकारी दिए। घटनास्थलबाट प्रहरीले हत्यामा प्रयोग भएका सामग्री बरामद गरेको छ। प्रतिवादीले हत्या गर्दा प्रयोग गरेको धारिलो हतियार (हसिया) एक थान, हत्या गर्दा लगाएको लुगा कालो जिन्स पाइन्ट र रातो टिसर्ट एकएक थान, रातो रङको खादा, कालो रंगको चप्पल एक जोर, मृतकको मोबाइल एक थान र रगतजस्तो रातो पदार्थ लागेको मोबाइलको टेम्पर ग्लास एक थान बरामद गरिएको प्रहरी नायब उपरीक्षक श्रेष्ठले बताए। सुनार गत मंगलबार घरबाट अन्दाजी दुई किलोमिटर टाढाको लप्सीखोलामा कपडा धुन र नुहाउन गएकी थिइन्। उनी दिउँसो साँढे तीन बजेसम्म घर नआएपछि खोजतलास गर्ने क्रममा ४ बजेको समयमा रिब्दिकोट१ खुलखुले गैरास्थित लप्सीखोलाबाट कराम्दीतर्फ जाने गोरेटोमा उनले धुन लगेका कपडा लथालिंग अवस्थामा भेटिएको थियो। सो स्थानबाट अन्दाजी २० मिटर तलपट्टि खरबारीमा सुनारको टाउको, घाँटी, हातमा घाउचोट सहित रगताम्य अवस्थामा मृत फेला परेकी थिइन्। उक्त घटना थाहा हुने बित्तिकै प्रहरीचौकी सर्देवा, हार्थोक, अर्गली र जिल्ला प्रहरी कार्यालयबाट प्रहरी उपरीक्षकसहितको टोली घटनास्थल पुगी हत्याको अनुसन्धान सुरु गरेको थियो। प्रहरीको प्रारम्भिक अनुसन्धानमा धारामा मृतक सुनारले लुगा धोएर डोकोमा हाल्न बेला सामान्य विवाद भएको र लुगा बोकेर घरतर्फ फर्किँदै गर्दा पछाडिबाट अभियुक्त सार्कीले हँसिया प्रहार गरेको खुल्न आएको छ। मृतकको बायाँ पाखुरा, टाउको र पछाडि खप्परमा प्रहार गर्दा मृतक सुनार बाटोबाट अन्दाजी २० मिटर तल खरबारीमा घस्रिदै गई घोप्टो अवस्थामा पुगेको प्रहरीले जनाएको छ। मृतकको टाउकोमा दुईतीनपटक प्रहार गरी मोबाइल समेत लिएर गएको अभियुक्तले प्रहरीलाई बताएको प्रहरी नायब उपरीक्षक श्रेष्ठले जानकारी दिए। मृतक सुनारको शव शवपरीक्षणका लागि रुपन्देहीस्थित लुम्बिनी प्रादेशिक अस्पतालमा राखिएको छ।"
आयरल्यान्ड एले नेपाल एलाई दियो २२३ रनको लक्ष्य,"काठमाडौं : आयरल्यान्ड एले नेपाल एलाई २२३ रनको लक्ष्य प्रस्तुत गरेको छ। त्रिबि क्रिकेट मैदानमा शुक्रबार टस हारेर ब्याटिङ गरेको आयरल्यान्डले निर्धारित ओभरको खेलमा ५ विकेट गुमाएर २२२ रन बनायो। आयरल्यान्डका लागि पिटर मुरले सर्वाधिक ४९ रन बनाए। त्यस्तै केड कारमिचेलले ३८, स्टेफेन दोहनीले ३४, निल रकले ३८ र ग्रेथ डीलेनीले अविजित ३० रन बनाए। नेपालका लागि कमलर ऐरीले ३ विकेट लिए। त्यस्तै सागर ढकाल र आरिफ शेखले ११ विकेट लिए।"
वित्त व्यवस्थापन ऐनलाई समसामयिक बनाउन संशोधनको प्रक्रिया अघि बढिसक्यो : प्रधानमन्त्री (पूर्णपाठ),"काठमाडौं : प्रधानमन्त्री पुष्पकमल दाहाल प्रचण्डले ठूला आयोजनामा भएका कामकारबाहीको नियमित अनुगमन गरेर निर्धारित लागत र समयसीमा भित्रै आयोजना सम्पन्न हुने बताएका छन्। राष्ट्रिय सरोकार तथा समन्वय समितिको प्रतिवेदनमाथि राष्ट्रियसभाका सदस्यहरूले उठाएका प्रश्नहरूको जवाफ दिँदै प्रधानमन्त्री प्रचण्डले राष्ट्रिय गौरवका तथा रूपान्तरणकारी आयोजना र पहिलो प्राथमिकता प्राप्त ठूला आयोजना समयमै सम्पन्न हुने अवस्था सिर्जना गरिने बताएका हुन्। प्रधानमन्त्री दाहालले भने,'ठूला आयोजना कार्यान्वयनको अनुगमनका लागि छुट्टै निर्देशिका जारी गर्ने तयारीमा सरकार रहेको छ। योजना आयोगको संयोजनमा राष्ट्रिय गौरवका तथा रूपान्तरणकारी आयोजना र पहिलो प्राथमिकता प्राप्त ठूला आयोजनाको संयुक्त अनुगमन गरी प्राप्त पृष्ठपोषणलाई तत्काल कार्यान्वयन गर्ने व्यवस्था मिलाइएको छ,निर्धारित लागत र समयसीमाभित्रै आयोजना सम्पन्न हुने सुनिश्चित गर्न सम्बन्धित निकायलाई निर्देशित गरिसकेको छु ।' प्रधानमन्त्री दाहालले सरकारले आर्थिक कार्यविधि तथा वित्तीय उत्तरदायित्व ऐन, २०७६ मा संशोधन गरेर नीति कार्यक्रम र बजेट प्रस्तुत गर्ने समयावधि परिवर्तन गरेको बताए। उनले नीति तथा कार्यक्रममा पर्याप्त छलफल गर्ने समय हुने र सोही आधारमा बजेट प्रस्ताव गर्न सहज हुने विश्वास व्यक्त गरे। संघीयता प्रणालीको प्रभावकारी कार्यान्वयनसहित संघीय लोकतान्त्रिक गणतन्त्रलाई सुदृढ तुल्याउन सरकार प्रतिवद्ध रहेको उनको भनाइ छ। यसैगरी प्रधानमन्त्री दाहालले वित्त व्यवस्थापन ऐनलाई समसामयिक बनाउन संशोधनको प्रक्रिया अघि बढिसकेको जानकारी दिए। राष्ट्रियसभामा प्रधानमन्त्रीको सम्बोधन सम्माननीय अध्यक्ष महोदय, राष्ट्रिय सभामा पेस भएको राष्ट्रिय सरोकार तथा समन्वय समितिको तहगत अन्तरसम्बन्ध र समन्वय विषयक अध्ययन प्रतिवेदनमाथि यस सम्मानित सदनमा आज भएको छलफल महत्वपूर्ण छ । यो छलफलबाट संघीयताको प्रभावकारी कार्यान्वयन तथा तीनै तहको कार्यक्षेत्र एवं कार्यसम्पादनका क्षेत्रमा देखिएका कतिपय समस्याहरू समाधान गर्न मद्दत पुग्ने छ । सरकारले प्रतिवेदनमा औंल्याइएका समस्या तथा सुझावहरूलाई उच्च महत्व दिएर कार्यान्वयन गर्ने प्रतिबद्धता व्यक्त गर्दछु । संघर्ष, त्याग, बलिदानको जगमा केन्द्रीकृत राज्यप्रणालीको अधिकार तथा श्रोतको संरचनालाई संघीयताअनुरुप पुनर्संरचना गरी अभ्यास गरिएको छ। संघीयताको मूल मर्म नै तीनवटै तहबीच अधिकार र श्रोतको समन्यायिक अभ्यास र वितरण हो । त्यसैले तहगत अन्तरसम्बन्ध र समन्वयसँग जोडिएका समस्याहरू सम्बोधन नगरी संघीयताको सही अभ्यास गर्न सकिँदैन । सरकारले यो विषयलाई गम्भीरतापूर्वक लिँदै अन्तरप्रदेश समन्वय तथा कार्यविस्तृतिकरणका विषय टुंग्याउने र राष्ट्रिय सभाको संघीयता कार्यान्वयन अध्ययन तथा अनुगमन संसदीय विशेष समितिका निर्देशनहरू कार्यान्वयनमा रहेको जानकारी गराउन चाहन्छु। संघीय प्रणालीलाई व्यवस्थित तथा सुदृढ पार्न अत्यन्तै आवश्यक र महत्वपूर्ण ऐनहरू तर्जुमा गर्ने विषयमा सरकार गम्भीर छ । नेपालको संविधान जारी भएपछि संघीयता र मौलिक हकलाई कार्यान्वयन गर्न १९२ वटा नयाँ ऐन जारी भई सोअन्तर्गत नियमावलीहरूसमेत निर्माण भई कार्यान्वयनमा रहेका छन् । राष्ट्रिय सभाको संघीयता कार्यान्वयन सम्बन्धी अध्ययन तथा अनुगमन संसदीय विशेष समितिको प्रतिवेदन, २०८० र विधायन व्यवस्थापन समितिको संविधान बमोजिम बन्न बाँकी कानुनहरूको अध्ययन प्रतिवेदन, २०८० को सुझाव बमोजिम ११७ वटा ऐनहरू पहिचान गरिएकोमा प्राथमिकताक्रम निर्धारण गरी विधेयक तर्जुमा सम्बन्धी काम अगाडि बढाइएको छ। यसैगरी कानुन, न्याय तथा संसदीय मामिला मन्त्रालयले सहमति दिएका तर संघीय संसदमा पेश हुन बाँकी विधेयकहरूको सङ्ख्या २१ रहेको छ भने ७ वटा विधेयक कानुन, न्याय तथा संसदीय मामिला मन्त्रालयमा तर्जुमा सहमतिको क्रममा रहेका छन् । यसबाहेक बाँकी विधेयकहरू सम्बन्धित मन्त्रालयहरूले मस्यौदा गरिरहेको अवस्था जानकारी गराउन चाहन्छु। संघीय प्रणाली सुदृढ गर्न महत्वपूर्ण रहेका संघीय शिक्षा विधेयक र संघीय निजामती सेवा विधेयक सम्मानित प्रतिनिधि सभामा दर्ता भएको छ । यसैगरी प्रहरी समायोजन ऐनको कार्यान्वयनका लागि आवश्यक रहेको संघीय प्रहरी सम्बन्धी विधेयक, सार्वजनिक खरिद ऐन, जग्गा प्राप्ति सम्बन्धी ऐन, राष्ट्रिय निकुञ्ज तथा वन्यजन्तु सम्बन्धी ऐन, भूमि लगायतका सम्बन्धित ऐनमा संशोधन सम्बन्धी विधेयकहरू तर्जुमाको अन्तिम चरणमा रहेका छन् । यसबाट प्रतिवेदनले उल्लेख गरेका कतिपय कानुनी र नीतिगत समस्या हल हुनेछ। सम्माननीय अध्यक्ष महोदय, तीन तहका सरकारबीच कार्यात्मक समन्वयका लागि सङ्घ, प्रदेश र स्थानीय तह समन्वय तथा अन्तरसम्बन्ध ऐन, २०७७ बमोजिम समन्वयका संरचनाहरू क्रियाशील भएका छन्। संघीय शासन प्रणाली प्रभावकारी कार्यान्वयनका लागि तहगत अन्तरसम्बन्धलाई बलियो बनाउँदै तीनवटै तहबीच देखिएका समस्या समाधान गर्न संविधानले परिकल्पना गरेका संरचनाहरूलाई प्रभावकारीरुपमा परिचालन गर्ने उद्देश्यले मेरो नेतृत्वमा सरकार गठन भएपछि मेरो अध्यक्षतामा राष्ट्रिय समन्वय परिषदको बैठक पहिलोपटक पोखरामा सम्पन्न भएको यहाँहरूलाई अवगत नै छ । प्रतिवेदनमा औंल्याइएबमोजिम संविधान जारी भएलगत्तै यो अभ्यास सुरु हुनुपर्ने भएपनि राष्ट्रिय समन्वय परिषद क्रियाशील हुन सकेको थिएन । तर मैले यो विषयलाई गम्भीरतापूर्वक लिँदै राष्ट्रिय समन्वय परिषदको संरचनालाई नियमित बैठक आयोजना गरी क्रियाशील बनाइएको छ । बैठकले यसअघि तर्जुमा भएको कार्यविस्तृतिकरणले संघीयताको मर्मलाई समेटन नसकेको निष्कर्षसहित यसलाई परिमार्जन गर्न सिफारिस समिति गठन गरेको, सिफारिस समितिलाई पृष्ठपोषण गर्न प्रधानमन्त्री तथा मन्त्रिपरिषदको कार्यालयका सम्बन्धित क्षेत्रको जिम्मेवारी भएका सचिवहरूको संयोजकत्वमा विज्ञसहित क्षेत्रगत समिति गठन गरिएको र समितिको प्रतिवेदनमाथि समन्वय परिषदको दोश्रो बैठकमा छलफल भएको जानकारी गराउन चाहन्छु । प्रतिवेदनमाथि प्राप्त सुझावहरूलाई समेत समेटर यसलाई अन्तिम रुप दिन उपप्रधानमन्त्री एवं भौतिक पूर्वाधार तथा यातायात मन्त्रीको संयोजकत्वमा मुख्यमन्त्रीसहित रहने गरी उच्चस्तरीय समिति गठन भइ यसलाई अन्तिमरुप दिने कार्य भइरहेको छ ।कार्यविस्तृतिकरणको प्रतिवेदन तयार भएपछि तहगत अन्तरसम्बन्ध, अधिकार क्षेत्रको बाँडफाँड तथा अन्तर तह समन्वयका बारेमा यहाँ छलफलमा उठेका विषयहरू, कार्यसम्पादनमा देखिएका समस्या तथा अस्पष्टताहरू अन्त्य हुने र यो संघीय प्रणाली कार्यान्वयनको कोशेढुंगा सावित हुने विश्वास लिएको छु । यसैगरी प्रदेश र स्थानीय तहबीच वा प्रदेशभित्रका एकभन्दा बढी जिल्लाभित्रका स्थानीय तहबीचको समन्वय र अन्तरसम्बन्धलाई व्यवस्थित गर्न मुख्यमन्त्रीको संयोजकत्वमा रहेको प्रदेश समन्वय परिषद एवं विषयगत समितिका बैठक लगायतका अभ्यासहरू यो बीचमा भएको जानकारी गराउन चाहन्छु । यी बैठकमा भएका छलफलहरूबाट संविधानअनुरुप संघीयता कार्यान्वयन गर्न आवश्यक कानुनी, नीतिगत तथा संरचनागत विषयहरू पहिचान भएका छन् । प्रदेश तथा स्थानीय तहलाई आवश्यक पर्ने कर्मचारी सधै अभाव हुने र कर्मचारीको सरुवा प्रणाली व्यवस्थित नहुँदा काम कारवाहीमा बाधा परिरहेको विषयमा म गम्भीर छु । यस विषयमा हिजो मात्रै सम्पन्न राष्ट्रिय विकास समस्या समाधान समितिको बैठकमा समेत छलफल भएको छ। यसको उचित समाधानका लागि तत्काल कार्य अघि संघीय मामिला तथा सामान्य प्रशासन मन्त्रालयलाई समेत निर्देशित गरिसकिएको छ। सम्माननीय अध्यक्ष महोदय, वित्तीय संघीयतालाई थप सुदृढ गर्न सरकारले गम्भीरताका साथ कार्य अघि बढाएको छ। यसै साता मात्रै वित्तीय संघीयताका क्षेत्रमा अवलम्बन गरिएका अभ्यासलाई संविधानको मर्मअनुरुप सुदृढ गर्न राष्ट्रिय समन्वय समिति एवं राष्ट्रिय विकास समस्या समाधान समितिको बैठकमा छलफल गरिएको छ । राष्ट्रिय प्राकृतिक श्रोत तथा वित्त आयोगले ऐन बमोजिम २०७६ मा नेपाल सरकारलाई पाँच वर्षका लागि राजस्व बाँडफाँडसम्बन्धी सिफारिस गरेबमोजिम बाँडफाँट सम्बन्धी कार्य भइरहेको छ । यसबीचमा तीन तहबीच राजस्व बाँडफाँटका सम्बन्धमा उठेका बिभिन्न सवाल र अनुभव समेत समेटेर विद्यमान मापदण्डलाई थप वस्तुनिष्ठ, व्यवहारिक एवं वैज्ञानिक बनाई राष्ट्रिय प्राकृतिक श्रोत तथा वित्त आयोग ऐन २०७४ को दफा १५ बमोजिम आगामी आर्थिक वर्षमा बाँडफाँटका सूचकहरू पुनरावलोकन गर्न आयोगले कार्य प्रारम्भ गरिसकेको छ । यसबाट तीन तहबीच श्रोतको न्यायोचित वितरण सुनिश्चित हुनेछ । तहगत सरकारबीच प्राकृतिक श्रोतको बाँडफाँट तथा उपयोगका सन्दर्भमा देखिएका विवादहरू समाधान गर्न प्राकृतिक स्रोत परिचालनसम्बन्धी एकीकृत कानुनको मस्यौदा कार्य अगाडि बढाइएको छ। नेपालको संविधानबमोजिम प्रदेश र स्थानीय तहमा गरिने वित्तीय हस्तान्तरण सम्बन्धी कार्यलाई थप प्रभावकारी समन्यायिक र सन्तुलित बनाउँदै लगिनेछ। हाल प्रदान गरिँदै आएका चार प्रकारका अनुदानहरूमध्ये समानीकरण अनुदानलाई क्रमशः वृद्धि गर्ने, सशर्त अनुदानलाई घटाउँदै जाने नीति सरकारले लिने छ। समपूरक र विशेष अनुदानलाई समेत थप प्रभावकारी बनाउँदै लगिनेछ । तीन तहबीच राजस्वको अधिकारका सम्बन्धमा संघीयता कार्यान्वयनका लागि गठन भएका बिभिन्न उच्चस्तरीय संरचनाहरूको नियमित बैठकमा आएका सुझावहरूलाई समेत ध्यानमा राखेर वित्तीय संघीयतालाई प्रभावकारी कार्यान्वयनका लागि आवश्यक पहल भइरहेको छ । हाल प्रचलित अन्तरसरकारी वित्त व्यवस्थापन ऐनलाई समसामयिक बनाउन संशोधनको प्रक्रियासमेत अघि बढेको छ। यसले तीन तहबीच राजस्व बाँडफाँटमा देखिएका विद्यमान समस्या समाधान गर्नेछ । राष्ट्रीय प्राकृतिक श्रोत तथा वित्त आयोगले वित्तीय हस्तान्तरणको सूत्र द्वितियक तथ्यांकमा आधारित भई तयार गर्ने भएकोले वित्तीय हस्तान्तरणलाई थप समन्यायिक र यथार्थपरक बनाउन राष्ट्रिय तथ्यांक कार्यालयबाट स्थानीय तहसम्मको खण्डीकृत स्तरीकृत र अद्यावधिक तथ्यांक प्रणालीको विकास गर्ने कार्य भइरहेकोले यस प्रणालीबाट प्राप्त हुने तथ्यांकका आधारमा वित्तीय हस्तान्तरणलाई थप वस्तुगत बनाउनेछ।संघीयताको सफल कार्यान्व्यनका लागि वित्तिय संघीयताका क्षेत्रमा देखिएका विभिन्न समस्याहरू कानुनी, नीतिगत र संस्थागत सुधारमार्फत समाधान गर्न सरकार प्रतिबद्ध रहेको छ। विकास आयोजना निर्माण, बजेट विनियोजन तथा कार्यान्वयनका क्रममा तीन तहबीच उचित समन्वय हुन नसक्दा समेत कतिपय समस्या सिर्जना भएका छन्। संविधानमा उल्लिखित संघ, प्रदेश र स्थानीय तहबीचको सम्बन्धमा सिद्धान्त, एकल तथा साझा अधिकारको सूचिलगायतको मार्गनिर्देशनमा संघ, प्रदेश तथा स्थानीय तहमा सञ्चालन हुने आयोजनाको वर्गीकरणको आधार तथा मापदण्ड निर्धारण गर्ने उद्देश्यले आयोजना वर्गीकरणको आधार तथा मापदण्ड २०८० निर्देशिका जारी गरिएको छ । यो निर्देशिकाले संघ, प्रदेश र स्थानीय तहबाट सञ्चालन हुने आयोजना तथा साझा अधिकार क्षेत्रका आयोजनाको समेत वर्गीकरण स्पष्ट पारिएको छ । ठूला आयोजना कार्यान्वयनको अनुगमनका लागि छुट्टै निर्देशिका जारी गर्ने तयारीमा सरकार रहेको छ। राष्ट्रिय योजना आयोगको संयोजनमा राष्ट्रिय गौरवका तथा रूपान्तरणकारी आयोजना र पहिलो प्राथमिकता प्राप्त ठूला आयोजनाको संयुक्त अनुगमन गरी प्राप्त पृष्ठपोषणलाई तत्काल कार्यान्वयन गर्ने व्यवस्था मिलाई निर्धारित लागत र समयसीमाभित्रै आयोजना सम्पन्न हुने सुनिश्चित गर्न राष्ट्रिय योजना आयोग र सम्बन्धित मन्त्रालयहरूलाई हिजै मात्र मैले राष्ट्रिय विकास समस्या समाधान समितिको बैंठकमा निर्देशित गरिसकेको छु।यसैगरी सरकारले आर्थिक कार्यविधि तथा वित्तीय उत्तरदायित्व ऐन, २०७६ मा संशोधन गरेर नीति कार्यक्रम र बजेट प्रस्तुत गर्ने समयावधि परिवर्तन गरेको छ। यसबाट नीति तथा कार्यक्रममा पर्याप्त छलफल गर्ने समय हुने र सोही आधारमा बजेट प्रस्ताव गर्न सहज हुने विश्वास लिएको छु। अन्त्यमा, संघीयता प्रणालीको प्रभावकारी कार्यान्वयनसहित संघीय लोकतान्त्रिक गणतन्त्रलाई सुदृढ तुल्याउन सरकार प्रतिवद्ध रहेको जानकारी गराउँदै संघीयता कार्यान्वयनका निम्ति यहाँहरूले लिनुभएको सकारात्मक पहलका निम्ति हार्दिक आभार व्यक्त गर्दै विदा हुन्छु।"
भन्सार छलेर भित्राइएको सामग्री बरामद,"भैरहवा : रुपन्देहीमा भन्सार छलेर भित्राइएको सामग्री बरामद भएको छ। सशस्त्र प्रहरी बल, नेपाल नम्बर २७ गण हेडक्वाटर रुपन्देहीले भारतबाट अवैध रुपमा भन्सार छलेर भित्राइएको सामग्रीहरू बरामद भएको छ। गणका एसपी आनन्द थापाको कमान्डमा खटिएको टोलीले सियारी गाउँपालिका७ कनरीबाट ७ लाख ५४ हजार बढी रुपैयाँ बराबरको कस्मेटिक सामग्री र चप्पल बरामद गरेको सशस्त्र नम्बर २७ गण का डीएसपी मोहन न्यौपानेले जानकारी दिए। साथै ढुवानीमा प्रयोग गरिएको लु १ ज ३५१० नम्बरको मिनी गाडी (छोटा हात्ती)समेत नियन्त्रणमा लिइएको उनले बताए। बरामद सामग्री र गाडी आवश्यक कारबाहीका लागि भैरहवा भन्सार कार्यालय पठाइएको सशस्त्र प्रहरीले जनाएको छ।"
"राष्ट्रियसभामा प्रधानमन्त्रीको जवाफ प्रहरी समायोजनमा देखिएका समस्या सुल्झियो, छिट्टै कार्यान्वयनमा जाँदैछ","काठमाडौं : प्रधानमन्त्री पुष्पकमल दाहालले राष्ट्रिय सरोकार तथा समन्वय समितिको तहगत अन्तरसम्बन्ध र समन्वय विषयक अध्ययन प्रतिवेदनमा औंल्याइएका सुझाव सरकारले उच्च महत्त्व दिएर कार्यान्वयन गर्ने बताएका छन्। राष्ट्रिय सरोकार तथा समन्वय समितिको प्रतिवेदनमाथि राष्ट्रियसभाका सदस्यहरूले उठाएका प्रश्नहरूको जवाफ दिँदै प्रधानमन्त्री दाहालले संघीयता कार्यान्वयनलाई प्रभावकारी तुल्याउन सरकार प्रतिबद्ध रहेको बताए। 'संघीयताको प्रभावकारी कार्यान्वयन तथा तीनै तहको कार्यक्षेत्र एवं कार्यसम्पादनका क्षेत्रमा देखिएका समस्याहरू समाधान गर्न प्रतिवेदन सहयोगी हुनेछ। प्रतिवेदनमा औंल्याइएका समस्या तथा सुझावहरूलाई उच्च महत्त्व दिएर कार्यान्वयन गर्न सरकार प्रतिबद्ध छ,' उनले भने। संघीयताको मूल मर्म तीनवटै तहबीच अधिकार र श्रोतको समन्यायिक अभ्यास र वितरण भएको बताउँदै प्रधानमन्त्री दाहालले तहगत अन्तरसम्बन्ध र समन्वयसँग जोडिएका समस्याहरू सम्बोधन नगरी संघीयताको सही अभ्यास गर्न नसकिने बताए। प्रधानमन्त्रीले संघीयता कार्यान्वयनलाई सरकारले गम्भीरतापूर्वक लिँदै अन्तरप्रदेश समन्वय तथा कार्यविस्तृतीकरणका विषय टुङ्ग्याउने र राष्ट्रियसभाको संघीयता कार्यान्वयन अध्ययन तथा अनुगमन संसदीय विशेष समितिका निर्देशनहरू कार्यान्वयनमा रहेको प्रधानमन्त्री दाहालको भनाइ छ। संघीय प्रणालीलाई व्यवस्थित तथा सुदृढ गर्न आवश्यक ऐनहरू तर्जुमा गर्ने विषयमा सरकार गम्भीर रहेको उल्लेख गर्दै प्रधानमन्त्री दाहालले संविधान जारी भएपछि संघीयता र मौलिक हकलाई कार्यान्वयन गर्न १९२ वटा नयाँ ऐन जारी भई सोअन्तर्गत नियमावलीहरूसमेत तयार भई कार्यान्वयनमा रहेको बताए। उनले राष्ट्रियसभाको संघीयता कार्यान्वयनसम्बन्धी अध्ययन तथा अनुगमन संसदीय विशेष समितिको प्रतिवेदन, २०८० र विधायन व्यवस्थापन समितिको संविधान बमोजिम बन्न बाँकी कानुनहरूको अध्ययन प्रतिवेदन, २०८० को सुझावका आधारमा विधेयक तर्जुमासम्बन्धी काम अगाडि बढाइएको बताए। 'कानुन, न्याय तथा संसदीय मामिला मन्त्रालयले सहमति दिएका तर संघीय संसद्मा पेस हुन बाँकी विधेयकहरूको सङ्ख्या २१ रहेका छन्, सात वटा विधेयक कानुन, न्याय तथा संसदीय मामिला मन्त्रालयमा तर्जुमा सहमतिको क्रममा रहेका छन्,' प्रधानमन्त्रीले भने, 'बाँकी विधेयकहरू सम्बन्धित मन्त्रालयले मस्यौंदा बनाइरहेको छ।' संघीय प्रणाली सुदृढ गर्न महत्त्वपूर्ण रहेका संघीय शिक्षा विधेयक र संघीय निजामती सेवा विधेयक प्रतिनिधिसभामा दर्ता भएको जानकारी दिँदै प्रधानमन्त्री दाहालले प्रहरी समायोजन ऐनको कार्यान्वयनका लागि आवश्यक रहेको संघीय प्रहरीसम्बन्धी विधेयक, सार्वजनिक खरिद ऐन, जग्गा प्राप्ति सम्बन्धी ऐन, राष्ट्रिय निकुञ्ज तथा वन्यजन्तुसम्बन्धी ऐन, भूमिसँग सम्बन्धित ऐनमा संशोधनसम्बन्धी विधेयकहरू तर्जुमाको अन्तिम चरणमा रहेको बताए। 'यसबाट प्रतिवेदनले उल्लेख गरेका कतिपय कानुनी र नीतिगत समस्या हल हुनेछ,' उनले भने।"
दुर्गम गाउँमा सामुदायिक स्वास्थ्य इकाई,"बेनी : भौगोलिक रुपमा विकट र दुर्गम क्षेत्रमा पर्ने म्याग्दीको रघुगंगा गाउँपालिका६ ठाडाखानीमा सामुदायिक स्वास्थ्य इकाई स्थापना भएको छ। रघुगंगा गाउँपालिकाले स्वास्थ्य एकाइ स्थापना गरेपछि स्थानीयवासीले सामान्य बिरामी पर्दासमेत औषधि उपचारका लागि पुरै दिन खर्चेर स्वास्थ्य संस्था पुग्नुपर्ने बाध्यताबाट मुक्ति पाएका छन्। वडाध्यक्ष मनकुमार शेरपुञ्जाका अनुसार करिब २०० घरधुरीको बसोबास रहेको ठाडाखानीबाट वडा स्तरको स्वास्थ्य चौकी रहेको पाखापानी पुग्न, उपचार गर्न र फर्कर्दा पुरै दिन समय खर्चनुपर्ने समस्या थियो। एकाइ खुलेपछि गाउँमै आधारभूत स्वास्थ्य सेवा पाएर राहत मिलेको छ। ठाडाखानीमा अल्पसङख्यक छन्त्याल समुदायको बढी बसोबास छ। भीर र जंगलको बाटो भएर स्वास्थ्य संस्था पुग्न सास्ती भएको थियो। वडा सदस्य टेकजित छन्त्यालले आधारभूत औषधि उपचार सेवा नपाएर ज्यान गुमाउनुपर्ने बाध्यता हटेकामा खुशी व्यक्त गरे। एकाइ सञ्चालनका लागि गाउँपालिकाले ६ लाख ५० हजार रुपैयाँ बजेटबाट भवन र एकएक जना अहेव र सहयोगीको व्यवस्था गरेको वडा अध्यक्ष शेरपुञ्जाले बताए। स्वास्थ्य परीक्षण, परामर्श र निःशुल्क औषधि वितरण सम्बन्धी सेवा दिइने गाउँपालिकाका अध्यक्ष भबबहादुर भण्डारीले बताए। रघुगंगाको ठाडाखानी, कुइनेखानी, रायखोर, दर्मीजा, बादुक, राममन्दिर र मौवाफाँटमा स्वास्थ्य एकाइ स्थापना गरेर स्वास्थ्य सेवा विस्तार गरिएको छ। वडा स्तरका स्वास्थ्य संस्थामा पुगेर सेवा लिन अपायक पर्ने गाउँमा इकाई स्थापना गरेर सेवा विस्तार गरिएको अध्यक्ष भण्डारीले बताए।"
सामाजिक सञ्जालको दुरुपयोगले आत्महत्या बढ्यो,"वीरगन्ज : पर्सा जिल्लामा केही वर्ष यता आत्महत्या गर्नेको संख्या बढ्दै गएको छ। जिल्ला प्रहरी कार्यालयको तथ्यांक अनुसार पर्सामा विगत तीन वर्ष यता आत्महत्या गर्नेको संख्या बर्सेनि बढेको देखिन्छ। पर्सामा आर्थिक वर्ष २०७८७९ मा आत्महत्या गर्नेको संख्या १ सय थियो भने आर्थिक वर्ष २०७९८० मा त्यो संख्या बढेर ११७ पुगेको थियो। चालु आर्थिक वर्षको आठ महिनामा मात्रै पर्सामा ८८ जनाले आत्महत्या गरेको जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले जानकारी दिए। आर्थिक वर्ष २०७८७९ देखि चालु आर्थिक वर्षको फागुन महिनासम्म पर्सामा ३ सय ५ जनाले आत्महत्या गरेका छन्। त्यसमध्ये महिला र बालबालिकाको संख्या बढी छ। आत्महत्या गरेका ३ सय ५ जनामध्ये महिला र बालबालिकाको संख्या १ सय ७० रहेको प्रहरी नायब उपरीक्षक थापाले बताए। आर्थिक वर्ष २०७८७९ देखि चालु आर्थिक वर्षको फागुन महिनासम्म पर्सामा महिला १ सय २, बालिका ४८ र बालक २० जनाले आत्महत्या गरेको पर्सा प्रहरीको तथ्यांकमा उल्लेख छ। यस्तै उक्त अवधिमा आत्महत्या गर्ने पुरुषको संख्या १ सय ३५ जना रहेका छन्। आत्महत्या गरेका ३ सय ५ जनामध्ये २ सय ६८ जनाले पासो लगाएर र ३७ जनाले विष सेवन गरेर आत्महत्या गरेको थापाले जानकारी दिए। प्रहरी नायब उपरीक्षक थापाका अनुसार जिल्लामा पछिल्लो समय आत्महत्या गर्नेको संख्या बढ्दै जानुमा सामाजिक सञ्जालको दुरुपयोग, उमेर परिपक्व नभइ हुने प्रेम सम्बन्ध, महत्वकांक्षी जीवनशैली, पारिवारिक कलह, मानसिक तनाव,घरेलु हिंसा लगायत विभिन्न कारणहरू रहेका छन्। तीमध्ये अहिलेको बढ्दो सूचना प्रविधि र सामाजिक सञ्जालको दुरुपयोग एक मुख्य कारण रहेको थापाले बताए। उनका अनुसार प्रहरी कार्यालयमा दर्ता भएका आत्महत्या घटना सम्बन्धी मुद्दाको प्रहरीले अनुसन्धान गर्ने क्रममा आत्महत्या गर्नेको संख्या बढ्नुको कारणमा धेरै जसो घटना अहिलेको सूचना प्रविधि र सामाजिक सञ्जालको बढ्दो दुरुपयोग भेटिएको छ। थापाले भने,सामाजिक सञ्जालमा मान्छेले अरूको विलासिता जीवनशैली देख्छ। त्यसपछि उसले आफ्नो पनि त्यस्तै जीवनशैली होस् भन्ने सपना देख्न थाल्छ। तर उसले अपेक्षा गरे अनुसारको उसको वा परिवारको आर्थिक हैसियत हुँदैन। त्यसपछि उ मानसिक तनावमा पर्छ। अनि डिप्रेसनमा गएर उसले आत्महत्याको बाटो रोज्छ। यस्तै उमेर परिपक्व नभई बालबालिका वा किशोरकिशोरी प्रेम सम्बन्धमा पर्ने र पछि गएर उक्त प्रेम सम्बन्ध सफल नभएपछि मानसिक तनाव आएर आत्महत्या गर्ने प्रवृत्ति पनि देखिएको थापाले बताए। यसमा पनि सामाजिक सञ्जाल नै जोडिएको थापाले बताए। उनले भने,अहिले हरेक केटाकेटीको हातमा मोबाइल छ। फेसबुक, ह्वाट्सअप, इन्स्टाग्राम चलाउँछन्। सोसल मिडिया मार्फत नै चिनजान हुन्छ। त्यो चिनजान विस्तारै प्रेम सम्बन्धमा परिणत हुन्छ। तर परिवारको अस्वीकार्यता वा अन्य कारणले उक्त प्रेम सम्बन्ध असफल भएपछि तनावमा आएर आत्महत्यासम्म गर्छन्। यस्तै दाइजो वा अन्य कारणले घरभित्र हुने घरेलु हिंसा,पारिवारिक कलह, परिवारको कमजोर आर्थिक अवस्था, विभिन्न कारणले हुने तनावको व्यवस्थापन गर्न नसक्नु इत्यादि कारणले पनि आत्महत्या गर्नेको संख्या बढ्ने गरेको प्रहरी नायब उपरीक्षक थापाले बताए। बढ्दो आत्महत्याको घटना न्यूनीकरणका लागि प्रहरीले बेलाबेलामा लक्षित समूहका बीचमा सचेतनामुलक कार्यक्रमहरू गर्दै आएको पनि थापाले बताए। यद्यपि यो सबैको सरोकारको विषय भएकाले यसलाई न्यूनीकरण गर्न स्थानीय सरकार, सामाजिक संघसंस्था र अभिभावक वा परिवारका सदस्यको भूमिका पनि महत्वपूर्ण रहेको थापाले बताए। उनले भने,सबै भन्दा पहिले अभिभावकले यदि परिवारको कोही पनि सदस्य तनावमा परेको छ भने उसको गतिविधि नियाल्नु पर्छ। उ के कारणले तनावमा परेको हो त्यसबारे सोधीखोजी गरेर समाधानको उपायमा लाग्नुपर्छ। यदि बेलैमा उसको तनाव व्यवस्थापन गर्न सकियो भने उसले कुनै अप्रिय बाटो रोज्न नै पाउँदैन।"
लोकेश र आरिफको उत्कृष्ट इनिङका बावजुद आयरल्यान्ड 'ए'सँग हार्यो नेपाल 'ए',"काठमाडौं : नेपाल ए २१ रनले पराजित भएको छ। टियु क्रिकेट मैदानमा शुक्रबार भएको टी२० शृंखलाको पहिलो खेलमा नेपाल ए आयरल्यान्डसँग २१ रनले पराजित भएको हो। लोकेश बम र आरिफ शेखले उत्कृष्ट पारी खेल्दै नेपाललाई जित नजिक पुर्याए पनि अन्तिमका ६ खेलाडीको ब्याट नचल्दा नेपाल पराजित भएको हो। अन्तिम ६ जना खेलाडीले ६ रन मात्र बनाएका थिए। किरन ठगुन्ना २, बासिर अहमद ३ र सागर ढकाल १ रन बनाउँदा रासिद खान, कम ऐरी र हेमन्त धामी शून्य रनमै आउट भए। त्यसअघि लोकेश र आरिफले ४६ बलमा १२१ रनको उत्कृष्ट पारी खेलेका थिए। लोकेश बम शतकसहित १०६ रनमा आउट हुँदा आरिफ ४९ रनमा आउट भए। त्यस्तै कप्तान विनोद भण्डारीले १६ र अर्जुन घर्तीले ३ रन बनाउँदा देव खनाल शून्य रनमै आउट भएका थिए। यसअघि टस हारेर ब्याटिङ गरेको आयरल्यान्ड एले निर्धारित ओभरको खेलमा ५ विकेट गुमाएर २२२ रन बनाएको थियो। आयरल्यान्डका लागि पिटर मुरले सर्वाधिक ४९ रन बनाए। त्यस्तै केड कारमिचेलले ३८, स्टेफेन दोहनीले ३४, निल रकले ३८ र ग्रेथ डीलेनीले अविजित ३० रन बनाए।"
आयरल्यान्ड एविरुद्ध लोकेश बमको शतक प्रहार,काठमाडौं : लोकेश बमले आयरल्यान्ड एविरुद्ध शतक प्रहार गरेका छन्। टियु क्रिकेट मैदानमा शुक्रबार भएको बमले शतक प्रहार गरेका हुन्। उनले ५२ बलमा शतक प्रहार गरेका हुन्। उनले ८ चौका र ८ छक्का प्रहार गरेका हुन्। उनी १०६ रन बनाएर आउट भए।
क्रिप्टो संस्थापक ब्याङ्म्यान फ्राइडलाई २५ वर्ष जेल सजाय,न्यूयोर्क : क्रिप्टो कारोबारका क्रममा ठूलो अनियमितता र ठगी गरेको आरोप लागेका साम ब्याङ्कम्यानफ्राइडलाई अमेरिकी अदालतले २५ वर्षको जेल सजाय सुनाएको छ। अमेरिकी जिल्ला न्यायाधीश लेविस कप्लानले फ्राइडले आफूमाथि लागेका आरोपप्रति कुनै पश्चाताप नमानेको बताएका छन्। छोटो अवधिमै अर्बपतिको सूचीमा परेका फ्राइडले जानाजान वित्तीय कानुनहरू आफूले उल्लङ्घन नगरेको दाबी गर्दै आएका थिए। फ्राइडले अदालतसामु आफूले गल्ती भएको स्वीकार गरेपनि वित्तीय अपराध गरेकामा कुनै पश्चाताप गरेका थिएनन्। न्यायाधीश कप्लानले फ्राइडलाई २५ वर्षको जेल सजाय तोक्नुका साथै अरु तीन वर्ष निगरानीमा राख्नेगरी आदेश दिएका छन्। फ्राइडलाई ११ अर्ब अमेरिकी डलर भुक्तानी गर्न पनि आदेश दिइएको छ। उनले यो रकम विभिन्न व्यक्ति एवं संस्थाबाट चोरी गरेको अदालतले ठहर गरेको थियो। फ्राइड छोटो अवधिमै क्रिप्टोको दुनियाँमा माथि पुगेका थिए। उनी ३० वर्ष नपुग्दै अर्बपति भएका थिए। सन् २०१९ मा सानो स्टार्टअपका रूपमा सुरु गरेको एफटिएक्स क्रिप्टोलाई विश्वकै दोस्रो ठूलो क्रिप्टो करेन्सीमा रुपान्तरण गर्न उनी सफल भएका थिए। नोभेम्बर २०२२ मा फ्राइडको ओरालो यात्रा सुरु भएको थियो। अलामेडा रिसर्चका अनुसार फ्राइडले एफटिएक्सबाट अर्बौं डलर आफ्नो निजी हेज फन्डमा सारेका थिए।
इजरायली आक्रमणका विरुद्ध नेपालमा चिकित्सकहरूको प्रदर्शन (फोटोफिचर),"काठमाडौं : इजरायली आक्रमण विरुद्ध नेपालमा चिकित्सकहरूले प्रदर्शन गरेका छन्। नेपाल, सामाजिक उत्तरदायित्वका निमित्त चिकित्सकहरूले आज लाजिम्पाटस्थित इजरायल दूतावास अगाडि प्रदर्शन गरेका हुन्। उनीहरूले महाराजगन्जस्थित त्रिवि शिक्षण अस्पतालदेखि दूतावाससम्म शान्तिपूर्ण र्याली निकालेका थिए। उनीहरूले इजरायलले प्यालेस्टाइनको गाजा क्षेत्रका स्वास्थ्य सेवा प्रदायकहरू,अस्पताल र स्वास्थ्यकर्मीलाई इजरायलले अत्याचार गरेको भन्दै प्रदर्शन गरेका हुन्। उनीहरूले निर्दोष नागरिकको हत्या तथा हिंसात्मक गतिविधि तत्काल रोक माग गरेका छन्। उनीहरूले नेपालस्थित इजरायलको दूतावासमार्फत इजरायल सरकारलाई पत्र बुझाएका छन्।"
"सुदूरपश्चिम सरकार छाड्न रञ्जिताको निर्देशन, विधान बमोजिम कारबाही गर्ने चेतावनी","धनगढी : नागरिक उन्मुक्ति पार्टीले कमलबहादुर शाह नेतृत्वको सरकारलाई दिएको समर्थन फिर्ता लिन संसदीय दललाई निर्देशन दिएको छ। पार्टी अध्यक्ष रञ्जिता श्रेष्ठले आज नागरिक उन्मुक्ति पार्टी सुदूरपश्चिम प्रदेश सभामा, संसदीय दलका नेता घनश्याम चौधरीलाई पत्र पठाउँदै, नेपाली कांग्रेस नेतृत्वको प्रदेश सरकारलाई दिएको समर्थन फिर्ता लिन निर्देशन दिएकी हुन्। नागरिक उन्मुक्ति पार्टीको केन्द्रीय कमिटिको चैत १४ गते टीकापुरमा बसेको बैठकको निर्णयअनुसार पार्टीले दिएको समर्थन फिर्ता लिने निर्णय भएकाले सोही बमोजिम सरकारबाट बाहिर आउन निर्देशन गर्दछु अध्यक्ष रञ्जिताले शुक्रबार पठाएको पत्रमा उल्लेख छ। पत्रमा सरकारबाह बाहिर नआए विधानबमोजिम कारबाहीको चेतावनी पनि दिइएको छ। सरकार बाहिर नआए पार्टीको विधान आकर्षित गरिनेछ पत्रमा भनिएको छ। उन्मुक्तिको चैत १४ गतेको टीकापुरमा भएको निर्णयलाई काउन्टर दिँदै उन्मुक्तिका दुई जना विना विभागीय मन्त्रीहरूले विहीबारमात्रै मन्त्रालयको जिम्मेवारी सम्हालेका थिए। २१ जनाको केन्द्रीय कमिटिका १२ जना पदाधीकारीहरूले संघमा पनि नयाँ गठबन्धन र प्रदेशहरूमा पनि सोही गठबन्धनलाई समर्थन गर्ने निर्णय गरेको थियो। तर, मन्त्री भइसकेको उन्मुक्तिका प्रदेश सभा सदस्यहरू भने पार्टीको निर्देशनको पटकपटक अवज्ञा गर्दै आएका छन्।"
अघिल्लो सरकारका अर्थमन्त्रीजी मसँगै हिँड्न मान्नु भएन : प्रधानमन्त्री दाहाल,"हेटौंडा : प्रधानमन्त्री पुष्पकमल दाहालले अघिल्लो सरकारमा अर्थमन्त्री प्रकाशशरण महत आफू सँगसँगै हिंड्न नचाहेको आरोप लगाएका छन्। प्रधानमन्त्री र अर्थमन्त्री बेग्ला बेग्लै हिंडेकाले कामको गति नमिलेको उनको भनाइ छ। शुक्रबारबाट हेटौंडामा सुरु भएको नेपाल निर्माण व्यवसायी महासंघको २५औं साधारणसभालाई सम्बोधन गर्दै प्रधानमन्त्री दाहालले अघिल्लो सरकारले देशको अर्थतन्त्र सुधारका लागि काम गर्न खोज्दा अर्थमन्त्री र आफ्नो कामको गति नमिलेकाले बताए। उनले भने, 'अझै राष्ट्रिय आवश्यकता अनुरुप काम गर्न सकेको छैन। निर्माण व्यवसायीको समस्याप्रति जानकार भएकाले नयाँ ऐन संसोधन गरेर भए पनि केही काम गर्छौं। अहिले नयाँ सरकार छ। अघिल्लो वर्षजस्तो अर्थतन्त्र छैन। अर्थतन्त्र सुधारोन्मुख छ।' निर्माण व्यवसायीहरू काम सम्पन्न भएपछि रकम नपाउने समस्याप्रति अब आत्तिनु नपर्ने उनले बताए। निर्माण व्यवसायीहरूले पनि आफूले योजना बनाएका कामहरू समयमा नसकाउने र गुणस्तरीय काम नगर्दा राज्यलाई समस्या परेको बताए।"
मुख्यमन्त्रीको तालमा नागरिक उन्मुक्तिको नाच,"धनगढी : पछिल्लो एक महिनादेखि सुदूरपश्चिमको राजनीति गरमागरम छ। केन्द्रमा नयाँ सत्ता गठबन्धनको सरकारले विश्वासको मत लिएर अगाडि बढिसकेको अवस्थामा सुदूरपश्चिमको अवस्था के हुने भन्ने बारेमा अन्यौलता देखिएको छ। अझ नागरिक उन्मक्ति संसदीय दलभित्रको मत विभाजनको स्थितिले न नयाँ गठबन्धनलाई सरकार बन्ने विश्वास जागेका छ, न वर्तमान सरकार नै विश्वासको मत पाउनेमा विश्वस्त छ। सुदूरपश्चिममा सरकार बनाउनका लागि नागरिक उन्मुक्ति पार्टी निर्णायक हो। उसका ७ जना प्रदेश सभा सदस्य छन्। तर, ती ७ जनामध्ये अहिले ५ जना संरक्षक रेशम चौधरीतिर देखिएका छन भने २ जना पार्टी अध्यक्ष रञ्जिता श्रेष्ठतिर। नयाँ गठबन्धनलाई सरकारमा बहुमत पुर्याउन स्वतन्त्र सांसदले साथ दियो भने नागरिक उन्मुक्तिका २ जना भए पनि पुग्छ। तर, मुख्यमन्त्री कमलबहादुर शाहलाई भने नागरिक उन्मुक्तिका १ जनाले पनि मत हालेन भने उनको सरकार ढल्छ। किनकि कांग्रेसका १८, उन्मुक्तिका पूरै ७ जना, राप्रपा १ जना गरी २६ जनामात्रै हुन्छन्। त्यसमा पनि स्वतन्त्रले शाहतिर ढल्किनुपर्छ। राप्रपा नयाँ गठबन्धनमा सहभागी नै हुँदैन तर उसले शाह नेतृत्वको सरकारको पनि बहुमत पुग्ने भएपछि मात्रै मत हाल्ने अडान राखेको छ। स्वतन्त्र सांसद डा तारादत्त जोशी पनि जसको पक्षमा बहुमत पुग्छ र सरकारले स्थायित्व पाउँछ, त्यसैलाई मत दिने पक्षमा देखिएका छन्। नागरिक उन्मुक्तिभित्रको विवादले प्रदेश सरकारका बारेमा अहिले नै भन्न सकिने अवस्था छैन। गज्जबको कुरा के छ भने मुख्यमन्त्री कमलबहादुर शाहले भने नागरिक उन्मुक्तिलाई आफ्नो मादलुको तालमा बेस्सरी नचाइरहेका छन्। निर्वाचन आयोगले रेशमलाल चौधरीको अध्यक्षता खारेज गरिदिएपछि अधिकारविहीन भएका उनलाई मुख्यमन्त्री शाहले आफ्नो इसारामा नचाइरहेका हुन्। रेशम र शाहको दोस्ती पुरनौ हो। २०७९ सालको निर्वाचनमा रेशमले आफ्नै पार्टीका रतन थापालाई हराएर कांग्रेसबाट उम्मेदवार रहेका वर्तमान मुख्यमन्त्री कमलबहादुर शाहलाई जिताउन भूमिका खेलेको आरोप पनि लागेको थियो। त्यो कुरा अहिलेको रेशमको कमलबहादुर शाहलाई जोगाउन खेलेको भूमिकाले पनि पुष्टि हुन्छ। रेशम आफ्नो जोडबल रहेसम्म कमलबहादुर शाहलाई जोगाउने पक्षमा छन्। तर, उनी पार्टीभीत्र अल्पमतमा छन्। मुख्यमन्त्री शाहले रेशमलाई नचाइरहेका कारण नै अहिले उन्मुक्ति विभाजनको संघारमा पुगेको छ। केन्द्रमा नयाँ गठबन्धन बनेसँगै २०८० सालको फागुन २२ गते मुख्यमन्त्री शाहले नेकपा माओवादीका तर्फबाट २ जना मन्त्री रमेश धामी र झपट साउदलाई पार्टीले समर्थन फिर्ता लिनुअगावै बर्खास्त गरे। नेकपा माओवादी केन्द्रले कमलबहादुर शाहलाई दिएको समर्थन फिर्ता लिने निर्णय फागुन २३ गतेमात्रै गरेको थियो। त्यतिबेला मुख्यमन्त्री शाहलाई उन्मुक्तिका बढीभन्दा बढी मन्त्री बनाए आफ्नो सरकार टिक्ने आशा थियो। तर, नेकपा एकीकृत समाजवादीले भने फागुन २४ गते समर्थन फिर्ता लिएलगत्तै मुख्यमन्त्री शाहले आर्थिक मामिला मन्त्री रहेका उसका नरेशबहादुर शाहलाई पनि सोही दिन मन्त्रीबाट हटाए। तीन जना मन्त्री हटाएलगत्तै मुख्यमन्त्री शाहले फागुन २५ गते नागरिक उन्मुक्तिका ३ जनालाई मन्त्री बनाए। घनश्याम चौधरीलाई आर्थिक मामिला मन्त्रालय नै दिए भने खुसीराम चौधरीलाई विभाग नतोकेरै उनले मन्त्री बनाए। अध्यक्ष रञ्जितातिर लागेका भनिएका कैलाश चौधरीलाई रेशमकै निर्देशनमा मुख्यमन्त्री शाहले भूमी ब्यवस्था कृषि तथा सहकारी राज्यमन्त्रीबाट हटाए भने उनको ठाउँमा उन्मुक्तिकै इन्द्रा गिरीलाई नियुक्त ग । अहिले तिनै कैलाश चौधरी सरकार बनाउने र ढलाउनसक्ने अवस्थामा पुगेका छन्। मन्त्री बनाउने र हटाउने सिलसिला यतिमै रोकिएको छैन। मुख्यमन्त्री शाह उन्मुक्तिका सबैलाई मन्त्री बनाउन चाहन्थे। किनकि उनले विश्वासको मत लिए उनी एक वर्षका लागि ढुक्क हुन चाहन्थे। यसका लागि उनको पछिल्लो एक महिनाको खटाई गज्जबको रह्यो। रञ्जिता वा रेशमले कुनै निर्णय गर्छन् भने त्यसलाई विवादमा ल्याउनेगरी मुख्यमन्त्री शाहले भूमिका खेलेको देखियो। फागुनको २७ गते अध्यक्ष रञ्जिताले सरकार छोड्न निर्देशन गरिन्। तर, त्यसको भोलिपल्टै फागुन २८ गते मुख्यमन्त्री शाहले रञ्जिता नजिक मानिएका लक्ष्मण किशोर चौधरीलाई बोलाएर बिना विभागीय मन्त्री बनाइदिए। चैत १४ गते रञ्जीता आफैं आएर टीकापुरमा केन्द्रीय समितिको बैठक गरिन्। उनले पार्टीको बहुमतबाट केन्द्रमा सत्ता गठबन्धन र प्रदेशमा पनि नयाँ गठबन्धनअनुसार सरकारमा जाने निर्णय गराइन्। तर, त्यसको भोलिपल्ट नै मुख्यमन्त्री शाहले उनलाई काउन्टर दिँदै बिना विभागीय बनाइएका मन्त्रीलाई मन्त्रालयको जिम्मा दिए। सामाजिक विकास मन्त्रालयको जिम्मा लक्ष्मण किशोर र उद्योग पर्यटन बन तथा वातावरण मन्त्रालयको जिम्मा खुसीराम चौधरीलाई दिए। उन्मुक्तिभित्रको विवादको भरपूर फाइदा मुख्यमन्त्री शाहले लिइरहेका छन्। नागरिक उन्मुक्तिभित्र पनि उनले जसरी नचायो त्यस्तै नाच भइरहेको छ। त्यतिबेला मन्त्रालय नतोके मन्त्री नखाने अडानमा रहेका लक्ष्मण किशोरलाई शाहले बिना विभागीय मन्त्री बनाएरै छाडे। उनलाई राप्रपा र स्वतन्त्र आए मन्त्रालय माग्ने र दिइसकेका मन्त्रालय खोसेपछि फेरि विवाद हुने डर थियो। तर, अब मुख्यमन्त्री शाहले हर प्रयास गर्दा पनि विश्वासको मत नपाउने देखेपछि सबैलाई विभाग तोकेका हुन्।"
बागमतीका मुख्यमन्त्री जम्कट्टेलले चैत १९ मा विश्वासको मत लिने,"हेटौंडा : बागमती प्रदेशका मुख्यमन्त्री शालिकराम जम्कट्टेलले चैत १९ गते विश्वासको मत लिने भएका छन्। आज नेकपा माओवादी केन्द्रका सचेतक रत्नप्रसाद ढकालले प्रदेश सभा सचिवालयमा मुख्यमन्त्री जम्कट्टेलले विश्वासको मत लिनेसम्बन्धी प्रस्ताव दर्ता गराएका छन्। सरकारमा सहभागी दलले समर्थन फिर्ता लिएमा ३० दिनभित्र विश्वासको मत लिनुपर्ने संवैधानिक प्रावधान अनुसार विश्वासको मत लिन लागेको मुख्यमन्त्री जम्कट्टेलले बताए। नेपाली कांग्रेसले सरकारबाट बाहिरिँदै फागुन २३ गते समर्थन फिर्ता लिएको थियो। ११० जना सदस्य रहेको बागमती प्रदेश सभामा ५६ मत पाएमा उनी मुख्यमन्त्री कायम रहन्छन्। नयाँ गठबन्धनमा रहेका नेकपा एमालेको २७, नेकपा माओवादी केन्द्रको २१, नेकपा एकीकृत समाजवादीको पार्टीको ७ गरी कूल ५५ मत रहेको छ। बिहीबार हाम्रो नेपाली पार्टीका १ जना सांसद मन्त्री नियुक्त भएसँगै उनले बहुमत जुटाएका हुन्। यद्यपि हाम्रो नेपाली पार्टीले भने नयाँ गठबन्धनले आफ्नो सांसदलाई अपहरण गरेर मन्त्री बनाएको भन्दै आपत्ति जनाएको छ।"
सभामुख नेतृत्वको प्रतिनिधिमण्डल स्वदेश फिर्ता,"काठमाडौं : अन्तरव्यवस्थापिका संघ (आइपीयू) को एक सय ४८ औँ महासभामा सहभागी भइ प्रतिनिधिसभाका सभामुख देवराज घिमिरे नेतृत्वको दस सदस्यीय प्रतिनिधिमण्डल स्वीट्जरल्याण्डबाट स्वदेश फिर्ता भएको छ । यही चैत १० देखि १४ गतेसम्म संघको प्रधान कार्यालय जेनेभामा सञ्चालन भएको महासभामा सहभागी हुन सभामुख घिमिरे नेतृत्वको प्रतिनिधिमण्डल यही चैत ८ गते त्यसतर्फ प्रस्थान गरेको थियो । महासभामा सभमुख घिमिरेले संसदीय कूटनीति : शान्ति र समझदारीको लागि सेतु निर्माण विषयमा सङ्घीय संसद्का तर्फबाट सम्बोधन गरेका थिए। महासभामा सभामुख घिमिरेसहित संसदीय दलका प्रमुख सचेतकहरू नेपाली कांग्रेसका रमेश लेखक, नेपाल कम्युनिष्ट पार्टी (एमाले) का महेशकुमार बर्तौला, नेपाल कम्युनिष्ट पार्टी (माओवादी केन्द्र) का हितराज पाण्डे र राष्ट्रिय स्वतन्त्र पार्टीका सन्तोष परियार सहभागी थिए । यस्तै राष्ट्रियसभा सदस्य गंगाकुमारी बेलबासे, संघीय संसद् सचिवालयका प्रवक्ता एकराम गिरी, उपसचिव प्रदीप गुरागाई र सभामुखका प्रमुख स्वकीय सचिव तेजप्रकाश भट्टराई सहभागी थिए।"
"चैते झरीले बाटो हिलाम्य, ३० मिनेटको दूरीलाई चार घण्टा","दमौली : तनहुँको भिमाद घर भइ दमौली बस्दै आएका राजेन्द्र अर्याललाई खैरेनीटारदेखि दमौली आइपुग्न तीन घण्टा लाग्यो । दुई दिनदेखि परेको झरीका कारण राजमार्ग हिलाम्य भएपछि २२ किलोमिटर दूरी छिचोल्न उनलाई तीन घण्टा लागेको हो । अर्यालले भने, 'झरीले राजमार्ग हिलाम्य छ । हिलाम्य राजमार्गमा सवारीसाधन फसेर निकै बेर जाममा बस्नुपर्यो ।' खैरेनीटारदेखि थर्पुसम्मको खण्डमा बढी समस्या रहेको उहाँको भनाइ छ । मुग्लिन पोखरा सडक विस्तारका क्रममा ठाउँठाउँमा एकतर्फी कालोपत्रको काम अगाडि बढे पनि कालोपत्र नभएका ठाउँमा हिलो माटोले सवारीसाधन फस्दा यात्रु कष्टकर यात्रा गर्न बाध्य छन् । खैरेनीटारमा व्यवसाय गर्दै आएका ज्ञानेन्द्र काफ्लेलाई दमौली आइपुग्न दुई घण्टाभन्दा बढी लाग्यो । हिलोका कारण गाडी फसेपछि बसबाट झर्न पनि मिलेन । दुई दिनदेखि परेको वर्षाका कारण मुग्लिन पोखरा सडकअन्तर्गत तनहुँको कोत्रेदेखि आँबुखैरेनीसम्मको यात्रामा यात्रुले सास्ती भोग्नु परेको छ । विशेषगरी जामुनेदेखि कोत्रेसम्मको यात्रामा बढी समस्या छ । मुग्लिन पोखरा सडक आयोजना पश्चिम खण्डका इञ्जिनियर नारायण पौडेलले वर्षायामअघि सडकको नाली बनाउने योजना भए पनि नाली तयार नभइसकेकाले यो समस्या आएको बताए। पूर्वी खण्डमा ५० र पश्चिम खण्डमा १७ प्रतिशत प्रगति भएको छ । मुग्लिन पोखरा सडक योजना पूर्वी खण्डका इञ्जिनियर विष्णुप्रसाद पाण्डेका अनुसार २० किमी खण्ड कालोपत्र भइसकेको छ । आँबुखैरेनी, बन्दीपुर र व्यास नगरपालिकाका विभिन्न भागमा गरी १२ किमी दुईतर्फी र आठ किमी एकतर्फी खण्ड कालोपत्र सकिएको छ । पूर्वी खण्डको कामका लागि विसं २०७७ माघ १७ गते सम्झौता भई २०७८ वैशाख २ गतेदेखि काम सुरु भएको थियो । ४१ दशमलव ४५ किमी दूरीको यो खण्डमा तीन ठूला र चार साना पुल निर्माण गरिनेछ । पूर्वी खण्डको ठेक्का चाइना कम्युनिकेसन कन्स्ट्रक्सनले पाएको छ । यो खण्डको म्याद विसं २०८१ वैशाखसम्म रहेको छ । पश्चिम खण्डअन्तर्गत जामुनेदेखि पोखरासम्म कालोपत्रको काम अगाडि बढेको छ । तनहुँको म्याग्दे गाउँपालिकास्थित जामुने, शुक्लागण्डकी नगरपालिकास्थित हलेदली र कोत्रेमा कालोपत्रको काम भइरहेको छ । पोखरा खण्डमा कालोपत्र हुँदैछ । पश्चिम खण्डमा हालसम्म छ किमी एकतर्फी सडक कालोपत्र भइसकेको छ । पश्चिम खण्डअन्तर्गत जामुनदेखि पोखरासम्म विसं २०७८ जेठ २ गते सम्झौता भई विसं २०७८ भदौ १२ गतेदेखि काम सुरु भएको थियो । यो खण्ड निर्माणको जिम्मा चिनियाँ कम्पनी यनहुई काइयुयान हाइवे एन्ड ब्रिज कन्स्ट्रक्सनले पाएको छ । यो खण्डको काम सम्पन्न गर्ने मिति विसं २०८१ भदौसम्म छ । यो खण्ड सात अर्ब ४० करोड ४६ लाखमा ठेक्का लागेको थियो । रासस"
उद्योगीहरु राष्ट्रका सम्वर्द्धक हुन् : रक्षामन्त्री उप्रेती,"ढल्केवर(धनुषा) : रक्षामन्त्री हरिप्रसाद उप्रेतीले उद्योगीहरु राष्ट्रवादी सम्वर्द्धक भएको बताएका छन्। आर्थिक संकटको समयमा पनि उद्योगीहरुले देखाएको धैर्यताको प्रशंसा गर्दै उनले उक्त कुरा बताएका हुन्। धनुषाको ढल्केवरमा आयोजित मधेस प्रदेश उद्योग परिसंघको प्रथम साधारणसभालाई सम्बोधन गर्दै मन्त्री उप्रेतीले मुलुकको विकास र समृद्धिका लागि उद्योगीको मागलाई नीति निर्माण तहमा सम्बोधनको आवश्यकता उपर जोड दिए। उनले उद्योगीहरुलाई निराशा हटाएर अघि बढ्न सुझाव दिए। निराशाले उपलब्धि दिन सक्दैन। हामी जागरुक हुनुपर्छ। देश बनाउने संकल्पकासाथ उर्जाशील भएर अघि बढ्नुपर्छ, मन्त्री उप्रेतीले भने। चीनमा संकट पर्दा पुरानो जुता पकाएर खाएको इतिहास रहेको उल्लेख गर्दै उनले अब निराशाको कुरा गर्न जरुरी नरहेको बताए। निष्ठाकासाथ लागे पाँचसात वर्षमै मुलुक समृद्ध बन्ने उनले जिकिर गरे। उद्योग परिसंघले अर्थतन्त्रको विकासका लागि प्रभावकारी महत्वपूर्ण भूमिका खेलेको भन्दै मन्त्री उप्रेतीले उद्योगीहरुको मागलाई क्याबिनेटमा उठाउने विश्वास दिलाए। जनकपुरधामसँग जोडिएको भिठामोड र जटही छोटी भन्सारबाट कच्चा पदार्थहरुको आयात र निर्यात खुलाउने विषय पनि क्याबिनेटमा राख्छु, मन्त्री उप्रेतीले भने। मधेस प्रदेश उद्योग परिसंघको प्रथम साधारणसभाले प्रमोद साहको नेतृत्वमा नयाँ कार्यसमिति चयन गरेको छ। कार्यसमिति सदस्यहरुमा नरेश दास, श्रवण अग्रवाल, कुशेश्वर महतो, उमेश साह, दयाराम चौधरी, मनोज दास, लक्ष्मीनारायण यादव, राजकुमार रौनियार, सञ्जु नायक, शुशिला कुमारी यादवलगायतका रहेका छन्। साधारणसभाबाट सातजनाको सचिवालय समेत बताएको छ। त्यसमा निवर्तमान अध्यक्ष नरेश दास, अध्यक्ष प्रमोद साह, वरिष्ठ उपाध्यक्ष मनोज दास, उपाध्यक्षहरु कुशेश्वर महतो, लक्ष्मीनारायण यादव, राजकुमार रौनियार र महासचिव दिपक लामा सचिवालयमा रहेका छन्।"
पशुपतिको श्लेषमान्तक वनक्षेत्रमा गरिने दाहासंस्कारका लागि वैकल्पिक स्थान खोज्न सर्वोच्चको आदेश,"काठमाडौं : सर्वोच्च अदालतले एक वर्षभित्र पशुपति क्षेत्रको श्लेषमान्तक वन क्षेत्रमा शव गाड्न पूर्णरुपमा प्रतिबन्ध लगाउन आदेश जारी गरेको छ। ६ वर्षअघि अधिवक्ता दीपक विक्रम मिश्रले दायर गरेको रिट निवेदनमाथि अन्तिम सु्नुवाइ गर्दै न्यायाधीश ईश्वरप्रसाद खतिवडा र नहकुल सुवेदीको माघ सात गतेको संयुक्त इजलासले श्लेषमान्तक वन क्षेत्रमा गरिने दाहसंस्कारका लागि अन्य ठाउँ खोज्न आदेश दिएको हो। 'लाश गाड्ने वैकल्पिक उपयुक्त स्थानको पहिचान गरी यो आदेशको जानकारी पाएका मितिले बढीमा एक वर्षभित्र लाश गाड्ने सम्बन्धी स्थान सुनिश्चित रिलोकेट गर्नू, उल्लिखित एक वर्ष पछिदेखि श्लेषमान्तक वनक्षेत्रमा लाश गाड्न,फाल्न नपाउने व्यवस्था मिलाउनू, पाशुवत क्षेत्रभित्र कुनै पनि प्रकारको फोहोरमैला जम्मा हुन नदिइ तत्काल सफाइ गर्ने भरपर्दो व्यवस्था मिलाउनु भनी प्रत्यर्थीहरूका नाममा परमादेश जारी हुने ठहर्छ,'सर्वोच्चको आदेशमा भनिएको छ। पशुपति क्षेत्रभित्र रहेको वनकाली,मृगस्थली,श्लेषमान्तक वन क्षेत्रभित्र श्रद्धालु तीर्थयात्री वा पर्यटकहरूको आवतजावतका लागि पैदल मार्ग निर्माण गर्न आदेश जारी भएको छ। पशुपति क्षेत्रभित्र रहेका कुनै पनि भौतिक संरचनाको मर्मत सुधार गर्दा वा पुन:निमार्ण गर्दा यसको मौलिक स्वरुप कायम रहने र प्राचीन सम्पदाको अधिकतम् संरक्षण हुने अवस्था सुनिश्चित गरी पुरातत्व विभागको औपचारिक सहमति लिएर मात्र निर्माण गर्न भनिएको छ।"
यी हुन् देउवाले सहकारी विभागमा मनोनयन गरेका १० जना सदस्य,"काडमाठौं : नेपाली कांग्रेसका सभापति शेरबहादुर देउवाले सहकारी विभागमा १० जनालाई मनोनित गरेका छन्। मुख्य सचिव कृष्णप्रसाद पौडेलका अनुसार सभापति देउवाले कांग्रेसको विधान,२०१७ (संशोधन सहित)को धारा २५ (९) अनुसार १० जना सदस्य मनोनयन गरेका हुन्। सहकारी विभाग केन्द्रीय सदस्य देवेन्द्रराज कँडेलको नेतृत्वमा रहेको छ। मनोनित हुनेमा भानुभक्त ढकाल, चन्द्रप्रसाद ढकाल, डिल्लीराम तिवारी, राजेन्द्र पौडेल, गोमा नेपाल, पदम दाहाल, विश्वप्रकाश पौडेल, शम्भु घिमिरे, नवराज न्यौपाने,कृष्ण खनाल रहेका छन्।"
सूचीकृत कम्पनीको वर्गीकरण,"कुनै पनि चिजवस्तुको वर्गीकरणले त्यसको गुणवत्ताको स्थितिलाई जनाउँछ। नेपाल स्टक एक्सचेन्ज लिमिटेड (नेप्से) मा सूचीकृत कम्पनीको वर्गीकरण गर्ने गरिएको छ। तर, यो वर्गीकरणले कम्पनीको गुणवत्तालाई जनाएको छैन। विद्यमान वर्गीकरण वर्गीकरणको लागि वर्गीकरण जस्तो मात्र भएको छ। धितोपत्र सूचीकरण तथा कारोबार नियमावली, २०७५ को नियम ६ ले सूचीकृत कम्पनीलाई वर्गीकरणको लागि (क) चुक्ता पुँजी, (ख) सूचीकरण अवधि, (ग) लाभांश वितरण, (घ) रेटिङ, (ङ) नियमनकारी निकायले तोकेको ढाँचामा वित्तीय विवरण राखेनराखेको र (च) वार्षिक साधारणसभा समयमा सम्पन्न गरेनगरेको गरी ६ वटा आधार तोकेको छ। वर्गीकरणको योग्यता नियमावलीले दिएको अधिकार उपयोग गरी नेप्सेले धितोपत्र सूचीकरण विनियमावली, २०७५ को विनियम ११ अनुसार सूचीकृत कम्पनीलाई ए बी जी र जेड गरी चार वर्गमा वर्गीकरण गर्छ। ए वर्गमा वर्गीकृत हुनका लागि (१) कम्तीमा एक अर्ब रुपैयाँ चुक्ता पुँजी, (२) सूचीकरण भएको कम्तीमा तीन वर्ष पूरा भएको, (३) तीन आर्थिक वर्ष नाफामा रहेर लाभांश वितरण गरेको, (४) औसत वा सोभन्दा माथिको रेटिङ, (५) नियामकले तोकेको ढाँचामा वित्तीय विवरण राखेको, (६) आर्थिक वर्ष समाप्त भएको मितिले ६ महिनाभित्र साधारणसभा सम्पन्न गरेको जस्ता सर्त पूरा गरेको हुनुपर्छ। त्यस्तै, बी वर्गको लागि (१) कम्तीमा ५० करोड रुपैयाँ चुक्ता पुँजी, (२) सूचीकरण भएको कम्तीमा तीन वर्ष पूरा भएको, (३) तीन आर्थिक वर्षमा कम्तीमा दुई आर्थिक वर्ष नाफा गरेको, (४) कम्तीमा औसतभन्दा एक तहमुनिको रेटिङ, (५) आर्थिक वर्ष समाप्त भएको मितिले ६ महिनाभित्र साधारणसभा सम्पन्न गरेको (६) सञ्चित नोक्सानीमा नरहेको जस्ता सर्त पूरा गरेको हुनुपर्छ। जी लाईवर्ग नभन्दा पनि हुन्छ, किनभने यस वर्गमा नवसूचीकृत कम्पनी स्वतः पर्छन्। नेप्सेले कम्पनीको वर्गीकरण हरेक त्रैमासिकमा अद्यावधिक गर्छ कि कम्पनीको वर्गीकरण गरी त्यसको विवरण सार्वजनिक गरेपछि कुनै कम्पनीलाई उल्लिखित समूह (वर्ग) मा पर्नु नपर्ने भन्ने लागेमा त्यसको कारणसहित ३५ दिनभित्र दाबी पेस गर्नुपर्छ। सर्तको सान्दर्भिकता वर्ग ए र बी मा वर्गीकृत हुनको लागि तोकिएको पुँजी सर्वथा अनुचित छ। पुँजीको आधारमा वर्गीकरण गर्नुको कुनै अर्थ देखिन्न। पुँजीले मात्र कम्पनी गतिलो र उत्कृष्ट हुने हैन। चुक्ता पुँजीको सट्टामा नेटवर्थलाई लिनुपर्छ। नेटवर्थ लिँदा सम्पत्ति पुनर्मूल्यांकनबाट सिर्जित कोषलाई बाहेक गरी सञ्चित कोषलाई मात्र लिनुपर्छ। विद्यमान वर्गीकरणअनुसार कम्पनीचाहिँ ए वर्गमा छ तर, त्यसको खुद सम्पत्ति (नेटवर्थ) सम्पत्ति पुनर्मूल्यांकनबाट सिर्जित कोषसमेत जोड्दा पनि १ सय ५० रुपैयाँ हुन्न। यसको ठीक विपरीत कम्पनीचाहिँ बी वर्गमा छ तर, सञ्चित कोषमा रहेको रकमले मात्र नेटवर्थ दोब्बरभन्दा बढी हुन्छ। त्यस्तै, प्रतिसेयर आम्दानी र लाभांश वितरणको इतिहास पनि उल्लेख्य हुन्छ। यस्तो बेलामा कुन कम्पनी ठीक भन्ने अन्योल स्वाभाविक रूपमा आउँछ। यस्तो अवस्थामा वर्गीकरणको औचित्य के रह्यो त ? वर्गीकरणले त्यसको क्रमअनुसारकै सुनिश्चित दिनुपर्ने हैन र ? त्यस्तै, ए वर्गको लागि तोकिएको एउटा सर्तमा नियामकले तोकेको ढाँचामा वित्तीय विवरण राखेको भन्ने छ। यस सर्तले कुन नियामकको कुरो गरेको हो कतै खुल्दैन। कम्पनी ऐन, २०६३ को दफा १०८ (२) मा कम्पनीले दोहोरो लेखा प्रणालीमा आधारित र कम्पनीको कारोबारको यथार्थ स्थिति स्पष्टरूपमा प्रतिविम्बित हुने गरी प्रचलित कानुनबमोजिम अधिकार प्राप्त निकायले लागू गरेको लेखामान (एकाउन्टिङ स्ट्यान्डर्ड) अनुसार राख्नुपर्ने व्यवस्था छ। त्यसकारण विनियमावलीमा गरिएको नियामकले तोकेको ढाँचामा भन्ने व्यवस्थाले कुनै अर्थ दिँदैन। यस्ता अर्थ नभएका विषय उल्लेख गरेर बुँदा बढाउनेबाहेक अरू केही काम गरेको छैन। यही सर्त वर्ग बी का लागि तोकिएको छैन। ए वर्गका लागि चाहिने तर, बी वर्गको लागि नचाहिने भन्ने कुनै तर्क हुन्न। ए वर्गमा पर्नका लागि तोकिएको लाभांश वितरण गरेको भन्ने गोश्वारा वाक्यको सट्टा न्यूनतम १० प्रतिशत नगद लाभांश तोक्नुपर्छ। जुनसुकै नाम दिइएको प्रिमियमबाट बोनस सेयर वितरण गरेर लाभांश दिएँ भन्ने देखाउने प्रवृत्तिलाई निरुत्साहित गर्न पनि नगद लाभांशलाई प्रोत्साहन गर्नुपर्छ। नगद लाभांशले कम्पनीको नगद प्रवाह स्थितिलाई इंगित गर्छ। कम्पनीको सबलता मापन गर्ने एउटा पाटो नगद प्रवाह पनि हो। योग्यता ए वा बी बस्नुपर्ने जेड नवसूचीकृत कम्पनी दुई वर्षसम्म अनिवार्यरूपमा जी वर्गमा बस्नुपर्छ। दुई वर्ष पूरा भएपछि कुनै न कुनै गन्तव्यमा जानुपर्ने हुन्छ। यहाँबाट जाने गन्तव्य ए र बी हो तर, यी दुवै गन्तव्यमा अझ एक वर्षसम्म जान पाइँदैन। किनभने यी दुवै समूहमा जानको लागि सूचीकरण भएको तीन वर्ष पूरा गर्नुपर्छ। योग्यता ए वा बी को छ तर, एक वर्षको लागि जबर्जस्ती जेड समूहमा झारिन्छ। सबै योग्यता पुग्दापुग्दै पनि जेड मा बस्नुपर्ने नियम छ। नवसूचीकृत कम्पनीको स्थिति कस्तो थियो भन्ने थाहा नहुने कारण जी वर्गमा तीन वर्षसम्म बस्नुपर्ने व्यवस्था राखेको भए केही हदसम्म औचित्य देखिने थियो। ए वा बी समूहमा पर्नका लागि सूचीकरण भएको दुई वर्ष अवधि पूरा गरेको सर्त राखिएको भए उक्त अवधि पूरा गरेपछि आआफ्नो गन्तव्यमा लाग्थे। यी कुनै पनि सर्त नहुँदा अब्बल कम्पनी पनि एक वर्षसम्म जेड अर्थात् शून्य समूहमा थन्किनु परेको छ। गुणवत्ता नदेखाउने वर्गीकरण सामान्यतयाः वर्गीकरणले कम्पनीको उत्कृष्टताको क्रम बताउँछ। ए वर्गले सकारात्मक सूचक, सुशासन, नियामकीय अनुपालना गरेको जस्ता कुरा दर्शाउँछ। यस्ता कम्पनीमा लगानी गर्न त्यति धेरै जोखिम छैन भन्ने संकेत गर्छ। यसको मतलव यस्ता कम्पनीको सेयरलाई जति मूल्य तिरे पनि हुन्छ भन्ने चाहिँ हैन। मूल्यगत जोखिमलाई आफैँले आंकलन गर्नुपर्छ। बी वर्गले एभन्दा अलि बढी जोखिम भन्ने जनाउँछ भने जेड वर्गले ए र बी वर्गभन्दा बढी जोखिम छ भन्ने जनाउँछ। तर, धितोपत्र सूचीकरण तथा कारोबार नियमावली, २०७५ ले दिएको वर्गीकरणका ६ वटा आधार अर्थहीन भएकाले वर्गीकरणले लगानीकर्तालाई लगानीको लागि कुनै पनि प्रकारको गुणवत्ता दिँदैन। वर्गीकरणका लागि आधार दिने माउ कानुन नै अर्थहीन भएकाले त्यसको अधिनमा बनेको धितोपत्र सूचीकरण विनियमावली, २०७५ ले गुणवत्ता दिने कुरै भएन। वर्गीकरणले लगानीका लागि कुनै गुणवत्ता दिन सक्दैन भने वर्गीकरण गर्नुको औचित्य छैन। वर्गीकरण गरेर केही हदसम्म गुणवत्ता दिने हो भने यस्ता कानुनको कुनै अर्थ नहुने हुँदा वर्गीकरणको आधार दिने धितोपत्र सूचीकरण तथा कारोबार नियमावली, २०७५ लाई अविलम्ब संशोधन गर्नु आवश्यक छ र सोहीअनुसार धितोपत्र सूचीकरण विनियमावली, २०७५ को विनियम ११ पनि संशोधन गरी वर्गीकरणलाई यथार्थपरक बनाउनुपर्छ।"
आर्थिकरुपमा महिला सबल हुनैपर्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले महिला सशक्तिकरणको सबैभन्दा प्रमुख आधार आर्थिक सवलीकरण भएको बताएका छन्। महिला उद्यमी महासंघद्वारा आयोजित सातौँ अन्तर्राष्ट्रिय महिला व्यापार मेलाको शुक्रबार बिहान ललितपुरमा उद्घाटन गर्दै प्रधानमन्त्री प्रचण्डले महिला सशक्तिकरणका लागि आर्थिक पहुँच दरिलो हुनुपर्नेमा जोड दिए। विगतको तुलनामा नेपाली महिलाको अवस्था क्रमशः सुदृढ हुँदै गएको छ। तर आधा धर्तीका मालिक महिलाको यही प्रगतिमा सन्तुष्ट हुन भने सकिन्न,' प्रधानमन्त्री प्रचण्डले भने,'त्यसैले महिला सशक्तिकरणका लागि सबैको हातेमालो आवश्यक छ। आजको दुनियामा महिला सशक्तीकरणका लागि सबैभन्दा पहिले आर्थिक पहुँच दरिलो हुनैपर्छ। प्रधानमन्त्रीले सरकारले महिला उद्यमीको नेतृत्वमा सञ्चालन भइरहेका उद्योगहरूलाई प्रबद्र्धन गर्न कर छूटदेखि अन्य सहुलियतपूर्ण प्रबन्धहरू गरेको र आगामी दिनमा त्यसलाई बढाउँदै लैजाने विश्वास व्यक्त गरे। प्रधानमन्त्रीले सशक्तिकरणको सवाल आजको दुनियाँमा शक्तिसँग जोडिएको उल्लेख गरे। प्रधानमन्त्रीले भने,सशक्तीकरण आजको दुनियामा शक्तिसँग जोडिएको छ। शक्ति अर्थसँग जोडिएको छ। आर्थिकरूपमा सशक्त नभइ साँचो सशक्तिकरण हुन सक्दैन। यसलाई सरकारले उच्च प्राथमिकता दिएको छ। महिला उद्यमशीलता विकासको माध्यमबाट नेपाली महिलाको सामाजिक तथा आर्थिक सशक्तीकरण गरी राष्ट्र निर्माणमा सहयोग गर्ने परिकल्पनालाई सार्थक तुल्याउन महिला उद्यमी कोष स्थापना गर्ने कुरा महत्वपूर्ण हुने प्रधानमन्त्रीको भनाइ छ।"
"राष्ट्रियसभा बैठक बस्दै, के छन् एजेन्डाहरू ?","काठमाडौं : संघीय संसदअन्तर्गतको राष्ट्रियसभा बैठक बस्दैछ। आज दिउँसो १ बजेर १५ मिनेटमा बैठक बस्दैछ। बैठकमा अध्यक्ष नारायणप्रसाद दाहालले प्रधानमन्त्री तथा मन्त्रिपरिषदको कार्यालयबाट प्राप्त मन्त्रिपरिषद सदस्यको कार्यभार तोकिएको सम्बन्धी पत्रहरूको व्यहोरा जानकारी गराउने कार्यसूची रहेको छ। अध्यक्ष दाहालले राष्ट्रियसभा उपाध्यक्ष उर्मिला अर्यालले राष्ट्रिय सभा उपाध्यक्षको पदबाट दिनुभएको राजीनामासम्बन्धी पत्रको ब्यहोरा जानकारी गराउने कार्यसूचीमा उल्लेख छ। यसैगरी संघीयता सबलीकरण तथा राष्ट्रिय सरोकार समितिका सभापति सोनाम गेल्जेन शेर्पाले राष्ट्रिय सरोकार तथा समन्वय समितिको तहगत अन्तरसम्बन्ध र समन्वय विषयक अध्ययन प्रतिवेदन,२०८० माथि विचार गरियोस् भन्ने प्रस्ताव प्रस्तुत गर्ने कार्यसूची छ।"
नेपाल 'ए' ले आयरल्याण्ड वल्भससँग खेल्दै,"काठमाडौं : नेपाल 'ए' ले पहिलो टी२० खेलमा आज आयरल्याण्ड वल्भससँग खेल्दैछ। बिहीबार दिउँसो १ बजे त्रिवि क्रिकेट मेदानमा खेल सुरू हुनेछ। बिहीबार खेल वर्षाका कारण स्थगित भएको थियो। टी२० खेल्ने टिम नेपालएमा कप्तान विनोद भण्डारीसँगै लोकेश बम, देव खनाल, पवन सर्राफ, किरण ठगुन्ना, आरिफ शेख, अर्जुन घर्ती, नारायण जोशी, बशिर अहमद, रसिद खान, सागर ढकाल, बिपिन खत्री, कमल सिंह ऐरी, हेमन्त धामी र विकास आग्री रहेका छन्।"
आयरल्याण्ड वल्भसविरुद्ध नेपाल 'ए'ले पहिला बलिङ गर्दै,"काठमाडौं : नेपाल 'ए' ले टी२० अभ्यास खेलमा आयरल्याण्डविरुद्ध पहिला बलिङ गर्दैछ। त्रिवि क्रिकेट मैदानमा टस जितेर नेपालले पहिला बलिङ रोजेको हो। खेल अहिले १ बजे सुरू हुँदैछ। बिहीबार खेल वर्षाका कारण स्थगित भएको थियो। टी२० खेल्ने टिम नेपालएमा कप्तान विनोद भण्डारीसँगै लोकेश बम, देव खनाल, पवन सर्राफ, किरण ठगुन्ना, आरिफ शेख, अर्जुन घर्ती, नारायण जोशी, बशिर अहमद, रसिद खान, सागर ढकाल, बिपिन खत्री, कमल सिंह ऐरी, हेमन्त धामी र विकास आग्री रहेका छन्।"
निर्माण व्यवसायीहरूको बक्यौता रकम छिट्टै भुक्तानी हुन्छ : प्रधानमन्त्री,"हेटौंडा : प्रधानमन्त्री पुष्पकमल दाहाल प्रचण्डले निर्माण उद्योगमैत्री कानुन निर्माण गरेर कार्यान्वयनमा लैजाने विषय सरकारको प्राथमिकतामा रहेको बताएका छन्। नेपाल निर्माण व्यवसायी महासंघको २५ औँ साधारणसभालाई शुक्रबार सम्बोधन गर्दै प्रधानमन्त्री प्रचण्डले खरिद प्रक्रियामा रहेका प्रक्रियागत ढाँचालाई सरलीकृत गरिने बताएका हुन्। प्रधानमन्त्रीले भने,'सार्वजनिक खरिद नियमावली पटकपटक संशोधन हुँदै आए पनि त्यसले हाम्रो राष्ट्रिय आवश्यकतालाई सम्बोधन गर्न सकेको छैन। खरिद प्रक्रियाका प्रक्रियागत ढाँचालाई सरलीकृत गर्दै निर्माण उद्योगमैत्री कानुन निर्माण सरकारको प्राथमिकतामा छ ।' प्रधानमन्त्री प्रचण्डले निर्माण व्यवसायीहरूको समेत सहभागितामा ऐन संशोधन गरी पूर्वाधार विकासलाई गति दिन सरकार प्रतिबद्ध रहेको उल्लेख गरे। प्रधानमन्त्री प्रचण्डले निर्माण कम्पनीहरूको पुँजीगत सामथ्र्य, प्रविधि र जनशक्तिका आधारमा निर्माण कार्यसम्बन्धी वैज्ञानिक नीति र मापदण्ड निर्माण गर्न सरकार प्रतिबद्ध रहेको बताए। निर्माण व्यवसायीहरूले प्राप्त गर्नुपर्ने बक्यौता रकम भुक्तानीको प्रक्रिया अगाडि बढिरहेको उल्लेख गर्दै प्रधानमन्त्री प्रचण्डले बाँकी बक्यौता रकम तुरून्त भुक्तानी दिन अर्थ मन्त्रालयलाई निर्देशित गरिसकेको जानकारी दिए। प्रधानमन्त्री दाहालले छिटोभन्दा छिटो बक्यौता रकम भुक्तानी गरी पूर्वाधार विकासका कामलाई गति दिनसमेत सरकार प्रतिबद्ध रहेको बताए।"
झापाबाट ब्राउनसुगरसहित चारजना पक्राउ,झापा: झापाका विभिन्न स्थानबाट अवैध लागुऔषध ब्राउनसुगर जस्तो देखिने पदार्थसहित चारजनालाई प्रहरीले पक्राउ गरेको छ । इलाका प्रहरी कार्यालय सुरुङ्गाबाट खटिएको प्रहरीले कन्काई नगरपालिका४ बस्ने २३ वर्षीय सलिम आलम समेत दुईजनालाई कन्काई नगरपालिका३ बाट अवैध लागुऔषध ब्राउनसुगर जस्तो देखिने पदार्थ ९ सय ७० मिलिग्रामसहित बिहीबार दिउँसो पक्राउ गरेको हो । यसैगरी सोही कार्यालयबाट खटिएको प्रहरीले शिवसताक्षी नगरपालिका१० बस्ने २८ वर्षीय अजय बस्नेतलाई कन्काई नगरपालिका५ बाट अवैध लागुऔषध ब्राउनसुगर जस्तो देखिने पदार्थ ३ ग्राम १ सय ८० मिलिग्रामसहित पक्राउ गरेको हो । यसैगरी लागुऔषध नियन्त्रण ब्यूरो काँकरभिट्टा र इलाका प्रहरी कार्यालय काँकरभिट्टाबाट खटिएको प्रहरीले भारतबाट नेपालतर्फ साइकलमा आउँदै गरेका भारत ठाकुरगंज बस्ने ३२ वर्षीय मोहम्मद मुन्नालाई मेचिनगर नगरपालिका६ मेची पुलबाट अवैध लागुऔषध खैरो हेरोइन जस्तो देखिने पदार्थ २ ग्रामसहित बिहीबार राति पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।
देउवाले गरे खुमबहादुर खड्काको शालिक अनावरण,दाङ : दाङको लमही नगरपालिका९ अमेलियामा रहेको कांग्रेस नेता स्वर्गीय खुमबहादुर खड्काको शालिक अनावरण भएको छ। कांग्रेस सभापति शेरबहादुर देउवाले स्वर्गीय खड्काको पूर्णकदको शालिक अनावरण गरेका हुन्। शालिक अनावरण गर्न देउवा आजै बिहान नेपालगंज हुँदै दाङ पुगेका हुन्। पूर्वगृहमन्त्री समेत रहेका खड्काको १६ चैत्र २०७४ सालमा निधन भएको थियो।
चैते धान रोप्न गुल्मीका किसानलाई चटारो,गुल्मी : गुल्मीको छत्रकोट गाउँपालिका ५ खर्ज्याङ्गका किसान यतिबेला चैते धान रोप्न खेतमा व्यस्त छन् । चैत महिनामा रोपेको धानलाई यहाँका कृषकले असारमा भित्र्याउने गर्दछन् । फागुन अन्तिम सातादेखि चैत्र मसान्तसम्म जिल्ला विभिन्न स्थानका कृषक खेतमै भेटिन्छन् ।
प्रश्न प्रभावकारी परीक्षाको,"व्यवस्थापकीय हिसाबले जति अप्ठेरो देखिए पनि उत्तरपुस्तिका घरघरमा लगेर जाँच्ने पद्धति रोक्नै पर्छ। सिंगै शैक्षिक कार्यक्रम, त्यसको पाठ्यक्रम र पाठ्यसामग्री, शिक्षण पद्धति, विद्यालय व्यवस्थापनका साथै विद्यार्थी र शिक्षक समेतको मूल्यांकनको एउटा महत्वपूर्ण पद्धति परीक्षा हो। लिखित, मौखिक, सीप र प्राकृतिक समस्याको समाधान गर्ने सामथ्र्य परीक्षाकै माध्यमबाट व्यावसायिक परिषद्हरूले कुनै व्यक्तिलाई खास सेवा प्रदान गर्न योग्य भएको प्रमाणित गर्ने वा नगर्ने निर्धारण गर्छन्। प्रतिस्पर्धाद्वारा कुनै पदपूर्ति गर्न पर्दा पनि उपयुक्त परीक्षा विधि अपनाइने गर्छ। उत्तीर्ण दर कम रहेका कतिपय शैक्षिक कार्यक्रममा उत्तीर्ण हुने उद्देश्यले कतिपय विद्यार्थीले अनुचित उपाय अवलम्बन गर्न खोज्ने प्रवृत्ति त छ नै, त्यसमाथि यदाकदा सम्बन्धित स्कुलक्याम्पससमेत त्यस्तो प्रयासमा लागेको खबर सुनिन्छ। सीमित स्रोत, साधन र अवसर भएको हाम्रो जस्तो देशमा यदाकदा खास गरी छात्रवृत्ति सिटका लागि वा राम्रो जागिरका लागि परीक्षा प्रणालीलाई प्रभावित पार्न कोसिस हुने गर्छन्। यस्तो परिवेशमा परीक्षालाई स्वच्छ, अनुशासित, मर्यादित, प्रभावकारी र भरपर्दो बनाउन सक्दो उपाय अपनाउन आवश्यक हुन आउँछ। शैक्षिक पात्रो पूर्ण लागू भई समयमै परीक्षा हुन परीक्षा सञ्चालन गर्ने कार्यालय वा संयन्त्रको चुस्तताले मात्रै पुग्दैन। यसका लागि सम्बन्धित शैक्षिक संस्थाको आम स्वस्थता आवश्यक पर्छ। शिक्षक, विद्यार्थी र सम्बन्धित व्यवस्थापन अनुशासित र नियमित हुन आवश्यक छ। शैक्षिक कार्यभार धान्न पुग्ने भौतिक पूर्वाधार, सक्षम शिक्षक र प्रशासनकर्मीको व्यवस्था आवश्यक हुन्छ। शैक्षिक गतिविधिमा विद्यालयको आन्तरिक वा बाह्य कुनै तप्काले पनि अवरोध पुयाउन हुँदैन। अहिलेलाई शैक्षिक पात्रोको बृहत् विषयमा प्रवेश नगरी पाठ्यक्रम वा पद्धतिले तोकेको परीक्षाकै मर्यादाको चर्चा गरौं। परीक्षामा अनियमितता गर्न खोज्नेले त्यस्तो प्रयास नगरे हुन्थ्यो भन्ने सबैलाई लाग्छ, तर तिनलाई नैतिक शिक्षा पढाएर मात्रै अवस्था सुध्रिने धेरै आस गर्न सकिन्न। गोप्यतामा जोड : प्रश्नपत्र निर्माण गर्न, परिमार्जन गर्न, अन्तर्वार्ता लिन, कापी जाँच्न विशेषज्ञ नियुक्त गर्नेदेखि प्रश्नपत्र छाप्ने, वितरण गर्ने, परिक्षार्थीको संकेत नम्बरलाई परीक्षकबाट लुकाउन कोड नम्बर राख्ने र त्यसलाई विद्यार्थीको संकेत नम्बरमा बदल्नेलगायत सम्पूर्ण काम गोप्य तवरले गर्नपर्ने नियमलाई कडाइका साथ लागू गर्न आवश्यक छ। त्यस्तो नियम वा अभ्यास नभएका ठाउँमा सुधार गर्न आवश्यक छ। १० वर्षजति पहिलेको कुरो हो, एक विशेषज्ञले उत्तरपुस्तिका झोलामा हालेर निस्किन नभ्याउँदै निजी क्षेत्रद्वारा सञ्चालित एक क्याम्पसको प्रशासनमा काम गर्ने व्यक्तिले मोबाइल फोनमार्फत कापी जाँच्दा आफ्ना विद्यार्थीप्रति नरम भैदिन अनुरोध गरेछन्। शिक्षकलाई अप्ठेरो लागेछ र आफू कापी जाँच्न असमर्थ रहेको जानकारीसहित सो कापी फिर्ता गरिदिए छन्। थोरै विशेषज्ञमात्र उपलब्ध भएका विषयमा विद्यार्थी अनुमानको भरमा पनि कापी कसकहाँ गयो होला अन्दाज गर्न सक्छन्। दुई दशक पहिलेको कुरो हो, फार्मेसीको कुनै एक विषयको कापी परीक्षणमा त्यहाँ उपस्थित शिक्षक संलग्न थिएनन्। परीक्षक पत्ता लगाउने प्रयासमा कुनै अनुत्तीर्ण विद्यार्थीले सोध्दा आफूले कापी नजाँचेको कुरा बताउन मिल्दैनथ्यो, बताएमा उसोभए कापी फलानोले जाँचेको हुनुपर्छ अनुमान गरिहाल्थे। बरु विद्यार्थी फेल गरिदिएको दोष थाप्नै उचित थियो। कतिपय अवस्थामा कापी जाँचिने वा जाँच्न वितरण गरिने स्थानमा विशेषज्ञ झुल्केको देखेको सूचनाको आधारमा कापी जाँच्न होला, परीक्षा विभागका व्यक्तिले कुनै पत्र कुनै विशेषज्ञको कार्यकक्षमा चिठी ल्याएर छाडेको सूचनाको आधारमा प्रश्नपत्र निर्माणका लागि होला भन्ने अनुमान गरेको पनि देखिएको छ। देख्न सकिन्छ, गोप्यताका लागि परीक्षामा संलग्न व्यक्तिको बढी जिम्मेवारी भए पनि संलग्न नभएका व्यक्तिको पनि ठूलो भूमिका रहन्छ। धेरै विशेषज्ञ परिचालन कापी जाँच्ने काम सकेसम्म धेरै जनालाई लगाए र लोकसेवा आयोगले झैं एउटै विषयको कापी पनि प्रश्नहरूको समूहसमूह बनाई धेरै जनालाई जाँच्न दिए नतिजामा परीक्षकको स्वभावगत प्रभावसमेत कम पर्छ। १९८० को दशकमा लेखकले चाइना फार्मास्युटिकल विश्वविद्यालयमा शिक्षकहरू एउटै टेबलमा लहरै बसी कापीको आआफ्नो अंश जाँचेको देखेको थियो। त्यस्तो चलन अहिले पनि धेरै ठाउँमा छ। कापी परिक्षणमा धेरै शिक्षक संलग्न हुने थाहा पाएपछि प्रभाव पार्न खोज्नेहरू पनि थाक्छन्, परीक्षार्थी धेरैतिर धाउनभन्दा पढ्नमा नै ध्यान केन्द्रित गर्छन्। नाम चलेका शिक्षक पनि आफ्ना विद्यार्थीले जाँचमा राम्रो गरुन् भनी अध्यापनमा बढी दत्तचित्त हुन्छन्। निर्दिष्ट स्थलमै उत्तरपुस्तिका परीक्षण : व्यवस्थापकीय हिसाबले जति अप्ठेरो देखिए पनि उत्तरपुस्तिका घरघरमा लगेर जाँच्ने पद्धति रोक्नै पर्छ। बोक्ने क्रममा उत्तरपुस्तिका मोटरसाइकलबाट खसेको, पानीले भिजेको, बच्चाले केरेको, सहकर्मी र विद्यार्थीले देखेको धेरै उदाहरण छन्। परीक्षकले विद्यार्थीसित सौदाबाजी गरेको आरोपसमेत लागेको छ। विशेषज्ञलाई कापी लैजानै नदिएपछि यस्ता समस्या स्वत: समाधान हुन्छन्। विशेषज्ञ आचरणबाट चिप्लिएर परीक्षणमा विचलन आउने सम्भावना पनि घट्छ। दश कक्षा, बाह्र कक्षाका देशव्यापी परीक्षाका कापी, त्रिभुवन विश्वविद्यालयका देशभरि परीक्षा केन्द्र र परीक्षक छरिएर रहेका विषयका कापी निर्दिष्ट स्थलहरूमै जाँच्ने व्यवस्था गर्न पक्कै पनि सजिलो छैन। तर यो गर्नै नसकिने कामचाहिँ होइन। यसमा राज्य, विश्वविद्यालय र सबै सम्बन्धित निकायले ध्यान दिनैपर्छ, ठूलै लगानी गरेर पनि कापी परीक्षण कक्षहरूको व्यवस्था गर्नैपर्छ। घरमा कापी लैजान नपाएपछि अहिले दिइने गरिएको पारिश्रमिकले नपुग्न सक्छ, कतिपयलाई यातायात खर्च र कतिलाई त कापी जाँचुन्जेल आवास सुविधासमेत दिनपर्न सक्छ। सम्बन्धित निकाय यस्तो खर्च बेहोर्न तयार हुनपर्छ। त्यस्तो खर्चलाई फजुल सम्झिन हुँदैन। सुरक्षा, चुस्त अभिलेखन र आधुनिक प्रविधिको प्रयोग : परीक्षाका काम हुने र सम्बन्धित सामग्री राखिने स्थानमा कमभन्दा कम, सम्बन्धित व्यक्तिलाई मात्र प्रवेश दिने, मोबाइल सेट, क्यामेरा र अन्य डिजिटल उपकरण साथमा लिई प्रवेश गर्न नदिनेजस्ता सुरक्षा सावधानी अपनाइएमा कागजात र सूचना चुहिने सम्भावना कम हुन्छ। कतिपय अवस्थामा हराएका भनिएका उत्तरपुस्तिका पछि भण्डारमै भेटिएका कुरा पनि उठेका छन्। चुस्त अभिलेखन, मुसा, आगो, ओसले नछुने र खोजेको बेलामा पाइने कुशल भण्डारण शैली, कम्प्युटर र सिसिटिभीजस्ता प्रविधिको प्रयोगबाट यस्तो समस्यालाई न्यूनीकरण गर्न सकिन्छ। यति सबै कुरा गरिसकेपछि कापी हराउनमा कसको कमजोरी हो भन्ने निर्णय लिन पनि सजिलो हुन्छ। माथि उल्लिखित उपायहरू अपनाउन धेरै कठिन छैन। तिनले परीक्षा प्रणालीको प्रभावकारिता र विश्वसनीयतामा निकै ठूलो बढोत्तरी ल्याउने छन्।"
"खानीमा मालैमाल, सरकारले पाएन अझै चाल","बुटवल : प्यूठानको दुर्गम गाउँ गौमुखी गाउँपालिका४ जाडगाउँ र बाग्लिवाङमा तामाखानी भेटिएको करिब तीन दशक नाघिसक्यो। ०५३ सालमा खानी तथा भूगर्भ विभागकै टोली खानी स्थलमा पुगेर तामा भएको पुष्टि गरेको थियो। एउटा पुस्ता हुर्किसक्यो, तर यहाँको तामाखानी अझै उत्खनन हुन सकेको छैन। तामाखानी उत्खनन गरेर गाउँको मुहार फेरिने आशामा बसेका यहाँका नागरिकका लागि हात्ती आयो, हात्ती आयो फुस्सा जस्तै भएको छ। स्थानीय सेतीभीरको जंगलैभरि तामा छ। स्थानीय नरबहादुर सुनारका अनुसार उनका बुवाबाजेहरूले गाउँकै स्रोत साधनले खनेर तामा निकालेका थिए, त्यसबाट बनेका भाँडाकुँडा अझै गाउँमा सुरक्षित छन्। तामाको प्रशस्त सम्भावना भएर पनि उत्खनन नहुँदा सिंगो गाउँका नागरिक चिन्तित बनेको उनको भनाइ छ। हाल खानी तथा भूगर्भ विभागबाट उक्त तामाखानी उत्खननका लागि कुनै पनि उद्योगहरूले इजाजत लिएका छैनन्। प्यूठानको तामाखानीजस्तै देशभरका सयौं खानी तथा खनिज पदार्थहरू ओझेलमा परेका छन्। राज्यको ध्यान नपुग्दा यस्ता प्राकृतिक सम्भावनाहरूको उत्खनन हुन सकेको छैन। खानी तथा भूगर्भ विभागले हालसम्म देशभर १ सय ५६ वटा खानीहरूको उत्खननका लागि विभिन्न उद्योगहरूलाई इजाजत दिइसकेको छ। तर, धेरैजसो उद्योग वा कम्पनीहरूले खानीमा पुगेर उत्खननको काम गरेका छैनन्। विभागको तथ्यांकअनुसार सबैभन्दा धेरै खानीहरू बागमती प्रदेशमा ५८ वटा छन्। त्यसपछि लुम्बिनी प्रदेशमा ५४ वटा खानी उत्खननका लागि पहिचान भइसकेको खानी तथा भूगर्भ विभागका सूचना अधिकारी एवं सिनियर डिभिजनल जियोलोजिस्ट नारायण बास्कोटाले जानकारी दिए। उनका अनुसार देशभर ३० वटा जिल्लाका लागि खानी उत्खनन गर्न इजाजत दिइएको छ। स्थानीय स्तरमा भएका प्राकृतिक स्रोत साधनको पूर्णअधिकार स्थानीय सरकारलाई नै दिनुपर्छ। अहिले संघीय सरकारले रोयल्टीबापत आउने रकमको ५० प्रतिशत आफैं राख्छ। बाँकी २५२५ प्रतिशत प्रदेश र स्थानीय सरकारले पाइरहेका छन्। यो वैज्ञानिक छैन। गाउँमा भएका प्राकृतिक स्रोत साधनको पूर्णअधिकार पालिकाहरूले नै पाउनेगरी कानुन बनाउनुपर्छ। प्राकृतिक सम्पदाहरूको बिक्री वितरण गर्दा स्थानीय तहहरू आत्मनिर्भर हुन्छन्। आत्मनिर्भर हुन् भन्ने तर अधिकार नदिने कुरा मिल्दोजुल्दो छैन। जनक पुन, अध्यक्ष, रुन्टीगढी गाउँपालिका रोल्पा मधेस प्रदेशका कुनै पनि जिल्लामा खानीहरू पहिचान भएका छैनन्। अन्य ६ वटै प्रदेशमा विभिन्न खानीहरू पहिचान गरिएका छन्। पहिचान भइसकेका खानीहरूमध्ये धेरैजसो चुनढुंगा खानी छन्। देशभर ९६ वटा स्थानमा चुनढुंगा उत्खननका लागि विभिन्न उद्योग र कम्पनीहरूलाई इजाजत दिइएको विभागका सूचना अधिकारी बास्कोटाले जानकारी दिए। कोइला, फलाम, सिसा, काइनाइट, ग्रेनाइट, रातो क्लाइ, टाल्क (माटो खनिज), डोलोमाइट, मार्बल, म्याग्नेसाइटलगायतका खानीहरू मुलुकका विभिन्न भूभागमा पहिचान भएर बसेका छन्। पाल्पाको कोइला उत्खनन रोकियो पाल्पाको माधागढी गाउँपालिकाभरिमा १० दशमलव ७५८ वर्ग किलोमिटर क्षेत्रफलमा कोइलाखानी छ। खानी उत्खननका लागि महालक्ष्मी कोल प्रालिले इजाजत लिएर काम गरेको थियो। तर, तोकिएको क्षेत्रभन्दा बाहिर गएर उत्खनन गरेको भन्दै स्थानीयको विरोधपछि खानी उत्खनन अहिले रोकिएको छ। गाउँपालिका४ स्थित ज्यामिरेमा कोइलाखानी रहेको गाउँपालिका अध्यक्ष यमबहादुर चिदीले जानकारी दिए। गाउँका खानी र उद्योगहरू सञ्चालन गर्नुपर्छ भन्नेमा हामी लागिरहेका छौँ, चिदीले भने, तर, उत्खननको अनूमति पाएको कम्पनीले नियमअनुसार काम गरेन भनेर रोकिएको छ। नियमसंगत काम गर्ने गरी पहल गरिरहेका छौं। उनले उत्खनन हुँदा सातामा दुईतीन टिपर कोइलाहरू गाउँबाट उत्खनन भएको सुनाए। ०७० सालदेखि ०७९ सम्म खानी उत्खनन भएर हाल रोकिएको उनले बताए। स्थानीयलाई रोजगारी, गाउँपालिकालाई रोयल्टी र गाउँका बाटाहरू बनाउन खानीले योगदान पुयाएको चिदीले जानकारी गराए। रोल्पामा सुनखानी रोल्पाको सुनछहारी गाउँपालिका ३ बाहिरीगाम र वडा नम्बर ७ जेलबाङमा सुनखानी भएको पुष्टि भएको छ। गाउँपालिका अध्यक्ष धनबहादुर पुनमगरका अनुसार ०५१ सालमा यहाँ सुन रहेको पुष्टि भएको थियो। अमेरिकी एक लुथुङ नामक कम्पनीले समेत सुन भेटिएको पुष्टि गर्दै उत्खनन गर्ने तयारी भएको बेला जनआन्दोलन भयो। त्यसैकारण उत्खनन काम रोकिएको पुनको भनाइ छ। पुनका अनुसार ०७७ सालमा खानी तथा भूगर्भ विभागले सुन उत्खननका लागि टेन्डर आह्वान गरेको थियो। चीनको एक कम्पनीसहित दुइटा कम्पनीले उत्खननका लागि ठेक्का पाएका थिए। तर, ती कम्पनीहरूले कामै नगरेर आफ्नो इजाजतसमेत भूगर्भ विभागमा नविकरण नगरेको पाइएको पुनले सुनाए। देशभर १ सय ५६ वटा उद्योगहरूले खानी उत्खननका लागि अनुमति लिएका छन्। ४ सय ५० वटाले खोजतलासका लागि अनुमति पाएका छन्। खानी तथा भूगर्भ विभागले यी दुई थरीको इजाजत उद्योगहरूलाई दिने गर्छ। कतिपय खानीहरूको अनवेषण गर्ने काम नेपाल सरकारले पनि गरिरहेको छ। नारायण बास्कोटा, सूचना अधिकारी एवं सिनियर डिभिजनल जियोलोजिस्ट, खानी तथा भूगर्भ विभाग गाउँपालिका नजिकै सुनछहारी झरना छ। त्यही झरनाको नामबाट गाउँपालिकाको नामाकरणसमेत गरिएको छ। गाउँका अधिकांश नागरिक अहिले पनि सुन भएको क्षेत्रमा पुगेर सुन खोज्ने गरेको अध्यक्ष पुनले बताए। दैनिक २ देखि ३ हजारसम्म ज्याला पाउने गरी नागरिकले सुन खोज्छन्, पुनले भने, भेटिएको सुन गाउँको सुनचाँदी पसलमा लगेर बिक्री गर्छन्। उनले सुनखानीको उत्खनन गरेमा सिंगो जिल्लाकै आर्थिक अवस्था परिवर्तन हुनेमा विश्वास व्यक्त गरे। घरदैलोमै सुनखानी हुँदा पनि उत्खननमा राज्यले चासो नदिएपछि यहाँका नागरिकहरूका लागि लंकामा सुन छ, कान मेरै बुच्चै नेपाली उखानजस्तै भएको छ। खानीको ठूलो हिस्सा चुनढुंगा मुलुकमा भेटिएका खानीहरूमध्ये सबैभन्दा ठूलो हिस्सा चुनढुंगाले लिएको छ। देशका अधिकांश डाँडाकाँडाहरूमा टिपर दौडन्छन्। सिमेन्ट उद्योग सञ्चालन गर्न प्रयोग गरिने चुनढुंगा उद्योगहरू देशभर ९६ वटा छन्। उत्खनन गर्न पनि समय धेरै नलाग्ने र बिक्री हुने सम्भावना धेरै भएकाले चुनढुंगाप्रति लगानीकर्ताको समेत आकर्षण बढेको देखिन्छ। चुनढुंगाको पहिचान भएका लुम्बिनी प्रदेशका अधिकांश डाँडाकाँडाहरूलाई लगानीकर्ताले खानी विभागमा दर्ता गरेर राखेको पाइएको छ। देशभरिमै सबैभन्दा धेरै लुम्बिनी प्रदेशमा ४५ वटा उद्योगले चुनढुंगाको इजाजत लिएका छन्। यस प्रदेशका ६ वटा जिल्ला प्यूठान, रोल्पा, पाल्पा, गुल्मी, अर्घाखाँची र दाङ पहाडी भेगमा छन्। बुटवल, दाङ, भैरहवा, नवलपरासीलगायत ठाउँमा सञ्चालन भएका सिमेन्ट उद्योगमा यी जिल्लामा भएको चुनढुंगा पुग्छ। सिसा, खानीमै सीमित दार्चुलाको शैल्यशिखर नगरपालिका५ स्थित बरमुढेमा सिसा खानी छ। खानी तथा भूगर्भ विभागका अनुसार ३ दशमलव ८५ वर्ग किलोमिटर क्षेत्रमा सिसा खानीको पहिचान भएको हो। तर, उत्खननको काम भने काम भएको छैन। यसको उत्खनन गर्न ब्लायक हेड माइनस नेपाल प्रालिले अनुमति पाएको छ। हाम्रो पालिका क्षेत्रमा भएको खानीको उत्खननका बारेमा जानकारी त हुनुपर्ने हो, नगरपालिकाका प्रमुख प्रशासकीय अधिकृत भोजराज भट्टले भने, अहिलेसम्म त्यस्तो कुनै जानकारी छैन। खानी छ तर उत्खनन हुन नसकेको उनले बताए। भट्टले कार्यक्षेत्रभित्र नपर्ने भएकाले प्राकृतिक सम्भावनाहरू ओझेलमा पर्ने गरेको प्रतिक्रिया दिए। उनले उत्खननको अनुमति लिएका उद्योगहरूलाई काम गर्नसमेत सुझाव दिए। दार्चुलाकै मालिकार्जुन गाउँपालिकामा पनि २ दशमलव ८५ वर्ग किलोमिटर क्षेत्रफलमा सिसा खानी पहिचान भएको छ। यसको उत्खननका लागि खानी तथा भूगर्भ विभागले टोरेक्स माइनस नेपाल प्रालिलाई अनुमति दिएको छ। खानीमा पालिकाको बेवास्ता दाङको पहाडी भूभागमा अवस्थित बंगलाचुली गाउँपालिकामा कोइला खानी छ। गाउँपालिकाभरि कुल ५ दशमलव ४९५ वर्ग किलोमिटर कोइला खानी रहेको खानी तथा भूगर्भ विभागले जनाएको छ। उत्खननका लागि लुम्बिनी खनिज उद्योग प्रालि, सप्तश्री खनिज उद्योग प्रालि र शुभम खनिज उद्योग प्रालिले इजाजतसमेत लिएका छन्। तर, अहिले उत्खननको काम भएको छैन। उत्खननका लागि पहलसमेत गरिएको छ। स्थानीय तहको आर्थिक वृद्धि र रोजगारी सिर्जना गर्न गाउँमा भएका खनिज पदार्थहरूको उत्खनन र बिक्री वितरण महत्वपूर्ण मानिन्छ। गाउँका खनिज पदार्थ समृद्धिका भरपर्दो स्रोत हुन्। स्वदेशका डाँडापाखामा भएका प्राकृतिक स्रोत र साधनको उपयोग गर्न सरकारले विशेष चासो दिनुपर्छ। गाउँको आर्थिक चलायमान, रोजगारी र विकास निर्माणमा खानीहरूको उत्खननले विशेष महत्व राख्छन्। गौमुखीको बाग्लीवाङको तामाखानीमा पुग्दा पोखराको महेन्द्र गुफाभित्र पुगेजस्तो अनुभूति हुन्छ। महावीर राना, उपाध्यक्ष, गौमुखी गाउँपालिका प्यूठान खानीहरूको पहिचान र उत्खनन गर्ने क्षेत्राधिकार स्थानीय सरकारसँग छैन। संघीय सरकार मातहत खानीको पहिचान र उत्खनन गरिन्छ। तर, आफ्नो गाउँनगर क्षेत्रमा रहेको स्थानीय सरकारले त्यसको सहजीकरण गर्न सक्छ। खानी उत्खनन र बिक्री वितरण भएपछि त्यसको प्रत्यक्ष लाभ स्थानीय सरकारले समेत लिने गर्छ। पालिका क्षेत्रमा भएका प्राकृतिक स्रोत साधनहरूको उपयोग गरेबापत राज्यले तोकेअनुसारको रोयल्टी स्थानीय पालिकाहरूले पनि पाउने गर्छन्। आर्थिक विकासमा यतिधेरै योगदान पुयाउने प्राकृतिक स्रोत साधनहरूको पहिचान र उत्खननमा स्थानीय सरकारले चासो दिएका छैनन्। आफ्नो कार्यक्षेत्राधिकारभित्र पर्दैन भनेर पालिकाका जनप्रतिनिधिहरू पन्छिने गरेका छन्। बंगलाचुली गाउँपालिकाका अध्यक्ष तुल्सीराम पुनमगरले पालिकाभित्र भएको कोइलाखानी उत्खननको बारेमा आफूलाई कुनै जानकारी नभएको प्रतिक्रिया दिए। यो हाम्रो क्षेत्रभित्र पर्दैन, पुनमगरले भने, खै आजभोलि उत्खनन गरेजस्तो मलाई लाग्दैन। उत्खनन गर्ने उद्योगहरूसँग आफ्नो कुनै समन्वय नभएको समेत उनले प्रतिक्रिया दिए। ४५० वटाको खोजतलास अनुमति खानी तथा भूगर्भ विभागले दुई थरीको इजाजत उद्योगहरूलाई दिने गर्छ। एउटा पहिचान भइसकेकाहरूको उत्खनन र अर्को नयाँ पहिचानका लागि खोजतलास अनुमति दिन्छ। विभागका सूचना अधिकारी एवं सिनियर डिभिजनल जियोलोजिष्ट नारायण बास्कोटाका अनुसार देशभर ४ सय ५० वटा उद्योगहरूलाई नयाँ खानीको पहिचानका लागि अनुमति दिइएको छ। खानी गाउँका समृद्धि स्थानीय तहको आर्थिक वृद्धि र रोजगारी सिर्जना गर्नका लागि गाउँमा भएका खनिज पदार्थहरूको उत्खनन र बिक्री वितरण गर्नुपर्ने गौमुखी गाउँपालिका प्यूठानका उपाध्यक्ष महावीर रानाले प्रतिक्रिया दिए। हाम्रो पालिकाको पुँजामा तामाखानी भेटिएको तीन दशक बढी समय भइसक्यो, रानाले भने, उत्खननमा ठोस काम भएको देखिएको छैन। उनले स्वदेशका डाँडापाखामा भएका प्राकृतिक स्रोत र साधनको उपयोग गर्नका लागि सरकारले विशेष चासो दिनुपर्नेमा उनको जोड थियो। खानी उत्खनन गर्नका लागि स्थानीय सरकारको क्षेत्राधिकारभित्र नपर्ने भएकाले संघीय सरकारले प्रभावकारी रूपमा काम गर्नुपर्ने उनले सुझाव दिए। गाउँको आर्थिक चलायमान, रोजगारी र विकास निर्माणमा खानीहरूको उत्खननले विशेष महत्व राख्ने उनको भनाइ छ। रानाले गौमुखीको बाग्लीवाङस्थित तामाखानीमा रहेको गुफाभित्र छिर्दा पोखराको महेन्द्र गुफाभित्र पुगेजस्तो अनुभूति दिलाउने समेत बताए। खानीलाई उत्खननसँगै सिंगो गाउँलाई घुम्नलायक पर्यटकीय क्षेत्रका रूपमा समेत विकास गर्न सकिने सम्भावना रहेको उनले जनाए। उनले तामाखानीको उत्खननका लागि पटकपटक संघीय सरकारका मन्त्रालय र खानी विभागमा पुगेर ध्यानाकर्षण गराएको समेत बताए। गाउँपालिकाको ९० प्रतिशत आन्तरिक आय चुनढुंगाबाट रोल्पाको दुर्गम क्षेत्रमा पर्ने रुन्टीगढी गाउँपालिकाले वार्षिक करिब ७६ लाख रुपैयाँ आन्तरिक आम्दानी गर्छ। गाउँपालिकाका अध्यक्ष जनक पुनका अनुसार आन्तरिक आम्दानीको ९० प्रतिशत हिस्सा गाउँमै सञ्चालनमा रहेका चुनढुंगाले ओगटेको छ। गाउँपालिका क्षेत्रमा २२ वटा चुनढुंगा खानीहरू दर्ता भएको पुनले बताए। त्यसमध्ये ७ वटा उद्योगहरूले उत्खननको अनुमति पाएका छन् भने २ वटा उद्योगहरू नियमित सञ्चालनमा छन्। १५ वटा उद्योगले खोजतलासको अनुमति लिएर आएको उनले जानकारी गराए। पालिकाको आयमा चुनढुंगाले धेरै योगदान गरेको छ, पुनले भने, आन्तरिक आयबाट पालिकाले धेरै योजनाहरू सञ्चालन गरेको छ। उनले पालिकाभित्र दर्ता भएका २२ वटै चुनढुंगा उद्योग सञ्चालन हुँदा पालिकाको आन्तरिक आयमा धेरै वृद्धि हुनेसमेत जानकारी दिए। समग्र गाउँपालिकाको समृद्धिका लागि प्राकृतिक स्रोत साधनको उपयोगमा जोड दिनुपर्ने उनको अनुभव छ। स्थानीय स्तरमा भएका प्राकृतिक स्रोत साधनको पूर्णअधिकार स्थानीय सरकारलाई नै दिन उनले संघीय सरकारलाई सुझावसमेत दिए। चुनढुंगा उत्खनन र बिक्री वितरण बापतको ५० प्रतिशत रोयल्टी संघ सरकारले राख्ने गर्छ। बाँकी २५२५ प्रतिशत प्रदेश र स्थानीय सरकारले पाउँछन्। तर, गाउँपालिका अध्यक्ष पुनले सबै अधिकार स्थानीय तहलाई नै दिनुपर्नेमा जोड दिए। खानी र वन पैदावारका सम्पदाहरूको बिक्री वितरण गर्दा स्थानीय तहहरू आत्मनिर्भर हुनका लागि बाटो खुल्ने उनको अनुभव छ। दिनहुँ चुनढुंगा बोक्ने टिप्पर हिँड्दा धुँलो, धुवा गाउँका नागरिकले खान्छन्, पुनले भने, तर, पैसा जति संघ सरकारले लैजान्छ। यो वैज्ञानिक छैन। दाङमा सञ्चालित सिमेन्ट उद्योगमा गाउँको चुनढुंगा पुग्ने गरेको उनले सुनाए।"
"सुनको मूल्यमा नयाँ रेकर्ड, तोलाको १ लाख ३० हजार पुग्यो",काठमाडौं : नेपाली बजारमा सुनको मूल्यले नयाँ रेकर्ड कायम गरेको छ। आज प्रतितोला सुनको मूल्य १ लाख ३० हजार रुपैयाँ पुगेको छ। नेपाल सुनचाँदी व्यवसायी महासंघका अनुसार २ हजार रुपैयाँले बढेर आज प्रतितोला सुनको मूल्य १ लाख ३० हजार रुपैयाँ पुगेको हो। यसअघि बिहीबार एक तोला सुनको मूल्य १ लाख २७ हजार ९ सय रुपैयाँमा कारोबार भएको थियो। तेजाबी सुन प्रतितोला १ लाख २७ हजार ३ सयमा कारोबार भइरहेको महासंघले जनाएको छ। सुनको मूल्य बढेसँगै चाँदीको पनि बढेको छ। प्रतितोला चाँदी १ हजार ५२५ रुपैयाँमा कारोबार भइरहेको छ।
"दक्षिण अफ्रिकामा बस दुर्घटना, ४५ जनाको मृत्यु","जोहानेसबर्ग : दक्षिण अफ्रिकाको उत्तरपूर्वी लिम्पोपो प्रान्तमा बिहीबार भएको बस दुर्घटनामा ज्यान गुमाउनेको सङ्ख्या ४५ पुगेको छ । यातायात विभागका अनुसार, बोत्सवानाबाट लिम्पोपो प्रान्तको मोरिया शहरतर्फ गइरहेको यात्रुबाहक बस दुर्घटना भएको थियो । एक यात्रुको भने गम्भीर घाइते अवस्थामा उद्धार गरिएको अधिकारीहरुले बताएका छन् । दक्षिण अफ्रिकाका यातायात मन्त्री सिन्डीसिवे सिकुन्गाले मोरिया शहरनजिक भएको यस दुःखद घटनामा ज्यान गुमाउनेप्रति श्रद्धासुमन व्यक्त गर्दै सवारी चलाउँदा अत्यन्त सावधानी अपनाउन आग्रह गरे। उद्धार कार्यका बारेमा प्रहरीले नियमित अद्यावधि विवरण सार्वजनिक गरिरहेको जनाएको छ । दुर्घटनाका बारेमा यथार्थ विवरण भने सार्वजनिक भइसकेको छैन । दुर्घटनामा ज्यान गुमाउनेहरु अधिकांश इसाई समुदायको ईस्टर पर्वका अवसरमा सहभागीहरु रहेका प्रहरीको भनाई छ । उक्त बस अनियन्त्रित भई पुलबाट झण्डै ५० मिटर तल नदीमा खसेर आगो लागेको थियो । रासस"
चीनको जिडिआइबाट नेपालले पनि लाभ लिनसक्छ : उपाध्यक्ष पौडेल,"काठमाडौं : नेपाल कम्युनिष्ट पार्टी (एमाले) का उपाध्यक्ष विष्णुप्रसाद पौडेलले चीनले अघि सारेको वैश्विक विकास प्रयास (जिडिआइ) का लाागि चिनियाँ नेतृत्वको प्रशंसा गर्दै यसबाट नेपालले पनि प्रशस्त मात्रामा लाभ लिन सक्ने बताएका छन्। चीनको हाइनान प्रान्तमा जारी बोआओ फोरम फर एसिया (बिएफए) लाई बिहीबार नेपालका तर्फबाट सम्बोधन गर्दै उनले चीनले गरिबी न्यूनीकरण, खाद्य सुरक्षा, जलवायु परिवर्तन, डिजिटल विकासजस्ता प्राथमिकताका साथ (ग्लोबल डेभलपमेन्ट इनिसिएटिभ, जिडिआइ) अवधारणा ल्याएको र यसबाट नेपालले पनि लाभ लिनसक्ने बताएको उनको सचिवालयले जनाएको छ । उपाध्यक्ष पौडेलले नेपालको आफ्नै विकास प्राथमिकतासँग मिल्दोजुल्दो यस अवधारणाको उद्देश्यलाई समर्थन गर्ने देशहरूको बढ्दो सङ्ख्यामा नेपाल पनि सामेल रहेको र यसप्रतिको प्रतिबद्धता कायम गर्दै नेपाल सरकारले हालै जिडिआइ समूहमा सामेल हुने निर्णय गरेको जानकारी पनि दिए। जिडिआइको मूल सिद्धान्त चिनियाँ राष्ट्रपति सि चिनफिङको मानवजातिको साझा भविष्यको दृष्टिकोणसँग मिल्दोजुल्दो रहेको र यसले विश्व शान्ति र अन्तरसम्बन्धलाई जोड दिएको प्रसङ्ग उल्लेख गर्दै उनले भने, 'एक साँच्चै साझा भविष्य तब मात्र साकार हुनसक्छ जब सबै विकसित र विकासशील राष्ट्रहरूले प्रगति र समृद्धिका लागि समान अवसर प्राप्त गर्दछन् ।' पूर्वअर्थमन्त्री पौडेलले भने,'चीनको नजिकको छिमेकी नेपालले पनि जिडिआइको सफलताबाट उल्लेखनीय लाभ उठाउन सक्छ । पूर्वाधार विकास, प्रविधि हस्तान्तरण र क्षमता विकासजस्ता क्षेत्रमा बढ्दो सहयोगले नेपालको राष्ट्रिय विकास प्रयासलाई गति दिनेमा हामी विश्वस्त छौँ । हामी पनि हाम्रो अर्थतन्त्रमा परिवर्तन ल्याउने र नेपालको विशिष्ट विकास आवश्यकतालाई सम्बोधन गर्नेगरी परियोजनाहरू अघि बढाउन तत्पर छौँ ।' जिडिआइको दिगो र समतामूलक विकासका लक्ष हासिल भएको सुनिश्चित गर्न,यसका चुनौतीहरु स्वीकार गर्न र सम्बोधन गर्न आवश्यक रहेको चर्चा गर्दै उहाँले यसको पारदर्शिता र ऋण दिगोपनका चिन्तलाई भने दूर गर्न जरुरी रहेको बताए। त्यसैगरी, सहुलियतपूर्ण वित्तीय सहायता, ज्ञान आदानप्रदान र विकासोन्मुख देशहरूको विशेष आवश्यकता अनुरूप निर्माण हुने परियोजनाहरूले जिडिआइको उद्देश्य,आपसी विश्वास र समावेशीतालाई थप बलियो बनाउने उनको धारणा थियो । नेपालले बहुपक्षीयतालाई महत्व दिने र जिडिआई ढाँचा र अन्य अन्तर्राष्ट्रिय मञ्चहरूमा हुने छलफलमा सक्रियरूपमा योगदान गर्न प्रतिबद्ध रहेको बताउँदै उनले भने, 'हामी सार्वभौमिक र सबैका लागि लाभदायक विकास एजेन्डालाई थप प्रवद्र्धन गर्न चीन र समान विचारधाराका साझेदारहरूसँग काम गर्न इच्छुक छौँ । विश्वमा थप समृद्धि, शान्ति र दिगो भविष्य निर्माण गर्न जिडिआइ एक शक्तिशाली माध्यम बन्न सक्छ भन्ने कुरामा नेपाल विश्वस्त रहेको छ ।' बोआओ फोरमले एसिया र समग्र विश्वको विकासका लागि आवश्यक मुद्दाहरूमा संवादका लागि महत्वपूर्ण अवसर दिएको उनको भनाइ छ । यस वर्षको विषयवस्तु ग्लोबल डेभलपमेन्ट इनिसिएटिभः प्रमोटिङ वल्र्ड पिस समयसापेक्ष रहेको र यसले विश्वको विकास र शान्तिको आगामी मार्गका लागि सहयोग पुग्ने पनि उनले बताए। रासस"
"पहिलो ओभरमा नेपाल 'ए' लाई सफलता,ऐरीले लिए विकेट","काठमाडौं : टी२० अन्तर्गतको खेलमा आयरल्याण्डविरुद्ध नेपाल 'ए'लाई पहिलो सफलता मिलेको छ। नेपालका लागि पहिलो ओभरमा दोस्रो बलमा कमल सिंह ऐरीले नेपाललाई सफलता दिलाएका हुन्। त्रिवि क्रिकेट मैदानमा नेपाल ए को कप्तान विनोद भण्डारीले टस जितेर पहिलो फिल्डिङ गर्ने निर्णय लिएका हुन् टी२० खेल्ने टिम नेपालएमा कप्तान विनोद भण्डारीसँगै लोकेश बम, देव खनाल, पवन सर्राफ, किरण ठगुन्ना, आरिफ शेख, अर्जुन घर्ती, नारायण जोशी, बशिर अहमद, रसिद खान, सागर ढकाल, बिपिन खत्री, कमल सिंह ऐरी, हेमन्त धामी र विकास आग्री रहेका छन्।"
केजरीवाल गिरफ्तारी प्रकरण : अमेरिकाभारत मनमुटाव,"अमेरिका : प्रजातन्त्रको स्वतन्त्र वकालत गर्ने दुई ठूला शक्तिराष्ट्रबीच यतिबेला केजरीवाल पक्राउपछि टकराव देखिएको छ। दुई देशका विदेशमन्त्रीलगायत सम्बद्ध नेताहरूले सामाजिक सञ्जाल ट्वीटरमा कटाक्ष छेडिरहेका छन्। भारतको राजधानी नयाँ दिल्लीमा मुख्यमन्त्री केजरीवाल पक्राउ परेपछि अमेरिकाले मानवअधिकार र स्वतन्त्रताको विषयलाई समातेर आफ्नो टिप्पणी गरिरहेको छ भने भारतले आफ्नो आन्तरिक मामला भएकाले त्यसमा नबोल्न स्पष्ट संकेत दिएको छ। केजरीवाल पक्राउ परेको विषय सतहमा देखिएको भए पनि आन्तरिक रूपमा भने दुवै देशले आफूलाई शक्तिशाली भएको देखाउन खोजिरहेका छन्। अर्कोतर्फ पश्चिमा देशहरूको टावर अमेरिका हो र एसियन मुलुकहरूको टावर भारत हो भन्ने स्पष्ट शक्ति देखाउन खोजिएको छ। अमेरिकाले प्रजातन्त्र, मानवअधिकार, महिला स्वतन्त्रता, प्रेस स्वतन्त्रता, जातीय विभेद, शिक्षालगायतका विषयमा देशभन्दा माथि उठेर टिप्पणी गर्ने गरेको छ। विश्वभरका देशहरूमा हुने साना तथा ठूला घटनामा यदि मानवअधिकार प्रजातन्त्रको विषय जोडिएको छ भने अमेरिकाले आफ्नो विचार राखिरहेको पाइन्छ। यता भारतले पनि आफूलाई प्रजातन्त्रको जननी भन्ने गरेको छ। भारतीय प्रधानमन्त्री नरेन्द्र मोदीले सार्वजनिक भाषण गर्दै भारत प्रजातन्त्रको आमा भनेका थिए। तर, समाचारहरूमा आएका विषय र त्यहाँको समाजलाई आधार मान्ने हो भने भारत अझै पछि छ भन्ने देखाउँछ। जस्तै महिला विभेद, जातीय विभेद, समानता, शिक्षा जस्ता विषयमा भारत भारतीय सोचमै अल्झिरहेको देखिन्छ। अमेरिकी विदेश मन्त्रालयले केजरीवालको गिरफ्तारीलाई लिएर टिप्पणी गर्दै, निष्पक्ष कानुनी न्याय दिलाउन भनेको छ। भारतले त्यसको जवाफमा भारतको सार्वभौमसत्ताको कदर गर्दै आन्तरिक बिषयमा नबोल्न भनेको छ। यतिबेला भारत र अमेरिका सवाल जवाफमा छन्। भारतीय विदेशमन्त्री जयशंकरका भेटघाट र प्रतिक्रियाहरूले पनि अमेरिकालाई आन्तरिक मामलामा नबोल्न संकेत गरिरहेको छ। यस्तै त्यसको जवाफमा अमेरिकाले मोदी सरकारले विपक्षीहरूलाई केन्द्रमा राखेर गरेको कारबाहीलाई नजिकबाट नियाली रहेको र आफूहरू कानुनी प्रक्रियालाई आधार मान्ने भनेर जवाफ दिएको छ। अर्कोतर्फ भारतमा भारतको आन्तरिक राजनीतिले काम गर्छ। उसले विश्वभर हुने राजनीतिक विषयहरूमा अधिकांश विषयमा बोल्नुपर्ने प्रधान विषयभन्दा माथि उठ्नै सकिरहेको देखिन्न्। भारतले भित्रि राजनीति हेरेर प्रििक्रृया दिने गरेको छ। बिभिन्न देशहरूका बीचमा सतहमा देखिने विवादका पछि थुप्रै कारणहरू जोडिएका हुन सक्छन्, यति बेला अमेरिका र भारतका बीचमा देखिएको टकरावको मुख्य कारण भारत अति हिन्दुवादी हुँदै जानु मुख्य कारण हुन सक्छ। मुख्यमन्त्री पक्राउपछि जर्मनीले दिएको प्रतिक्रिया लगत्तै भारतले जमर्नलाई बोलाएर सोध्नु र अमेरिकाले कानुनी उपचारमा जाउ भनेर दिएको प्रतिक्रिया लगत्तै सोधपुछ गर्नु अति हिन्दुवादी मोह र त्यसको प्रतिवाद पनि मुख्य कारण हुन सक्छ। पश्चिमादेशहरूले भारत र मुख्य गरी मोदी सरकार अति हिन्दुवादी हुँदै गएकाबारे विशेष चासोपूर्वक हेरिरहेका छन्। अमेरिका र भारतको टकरावको पछाडि मोदी सरकार हिन्दु अतिवादी हुँदै गएका बेला केजरीवाल पक्राउपछि त्यसलाई दबाबमा राखेको हुन सक्छ। जब कुनै देशहरूका बीचमा विवाद हुन्छ त्यसबेला यस्ता विषयलाई दबाबका रूपमा राख्ने गरिन्छ। अर्कोतर्फ चुनावको मुखमा मोदी सरकार थप निरंकुश हुनु पनि पश्चिमादेशहरूको चासो छ। आफूलाई प्रजातन्त्रको आमा भन्नु र विपक्षी दलहरूका विरुद्ध धावा बोल्ने मोदी सरकारलाई थप दबाब राख्न पश्चिमादेशहरूले बोल्नु प्रजातन्त्र सवलीकरणको पक्षमा उभिनु पनि हो।"
भारतबाट ३ महिना विद्युत् आयातको अनुमति,"काठमाडौं : भारतले नेपाललाई दिने विद्युत् आयातको सम्झौता तीन महिनाका लागि ससर्त नवीकरण गरेको छ। भारतले जुन ३० अर्थात् असार १६ गतेसम्मका लागि सम्झौता नवीकरण गरेको ऊर्जा, जलस्रोत तथा सिँचाइ मन्त्रालयका सहसचिव एवं प्रवक्ता नवीनराज सिंहले बताए। नेपाल विद्युत् प्राधिकरणले तीन महिनाअघि नै एक वर्षका लागि सम्झौता नवीकरण गर्न भारत समक्ष प्रस्ताव पेस गरेको थियो। भारतले भने तीन महिनाका लागि मात्र सम्झौता नवीकरण गरेको हो। नवीकरणका लागि भारतले राखेको सर्त भनेको सोलार आवर (खासगरी दिउँसोको समय) मा बिजुली दिने हो। भारतले बिहानको ६ बजेदेखि साँझको ६ बजेसम्मका लागि बिजुली आयातको अनुमति दिएको प्राधिकरण बताउँछ। यसअघि २४ घण्टाका लागि विद्युत् आयात दिँदै आएको भारतले आयातको परिमाणसँगै बिजुली दिने घण्टा (१२ घण्टा) पनि कटौती गरेको छ। तीन महिनाका लागि ५५४ मेगावाट विद्युत् आयातका गर्न स्वीकृति दिएको नेपाल विद्युत् प्राधिकरण भार सम्प्रेषण केन्द्रका प्रमुख एवं प्रवक्ता चन्दन घोषले बताए। ५ सय मेगावाट ढल्केवरमुज्जफपुर अन्तरदेशीय प्रसारण लाइनबाट र ५४ मेगावाट टनकपुरबाट आयात गर्न स्वीकृति दिएको उनले जानकारी दिए। टनकपुरबाट १६ मेगावाट भने निःशुल्क विद्युत् आयात हुने गरेको छ। यसअघिका वर्षहरूमा एक वर्षका लागि सम्झौता नवीकरण हुँदै आएको थियो। भारतको डे अ हेड मार्केट (ऐक्सचेन्ट मार्केट) बाट बिजुली किन्नका लागि पाँच वर्षको सम्झौता गरिएको छ। जुन हरेक वर्षको मार्चमा नवीकरण गर्नुपर्छ। भारतको पछिल्लो स्वीकृतिअनुसार अब दिनको समयमा मात्र तोकिएको परिमाण बराबरको बिजुली नेपालले किन्न पाउनेछ। विद्युत्को उच्च मागको समय खासगरी साँझको समयमा नेपालले आन्तरिक उत्पादनबाट माग व्यवस्थापन गर्नुपर्ने देखिएको छ। सुक्खायामको विद्युत्को आन्तरिक माग धान्नका लागि भारतबाट बिजुली किनिँदै आइएको छ। भारतको एक्सचेन्ज मार्केटमा १५१५ मिनेटमा बोलकबोलबाट बिजुली किनिने गरिन्छ। २०२४ को मार्च ३० (शनिबार) सम्मको सम्झौताअनुसार नेपालले भारतबाट दैनिक साढे ६ सय मेगावाटसम्म विद्युत् आयात गर्न सक्छ। तर, नवीकरणसँगै झन्डै एक सय मेगावाट विद्युत् आयात भारतले कटौती गरेको छ। अहिलेको विद्युत्को आन्तरिक उच्च माग (पिक डिमान्ड) सरदर १९ सय मेगावाट छ। अहिले दैनिक ऊर्जा खपत करिब ३० हजारदेखि ३२ हजार मेगावाट आवरको हाराहारीमा छ। तीन हजार मेगावाट जडित क्षमता भए पनि हिउँदमा आन्तरिक उत्पादन करिब ७ सय मेगावाट छ। उत्पादन र मागबीचको सन्तुलनलाई मिलाउनका लागि दैनिक करिब ६ सय मेगावाटसम्म बिजुली आयात हुँदै आइरहेको छ। उद्योगहरूमा लोड कटौती गर्दा पनि अन्तरदेशीय प्रसारण लाइन ढल्केवरमुज्जफपुरबाट साँझको समयमा करिब साँढे ४ सय मेगावाटसम्म विद्युत् आयात हुँदै आइरहेको छ। मासिक करिब ३ देखि ४ अर्ब रुपैयाँको बिजुली भारतबाट आयात हुँदै आइरहेको छ। अहिलेको माग धान्नका लागि भारतबाट आयातित बिजुलीको हिस्सा एक तिहाइभन्दा बढी छ। त्यसो त प्राधिकरणले भारतबाट दिउँसो र रातिको समयमा मात्र बिजुली किनेर पिक मागको समयमा आन्तरिक उत्पादनले धान्ने बताउँछ। पिक समयमा कुलेखानी, माथिल्लो तामाकोसी, कालीगण्डकी, मध्यमस्र्याङ्दी, चमेलियालगायतका जलाशययुक्त र अर्धजलाशययुक्त आयोजनालाई त्यो समयमा चलाउने गरिएको छ। प्राधिकरणले दिनमा र रातिको समयको कम मूल्यको बिजुली किनेर उच्च मागको समयमा कम बिजुली आयातको नीति लिएको छ। दिउँसो र रातिको समयमा करिब ३ भारु (भारतीय रुपैयाँ)सम्म विद्युत् पाइन्छ भने बिहान र साँझको उच्च मागको समयमा प्रतियुनिट बिजुलीको मूल्य १० भारुसम्म पुग्ने गरेको छ। अहिले भारतको सरदर बिजुलीको दर करिब ६ भारु छ। गत वर्षको सुक्खायाममा करिब १९ अर्ब रुपैयाँबराबरको विद्युत् आयात गरिएको थियो। यस वर्ष खुद निर्यातकर्ता बन्ने भनिरहेको प्राधिकरणले यसै वर्षको वर्षायाममा करिब १४ अर्बको बिजुली भारत निर्यात गरेको थियो। सुक्खा बढेसँगै नदी प्रवाहमा आधारित विद्युत्को उत्पादन करिब १२ प्रतिशतमा झरेको छ। यसले गर्दा अझै वैशाखको अन्तिमसम्म बिजुली भारतबाट नकिने विकल्प छैन। त्यसपछि पनि भने खोलामा बहाब बढ्ने र आन्तरिक उत्पादन नै भारत निर्यात गर्नुपर्ने हुन्छ। भारतको पछिल्लो स्वीकृतिले असारसम्म बिजुली आयातको बाटो खुलेको छ तर लगभग जेठको दोस्रो साताबाट नै बिजुली उत्पादन बढी भई भारत निर्यात गर्नुपर्ने हुन्छ। आगामी सुक्खायामसम्म उत्पादन थपिने हुँदा माग र आपूर्ति शृंखला नै परिवर्तन हुन सक्ने भन्दै मन्त्रालयका प्रवक्ता सिंहले अहिले नै पछिको बारेमा सोच्न जरुरी नभएको बताए। आगामी सुक्खायामको माग र आपूर्तिलाई हेरेर विद्युत् आयातको प्रस्ताव पठाइने सिंहले बताए। अहिले ५५४ मेगावाटको अनुमति दिएको भारतले पछि त्योभन्दा बढी विद्युत् आयातको अनुमति दिन बाटो खुलेको भन्दै अहिलेलाई समस्या टरेको प्राधिकरणका प्रवक्ता चन्दन घोषको भनाइ छ। र, अप्रिल १ अर्थात् चैत्र १८ गतेबाट नै आन्तरिक माग उच्च भएको समयमा प्राधिकरणले लोड व्यवस्थापन कसरी गर्छ भन्ने पर्ख र हेरको अवस्था सिर्जना भएको प्राधिकरणका पूर्वकार्यकारी निर्देशक मुकेश काफ्ले बताउँछन्।"
तीन दिन अझै पानी पर्ने,"काठमाडौं : भोजपुर बोखिमका प्रदीप वान्तवा चैते झरीका कारण गाउँमा अत्यधिक चिसो बढेको बताउँछन्। उनको गाउँमा केही सातादेखि निरन्तर झरी परिरहेको छ। उनले भने, एकोहोरो पानी परिरहँदा गाउँ पूरै कुहिरोले छोप्छ, चिसो हावा चलिरहन्छ। घाम नदेखेको दुई, तीन साता भइसक्यो। चैते झरीले गाह्रो पार्यो। चिसो बढ्नुका साथै मौसम परिवर्तन हुँदा स्थानीयहरू बिरामीसमेत पर्न थालेको उनले बताए। निरन्तर परेको झरीले बाली लगाउन पनि समस्या परेको छ। यतिबेला पहाडी भेगमा खेतबारी जोतेर मकै छर्ने समय भए पनि खुट्टा भासिने हिलोमा काम गर्न नमिलेको उनले बताए। मौसम पूर्वानुमान महाशाखाले पनि कोशी प्रदेशको भोजपुर र ताप्लेजुङ, तेह्रथुम, धनकुटालगायत स्थानमा धेरै वर्षा भइरहेको बताएको छ। महाशाखाका मौसमविद्, सञ्जीव अधिकारी भन्छन्, बंगालको खाडीबाट जलवाष्पयुक्त हावा आइरहेको छ, त्यसमा आद्रता पनि भएकाले पूर्वतिर बढी पानी परिरहेको हो। अधिकारीका अनुसार हालको अवस्था हेर्दा सरदरभन्दा कम तापक्रम रहेकाले चिसो महसुस भएको हो। साथै, साताको कुरा गर्दा सरदरभन्दा बढी पानी परिरहेको उनले बताए। यो वर्ष हिउँद पूरै सुक्खा भए पनि प्रिमनसुनको सुरुवातदेखि नै पानी पर्न थालेको छ। चैत सुरु भएदेखि नै बागमती, कोशी, गण्डकी प्रदेशका मकवानपुर, काभ्रे, दोलखा, काठमाडौं, ललितपुर, भक्तपुर, स्याङजा, तनहुँ, नवलपरासी, रौतहट लगायतका जिल्लामा मध्यमदेखि भारी वर्षा भएको छ। हाल कर्णाली र सुदूरपश्चिमबाहेक अन्यतिर पानी परिरहेको उनले जनाए। अधिकारीले भने पूर्णरूपमा मौसम सुधार हुन अझै तीनदिन पर्खनुपर्ने हुन्छ। यतिबेला देशैभरि बदली रहेको छ। त्यसपछि मात्रै मौसम पूर्वानुमान गर्न सकिन्छ। प्रिमनसुनको समयमा स्थानीय वायुको प्रभाव धेरै रहन्छ। यसले मेघमर्जन, चट्याङसहितको वर्षा ल्याउँछ। हालको वर्षालाई स्थानीय वायुले नै सहयोग गरिरहेको अधिकारीले बताए। कहिलेकाहीँ पश्चिमी न्युन चापिय प्रणाली आउने भएकाले त्यसले अझै धेरै असर गर्छ। शनिबारबाट पश्चिमी न्यून चापिय प्रणाली आउने भएकाले पश्चिमतिर पनि पानी पर्ने छ। हालसम्मको अवस्था हेर्दा प्रिमनसुनको यो वर्षालाई अस्वाभाविक भन्न मिल्दैन। झरी पर्दै, रोकिँदै गरिरहेको छ। तर, यो निरन्तर भएको छैन। महिनांै एकोहोरो झरी परेमा मात्रै अस्वाभाविक मानिने उनले बताए। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक विनोद पोखरेलले शनिबार पश्चिमी वायुले देशैभरि, (पहाड र हिमाली भेगमा मेघ गर्जनसहित) को वर्षा गराउने पूर्वानुमान रहेको बताए। पहाडी भेगमा अझै वर्षा निरन्तर रहने र अन्य भेगमा आइतबारदेखि मौसममा केही सुधार हुने बताउँछन्। पहाडमा अन्यत्र भन्दा चिसो छ। अर्को बिहीबारदेखि फेरि अर्को सिस्टम देखिँदै छ। त्यसले पुन मौसम बदली रहनेछ। पोखरेलले भने, प्रिमनसुन जस्तो वर्षा भएको छैन। प्रिमनसुनमा चट्याङ, गड्यांङगुडुङ, हावाहुरीसहितको छोटो समय पानी पर्नुपर्ने हो। तर, मसिनो पानी धेरै लामो समय सम्म परिरहेको छ। सिस्टम अलि अनौठो भएको बताउँदै पोखरेलले भने देशैभरि एकैदिनसम्म ६० मिमि सम्म पानी परेको छ। कुनै ठाउँमा सय मिमिभन्दा बढी पानी परिसकेको बताए। समग्रमा हेर्दा ठाउँ अनुसार फरक छ। तराई अलि सुक्खा छ। प्रिमनसुनमा समग्र वर्षाको १५ प्रतिशतसम्म पानी पर्छ। यस अवधिमा करिब ३०० मिमिसम्म पानी पर्न सक्छ। कतिपय ठाउँमा केही घण्टामा नै ६० मिमिसम्म वर्षा भइरहेको छ। काठमाडौं बाहिरको वर्षा प्रिमनसुनको जस्तो भए पनि काठमाडौंमा भने त्यस्तो नदेखिएको उनले बताए। जल तथा मौसम विज्ञान विभागका मौसमविद्, सुदर्शन हुमागाईंले प्रिमनसुन सुरु भएदेखि सामान्यभन्दा धेरै वर्षा भएको जनाए। मार्चदेखि मे सम्मलाई प्रिमनसुनको अवधि मानिन्छ।"
आगोले जलेर घाइते भएकी महिलाको उपचारको क्रममा मृत्यु,डोटी : डोटीमा आगोले जलेर घाइते एक महिलाको मृत्यु भएको प्रहरीले जनाएको छ । बिहीबार शिखर नगरपालिका वडा नम्बर ४ सेलपुङ्गाकी ४१ वर्षीया चन्द्रादेवी भण्डारी जंगलमा लागेको आगोले जलेर गम्भीर घाइते भएकी थिइन्। जिल्ला प्रहरी कार्यालय डोटीका प्रहरी नायव निरीक्षक नारायण सिं नेगीका अनुसार दिउँसो करिब ४ बजेतिर पातालीसैन सामुदायिक वनमा सिँचाई योजनाको कुलो खन्ने क्रममा उनी जलेर घाइते भएकी थिइन् । भण्डारीको राजपुर स्थित सुजङ्ग अस्पतालमा सामान्य उपचारपछि थप उपचारका लागि धनगढी स्थित निसर्ग अस्पतालमा लगिएको र राति १ बजेतिर अस्पतालले भण्डारीको मृत्यु भएको घोषणा गरेको प्रहरीले जानकारी दिएको छ ।
गुल्मीका ६२ वर्षीय वृद्ध नातिसँगै एसईई दिंदै,"गुल्मी : गुल्मीमा एकजना पुरुषले ६२ वर्षको उमेरमा माध्यमिक शिक्षा परीक्षा (एसईई) दिएका छन् । जिल्लाको मदाने गाउँपालिका६ फुर्कोट दहका टीकाबहादुर कुँवरले गाउँकै एक परीक्षा केन्द्रबाट एसईईको बिहीबार पहिलो पत्रको परीक्षा दिएका हुन् । कुँवरले गाउँपालिकामै अवस्थित म्यालपोखरी माध्यमिक विद्यालयको केन्द्रबाट परीक्षा दिएको केन्द्राध्यक्ष प्रेमबहादुर बोहोराले जानकारी दिए । कुँवर पृथ्वी माध्यमिक विद्यालयबाट नियमिततर्फका विद्यार्थी हुन् । पढ्ने चाहाना हुँदाहुँदै विशेष परिस्थितिले पढाइ रोकिएको परीक्षार्थी कुँवरले बताए । 'मेरो सानैदेखि पढ्ने चाहाना थियो तर केही कारणले सानैमा छोड्नु पर्यो', उनले भने, 'मैले त्यही सानै उमेरमा देखेको सपना पूरा गर्न नातिसँगै परीक्षा दिन आएको हुँ ।' उनका आफ्नै नाति पनि यसपालि हजुरबुवासँगै एसईईको परीक्षा दिंदै छन्। उनका नाति अंकित कुँवर गाउँकै पृथ्वी माध्यमिक विद्यालयका कक्षा १० मा अध्यनरत नियमित विद्यार्थी हुन् । हजुरबुबा नातिसँगै गएर एसईईको परीक्षा दिएका उनीहरु समाजमा उदाहरण बनेका छन् । उनले आफूमा इच्छाशक्ति भए पढ्न उमेरको बन्देज नलाग्ने शिक्षा दिएका छन्।"
"पुरानाको पतनोत्सव, नयाँको करणाभाव","जर्ज अर्बेलले भनेका छन्, राजनीतिक भाषामा झूटलाई सत्य र हत्यालाई सम्मानजनक बनाउन शुद्ध हावालाई पनि बाहकका रूपमा डिजाइन गरिएको हुन्छ। सुनकाण्डमा ठूलो माछा समातिएको विषयलाई भावनामा बगेर उपप्रधानमन्त्री तथा गृहमन्त्री रवि लामिछानेले अस्पतालमा उपचारसहित पूर्वउपप्रधानमन्त्री कृष्णबहादुर महरालाई सामान्य हाजिरी जमानतमा छाडेर सरकारको करणा भन्दै सुशासनको उपहास गरे। माओवादीमा सादगी क्रान्तिकारी नेता, जनजाति पृष्ठभूमिका जनयुद्ध कमान्डर रामबहादुर थापा बादल हठात् नेकपा एमाले प्रवेश गरे। एमाले र माओवादी मिलेर बनेको नेकपालाई अदालतले पुरानै अवस्थामा फर्काउँदा थापा एमालेमै रहे। यसअघि मोहन वैद्यसँग सहकार्य गरेर थापाले माओवादी विभाजन गरे। पछि फेरि माओवादीमै फर्के। उनको राजनीति गृह मन्त्रालयका लागि सुरक्षित भयो। अदालतबाटै कम्युनिस्ट पार्टी फुटाइँदा एमालेमा बसे। नागरिकलाई नक्कली भुटानी शरणार्थी बनाएर अमेरिका पठाउने प्रकरणमा थापापुत्र प्रतीक, सल्लाहकारसमेत जोडिएपछि थापाको राजनीति गुमनाम जस्तै छ। २०६४ मा उदाएको क्रान्तिकारी शक्ति र शक्तिमा हालिमुहालीका लागि पार्टी फेर्ने नेता थापाको क्रान्तिकारिता पतनको सिकार भएर उठ्नै नसक्ने अवस्थामा पुगेको छ। नेकपा विभाजनपछि माओवादी र एमाले फरक कित्तामा रहँदा पत्नीलाई समेत मन्त्री र सांसद बनाउन भ्याए थापाले। भने, प्रचण्डलाई जेल हालिन्छ, जनताले चिडियाखानामा हेर्न पाउनेछन्। कम्युनिस्ट पार्टीमा कसैलाई दुश्मनको कित्तामा राख्न परे गरिने प्रहारमा थापाले कुनै कसर बाँकी राखेनन्। उनीसँगै एमाले छिरेर पार्टी सचिव र उपप्रधानमन्त्री बनेका टोपबहादुर रायमाझी पुर्पक्षमै छन्। अर्घाखाँचीको भूगोलमा लगभग एक्लै र विजेताको पगरी केही दशकलाई सुरक्षित रायमाझीले छोरालाई गर्न नहुने अपराध नक्कली भुटानी शरणार्थी प्रकरणमा संलग्नता नगराएको भए सन्तानसहित जेलको यात्रा तय हुने थिएन। माओवादी र एमालेमा रहँदा बरोबर सत्ताको चास्नीमा डुबुल्की मारिरहँदा पनि गरिएको लोभले क्रान्तिकारी छविमा लागेको दाग मेटाउन कठिन हुने देखिन्छ। नेपाली जनता २०६४ यता इन्टरनेट साक्षर छन्। तिनले नयाँ शक्तिलाई जुरुक्क काँधमा बोकेर पुराना भनिएका र कुकर्ममा जोडिएका नेतालाई ठूलै पार्टीमा भए पनि नकार्न सक्छन् भन्ने पछिल्लो प्रमाण निर्वाचनमा देखाए। सत्तारोहणको १६ वर्षमा माओवादी पृष्ठभूमिका होनहार, दिग्दर्शक, पथ प्रदर्शक भनिएका नेतृत्व काया धमाधम पतनोत्सवका नयाँ पात्र भइरहे। फेरि जोडिएका पूर्वसभामुख, पूर्वउपप्रधानमन्त्री, माओवादी युद्धकालका धेरै नेताका गुरू सत्तारुढ पार्टीका बहालवाला उपाध्यक्ष कृष्णबहादुर महरा। महराका छोरा राहुल पक्राउ परिसकेका छन्। यसअघि पनि महरा यौन दुराचारको सांस्कृतिक काण्ड मा मुछिएर जेल परे। सभामुख पद गुमाए। रवि लामिछानेले गृहमन्त्री पद गुमाएजस्तै। पार्टी अध्यक्ष लगातार प्रधानमन्त्रीमा बहाल रहँदा र १४ महिनाका बीचमा तेस्रोपटक विश्वासको मतमा सुरक्षित भइरहँदा उपाध्यक्ष समातिनु पक्कै प्रधानमन्त्री प्रचण्डका लागि सहज विषय थिएन। पूर्वउपराष्ट्रपति नन्दबहादुर पुनका छोरा दीपेश पनि पक्राउ परिसकेका छन्। बाबुछोरा नै समातिनेमा माओवादी पृष्ठभूमिका नेताहरू टन्नै छन्। रामबहादुर थापा, टोपबहादुर रायमाझी, कृष्णबहादुरका बाबुछोरा नै भ्रष्टाचार, ठगी, मानव तस्करी, सहकारी ठगी प्रकरणमा जोडिँदा माओवादी नेतृत्वमाथि प्रश्नचिह्न खडा भएको छ। नेपाली जनतालाई बहुविवाह, तास र क्यारेमबोर्ड खेल्दा तासको पत्ता र क्यारेम गोटी चबाउन लगाएर श्वेतसमाजको परिकल्पनामा लागेका नेताहरूको लगातारको बिचलनले नेपाली कम्युनिस्ट आन्दोलन धुजामुजा देखिन्छ। एकातिर सत्ताको बागडोरमा रहेकै पार्टीका नेताको चरित्र एकपछि अर्को उत्रन थालेपछि कम्युनिस्ट आन्दोलनका नाममा सहकारीफोर र सुनचोरहरूको सरकार भनेर स्वयं कम्युनिष्ट घटक जनमोर्चाका चित्रबहादुर केसीले संसद्मै आलोचना गरे। खबरदारीका नाममा सत्तामा रहिरहने, प्रतिपक्षीलाई पाखा पारिरहने र सत्तामा रहँदा गर्न नहुने काम पनि फत्ते गर्न दबाब दिने कामसँगै नेपाली जनताको रगत पसिना चुस्ने काममा चैं चरम सत्तालम्पट अवसरवादी भएर निर्लज्ज प्रस्तुत भएको घटनाले कम्युनिस्ट आन्दोलनका दोस्रो र तेस्रो पुस्ताका नेताहरूले जनयुद्धको अरू अपमान गरे। डेढ दशकमै नेपाली राजनीतिक दलका नेताहरू अपराध लुकाउन, जोगाउन, आफन्त संरक्षण गर्न सत्ता दुरुपयोग गरिरहेका छन् भन्ने जनताको आरोपमा नयाँपुराना सबै पार्टीका नेतृत्व कम छैनन् भन्ने पनि देखियो। सुनको कारोबारमा कम्युनिस्ट नेताको बलियो र अपत्यारिलो उपस्थितिले पक्कै राम्रो सन्देश प्रवाह भइरहेको छैन। बाँकी कम्युनिस्ट शक्ति पनि सत्ताका लागि मिल्ने र फुट्ने गरिरहेका छन् भन्ने सन्देश प्रवाह भइरहँदा चित्तबुझ्दो जवाफ दल र सरकारले दिन सकेको छैन। प्रतिपक्षीको बेन्चमा बसेको शक्ति सरकारलाई खबरदारीभन्दा सत्ताको साँचो किस्तीमा बोकेर बुझाउन हतारो गरिरहेको देखिँदा जनतामा घोर दिक्दारी देखिएको छ। गणतन्त्र घोषणाको १६ वर्षमै गणतन्त्र संस्थागत गर्न खटिएका व्यवस्थापकहरूका कारण व्यवस्थामाथि धावा बोल्ने जनमत निर्माण भइरहेको छ। हामी यति मूल्य दिन्छौं, तत्तत् नेताहरू मार्न पाउँ भन्ने आवाज ठूलो हुँदै गइरहेको छ। जनतालाई रुमानी सपनाले लपक्कै भिजाएर गणतन्त्रको कार्यभार पूरा गर्न हिँडेका व्यवस्थापक जब सत्तामा पुगेर गर्न नहुने उद्यममा बढी जोडिन थाल्छन्, व्यवस्थाप्रति नै प्रश्न उठ्नु स्वाभाविक हो। पहिलोपटक प्रधानमन्त्री पुष्पकमल दाहालले जनताको आक्रोश सम्बोधनको प्रयास गर्न खोजेकोजस्तो देखिएको छ। पुराना सहकर्मी डा बाबुराम भट्टराईको पार्टीमा समेत प्रधानमन्त्रीले प्रहार गरे। भट्टराई नेतृत्वको पार्टीको एउटा हिस्सा माओवादीसँग विलीन भएको छ। भट्टराईले पनि वंशवादको विरुद्ध जनतालाई उभ्याएर आफ्नो सिट प्रचण्डलाई छाडेर छोरीलाई काठमाडौंमा टिकट दिलाएकै हुन्। सहकर्मीहरू धमाधम छुट्टिँदै जानु अनि भएकाहरू पनि अनेक बदमासीमा जोडिएर समातिँदा पक्कै प्रधामन्त्रीलाई पीडाबोध भएको होला। सारथिहरूको यो हालत कल्पनाको विषय थिएन पक्कै। तर नयाँ शक्तिको उदयसँगै व्यवस्था र व्यवस्थापकविरुद्ध जनतामा बढेको आक्रोशको आँकडा समाधानका लागि जुन अभ्यास भएका छन्। यसले सार्थकता पाए यही व्यवस्था र नेतृत्वले जनतामा सुशासन अनुभूत गराउन सक्ने देखिन्छ। उदाएका नयाँ शक्तिले पनि पहिलो परीक्षणमै भावनामा बगेर करुणरसको सहायता लिन थालेपछि सत्ता गठबन्धनका अरू परिदृश्य कस्ता होलान् ?"
"एमडीएमएस खरिदमा दुई पूर्वअध्यक्षसहित १९ जनाविरुद्ध मुद्दा, अर्बको बिगो दाबी","काठमाडौं : अख्तियार दुरुपयोग अनुसन्धान आयोगले नेपाल दूरसञ्चार प्राधिकरणको मोबाइल डिभाइस म्यानेजमेन्ट सिष्टमको परामर्श सेवा खरिदमा झन्डै १ अर्ब बराबरको भ्रष्टाचार भएको भन्दै दुई पूर्वअध्यक्षसहित १९ जनाविरुद्ध भ्रष्टाचारको मुद्दा दर्ता गरेको छ। अख्तियारले प्राधिकरणका पूर्वअध्यक्षद्वय दिगम्बर झा र पुरुषोत्तमप्रसाद खनालसहित १९ जना र २ वटा विदेशी कम्पनीविरुद्ध विशेष अदालतमा भ्रष्टाचारको मुद्दा दायर गरेको हो। प्राधिकरणका १४ कर्मचारी तथा पदाधिकारीको संलग्नताका ९१ करोड ९८ लाख ३० हजार ८ सय ८२ रुपैयाँ बिगो कायम गरी विशेष अदालतमा मुद्दा दायर गरिएको अख्तियारका प्रवक्ता एवं सहसचिव नरहरि घिमिरेले जानकारी दिए। यो प्रकरणमा निर्देशकवरिष्ठ निर्देशक आनन्दराज खनाल, उपनिर्देशकनिर्देशक मीनप्रसाद अर्याल, सहायक निर्देशकउपनिर्देशक विनोदचन्द्र श्रेष्ठ, निर्देशक दिपेश आचार्य, उपनिर्देशक सुरेन्द्रलाल हाडाविरुद्ध मुद्दा परेको हो। यस्तै, सहायक निर्देशकउपनिर्देशक रेवतीराम पन्थ, सहायक निर्देशकउपनिर्देशक सन्दीप अधिकारी, सहायक निर्देशकउपनिर्देशक सूर्यप्रसाद लामिछाने, उपनिर्देशक अच्युतानन्द मिश्र, सहायक निर्देशक विजयकुमार राय यादव, सहायक निर्देशक प्रतीक्षा पौडेल, सहायक निर्देशक निराजन कोइरालालाई प्रतिवादी बनाइएको छ। भ्रष्टाचार निवारण ऐनअनुसार उनीहरूविरुद्ध ९१ करोड ९८ लाख ३० हजार ८८२ रुपैयाँ बिगो मागदाबी गरिएको छ। पूर्वअध्यक्षद्वय झा र खनालविरुद्ध भ्रष्टाचार निवारण ऐन, २०५९ को दफा २४ बमोजिम थप सजाय हुनुपर्ने मागदाबी गरिएको छ। आफू तथा परामर्शदाता कम्पनीलाई गैरकानुनी लाभ लिने गरी काम गरेको तथा दूरसञ्चार प्राधिकरणनेपाल सरकारलाई हानिनोक्सानी गरेगराएको आरोप लगाइएको छ। त्यस्तै न्युमेरा (एम)एसडिएन बीएचडी मलेसिया र नमस्ते ग्लोबल कम्पनी प्रालि सिंगापुरलाई प्रतिवादी बनाइएको छ। न्युमेरा जेभी परामर्शदाता कम्पनी हो भने नमस्ते उसको साझेदार कम्पनी हो। न्यूमेरा जेभीका ग्रुप चेयरमेन मो नूर अमिन विन, नमस्ते ग्लोबल कम्पनीका निर्देशक कबिन्दराज मल्ल, न्यूमेराका मो शिहाव विन कुन्ही, न्युमेराका चिफ अपरेटिङ अफिसर अनुज सिंह, प्रोडक्स स्पेसियलिस्ट जमिल अहमदलाई पनि प्रतिवादी बनाइएको छ। अख्तियारले फैसला हुँदाको मितिको प्रचलित डलरको विनिमय दरबमोजिमको थप रकमसमेत गणना गरी बिगो माग गरेको छ। अख्तियारले भ्रष्टाचार निवारण ऐनबमोजिम कैद र बिगोबमोजिम जरिवाना गरी खर्च भएको देखिएको बिगो २३ करोड २० लाख ५९ हजार ३ सय १४ रुपैयाँ प्रतिवादीहरूबाट असुल गर्नुपर्ने मागदाबी गरेको छ। एमडीएमएस खरिद गर्दा मिचिए विधि र नीति एमडीएमएस प्रणाली खरिद प्रक्रिया गर्दा माग संकलन, प्राविधिक विवरण तयारी (आकार, नक्सा, बजार अध्ययन, डिजाइन, प्राविधिक विशेषताहरू, मालसामान नमुना), खरिद कार्य यकिन (परिमाण, गुणस्तर, समय, प्रकार) अनिवार्य पालना गर्नुपर्ने कानुनी व्यवस्था छ। त्यस्तै प्याकेज निर्धारण (परामर्श सेवा वा अन्य), लागत अनुमान तयार, योग्यता निर्धारण (जनशक्ति, अनुभव, वित्तीय तथा छनौट विधि) समेतको विस्तृत अध्ययन गरीगराई स्वीकृत गराउनुपर्छ। तर अनुसन्धानमा खरिदको प्रकार, परिमाण, खरिद विधि, सार्वजनिक खरिद अनुगमन कार्यालयले खरिद गुरु योजनामा समावेश गर्नुपर्ने भनी निर्धारण गरेका विषयसमेतलाई नजरअन्दाज गरिएको अख्तियारको दाबी छ। सार्वजनिक खरिद ऐनबमोजिम वस्तु तथा परामर्श सेवाको खरिद विधि नै फरक रहेको अवस्थामा वस्तु(हार्डवयेर) तथा परामर्श सेवा (सफ्टवेयर खरिदमा एकै परामर्श सेवा खरिद विधिलाई मात्र आधार लिई वस्तु खरिदको मूल्यांकन हुनै नसक्ने अवस्था सिर्जना गरीगराइएको पाइएको छ। झुट्टा तथा कपोकल्पित आधारमा खरिद कार्यको नियमानुसारको सम्भाव्यता अध्ययन तथा नर्मस नै तयार नगराई अस्वाभाविक किसिमबाट बढी कामलागत देखाइएको पाइएको छ। एमडीएमएस प्रणाली सञ्चालन नै नभएको अवस्था पनि सञ्चालन भएको पनि झुटो विवरण पनि पेस गरेको पाइएको छ। यो प्रणाली भिœयाउने क्रममा सार्वजनिक खरिद ऐन, नियामावली समेत बेवास्ता गरिएको अख्तियारको अनुसन्धानबाट देखिएको छ। के हो एमडीएमएस ? कुनै पनि देशभित्र प्रवेश गर्ने मोबाइल सेटहरू प्रणालीभित्र गराउन, देशले स्वीकृत गरेको मोडलको मोबाइल मात्र भिœयाउन, अवैध बाटोबाट मोबाइल भित्रिन रोक्न र मोबाइल चलाउने व्यक्तिको डाटावेस सुरक्षित गर्न मोबाइल डिवाइस सिस्टर अपरेट गरिएको हुन्छ। यस्तो खालको सिस्टमलाई ग्लोबल मोबाइल सिस्टम एसोसियसन (जीएसएमए) को डाटावेसमा अपडेट गरिएको हुन्छ। यस्तो सिस्टमलाई मोबाइल डिभाइस म्यानेजमेन्ट सिस्टम(एमडीएमएस) भनिन्छ। मुलुकमा भित्रिने मोबाइल फोनहरूको गैरकानुनी आयात रोक्न २०७९ भदौ ३० गते एमडीएमएस सिस्टम प्ररीक्षण स्वरूप लागू गरिएको गरिएको थियो। चोरी भएका तथा हराएका मोबाइल सेटको ट्रयाकिङब्लकिङ गरी नेपालभित्र त्यस्ता मोबाइल नचल्ने व्यवस्था गर्न प्राधिकरणले यो प्रणाली कार्यान्वयनमा ल्याएको बताएको थियो। पुस १५ गते पूर्णरूपमा लागू गर्ने भनिएको थियो तर पछि चौतर्फी दबाब पनि यो निर्णय प्रधानमन्त्री पुष्पकमल दाहालले पुस १५ गते स्थगित गराएका थिए। यो खरिदमा ठूलो भ्रष्टाचार भएको देखियो। कोको छन् आरोपी ? १नेपाल दूरसञ्चार प्राधिकरणका तत्कालीन अध्यक्ष दिगम्बर झा २ नेपाल दूरसञ्चार प्राधिकरणका तत्कालीन अध्यक्ष पुरुषोत्तमप्रसाद खनाल ३ निर्देशकवरिष्ठ निर्देशक आनन्दराज खनाल ४उपनिर्देशकनिर्देशक मीनप्रसाद अर्याल ५ सहायक निर्देशकउपनिर्देशक विनोदचन्द्र श्रेष्ठ ६ निर्देशक दिपेश आचार्य ७ उपनिर्देशक सुरेन्द्रलाल हाडा ८ सहायक निर्देशकउपनिर्देशक रेवतीराम पन्थ ९ सहायक निर्देशकउपनिर्देशक सन्दीप अधिकारी १० सहायक निर्देशकउपनिर्देशक सूर्यप्रसाद लामिछाने ११ उपनिर्देशक अच्युतानन्द मिश्र १२ सहायक निर्देशक विजयकुमार राय यादव १३ सहायक निर्देशक प्रतीक्षा पौडेल १४ सहायक निर्देशक निराजन कोइराला १५न्युमेरा(एम)का ग्रुप चेयरमेन मो नुर अमिन विन १६नमस्ते ग्लोबल कम्पनीका निर्देशक कबिन्दराज मल्ल १७ न्युमेराका मोशिहाव विन कुन्ही १८न्युमेराका चिफ अपरेटिङ अफिसर अनुज सिंह १९प्रोडक्स स्पेसियलिस्ट जमिल अहमद दुई कम्पनी १ न्युमेरा(एम) एसडीएनबीएचडी मलेसिया २नमस्ते ग्लोबल कम्पनी प्रालि सिंगापुर"
कोशी प्रदेश सरकारद्वारा कृषि मूल्य सूचना प्रणाली सञ्चालन,"कोशी प्रदेश सरकारले कृषि मूल्य सूचना प्रणाली सञ्चालनमा ल्याएको छ। कृषि व्यवसाय र उपभोक्ताको हितलाई ध्यानमा राखी कृषि मूल्य सूचना प्रणाली सञ्चालनमा ल्याइएको हो। प्रदेशको प्रमुख कृषि बजारमा पाइने कृषि उपजहरूको सूचना प्रवाह गर्ने उद्देश्यले बुधबारदेखि उक्त प्रणाली सञ्चालनमा आएको हो । कोशी प्रदेशका उद्योग, कृषि तथा सहकारी मन्त्री रामकुमार खत्रीले मूल्य सूचना प्रणाली सार्वजनिक गरे। कोशी प्रदेशमा उत्पादन भएका कृषि उपजहरूको बारेमा उत्पादक किसान, व्यवसायी, उपभोक्ताबीचमा सहज सूचना प्रवाह गर्न मूल्य सूचना प्रणाली प्रभावकारी हुने भएकाले कोशी प्रदेशमा पहिलो पटक सुरुवात गरिएको मन्त्रालयले जनाएको छ। उत्पादित उपजको बजार मूल्यका बारेमा जानकारी नपाउँदा किसानले सस्तोमा वस्तु बिक्री गर्नुपर्ने बाध्यता हटाउने सूचना प्रणालीले सहयोग पुग्ने दाबी गरिएको छ। फरकफरक बजारमा वस्तुको फरक मूल्य हुने भएकाले किसान र व्यापारीले बजार छनोट गर्न सक्ने अवसर पनि यो प्रणालीमा उपलब्ध गराउने मन्त्रालयका वरिष्ठ कृषि विकास अधिकृत पशुपति पोखरेलले बताए। यो प्रणालीमा कोशी प्रदेशका तीन ठूला कृषि बजारहरू बिर्तामोड, धरान र इनरुवाको थोक तथा खुद्रा मूल्य समावेश गरिएका छन्। विराटनगरको कृषि बजार भने मूल्य सूचना प्रणालीमा समावेश भएको छैन। विराटनगर कृषि थोक तथा खुद्रा बजार व्यवस्थापन समितिले आधिकारिक रूपमा वस्तुको मूल्य संकलन गर्ने परिपाटी विकास नगरेका कारण कृषि मूल्य प्रणालीमा समावेश गर्न नसकेको अधिकृत पोखरेलले जानकारी दिए। यसबाहेक अरू केही साना कृषि बजारबाट पनि सूचना संकलन गरी नियमित वेबसाइटमा प्रकाशन गरिने कार्यक्रममा जानकारी दिइएको छ। कार्यक्रममा बोल्दै मन्त्री खत्रीले कृषि मूल्य सूचना प्रणाली किसान र उपभोक्तालाई फाइदा पुग्ने बताए। तीन तहका सरकारहरू मिलेर किसानलाई उचित सूचना, मल, बिउ, तथा परामर्श आदि सेवाहरू दिँदै कृषि उत्पादन बढाउन लाग्नुपर्नेमा उनले जोड दिए। मन्त्रालयका सचिव लेखराज दाहालले कृषि सूचना प्रणालीलाई निरन्तरता दिँदै परिस्कृत गर्दै लगिने बताए। यसको लाभ सबैभन्दा बढी व्यापारीले र त्यसपछि किसानले लिनुपर्ने उनले बताए।"
फेरि लोडसेडिङ नहोस्,"नेपालमा विद्युत्को जडित क्षमता तीन हजार मेगावाट पुगेको छ । नेपाल विद्युत् प्राधिकरणले भारतलाई बिजुली बेचिरहेको पनि छ । बंगलादेशलाई बेच्ने तारतम्य छ । यस्ता खबरले नेपालमा बिजुली छेलोखेलो भएको आभास दिन्छ । तर, वास्तविकता के भने हिउँदको सुक्खायाममा नेपालमा ७ सय मेगावाटमात्रै बिजुली उत्पादन हुन्छ । अनि सबैका घरघरमा बत्ती बाल्न पनि नपुग्ने हुन्छ । बर्खामा बिजुली धेरै हुन्छ । हिउँदमा थोरै हुन्छ । त्यही भएर बर्खाको बिजुली भारतलाई बेच्न प्राधिकरण । भारतमा भने उल्टो छ हिउँदमा बिजुली धेरै उत्पादन हुन्छ, बर्खामा थोरै । उता हिउँदमा धेरै भएका बेला यता नेपालतिर आयात गर्न दुई देशबीच ५ वर्षे सम्झौता छ । जसको प्रत्येक वर्ष नवीकरणचाहिँ गर्नुपर्छ । शनिबारसम्म नवीकरणको वार्षिक अन्तिम म्याद भए पनि नवीकरणको अन्योलले यता लोडसेडिङको जोखिम देखिन्छ । नेपालमा अहिले १८ सय मेगावाट बिजुलीको माग छ । तर, एकतिहाइभन्दा बढी अपुग हुन्छ । त्यही पूर्तिका लागि भारतको भर पर्नु परिरहेको छ । नेपालमा जलविद्युत्को अपार सम्भावना हुँदाहुँदै अझै पनि बिजुलीमा भारतको भर पर्नु बिडम्बना हो । जब कि नेपालमा १० वर्षमा १० हजार मेगावाट बिजुली भारतलाई बेच्ने सम्झौता पनि गरेको छ । तर, उत्पादनको तयारीचाहिँ देखिन्न । निर्माणाधीन आयोजनाहरू पूरा भए पनि त्यतिका परिणामको उत्पादन हुँदैन । बरु बूढीगण्डकी जस्ता १२ सय मेगावाटका ठूला आयोजना निर्माणमा अहिल्यैदेखि सुरुआत गर्ने हो भने आन्तरिक र बाह्य बजारमा बिजुली खपत गराउन सकिन्छ । ठूला आयोजनाहरू धमाधम निर्माण गरेर उत्पादनलाई आन्तरिक र बाह्य बजारमा बिक्री गर्न सकिन्छ । नेपालमै घरायसी प्रयोगको मागसमेत पूरा गर्न अहिले कठिन भइरहेको छ भने उद्योगधन्दा खुल्न र चल्न आवश्यक बिजुली अपुग हुन दुःखद हो । ऊर्जाबिना कुनै उद्योगधन्दा चल्न सम्भव हुँदैन । नयाँ लगानी भित्रन बाधक तत्व भनेको ऊर्जा हुनु र त्यो पनि जलस्रोतको धनी देशमा । सरकारमा बस्नेहरूले यति र उति मेगावाट बिजुली उत्पादन गर्ने भनेर घोषणाचाहिँ गरिरहन्छन् तर काम भने गर्दैनन् । त्यसैको परिणाम नै लोडसेडिङको जोखिम निम्तनु हो । अहिलेलाई बिजुली किन्ने सम्झौता नवीकरण हुनु अल्पकालीन समाधान मात्रै हुन्छ । यसले दिगो समाधान दिँदैन । नभए तत्काल निम्तने लोडसेडिङ हो । तर नेपालले दीर्घकालीन समाधानको बाटो नपक्डिए यस्तो जोखिम सधैं भइरहन्छ । बिजुलीको लोडसेडिङले फेरि नेपाली अर्थतन्त्रलाई झन्झन् ओरालो लैजाने निश्चित हुन्छ ।"
त्रिविले उत्तरपुस्तिका हराएका २ विषयको परीक्षा चैत्र २१ मा लिने,"काठमाडौं : त्रिभुवन विश्वविद्यालयले उत्तरपुस्तिका हराएका २ विषयको परीया यही चैत्र २१ गते लिने भएको छ। विसं २०८० वैशाखमा लिएको स्नातक तह प्रथम वर्षको मानविकी तथा सामाजिकशास्त्र सङ्काय अन्तर्गत जनसङ्ख्या तथा स्वास्थ्य विषय ( कोड न ४२२ ) र शिक्षाशास्त्र सङ्काय तर्फको शिक्षाको आधार विषय (कोड न ४१२ ) को उत्तरपुस्तिका हराएको हो। त्रिविले उत्तरपुस्तिका हराएको घटनाबारे छानबिन गर्न त्रिभुवन विश्वविद्यालयका पूर्वरजिष्ट्रार प्राडा चन्द्रमणि पौडेलको संयोजकत्वमा तीन सदस्यीय एक उच्चस्तरीय समिति गठन गरेको छ । त्रिभुवन विश्वविद्यालय कार्यकारी परिषद्ले बिहीबार गरेको निर्णयअनुसार उत्तरपुस्तिका हराएकोबारे विस्तृत छानबिन गरी ३० दिन भित्र प्रतिवेदन पेश गर्न उक्त समिति गठन भएको जनाइएको छ । त्रिभुवन विश्वविद्यालयबाट जारी प्रेस विज्ञप्तिमा उक्त समितिबाट प्राप्त प्रतिवेदन उपर छलफल गरी आवश्यक निर्णय लिइने बेहोरा उल्लेख गरिएको छ । 'उत्तरपुस्तिका हराएको सन्दर्भमा विभिन्न सञ्चार माध्यममा प्रकाशितप्रसारित समाचार तथा सम्पादकीय र जनमानसमा उत्पन्न चासो र चिन्ताप्रति त्रिभुवन विश्वविद्यालयको गम्भीर ध्यानाकर्षण भएको छ', विज्ञप्तिमा भनिएको छ, 'उक्त उत्तरपुस्तिका हराएको घटना के कसरी भएको हो भन्ने विस्तृत छानबिन गरी ३० दिनभित्र प्रतिवेदन पेश गर्न त्रिभुवन विश्वविद्यालय कार्यकारी परिषद्को मिति २०८० चैत १५ गतेको निर्णयानुसार त्रिभुवन विश्वविद्यालयका पूर्वरजिष्ट्रार प्राडा चन्द्रमणि पौडेलको संयोजकत्वमा तीन सदस्यीय एक उच्चस्तरीय समिति गठन गरिएको छ । उक्त समितिबाट प्राप्त प्रतिवेदन उपर छलफल गरी आवश्यक निर्णय लिइने बेहोरा अुरोध छ ।'"
