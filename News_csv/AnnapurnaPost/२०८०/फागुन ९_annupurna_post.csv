शीर्षक,विवरण
पोर्चुगल पठाइदिने भन्दै १७ लाख रुपैयाँ ठगी गरेको आरोपमा एकजना पक्राउ,"काठमाडौं : वैदेशिक रोजगारीका लागि पोर्चुगल पठाइदिने भन्दै लाखौं रकम ठगी गर्ने एकजना पक्राउ परेका छन्। पक्राउ पर्नेमा सिन्धुपाल्चोक लिसंखुपाखर गाउँपालिका४ घर भइ हाल काठमाडौंको मित्रनगर बस्ने २३ वर्षीय टिकाबहादुर भण्डारी रहेका छन्। उनी टोपेन्द्र घर्तीसमेत दुईजनालाई वैदेशिक रोजगारीका लागि पोर्चुगल पठाइदिने, त्यसका लागि प्रतिव्यक्ति १५ लाख रुपैयाँ लाग्ने र त्यहाँ प्रतिष्ठित कृषि कम्पनीमा काम लगाइदिने आश्वासन दिएर १७ लाख ६० हजार रुपैयाँ लिइ फरार भएका थिए। आफू ठगिएको थाहा पाएपछि पीडितहरूले प्रहरीमा उजुरी दिएका थिए। सोही उजुरीका आधारमा खोजतलासका क्रममा भण्डारीलाई काठमाडौंको मित्रपार्कबाट नियन्त्रणमा लिएको उपत्यका अपराध अनुसन्धान कार्यालयका प्रवक्ता प्रहरी उपरीक्षक रविन्द्र रेग्मीले जानकारी दिए। उनलाई थप कारवाही र अनुसन्धानका लागि वैदेशिक रोजगार विभाग पठाइएको प्रहरीले जनाएको छ।"
कोशीमा हात्ती समस्या : जनताको समस्या बुझ्न मुख्यमन्त्रीको पदयात्रा,"झापा : कोशी प्रदेशका हात्ती पीडितहरूको समस्या बुझेर त्यसलाई समाधान गर्ने उद्देश्यले बोकेर मुख्यमन्त्री केदार कार्कीले हात्ती प्रभावित क्षेत्रमा पदयात्रा सुरु गरेका छन्। जीवजनावर, जंगल, जनतामैत्रीजिम्मेवार जनप्रतिनिधि भन्ने नारासाथ मुख्यमन्त्री कार्कीको झापाको बाहुनडाँगीबाट उदयपुरको जोगीदहसम्मको पदयात्रा सुरु गरेका छन्। मुख्यमन्त्री कार्कीले बुधबार एक कार्यक्रमका बीच मेचीनगर नगरपालिका४ स्थित प्रसाद गौँडाबाट पदयात्राको शुभारम्भ गरेका हुन्। हात्ती तथा पर्यावरण संरक्षणको सन्देशमूलक गीत गाएर अभियान सुरु गर्यो। जीव, जंगल, जनावर, मानिस सबैको संरक्षण गर्ने यो अभियान हो मुख्यमन्त्री कार्कीले भने, यो पदयात्रा ती समस्या पहिचान गर्ने प्रयास हो । सिंगो सरकार हात्ती पीडित जनताको ठाउँमा पुगेर समस्या हेर्न आएको बताउँदै मुख्यमन्त्री कार्कीले भने, पीडितहरूको दुःख बुझ्न आएका हौं। सबैभन्दा बढी मानिसले ज्यान गुमाएको ठाउँमा आइ दुःखको कुरा सुन्दै अघि बढ्ने र हात्तीको ज्यानको पनि संरक्षण गरिने उनको भनाइ छ। त्यस्तै पर्यटन, बन तथा वातावरण मन्त्री गणेश उप्रेतीले प्रदेश सरकारले जनता, बाली र घर बीमा कार्यक्रम कार्यान्वयन गर्ने योजना बनाएर अघि बढेको बताए। उनले पदयात्रामा प्रदेशका सरकारी एवं गैरसरकारी निकाय, संरक्षणकर्मी, सुरक्षाकर्मी, हात्ती विज्ञ, नागरिक समाजको सहभागिता रहने बताए। मुख्यमन्त्री कार्कीसहितको टोलीले जैविक मार्गमै पर्ने ७ स्थानमा रात्रिकालीन विश्राम गर्नेछन्। बाहुनडाँगीबाट सुरु भएको यात्रा फागुन १६ गते उदयपुर जिल्लाको बेलसोतमा पुगेर समापन हुनेछ। झापाबाट उदयपुरसम्म कूल २४३ किलोमिटर पैदल यात्रा गर्ने रुट तय गरिएको छ। चार जिल्लाका विभिन्न २३ स्थानीय तहमा पुगेर स्थानीय जनतासँग साक्षात्कार गर्ने कार्यतालिका रहेको जनाइएको छ। पदयात्रा उद्घाटन कार्यक्रममा भौतिक पूर्वाधार मन्त्री कमल जबेगु, मेचीनगर नगरपालिका प्रमुख गोपालचन्द्र बुढाथोकी, हात्ती पीडित परिवारकी जगणमाया थापालगायतको सहभागी थिए। हात्ती पीडित जनता निराशा हात्ती प्रभावित क्षेत्रमा चासो देखाउँदै मुख्यमन्त्री कार्कीले पदयात्रा सुरु गरेपनि हात्ती पीडितहरू त्यसको प्रभावकारिता कति हुने भन्नेमा विश्वस्त हुन नसकिरहेको पाइएको छ। कोशी प्रदेशको झापा, मोरङ, सुनसरी र उदयपुर जिल्लामा हात्तीको समस्या जटिल बन्दै गइरहेको छ। त्यसमा पनि बिशेष गरी बाहुण्डाँगी क्षेत्रमा वर्षैदेखि बसोबास गर्दै आइरहेका मानिसहरू अझै पनि हात्तीको विध्वंश सहन विवश छन्। हात्तीले मानवीय घर गोठ, खेतबारी तथा अन्नबाली विनाश गर्ने र मानवीय क्षति पुर्याउँदै आएको छ। वर्षौं बितिसक्यो हात्ती पीडितहरूले राज्य गुहारेको। निर्वाचनको मुख्य एजेन्डा हात्ती समस्या समाधान बनाउने तर, निर्वाचित भए पश्चात् हात्ती समस्या समाधानमा खासै चासो नदिने नियति भोग्न हात्ती प्रभावित क्षेत्रका बासिन्दा बाध्य छन्। वर्षभरि मेहनत गर्यो खेतीबाली लगायो तर, हात्तीले एकै रातमा तहसनहस पारिदिन्छ, स्थानीय कर्ण बहादुर सुनारले भने। हात्तीको कारण न त अन्न भित्राउन पाइन्छ न त क्षति बापतको रकम नै समयमा पाइएको स्थानीय टिकाराम आचार्यले गुनासो पोखे। पछिल्लो पाँच दशकयता कोशी प्रदेशका चार जिल्लामा जनसङ्ख्या वृद्धि र मानवीय विकासको आवश्यकताको चाप सँगसँगै हात्तीको जैविक मार्गको सङ्कुचन र प्राकृतिक बास स्थानको क्षयीकरण भएको विज्ञहरूले बताउँदै आएका छन्। झापामा मात्र २०६७ यता वनको तथ्याङ्क अनुसार ५८ जना नेपाली र सात जना गैरनेपालीसहित ६५ जनाको मृत्यु भएको डिभिजन वन कार्यालय झापाका रुद्र न्यौपानेले जानकारी दिए। चालु आर्थिक वर्षमा हात्तीको आक्रमणबाट ६ जनाको मृत्यु भइसकेको छ। अघिल्लो आर्थिक वर्ष २०७९।०८० मा एक गैर नेपालीसहित आठ जनाको मृत्यु भएको थियो। चालु आर्थिक वर्षमा दुई हात्तीसहित अहिलेसम्म १८ हात्ती मृत अवस्थामा भेटिएको उनले बताए।"
बारामा गुडिरहेको मोटरसाइकलमा बाघको आक्रमण,सिमरा : बाराको पथलैयानिजगढ सडकखण्डअन्तर्गत पिलुवा नजिकको जंगलमा बुधबार दिउँसो बाघको आक्रमणमा परी मोटरसाइकल यात्रु घाइते भएका छन्। पर्सा राष्ट्रिय निकुञ्जको जंगलबाट निस्केको बाघले गुडिरहेको मोटरसाइकलमा आक्रमण गर्दा दुई यात्रु घाइते भएका हुन्। घाइते हुनेमा रौतहट बौधीमाई नगरपालिका ३ का राजु साह बानियाँ र कृष्ण साह बानियाँ छन्। उनीहरूको निजगढस्थित सामुदायिक अस्पतालमा उपचार भइरहेको छ। दुवैको अवस्था सामान्य छ। भरतपुरबाट ना३६प ५०११ नम्बरको मोटरसाइकलबाट रौतहट फर्किने क्रममा उनीहरूलाई जीतपुरसिमरा१६ स्थित पिलुवा नजिकको जंगलमा बाघले आक्रमण गरेको हो। घटनापछि उपचारका लागि अस्पताल पुगेका राजुले जंगलबाट निस्केको बाघले आफूलाई आक्रमण गरेको बताए। मोटरसाइकल पछाडि बसेका राजुले बाघले हातमा टोकेर तान्न थालेपछि मात्रै आफूले थाहा पाएको बताए। बाघले हातमा टोकेर तान्न थालेपछि मोटरसाइकल अनियन्त्रित भएर लडेको थियो। मोटरसाइकल लड्दा चालक कृष्ण घाइते भएका हुन्। मोटरसाइकल लड्नासाथ बाघ केही पर भागेको र पछाडि आउँदै गरेको यात्रुबाहक बसका यात्रुले होहल्ला गर्दै उनीहरूको उद्धार गरेका थिए। राजुको शरीरको विभिन्न भागमा चोट लागेपनि स्थिति खतरामुक्त रहेको अस्पतालका चिकित्सकले बताएका छन्। पर्सा राष्ट्रिय निकुञ्जको क्षेत्र विस्तार भएसँगै पथलैयानिजगढ सडकखण्डमा बाघ र हात्तीको चहलपहल बढ्दो अवस्थामा छ। उक्त सडकखण्डको उत्तरतर्फ निकुञ्ज र दक्षिणतर्फ राष्ट्रिय वन क्षेत्र पर्दछ। बारा प्रहरीले उक्त क्षेत्रमा यात्रा गर्दा सुरक्षा सतर्कता अपनाउनसमेत आग्रह गरेको छ।
कोशी सरकार र पहिचान पक्षधरबीच तीन बुँदे सहमति,"विराटनगर : कोशी प्रदेश सरकार र पहिचान पक्षधरबीचको भएको दोस्रो चरणको वार्ता तीन बुँदे आंशिक सहमतिपछि सकिएको छ। बुधबार विराटनगरको इस्टर्नस्टार होटलमा भएको सरकार र प्रदेश पुनः नामकरण संघर्ष समितिको वार्ता आंशिक सहमतिपछि सकिएको हो। दुई पक्षको वार्ता टोलीबीच प्रदेशको पुनः नामांकनको प्रक्रियालाई अगाडि बढाउन सरकार र आन्दोलनरत पक्ष दुबैले ठोस कसरत गरेर निष्कर्षको चरणमा पुर्याउन आगामी वार्तासम्ममा पहल गर्ने सहमति वार्ता टोलीका सदस्य सचिव आन्तरिक मामिला तथा कानून मन्त्रालयका सचिव लक्ष्मीप्रसाद पौडेलले बताए। त्यस्तै फागुन मसान्तसम्ममा प्रदेश खारेजीको आन्दोलनका क्रममा घाइते भएकाहरूको तथ्यांक संकलन गरिने सहमति भएको छ, जसका लागि प्रदेश सरकार र आन्दोलनरत पक्षबाट दुईदुई जना प्रतिनिधिसहित कार्यदल बनाइने छ। उक्त कार्यदलले उपचार खर्चको विवरणसमेत संकलन गरी आगामी वार्तामा पेस सहमति भएको छ। यसअघि आन्दोलनकारीलाई लागेका सबै मुद्दा फिर्ता गर्ने सहमति पनि कोशी सरकारले गरेको छ। यसैगरी कोशी नामकरणका दिन आगामी फागुन १७ मा पहिचान पक्षधरले शान्तिपूर्ण विरोध प्रदर्शन गर्न पाउने छन् । नामकरण भएको दिनलाई शान्तिपूर्ण विरोध गर्ने आन्दोलनरत वार्ता टोलीका संयोजक डकेन्द्रसिं थेगिमले जानकारी दिए। नामकरण भएको दिनलाई कालो दिनका रूपमा मनाउँछौं, उनले भने। यसअघिको वार्तामा दुईपक्षबीच पाँच बुँदे सहमति भएको थियो। सो सहमतिलाई कार्यान्वयन गर्ने पनि सहमति भएको छ। गत फागुन १७ गते प्रदेशको नामकरण भएपछि पहिचान पक्षधर आन्दोलनरत छ।"
प्रधानमन्त्रीले लुम्बिनी प्रदेशसभामा विशेष सम्बोधन गर्ने,"दाङ : प्रधानमन्त्री पुष्पकमल दाहाल र लुम्बिनी प्रदेशका मुख्यमन्त्री डिल्लीबहादुर चौधरीबीच भेटवार्ता भएको छ। लुम्बिनीमा हुन लागेको शिखर सम्मेलनको विषयमा उनीहरूबीच छलफल भएको थियो। प्रधानमन्त्रीले लुम्बिनी प्रदेशसभामा सम्बोधन गर्ने विषयमा समेत छलफल भएको थियो। 'प्रधानमन्त्रीज्यूसँग लुम्बिनीमा फागुन २८ र २९ गते हुन लागेको शिखर सम्मेलनको विषयमा छलफल भयो। सम्मेलनको विषयमा प्रदेश सरकारले गरेको अहिलेसम्मको तयारी तथा अवस्थाको बारेमा जाननकारी गराएको छु। सो अवसरमा प्रधानमन्त्री लुम्बिनीको स्थानी राज्धानी क्षेत्रमा आउने विषयमा समेत छलफल भएको छ,' मुख्यमन्त्री चौधरीले भने। प्रधानमन्त्री दाहालले फागुन १९ गते लुम्बिनी प्रदेशसभालाई सम्बोधन गर्ने मुख्यमन्त्री चौधरीले बताए। 'प्रधानमन्त्रीज्यूले लुम्बिनी प्रदेशको सदनमा विशेष सम्बोधनको कुरा भएको छ। उहाँले फागुन १९ गते लुम्बिनी सदनलाई विशेष सम्बोधन गर्दै हुनुहुन्छ,' उनले भने। लुम्बिनीमा फागुन १८ गतेदेखि हिउदे अधिवेशन सुरु हुँदैछ।"
हट्यो वीरगन्जको कर्फ्यू,वीरगन्ज : वीरगन्जमा दुई फरक धर्मसमुदायबीचको द्वन्द्वका कारण सोमबारदेखि लगाइएको कर्फ्यू बुधबार राति १० बजेदेखि लागू हुनेगरी पूर्णरूपमा हटाइएको छ। पर्साका प्रमुख जिल्ला अधिकारी दिनेश सागर भुषालले सूचना जारी गर्दै वीरगन्जमा लगाइएको कर्फ्यू आदेश राति १० बजेदेखि हटाइएको जानकारी गराएका हुन्। वीरगन्जको अवस्था सामान्य हुँदै गएकाले कर्फ्यू पूर्णरूपमा हटाइएको सूचनामा उल्लेख छ। यसअघि बुधबार बिहान बसेको जिल्ला सुरक्षा समितिको बैठकले वीरगन्ज महानगर क्षेत्रमा सोमबार साँझ ५ बजेदेखि जारी गरिएको कर्फ्यू आदेश बुधबार बिहान ११ बजेदेखि राति १० बजेसम्मका लागिमात्र हटाउने निर्णय गरेको थियो।
गुल्मीमा २१ वर्षीय युवाको शव फेला,गुल्मी : गुल्मीमा २१ वर्षीय युवाको शव फेला परेको छ। जिल्लाको इस्मा गाउँपालिका६ अम्मरपुरका टीकाबहादुर कुमालको मृत अवस्थामा शव फेला परेको जिल्ला प्रहरी कार्यालय गुल्मीले जनाएको छ। गत माघ २५ गतेदेखि सम्पर्कविहीन भएका कुमालको बुधबार बिहान शव भेटिएको हो। उनको शव इस्मा गाउँपालिका वडा नम्बर ०६ बुल्म भिरको थाप्लोमा रुखमा अड्किएको अवस्थामा शव भेटिएको जिल्ला प्रहरी कार्यालय गुल्मीका प्रहरी निरीक्षक किरण सापकोटाले जानकारी दिए। स्थानीयले यात्राको क्रममा सडकमा चप्पल देखेपछि प्रहरीलाई खबर गरेका थिए। कुमालको शव सडकदेखि १ सय ५० मिटर तल खसेको थियो। घर परिवारले फागुन १ खोजतलासी गरिदिन आग्रह गर्दै धनार्जी प्रहरी चौकीमा उजुरी दिएका थिए। शवलाई पोष्टमार्टम गर्नका लागि गुल्मी अस्पताल ल्याइएको छ। घटनाबारे थप अनुसन्धान भइरहेको प्रहरीले जनाएको छ।
लुम्बिनी प्रदेश लोक सेवा आयोगको विज्ञापन रद्द गर्न संवैधानिक आयोगको माग,"काठमाडौं : विभिन्न संवैधानिक आयोगहरूले लुम्बिनी प्रदेश लोक सेवा आयोगले निकालेको विज्ञापनप्रति आपत्ति जनाउँदै रद्द गर्न माग गरेका छन्। मुस्लिम आयोग, थारु आयोग, जनजाती आयोग, समावेशी आयोग, मधेशी आयोग, दलित आयोग र महिला आयोगले बुधबार ललितपुरमा संयुक्त पत्रकार सम्मेलन गर्दै नेपालको संविधान विपरीत र समानुपातिक समावेशिताको सिद्धान्त विपरीत लुम्बिनी लोक सेवा आयोगले पदपूर्तिको सूचना निकालेको भन्दै रद्द गर्न माग गरेको हो। लुम्बिनी प्रदेश लोक सेवा आयोगबाट गत माघ २६ गते प्रकाशित स्थानीय सरकारी सेवाअन्तर्गत सहायकस्तर पाँचौ तहका पदहरूको खुला तथा समावेशी प्रतियोगितात्मक लिखित परीक्षाको विज्ञापन र फागुन ३ गते प्रकाशित उक्त पदहरूकै संशोधित विज्ञापनमाथि गम्भीर ध्यानाकर्षण भएको संवैधानिक आयोगहरूको भनाइ छ। उक्त विज्ञापन नेपालको संविधानको प्रावधान र लुम्बिनी प्रदेश निजामती सेवा ऐनको व्यवस्था विपरीत रहेको थारु आयोगका अध्यक्ष विष्णुप्रसाद चौधरीले बताए। उनले प्रदेश निजामती सेवा ऐनलाई कार्यान्वयन नगरी समानुपातिक समावेशीताको सिद्धान्तका साथै समग्र संवैधानिक प्रावधान एवं कानुनी व्यवस्था विपरीत भएकाले रद्द गर्नुपर्ने बताए। त्यस्तै मुस्मिल आयोगका अध्यक्ष समिम मियाँ अन्सारीले कानुनसम्मत ढंगले पुनः विज्ञापन आह्वान गर्नका लागि सम्बन्धित निकायमा ध्यानाकर्षण गराए। उनले आरक्षणका लागि पटकपटक आवाज उठाए पनि पूर्णरूपमा कार्यान्वयन हुन नसक्नु दुःखद रहेको बताए।"
एमाले कैलाली अध्यक्षका लागि तीन जनाको उम्मेदवारी,"सुखड (कैलाली) : नेकपा एमालेको कैलाली जिल्ला नेतृत्वका लागि तीन जनाबीच प्रतिस्पर्धा हुने भएको छ। निर्वाचन कार्यालयले प्रकासित गरेको उम्मेदवारको अन्तिम नामावली अनुसार कार्यबाहक अध्यक्ष दुर्गा प्रसाद जोशी, वर्तमान सचिव डेजी पाण्डेय र यज्ञराज ढुंगानाबीच प्रतिस्पर्धा हुने भएको हो। कमलसिंह रानाले पनि अध्यक्षमा उम्मेदवारी दिएका थिए। तर, पछि उनले फिर्ता लिए। उपाध्यक्ष पदमा ६ जनाको उम्मेदवारी रहेको छ। गजेन्द्र स्वार, दलबहादुर विष्ट, मदन ओझा, वीरेन्द्र बहादुर रावल, विष्णु बहादुर चौधरी, लोकेन्द्र शाहीले उपाध्यक्षका लागि उमेदवारी दिएका छन्। सचिवमा विष्णुकुमार चन्द, दानबहादुर विश्वकर्मा र ममता प्रसाद चौधरी गरी तीन जनाले उमेदवारी दिएका छन्। चन्द यज्ञराज ढुंगाना प्यानल, विश्वकर्मा जोशी प्यानल र चौधरी पाण्डेय प्यानलका सचिव हुन्। उपसचिवमा राजु गुरुङ, किशोर शाह, चूडामणि भट्ट, मदन रेग्मी, नृप थ्यायत खड्का, चक्र बहादुर विष्ट, भुवन रिजालको उमेदवारी परेको छ। त्यस्तै महिला उपसचिवमा रत्ना कुवर जोशी, अम्बिका विष्ट मल्ल, गंगा कुमारी चौधरी, शान्ति देवी सिंह र गीता चौधरी छन्। निर्वाचन समितिले समयअभावका कारण आज पनि मतदान नहुने जनाएको छ। प्रमुख निर्वाचन अधिकृत मानबहादुर जोराले मतदान भोली (बिहीबार)मात्रै हुने बताए। उनले संशोधित तालिकाको तयारी भइरहेको बताए। आइतबार एमाले अध्यक्ष केपी शर्मा ओलीले एमाले कैलाली जिल्लाको ९औं अधिवेशनको सुखडमा उद्घाटन गरेका थिए।"
कांग्रेस महासमिति बैठक : प्रदेश संरचना बलियो बनाउनदेखि गणतन्त्रमाथि देखिएका खतरासम्मका चर्चा,"काठमाडौं : नेपाली कांग्रेसको महासमिति बैठकको तेस्रो दिन विभिन्न प्रतिवेदनमाथि चार वटा हलमा समूहगत छलफल भएको छ। ललितपुरको गोदावरीमा जारी महासमिति बैठकको तेस्रो दिन उपसभापित पूर्णबहादुर खड्काको नीति प्रस्ताव, महामन्त्री गगनकुमार थापाको सांगठनिक प्रस्ताव, महामन्त्री विश्वप्रकाश शर्माको समसामयिक राजनीतिक प्रस्ताव, प्रवक्ता प्रकाशशरण महतको नेपालको वर्तमान आर्थिक अवस्था, सम्भावना र भावी दिशासम्बन्धी प्रतिवेदन, लेखा समिति संयोजक श्याम घिमिरेको लेखा परीक्षण प्रतिवेदनमाथि समूहगत रुपमा छलफल भएको प्रचार विभाग प्रमुख मीन विश्वकर्माले जानकारी दिए। समूहगत छलफलका क्रममा सबै जिल्लाका जिल्ला सभापतिहरु, भ्रातृ तथा शुभेच्छुक संस्थाका प्रमुखहरू, जनसम्पर्क समितिका प्रमुखहरुले बैठकमा पेश भएका पाँचवटै प्रतिवेदनमा आफ्नो धारणा राखेको उनले बताए। छलफलमा गोदावरी हलबाट ११०, विशंखुनारायण हलमा ९५, फूलचोकी हलमा ९० र कोन्ज्योसोम हलमा ९० जना महासमिति सदस्यहरूले आफ्नो धारणा राखेको विश्वकर्माले बताए। प्रदेश संरचनालाई बलियो बनाउन अधिकार दिनुपर्ने, गणतन्त्रमाथि देखिएका खतरालाई रोक्न नेतृत्वदायी भूमिका निर्वाह गर्नुपर्ने, पार्टी संगठनलाई सक्रिय बनाउनुपर्ने, भ्रातृ तथा शुभेच्छुक संस्थाहरूलाई पूर्णता दिनुपर्नेलगायत सुझाव आएको उनको भनाइ छ। सुशासन कायम गर्न भ्रष्टाचारमा शून्य सहनशीलताको नीतिलाई कार्यान्वयन गर्न पनि अधिकांश महासमिति सदस्यहरुले सुझाव दिएका छन्। महासमिति बैठकअन्तर्गत बिहीबार समूहगत छलफलबाट प्राप्त सुझावहरु प्रदेश सभापतिहरूले पदाधिकारीसहितको उपस्थितिमा हुने महासमिति बैठकमा प्रस्तुत गर्ने र अपरान्ह समापन समारोह गरिने कांग्रेसले जनाएको छ।"
सितापाइला घटना : आशंकाले परिवारै सखाप,"काठमाडौं : सितापाइला घटना श्रीमान श्रीमतीबीचको आपसी विवादका कारण भएको प्रहरीको अनुसन्धानबाट खुलेको छ। प्रहरी वृत स्वयम्भुका डीएसपी पूर्णिमा चन्दले श्रीमान श्रीमतीबीच पहिल्यैदेखि झैझगडा हुने गरेको बताइन्। सोही कारण राजु भन्ने काजी विकले श्रीमती, छोरी र नातिनीको हत्या गरेको अनुसन्धानबाट खुलेको हो। बुधबार विहान नागार्जुन६ भैरव टोलमा तीन जनाको हत्या भएको सूचना प्रहरीकले पाएको थियो। घटनास्थल पुग्दा प्रेमकुमारी श्रेष्ठ, उनकी छोरी अनिसा श्रेष्ठ र नातिनी सिवाना श्रेष्ठ मृत भेटिएका थिए। प्रेमकुमारीका श्रीमान काजीले तीनै जनाको हत्यापछि नजिकैको जंगलमा गएर आत्महत्या गरेका थिए। जिल्ल प्रहरी परिसर काठमाडौंका प्रवक्ता नवराज अधिकारीका अनुसार घरबाट २ किमी टाढा रहेको हरिसिद्धिको जंगलमा काजी झुण्डिएको अवस्थामा फेला परेका थिए। डीएसपी चन्दका अनुसार मृतक प्रेमकुमारी एक महिनाअघि प्रहरी वृत स्वयम्भुमा बलात्कार मुद्दा दर्ता गराएकी थिइन्। श्रेष्ठ थरका ५१ वर्षीय पुरुषले प्रलोभन दिएर जबर्जस्ती करणी गरेको भन्दै उनले प्रहरीमा निवेदन दिएकी थिइनु। बलात्कार आरोपी गत फागुन १ गते पाँच लाख धरौटी बुझाएर छुटेको प्रहरीको भनाइ छ। सोही विषयमा श्रीमान श्रीमतीबीच मनमुटाव देखिएको प्रहरीको अनुसन्धानबाट खुलेको छ। प्रहरीले हत्यापछि काजीले खिचेका भिडियो क्लिप पनि फेला पारेको छ। काजीले छोरालाई भिडियो खिच्न लगाएका थिए। भिडियो खिचेर काजीले विदेशमा रहेका प्रेमकुमारीको छोरा र बहिनीलाई पठाएका थिए। काजीले भिडियोमा सबैको हत्या गरेको र आफू पनि मर्न हिंडेको खबर पठाएका थिए। काजीले सालीलाई फोन गरेर छोरा अनिसलाई राम्रोसँग पालीदिनु भनेका थिए। काजी र प्रेमकुमारीले १७ वर्ष अगाडि प्रेमविवाह गरेका थिए। प्रेमकुमारीको पहिलो श्रीमानतर्फ एक छोरा छन्। छोरा वैदेशिक रोजगारीमा रहेको बताइएको छ। प्रेमकुमारी श्रीमान, छोरा, छोरी, बुहारी र नातिनीसँगै बस्दै आएकी थिइन्।"
संसदीय भूमिका प्रभावकारी नभएको एमाले नेताहरूको गुनासो,"काठमाडौं : नेकपा एमालेका केन्द्रीय सदस्यहरूले संसदको कामलाई प्रभावकारी बनाउन नेतृत्वको ध्यानाकर्षण गराएका छन्। पार्टी कार्यालय च्यासलमा जारी पार्टीको केन्द्रीय कमिटीको बैठकमा नेताहरूले संसदीय भूमिका प्रभावकारी हुन नसकेको बताएका हुन्। समूहगत छलफलमा सहभागी हुँदै नेताहरूले संसदको कामलाई प्रभावकारी बनाउनुपर्ने, जनताका मुद्दाहरूमा विशेष ध्यान दिनुपर्ने, विकास, निर्माण र समृद्धिका मुद्दालाई केन्द्रमा राखेर प्रस्तुत हुनुपर्ने, समृद्ध नेपाल र सुखी नेपालको नारालाई कार्यान्वयन गर्न केन्द्र, प्रदेश, जिल्ला, पालिका र वडाहरूसम्म संयन्त्र निर्माण गरी कार्य प्रारम्भ गर्नुपर्ने बताएका हुन्। त्यस्तै पार्टीभित्र अनुशासन, आचरण, विधि र कार्य पद्धतिलाई कडाईका साथ पालना गर्नुपर्ने, शुद्धीकरण माथिबाट शुरु हुनुपर्ने, पार्टीमा आचारसंहिता बनाएर कार्यान्वयन गर्नुपर्ने, पार्टीलाई विधिपूर्वक सञ्चालन गर्नुपर्ने, आलोचना र आत्मालोचनाको विषयलाई नियमित बनाइनुपर्नेजस्ता पार्टी संगठन निर्माणमा महत्व राख्ने विषयमा गम्भीर हुन पार्टी पंक्तिलाई सुझाव दिएका छन्। केन्द्रीय कमिटी बैठकमा प्रस्तुत गरिएका चार वटा अवधारणाहरूमाथि केन्द्रित भएर बुधबार ९ वटा समूहमा छलफल गरिएको थियो। समूहगत छलफलमा उठेका विषयमा स्थायी कमिटीको समूहबाट संगठन विभाग प्रमुख काशीनाथ अधिकारी, कोशी प्रदेशबाट अध्यक्ष घनश्याम खतिवडा, मधेस प्रदेशबाट अध्यक्ष चन्द्रेश्वर मण्डल, बागमती प्रदेशबाट अध्यक्ष कैलाश ढुंगेल, गण्डकी प्रदेशबाट अध्यक्ष नवराज शर्मा, लुम्बिनी प्रदेशबाट अध्यक्ष राधाकृष्ण कँडेल, कर्णाली प्रदेशबाट अध्यक्ष गुलाबजंग शाह, सुदूरपश्चिम प्रदेशबाट अध्यक्ष कृष्णप्रसाद जैसी र विभाग, उपत्यका तथा सम्पर्क विशेष, जनसंगठन, प्रवासबाट पार्टी केन्द्रीय सदस्य पेम्बा लामाले आआफ्नो समूहको लिखित प्रतिवेदन केन्द्रीय कमिटीको बिहीबार बस्ने बैठकमा प्रस्तुत गर्नेछन्। बैठकमा सहभागी केन्द्रीयका सदस्यहरूले मूलतः विधान र नियमावलीको प्रभावकारी कार्यन्वयन, कमिटी प्रणालीलाई स्थापित गर्नसमेत जोड दिएका छन्।"
मन्त्री ज्वालालाई बर्खास्त गर्नुपर्ने मागसहित अनेरास्ववियुको मसाल जुलुस,काठमाडौं : नेकपा एमाले निकट अनेरास्ववियुले भौतिक पूर्वाधार तथा यातायात मन्त्री प्रकाश ज्वालालाई बर्खास्त गर्नुपर्ने मागसहित मसाल जुलुस प्रदर्शन गरेको छ। बालकुमारी घटनाका मुख्य दोषी मन्त्री ज्वाला रहेको भन्दै विद्यार्थी नेताहरूले त्रिचन्द्र कलेजमा मसाल जुलुस प्रदर्शन गरेको हो। उनीहरूले नेपाली युवाको ज्यान लिने मन्त्री ज्वालालाई बर्खास्त गर्नुपर्ने भन्दै नारा लगाएका थिए। मसाल जुलुस निकाल्ने क्रममा प्रहरी हस्तक्षेप गरेको थियो। गत पुस १३ गते ललितपुरको बालकुमारीमा भएको प्रदर्शनमा अछामका वीरेन्द्र शाह र दैलेखका सुजन रावतको मृत्यु भएको थियो। इपीएसको परीक्षा फारम भर्ने विषयमा प्रदर्शन हुँदा उनीहरूको मृत्यु भएको थियो। प्रदर्शनमा मन्त्री ज्वाला सवार गाडी प्रदर्शनकारीले जलाएका थिए। त्यसलगत्तै सरकारले उच्च अदालतका पूर्वन्यायाधीश शेखरप्रसाद पौडेलको अध्यक्षतामा तीन सदस्यीय जाँचबुझ आयोग गठन गरेको थियो। आयोगमा पूर्वअतिरिक्त प्रहरी महानिरीक्षक अरूणकुमार बिसी र गृह मन्त्रालयका प्रवक्ता नारायणप्रसाद भट्टराई सदस्य थिए। आयोगले हालै गृहमन्त्री नारायणकाजी श्रेष्ठलाई प्रतिवेदन बुझाएको छ। प्रतिवेदनमा मन्त्री प्रकाश ज्वालाले गरेको कमजोरीका कारण घटना भएको निष्कर्ष निकालिएको छ।
सिन्धुपाल्चोकमा जिप दुर्घटना हुँदा २ जनाको मृत्यु,"सिन्धुपाल्चोक : सिन्धुपाल्चोकको बाह्रबिसे नगरपालिका७ घुम्थाङबाट बाह्रबिसे आउँदै गरेको जिप अँधेरी खोलामा दुर्घटना हुँदा २ जनाको घटनास्थलमै मृत्यु भएको छ। दुर्घटनामा चालकसहित ४ जना घाइते भएका छन्। इलाका प्रहरी कार्यालय बाह्रबिसेका प्रहरी निरीक्षक देवेन्द्रराज जोशीकाअनुसार बा१२च ४९९१ नम्बरको जिप नागपुजे नजिकैबाट ७० मिटर तल खोलामा खस्दा घुम्थाङ निबासी ४० वर्षीया दीलकुमारी प्रधान र ४२ वर्षीया लालकुमारी प्रधानको ज्यान गएको हो। तीन जना गम्भीर घाइतेलाई बाह्रबिसे प्राथामिक स्वास्थ्य केन्द्रबाट राष्ट्रिय ट्रमा सेन्टरमा रिफर गरिएको छ। घाइते सबै यहाँकै वडावासी हुन्,' जोशीले भने। घाइतेमध्ये धेरै जसोको टाउको, हात खुट्टामा चोट लागेको छ। जिप करिब दुई सय मिटर तल खोलामा खसेर क्षतविक्षत भएको प्रहरीले जनाएको छ। दुर्घटनालगत्तै स्थानीयले सुरक्षाकर्मी र जनप्रतिनिधिलाई खबर गरेका थिए। तत्कालै घटनास्थलमा पुगेर सुरक्षाकर्मी र स्थानीयले घाइतेलाई उद्दार गरी एम्बुलेन्सलाई खबर गरिएको थियो। घाइते चालक विक्रम थापा उपचारपछि डिस्चार्ज भइसकेका छन्। उनलाई नियन्त्रणमा लिएर आवश्यक अनुसन्धान प्रक्रिया अघि बढाइएको प्रहरी निरीक्षक जोशीले बताए। घटनाबारे थप अनुसन्धान भइरहेको प्रहरीको भनाइ छ।"
विद्युतीय चुलो खरिद गर्न दुई हजार अनुदान,"उदयपुर : उदयपुरको उदयपुरगढी गाउँपालिकाले विद्युतिय चुलो खरिदमा दुई हजार रुपैयाँ अनुदान दिने गरी परियोजना सञ्चालन गरेको छ। 'इन्धन आयात प्रतिस्थापन गरौं, विद्युतीय इन्धनको प्रयोग गरौं' भन्ने मूल नाराका साथ गाउँपालिकामा विद्युतीय चुलोको दिगो बजार विकास कार्यक्रम सुरु गरिएको हो। समुदायिक विद्युत उपभोक्ता महासंघको सहकार्यमा पालिकाले विद्युतीय चुलो प्रवर्द्धन कार्यक्रम सुरु गरेको अध्यक्ष मानबहादुर मगरले बताए। परियोजनाअन्तर्गत एक परिवारलाई विद्युतीय चुलो खरिदमा दुई हजार रुपैयाँ अनुदान दिने व्यवस्था मिलाइएको उनले बताए। मगरले भने, इन्धन, ग्यास आपूर्ति र खरिद बिक्रीमा तलमाथि भइरहेको बेला सर्वसाधरणलाई सहज र सर्वसुलभका लागि नयाँ कार्यक्रम सुरु गरेका हौं। यसबाट जनताले प्रत्यक्ष राहतको महशुस गर्ने छन्।' इन्धन र ग्यासको महँगीले ढाड सेकिरहेको बेला यो कार्यक्रमले सहजता निम्त्याउने पालिका उपाध्यक्ष जितबहादुर खड्काले बताए। उनले भने, हामीसँग इन्धन, ग्यास दुबै छैन्, विद्युत सोचेअनुरुप उत्पादन नभए पनि पर्याप्त भएर बाहिर बिक्री गर्न थालेको अवस्थामा यो क्रार्यक्रमले प्रभावकारित पाउने छ।' सामुदायिक विद्युत महासंघले प्राक्टिकल एक्सन सँगको सहकार्यमा गण्डकी प्रदेशका ४ जिल्ला र कोशी प्रदेशका ५ जिल्लामा विद्युतीय चुलोको दिगो बजार विकास परियोजना लागू गरेको महासंघका अध्यक्ष नारायण गेलालले जानकारी दिए। कार्यक्रमअन्तरगत उपभोक्तालाई इन्डक्सन, इन्फारेट र इपीई कुकर अनुदानमा उपलब्ध गराउने उनले बताए।"
कोशी अस्पतालमा मेडिकल अधिकृतको भर्ना स्थगित,"विराटनगर : विराटनगरस्थित कोशी अस्पतालमा ३ जना मेडिकल अधिकृत भर्नाका लागि स्वार्थपूर्ण र विवादास्पद हिसाबले गरिएको विज्ञापन स्थगित गरिएको छ। आठौं तहको फरेन्सिक विज्ञ, जनरल सर्जन र माइक्रोबायोलोजिस्ट नियुक्त गर्न फागुन ४ गते विज्ञापन गर्दै ७ दिनको छोटो समय दिएर दरखास्त आह्वान गरिएको थियो। भर्ना प्रक्रिया स्थगित गरिएसँगै आफूनिकटलाई करारमा अस्पताल भित्राउन गरिएको चलेखल असफल भएको छ। विज्ञापन गरिएको पदमा दरखास्त लिएर अन्तर्वार्ताका भरमा ३ जनालाई सरकारी अस्पतालमा फागुन ११ गते चिकित्सक नियुक्त गर्ने तयारी भएपछि चौतर्फी विरोध भएको थियो। विकास समितिको निर्णय र विभागीय प्रमुखको राय एवं परामर्शबिना नै अन्तर्वार्तामार्फत मेडिकल अधिकृतमा सुटुक्क आफ्ना मान्छेलाई नियुक्ति दिने हिसाबले अस्पताल विकास समितिका अध्यक्ष डा फरवार्ड सिलवाल, मेडिकल सुपरिटेन्डेन्ट डा चन्द्रभाल झालगायतको मिलेमतोमा विज्ञापन गरिएको हो। अन्तर्वार्ताको मिति र समय फागुन ११ गते बिहान ११ बजेलाई तोकिएको थियो। एउटै सूचनामा ३ वटा अलगअलग विज्ञापन नम्बर राखेर शंकास्पद हिसाबले दरखास्त आह्वान गरिएपछि सरोकारवालाले आश्चर्य व्यक्त गरेका थिए। प्राविधिक कारणले अन्तर्वार्ता तत्काललाई स्थागित गरिएको भन्दै अस्पताल प्रशासनले बुधबार सूचना सार्वजनिक गरेको छ। अस्पतालका मेडिकल सुपरिटेन्डेन्ट डा चन्द्रभाल झाको हस्ताक्षर रहेको सूचनामा अन्तर्वार्ताको नयाँ मिति र समय अर्को सूचना प्रकाशन गरी जानकारी गराइने उल्लेख छ। मिति २०८०११११ गते हुने भनिएको विज्ञापन नं ०७२०८०८१, ०८२०८०८१ र ०९२०८०८१ मेडिकल अधिकृत आठौं तहको अन्तर्वार्ता प्राविधिक कारणले गर्दा हाललाई स्थागित गरिएको व्यहोरा अनुरोध छ। सो सम्बन्धमा अन्तर्वार्ताको नयाँ मिति र समय अर्को सूचना प्रकाशन गरी जानकारी गराइने छ, सूचनामा भनिएको छ। अन्नपूर्ण अनलाइनमा मंगलबार कोशी अस्पतालमा रोकिएन मनोमानी, चिकित्सक नियुक्त गर्न अर्को चलखेल शीर्षकमा समाचारसमेत प्रकाशन भएको थियो। समाचार सार्वजनिक भएपछि चिकित्सक, कर्मचारी तथा सरोकारवालाको विरोधसँगै मनोमानी हिसाबले गर्न लागिएको मेडिकल अधिकृतको नियुक्ति प्रक्रिया स्थगित गर्न अस्पताल प्रशासन बाध्य भएको हो। स्रोतका अनुसार सेटिङ मिलाउँदै आर्थिक चलखेल गरेर स्वार्थपूर्ण हिसाबबाट खुला प्रतिस्पर्धाबिना नै आठौं तहका चिकित्सक नियुक्त गर्न खोजिएको थियो। अस्पतालले यसअघि माघ ४ गते २१ दिनको म्याद दिँदै आठौं तहको १० जना मेडिकल अधिकृत, सातौं तहको १ जना नर्सिङ अधिकृत, पाँचौं तहको ३० जना स्टाफ नर्स, २ जना बायोमेडिकल टेक्निसियन र ७ जना फार्मेसी सहायक गरेर ५० जना कर्मचारी भर्नाका लागि दरखास्त आह्वान गरेको थियो। त्यसमध्ये मेडिकल अधिकृतमा ५८, नर्सिङ अधिकृतमा ४३, स्टाफ नर्समा ३ सय ९६, बायोमेडिकल टेक्निसियनमा ७ र फार्मेसी सहायकमा १ सय ४९ जनाको दरखास्त परेको छ। तर, भर्ना प्रक्रियाका लागि परीक्षाको अलगअलग मापदण्ड बनाउँदै अस्पतालले गरेको विज्ञापन रद्ध गर्नुपर्ने आवाज उठिरहेको छ। त्यतिबेला पाँचौं तहलाई लिखित र अन्तर्वार्ता दुवै लिने तथा त्योभन्दा माथिको सातौं तहलाई अन्तर्वार्तामात्रै लिएर नियुक्ति दिने गरी विज्ञापन गरिएको थियो। यद्यपि, यस विषयमा जिल्ला प्रशासन कार्यालय मोरङ र अख्तियार दुरुपयोग अनुसन्धान आयोगबाट छानबिन एवं अनुसन्धान भइरहेको छ। पहिलो विज्ञापन विवादमा तानिएर छानबिनमा परेका बेला फेरि त्यसको ठीक १ महिनापछि मेडिकल अधिकृतलाई अन्तर्वार्तामार्फत मात्रै नियुक्ति दिने भनेर विज्ञापन गरिएको हो। अस्पतालले दरखास्तका लागि २१ दिनको म्याद दिएर लिखित र अन्तर्वार्ता दुवैमार्फत १० जना मेडिकल अधिकृतलाई नियुक्त गर्ने गरी माघ ४ गते विज्ञापन गरेको थियो। तर, अहिले अर्को विज्ञापनमार्फत ७ दिनको मात्रै म्याद दिएर सिधै अन्तर्वार्ताका भरमा ३ जना मेडिकल अधिकृत राख्न खोजिएसँगै विकास समिति र अस्पताल प्रशासनको कामकारबाहीमाथि प्रश्न उठेको हो। मनोमानी हिसाबले अध्यक्ष र मेसुको मिलेमतोमा एउटै पदका लागि १ महिनाबीचमा अलगअलग विज्ञापन गरेर परीक्षाको मापदण्ड पनि फरकफरक तोकिएपछि अस्पताल प्रशासन तथा समितिले गलत नियम राखेर काम गरिरहेको प्रष्ट भएको थियो। कर्मचारी युनियनले गर्यो आन्दोलनको तयारी कोशी अस्पताल विकास समिति कर्मचारी युनियनले सरकारी अस्पतालमा बढ्दो बेथिति र नियमविपरीत भइरहेका कामकारबाहीविरुद्ध आन्दोलनको तयारी गरेको छ। अस्पताल प्रशासन र विकास समितिका नाममा स्वार्थपूर्ण हिसाबले भइरहेका बेथिति रोक्नुपर्नेलगायतका माग राखेर १७ बुँदे ज्ञापनपत्र बुझाउँदै युनियनले मंगलबार अस्पताल प्रशासनको ध्यानआकर्षण गराएको थियो। ध्यानआकर्षणका विषयमा अस्पताल प्रशासनले कुनै प्रतिक्रिया नजनाएर मागलाई बेवास्ता गरेको भन्दै कर्मचारी युनियनले आन्दोलनको तयारी गरेको हो। अस्पतालजस्तो संवेदनशील क्षेत्रमा नियमविपरीत र निन्दनीय कार्य भइरहेको ठहर गर्दै युनियनले बुधबार अस्पताल प्रशासनलाई पत्र पठाएर जायज मागको सम्बोधन नहुने हो भने अस्पताल बचाउ अभियानका लागि चरणबद्ध अन्दोलन गर्न बाध्य हुने जानकारी गराएको छ। पत्रमार्फत युनियनले माग पूरा गर्नका लागि बिहीबार साँझ ५ बजेसम्मको अल्टिमेटमसमेत दिएको छ। अस्पताल प्रशासनले माग पूरा नगरेमा सेवाग्राहीलाई असर नपर्ने गरी शुक्रबारबाट चरणबद्ध आन्दोलन सुरु गरिने युनियनका अध्यक्ष डा रोशन खड्काले बताए। उनका अनुसार मापदण्डविपरीत कर्मचारी पदपूर्तिका लागि गरिएको तयारी रोक्नुपर्ने, अस्पतालका सबै कामकारबाही नियमसंगत हुनुपर्ने, यसअघि कोरोना महामारीमा दुःख गरेकाहरुलाई चिकित्सक एवं कर्मचारी भर्नामा समेट्नुपर्नेलगायतका माग राखिएको छ। त्यस्तै, कर्मचारी नियुक्तिका विषयमा विभागीय प्रमुखसँग सल्लाह गर्नुपर्ने, कर्मचारी भर्नाको मापदण्डमा एकरूपता हुनुपर्ने, दरबन्दीबिना जथाभावी कर्मचारी नियुक्ति गर्ने परिपाटी रोक्नुपर्ने र प्रभावकारी सेवा सञ्चालनमा ध्यान दिनुपर्नेलगायतका मागहरु राखिएको छ। अस्पतालको सेवालाई व्यवस्थित बनाएर आईसीयू, एनआईसीयू तथा एचडीसीयू सञ्चालन गर्नुपर्ने, गुरुयोजनाका आधारमा अस्पतालमा निर्माण तथा मर्मतको काम गर्नुपर्ने, विकास समितिका बैठकहरुमा कर्मचारी युनियनका अध्यक्षको प्रतिनिधित्व हुनुपर्नेलगायतका माग आफूहरुले राखेको डा खड्काले बताए।"
राप्रपा नुवाकोटले बुझायो प्रधानमन्त्रीलाई ज्ञापनपत्र,"नुवाकोट : राप्रपा नुवाकोटले देशमा हिन्दू राष्ट्र कायम गरिनुपर्नेलगायत विविध माग गर्दै बुधवाबार प्रधानमन्त्रीलाई ज्ञापनपत्र बुझाएको छ। शान्तिपूर्ण रूपले देशको अवस्था र व्यवस्था परिवर्तन गरिनुपर्नेलगायत माग गर्दै राप्रपा नुवाकोटले प्रमुख जिल्ला अधिकारी रामकृष्ण अधिकारीमार्फत प्रधानमन्त्री पुष्पकमल दाहाललाई ४० बुँदे ज्ञापनपत्र पठाएको हो। राप्रपाले गरेका मागमा हिन्दू राष्ट्र र राजसंस्थाको पुनःस्थापनाका साथै प्रदेश संरचनाको खारेजी, बलियो केन्द्र र अधिकारप्राप्त स्थानीय तहसहित दुई तहको सरकार, राष्ट्रियता, विकास, सुशासन, सेवाप्रवाह एवं जनजीविकासँग प्रत्यक्ष सम्बन्धित तथा मुलुकको दीर्घकालीन हितका विषय रहेका छन्। राप्रपाको टोलीले सदरमुकाम विदुरमा र्यालीसहित बजार परिक्रम गरेको छ। ज्ञापन पत्र बुझाउनुका साथै र्यालीपछि राप्रपाले विदुरस्थित लोकतान्त्रिक चौतारोको कोणसभा गरेको छ। कोण सभामा वर्तमान अवस्थाले देशलाई थिलथिलो पारेको जनाउँदै देशको परिवर्तन आवश्यक रहेको बताए।"
राप्रपाको माग सम्बोधन नभए सडक र सदनबाट आन्दोलन गर्ने लिङ्देनको चेतावनी,"काठमाडौं : राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङ्देनले माग सम्बोधन नभए तत्काल सडक र सदनबाट आन्दोलन गर्ने चेतावनी दिएका छन्। बुधबार प्रधानमन्त्री पुष्पकमल दाहाल 'प्रचण्ड'लाई ४० बुँदे माग राख्दै ज्ञापनपत्र बुझाएपछि भृकुटीमण्डपमा आयोजित कोणसभामा बोल्दै अध्यक्ष लिङदेनले आफ्ना माग पूरा नभए चरणबद्ध आन्दोलन गर्ने चेतावनी दिएका हुन्। 'ज्ञापनपत्रको विषयलाई विश्वासिलो ढंगबाट सम्बोधन नगरे राप्रपा तत्काल सडक र सदन दुवै तहबाट देश र जनताको पक्षमा भद्र र शान्तिपूर्ण आन्दोलन गर्न बाध्य हुनेछ,'उनले भने। अध्यक्ष लिङ्देनले संवैधानिक निकायहरूको नियुक्तिमा राजनीतिक भागबण्डा हावी नहुने संवैधानिक सुनिश्चितता हुनुपर्ने बताए। उनले दलीय भागबण्डाको आधारमा नभइ योग्यता र क्षमताको आधारमा संवैधानिक निकायमा नियुक्ति हुनुपर्नेमा जोड दिए । उनले योग्यता र सक्षमताका आधारमा नियुक्ति नभएसम्म निष्पक्ष कानुनको कल्पना गर्न नसकिने बताए। 'चाहे त्यो अदालत होस् चाहे त्यो अख्तियार होस्। दलका नेताहरुको कोटको खल्तीबाट निकालिन्छ को हुने भन्ने कुरा ,'उनले भने,'जबसम्म दलीय भागबण्डाबाट न्यायाधीशको नियुक्ति ,अख्तियारमा नियुक्ति र अन्य संवैधानिक अंगहरूमा नियुक्त हुने कुरा खारेज हुँदैन तबसम्म निष्पक्षता र न्यायको कल्पना समेत गर्न सकिदैन।' उनले देश बनाउने मात्र नभइ बचाउनुपर्ने विन्दुमा नेपाल पुगेको बताए। अब मुलुक कुनै हालमा यही अवस्थामा रहिरहन नसक्ने उनको भनाइ छ। अध्यक्ष लिङ्देनले कार्यकारी पदहरूमा एक व्यक्ति दुई कार्यकाल भन्दा बढि बस्न नपाउने संवैधानिक कानुनको व्यवस्था हुनुपर्ने माग गरेका छन्। उनले प्रधानमन्त्रीको कार्यकाल दुई वर्षको मात्रै राख्न प्रस्ताव अघि सारेका छन्। यसैगरी नीतिगत निर्णयका नाममा मन्त्रिपरिषदबाट हुने निर्णयहरूको छानविन र कारवाहीको व्यवस्था हुनुपर्ने बताए।"
"श्रीमती, छोरी र नातिनीको हत्या गर्ने काजी विक झुण्डिएको अवस्थामा भेटिए","काठमाडौं : आफ्नी श्रीमती, छोरी र नातिनीको हत्या गरी फरार भएका राजु घिमिरे भनिने काजी बिक मृत फेला परेका छन्। काठमाडौंको सितापाइलामा श्रीमती प्रेम कुमारी, छोरी अनिसा र नातिनी सिवानाको हत्या गरी फरार रहेका विक हरिसिद्धिको जंगलमा झुण्डिएको अवस्थामा फेला परेको प्रहरी वृत स्वयमभूका एक प्रहरी अधिकृतले जनाएका छन्। जिल्ला प्रहरी परिसर काठमाडौंका एसपी नवराज अधिकारीका अनुसार नागार्जुन नगरपालिका६ सितापाइलामा तीन जनाको शव फेला परेको सूचना पाएपनि प्रहरी टोली आज बिहान घटनास्थलमा पुगेको हो। प्रहरीले घटनाको अनुसन्धान गरिरहेको उनले बताए। प्रहरीका अनुसार धारिलो हतियार प्रयोग गरी उनीहरुको हत्या भएको हो। उनीहरु दुई तले घरको भुईं तलामा कोठा लिएर बसेका उनीहरुमाथि ह्यामरले हानेको अवस्थामा शव रहेको फेला परेको प्रहरीको भनाई छ। घटनाको कारणबारे अझै खुलिसकेको छैन। उनीहरुको स्थायी ठेगाना पनि पत्ता लागेको छैन।"
"अछाममा जिप दुर्घटना : एक बालकको मृत्यु, १६ जना घाइते","अछाम : अछामको चौरपाटी गाउँपालिका५ लुग्रामा जिप दुर्घटना हुँदा एक बालकको ज्यान गएको छ। लुग्राबाट साँफेबगर आउने क्रममा जिप चौरपाटी गाउँपालिका५ लुग्रामा दुर्घटना भएको हो । दुर्घटनामा १६ जना घाइते भएका भएका छन्। घाइतेमध्ये तीनजनाको अवस्था गम्भीर रहेको छ । डोटीको पूर्वीचौकी गाउँपालिका४ घर भई आमासँगै मावली घर लुग्रा आएका १८ महिनाका इशान खड्काको मृत्यु भएको जिल्ला प्रहरी कार्यालय अछामले जनाएको छ। मृतक बालककी आमा अनिशा खड्का ,चौरपाटी गाउँपालिका५ का आठ वर्षीय स्माइल रावल र ११ वर्षीय आयुस खड्का गम्भीर घाइते भएको प्रहरीले जनाएको छ। घाइतेहरूको बयलपाटा अस्पतालमा उपचार भइरहेको छ। चौरपाटी बस्ने ५१ वर्षीय तेजबहादुर रावलले चलाएको से १ झ ४२९ नम्बरको जिप लुग्राको आमरुख नजिक दुर्घटना भएर करिब एकसय ५० मिटर तल खसेको थियो। घटना बारे अनुसन्धान भइरहेको अछाम प्रहरीका सूचना अधिकारी प्रहरी निरीक्षक राजेन्द्र साउदले जानकारी दिए।"
सामूहिक ऋण मिनाहाको माग गर्दै बालुवाटार पुगे लघुवित्त पीडित,"काठमाडौं : मिटरब्याज र लघुवित्त पीडितहरू बालुवाटारस्थित राष्ट्र बैंकमा धर्ना दिएका छन् । लघुवित्त तथा वित्तिय शोषण विरुद्धको संघर्ष समिति नेपालको अगुवाईमा देशका विभिन्न स्थानबाट काठमाडौं आएका पीडितहरुले बुधबार सिफलबाट मार्चपास गर्दै बालुवाटार पुगेर धर्ना दिएका हुन् । सो क्रममा उनीहरुले लघुवित्तले मिटरब्याजको ऋणमा फसाएको भन्दै लघुवित्त र वित्तिय संस्था खारेज गर्न माग गरेका थिए । संघर्ष समितिले सामूहिक ऋण मिनाहा गर,समाजवादी अर्थतन्त्रको विकास गर, कालोसूची तथा धितो लिलाम फुकुवा गर,आम गरिब किसानलाई निशुल्क ऋणको व्यवस्था गर लगायतका नौ बुँदे माग अघि सारेका छन् । लघुवित्त पीडितले आफ्ना मागहरू राज्यले सुन्नुपर्ने भन्दै मागको सुनुवाई नभएसम्म नफर्किने जनाएका छन् । तीन वर्षदेखि सरकारले आश्वासन दिएपनि माग पूरा नगरेको पीडितहरूको गुनासो छ । आजै बिहान सहकारी र लघुवित्त पीडितहरूका प्रतिनिधिहरूलाई सिंहदरबारमा बोलाएर प्रधानमन्त्री पुष्पकमल दाहालले समस्या समाधान गर्न सरकारले पहल गरिरहेको बताएका थिए।"
नेपालले नामिबियालाई दियो १६९ रनको लक्ष्य,"काठमाडौं : आइसीसी क्रिकेट विश्वकप लिग२ अन्तर्गत नेपालले नामिबियालाई १६९ रनको लक्ष्य दिएको छ। बिहीबार त्रिवि क्रिकेट मैदानमा टस हारेर ब्याटिङ गरेको नेपालले ३७१ ओभरमा सबै विकेट गुमाएर १६८ रन बनाएको हो। नेपालका लागि आशिफ शेखले सर्वाधिक ५८ रन बनाए। त्यसैगरी कुशल मल्लले ३६ रन, भीम सार्कीले २६, कुशल भुर्तेलले १८ रन र करण केसीले १२ रन बनाए भने अन्य खेलाडीले दोहोरो अंक जोड्न सकेनन्। शेखले १ छक्का र ८ चौका प्रहार गरेका थिए भने मल्लले ३ छक्का र १ छक्का प्रहार गरे। नामिबियाका लागि बर्नार्ड स्कल्ट्ज र निकोल लोफ्टिइटनले सर्वाधिक ४४ विकेट, जेरार्ड एरास्मस र ज्याक ब्रेसलले १ १ विकेट लिन सफल भए।"
महोत्सवबाट तानसेन नगरपालिकालाई ६१ लाख राजश्व,"तानसेन : तानसेन नगरपालिकाले चालु आर्थिक वर्षमा ६१ लाख रुपैयाँ राजश्व महोत्सवबाट सुनिश्चित भएको छ। तानसेन नगरपालिकाको मुख्य आयोजनामा यही फागुन १९ देखि २९ गतेसम्म टुडिखेल खेल मैदानमा महोत्सव हुन लागेको हो। कृषि, रोजगार, पर्यटन उद्योग र ब्यापार, तानसेन महोत्सव २०८० भन्ने नारामा हुने महोत्सवमा तीन सय बढी स्टल रहने र ३ लाख बढीले मेलाको अवलोकन गर्ने, मेला आयोजक तानसेन नगरपालिकाले जनाएको छ। मेलाको बारेमा जानकारी दिन आयोजित पत्रकार सम्मेलनमा नगरप्रमुख सन्तोषलाल श्रेष्ठले मेलाबाट नगरपालिकालाई ६१ लाख राजश्व तानसेन नगरपालिकाको खातामा आइसकेको र उक्त रकम पूर्णरूपमा बचत हुने र सो रकम तानसेन नगर विकासमा खर्च गरिने जानकारी दिए। पहिलोपटक तानसेन नगरपालिका आफैले आयोजना गर्न लागेको मेलामा १० करोड बढीको कारोबार हुने अनुमान गरिएको छ। टुडिखेल मैदानमा यसअघि पाल्पा उद्योग वाणिज्य संघले मेला महोत्सव गर्दै आएको थियो। तानसेन नगरपालिकाका प्रमुख प्रशासकीय अधिकृत जीवन ज्ञवालीले नगर सरकार आफैले मेला आयोजना गर्दा ६१ लाख बढीको राजश्व बचत भइसकेको बताए। मेला सम्पन्न गर्न नगरपालिकाले टेन्डरमार्फत् आह्वान गर्दा बढी रकम दिने समूहबाट सो रकम बुझिसकेको ज्ञवालीले बताए। स्थानीय सरकार संचालन ऐन अनुसार तानसेन नगरपालिकाले मेला महोत्सव आयोजना गरेको प्रमुख प्रशाशसकीय अधिकृत ज्ञवालीले बताए।"
"५० लाख माग्दै धम्याउने दुई जना पक्राउ, मोटरसाइकल र माओवादीको रसिद बरामद","काठमाडौं : काठमाडौं उपत्यका अपराध अनुसन्धान कार्यालयको प्रहरी टोलीले डर, त्रास तथा धम्की दिई रु ५० लाख रकम माग गर्ने दुई जनालाई पक्राउ गरी सार्वजनिक गरेको छ। कैलाली टीकापुर नगरपालिका१ बस्ने ३६ बर्षीय हृदयराज बोगटी उपनाम विश्वजित बटला र नुवाकोट ककनी नगरपालिका३ बस्ने ३६ बर्षीय नरहरि ढुङगाना भन्नेउ रमेशलाई पक्राउ गरिएको काठमाडौंउपत्यका अपराध अनुसन्धान कार्यालय प्रवक्ता तथा प्रहरी उपरीक्षक रवीन्द्र रेग्मीले जानकारी दिए। उनले भने, केही व्यक्तिले योजनाबद्ध तरिकाले पीडितलाई पटकपटक फोनमार्फत तथा प्रत्यक्ष भेट गरी डर, धम्की तथा त्रास देखाई रु ५० लाख माग गरेको भन्ने गोप्य सूचनाका आधारमा हाम्रो कार्यालयबाट खटिएको विशेष अनुसन्धान टोलीले चन्द्रगिरि नगरपालिका९ मच्छेगाउँबाट उनीहरुलाई पक्राउ गरेको हो । पक्राउ परेकाहरुलाई आपराधिक लाभ मुद्दामा थप अनुसन्धान तथा कारबाहीका लागि मङ्गलबार जिल्ला प्रहरी परिसर, काठमाडौं पठाइएको र निजहरुका साथबाट प्रहरीले मोटरसाइकल (सुपप्र०१००९ प ६६१० एक थान, बिभिन्न कम्पनीका मोबाइलहरु चार थान तथा नेपाल कम्युनिष्ट पार्टी (माओवादी) को सहयोग रसिद एक ठेली बरामद गरेको प्रवक्ता तथा प्रहरी उपरीक्षक रेग्मीले बताए ।  रासस"
किन सडकमा आए ट्याक्सी व्यवसायी ?,"काठमाडौं : २० वर्षे ट्याक्सीको सट्टाभर्नामा नयाँ ट्याक्सी खरिद गर्दा एकाधिकार प्रणाली लागू गरेको भन्दै ट्याक्सी यातायात व्यवसायीहरूले विरोध गरेका छन् । बुधबार काठमाडौंमा पुराना ट्याक्सीको र्यालीसहित प्रदर्शन गर्दै सम्पूर्ण ट्याक्सी यातायात व्यवसायी तथा स्वरोजगार मजदर संयुक्त संघर्ष समितिले ट्याक्सी व्यवसायी र स्वरोजगार मजदुरहरूलाई राज्यबाट ट्याक्सीको सट्टाभर्नामा एकाधिकार प्रणाली लागू गर्दा नयाँ ट्याक्सी खरिद गर्न झनै महँगो भएको जनाएको हो । संघर्ष समितिले ट्याक्सी सट्टाभर्नामा सबै कम्पनीका सबै किसिमका गाडी बजार प्रतिस्पर्धा गराई पेट्रोलियम पदार्थ,ग्यासलगायत अन्य वैकल्पिक उर्जाबाट चल्ने सवारी साधनहरु,सहज मुल्यका सवारीसाधन खरिद गर्न पाउनु पर्ने मापदण्ड लागू गर्न सरकारलाई आग्रह गरेको छ । त्यस्तै,उच्च अदालत पाटनले ट्याक्सीको राष्ट्रिय मापदण्डको बारेमा प्रधानमन्त्री तथा मन्त्रीपरिषद्को नाममा जारी गरेको परमादेश हुबहु कार्यान्वयन गर्न पनि सरकारको ध्यानाकार्षण गराएको छ भने ट्याक्सी सट्टाभर्नामा बजार प्रतिस्पर्धा नगराई लगाइको एकाधिकार (सिण्डिलेट) लाई तत्काल खारेज गर्नुपर्ने साथै वैज्ञानिक तवरबाट ट्याक्सीको आयु तोकिनुपर्ने उनीहरूको माग छ । उनीहरुले प्रशासनिक निकायहरुबाट चालक मजदुरहरूमाथि गरिने अनावश्यक गतिविधि बन्द गरिनुपर्ने समेत माग राखेका छन् ।"
नवलपरासीका एक लाख बालबालिकालाई दादुरारुबेलाविरुद्धको खोप लगाइँदै,"परासी : नवलपरासीमा एक लाखबढी बालबालिकालाई दादुरारुबेलाविरुद्धको खोप लगाइँदैछ । अभियानकै रुपमा सञ्चालन गरी लगाउन लागिएको खोप जिल्लाका सात पालिकामध्ये पहिलो चरणमा नगरपालिका र दोस्रो चरणमा गाउँपालिकामा सञ्चालन गरिनेछ । जसअनुसार फागुन १३ देखि १९ गतेसम्म रामग्राम,सुनवल र बर्दघाट नगरपालिकामा सञ्चालन गरिनेछ भने फागुन २१ गतेदेखि २७ गतेसम्म पाल्हीनन्दन,सरावल,प्रतापपुर र सुस्ता गाउँपालिकामा सञ्चालन गरिने स्वास्थ्य कार्यालयका प्रमुख ओम प्रकाश पन्थीले जानकारी दिए । सरकारले दादुराबाट उच्च जोखिममा रहेका काठमाडौं र तराई जिल्लामा रहेका ९ महिनादेखि १५ वर्षसम्मका बालबालिकालाई यो रोगविरुद्धको खोप लगाउँदैछ । बाँकी जिल्लामा रहेका ९ महिनादेखि ५ वर्षसम्मका बालिबालिकालाई उक्त खोप लगाउन अभियान नै सञ्चालन गरेको छ । जसअनुसार जिल्लामा रहेका ९ महिनादेखि १५ वर्षसम्मका कुल १ लाख ५ हजार ४५९ जना बालबालिकामा खोप लगाइने लक्ष्य रहेको स्वास्थ्य प्रमुख पन्थीले बताए । यो खोप नियमितरुपमा खोप लगाउँदा लगाएको भएपनि अभियानका बेला पनि अनिवार्य लगाउनुपर्नेछ । जिल्लाका ३७३ स्थानमा खोप केन्द्र स्थापना गरी खोप लगाउने व्यवस्था मिलाइएको छ । त्यसका लागि ७७७ जना स्वास्थ्यकर्मी र १ हजार ८८ स्वयंसेवक गरी कुल १ हजार ८६५ जना जनशक्तिलाई परिचालन गरिने स्वास्थ्य प्रमुख पन्थीले जानकारी दिए । खोप केन्द्रका रुपमा यसअघि अभियानका रुपमा सञ्चालन भएका खोप केन्द्र,नियमित खोप केन्द्र र स्वास्थ्य संस्थालाई तोकिएको छ । सबै उमेर समूहमा देखिन सक्ने यो रोगबाट सबैभन्दा बढी ५ वर्षमुनिका बालबालिकाहरू जोखिममा रहेका छन् । यो रोगको उपचार नभएकाले खोप नै प्रभावकारी भएकाले अभियानको समयमा बालबालिकालाई नछुटाउन स्वास्थ्य कार्यालयले अभिभावकहरुलाई आग्रह गरेको छ । सरकारले सन २०२६ सम्म दादुरारुबेला रोगको निवारण र पोलियो उन्मूलन गर्ने लक्ष्य लिएको छ ।"
सहकारी र लघुवित्त पीडितका समस्या समाधान गर्न आवश्यक पहल भइरहेको छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड' ले सहकारी र लघुवित्तका समस्या समाधान गर्न सरकारले पहल गरिरहेको बताएका छन्। लघुवित्त र सहकारी पीडितहरूका प्रतिनिधिहरूलाई सिंहदरबार बोलाएर छलफलका क्रममा प्रधानमन्त्री दाहालले लघुवित्त र सहकारी क्षेत्रमा देखापरेका समस्या सम्बोधनमा सरकारले आवश्यक पहल गरिरहेको बताएका हुन्। छलफलमा पीडित पक्षका प्रतिनिधिहरूले सहकारी र लघुवित्तका समस्या सम्बोधनका लागि सरकारको तर्फबाट भइरहेको पहलका निम्ति धन्यवाद दिँदै छिटो समस्या समाधानका निम्ति प्रधानमन्त्रीको ध्यानाकर्षण गराएका थिए। छलफलमा प्रधानमन्त्रीले लघुवित्त र सहकारी क्षेत्रले विगतमा ग्रामीण तथा विपन्न वर्गका नागरिकका लागि कर्जा प्रवाह र व्यवसाय सञ्चालनमा सहयोग गरेको भए पनि पछिल्लोसमय यो क्षेत्र संकटग्रस्त हुँदै गएको भएपनि सरकारले समस्या समाधानका लागि काम गरिरहेको बताए। 'विगतमा ग्रामीण र विपन्न वर्गका नागरिकको सेवा प्रवाहमा यो क्षेत्रले राम्रो काम गर्दै आएको हो। तर, पछिल्लोसमय यो ठूलो समस्यामा फस्दै गएको छ,'उनले भने। यसमा कतिपय परिस्थितिजन्य अप्ठ्याराहरू र कतिपय सञ्चालकहरूको बेइमानी जिम्मेवार रहेको बताउँदै सोहीबमोजिम समस्या समाधान गर्नुपर्ने बताए। लघुवित्त र सहकारी क्षेत्रको समस्या चक्रब्यूहका रूपमा विकसित जानसक्नेतर्फ सचेत गराउँदै प्रधानमन्त्रीले जिम्मेवारीपूर्वक समस्या समाधानको पहल गर्नु सबैको साझा जिम्मेवारी भएको बताए। प्रधानमन्त्री प्रचण्डले प्रधानमन्त्री कार्यालयका अधिकारीहरू र नेपाल राष्ट्रबैंकसँग कुरा गरेर समस्या समाधान गरिने जानकारी दिए।"
"सितापाइलामा एकै परिवारका तीनको हत्या, एक जना झुण्डिएको अवस्थामा फेला (भिडियो)","काठमाडौं : काठमाडौंको नागार्जुन नगरपालिका६ भैरबटोलमा एकै परिवारका तीन जनाको हत्या भएको छ। सोलखुम्बुको दूधकुण्ड घर भई नागार्जुन नगरपालिका६ भैरबटोलमा बस्दै आएकी ३८ वर्षीया ईश्वरी श्रेष्ठ, निजकी आठ वर्षीया छोरी अनिशा श्रेष्ठ र साढे दुई वर्षकी नातिनी सिवानी श्रेष्ठको हत्या भएको जिल्ला प्रहरी परिसर काठमाडौंले जनाएको छ। हत्यामा निज ईश्वरीका श्रीमानको संलग्नता रहेको हुनसक्ने प्रहरीको प्रारम्भिक अनुमान छ।"
मकवानपुरमा अटो दुर्घटनामा चालकको मृत्यु,हेटौंडा : मकवानपुरमा अटोरिक्सा दुर्घटना हुँदा एकजनाको मृत्यु भएको छ । मृत्यु हुनेमा मकवानपुरगढी गाउँपालिका वडा नम्वर४ निवासी ३५ वर्षीय देवीबहादुर घिमिरे रहेको जिल्ला प्रहरी कार्यालय मकवानपुरका प्रवक्ता लक्ष्मी भण्डारीले जानकारी दिए । बुधबार बिहान ६ बजेतिर ज्वालादेवीस्थित भित्री सडकखण्डमा धादिङ बजारबाट ज्वालादेवीतर्फ आउँदै गरेको ना २ ह ५२६८ नम्वरको अटोरिक्सा अनियन्त्रित भइ दुर्घटना भएको थियो । मृतक घिमिरे अटो चालक हुन् । दुर्घटनापछि घाइते भएका उनलाई उपचारका लागि हेटौंडा अस्पताल ल्याइएको थियो । उपचारको क्रममा चिकित्सकले मृत घोषणा गरेको प्रहरीले जनाएको हो।
सितापाइला घटना : शव पोष्टमार्टमका लागि शिक्षण अस्पताल लगियो,"काठमाडौं : काठमाडौंको नागार्जुन नगरपालिका६ भैरबटोलमा एकै परिवारका तीन जनाको हत्या भएको छ। सोलखुम्बुको दूधकुण्ड घर भई नागार्जुन नगरपालिका६ भैरबटोलमा बस्दै आएकी ३८ वर्षीया ईश्वरी श्रेष्ठ, निजकी आठ वर्षीया छोरी अनिशा श्रेष्ठ र साढे दुई वर्षकी नातिनी सिवानी श्रेष्ठको हत्या भएको जिल्ला प्रहरी परिसर काठमाडौंले जनाएको छ। हत्यामा निज ईश्वरीका श्रीमानको संलग्नता रहेको हुनसक्ने प्रहरीको प्रारम्भिक अनुमान छ। ईश्वरीका श्रीमान् राजु घिमिरे भनिने काजी विकको शव पनि घरभन्दा केही पर जंगलमा झुण्डिएको अवस्थामा फेला परेकाले उक्त हत्यामा निज काजी विककै हात रहेको अनुमान गरी अनुसन्धान थालेको प्रहरीले जनाएको छ। विहान साढे ९ बजेपछि कोठाभित्र शव देखेपछि स्थानीयले प्रहरीलाई खबर गरेका थिए। त्यसको केही समयपछि विक पनि घरभन्दा केही परको जंगलमा झुण्डिएको अवस्थामा स्थानीयले देखेका थिए। घटनाको थप अनुसन्धान भइरहेको र शव पोष्टमार्टमका लागि शिक्षण अस्पताल पठाइएको प्रहरीले जनाएको छ।"
प्रादेशिक अस्पताल भद्रपुरलाई एक्सरे र प्रिन्टर हस्तान्तरण,झापा : भद्रपुरस्थित प्रादेशिक अस्पताललाई एक्सरे र प्रिन्टर मेसिन हस्तान्तरण गरिएको छ । नेपाल क्षयरोग निवारण संस्था भद्रपुरले अन्तर्राष्ट्रिय आप्रवासी संगठन (आइओएम) द्वारा प्राप्त एक्सरे मेसिन र संगम बायो मेडिकल सोल्युसन विराटनगरले प्रदान गरेको प्रिन्टर मेसिन बुधबार एक कार्यक्रमका बीच प्रादेशिक अस्पताललाई हस्तान्तरण गरेको हो । अस्पतालभित्रै करिब डेढ करोड लागतमा जडान गरिएको एक्सरे मेसिन सञ्चालन गर्ने सहमतिअनुसार १४ बुँदे सम्झौता पत्रमा नेपाल क्षयरोग निवारण संस्था भद्रपुरका सभापति गोपालबहादुर थापा र प्रादेशिक अस्पतालका मेडिकल सुपरिटेन्डेन्ट डारामबाबु खड्काले हस्ताक्षर गरेका हुन्। एक मात्र ठूलो सरकारी अस्पतालमा पछिल्लो समयमा बिरामीको चाप अत्यधिक बढेको र एक्सरे सेवालाई छिटोछरितो बनाउने उद्देश्यले क्षयरोग निवारण संस्थाको पहलमा दातृसंस्थाहरूले एक्सरे र प्रिन्टर मेसिन उपलब्ध गराएको संस्थाका सभापति थापाले जानकारी दिए । उनले सम्झौतापत्र अनुसार क्षयरोग निवारण संस्था बाट एक्सरे सेवाका लागि सिफारिस गरिएका अति विपन्न व्यक्ति र क्षयरोगीहरूलाई निःशुल्क सेवा दिनुपर्ने बताए । कार्यक्रममा बोल्दै प्रादेशिक अस्पतालका मेडिकल सुपरिटेन्डेन्ट डाखड्काले अस्पताललाई प्रदान गरिएको एक्सरे मेसिनले सेवाग्राहीलाई फाइदा पुग्ने विश्वास लिएको बताए । अस्पतालको सेवालाई थप प्रभावकारी बनाउन सबैको साथ र सहयोग आवश्यक रहेको उनको भनाइ छ ।
रुखबाट खसेर वृद्धको मृत्यु,नुवाकोट : नुवाकोटको पश्चिमी भेगमा रहेको नुचेतमा रुखवाट खसेर एक वृद्धको ज्यान गएको छ। सदरमुकाम विदुरदेखि ४० किलोमिटर दुरीमा रहेको किस्पाङ गाउँपालिका १ नुचेत भाल्चेका ६६ वर्षीय म्लिचुरुङ तामाङको रुखकनट खसेर ज्यान गएको हो। पशुचौपाया पालेर गोठमा बस्दै आएका तामाङ दिउँसो रुखमा चढेर घाँस काट्ने क्रममा रुखबाट खसेपछि ज्यान गएको वडाध्यक्ष पशुपति घलेले जानकारी दिए। रुखबाट खसेर वृद्ध तामाङको घटनास्थलमै जयान गएको हो भने आफन्तजनले उनको अन्तिम संस्कार गरेको स्थानीयवासीले जानकारी दिए।
"राप्रपालाई प्रधानमन्त्रीले भने  तपाईंहरूको संघर्षप्रति मैले भन्नु केही छैन, शान्ति प्रक्रिया टु्ंग्याउन चाहिँ सघाउनुहोस्","प्रधानमन्त्री दाहालले राप्रपाको प्रतिनिधिमण्डलसँग सरकारले गरेका राम्रा कामको फेहरिस्त प्रस्तुत गरेका थिए। दाहालले ललिता निवास प्रकरणदेखि नक्कली भुटानी शरणार्थी प्रकरणमा दोषी देखिएकालाई गरिएको कारवाहीबारे समेत अध्यक्ष लिङ्देनलाई सुनाएका थिए । काठमाडौं : राप्रपा अध्यक्ष राजेन्द्र लिङ्देनले प्रधानमन्त्री पुष्पकमल दाहाल 'प्रचण्ड'लाई भेटेर ४० बुँदे माग राखेका छन्। बुधबार सिंहदरबारमा लिङ्देन नेतृत्वको केन्द्रीय प्रतिनिधि मण्डलले प्रधानमन्त्रीलाई भेटेर राजसंस्था र हिन्दुराष्ट्रको पुनःस्थापना,प्रदेश संरचनाको खारेजीलगायतका ४० बुँदे माग राखेर ज्ञापनपत्र बुझाएको हो। राप्रपाले राजसंस्था र हिन्दुराष्ट्रको पुनःस्थापना,प्रदेश संरचनाको खारेजी,बलियो केन्द्र र अधिकारप्राप्त स्थानीय तह रहेको दुई तहको सरकार,भ्रष्टाचार नियन्त्रण,सुशासनको प्रत्याभूतिलगायत राष्ट्रियता,विकास, सुशासन,सेवाप्रवाह एवं जनजीविकासँग प्रत्यक्ष सम्बन्धित तथा मुलुकको दिर्घकालीन हितका विभिन्न ४० बुँदे माग राखेको छ। राप्रपाले बुझाएको ज्ञापनपत्र बुझ्दै प्रधानमन्त्री दाहालले संघर्ष शान्तिपूर्ण गर्न आग्रह गरे। 'तपाईँहरूले आफ्ना मुद्दाहरू लिएर संघर्ष जाने निर्णय गरेकोप्रति मेरो भन्नु केही छैन,'प्रधानमन्त्री दाहालले भने,'संघर्ष शान्तिपूर्ण होस्।' प्रधानमन्त्री दाहालले आफू शान्तिप्रक्रिया टुंगाउन लागिपरेको र त्यसमा सघाउन राप्रपालाई आग्रह समेत गरे। प्रधानमन्त्री दाहालले राप्रपाको प्रतिनिधिमण्डलसँग सरकारले गरेका राम्रा कामको फेहरिस्त प्रस्तुत गरेका थिए। दाहालले ललिता निवास प्रकरणदेखि नक्कली भुटानी शरणार्थी प्रकरणमा दोषी देखिएकालाई गरिएको कारवाहीबारे समेत अध्यक्ष लिङ्देनलाई सुनाएका थिए । दाहालले ललिता निवास प्रकरणमा आठ खर्ब बराबरको सरकारी जग्गा फिर्ता आएको समेत बताए। प्रधानमन्त्रीले भुटानी शरणार्थी प्रकरण,ललिता निवास प्रकरण र सुनकाण्डमा गरेको छानविन र कारवाहीका लागि सबै राजनीतिक दलले सरकारलाई धन्यवाद दिनुपर्नेमा जोड दिए। 'नक्कली भुटानी शरणार्थी प्रकरण,ललिता निवास प्रकरण र सुन प्रकरणमा सरकारले गम्भीर कदम चालेका कारण नै अहिलेको फैसला सम्भव भएको हो,'प्रधानमन्त्रीले थपे,'सरकारले अभियुक्तहरूलाई गिरफ्तार गरी अनुसन्धानको प्रक्रिया टुंगाएर फाइल अदालतमा पेश गरेको थियो,यसकै कारण अदालतले राम्रो फैसला गरेको हो। ललिता निवासको आठ खर्ब बराबरको जग्गा सरकारको नाममा फिर्ता आएको छ।' राप्रपाले आजै राजसंस्था पुनर्स्थापनाको मुख्य माग राख्दै काठमाडौंमा प्रदर्शन गरिरहेको छ।"
शेखर कोइरालाई वरिष्ठ नेता बनाउन माग,"ललितपुर : नेपाली कांग्रेसको महासमिति बैठकमा नेता शेखर कोइरालालाई पार्टीको वरिष्ठ नेता बनाउन माग गरिएको छ। छलफलमा सहभागी हुँदै रौतहटका शेख वकिलले यस्तो माग गरेका हुन्। उनले मधेसका विकासका लागि कांग्रेस नेतृत्वले चासो नदिएको भन्दै आपत्ति जनाए। 'नेताहरू ठूल्ठूला कुरा गर्छन्। मधेसको विकासको निम्ति केही बोल्दैनन्,' उनले भने, 'सभापतिमा हारेका नेतालाई वरिष्ठ नेता दिइनुपर्छ। शेखर कोइरालालाई वरिष्ठ नेता दिनुपर्छ।'"
शैक्षिक विकासमा फड्को मार्दै ठाकुरबाबा,"गुलरिया : बर्दियाको पर्यटकिय गन्तब्य बर्दिया राष्ट्रिय निकुञ्जको काखमा रहेको ठाकुरबाबा नगरपालिकामा माध्यमिक शिक्षा अध्ययनका लागि पैसा नभएर नरोकिने भएको छ। नगरले शैक्षिक उन्नयनमा अधिकतम बजेट विनियोजन गरेसँगै विद्यार्थीहरुले १० कक्षा सम्म कुनै शुल्क तिर्नुपर्दैन। देशकै उत्कृष्ट पर्यटकिय गन्तब्य सम्म पुग्ने सडक सञ्जाल लगायतका भौतिक पूर्वाधार विकाससँगै पालिकाले समग्र शिक्षा क्षेत्रमा मात्र ३४ दशमलव २ प्रतिशत रकम विनियोजनगर्दै आएको छ। शिक्षा क्षेत्रमा पालिकाको कूल बजेट मध्येबाटै अधिकतम बजेट छुट्याएपछि शैक्षिक क्षेत्रमा ठूलै परिवर्तन आउने अनुमान पालिकाले गरेको छ। पालिकाले ०७९ सालदेखि कक्षा १० सम्म निःशुल्क शिक्षा कायमगर्दै प्राथमिकतामा राखेर कामगर्दै आएको ठाकुरबाबा नगरपालिकाका नगरप्रमुख तिलकराम लम्सालले बताए। विद्यालयमा तहगत र बिषयगत शिक्षकको दरबन्दी मिलान गरेका छौं। ५ वर्ष समयावधि पुगेका शिक्षकहरूलाई पालिकाकै अर्को विद्यालयमा सरुवा गर्ने प्रणाली विकास गर्यौं। नगरप्रमुख लम्सालले भने, 'हामीले शिक्षक बैंक स्थापनाको अवधारणसँगै सञ्चालन गर्यौं। यसले लामो समय सम्म विद्यालयमा शिक्षक अभाव रहने समस्या टरेर गएको छ। शैक्षिक गुणस्तर वृद्धि गर्दै थप उचाईमा पुर्याउने तयारीका साथ लागि रहेका छौं,' उनले भने। पूर्वपश्चिम राजमार्गसँग जोडिएको निकुञ्जको काखमा रहेको पालिकाको भौतिक, शैक्षिक, सामाजिकलगायत आर्थिक विकासमा अघि बढ्न खोजेपनि पालिकाभरि बन्यजन्तु र मानवविचको द्वन्द्वले चिन्ता थपिदिएको छ। यावत समस्यासँग गुज्रिरहेको अवस्थामा समेत शैक्षिक क्षेत्रमा देशैभरका पालिकाहरु मध्ये उदारहणीय कार्य गरेको भन्दै शिक्षा पत्रकार समूहले रजत जयन्तीका अवसरमा ठाकुरबाबा नगरपालिकालाई सम्मान गरेको छ।"
"नेपाल नामिबियासँग फेरि स्तब्ध, २ विकेटले पराजित","काठमाडौं : आइसीसी विश्वकप लिग२ अन्तर्गतको खेलमा नेपाल नामिबियासँग पराजित भएको छ। टियु क्रिकेट मैदानमा बुधबार भएको खेलमा नेपाल २ विकेटले पराजित भएको हो। नामिबियासँग नेपालको यो दोस्रो हार हो। यसअघि पहिलो खेलमा नेपाल ४ विकेटले स्तब्ध बनेको थियो। नेपालले दिएको १६९ रनको लक्ष्य नामिबियाले ४० ओभरमा ८ विकेट गुमाएर पूरा गरेको थियो। नामिबियाका लागि कप्तान गेहार्ड इरामुसले अर्धशतकसहित ५२ रन बनाए भने माइकल भानले ३१ रन बनाए। त्यस्तै रुबेनले १६ रन बनाए भने जेएस स्मिथ ३४ रनमा अविजित रहे। नेपालका लागि कुशल भुर्तेलले ३ विकेट लिए। दीपेन्द्र सिंह ऐरी, रोहित पौडेल, ललित राजबंशी र कुशल मल्लले एकएक विकेट लिए। यसअघि नेपाल ३७१ ओभरमा अलआउट हुँदै १६८ रन बनाएको थियो। नेपालका लागि आशिफ शेखले सर्वाधिक ५८ रन बनाए। त्यसैगरी कुशल मल्लले ३६ रन, भीम सार्कीले २६, कुशल भुर्तेलले १८ रन र करण केसीले १२ रन बनाए भने अन्य खेलाडीले दोहोरो अंक जोड्न सकेनन्। शेखले १ छक्का र ८ चौका प्रहार गरेका थिए भने मल्लले ३ छक्का र १ छक्का प्रहार गरे। नामिबियाका लागि बर्नार्ड स्कल्ट्ज र निकोल लोफ्टिइटनले सर्वाधिक ४४ विकेट, जेरार्ड एरास्मस र ज्याक ब्रेसलले १ १ विकेट लिन सफल भए।"
"निरन्तर ओरालो यात्रामा सेयर बजार, कारोबार रकम २ अर्बमा झर्यो","काठमाडौं : सेयर बजारले आजपनि ओरालो यात्रालाई निरन्तरता दिएको छ। अघिल्लो कारोबार दिन मंगलबार १७६ अंकले घटेको नेप्से परिसूचक आज ६४६ अंकले घटेर २०२६५९ विन्दुमा कायम भएको छ। साताको पहिलो कारोबार दिन आइतबारदेखि नेप्से निरन्तर ओरालो लागेको हो। नेप्से घटेसँगै कारोबार रकम मंगलबारको तुलनामा घटेको छ। ३१३ कम्पनीको ६३ लाख ४१ हजार १७४ कित्ता सेयर २ अर्ब २४ करोड १९ लाख ६१ हजार ७९९ रुपैयाँमा खरिदबिक्री भए। मंगलबार ३ अर्ब ११ करोड मूल्य बराबरको सेयर कारोबार भएको थियो। सामान्य अंकले नेप्से घट्दा ४ कम्पनीको मूल्य सकारात्मक सर्किट लेभलमा कारोबार भयो। बोटलर्स नेपाल,हिमालया ऊर्जा विकास,समाज लघुवित्त वित्तीय र बोटलर्स नेपालको सेयर सकारात्मक सर्किट लेभलमा कारोबार भएको हो। यसदिन पिपुल्स हाइड्रोपावरका लगानीकर्ताले गुमाए। सो कम्पनीको सेयर ७८४ प्रतिशतले घट्यो। मनु एण्ड प्रोबाहेक अन्य उपसमूहको सूचक नकारात्मक देखिएका छन्। सो कम्पनीको सेयर २८४ प्रतिशतले बढ्यो। कारोबारमा आएका कम्पनीमध्ये ८० वटाको मूल्य बढ्दा १५९ को घट्यो भने ९ कम्पनीको मूल्य स्थिर रह्यो।"
सुविधा सम्पन्न कक्षा कोठा भवन बनेपछि खुसीयाली,"बेनी : म्याग्दीको मालिका गाउँपालिका५, मगरदाङमा रहेको गौ बोम बस्त माध्यमिक विद्यालयको भवन निर्माण भएको छ। ग्रामिण क्षेत्रको विद्यालयमा सुविधा सम्पन्न भवन निर्माण भएको खुसीयालीमा विद्यार्थी, शिक्षक र अभिभावकले नाचगान गरेका छन्। पाहार ट्रष्ट नेपाल, मालिका गाउँपालिका र समुदायको लागत साझेदारीमा दुई तले आठ कोठे अपाङ्गमैत्री र भूकम्प प्रतिरोधी क्षमता भएको भवन निर्माण भएको हो। नवनिर्मित भवनको मंगलबार मालिका गाउँपालिकाका अध्यक्ष बेगप्रसाद गर्बुजा र पाहार ट्रष्टका अध्यक्ष हवार्ड ग्रीनले संयुक्तरूपमा उद्घाटन गरेका विद्यालयका प्रअ अमृत बुढाथोकीले जानकारी दिए। सुविधासम्पन्न नयाँ भवन निर्माण भएपछि साघुरो, जिर्ण भवन र खुल्ला चौरमा पठनपाठन गराउनुपर्ने समस्या हटेको छ, उनले भने व्यवस्थित पूर्वाधारले बालबालिकाको सिकाई उपलब्धी बढ्ने र विद्यालयको शैक्षिक गुणस्तर सुधार हुने अपेक्षा गरेका छौं। विस २०७९ फागुन महिनादेखि भवन निर्माण सुरु भएको थियो। भवन निर्माणमा पाहार ट्रष्टको त्रिपन्न लाख दश हजार ४५८, गाउँपालिकाको बयालीस लाख अरचालिस हजार ३६७ आर्थिक सहयोग र स्थानीयबासीको दश लाख बैसठ्ठी हजार एकानन्बे रुपैयाँ बराबरको श्रमदान रहेको विद्यालय व्यवस्थापन समितिका अध्यक्ष राजमति बुढाले बताइन्। कक्षा दशसम्म पढाइ हुने विद्यालयमा २५० जना विद्यार्थी छन्। पाहार ट्रष्टको सहयोगमा यसअघि सो विद्यालयमा दुई कोठे पुस्तकालय भवन निर्माण भइसकेको छ। यसअघि तत्कालीन राष्ट्रिय पुननिर्माण प्राधिकरणको सहयोगमा चार कोठे भवन निर्माण भएको विद्यालयमा थप दुई कोठे भवन आवश्यक रहेको प्रअ बुढाथोकीले बताए। नेपालका २७ जिल्लाको दुर्गम बस्तिहरुमा हालसम्म तीन सय भन्दा बढी विद्यालय र स्वास्थ्य संस्थाको भवन निर्माण गरेको पाहार ट्रष्टले नेपालका अध्यक्ष बिजुली बहादुर गुरुङले बताए। मालिका५ देविस्थानका बेलायती गोर्खा सैनिकका सेवा निवृत्त क्याप्टेन जितबहादुर घर्तिको समन्वयमा यसअघि मालिकाको पन्थोक स्थित भिम मावि र वडा नम्बर ६ दरवाङको जनप्रिय माविमा पनि आठआठ कोठे भवन निर्माण भएको थियो। अन्नपूर्ण गाउँपालिका३ दानाको ज्ञानप्रकाश माविमा पनि सुविधा सम्पन्न भवन निर्माण गरेको पाहार ट्रष्टको सहयोगमा मंगला गाउँपालिका२ हिदीको सिद्धशान्ति माविको भवन निर्माणाधिन छ।"
समग्र बैंकिङ क्षेत्र सबल,"काठमाडौं : बैंक तथा वित्तीय संस्था सञ्चालनको पछिल्लो अवस्था हेर्दा समग्र बैंकिङ क्षेत्र सक्षम र सबल रहेको नेपाल राष्ट्र बैंकले निचोड निकालेको छ। पछिल्लो समयमा इजाजतपत्र प्राप्त बैंक तथा वित्तीय संस्थाहरूको पुँजीकोषको अवस्था, कर्जा निक्षेप अनुपातको अवस्था एवं तरलताको अवस्थासम्बन्धी परिसूचकहरू तोकिएको निर्देशन अनुरूप नै रहेको बताएको छ। कुनै बैंक तथा वित्तीय संस्थामा यी परिसूचकहरू तथा कर्जा, संस्थागत सुशासनलगायतका अन्य विषयमा कुनै समस्या देखिएमा केन्द्रीय बैंकले समयसमयमा आवश्यक निर्देशन दिएर सुधार गराउँदै आइरहेको छ। बैंक तथा वित्तीय संस्थाहरूले सर्वसाधारणको निक्षेप परिचालन गर्ने भएकाले राष्ट्र बैंकले बैंक तथा वित्तीय संस्थाहरूलाई निर्देशन दिँदा र निरीक्षणसुपरिवेक्षण गर्दा समेत सर्वसाधारणको निक्षेपको सुरक्षालाई पहिलो प्राथमिकतामा राखेको बताएको छ। यसैले राष्ट्र बैंकले मंगलबार प्रेस विज्ञप्ति जारी गर्दै बैंकिङजस्तो संवेदनशील क्षेत्रप्रति सर्वसाधारणलाई भ्रमित गर्न दुष्प्रचार गर्ने कार्यको पछाडि नलागी सम्बद्ध लगानीकर्ता, निक्षेपकर्ता, ग्राहक तथा सरोकारवालालाई ढुक्कसँग नियमित रूपमा बैंकिङ कारोबार गर्न नेपाल राष्ट्र बैंकले अनुरोध गरेको छ। इजाजतपत्र प्राप्त गरी यस बैंकको प्रत्यक्ष नियामकीय तथा सुपरिवेक्षकीय दायरामा रहेका बैंक तथा वित्तीय संस्थाहरूको सञ्चालन तथा स्थायित्वका सम्बन्धमा हाल केही व्यक्तिसमूहले दिएको भ्रामक अभिव्यक्ति र दुष्प्रचारप्रति राष्ट्र बैंकको गम्भीर ध्यानाकर्षण भएको छ। बैंकिङ क्षेत्र अर्थव्यवस्थाको मेरुदण्ड भएको भन्दै नेपालको अर्थतन्त्रको दिगो विकासमा सहयोग पुर्याउन मूल्य र शोधनान्तर स्थिरता कायम गर्दै समग्र बैंकिङ तथा वित्तीय क्षेत्रको स्थायित्व कायम गरी सर्वसाधारणको विश्वसनीयता अभिवृद्धि गर्न राष्ट्र बैंकलाई कानुनले स्पष्ट जिम्मेवारी दिएको छ। यसर्थ बैंकले बैंक तथा वित्तीय संस्थाको कारोबारको नियमित निगरानी गरिरहेकोले सर्वसाधारणको निक्षेप पूर्ण रूपमा सुरक्षित रहेकोबारे सरोकारवालालाई ध्यानाकर्षण गरेको छ। जबकि बैंक तथा वित्तीय संस्थाहरू अन्तर्राष्ट्रिय बैंकिङ सिद्धान्त तथा असल अभ्यासहरूसमेतका आधारमा यस बैंकले दिएको निर्देशनको अधीनमा रही सञ्चालनमा रहेको तथा ती संस्थामा यस बैंकबाट नियमित रूपमा निरीक्षण र सुपरिवेक्षण हुने गरेको छ। यसैक्रममा पूर्वबैंकर पर्शुराम कुँवरक्षेत्री बैंकिङ क्षेत्र एकदमै संवेदनशील भएकाले यस्तो विषयमा तथ्यभन्दा बाहिर रहेर बोल्ने र भ्रामक सूचना प्रचार तथा प्रसार गर्ने अधिकार कसैलाई नभएको बताउँछन्। उनी भन्छन्, तसर्थ बैंकहरूको बारेमा (अझ कुनै अमुक बैंकको नामै लिएर) बोल्दा वा लेख्दा निकै नै संवेदनशील हुन जरुरी हुन्छ। अनावश्यक र अनर्गल प्रचार गर्ने, भ्रम सिर्जना गर्ने, उत्तेजना फैलाउने आदि गर्नु हँुदैन र यस्ता प्रचार गर्नेहरूलाई निरुत्साह गर्ने र राज्यले पनि बेलैमा कानुनबमोजिम आवश्यक कार्बाही गर्नुपर्छ। दुष्प्रचार गर्नेविरुद्ध वक्तव्यमात्रै पर्याप्त नहुने बताउँदै पूर्वबैंकर कुँवरले अन्नपूर्णसँग भने, सम्बन्धित निकायले वक्तव्यमात्रै निकालेर पुग्दैन। गलत प्रचार भइरहँदा सरकारले छिट्टै कानुनबमोजिम कार्बाही गर्नुपर्छ। राज्यले यसरी टुलुटुलु हेरेर बस्न भएन। अनावश्यक र अनर्गल प्रचार गरी उत्तोजना फैलाउनेलाई राज्यले कानुनबमोजिम आवश्यक कार्बाही गर्नुपर्छ। पर्शुराम कुँवरक्षेत्री, पूर्वबैंकर राष्ट्र बैंकले बैक तथा वित्तीय संस्थाहरूको, खास गरेर ठूला संस्थाहरूको अनुगमन अति नै नजिकबाट गरिरहेको उनको भनाइ छ। राष्ट्र बैंकले बैंक तथा वित्तीय संस्थाहरूबाट विभिन्न तथ्यांकहरू दैनिक, साप्ताहिक, मासिक र त्रैमासिक रूपमा लिएर अनुगमन गर्नाको साथै आवधिक (सामान्यतः वार्षिक), लक्षित र विशेष निरीक्षण तथा सुपरिवेक्षण गरेर आवश्यक कार्यबाही गर्दछ र यस्ता कार्यबाहीको विवरण त्रैमासिक रूपमा प्रकाशित पनि हुँदै आएको छ। नेपालका बंैकहरूका परिसूचकलाई केलाउँदा तोकिएको सीमाभित्रै छन्। चालु आवको दोस्रो त्रैमासिक वित्तीय प्रतिवेदन पनि सार्वजनिक भइसकेका छन्। यसमा मुख्य वित्तीय परिसूचक पुँजीकोष न्यूनतम ११ प्रतिशत हुनु पर्नेछ। सार्वजनिक तथ्यांकअनुसार सबै बैंकहरू सोही सीमाभित्र छन्। यस्तै, बैंकसँग अनिवार्य तरलता २० प्रतिशत हुनुपर्छ। अहिले औसत २८ प्रतिशत हाराहारीमा छ। यससँगै, कर्जा निक्षेप अनुपात (सीडी रेसियो) ९० प्रतिशतभन्दा बढी हुनु हुँदैन। यतिबेला बैंकहरूमा सो सीमा कसिलो अवस्थामा छैनन्। बरु पर्याप्त लगानीयोग्य पुँजीको अवस्थामा छन् अर्थात् वाणिज्य बैंकहरूको सीडी रेसिओ औसत ८०१५ प्रतिशत छ। बरु समग्र अर्थतन्त्रमा केही दबाब परेकाले कर्जाको माग भइरहेको छैन। यसले गर्दा भने बैंक दबाबमा परेको बैंकविज्ञ कुँवर औंल्याउँछन्। लगानी गरेर ब्याज आम्दानी गर्नुपर्ने पैसा निक्षेपमा मात्रै थुप्रिँदा उल्टै बैंकले भार बोक्नु परेको छ। उनी भन्छन्, उनीहरूसँग प्रशस्त तरलता छ। यतिबेला एक तिहाइ तरलता छ। यो तुरुन्तै नगदमा परिणत गर्ने क्षमता बैंकसँग छ। यसैले सर्वसाधारणको निक्षेप नै फिर्ता दिन नसक्ने भन्ने होइन। यस्ता गलत प्रचार गर्नेलाई आधार के भनेर कार्बाही हुनुपर्छ। यता निष्क्रिय कर्जा (एनपीएल) हालका दिनमा बढेर वाणिज्य बैंकको मात्रै औसत ३४० प्रतिशतमा छ। एउटा बैंकको निष्क्रिय कर्जा ५ प्रतिशतमाथिलाई भने उचित मानिँदैन। यसैले अहिलेसम्मको निष्क्रियकर्जा स्वीकारयोग्य स्तरमा रहेको बैंकविज्ञ कुँवर बताउँछन्। विभिन्न किसिमका सक्सहरू बहन गर्न पुँजी पर्याप्त छ। बैंकको परिसूचक त राम्रा छन् तर व्यापार हो कहिले बढी नाफा त कहिले कम नाफा हुनु स्वाभाविक हो, उनले थपे।"
तब देश सफल बन्छ,"दिगो आर्थिक वृद्धिका लागि उद्यमशीलता विकास हुनुपर्छ। उद्यमशीलता आर्थिक विकासका लागि गतिशील मानक हो । 'सटर भाडामा देखाएर सटर खाली हुँदैछ र विमानस्थलतिर लागेका युवाको ताँती देखाएर देश खाली हुँदैछ भन्ने कथन सामाजिक सञ्जालदेखि राष्ट्रियस्तरमा जताततै सुन्न तथा देख्न थालेको धेरै भइसकेको छ। यो सत्य हो वा होइन भन्ने कुरासमेत बहसको विषय बन्न छोडिसक्यो। किनभने यसमा धेरै हदसम्म सत्यता छ, जसले मुलुकको अर्थतन्त्र कतातिर गइरहेछ भन्ने गम्भीर संकेत प्रस्ट रूपमा गरिरहेको छ। मुलुक विप्रेषणले धानेको जगजाहेर छ। दैनिक करिब तीन हजार युवाहरू रोजगारी तथा पढाइका लागि विदेश पलायन भइरहेका छन्। मुलुकको अर्थतन्त्र विप्रेषणमा आधारित अर्थतन्त्र भएको छ। डिसिल्भर (सन् २०१८) को अध्ययनका अनुसार सन् २०१६ मा कुल गार्हस्थ्य उत्पादनको अनुपातमा नेपाल विश्वमा सबैभन्दा बढी विप्रेषण (३१३ प्रतिशत) भित्त्याउने मुलुकको रूपमा रहेको थियो भने किर्गिस्तान (३०४ प्रतिशत) र ताजिकिस्तान (२६९ प्रतिशत) क्रमशः दोस्रो र तेस्रो स्थानमा थिए। त्यसयता नेपाल उच्च मात्रामा विप्रेषण भित्त्याउने मुलुकको सूचीमा निरन्तर छ। हाल विदेशी मुद्रा सञ्चितिको वृद्धिमा पनि यसैको प्रमुख भूमिका रहेको प्रष्ट रूपमा देखिन्छ। यो अल्पकालीन औजार हो। यसले दिगो आर्थिक वृद्धि प्रायः असम्भव हुन्छ। विप्रेषणमा दबाब पर्नेबित्तिकै अर्थतन्त्रमा समस्या देखिन्छ। त्यसैले आयातमुखी अर्थतन्त्रलाई निर्यातमुखी अर्थतन्त्रमा परिवर्तन नगरी सुखै छैन। दिगो आर्थिक वृद्धिका लागि उद्यमशीलता विकास हुनुपर्छ। उद्यमशीलता आर्थिक विकासका लागि गतिशील मानक हो। आर्थिक वृद्धि एवं समृद्धिको प्रमुख योगदानकर्ता हो। दिगो आर्थिक वृद्धि स्वदेशमै उत्पादित वस्तु तथा सेवाहरूको उद्यमबाट मात्र सम्भव हुन्छ। केही उद्यम सफल भइरहेको, केही भने बाँच्न संघर्षरत भएको र केही त बाँच्न नसकेर बन्द भइरहेको परिदृश्य नौलो होइन। अल्भारेज र बुसेनिट्ज (सन् २००१) द्वारा प्रतिपादित स्रोतमा आधारित उद्यमशीलता सिद्धान्तलाई आधार बनाई नेपालका ११८ साना तथा मझौला उद्यमहरूलाई समेटेर विद्यावारिधिका लागि गरिएको अध्ययनले केही रोचक निष्कर्ष निकालेको छ। यस अध्ययनमा नवीकरणीय ऊर्जा क्षेत्रका २ सय ६४ जना उद्यमी र उद्यमका प्रबन्धकसँग प्रश्नावलीमार्फत गरिएको सर्वेक्षणबाट प्राप्त तथ्यांकको विश्लेषणबाट सो नतिजा निकालिएको हो। कुनै पनि उद्यम सफल हुन निःसन्देह विभिन्न तत्त्वले भूमिका खेलेका हुन्छन्। तिनीहरूमा केही आन्तरिक तत्त्वहरू हुन्छन् भने केही बाह्य तत्त्वहरू हुन्छन्। जसले उद्यमहरूलाई सफल वा विफल बनाउने गरेका हुन्छन्। बाह्य वातावरणसँग सम्बन्धित तत्त्वहरू उद्यमको नियन्त्रणभन्दा बाहिर हुन्छन्। बाह्य वातावरण बनाउने कार्यमा मुख्य रूपमा सरकारको भूमिका महत्त्वपूर्ण हुन्छ। उद्यमहरूको सफलता वा विफलतामा बाह्य वातावरणको भूमिका पनि महत्त्वपूर्ण रहने कुरामा कुनै दुई मत छैन। बाह्य वातावरण यथावत् हुँदाहुँदै पनि दरिलो आन्तरिक वातावरण वा तत्त्वहरूले गर्दा केही उद्यम सफल भइरहेका हुन्छन्। ती कारक तत्त्वहरू नै सफलताका सार्थक सूत्र हुन्। उद्यमीय सफलताका लागि वित्तीय, सामाजिक तथा मानवीय पुँजी अर्थात् स्रोतहरूसँग सम्बन्धित केही तत्त्वको भूमिका महत्त्वपूर्ण रहेको अध्ययनले देखाएको छ। यसको अतिरिक्त व्यावसायिक योजना तर्जुमा र उद्यममा अभिनवले पनि सफलताका लागि अहम् योगदान गर्ने गरेको पाइन्छ। कुनै पनि व्यवसाय सुरु गर्न प्रारम्भिक लगानी आवश्यक हुन्छ भने व्यवसाय विस्तारका लागि वित्तमा पहुँच हुनुपर्छ। सामान्यतया व्यवसाय सुरु गर्न प्रशस्त प्रारम्भिक लगानी आवश्यक हुने आम बुझाइ छ। तर यो यथार्थ होइन। नेपालमा साना तथा मझौला व्यवसाय प्रारम्भ गर्न थोरै लगानीबाट सुरु गर्न सकिने अध्ययनले देखाएको छ। जबकि व्यवसाय विस्तार गर्न प्रशस्त वित्तीय लगानी आवश्यक हुने अध्ययनको निष्कर्ष छ। उत्साहपूर्वक सुरु गरिएका कतिपय व्यवसाय आवश्यक वित्तीय पुँजी व्यवस्था गर्न नसक्दा विस्तार हुनुको सट्टा बन्द हुने गरेको पाइन्छ। व्यावसायिक योजना बनाई व्यवसाय गर्ने उद्यमले सफलता पाउने गरेको देखिन्छ। नेपालको सन्दर्भमा निकै कम व्यवसायले मात्र व्यावसायिक योजना तर्जुमा गर्ने गरेको पाइन्छ। बैंक वा अन्य निकायमा पेस गर्नुपर्ने भएकाले मात्र औपचारिकताका लागि व्यावसायिक योजना बनाउने गरेको देखिन्छ। व्यावसायिक योजना तर्जुमा गरी व्यवसायको सम्भाव्यता निश्चित गरेपछि मात्र सोबमोजिम सञ्चालन गर्नुपर्छ, जसले सफलता हुने निश्चितता बढ्न जान्छ। सामाजिक पुँजीअन्तर्गत व्यावसायिक सञ्जालबीचको सम्बन्ध र विश्वासले उद्यमीय सफलतामा महत्त्वपूर्ण भूमिका खेलेको पाइन्छ भने व्यवसायीहरूको साझा दृष्टिकोणको भूमिका कमजोर देखिन्छ। व्यावसायिक सञ्जालबीचको सुमधुर सम्बन्धले विश्वासको वातावरण सिर्जना गर्छ। एकआपसमा मिलेर व्यावसायिक समस्या समाधान गर्ने आधारशिला खडा गर्छ। अध्ययनले मानवीय पुँजीअन्तर्गत उद्यमीको शिक्षा र अनुभवले उद्यमीय सफलतामा महत्त्वपूर्ण भूमिका खेलेको देखाएको छ। हुन त उच्च शिक्षा हासिल नगरेका र कम अनुभव भएका उद्यमी पनि सफल भएको नपाइने चाहिँ होइन, तर निकै कम उद्यमीले मात्र यस्तो सफलता पाएको देखिन्छ। उनीहरूले निश्चय पनि सफलताका लागि शिक्षित उद्यमीको तुलनामा बढी मेहनत र संघर्ष गर्नैपर्छ, सामान्य कुरामा पनि अरूको भर पर्नै पर्छ। शिक्षित एवं अनुभवी उद्यमीले व्यवसायसँग सम्बन्धित जानकारी हासिल गर्न एवं परिआएका चुनौतीसँग जुध्न सक्ने क्षमता बढी छ। सर्वेक्षणमा सामेल भएकामध्ये उच्च शिक्षा र लामो अनुभव भएका अधिकांश व्यवसायीले बढी नाफा कमाउने गरेको पाइएको छ। नवीन सोच अवलम्बन गर्ने गरेको व्यवसायी सफल भएको देखिन्छ। अरूले गरेको देखेर सुरु गरिएका व्यवसायभन्दा अभिनव सोच प्रयोग गरी सुरु गरिएका व्यवसाय बढी सफल भएको पाइएको छ। कृषि उद्यमीहरूमा पनि यस्तै अवस्था देखिन्छ। अलिअलि सबै खाले नगदे बाली गरी निर्वाहमुखी खेतीपाती गर्नेहरू बाँच्न संघर्षरत रहेको देखिन्छ। कुनै एक वा दुई वा समयानुसार निश्चित संख्यामा मात्र नगदेबाली गरी व्यावसायिक कृषि उद्यम गर्ने कृषक सफल भएको पाइन्छ। अन्त्यमा, अध्ययनले वित्तीय पहुँच, व्यावसायिक सञ्जालबीचको सम्बन्ध र विश्वास, व्यवसायीको शिक्षा र अनुभवले उद्यमीय सफलतामा महत्त्वपूर्ण भूमिका खेलेको देखाएको छ भने प्रारम्भिक लगानी र व्यवसायीहरूको साझा दृष्टिकोणले कमजोर भूमिका खेलेको पाइएको छ। तसर्थ, वित्तीय पहुँच र व्यावसायिक सञ्जालबीच विश्वासको माध्यमबाट राम्रो सम्बन्ध बनाउन सक्ने शिक्षित एवं अनुभवी व्यक्ति नै नेपालको जस्तो विकासशील देशको सन्दर्भमा सफल उद्यमी हुन सक्ने सम्भावना रहेको निचोडको रूपमा लिन सकिन्छ। सरकारलगायतका सरोकारवालाले बाह्य वातावरण उद्यमीमैत्री बनाउने प्रयास गर्ने हो भने बाँच्न सघर्षरत उद्यमहरू पनि सफल उद्यम हुने सम्भावना बढेर जान्छ। कालान्तरमा स्वदेशमै रोजगारी सिर्जना भएर विमानस्थलतिर लाग्ने युवाको ताँती उद्यमतिर उन्मुख भएर मुलुकले आर्थिक समृद्घि हासिल गर्न सक्छ, जुन दिगो विकासको एकमात्र विकल्प हो।"
"काठमाडौंमा एकै परिवारका तीन जनाको शव फेला, हत्याको आशंका",काठमाडौं : काठमाडौंको सितापाइलामा एकै परिवारका तीन जना मृत फेला परेका छन्। जिल्ला प्रहरी परिसर काठमाडौंका एसपी नवराज अधिकारीले नागार्जुन नगरपालिका६ सितापाइलामा तीन जनाको शव फेला परेको अन्नपूर्ण पोस्टलाई जानकारी दिए। घरको कोठाभित्र एक महिला र दुई बच्चाको शव फेला गरेको हो। उनका अनुसार धारिलो हतियार प्रयोग गरी हत्या गरेको हुनसक्ने प्रहरीको प्रारम्भिक अनुसन्धानले देखाएको छ। थप अनुसन्धानका लागि प्रहरी टोली घटनास्थलमा पुगिसकेको छ।
"विराटनगर जुट मिल्समा आगलागी, घटना शंकास्पद","विराटनगर : मुलुककै जेठो उद्योग विराटनगर जुट मिल्समा मंगलबार राति शंकास्पद हिसाबले आगलागी भएको छ। आगलागीमा २० लाख बराबरको क्षति भएको प्रहरीको प्रारम्भिक अनुमान छ। विराटनगर हानगरपालिका१६ मा रहेको जुट मिल्स २०७८ साल माघदेखि बन्द अवस्थामा रहेको छ। मिल्सका सुरक्षा कमाण्डर पप्पु सुब्बाका अनुसार जुटका बोरा बनाउन प्रयोग गरिने धागोलाई अन्तिम रूप दिने स्वप्नर ब्लिचिङ डिपार्टबाट राति ९ बजेतिर अचानक आगलागी सुरु भएको थियो। आगोले जुटका बोरा बनाउन प्रयोग गरिने कच्चा पदार्थ पूर्णरूपमा जलेको जानकारी उनले दिए। मिल्सका २ वटा मेसिनमा समेत आंशिक क्षति पुगेको सुब्बाको भनाइ छ। उनका अनुसार आगालागीको कारण खुलेको छैन। आगलागीमा २० लाख बराबरको क्षति भएको उनको भनाइ छ। नेपाल एवं सशस्त्र प्रहरी, स्थानीय बासिन्दा र विराटनगर महानगरपालिकाबाट गएको दमकलको सहयोगमा बुधबार बिहानका राति १ बजेतिर आगो नियन्त्रणमा लिइएको थियो। आगो नियन्त्रणका लागि नेपाल प्रहरीका तर्फबाट इलाका प्रहरी कार्यालय रानीका इन्सपेक्टर सन्दीप बेलबासेको नेतृत्वमा टोली परिचालन गरिएको थियो। प्रहरीका अनुसार बन्द अवस्थामा रहेको जुटमा एक्कासि आगलागी हुनुले घटना शंकास्पद देखिएको छ। जुट मिल्सको विषयलाई लिएर पुराना कर्मचारी र व्यवस्थापनबीच बेलाबेला विवाद हुने गरेको पाइएको प्रहरीको भनाइ छ। प्रहरीका अनुसार कुनै व्यक्तिले आगो लगाएको हुनसक्ने अनुमान छ। घटना शंकास्पद देखिएपछि विभिन्न कोणबाट अनुसन्धान सुरु गरिएको प्रहरीले जनाएको छ। मिल्सका सुरक्षा कमाण्डर सुब्बाले घटनाको प्रकृति हेर्दा नियोजित ढंगले आगो लगाइएको प्रष्ट हुने बताए। केही समयभित्रमै जुट मिल्स सञ्चालन गर्ने कुरा आइरहेको थियो, उनले भने, मिल्स चल्न दिन नचाहनेले घटना गराएको हुनसक्छ।"
"प्रदीप पौडेलको पुरक प्रस्ताव : कांग्रेसलाई नेतातन्त्रबाट मुक्त गरौँ, पुनर्गठन गरौं (पूर्णपाठ)","काठमाडौं : नेपाली कांग्रेसका केन्द्रिय सदस्य प्रदीप पौडेलले महासमिति बैठकमा पेश भएका प्रतिवेदनमाथि पुरक प्रस्ताव राखेका छन्। सोमबारबाट गोदाबारीमा जारी महासमिति बैठकले थप सङ्कल्प लिनुपर्ने भन्दै उनले पुरक प्रस्ताव पेश गरेका हुन्। सुशासन र सदाचारमा पार्टी नेतृत्वको प्रतिबद्धतामाथि जनताले प्रश्नमात्र होइन, शंका गर्न थालेको उनको दाबी छ। निर्वाचनमा निरन्तर हाम्रो मत प्रतिशत घटिरहेको छ। उपनिर्वाचनको परिणाम त अझ चिन्ताजनक छ। कार्यकर्ता र शुभेच्छुकको ठूलो पङ्क्तिले हामी माथि अविश्वास गर्न थालेको छ। यस्तो किन भइरहेको छ भने एकातिर हामीले हाम्रो नेतृत्वमा भएका परिवर्तनबाट मुलुकले प्राप्त गरेका आर्थिक, राजनीतिक र सामाजिक उपलब्धि व्यवस्थित रुपमा जनतालाई बुझाउने सङ्गठित प्रयत्न नै गरेका छैनौं। पौडेलले भने, अर्कातिर, सुशासन र सदाचारमा पार्टी नेतृत्वको प्रतिवद्धतामाथि जनताले प्रश्न मात्र होइन, शंका गर्न थालेका छन्। वैचारिक रुपमा ठीक ठाउँमा भए पनि सांगठनिक, कार्यक्रमिक, व्यवहारिक र नैतिक रुपमा हामी पार्टीलाई सुधार होइन, पुनर्गठन नै गर्नुपर्ने ठाउँमा छौं। त्यसका लागि यो बैठकमा मेरा केही पूरक प्रस्ताव छन् जसलाई मैले महासमितिले पार्टीलाई गर्नुपर्ने निर्देशका रुपमा लिपिबद्ध गरेको छु। पौडेलले भ्रष्टाचार पार्टी नभई केही सीमित नेताबाट भएकाले नेताको अपराधको कलङ्कको हिस्सेदार पार्टी नहुने बताए। यो महासमिति बैठक आजसम्म पार्टीलाई अनियमितता र भ्रष्टाचारमा सार्वजनिक दोषारोपण गरिएका प्रकरणहरूमा निष्पक्ष व्यक्तिहरूलाई सहभागी गराएर पार्टी आफैले दबाबविहीन अनुसन्धान गर्न र त्यसको प्रतिवेदनसँगै स्वेतपत्र पनि जारी गर्न केन्द्रीय समितिलाई निर्देशन गर्दछ। त्यसमा जोसुकै दोषी देखिए पनि पार्टी आफैले राज्यका सम्बन्धित निकायमा छानबिन र कारवाहीका लागि सिफारिस गर्नुपर्नेछ।उनले भने,भ्रष्टाचार भएको छ भने पनि पार्टी होइन, केही सीमित नेताबाट भएको छ। नैतिक निष्ठा र मूल्यको जीवन बाँचेको एउटा आम कांग्रेस सदस्य अब कुनै नेताको अपराधको कलङ्कको हिस्सेदार हुनेछैन। सम्पत्ति र स्रोतको स्वघोषणा गर्न नसक्ने सदस्य पार्टीबाट स्वतः निलम्बित हुने व्यवस्था अब पार्टी विधानमै गर्नुपर्ने उनको माग छ। यो महासमिति बैठक पार्टीलाई निर्देश गर्दछ, पार्टीका सम्पूर्ण केन्द्रीय सदस्यले एक महिनाभित्र आफ्नो सम्पति र त्यसको स्रोतको स्वघोषणा गर्नेछन्। र, राज्यका कुनै पनि अङ्गलाई कुनै पनि छानबिनका लागि स्वआमन्त्रण गर्नेछन्। सबै तहका पदाधिकारी र सदस्य हुँदै पार्टीका साधारण सदस्यले समेत आर्थिक पारदर्शिताको जीवन बाँच्नेछन्। सम्पत्ति र स्रोतको स्वघोषणा गर्न नसक्ने सदस्य पार्टीबाट स्वतः निलम्बित हुने व्यवस्था अब पार्टी विधानमै गर्न यो बैठक पार्टीलाई निर्देश गर्दछपुरक प्रस्तावमा भनिएको छ। नेपाली कांग्रेस केवल एउटा पार्टी मात्र होइन, नेपालको राजनीतिक इतिहासको सबैभन्दा ठुलो आन्दोलन भएको उनको भनाई छ। पौडेलले भने, यसमा लाखौ नेपाली नागरिकको रगत पसिना, त्याग र तपस्या रहेको छ। यो पार्टी लोकतन्त्रको मियो हो, जुन कमजोर हुँदा सधैँ लोकतन्त्र खतरामा परेको छ। केही नेतालाई खुशी पार्न वा रिझाउन यो महान् आन्दोलनमाथि अन्याय नगरौँ कांग्रेसलाई नेतातन्त्रबाट मुक्त गरौँ, पुनर्गठन गरौँ र एक्लै देशको नेतृत्व र कायापलट गर्न सक्ने ठाउँमा लैजाऔं। हेर्नुहोस् पूर्णपाठ"
छोरीलाई शरीरमा बाँधेर पेट्रोल खन्याई आत्मदाहको प्रयास गरेकी झापाकी मायाको पनि मृत्यु,झापा : आत्मदाहको प्रयास गरेकी झापा बुद्धशान्तिकी माया रम्तेलको पनि मृत्यु भएको छ। ५ वर्षकी छोरी वर्षा विकलाईसँगै लिएर शरीरमा पेट्रोल खन्याई आत्मदाहको प्रयास गरेकी बुद्धशान्ति गाउँपालिका २ स्थित गोपालडाँडा घलेगाउँकी २८ वर्षीया मायाको उपचारका क्रममा बुधबार बिहान ८ बजे प्रादेशिक अस्पताल भद्रपुरमा मृत्यु भएको जिल्ला प्रहरी कार्यालय झापाले जनाएको छ। छोरी वर्षाको फागुन ५ गते बिहान उपचारको क्रममा मृत्यु भएको थियो। गत फागुन ४ गते राति साढे ८ बजेको समयमा मायाले श्रीमान् राजन अन्य महिलासँग सम्बन्धमा राखेको भन्दै छोरी वर्षालाई आफ्नै शरीरमा सलले बाँधी शरीरभरि पेट्रोल खन्याई आत्मदाहको प्रयास गरेकी थिइन्। आमाछोरीले शरीरमा आगो लगाएको स्थानीयले देखेर तत्काल प्रहरीलाई खबर गरेका थिए। त्यसको भोलिपल्ट उपचारका क्रममा बीएण्डसी हस्पिटलमा वर्षाको मृत्यु भएको थियो। मायाको पनि बीएण्डसी हस्पिटलमा उपचार भइरहेकोमा त्यहाँबाट फागुन ६ गते उपचारको लागि उनलाई प्रादेशिक अस्पताल भद्रपुर रेफर गरिएको थियो। प्रहरीले घटनास्थल नजिकै श्रीमानको बारेमा लेखिएको सुसाईड नोट फेला पारेको थियो। यता प्रहरीले श्रीमान् राजनलाई घटना भएकै दिन पक्राउ गरी अनुसन्धान गरिरहेको जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए।
नेपाललाई दोस्रो झट्का : भुर्तेल र साह आउट,"काठमाडौं : आइसीसी क्रिकेट विश्वकप लिग२ अन्तर्गत नामिबियाले नेपालको दुई विकेट लिएको छ। त्रिवि अन्तर्राष्ट्रिय क्रिकेट मैदानमा नामिबियाविरुद्ध सिरिजको तेस्रो खेलमा नेपालले दोस्रो विकेट पनि गुमाएको हो। सातौँ ओभरमा बर्नार्ड स्कल्ट्जले कुशल भुर्तेल र अनिल साहको विकेट लिएका हुन्। नेदरल्यान्ड्ससँगको खेलमा साह र भुर्तेलले आक्रामक ब्याटिङ गरेका थिए। तर आज भुर्तेल ६२ ओभरमै १६ बलमा १८ रन बनाएर बाहिरिए भने साह ६४ ओभरमा शून्य रनमै क्याच आउट भएका हुन्। बिहीबार भएको पहिलो खेलमा नेपाल नामिबियासँग ४ विकेटले पराजित भएको थियो। दोस्रो खेलमा नेपालले नेदरल्याण्ड्सलाई ९ विकेटले पराजित गरेको थियो। सोमबार भएको खेलमा नेदरल्यान्ड्सले नामिबियालाई ७ विकेटले पराजित गरेको थियो। नेपालले आज करण केसीलाई खेलाएको छ। गुलशन झालाई आज बेञ्चमा राखिएको छ। नेपालको टोली : कुशल भुर्तेल,आसिफ शेख, अनिल शाह, रोहित पौडेल, कुशल मल्ल, भीम सार्की, दीपेन्द्र सिंह ऐरी, देव खनाल, करण केसी, सोमपाल कामी, ललित राजवंशी बेञ्च : गुलशन झा,आरिफ शेख, पवन सर्राफ, सूर्य तामाङ"
काठमाडौं महानगरपालिकाले भन्यो : ललिता निवास क्षेत्र ७ दिनभित्र खाली गर्नू,"काठमाडौं : काठमाडौं महानगरपालिकाले वडा नं ४ मा रहेको ललिता निवास क्षेत्रको सरकारी जग्गाबाट आफैँ हट्न व्यक्ति, कम्पनी र संघसंस्थाहरुलाई अनुरोध गरेको छ। बुधबार एक सार्वजनिक सूचना जारी गर्दै काठमाडौं महानगरपालिकाले मार्फत ७ दिनभित्र ललिता निवास क्षेत्रको सरकारी जग्गा खाली गर्न सम्बन्धित सबैलाई अनुरोध गरेको हो। काठमाडौं महानगरपालिका वडा नं ४ बालुवाटारस्थित ललिता निवास क्षेत्रको जफत (सरकारी) भएको सम्पत्ति संरक्षण गर्ने सम्बन्धी सार्वजनिक सूचना विशेष अदालत, काठमाडौँबाट वादी नेपाल सरकार र प्रतिवादी कलाधर देउजा समेत १७५ जना भएको सरकारी जग्गा व्यक्तिका नाममा दर्ता गरी भ्रष्टाचार गरेको मुद्दा नं ०७६ ०२७० मा संवत् २०८०११०३ मा भएको फैसलाबाट काठमाडौँ महानगरपालिका वडा नं ४ बालुवाटारस्थित ललिता निवास क्षेत्रको जग्गा जफत (सरकारी) भएको छ। महानगरद्वारा जारी सूचनामा भनिएको छ,स्थानीय सरकार सञ्चालन ऐन, २०७४ को परिच्छेद १३ स्थानीय तहको सम्पत्तिको संरक्षण सम्बन्धी व्यवस्थाअन्तर्गत दफा ९७ (१) ले काठमाडौँ महानगरपालिका क्षेत्रभित्र रहेका सरकारी, सामुदायिक तथा सार्वजनिक सम्पत्तिको रेखदेख, मर्मत संभार तथा अन्य प्रबन्ध गर्नुपर्ने कानुनी दायित्व महानगरपालिकालाई तोकेको छ। विशेष अदालत, काठमाडौंको उक्त फैसलाबाट जफत (सरकारी) भएको काठमाडौं महानगरपालिका वडा नं४ बालुवाटारस्थित ललिता निवास क्षेत्रको सरकारी सम्पत्तिको संरक्षण, रेखदेख तथा उचित प्रबन्ध गर्न यो सूचना प्रकाशित गरिएको छ। महानगरले सरकारी सम्पत्तिको संरक्षण तथा उचित प्रबन्ध गर्ने कार्यमा सहयोग गर्न आग्रह गरेको छ। सूचनामा भनिएको छ, यो सूचना प्रकाशित भएको मितिले ७ (सात) दिनभित्र उक्त ललिता निवास क्षेत्रमा रहेका व्यक्ति, कम्पनी तथा संघ संस्थाहरु सो क्षेत्रबाट हटी सरकारी सम्पत्तिको संरक्षण तथा उचित प्रबन्ध गर्ने कार्यमा महानगरपालिकालाई सहयोग गर्नुहुन अनुरोध गरिन्छ। विशेष अदालतले बहुचर्चित ललिता निवासको सरकारी जग्गा हिनामिना प्रकरणमा पूर्वसचिवद्वय छविराज पन्त, अख्तियारका तत्कालीन प्रमुख दीप बस्न्यातसहित मालपोत, भूमिसुधार र नापिका कर्मचारीलाई दोषी ठहर गरेको छ। विशेष अदालतका सदस्यहरू डा खुसीप्रसाद थारु, रामबहादुर थापा र रितेन्द्र थापाको इजलासले मुख्य योजनाकार रामकुमार सुवेदी र शोभाकान्त ढकाललाई पनि दोषी ठहर्याएको छ। दोषी ठहर हुनेमा कलाधर देउजा, सुरेन्द्रमान कपाली, युक्तप्रसाद श्रेष्ठ, जगतप्रसाद पुडासैनी पनि छन्। दोषी ठहर भएका १२ जनालाई ९ करोड रुपैयाँको दामासाहीले हुने जनही ७५ लाख रुपैयाँ जरिवाना र २ वर्ष कैद हुने फैसला भएको छ। अभियोग लागेका तत्कालीन उपप्रधानमन्त्री एवं भूमिसुधारमन्त्री विजयकुमार गच्छदारसहित तीन जना मन्त्रीले सफाइ पाएका छन्। विशेष अदालतले मन्त्रिपरिषद्को निर्णयमा मन्त्रीको एकल भूमिका नहुने तर्क दिँदै सफाइ दिएको हो। सफाइ पाउनेमा पूर्वमन्त्रीद्वय डम्बरबहादुर श्रेष्ठ र चन्द्रदेव जोशी छन्। भूमिसुधार तथा व्यवस्था मन्त्रालयका तत्कालीन सचिव दिनेशहरि अधिकारीले पनि सफाइ पाएका छन्। अख्तियारले ठूलोमा मात्रामा जग्गा व्यक्तिको नाममा दर्ता गराउने कार्यमा संलग्न भएको अभियोग लगाई मुद्दा दायर गरेको थियो। ललिता निवास क्याम्पभित्रका सरकारी, सार्वजनिक जग्गा हिनामिना प्रकरणमा तत्कालीन उपप्रधानमन्त्रीसहित मन्त्री, ६ विशिष्ट श्रेणीका पदाधिकारी, कर्मचारीहरू र अन्य व्यक्तिहरूसमेत गरी १७५ जना विपक्षी बनाइएका थिए। भ्रष्टाचारको आरोपमा ११० जनालाई र सरकारी जग्गा जफत गर्ने प्रयोजनका लागि ६५ जनालाई प्रतिवादी बनाइएको हो। अख्तियारले २०७६ माघ २२ गते विशेष अदालतमा अभियोग दायर गरेको थियो। दायर गरेको चार वर्षपछि फैसला भएको हो। यही ललिता निवास जग्गा प्रकरणमा किर्ते मुद्दा काठमाडौं जिल्ला अदालतमा पनि विचाराधीन छ। जिल्ला अदालतको थुनछेक बहसमा पक्राउ परेका १७ अभियुक्त धरौटीमा र एक जना साधारण तारिखमा रिहा गर्न आदेश दिएको थियो। विशेष अदालतमा गत माघ २ गतेदेखि मुद्दाको सुनुवाइ सुरु भएको थियो। फैसलाको पूर्णपाठपछि तयार पारिने अदालतले जनाएको छ। ६५ जनाकोे जग्गा जफत विशेष अदालतले ६५ जनाको जग्गा जफत गर्ने फैसला गरेको छ। जफत हुनेमा कल्पना तुलाधर, शर्मिला शाक्य, प्रगति कंसाकार, गैरआवासीय नेपाली संघ, कामना गुरुङ कल्याण गुरुङ, सज्जन कुमार चाचान, देवान्शी गोयल र सरस्वती घले गुरुङ छन्। त्यस्तै सरला घले, मनोजकुमार केडिया, मनोजकुमार गौतम, मन्ती गोर्खाली, निर्मलादेवी गोयल, निकिता तुलाधर, उमा प्रसाईं, परिशोभा तुलाधर, रेणुका बज्राचार्य, सुविस्ता तुलाधर लगायतको जग्गा जफत हुने फैसला गरिएको छ। १३६ रोपनी जग्गा सरकारकै ललिता निवास र त्यस आसपासको करिब १ सय ३६ रोपनी जग्गा नेपाल सरकारका नाममा हुने फैसला गरेको छ। मुआब्जा दिएर अधिग्रहण गरेको जग्गा सरकारको नाममा हुने गरी फैसला गरेको हो। यस्तो छ महानगरको सूचना"
"मोरङमा मोटरसाइकल दुर्घटना, पछाडि सवार युवकको मृत्यु",विराटनगर : मोरङको बूढीगंगा गाउँपालिका१ मा मंगलबार राति मोटरसाइकल दुर्घटना हुँदा एक जनाको मृत्यु भएको छ। पुष्पलाल चोकबाट मानगढतर्फ जाँदै गरेको प्रदेश १०२०४२ प ९८३४ नम्बरको मोटरसाइकल आफैं अनियन्त्रित भएर राति १२ बजेतिर दुर्घटनामा परेको प्रहरीले जनाएको छ। दुर्घटनामा मोटरसाइकलको पछाडि सवार ग्रामथान गाउँपालिका१ का २४ वर्षीय शम्भु माझीको मृत्यु भएको मोरङ ट्राफिक प्रमुख प्रहरी निरीक्षक सुमन न्यौपानेले बताए। उनका अनुसार गम्भीर घाइते भएका माझीलाई उपचारका लागि विराटनगरको कोशी अस्पताल पुयाउनसाथ चिकित्सकले मृत घोषित गरेका हुन्। दुर्घटनामा मोटरसाइकल चालक ग्रामथान१ का २६ वर्षीय राहुल माझी घाइते भएका छन्। उनको कोशीमै उपचार भइरहेको छ। मादक पदार्थ सेवन (मापसे) गरेर तीव्र गतिमा मोटरसाइकल चलाउँदा दुर्घटना भएको प्रहरीको प्रारम्भिक अनुसन्धानबाट खुलेको छ। मोटरसाइकललाई नियन्त्रणमा लिएर प्रहरीले घटनाको अनुसन्धान अघि बढाएको छ।
पाँच जनालाई पुर्पक्षका लागि सुधार गृह पठाइयो,"बेनी : म्याग्दी जिल्ला अदालतले बेनीमा करिब एक महिनाअघि भएको हत्या घटनाका लागेका पाँच नाबालक आरोपीलाई पुर्पक्षका लागि सुधारगृहमा पठाउन आदेश दिएको छ। रघुगंगा गाउँपालिका१ बेग घर भई बेनी नगरपालिका ८ पिपलचोक बस्ने २१ वर्षीय सुशील गर्बुजालाई गत माघ ११ गते बेनी नगरपालिका ८ न्युरोडमा चक्कु प्रहार गरी हत्या गरेको आरोप लागेका १७ जनामध्ये ५ जना नाबालकलाई पुर्पक्षका लागि सुधारगृहमा पठाउन आदेश गरेको हो। जिल्ला अदालत म्याग्दीका श्रेस्तेदार भोलाराज रेग्मीले अदालतमा उपस्थित भएका पाँचजना नाबालकलाई बयान गरेर पुर्पक्षका लागि सुधारगृहमा पठाउने आदेश भएको जानकारी दिए। जिल्ला न्यायाधीश प्रकाशप्रसाद पण्डितले परिवर्तित नाम ४३ (ब), ४३ (त), ४३ (फ), ४३ (भ), ४३ (ड) लाई सुधारगृहमा पठाउन आदेश दिएका हुन्। ४३(ध) र ४३ (ह) परिवर्तित नाम गरेका आरोपी फरार छन्। १८ वर्षभन्दा कम उमेर भएकाले नाम सार्वजनिक नगरिएका उनीहरूलाई सुधार गृहमा पठाइएको श्रेस्तेदार रेग्मीले बताए। १० जना वयस्कमध्ये ८ जनालाई प्रहरीले अदालतमा उपस्थित गराएको छ। पाँच जनाको आज थुनछेक बहस भएको छ, उनले भने, बाँकी तीन जनाको बहस सकिएपछि एकमुष्ठ आदेश हुन्छ। धवलागिरी गाउँपालिका ४ खिवाङका २१ वर्षीय अमृत पुर्जा, रघुगंगा गाउँपालिका ७ चिमखोलाका १९ वर्षीय उत्सव पुन, मंगला गाउँपालिका २ का प्रविन जीसी, बेनी नगरपालिका ९ का १८ वर्षीय सविन राई र रघुगंगा गाउँपालिका २ का १८ वर्षीय सञ्जन खत्रीको थुनछेक बहस भएको हो। धवलागिरि गाँउपालिका ४ का २२ वर्षीय शंकर घर्ती, बेनी नगरपालिका ५ का २४ वर्षीय सफल खत्री, जलजला गाउँपालिका ३ पर्वतका १८ वर्षीय सोहन बरुवालको थुनछेक बहस हुन बाँकी छ। श्रेस्तेदार रेग्मीका अनुसार आरोपित वयस्कहरूमध्ये मनिष तिलिजा र एम भनिने गगनबहादुर गर्बुजा फरार छन्। प्रहरीको अनुसन्धान प्रतिवेदन र मिसिलको आधारमा सरकारी वकिलको कार्यालयले जिल्ला अदालत म्याग्दीमा घटनाका आरोपितहरूको विरुद्धमा मुद्दा दर्ता भएको थियो। जिल्ला प्रहरी कार्यालय, म्याग्दीले गर्बुजाको हत्यामा संलग्न भएको आरोप लागेका १७ जनाविरुद्ध जन्मकैदको सजायको माग दाबीसहित अनुसन्धान प्रतिवेदन सरकारी वकिलको कार्यालयमा फागुन ३ गते बुझाएको थियो। प्रहरीले घटनास्थलको मुचुल्का, मेडिकल रिपोर्ट, साक्षी, प्रत्यक्षदर्शी, आरोपितको बयान, सीसीटीभी फुटेज, सर्वसाधारणले खिचेका तस्बिर र भिडियोलगायतलाई आधार मानेर घटनाको अनुसन्धान प्रतिवेदन तयार पारेको जनाएको छ। यस घटनाको अनुसन्धान प्रहरी निरीक्षक कुमार गुरुङको नेतृत्वमा भएको थियो। ३१ जना साक्षीहरूको बयान लिइएको छ। ४ जना फरारको खोजीलाई तीव्रता दिएको प्रहरी नायब उपरीक्षक मदन कुँवरले बताए।"
कैलालीको टीकापुरमा करेन्ट लागेर एक जनाको मृत्यु,टीकापुर : कैलालीको टीकापुरमा करेन्ट लागेर एकजनाको ज्यान गएको छ। टीकापुर नगरपालिका१ स्थित होटल ग्रीन एसियामा कार्यरत ३५ वर्षीय शैलेशकुमार भुलको करेन्ट लागेर ज्यान गएको हो। बर्दियाको राजापुर नगरपालिका वडा नं २ भीम्मापुरका भूल विगत चार वर्षदेखि होटलमा कार्यरत थिए। विद्युतको पोलबाट भुइँमा खसेको तार हटाउने क्रममा उनलाई करेन्ट लागेको इलाका प्रहरी कार्यालय टीकापुरले जनाएको छ। करेन्ट लागेर गम्भीर घाइते भएका भुलको उपचारका क्रममा टीकापुर अस्पतालमा ज्यान गएको हो। भुललाई बचाउने क्रममा टीकापुर उद्योग वाणिज्य सङ्घका सल्लाहकार संयोजक सुरेन्द्र किशोर गिरीसमेत सामान्य घाइते भएका छन्। भुलको शव टीकापुर अस्पतालमा राखिएको इलाका प्रहरी कार्यालय टिकापुरले जनाएको छ।
नगरपालिकालाई महोत्सवको ६१ लाख सुनिश्चित,"तानसेन : तानसेन नगरपालिकाले चालु आर्थिक वर्षमा महोत्सवको ६१ लाख रुपैयाँ राजस्व सुनिश्चित भएको छ। नगरको मुख्य आयोजनामा आगामी फागुन १९ देखि २९ गतेसम्म टुँडिखेल मैदानमा महोत्सव हुन लागेको हो। कृषि, रोजगार, पर्यटन उद्योग र व्यापार, तानसेन महोत्सव २०८० भन्ने नारामा हुने महोत्सवमा तीन सयभन्दा बढी स्टल रहने मेला आयोजक नगरले जनाएको छ। मेलाका बारेमा जानकारी दिन आयोजित पत्रकार सम्मेलनमा नगरप्रमुख सन्तोषलाल श्रेष्ठले मेलाको तर्फबाट नगरपालिकालाई ६१ लाख रुपैयाँ राजस्व तानसेन नगरपालिकाको खातामा आइसकेको बताए। यसअघि पाल्पा उद्योग वाणिज्य संघले टुँडिखेलमा मेला महोत्सव गर्दै आएको थियो। नगरका प्रमुख प्रशासकीय अधिकृत जीवन ज्ञवालीले नगरपालिका आफैंले मेला आयोजना गर्दा ६१ लाख रुपैयाँ बढीको राजस्व बचत भइसकेको बताए। पर्यटन र कृषिको माध्यमबाट रोजगारको पहिचान र सिर्जना तथा आन्तरिक राजस्वको प्रवद्र्धनका लागि नगरको वार्षिक नीति तथा कार्यक्रमअनुसार प्रथम ऐतिहासिक महोत्सव आयोजना गरिएको नगरका प्रवक्ता यादवसिंह कार्कीले जानकारी दिए। मेलामा प्रत्यक्ष रूपमा ६ सयभन्दा बढी कर्मचारीले कम्तीमा पनि १० दिनको रोजगारी पाउने, १ हजार ५ सय व्यापारी तानसेनमा आई चहलपहल वृद्धि हुने प्रवक्ता कार्कीको दाबी छ।"
वीरगन्जमा आज राति १० बजेसम्मका लागि कर्फ्यु हट्यो,"वीरगन्ज : वीरगन्जमा सोमबारदेखि लगाइएको कर्फ्यु बुधबार बिहान ११ बजेदेखि राति १० बजेसम्मका लागि हटाइएको छ। बुधबार बिहान जिल्ला प्रशासन कार्यालय पर्सामा बसेको जिल्ला सुरक्षा समितिको बैठकले वीरगन्ज महानगर क्षेत्रमा सोमबार साँझ ५ बजेदेखि जारी गरिएको कर्फ्यु आदेश बुधबार बिहान ११ बजेदेखि राति १० बजेसम्मका लागि हटाउने निर्णय गरेको हो। वीरगन्जमा सोमबारदेखि दुई फरक धर्म समुदायबीचको द्वन्द्वका कारण उत्पन्न तनावको स्थिति साम्य हुदै गएकोले सर्वसाधारण नागरिकको सुविधा र सहजतालाई मध्यनजर गरी अर्को आदेश नभएसम्मका लागि सोमबार साँझदेखि जारी गरिएको कर्फ्यु आदेश बुधबार बिहान ११ बजेदेखि राति १० बजेसम्मका लागि हटाइएको पर्साका प्रमुख जिल्ला अधिकारी दिनेश सागर भुसालले बताए। यसअघि मंगलबार राति बसेको जिल्ला सुरक्षा समितिको बैठकले भने बुधबार बिहान ६ बजेदेखि बिहान ११ बजेसम्मका लागि मात्र कर्फ्यु खुल्ला गरिने र बिहान ११ बजेपछि पुन: कर्फ्युलाई यथावत राख्ने निर्णय गरेको थियो । तर, बुधबार बिहान १० बजे फेरि बसेको जिल्ला सुरक्षा समितिको बैठकले भने अवस्था सामान्य बन्दै गएको देखेपछि बुधबार बिहान ११ बजेदेखि राति १० बजेसम्मका लागि कर्फ्यु हटाउने निर्णय गरेको भुसालले बताए । यसअघि मंगलबार राति जिल्ला प्रशासन कार्यालयमा हिन्दु समाज पर्सा र स्थानीय प्रशासनबीच तनावग्रस्त बनेको वीरगन्जको अवस्था साम्य पार्न सहमति भएको थियो ।उक्त सहमतिमा मंगलबार दिउँसो सर्वदलीयसर्वपक्षीय बैठकले गरेका पाँच बुँदे सहमति कार्यान्वयन गर्ने सहमति भएको थियो । वीरगन्जमा सोमबार हिन्दु धर्मको झण्डा च्यात्ने, फरक धर्मका समुदायलाई गालीगलौज र धम्की दिनेहरुलाई पक्राउ गरि प्रहरीले कारबाही गर्ने सहमतिपनि मंगलबारराति स्थानीय प्रशासनसंग भएको हिन्दु समाजका अगुवा रन्जित साहले जानकारी गराएका थिए।"
तातोपानीमै थन्कियो रासायनिक मल,"सिन्धुपाल्चोक : छिमेकी मुलुक चीनबाट ल्याइएको रासायनिक मल १० महिनादेखि तातोपानी भन्सारको गोदाममा थन्किएको छ। भोटेकोशी गाउँपालिका २ स्थित तातोपानी नाकामा १ सय ११ कन्टेनरले वैशाख महिनाभर ल्याएको ७ लाख ३५ हजार बोरा रासायनिक मल लार्चा सुक्खा बन्दरगाह यार्डभित्र गोदाममै थन्किएको हो। कृषि सामग्री कम्पनी र आयातकर्ताबीच सहमति भए पनि मल गोदामबाट उठ्न नसक्दा अरू सामान लोडअनलोड गर्न समेत कठिनाइ परेको तातोपानी भन्सार कार्यालयका प्रमुख दयानन्द केसी बताउँछन्। मलले सिंगो गोदाम ढाकेकाले खासा भएर तातोपानी सुक्खा बन्दरगाह आएका अन्य सामग्री लोडअनलोड गर्न भन्सारलाई समस्या परेको केसीको भनाइ छ। मलले ठाउँ ओगटेकोले बन्दरगाहमा आएका सामग्री भन्सार कार्यालयभित्र राखेर जाँच गर्नुपर्ने अवस्था छ, उनले भने, गोदाममा रहेको मलबारे सम्बन्धित पक्षलाई पटकपटक जानकारी गराएका छौं तर चासो देखाएको छैन। कृषि सामग्री कम्पनीसँग सम्झौता गरी ल्याइएको रासायनिक मल थन्किनु तातोपानी भन्सार कार्यालयको कुनै हात नरहेको केसी बताउँछन्। मल रोकिनुमा उहाँहरूकै कुरा नमिलेर हो, हाम्रो यसमा कुनै भूमिका हुँदैन, भन्सार प्रमुख केसीले भने। भन्सार नियमावलीअनुसार भन्सारमा आइपुगेको ६० दिनसम्म पनि सामग्री नलगेमा प्रक्रिया पुर्याएर जफत गर्न सक्छ। उक्त मल उठाउनुपर्ने अन्तिम मिति नाघेको ८ महिना भए पनि हालसम्म नलगिएको भन्सार कार्यालयले जनाएको छ। सिल्क कम्पनीअन्तर्गत रहेको सिल्क मार्केट प्रालिले आयात गरेको हो। सिल्कले नेपाल सरकारको कृषि सामग्रीबाट रासायनिक मल आयात गर्ने ठेक्का पाएको छ। तर रासायनिक मलको राजस्व असुल नहुने भएकाले कृषि सामग्रीले चिनियाँ सहरबाट झिकाएर सीधै राजधानी लाने गरेको उनले जानकारी दिए। तातोपानी नाकामा एकछत्र काम गर्दै आएको सिल्कले सम्झौताअनुसार रासायनिक मल समयमै ल्याउन सकेन। गत वर्ष ल्याउनुपर्ने मल यो वर्षको जेठमा मात्रै आयात भएपछि कृषि सामग्रीले मल लिन नमानेको सिल्क मार्केटका रमेश शेर्पाले बताए। कृषि सामग्रीसँग कुराकानी गरिरहेको र प्रक्रिया पूरा भएपछि मल काठमाडौं लगिने शेर्पाले बताए। केही प्राविधिक कारणले मल रोकिएको हो, शेर्पाले भने, गत वर्षको तुलनामा मलको मूल्य घटेकाले आयातकर्ताले मूल्य समायोजन गर्न कृषि सामग्रीलाई अनुरोध गरेको छ, अनुरोध स्वीकृत भएपछि मल लगिने छ। कृषि सामग्रीसँग गत वर्ष भएको सम्झौताअनुसार मल बिक्री गर्न नसकिने भएपछि सिल्कले मल भन्सारमै राखेर कम्पनीसँग कुराकानी गरिरहेको जनाएको छ। साल्ट ट्रेडिङले स्थानीय सहकारीमार्फत किसानलाई मल बिक्री गर्ने गरेको छ। तर, भन्सार गोदामबाट मल नलगिदिँदा सहकारीले बिक्री गर्न पाएका छैनन्। मल भन्सारमै थन्किँदा हिउँदे बाली लगाउने किसान भने समस्यामा परेका छन्।"
लगातार तीन विकेट गुमाएर दबाबमा नेपाल,"काठमाडौं : आइसीसी क्रिकेट विश्वकप लिग२ अन्तर्गतको खेलमा नामिबियालाई तेस्रो सफलता मिलेको छ। त्रिवि अन्तर्राष्ट्रिय क्रिकेट मैदानमा जारी नामिबियाविरुद्ध सिरिजको तेस्रो खेलमा नेपालले तीन विकेट पनि गुमाएको हो। आठौं ओभरको अन्तिम बलमा ज्याक ब्रासेलको बलमा देव खनाललाई जेन ग्रिनले क्याच आउट गराएका हुन्। खनाल शून्य रनमै आउट भए। त्यस अगाडि सातौँ ओभरमा बर्नार्ड स्कल्ट्जले कुशल भुर्तेल र अनिल साहको विकेट लिएका हुन्। नेदरल्यान्ड्ससँगको खेलमा साह र भुर्तेलले आक्रामक ब्याटिङ गरेका थिए। तर आज भुर्तेल ६२ ओभरमै १६ बलमा १८ रन बनाएर बाहिरिए भने साह ६४ ओभरमा शून्य रनमै जेरार्ड एरास्मसको हातबाट समातिए। अहिले क्रिजमा आसिफ शेख र कुशल मल्ल रहेका छन्। नेपालले अहिले १० औं ओभरमा ३ विकेट गुमाएर ६६ रन बनाएर खेलिरहेको छ। गत बिहीबार भएको पहिलो खेलमा नेपाल नामिबियासँग ४ विकेटले पराजित भएको थियो। दोस्रो खेलमा नेपालले नेदरल्याण्ड्सलाई ९ विकेटले पराजित गरेको थियो। सोमबारको खेलमा नेदरल्यान्ड्सले नामिबियालाई ७ विकेटले पराजित गरेको थियो। नेपालले आज करण केसीलाई खेलाएको छ। गुलशन झालाई आज बेञ्चमा राखिएको छ। नेपालको टोली : कुशल भुर्तेल,आसिफ शेख, अनिल शाह, रोहित पौडेल, कुशल मल्ल, भीम सार्की, दीपेन्द्र सिंह ऐरी, देव खनाल, करण केसी, सोमपाल कामी, ललित राजवंशी बेञ्च : गुलशन झा,आरिफ शेख, पवन सर्राफ, सूर्य तामाङ"
"बारामा ट्रक र जीप ठोक्किंदा २ जनाको मृत्यु, ३ घाइते",सिमरा: बाराको पथलैयाअमलेखगञ्ज सडकखण्ड अन्तर्गत आधाभार नजिक बुधबार बिहान ट्रक र बोलेरो जीप एकआपसमा ठोक्किंदा दुई जनाको मृत्यु भएको छ भने तीन जना घाइते भएका छन् । पथलैयाबाट हेटौंडातर्फ जाँदै गरेको ना६ख नम्बरको ट्रक र हेटौंडाबाट पथलैयातर्फ आउँदै गरेको बागमती प्रदेश ०१०२६ च १३३४ नम्बरको जीप ठोक्किएको हो । दुर्घटनामा चालकसहित दुई जनाको मृत्यु भएको छ । मृत्यु हुनेमा भारत मोतिहारी मधुवन थाना ग्राम कुन्दनपुरका करिब २८ वर्षीय चन्दन चौहान रहेका छन् भने चालकको पहिचान खुल्न सकेको छैन । दुर्घटनामा परी घाइते तीन जनाको एलएस न्युरो अस्पतालमा उपचार भइरहेको छ । घाइतेको अवस्था गम्भीर रहेको ईलाका प्रहरी कार्यालयले जनाएको छ ।
नेपालको छैटौं विकेट पतन,काठमाडौं : आइसीसी क्रिकेट विश्वकप लिग२ अन्तर्गतको खेलमा नेपालले छैटौं विकेट गुमाएको छ। त्रिवि अन्तर्राष्ट्रिय क्रिकेट मैदानमा जारी नामिबियाविरुद्ध सिरिजको तेस्रो खेलमा नेपालले छैटौं विकेट पनि गुमाएको हो। नामिबियाका जेरार्ड एरास्मसको बलमा कुशल मल्ल आउट भएका हुन्। ५२ बलमा ३ छक्का र १ छक्कासहित ३६ रन बनाएका मल्ल ज्याक ब्रासेलको हातबाट २६३ ओभरमा क्याच आउट भएका हुन्। त्यस अगाडि नेपालका कप्तान रोहित पौडेल शून्य रनमै आउट भएका थिए। उनी २३२ ओभरमा निकोल लोफ्टिइटनको बलमा बर्नार्ड स्कोल्जबाट क्याच आउट भएका हुन्। स्कोल्जले नै नेपालका आशिफ खेललाई आउट गराएका हुन्। शेखले १ छक्का र ८ चौका प्रहार गरी ५८ रन बनाएर बाहिरिएका थिए। त्यस अगाडि कुशल भुर्तेलले १८ रन जोडे भने देव खनाल र अनिल साहले शून्य रनमै आउट भए। अहिले क्रिजमा भीम सार्की र दीपेन्द्रसिंह ऐरी रहेका छन्। नेपालले अहिले २९ औं ओभरमा ६ विकेट गुमाएर १३४ रन बनाएर खेलिरहेको छ।
"कांग्रेस महासमिति बैठकमा पाँच प्रतिवेदनमाथि छलफल जारी, एक जनाले पाँच मिनेटभित्र सुझाव दिनुपर्ने","ललितपुर : नेपाली कांग्रेसको जारी महासमिति बैठकमा तेस्रो दिन आज चार समूहमा विभाजन गरेर पाँच प्रतिवेदनमाथि छलफल जारी रहेको छ। समूहगत छलफलमा सहभागीहरुले मंगलबार प्रस्तुत प्रतिवेदनमाथि सुझाव तथा धारणा राखिरहेका छन्। प्रतिवेदनमाथि सुझाव दिन एक सहभागीलाई पाँच मिनेटको समय तोकिएको छ। महामन्त्री विश्वप्रकाश शर्माका अनुसार सम्मेलन केन्द्रको मुख्य हल गोदावरी हलमा कोशी र सुदूरपश्चिम प्रदेश, कोन्ज्योसोम हलमा लुम्बिनी प्रदेश, भातृ तथा शुभेच्छुक संस्था र जनसम्पर्क समितिहरु, फूलचोकी हलमा बागमती र गण्डकी प्रदेश र विशंखुनारायण हलमा मधेश र कर्णाली प्रदेशको समूहगत छलफल भइरहेको छ। समूहगत छलफलमा आज सबै सहभागीहरुले धारणा राख्नुहुने व्यवस्था मिलाइएको प्रचारप्रसार उपसमिति संयोजक मीन विश्वकर्माले जानकारी दिए। उनले भने,हामीले महासमिति बैठकमा सहभागी सबै सदस्यहरुको धारणा लिन आवश्यक समयको व्यवस्थापन गरेका छौं। सबै सदस्यहरुले आफ्ना धारणा तथा सुझावहरु राख्न पाउनु हुनेछ। कांग्रेस महासमिति बैठकमा चुनावी गठबन्धनको विषयमा महामन्त्रीद्वय गगन थापा र विश्वप्रकाश शर्माकै मत बाझिएको छ। थापाले चुनावी गठबन्धन नगर्नका लागि पार्टी सशक्त बनाउन लाग्नुपर्ने भन्दै प्रस्ताव राखेका छन्। शर्माले भने मध्यमार्गी तवरले जानुपर्ने कुरा ल्याएका छन्। आगामी निर्वाचनमा गठबन्धन गरेर जाने या के गर्ने भन्ने विषय चर्किराखेका बेला महामन्त्रीद्वयका प्रस्तावमै फरकफरक विचार आएको हो। उपसभापति पूर्णबहादुर खड्काले भने मिश्रित निर्वाचन प्रणालीका कारण एकल बहुमत नहुँदा गठबन्धन बाध्यता भएको मत आफ्नो प्रस्तावमार्फत जाहेर गरेका छन्। नेपालले मिश्रित निर्वाचन प्रणाली अंगीकार गरेका कारण संसद्मा कुनै पनि दलको एकल बहुमत पुग्ने सम्भावना निकै कम छ। सरकार गठनकै लागि पनि गठबन्धन बनाउनै पर्ने बाध्यता रहेको अवस्थामा अस्थिरता निम्तिन सक्ने अवस्थालाई ध्यान दिँदै र विगतका अनुभवबाट पाठ सिक्दै आवश्यक नीति तय गरिनुपर्छ, खड्काको प्रस्ताव छ। यो पनि पढ्नुहोस द्वन्द्वकालमा माओवादीबाट मारिएकाको आश्रित परिवारलाई रोजगारी दिनुपर्छ : कांग्रेस आगामी निर्वाचनमा विदेशमा रहेका नेपालीको मताधिकार सुनिश्चित गर्न कांग्रेसले निर्णायक पहल गर्ने कांग्रेस प्रवक्ताको प्रतिवेदन : देशको अर्थतन्त्र समस्यामुक्त भइसकेको छैन गठबन्धनबारे कांग्रेसका दुई महामन्त्रीकै मतभेद प्रदीप पौडेलको पुरक प्रस्ताव : कांग्रेसलाई नेतातन्त्रबाट मुक्त गरौँ, पुनर्गठन गरौं (पूर्णपाठ)"
मातृभाषाप्रति अर्घेल्याइँ,"भाषा आयोगले सातै प्रदेशमा सरकारी कामकाजको भाषा सिफारिस गर्दै आफ्नो पञ्चवर्षीय प्रतिवेदन २०७८ भदौ २१ गते प्रधानमन्त्रीलाई बुझाएको थियो। त्यसयता साढे दुई वर्ष अवधिमा अधिकांश प्रदेश सरकारले उक्त सिफारिस कार्यान्वयन गर्न तत्परता देखाएका छैनन्। न संघीय सरकारले नै अग्रसरता लिएको देखिन्छ। अहिलेसम्म बागमती प्रदेशले मात्रै कानुन बनाएको छ। उसले प्रदेश सरकारी कामकाजको भाषा ऐन, २०८० गत कात्तिक २३ गते प्रदेश राजपत्रमा प्रकाशन गरेको छ। यस हिसाबले बागमतीमा तामाङ र नेवार (नेपाल भाषा) भाषा चलाउन कानुनी बाटो खुलेको छ। आयोगले कोसी प्रदेशमा मैथिली र लिम्बू, मधेस प्रदेशमा मैथिली, भोजपुरी र बज्जिका, बागमतीमा तामाङ र नेवार (नेपाल भाषा), गण्डकीमा मगर, गुरुङ र भोजपुरी, लुम्बिनीमा थारू र अवधि, कर्णालीमा मगर अनि सुदूरपश्चिममा डोट्याली र थारू सिफारिस गरेको थियो। जुन राष्ट्रिय जनगणना २०६८ को तथ्यांकमा आधारित थियो। तर, राष्ट्रिय जनगणना २०७८ को नतिजासमेत आइसकेको सन्दर्भमा आयोगले नयाँ तथ्यांकअनुरूप सरकारी कामकाजको भाषासम्बन्धी पूरक सिफारिससमेत गत असोज १८ गते प्रधानमन्त्रीसमक्ष पेस गरिसकेको छ। जसअनुसार कोसी, मधेस, बागमती र सुदूरपश्चिममा अघिल्ला सिफारिस नै यथावत् छन्। गण्डकीमा मगर ढुट र गुरुङमात्रै रहने गरी संशोधन गरी भोजपुरीलाई लुम्बिनीमा थप सिफारिस गरिएको छ। कर्णालीमा खस भाषा थप सिफारिस गरिएको छ। संविधानको धारा ३२(१), (२) र (३) मा भाषा तथा संस्कृतिको हकको व्यवस्था छ। संविधानले नेपालमा बोलिने सबै मातृभाषालाई राष्ट्रभाषाको स्थानसमेत दिएको छ। यो ऐतिहासिक उपलब्धि नै हो। तर, राज्यको दृष्टिमा सबै भाषामा बरोबर छैन। आयोगको सिफारिस कार्यान्वयनमा बेवास्ता नै मातृभाषाप्रति गरिएको अर्घेल्याइँको ताजा दृष्टान्त हो। धारा ७(२) र (३) साथै धारा ५१(ग)७ मा भएका प्रावधान कार्यान्वयनमा पनि तीनै तहका सरकारले तत्परता देखाएका छैनन्। आयोगको वार्षिक प्रतिवेदनमा छ, प्रदेश तहमा नेपाली भाषाका अतिरिक्त सिफारिसमा परेका अन्य १२ राष्ट्रभाषालाई संविधानसम्मत सरकारी कामकाजको भाषाको रूपमा मान्यता प्रदान गर्न कानुन निर्माण गरिनु जरुरी देखिन्छ। यस कार्यमा नेपाल सरकारबाट सहजीकरण गरिनुपर्ने हुन्छ। उसको निष्कर्ष छ कि यी राष्ट्रभाषालाई संघको कार्यपालिका, व्यवस्थापिका र न्यायपालिकाको कामकाजको भाषाका रूपमा कानुनी मान्यता प्रदान गरिनु उचित हुने देखिन्छ। त्यसो त स्थानीय सरकारले पनि मातृभाषालाई प्रयोगमा ल्याउन सकिरहेका छैनन्। कतिपयले कामकाजमा ल्याउने निर्णय गरे पनि कार्यान्वयन गरिहालेको देखिँदैन। मण्डनदेउपुर नगरपालिका काभ्रेपलाञ्चोकसहित केही पालिकाले स्थानीय भाषा ऐन नै ल्याएका छन्। यो सकारात्मक थालनी हो। यद्यपि, मातृभाषाहरूलाई सरकारी कामकाजमा ल्याउँदा ती भाषाका वक्ता नरहेका कतिपयलाई चिन्ता लागेको पनि सुनिन्छ। यसरी चिन्तित हुनु नपर्ने हो। तपाईंलाई त्यही भाषा प्रयोग गर्नुपर्ने बाध्यता रहन्न। किनकि, संविधानले नै देवनागरी लिपिमा लेखिने नेपाली भाषालाई नेपालको सरकारी कामकाजको भाषा तोकेको छ। जसकारण अनावश्यक चिन्ता लिने होइन कि मातृभाषा प्रयोगमा प्रोत्साहन गर्नतिर लाग्नुपर्छ। हुन त भाषा, धर्म, संस्कार र संस्कृतिलगायत कुरा निश्चित, जाति, भूगोल र समुदायसँग जोडिएर आउँछन्। तर, यस्ता महत्त्वपूर्ण सामाजिक अवयवलाई कसैले पेवा पनि ठान्न हुन्न। यी हाम्रा साझा सम्पत्ति हुन्। राष्ट्रिय जनगणना २०७८ अनुसार मातृभाषाको संख्या १ सय २४ छ। २०६८ मा यो संख्या १ सय २३ थियो। तीमध्ये १२ वटा विदेशी बोल्ने व्यक्तिको संख्या न्यून भएकाले अन्य भाषाअन्तर्गत समावेश गरी नयाँ थप भएका १३ वटासमेत गर्दा जम्मा १ सय २४ कायम भएको राष्ट्रिय तथ्यांक कार्यालयसँग तथ्यांक छ। थप भएकामा भोटे, लोवा, चुमनुब्री, वारागुङवा, नारफु, राना थारू, कर्मारोङ, मुगाली, तिछुरोङ पोइके, साद्री, डोने, मुन्डामडियारी र केवरत छन्। आयोगले विगतमा अध्ययनका क्रममा प्रारम्भिक पहिचान गरेका राना थारू, नार फु, चुम (स्यार), नुब्री (लार्के), पोइके, सेर्के, मारेक याक्खा, नावा शेर्पा र क्षेत्तेली गरी थप नौ भाषामध्ये यस जनगणनामा राना थारू, नार फु, चुमनुब्री, पोइके, सेर्केका वक्ता संख्या समावेश भएको वार्षिक प्रतिवेदन (सातौं)मा उल्लेख छ। भाषा कक्षा सञ्चालन भइरहेका कम वक्ता संख्या भएका कुसुन्डा, दुरा, बाल्कुराबराम, तिलुङ र लुङखिमका वक्ता संख्या पनि जनगणनामा उल्लेख्य देखिएको जनाइएको छ। आयोगले तथ्यांक कार्यालयको प्रतिवेदन उद्धृत गर्दै विभिन्न जनगणनामा सूचीकृत नेपालमा बोलिने मातृभाषाको संख्या उल्लेख गरेको छ। जसअनुसार २००९११ मा ४४, २०१८ मा ३६, २०२८ मा १७, २०३८ मा १८, २०४८ मा ३१, २०५८ मा ९२, २०६८ मा १ सय २३ र २०७८ मा १ सय २४ छन्। विगतमा मातृभाषाप्रति राज्यकै नीति सहिष्णु थिएन। त्यो तथ्य जनगणनाको परिणामले पनि देखाएको छ। एउटा तथ्य २०३७ कात्तिकमा प्रकाशित मासिक पत्रिका कोङपीको शुभारम्भ अंकमा लिपिबद्ध छनेसं८८८ मा नेपालमा नेवाः जातिका राजालाई गोर्खाली राजाले जितेपछि नेपाल भाषाको बिस्तारैबिस्तारै ह्रास हुँदै गएको हो। नेसं९७४ मा श्री ५ महाराजाधिराज सुरेन्द्र वीरविक्रम शाहको पालामा कुनै पनि सरकारी अड्डामा नेपाल भाषाबाट लेखिएको पत्रहरू स्वीकृति हुने छैन भन्ने ऐन निकालियो। यो त एक उदाहरणमात्रै हो। तत्कालीन राज्यसत्ताकै विभेदकारीदमनकारी नीतिका कारण मातृभाषा मौलाउन सकेनन्। उल्टै दबाइए। प्रजातन्त्र पुनस्र्थापनापछि २०४८ देखि भाषाको संख्यामा बढोत्तरी भएको जनगणनाको तथ्यांकले देखाउँछ। संविधानसभाबाट जारी संविधानले त नेपालमा बोलिने सबै मातृभाषालाई राष्ट्रभाषाकै स्थान दिएको छ। नेपालीका अतिरिक्त अरू राष्ट्रभाषालाई पनि सरकारी कामकाजमा ल्याउन सक्ने बाटो संवैधानिक तवरले नै खुलेको छ। यद्यपि, संविधान बनेको आठ वर्ष अवधिमा जुन हुटहुटीका साथ मातृभाषाको क्षेत्रमा काम हुनुपथ्र्यो त्यसो हुन सकेको छैन। अन्तर्राष्ट्रिय मातृभाषा दिवसले तीन तहका सरकारदेखि सरोकारवाला सबैलाई भाषासम्बन्धी संवैधानिक प्रावधान कार्यान्वयनमा बल देओस्।"
बाराको कलैया र जीतपुरमा निकालियो सद्भाव र्याली,"सिमरा: बाराको कलैया र जीतपुरमा बुधबार बिहान धार्मिक सामाजिक सद्भाव र्याली निकालिएको छ। कलैयामा जिल्ला प्रशासन कार्यालय बाराको अगुवाई र जीतपुरमा स्थानीय धार्मिक संघसंस्थाको आयोजनामा सद्भाव र्याली निकालिएको हो। जिल्ला प्रशासन कार्यालय परिसरबाट निकालिएको सद्भाव र्यालीले कलैयाको बजार क्षेत्र परिक्रमा गरेको थियो। रौतहटको ईशनाथ नगरपालिका फाल्गुन ३ गते दुई पक्षबीच भएको झडपको बिषयलाई लिएर सामाजिक सद्भाव बिथोल्ने प्रयास भइरहेको भन्दै प्रशासनको अगुवाईमा सद्भाव र्याली निकालिएको हो। सामाजिक एकता र सद्भाव कायम रहेको सन्देश दिन निकालिएको र्यालीमा विभिन्न राजनीतिक दलका नेतृत्व तथा प्रतिनिधि, जनप्रतिनिधि, धार्मिक तथा सामाजिक संघसंस्थाका प्रतिनिधि, सुरक्षाकर्मी, कर्मचारी, शिक्षक, खेलाडी, स्थानीयलगायतको उपस्थिति रहेको थियो। यसअघि मंगलबार स्थानीय प्रशासन र बारामा क्रियाशिल राजनीतिक दलबीच सामाजिक सद्भाव बिग्रन नदिनका लागि छलफल भएको थियो। उक्त छलफलमा सामाजिक तथा धार्मिक एकता कायम राख्न प्रतिवद्धता जनाएका १२ राजनीतिक दलले संयुक्त अपिल समेत जारी गरेका थिए। त्यस्तै जीतपुरमा निकालिएको र्यालीले बजार परिक्रमा गर्दै सामाजिक धार्मिक सहिष्णुता कायम राख्न सन्देश दिएको थियो। र्यालीमा सर्वपक्षीय सहभागिता रहेको थियो।"
माटोमा शिल्प भरेर बित्यो वीरपालको तीन पुस्ता,"कञ्चनपुर : माटोका भाँडाकुँडा बनाएर शुक्लाफाँटा नगरपालिका१२ कालागौँडीका वीरपाल कुमालका तीन पुस्ता बितेका छन् । भारतबाट बसाइँ सरेर वीरपालका बाजे भीमपाल माटोका भाँडाकुँडा बनाउन सात दशकअघि यता आएका हुन् । बाजेले गर्दै आएको काम उनका बुबा चिरौँजीलालले पनि निरन्तरता दिए। अहिले त्यही काम वीरपालले सम्हाल्दै आएका छन् । वर्षौँदेखि यहाँ बस्दै आएका उनीसँग चार कठ्ठा चार धुर जग्गाको २०२५ मा उपलब्ध गराइएको जग्गाधनी प्रमाणपत्र पनि छ । त्यो जग्गा निकुञ्ज विस्तारित क्षेत्रमा पर्दा उहाँले सट्टाभर्ना पाउन भने सकेका छन्। तत्कालीन पिपलाडी गाउँपालिकाको भत्तपुरीमा रहेको जग्गाको उनले सट्टाभर्ना नपाएका हुन्। 'देशमा त्यसबेला सङ्कटकाल लागेको हुँदा विस्थापित हुनुपर्यो', उनले भने, 'जग्गाधनी प्रमाणपत्र भए पनि जग्गा पाउन सकिएको छैन ।' नेपालमै उको जन्म भयो, यहाँ तीन पुस्ता बित्यो । नेपाली नागरिकताका लागि पहल गरे पनि त्यो भने पाउन नसकिएको उनले बताए। कञ्चनपुर जिल्लामा उनी एक्ला माटोका भाँडाकुँडा बनाउने व्यक्तिका रूपमा चिनिन्छन्। तत्कालीन शुक्लाफाँटा वन्यजन्तु आरक्षको विस्तारित क्षेत्र भत्तपुरीबाट विस्थापनमा परेपछि वीरपालले भाडामा जग्गा लिएर माटोका भाँडा बनाउँदै आएका छन्। उनी विभिन्न ढाँचामा आकर्षक गमला, लोटा, करुवा, घैँटो, गोलक बनाउँछन्। कम्तीमा १५ देखि बढीमा दुई सय ५० मा उनले बनाएका भाँडाकुँडाको किन्न पाइन्छ । यद्यपि ती वस्तुको मूल्य बजारमा फरक छ । वार्षिक रु चार लाख कमाइ हुने उनी बताउँछन् । माटो, दाउरा, जग्गाको भाडा, कामदारको ज्यालामा रु दुई लाख ५० हजार जति खर्च हुने गरेको छ । बचेको रकमले घरखर्च चल्ने गरेको उनले बताए। 'परिवारको लत्ताकपडादेखि राशनपानीमै काम गरेर कमाएको रकम खर्च हुन्छ', उनले भने, 'बिरामी परे अरुसँग सापटी लिनुपर्दछ ।' व्यवसाय दर्ता गरेर उनले काम गर्दै आएका छन्। तर अन्य भारतीयले भारतबाटै भाँडाकुँडा ल्याएर सस्तोमा बिक्री गर्दा उनको व्यवसाय सङ्कटमा परेको छ । 'अवैधरूपमा बजार क्षेत्रमा भारतीयले माटोका भाँडाकुँडा खुला सीमानाका हुँदै राजस्व नतिरेर भित्र्याउने गरेका छन्', उनले भने, 'मेरै नाम लिएर बेच्छन्, वडा कार्यालय र प्रहरीलाई यसबारे खबर गर्दा पनि अवैध कारोबार नरोकिँदा व्यवसाय बन्द गर्नुपर्ने अवस्थामा पुगेको छ, परिवारको रोजीरोटी खोसिन थालेको छ ।' अन्य काम गर्नेका लागि सरकारले अनुदानको व्यवस्था गर्दै आए पनि कुमालेका लागि कुनै कार्यक्रम नहुँदा उनी हतोत्साहित छन् । वडाध्यक्ष नवलसिंह रानाले पुर्खौँदखि वीरपालको परिवारले काम गर्दै आए पनि नागरिकता नपाउँदा अनुदानलगायत सुविधाबाट बञ्चित रहनुपरेको बताए । 'कानुनी प्रक्रिया पूरा गर्न नागरिकता चाहिन्छ', उनले भने, 'त्यो नभएपछि कुनै पनि कार्यक्रममा समावेश गर्न सकिँदैन ।' रासस"
"राजसंस्था र हिन्दुराष्ट्रको पुनःस्थापना, प्रदेश खारेजीको माग राखेर प्रधानमन्त्रीलाई ज्ञापनपत्र बुझाउँदै राप्रपा","काठमाडौं : राष्ट्रिय प्रजातन्त्र पार्टीले सरकारसँग ४० बुँदे माग राख्दै चरणबद्ध आन्दोलनको घोषणा गर्ने भएको छ। राजसंस्था र हिन्दुराष्ट्रको पुनःस्थापना, प्रदेश संरचनाको खारेजी लगायतका ४० बुँदे माग राखेर प्रधानमन्त्रीलाई आज ज्ञापन पत्र बुझाउन लागेको राप्रपाका प्रचार विभाग प्रमुख मोहन कुमार श्रेष्ठले जानकारी दिए। राप्रपाका आन्दोलन प्रचार समिति संयोजक श्रेष्ठका अनुसार राप्रपा अध्यक्ष राजेन्द्र लिङ्देनको नेतृत्वमा प्रधानमन्त्री पुष्पकमल दाहाल प्रचण्डलाई र देशका सबै जिल्लामा प्रमुख जिल्ला अधिकारीमार्फत सरकारलाई आज ज्ञापन पत्र बुझाउने कार्य तय भएको छ। राप्रपाले राजसंस्था र हिन्दुराष्ट्रको पुनःस्थापना, प्रदेश संरचनाको खारेजी, बलियो केन्द्र र अधिकारप्राप्त स्थानीय तह रहेको दुई तहको सरकार, भ्रष्टाचार नियन्त्रण, सुशासनको प्रत्याभूति लगायत राष्ट्रियता, विकास, सुशासन, सेवाप्रवाह एवं जनजीविकासंग प्रत्यक्ष सम्बन्धित तथा मूलुकको दीर्घकालीन हितका विभिन्न ४० बुँदे माग राखेको छ। श्रेष्ठका अनुसार राप्रपाले आज दबावमूलक र्यालीको आयोजना गर्दैछ। दिउँसो १२:३० बजे भृकुटीमण्डपबाट शुरु हुने र्याली भद्रकाली, सुन्धारा, बीर हस्पिटल, रत्नपार्क हुँदै पुनः भृकुटीमण्डप पुग्ने, भृकुटीमण्डपमा पुगेर सभामा परिणत हुनेछ। भृकुटीमण्डपमा हुनेसभालाई प्रधानमन्त्री प्रचण्डलाई ज्ञापनपत्र बुझाइसकेपछि अध्यक्ष लिङ्देन लगायतका नेताहरुले सभालाई सम्बोधन गर्ने उनले बताए।"
बालबालिकामा चुकेको राज्य,"विद्यालयमा नयाँ शैक्षिक सत्र सुरु हुनुअघि भर्ना अभियान चल्छ । अभियानस्वरूप लाखौं बालबालिका विद्यालयमा भर्ना पनि हुन्छन् । त्यसरी भर्ना भएका विद्यार्थी कति नियमित विद्यालय जान्छन् भन्ने चाहिँ अर्काे प्रश्न छ । भर्ना नै नहुने स्थिति बदलेर भर्ना गराउनु वा विद्यालय पुयाउनु पहिलो कदम सही हो । त्यति प्रयासले मात्रै मुलुकमा शिक्षाको उज्यालो बाल्न सकिन्न । किनभने विद्यालय भर्ना भएका विद्यार्थी नियमित विद्यालय जाँदैनन् मात्रै होइन, शिक्षालाई निरन्तरता दिएर माध्यमिक शिक्षा पूरा गर्दैनन् । यस्तो प्रवृत्ति देशैभरि छ । एसईई परीक्षा दिने विद्यार्थीको संख्या चार लाख हाराहारी हुन्छ जब कि कक्षा एकमा त्यसको तेब्बरभन्दा बढी विद्यार्थी भर्ना भएका हुन्छन् । त्यो भने भर्ना भइसकेपछि बीचैमा छाड्नेको संख्या डरलाग्दो छ । झन् कर्णाली, सुदूरपश्चिम र मधेस धेरै ज्यादा छ । मधेसका ८ जिल्लामा ३ लाख ९१ हजार बालबालिका विद्यालयको पहुँच बाहिरै छन् । जब बालबालिका विद्यालय जाँदैनन्, देशले साक्षर नागरिक पाउँदैन, शिक्षित नागरिक पाउँदैन । त्यसमाथि आधारभूत शिक्षा भनेको नागरिकको मौलिक अधिकार हो, जसको सुनिश्चितता संविधानले समेत गरेको छ । संविधानले दिएको हक दिलाउने कर्तव्य राज्यको हो । तर आफैं विद्यालय आउनेबाहेकका हकमा राज्य चुकेको छ । त्यसैले लाखौंलाख बालबालिका अझै पनि शिक्षाविमुख छन् । मधेसमा गरिबी चर्काे छ, बेरोजगारी गहिरो छ । त्यसको प्रत्यक्ष प्रभाव शिक्षामा प्रतिविम्बित हुन्छ । अभिभावक सन्तान विद्यालय पठाउनभन्दा घर र घर बाहिरको कामधन्दामा लगाउन बाध्य छन् । जबकि बालश्रम आफैंमा बर्जित पनि छ । सिद्धान्त र व्यवहार फरक हो भन्ने भनाइ यहाँ चरितार्थ बनेको छ । संघीय सरकारको शिक्षा तथा मानव स्रोत विकास केन्द्रको अध्ययन प्रतिवेदनले मधेसका ४ देखि १७ वर्ष उमेरसमूहका तीन लाखभन्दा बढी बालबालिका विद्यालय बाहिरै रहेको देखाउँछ । त्यसो त प्रदेश सरकार आफैंले मुख्यमन्त्री बेटी पढाऊ, बेटी बचाऊ अभियानसमेत चलायो । तर यो अभियानसमेत आफैं भ्रष्टाचारको दलदलमा फस्यो । विद्यालय शिक्षाको दायित्व संविधानले पालिकाहरूलाई सुम्पिएको छ । पालिकाहरूले शिक्षामा ध्यान पुयाउनुपर्ने जति पुयाउन सकेका छैनन् । कतिपय सन्दर्भमा त्यो पालिकाहरूको बुताको बात पनि हुँदैन । तसर्थ आधारभूत शिक्षा उपलब्ध गराउने दायित्वमा प्रदेश र संघले पनि ध्यान दिनुपर्छ । लगानी गर्नुपर्छ । योजनाबद्ध ढंगले पालिकाहरूलाई सघाउनुपर्छ । त्यसो भए मधेस, पहाड र हिमालका बालबालिका शिक्षाबाट वञ्चित हुँदैनन् । कोही पनि विद्यालय बाहिर पर्दैन ।"
हिन्दु राज्यको बहसले पाउला त महासमितिको बन्दसत्रमा प्रवेश ?,"काठमाडौं : कांग्रेसमा हिन्दु राज्यका पक्षमा गरिएको हस्ताक्षर अभियानको विषयले महासमिति बैठकको बन्द सत्रमा प्रवेश पाउँछ या पाउँदैन भन्ने चासो देखिएको छ। अघिल्लो महासमिति बैठकमा आधाभन्दा बढी सदस्यले हिन्दु राष्ट्रका पक्षमा हस्ताक्षर बुझाए। तर, न महासमितिमा छलफल भयो न पार्टीको औपचारिक अन्य फोरममा। कांग्रेसमा हिन्दु राष्ट्रलाई एजेन्डा बनाउनुपर्ने दबाब बढ्दो देखिएको छ। महासमिति बैठकस्थलमा पनि सनातन हिन्दु राष्ट्र नेपाल स्थापना महाअभियानका लागि मंगलबार साँझसम्म झन्डै एक हजार प्रतिनिधिले हस्ताक्षर गरेका छन्। गोदावरीस्थित महासमिति बैठकस्थलको प्रवेशद्वार छेवैमा सातै प्रदेशअनुसार हस्ताक्षर संकलन कक्ष राखिएको छ। केन्द्रीय सदस्य र महासमिति सदस्य गरी करिब हजार जनाले हस्ताक्षर गरेको अभियानमा संलग्न नेताले बताएका छन्। सांसद तथा केन्द्रीय सदस्य शंकर भण्डारीको नेतृत्वमा गत शनिबार उक्त महाअभियान घोषणा गरिएको थियो। केन्द्रीय कार्यसमिति बैठकमा सनातन हिन्दु राष्ट्र नेपालको पक्षमा निर्णय लिन भन्दै २२ सदस्यले नेतृत्वलाई हस्ताक्षर बुझाएका थिए। केही नेताले चर्चाका लागि सधैंजसो हस्ताक्षर अभियान चलाउने गरेको टिप्पणी चल्ने हुने गरेको छ। पार्टीभित्र हिन्दु बाहुल्य मतदाताको मत आपूतिर तान्न यस्तो अभियान चलाइने गरिएको आरोप लाग्ने गरेको छ।"
माङसेवुङमा एकैपटक चारवटा सिँचाइ आयोजना निर्माण सुरु,"फिक्कल : इलामको माङसेबुङ गाउँपालिकामा रु दुई करोड ३३ लाख ६७ हजारको लागतमा चारवटा सिँचाइ आयोजना सुरु भएको छ । माङसेबुङ गाउँपालिका१ का चार टोलमा सुरु भएको सिँचाइ आयोजनाको शिलान्यास भएको छ । माङसेबुङ गाउँपालिका अध्यक्ष हेमन्त राईले चारवटै योजनाको संयुक्तरूपमा मङ्गलबार अपराह्न शिलान्यास गरेका हुन्। गाउँपालिकामा सञ्चालित साना सिँचाइ कार्यक्रमअन्तर्गत तोभाङमा दुई, नाङरुङमा एक र खोलागाउँ टोलमा एक सिचाँइ योजनाको शिलान्यास भएको माङसेबुङ गाउँपालिका१ का वडाध्यक्ष भूपाल योङहाङले जानकारी दिए। चौरानब्बे घरधुरी किसान प्रत्यक्ष लाभान्वित हुनेगरी स्थानीय लम्फेवा खोलाबाट दुईवटा, फुङखोलाबाट एक र फेवाखोलाबाट एक सिँचाइ कुलो निर्माण सुरु भएको हो । तोभाङमा रु ९३ लाखको लागतमा लम्फेवा खोलाबाट निवाघारी र रु ५५ लाख ६८ हजारको लागतमा सोही खोलाबाट लामपाते कुलो निर्माण सुरु भएको छ । यसैगरी, नाङरुङमा रु ३९ लाख २१ हजारको लागतमा फुङखोलाबाट घुमाउँरो पाक्रुम्बा कुलो र खोलागाउँमा रु ४५ लाख ७८ हजारको लागतमा फेवाखोलाबाट बाह्रमुरे कुलो निर्माण सुरु भएको वडाध्यक्ष योङहाङले बताए। 'वर्षौँदेखि आकाशेपानी र परम्परागत कुलोबाट सिँचाइ गरिरहेका वडाका किसान सिँचाइ आयोजना सुरु भएपछि उत्साहित भएका छन्, समयमै आयोजना सम्पन्न गर्न तीव्रता दिइनेछ', वडाध्यक्ष योङाहाङले भने, ""आयोजना पूरा भएपछि यहाँका ९४ किसान परिवार प्रत्यक्ष लाभान्वित हुनेछन् ।' सिँचाइ योजनाका लागि स्वीस सरकारको ३० प्रतिशत, सङ्घीय सरकार, प्रदेश सरकार र माङसेबुङ गाउँपालिकाको २०२० प्रतिशत र स्थानीय उपभोक्ताको १० प्रतिशत लागत साझेदारी रहेको छ । योजना आगामी असार २० गतेसम्म सम्पन्न गर्नेगरी सम्झौता भएको छ । गतवर्ष सोही वडामा रु दुई करोड १४ लाखको लागतमा चारवटा सिँचाइ कुलो निर्माण सम्पन्न भएका छन् । पाटीगाउँ, गजुरमुखीधाम, दोभान र तोभाङ टोलमा निर्मित सिँचाइ कुलोबाट एक सय ३७ किसान लाभान्वित भएका छन् । सिँचाइ सुविधा पुगेपछि धान उत्पादनमा वृद्धि हुने स्थानीयको अपेक्षा छ । कृषि ज्ञान केन्द्र इलामको तथ्याङ्कानुसार यस वर्ष १४ हजार आठ सय १० हेक्टर क्षेत्रमा धानखेती गरिएको थियो । इलाममा रञ्जित, राधा चार, चुल्ठे र अन्य स्थानीय जातका धानखेती गरिन्छ । युवालाई स्वदेशमै रोजगारी उपलब्ध गराउन कृषि क्षेत्रमा आकर्षित गरी कृषिको उत्पादकत्व वृद्धि गर्ने र कृषि क्षेत्रको व्यावसायिकरणबाट आयआर्जन बढाउने उद्देश्यले स्वीस सरकारको सहयोगमा साना सिँचाइ कार्यक्रम सञ्चालन भइरहेका छन् । रासस"
दुर्गमका जीर्ण झोलुंगेपुल,"गोरखा : दुर्गम गाउँबस्तीका बासिन्दाले गाँस, बास, कपासका लागि पनि धेरै असुविधा र समस्या झेलिरहेका हुन्छन्। न सेवा, सुविधा, न कुनै अवसर। मोटरबाटो त परको कुरा, पदमार्ग पनि सुरक्षित हुन्नन्। यस्तै समस्यामा छ चुमनुब्री गाउँपालिका। यहाँ गाउँपालिकाकै केन्द्र जोड्ने मूलबाटोको झोलुंगेपुल पनि अति जीर्ण छ। प्रसिद्ध मनास्लु चक्रीय पदमार्गमा समेत पर्ने बूढीगण्डकी माथिको सो पुल विगत दुई वर्षदेखि जीर्ण रहेको स्थानीयवासीको गुनासो छ। बूढीगण्डकी नदीको बाढीले क्षति पुर्याएर जीर्ण बनाएको सो पुल अहिलेसम्म मर्मतसम्भार नहुँदा स्थानीयवासी, विद्यार्थी, खाद्यान्न ढुवानी गर्ने खच्चड तथा विदेशी पर्यटकहरूलाई ओहोरदोहोर गर्न कठिनाइ भएको छ। सो पुल १५ वर्षभन्दा पहिले निर्माण भएको हो। सदरमुकामबाट चुमनुब्री गाउँपालिकाको केन्द्र फिलिम पुग्न प्रयोग हुने सो झोलुंगेपुल दैनिक दुई सयभन्दा धेरैजना तर्ने स्थानीय बलबहादुर गुरुङले जानकारी दिए। विद्यार्थी, स्थानीयवासी, पर्यटक गरी दैनिक दुई सयभन्दा पनि धेरैले यो पुल तर्ने गर्छन्, गुरुङ भन्छन्, यस्तो महत्त्वपूर्ण पुल जीर्ण भएको लामो समय भइसक्यो। नयाँ पुल बनाउने भनेर जग खनेर राखेको पनि दुई वर्ष भइसक्यो। अहिलेसम्म बन्ने छाँटकाँटै देखिँदैन। पुरानो पुल निर्माण हुँदैमा प्राविधिक त्रुटि भएको र अहिले त्यसको नतिजा भोग्नु परेको छ। उनका अनुसार अहिले बन्न लागेको पुलको पनि प्राविधिक डिजाइन इस्टिमेट त्रुटिपूर्ण रहेको छ। सो पुल भत्किँदा गत वर्षको जेठ २० गते पुलबाट आठ वटा खच्चड बूढीगण्डकीमा खसेका थिए। पाँच वटाको मृत्यु भएको र तीन वटा घाइते भएका अर्का स्थानीय गणेश कार्कीले जानकारी दिए। त्यसपछि गाउँलेले सो पुलको खाल्टो टाल्न भन्दै फलेक ठोकेका थिए। तर अहिले फेरि पुल कोल्टेर समस्याग्रस्त भएको छ। नेपाल सरकारको सस्पेन्सन ब्रिज डिभिजनले सो पुल निर्माण गर्न लागेको हो। त्यसका लागि गोरखा कन्सट्रक्सनले ठेक्का सम्झौता गरेको थियो। तर लामो समयदेखि जगमात्र खनेर राखेको स्थानीयवासीको गुनासो छ।"
संक्रमणकालीन न्यायमा एमाले आशंकित,"सत्तारूढ गठबन्धनले संक्रमणकालीन न्याय आफू अनुकूल टुंग्याउन खोजेको आशंका प्रमुख प्रतिपक्षी एमालेले गरेको छ। पीडितलाई न्याय दिनेभन्दा पनि पीडकको सजाय घटाउने निहित स्वार्थ माओवादी अध्यक्ष एवं प्रधानमन्त्री पुष्पकमल दाहाल प्रचण्ड र कांग्रेस सभापति शेरबहादुर देउवाको रहेको विश्लेषण एमाले अध्यक्ष केपी शर्मा ओलीले गरेका छन्। काठमाडौं : सत्तारूढ गठबन्धनले संक्रमणकालीन न्याय आफू अनुुकूल टुंग्याउन खोजेको आशंका प्रमुख प्रतिपक्षी एमालेले गरेको छ। पीडितलाई न्याय दिनेभन्दा पनि पीडकको सजाय घटाउने निहित स्वार्थ माओवादी अध्यक्ष एवं प्रधानमन्त्री पुष्पकमल दाहाल प्रचण्ड र कांग्रेस सभापति शेरबहादुर देउवाको रहेको विश्लेषण उक्त पार्टीले गरेको छ। प्रधानमन्त्री प्रचण्ड र नेपाली कांग्रेसका सभापति शेरबहादुरले अनिच्छा देखाएकै कारण संक्रमणकालीन न्यायलाई टुंगोमा पुर्याउन १८ वर्षदेखि रोकिएको छ, अध्यक्ष केपी शर्मा ओलीले मंगलबार सुरु केन्द्रीय कमिटी बैठकलाई सम्बोधन गर्दै भने, पीडितले न्याय पाउने कुरामा हाम्रो पार्टीको स्पष्ट अडान रहँदै आएको छ। पीडितले न्याय पाउने गरी मात्रै बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐनको संशोधन विधेयक टुंग्याउनुपर्ने धारणा ओलीले व्यक्त गरेका हुन्। स्वेच्छाचारी ढंगले सजाय घटाउने कुराले संक्रमणकालीन न्यायको उपहास मात्रै हुने एमालेको निष्कर्ष छ। ओलीले वर्तमान सरकारले पीडितलाई थप पीडा दिने सम्भावना रहेको बताए। किनभने, त्यसबेलाका विद्रोहीको तर्फबाट पीडा दिने समूहको एउटा पक्षबाट प्रचण्डजी प्रधानमन्त्री हुनुहुन्छ। अर्कोतिर हिंसा रोक्ने नाममा पीडा दिने शेरबहादुरजी गठबन्धनमा हुनुहुन्छ। दुवै पीडक राज्य सञ्चालनमा छन्। उनीहरू आफ्नो हितमा काम गर्न खोज्छन्, उनले भने, हिजो म प्रधानमन्त्री भएका बेला यो विषय टुंग्याउन चाहेको थिएँ। तर प्रचण्डजी र शेरबहादुरजी मान्नु भएन। एमालेले शान्ति प्रक्रियाअन्तर्गतको संक्रमणकालीन न्याय अविलम्ब टुंग्याउन चाहेको उनले बताए। उनले भने, हामी संक्रमणकालीन न्यायको समस्या अविलम्ब टुंग्याउन चाहन्छौं। यो टुंग्याउँदा अब फेरि पीडितलाई नै पीडा थपेर, उनीहरूलाई करकाप मञ्जुर छांै भनेर होइन, उनीहरूको पीडालाई न्याय दिएर अथवा पीडित मैत्री ढंगले यस समस्याको समाधान हुनुपर्छ। ओलीले संक्रमणकालीन न्यायमा पीडितको पक्षमा राखेको अडानका कारण राष्ट्रियसभा निर्वाचनमा एमाले एक्लिनु परेको उल्लेख गरे। माघ ११ को राष्ट्रियसभा निर्वाचनअघि नै टीआरसी विधेयक पारित गरौं भन्ने प्रस्ताव प्रधानमन्त्री प्रचण्ड र कांग्रेस सभापति देउवाले पटकपटक गर्नुभएको थियो। विधेयक पीडितमैत्री हुनुपर्ने भन्ने अडान हामीले राख्यौं, उनले भने, जसले गर्दा हामीलाई राष्ट्रियसभामा एक्ल्याइयो। पीडितले न्याय पाउने गरी मात्रै बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐनको संशोधन विधेयक टुंग्याउनु पर्छ। उनले सत्तापक्षले राष्ट्रियसभा निर्वाचनलाई देखाएर संक्रमणकालीन न्यायमा एमालेलाई सहमत गराउने प्रयास गरेको पनि आरोप लगाए। राष्ट्रियसभाको सदस्यका केही पदहरूसँग साट्ने होइन, देखाउने त्यो पदहरू र हामीलाई यो काम चाहिँ गराइहाल्ने, हामी केही पदका लागि आफ्नो अडान छोडौं। दृष्टिकोण छोडौं, नीति छोडौं। र, पछि उही होसम्झाउन सकिएन साथीहरू, मानेनन् के गर्ने ? तपाईंहरूको जस्तो युनिफाइड एकदम एक ढिक्का पार्टी छैन। अप्ठ्यारो छ। विभिन्न घटक छन्, आदि इत्यादि रे, ओलीले भने, त्यस स्थितिमा हामीले त्यसको पछाडि कुद्नु थिएन। उनले प्रचण्ड र देउवाले राष्ट्रियसभा निर्वाचनलाई लिएर एमालेको बदनाम गर्न खोजेका आरोप लगाए। शान्ति प्रक्रियाको बाँकी काम टुंग्याउने सहमतिमा एमालेले ६ सिट मागेको चर्चा चलाइएको विषयमा उनले आपत्ति जनाए। पूर्वप्रधानमन्त्रीसमेत रहेका ओलीले पीडित मञ्जुर हुनेबित्तिकै विधेयक पारित गराउन आफ्नो पार्टी तयार रहेको स्पष्ट पारे। राजा वीरेन्द्रको वंश विनाश गर्दा नै राजतन्त्र समाप्त अध्यक्ष ओलीले वर्तमान गठबन्धनका कारण जनताको आक्रोश र निराशा भयावह ढंगले बढिरहेको आरोप लगाए। दक्षिणपन्थी प्रतिक्रियावादी भित्री र बाहिरी शक्तिले असन्तुष्टिलाई प्रयोग गर्न खोजिरहेको उनको भनाइ छ। उनले सक्कली राजतन्त्र २०५८ जेठ १९ गते समाप्त भएको बताउँदै आएका छन्। केन्द्रीय कमिटी बैठकमा पनि उनले त्यसलाई दोहोर्याएका छन्। राजा वीरेन्द्रको वंश विनाश गर्दा नै राजतन्त्र समाप्त भएको दाबी उनको रहँदै आएको छ। उनले कुशको राजतन्त्र खडा गरेर ज्ञानेन्द्र शाह केही समय राजा बनाइएको केन्द्रीय कमिटीको बैठकमा दोहोर्याए। जनताले फालेको राजतन्त्र फेरि ल्याउने मीठो सपना र कल्पना बोकेर आफ्नो दुनो सोझ्याउने धन्दामा लागेको उनको आरोप छ। उनले भने, अहिलेको गठबन्धनको असफलताले नयाँ शक्ति भन्दै राजनीतिक दलहरू जन्मिएका हुन्। दलप्रति युवाको वितृष्णा नयाँ जन्मिएका हुन्। जुन गठबन्धनको असफलता हो। गठबन्धनकै कारण राजतन्त्रको कुरा उठिरहेका छन्। ओलीले जनताको निराशा रोक्न सरकारको कुनै पहल नगरेको आरोप लगाए। उनले गठबन्धनबाट राष्ट्र र जनतापीडित रहेको बताए। उनले भने, एमालेका विरुद्ध झुटो लाञ्छना लगाउने काम वर्तमान गठबन्धनले गरिरहेको छ जुन गठबन्धनको ठूलो अपराध हो। सरकारकै असफलताका कारण धर्म, जात, पहिचानका नाममा प्रतिक्रियावादी शक्तिले खेल्ने मौका पाइरहेको तर्क उनले गरे। अनेक प्रकारका शक्तिहरूले खेलका छन्, धर्मका नाममा, जातका नाममा, पहिचानका नाममा, राजनीतिक सोच र पृष्ठभूमि नभएकाहरू मैदानमा देखा परेका छन, उनले भने, यो देशका लागि शुभसंकेत होइन। यसको पक्षमा गठबन्धन सरकार नै लागेको छ। यसलाई पुर्न र भ्रम चिर्न एमाले लाग्नुपर्दछ। गत निर्वाचनपछि गठबन्धनको चरित्र बदल्न एमालेले पहल गरे पनि माओवादी अध्यक्ष दाहाल इमानमा अड्न नसक्दा एमालेसँगको गठबन्धन भत्कन पुगेको उनको भनाइ थियो। अहिलेको गठबन्धन राष्ट्रियताप्रति कमजोर, सुशासनप्रति कमजोर छ। विकासप्रति चासो छैन। चालु आयोजना बन्द छन्। अहिलेको गठबन्धनको उद्देश्य नेकपा एमालेको विरोध हो। एमालेलाई बदनाम गराउने एउटामात्रै गठबन्धनको एजेन्डा हो, ओलीले भने, जनतामा निराशा छ। नागरिकहरू विदेश पलायन भएका छन्। उनले एमालेलाई कमजोर बनाउन खोज्दा अनेक खालका शक्ति सल्बलाउन थालेको उल्लेख गरे। देशका लागि यो शुभसंकेत नहुने उनको भनाइ थियो। यस गठबन्धनले भित्रभित्र साम्प्रदायिक विद्वेष र पहिचानका नाममा अराजकता मच्चाएका छन्। मुख्यमन्त्री आफैंले भनेका छन्, उनले भने। संस्थागत बेइमानी होइन ओलीले राष्ट्रियसभा निर्वाचनको नतिजा आइसकेपछि कोशीको प्रसंगलाई लिएर राप्रपाका प्रवक्ताकोे अभिव्यक्तिप्रति आक्रोश जनाए। चुनावको नतिजा आइसकेपछि एमालेले बेइमान गर्यो, धोका दियो भनेर लाञ्छित गरेको सुने। मैले उहाँहरूको कतै प्रतिवाद गरिन्। उहाँहरूको मत ३९४ मात्रै आयो कि धेरै आयो। केही मात्रैले नपुगेको कि धेरैले ? त्यतिका मत एमालेका नभएर आकाशबाट आए। उनले भने, केही भोट बिग्रिए होला, राप्रपाको बिग्रिएको हुन पनि सक्छ। त्यसैले राप्रपाका प्रवक्ता भन्ने व्यक्तिले सीधै पूर्वाग्राही ढंगले एमालेविरोधी भावना रहेको भन्ने देखिन्छ। भ्रष्टाचारमा झण्डा हल्लाउँदै मन्त्री बयान दिने, मानिस मरेको घटनामा मन्त्री दोषी हुने तर मन्त्रीहरूले पद नछोड्ने र प्रधानमन्त्रीले पनि हटाउन नसक्ने, ओलीले भने, दोषी मन्त्री हो भनेर आयोगले भनेको छ। यस्तो बेला नैतिकता नभएको मन्त्री, हुतिहारा प्रधानमन्त्री। उनले एमाले र राप्रपाको भोटले नपुगेर अरूको पनि आउनुपर्ने अवस्था रहेको बुझ्नुपर्ने बताए। उनले भने, हामीले सहमति गरेको राप्रपाले जितेन, हाम्रो बेइमानीले होइन। संस्थागत बेइमानी होइन। व्यक्तिले गरेको भए थाहा भएन। त्यसैले प्रवक्ताको अभिव्यक्ति अनुचित छ। राप्रपाले त्यस्तो व्यवहार अवलम्बन गर्न हुँदैन। भौतिकमन्त्रीको राजीनामा माग ओलीले बालकुमारी घटनामा दोषी ठहर भएका भौतिक पूर्वाधार तथा यातायातमन्त्री प्रकाश ज्वालाले तत्काल राजीनामा दिनुपर्ने बताए। उनले मन्त्री ज्वालामा नैतिकता नभएको भन्दै विरोध गरे। यो घटनाको सम्बन्धमा ओलीले वर्तमान सरकारले लोकतन्त्रको मजाक उडाएको र लोकलाज पचाएको आरोप लगाए। भ्रष्टाचारमा झण्डा हल्लाउँदै मन्त्री बयान दिने, मानिस मरेको घटनामा मन्त्री दोषी हुने तर मन्त्रीहरूले पद नछोड्ने र प्रधानमन्त्रीले पनि हटाउन नसक्ने, ओलीले भने, दोषी मन्त्री हो भनेर आयोगले भनेको छ। यस्तो बेला नैतिकता नभएको मन्त्री, हुतिहारा प्रधानमन्त्री। उनले सरकार आफैंले बनाएको आयोगले दोषी करार गर्दा समेत त्यस्तो मन्त्री बसिरहन मिल्छ, लोकलाज छैन ? भन्दै प्रश्न गरे। गिरीबन्धु टिस्टेटमा आफ्नो संलग्नता नभएको दाबी ओलीले गिरीबन्धु टिस्टेट जग्गा प्रकरणमा आफ्नो नेतृत्वको सरकारले कुनै पनि हिनामिना नगरेको पनि दाबी गरे। गिरीबन्धुमा अदालतको आदेशअनुसार कानुनमात्र बनाएको ओलीको भनाइ छ। हाम्रो समयमा गिरीबन्धु टिस्टेट प्रकरणमा कुनै प्रकारको लेनदेन र सट्टापट्टा भएको छैन, पूर्वप्रधानमन्त्री ओलीले भने, अदालतले कानुन बनाउनू भनेकाले बनाएको मात्र हो। त्योभन्दा पहिला ५१ बिघा जमिन जमिन, १९ बिघा गरेर ७० बिघा जग्गा कानुनबिना घडेरीमा बेच्न कांग्रेस सरकारले दिएको उनले आरोप लगाए। कानुन बनाएर सट्टापट्टा गर्न दिनु भन्यो, हामी कानुन बनाएर दिऔं। हामीले एउटाको लागि मात्रै होइन सबैका लागि भनेका हौं। उनले भने, सट्टापट्टा र लेनदेन भएको छैन, हाम्रो पालामा। तलमाथि केही भएको छैन, त्यो भ्रमात्मक प्रचार हो। अध्यक्ष ओलीले ललिता निवास जग्गा प्रकरणमा जोडिएका आफू निकटकालाई सरकारले जोगाएको भन्दै सुन प्रकरणमा पनि सरकारले त्यसै गरेको बताए। ललिता निवास काण्डमा फ्रम द भेरी बिगिनिङ। यो यत्तिकै भयो होला हिनामिना, भ्रष्टाचार ?, ओलीले भने, वाइडबडीको गर्नुपर्यो नि छानबिन कस्ले किन्यो, कतिमा किन्यो, किन किन्यो, खोजी गर्नु परेन। यो सरकारले तामासामात्रै गरिरहेको आरोप उनले लगाए। ओलीले टेरामक्स काण्डमा मन्त्रीहरू नै झण्डा हल्लाएर अख्तियारमा बयान दिइरहे पनि सरकारले बेवास्ता गरेको बताए। उनले सरकारका हरेक निकायलाई कमजोर बनाउने काममा सरकार नै लागिरहेको आरोप लगाए। एमाले बैठकमा चार कार्ययोजना पेस एमाले केन्द्रीय कमिटी बैठकमा चारवटा कार्ययोजना प्रस्तुत भएका छन्। पार्टीका वरिष्ठ उपाध्यक्ष ईश्वर पोखरेल, उपाध्यक्ष विष्णु पौडेल, महासचिव शंकर पोखरेल र उपमहासचिव प्रदीप ज्ञवालीले तीनवटा छुट्टाछुट्टै कार्ययोजना प्रस्तुत गरेका छन्। वरिष्ठ उपाध्यक्ष पोखरेलले शुद्धीकरण तथा सुदृढीकरणको प्रस्ताव प्रस्तुत गरेका छन्। उपाध्यक्ष पौडेलले जनवादी केन्द्रीयताको संगनात्मक सिद्धान्त र जनआधारित कार्यकर्ता पार्टीको मर्मलाई बुझ्ने र कार्यान्वयन गर्ने चुनौतीका सम्बन्धमा प्रतिवेदन प्रस्तुत गरेका छन्। महासचिव पोखरेलले भने संगठनात्मक कामको समीक्षासहितको प्रतिवेदन प्रस्तुत गर्ने भएका छन्। त्यस्तै, उपमहासचिव ज्ञवालीले जनसरोकार जनदबाब सम्बन्धमा कार्ययोजना प्रस्तुत गरेका छन्। यी अवधारणका सम्बन्धमा छलफल गर्नको लागि स्थायी समिति सदस्यहरूको एक, सात प्रदेशका सात र उपत्यका तथा सम्पर्क विशेष, जनसंगठनको गरी ९ वटा समूह बनाइएको छ। यी अवधारणामा बुधबार छलफल सुरु हुने केन्द्रीय प्रचार तथा प्रकाशन विभाग प्रमुख राजेन्द्र गौतमले बताए। बैठकमा झुलाघाट चिवाभन्ज्याङ समृद्धिको लागि संकल्प यात्रा र पार्टीको संगठनात्मक सुदृढीकरण र विस्तार अभियान मिसन ग्रासरुट अभियानका सकारात्मक प्रभावका विषयमा समीक्षा हुने उनले जानकारी दिए। बैठक तीन दिनसम्म चल्नेछ। यो पनि पढ्नुहोस ओलीले भने टाउकामा बम हान्ने र मूल्य तोक्ने सँगै सरकारमा छन्, पीडितले कसरी न्याय पाओस् एमालेकै पहलमा शान्तिप्रक्रिया टुंगिन्छ : अध्यक्ष ओली हाँडीका टुक्राझैं जोडेर बनाएको गठबन्धनले देश अगाडि बढाउँदैन : ओली सत्ता पक्ष र विद्रोही पक्षका पीडक रहेको वर्तमान सरकारबाट द्वन्द्वपीडितले न्याय पाउँदैनन् : ओली गठबन्धनका कारण जनताको आक्रोश र निराशा भयावह भइरहेको छ : ओली"
"नामिबियाले टस जित्यो, नेपालले ब्याटिङ गर्दै","काठमाडौं : आइसीसी क्रिकेट विश्वकप लिग२ अन्तर्गत नेपालविरुद्धको खेलमा नामिबियाले टस जितेर बलिङ गर्ने भएको छ। त्रिवि अन्तर्राष्ट्रिय क्रिकेट मैदानमा नामिबियाविरुद्ध सिरिजको तेस्रो खेलमा आज नामिबियाका कप्तान जेराल्ड इरास्मसले नेपाललाई ब्याटिङ गर्ने निम्तो दिएका हुन्। बिहीबार भएको पहिलो खेलमा नेपाल नामिबियासँग ४ विकेटले पराजित भएको थियो। दोस्रो खेलमा नेपालले नेदरल्याण्ड्सलाई ९ विकेटले पराजित गरेको थियो। सोमबार भएको खेलमा नेदरल्यान्ड्सले नामिबियालाई ७ विकेटले पराजित गरेको थियो। नेदरल्यान्ड्ससँगको खेलमा अनिल शाह र कुशल भुर्तेलले आक्रामक ब्याटिङ गरेका थिए। नेपालले आज करण केसीलाई खेलाएको छ। गुलशन झालाई आज बेञ्चमा राखिएको छ। नेपालको टोली : कुशल भुर्तेल,आसिफ शेख, अनिल शाह, रोहित पौडेल, कुशल मल्ल, भीम सार्की, दीपेन्द्र सिंह ऐरी, देव खनाल, करण केसी, सोमपाल कामी, ललित राजवंशी बेञ्च : गुलशन झा,आरिफ शेख, पवन सर्राफ, सूर्य तामाङ"
बालबालिकालाई दादुरा रुबेला खोप लगाइँदै,"बागलुङ : बागलुङमा दुई चरणमा गरेर २० हजारभन्दा बढी बालबालिकालाई दादुरा रुबेला खोप लगाइने भएको छ। जन्मेको ९ महिनादेखि पाँच वर्षमुनिका करिब २० हजार ४ सय २४ जना बालबालिकालाई दादुरा रुबेलाविरुद्धको खोप लगाउने तयारी गरिएको जिल्ला स्वास्थ्य कार्यालय बागलुङका प्रमुख बाबुराम आचार्यले जानकारी दिए। प्रमुख आचार्यले बागलुङका १० वटा स्थानीय तहमा दुई चरणमा खोप लगाइने बताए। बागलुङमा फागुन १३ गतेदेखि १६ गतेसम्म पहिलो चरण र फागुन २१ गतेदेखि चैत ४ गतेसम्म दोस्रो चरणमा खोप अभियान सञ्चालन हुनेछ। पहिलो चरणमा बागलुङ नगरपालिका, जैमिनी नगरपालिका, गलकोट नगरपालिका, काठेखोला गाउँपालिका, बरेङ गाउँपालिका र ताराखोला गाउँपालिकामा खोप अभियान सञ्चालन हुनेछ भने दोस्रो चरणअन्र्तगत फागुन २१ गतेदेखि चैत ४ गतेसम्म ढोरपाटन नगरपालिका, बडिगाड गाउँपालिका, निसीखोला गाउँपालिका र तमानखोला गाउँपालिकामा खोप अभियान सञ्चालन गरिने स्वास्थ्य कार्यालय बागलुङका खोप निरीक्षक राजु केसीले बताए। खोप सपुरभाइजर केसीले २ सय ४४ खोप केन्द्रमा २ सय ४४ जना स्वास्थ्यकर्मी, ४ सय ८८ स्वयंसेवक र ९५ जना व्यवस्थापन तथा अनुगमनकर्ता परिचालन गरिने बताए। जन्मेको ९ महिनादेखि १५ महिनाभित्र लगाउने दुई डोजको खोप लगाएको भए पनि नलगाएको भए पनि अभियानमा जोडिन सकिने जनाइएको छ। दादुरा रुबेला रोग एक जनाबाट एक पटकमा १८ जनासम्ममा सर्ने भएकोले खोप लगाउन लागिएको खोप निरीक्षक केसीले बताए। पछिल्लो समय तराईका जिल्लासहित बागलुङमा समेत संक्रमण देखिएपछि यो निवारण गर्न खोप अभियान चलाइएको खोप निरीक्षक केसीको भनाइ छ। बागलुङमा पछिल्लो समय एक जनामा दादुरा रुबेला रोग देखा परेको उनले बताए। खोप अभियानको लक्षित उमेरका बालबालिकालाई खोप लगाएर दादुरा र रुबेला रोगविरुद्ध प्रतिरोधात्मक क्षमता अभिवृद्धि गरी ती रोगबाट संक्रमण हुन सक्ने सम्भावनालाई न्यूनीकरण गर्नु रहेको प्रमुख आचार्यको भनाइ छ। नेपालमा अहिलेसम्म ८८ प्रतिशत बालबालिकाले मात्रै दादुरा खोप लगाएको तथ्यांक छ। त्यसबाहेक कतिपय स्थानमा खोपै नलगाएका बालबालिका भेटिने, कतिपयले पहिलो चरणको लगाएर पछिल्लो छुटेका भेटिएकाले संक्रमण बेला बेलामा देखिने गरेको निष्कर्षपछि यो अभियान चलाउन लागिएको हो।"
गठबन्धनबारे कांग्रेसका दुई महामन्त्रीकै मतभेद,"काठमाडौं : कांग्रेस महासमिति बैठकमा चुनावी गठबन्धनको विषयमा महामन्त्रीद्वय गगन थापा र विश्वप्रकाश शर्माकै मत बाझिएको छ। थापाले चुनावी गठबन्धन नगर्नका लागि पार्टी सशक्त बनाउन लाग्नुपर्ने भन्दै प्रस्ताव राखेका छन्। शर्माले भने मध्यमार्गी तवरले जानुपर्ने कुरा ल्याएका छन्। आगामी निर्वाचनमा गठबन्धन गरेर जाने या के गर्ने भन्ने विषय चर्किराखेका बेला महामन्त्रीद्वयका प्रस्तावमै फरकफरक विचार आएको हो। कुनै पनि दलले बहुमत प्राप्त नगरेको अवस्थामा निर्वाचन पछाडि निश्चित साझा नीति तथा कार्यक्रम बनाएर सरकार सञ्चालनका लागि अन्य दलसँग तालमेल गर्ने कुरा स्वाभाविक हुन सक्छ। तर, निर्वाचनपूर्वको गठबन्धन लोकतन्त्रमा नियमित राजनीतिक अवस्था नभएर एउटा बाध्यात्मक परिस्थितिको उपज थियो भन्ने कुरालाई मनन् गर्दै, थापाको सांगठनिक प्रस्तावमा लेखिएको छ, नेपाली कांग्रेस यस महासमिति बैठकबाट पार्टीका सदस्यहरू, शुभेच्छुक तथा समर्थक र आम नागरिकलाई पूर्ण विश्वास दिलाउँदै, दृढ संकल्प गर्छ हामी भविष्यमा हुने आवधिक निर्वाचनहरू आफ्नै तागतमा एक्लै लड्नेछौं र हाम्रो मतदातालाई नेपाली कांग्रेसको चुनाव चिह्न रुखमा नै मत हाल्न पाउने अवस्था सुनिश्चित गर्नेछौं। उनले एउटा विशिष्ट राजनीतिक परिस्थितिमा संविधानको रक्षाका लागि कांग्रेसले निर्वाचन अगाडि गठबन्धनको नेतृत्व गर्नु परेको उल्लेख गरेका छन्। गत निर्वाचनमा नेपाली कांग्रेसले पाँच वर्षको लागि गठबन्धनसहित मत मागेकोले यो अवधिसम्म जनतासँगको वाचा र अन्य साझेदार दलहरूसँगको सम्झौताबमोजिम राजनीतिक इमानदारी प्रदर्शन गर्नुपर्छ भन्नेमा हामी सचेत छौं, थापाले भनेका छन्। शर्माको समसामयिक राजनीतिक प्रस्तावले भने मध्यमार्गी बाटो रोजेको देखिन्छ। हामीले के हेक्का राख्नैपर्छ भने गठबन्धन छोड्न हामी कुनै पनि दल स्वतन्त्र छौं। तर गठबन्धनमा रहेर स्वतन्त्र गतिविधि गर्न हामी स्वतन्त्र छैनौं, शर्माले भनेका छन्, केन्द्र र प्रदेश दुवै ठाउँमा विश्वासको निश्चित आधारमा कार्य गर्न सकिएन भने त्यसले गठबन्धनको भविष्य संकटमा पर्नेछ। उनले अन्य दलसँगको चुनावी या सत्ता गठबन्धन दल र दलका बीच संस्थागत निर्णयको आधारमा हुने उल्लेख गरेका छन्। गठबन्धन गर्ने या नगर्ने अथवा भएको गठबन्धनलाई निरन्तरता दिने या गठबन्धन छोड्नेजस्ता विषय व्यक्तिगत स्तरमा बन्ने मनोगत धारणाको भड्कावमा हुनुहुन्न। पार्टीले गहन छलफलबाट परिपक्व निर्णय लिनुपर्ने हुन्छ। कांग्रेस समग्र परिस्थितिको संयम समीक्षा गरेर आवेगमुक्त ढंगले चल्ने विषयमा संस्थागत रूपले स्पष्ट छु, उनले भनेका छन्। शर्माले निर्वाचन आउनुभन्दा चार वर्षअघि नै त्यसबारे छलफल गर्नु यद्यपि आवश्यक विषय नभएको उल्लेख गरेका छन्। आगामी निर्वाचनमा पार्टीभित्र रहेका दुईथरी मतलाई सुरक्षित राखेर उपयुक्त समयमा उपयुक्त निर्णयमा पुग्नेछौं, प्रतिवेदनमा लेखिएको छ। उनले कोशी प्रकरणको बिषय उठाउँदै गठबन्धनको सरकार पाँच वर्ष चल्नुपर्छ भन्ने अपेक्षा, निर्णय र चाहना बोकिरहँदा समस्याको ढाकछोपले होइन खुला छलफल र आपसी विश्वासले मात्र त्यो सम्भव हुने तथ्य भुल्न नमिल्ने भनेका छन्। कोशी प्रदेशमा पछिल्लो पटक सरकार बनाउँदा र गत राष्ट्रियसभा चुनावमा माओवादी उम्मेदवार पराजित हुँदा सहयात्री दलले हामीप्रति असन्तोष प्रकट गरेको स्थिति छ। यो घटनाक्रमलाई गम्भीर समीक्षा गर्न। कमजोरी पहिचान गर्न र सहमतिपूर्वक निदान पहिल्याउन जरुरी छ, उनले भनेका छन्। शर्माले निर्वाचनमा गठबन्धनको दुई सूक्ष्म चिन्तनबारे पनि केलाएका छन्। परम्परागत मतदाताले अन्य चिन्ह्मा मत दिन पार्टीले गरेको आग्रह मन पराएनन्। त्यसमा मतदाताको विश्वासलाई पुनर्जागृत गर्ने प्रश्न। अर्को गठबन्धन गरेर पहिलो भए पनि २०७४ को तुलनामा हामीले करिब ७ प्रतिशत मत गुमाउनको वास्तविक कारण के हो ? पहिचान र निदानको प्रश्न गर्नुपर्ने, प्रतिवेदनमा लेखिएको छ। थापाले सबै तहका उम्मेदवार छनोट गर्दा प्राइमरी इलेक्सन गर्नुपर्ने प्रस्ताव गरेका छन्। महासमिति बैठकमा सांगठनिक प्रस्ताव पेस गर्दै थापाले अहिलेको विधि प्रक्रियालाई परिवर्तन गरी क्रियाशील सदस्यको मतदानबाटै उम्मेदवार चयन गर्ने व्यवस्था गर्न प्रस्ताव गरेका हुन्। पार्टीको विधानले तल्लो तहका कार्य समितिहरूबाट प्रारम्भिक सिफारिस र रायसहित निर्णय गर्ने तहमा पुयाउने अनि निर्णय गर्ने निकायले विधानले तोकेबमोजिमको समिति बनाएर उम्मेदवार चयन गर्ने व्यवस्था गरेको छ। अब यही व्यवस्था र अभ्यासलाई निरन्तरता दिने ? वा सम्बन्धित तह र क्षेत्रका क्रियाशील सदस्यको प्रत्यक्ष मतदान (प्राइमरी इलेक्सन)बाट उम्मेदवार छनोट गर्ने, उनको प्रस्ताव छ। उनले संसदीय उम्मेदवार छनोट गर्दा पनि सम्बन्धित क्षेत्रका पार्टीका क्रियाशील सदस्यको प्रत्यक्ष मतदानबाट टुंग्याउनुपर्ने प्रस्ताव गरेका छन्। थापाले यसबाहेक सम्बन्धित क्षेत्रका पार्टी सदस्यहरूले मतदान गरेर बढी मत ल्याउने एक महिलासहित तीन जना छनोट गरी निर्णय गर्ने तहमा पठाउनुपर्ने प्रस्ताव पनि गरेका छन्। उनले यसरी पठाउँदा तीन जनाभन्दा बढीको नाम सिफारिस नै गर्न नपाउने पनि भनेका छन्। त्यस्तै निर्णय गर्ने निकायले सम्बन्धित क्षेत्रबाट सिफारिस भएका तीन जनामध्ये एक जना चयन गर्ने र सिफारिस गरिएकाभन्दा बाहिरबाट उम्मेदवार बनाउन नपाउने व्यवस्था गर्न पनि उनले प्रस्ताव गरेका छन्। थापाले पार्टीबाट समानुपातिक तर्फका उम्मेदवार छनोट गर्दा निश्चित मापदण्ड नै बनाउन प्रस्ताव गरेका छन्। पार्टीले समानुपातिकको सूची बनाउँदा सम्बन्धित क्लस्टरमा पनि विगतमा अवसर नपाएका समुदाय, क्षेत्र र क्लस्टरलाई प्राथमिकता दिने। पार्टीले लोकप्रिय र सक्षम उम्मेदवार पत्ता लगाउन सर्भेलगायत अन्य विधि र प्रक्रिया अवलम्बन गरी निश्चित मापदण्डका आधारमा उम्मेदवार छनोट गर्ने, प्रतिवेदनमा लेखिएको छ। उनले पार्टीको आर्थिक विषयमा पार्टीको आर्थिक पारदर्शितासहित कोष व्यवस्थापनका सन्दर्भमा पार्टीको आन्तरिक कोष व्यवस्थापनका अतिरिक्त पार्टीहरूले निर्वाचनमा पाएको मतभारको आधारमा राज्यले नै दलहरूलाई कोष उपलब्ध गराउने व्यवस्थाका लागि पार्टीले पहलकदमी लिने। पार्टीभित्रको निर्वाचन र आम निर्वाचनको खर्च यही कोषबाट व्यहोर्ने प्रणालीको विकास गर्ने। थापाले कतिपय जिल्लामा पार्टीको गतिविधि विधानअनुसार हुन नसकेको कारण संगठनमा आएको शिथिलतालाई सक्रिय बनाउनेतर्फ ध्यान दिने गरी लाग्ने कार्यसूची बनाउनुपर्ने बताएका छन्। चलायमान बनाउनका लागि समस्या भएका जिल्लाहरूमा केन्द्रबाट उच्च तहको नेतृत्वलाई निश्चित अधिकार र विशेष जिम्मेवारीसहित खटाउने, उनले भनेका छन्। उनले पार्टीको तर्फबाट उम्मेदवार भएर गएका जनप्रतिनिधि वा कार्यकारी भूमिकामा रहेका व्यक्ति र पार्टी समितिबीच समन्वय हुनुपर्ने पनि बताएका छन्। उपसभापति पूर्णबहादुर खड्काले भने मिश्रित निर्वाचन प्रणालीका कारण एकल बहुमत नहुँदा गठबन्धन बाध्यता भएको मत आफ्नो प्रस्तावमार्फत जाहेर गरेका छन्। नेपालले मिश्रित निर्वाचन प्रणाली अंगीकार गरेका कारण संसद्मा कुनै पनि दलको एकल बहुमत पुग्ने सम्भावना निकै कम छ। सरकार गठनकै लागि पनि गठबन्धन बनाउनै पर्ने बाध्यता रहेको अवस्थामा अस्थिरता निम्तिन सक्ने अवस्थालाई ध्यान दिँदै र विगतका अनुभवबाट पाठ सिक्दै आवश्यक नीति तय गरिनुपर्छ, खड्काको प्रस्ताव छ। हामी भविष्यमा हुने आवधिक निर्वाचनहरू आफ्नै तागतमा एक्लै लड्नेछौं र हाम्रो मतदातालाई नेपाली कांग्रेसको चुनाव चिह्न रुखमा नै मत हाल्न पाउने अवस्था सुनिश्चित गर्नेछौं। गगन थापा हामीले के हेक्का राख्नैपर्छ भने गठबन्धन छोड्न हामी कुनै पनि दल स्वतन्त्र छौं। तर गठबन्धनमा रहेर स्वतन्त्र गतिविधि गर्न हामी स्वतन्त्र छैनौं। विश्वप्रकाश शर्मा हिन्दु राज्यको बहसले पाउला त महासमितिको बन्दसत्रमा प्रवेश ? कांग्रेसमा हिन्दु राज्यका पक्षमा गरिएको हस्ताक्षर अभियानको विषयले महासमिति बैठकको बन्द सत्रमा प्रवेश पाउँछ या पाउँदैन भन्ने चासो देखिएको छ। अघिल्लो महासमिति बैठकमा आधाभन्दा बढी सदस्यले हिन्दु राष्ट्रका पक्षमा हस्ताक्षर बुझाए। तर, न महासमितिमा छलफल भयो न पार्टीको औपचारिक अन्य फोरममा। कांग्रेसमा हिन्दु राष्ट्रलाई एजेन्डा बनाउनुपर्ने दबाब बढ्दो देखिएको छ। महासमिति बैठकस्थलमा पनि सनातन हिन्दु राष्ट्र नेपाल स्थापना महाअभियानका लागि मंगलबार साँझसम्म झन्डै एक हजार प्रतिनिधिले हस्ताक्षर गरेका छन्। गोदावरीस्थित महासमिति बैठकस्थलको प्रवेशद्वार छेवैमा सातै प्रदेशअनुसार हस्ताक्षर संकलन कक्ष राखिएको छ। केन्द्रीय सदस्य र महासमिति सदस्य गरी करिब हजार जनाले हस्ताक्षर गरेको अभियानमा संलग्न नेताले बताएका छन्। सांसद तथा केन्द्रीय सदस्य शंकर भण्डारीको नेतृत्वमा गत शनिबार उक्त महाअभियान घोषणा गरिएको थियो। केन्द्रीय कार्यसमिति बैठकमा सनातन हिन्दु राष्ट्र नेपालको पक्षमा निर्णय लिन भन्दै २२ सदस्यले नेतृत्वलाई हस्ताक्षर बुझाएका थिए। केही नेताले चर्चाका लागि सधैंजसो हस्ताक्षर अभियान चलाउने गरेको टिप्पणी चल्ने हुने गरेको छ। पार्टीभित्र हिन्दु बाहुल्य मतदाताको मत आफूतिर तान्न यस्तो अभियान चलाइने गरिएको आरोप लाग्ने गरेको छ। यो पनि पढ्नुहोस धेरै ठाउँबाट गठबन्धन गलत भएको सुझाव आयो : गगन थापा प्रधानमन्त्रीलाई गगनको प्रश्न : के फरक काम गर्दै हुनुहुन्छ जसले नउठेको राजश्व उठ्छ, नभएको खर्च हुन्छ ? कांग्रेसमा मध्यराति सहमति : गठबन्धन नगर्ने, संगठन बलियो बनाउने द्वन्द्वकालमा माओवादीबाट मारिएकाको आश्रित परिवारलाई रोजगारी दिनुपर्छ : कांग्रेस आगामी निर्वाचनमा विदेशमा रहेका नेपालीको मताधिकार सुनिश्चित गर्न कांग्रेसले निर्णायक पहल गर्ने विश्वप्रकाशको निष्कर्ष : कोशीको परिणामले गठबन्धन संकटमा छ कांग्रेस प्रवक्ताको प्रतिवेदन : देशको अर्थतन्त्र समस्यामुक्त भइसकेको छैन 'रुख'मै मत हाल्न पाउने अवस्था सुनिश्चित गरौं : गगन थापा (प्रतिवेदनसहित) गगनको निष्कर्ष : गठबन्धन गरेर चुनाव लड्दा कार्यकर्तामा विजयभाव र उत्साह देखिएन सबै तहका उम्मेदवार प्राइमरी इलेक्सनबाट छनोट गर्ने गगनको प्रस्ताव"
"यसरी हुन सक्छौं, औषधिमा आत्मनिर्भर !","मलुकमा १ सय २० भन्दा बढी औषधि उद्योगहरू छन्। त्यसमध्ये करिब ८३ वटा उद्योगले औषधि उत्पादन गरी बिक्री वितरण गर्दै आएका छन्। यी उद्योगहरूले पनि क्षमताको करिब ५० प्रतिशतमात्र उत्पादन गरिरहेका छन्। अहिले झन्डै ५० प्रतिशत औषधि उद्योगहरू संकटग्रस्त छन्। कतिपय बन्द हुने अवस्थामा छन्। सस्तोमा उत्पादन गरी उधारोमा समेत औषधि बिक्री गर्दा उद्योगहरू बन्द हुने अवस्थामा पुगेका हुन्। त्यसैले स्वदेशी औषधि उद्योगलाई सरकारले प्रोत्साहन गर्नुपर्छ। अनुदानको व्यवस्था नेपाली औषधिले भारतीय औषधिसँग प्रतिस्पर्धा गर्नु परिरहेको छ। भारत सरकारले वार्षिक भारतीय दुई खर्ब रुपैयाँभन्दा बढी रकम औषधि उद्योगलाई विभिन्न शीर्षकमा अनुदान दिन्छ। विश्वमै सबैभन्दा सस्तो मूल्यमा भारतले औषधि उत्पादन र बिक्री वितरण गर्छ। भारतमा उत्पादित औषधिसँग प्रतिस्पर्धा गर्नुपर्ने भएकोले नेपाली औषधि झन् सस्तोमा उत्पादन र बिक्री गर्नुपर्ने बाध्यता छ। बंगलादेशले पनि विभिन्न शीर्षकअन्तर्गत स्वदेशी औषधि उद्योगलाई अनुदान उपलब्ध गराउँछ। यस्तो संरक्षणको कारण बंगलादेश औषधिको ९७ प्रतिशत आत्मनिर्भर छ। १ सय २० भन्दा बढी मुलुकमा औषधि निर्यात गर्न सक्षम भएको छ। त्यसैले सरकारले नेपाली औषधि उद्योगहरूलाई अनुदान दिने व्यवस्था गरेर प्रोत्साहन गर्नुपर्छ। आधारभूत संरक्षण जरुरी नेपाली औषधिले झन्डै ५२ प्रतिशत बजार हिस्सा ओगटेको छ। नेपाली औषधि उद्योगले आर्थिक वर्ष २०७९८० मा करिब ३५ अर्बको औषधि उत्पादन गरेका थिए। सरकारले स्वदेशी औषधि उद्योगलाई आधारभूत संरक्षण गर्नुपर्छ। आधारभूत संरक्षण गर्ने नीतिको व्यवहारमा अनुभूति हुने गरी कार्यान्वयन हुनुपर्छ। (दाहाल, नेपाल औषधि उत्पादक संघका पूर्वअध्यक्ष हुन्।)"
अरब भूमिमा भव्य हिन्दु मन्दिर,"अबुधाबी : भारतीय प्रधानमन्त्री नरेन्द्र मोदीले गत साता संयुक्त अरब इमिरेट्स (यूएई) को राजधानी आबुधाबीमा उद्घाटन गरेको भव्य हिन्दु मन्दिर (बीएपीएस)ले यतिखेर अरब भूमिको ध्यान खिचेको छ। प्रतिष्ठित मन्दिर २७ एकड जग्गामा उभिएको छ। अबुधाबीको मुख्य सहरबाट झन्डै ५० किलोमिटरको दूरीमा रहेको मन्दिरको निर्माण बोचासनवासी अक्षर पुरुषोत्तम स्वामीनारायण संस्था अर्थात् बीएपीएसले गरेको हो। मन्दिर बनाउन जग्गा भने यूएई सरकारले निःशुल्क प्रदान गरेको थियो। पिरामिड शैलीमा निर्माण गरिएको यो मन्दिरको उचाइ १ सय ८ फिट, लम्बाइ २ सय ६२ फिट र चौडाइ १ सय ८० फिट छ। यूएईका ७ राज्यको प्रतीकस्वरूप ७ शिखर र ४ सय १० स्तम्भ बनाइएको छ। मन्दिरको संरचना साढे १३ एकड क्षेत्रफलमा निर्माण गरिएको छ। मन्दिरको बाहिरी तहमा गुलाबी राजस्थान मार्बल प्रयोग गरिएको छ भने भित्री तहमा सेतो इटालियन मार्बलको प्रयोग गरिएको छ। मन्दिर निर्माण खर्च करिब ४ सय मिलियन दिर्हाम (१४ अर्ब रुपैयाँ) रहेको बताइएको छ। मन्दिरको भव्य पूजाआजासहित उद्घाटन गरिए पनि आगामी मार्च १ देखिमात्र सबैका लागि मन्दिर खुल्ला गरिने बताइएको छ। मन्दिर उद्घाटन समारोहमा सहभागी हुन संसारभरबाट हिन्दु धर्मगुरुहरू भेला भएका थिए। वसन्त पञ्चमीको तिथिमा शुभसाइत हेरेर भारतीय प्रधानमन्त्री मोदीले बेलुकी ६ बजे मन्दिर उद्घाटन गरेका हुन्। तीन हप्तापहिले अयोध्यामा राम मन्दिर उद्घाटन गरेका मोदीले अरब भूमिमा अर्को मन्दिर उद्घाटन गर्नुलाई मोदीको धार्मिक राजनीति र आर्थिक रणनीतिसँग जोडेर हेर्न थालिएको छ। भारतमै जन्मेका करिब दुई करोड प्रवासी भारतीयहरू (एनआरआई) विभिन्न देशहरूमा रहेको अनुमान छ। थप त्यत्तिकै संख्यामा भारती मूलका नागरिकहरू विभिन्न देशहरूमा छरिएर रहेका छन्। एक करोडभन्दा बढी भारतीयहरू मध्यपूर्वका इस्लामिक देशहरूमा कार्यरत रहेको अनुमान छ। जसमध्ये पनि करिब ३५ लाख भारतीयहरू यूएईमा बसोबास गर्छन्। अनुपातको हिसाबले पनि करिब ८० लाख भारतीय हिन्दुहरू अरब मुलुकहरूमा रहेको तथ्यांकले देखाएको छ। मध्यपूर्वका अन्य मुलुकहरूभन्दा यूएई विभिन्न किसिमले अब्बल मानिन्छ। खुल्ला बजार अर्थतन्त्र अँगालेको यूएईमा सबैभन्दा बढी भारतीयहरू व्यापार व्यवसायमा जमेका छन्। स्थानीय र अन्तर्राष्ट्रिय कम्पनीका माथिल्लो पदहरूमा भारतीय नै रहेका छन्। अरबी भाषापछि सबैभन्दा बढी बोलिने भाषा पनि हिन्दी छ। अस्पतालका नर्सदेखि डाक्टरसम्म भारतीय छन्। शिक्षकदेखि वकिलसम्म भारतीय नागरिक। श्रमिकदेखि ठूलाठूला महल ठड्याउने इन्जिनियरसम्म भारतले उपलब्ध गराएको छ। रियल स्टेटका लगानीकर्तादेखि बनेको घर किन्ने पनि भारतीय। यूएईको रियल स्टेट बजारको ठूलो हिस्सा भारतीय नागरिकले ओगटेका छन्। यूएईको आर्थिक प्रगतिको फड्कोमा भारतीयहरूको योगदान अतुलनीय छ। त्यसो त यूएईलगायतका मध्यपूर्वी देशहरूमा खुलेका किराना पसल र सैलुनदेखि रियलस्टेट, कार्यालयका सहयोगीदेखि सीईओसम्म भारतीय छन्। जनस्तरदेखिको दर्बिलो सम्बन्धको उदाहरण योभन्दा अरू के नै चाहियो र ! भारतीयहरूले सन् २०२२ मा यूएईमा ४ बिलियन डलरको घरसम्पत्ति किनेका थिए। सन् २०१५ देखि सन् २०२२ को ७ वर्षको अवधिमा दुबईको घरजग्गामा ८४ बिलियन दिर्हाम लगानी भारतीयहरूको थियो। सन् १९७० मा १८० मिलियन डलर रहेको यूएई र भारतको व्यापार २०१९ मा आइपुग्दा ६० बिलियन डलर र आगामी २०२७ सम्म १०० बिलियन डलर पुग्ने अनुमान गरिएको छ। यूएईको लागि भारत दोस्रो ठूलो व्यापारिक साझेदार मुलुक हो भने भारतको लागि यूएई तेस्रो ठूलो व्यापारिक साझेदार मुलुक हो। यूएईले गत २० वर्षमा ११ बिलियन डलर भारतमा लगानी गरेको छ भने अहिलेसम्म भारतका विभिन्न सहरहरूमा यूएईको २० बिलियन डलर हाराहारीमा लगानी रहेको अनुमान छ। आर्थिक रूपले यूएई मध्यपूर्वको तेस्रो बलियो मुलुक पनि हो। सन् २०२३ मा यसको कुल गार्हस्थ्य उत्पादन ५ सय १० बिलियन डलर रहेको छ। तेल उत्पादनको हिसाबले संसारको ६ प्रतिशत हिस्सा ओगटेको छ। र, सातौं ठूलो प्राकृतिक ग्याँसको भण्डारण रहेको मुलुक पनि हो। त्यसैले पनि प्रधानमन्त्री मोदी पटकपटक यूएईको भ्रमणमा आउने गर्छन्। सन् २०१४ मा प्रधानमन्त्रीको रूपमा उदय भएपछिको मोदीको यो सातौं भ्रमण हो। त्यसकारण पनि प्रधानमन्त्री मोदीले यूएईका राष्ट्रपति शेख मोहम्मद बिन जायदसँगको भेटवार्तालाई रणनीतिक वार्ताको संज्ञा दिए। मोदीको धर्म कूटनीति भारतीय लोकसभाको निर्वाचन आगामी चार महिना अर्थात् जुनसम्ममा हुनेछ। यद्यपि निर्वाचन आयोगले अप्रिल र मे महिनामा निर्वाचन सम्पन्न गर्ने गरी मार्चको पहिलो हप्ता मिति घोषणा गर्ने अपेक्षा गरिएको छ। प्रधानमन्त्री मोदीको दोस्रो कार्यकाल यही वर्षको जुन महिनामा सकिँदैछ। निर्वाचनले मोदीलाई तेस्रो पटक निर्वाचित हुने भारतको दुर्लभ प्रधानमन्त्री बनाउने अनुमान गरिन्छ। प्रधानमन्त्री मोदीले गत महिना भारतको पवित्र सहर अयोध्यामा राम जन्मभूमि मन्दिरको भव्य उद्घाटन गरे। आज नयाँ समयचक्रको सुरुवात हो, मोदीले नयाँ मन्दिरमा सम्बोधन गर्दै भने, शताब्दीको पर्खाइपछि हाम्रो राम आयो। सन् १९९२ मा बाबरी मस्जिद भत्काएको स्थानमा बनेको राम मन्दिरले उनलाई र उनको हिन्दु राष्ट्रवादी भारतीय जनता पार्टी (बीजेपी) लाई सन् २०१४ मा सत्तामा पुयाउन मद्दत गर्ने मतदाताहरूलाई लामो समयदेखिको वाचा पूरा गयो। यही वाचाले प्रधानमन्त्री मोदीलाई अब भारतीय राजनीतिमा दुर्लभ मानिने गरी तेस्रो पटकको प्रधानमन्त्री निर्वाचित हुन अर्को बाटो खुल्दैछ।"
जनश्रमदानबाटै बन्यो ३ करोड लागतको गुम्बा,"सिन्धुपाल्चोक : सिन्धुपाल्चोकको पाँचपोखरी थाङ्पाल गाउँपालिका २ बरुवामा जनश्रमदानबाट ३ करोड लागतको गुम्बा निर्माण गरिएको छ। सात सय वर्ष पुरानो शंक क्षेलिङ गुम्बा भूकम्पले भत्काएपछि जनश्रमदानबाट २०७७ सालबाट निर्माण सुरु गरिएको गुम्बा निर्माण समितिका अध्यक्ष सत्यमान तामाङले बताए। निर्माण कार्य सकिएको छ। अब मूर्ति स्थापना, रङ, बुट्टा भर्नेलगायतका काम बाँकी छ, तामाङले भने। ४८ घर गुठी रहेको गुम्बा एक रोपनी जग्गामा निर्माण भएको हो। बौद्ध धर्मअनुसारका हरेक संस्कार गर्न बौद्धमार्गीलाई लक्षित गर्दै गुम्बा निर्माण सुरु गरिएको समितिले जनाएको छ। गुम्बा निर्माणमा देश विदेशमा रहेका दाताबाट प्राप्त भएको सहयोग र जनश्रमदानबाट निर्माण कार्यलाई जारी राखिएको समितिले जनाएको छ। राष्ट्रिय पुनर्निर्माण प्राधिकरणको गुम्बा निर्माण गर्नुपर्ने सूचीमा शंक क्षेलिङ गुम्बा रहे पनि अहिलेसम्म कुनै निकायबाट सहयोग नपाएको स्थानीयले बताएका छन्। अहिलेसम्म जनश्रमदानबाट निर्माण गरियो, स्थानीय कर्म वाङ्जेनले भने, १ सय ६७ दिनसम्म श्रमदानमा सहभागी भयौं। अबका दिनमा बाँकी काम सम्पन्न गर्न सरकारी निकायहरूलाई भनिरहेका छौं। ५० लाख रुपैयाँ कोषमा भएको रकमबाट निर्माण सुरु गरिएको हो। गुम्बा निर्माणमा जनश्रमदानबाट ३० लाख, पाँचपोखरी थाङ्पाल गाउँपालिकाबाट ३० लाख र गुठीयारलगायत आफन्तबाट उठेको करिब ७० लाख रुपैयाँ हालसम्म खर्च भएको समितिका अध्यक्ष तामाङले जानकारी दिए। पटकपटक संघ र प्रदेश सरकारलाई गुम्बाको बारेमा ध्यानाकर्षण गराउँदासमेत कुनै पनि सहयोग प्राप्त नभएको स्थानीय ग्याल्जेन स्याङ्बोले भने। सरकारले वास्ता नगरेपछि समुदाय आफैंले गुम्बा निर्माणको काम अगाडि बढाएका हौं, उनले भने, अहिले श्रमदानबाट पनि यति धेरै काम हुने रहेछ भन्ने सन्देश दिन सकिएको छ। भूकम्पले गुम्बा भत्काएको र आसपासमा अर्को गुम्बा नभएका कारण स्थानीयलाई पूजा गर्न निकै कठिन भएको प्रमुख लामा छेवाङ ग्याल्बो लामाले बताए। वर्षामा पानी पर्ने, हिउँदमा हावा चल्ने, खुल्ला ठाउँमा पूजा गर्नुपर्दा धेरै समस्या हुने गरेको थियो, उनले भने, हाम्रो समुदायमा मर्दापर्दा हरेक काम गुम्बामा नै हुन्छ। अहिले गुम्बा निर्माणले तीव्रता लिएसँगै यी समस्या समाधान हुने आशा छ। पाँचपोखरीमा ४१ वटा गुम्बा पुनर्निर्माण गर्नुपर्ने पाँचपोखरी गाउँपालिकाका अध्यक्ष टासी लामाले बताए। ४१ वटा गुम्बा निर्माण गर्नुपर्नेछ, बल्ल ५६ वटा बन्यो अरु पनि क्रमशः बनाउने योजना छ, उनले भने, गाउँपालिकाको आन्तरिक स्रोत अत्यन्तै न्यून रहेकाले पनि गुम्बा, मठमन्दिरलगायतका क्षेत्रमा उल्लेख्य प्रगति गर्न सकिएको छैन। बौद्ध धर्मावलम्बीहरूको विवाह, व्रतबन्धलगायतका पुनित कार्यहरू गुम्बामा आयोजना गरिन्छ। पुनर्निर्माणमा ढिलाइ हुँदा यो समुदायलाई आफ्नो रीतिरिवाज पूरा गर्न समस्या परिरहेको उनले बताए।"
मौद्रिक नीतिमा सेयर धितो कर्जाको सुरुवात,"हालसम्म जारी भएका २२ वटा मौद्रिक नीतिले सेयर धितो कर्जाको सम्बन्धमा के कस्तो व्यवस्था गर्दै आएको छ, पाँच वर्षको अन्तराललाई एक खण्ड मानी यस आलेखमा संक्षेप चर्चा गरिएको छ। नेपाल राष्ट्र बैंक ऐन, २०५८ जारी भएपछि मौद्रिक नीति सार्वजनिक हुन थालेको हो। आर्थिक वर्ष (आव) २०५९०६० मा पहिलोपटक मौद्रिक नीति सार्वजनिक भएको थियो। आव २०५९०६० र २०६००६१ गरी दुई वर्ष वार्षिक रूपमा, आव २०६१०६२ देखि अर्धवार्षिक र आव २०७३०७४ देखि त्रैमासिक समीक्षा सावर्जनिक हुँदै आएको छ। यसै सिलसिलामा नेपाल राष्ट्र बैंकले आर्थिक वर्ष (आव) २०८००८१ को मौद्रिक नीतिको दोस्रो त्रैमासिक समीक्षा सार्वजनिक गरेको छ। मौद्रिक नीतिले मुद्राको प्रबन्ध गर्छ। सरकारले हरेक वर्ष सार्वजनिक गर्ने अर्थ नीति (बजेट) ले परिलक्षित गरेका योजना र कार्यक्रम सञ्चालनका लागि मुद्राको व्यवस्थापन गर्ने काम मौद्रिक नीतिले गर्छ। मौद्रिक नीति मुद्रा आपूर्तिलाई नियमन गर्न उपयोग हुने उपकरण वा साधन हो। मौद्रिक नीतिले कर्जा प्रवाह गरिने क्षेत्रमा तल्लो वा माथिल्लो सीमा पनि लगाउँछ। सेयर बजारसँग पनि यसको कुनै न कुनै रूपमा सम्बन्ध हुन्छ। हालसम्म जारी भएका २२ वटा मौद्रिक नीतिले सेयर धितो कर्जाको सम्बन्धमा के कस्तो व्यवस्था गर्दै आएको छ, पाँच वर्षको अन्तराललाई एक खण्ड मानी यस आलेखमा संक्षेपमा चर्चा गरिन्छ। पहिलो पाँच वर्ष पहिलो पाँच वर्षअन्तर्गत पहिलो मौद्रिक नीति, २०५९०६० देखि २०६३०६४ सम्मको अवधि लिइएको छ। आव २०५९०६० मा नेपाल राष्ट्र बैंकको निर्देशनविपरीत बैंक तथा वित्तीय संस्थाबाट सर्वसाधारण निक्षेपकर्ता र सेयरधनीको हितविपरीत काम हुन गएको पाइएमा नेपाल राष्ट्र बैंकले आवश्यक हस्तक्षेप गर्न पनि पछि पर्ने छैन भन्ने बाहेक सेयर धितो कर्जा वा सेयर बजार को विषयमा केही उल्लेख गरिएको पाइन्न। आव २०६०६१ को मौद्रिक नीतिमा (१) सेयरको मूल्यगत कारोबारमा ह्रास आएको, (२) बजार पुँजीकरण र संख्यात्मक कारोबार एवं सूचीकृत कम्पनीहरूको संख्या तथा रकमजस्ता परिसूचकमा वृद्धि भएको, (३) नेप्से परिसूचकमा केही कमी भए तापनि अन्य परिसूचकमा मिश्रित परिणाम देखिनुमा नेपाल राष्ट्र बैंकद्वारा बैंक तथा वित्तीय संस्थालाई चुक्ता पुँजी वृद्धि गर्न दिइएको निर्देशन र (४) नयाँ विकास बैंक र केही वित्त (फाइनान्स) कम्पनी क्रमशः सूचीकृत हुँदै जानु र सूचीकृत कम्पनीको कुल चुक्ता पुँजी पनि वृद्धि हुनु हो भनेर सेयर बजारको विषयमा उल्लेख छ। यस वर्ष पनि सेयर धितो कर्जाको बारेमा केही उल्लेख छैन। आव २०६१०६२ को मौद्रिक नीतिमा सेयर बजारको बारेमा केही पनि उल्लेख गरेको भेटिन्न। आव २०६२०६३ को मौद्रिक नीतिमा सूचीकृत कम्पनीको संख्या १ सय १४ बाट बढेर १ सय २५ वटा पुगेको र सेयर बजारको पुँजीकरण पनि बढेर ६१ अर्ब पुगेको उल्लेख गरिएको छ। आव २०६३०६४ को मौद्रिक नीतिमा पनि सेयर बजार र सेयर धितो कर्जाको विषयमा केही उल्लेख छैन। दोस्रो पाँच वर्ष दोस्रो पाँच वर्षअन्तर्गत २०६४०६५ देखि २०६८०६९ सम्मको अवधिलाई लिइएको छ। आव २०६४०६५ को मौद्रिक नीतिमा नेपालको सेयर बजारमा विस्तार आएको उल्लेख गर्दै नेप्से सूचांक बढेर ६ सय ८४ बिन्दुमा पुगेको उल्लेख छ। यसो हुनुमा वित्तीय संस्थाको वित्तीय स्वास्थ्यमा सुधार, मौद्रिक तरलतामा विस्तार तथा न्यून ब्याजदरको स्थिति र वैकल्पिक लगानीको अभावका कारण सेयर बजार बढेको हो भनिएको छ। त्यस्तै, समग्र आर्थिक गतिविधिमा विस्तार नआई सेयरको मूल्यमा मात्र अत्यधिक वृद्धि हुने यस्तो प्रवृत्तिले भविष्यमा सेयर बजारमा गतिरोध ल्याउन सक्ने पनि हुन्छ। सेयरको मूल्य वृद्धिले फोका (बबल) को रूपधारण गर्यो र सो फुट्न गएमा अर्थतन्त्रमा नकारात्मक स्थिति उत्पन्न हुन सक्छ। बैंक (केन्द्रीय बैंक), वस्तु तथा सेवाको मूल्यवृद्धिका साथै सम्पत्ति मूल्य वृद्धिप्रति पनि सचेत रहँदै आएको छ। मौद्रिक नीतिमा उल्लेख गरिएको छ। आव २०६५०६६ को मौद्रिक नीतिमा पहिलोपटक सेयर धितो कर्जाको उल्लेख भएको देखिन्छ। २०६४ पुस २ गते नेप्से सूचकांक १ हजार ६४ बिन्दुसम्म र बजार पुँजीकरण ३ खर्ब ३५ अर्ब रुपैयाँ पुगेको थियो। सेयर धितो कर्जामा सीमा लगाउने सम्भवतः पहिलो नीतिमा सेयर बजारमा ठूलो उतारचढाव आउन नदिने उद्देश्यले यस बैंकले सेयरको धितोमा प्रवाह हुने बैंक कर्जामा हस्तक्षेप गरी पछिल्लो १ सय ८० कार्य दिनको अन्तिम मूल्यको औसत सेयर मूल्यको ५० प्रतिशतभन्दा बढी बैंक कर्जा प्रवाह गर्न नपाइने निर्देशन जारी गरिसकेको छ। यो नीतिगत व्यवस्थापश्चात् सेयरको दोस्रो बजार कारोबारमा स्थायित्व कायम हुन गई क्रमिक विस्तार भइरहेको छ भन्ने उल्लेख छ। २०६४ असोजदेखि सेयरको धितोमा प्रवाह हुने कर्जाको सीमा तोक्न थालेको भए पनि मौद्रिक नीतिमै उल्लेख गरिएको चाहिँ आव २०६५०६६ मा हो। यसै वर्षदेखि वाणिज्य बैंकले सहायक कम्पनीको रूपमा लघुवित्त कम्पनी खोल्ने पाउने बाटो खोलेको थियो। आव २०६६६७ को मौद्रिक नीतिमा देशको कमजोर शान्ति सुरक्षा स्थितिका कारण लगानीको वातावरण नबनेको, राजनैतिक संक्रमण बढ्दै गएकोले लगानीकर्तामा निराशा छाएको, नयाँ प्राथमिक सेयर निष्कासनबाट सेयरको आपूर्ति पनि बढेको कारण सेयर बजारमा केही शिथिलता आई नेप्से परिसूचकमा गिरावट आएको उल्लेख छ। त्यस्तै, आव २०६५०६६ मा मार्जिन कर्जा प्रवाह गर्दा लिइएको सेयरको धितो रकम कर्जा रकमभन्दा कम हुन गएमा २१ दिनभित्र थप धितो माग गर्नुपर्ने व्यवस्था गरेको र यसले अवाञ्छित मार्जिन कर्जाको नियन्त्रण गरी बैंक तथा वित्तीय संस्थाको कर्जालाई जोखिमबाट बचाएको उल्लेख छ। आव २०६७०६८ को मौद्रिक नीतिमा पनि सेयर बजार शिथिल रहेको उल्लेख गरिएको छ। २०६७ असार मसान्तमा नेप्से सूचकांक ४ सय ७७ बिन्दुमा झरेको थियो। यसो हुनुमा लगानीकर्ताको आत्मविश्वासमा कमी आएको, घरजग्गातर्फ लगानी बढेको, वाणिज्य बैंकले चुक्ता पुँजी तोकिएको स्तरमा पुर्याउन हकप्रद तथा बोनस सेयर जारी गरी सेयर संख्यामा वृद्धि गरेको, सेयरको धितोमा जाने मार्जिन कर्जामा कडाइ गरिएको र पुँजीगत लाभको सम्भावना घट्दै गएकोले नेप्से परिसूचकमा गिरावट आएको उल्लेख छ। त्यस्तै, सेयर बजारमा देखिएको शिथिलतालाई दृष्टिगत गरी आर्थिक वर्ष २०६६०६७ मा यस बैंकले मार्जिन प्रकृतिको कर्जा नवीकरण तथा मार्जिन कलसम्बन्धी व्यवस्थालाई केही खुकुलो बनाएको उल्लेख छ। यसै वर्षको मौद्रिक नीतिमा सेयर धितोसम्बन्धी कर्जालाई परिवर्तन गर्दै १ सय ८० दिनको औसत सेयर मूल्य वा पछिल्लो बजार मूल्य जुन कम छ, सोको ५० प्रतिशतसम्म कर्जा प्रवाह गर्न पाउने व्यवस्था रहेकोमा सेयर बजार र कर्जाको विद्यमान अवस्थासमेतलाई दृष्टिगत गर्दै सो सीमामा वृद्धि गरी ६० प्रतिशतसम्म कर्जा प्रवाह गर्न सक्ने व्यवस्था गरिएको थियो। आव २०६८०६९ को मौद्रिक नीतिमा पनि सेयर कारोबारमा सुस्तता आएको कारण निक्षेपको वृद्धिमा शिथिलता आएकोले बंैकिङ क्षेत्रको तरलतामा अपेक्षाकृत विस्तार हुन नसकेको उल्लेख छ। यस्तो हुँदा पनि बैंक तथा वित्तीय संस्थाहरूको खराब कर्जा अनुपातमा सिमान्त मात्र वृद्धि भएको थियो। सेयरको धितोमा प्रवाह हुने मार्जिन प्रकृतिको कर्जामा बैंक तथा वित्तीय संस्था आफैंले कर्जामा हुने जोखिम न्यूनीकरण गरी आवश्यक मार्जिन कायम गरेर कर्जा प्रवाह गर्न सक्ने व्यवस्थासमेत गरिसकिएको उल्लेख गरिएको छ। सेयर बजारमा सुस्तता आउनुको कारणको रूपमा लगानीकर्ताको आत्मविश्वास सुदृढ हुन नसकेको, वाणिज्य बैंकहरूले चुक्ता पुँजी तोकिएको स्तरमा पुर्याउन हकप्रद तथा बोनस सेयर जारी गरेको, सेयर संख्यामा वृद्धि भएको तथा तरलता समस्यासमेतले गर्दा नेप्से परिसूचकमा गिरावट आएको भनिएको छ। सेयर बजारमा देखिएको शिथिलतालाई दृष्टिगत गरी आर्थिक वर्ष २०६७०६८ मा मार्जिन प्रकृतिको कर्जा नवीकरण तथा मार्जिन कलसम्बन्धी व्यवस्थालाई समेत लचिलो बनाएको पनि उल्लेख छ। यसै वर्षको मौद्रिक नीतिमा नेपाल धितोपत्र बोर्डसँग आवश्यक समन्वयमार्फत म्युचुअल फन्ड कारोबार गर्न वाणिज्य बैंकलाई प्रोत्साहन गरिने उल्लेख गरिएको थियो। १० वर्षको यो अवधिमा नेपाल राष्ट्र बैंकले सेयर धितो कर्जा र सेयर धितोमा कर्जा प्रवाह गर्दा मूल्यांकन कसरी गर्ने भन्ने सुरुआत गरेको छ। यो १० वर्षको अवधिमा सेयर बजारमा पुँजी वृद्धिकै कारण शिथिलता देखिएको केन्द्रीय बैंकको स्वीकारोक्ति देखिन्छ। पुँजी वृद्धि कति समस्या बनेको रहेछ भन्ने कुरा वर्तमान समय मात्र हैन, २०६० देखि २०७० सम्म पनि देखिएको रहेछ। नेपालका नियामक निकायले पुँजी बढाउने निर्देशन दिनेबाहेक रचनात्मक कार्य गरेका रहेनछन् भन्ने दृष्टान्त योभन्दा धेरै खोजिरहनु पर्दैन। मौद्रिक नीति सार्वजनिक हुन थालेदेखिको १० वर्षे अवधिमा सेयर धितो कर्जाको सम्बन्धमा नीतिगत व्यवस्था र म्युचुअल फन्ड सञ्चालनको लागि बाटो खुला गरेर नयाँ आयाम सुरुआत गरिएको सुखद समय रहेछ भन्ने निष्कर्षमा पुग्न सकिन्छ। (दाहाल, कर्पोरेट र धितोपत्र कानुनका अध्येताअधिवक्ता हुन्।)"
कान्तिपुर सहकारी समस्याग्रस्त,"काठमाडौं : सरकारले कान्तिपुर बचत तथा ऋण सहकारीलाई समस्याग्रस्त घोषणा गरेको छ। भूमि व्यवस्था तथा सहकारी मन्त्रिस्तरीय निर्णयले कान्तिपुर सहकारीलाई समस्याग्रस्त घोषणा गरेको हो। सहकारी विभागले सो सहकारीलाई समस्याग्रस्त घोषणा गर्न माघ २९ मा सिफारिस गरेको थियो। सहकारी विभागको नियमन क्षेत्रभित्र पर्ने कान्तिपुरले सहकारी ऐन, नियम, मूल्य मान्यताविपरीत कार्य गरी बचतकर्ता सदस्यको बचत रकम फिर्ता नगरेकाले सहकारी विभागको सिफारिसमा मन्त्रालयले समस्याग्रस्त घोषणा गरेको हो। सहकारी ऐन, २०७४ को दफा १०४ को उपदफा (१) को खण्ड (क) देखि (च) सम्मको अवस्था विद्यमान रहेको देखिएकाले सहकारी विभागका रजिस्ट्रारको सिफारिसमा सोही ऐनको दफा १०४ को उपदफा (२) बमोजिम उक्त सहकारी संस्थालाई समस्याग्रस्त घोषणा गरी सहकारी संस्थाको सम्पत्ति व्यवस्थापन र दायित्व भुक्तानीसम्बन्धी कार्य गर्न समस्याग्रस्त सहकारी व्यवस्थापन समितिमा पठाइएको छ, मन्त्रालयले जारी गरेको विज्ञप्तिमा छ। काठमाडौंकै पुरानो र धेरै बचतकर्ता भएकामध्येको एक कान्तिपुर सहकारीले शाखा तथा सेवा केन्द्र गरी कुल १८ स्थानबाट सेवा दिइरहेको थियो। गत असारको तथ्यांकअनुसार सहकारीमा करिब सात हजार बचतकर्ताको ६ अर्ब १३ करोड रुपैयाँ बचत छ। कान्तिपुरले सहकारी विभागमा बुझाएको विवरण अनुसार सेयर पुँजी करिब ४० करोड र ऋण लगानी ६ अर्ब २२ करोड रुपैयाँ छ। मन्त्रालयले समस्याग्रस्त घोषणा गरेर सहकारी व्यवस्थापन समितिमा पठाएपछि सम्पत्ति र दायित्वको विवरण यकिन गर्ने काम हुने जनाइएको छ। कान्तिपुर सहकारीका अध्यक्ष हिमालयविक्रम मल्ल ठकुरी पक्राउ परेका छन्। प्रहरी वृत्त बानेश्वरले ठकुरीलाई ठगी गरेको आरोपमा पक्राउ गरेको हो। जिल्ला अदालत काठमाडौंले जारी गरेको पक्राउ पुर्जीका आधारमा ठकुरी प्रहरी नियन्त्रणमा आएका हुन्। अदालतले उनीसहित ६ जनाविरुद्ध पक्राउ पुर्जी जारी गरेको छ।"
