शीर्षक,विवरण
कर्णालीका महिलाको कहर,"मातृमृत्यु दर शिशु मृत्युदर कम नगराइकन केवल सडक, बिजुली, खानेपानीजस्ता पूर्वाधारमात्रै विकास ठान्नु ठूलो भूल हो। भूगोलले कर्णालीलाई यसै विकट बनाएको छ। त्यसमाथि राज्यको नजरमा परेको छैन। मुलुकका हकमा कर्णालीको नागरिक हुनुकै दुःख अनेक छन्। त्यसमाथि महिला हुनुका कष्ट अति छन्। यातायातका साधन छैनन्। भएका बाटाघाटा भरपर्दा छैनन्। गाडी गुड्ने भनेका सडक पनि मात्रै भर्खरभर्खर खनिखोस्रिएका मात्रै छन्। शिक्षा र स्वास्थ्यको पहुँच दुर्लभ छ। सामान्य ज्वरोखोकीकै उपचार मुस्किल हुने यो ठाउँमा गर्भवती र सुत्केरीका लागि भरपर्दा स्वास्थ्यसंस्था गाउँघरतिर खोलिएकै छैनन्। त्यसैले त सुत्केरी हुन नसकेर बर्सेनि दर्जनौं महिलाले ज्यान गुमाउँछन् कर्णालीमा। गएका पाँच वर्षमा मात्रै कर्णाली प्रदेशका विभिन्न जिल्लामा गरी ९० जना गर्भवती, सुत्केरीले ज्यान गुमाए। बच्चा जन्माउन नसक्नु र जन्माइसके पनि अत्यधिक रक्तस्रावका कारण ती महिलाको मृत्यु भएको हो। घरमै बच्चा जन्माउनुपर्ने बाध्यता र कतिपयको अचेतना पनि त्यसको कारण हो। प्रसूति व्यथा लाग्यो र स्वास्थ्य संस्था लैजान पर्यो भने पनि त्यस्ता संस्थामा उपकरण र मानव संसाधन हुँदैनन्। कतिपयले बाटोमै ज्यान गुमाउँछन्। स्वास्थ्यसंस्थामा सुत्केरी हुनेलाई सरकारले प्रोत्साहन पनि दिन्छ। तर, पहिलो त त्यस्ता संस्था साधनस्रोत सम्पन्न हुनुपर्यो र अर्काे सचेतना पनि फैलाउनुपर्यो। दुवै कुरामा सरकार या राज्य चुकेको छ। यस्ता संवेदनशील विषयमा स्थानीय सरकार नै बढी तात्दा मातृमृत्युदर कम हुन सक्थ्यो। कर्णालीसहित दुर्गम क्षेत्रलाई लक्ष्य गरी संघ सरकारले सुत्केरी वा जोखिमका गर्भवतीलाई हेलिकोप्टरबाट निःशुल्क उद्धार गर्ने कार्यक्रम पनि नचलाएको होइन। त्यही कार्यक्रमले दर्जनौंको ज्यान जोगाएको पनि छ। त्यति मात्रै उपाय पर्याप्त भएन भन्ने चाहिँ तथ्यांकले नै देखाउँछ। सरकारले समृद्धि र सुखको नारा घन्काइरहँदा सुत्केरी हुन नसकेर महिलाको ज्यान जानु भनेको लाजमर्दाे कुरा हो। महिलाको ज्यान जोगाउने स्वास्थ्यका कार्यक्रम र अभियान चलाएर कर्णालीका मात्रै होइन, देशको कुनै पनि कुना कन्दराका महिलाको ज्यान बचाउनु राज्यको दायित्व हो। मातृमृत्यु दर शिशु मृत्युदर कम नगराइकन केवल सडक, बिजुली, खानेपानीजस्ता पूर्वाधारमात्रै विकास ठान्नु ठूलो भूल हो।"
भूकम्पपीडितले पाएनन् सिटामोल पनि,"जाजरकोट : जाजरकोटको जुनीचाँदे गाउँपालिका५गर्खाकोटकी मनीषा रावत एक महिनाकी सुत्केरी हुन्। भूकम्पपछि त्रिपालको बसाइँका कारण रुघाखोकी, टाउको दुख्ने र पखाला लाग्ने समस्या भएपछि उनी स्थानीय प्राथमिक स्वास्थ्य केन्द्र गइन्। त्यहाँ उनले निःशुल्क रूपमा पाइने जीवनजल र सिटामोलसमेत पाइनन्। औषधि नपाउँदा उनी रित्तो हात फर्कन बाध्य भइन्। उनीजस्तै चिसोले धेरैलाई बिरामी पारेका बेला स्वास्थ्य संस्थामा औषधि अभाव हुँदा स्थानीयलाई निकै समस्या परेको छ। लामो समय बितिसक्दा पनि औषधिको आपूर्ति हुन सकेको छैन। भूकम्पपछि त्रिपालमा बस्दै आएका जुनीचाँदे गाउँपालिकाका बासिन्दा बिरामी भएर स्वास्थ्य संस्था जाँदा पनि औषधि पाउन नसक्दा निराश बन्ने गरेका छन्। चिसोले रुघाखोकी, निमोनिया, पखाला, टाउको दुख्ने, ज्वरो आउनेलगायतका समस्या लिएर बिरामीहरू स्वास्थ्य संस्था पुगे पनि औषधि नहुँदा रित्तो हात फर्कन बाध्य भएको जुनीचाँदे८ का तीर्थबहादुर बस्नेतले बताए। स्वास्थ्य संस्थामा निःशुल्क पाइने सिटामोल र जीवनजलजस्ता औषधि पनि नपाएको उनले बताए। जुनीचाँदेका ११ वटै स्वास्थ्य संस्थामा बिगत ६ महिनादेखि छैन। साउनयता पालिकाले औषधि खरिद गरेको छैन भने संघ र प्रदेश सरकारले पनि औषधि पठाएका छैनन्। औषधि अभावमा उपचार सेवा प्रभावित भएको स्वास्थ्यकर्मीले बताउने गरेका छन्। चिसोका कारण श्वासप्रश्वाससम्बन्धी समस्या बढ्न थाले पनि औषधि नहुँदा उपचारमा समस्या परेको प्राथमिक स्वास्थ्य केन्द्र गर्खाकोटका अनमी सरस्वती शाहीले बताइन्। स्वास्थ्य संस्थामा सिटामोलसमेत छैन। बिरामीले निःशुल्क पाउने औषधिसमेत नहुँदा उनीहरू रित्तोहात फर्किन बाध्य छन्, उनले भनिन्, चिसोले गर्दा बिरामीको संख्या बढ्न थाले पनि सम्बन्धित निकायले सुनुवाइ नै गर्दैनन्। चिसोले सुत्केरी महिला, बालबालिका र वृद्धवृद्धा धेरै प्रभावित भएको जुनीचाँदे गाउँपालिका१ बड्कुले स्वास्थ्यचौकीमा कार्यरत अनमी विष्णुकुमारी शाहीले बताइन्। गाउँपालिकामा औषधि माग गर्दा पनि नपाएको उनले गुनासो गरिन्। स्वास्थ्य संस्था औषधिविहीन हुँदा पनि तीनै तहका सरकार कानमा तेल हालेर बसेका छन्। स्वास्थ्य तथा जनसंख्या मन्त्रालय र प्रदेशको सामाजिक विकास मन्त्रालयले खरिद गरेको औषधि स्वास्थ्य सेवा कार्यालयमार्फत पालिकामा पठाइने, पालिका आफैंले खरिद गर्ने र त्यसपछि स्वास्थ्य संस्थामा पठाउने प्रक्रिया छ। तर, महिनौं बितिसक्दा पनि औषधि आपूर्ति गर्न कुनै पनि निकाय जिम्मेवार बन्न सकेका छैनन्। स्वास्थ्य सेवा कार्यालय जाजरकोटका प्रमुख डा प्रतीक्षा भारतीले केही समय अघि जिल्लामा औषधि पठाइएको बताइन्। उक्त औषधि दुई साता पनि नपुगेको जुनीचाँदेका निमित्त प्रमुख प्रशासकीय अधिकृत बलबहादुर शाहीले बताए। लामो समयदेखि औषधि अभाव छ। जिल्ला स्वास्थ्यबाट आएको औषधि हात्तीको मुखमा जिरा भएको छ, प्रशासकीय अधिकृत शाहीले भने। गाउँपालिकाले २० लाखको टेन्डर आह्वान गरेकोमा सुर्खेतस्थित आरडी मेडिसिनले घटाघटमा ७ लाख ७७ हजार ४ सय ७६ रुपैयाँमा टेन्डर हाले पनि सम्झौता भएको छैन। ३ गुणाभन्दा बढी रकम घटेर टेन्डर पारेकाले औषधि आपूर्ति गर्नेमा आशंका गरिएको छ। उक्त फर्मलाई सम्झौता गर्न बोलाएका छौं। धेरै घटेर टेन्डर हालेकाले हामीलाई पनि औषधि आपूर्ति हुनेमा शंका छ, प्रशासकीय अधिकृत शाहीले भने। जुनीचाँदे सदरमुकाम खलंगाबाट सबैभन्दा दुर्गम स्थानको पालिका हो। यहाँ अत्याधिक चिसो हुन्छ। जुम्ला, कालीकोट र दैलेखसँग सीमाना जोडिएको यो पालिकाका विभिन्न वडाहरूमा पुग्न यातायातको असुविधा छ। निःशुल्क पाइने औषधि नपाउँदा बिरामी उपचारका लागि आउन छोडेको प्राथमिक स्वास्थ्य केन्द्र गर्खाकोटका इन्चार्ज विनोदकुमार बुढाले बताए। ६ महिनादेखि स्वास्थ्य संस्थामा औषधि छैन। पटकपटक माग गर्दा पनि सुनुवाइ भएन, उनले भने, चिसोका बिरामी बढेका बढ्यै छन्। उनीहरूलाई दिन सामान्य खालका औषधिसमेत छैनन्। स्वास्थ्य सेवा कार्यालय जाजरकोटले दुई साताअघि केही औषधि पठाएको थियो। त्यसले केही दिन काम चलायौं। आवश्यकताअनुसार औषधि आपूर्ति नहुँदा उपचारमा समस्या परिरहेको छ। चिसोकै कारण जाजरकोटमा तीन दर्जन मानिसको ज्यान गइसकेको छ।"
पीडितलाई थप पीडा नहोस्,"द्वन्द्वपीडितलाई न्याय दिने, पीडकलाई दण्डसजाय गर्ने र मुलुकमा फेरि द्वन्द्व हुन नदिने अवसर राज्यसामु आएको छ। यी विषय बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐनमा संशोधनसम्बन्धी विधेयकले सम्बोधन गर्नुपर्ने जरुरी छ। १ न्यायमा दाउपेच किन ? २ कानुन पीडित केन्द्रित बनाऔंसरकार र शीर्ष नेताहरूको उधारो प्रतिबद्धताबाट पीडित समुदाय वाक्कदिक्क भएका छन्। पीडित केन्द्रित संक्रमणकालीन न्याय प्रक्रियाबारे राजनीतिक दल स्पष्ट हुनुपर्छ। सबैले पीडित केन्द्रित भएर संक्रमणकालीन न्याय निष्कर्षमा पुर्याउनुपर्छ। ३पीडकलाई उन्मुक्ति नदिऊँ पीडितलाई कसरी न्याय दिनेमा चिन्तन गरौं। पीडकलाई कसरी चोख्याउने भन्ने कोणबाट बहस भएको देखिन्छ। पीडकलाई उन्मुक्ति दिने प्रपञ्चले पीडितको घाउमा मल्हम होइन, नुनखुर्सानी छरे झैं हुन्छ। ४ स्पष्ट मार्गचित्र बनाऔं संक्रमणकालीन न्यायको समाधानका लागि राजनीतिक दल एवं सरोकारवालाको फरकफरक बुझाई छ। संक्रमणकालीन न्याय निष्कर्षमा पुर्याउने स्पष्ट मार्गचित्र बनाऔं। ५ सर्वोच्चका आदेशको पालना गरौं अन्तर्राष्ट्रिय मानवीय कानुनको पालना गरौं। द्वन्द्वकालीन घटनाका सन्दर्भमा सर्वोच्च अदालतको आदेश, फैसला भएका छन्। यसको समेत पालना र कार्यान्वयन गरौं। पीडितजनले छिटो ऐन पारित गर्न र न्याय दिन आग्रह गर्नु स्वाभाविक हो। तर, छिटो गर भन्नुको अर्थ जेसुकै गर भन्ने अपव्याख्या गर्नु आपत्तिजनक छ। सबै सरोकारवालाहरूले स्विकार र सहकार्य गर्न सक्ने हुनुपर्छ। (अधिकारी, द्वन्द्वपीडित साझा चौतारीका संस्थापक अध्यक्ष हुन्।)"
"संक्रमणकालीन न्याय, चार मुद्दामा गलफती","काठमाडौं : बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐनमा संशोधनसम्बन्धी विधेयकलाई मसिनो गरी छलफल गर्न र सहमति जुटाउन गत जेठमा संसदीय उपसमिति बन्यो। कानुन तथा मानव अधिकार समितिले ११ सदस्यीय उपसमितिलाई विधेयक टुंग्याउन जिम्मेवारी तोक्यो। सरोकारवाला, विज्ञ, राजनीतिक दलसँग उपसमितिले छलफल गर्यो। तर, चारवटा मुद्दामा सहमति जुटाउनै सकेन। ती विषय हुन् : विवाद नम्बर १ मानव अधिकारको गम्भीर उल्लंघनमा समावेश भएको स्वेच्छाचारी रूपमा क्रुरतापूर्वक (आर्बिट्ररी) गरिएको हत्यादोहोरो भिडन्तबाहेक गरिएको हत्यामध्ये कुनलाई समावेश गर्ने भन्ने विषय। यसमा सत्ता गठबन्धनको भनाइ छ क्रुरतापूर्वक गरिएको हत्या मात्र गम्भीर मानव अधिकार उल्लंघन हो। अन्तर्राष्ट्रिय अभ्यास पनि यहीँ छ। स्वेच्छाचारी अर्थात् आर्बिट्ररी किलिङ अन्तर्राष्ट्रिय रूपमै मान्यताप्राप्त शब्द हो। धेरै क्वालिफाई राखिराख्नु पर्दैन। अन्तर्राष्ट्रिय रूपमा स्वीकार गरिएकाले स्वेच्छाचारी हत्या भन्दा पुग्छ। तर, विपक्षी एमाले यसमा सहमत छैन। एमाले भन्छ हत्या स्वेच्छाचारी हुँदैन। हत्या स्वयंममा क्रुरतापूर्वक हुन्छ। जुनसुकै हत्या मानव अधिकारको गम्भीर उल्लंघन हो। विवाद नम्बर २ सशस्त्र द्वन्द्वको क्रममा जोडिएका र प्रभावित भएका व्यक्तिहरूलाई कसरी सम्बोधन गर्ने भन्ने विषय : सत्ता गठबन्धन भन्छ बालसेना शब्द प्रयोग नगरौं । कुन शब्दमा सम्बोधन गर्ने भन्ने प्रस्ताव गरौं, सम्बोधन गरौं। यसमा कुनै आपत्ति छैन। द्वन्द्वका पीडितलाई सम्बोधन गरौं । तर, विपक्षी एमाले सत्तागठबन्धनको तर्कप्रति सहमत छैन। एमाले भन्छ माओवादीमा संलग्न भएका बालसैन्य र सुरक्षाकर्मीलाई पनि न्यायको प्रत्याभूति हुनुपर्छ। विवाद नम्बर ३ मानव अधिकारको उल्लंघनको घटनामा मेलमिलापका लागि पीडितको स्वतन्त्र सहमति नभएमा के गर्ने भन्ने विषय : माओवादीकांग्रेससहितको गठबन्धनको तर्क छ यो ठूलो कुरा होइन। पीडितको स्वतन्त्र सहमति भएन भने मेलमिलाप हुँदैन। स्वतन्त्र सहमति प्राप्त नभएमा कानुनी प्रक्रियाअनुसार अघि बढ्छ। सत्तापक्षको तर्कसँग एमाले सहमत छैन। त्यसैकारण एमालेको अडान छ कानुनी प्रक्रियाबाट पीडकलाई आवश्यक सजाय गर्ने आधार दिनुपर्छ। विवाद नम्बर ४ घटी सजायका सम्बन्धमा आधार कारण खुलाएर सजाय कम गर्न सकिने व्यवस्था गर्ने वा प्रतिशत नै तोकेर जाने भन्ने विषय : सत्ता गठबन्धनको बटमलाइन छ घटी सजाय संक्रमणकालीन न्यायप्रणालीको विधिशास्त्रको पक्ष भइसक्यो। यो अन्तर्राष्ट्रिय अभ्यास नै हो। सजाय घटाएर जानुपर्छ भन्नेमा संसारभर आमसहमति छ। कतिपय देशमा त सजाय नै नगर्ने प्रचलन छ। यसमा पनि सत्तापक्षको तर्कसँग एमाले असहमत छ। एमाले भन्छ घटी सजाय भनेको कति हो ? प्रचलित कानुनले निर्धारण गरेको सजायभन्दा कति प्रतिशत घटी मागदावी पीडककाविरुद्ध उजुरी दिने ? कानुनमा प्रष्ट उल्लेख हुनुपर्छ। महान्यायाधिवक्ता वा सरकारी वकिललाई स्वेच्छाचारी अधिकार दिन सकिँदैन। संक्रमणकालीन न्यायसम्बन्धी विवाद निरुपणमा दलीय तर्क र अडान यथावत् छन्। त्यसैकारण यो विवादको निरुपण कसरी हुन्छ भन्ने अन्योलता कायमै छ। सत्तापक्ष समितिमा सहमति नभए प्रक्रिया (मतदान) बाट विवाद निरुपण गर्नुपर्ने तर्क गर्न थालेको छ। तर, विपक्षी एमाले भने बहुमतअल्पमतको प्रक्रियाबाट पीडितले थप पीडित हुन नहुने अडान छ। यसैकारण समितिबाट मात्रै यो विष्या टुंगिन अप्ठ्यारो हुने देखेपछि प्रधानमन्त्री पुष्पकमल दाहाल प्रचण्डले शीर्ष नेतृत्वसँग छलफल अघि बढाएका छन्। तर, सहमति जुट्न सकेको छैन। दलीय अडानकै कारण १७ वर्षदेखि संक्रमणकालीन न्यायसम्बन्धी कानुन प्रक्रिया अल्झिएको अल्झियै छ। झन्झन् जटिल बन्दै गएको छ। मानव अधिकार समितिकी सभापति विमला सुवेदीका अनुसार सहमति जुटाउन अझै दलहरूबीच छलफलको आवश्यक्ता छ। विधेयक पुग्नै ढिलाइ सरकारले ०७९ फागुन २५ गते मात्रै संसद्मा बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न बनेको विधेयक दर्ता गर्यो। सांसदहरूलाई फागुन २६ गते नै वितरण गरिएको थियो। प्रधानमन्त्री दाहालले प्रस्तुत गरेको विधेयकमा चैत १२ गते सामान्य छलफल भएको थियो। प्रतिनिधिसभामा दफावार छलफल भएको सो विधेयक कानुन, न्याय तथा मानवअधिकार समितिमा झन्डै एक महिनापछि दफावार छलफल सुरु भएको हो। गत वैशाख १५ गतेदेखिको छलफल अझैं विमति छ। गत जेठ ५ गते विधेयकमा दफावार छलफलका लागि कानुन समितिले ११ सदस्यीय उपसमिति गठन गरेको थियो। सोही उपसमितिले चारवटा मुख्य विषयमा सहमति जुटाउन शीर्ष नेतालाई जिम्मा दिँदै पूर्ण समितिमा पठाएको हो। सत्ता गठबन्धनको के छ तयारी ? शान्ति प्रक्रियालाई टुंगोमा पुर्याउन प्रधानमन्त्री निवास बालुवाटारमा दिनहुँजसो छलफल भए पनि निष्कर्ष निस्किएको छैन। गत पुस ९ गते प्रधानमन्त्री दाहालले बालुवाटारमा तीन दलका शीर्ष नेता सम्मिलित बैठक बोलाएका थिए। उक्त बैठकमा संक्रमणकालीन न्यायसम्बन्धी संशोधन विधेयकका सहमति गरी टुंगोमा पुर्याउन प्रधानमन्त्री दाहालले आग्रह गरेका थिए। प्रमुख प्रतिपक्ष एमालेले राष्ट्रियसभाको सदस्य निर्वाचनमा आफूलाई ६ सिट दिने भए मात्र विधेयक अघि बढाउन सहमति जनाउने संकेत गरेको नेकपा माओवादीका एक नेताले बताए। भागबन्डामा सहमति हुन नसकेपछि प्रतिपक्षी दलले रिजर्भेसन राखेर खोंचे थापेको छ, माओवादीका एक नेताले भने, एमालेले राजनीतिक बार्गेनिङ गर्दै निहुँ खोजे बहुमतबाटै विधेयक पास हुन्छ। बेपत्ता परिवार समाजका संयोजक एवं वरिष्ठ अधिवक्ता एकराज भण्डारीका अनुसार, प्रधानमन्त्री दाहालले एक महिनाअघि भएको भेटघाटमा आगामी संसद् अधिवेशनको पहिलो बैठकमा पहिलो एजेन्डाका रूपमा विधेयक पेस हुने आश्वासन दिएका छन्। समग्र पीडित परिवार हामीसँगको भेटघाटमा सहमति खोज्ने नाममा अब ढिलाइ गर्नुहुँदैन भन्ने प्रधानमन्त्रीज्यूको भनाइ थियो, भण्डारीले भने, शान्तिप्रक्रिया टुंगोमा पुर्याउन क्षमतावान आयोग बनाएर बजेट, जनशक्तिको व्यवस्था गर्ने प्रतिबद्धतासमेत व्यक्त भएको थियो। राष्ट्रियसभाको निर्वाचन सम्पन्न भएलगत्तै संसद्को हिउँदे अधिवेशन बोलाउने सरकारको तयारी छ। अधिवेशन सुरु हुनुअघिसम्म प्रमुख प्रतिपक्षी एमालेसँग सहमतिका लागि भरमग्दुर प्रयास गर्ने सत्ता गठबन्धनको तयारी छ। प्रधानमन्त्री दाहाल र कांग्रेस सभापति शेरबहादुर देउवाबीच विधेयकमा एमालले सहमति नजनाएमा प्रक्रियाबाट अघि बढाउने तयारी छ। माओवादी : सहमति नभए बहुमतबाटै पास संक्रमणकालीन न्यायमा अन्तर्राष्ट्रिय चासो बढ््दै गएको छ। राष्ट्रिय र अन्तर्राष्ट्रिय दबाबका कारण तत्कालीन विद्रोही नेकपा माओवादी अहिले सबैभन्दा दबाबमा छ। एक दशक लामो हिंसात्मक विद्रोहको नेतृत्वकर्ताका साथै विस्तृत शान्ति सम्झौता गर्दै पटकपटक सत्तामा रहेका कारण प्रधानमन्त्री दाहालले सबैभन्दा बढी दबाब महसुस गरेका छन्। सशस्त्र द्वन्द्वमा माओवादीबाट मारिएका द्वन्द्व पीडितले तत्कालीन माओवादी शीर्ष नेताहरूलाई पीडकका रूपमा लिएका छन्। नेकपा माओवादीका शीर्ष नेताहरू पुष्पकमल दाहाल, बाबुराम भट्टराई लगायतका नेताहरूलाई पीडकका रूपमा उल्लेख गर्दै द्वन्द्वपीडितहरूले सत्य निरुपण तथा मेलमिलाप आयोग र बेपत्ता आयोगमा उजुरीसमेत दिएका छन्। १७ वर्षअघि बृहत् शान्ति सम्झौतामार्फत सात राजनीतिक दल र माओवादीबीच १२ बुँदे सहमतिसमेत भएको थियो। त्यसक्रममा मारिएका तथा बेपत्ता पारिएका परिवारका सदस्यहरूलाई उचित राहत, सम्मान तथा पुनःस्थापना गर्ने विषयमा प्रतिबद्धता व्यक्त गरिएको थियो। तर, १७ वर्ष बितिसक्दा पनि पीडितको समस्या ज्युँका त्युँ छ। कांग्रेस : सहमति नभए प्रक्रियामा जाने द्वन्द्वकालमा सत्तामा रहेका तत्कालीन प्रधानमन्त्री एवं नेपाली कांग्रेस सभापति शेरबहादुर देउवालाई पनि पीडकका रूपमा उल्लेख गर्दै उजुरी परेको छ। त्यसैले नेपाली कांग्रेस पनि विधेयक छिट्टै पास भएको चाहन्छ। बैठकमा सभापति देउवाले धेरै कुरा नराखे पनि प्रधानमन्त्री दाहालको भनाइमा समर्थन जनाउने गरेको एमालेका एक नेताले बताए। कांग्रेस संसदीय दलका प्रमुख सचेतक एवं कानुन समितिका सदस्य रमेश लेखक आगामी अधिवेशनबाट विधेयक पास गर्नुपर्ने आवश्यकतामा जोड दिन्छन्। सकेसम्म सहमतिमै पास गरौं भन्ने धारणा हो, प्रमुख सचेतक लेखकले भने, सहमति हुँदै नभए प्रक्रियामा पनि जानुपर्ने हुन्छ। पीडितलाई न्याय दिन र शान्ति प्रक्रियालाई टुंग्याउन अब ढिलाइ गर्नुहुँदैन। एमाले बटमलाइन : पीडितमैत्री कानुन प्रमुख प्रतिपक्षी नेकपा एमालेले पीडितलाई न्यायको प्रत्याभूति दिने गरी कानुन बन्नुपर्ने बटमलाइन छ। नेकपा एमालेका सचेतक महेशकुमार बर्तौलाका अनुसार, अन्तर्राष्ट्रिय मानव अधिकारसँग जोडिएका कानुनी दायित्वलाई ख्याल गरी क्षतिपूर्ति र परिपूरण दिनुपर्ने, सर्वोच्च अदालतले द्वन्द्वसँग जोडिएका घटनामा गरेका आदेश, फैसलाविरुद्ध कानुन बन्न नहुनेमा प्रष्ट रहेको बताउँछन्।। पीडकले सजाय पाउने र पीडितले न्याय पाउने गरी मात्र सहमति हुन सक्ने सचेतक बर्तौंलाको अडान छ। पीडक र पीडितबीच घुलमिल हुने वातावरण भई अर्को द्वन्द्व हुँदैन भन्ने सुनिश्चितता हुनुपर्ने अडान यथावत् छ, सचेतक बर्तौंलाले भने, अन्तर्राष्ट्रिय मानवीय कानुनको खिलाफमा हामीले कानुन बनाउन सक्दैनौं। कानुन पीडितमैत्री हुनुपर्छ भन्नेमा हामी प्रष्ट छौं। पीडितलाई रुवाउने र पीडकलाई उन्मुक्ति दिने भनेको मानवअधिकार विरुद्धको कानुन हुन जान्छ। सहमति नभई विधेयक पारित गर्न बहुमतअल्पमतको प्रक्रियामा जान खोजे धु्रवीकरण सिर्जना हुने सचेतक बर्तौंलाको भनाइ छ। सत्यनिरुपण तथा मेलमिलाप आयोगका पूर्वअध्यक्ष गणेशदत्त भट्ट पीडितले न्याय पाउने कुरामा जति ढिलो हुन्छ, त्यति जटिलता थपिँदै बताउँछन्। बेपत्ता व्यक्तिको छानविन आयोगका पूर्व सदस्य अधिवक्ता डा सुनिल रञ्जन सिहंले द्धन्द पीडितलाई न्याय दिन ढीलाई गर्न नहुने बताए । शान्ति प्रक्रियाको काम जति ढीलो भयो त्यति मुलुकलाई नोक्सानी हुन्छ। ढीलो हुँदा प्रमाण नष्ट हुने सम्भावना बढी हुन्छ।कानुनी जटिलताहरू पनि बढ्दै जान्छ, डा सिंहले भने, पीडितहरूको समस्यालाई समाधान गर्न दातृ निकायबाट दिइएको सहयोगको दुरुपयोग हुन्छ। सकेसम्म सहमतिमै विधेयक पास गरौं। सहमति हुँदै नभए विधिवत् प्रक्रियामा भए पनि जानुपर्ने हुन्छ। यसको विकल्प छैन। रमेश लेखक, प्रमुख सचेतक, नेपाली कांग्रेस पीडितमैत्री कानुनको सुनिश्चितता नभएसम्म हाम्रो सहमति हुँदैन। बहुमतअल्पमतको प्रक्रियामा जान खोजे ध्रुवीकरण हुन्छ।महेशकुमार बर्तौंला, सचेतक, नेकपा एमाले आगामी संसद् अधिवेशनको पहिलो बैठकमा पहिलो एजेन्डाका रूपमा विधेयक पेस हुने आश्वासन पाएका छौं।एकराज भण्डारी, संयोजक, बेपत्ता परिवार समाज पीडितले न्याय पाउने कुरामा जति ढिलो हुन्छ, त्यति नै जटिलता थपिँदै जान्छन्। गणेशदत्त भट्ट, पूर्वअध्यक्ष सत्य निरुपण तथा मेलमिलाप आयोग"
"शीतलहरले जनता थुरुरु, जनप्रतिनिधि गाडीमा हुरुरु","नवलपरासीमा घाम नझुल्केको १० दिन भयो। जतिबेलै बाक्लो हुस्सु लाग्छ। शीतलहर चलेको छ। लुम्बिनी सांस्कृतिक नगरपालिका९ का रामधलव कहारको परिवारलाई जाडोमा रात कटाउनै मुस्किल हुन्छ। कहारको परिवारमा ७ जना छन्। सबैलाई सुत्न खाट छैन। भुइँमा सुत्न बाक्लो र न्यायो कपडा पनि छैनन्। त्यसैकारण परालको चाङमाथि परिवारले रात गुजारिरहेका छन्। सबैजना रातिसम्म आगो तापेर बस्छौं, कहारले भने, जसोतसो दिन गुजारिरहेका छौं। कहारको झिंगटीले छाएको घर छ। बारबेर गरी बनाएको झुपडीले जाडो छेक्ने कुरै भएन। आगोको सहारामा परिवारले दिन कटाइरहेको छ। पुसको अन्तिम सातादेखि तराईमा निरन्तर हुस्सु लागिरहेको छ। दिनदिनै चिसो बढ्दो छ। विपन्न र गरिब परिवारलाई दैनिकी गुजार्नै समस्या छ। स्थानीय सरकारका प्रतिनिधिहरू एसीजडित गाडीमा हुइँकिने गरे पनि गरिब र विपन्न समुदायका पीडामा भने फिटिक्कै ध्यान नदिएको गुनासो छ। केही स्थानीय तहले दाउरा बाँड्ने निर्णय गरे पनि उक्त निर्णय कागजमै सीमित छन्। शीतलहर बढेर जनजीवन प्रभावित हुँदासमेत स्थानीय सरकारले जिम्मेवारी महसुस नगरेको नेपाली कांग्रेस नवलपरासीका कार्यवहाक जिल्ला अध्यक्ष विक्रम यादवले बताए। लोसपाका नवलपरासी जिल्ला अध्यक्ष मुकुरजी गिरीले पालिकाहरूले विपद् व्यवस्थापनमा लाखौं रुपैयाँ छुट्ट्याउने गरे पनि परेका बेला खर्च नगर्ने गरेको आरोप लगाए। विपद् व्यवस्थापनका लागि हरेक पालिकाले प्रत्येक वर्ष १४ देखि ६६ लाखसम्म कोषमा रकम विनियोजन गर्दै आएका छन्, जसपाका जिल्ला अध्यक्ष धरेन्द्र यादवले भने । विनियोजित रकमबाट आवश्यक सामग्री खरिद गरी पूर्वतयारीका कार्यक्रम गर्न जिल्लाका स्थानीय तह चुकेका छन्। विपद् आएपछि राहतमा मात्र केन्द्रित भएको देखिएको छ। जिल्लाका स्थानीय तहसँग विपद्ले कति जनसंख्या प्रभावित हुन्छन् भन्नेसमेत यकिन तथ्यांक छैन। पूर्वतयारी नगरी परेको बेला मात्र निर्णय गर्ने परिपाटीले रकम लक्षित वर्गमा पुग्न सक्दैन, उनले भने। शीतलहर बढेको एक सातापछि मात्र जिल्ला विपद् व्यवस्थापन समितिको बैठक बसेको छ। पूर्वतयारीका लागि बैठक बस्न ढिला भएको समितिका अध्यक्ष एवं प्रमुख जिल्ला अधिकारी सुरेश पन्थीले बताए। ढिलै भए पनि चिसोबाट प्रभावितका लागि दाउराको व्यवस्था गरेर वितरण गर्न लगाइएको उनले बताए। चिसोबाट बच्नका लागि समितिमा गत वर्ष बाँकी रहेका केही न्यानो कपडा वितरणका लागि प्रहरी र रेडक्रससँग समन्वय गरिरहेको प्रजिअ पन्थीले बताए। धनगढीमा हिउँदकै चिसो दिन धनगढीमा बुधबार हिउँदकै सबैभन्दा बढी जाडो मापन भएको छ। जल तथा मौसम विज्ञान विभाग अत्तरियाले बुधबार धनगढीको न्यूनतम तापक्रम ५ दशमलव ६ डिग्री मापन भएको जनाएको छ। ५ दशमलव ६ डिग्री तापक्रम यस हिउँदकै सबैभन्दा कम मापन हो। मंगलबारको अधिकतम तापक्रम पनि अहिलेसम्मकै कम ११ दसमलव ७ डिग्री मापन भएको छ। बुधबारको दिन यस हिउँदकै चिसो दिन मापन भएको छ, जल तथा मौसम विज्ञान विभाग अत्तरियाका मौसम विज्ञान सहायक सिंगल चौधरीले भने, जाडोको सिजन अझै बाँकी छ। यसभन्दा पनि कम मापन हुन सक्छ।उनले यसअघि पुस २६ गते न्यूनतम तापक्रम ८ दशमलव ५ डिग्री र अधिकतम तापक्रम १२ दशमलव १ डिग्री मापन भएको बताए। त्यस दिन पनि अत्यधिक जाडो महसुुस भएको थियो। तर, मंगलबार त्यसको पनि रेकर्ड ब्रेक भयो, चौधरीले भने। हुस्सुका कारण सुदूरपश्चिम क्षेत्रको हवाई सेवा पनि प्रभावित भएको छ। हुस्सुुका कारण एकै छिनमा विमानस्थल खुल्ने र बन्द हुने गर्नाले दैनिक जसो जहाजहरू डाइभर्ट गर्नुपरेको धनगढी विमानस्थलका टावर प्रमुख दीपक भट्टले बताए। चिसोका कारण रुघाखोकी, निमोनिया जस्ता सिजनल फ्लुुका बिरामीहरू बढ्ने गरेको गेटा अस्पतालका फिजिसियन डा चेतराज भट्टले बताए। मजदुरलाई पेट पाल्नै समस्या विराटनगर महानगरपालिका१९ ऋषिदेव टोलका चन्द्र ऋषिदेव चिसोका कारण मजदुरी गर्न जान सकेका छैनन्। बाक्लो शीतलहरले काममा जान नसक्दा उनलाई आफ्नो परिवारको साँझबिहानको गर्जो टार्न हम्मेहम्मे भइरहेको छ। चिसोले ज्यालादारी काम गर्ने बढी मारमा परेका छन्। चिसोले गर्दा साइकल कुदाएर काममा जान सकिँदैन, हिँडेर जान सम्भव छैन, सोही स्थानका मनोज ऋषिदेव भन्छन्, यस्तो बेलामा हामीहरूलाई स्थानीय सरकारले सहयोग गरिदिए त हुने हो। चिसो ह्वात्तै बढेपछि मोरङका रंगेली, सुनवर्षी, रतुवामाई, पथरीशनिश्चरे, उर्लाबारी, बेलबारी, सुन्दरहरैंचालगायत क्षेत्रमा जनजीवन प्रभावित बनेको छ। चिसोबाट बालबालिकाको स्वास्थ्यमा समस्या आइरहेका कारण आफ्ना बालबालिकालाई चिसोबाट जोगाउन बाल तथा बाल क्यान्सर रोग विशेषज्ञ डा सुभास मेहताले सुझाव दिए। घुर बाल्दै जोगिँदै मोरङको बुढीगंगा गाउँपालिका३ का फेकनी ऋषिदेव अहिले दिनभरी घुर बालेर शीतलहरबाट जोगिने गरेकी छन्। परिवारका ७ जना सदस्यसहित ५५ वर्षीय ऋषिदेव बिहान ४ बजेदेखि बेलुकीसम्मै नहरको डिलमा घुरकै सहारमा बाँच्ने गरेका छन्। न्यानो लुगाको अभावले चिसोबाट जोगिन नहरको डिलमा घुुर बालेर बस्ने गरेको उनले बताइन्। घुरका लागि उनले पराल र भुस मागेर ल्याउने गरेका छन्। उनीजस्तै ५० वर्षीय हरिनारायण ऋषिदेव पनि चिसोमा कहाँ जाने र के गर्ने भन्ने अन्योलमा छन्। नहरको डिलमा ऐलानीमा बसेका करिब १ सय ५० घर सुकुम्बासीको दिन चर्या पनि उनकै जस्तो छ। लक्ष्मण पोखरेल बुटवल, शिवराज भट्ट धनगढी, हरि शर्मा परासी, जितेन्द्रनारायण ठाकुर विराटनगर , धनवीर महतो महोत्तरी, माधव काफ्ले विराटनगर"
राष्ट्रपतिद्वारा आर्थिक कार्यविधि तथा वित्तीय उत्तरदायित्व अध्यादेश जारी,"काठमाडौं : राष्ट्रपति रामचन्द्र पौडेलले आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८० जारी गरेका छन्। नेपालको संविधानको धारा ११४ को उपधारा (१) बमोजिम मन्त्रिपरिषद्को सिफारिसमा राष्ट्रपतिले सो अध्यादेश जारी गरेका हुन्। बुधबार बसेको मन्त्रिपरिषद् बैठकले उक्त अध्यादेश राष्ट्रपतिकहाँ पठाउने निर्णय गरेको थियो।"
युवालाई विदेश पठाएर मुलुकलाई वृद्धाश्रम बनाउने दिशामा सरकार छैन : गृहमन्त्री श्रेष्ठ,"काठमाडौं : उपप्रधानमन्त्री एवं गृहमन्त्री नारायणकाजी श्रेष्ठले युवा र श्रमिकलाई बाहिर पठाउँदै मुलुकलाई वृद्धाश्रम बनाउने दिशामा सरकार कदापी नलाग्ने बताएका छन्। इपानको २४ औँ वार्षिकोत्सवका अवसरमा बिहीबार काठमाडौंमा आयोजित कार्यक्रममा श्रेष्ठले आर्थिक समृद्धि, सामाजिक न्याय र सुशासन सरकारका प्रमुख प्राथमिकता भएको बताएका हुन्। उनले बिगतका कमीकमजोरीलाई सुधार गर्दै आर्थिक समृद्धि, सामाजिक न्याय र सुशासनको लक्ष्यमा सरकारअघि बढिरहेको बताए। उनले व्यापार घाटा घटाउने र मुलुकलाई आर्थिक समृद्धिको दिशामा अगाडि बढाउने प्रमुख क्षेत्र जलविद्युत् भएकाले त्यसलाई सरकारले प्रमुख प्राथमिकतामा राखेको बताए। उनले देशभित्र बिजुलीको खपत बढाउनुपर्ने र बचेको बिजुली बेचे व्यापार घाटा कम गर्न सरकार लागेको बताए। त्यस्तै ऊर्जा, जलस्रोत तथा सिँचाइमन्त्री शक्तिबहादुर बस्नेतले वर्षायाम र सुक्खायामका बीचमा ऊर्जा उत्पादनमा रहेको अन्तरलाई घटाउनु अहिलेको आवश्यकता रहेको बताए। उनले निर्माणाधीन आयोजनालाई शीघ्ररूपमा सम्पन्न गर्ने वातावरण बनाउनैपर्ने, जलाशयुक्त आयोजनालाई प्राथमिकतामा राख्नुपर्ने उल्लेख गरे। उनले ऊर्जा क्षेत्रमा निजी क्षेत्रको साझेदारीमा मात्र समृद्ध नेपाल निर्माणको सङ्कल्प पूरा हुने उल्लेख गरे।"
राष्ट्रिय परिचयपत्रको अनलाइन फारम निशुल्क भरिने,"बेनी : म्याग्दीको प्रशासन कार्यालयले राष्ट्रिय परिचयपत्रको अनलाइन फारम निशुल्क भरिदिन थालेको छ। आफैँ अनलाइन फारम भर्न नसक्ने सेवाग्राहीहरुले शूल्क तिरेर व्यवसायीको सहायता लिनुपर्ने बाध्यता हटेको छ। प्रमुख जिल्ला अधिकारी लक्ष्मण ढकालले प्रशासन कार्यालयमा बिहीबारदेखि निशूल्क फारम भरिदिन थालेको जानकारी दिए। राष्ट्रिय परिचयपत्रको अनलाइन फारम भर्नका लागि छुट्टै कर्मचारी, कम्प्युटर र प्रिन्टरको व्यवस्था मिलाएका छौं, उनले भने आफैँ भर्न सक्नेले आफैँ भर्नुहुन्छ। नसक्ने सेवाग्राहीले बजारका साइबरमा शूल्क तिरेर राष्ट्रिय परिचयपत्रको अनलाइन फारम र विवरण भर्नु पर्दैन्। कर्मचारीले भरिदिने व्यवस्था मिलाएका छौँ। निशुल्क रुपमा प्रशासनमै अनलाइन फारम भर्दा खर्चको बचत र झञ्जट हटेको बेनी नगरपालिका२ गौस्वाराकी सपना केसीले केसीले बताइन्। जापानबाट आएकी केसी म्याग्दीमा राष्ट्रिय परिचयपत्रको अनलाइन फारम भर्ने निशुल्क सेवा लिने पहिलो सेवाग्राही हुन्। बजारको साइबरमा राष्ट्रिय परिचयपत्रको अनलाइन फारम भरेको एक सयदेखि दुई सय रुपैयाँ शूल्क लिने गरेका सेवाग्राहीले बताएका छन्। म्याग्दीमा दैनिक ३५ जनाले राष्ट्रिय परिचयपत्रको अनलाइन फारम, विवरण भर्ने र बायोमेट्रिक गर्ने सेवा लिने गरेका छन्। व्यक्तिको आँखा, अनुहार, हात, औँठाछाप आदिको डिजिटल (विद्युतीय) विवरण संकलन गर्ने आधुनिक प्रणालीलाई बायोमेट्रिक भनिन्छ।"
"सेयर बजारमा एकल अंकको गिरावट, कारोबार रकम पनि घट्यो","काठमाडौं : सेयर बजार ओरालो लाग्ने क्रम आज पनि जारी रह्यो। अघिल्लो कारोबार दिन बुधबार १२१० अंकले घटेको नेप्से परिसूचक आज ७२४ अंकले गिरावट आएर २१५५८२ विन्दुमा कायम भएको छ। सेन्सेटिभ इण्डेक्स ०६७ प्रतिशतले घटेको छ। २९८ कम्पनीको २ करोड ११ लाख २५ हजार ७७६ कित्ता सेयर ८ अर्ब १७ करोड ४९ लाख ८६ हजार २८२ रुपैयाँमा खरिदबिक्री भए। कारोबार रकम भने बुधबारको तुलनामा कम हो। बुधबार ९ अर्ब माथिको सेयर कारोबार भएको थियो। त्यसअघि मंगलबार ८ अर्ब २ करोड मूल्य बराबरको सेयर कारोबार भएको थियो। एकल अंकले घटेको बजारमा चार कम्पनीको सेयर सकारात्मक सर्किट लेभलमा कारोबार भयो। रिडी पावर,सिनर्जी पावर,माहुली लघुवित्त वित्तीय र गणपति लघुवित्त वित्तीयको सेयर १० प्रतिशतले बढ्यो।सीईडीबी हाइड्रोपावर डेभलपमेन्टको ९८५ प्रतिशतले उकालो लाग्यो। कारोबार रकमका आधारमा हिमालयन रिइन्स्योरेन्स अग्रस्थानमा रह्यो। सो कम्पनीको १ अर्ब ८४ करोड ४२ लाख ३७ हजार ३२८ रुपैयाँमा खरिदबिक्री भयो। यसैगरी सोनापुर ३० करोड,नगदी ग्रुपको २३ करोड,रिडी पावरको १६ करोड र नेपाल वेयरहाउजिङको १५ करोड मूल्यको सेयर कारोबार गरी कमाउने पाँच शीर्ष कम्पनीभित्र परे। कारोबारमा आएका १३ उपसमूहमध्ये ३ वटाको मात्रै मूल्य बढ्यो। फाइनान्स,हाइड्रोपावर र अदर्श उपसमूहको सूचक सकारात्मक देखिँदा अन्य ९ वटाको सूचक नकारात्मक देखिएका छन्। ११२ कम्पनीको मूल्य बढ्दा १३३ वटाको घट्यो भने २ को मूल्य स्थिर रह्यो।"
"सुशासन, सामाजिक न्याय र समृद्धिका लागि सरकार दृढ छ : मन्त्री शर्मा","काठमाडौं : सञ्चार तथा सूचना प्रविधिमन्त्री रेखा शर्माले सुशासन, सामाजिक न्याय र समृद्धिका लागि सरकारले दृढताका साथ काम गरिरहेको बताएकी छन्। मन्त्रालयको जिम्मेवारी सम्हालेको एक वर्षमा आफूले गरेका मुख्यमुख्य काम र उपलब्धि सार्वजनिक गर्न आयोजित पत्रकार सम्मेलनमा मन्त्री शर्माले संविधानको रक्षा र कार्यान्वयन गर्दै संघीय लोकतान्त्रिक गणतन्त्रको सुदृढीकरण र जनताको जीवनस्तरमा रुपान्तरण ल्याउनेगरी सरकार अगाडि बढिरहेको दावी गरेकी हुन्। मन्त्री शर्माले एक वर्षको अवधिमा नीति निर्माण, सेवा प्रभावलगायतका क्षेत्रमा महत्वपूर्ण काम भएको दावी गरिन्। 'सुशासन सामाजिक न्याय र समृद्धिका लागि सरकारले दृढताका साथ काम गरिरहेको छ, 'उनले भनिन्,' यस अवधिमा नक्कली भुटानी शरणार्थी, ललिता निवास जग्गा प्रकरण,सुनको अवैध तस्करी, मिटर ब्याजी तथा नागरिकताको विषय टुंगोमा पुराउन सरकारले सुखद पहलकदमी गरेको छ।' सुशासन, सामाजिक न्याय र समृद्धिको मूल कार्यदिशासहित सरकार संविधान कार्यान्वयन,संघीयताको सबलीकरण,रोजगारीमा वृद्धि, अर्थतन्त्रको सुधार,लगानी प्रवर्द्धन र भ्रष्टाचार नियन्त्रणमा अगाडि बढिरहेको उनको भनाइ छ। मन्त्री शर्माले मन्त्रालयले गरेका कामको निष्पक्ष मूल्यांकनसहित सुझावको अपेक्षा गरेको बताइन्। तिनै सल्लाह र सुझावलाई मार्गदर्शन गरी आगामी दिनमा ठोस कार्य गर्न मन्त्रालयलाई नैतिक बल मिल्ने विश्वास व्यक्त गरिन्। मन्त्री शर्माले अझैं धेरै काम गर्न बाँकी रहेको बताउँदै नीति निर्माण र सेवा प्रभावका विषयमा आफू प्रतिवद्ध रहेको जिकिर गरिन्।"
आगामी १२ वर्षमा २८ हजार मेगावाट बिजुली उत्पादन हुन्छ : मन्त्री बस्नेत,"काठमाडौं : उर्जा,जलस्रोत तथा सिंचाइमन्त्री शक्तिबहादुर बस्नेतले नेपालले आगामी १२ वर्षमा २८ हजार मेगावाटभन्दा बढी बिजुली उत्पादन गर्न सकिने बताएका छन्। बिहीबार स्वतन्त्र ऊर्जा उत्पादक संघ (इप्पान)को २४ औं वार्षिकोत्सवलाई सम्बोधन गर्दै मन्त्री बस्नेतले आगामी १२ वर्षमा २८ हजार ७ सय मेगावाट बिजुली उत्पादन गर्न सकिने दावी गरेका हुन्। उनले निजी क्षेत्र र सरकारको इच्छाशक्तिले आगामी १२ वर्ष भित्रमा २८ हजार मेगावाट बिजुली उत्पादन गर्नसक्ने बताएका हुन्। उनले भने,'हामी उत्पादन गर्नसक्छौं। ११२ वर्षको इतिहासबाट हिसाव गर्दा र त्यहाँ प्लस माइनस गुणा गर्दा हिसाव नमिल्न सक्छ। तर पछिल्लो एक दशक र १६ महिनाको अवधिमा एक हजारभन्दा बढी मेगावाट विदयुत उत्पादनको अवस्था सिर्जना भइरहेको छ। यो हिसाबले हेर्दा आगामी १२ वर्षमा २८ हजारभन्दा बढी विदयुत उत्पादन गर्नसक्छौं।' मन्त्री बस्नेतले सरकार आगामी १२ वर्षमा २८ हजार मेगावाट बिजुली उत्पादन गर्ने लक्ष्यअनुसार अगाडि बढिरहेको बताए। उनले सो बिजुली कसरी व्यवस्थापना गर्ने भन्नेबारे पनि सम्बोधन भइसकेको दावी गरे। मन्त्री बस्नेतले लगानीमैत्री वातावरण सिर्जना गरेर अघि बढ्नसके ऊर्जा क्षेत्रका समस्या समाधान गर्न सकिने बताए। मन्त्री बस्नेतले पछिल्लो १० वर्ष नेपालको ऊर्जा क्षेत्रको विकासको लागि एउटा विशेष र महत्वपूर्ण अवसर रहने विश्वास व्यक्त गरे। उनले लगानीकर्तालाई थप लगानीका लागि सहज वातावरण बनाउनेतर्फ सरकार लागिपरेको जिकिर गरे। जलवायु परिवर्तनको असरका कारण बिजुली उत्पादनमा पनि असर पारिरहेको उनको भनाइ छ।"
मिसन ८४ अघि नै गठबन्धन सरकार भत्किन सक्छ : केपी ओली,"काठमाडौं : प्रमुख प्रतिपक्षी दल नेकपा एमालेका अध्यक्ष केपी शर्मा ओलीले गठबन्धन सरकार भत्काउने संकेत गरेका छन्। पार्टी कार्यालय च्यासलमा आयोजित कार्यक्रममा उनले प्रधानमन्त्री पुष्पकमल दाहाल नेतृत्वको सरकारले देशलाई बर्बाद बनाएको आरोप लगाए। सरकारले नै भ्रष्टचारी र कमिसनखोरीको संरक्षक बनेको उनको आरोप छ। 'यिनीहरू सबैको घाँटी एकैठाउँमा जोडिएको छ। घाँटीमात्र होइन, सिंगै शरीर जोडिएको छ। यी भ्रष्टाचारी र कमिसनतन्त्रीय बंशका हुन्। यिनको गोत्र निकम्मा हो। यिनको जात देशद्रोही हो,' उनले भने। गठबन्धन सरकार देशका लागि हानिकारक भएको बताउँदै उनले मिसन ८४ अघि नै गठबन्धन भत्काउने अवस्था आउनसक्ने बताए। 'गठबन्धन देशका लागि एकदमै हानिकारक छ। यसले देशलाई बर्बाद पारिसक्यो। कमजोर बनाइसक्यो। देशका स्रोतहरू बेचिसक्यो। हाम्रो स्वाभिमानलाई धुजाधुजा बनाइसक्यो,' उनले भने, 'यस्तो अवस्थामा मिसन ८४ पर्खिने अवस्था नआउन सक्छ। देश बर्बाद हुन लागेपछि त हामीले कहाँ मिसन ८४ पर्खिन्छौं। गठबन्धन भत्काएर अघि बढ्नेछौं।' उनले सरकारलाई बुख्याँचाजस्तो भएको आरोप लगाए। 'उनीहरूले बनाएको सरकार तरकारी बारीको बुख्याँचाजस्तो छ। उसका टाउकामा अहिले सुगा पनि बस्छ, काग पनि बस्छ। सुगा र कागले चिनिसके यो बुख्याचा हो। यसले केही गर्न सक्दैन भनेर,' उनले भने। उनले देश अफ्ठ्यारो स्थितिमा रहेको प्रस्ट पार्दै सबै क्षेत्रलाई अफ्ठ्यारो स्थितिबाट बचाउनुपर्ने बताए।"
संसदीय समितिले सरकारसँग माग्यो टेरामक्स र एमडिएमएससम्बन्धी सम्पूर्ण कागजात,"काठमाडौं : संसदीय समितिले टेरामक्स र एमडिएमएससम्बन्धी सम्पूर्ण कागजात बुझाउन सरकारलाई निर्देशन दिएको छ । सिंहदरबारमा बिहीबार बसेको प्रतिनिधिसभा अन्तर्गतको शिक्षा, स्वास्थ्य तथा सूचनाप्रविधि समितिले टेरामक्स र एमडिएमएस सम्बन्धमा सुरुदेखि भएका नीतिगत निर्णय खरिद प्रक्रिया भुक्तानी र कार्यान्वयनको औचित्यलगायतका विषयका कागजात बुझाउन सञ्चार तथा सूचना प्रविधि मन्त्रालयलाई निर्देशन दिएको हो । त्यस्तै बैठकले मन्त्रालयगत छानबिनको प्रतिवेदन र त्यससम्बन्धमा अदालतबाट भएका फैसलासमेत मगाइ विज्ञको परामर्शका आधारमा थप निर्णय लिने निष्कर्ष निकालेको छ । त्यस्तै बैठकले टेरामक्स र एमडिएमएस खरिद गर्दा र अहिलको अवस्थामा त्यसको औचित्यका बारेमा दृष्टिकोण पेश गर्न पनि निर्देशन दिएको समिति सभापति भानुभक्त जोशीले बताए। बैठकमा सञ्चार तथा सूचना प्रविधिमन्त्री रेखा शर्माले टेरामक्स र एमडिएमएस प्रणालीका बारेमा यसअघि भएका निर्णयका बारेमा अध्ययन भइरहेको बताइन् । टेरामक्स र एमडिएमएस कार्यान्वयनमा अनियमितता भएको देखिए छानबिनका लागि सरकारले सहयोग गर्ने उनको भनाइ छ । त्यस्तै समिति सदस्यहरुले देशलाई आर्थिक भार पर्ने गरि टेरामक्स र एमडिएमएसको कार्यान्वयन नगर्ने निकायलाई कारवाही गर्नुपर्ने धारणा राखेका थिए । समिति सदस्य सुमना श्रेष्ठले टेरामक्स र एमडिएमएसमा कुनै निकाय भन्दा पनि सरोकारवाला सवै निकाय दोषी हुने दावी गरिन् । उनले टेरामक्समा मुछिएका व्यक्तिहरु नै अहिलेको मन्त्रिपरिषद्मा रहेकाले छानविन प्रभावकारी हुनेमा आशंका गरिन्। त्यस्तै समिति सदस्य विद्या भट्टराईले दुरसञ्चार प्राधिकरणलाई मात्रै देखाएर सञ्चार मन्त्रालय पन्छिन नमिल्ने तर्क गरिन्। नेपाल दूरसञ्चार प्राधिकरणले खरिद गरेको एमडीएमएस र टेरामक्स प्रणालीका बारेमा समितिले सञ्चार तथा सूचना प्रविधि मन्त्रालयसँग छलफल गरेको हो ।"
"सरकारका उपलब्धि, कम्बल वितरणदेखि सडक कालोपत्रे","जनकपुरधाम : प्रदेश नामकरण र राजधानी घोषणा भएको सम्झनामा मधेस प्रदेश सरकारले बुधबार मधेस स्वाभिमान दिवस मनाउने निर्णय गर्यो। तर, सत्तापक्षबीच नै आरोपप्रत्यारोप चल्यो। छुट्टाछुट्टै कार्यक्रम मात्र भएनन्, सत्तासीन दलकै कार्यकर्ताले मुख्यमन्त्री सरोज यादवको कार्यक्रममा अवरोध गर्न खोजे। मधेसमा स्वाभिमान दिवस मनाउने निर्णय सबै दलको सामूहिक थियो। तर, मुख्यमन्त्री यादवले जनता समाजवादी पार्टीका केन्द्रीय अध्यक्ष उपेन्द्र यादवलाई प्रमुख अतिथि बनाएको भन्दै अरू दलले आपत्ति जनाए। उनीहरूले छुट्टै कार्यक्रम पनि गरे। मुख्यमन्त्री यादवको अध्यक्षतामा कांग्रेस र जसपाले महेन्द्र नारायण निधि अडिटोरियममा स्वाभिमान दिवसको कार्यक्रम गरे। उता, माओवादी संसदीय दलका नेता भरत साहको अध्यक्षतामा एमाले, जनमत, लोसपा, नागरिक उन्मुक्ति र रासपाले प्रदेशसभाको सभाकक्षमा छुट्टै कार्यक्रम गरे। संघीयता कुनै एक व्यक्ति वा पार्टीले ल्याएको होइन, लोकतान्त्रिक समाजवादी पार्टीकी प्रदेशसभा सदस्य रानी शर्मा तिवारीले भनिन, मधेसका सबै जनताको, सबै दलको र सबै राजनीतिकर्मीहरूको समान भूमिका छ। कार्यक्रमबारे मधेस प्रदेश सरकारले कुनै समन्वय नगरेको उनको आरोप छ। यो कुनै एक दलको कार्यक्रम नभई प्रदेश सरकारको कार्यक्रम थियो, उनले भनिन् । सरकारका उपलब्धि, कम्बल वितरणदेखि सडक कालोपत्रे विवादकै बीच मुख्यमन्त्री यादव नेतृत्वको सरकारले एक वर्षको अवधिमा भएगरेका कामको उपलब्धि सार्वजनिक गर्यो। जसमा न्यानो कम्बल वितरणदेखि ३७ किलोमिटर सडक पिच गरिएका विषयलाई उपलब्धिका रूपमा व्याख्या गरियो। तर, सत्तासीन जनमत पार्टीका कार्यकर्ताले भने कार्यक्रम स्थलमै होहल्ला गरेका थिए। जनमत पार्टीका कार्यकर्ताको विरोधका कारण केहीबेर कार्यक्रम पनि अवरुद्ध भएको थियो। मधेस प्रदेश सरकारले भ्रष्टाचारलाई प्रश्रय दिएको, विगतमा भएका साइकल प्रकरणको छानबिन नगरेको भन्दै जनमत पार्टीका कार्यकर्ताले होहल्ला गरेका थिए। सरकार स्वेच्छाचारी ढंगले अगाडि बढेको उनीहरूको आरोप थियो। जबकी प्रदेश सरकारमा जनमत पार्टीका महेश यादव शिक्षामन्त्री छन्। विरोधकाबीच पत्रकार सम्मेलन नै गरेर मुख्यमन्त्री यादवले २२ पेज लामो सरकारको उपलब्धिसम्बन्धी प्रतिवेदन सार्वजनिक गरेका थिए। सरकारले प्रदेशका आठै जिल्लामा ३७ किलोमिटर कालोपत्रे सडक निर्माण गरेको देखि दलित तथा सीमान्तकृत समुदायका लागि ४ सय थान कम्बल, म्याट र न्यानो टोपी वितरण गरेको विवरणलाई समेत उपलब्धिका रूपमा सार्वजनिक गरिएका थिए। प्रदेश सरकारले चालू आर्थिक वर्षको ६ महिना बित्न लाग्दा ६ प्रतिशत मात्रै बजेट खर्च गरेको छ। जसमा विकासे बजेट ४ प्रतिशत पनि खर्च भएको छैन। विभिन्न प्राविधिक कारणले गर्दा बजेट खर्च हुन सकेको छैन, मुख्यमन्त्री यादवले भने, चालू आर्थिक वर्षमा ८० प्रतिशतभन्दा बढी बजेट खर्च हुनेछ। प्रदेश सरकारको १० वर्षीय प्रादेशिक कृषि गुरुयोजना तयार गर्ने जनाएको छ ।"
प्रधानमन्त्री प्रचण्ड युगाण्डा प्रस्थान,"काठमाडौं : प्रधानमन्त्री पुष्पकमल दाहाल प्रचण्ड युगाण्डा प्रस्थान गरेका छन्। शुक्रबार र शनिबार हुने असंलग्न आन्दोलनका राष्ट्रहरू र सरकार प्रमुखहरूको १९ औं शिखर सम्मेलनमा सहभागी हुन प्रधानमन्त्री प्रचण्ड युगाण्डाको राजधानी कम्पाला प्रस्थान गरेका हुन्। प्रधानमन्त्री नेतृत्वको टोली बिहीबार राति २:१५ बजे कतार एयरवेजको जहाजमार्फत कम्पाला प्रस्थान गरेको उनको सचिवालयले जनाएको छ। प्रतिनिधिमण्डलमा प्रधानमन्त्रीसँगै परराष्ट्रमन्त्री एनपी साउद, छोरी गंगा दाहाल, प्रधानमन्त्रीका परराष्ट्र मामिला सल्लाहकार डा रुपक सापकोटा, परराष्ट्र सचिव सेवा लम्साल, परराष्ट्र मन्त्रालयका अधिकारीहरू छन्। प्रधानमन्त्री प्रचण्डले भ्रमण नेपालका लागि निकै महत्वपूर्ण रहेको दाबी गरेका छन्। असंलग्न राष्ट्रहरूको सम्मेलन (नाम) मा सहभागी भई सम्बोधनका लागि नेपाली प्रतिनिधिमण्डलको नेतृत्व गर्दै युगाण्डाको कम्पाला प्रस्थान गरेको छु। उनले भने,नेपाल असंलग्न आन्दोलनका संस्थापक राष्ट्रहरूमध्ये एक हुनुको नाताले एवं नेपालको परराष्ट्र नीति असंलग्न सिद्धान्तमा आधारित भएकाले यो भ्रमण नेपालका लागि निकै महत्वपूर्ण छ। उनले नेपालको राष्ट्रिय हित र साझा मुद्दाहरूको उठान एवं कार्यान्वयनका दृष्टिले रणनीतिक महत्वको हुने विश्वास व्यक्त गरे। उनले भने,विश्वास छयस भ्रमणका क्रममा नेपालको तर्फबाट मैले गर्ने सम्बोधन एवं सदस्य राष्ट्रहरूका राष्ट्रप्रमुख र सरकार प्रमुखहरूसँगको भेटघाट तथा छलफलले नेपालको अन्तर्राष्ट्रिय सम्बन्धमा सुदृढीकरण, नेपालको राष्ट्रिय हित र साझा मुद्दाहरूको उठान एवं कार्यान्वयनका दृष्टिले रणनीतिक महत्वको हुनेछ। प्रधानमन्त्रीले असंलग्न राष्ट्रहरूको सम्मेलनलाई माघ ५ गते सम्बोधन गर्ने कार्यतालिका छ। सोही दिन उनी युगान्डाका राष्ट्रपति जनरल योवेरी कागुटा मुसेभेनीले प्रतिनिधिमण्डलका प्रमुखहरूको सम्मानमा आयोजना गर्ने राजकीय भोजमा सहभागी हुनेछन्। असंलग्न आन्दोलन (नाम) का संस्थापक राष्ट्रहरूमध्ये नेपाल पनि एक हो। प्रधानमन्त्री माघ ७ गते नेपाल फर्किनेछन्। प्रधानमन्त्री दाहाल छोटो अवधिमा सबैभन्दा बढी समय विदेश जानेमा अग्रस्थानमा पर्छन्। एक वर्षको अवधिमा प्रधानमन्त्री दाहालले भारत, इटाली, अमेरिका, चीन र दुबईको भ्रमण गरिसकेका छन्। उनी केहिदिनमा स्विट्जरल्यान्ड उड्ने आन्तरिक तयारी भइरहेको छ। प्रधानमन्त्री दाहालले छिमेकी देश भारतबाट भ्रमण सुरु गरेका थिए।"
प्रचण्ड विदेश भ्रमणमा गएपछि कार्यवाहक प्रधानमन्त्रीको जिम्मेवारी खड्कालाई,"काठमाडौं : काठमाडौं : कार्यवाहक प्रधानमन्त्रीको जिम्मेवारी उपप्रधानमन्त्री तथा रक्षामन्त्री पूर्णबहादुर खड्कालाई दिइएको छ। प्रधानमन्त्री पुष्पकमल दाहाल प्रचण्डअसंलग्न आन्दोलन (नाम) को १९औं शिखर सम्मेलनमा सहभागी हुन बिहीबार बिहान युगान्डा प्रस्थान गरेपछि खड्कालाई कार्यबाहक प्रधानमन्त्री तोकिएको राष्ट्रपति कार्यालयले जनाएको छ। प्रधानमन्त्रीको अनुपस्थितिमा उनले गर्ने दैनिक प्रशासनिक कार्य उपप्रधानमन्त्री तथा रक्षामन्त्री खड्काले सम्हाल्ने गरी राष्ट्रपति रामचन्द्र पौडेलले जिम्मेवारी तोकेको राष्ट्रपतिको कार्यालयले जनाएको छ। राष्ट्रपतिको कार्यालयका प्रवक्ता शैलजा रेग्मी भट्टराईले जारी गरेको विज्ञप्तिमा भनिएको छ,सम्माननीय राष्ट्रपति श्री रामचन्द्र पौडेलज्यूबाट सम्माननीय प्रधानमन्त्री श्री पुष्पकमल दाहाल प्रचण्डज्यू युगाण्डाको राजधानी कम्पालामा आयोजना हुने असंलग्न आन्दोलनका सदस्य राष्ट्रहरूको १९ औं शिखर सम्मेलनमा सहभागी हुन सम्वत् २०८० साल माघ ४ गते बिहीबार त्यसतर्फ प्रस्थान गर्नु हुने भएकोले प्रधानमन्त्रीको अनुपस्थितिमा प्रधानमन्त्रीले गर्ने दैनिक प्रशासनिक कार्य नेपालको संविधान बमोजिम प्रधानमन्त्रीको सिफारिसमा माननीय उपप्रधानमन्त्री एवं रक्षा मन्त्री श्री पूर्णबहादुर खड्काज्यूले सम्हाल्ने गरी तोक्नु भएको छ। शिखर सम्मेलन यही माघ ५ र ६ गते युगान्डाको राजधानी कम्पालामा हुँदैछ। प्रधानमन्त्री नेतृत्वको प्रतिनिधिमण्डलमा प्रधानमन्त्रीकी छोरी गंगा दाहाल, परराष्ट्रमन्त्री एनपी साउद, परराष्ट्र सचिव सेवा लम्साललगायत नेपाल सरकारका उच्च अधिकारी छन्।"
"संक्रमणकालीन न्याय, चार मुद्दामा गलफती","काठमाडौं : बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐनमा संशोधनसम्बन्धी विधेयकलाई मसिनो गरी छलफल गर्न र सहमति जुटाउन गत जेठमा संसदीय उपसमिति बन्यो। कानुन तथा मानव अधिकार समितिले ११ सदस्यीय उपसमितिलाई विधेयक टुंग्याउन जिम्मेवारी तोक्यो। सरोकारवाला, विज्ञ, राजनीतिक दलसँग उपसमितिले छलफल गर्यो। तर, चारवटा मुद्दामा सहमति जुटाउनै सकेन। ती विषय हुन् : विवाद नम्बर १ मानव अधिकारको गम्भीर उल्लंघनमा समावेश भएको स्वेच्छाचारी रूपमा क्रुरतापूर्वक (आर्बिट्ररी) गरिएको हत्यादोहोरो भिडन्तबाहेक गरिएको हत्यामध्ये कुनलाई समावेश गर्ने भन्ने विषय। यसमा सत्ता गठबन्धनको भनाइ छ क्रुरतापूर्वक गरिएको हत्या मात्र गम्भीर मानव अधिकार उल्लंघन हो। अन्तर्राष्ट्रिय अभ्यास पनि यहीँ छ। स्वेच्छाचारी अर्थात् आर्बिट्ररी किलिङ अन्तर्राष्ट्रिय रूपमै मान्यताप्राप्त शब्द हो। धेरै क्वालिफाई राखिराख्नु पर्दैन। अन्तर्राष्ट्रिय रूपमा स्वीकार गरिएकाले स्वेच्छाचारी हत्या भन्दा पुग्छ। तर, विपक्षी एमाले यसमा सहमत छैन। एमाले भन्छ हत्या स्वेच्छाचारी हुँदैन। हत्या स्वयंममा क्रुरतापूर्वक हुन्छ। जुनसुकै हत्या मानव अधिकारको गम्भीर उल्लंघन हो। विवाद नम्बर २ सशस्त्र द्वन्द्वको क्रममा जोडिएका र प्रभावित भएका व्यक्तिहरूलाई कसरी सम्बोधन गर्ने भन्ने विषय : सत्ता गठबन्धन भन्छ बालसेना शब्द प्रयोग नगरौं । कुन शब्दमा सम्बोधन गर्ने भन्ने प्रस्ताव गरौं, सम्बोधन गरौं। यसमा कुनै आपत्ति छैन। द्वन्द्वका पीडितलाई सम्बोधन गरौं । तर, विपक्षी एमाले सत्तागठबन्धनको तर्कप्रति सहमत छैन। एमाले भन्छ माओवादीमा संलग्न भएका बालसैन्य र सुरक्षाकर्मीलाई पनि न्यायको प्रत्याभूति हुनुपर्छ। विवाद नम्बर ३ मानव अधिकारको उल्लंघनको घटनामा मेलमिलापका लागि पीडितको स्वतन्त्र सहमति नभएमा के गर्ने भन्ने विषय : माओवादीकांग्रेससहितको गठबन्धनको तर्क छ यो ठूलो कुरा होइन। पीडितको स्वतन्त्र सहमति भएन भने मेलमिलाप हुँदैन। स्वतन्त्र सहमति प्राप्त नभएमा कानुनी प्रक्रियाअनुसार अघि बढ्छ। सत्तापक्षको तर्कसँग एमाले सहमत छैन। त्यसैकारण एमालेको अडान छ कानुनी प्रक्रियाबाट पीडकलाई आवश्यक सजाय गर्ने आधार दिनुपर्छ। विवाद नम्बर ४ घटी सजायका सम्बन्धमा आधार कारण खुलाएर सजाय कम गर्न सकिने व्यवस्था गर्ने वा प्रतिशत नै तोकेर जाने भन्ने विषय : सत्ता गठबन्धनको बटमलाइन छ घटी सजाय संक्रमणकालीन न्यायप्रणालीको विधिशास्त्रको पक्ष भइसक्यो। यो अन्तर्राष्ट्रिय अभ्यास नै हो। सजाय घटाएर जानुपर्छ भन्नेमा संसारभर आमसहमति छ। कतिपय देशमा त सजाय नै नगर्ने प्रचलन छ। यसमा पनि सत्तापक्षको तर्कसँग एमाले असहमत छ। एमाले भन्छ घटी सजाय भनेको कति हो ? प्रचलित कानुनले निर्धारण गरेको सजायभन्दा कति प्रतिशत घटी मागदावी पीडककाविरुद्ध उजुरी दिने ? कानुनमा प्रष्ट उल्लेख हुनुपर्छ। महान्यायाधिवक्ता वा सरकारी वकिललाई स्वेच्छाचारी अधिकार दिन सकिँदैन। संक्रमणकालीन न्यायसम्बन्धी विवाद निरुपणमा दलीय तर्क र अडान यथावत् छन्। त्यसैकारण यो विवादको निरुपण कसरी हुन्छ भन्ने अन्योलता कायमै छ। सत्तापक्ष समितिमा सहमति नभए प्रक्रिया (मतदान) बाट विवाद निरुपण गर्नुपर्ने तर्क गर्न थालेको छ। तर, विपक्षी एमाले भने बहुमतअल्पमतको प्रक्रियाबाट पीडितले थप पीडित हुन नहुने अडान छ। यसैकारण समितिबाट मात्रै यो विष्या टुंगिन अप्ठ्यारो हुने देखेपछि प्रधानमन्त्री पुष्पकमल दाहाल प्रचण्डले शीर्ष नेतृत्वसँग छलफल अघि बढाएका छन्। तर, सहमति जुट्न सकेको छैन। दलीय अडानकै कारण १७ वर्षदेखि संक्रमणकालीन न्यायसम्बन्धी कानुन प्रक्रिया अल्झिएको अल्झियै छ। झन्झन् जटिल बन्दै गएको छ। मानव अधिकार समितिकी सभापति विमला सुवेदीका अनुसार सहमति जुटाउन अझै दलहरूबीच छलफलको आवश्यक्ता छ। विधेयक पुग्नै ढिलाइ सरकारले ०७९ फागुन २५ गते मात्रै संसद्मा बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न बनेको विधेयक दर्ता गर्यो। सांसदहरूलाई फागुन २६ गते नै वितरण गरिएको थियो। प्रधानमन्त्री दाहालले प्रस्तुत गरेको विधेयकमा चैत १२ गते सामान्य छलफल भएको थियो। प्रतिनिधिसभामा दफावार छलफल भएको सो विधेयक कानुन, न्याय तथा मानवअधिकार समितिमा झन्डै एक महिनापछि दफावार छलफल सुरु भएको हो। गत वैशाख १५ गतेदेखिको छलफल अझैं विमति छ। गत जेठ ५ गते विधेयकमा दफावार छलफलका लागि कानुन समितिले ११ सदस्यीय उपसमिति गठन गरेको थियो। सोही उपसमितिले चारवटा मुख्य विषयमा सहमति जुटाउन शीर्ष नेतालाई जिम्मा दिँदै पूर्ण समितिमा पठाएको हो। सत्ता गठबन्धनको के छ तयारी ? शान्ति प्रक्रियालाई टुंगोमा पुर्याउन प्रधानमन्त्री निवास बालुवाटारमा दिनहुँजसो छलफल भए पनि निष्कर्ष निस्किएको छैन। गत पुस ९ गते प्रधानमन्त्री दाहालले बालुवाटारमा तीन दलका शीर्ष नेता सम्मिलित बैठक बोलाएका थिए। उक्त बैठकमा संक्रमणकालीन न्यायसम्बन्धी संशोधन विधेयकका सहमति गरी टुंगोमा पुर्याउन प्रधानमन्त्री दाहालले आग्रह गरेका थिए। प्रमुख प्रतिपक्ष एमालेले राष्ट्रियसभाको सदस्य निर्वाचनमा आफूलाई ६ सिट दिने भए मात्र विधेयक अघि बढाउन सहमति जनाउने संकेत गरेको नेकपा माओवादीका एक नेताले बताए। भागबन्डामा सहमति हुन नसकेपछि प्रतिपक्षी दलले रिजर्भेसन राखेर खोंचे थापेको छ, माओवादीका एक नेताले भने, एमालेले राजनीतिक बार्गेनिङ गर्दै निहुँ खोजे बहुमतबाटै विधेयक पास हुन्छ। बेपत्ता परिवार समाजका संयोजक एवं वरिष्ठ अधिवक्ता एकराज भण्डारीका अनुसार, प्रधानमन्त्री दाहालले एक महिनाअघि भएको भेटघाटमा आगामी संसद् अधिवेशनको पहिलो बैठकमा पहिलो एजेन्डाका रूपमा विधेयक पेस हुने आश्वासन दिएका छन्। समग्र पीडित परिवार हामीसँगको भेटघाटमा सहमति खोज्ने नाममा अब ढिलाइ गर्नुहुँदैन भन्ने प्रधानमन्त्रीज्यूको भनाइ थियो, भण्डारीले भने, शान्तिप्रक्रिया टुंगोमा पुर्याउन क्षमतावान आयोग बनाएर बजेट, जनशक्तिको व्यवस्था गर्ने प्रतिबद्धतासमेत व्यक्त भएको थियो। राष्ट्रियसभाको निर्वाचन सम्पन्न भएलगत्तै संसद्को हिउँदे अधिवेशन बोलाउने सरकारको तयारी छ। अधिवेशन सुरु हुनुअघिसम्म प्रमुख प्रतिपक्षी एमालेसँग सहमतिका लागि भरमग्दुर प्रयास गर्ने सत्ता गठबन्धनको तयारी छ। प्रधानमन्त्री दाहाल र कांग्रेस सभापति शेरबहादुर देउवाबीच विधेयकमा एमालले सहमति नजनाएमा प्रक्रियाबाट अघि बढाउने तयारी छ। माओवादी : सहमति नभए बहुमतबाटै पास संक्रमणकालीन न्यायमा अन्तर्राष्ट्रिय चासो बढ््दै गएको छ। राष्ट्रिय र अन्तर्राष्ट्रिय दबाबका कारण तत्कालीन विद्रोही नेकपा माओवादी अहिले सबैभन्दा दबाबमा छ। एक दशक लामो हिंसात्मक विद्रोहको नेतृत्वकर्ताका साथै विस्तृत शान्ति सम्झौता गर्दै पटकपटक सत्तामा रहेका कारण प्रधानमन्त्री दाहालले सबैभन्दा बढी दबाब महसुस गरेका छन्। सशस्त्र द्वन्द्वमा माओवादीबाट मारिएका द्वन्द्व पीडितले तत्कालीन माओवादी शीर्ष नेताहरूलाई पीडकका रूपमा लिएका छन्। नेकपा माओवादीका शीर्ष नेताहरू पुष्पकमल दाहाल, बाबुराम भट्टराई लगायतका नेताहरूलाई पीडकका रूपमा उल्लेख गर्दै द्वन्द्वपीडितहरूले सत्य निरुपण तथा मेलमिलाप आयोग र बेपत्ता आयोगमा उजुरीसमेत दिएका छन्। १७ वर्षअघि बृहत् शान्ति सम्झौतामार्फत सात राजनीतिक दल र माओवादीबीच १२ बुँदे सहमतिसमेत भएको थियो। त्यसक्रममा मारिएका तथा बेपत्ता पारिएका परिवारका सदस्यहरूलाई उचित राहत, सम्मान तथा पुनःस्थापना गर्ने विषयमा प्रतिबद्धता व्यक्त गरिएको थियो। तर, १७ वर्ष बितिसक्दा पनि पीडितको समस्या ज्युँका त्युँ छ। कांग्रेस : सहमति नभए प्रक्रियामा जाने द्वन्द्वकालमा सत्तामा रहेका तत्कालीन प्रधानमन्त्री एवं नेपाली कांग्रेस सभापति शेरबहादुर देउवालाई पनि पीडकका रूपमा उल्लेख गर्दै उजुरी परेको छ। त्यसैले नेपाली कांग्रेस पनि विधेयक छिट्टै पास भएको चाहन्छ। बैठकमा सभापति देउवाले धेरै कुरा नराखे पनि प्रधानमन्त्री दाहालको भनाइमा समर्थन जनाउने गरेको एमालेका एक नेताले बताए। कांग्रेस संसदीय दलका प्रमुख सचेतक एवं कानुन समितिका सदस्य रमेश लेखक आगामी अधिवेशनबाट विधेयक पास गर्नुपर्ने आवश्यकतामा जोड दिन्छन्। सकेसम्म सहमतिमै पास गरौं भन्ने धारणा हो, प्रमुख सचेतक लेखकले भने, सहमति हुँदै नभए प्रक्रियामा पनि जानुपर्ने हुन्छ। पीडितलाई न्याय दिन र शान्ति प्रक्रियालाई टुंग्याउन अब ढिलाइ गर्नुहुँदैन। एमाले बटमलाइन : पीडितमैत्री कानुन प्रमुख प्रतिपक्षी नेकपा एमालेले पीडितलाई न्यायको प्रत्याभूति दिने गरी कानुन बन्नुपर्ने बटमलाइन छ। नेकपा एमालेका सचेतक महेशकुमार बर्तौलाका अनुसार, अन्तर्राष्ट्रिय मानव अधिकारसँग जोडिएका कानुनी दायित्वलाई ख्याल गरी क्षतिपूर्ति र परिपूरण दिनुपर्ने, सर्वोच्च अदालतले द्वन्द्वसँग जोडिएका घटनामा गरेका आदेश, फैसलाविरुद्ध कानुन बन्न नहुनेमा प्रष्ट रहेको बताउँछन्।। पीडकले सजाय पाउने र पीडितले न्याय पाउने गरी मात्र सहमति हुन सक्ने सचेतक बर्तौंलाको अडान छ। पीडक र पीडितबीच घुलमिल हुने वातावरण भई अर्को द्वन्द्व हुँदैन भन्ने सुनिश्चितता हुनुपर्ने अडान यथावत् छ, सचेतक बर्तौंलाले भने, अन्तर्राष्ट्रिय मानवीय कानुनको खिलाफमा हामीले कानुन बनाउन सक्दैनौं। कानुन पीडितमैत्री हुनुपर्छ भन्नेमा हामी प्रष्ट छौं। पीडितलाई रुवाउने र पीडकलाई उन्मुक्ति दिने भनेको मानवअधिकार विरुद्धको कानुन हुन जान्छ। सहमति नभई विधेयक पारित गर्न बहुमतअल्पमतको प्रक्रियामा जान खोजे धु्रवीकरण सिर्जना हुने सचेतक बर्तौंलाको भनाइ छ। सत्यनिरुपण तथा मेलमिलाप आयोगका पूर्वअध्यक्ष गणेशदत्त भट्ट पीडितले न्याय पाउने कुरामा जति ढिलो हुन्छ, त्यति जटिलता थपिँदै बताउँछन्। बेपत्ता व्यक्तिको छानविन आयोगका पूर्व सदस्य अधिवक्ता डा सुनिल रञ्जन सिहंले द्धन्द पीडितलाई न्याय दिन ढीलाई गर्न नहुने बताए । शान्ति प्रक्रियाको काम जति ढीलो भयो त्यति मुलुकलाई नोक्सानी हुन्छ। ढीलो हुँदा प्रमाण नष्ट हुने सम्भावना बढी हुन्छ।कानुनी जटिलताहरू पनि बढ्दै जान्छ, डा सिंहले भने, पीडितहरूको समस्यालाई समाधान गर्न दातृ निकायबाट दिइएको सहयोगको दुरुपयोग हुन्छ। सकेसम्म सहमतिमै विधेयक पास गरौं। सहमति हुँदै नभए विधिवत् प्रक्रियामा भए पनि जानुपर्ने हुन्छ। यसको विकल्प छैन। रमेश लेखक, प्रमुख सचेतक, नेपाली कांग्रेस पीडितमैत्री कानुनको सुनिश्चितता नभएसम्म हाम्रो सहमति हुँदैन। बहुमतअल्पमतको प्रक्रियामा जान खोजे ध्रुवीकरण हुन्छ।महेशकुमार बर्तौंला, सचेतक, नेकपा एमाले आगामी संसद् अधिवेशनको पहिलो बैठकमा पहिलो एजेन्डाका रूपमा विधेयक पेस हुने आश्वासन पाएका छौं।एकराज भण्डारी, संयोजक, बेपत्ता परिवार समाज पीडितले न्याय पाउने कुरामा जति ढिलो हुन्छ, त्यति नै जटिलता थपिँदै जान्छन्। गणेशदत्त भट्ट, पूर्वअध्यक्ष सत्य निरुपण तथा मेलमिलाप आयोग"
पीडितलाई थप पीडा नहोस्,"द्वन्द्वपीडितलाई न्याय दिने, पीडकलाई दण्डसजाय गर्ने र मुलुकमा फेरि द्वन्द्व हुन नदिने अवसर राज्यसामु आएको छ। यी विषय बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐनमा संशोधनसम्बन्धी विधेयकले सम्बोधन गर्नुपर्ने जरुरी छ। १ न्यायमा दाउपेच किन ? २ कानुन पीडित केन्द्रित बनाऔंसरकार र शीर्ष नेताहरूको उधारो प्रतिबद्धताबाट पीडित समुदाय वाक्कदिक्क भएका छन्। पीडित केन्द्रित संक्रमणकालीन न्याय प्रक्रियाबारे राजनीतिक दल स्पष्ट हुनुपर्छ। सबैले पीडित केन्द्रित भएर संक्रमणकालीन न्याय निष्कर्षमा पुर्याउनुपर्छ। ३पीडकलाई उन्मुक्ति नदिऊँ पीडितलाई कसरी न्याय दिनेमा चिन्तन गरौं। पीडकलाई कसरी चोख्याउने भन्ने कोणबाट बहस भएको देखिन्छ। पीडकलाई उन्मुक्ति दिने प्रपञ्चले पीडितको घाउमा मल्हम होइन, नुनखुर्सानी छरे झैं हुन्छ। ४ स्पष्ट मार्गचित्र बनाऔं संक्रमणकालीन न्यायको समाधानका लागि राजनीतिक दल एवं सरोकारवालाको फरकफरक बुझाई छ। संक्रमणकालीन न्याय निष्कर्षमा पुर्याउने स्पष्ट मार्गचित्र बनाऔं। ५ सर्वोच्चका आदेशको पालना गरौं अन्तर्राष्ट्रिय मानवीय कानुनको पालना गरौं। द्वन्द्वकालीन घटनाका सन्दर्भमा सर्वोच्च अदालतको आदेश, फैसला भएका छन्। यसको समेत पालना र कार्यान्वयन गरौं। पीडितजनले छिटो ऐन पारित गर्न र न्याय दिन आग्रह गर्नु स्वाभाविक हो। तर, छिटो गर भन्नुको अर्थ जेसुकै गर भन्ने अपव्याख्या गर्नु आपत्तिजनक छ। सबै सरोकारवालाहरूले स्विकार र सहकार्य गर्न सक्ने हुनुपर्छ। (अधिकारी, द्वन्द्वपीडित साझा चौतारीका संस्थापक अध्यक्ष हुन्।)"
बाजुराको स्वामिकार्त्तिक खापर गाउँपालिकाकी उपाध्यक्ष जोशीको निधन,बाजुरा : बाजुराको स्वामीकार्त्तिक खापर गाउँपालिकाकी उपाध्यक्ष मैना जोशीको निधन भएको छ। लामो समयदेखि बिरामी परेकी जोशीको बुधबार राती आफ्नै निवासमा निधन भएको हो। उपाध्यक्ष जोशी क्यान्सरबाट पीडित थिइन्। ललितपुरको किष्ट अस्पतालमा उपचार गराएर केही दिनअघि उनी घर फर्किएकी थिइन्। जोशी २०७९ को स्थानीय निर्वाचनमा नेपाली कांग्रेसबाट गाउँपालिकाको उपाध्यक्षमा निर्वाचित भएकी थिइन्।
"रास्वपाले रुग्ण र अलपत्र परेका आयोजनामा दबाब यात्रा गर्दै, कुनकुन परे ?","काठमाडौं : राष्ट्रिय स्वतन्त्र पार्टी (रास्वपा)ले दबाब यात्रा गर्न २७ आयोजनाको सूची सार्वजनिक गरेको छ। बुधबार बसेको केन्द्रीय समितिको बैठकले भौतिक विकासका रुग्ण र अलपत्र परेका आयोजनाबारे सरकारको ध्यानाकर्षण गराउन दबाबमूलक कार्यक्रम गर्ने निर्णय भएको गरिएको महामन्त्री डा मुकुल ढकालले जानकारी दिए। रास्वपाले आयोजनाहरुबारे थप अध्ययन गरी कार्यक्रमको सम्भावित प्रारुप र मिति समेत प्रस्ताव गर्न ६ सदस्यीय कार्यदल गठन गरेको छ । कार्यदलमा श्रीराम न्यौपाने, विपिन कुमार आचार्य, प्रतिभा रावल, शिशिर खनाल, कृष्ण भेटुवाल र खुस्बु सरकार श्रेष्ठ छन्। रास्वपाले आफ्नो पार्टी अभियान अन्तर्गत मिसन ८० मा विकास आयोजनामा भइरहेको ढिलाईबारे नागरिकलाई सचेतना र सरकारलाई खबरदारी अभियान सुरु गरेको छ। अभियानको सुरुवातमा नारायणगढबुटवल दबाब यात्रा गरिएको थियो । बैठकले सो अभियानलाई निरन्तरता दिने निर्णय गर्दै केही आयोजना केन्द्रित दबाब कार्यक्रम गर्ने निश्कर्ष निकालेको छ विज्ञप्तिमा भनिएको छ। यसअघि रास्वपाले नारायणगढबुटवल खण्डमा पदयात्रा गरेको थियो । यी हुन् रास्वपाले सार्वजनिक गरेको दबाब कार्यक्रम गर्नुपर्ने सम्भावित आयोजना :"
नागढुंगामुग्लिन सडक विस्तारको काम एक वर्षमा ५ प्रतिशत मात्रै,काठमाडौं : नागढुङ्गामुग्लिन सडक विस्तारको काम अत्यन्त सुस्त गतिमा भइरहेको छ। विश्व बैंकको सहुलियतपूर्ण अनुदान ऋणमा भइरहेको उक्त सडकखण्ड विस्तारको काम १ वर्षमा ५ प्रतिशतमात्र भएको हो । १ वर्षमा १५ प्रतिशत काम पूरा गर्ने लक्ष्य लिइएको भए पनि विभिन्न कारणले गर्दा ५ प्रतिशत मात्र काम भएको नागढुङ्गामुग्लिन सडक आयोजना पश्चिम खण्डका इन्जिनियर कृष्ण आचार्यले जानकारी दिए । उक्त विस्तारको कामका लागि निर्माण कम्पनी शर्मा जेडआईसीजीसँग डिसेम्बर २०२२ मा सम्झौता भएको थियो । उक्त सडक निर्माणको काम तीन प्याकेजमा चलिरहेको छ । उक्त सडक खण्डको मलेखुदेखि मुग्लिन खण्डमा पुलको जग नाली पर्खाल बनाउने काम र मोड सुधारको काम भइरहेको इन्जिनियर आचार्यले बताए। उक्त सडकको पश्चिम खण्ड मलेखुदेखि मुग्लिनसम्म ३९ किलोमिटर सडकको स्तरोन्नतिको काम भइरहेको छ । उक्त सडक दुई लेनको भनिए पनि हाल ७ मिटर मात्र रहेको कारण अब ९ मिटर बनाउन लागिएको हो । उक्त सडक खण्डको बजार क्षेत्रमा ४ लेन र उकालोमा ट्रकको लागि छुट्टै लेन बनाउन लागिएको छ ।
फोरलेनको सडक बनाउन सैनामैनालाई एडीबीको २ अर्ब,"बुटवल : रुपन्देहीको सैनामैना नगरपालिकालाई एशियाली विकास बैंक (एडीबी)ले फोरलेनको चक्रपथ सडक निर्माण गर्नका लागि २ अर्ब १५ करोड रुपैयाँ अनुदान उपलब्ध गराएको छ। नगरपालिकाको वडा नम्बर १० र ११ जोड्ने गरी १४ किलोमिटर आधुनिक चक्रपथ निर्माण गर्नका लागि अनुदान उपलब्ध भएको नगरपालिकाका प्रमुख प्रशासकीय अधिकृत जनक थापाले जानकारी दिए। सात किलोमिटर दुई वडा जोड्नका लागि कनेक्टिभिडी रोड निर्माण हुनेछ। यो चक्रपथ निर्माण भइसकेपछि सैनामैना सडक सञ्जालबाट पुरै जोडिन्छ,थापाले भने,यी वडाका कतिपय गाउँबस्तीमा सहज रुपमा सडक थिएन, अब यहाँका नागरिकले सुविधायुक्त सडक उपभोग गर्नेछन्। कालोपत्रेसहितको फोरलेनको आधुनिक चक्रपथमा फुटपाथ, यात्रु प्रतीक्षालय, गार्डेन, साइकल लेन लगायत निर्माण गरिने थापाले बताए। चक्रपथ निर्माणपछि पूर्वपश्चिम महेन्द्र राजमार्गसँग पनि यस क्षेत्रका नागरिकहरूको सहज पहुँच हुनेछ। नगरपालिकाले तयार पारेको विस्तृत परियोजना प्रतिवेदन (डीपीआर)अनुसार चक्रपथका लागि अनुदान स्वीकृत भएको हो। केही समयभित्र योजनाको ठेक्का प्रक्रिया सुरु गरिने थापाले बताए। पर्यटकीय क्षेत्रहरूसँग जोडिएका र आधुनिक सहरीकरणका लागि सम्भावनायुक्त स्थानीय तहहरूलाई छनोट गरी एडिबीले अर्बन रेजिलेन्स लाइभ्लीहुड इम्प्रुभमेन्ट परियोजना अन्तर्गत अनुदान दिने गरेको प्रमुख प्रशासकीय अधिकृत थापाको भनाइ छ। प्रमुख प्रशासकीय अधिकृत थापा, अर्थ मन्त्रालयका सचिव डा कृष्ण हरि पुस्कर र एडीबीका कन्ट्री डाइरेक्टर अर्नाउड कौकोइसबीच सम्झौता पत्रमा हस्ताक्षर भएको छ।"
डोल्पा जोड्ने भेरी करिडोरमा मनपरी शुल्क : एउटा ट्रक तारेको १५ हजार,"डोल्पा : भेरी करिडोरअन्तर्गत पर्ने तल्नुबगरमा होम पाइप राखेर बनाइएको फड्को (अस्थायी पुल)मा सवारी तारेबापत स्थानीय युवाले शुल्क उठाउन थालेका छन्। डोल्पा जोड्ने मुख्य पुलका रूपमा रहेको तल्नु बगरस्थित भेरी नदीमा सवारीसाधन आवतजावत गर्ने पुल नबनेकै कारण स्थानीय युवाहरूले गैरकानुनी रूपमा शुल्क उठाउन थालेका हुन्। निर्माण कार्य पूरा भएको बेलिब्रिज पुल भाँचिएपछि अहिले उक्त स्थानमा पुनः बेलिब्रिज पुल निर्माणको काम भइरहेको छ। बुधबार मात्रै भेरी नदीमा ह्युमपाइप राखेर बनाइएको फड्कोको निर्माण कार्य सकिएको र व्यक्तिगत लगानीमा बनाइएकाले चारपांग्रे सवारीसाधन तारेबापत शुल्क उठाइएको स्थानीय युवा खिम मल्लले बताए।उक्त ह्युमपाइपको फड्कोमा करिब ४० लाख खर्च भएको छ, जसमा डोल्पामा विद्युतको ठेक्का लिनुभएका व्यवसायीले आफ्ना सामान सार्न २० लाख बराबरको ह्युमपाइप किन्दिनुभएको हो, हाम्रो मात्रै करिब २० लाख खर्च भएकाले उक्त लगानी उठाउन पनि शुल्क उठाउन थलिएको हो, मल्लले भने। खासमा शुल्क त उठाउन नमिल्ने हो, तर व्यक्तिगत लगानी भएको छ, एक्साभेटर,टिपर, कामदारहरू लगाइएको छ,त्यस वापतको खर्च रुकुम र डोल्पाका स्थानीय तहले गरेको भए, हामी पैसा उठाउने थिएनौं। अहिले बोलेरो जीपको पाँच हजार, मिनिट्रकको १० हजार र ठूलो ट्रकको १५ हजार उठाउन थालिएको उनले स्विकारे। यदि यात्रुबाहक गाडीहरू आएमा तिनलाई पनि पाँच हजार लगाइने उनको भनाइ छ। आफ्नै आठबिसकोट नगरपालिकाको स्वास्थ्य सामग्री बोकेको जीपलाई पनि पाँच हजार उठाइएको उनले बताए। आफूले एउटा मालबाहक ट्रक तारे वापत १० हजार तिरेको डोल्पाका व्यापारी खिमबहादुर सिंहले बताए। केही स्थानीय युवाहरूले पैसा नदिउञ्जेल डोल्पाका लागि सामान बोकेको मालबाहक ट्रक तार्न दिएनन्, पछि १० हजार पैसा जम्मा गरिसकेपछि मात्र तार्न दिए, पैसा तिरेको प्रमाण भने केही दिएनन्, उनले भने। यसरी प्रत्येक पटक सवारी पास गराउँदा पैसा तिर्नु परेपछि व्यापारी मारमा परेको र यसको असर स्वरुप महंगी बढेर डोल्पाली उपभोक्ता मारमा पर्ने उनको भनाइ छ। भेरी करिडोर कार्यालय जाजरकोटका प्रमुख सुजन अधिकारीले यसरी व्यक्तिगत रुपमा सवारीसाधन तारेवापत शुल्क उठाउन नमिल्ने बताए। ह्युमपाइपको पुलमा व्यक्तिगत लगानी भएको भन्ने सूचना आएको थियो,त्यसमा विद्युतका निर्माण व्यवसायी र स्थानीय युवाले लगानी गरेका रहेछन्, यसरी लगानी भएको ठाउँमा सरकारी कार्यालयले लागेको खर्च व्यहोरेर सवारीसाधन पास गराउन सक्दैन, उनले भने। पश्चिम रुकुम र डोल्पाका स्थानीय तहले समन्वय गरेर केही पैसा उठाएर सवारी साधन आवतजावतमा सहजीकरण गराउनु पर्ने उनको भनाइ छ। यता डोल्पाका छ वटा स्थानीय तहमा केन्द्रिय प्रशारण लाइन विस्तारको जिम्मा लिएका बिभान्सु महिनावती जेभीका मेनेजर नरेन्द्र काफ्लेले होम पाइपको पुल निर्माणका लागि आफूहरूले २० लाख लगानी गरेको बताए। डोल्पामा केन्द्रीय प्रशारण लाइन विस्तारको जिम्मा लिइसकेपछि हामीलाई सयौँ टन पोल, तार लगायतका सामान लिनुपर्ने हुन्छ, त्यसका लागि सिधैं गाडी लैजानका लागि ह्युमपाइप हामीले किनिदिएको हौँ, उनले भने। दुई सय मालबाहक ट्रक लैजाने र त्यसपछि ह्युमपाइप निकालिने उनको भनाइ छ। यता डोल्पाका प्रमुख जिल्ला अधिकारी तुलसीप्रसाद दाहालका अनुसार सवारीसाधन तारेवापत पैसा उठाउनु कानुनविपरीत भएको बताए। आफूसँग पैसा उठाएका विषयमा कुनै लिखित उजुरी नआएको र यदि आएमा तुरुन्तै कारबाही गरिने उनको भनाइ छ। सहज रुपमा सवारीसाधन वारपार गर्ने व्यवस्था मिलाउनका लागि रुकुम पश्चिम र जाजरकोट जिल्लाका प्रमुख जिल्ला अधिकारीसँग समन्वय भइरहेको उनको भनाइ छ। डोल्पाका स्थानीय तहले पनि समन्वय गरेर सहयोग गनुपर्ने उनको धारणा छ। अस्थायी पुलबाट स्थानीय युवाहरूले धमाधम पैसा उठाउन थाले पनि डरले यातायात व्यवसायीले लिखित उजुरी दिन सकेका छैनन्। पश्चिम रुकुम,जाजरकोट र डोल्पाको गृह प्रशासन मौखिक उजुरीलाई बेवास्ता गर्दै लिखित उजुरी कुरेर बसेको डोल्पाका सरोकारवालाहरूले बताए। यो समस्या तत्काल समाधान गरेर सहज रुपमा सवारीसाधन वारपार गर्ने व्यवस्था मिलाउन उनीहरूले आग्रह गरे।"
बागलुङमा दुर्गा प्रसाईमाथि मुक्का प्रहार,"बागलुङ : बागलुङमा दुर्गा प्रसाई माथि मुक्का प्रहार भएको छ। नेपालीहरूको मुक्तिका लागि अन्तिम लडाइँ कार्यक्रमका लागि बागलुङ आएका व्यवसायी प्रसाईमाथि बागलुङ नगरपालिका७ का ३७ वर्षीय रामकान्त गौतमले मुक्का प्रहार गरेका हुन्। उनले प्रसाईंमाथि किन हातपात गरे ? भन्नेबारे भने खुलेको छैन। प्रसाई मञ्चमा उक्लने क्रममा गौतमले हातपातको प्रयास गरेको जिल्ला प्रहरी कार्यालय बागलुङका प्रहरी नायव उपरीक्षक (डीएसपी) मदन केसीले बताए। गौतमलाई पक्राउ गरिएको केसीले जानकारी दिए। दुर्गा प्रसाई मञ्चमा उक्लिने क्रममा हातपातको प्रयास भएको हो, डीएसपी केसीले भने,हातपातको प्रयास गर्ने गौतमलाई पक्राउ गरिएको छ। उनी अहिले जिल्ला प्रहरी कार्यालय बागलुङमा छन्। घटनाका बारेमा थप अनुसन्धान भइरहेको डीएसपी केसीले बताए।"
सेतो मच्छिन्द्रनाथको वार्षिक पवित्र महास्नान (फोटोफिचर),"काठमाडौं : सेतो मच्छिन्द्रनाथको वार्षिक महास्नान आज काठमाडौं जनबहालमास्थित कनक चैत्य महाविहार परिसरमा सम्पन्न भएको छ। यो अनुष्ठान प्रत्येक वर्ष पौष शुक्ल अष्टमी (पुस शुक्ल अष्टमी)मा मनाइन्छ। यो पर्व पूर्णिमाको दिनसम्म मनाइन्छ। सेतो मच्छिन्द्रनाथलाई अवलोकितेश्वर पनि भनिन्छ। सप्ताहव्यापी चाडपर्वमा धेरै अन्य गतिविधिहरू पनि समावेश हुन्छन्। जुन जीवनमा पार गर्नुपर्ने प्राथमिक अनुष्ठानसँग मिल्दोजुल्दो छ। सेतो मच्छिन्द्रनाथको वार्षिक अनुष्ठान जीवित देवी कुमारीले अवलोकन गर्ने गर्छिन्। जीवित देवी मन्दिर परिसरमा पुगेपछि मात्र मन्दिरका मुख्य पुजारीले देवतालाई मन्दिरबाट बाहिर निकालेर अनुष्ठान सुरु गर्ने गर्छन्। अनुष्ठान हेर्न काठमाडौं जनबहालस्थित कनक चैत्य महाविहार परिसरमा सयौं सर्वसाधारणहरूको घुइँचो लाग्छ। यस अनुष्ठान अवधिभर हरियो तारा र सेतो तारा साना देवताहरू पनि निकालेर सेतो मच्छिन्द्रनाथ देवताको दुवै छेउमा राख्छन्। हरियो र सेतो तारालाई सेतो मच्छिन्द्रनाथको सन्तानका रूपमा मानिन्छ चैत्यमा पुगेपछि पञ्चबुद्धको लुगा लगाएका अन्य पुजारीहरूले प्रारम्भिक अनुष्ठान गर्छन्। त्यसपछि मुख्य पुजारीहरूले सेतो मच्छिन्द्रनाथ र दुई साना देवताहरूको लुगा खोलेर स्नान गर्न थाल्छन्। यस अवधिमा भक्तजनले कति लुगा फुकाल्छन् भनेर गन्ती गरेको देख्न सकिन्छ। मञ्चमा उपस्थित पुजारीहरूले अनुष्ठान गर्छन्। त्यसपछि दुई पुजारीहरूले दूध र घ्यू मिसाएर देवताहरूलाई पानी हाल्छन्। यस अवधिमा संगीतकारहरूको समूहले परम्परागत बाजा, न्या बाजा, धिमे बाजा आदि पनि बजाउँछन्। जीवनभर हुने परिवर्तनहरूको प्रतीक अन्सार देवतालाई हरेक वर्ष नुहाइन्छ र एक अनुष्ठानका रूपमा पुन: रंगाइन्छ। त्यसैगरी, नुहाउने विधि पूरा भएको तीन महिनापछि सेतो मच्छिन्द्रनाथको रथ तान्ने पर्व मनाइन्छ। तस्बिर : अभिषेक महर्जन"
कर्मचारी भर्ना गर्दा नगर प्रमुख र प्रशासकीय अधिकृतले गरे मनोमानी,"टीकापुर : कैलालीको टीकापुर नगरपालिकाका उपप्रमुखसहित बहुमत कार्यपालिका सदस्यले पालिकामा नगर प्रमुख र प्रमुख प्रशासकीय अधिकृतले मनोमानी गरेको आरोप लगाएका छन्। नगरपालिकाले स्थानीय सरकार सञ्चालन ऐन, संघीय मामिला तथा सामान्य प्रशासन मन्त्रालयको परिपत्र र टीकापुर नगरपालिकाद्धारा जारी टीकापुर नगरपालिकामा करार प्राविधिक कर्मचारी व्यवस्थापन गर्ने सम्बन्धी कार्यविधि २०७५ को ठाडो उल्लंघन गर्दै दुई चरणमा १८ जना कर्मचारी भर्ना गरेको विषयमा पत्रकार सम्मेलन गर्दै उक्त आरोप लगाएका हुन्। १९ सदस्य रहेको कार्यपालिकाका नगर उपप्रमुखसहित ११ जना कार्यपालिका सदस्यले नगर प्रमुख रामलाल डगौरा थारु र प्रमुख प्रशासकीय अधिकृत नारायणबहादुर विष्टले कार्यपालिकाको मानहानी हुने गरी मनोमानी ढंगले निर्णय गरेको आरोप लगाएका हुन्। नगरपालिकामा आज आयोजित पत्रकार सम्मेलनमा वितरित प्रेस विज्ञप्तिमा बहुमत कार्यपालिका सदस्यहरुले यस्तो आरोप लगाएका हुन्। विज्ञप्तिमा मिति २०८० पौष २१ गते बोलाइएको कार्यपालिका बैठकमा प्रस्तुत हुने विषयसूची हामी कार्यपालिका सदस्यलाई पौष २० गते एसएमएसबाट ६ वटा मात्रै एजेण्डा पठाएको, बैठकमा विषयसूची बाहेक अन्य विषयमा छलफल भए तापनि बैठकको एजेण्डा नबनेको विषयमा टीकापुर नगरपालिकाको वेबसाइट बाट सार्वजनिक भएका २४ वटा निर्णयले हामी अचम्मित भएका छौं भनिएको छ। पटक पटक कार्यपालिकालाई झुक्याई कोठे बैठकबाट हाम्रा विद्यमान कानुन र टीकापुर नगरपालिकालाई दीर्घकालीन आर्थिक दायित्व सिर्जना गर्ने गरी भएका निर्णयको हामी कार्यपालिका सदस्य साक्षी हुन सक्दैनौं, पटक पटक गरिरहने नगर प्रमुख र प्रमुख प्रशासकीय अधिकृतका यस्ता हर्कतको घोर निन्दा एवं भत्सर्ना गर्दछौं विज्ञप्तिमा अगाडि भनिएको छ तसर्थ नगरबासीको चिन्ता र सुझावलाई आत्मसाथ गर्दै मिति २०८० पौष २१ गते र विभिन्न समयमा दीर्घकालीन र आर्थिक दायित्व सिर्जना गर्ने गरी भएका निर्णयलाई अबिलम्ब सच्याउन लाग्नेछौं भन्ने विश्वास दिलाउँछौं। विज्ञप्तिमा कार्यपालिका सदस्य एवं नगर उपप्रमुख खडकबहादुर शाह, वडाध्यक्षहरु मोहन लुहार विक, दीपक चौधरी, ऋषि विक, बलिराम चौधरी, यज्ञप्रसाद न्यौपाने, दीर्घबहादुर ठकुल्ला, लौटन चौधरीले हस्ताक्षर गरेका छन्। त्यस्तै कार्यपालिका सदस्य लवरी चौधरी, राजरानी चौधरी र रामबहादुर नगार्जीले समेत विज्ञप्तिमा हस्ताक्षर गरेका छन्। हस्ताक्षर गर्नेमा नेकपा माओवादी केन्द्र, नेपाली कांग्रेस र नेकपा एमालेबाट निर्वाचित सदस्यहरु हुन्। पत्रकार सम्मेलनमा बोल्दै नगर उपप्रमुख शाहले चार महिनादेखि नगरपालिकाको कार्यसम्पादनमा असन्तुष्ट रहँदै आए पनि नगरपालिकालाई आर्थिक व्ययभार थोपर्ने र मनोमानी निर्णय गर्ने कार्यशैलीविरुद्ध पत्रकार सम्मेलन गर्नु परेको बताए। एउटै कार्यपालिका बैठकमा दोहोरो अर्थ दिने निर्णय भएका छन्, एउटा बुँदामा संस्थाको ओएनएम बनाउने भनिएको छ, अर्को बुँदामा जनशक्ति थप्ने निर्णय छ उपप्रमुख शाहले भने नगर सभाबाट गरेका निर्णय समेत उल्ट्याएर मासिक एक लाख भाडा तिर्ने गाडी प्रमुख प्रशासकीय अधिकृतले चढ्छन्, दायित्व थप्ने, राजश्व चुहावटमा ध्यान नदिने प्रवृत्ति हाबी भयो। पालिकामा खाली रहेका सूचना प्रविधि अधिकृत, कृषि अधिकृत क्षयरोग अधिकृतको दरबन्दीमा पदपूर्ति गर्नुको साटो थप कर्मचारी भर्ना गर्न खोजिएको शाहले बताए। विगतदेखि नै पालिकाको विद्युत रकम बक्यौता ५ करोड बढी रहेको छ, पछिल्ला तीनवटा कार्यपालिका बैठकबाट मात्रै १० करोड बढीका योजना बाँडिएका छन् उपप्रमुख शाहले भने बजेट बाँड्ने अधिकार नगरसभालाई हुन्छ भन्ने समेत हेक्का राखिएको पाइँदैन, बैठकको एजेण्डा पारित हुन २५ दिन लाग्छ। उनले प्रमुख प्रशासकीय अधिकृत संघीय सरकारको प्रतिनिधि भएको बताउँदै नियमन गर्ने, विद्यमान नियम, ऐन, कानुन कार्यान्वयन गर्नुको साटो व्यक्तिवादी चिन्तन हाबी भएको बताए। नगरपालिकाका प्रवक्ता एवं वडा नं ६ का अध्यक्ष बलिराम चौधरीले पटक पटक कार्यपालिकाबाट आर्थिक व्ययभार थप्ने निर्णय हुँदा आफूले प्रवक्ताबाट राजीनामा दिएको बताए। पटक पटक हामीले व्ययभार नथपौं, नगर सभाबाट पारित बजेटमा उधारा योजनामा रकम छुट्याउनु हुँदैन भन्दा पनि सुनुवाइ भएन चौधरीले भने त्यसैले मैले मंसिर २५ गते नै प्रवक्ताबाट राजीनामा दिइसकेको छु, स्वीकृत भएको छैन। उनले पालिकामा कर्मचारीहरु आवश्यक रहेको बताउँदै त्यसका लागि प्रक्रिया पुर्याउनु पर्ने बताए। वडा नं १ का अध्यक्ष मोहन लुहार विकले नगर प्रमुख थारु र प्रशासकीय अधिकृत विष्ट वडा नं १ प्रति पूर्वाग्रही रहेको आरोप लगाए। प्रदेशको समपूरक बजेटबाट वडा कार्यालय निर्माण गर्न ठेक्का समेत भइसकेको अवस्थामा प्रमुख प्रशासकीय अधिकृतले निर्माण गर्ने भनिएको ठाउँमा हुँदैन भन्दै काम रोके एमालेबाट निर्वाचित रहेको विकले भने १ करोडको वडा भवन निर्माणको ठेक्का सम्झौता हुन पाएको छैन, वडा कार्यालय भाडाको घरमा बस्न बाध्य छ। उनले ऐन कानुन विपरीत भएका निर्णयहरु सच्याउन माग गर्दै कार्यपालिका बैठकमा छलफल भएका एजेण्डा समेत निर्णय हुँदा नआएको जिकिर गरे। २०७२ साल अघि निर्माण भएका घरहरुको नक्शा अभिलेखीकरण गर्ने निर्णय भएको थियो, माइन्युटमा उक्त विषय नै आएन विकले भने कार्यपालिकाकै मानमर्दन हुने कुरा सैह्य छैन। नगरपालिकाले मंसिर २५ र २६ गते ११ जना सरसफाई तथा पौष २१ गतेको कार्यपालिका बैठकबाट थप ७ जना कर्मचारी दैनिक ज्यालादारीमा भर्ना गरेको हो। ७ जना कर्मचारीमा एकजना असिस्टेण्ट सवइञ्जिनियर, एकजना पाँचौं तह सहायक र पाँच जना कम्प्युटर अपरेटरमा भर्ना गरिएका छन्। नगरपालिकाले ऐन नियम विपरीत भर्ना गरेका १८ जना कर्मचारीको विषयमा समाचार प्रकाशित भएपछि कार्यपालिका सदस्यहरु विपक्षमा उभिएका हुन्। पालिकाले कर्मचारी व्यवस्थापन र विकास निर्माणका कार्यमा गर्नुपर्ने रकम बजेट वक्तव्यमार्फत् ल्याउनुपर्ने कानुनी व्यवस्था भए पनि टीकापुरले भने हरेक कार्यपालिका बैठकबाट बजेट मनपर्दी वितरण गर्दै आइरहेको छ। यो पनि पढ्नुहोस टीकापुर नगरपालिकामा ऐन मिचेर १८ कर्मचारी भर्ना"
मानव बेचबिखन मुद्दाका फरार प्रतिवादी ३२ वर्षपछि पक्राउ,"काठमाडौं : मानव बेचबिखन अनुसन्धान ब्यूरोको टोलीले मानव बेचबिखन मुद्दाका फरार प्रतिवादीलाई ३२ वर्षपछि पक्राउ गरी आज सार्वजनिक गरेको छ। पक्राउ पर्नेमा धादिङ मेत्रावती गाउँपालिका२ भर घएका ५७ वर्षीय वीरबहादुर तामाङ रहेको ब्यूरोका प्रवक्ता तथा प्रहरी उपरीक्षक कृष्णप्रसाद पगेनीले जानकारी दिए। उनका अनुसार प्रतिवादी तामाङले एक महिलालाई ब्रुनाई पठाइदिने भनि झुक्याई २०४७ साल चैत ३ गते काठमाडौंबाट काकरभिट्टा हुँदै पश्चिम बङगालको बागडोग्रामा पुर्याई भारतीय नागरिकलाई बेचेका थिए। निजलाई ब्युरोबाट खटिएको टोलीले यही माघ ३ गते ललितपुरबाट पक्राउ गरेको हो। पक्राउ परेका निज तामाङविरुद्ध मानव बेचबिखन तथा ओसारपसार मुद्दामा काठमाडौं जिल्ला अदालतबाट तीन दिनको म्याद थप गरी आवश्यक अनुसन्धान भइरहेको प्रवक्ता तथा प्रहरी उपरीक्षक पंगेनीले बताए। 'पीडितको श्रीमान रोजगारीका सिलसिलामा ब्रुनाईमा रहेको समयमा तामाङले तिम्रो श्रीमानले तिमीलाई ब्रुनाई ल्याइदिनु भनि मलाई चिठ्ठी पठाएका छन् भनि झुक्याएर भारत लगी १० हजार भारुमा बेचबिखन गरेको प्रारम्भिक अनुसन्धानबाट खुलेको छ,' उनले भने।"
किसानलाई ट्याक्टरसहित आलुको बिउ वितरण,"दोलखा : दोलखाको वैतेश्वर गाउँपालिकाले यवो गाउँका किसानहरूलाई आलुखेती विस्तार गर्न आलुको बिउ तथा कृषि औजार सहयोग गरेको छ। गाउँपालिकाले चालु वर्षको आलु प्रवर्द्धन कार्यक्रमअन्तर्गत यवो गाउँका करिब एक सय जना किसानलाई लक्षित गरी ५० प्रतिशत लागत साझेदारमा वैतेश्वर८ यवोका किसानलाई उन्नत जातको आलुको बिउ तथा कृषि औजार वितरण गरिएको हो। पालिकाले व्यावसायिक आलु खेती गर्दै आएका करिब एकसय जना किसानलाई बिहीबार एक कार्यक्रमका बीच १४ हजार केजी उन्नत जातको बिउको आलु,९ थान हातेट्याक्टर,५ थान स्प्रेय,९६ थान प्लास्टिक क्रेट तथा आलुका लागि रासायनिक मल ५० प्रतिशत अनुदान सहयोगमा उपलब्ध गराएको हो। बिउ तथा कृषि औजार गाउँपालिका अध्यक्ष छवि लामा र आलुबाली विकास केन्द्र सिन्धुपाल्चोक निगालेका प्रमुख विजय कुमार गिरीको उपस्थितिमा वितरण गरिएको वडाअध्यक्ष शान्तबहादुर जिरेलले जानकारी दिए। पालिकाले आगामी आर्थिक वर्षको बजेटले सम्मेट्ने गरी यवोमै आलुको बिउ उत्पादन तथा प्रवर्द्धन गर्न बिउ संकलन केन्द्र निर्माण गर्ने पालिका अध्यक्ष लामाले बताए। यवोमै हिउँदे आलुको बिउ उत्पादन गर्न सकिने सम्भावना देखिएकाले आगामी वर्षको कार्यक्रममा आलुको बिउ उत्पादन तथा भण्डारण केन्द्र स्थापना गर्ने अध्यक्ष लामाले बताए।"
सुरक्षा कोषको कार्यान्वयन माग गर्दै एकल महिलाको टोलीले बुझायो ध्यानाकर्षण पत्र,"राजविराज : एकल महिला सुरक्षा कोषको कार्यान्वयनको माग गर्दै एकल महिला समूहले बिहीबार सप्तरीको राजविराज, कञ्चनरुप नगरपालिकासहितका देशका विभिन्न स्थानीय तहमा ध्यानाकर्षण पत्र बुझाएको छ। सरकारले २०७० सालमा एकल महिला सुरक्षा कोष स्थापना गरेर एकल महिला सुरक्षा कोष (सञ्चालन) नियमावली, २०७० बनाए पनि कार्यान्वयन नभएकोले ध्यानाकर्षण पत्र बुझाएको मानव अधिकारका लागि महिला, एकल महिला समूहकी मधेस प्रदेश अध्यक्ष अनिता देवकोटाले बताइन्। कतिपय स्थानीय तहमा सुरक्षा कोष सञ्चालन तथा व्यवस्थापन कार्यविधि समेत बनेपनि कार्यान्वयन नभएकाले प्रक्रियागत रुपमा कोषको सञ्चालन गर्न माग गरिएको देवकोटाले बताइन्। नेपाल सरकारले १० वर्ष अगावै एकल महिलाको सशक्तीकरण, क्षमता तथा मर्यादा अभिवृद्धि गरी सामाजिक तथा आर्थिक दृष्टिले कमजोर तथा विपन्न वर्गका एकल महिलाहरूको हित र संरक्षण तथा प्रवर्द्धनका लागि सुरक्षा कोष स्थापना गरेको थियो। कोषमार्फत् एकल महिलाको राहत, उद्धार, पुनस्र्थापना, औषधि उपचार, कानुनी सहायता, शिक्षा र सीपमूलक तालिम तथा स्वरोजगार कार्य सञ्चालन गर्न सकिने व्यवस्था छ। महिला बालबालिका कार्यालय खारेज हुनुअघि सो कार्यालयबाट परिचालनसमेत भइसकेको कोष पुनः सञ्चालनमा आउन नसकेको समूहकी सप्तरी सचिव माधवी शाहले बताइन्। 'राज्य व्यवस्था संघीय प्रणालीमा गएपछि महिला बालबालिका कार्यालय खारेजी सँगै कोष पनि सञ्चालनमा आउन सकेन,' शाहले बताइन्। महिला बालबालिका जेष्ठ नागरिक मन्त्रालयको तर्फबाट एकल महिला सुरक्षा कोष मापदण्ड संशोधन गरी ७ सय ५३ तहका स्थानीय तहमार्फत् एकल महिलालाई सहयोग गर्न परिपत्र जारी भइसकेको छ। सुरक्षा कोष मापदण्ड २०७७ संशोधन पछि संघीय मामिला तथा प्रशासन मन्त्रालयबाट ०८० साउन ३२ गते सबै स्थानीय तहबाट कोष स्थानीयकरणका लागि परिपत्रसमेत भएको छ। तर, परिपत्र जारी भए पनि एकल महिला सुरक्षा कोष प्रक्रियागतरूपमा हालसम्म अगाडि बढ्न नसकेको एकल महिला समूहकी गीता पाण्डेले बताइन्। कोष सञ्चालन हुन नसक्दा विपन्न र जोखिममा रहेका एकल महिलाहरू सहयोग पाउनबाट वञ्चित हुनु परेको राजविराज ६ की शंकरिया देवी दासले बताइन्। ध्यानाकर्षण पत्र बुझ्दै राजविराज नगरपालिकाकी कार्यबाहक प्रमुख इसरत परविनले परिपत्र र कार्यविधि बारे बुझ्ने र कार्यान्वयनमा ल्याउने प्रतिवद्धता जनाइन्।"
कालीकोटमा लोभ लाग्दो किवी खेती,"कालिकोट : जिल्लाको खाँडाचक्र नगरपालिका११ बरातुका हरिचन्द्र गिरीले किवी खेतीको सुरुवात गरेका छन्। व्यावसायिक रुपमा तरकारी तथा फलफूल खेती गर्दै आएका जिल्लाकै अगुवा किसान गिरीले पछिल्लो समय किवी खेती पनि सुरु गरेका हुन्। जिल्ला सदरमुकाम मान्म बजारलाई लक्षित गरी २५ वर्षदेखि व्यावसायिक तरकारी गर्दै आएका कृषक गिरीले सुन्तला, जुनार खेतीका साथै यस वर्षबाट किवी खेती पनि सुरु गरेको बताए। उनका अनुसार परीक्षणका लागि पोखराबाट ५ र कीर्तिपुरबाट १५ गरी २० वटा किवीका बिरुवा रोपेर लोभ लाग्दो गरी फलेपछि व्यावसायिक रुपमा किवी खेती गर्न थालिएको हो। कृषक गिरीले भने, 'बराँतुमा रहेको २ रोपनी जग्गामा किवी खेती गर्नका लागि १ हजार २ सय बिरुवा रोपेको छु। किवीको बिरुवा रोपेको ३ वर्षपछि फल्न थाल्छ। सबै बिरुवा फल्न थालेपछि राम्रो आम्दानी लिन सकिन्छ।' कालीकोटमा यसअघि कसले पनि किवी खेती गरेको थिएन। कृषक गिरी जिल्लाकै पहिलो किवी खेती गर्ने किसान हुन्। नगदेबालीको तुलनामा किवी खेतीबाट कम लगानीमा राम्रो आम्दानी लिन सकिने उनी बताउँछन्। गिरीले गरेको किवीबाट एक बिरुवाबाट १ क्विन्टलसम्म फलेको छ। किवी प्रति किलो ३ सय रुपैयाँका दरले बिक्री हुन्छ। अहिले भएका २० वटा बिरुवाबाट वार्षिक रुपमा २० क्विन्टल किवी उत्पादन भइरहेको छ। जसबाट ६ लाख आम्दानी हुने गरेको छ। समुन्द्री सतहदेखि ८ सयदेखि २ हजार ५ सय मिटरसम्मको उचाइमा किवी खेती हुने गर्छ। जुन भूभाग कालीकोटमा धेरै छ। जसमा किवी खेती गरेर थोरै लगानीमा समेत धेरै लाभ लिन सकिन्छ। किवीको एक बिरुवाको १ सय रुपैयाँ पर्छ। किवीलाई बढी पौष्टिक आहारको रुपमा समेत लिइन्छ। परम्परागत अन्नबालीको खेतीबाट भन्दा किवी खेतीबाट ३ गुणा बढि आम्दानी हुने गिरीको भनाइ छ। उनका अनुसार अब आफूसँग भएको सबै जमिनमा किवी खेती विस्तार गर्ने योजना पनि रहेको छ। न्यून लगानीमा धेरै आम्दानीको राम्रो स्रोत बन्ने अधिक सम्भावना बोकेको किवी खेतीका लागि स्थानीय सरकारले भने कुनै चासो दिएका छैनन्। युवाहरू विदेश जान भन्दा गाउँमै पैसा फलाउने व्यवसाय रोज्नुपर्ने कृषक गिरीको सुझाव छ। किवीलाई सिधैं खान स्वादिष्ट हुनुका साथै प्रशोधन गरेर जुस, वाइन लगायत पेय बनाएर उपभोग गर्न सकिने उनले बताए। फलफूलको राजा उपनामले परिचित फल किवीलाई बजारीकरण गर्न समस्या नरहेको उनको अनुभव छ। स्थानीय सरकारले शीतभण्डारको व्यवस्था गरिदिएमा किवीलाई लामो समयसम्म स्टोर गरेर बर्षेभरी नै बिक्री वितरण गर्न सकिने उनको भनाइ छ।"
लुक्लामा हवाई सेवा लिने पर्यटक बढे,"सोलुखुम्बु : सोलुखुम्बुको पर्यटकीय स्थल लुक्लास्थित तेन्जिङ हिलारी विमानस्थलमा हवाई सेवा प्रयोग गर्ने पर्यटकको संख्या २३ प्रतिशतले वृद्धि भएको छ। सन् २०२२ को तुलनामा सन् २०२३ मा लुक्लामा हवाई सेवा प्रयोग गर्नेको संख्या २३ दशमलव ८४ प्रतिशतले वृद्धि भएको नेपाल नागरिक उड्डयन प्राधिकरण लुक्ला शाखाले जनाएको हो। प्राधिकरणका प्रमुख उमेश पन्थीका अनुसार सन् २०२२ मा एक लाख एक हजार पाँच सय एक पर्यटकले हवाई सेवा प्रयोग गरेकामा सन् २०२३ मा एक लाख ३३ हजार दुई सय ७४ जना पुगेका थिए। संख्यात्मक हिसाबले ३१ हजार सात सय ७३ बढी हो। हवाई सेवा लिने अधिकांश विदेशी पर्यटक रहेको उनको भनाइ थियो। सन् २०२३ को अफ सिजनमा खुम्बु भ्रमण गर्ने विदेशीको संख्या बढेकाले हवाई सेवा प्रयोग गर्नेको संख्या वृद्धि भएको प्राधिकरण प्रमुख पन्थीले बताए। सगरमाथा क्षेत्रको विमानस्थल भनेर चिनिने लुक्ला विमानस्थलमा हवाई सेवा लिनेको संख्या अधिक हुने गरेको छ। खुम्बु भ्रमण गर्ने अधिकांश विदेशी पर्यटक काठमाडौं वा रामेछापको मन्थलीबाट जहाजमै लुक्लासम्म पुग्ने र त्यहाँबाट पैदलयात्रा गर्दै उकालो लाग्ने गरेको तारा एयरलाइन्स लुक्लाका स्टेशन इन्चार्ज अमृत मगरले बताए। उनका अनुसार लुक्लासम्म सडकमार्ग नपुगेकाले खुम्बु भ्रमण गर्ने अधिकांश पर्यटकले हवाई सेवा नै लिनुपर्ने बाध्यता छ। सीमित पर्यटकले मात्रै गाडीबाट सदरमुकाम सल्लेरी, थामडाँडा हुँदै त्यहाँबाट हिँडेर लुक्ला पुग्ने गरेको उनको भनाइ थियो। जिल्लाको आठ स्थानीय तहमध्ये खुम्बु पासाङल्हामु गाउँपालिकाको केन्द्रसम्म सडक नपुगे पनि अन्य स्थानीय तहका केन्द्रसम्म सडक पुगिसकेको छ। खुम्बु पासाङल्हामुले पनि यसै आर्थिक वर्षभित्र पालिकाको केन्द्रसम्म सडक पुर्याउने लक्ष्यका साथ सडक विस्तारलाई तीव्रता दिएको गाउँपालिकाका प्रवक्ता ल्हाक्पाछिरी शेर्पाले बताए। उनले भने, 'लुक्लासम्म गाडीको बाटो पुगेपछि पर्यटकलाई पनि सगरमाथा क्षेत्र भ्रमण गर्न सहज हुनेछ, अहिलेजस्तो हवाई सेवाकै भर पर्नु पर्दैन, त्यसैले लुक्लालाई जतिसक्दो चाँडो सडकमार्गले जोड्न स्थानीय सरकार लागिपरेको छ।' नौ सय २८ टनभन्दा बढी कार्गो खुम्बु ढुवानी सोलुखुम्बुको लुक्लामा नौ सय २८ टनभन्दा बढी कार्गो सामग्री ढुवानी भएको छ। खुम्बु पासाङल्हामु गाउँपालिका२ स्थित उक्त विमानस्थलमा सन् २०२३ मा नौ लाख २८ हजार नौ सय ८४ किलोग्राम अर्थात् नौ सय २८ दशमलव ९८ टन कार्गो ढुवानी भएको उक्त शाखाले जनाएको छ। कार्यालयका प्रमुख उमेश पन्थीका अनुसार ढुवानी गरिएका सामग्रीमा खाद्यान्न, निर्माण सामग्री, लत्ताकपडालगाययत रहेका छन्। लुक्लासम्म सडक नपुगेकाले सो क्षेत्रमा सामग्री ढुवानीको भरपर्दो साधन नै हवाई सेवा बनेको गाउँपालिका अध्यक्ष मिङ्माछिरी शेर्पाले बताए। ती सामग्री जहाज तथा हेलिकोप्टरमार्फत ढुवानी गरिएको उक्त शाखाले जनाएको छ। रासस"
रुसको प्रतिष्ठित कम्पनीमा काम लगाइदिने प्रलोभन देखाएर ७ लाख बढी ठगी गर्ने पक्राउ,काठमाडौं : रुस पठाइदिन्छु भन्दै ठगी गर्ने एक जना पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले कैलालीका २८ वर्षीय सरोज थापालाई पक्राउ गरेको हो। उनले मोहन साउँदलाई रुसमा एक लाख तलब पाउने प्रलोभन देखाई ७ लाख ३० हजार ठगी गरेका थिए। उनले रुस पुगेपछि प्रतिष्ठित कम्पनीमा काम लगाइदिने आश्वासन दिई पटकपटक गरी सो रकम ठगी गरेको काठमाडौं अपराध अनुसन्धान कार्यालयका प्रहरी उपरीक्षक मिलन केसीले बताए। सरोजलाई बुधबार काठमाडौंको कीर्तिपुरबाट पक्राउ गरी थप अनुसन्धानका लागि वैदेशिक रोजगार विभाग पठाइएको केसीले बताए। पछिल्लो समय नेपालीहरू गैरकानुनी तरिकाले रुसी सेनामा भर्ना भइरहेका छन्। विभिन्न प्रलोभन देखाएर रुस पुर्याई नेपालीलाई रुसी सेनामा भर्ना गर्न गिरोह नै सक्रिय रहेको प्रहरीको अनुसन्धानले देखाएको छ। यसअघि नै प्रहरीले गिरोहलाई पक्राउ गरेको थियो।
होटल स्क्वायरको स्वीमिङ पुलमा भएको घटनामा ५ महिनापछि जाहेरी दर्ता,"काठमाडौं : ललितपुरको होटल स्क्वायरमा भएको घटनामा प्रहरीले ५ महिनापछि जाहेरी दर्ता गरेको छ। चौतर्फी दबाबपछि जिल्ला प्रहरी परिसर ललितपुरले जाहेरी दर्ता गरेको हो। गत १५ भदौमा उक्त होटलको स्वीमिङ पुलमा पौडी खेलिरहेका बेला करेन्ट लागेर ललितपुरका साजिलमान शाक्य गम्भीर घाइते भएका थिए। त्यसयता उनी कोमामा रहेका छन्। उनकी पत्नी रजिना मानन्धरले होटल सञ्चालकलाई कारबाहीको माग गर्दै आए पनि प्रहरीले जाहेरी दर्ता गर्न मानेको थिएन। जिल्ला प्रहरी कार्यालय ललितपुरका प्रवक्ता नवराज कार्कीले सरकारी वकिलको कार्यालयमार्फत् पुस २९ गते जाहेरी दर्ता भएको बताए। उनले अभियुक्तलाई पक्राउ गर्ने प्रक्रिया अघि बढाइएको बताए। 'अभियुक्तहरू नेपाल बाहिर रहेको देखिएको छ। शुक्रबार नेपाल आउने भनिएको छ। त्यसपछि पक्राउ गरेर आवश्यक अनुसन्धान अगाडि बढाउँछौं,' अन्नपूर्णसँग उनले भने। पीडित मानन्धरले मुलुकी अपराध संहिता, २०७४ को दफो १७८ को उपदफा (१) र (२) र दफा १७७ अनुसारको कसुरअनुसार सजाय माग गरेकी छन्।"
रुकुमपश्चिमबाट नौ करोडको अदुवा बिक्री,"रुकुमपश्चिम : व्यावसायिक रूपमा अदुवाखेती गरेका रुकुमपश्चिमको त्रिवेणी गाउँपालिका४ खुम्चेरीका नरबहादुर खड्काले यस वर्ष अदुवा बिक्रीबाट राम्रो आम्दानी भएको बताए। गत वर्षको भन्दा यस वर्ष अदुवाले दोब्बर मूल्य दिँदा बिक्रीबाट एक लाख रुपैयाँ आम्दानी भएको उनको भनाइ थियो। विगत २० वर्षदेखि अदुवाखेतीमा लागेका खड्काले निरन्तर अदुवाखेती गर्दै आएका छन्। यस वर्ष उत्पादन भएको तीन क्विन्टलभन्दा बढी अदुवा बीउका लागि र १२ क्विन्टल अदुवा प्रतिक्विन्टल चार हजारदेखि आठ हजार रुपैयाँका दरले बिक्री गरेको खड्काले बताए। सोही ठाउँकै ५५ वर्षीय किसान हरिबहादुर खड्काले यस वर्ष अदुवा उत्पादनमा केही कमी भए पनि मूल्य भने राम्रो पाइएकामा भने खुसी भएको बताए। विगत ३० वर्षदेखि निरन्तर कृषि पेसा गर्दै आएका उनले यस वर्ष अदुवा बिक्रीबाट एक लाख ५० हजार आम्दानी गरेको बताए। अदुवा गाउँबाटै खैन (खानका लागि प्रयोग) प्रतिक्विन्टल चार हजार र बीउका लागि प्रयोग हुने अदुवा प्रतिक्न्विन्टल आठ हजारदेखि १० हजार रुपैयाँसम्ममा बिक्री भएको थियो। जिल्लामा यस वर्ष किसानले उत्पादन गरेको अदुवाले राम्रो मूल्य पाए पनि गत वर्षको तुलनामा यस वर्षमा उत्पादनमा भने कमी आएको कृषि विकास कार्यालयका निमित्त प्रमुख मीनबहादुर केसीले जानकारी दिए। उनका अनुसार उत्पादनमा कमी भए पनि अदुवाको मूल्य तेब्बरले वृद्धि हुँदा किसानले गत वर्षको भन्दा राम्रो आम्दानी गरेका हुन्। गत वर्ष प्रतिक्विन्टल दुई हजार पाँच सयमा अदुवा बिक्री गरेका किसानले यस वर्ष प्रतिक्विन्टल पाँच हजारदेखि आठ हजारसम्ममा बिक्री गरेका छन्। जिल्लामा मुख्यगरी त्रिवेणी गाउँपालिकामा राम्रो अदुवा उत्पादन हुने गरेको छ। त्यस्तै सानीभेरी गाउँपालिका, मुसीकोट नगरपालिका र आठबीसकोट नगरपालिकामा पनि केही मात्रामा अदुवा उत्पादन हुने गरेको निमित्त प्रमुख केसीले जानकारी दिए। यस वर्ष जिल्लाबाट एक हजार छ सय मेट्रिक टन अदुवा बिक्री हुँदा आठ करोड ८० लाख आम्दानी भएको छ भने अझै केही अदुवा बिक्री गर्न बाँकी छ। अदुवा उत्पादनबाट ४० हजारदेखि पाँच लाख रुपैयाँसम्म किसानले आम्दानी गर्ने गरेको उनले बताए। अदुवा उत्पादन गर्ने किसानको संख्या जिल्लामा चार सय हाराहारीमा भए पनि व्यावसायिक रूपमा अदुवाखेती गर्ने किसानको संख्या ६० देखि ७० रहेको निमित्त प्रमुख केसीले जानकारी दिए। सामान्य खेती गर्ने किसानले दुई रोपनीदेखि व्यावसायिक रूपमा खेती गर्ने किसानले ३० रोपनी जग्गामा अदुवाखेती गर्ने गरेका छन्। गत वर्ष जिल्ल्लामा प्रांगारिक कृषक प्रमाणित भएका तीन सय एक किसानले उत्पादन गरेको अदुवा सुर्खेतमा रहेको द अग्र्यानिक भ्यालीसँग समन्वय गरेर कृषि विकास कार्यालयले बिक्री गरेको थियो। यस वर्ष भने व्यापारीले किसानकै बारीमा आएर अदुवा खरिद गरेकाले बजारको समस्या भएन। किसानले आफैँ राम्रो मूल्यमा अदुवा बिक्री गरेका छन्, उनले भने। जिल्लामा उत्पादन भएको अदुवा दाङ, नेपाजगञ्ज र काठमाडौंसम्म जाने गरेको छ। अदुवा लगाएको निश्चित समय नपुग्दै साउनको अन्तिममा बुर्णा (नयाँ तयार नहुँदै निकालिएको पुरानो बीउ) निकाल्नुपर्नेमा असारमै निकालेको यस वर्ष अदुवा उत्पादनमा कमी आएको उक्त कार्यालयको भनाइ थियो।"
केन्द्र विवादमै बित्यो तिलागुफाको ६ वर्ष,"कालीकोट : कालीकोट जिल्लाको तिलागुफा नगरपालिकाको केन्द्र विवाद ६ वर्ष बित्दा पनि समाधान भएको छैन। जसका कारण पालिकाको केन्द्रमा निर्माण हुने भौतिक पूर्वाधार निर्माण तथा सार्वजनिक सेवा प्रवाहमा समस्या भइरहेको छ। राजनीतिक दलहरूका आआफ्नो स्वार्थको कारण नागरिकहरूले सास्ती भोग्नु परेको हो। तिलागुफा नगरपालिका६ का नरेश शाहीले भने, 'तिलागुफा नगरपालिका बनेको ६ वर्ष भयो। सुरुवाती वर्षदेखि पालिकाको केन्द्र तोक्ने कार्यमा दलहरूबीच भएको विवाद अहिलेसम्म पनि समाधान भएको छैन। हाल एक एनजीओले बनाइदिएको तिलागुफा नगरपालिका६ को वडा कार्यालयको भवनबाट नगरपालिकाको सेवा प्रवाह भइरहेको छ। नगरपालिकाको केन्द्र कहाँ हुन्छ भन्ने बारे हामी नागरिकहरूमा अन्यौल छ।' अघिल्लो स्थानीय सरकार भएका बेला २०७६ मंसिर १५ गते बसेको सातौँ नगरसभाले तिलागुफा नगरपालिकाको केन्द्र तिलागुफा नगरपालिकाको वडा नम्बर ९ चिल्खाया तोक्यो। उक्त निर्णयका विरुद्ध उच्च अदालत सुर्खेतको जुम्ला इजलासमा मुद्दा दर्ता भयो। सरकारले अस्थायी केन्द्र तिलागुफा नगरपालिका वडा नम्बर ६ गाल्जे तोकेको थियो। नगरपालिकाको केन्द्रका लागि सबैको पायक पर्ने स्थान पनि गाल्जे नै थियो। तर राजनीतिक दलको स्वार्थले उक्त ठाउँमा नतोकेर नगरपालिकाको किनारा चिल्खाया तोकियो भन्दै स्थानीयले नै जुम्ला पुगेर मुद्दा दर्ता गरे। नगरपालिकाले स्थानीय सरकार सञ्चालन ऐन, २०७४ को दफा ४ को उपदफा (३) मा गाउँपालिका वा नगरपालिकाको नाम र केन्द्र हेरफेर गर्नु परेमा सम्बन्धित सभामा तत्काल कायम रहेको सदस्य संख्याको दुई तिहाई बहुमतले पारित गरेको प्रस्ताव कार्यपालिकाले प्रदेश सरकारमार्फत नेपाल सरकारमा पठाउनु पर्ने कानुनी व्यवस्था छ। तर तिलागुफाको नगरसभाले गरेको निर्णयमा दुई तिहाइ पुगेको थियो। उच्च अदालत सुर्खेत जुम्ला इजलासले कानुनी पूरा नगरी पालिकाको केन्द्र तोकेको भन्दै उक्त निर्णय खारेज गरी दियो। तर उक्त विवाद भने कायमै रह्यो। फेरी तिलागुफा नगरपालिका९ चिल्खायाका स्थानीयले उच्चको फैसलामा चित्त नबुझेको भन्दै सर्वोच्चमा रिट दर्ता गराए। अहिले सर्वच्चमा तिलागुफा नगरपालिका वडा नम्बर ६ र ९ का स्थानीय नागरिक तारिख बोकिरहेका छन्। नगरपालिकाको केन्द्र भने अन्यौलमै छ। तिलागुफाको तत्कालीन सातौँ नगरसभामा निर्णय हुँदा नगरसभामा उपस्थित ५४ सदस्यमा ४७ जनाले मात्र मतदान गरेको, त्यसमा पनि ३७ जनाले पक्षमा र १० जनाले विपक्षमा मतदान गरेका थिए। गाल्जेमा पर्याप्त जग्गा दिँदा भौतिक पूर्वाधार, भौगोलिक र प्रशासनिक सुगमता, यातायात सञ्चार सुविधाका आधारमा तिलागुफाको केन्द्र गाल्जेमा हुनुपर्ने वडा नम्बर ६ का नागरिकको माग छ। तर वडा नम्बर ९ का स्थानीयले पहिलो नगरसभाले चिल्खायामा तोकिसकेको चिल्खायामै नगरको केन्द्र बन्नु पर्ने माग छ। जसका कारण अहिले पनि विवाद समाधान हुन सकिरहेको अवस्था छैन। तिलागुफा नगरपालिका प्रमुख शंकरप्रसाद उपाध्यायले नगरपालिकाको केन्द्रका विषयमा अदालतमा मुद्दा चलिरहेकाले अदालतले नटुंगाएसम्म कुनै प्रक्रिया अगाडि नबढ्ने बताए। उनले भने, 'पहिलो कार्यकालको नगरसभाले गरेको निर्णय उच्च अदालत जुम्लाले खारेज गरिदियो। अहिले फेरि सर्वोच्चमा मुद्दा चलिरहेको छ। अब सर्वोच्चले तोक्यो भने तोकेकै ठाउँमा केन्द्र हुन्छ। सर्वोच्चले पनि उच्च अदालतको फैसलालाई सदर गरिदियो भने नगरपालिकाले पुनः प्रक्रिया अगाडि बढाउने छ।' हाल तिलागुफा नगरपालिकाको अस्थायी केन्द्रमा वडाका नाममा ६१ हजार ६ सय १२ वर्गमिटर क्षेत्रफलको जग्गा उपलब्ध भई सो जग्गामा करिब दुई करोडको लागतमा बनेको वडा नम्बर ६ को प्रशासनिक भवनमा नगरपालिका सञ्चालन भइरहेको छ।"
"पेटी ठेकेदार फरार, कामदार अलपत्र","बागलुङ : उच्च अदालत बागलुङको निर्माणाधीन भवनका पेटी ठेकेदार फरार हुँदा कामदार अलपत्रमा परेका छन्। भवनको भित्री गाह्रो र झ्यालढोकाको काम जिम्मा लिएका पेटी ठेकेदार बाबुराम रायमाझी फरार भएका हुन्। कामदार सुष्मा राईले ठेकेदार रायमाझीले काम गरेको ज्याला नदिई फरार हुँदा अलपत्र गरेको बताइन्। ५१ दिन काम गरिसक्यौं तर ठेकेदार नै बेपत्ता भएपछि हामी अलपत्र भएका छौं, राईले भनिन्, दिनको एक हजार रुपैयाँका दरले ज्याला दिने भनेर ल्याइएको थियो। हामी सबै कामदारलाई अलपत्र पारेर ठेकेदार भागे। ती ठेकेदार भाग्दा झन्डै ३० कामदारले भुक्तानी पाएका छैनन्। रायमाझीले कामदारसहित होटलमा खाना खाएको रकमसमेत नतिरी फरार भएको होटल माउन्टेन भ्युकी सञ्चालक मीना सापकोटा कार्कीले बताइन्। उहाँहरूले हाम्रो होटलमा भदौदेखि खाना सुरु गरेको हो, कार्कीले भनिन्, फरार हुने केही दिनअघि काठमाडौंमा पनि व्यवसाय रहेकाले सबै रकम चुक्ता गर्ने रायमाझीले बताएका थिए। लाखौं रकम नतिरी फरार भएपछि होटल सञ्चालनमा समेत समस्या भएको छ। भवन निर्माण गरिरहेको श्यामसुन्दरशिवजी संयुक्त निर्माण कम्पनीका प्रोजेक्ट म्यानेजर ओम गुरुङले रायमाझीले कामदारको कामअनुसारको रकम बुझिसकेको बताए। हामीले उहाँलाई कामदारको रकम बुझाइसकेका छौं, गुरुङले भने, रकम बुझेपछि उहाँ फरार हुनु भएको छ। हामीले खोजी गरिरहेका छौं। मुख्य ठेक्काको काम भने कम्पनीले नियमित गरेको छ। पेटी ठेक्का लिँदा कम्पनीवाला नभई रायमाझी एकल ठेकेदार मात्रै रहेको पाइएको हो। कम्पनीले पेटी ठेक्का दिँदा रायमाझीको कुनै कागजात नराखी ठेक्का दिएकोले समात्न समस्या भइरहेको गुरुङको भनाइ छ। श्यामसुन्दरशिवजी संयुक्त निर्माण कम्पनीले ५० करोड ९५ लाख २५ हजार रुपैयाँमा भवनको ठेक्का लिएको हो। भवनको प्राविधिक काम भने सघन सहरी तथा भवन डिभिजन कार्यालय बागलुङले हेरेको छ। यो अदालत भवनमा ६ इजलास, कम्तीमा ५ न्यायाधीश र रजिस्ट्रारको आवास बन्दैछ।"
मध्यरातमा स्कारपियोसँग ठोक्किँदा मोटरसाइकल चालकको मृत्यु,विराटनगर : मोरङको सुन्दरहरैँचा नगरपालिकामा बुधबार राति दुर्घटना हुँदा एक जनाको मृत्यु भएको छ। मृत्यु हुनेमा बेलबारी नगरपालिका२ बस्ने २२ वर्षीय रूपक घिमिरे रहेको राजमार्ग सुरक्षा तथा कोशी प्रदेश ट्राफिक कार्यालय इटहरीले जनाएको छ। गएराति १२:१५ बजेतिर पूर्वपश्चिम राजमार्गअन्तर्गत सुन्दरहरैँचा८ पाथीभरा मन्दिर नजिक मोटरसाइकल र स्कारिपयो एकआपसमा ठोक्किएका थिए। बेलबारीबाट इटहरीतर्फ आउँदै गरेको प्रदेश १०१००१ च ९६३२ नम्बरको स्कारपियो र इटहरीबाट विराटचोकतिर जाँदै गरेको प्रदेश १०२०४६ प २५२ नम्बरको मोटरसाइकल एकआपसमा जुधेका थिए। जसमा मोटरसाइकल चालक घिमिरे टाउकोमा चोट लाग्न गई गम्भीर घाइते भएका थिए। उनको विराटनगरस्थित कोशी अस्पतालमा उपचारका क्रममा राति १:४५ बजे मृत्यु भएको ट्राफिक प्रहरीले जनाएको छ। स्कारपियो चालक झापाको कन्काई नगरपालिका१ का अन्दाजी ३० वर्षीय रोहित मण्डललाई इलाका प्रहरी कार्यालय विराटचोकले नियन्त्रणमा लिएको छ। दुवै साधन तीव्र गतिका कारण दुर्घटना भएको ट्राफिक प्रहरीको प्रारम्भिक निष्कर्ष छ। यस विषयमा थप अनुसन्धान भइरहेको प्रहरीले जनाएको छ ।
किसानलाई किवीको बिरुवा वितरण,"दोलखा : जिल्लाको वैतेश्वर गाउँपालिकाले किसानलाई किवीको बिरुवा वितरण गरेको छ। चालु वर्षको किवी खेती विस्तार तथा प्रवर्द्धन कार्यक्रमअन्तर्गत स्थानीय किसानलाई ९० प्रतिशत अनुदानमा किवीको बिरुवा वितरण गरेको हो। गाउँपालिकाले किवी खेतीयोग्य क्षेत्रको पहिचान गरी वडा नम्बर६ बाहेकका सात वटा वडामा बिरुवा वितरण गरेको वैतेश्वर गाउँपालिकाकी उपाध्यक्ष कल्पना उप्रेतीले जानकारी दिइन्। उपाध्यक्ष उप्रेतीका अनुसार पालिकाले वडा नम्बर १ का ३६ जना किसानलाई १६ सय बिरुवा वितरण गरेको छ। त्यस्तै वडा नम्बर२ का ६ जना किसानलाई दुई सय पाँचवटा, वडा नम्बर३ का २४ जना किसानलाई तीन सय ७० वटा बिरुवा वितरण गरेको छ। त्यसैगरी वडा नम्बर४ का २२ जना किसानलाई पाँच सय १३ वटा, वडानम्बर५ का ४ जना किसानलाई ९३ वटा बिरुवा वितरण गरेको हो। त्यस्तै वडा नम्बर७ का १४ जना किसानका लागि दुई सय दुईवटा र वडा नम्बर८ का ४३ जना किसानलाई नौसय ६५ वटा बिरुवा वितरण गरेको पालिकाले जनाएको छ। गाउँपालिकाले किसानलाई ९० प्रतिशत अनुदानमा हेवाड, मन्ट्टी, एलिसन जातको किवीको बिरुवा वडागत रूपमा वितरण गरेको वैतेश्वर गाउँपालिका कृषि प्राविधिक निरोज पाण्डेले जानकारी दिए। पालिकाले निवेदन र मागका आधारमा किसानलाई बिरुवा वितरण गरेको हो। सात वडामा उपाध्यक्ष उप्रेतीको रोहवरमा वडा अध्यक्षलाई बिरुवा वितरण गर्न प्रत्येक वडामा पुगेर बिरुवा हस्तान्तरण गरिएको प्राविधिक पाण्डेले बताए। पालिकाले यस वर्ष पालिकामै उत्पादन गरिएको बिरुवालाई प्राथमिकता दिएर चार हजार ४४ वटा बिरुवा वितरण गरेको हो। एक जना किसानलाई न्यूनतम् ५ देखि अधिकतम ८० वटासम्म बिरुवा अनुदानमा उपलब्ध गराइएको हो। सात वडाका १५० जना किसानलाई निवेदन र बिरुवा मागका आधारमा बिरुवा वितरण गरिएको गाउँपालिकाले जनाएको छ।"
आगलागीमा ९ लाखको क्षति,"विराटनगर : मोरङका अलगअलग स्थानमा आगलागी हुँदा ९ लाख बराबरको क्षति भएको छ। विराटनगर र बेलबारीमा बिहीबार बिहान आगलागी भएको हो। मोरङ प्रहरीका प्रवक्ता डीएसपी रन्जनकुमार दाहालका अनुसार विराटनगर महानगरपालिका९ स्थित चुलाचुली मार्ग बस्ने सुरेशकुमार साहको जेनेरेटर राखिएको घरमा आगलागी भएको छ। जेनेरेटर राख्नका लागि इँटा र कर्कटपाताको प्रयोग गरेर बनाइएको घरमा बिहान ५ बजेतिर आगलागी भएको उनले बताए। आगलागीमा घरसहित जेनेरेटर जलेर ध्वस्त भएको प्रहरीले जनाएको छ। विद्युत सर्ट भएर आगलागी भएको हुनसक्ने प्रहरीको अनुमान छ। प्रहरीका अनुसार आगलागीमा ८ लाख बराबरको क्षति भएको छ। आगो नेपाल प्रहरी, स्थानीय र दमकलको सहायतामा लगभग १ घण्टापछि नियन्त्रणमा लिइएको थियो। बेलबारी नगरपालिका१ भानुमार्ग बस्ने सावित्रीदेवी श्रेष्ठको भान्सा घरमा आगलागी हुँदा १ लाख बराबरको क्षति भएको छ। प्रहरीका अनुसार कर्कटपातको छानो र बेरा लगाएर बनाइएको घरमा बिहानका राति १ बजेतिर आगलागी भएको हो। चुल्होबाट अचानक आगो सल्किँदा भान्सा घर, कोठामा रहेका अन्नपात, काठपात, भान्साका सामग्री जलेर ध्वस्त भएको प्रहरीको भनाइ छ। आगो प्रहरी, स्थानीय र दमकलको सहयोगमा डेढ घण्टापछि नियन्त्रणमा लिइएको थियो।"
शुक्लाफाँटा राष्ट्रिय निकुञ्जमा दुर्लभ चरा चिनाउन होर्डिङ बोर्ड,"कञ्चनपुर : शुक्लफाँटा राष्ट्रिय निकुञ्जमा पाइने चराका तस्बिर अङ्कित भएको होर्डिङ बोर्ड राख्ने काम अगाडि बढाइएको छ। नेपाल पन्छी संरक्षण सङ्घ (विसिएन) र प्रकृति पथ प्रदर्शक सङ्घ शुक्लाफाँटाको सहयोगमा निकुञ्ज भ्रमण गर्ने आन्तरिक तथा बाह्य पर्यटकलाई दुर्लभ चराबारे जानकारी दिने उद्देश्यले बोर्ड राख्ने काम गरिएको हो। बोर्डमा निकुञ्जमा पाइने दुर्लभ २४ प्रजातिका चराको नामसहितको तस्बिर राखिएको छ। यसमा सिमतित्रा, कैलोटाउके हाँस, राजलहाचे, खरमुजुर, सानो खरमुजुर, उत्कोशी फ्यालफ्याले, गोमायु महाचील, रणमत्त महाचिल, सारस, लोभीपापी गरुड, भुँडीफोर, बोक्सी चील, लघु महाचील, जीवाहार चील रहेका छन्। यसैगरी सेतो गिद्ध, डङ्गर गिद्ध, सानो खैरो गिद्ध, सुन गिद्ध, वन चाहा, सेतोकण्ठे घिप्सी, काँसे घाँसेचरी, नर्कट भ्याकुर, सुनौलो टोपचरा, बगाले बगेडीलगायत चराका तस्बिर होर्डिङ बोर्डमा अङ्कित गरिएको छ। होर्डिङ बोर्डमा चराको नेपाली र अङ्ग्रेजी नामसहित राखिएको छ। 'विश्वमै दुर्लभ लोपोन्मुख चरा जुन शुक्लाफाँटा राष्ट्रिय निकुञ्जमा पनि पाइने गरेका छन्', प्रकृति पथ प्रदर्शक सङ्घ शुक्लाफाँटाका कार्यसमिति सदस्य सुवन चौधरीले भने, 'चरा प्रेमी तथा निकुञ्ज भ्रमण गर्ने पर्यटकको सहजताका लागि होर्डिङ बोर्ड राखेका हौँ।' निकुञ्जको पर्यटन प्रवर्द्धन हुने गरी पर्यटक सहयोगी चरा चिनारी बोर्ड राखिएको उनको भनाइ रहेको छ। चराका तस्बिर अङ्कित होर्डिङ बोर्ड नेपाल भारत सीमा गड्डाचौकी र निकुञ्ज प्रवेशद्वार अगाडि राखिएको छ। अन्य स्थानमा समेत चराका तस्बिर भएका बोर्ड राख्ने कार्यक्रम रहेको पथप्रदर्शक सङ्घका अध्यक्ष खेम भण्डारीले बताए। निकुञ्जमा रहेका लोपोन्मुख चराको संरक्षण र प्रचारप्रसारमा टेवा पुर्याउने बोर्ड राखिएको उनको भनाइ छ। निकुञ्जमा विश्वका दुर्लभ चरा २४ र अन्य चार सय ६५ चरा पाइने जनाइएको छ । किराफट्याङ्ग्रा नियन्त्रण गर्न, बीउ छर्न, परागसेचन गर्न, परिस्थितिकीय प्रणालीमा चराले सहयोग पुर्याउने गरेका छन्। यसका अतिरिक्त चराले पर्यापर्यटनमा टेवा पुर्याउने कार्यसँगै वातावरणको शोभा बढाउन, विभिन्न धार्मिक सांस्कृतिक र वैज्ञानिक महत्व बोकेका हुन्छन्। रासस"
चितवनमा भेटिए ५३ प्रजातिका चरा,"चितवन : चितवन राष्ट्रिय निकुञ्ज र आसपासका क्षेत्रमा ५३ प्रजातिका चरा भेटिएका छन् । बर्ड एजुकेसन सोसाइटीले हालै गरेको चरा गणनाका क्रममा गत वर्ष नभेटिएका चार प्रजातिका चरासमेत यसपटक भेटिएका हुन् । सोसाइटीका अध्यक्ष टीकाराम गिरीका अनुसार यस वर्ष तिलहरी चरा, मसिनोठुडे टिमटिमा, नादुन हाँस र चित्राङ्गद जातका चरा भेटिएका छन् । केही वर्षअघि भेटिएका तर गत वर्ष नभेटिएका यी चरा पुनः भेटिएका हुन् । गणनाका क्रममा पानीहाँस चखेवा तीन हजार छ सय ८७, जलकौवा सानु एक सय आठ, जलकौवा ठूलो पाँच सय ५६ भेटिएका छन् । कूल ५३ प्रजातिका पानी चरा छ हजार पाँच सय ४० वटा भेटिएका हुन् । पानी बाहिरका तीन हजार चार सय ६४ गरी १० हजार चार चरा भेटिएका गिरीले जानकारी दिए। सोसाइटीले सन् १९८७ देखि चरा गणना गर्दै आएको छ । नेपाललगायत पूर्वी एशियाका ३५ देशमा प्रत्येक वर्ष अंग्रेजी वर्षको जनवरीमा पानी चरा गणना गरिँदै आएको छ । सोसाइटीले हाल जाडो यामका पानी चरा गणना गरेको हो । जनवरी ७ देखि हिमालयन नेचरसँगको सहकार्यमा चितवनका लोथर गैडहवा, गैडहवादेखि सौराहा, सौराहादेखि कसरा, तमोर ताल, लामी ताल, बीसहजारी ताल र यससँग सम्बन्धित तालमा चरा गणना गरिएको हो । यसैगरी भण्डारा माछा पोखरी, बूढीराप्ती, ढुङ्गरे खोला, पटना ताललगायतका स्थानमा जाडो यामका चरा गणना गरिएको सोसाइटीले जनाएको छ ।"
सामाजिक सञ्जालमा महिलाको चरित्र हत्या गर्ने व्यक्ति पक्राउ,"काठमाडौं : सामाजिक सञ्जालमा महिलाको चरित्र हत्या गरेको अभियोगमा एक जनालाई प्रहरीले पक्राउ गरेको छ । सामाजिक सञ्जाल फेसबुक र युट्युबमा नाम, ठेगाना र तस्विर सार्वजनिक गरी दु:ख हैरानी तथा मानसिक आघात पुर्याएको भन्ने पीडितको उजुरीको आधारमा संखुवासभा चिचिला गाउँपालिका२ का ३२ वर्षीय केशरमान राईलाई पक्राउ गरेको हो। साइबर व्यूरोबाट खटिएको प्रहरीले अनुसन्धान गर्ने क्रममा उक्त कार्यमा राई संलग्न भएको पाइएपछि उनलाई व्यूरोको टोलीले मंगलबार संखुवासभाबाट पक्राउ गरेको हो । उनीउपर जिल्ला अदालत काठमाडौंबाट ७ दिन म्याद थप गरी आवश्यक अनुसन्धान भइरहेको प्रहरीले जनाएको छ ।"
विपदको पूर्व तयारी अभ्यास,"नुवाकोट : भूकम्पलगायतका प्रकोपबाट हुने क्षति कम गर्न र प्रकोपपछि उद्धार र राहत वितरणको कृत्रिम अभ्यास नुवाकोटको तुप्चेमा गरिएको छ। विदुर नगरपालिका७ तुप्चेमा रहेको चण्डेश्वरी माद्यामिक विद्यालयमा सो कार्यक्रम सञ्चालन गरिएको हो। स्थानीय स्रोत र प्रविधि समेतको प्रयोग गरौं, भूकम्प थेग्ने संरचना बनाऔं भन्ने नारासहित २६औं भूकम्प सुरक्षा दिवसका अवसरमा सो विद्यालयमा आयोजित कार्यक्रममा विपद् जोखिम न्यूनीकरणका लागि पूर्वतयारी स्वरुप कृत्रिम घटना अभ्यास गरिएको आयोजक नेपाल रेडक्रस नुवाकोटका सभापति हरि श्रेष्ठले बताए। कृत्रिम अभ्यास कार्यक्रममा जनप्रतिनिधि, स्थानीय विपद् व्यवस्थापन समिति, विद्यार्थी, शिक्षक लगायत स्थानीयको सहभागिता रहेको थियो। रेडक्रसबाट सञ्चालित बाल केन्द्रित विपद् जोखिम न्यूनीकरण कार्यक्रम अन्तरगत सो अभ्यास गरिएको हो। विपद्को समयमा प्रभावकारी रुपमा उद्धार कार्यमा सजिलोका लागि कृत्रिम घटना अभ्यास कार्य सम्पन्न गरिएको हो। विपद् पूर्व तयारी तथा प्रतिकार्यको तालिम पाएका दक्ष जनशक्तिले विपद्को बेलामा गरिने उद्धारको कृत्रिम अभ्यास गरेका हुन्। प्रकोप जुनसुकै समयमा पनि आउने भएकाले प्रकोपका घटनाबाट क्षति कम गर्न यस्ता अभ्यासहरु नियमित भएमा समुदाय चनाखो हुने र विपद्पछि पनि सहजीकरण गर्न सकिने अवस्थामा पुग्ने नुवाकोट रेडक्रसका सचिव उद्धव शर्मा रिजालले बताए। नेपालमा विभिन्न प्रकोपहरु जस्तै बाढी पहिरो, आगलागी, चट्याङ, हावाहुरीले वर्षेनी धनजनको क्षति हुने गरेको छ। विपद प्रतिकार्यको लागि समुदायलाई सचेत गर्न सके मात्र न्यून क्षति हुने सम्भावना भएको रेडक्रस नुवाकोटले जनाएको छ। भूकम्प आएपछि अपनाउनु पर्ने उपाय, खोज र उद्धार, पुनर्स्थापना, घाइतेको उपचार, सरसफाइ, सुरक्षित स्थानमा पुर्याउने र प्रतिकार्य लगायतका कार्य सम्बन्धी काल्पनिक परिस्थिति अनुसारका अभ्यासहरु गरिएको थियो। उक्त अभ्यासमा तालिम प्राप्त स्वंयसेवकहरुले भूकम्प र आगलागीको बेला हुने गरेको क्षति न्यूनीकरण गर्न अपनाउनु पर्ने तत्कालीन उपायबारे अभ्यासमार्फत स्थानीयलाई जानकारी गराएका थिए। कृत्रिम अभ्यासमा घटनापछि राहत सामग्री वितरण, क्षति विवरण संकलन गरिएको थियो। जोखिममा रहेको स्थानका समुदायलाई जागरुक गराउन तत्काल उद्धार तथा राहतका लागि र प्राकृतिक विपद्को सामना गर्न पूर्व तयारी स्वरुप थालिएको कृत्रिम अभ्यासले सर्वसाधारणलाई क्रियाशील बनाएको छ। पहाडी संरचना रहेको नुवाकोटमा गत २०७२ साल वैशाख १२ गतेको विनासकारी भुकम्पले एकहजारभन्दा बढीको ज्यान जानुका साथै पाँचहजार जना घाइते भएका थिए।"
मुस्ताङको धार्मिक तथा सांस्कृतिक मौलिकता काठमाडौंमा देखाइने,"जोमसोम : गण्डकी प्रदेशकै पर्यटकीय धरोहरको रुपमा रहेको हिमाली जिल्ला मुस्ताङको जिवन्त ऐतिहासिक, धार्मिक तथा सांस्कृतिक मौलिकतालाई काठमाडौंमा उजागर गरिने भएको छ। हिमाली जिल्ला मुस्ताङको धार्मिक,सांस्कृतिक,ऐतिहासिक,भेषभुषा ,रहनसहन र जीवनशैली समेटिने गरी काठमाडौंमा बृहत प्रथम मुस्ताङ फेस्टिबलको तयारी गरिएको हो। हिमाली जिल्ला मुस्ताङको आन्तरिक तथा बाह्य पर्यटन प्रर्वद्धन गर्ने उद्देश्यसहित लो मुस्ताङ वेलफेयर ट्रस्टले आउँदो फेब्रुअरी २ र ३ तारिख अर्थात माघ १९ र २० गते पहिलो पटक देशकै प्रमुख सहर राजधानी काठमाडौंमा मुस्ताङ फेस्टिबल आयोजना गर्न लागेको हो। काठमाडौंको बौद्ध स्थित तारागाउँ (हायात) रिजेन्सी होटलमा दुई दिनसम्म मुस्ताङ फेस्टिबल आयोजना हुने यसका प्रतिनिधि छिरिङ फेन्जो गुरुङले जानकारी दिए। आयोजक लो मुस्ताङ वेलफेयर ट्रस्टले हिमाली जिल्ला मुस्ताङको सम्पूर्ण मौलिक तस्विरलाई विभिन्न माध्यमबाट काठमाडौंमा पस्किने गरी ब्रिङ्गिङ मुस्ताङ टु काठमाडौं उद्घोषसहित मुस्ताङ फेस्टिबलको तयारी सुरु गरेको आयोजक प्रतिनिधि गुरुङको भनाइ छ। फेस्टिबलमा समग्र मुस्ताङ जिल्लाको परिचय उजागर गरिने र यसले हिमाली जिल्ला मुस्ताङसहित गण्डकी प्रदेशकै पर्यटन प्रर्वद्धनमा टेवा पुर्याउन योगदान दिने आयोजक प्रतिनिधि गुरुङले दावी गरे। पहिलो पटक आयोजना गरिने तयारी गरिएको मुस्ताङ महोत्सवमा श्रव्य दृष्य कलासंस्कृति,फोटोग्राफी,प्रदर्शनी,वृतचित्र,हस्तकला र अन्य स्टल बिक्री केन्द्र रहने जनाएको छ। उत्तरी छिमेकी देश चीनसँग सीमाना जोडिएको उपल्लो मुस्ताङको धार्मिक, कलासंस्कृति, रहनसहन,भेषभुषा र मौलिकता तिब्बतीयन संस्कृतिसँग मिल्दोजुल्दो छ। उपल्लो मुस्ताङमा सदियौं वर्ष पुराना दरबार, गुम्बा,म्हाने स्तुपा र प्राचिन गुफाहरु अवस्थित छ। धार्मिक,सांस्कृतिक र ऐतिहासिक सम्पदा नियाल्न विदेशी पर्यटक त्यहाँ जाने गर्छन्। आयोजक लो मुस्ताङले तल्लो मुस्ताङदेखि उपल्लो मुस्ताङको कोरलासम्मका धार्मिक तथा सांस्कृतिक,जैविक विविधिता ,पर्यटकीय स्थल र सबै समुदायहरुको कलासंस्कृतिलाई एउटै मञ्चबाट प्रर्दशन गर्ने लक्ष्य राखेको आयोजक प्रतिनिधि छिरिङ फेन्जो गुरुङले जानकारी दिए। मुस्ताङमा अवस्थित सभ्यता र संस्कृतिलाई महोत्सवका माध्यमबाट उजागर गरी बढीभन्दा बढी पर्यटक मुस्ताङ भित्र्याउने उद्देश्यसहित काठमाडौं मुस्ताङ फेस्टिबलको आयोजना गर्ने तयारी गरिएको उनले बताए । हिउँदयामा जाडो छल्न उपल्लो मुस्ताङीहरु अहिले बेसीमा छन्। पोखराकाठमाडौं लगायतका स्थानमा छरिएर रहेका उपल्लो मुस्ताङीलाई एकत्रित गर्दै राजधानी काठमाडौं मुस्ताङ फेस्टिबलको तयारी गरिएको हो। फेस्टिबलमा मुस्ताङीहरुको आफ्नो धार्मिक तथा सांस्कृतिक कलासंस्कृतिलाई श्रव्यदृष्य तथा, फोटो प्रर्दशनीमार्फत उजागर गरिने योजना रहेको बताइएको छ।"
दुर्घटनाका घाइते मोटरसाइकल चालकको मृत्यु,विराटनगर : मोरङको सुन्दरहरैँचा नगरपालिका८ स्थित पाथीभरा मन्दिरनजिक बिहीबार बिहान राती दुर्घटना हुँदा एकजनाको मृत्यु भएको छ । पूर्वपश्चिम लोकमार्गमा पूर्वबाट पश्चिमतर्फ आउँदै गरेको प्रदेश १०१००१ च ९६३२ नम्बरको स्कोरपियो र पूर्वतर्फ जाँदै गरेको प्रदेश १०२०४६ प २५२ नम्बरको मोटरसाइकल ठक्कर खाँदा दुर्घटना भएको हो । दुर्घटनामा मोटरसाइकल चालक मोरङको बेलबारी नगरपालिका२ का २२ वर्षीय रूपक घिमिरेको मृत्यु भएको मोरङ ट्राफिक प्रमुख प्रहरी निरीक्षक सुमन न्यौपानेले जानकारी दिए । उनका अनुसार दुर्घटनामा परेर घाइते भएका घिमिरेको उपचारका क्रममा विराटनगरको कोशी अस्पतालमा बिहान १:४५ बजेतिर मृत्यु भएको हो । दुर्घटनालगत्तै प्रहरीले स्कोरपियो र चालक झापाको कन्काई नगरपालिका१ का ३० वर्षीय रोहित मण्डललाई नियन्त्रणमा लिएर अनुसन्धान सुरु गरेको छ । मृतक मोटरसाइकल चालकको साथमा सवारी चालक अनुमतिपत्र (लाइसेन्स) नभएको पाइएको छ । मोटरसाइकलको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ ।
नक्कली कागज बनाएर लम्जुङ लैजान लागेका कुखुरा बरामद,"परासी : नक्कली कागजात बनाएर लैजाँदै गरेको अवस्थामा नवलपरासी प्रहरीले ४ सय जिउँदो बोइलर कुखुरा बरामद गरेको छ। इलाका प्रहरी कार्यालय सेमरीको टोलीले ग २ च ९०१३ नम्बरको पिकअप भेनमा लैजाँदै गरेको अवस्थामा करिब ३ लाख बराबरको १० क्विन्टल कुखुरा बरामद गरेको हो। उक्त कुखुरा लम्जुङ पठाउन भन्दै बर्दघाट नगरपालिका१४ गंगाबस्तीस्थित दाउन्ने फ्रेस हाउस एण्ड सप्लायर्सले भिसिटीसी अनलाइन बिल काटेको थियो। भिसिटीसीका आधारमा कुखुरा फर्मकै हो भन्ने सप्लायर्सले पुष्टी गर्न नसकेपछि बरामद गरिएको जिल्ला प्रहरी कार्यालयका सूचना अधिकारी डिएसपी रेशम बोहराले जानकारी दिए। उक्त कुखुरा अवैधरुपमा भारतबाट ल्याएको प्रहरीले जनाएको छ। भिसिटीसी दुरुस्त रहे पनि भेटेरिनरी स्वास्थ्य प्रमाण पत्र भने नक्कली भएको पाइएको पशु क्वारेन्टाइन चेक पोष्ट महेशपुरका पशु चिकित्सक डा मनोज अधिकारीले जानकारी दिए। एक जिल्लाबाट अर्को जिल्लामा पठाउँदा पशुपंक्षीको स्वास्थ्य प्रमाण पत्र आवश्यक छ। स्वास्थ्य प्रमाण पत्रमा हस्ताक्षर गर्ने चिकित्सकको नाम काउन्सिलमै नभएको पाइएकोले प्रमाण पत्र नक्कली भएको पुष्टी भएको हो। पशु चिकित्सक डा अधिकारीले भने। बरामद भएका कुखुरालाई खाल्डो खनेर बुधबार नष्ट गरिएको छ। त्यसैगरी नक्कली प्रमाण पत्र बनाउने सप्लायर्सका सञ्चालक तीलकराम चौधरी, कुखुरा बोक्ने सवारी साधन र चालकलाई आवश्यक कारबाहीका लागि राजश्व अनुसन्धान कार्यालय बुटवल पठाइने पशु क्वारेन्टाइन चेक पोष्टले जनाएको छ। भारतसँग सीमाना जोडिएका जिल्लाका भूजहवा, रामनगर, बसैयालगायतका नाकाबाट अवैधरुपमा कुखुरा भित्रिने गरेका छन्। त्यसरी भित्रिएका कुखुरालाई विभिन्न ठाउँमा रहेका पोल्टी फर्म र पशुपंक्षीको कारोबार गर्ने सप्लायर्सले बिल काटेर अन्यन्त्र पठाउने गरेका छन्।"
मध्यरातमा स्कारपियोसँग ठोक्किँदा मोटरसाइकल चालकको मृत्यु,विराटनगर : मोरङको सुन्दरहरैँचा नगरपालिकामा बुधबार राति दुर्घटना हुँदा एक जनाको मृत्यु भएको छ। मृत्यु हुनेमा बेलबारी नगरपालिका२ बस्ने २२ वर्षीय रूपक घिमिरे रहेको राजमार्ग सुरक्षा तथा कोशी प्रदेश ट्राफिक कार्यालय इटहरीले जनाएको छ। गएराति १२:१५ बजेतिर पूर्वपश्चिम राजमार्गअन्तर्गत सुन्दरहरैँचा८ पाथीभरा मन्दिर नजिक मोटरसाइकल र स्कारिपयो एकआपसमा ठोक्किएका थिए। बेलबारीबाट इटहरीतर्फ आउँदै गरेको प्रदेश १०१००१ च ९६३२ नम्बरको स्कारपियो र इटहरीबाट विराटचोकतिर जाँदै गरेको प्रदेश १०२०४६ प २५२ नम्बरको मोटरसाइकल एकआपसमा जुधेका थिए। जसमा मोटरसाइकल चालक घिमिरे टाउकोमा चोट लाग्न गई गम्भीर घाइते भएका थिए। उनको विराटनगरस्थित कोशी अस्पतालमा उपचारका क्रममा राति १:४५ बजे मृत्यु भएको ट्राफिक प्रहरीले जनाएको छ। स्कारपियो चालक झापाको कन्काई नगरपालिका१ का अन्दाजी ३० वर्षीय रोहित मण्डललाई इलाका प्रहरी कार्यालय विराटचोकले नियन्त्रणमा लिएको छ। दुवै साधन तीव्र गतिका कारण दुर्घटना भएको ट्राफिक प्रहरीको प्रारम्भिक निष्कर्ष छ। यस विषयमा थप अनुसन्धान भइरहेको प्रहरीले जनाएको छ ।
पत्रकार कुट्ने प्रहरीलाई कारवाहीको माग गर्दै प्रशासनअघि धर्ना,बागलुङ : पत्रकारमाथि लाठी प्रहार गर्ने प्रहरीलाई कारवाहीको माग गर्दै बागलुङका पत्रकारहरुले बुधबार जिल्ला प्रशासन कार्यालय बागलुङमा धर्ना दिएका छन् । नेपाल पत्रकार महासंघ बागलुङ शाखाका सचिव विजय रानामाथि भएको कुटपिटको घटनाको सत्यतथ्य बाहिर ल्याउन र पत्रकारमाथि कुट्पिट गर्ने प्रहरीलाई कारवाहीको माग गर्दै प्रशासनअघि शान्तिपूर्ण धर्ना बसेको महासंघका सहसचिव तारानाथ आचार्यले बताए । उनले प्रेस स्वतन्त्रता र नागरिक अधिकारको रक्षा गरिनुपर्ने पत्रकारहरुको माग रहेको बताए । गतसाता बागलुङ महोत्सवमा भएको झगडाको क्रममा प्रहरीले नागरिकमाथि कुटपिट गरेको थियो । उक्त घटनाको फोटो भिडियो खिच्ने क्रममा पत्रकार रानाको मोबाइल खोसेर प्रहरीले लाठी प्रहार गरेको थियो । घाईते रानाको हातको हड्डी चर्केको छ भने खुट्टामा निलडामहरु छन् । राना धौलागिरी अस्पतालमा उपचारपछि घर फर्केका छन् । सहसचिव आचार्यले घटनाको सत्यतथ्य पत्ता लगाउन जिल्ला सुरक्षा समितिले गठन गरेको छानविन समितिले म्याद सकिँदा पनि प्रतिवेदन नल्याएपछि बुधबारदेखि शान्तिपूर्ण आन्दोलनको सुरुवात गरिएको बताए । उनले तत्काल प्रतिवेदन आएर दोषीलाई कारवाही नभएमा चरणबद्ध आन्दोलन गर्ने जानकारी दिए । पत्रकार महासंघले छानविन समितिले प्रतिवेदन नल्याउँदा र दोषिलाई कारवाही नहुँदासम्म जिल्ला प्रशासन कार्यालय बागलुङ र जिल्ला प्रहरी कार्यालय बागलुङको सहभागिता रहने कार्यक्रम बहिस्कार गर्ने निर्णय समेत गरेको छ । पीडितले राष्ट्रिय मानव अधिकार आयोगमा समेत उजुरी गरेका छन् । प्रमुख जिल्ला अधिकारी खगेन्द्रप्रसाद रिजालले भने छिट्टै प्रतिवेदन आउने र त्यसबाट दोषी देखिएकालाई कारवाही हुने बताए ।
तिब्बतको ताक्लाकोटमा एक नेपालीको मृत्यु,सिमकोट : चीनको स्वशासित क्षेत्र तिब्बतको ताक्लाकोटमा होटल सञ्चालन गर्दै आएका एक नेपालीको मृत्यु भएको छ । डोटीको जोरायल गाउँपालिका२ घर भएका ५५ वर्षीय वीरबहादुर थापाको मृत्यु भएको हो । हृदयघातका कारण माघ २ गते मृत्यु भएका उनको शव आज हिल्सा हेलिकोप्टरमार्फत ल्याइएको निजका आफन्त कुमार भण्डारीले जानकारी दिए । हुम्लाबाट नेपालगञ्ज हुँदै निजको शव डोटी पुर्याइने भण्डारीले बताए।  रासस
"शीतलहरले जनता थुरुरु, जनप्रतिनिधि गाडीमा हुरुरु","नवलपरासीमा घाम नझुल्केको १० दिन भयो। जतिबेलै बाक्लो हुस्सु लाग्छ। शीतलहर चलेको छ। लुम्बिनी सांस्कृतिक नगरपालिका९ का रामधलव कहारको परिवारलाई जाडोमा रात कटाउनै मुस्किल हुन्छ। कहारको परिवारमा ७ जना छन्। सबैलाई सुत्न खाट छैन। भुइँमा सुत्न बाक्लो र न्यायो कपडा पनि छैनन्। त्यसैकारण परालको चाङमाथि परिवारले रात गुजारिरहेका छन्। सबैजना रातिसम्म आगो तापेर बस्छौं, कहारले भने, जसोतसो दिन गुजारिरहेका छौं। कहारको झिंगटीले छाएको घर छ। बारबेर गरी बनाएको झुपडीले जाडो छेक्ने कुरै भएन। आगोको सहारामा परिवारले दिन कटाइरहेको छ। पुसको अन्तिम सातादेखि तराईमा निरन्तर हुस्सु लागिरहेको छ। दिनदिनै चिसो बढ्दो छ। विपन्न र गरिब परिवारलाई दैनिकी गुजार्नै समस्या छ। स्थानीय सरकारका प्रतिनिधिहरू एसीजडित गाडीमा हुइँकिने गरे पनि गरिब र विपन्न समुदायका पीडामा भने फिटिक्कै ध्यान नदिएको गुनासो छ। केही स्थानीय तहले दाउरा बाँड्ने निर्णय गरे पनि उक्त निर्णय कागजमै सीमित छन्। शीतलहर बढेर जनजीवन प्रभावित हुँदासमेत स्थानीय सरकारले जिम्मेवारी महसुस नगरेको नेपाली कांग्रेस नवलपरासीका कार्यवहाक जिल्ला अध्यक्ष विक्रम यादवले बताए। लोसपाका नवलपरासी जिल्ला अध्यक्ष मुकुरजी गिरीले पालिकाहरूले विपद् व्यवस्थापनमा लाखौं रुपैयाँ छुट्ट्याउने गरे पनि परेका बेला खर्च नगर्ने गरेको आरोप लगाए। विपद् व्यवस्थापनका लागि हरेक पालिकाले प्रत्येक वर्ष १४ देखि ६६ लाखसम्म कोषमा रकम विनियोजन गर्दै आएका छन्, जसपाका जिल्ला अध्यक्ष धरेन्द्र यादवले भने । विनियोजित रकमबाट आवश्यक सामग्री खरिद गरी पूर्वतयारीका कार्यक्रम गर्न जिल्लाका स्थानीय तह चुकेका छन्। विपद् आएपछि राहतमा मात्र केन्द्रित भएको देखिएको छ। जिल्लाका स्थानीय तहसँग विपद्ले कति जनसंख्या प्रभावित हुन्छन् भन्नेसमेत यकिन तथ्यांक छैन। पूर्वतयारी नगरी परेको बेला मात्र निर्णय गर्ने परिपाटीले रकम लक्षित वर्गमा पुग्न सक्दैन, उनले भने। शीतलहर बढेको एक सातापछि मात्र जिल्ला विपद् व्यवस्थापन समितिको बैठक बसेको छ। पूर्वतयारीका लागि बैठक बस्न ढिला भएको समितिका अध्यक्ष एवं प्रमुख जिल्ला अधिकारी सुरेश पन्थीले बताए। ढिलै भए पनि चिसोबाट प्रभावितका लागि दाउराको व्यवस्था गरेर वितरण गर्न लगाइएको उनले बताए। चिसोबाट बच्नका लागि समितिमा गत वर्ष बाँकी रहेका केही न्यानो कपडा वितरणका लागि प्रहरी र रेडक्रससँग समन्वय गरिरहेको प्रजिअ पन्थीले बताए। धनगढीमा हिउँदकै चिसो दिन धनगढीमा बुधबार हिउँदकै सबैभन्दा बढी जाडो मापन भएको छ। जल तथा मौसम विज्ञान विभाग अत्तरियाले बुधबार धनगढीको न्यूनतम तापक्रम ५ दशमलव ६ डिग्री मापन भएको जनाएको छ। ५ दशमलव ६ डिग्री तापक्रम यस हिउँदकै सबैभन्दा कम मापन हो। मंगलबारको अधिकतम तापक्रम पनि अहिलेसम्मकै कम ११ दसमलव ७ डिग्री मापन भएको छ। बुधबारको दिन यस हिउँदकै चिसो दिन मापन भएको छ, जल तथा मौसम विज्ञान विभाग अत्तरियाका मौसम विज्ञान सहायक सिंगल चौधरीले भने, जाडोको सिजन अझै बाँकी छ। यसभन्दा पनि कम मापन हुन सक्छ।उनले यसअघि पुस २६ गते न्यूनतम तापक्रम ८ दशमलव ५ डिग्री र अधिकतम तापक्रम १२ दशमलव १ डिग्री मापन भएको बताए। त्यस दिन पनि अत्यधिक जाडो महसुुस भएको थियो। तर, मंगलबार त्यसको पनि रेकर्ड ब्रेक भयो, चौधरीले भने। हुस्सुका कारण सुदूरपश्चिम क्षेत्रको हवाई सेवा पनि प्रभावित भएको छ। हुस्सुुका कारण एकै छिनमा विमानस्थल खुल्ने र बन्द हुने गर्नाले दैनिक जसो जहाजहरू डाइभर्ट गर्नुपरेको धनगढी विमानस्थलका टावर प्रमुख दीपक भट्टले बताए। चिसोका कारण रुघाखोकी, निमोनिया जस्ता सिजनल फ्लुुका बिरामीहरू बढ्ने गरेको गेटा अस्पतालका फिजिसियन डा चेतराज भट्टले बताए। मजदुरलाई पेट पाल्नै समस्या विराटनगर महानगरपालिका१९ ऋषिदेव टोलका चन्द्र ऋषिदेव चिसोका कारण मजदुरी गर्न जान सकेका छैनन्। बाक्लो शीतलहरले काममा जान नसक्दा उनलाई आफ्नो परिवारको साँझबिहानको गर्जो टार्न हम्मेहम्मे भइरहेको छ। चिसोले ज्यालादारी काम गर्ने बढी मारमा परेका छन्। चिसोले गर्दा साइकल कुदाएर काममा जान सकिँदैन, हिँडेर जान सम्भव छैन, सोही स्थानका मनोज ऋषिदेव भन्छन्, यस्तो बेलामा हामीहरूलाई स्थानीय सरकारले सहयोग गरिदिए त हुने हो। चिसो ह्वात्तै बढेपछि मोरङका रंगेली, सुनवर्षी, रतुवामाई, पथरीशनिश्चरे, उर्लाबारी, बेलबारी, सुन्दरहरैंचालगायत क्षेत्रमा जनजीवन प्रभावित बनेको छ। चिसोबाट बालबालिकाको स्वास्थ्यमा समस्या आइरहेका कारण आफ्ना बालबालिकालाई चिसोबाट जोगाउन बाल तथा बाल क्यान्सर रोग विशेषज्ञ डा सुभास मेहताले सुझाव दिए। घुर बाल्दै जोगिँदै मोरङको बुढीगंगा गाउँपालिका३ का फेकनी ऋषिदेव अहिले दिनभरी घुर बालेर शीतलहरबाट जोगिने गरेकी छन्। परिवारका ७ जना सदस्यसहित ५५ वर्षीय ऋषिदेव बिहान ४ बजेदेखि बेलुकीसम्मै नहरको डिलमा घुरकै सहारमा बाँच्ने गरेका छन्। न्यानो लुगाको अभावले चिसोबाट जोगिन नहरको डिलमा घुुर बालेर बस्ने गरेको उनले बताइन्। घुरका लागि उनले पराल र भुस मागेर ल्याउने गरेका छन्। उनीजस्तै ५० वर्षीय हरिनारायण ऋषिदेव पनि चिसोमा कहाँ जाने र के गर्ने भन्ने अन्योलमा छन्। नहरको डिलमा ऐलानीमा बसेका करिब १ सय ५० घर सुकुम्बासीको दिन चर्या पनि उनकै जस्तो छ। लक्ष्मण पोखरेल बुटवल, शिवराज भट्ट धनगढी, हरि शर्मा परासी, जितेन्द्रनारायण ठाकुर विराटनगर , धनवीर महतो महोत्तरी, माधव काफ्ले विराटनगर"
गुल्मीकी मनिषाले गरिन् एकैवर्षमा लोकसेवाको पाँच परीक्षा उत्तीर्ण,"गुल्मी : गुल्मीकी मनिषा जिसी (विष्णु घर्ती)ले लोकसेवा आयोगद्वारा लिइएको विभिन्न पदका पाँच परीक्षा एकवर्षभित्रमा उत्तीर्ण गरेकी छन्। धुर्कोट गाउँपालिका३ हाडहाडेकी जिसीले एक वर्षभन्दा छोटो समय अवधिमा परीक्षा उत्तीर्ण गरेकी हुन् । उनले कोशी प्रदेशअन्तर्गत स्वास्थ्य सेवातर्फ चौथो तह, लुम्बिनी प्रदेशअन्तर्गत स्वास्थ्य सेवातर्फ सहायक चौथो तह, लुम्बिनी प्रदेशअन्तर्गत स्थानीय स्वास्थ्य सेवातर्फ सहायक चौथो तह, बागमती प्रदेशअन्तर्गत स्वास्थ्य सेवातर्फ पाँचौँ तह र सङ्घीय लोकसेवा आयोगअन्तर्गत स्वास्थ्य सेवातर्फ पाँचौँ तह उत्तीर्ण गरेकी छन्। उनले भनिन्, 'सानैदेखि नर्सिङ विषय पढ्ने रहर थियो । छात्रवृत्तिमा स्टाफ नर्स अध्ययन पूरा गरी करिब पाँच वर्ष करार सेवामा काम गरेँ । ' परिश्रमका कारण आफूलाई सफलता मिलेको उनले बताइन्। उनले एक महिना मात्र तयारी गरेर परीक्षा उत्तीर्ण हुन सफल भएको जानकारी दिइन्। 'स्टाफ नर्स उत्तीर्ण गरेपछि विदेश जानेको लर्को लाग्छ', उनले भनिन्, 'रुचि र इच्छा भयो भने नेपालमै सम्भव छ, विदेशमा कामलाई खर्चिने समय नेपालमै खर्चिएमा सफल हुन सहज छ ।' उनले पढाइमा सहयोग गर्ने परिवारका सबै सदस्यलाई धन्यवाद दिइन्। उनले स्टाफ नर्स मेडिटेक नर्सिङ कलेज बुटवलबाट विसं २०७५ मा उत्तीर्ण गरेकी हुन्। यसपछि उनले करारमा लुम्बिनी प्रादेशिक अस्पताल बुटवलमा तीन वर्ष र धुर्कोट प्राथमिक स्वास्थ्य केन्द्रमा दुई वर्ष काम गरिन्। उनले माध्यामिक शिक्षा परीक्षा गाउँकै निन्युखर्क माध्यमिक विद्यालयबाट उत्तीर्ण गरेकी हुन्। उनी हाल बुटवल कालिका क्याम्पसमा स्नातक तह शिक्षा सङ्कायमा अध्ययन पनि गर्छिन्। रासस"
नेपालको प्राविधिक तथा व्यावसायिक शिक्षालाई प्रभावकारी बनाउनेबारे छलफल,"काठमाडौं : नेपालको प्राविधिक तथा व्यावसायिक शिक्षालाई कसरी प्रभावकारी बनाउन सकिन्छ भन्ने विषयमा छलफल भएको छ। नेपालको शिक्षा प्रणालीमा पारगम्यताको प्रवर्द्धन र सुनिश्चिततासम्बन्धी छलफल भएको हो। छलफलमा प्राविधिक र व्यावसायिक शिक्षा प्रणालीको अन्तर्राष्ट्रिय अनुभव आदानप्रदान र नेपालको वर्तमान अवस्थाका बारेमा छलफल भएको छ। शिक्षा, विज्ञान तथा प्रविधि मन्त्रालयसँगको समन्वयमा प्राविधिक शिक्षा तथा व्यावसायिक तालिम परिषद् र राष्ट्रिय सीप परीक्षण समितिले उक्त छलफलको आयोजना गरेको थियो। छलफलमा प्राविधिक शिक्षा तथा व्यावसायिक तालिम प्रणालीमा सुधार र नेपालमा समयसापेक्ष शिक्षा प्रणालीको आवश्यकताबारेमा वक्ताहरूले धारणा राखेका थिए। जुरिक विश्वविद्यालयका प्राडाउर्शुला रेनल्डले आर्थिक विकास र युवा रोजगारीका लागि किन प्रभावकारी प्राविधिक तथा व्यावसायिक शिक्षा र तालिम प्रणालीको विकास गर्नुपर्छ भन्ने विषयमा प्रकाश पारेकी थिइन्। उनले नेपालको प्राविधिक तथा व्यावसायिक शिक्षा र तालिम प्रणालीले अन्तर्राष्ट्रिय अनुभवबाट के सिक्न सक्दछ भन्ने विषयमा स्पष्ट पारेकी थिइन्। सोही क्रममा सीटीईभीटीका निर्देशक डाअनोज भट्टराईले नेपालको  प्रणालीमा क्रेडिट सञ्चयन र सारण (   ) को व्यवस्था गर्ने, स्वीकृत  बमोजिम राष्ट्रिय टेक्निसियन सर्टिफिकेट र राष्ट्रिय डिप्लोमा तहका कार्यक्रम तयार गरी दुई वर्षमा राष्ट्रिय टेक्निसियन सर्टिफिकेट लिन सकिने र त्यसपछि थप एक वर्षको कार्यक्रम गरेमा राष्ट्रिय डिप्लोमा हासिल गर्न सकिने सुझाव दिएका थिए। शिक्षा विज्ञान तथा प्रविधि मन्त्रालयका सहसचिव श्रीप्रसाद भट्टराईले नेपालको उच्च शिक्षामा राष्ट्रिय योग्यता प्रणाली बमोजिम भइरहेका प्रगतिका बारेमा जानकारी गराएका थिए। यसैगरी शिक्षा तथा मानव श्रोत विकास केन्द्रका निर्देशक निलकण्ठ ढकालले अनौपचारिक तथा वैकल्पिक शिक्षाका क्षेत्रमा राष्ट्रिय योग्यता प्रारूप बमोजिम पूर्वसिकाईका मान्यता विधिबाट व्यक्तिहरूले योग्यता हासिल गर्नेतर्फ भइरहेका प्रयास र यसमा रहेका चुनौती एवं अवसरका बारेमा प्रस्तुति दिएका थिए। श्रम,रोजगार तथा सामाजिक सुरक्षा मन्त्रालयका तर्फबाट मन्त्रालयका सहसचिव विष्णु राज ढकाल र शिक्षा विज्ञान तथा प्रविधि मन्त्रालयका सहसचिव शिव सापकोटाले आआफ्ना धारणा राखेका थिए। छलफलमा सम्बन्धित संघीय मन्त्रालयहरू,प्रदेश मन्त्रालयहरू,सीटीईभीटी,विश्वविद्यालयहरू,विकास साझेदारहरू, शिक्षाविद्, निजी क्षेत्र,क्षेत्रगत सीप समिति,रोजगारदाताहरूका संघ सङ्गठनलगायतको उपस्थिति थियो ।"
पेट्रोलियम मोटरसाइकललाई विद्युतीयमा रूपान्तरण,इटहरी : सुनसरीको इटहरी उपमहानगरपालिकाले पेट्रोलियम पदार्थबाट चल्ने सवारीसाधनलाई विद्युतीय सवारीमा रूपान्तरण गरेको छ । सरकारले सवारी तथा यातायात व्यवस्था ऐनमा संशोधन गर्दै विद्युतीय गाडीमा रूपान्तरण गर्न सकिने व्यवस्था गरेपछि इटहरी उपमहानगरले पेट्रोलबाट विद्युतीय सवारीमा रूपान्तरण गरेको हो । उपमहानगरले पहिलो चरणमा दुईवटा मोटरसाइकललाई रूपान्तरण गरेको हो । सम्याति इलेक्ट्रो व्हिल्स प्रालिसँग सम्झौता गरेर रूपान्तरण गरिएको इटहरीका मेयर हेमकर्ण पौडेलले जानकारी दिए । संघीय सरकारले मर्मत गरेर उपयोगमा आउन नसक्ने र २० वर्ष अवधि पुगेका सवारीसाधनलाई लागतका आधारमा विद्युतीय सवारीसाधनमा रूपान्तरण गर्न सकिने व्यवस्था गरेको थियो । देशमै पहिलोपटक स्थानीय तहले यो कामको सुरुआत गरेको पौडेलको दाबी छ । सम्याति इलेक्ट्रो व्हिल्स प्रालिका सञ्चालक आदित्य आचार्यले आफूहरू मोटरसाइकललाई विद्युतीयमा रूपान्तरण गर्न सफल भएको बताए ।
किसानलाई मिल हस्तान्तरण,"नुवाकोट : नुवाकोटमा किसान संरक्षण तथा उत्थान कार्यक्रम सञ्चालन गरिएको छ। जस अन्तरगत विदुर नगरपालिकामा रहेका सहकारी संस्थामार्फत किसानहरुका लागि कुटानीपिसानी मेसिन प्रदान गरिएको छ। विदुर नपाका ७ वटा कृषि सहकारी संस्थालाई धान कुटेर चामल निकाल्ने र पिठो पिस्ने मेसिन हस्तान्तरण गरिएको हो। विदुरमा आयोजित कार्यक्रममा विश्व खाद्य कार्यक्रमद्वारा प्राप्त कुटानपिसानी मेशिन(मिल) विदुर नपाका मेयर राजन श्रेष्ठले सहकारी संस्थाहरुलाई हस्तान्तरण गरे। उनले किसान संरक्षण तथा कृषि उपजको उतपादन वृद्धिका लागि नपाले विविध योजनाहरु बनाइरहेको वताए। कुटानीपिसानी मिल पाएका सहकारीहरुमा विदुर ३ को फिर्केप सामुदायिक कृषि सहकारी, विदुर ५ को अकलादेवी कृषि सहकारी, विदुर ७ को मिलन महिला कृषि सहकारी, विदुर ९ को भेटघाट कृषि सहकारी, विदुर ११ को अजम्वरी साना किसान कृषि सहकारी, विदुर १२ को कैलाशपुर कृषि सहकारी र विदुर १३ को निर्माण कृषि सहकारी संस्था लिमिटेड रहेका छन्। कुटानीपिसानी मिल हस्तान्तरण कार्यक्रममा विदुर नपाका उपमेयर प्रभा वोगटी, प्रमुख प्रशासकिय अधिकृत विनोदकुमार खनाल, सहकारी शाखाकी प्रमुख नानीमैया नेपाल तथा साझेदारी सस्थाका प्रतिनिधि शान्ति लामाको सहभागिता रहेको थियो। आधुनिक प्रविधिको सो मिलबाट धान कुटेर चामल निकाल्न र जुनसुकै अन्न पिसेर पिठो निकाल्न सकिने रहेको छ।"
ज्यान मार्ने धम्की दिँदै १५ लाख फिरौती माग्ने ३ जना पक्राउ,"चितवन : ज्यान मार्ने धम्की दिँदै फिरौती माग्ने तीनजना पक्राउ परेका छन् । प्रहरीले भरतपुर महानगरपालिका२१ का २७ वर्षीय सरोज सुनार, वडा नं १ का २६ वर्षीय दीपक विक र वडा नं २६ का २५ वर्षीय सागर विकलाई पक्राउ गरेको हो । अभियुक्तहरूले रुपन्देही घर भई हाल भरतपुर महानगरपालिका१ मा व्यापार गर्ने करन गुप्तालाई अपरिचित एनसेल नम्बरबाट फोन गरी धम्की दिँदै आएका थिए । जिल्ला प्रहरी कार्यालय चितवनका प्रवक्ता प्रहरी नायब उपरीक्षक श्रीराम भण्डारीका अनुसार उनीहरुलाई आपराधिक षड्यन्त्र मुद्दामा म्याद थप गरी अनुसन्धान थालिएको छ ।"
रुपन्देहीको तिलोत्तमालाई एडीबीको तीन अर्ब,"बुटवल : रुपन्देहीको तिलोत्तमा नगरपालिकालाई एशियाली विकास बैंक (एडीबी) ले तीन अर्ब २५ करोड रुपैयाँ अनुदान र सहुलियत ऋण दिने भएको छ । नगरपालिका र एडीबीबीच उक्त रकम बराबरको योजना सञ्चालनका लागि सम्झौता गरिएको छ । नगरप्रमुख रामकृष्ण खाण,प्रमुख प्रशासकीय अधिृकत नारायण अर्याल,अर्थ मन्त्रालयका सचिव डाकृष्ण हरि पुस्कर र एडीबीका कन्ट्री डाइरेक्टर अर्नाउड कौकोइसबीच सम्झौता पत्रमा हस्ताक्षर भएको छ । एडीबीबाट प्राप्त बजेटबाट अर्बन रेजिलेन्स लाइभ्लीहुड इम्प्रुभमेन्ट परियोजना अन्तर्गत ठूला चारवटा योजना सञ्चालन गरिने नगरपालिकाका प्रमुख प्रशासकीय अधिकृत अर्यालले जानकारी दिए । तिलोत्तमाको वडा नम्बर १७ मा पाँच विगाह क्षेत्रफल जग्गामा बहुउद्देश्यीय सुविधायुक्त र आधुनिक चिस्यान केन्द्र,पथ्थरडाँडातिनाउँ सडक, ड्राइभरटोलशिवपुर सडक र मधौलिया बिहुली बरौलियाडाँडाहुँदै चिस्यान केन्द्र जोड्ने सडक निर्माण गरिने अर्यालले जानकारी गराए ।"
