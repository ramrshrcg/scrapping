शीर्षक,विवरण
"नाम कृषिमा अनुदान, काम कार्यकर्तालाई दान","व्यावसायिक कृषिको विकासका लागि कृषि अनुदान एक महत्त्वपूर्ण पाटो मानिन्छ। त्यसैले पनि नेपालमा विगतदेखि नै किसानका नाममा सरकारले कृषि अनुदान दिँदै आएको हो। संघीय सरकारमात्र होइन, प्रदेश सरकार र स्थानीय सरकारहरूले समेत कृषि अनुदान वितरण गर्ने गरेका छन्। तर, त्यसको सदुपयोग भने हुन सकिरहेको छैन। खासमा कृषि क्षेत्रको विकास र किसानले भोग्दै आएको अभावको समस्या समाधान गर्न कृषि अनुदान दिनुपर्ने हो। त्यसको ठीकविपरीत कृषकका नाममा वितरण हुने अनुदान राजनीतिक नेतृत्वहरूले शक्तिको चरम दुरुपयोग गरी कार्यकर्ता पोस्ने बाटो बनाएका छन्। नेपालमा विभिन्न किसिमका अनुदानको दुरुपयोग हुने सवाल नौलो होइन। कर्णालीमा प्रदेश सरकारले भने वितरण गरेको कृषि अनुदानमा दुरुपयोग मात्र भएको छैन, बरु ब्रह्मलुट नै भइरहेको छ। कर्णालीका १० जिल्लामा २०७४ सालदेखि २०८० सालसम्म ६ वर्षको अवधिमा कृषि अनुदानका नाममा १० अर्ब ८६ करोड बजेट खर्च भएको छ। दुर्भाग्य, यति हुँदा पनि वास्तविक किसान भने यो विषयमा अनभिज्ञ छन्। थाहा पाउनेहरू पनि अनुदानबाट वञ्चित छन्। जसले राजनीतिक नेतृत्वसँग पहुँच राख्छ, उसैले कृषि अनुदान लिएको भेटिन्छ। जुन उद्देश्यका लागि अनुदान लियो, त्यसअनुसार काम पनि गरेको छैन। अनुदान खर्च त भयो तर उपलब्धि छैन। कर्णालीमा व्यावसायिक रूपमा कृषि पेसा गर्नेभन्दा अनुदानकै लागि जग्गा भाडामा लिने, फर्म दर्ता गर्ने, झोले सहकारी दर्ता गर्नेहरूले नै बढी अनुदान लिएको अवस्था छ। यसले सरकारी सम्पत्तिमाथि दलालहरूले रजाई गरेको प्रष्ट छ। वास्तविक किसानलाई भने अनुदान कसले कहाँबाट कसरी दिन्छन् भन्नेसम्म पत्तो हुँदैन। अनुदानमा प्रायः जनप्रतिनिधिले आसेपासेलाई समेट्ने गरेको यथार्थ बाहिरिएको छ। किसानलाई अनुदान लिन सरकारले बनाएको झन्झटिलो प्रक्रियाका कारण आवश्यक कागजपत्र मिलाउनै आउँदैन। जसले गर्दा काम गर्नेभन्दा कागजपत्र मिलाउनेले धेरै अनुदान पाउने अवस्था छ। जो खेतीपाती नै गर्दैनन्। जसले खेती गर्छन्, उनीहरूले भने अनुदान पाउँदैनन्। यसलाई राज्यले आवश्यक नीति तर्जुमा गरेर नियन्त्रण गर्नु आवश्यक छ। अबका दिनमा अनुदानका नाममा ब्रह्मलुट गर्न दिन भएन। सरकार बेलैमा चनाखो बनोस्।"
वडा कार्यालयको लापरबाहीले रोकियो भत्ता,"ढल्केबर(धनुषा) : नेपालीहरुको महान चाड विजयादशमीको मिति नजिकिँदै थियो। धनुषामा पनि सामाजिक सुरक्षाभत्ता वितरण धमाधम चलिरहेको थियो। तर, धनुषाको मिथिला नगरपालिका९ की ५२ वर्षीया धनमाया परियारको हातमा भत्ता परेन। उनी हेर्या हेरै भइन्। छिमेकी फूलकुमारी विश्वकर्मा ८ हजार भत्ता पाएर खुसी भएको देखेकी उनको मन भने त्यहीँ दिन भारी भयो। किनभने भत्ता पाउने आसमा बैंक पुग्दा धनमायाको बैंक खाता रित्तै थियो। बैंकका कर्मचारीले खातामा पैसा नआएको बताएपछि त्यतिबेला उनको बोली नै फुटेन। त्यहाँबाट फर्केर वडा कार्यालय पुग्दा आफ्नो भत्ताको नवीकरण नै नभएको थाहा पाएपछि उनी तिनछक्क परिन्। त्यसयता उनी दर्जनौं पटक वडा कार्यालय धाइसकेकी छिन्। पूर्वपश्चिम राजमार्गसँगै जोडिएको बडहरी खोलाको बगरमा रहेको सुकुम्बासी बस्तीमा सानो झुप्रोमा ओत लागेकी धनमायालाई चरम गरिबीले थिचेको छ। गत जेठ १० गते श्रीमान् वीरबहादुर परियारको मृत्यु भएपछि धनमाया झनै समस्यामा परेकी छिन्। श्रीमान्को मृत्युपछि उनलाई वडा कार्यालयले गत असार १ गतेदेखि लागू हुने गरी सामाजिक सुरक्षा परिचयपत्र जारी गरेको थियो। सोहीअनुसार धनमायाले असार महिनाको २ हजार ६ सय ६० रुपैयाँ भत्ता प्राप्त गरिन्। सडकमा फालिएका प्लास्टिकको बोतल टिपेर जीवनयापन गर्दै आएकी उनलाई भत्ताले ठूलो राहत हुने आशा जाग्यो। वडा कार्यालयले साउनमा नवीकरण गराउन भनेपछि तुरुन्तै भनेको सबै कागजात धनमायाले वडामा पुर्याएकी थिइन्। साउनमै हो नवीकरणका लागि सबै कागजपत्र दिएको थिएँ। तुले (वडा कार्यालयका कार्यालय सहयोगी शुक्रबहादुर लामा)लाई सबै बुझाएँ। त्यहीँ (वडा कार्यालयमा) ल्याप्चेहरू लगाए। उहाँ (कार्यालय सहयोगी)ले अब जानुस् तपाईंको काम भयो भनेर मलाई पठाएको थियो, भक्कानिँदै धनमायाले भनिन्, म बूढी मान्छेलाई के थाहा ? तिनीहरूले गरिब दिनदुखीलाई झन् दुःख दिन्छन् भनेर। घटना अर्को पनि छ। त्यही वडामा पर्ने बेंगाडाबरकी ७९ वर्षीया द्रोनकुमारी बराललाई सुगर, प्रेसरलगायतको रोगले च्यापेको छ। भत्ता आउँदा उनलाई औषधिउपचार गर्न धेरै सजिलो भइरहेको थियो। साउन महिनामा नवीकरणका लागि वडामै पुगेर द्रोनले सबै कागजात बुझाएकी थिइन्। तर, उनको नाम पनि नवीकरण सूचीमा परेन। साउनयता भत्ता नपाउँदा बाँच्नै कठिन भइरहेको उनी बिलौना गछिन्। द्रोनका ५२ वर्षीय छोरा उमेशराज बराल अति अशक्त छन्। उमेशको कानैनजिक केही बोल्दा पनि उनी पत्तै पाउँदैनन्। उनले पनि अति अशक्त अपांगता भत्ता पाइरहेका थिए। उनको पनि नवीकरणको सबै प्रक्रिया पुर्याउँदासमेत वडा कार्यालयले नवीकरण छुटाइदिएको द्रोनले दुखेसो पोखिन्। यस्ता सरकारी सुविधामा हुनेखानेठूलाबडाको छुट्दैनन्। हामीजस्ता असहायको सबैथोक गर्दा पनि नवीकरण गर्दिँदैनन् भने के गरौं, मलिन अनुहारमा द्रोनले भनिन्, भत्ता हामी बूढाबूढीको लागि बाँच्ने आधार हो। त्यसैमाथि अन्याय भयो। धनमाया, द्रोन र उमेश त प्रतिनिधिपात्र मात्र हुन्। मिथिला नगरपालिका९ को कार्यालयले साउनमा हुने नवीकरणमा १ सय ७३ जनाको सामाजिक सुरक्षा भत्ताको नवीकरण नभएको सूची निकालेका छन्। त्यसमध्ये अधिकांशले सबै प्रक्रिया पुर्याउँदा पनि नवीकरण नभएको गुनासो गरिरहेका छन्। प्रायः जसोले नवीकरणको कागजातहरू वडा कार्यालयका कार्यालय सहयोगी शुक्रबहादुर (तुले) लामालाई बुझाएको बताइरहेका छन्। त्यही कार्यालय सहयोगी लामा सधैं मदिरा सेवन गरेर कार्यालयमा काम गर्दै आएको वडा कार्यालयमा जाने सेवाग्राहीहरू बताउँछन्। उहाँ (शुक्रबहादुर) कार्यालयमा सधैं झ्याप हुन्छ। उहाँकै कारणले होला कागजात हराएको। एउटा दरुवा कर्मचारीको कारणले सयौंले दुःख पायो। यसको जिम्मेवार वडाध्यक्ष हो, एक सेवाग्राहीले भने, उहाँको सधैंको ताल यस्तै हो। सबैथोक हेर्दाहेर्दै त्यस्ता कर्मचारीलाई संरक्षण गर्ने जनप्रतिनिधि कस्तो गैरजिम्मेवार भएको ? जनतामाथि खेलवाड गर्ने अधिकार कसैलाई नभएको उनले उल्लेख गरे। कागजात हराएर सेवाग्राहीलाई समस्यामा पार्नु अपराध हो। त्यस्ता कर्मचारीलाई बर्खास्त गर्नुपर्छ। जनप्रतिनिधिहरूले यसमा नैतिकता देखाओस्, ती सेवाग्राही भने। वडासचिव आनन्दकुमार अधिकारीले भने नवीकरणको आफूकहाँ कागजात आएको सबै लाभग्राहीको सामाजिक सुरक्षाभत्ता नवीकरण भएको दाबी गर्छन्। म कहाँ जति लाभग्राहीको कागजात आयो, त्यो सबै नवीकरण भएको छ। अहिले आएर छुटेका कतिपयले फलानोलाई दिए, चिलानोको हातमा दिए भनेर गुनासो गरिरहनु भएको छ। त्यो मेरो सरोकारको विषय होइन । उनले साउनमा छुटेका लाभग्राहीको नवीकरण पुस मसान्तभित्र भइसकेको जानकारी दिए। लगभग छुटेका जति सबैको नवीकरण भइसकेको छ। वडासचिव अधिकारीले भने। यता, वडाअध्यक्ष दीपकजंग थापाले सूचनाको सबै उपाय अपनाए पनि सेवाग्राहीहरू नवीकरण गराउन नआएको बताए। मदिरा सेवन गरेर कार्यालय सहयोगी कार्यालयमा हुन्छन् भन्ने जिज्ञासामा वडाध्यक्ष थापा र वडासचिव अधिकारी केही बोल्न मानेनन्।"
दूषित मनस्थितिबाट प्रभावित अग्रजले नै एनआरएनएको साख गिराएका हुन्,"तपाईं गैरआवासीय नेपाल संघको अध्यक्ष निर्वाचित भएसँगै कार्यालय नै आउन सक्नुभएको थिएन। त्यो परिस्थिति साम्य भएको हो ? निर्वाचनमा केही प्राविधिक समस्या थियो। उपाध्यक्षमा उम्मेदवारी दिनु हुने एक जनाको काठमाडौं मतदानको परिणाम शून्य देखियो। पछि नामको स्पेलिङ फरक परेकाले यस्तो भएको रहेछ भन्ने पत्ता लाग्यो। त्यतिबेला केही उम्मेदवार आक्रोशित हुनुभयो। तर, शपथ लिनुअघि निर्वाचन समितिले सबै उम्मेदवार र अनलाइन भोटिङ व्यवस्थापनको जिम्मा पाएको कम्पनी भेरोबीच कुरा गराएर। सो कम्पनीले प्राविधिक विश्लेषण दिएपछि समस्या समाधान भयो। विजेताले शपथ लियौं। निर्वाचन समितिबाट शपथ खाएपछि उपविजेता साथीहरूले धाँधलीपूर्ण, त्रुटिपूर्ण छ भन्ने निहुँ खोज्दै अवरोध गर्नुभयो। शपथ लिइसकेपछि पदभार ग्रहण गर्यौं। त्यसपछिका केही दिन निर्वाचित टिमलाई नभएर सचिवालयका साथीहरूलाई काम गर्न अवरोध गरियो। अहिले त उहाँहरू थाक्नुभयो होला। नतिजा आउने क्रममा के त्रुटि भएको थियो ? उपाध्यक्षको एकजना उम्मेदवार केशव पौडेलको प्रवेश गरिएको नामको स्पेलिङ र उम्मेदवारी मनोनयनको नाम पठाउँदा लेखिएको नामको स्पेलिङ फरक पर्न गएछ। पञ्जीकृत सदस्य र उम्मेदवारको नाम फरक भएपछि भेरोले नतिजामा मत शून्य देखाएको रहेछ। पछि जाँच गर्दा नतिजा प्रकाशन गर्दामात्र शून्य मत देखियो, वास्तवमा उहाँ विजेता हुनुहुँदो रहेछ। अर्को स्पेलिङ भएकाले नतिजा फरक भएको हो। यो तुरुन्तै पहिचान गरेर पुनःप्रमाणीकरण भेरोले नै गर्यो। भेरो पनि नतिजामा ढुक्क भएपछि अन्तिम नतिजा प्रकाशन भयो जसमा कुनै प्रश्न रहेन। नतिजामा विश्वासका लागि अध्यक्षका उम्मेदवारहरू, निर्वाचन समिति र पूर्वअध्यक्षहरू कुमार पन्त, जीवा लामिछाने, पूर्वमहासचिवहरू तथा संस्थापकहरूले पुनः विश्वासका लागि भेरोसँग संवाद गर्नुभयो। उहाँहरू सन्तुष्ट भएपछि नतिजा स्वीकार्य भयो। भेरोले अन्तिम तथा परिक्षण गरिएको नतिजा हो, संसारको जुन कुनै प्रणालीले पनि अब नतिजा गलत नदेखाउने र संसारको १०० वटाभन्दा बढी देशमा अनलाइन भोटिङ गराएको अनुभवको आधारमा संसारको जुनसुकै अदालतमा मुद्दा लड्दा पनि आफू पराजित नहुने आत्मविश्वास भेरोले देखाएपछि सबैले नतिजा स्वीकार्नु भएको हो। थप प्राविधिक समस्या नभएको कारण नतिजामा समस्या रहेन। कोही साथीहरूले केही दिन लगाएर अनुसन्धान गरौं भन्ने, कोहीले १५ दिन लगाऔं भन्ने धारण पनि थिए। ती धारणा यो समस्यालाई कसरी लम्ब्याउने भन्ने सोचसहित आएकाले सार्थकता पाउन सकेनन्। अर्कातर्फ निर्वाचन समितिले आफ्नो काम सकिएकाले बिघटन हुने र शपथ खाने हो भने लिनुस् नत्र बिघटित भयौं भन्ने तर्क राखेपछि विजेताले शपथ लियौं। निर्वाचन समिति विघटन भएपछि शपथ खुवाउने कुनै संयन्त्र हुँदैन। तर, अनुसन्धानको पाटो खुल्लै राख्यौं। उपविजेता साथीहरूलाई अहिले पनि भनेका छौं कि नतिजामा कुनै त्रुटि रहेछ भने अहिले नै पद छाड्न तयार छौं। निर्वाचन सकिनासाथ पहिलो अन्तर्राष्ट्रिय समन्वय समितिको बैठक राख्यौं। सोही बैठकमार्फत अध्यक्ष पदमा उपविजेता बन्नुभएका दुवै साथीहरू र नतिजामा समस्या आएको उपाध्यक्ष प्रतिस्पर्धीलाई आईटीको जानकार ११ जना प्रतिनिधि तथा हाम्रो तर्फबाट पनि प्रतिनिधित्व रहने गरी सन्तुलित विज्ञ समिति बनाउन आह्वान गर्यौं। तर, उहाँले त्यता बल गर्नुभएन। पटकपटक आह्वान गर्दा पनि जवाफ नआएपछि हामी उहाँहरू सन्तुष्ट हुनुहुन्छ भन्ने निर्क्यौल गर्यौं। प्रधानमन्त्री, परराष्ट्रमन्त्री कहाँ गएर अनुसन्धान हुनुपर्ने माग राख्ने तर अनुसन्धानमा सरिक नहुने गर्नुभयो। आजसम्म पनि उहाँहरूले जानकारी गराउनुभएको छैन। समस्या छ भनेर निहुँ खोज्यो भने निर्वाचित टिमलाई डिस्टर्ब गर्न सकिन्छ भन्ने मनसायबाट ग्रसित हुनुहुन्छ भन्ने महसुस भएको छ। त्यसैले त कानुनी रूपमा अघि बढ्नु भएको छैन, विभिन्न माध्यमबाट काम गर्ने वातावरण बिथोलिरहनु भएको छ। दुई साताको छानबिन गर्ने सहमति भएको थिएन र ? थिएन, यस विषयमा अन्योल बनाइएको छ। राति १ बजे निर्वाचनको नतिजा प्रकाशित भएपछि समस्या १ घण्टामा समाधान भयो। भेरोले क्लियरेन्स भएपछि निर्वाचनको नतिजामा समस्या छैन भनेपछि सुत्न गयौं। बिहान ९ बजे पूर्वसहअध्यक्ष कुल आचार्यले टेलिफोन गरेर प्रधानमन्त्री कार्यालयमा रहेको अवगत गराउनुभयो। उहाँहरू प्रधानमन्त्री कार्यालयमा गएर परराष्ट्र मन्त्रीलाई टेलिफोन गराइएछ। निर्वाचनको नतिजालाई रोक्न र त्यसदिन हुने समापन कार्यक्रममा प्रधानमन्त्री र परराष्ट्रमन्त्रीलाई उपस्थित हुनुनपर्ने गरी मनाइएछ। मलाई जानकारी नै नगराई कार्यक्रम रद्द भयो। दिउँसो १२ बजे सो कुरा म कार्यकारी अध्यक्षले जानकारी पाएँ। ३ अध्यक्षका उम्मेदवारले गरेको सहमति समापन कार्यक्रम र अन्य कार्यक्रम स्थगित गरेका हौं। महाधिवेशन सुरु भएर निर्वाचन समितिले निर्वाचनको प्रक्रिया सुरु गरेपछि निर्वाचनको सबै विषय सोही समितिमा निहित हुन्छ। कार्यसमितिका व्यक्तिले सो समितिलाई नियन्त्रण गर्न नसकिने भएकाले निर्वाचनका कुनै प्रक्रिया रोकिएका होइनन्। यस्तो सहमति भएको पनि होइन। तर, बाहिर फरक हल्ला रहेछ। दुई सातामा छानबिन गर्ने एक जना साथीको धारणामात्र थियो। त्यसमा हामी सहमत थिएनौं। किनभने उहाँहरूको नियत खराब देखियो। अर्कातर्फ नतिजामा कुनै कैफियत थिएन। हतारहतारमा शपथ ग्रहण किन गर्नुभयो ? नतिजा आएपछि शपथ समितिले विजेतालाई शपथ खुवाउनु सामान्य कुरा हो। नत्र, उहाँहरूको कूप्रयास निर्वाचन विथाल्ने थियो, त्यो सफल हुन्थ्यो। प्रधानमन्त्री र परराष्ट्रमन्त्रीलाई झुटा कुरा सुनाएर आउनुभयो। त्यसपछि विश्वासको वातावरण रहेन। समिति पनि काम समेपछि विघटन हुने हतारमा रहेकाले विजेताले शपथ खानुको विकल्प थिएन। शपथ सही तथा पूर्वनिर्धारित समयमा भएको हो। तपाईं कार्यकारी अध्यक्ष हुनुहुन्थ्यो। भेरो पनि आफूले चिनेजानेको वा आफ्नै लगानीसमेत भएको कम्पनी थियो। सिस्टम ह्याकै गरेर आफू अनुकूलको नतिजा ल्याउनुभएको आरोप थियो नि ? हास्यास्पद कुरा हो। भेरो विश्वको उत्कृष्ट कम्पनी हो। १ अर्ब डलर मूल्यांकन रहेको कम्पनी हो। कम्पनीको लगानीकर्ता भइदिएको भए पनि खर्बपति हुन्थेँ होला। भेरोले एनआरएन अस्ट्रेलियाको चौथो चुनाव गराएको हो। यसअघि ९ वटा राष्ट्रिय समन्वय समितिको निर्वाचन पनि भेरोमार्फत नै निर्वाचन भएको हो। कहीँ कुनै समस्या आएका थिएनन्। आईसीसीको निर्वाचन गराउन भोटिङ कम्पनी छनोट कमिटी बनाएका थियौं। तत्कालीन उपाध्यक्षहरू तथा अध्यक्षका उम्मेदवारहरू महेश श्रेष्ठ र आरके शर्मा, महासचिवहरू केशव पौडेल र गौरीराज जोही तथा कोषाध्यक्ष सुनील साह रहेको समितिले भेरो छनोट गरेको हो। यदी नतिजा बिगार्ने कम्पनी छनोट गरिएको हो, दोषी उहाँहरू ५ जना हो। छनोटमा मेरो संलग्नता छैन। उहाँहरूले मापदण्ड बनाएर छनोट गरी केन्द्रीय समितिलाई सिफारिस गरेको हो। टर्की, स्पेनलगायत देशका प्रतिस्पर्धीको तुलनामा अस्ट्रेलियन कम्पनी भेरो आर्थिक र प्राविधिक रूपम सक्षम देखिएको हो। प्राविधिक आवश्यकता के थियो ? हरेक मतदाताले मत दिनुअघि प्रणालीमा भएको अनुहार मत दिने बेलाको अनुहार मिल्न जरुरी रहन्थ्यो। यस्तो काम गर्ने क्षमताका आधारमा ३ महिनामा उहाँहरूले भेरो सिफारिस गर्नुभएको हो। सिफारिस गर्ने व्यक्तिले बद्री केसीको लगानी छ भन्नुमा युक्तिपूर्ण देखिँदैन। चुनावी प्रक्रिया जेजसो भयो भयो। तर, एनआरएनलाई एउटा आक्षेप लाग्छ, विदेशमा सभ्यता सिकेका व्यक्ति नेपाल आएर असभ्यता प्रदर्शन गर्नुहुन्छ। यसपालि पनि सोही क्रमले निरन्तरता पायो नि ! होइन ? विदेशमा ज्ञान सिकेका छौं, वौद्धिक सीप आर्जन गरेका छौं। त्यसलाई र लगानी नेपाल भिœयाउने सेतुको परिकल्पनासाथ व्यावसायिक संस्थाको आवश्यकता महसुस गरेर गैरआवासी नेपाली संघ (एनआरएनए) निर्माण गरियो। संस्थाको चार्म बढ्दै गएपछि संस्थापकहरू र पर्व अध्यक्षहरू आफू हाबी हुन खोज्नुभयो। आफूले भनेको व्यक्ति अध्यक्ष हुनुपर्यो भन्ने सोच राख्नुभयो। सन् २०१५, २०१७ को निर्वाचन सोहीअनुसार भयो पनि। त्यसविपरीत राजनीतिक दलले शक्ति देखाउन थाले। यी दुई पक्षबीच टकराव हुँदा २०१९ को महाधिवेशनमा लाठीचार्ज पनि भएको हो। धेरै समय पूर्वअध्यक्षहरूले गरेक नकामहरू ढाकक्षेप गर्ने प्रयास भयो। २०२१ मा त मन नपरेको उम्मेदवारले जित्न लाग्यो भने चुनावै हुन दिइएन। म एउटालाई मात्र दोष दिन्नँ। दूषित मनस्थितिबाट प्रभावित अग्रज नै एनआरएनएको साख गिराउने कारक हुन्। २०२१ मा स्वतन्त्र ढंगले निर्वाचन हुनुपथ्र्यो। तीन जना अध्यक्ष उहाँहरूले नै बनाएको हो। संस्थालाई फुटबाट जोगाउन म प्रतिस्पर्धाबाट बाहिरिएर सम्झौता गरेको हुँ। यो समस्या नदोहोरियोस् भने पञ्जीकृत सदस्य बनाउने बेलै सचेत भएको हो। ९६ हजार पञ्जीकृत सदस्य बन्नु भएको छ। यसअघि सदस्य बन्ने बेलाका छिद्र टालिने गरी निकै कडा व्यवस्था गरेर पञ्जीकृत सदस्यता वितरण गरिएको हो। उम्मेदवारले सदस्य बनाइदिने, इमेल र फोन नम्बर आफ्नै राख्ने, आफैं भोट खसाल्ने जस्ता काम अन्त्य गरियो। अनुहार पहिचान अनिवार्य गरियो। ५९ वटा राष्ट्रिय समन्वयन परिषद्को निर्वाचन हुँदा ९ वटा देशमा अनलाइनमार्फत भोट भए। सबै स्थानमा पहिचान अनिवार्य गरियो। त्रुटि कतै भएन। २०२१ मा राष्ट्रिय समन्वय परिषद्बाट निर्वाचित भएर आएका प्रतिनिधिमा प्रश्न उठेको थियो। सबै समस्या साधान गरे पनि हाम्रो दुर्भाग्य अन्तिममको प्राविधिक समस्या हुनु बन्यो। नत्र विगतको झैं सन्देश यसपल्टको निर्वाचनबाट जाने थिएन। यो निर्वाचनबारे म छाती ठोकेर दाबी गर्छु, निस्पक्ष थियो, कसैले कमजोरी देखाइदेओस्। निर्वाचनमा अन्त पनि समस्या थिएन ? कुनै ठाउँमा कैफियत छैनन्। निर्वाचन प्रक्रिया सुरु भएपछि निर्वाचनको नियमअनुसार निर्वाचन गराएको छ। अध्यक्षका तीनै प्रतिस्पर्धीले मुचुल्कामा निर्वाचन हुनुअघि र पूर्वनिर्धारित समय सकिएपछि हस्ताक्षर गरेका छन्। अनलाइन सिस्टममा चौबीसै घन्टा हरेक अध्यक्षका २२ प्रतिनिधि खटिनुभएको छ। फेस प्रमाणित नहुँदा जुममा बोलाएर पहिचान गरी मात्र मतदान गर्न दिइएको छ। सबै काम निर्वाचन कार्यविधिअनुसार भएको हो। नेपालमा रहेका प्रतिनिधिले पनि अनलाइनमार्फत् भोट गर्न पाउने भन्ने विषयमा तीनै जना उम्मेदवारको सहमति भएको छ। निर्वाचन सुरु भएदेखि अन्त्यसम्म सबै प्रक्रियामा सहभागी हुने, सबैमा सहमति जनाउने तर नतिजा नमान्ने कहीँ कतै हुँदैन, यसपाली साथीहरूले नमान्ने प्रयास गर्नुभयो। उहाँहरूले कौडा खेल्दा चौका परेपनि दुवा परे पनि मेरै जित भने झैं भैगो। यसअघि कार्यकारी अध्यक्षको रूपमा ६ महिना बित्यो। अझै २ वर्ष बाँकी छ। त्यसपछि पनि विगतको झैं झगडा दोहोरिन्छ कि दोहोरिँदैन ? समयक्रममा समस्या पनि फरकफरक आउँदै जान्छन्। सुरुसुरुका दिनमा विदेशबाट जति जना नेपाल आए पनि सबैले भोट हाल्न पाउँथे। कुनै देशबाट धेरै कुनैबाट कम आउने भएपछि प्रतिनिधिको व्यवस्था गरियो। पछि प्रतिनिधि पठाउँदा निर्वाचन लक्षित हुन थाल्यो। अहिले प्रतिनिधि पठाउने कुरा नै गलत हो, सबैले पञ्जिकृत सदस्यले भोट हाल्न पाउनुपर्छ, जुन देशमा हुनुहुन्छ त्यहीँबाट हाल्न पाउनुपर्छ। हामी यो प्रावधानका लागि प्रस्ताव गर्नेछौं। यसअघिसम्म चाहेर पनि सम्भव थिएन। अनलाइनमार्फत भोट हुने भएपछि जो जहाँ छन् त्यहीबाट भोट हाल्न मिल्न थालेको छ। संस्थाले अस्ट्रेलिया, अमेरिका र कतारमा अनलाइनमार्फत् भोट गरेर निर्वाचन गरेको अनुभव लिइसकेको छ। विदेशबाट राम्रो कुरा सिकेर नेपालमा राम्रो कुरा देखाउनुपर्ने किन खाली झगडा गर्नुहुन्छ त ? म सबै उम्मेदवारको जिम्मा लिन त सक्दिनँ। तर, सत्य के हो भने नेतृत्वमा जाने व्यक्तिको नैतिकता हुनुपर्छ। लिड बाइ इग्जाम्पल अर्थात् उदाहरणीत नेतृत्व गर्नुपर्छ। अरूलाई पनि लाज लाग्ने व्यवहार देखाउने व्यक्ति लिडर बन्न सक्दैन। यस्तो प्रतिस्पर्धीले नै सोच्नुपर्ने हो। लोकतान्त्रिक प्रक्रिया अर्थात् निर्वाचनमा जानुअघि जित्ने मनसायले गइन्छ तर हार स्वीकार्न पनि तयार हुनुपर्छ। लोकतन्त्रको बाध्यता पनि यही हो। यसपालि प्रतिनिधि कसरी छानियो ? एक हजारभन्दा कम सदस्य भएका देशबाट १० सदस्यबराबर १ सदस्य आउँछन्, सदस्य संख्या बढी भएको देशमा यस्तो अनुपात कम हुन्छ। सबै देशबाट समान प्रतिनिधि हुन्छन्। यसपालि कुल प्रतिनिधि संख्या ४ हजार २ सय थियो। राष्ट्रिय समन्वय समितिले प्रतिनिधि छनोट गर्ने कार्यविधिअनुसार प्रतिनिधि छान्छ। प्राथमिकता तोकिएको हुन्छ, ९० प्रतिशत सोहीअनुसार छनोट गरिन्छ। बाँकी १० प्रतिशत राष्ट्रिय समन्वय समितिको सिफारिसअनुसार छनोट हुन्छन्। यस्तै थप २१ प्रतिनिधि केन्द्रीय कार्यसमितिले छनोट गर्छ। निर्वाचन नतिजाबारे केन्द्रीय अनुसन्धान ब्युरो (सीआईबी) छानबिन गरेको थियो। त्यसको नतिजा के आयो ?सीआईबीले छानबिन गर्दैछ भन्ने गृहमन्त्रीज्यूबाट आधिकारित जानकारी पाएँ। सीआईबीले संघको प्रणालीमा पहुँच माग्यो। भेरो भोटिङसँग समन्वय माग्यो। हामीले पूर्ण सहयोग गर्यौं। भेरोसँग पनि संवाद गरायौं। भेरोले मागेअनुसार जानकारी दियो। यसबारे हामीलाई प्रतिवेदन दिएको छैन। प्रतिवेदन प्रधानमन्त्री कार्यालय, गृह मन्त्रालयसम्म पुगेको छ भन्ने सुनिएको छ। चुहिएको जानकारीअनुसार कैफियत देखिएको छैन। त्यसो भए तपाईंको २ वर्षको कार्यकाल कस्तो हुन्छ ? २१ जना केन्द्रीय समिति सदस्य, २१ जना सल्लाहकार तथा ५१ जना मानार्थ सदस्य मनोनीत गरिसक्यौं। ८ विभाग र विभागका कार्यसमिति चयन भइसके। विभाग र कार्यदलले २ वर्ष केके गर्ने भन्ने तय भइसकेको छ। यही महिना तय हुन्छ। तीन महिना संरचना बनाउनै लाग्ने रहेछ। एनआरएन र नेपालको हितमा कति समय बाँकी हुन्छ त ? हामी एउटा काम सकेर अर्को थाल्दैनौं। निरन्तर र नियमित प्रक्रिया भइरहेकै हुन्छन्। नयाँ कार्य समिति चयन भएलगत्तै गएको भुइँचालोमा सहयोग गर्यौं। १ करोड रुपैयाँबराबरको राहत वितरण गर्यौं। रकम जम्मा गर्न आह्वान गरेका छौं। बालबच्चालाई न्यानो कपडा वितरण गर्दै छौं। श्रमस्वीकृतिबिना वैदेशिक रोजगारीमा गएका नेपालीको शव व्यवस्थापन गरिरहेका छौं। अर्थात् हाम्रा दैनिक गतिविधि रोकिएका छैनन्। भर्खरैमात्र गैरआवासीय नेपाली नागरिकता लियौं र हामीले केके अधिकार उपभोग गर्न पाउने भन्ने नीति बनेको छैन। नीति बनाउन गृह मन्त्रालयलाई दबाब दिइरहेका छौं। वैदेशिक रोजगारीमा गएकाको पक्षमा श्रम मन्त्रालयमा बोलिरहेकै छौं। हामीले लबिङ गर्नुपर्ने काम रोकिएको छैन।यसभन्दा अघिको कार्यसमितिमा रहनुभएका केही साथीहरू यसअघि पनि रहिसक्नु भएको छ। संस्थागत स्मृति पनि छ। गैरआवसीय नेपाली नागरिकता कतिजनाले बनाइसक्नु भयो ?करिब ४ हजारको संख्यामा गैरआवासीय नेपाली नागरिकता प्रदान भइसकेको छ। नेपालको स्थानीय तथा संसदीय निर्वाचनमा एनआरएनले पनि भोट गर्न पाउने विषय कहाँ पुग्यो ? सर्वोच्च अदालतले पनि तपाईंहरूको पक्षमा फैसला गरेको थियो हैन ? यसअघिको कार्यकालमा यस विषयमा धेरै काम भएको छ। निर्वाचन आयोगसँग एक किसिमको सम्झौता गरेको छ। विसं २०८४ को निर्वाचनमा विदेशबाट कमसेकम समानुपातिकमा मत हाल्न दिने वातावरण बनाइरहेका छौं। गैरआवासीय नेपाली संघको निर्वाचनमा जसरी अनलाइन भोटिङ भयो, सरकारलाई पनि कि यसरी आफ्नो प्रणाली बनाउनूस् कि हामीले विकास गरेको प्रणाली प्रयोग गर्नूस् भनेका छौं। नत्र भोटिङ गराउने कम्पनी चिनाउँछौं पनि भनेका छौं। निर्वाचन आयोग यस विषयमा सकारात्मक छ। निर्वाचन आयोगले धेरै देशमा मतदाता नामावली अद्यावधिकको काम सुरु गरेको छ। यसमा संघले सघाइरहेका छौं। एनआरएनमा सन् २०२१ बाट समानान्तर अभ्यास सुरु भएको छ। अहिले पनि केही प्रतिस्पर्धीले आफूलाई अध्यक्षको रूपमा चिनाइरहनु भएको छ। संघको साख त झन् गिर्दै छ। हैन ? २०२१ मा समानान्तर समिति बन्नुमा अग्रजहरू र नेपाल सरकारको कमजोरी हो। याक एन्ड यती होटलमा हुने अधिवेशनमा नेपाल सरकारको सहयोग रहने कुरा थियो। तर, सरकारले सहयोग नगर्ने भएपछि आयोजकले रद्द गर्यो। संस्था फुटाउने काम सरकारबाट भयो। त्यही बेला निर्वाचन भएको भए त्यतिबेलै ३ जना अध्यक्ष हुँदैन थियौं। एनआरएनएको नाममा समानान्तर काम हुँदा पनि त्यतिबेला कडाइ गरिएन किनभने यो बाध्यकारी परिस्थिति थियो। डेढ वर्षसम्म एकताका लागि कार्यदल बनाइयो। गत अगस्तमा एउटा एनआरएनए बन्ने भनेर सम्झौता गर्यौं। एकजना पूर्वअध्यक्षसहित ४ जनाले एक किसिमको राजनीतिक सहमति गरेको हौं। तर, त्यसलाई कार्यान्वयन हुन दिइएन। परराष्ट्र मन्त्रालयले प्रश्न गरेपछि कार्यान्वयन हुन सकेन। राष्ट्रिय समन्वय समितिमा असन्तुष्ट साथीहरूलाई एकैठाउँमा ल्याइससकेका थियौं। समानान्तर समितिका साथीहरू एनआरएनएको सदस्य बनिसक्नुभएको छ। अहिलेको अवस्था गत वर्षको भन्दा फरक छ। यसपालि निर्वाचनको नतिजा आइसकेको छ। नतिजालाई नमान्ने वैधानिक आधार छैन। संस्थाको एकताका लागि कुनै पनि व्यक्तिलाई समानान्तर काम गर्न दिँदैनौं। सबैलाई वैधानिक हिसाबले कारबाही अघि बढाउछौं। लोगोको अवैध प्रयोग गर्नेलाई चेतावनी दिएका छौं। यो चेतावनी नमाने कानुनअनुसार अदालत जाने छौं। कारबाही गर्न बाध्य हुनेछौं। तपाईंको कार्यकालमा केके ठोस काम हुनेछन् ? १० अर्बको कोष बनाउने कामले पूर्णता पाउनेछ। गैरआवासीय नेपाली ऐनलाई समयसापेक्ष संशोधनका लागि पहल गरिनेछ। वैदेशिक रोजगारीमा जाने नेपालीका लागि बढी कमाइको सम्भावना देश रोजगारी गन्तव्यका रूपमा खोजी हुनेछ। मानव संशाधनको अभाव भोगेका विकसित देशमा जाँदा नेपालीले कैयौं गुणा बढी कमाउन सक्छन्। तालीम विद्यालय सञ्चालन गरेर वैदेशिक रोजगारीमा अदक्ष कामदार पठाउने दिन अन्त्य गर्न पहल गर्ने छौं। ८० लाख नेपाली विदेशमा छौं। सबै १८ देखि ५० वर्ष उमेर समूहका छौं। अर्थात् क्षमतावान व्यक्ति उता छौं। सीप र पैसा कमाएकाहरू नेपाल बनाउन फर्केर आउनुपर्छ। रिभर्स माइग्रेसनको समय आएको छ। त्यसमा काम गर्ने छौं। पहिलोपल्ट महिला र युवालक्षित फरकफरक सम्मेलन गर्दैछौं। यी र यस्तै काममा मेरो बाँकी २ कार्यकाल व्यतित हुनेछ। प्रस्तुति : रोविन पौडेल"
हामी ताइवान स्वतन्त्रताको विपक्षमा छौं : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले नेपाल ताइवान स्वतन्त्रताको विपक्षमा रहेको बताएका छन्। काठमाडौंस्थित चिनियाँ दूतावासले आयोजना गरेको नयाँ वर्षको शुभकामना आदानप्रदान कार्यक्रममा सम्बोधन गर्दै प्रधानमन्त्री दाहालले ताइवानलाई स्वतन्त्ररूपले हेर्न नहुने बताए। उनले ताइवान चीनको एक भाग भएको प्रस्ट पारे। 'ताइवान भनेको चीनको एउटा भाग हो। त्यसलाई स्वतन्त्र रूपले हेर्नुहुँदैन, हामीले हेर्दैनौं पनि। हामी ताइवान स्वतन्त्रताको विपक्षमा छौं,' उनले भने। उनले नेपाल एक चीन नीतिप्रति प्रतिवद्ध रहेको बताए। चीनप्रतिको यो नीति कहिल्यै नबदलिने उनको भनाइ थियो। 'एक चीन नीतिप्रति हामी प्रतिबद्ध छौं। नेपालले अवलम्बन गर्दै आएको यो नीति कहिल्यै परिवर्तन हुँदैन,' उनले भने। प्रधानमन्त्री दाहालले चीन र नेपाल आफ्नो मुलुक समृद्ध बनाउनतर्फ अग्रसर हुनुपर्ने बताए। प्रधानमन्त्री दाहालले नेपाल र चीन नजिकका छिमेकी र विश्वासिलो मित्र भएको बताए। शान्तिपूर्ण सहअस्तित्व र पञ्चशीलका सिद्धान्तका आधारमा हाम्रो सम्बन्ध प्रगाढ रहेको उनकाे भनाई थियाे। 'हामीले असल मित्रकारुपमा एकअर्काको संवेदशनीलतालाई नजिकबाट बुझेका छौं। शान्तिपूर्ण सहअस्तित्व र पञ्चशीलका सिद्धान्तका आधारमा हाम्रो सम्बन्ध रहिआएको छ।' चीनका विरुद्ध नेपाली भूमि प्रयोग हुन नदिने स्पष्ट पार्दै उनले दुई देशको सभ्यता नदी र हिमशृङ्खलाले मात्र जोडिएका छैनन्, यसमा हाम्रा साझा संस्कृति र जनस्तरको सम्बन्ध पनि प्रमुख रहेकाे उनले बताए। उनले संस्कृतिक सम्बन्धको गतिलो उदहारणका रूपमा चन्द्रमासमा आधारित पात्रो रहेको उल्लेख गरे। आफूले हालै गरेको चीनको औपचिारिक भ्रमणका क्रममा चिनियाँ राष्ट्रपति सी चिनफिङसँग भएको भेटवार्ताका क्रममा नेपाल चीन सम्बन्धका विविध आयाममा गहिरो छलफल भएको उनले स्मरण गरेका थिए। त्यस्तै नेपालका लागि चिनियाँ राजदूत छन् सोङले प्रधानमन्त्री दाहाल चीनको राम्रो साथी भएको बताए। 'सम्माननीय प्रधानमन्त्री पुष्पकमल दाहाल 'प्रचण्ड' चीनको राम्रो साथी पनि हो। चीन हरदम नेपालको हितमा छ,' उनले भने। चिनियाँ राजदतू सोङले नेपाल र चीनको द्विपक्षीय हितका विषयमा चर्चा गरेका थिए। कार्यक्रममा नेपाली कांग्रेसका सभापति शेरबहादुर देउवासहित राजनीतिका दलका नेताहरू सहभागी थिए।"
प्रधानमन्त्री प्रचण्ड सोमबार अर्घाखाँची आउने,"अर्घाखाँची : अर्घाखाँचीमा हुन थालेको पर्यटन प्रवर्द्धन कार्यक्रमको उद्घाटन गर्न प्रधानमन्त्री पुष्पकमल दाहाल सोमबार अर्घाखँची आउने भएका छन्। जिल्लामा बढ्दै गएको बसाइसराई रोक्न र जिल्लामा आन्तरिक तथा बाह्य पर्यटक भित्र्याउन कार्यक्रम आयोजना गरिएको हो। जिल्लामा रहेका धार्मिक, पर्यटकीय र ऐतिहासिक क्षेत्रलाई एकीकृत प्याकेजका रूपमा विकास गरेर पर्यटक आकर्षण गर्ने कार्यक्रमको उद्देश्य रहेको छ। गौतमबुद्धको जन्मस्थल लुम्बिनी क्षेत्रमा आएका पर्यटकलाई सुपादेउराली लैजाने र सुपादेउराली आएका पर्यटकलाई जिल्लाका अन्य गन्तव्यसम्म पुर्याउने कार्यक्रमले सहयोग पुग्ने सन्धिखर्क नगरपालिकाका नगर प्रमुख कृष्णप्रसाद श्रेष्ठले बताए। जिल्लामा रहेको सुपादेउराली मन्दिरमा आउने मासिक ३० हजारभन्दा अधिक पर्यटकलाई जिल्लाभित्रै रहेका अन्य स्थानमा पनि जानु पर्छ भन्ने जानकारी दिइने छ। पाकिस्तानबाट आएर पाणीनि ऋषिले तपस्या गरेको तथा व्याकरणको प्रतिपादन गरेको पाणिनि तपोभूमि, बाईसेचौबिसे राज्यको अर्घा दरबार, एसियाकै सबैभन्दा ठुलो भगवती देवीको मुर्ती, खाँची दरबार, जंगबहादुर राणा जन्मिएको लामपाटी पौवा, जंगबहादुरको न्वारन भएको स्थान बलकोट पौवा, मालारानी मन्दिरपरिसर यहाँका ऐतिहासिक क्षेत्र हुन्। भूमिकास्थानको भुमे मन्दिर, सेङलेङ दह, सिद्धगुफा, मालारानी गाउँपालिकाको नृसिंह थान, जालकाँडा लेक, छत्रदेव गाउँपालिकाको छत्रेश्वर महाराजको मन्दिर, आकाशेदेवीको तेह्रतले मन्दिर, पाणीनि गाउँपालिकाको दुर्वासेश्वर गुफा, शीतगंगाको डम्मरु दह, पतञ्जलीको उत्पत्तिस्थल, जिल्लाको एक मात्र गोही पाइने स्थान बराह दह, सन्धिखर्क नगरपालिकाको रक गार्डेन, स्फटिक शिवलिंग रहेको सिद्धेश्वर शिवालय, मथुराको कृष्ण मन्दिरलगायत दर्जनौं क्षेत्रले यहाँको पर्यटन प्रवर्धनमा टेवा पुर्याउन सक्छन्। जिल्लाका धार्मिक, ऐतिहासिक तथा पर्यटकीय क्षेत्रको विस्तृत डकुमेन्ट्री (वृत्तचित्र), ब्रोसर, पहिचानसहितका टिसर्ट, टोपी, डटपेन, किचेनलगायतका सामग्रीसहित देशका प्रमुख सहर तथा छिमेकी मुलुक भारतका केही स्थानमा पुगेर व्यापक प्रचारप्रसार गरिने छ।"
राष्ट्रिय सभा निर्वाचनमा आफ्ना उम्मेदवारलाई जिताउन गठबन्धनका शीर्ष नेताको लबिङ,"काठमाडौं : सत्ता गठबन्धनले राष्ट्रिय सभा निर्वाचनमा गठबन्धनका उम्मेदवारहरूलाई विजयी बनाउन अपील गरेको छ। सत्ता गठबन्धनमा आबद्ध सात दलका शीर्ष नेताले आज एक विज्ञप्ति जारी गर्दै गठबन्धनको तर्फबाट बनाएका उम्मेदवार सबैका साझा उम्मेदवार भएकाले जिताउन अपील गरेका हुन्। विज्ञप्तिमा प्रधानमन्त्री तथा नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड', नेपाली कांग्रेसका सभापति शेरबहादुर देउवा, नेकपा देशमा दिगो शान्ति, सुशासन, विकास, समृद्धि र सामाजिक न्याय प्राप्त गर्ने गठबन्धनको साझा लक्ष्य रहेको विज्ञप्तिमा उल्लेख छ। नेपालको संविधानको रक्षा र लोकतान्त्रिक गणतन्त्रात्मक प्रणालीको सुदृढीकरणका लागि हामीले यो राजनीतिक गठबन्धन निर्माण गरेका हौं। देशमा दिगो शान्ति, सुशासन, विकास, समृद्धि र सामाजिक न्याय प्राप्त गर्ने हाम्रो साझा लक्ष्य हो। देशको उन्नतिका लागि राजनीतिक स्थीरता पूर्वशर्त हो। लोकतान्त्रिक गणतन्त्रात्मक प्रणालीको सुदृढीकरण, राजनीतिक स्थीरता, दिगो शान्ति, शुसासन र समृद्धिका लागि प्रतिवद्ध छौं र सदैव निष्ठापूर्वक क्रियाशील रहने प्रतीज्ञा गर्दछौं। विज्ञप्तिमा निर्वाचन गठबन्धनलाई अझ संगठित र बलियो बनाउँदै देशमा राजनितिक स्थायित्व थप सुनिश्चित गर्ने अवसर भएको उल्लेख छ। राष्ट्रियसभाको निर्वाचन सम्पन्न हुँदैछ। निर्वाचनका लागि गठबन्धनको तर्फबाट प्रस्तुत उम्मेदवार हामी सबैका साझा उम्मेदवार हुन्। राष्ट्रियसभा निर्वाचनको क्रममा हाम्रो गठबन्धनलाई कमजोर गर्ने विभिन्न गतिविधि हुन सक्दछन्। यो निर्वाचन गठबन्धनलाई अझ संगठित र बलियो बनाउँदै देशमा राजनितिक स्थायित्व थप सुनिश्चित गर्ने अवसर पनि हो। विज्ञप्तिमा भनिएको छ,गठबन्धनका पक्षमा दृढतापूर्वक उभिन आवश्यक छ। हामी सम्पूर्ण मतदातालाई राष्ट्रियसभा निर्वाचनमा गठबन्धनका देहाय बमोजिमका साझा उम्मेदवारलाई मतदान गरी अत्यधिक मतले विजय गराउन हार्दिक अपील गर्दछौं। शनिबार राष्ट्रिय सभा निर्वाचन केन्द्रीय समन्वय समिति२०८० ले गठबन्धनका दलका शीर्ष नेताहरूलाई संयुक्त वक्तव्य जारी गर्न अनुरोध गरेको थियो। कोको छन् गठबन्धनका उम्मेदवार ? नेपालको संविधानमा राष्ट्रियसभाका एक तिहाई सदस्यको पदावधि २०८० फागुन २० गते समाप्त हुन लागेको र राष्ट्रियसभा सदस्य निर्वाचन ऐन, २०७५ बमोजिम पद रिक्त हुनुभन्दा ३५ दिन पहिले निर्वाचन गरिसक्नुपर्ने कानुनी व्यवस्था छ। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ। पदावधि सकिनेमा एमालेका ९ जना छन्, जसमा एमाले सरकारले आफ्नो तर्फबाट मनोनित सिफारिस गरेको विमला राई पौड्याल पनि छिन्। त्यसैगरी कांग्रेसका ४, माओवादी केन्द्रका ३, एकीकृत समाजवादीका २, जसपाको एक र स्वतन्त्र एक जना सांसद छन्। पौड्यालबाहेक बाँकी १९ पदका लागि निर्वाचन हुँदैछ भने एक जनालाई सरकारले मनोनित सिफारिस गर्नेछन्। राष्ट्रिय सभामा प्रत्येक दुई वर्षमा रिक्त हुने एक तिहाइ सदस्य पदको निर्वाचन हुँदै आएको छ। माघ ११ गते हुनेराष्ट्रियसभा निर्वाचनका लागि ५२ जनाले उम्मेदवारी दिएका छन्। सातवटै प्रदेशमा महिला समूहतर्फ १८, दलित समूहतर्फ ५, अपांगता भएका व्यक्ति वा अल्पसंख्यक समुदायतर्फ ८ र अन्य समूहतर्फ २१ जनाको उम्मेदवारी परेको निर्वाचन आयोगले जानकारी दिएको छ। आयोगका अनुसार कोशीमा ५, मधेसमा ५, बागमतीमा १५, गण्डकीमा ८, लुम्बिनीमा ७, कर्णालीमा ६ र सुदूरपश्चिममा ६ जनाले उम्मेदवारी दिएका छन्।"
राष्ट्रियसभा निर्वाचन : उम्मेदवारले साढे तीन लाखसम्म खर्च गर्न पाउने,"काठमाडौं : निर्वाचन आयोगले २०८० माघ ११ गते हुने राष्ट्रियसभा सदस्य निर्वाचनका उम्मेदवारले खर्च गर्न पाउने हद तोकेको छ। आयोगका अनुसार उम्मेदवारले ३ लाख ५० हजार रुपैयाँसम्म निर्वाचन खर्च गर्न पाउने हद तोकेको हो। आयोगले आइतबार जारी गरेको विज्ञप्तिअनुसार राष्ट्रियसभा सदस्य निर्वाचन ऐन,२०७५ को दफा ६५ तथा राष्ट्रियसभा सदस्य निर्वाचन नियमावली २०७६को नियम ४६ (१)सँग सम्बन्धित अनुसूची १ ले ३ लाख ५० हजार रुपैयाँ खर्च गर्न पाउनेछन्। आयोगका प्रवक्ता शालीग्राम शर्मा पौडेलका अनुसार उक्त खर्च मतदाता नामावली खरिद, सवारी साधान,सवारी साधानको इन्धन,प्रचारप्रसार सामग्री, ढुवानी,गोष्ठी,अन्तरक्रिया,प्रचार प्रसार,कार्यालय सञ्चालन,प्रतिनिधि परिचालन र विविध शीर्षकमा खर्च गर्न सकिने आयोगले जनाएको छ। उम्मेदवारले खर्च गर्दा बैंक वा वित्तीय संस्थामा छुट्टै खाता खोली सोही खाताबाट खर्च गर्न र यसरी खर्च गर्दा निजको तर्फबाट खर्च गर्ने जिम्मेवार पदाधिकारी तोकी निजको नाम नामेसीसहितको विवरण निर्वाचन अधिकृतको कार्यालय तथा निर्वाचन कार्यालयमा जानकारी गराउनु पर्नेछ। यसैगरी निर्वाचन खर्चको विवरण निर्वाचन सम्पन्न भएपछि सार्वजनिक गरी राष्ट्रियसभा सदस्य निर्वाचन ऐन,२०७५ को दफा ६५ तथा निर्वाचन (कसूर तथा सजाय) ऐन,२०७३ को दफा ३१ बमोजिम निर्वाचन परिणाम घोषणा भएको तीस दिनभित्र आयोग वा निर्वाचन कार्यालयमा पेश गर्न समेत आयोगले निर्देश गरेको छ।"
नेपालभारत अन्तर सरकारी समितिको बैठक : अन्तरदेशीय कनेक्टिभिटीलाई थप सुदृढ गर्नुपर्नेमा जोड,"काठमाडौं : नेपालभारत अन्तर सरकारी समितिको बैठक भएको छ। अनधिकृत व्यापार नियन्त्रण हेतु व्यापार, पारवहन र सहकार्य सम्बन्धी भारतनेपाल अन्तरसरकारी उपसमिति (आइजीएससी) को बैठक शुक्रबार र शनिबार काठमाडौंमा भएको हो। बैठकमा भारतीय टोलीको नेतृत्व भारत सरकार वाणिज्य मन्त्रालयका सहसचिव विपुल बंशल र नेपाली टोलीको नेतृत्व उद्योग, वाणिज्य तथा आपूर्ति मन्त्रालयका सहसचिव रामचन्द्र तिवारीले गरेका थिए। व्यापार र लगानी सम्बन्धलाई सुदृढ बनाउन लक्षित द्विपक्षीय संयन्त्र आईजीएससीको दुई दिने बैठकले विभिन्न महत्वपूर्ण विषयहरूमा छलफल गरेको भारतीय राजदूतावासले जनाएको छ। दुवै पक्षले औषधीय तथा आयुर्वेदिक वस्तुका लागि आपसी बजार पहुँचबारे छलफल गरेका छन्। भारतीय राजदूतावासले जारी गरेको विज्ञप्तिमा भारतले एफडीआईलाई प्रोत्साहन गर्न हेतु पेरिस महासन्धिको प्रावधान अनुसार आईपीआर व्यवस्थाको आवश्यकतामाथि प्रकाश पारेको उल्लेख छ। बैठकमा समृद्ध द्विपक्षीय व्यापारबारे साझा दृष्टिकोण प्रस्तुत गर्दै दुवै पक्षले पहलहरु कार्यान्वयन गर्ने प्रतिबद्धता व्यक्त गरे। नयाँ एकीकृत जाँच चौकी र रेलमार्ग निर्माणसहित भारत र नेपालबीचको निर्बाध अन्तरदेशीय कनेक्टिभिटीलाई थप सुदृढ गर्न द्विपक्षीय पहलको आवश्यकतालाई बैठकले जोड दिएको थियो। समृद्ध द्विपक्षीय व्यापारबारे साझा दृष्टिकोण प्रस्तुत गर्दै दुवै पक्षले यी पहलहरु कार्यान्वयन गर्ने प्रतिबद्धता व्यक्त गरेका थिए। प्रेस विज्ञप्तिमा भनिएको छ, नेपालको आयात र निर्यातमा उल्लेखनीय योगदान पुर्याइरहेको भारत नेपालको प्रमुख व्यापार र लगानी साझेदारको रूपमा रहेको छ। यस बैठकमा भएको छलफलले दुई देशबीचको आर्थिक र व्यावसायिक सम्बन्धलाई थप मजबुत बनाउने अपेक्षा गरिएको छ।"
संसदीय समितिमा विद्यार्थी संगठनको जोड निजी विद्यालयलाई निश्चित समयपछि गुठीमा रुपान्तरण गरौं,"काठमाडौं : विभिन्न विद्यार्थी संगठनहरूले सार्वजनिक विद्यालयको शैक्षिक क्षमता सुधार हुने गरी विद्यालय शिक्षासम्बन्धी कानुन आउनुपर्नेमा जोड दिएका छन्। सिंहदरबारमा आइतबार बसेको शिक्षा स्वास्थ्य तथा सूचना प्रविधि समितिमा विद्यालय शिक्षा विधेयकमाथिको छलफलका क्रममा विभिन्न विद्यार्थी संगठनका प्रतिनिधिहरूले सार्वजनिक विद्यालयको शैक्षिक क्षमता सुधार गर्ने, निजी लगानीको विद्यालय खोल्न नपाउने, सार्वजनिक पद धारण गरेका व्यक्तिहरुले सार्वजनिक विद्यालयमा छोराछोरी पढाउनुपर्ने लगायतका सुझाव दिएका हुन्। बैठकमा अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु)का अध्यक्ष समिक बडालले निजी विद्यालय खोल्न प्रोत्साहन गर्ने गरी विधेयक आएको भन्दै संशोधन गर्नुपर्ने बताए। विद्यालयमा निजी लगानी बन्द हुनेगरी कानुन आउनुपर्ने उनले बताए। बडालले कम्पनीबमोजिम स्थापना भएका विद्यालयलाई निश्चित अवधि तोकेर सार्वजनिक शैक्षिक गुठीमा रुपान्तर हुने बाध्यात्मक व्यवस्था गर्नुपर्ने सुझाव दिए। त्यस्तै अखिल क्रान्तिकारीका अध्यक्ष पञ्चा सिंहले राष्ट्रिय पाठ्यक्रम परिषद्का क्रममा निजी विद्यालयका सञ्चालकलाई राख्ने कुरा उचित नभएको बताइन्। उनले शिक्षामा निजी क्षेत्रलाई थप प्रोत्साहन दिदा सार्वजनिक विद्यालयको स्तरवृद्धि हुन नसक्ने जिकिर गरे। सिंहले राज्यकोषबाट सेवा सुविधा लिने व्यक्तिहरुको छोराछोरीलाई सार्वजनिक विधालयमा पठाउनुपर्ने बाध्यात्मक व्यवस्था राख्नुपर्ने धारणा राखे। त्यस्तै नेपाल विद्यार्थी संघका अध्यक्ष दुजाङ शेर्पाले सरकारले ल्याउने ऐनले राज्यमा पार्ने आर्थिक भारका विषयमा स्पष्ट हुनुपर्ने बताए। अब खुल्ने विद्यालयको राष्ट्रिय मापदण्ड तय हुनुपर्ने उनले बताए। त्यस्तै उनले विद्यालय तहमा अतिरिक्त क्रियाकलापका लागि छुट्टै शिक्षक दरबन्दी स्पष्ट पार्नुपर्ने, शिक्षकको नियुक्ति खुल्ला प्रतिस्पर्धाबाट मात्रै गर्नुपर्ने सुझाव दिए। त्यस्तै अन्य विधार्थी संगठनका प्रतिनिधिले विद्यालय तहमा नैतिक शिक्षालाई अनिवार्य गरिनुपर्ने, प्राविधिक शिक्षालाई प्राथमिकता दिनुपर्ने लगाएतका सुझाव दिएका थिए। समितिले विभिन्न विद्यार्थी संघसंगठनहरूसँग विद्यालय शिक्षासम्बन्धी कानुनलाई संशोधन र एकीकरण गर्न बनेको विधेयकका सम्बन्धमा छलफल गरेको हो।"
अन्तिम सुनुवाइका लागि तोकिएको आलमविरुद्धको मुद्दा स्थगितको सूचीमा,"काठमाडौं : नेपाली कांग्रेसका नेता तथा पूर्वमन्त्री मोहम्मद अफ्ताव आलमविरुद्धको मुद्दा स्थगनको सूचीमा राखिएको छ। जिल्ला अदालत रौतहटमा अन्तिम सुनुवाइका लागि आज पेशी तोकिए पनि न्यायाधीश अभाव हुँदा मुद्दा स्थगनको सूचीमा राखिएको अदालत प्रशासनले जनाएको छ। ५ न्यायाधीशको दरबन्दी रहेको रौतहट जिल्ला अदालतमा आइतबार दुईजना न्यायाधीश मात्रै उपस्थित छन्। यसअघि आलमको मुद्दामा जिल्ला अदालत रौतहटले लिखित बहस नोट मागेको थियो। । न्यायाधीश बाबुकाजी बानियाँको इजलासले लिखित बहस नोट मागेको हो । तर उनको हाल सरुवा भइसकेको छ। संविधानसभा निर्वाचनमा धाँधलीका लागि ल्याएको बम २०६४ चैत २७ गते आलमका काका शेष इद्रिसको गोठमा विष्फोट भएको थियो। सोही विष्फोटका घाइते तथा मृतकलाई इँटाभट्टामा लगेर जलाएको आरोपमा असोज २६ गते आलम पक्राउ परेका थिए। उनीमाथि १८ कार्त्तिक २०७६ मा रौतहट जिल्ला अदालतमा 'विस्फोटक पदार्थको प्रयोग गरी ज्यान मार्ने उद्योग तथ कर्तव्य ज्यानसम्बन्धी कसुरु,मा मुद्दा दायर भएको थियो। सो मुद्दामाथि थुनछेक बहसपछि जिल्ला अदालत रौतहटले पूर्पक्षका लागि थुनामा पठाएको हो। उनी २०७६ कार्त्तिक २९ गतेदेखि थुनामै छन्। जिल्ला अदालत रौतहटले पुर्पक्षका लागि थुनुमा पठाउने आदेश दिएपछि उनी सो आदेशविरुद्ध उच्च अदालत वीरगञ्ज पुगेका थिए। उच्च अदालते २४ माघ २०७६ मा जिल्लाकै आदेश सदर गरिदिएको थियो। त्यसपछि उनले सर्वोच्च अदालतमा आफूलाई थुनामुक्त गरेर साधारण तारेखमा मुद्दा लड्न पाउ भन्दै निवेदन दर्ता गराएका थिए। सर्वोच्चले पनि जिल्लाकै आदेश सदर गरिदिएपछि उनी पुर्पक्षका लागि थुनामै छन्। यमुनामाई गाउँपालिका४ का त्रिलोकप्रताप सिंहका बाबु श्रीनारायण सिंह र ओसी अख्तरकी आमा रोक्साना खातुनले आलम,उनका भाइ मोहम्मद महताब आलम,मोबिन आलम,शेख भदई र शेख सवेजविरुद्ध प्रहरीमा किटानी जाहेरी दिएका थिए। त्रिलोक र ओसीलाई इँटाभट्टामा हालेर मारेको उनीहरूको उजुरीमा उल्लेख छ। मुद्दामा आलमसहित मोहम्मद महताव आलम, शेख भदई,मोहम्मद मोविन आलम,शेख शेराज, बद्री सहनी, शेख फजलेहक, सगिर आलम, शेख जमुनई,गौरीशंकर साहलगायतलाई प्रतिवादी बनाइएको छ।"
प्रधानमन्त्री माघ ४ गते युगान्डा भ्रमणमा जाने,"काठमाडौं : प्रधानमन्त्री पुष्पकमल दाहाल असंलग्न आन्दोलन (नाम)को १९औं शिखर बैठकमा भाग लिने नेपाली प्रतिनिधिमण्डलको नेतृत्व गर्दै आगामी माघ ४ गते युगान्डाको राजधानी कम्पालातर्फ प्रस्थान गर्ने भएका छन्। प्रधानमन्त्री नेतृत्वको प्रतिनिधिमण्डलमा उनकी सुपुत्री गंगा दाहाल, परराष्ट्रमन्त्री नारायणप्रकाश साउद, परराष्ट्रसचिव सेवा लम्साल तथा नेपाल सरकारका वरिष्ठ अधिकारी रहने परराष्ट्र मन्त्रालयले जनाएको छ। शिखर सम्मेलनअन्तर्गत प्रधानमन्त्री प्रचण्डले माघ ५ गते साझा वैश्विक समृद्धिका लागि सहयोग विस्तार विषयक प्रारम्भिक बैठकलाई सम्बोधन गर्ने कार्यक्रम छ। नाम सम्मेलनमा सहभागी राष्ट्राध्यक्ष एवं सरकार प्रमुखको सम्मानमा सोही दिन गणतन्त्र युगाण्डाका राष्ट्रपति योएरी कगुटा मुसेभेनीले आयोजना गर्ने स्वागत समारोहमा प्रधानमन्त्री दाहाल सहभागी हुनेछन्। प्रधानमन्त्रीले शिखर सम्मेलनका क्रममा विभिन्न राष्ट्रका सरकार प्रमुख, राष्ट्राध्यक्ष एवं उच्चपदस्थ अधिकारीसँग बेग्लाबेग्लै भेटवार्ता गर्ने कार्यक्रम छ। प्रधानमन्त्री दाहाल माघ ७ गते स्वदेश फर्किनेछन्।"
राष्ट्रियसभाको उम्मेदवार बनेपछि पहिचानको मुद्दामा नरम बने सिटौला,"फिदिम : नेपाली कांग्रेसका नेता तथा लोकतान्त्रिक वाम गठबन्धनको तर्फबाट राष्ट्रिय सभा सदस्यको उम्मेदवार बनेका कृष्णप्रसाद सिटौलाले पहिचानको मुद्दालाई वार्ताद्वारा समाधान गर्नुपर्ने बताएका छन्। पूर्व गृहमन्त्रीसमेत रहेका सिटौलाले कोशी नामको विषयमा देखिएको विवादलाई वार्ताद्वारा समाधान गर्नुपर्ने बताए। त्यत्रो द्वन्द्वलाई त समाधान गर्यौं। पहिचानको मुद्दालाई पनि वार्ताद्वारा समाधान गर्न सकिन्छ,' सिटौलाले भने यस्ता द्वन्द्वहरू समाधान गर्नकै लागि राष्ट्रियसभामा मैले उम्मेदवारी दिएको हो। प्रदेशको नाममा देखिएको विवादलाई सम्बादको माध्यमबाट हल गर्नुपर्ने उनको तर्क छ। ठूलो बलिदान र क्रान्तिपछिको उपलब्धिलाई रक्षा गर्न अहिलेको गठबन्धन बनेको हो, उनले भने, संसद विघटनपछि उपलपब्धि खतरामा पर्ने देखेर कांग्रेस र माओवादी एक ठाँउमा उभिएका हुन्। तत्कालीन प्रधानमन्त्री केपी शर्मा ओलीले संसद विघटन गरेपछि संघीयता र संविधान नै भत्किने खतरा देखेर कांग्रेस र माओवादी एक ठाँउमा उभिएको सिटौलाले तर्क गरे। राष्ट्रिय सभामा उम्मेदवारी दर्ता गरेपछि सिटौला भोट माग्दै पाँचथर आइपुगेका हुन्। उनको टोलीमा गठबन्धनको तर्फबाट उम्मेदवार बनेकी माओवादी केन्द्रकी केन्द्रीय सदस्य चम्पादेवी कार्की लगायतका नेताहरू सहभागी छन्।"
सिंहदरबारमा अध्यक्षलाई बोलाएर प्रधानमन्त्रीले भने औषधि उत्पादनको काम तत्काल सुरू गर्नुहोस्,"काठमाडौं : प्रधानमन्त्री पुष्पकमल दाहाल 'प्रचण्ड'ले नेपाल औषधि लिमिटेडले औषधि उत्पादनका निम्ति गरेको प्रयास महत्वपूर्ण रहेको भन्दै २० प्रकारका औषधि उत्पादनको काम तत्काल थाल्न निर्देशन दिएका छन्। आइतबार दिउँसो नेपाल औषधि लिमिटेडका अध्यक्ष यज्ञ न्यौपानेसहितको टोलीलाई सिंहदरबार बोलाएर प्रधानमन्त्रीले सो निर्देशन दिएका हुन्। छलफलमा प्रधानमन्त्रीले विगतमा नेपाल औषधि लिमिटेडले औषधि उत्पादनका क्षेत्रमा राम्रो काम गरेको र पछिल्लोसमय त्यसमा गत्यावरोध देखिएको भन्दै नयाँ ढंगले काम अगाडि बढाउन निर्देशन दिए। 'विगतमा नेपाल औषधि लिमिटेडले औषधि उत्पादनका क्षेत्रमा राम्रो काम गरेको थियो। बीचमा चाहिँ 'अपडाउन' भएको मैले बुझें। औषधि उत्पादनको कामलाई नयाँ ढंगले गति दिनुपर्छ भनेर नै मैले यो बैठक बोलाएको हुँ। तपाईहरूले काम सुरू गर्नुस्। सरकारको तर्फबाट जेजस्तो सहयोग गर्नुपर्छ,त्यो काम म गर्छु,'प्रधानमन्त्रीले भने। प्रधानमन्त्रीले अहिले २० वटा औषधि उत्पादनबाट काम सुरू गरेर भविष्यमा त्यसको गुण र मात्रा दुबै बढाउनुपर्ने बताए। उनले भने, 'देश आत्मनिर्भर बन्ने एउटा राम्रो क्षेत्र यो पनि हो। सबै कुरा एकैपटक नहोला। तपाईहरू काम सुरू गर्नुस्। मैले पनि अर्थ मन्त्रालय र उद्योग मन्त्रालयसँग थप छलफल गर्छु। यस क्षेत्रमा देखिने गरी काम गरौं।' छलफलमा लिमिटेडका अध्यक्ष न्यौपानेले लिमिटेडले १० प्रकारका औषधिहरू उत्पादन गरिरहेको र तत्काल २० प्रकारका औषधि उत्पादनका लागि आवश्यक गृहकार्य भइरहेको जानकारी दिएका थिए। न्यौपानेले लिमिटेडले भुक्तानी गर्नुपर्ने पूर्ववत दायित्वका कारण काम प्रभावकारी हुन नसकेको बताउँदै केही प्राविधिक जनशक्तिको व्यवस्था,मेसिनहरूको गुणस्तर वृद्धि र केही नयाँ मेसिनहरूको खरिद गरी उत्पादनको कामलाई व्यवस्थित तुल्याइने बताए।"
मकवानपुरमा लागूऔषधसहित ६ जना पक्राउ,"हेटौंडा : मकवानपुरको विभिन्न स्थानबाट प्रहरीले लागूऔषधसहित ६ जनालाई पक्राउ गरेको छ। आइतबार बिहान करिब ९ बजेको समयमा हेटौंडा१० स्थित बसपार्कमा रहेको प्रहरी चौकीबाट खटिएको प्रहरी टोलीले बसपार्कबाट १९ वर्षीय इन्ताज आलमलाई नियन्त्रणमा लिएको छ। उनको साथबाट ५ किलो ४०० ग्राम लागूऔषध गाँजा बरामद गरिएको जिल्ला प्रहरी कार्यालय मकवानपुरले जनाएको छ। पक्राउ परेका उनलाई जिल्ला अदालत मकवानपुरबाट १० दिनको म्याद थप गरी थप अनुसन्धान भइरहेको प्रवक्ता लक्ष्मी भण्डारीले जानकारी दिए। यस्तै आज दिउँसो करिब १:४५ बजेको समयमा मकवानपुरको मनहरी गाउँपालिकाबाट ६ किलो २ सय ३५ ग्राम लागूऔषध चरेससहित ५ जनालाई पक्राउ गरेको छ। जिल्ला प्रहरी कार्यालय मनहरीबाट खटिएको प्रहरी टोलीले मनहरी गाउँपालिका७ प्रहरी कार्यालय अगाडि चेकजाँच गर्दा चितवनबाट हेटौँडातर्फ आउँदै गरेको ना३च७४०४ नम्बरको कारबाट १०० ग्राम चरेस बरामद गरेको हो। प्रहरीका अनुसार कार चालक बाराका २१ वर्षीय याकुब खान र कारमा रहेका अन्य ४ जनालाई समेत नियन्त्रणमा लिइएको छ। पक्राउ पर्नेमा बाराका २० वर्षीय मुकेश राम भन्ने मुस्तकी राम, पर्साका २० वर्षीय इरमान आलम र २१ वर्षीय सोयल मिया रहेका छन्। उनीहरूलाई पक्राउ गरेपछि थप सोधपुछमा उनीहरूले मनहरी६ का ४२ वर्षीय रामनारायण श्रेष्ठबाट लागूऔषध लिएको बताएपछि श्रेष्ठको घर खानतलासी गर्दा थप ६ किलो १३५ ग्राम चरेस फेला परेको प्रहरीले जनाएको छ। प्रहरीका अनुसार श्रेष्ठसहित सबै पक्राउ परेका सबैलाई अदालतबाट ७ दिनको म्याद लिई अनुसन्धान भइरहेको प्रहरीले जनाएको छ।"
विपन्न तथा सन्थाल समुदायका विद्यार्थी ज्याकेट पाएपछि दंग,"झापा : सामुदायिक विद्यालयमा अध्ययनरत विपन्न तथा सन्थाल समुदायका छोराछोरीले जाडोको न्याय लुगा (ज्याकेट) पाएपछि दंग परेका छन्। बिर्तामोड नगरपालिका८ देउनियाँस्थित शुक्रराज आधारभूत विद्यालयमा अध्ययनरत सम्पूर्ण विद्यार्थीहरूलाई युवा व्यवसायी तथा समाजसेवी सञ्जीव घोष र उनकी श्रीमती पीँकी साहा घोषले आइतबार विद्यालयमै पुगेर ज्याकेट वितरण गरेका थिए। विपन्न तथा सन्थाल समुदायका विद्यार्थीहरूले जाडो मौसममा ज्याकेट पाएपछि उनीहरू खुसीले गदगद भएका थिए। घोष दम्पतीले ज्याकेट वितरणसँगै विद्यार्थीहरूलाई निःशुल्क दिवा भोज पनि खुवाएका थिए। साथै बालरोग विशेषज्ञ डा रविन रेग्मीले विद्यालयमै विद्यार्थीको स्वास्थ्य परीक्षण गर्नुका साथै निःशुल्क औषधि समेत वितरण गरेका थिए। यस्तो जाडो मौसममा विद्यालयका विपन्न तथा सन्थाल समुदायका छोराछोरीको दयनीय अवस्था हेरेर विद्यार्थीहरूलाई सहयोग गरिएको युवा व्यवसायी घोषले बताए। विद्यार्थीहरूलाई सहयोग गर्न पाउँदा मन आनन्दित भएको बताउँदै उनले भने, आगामी दिनहरूमा पनि यसरी नै सामुदायिक विद्यालयका विपन्न तथा गरिब विद्यार्थीहरूलाई सहयोग गर्छु। सामुदायिक विद्यालयका विद्यार्थीहरूको पारिवारिक अवस्था कमजोर हुन्छ। उनीहरूको शैक्षिक स्तर उकास्न सबैले सहयोग गर्नुपर्ने उनको भनाइ छ। विद्यालय व्यवस्थापन समितिका अध्यक्ष युवराज गौतमको अध्यक्षता भएको कार्यक्रममा प्रमुख अतिथि विद्यालयका पूर्व विद्यार्थी तथा अधिवक्ता स्वागत नेपालले विद्यालयका पुस्तकालयलाई ५० हजार बराबरको पुस्तक सहयोग गर्ने घोषणा गरेका छन्। साथै विद्यालयमा अध्ययनरत विद्यार्थीका परिवार र शिक्षकहरूमा मुद्दा परेको खण्डमा निःशुल्क वकालत गरिदिने प्रतिबद्धता पनि उनले जाहेर गरेका छन्। कार्यक्रममा बक्सिङ संघ झापाका सचिव तर्कराज राई, डा रविन रेग्मी, दाता सञ्जीव घोष लगायतले मन्तव्य राखेका थिए।"
भारतीय सुटरलाई छुटाइदिने भन्दै १६ लाख माग्ने युवक पक्राउ,"बारा : बाराको कलैयामा झन्डै साढे दुई महिना अगाडि बाल एकता बोर्डिङ स्कुलका प्रधानाध्यापक रूपेश स्वर्णकारको गोली हानी हत्या गरेको आरोपमा पक्राउ परेका भारतीय सुटरलाई छुटाइदिन्छु भनेर १६ लाख रुपैयाँ माग्ने एक युवकलाई प्रहरीले पक्राउ गरेको छ। पक्राउ पर्नेमा बाराकै महागढीमाई नगरपालिका वडा नम्बर १ का २३ वर्षीय श्यामबाबु साह रहेका छन्। उनलाई प्रहरीले शनिबार पक्राउ गरिएको बाराका उपरीक्षक सुरेश काफ्लेले जानकारी दिए। प्रहरी उपरीक्षक काफ्लेका अनुसार, साहले शिक्षक स्वर्णकारको हत्या आरोपमा पक्राउ परी कारागार चलानसमेत भइसकेका सुजितलाई अदालत र प्रहरीलाई मिलाएर छुटाई दिन्छु भनेर सुजितका बुबा जयमंगल सिंहसँग १६ लाख (भारु १० लाख) रुपैयाँ मागेका थिए। त्यसमध्ये साहले जयमंगलसँग १ लाख ९२ हजार (भारु १ लाख २० हजार) रुपैयाँ लिइसकेका थिए। जयमंगलले नै दिएको जाहेरी दरखास्तको आधारमा साहलाई पक्राउ गरिएको प्रहरी उपरीक्षक काफ्लेले बताए। पक्राउ गरिएका साहलाई ठगी तथा अपराधिक कृयाकलाप मुद्दामा बारा जिल्ला अदालतबाट पाँच दिनको म्याद थप गरी थप अनुसन्धान भइरहेको काफ्लेले जानकारी दिए। शिक्षक स्वर्णकारको गोली हानी हत्या गर्ने समूहका मुख्य नाइकेका रूपमा रहेका सुजित सिंहलाई पुस १० गते भारतीय सीमासँग जोडिएको छतवा मुसहर्वा नाकाबाट उनको खुट्टामा गोली हानेर पक्राउ गरेको थियो। स्वर्णकारको हत्यामा संलग्न रहेको आरोपमा पक्राउ परेका स्वर्णकारकी प्रेमिका राधा गुप्ता र सुटर सिंहसहित सात जनालाई बारा जिल्ला अदालतले पुस २५ गते नै पुर्पक्षका लागि कारागार चलान गर्ने आदेश दिएको थियो। स्वर्णकार हत्या प्रकरणमा अदालतमा कुल ११ जनाविरुद्ध पुस १६ गते कर्तव्य ज्यान, संगठित अपराध तथा हातहतियार खरखजाना मुद्दा दर्ता भएको थियो। पुस १७ गतेदेखि लगातार पेसीको क्रममा अदालतले पुस २५ गते सात जनालाई जेल चलान गर्ने आदेश दिएको हो। हत्यामा संलग्नमध्येका भारत बिहारका मनोज गुप्ता, चञ्चल पाण्डे, रौतहटको मौलापुर नगरपालिका बस्ने विनोद राय यादव र विशालकुमार यादव भने अझै पक्राउ पर्न सकेका छैनन्। यी चार जना अनुसन्धानकै क्रमदेखि हालसम्म फरार रहँदै आएका छन्। गत कात्तिक १३ गते कलैयामा दिउँसै गोली प्रहार गरी रुपेश स्वर्णकारको भारतीय सुटरहरुले हत्या गरी फरार भएका थिए। त्यही दिन प्रहरीले उनकी प्रेमिका भनिएकी राधासहित केहीलाई पक्राउ गरेको थियो। तर, मुख्य सुटर भनिएका भारत निवासी सुजित सिंह, चञ्चल पाण्डेसहित चार जना फरार भएका थिए।"
वाणिज्य बैंकको खाताबाट सेवाग्राहीको ३ लाख ४३ हजार रकम गायब भएपछि,"झापा : राष्ट्रिय वाणिज्य बैंकको खाताबाट एक सेवाग्राहीको ३ लाख ४३ हजार रकम गायब भएको छ। झापाको शिवसताक्षी नगरपालिका६ स्थित राष्ट्रिय वाणिज्य बैंक शिवगञ्ज शाखाको खाताबाट स्थानीय आशाकुमारी राजवंशीको रकम गायब भएको हो। उनको महालक्ष्मी सेभिङ खाता नम्बर २१७०१०००००२६३००४ बाट सो रकम गायब भएको उनका श्रीमान् कृष्णकुमारले इलाका प्रहरी कार्यालय दमकमा आइतबार लिखित उजुरी दिएका छन्। १५ हजार र २० हजारका दरले पटक पटक गरेर आफ्नो श्रीमतीको खाताबाट सो रकम हिनामिना भएको कृष्णकुमारले अन्नपूर्णलाई बताए। बैंक कर्मचारीकै मिलेमतोमा खाताबाट रकम गायब पारिएको उनले आरोप समेत लगाएका छन्। एटिएम कार्डबाट सो रकम निकालेको देखिन्छ। जबकि श्रीमतीले एटिएम कार्ड नै बनाएकी छैन, उनले भने। बैक खाताबाट हराएको रकमका बारेमा गैर जिम्मेवार जवाफ दिएको बैंकले बैक इस्टेटमेन्ट दिन समेत नमानेको स्थानीय चन्द्रमणि पौडेलले बताए। स्थानीयहरूको दबाबपछि मात्र बैक इस्टेटमेन्ट दिएको उनले बताए। अर्को कुनै व्यक्तिले खाताबाट सो रकम निकालेको भन्दै बैंकले घटना ढाकछोप गर्नलाई १ लाख ३ हजार, १ लाख ४० हजार र १ लाख गरी तीन पटकमा सो रकम आशाकुमारीको खातामा जम्मा गरिदिएको उनको भनाइ छ। उजुरीकर्ताले किन र कसले रकम निकालेको भन्दै घटनाको सत्य तथ्य छानबिनका लागि प्रहरीसँगै राष्ट्रिय वाणिज्य बैंकको केन्द्रीय कार्यालय काठमाडौँमा समेत आजै उजुरी पठाइसकेको छ।"
इन्धनका लागि गुइँठाको जोहो,"विराटनगर : हिउँद सुरु भएसँगै मोरङको दक्षिणवर्ती भेगका अधिकतर घरपरिवारका गृहणीहरूले दैनिक गोबर जम्मा पार्न थाल्छन्। गाईवस्तु पाल्नेले आफ्नै गोठबाट अनि नपाल्नेले चरनचौरमा गोबर खोज्न निस्कनु उनीहरूको दिनचर्या नै हो। मोरङको ग्रामथान गाउँपालिका, बूढीगंगा गाउँपालिका, कटहरी, गाउँपालिका, सुन्दरहरैंचा नगरपालिका, रंगेली नगरपालिका, सुनवर्षी नगरपालिका, रतुवामाई नगरपालिका लगायत ग्रामीण भेगका गृहणीहरू अहिले गोबर संकलन गर्ने ध्याउन्नमा छन्। यसरी जम्मा पारिएको गोबर कम्पोस्ट मल बनाउन भने होइन। संकलित गोबर, धानको पोगटा मिसाएर सन्ठीमा लेपेर दाउराको रूपमा खाना पकाउन प्रयोग हुने गुइँठा तयार पार्नु मोरङको दक्षिणवर्ती क्षेत्रका गृहणीहरूको दैनिकी बनेको छ। सामान्यतयाः गोबरलाई चाक्लो पारेर घरका भित्ताभित्तामा पथारिनेलाई चिपरी भित्रपट्टि सन्ठी हालेर लामो डोलो बनाइने साना आकारकालाई गुइँठा र भित्रपट्टि पराल हालेर पथारिने ठुला आकारकालाई गोरहा भनिन्छ। यद्यपि, यी सबैको समग्र रूप गुइँठा नै हो। मोरङको ग्रामीण क्षेत्रका प्रायः घरआँगन र भित्ताहरूमा गुइँठा सुकाइएको देख्न सकिन्छ। घरैपिच्छे ठडाएर सुकाइएका गुइँठाका थाकहरू देख्दा धेरैलाई अचम्म पनि लाग्न सक्छ। तर, यहाँका बूढाबूढीदेखि केटाकेटीसम्मका लागि गुइँठाको आफ्नै महत्त्व छ। उहिल्यैदेखि मोरङको दक्षिणवर्ती गाउँहरूमा गुइँठा खाना पकाउनमात्र नभएर जाडोमा आगो ताप्न प्रयोग हुने गरेको छ। गृहणीहरूले गोबर जम्मा पारेर बनाइएका गुइँठा घाम राम्रोसँग लाग्ने ठाउँमा सुकाउने र चाङ लगाएर राख्ने गरिन्छ। जाडोयाममा बाहेक वर्षायाममा पनि यसलाई दाउराको साटो प्रयोग गरिने ग्रामथान५ तेतरियाकी सकुन्तला चौधरी बताउँछिन्। वर्षौं भयो हामीले गुइँठा बाल्न थालेको, हजुरबुबादेखिकै पालादेखि बाल्थ्यौं। अझै पनि निरन्तर गुइँठा बनाउँछौं, उनले भनिन्, मेरो घरमा ग्यास पनि छ। ग्यासमा चियामात्र पकाउँछु। धेरैजसो भने गुइँठाकै प्रयोग हुन्छ। खाना पकाउँदा होस् वा बस्तुका लागि खोले पकाउँदा होस्। गुइँठा नै प्रयोग हुन्छ। गोबरको गुइँठा बनाउनकै लागि चौधरीको परिवारले तीनवटा गाई पाल्दै आएको छ। मोरङको दक्षिणी क्षेत्रमा जंगल क्षेत्र छैन। यसैले पनि दाउराको विकल्पमा गोबर गुइँठा प्रयोग गर्नुपर्ने बाध्यता रहेको उनी बताउँछिन्। गुइँठा बनाउका लागि सन्ठी चाहिने भएकाले यहाँका किसानहरूले पटुवा खेतीसमेत लगाउने गरेका छन्। खाना पकाउने इन्धनमा बाक्लै प्रयोग हुने गोबरको चिपरी, गुइँठा र गोरहामा आगो ननिभ्ने र खानेकुरा पनि स्वादिलो हुने आम विश्वास छ। योभन्दा पनि इन्धनका लागि अन्य साधनको जोहो गर्न आर्थिक अवस्थाले नसक्नेहरूका लागि त गोबरको जोहो र गुइँठा पथार्ने काम अनिवार्य नै बनेको छ। यहाँका महिला अहिले धेरैजसो कृषि कार्यबाट अलि फुर्सदिलो समय हुँदा वर्षभरिकै इन्धन जम्मा गर्छन्। खासगरी वन क्षेत्र टाढा भएका र घरको अर्थावस्थाले ग्यास किन्ने र प्रयोग गर्ने आर्थिक हैसियत नभएका घरमा इन्धनका लागि गुइँठा बालेर खाना पकाइन्छ। के गर्नु पकाएर खानु परिहाल्छ, धमाधम गोबरको गुइँठा पथार्न व्यस्त देखिएकी ग्रामथान५ तेतरियाकी गृहिणी ललिताकुमारी ऋषिदेव भन्छिन्, अहिले अन्य खेती कामको व्यस्तता नभएका बेला बर्खाभरिलाई चाहिने गुइँठा पथार्दै छु। त्यसबाहेक दाउराका रूपमा गोबरको अत्यधिक प्रयोग भएपछि जग्गाजमिनमा उत्पादन भने कम हुने र रासायनिक मलको प्रयोग बढेको पाका किसान बताउँछन्। गोबरको प्रयोग इन्धनका रूपमा हुन थालेपछि रासायनिक मलको प्रयोग बढ्न थालेको छ, जसका कारण तत्काल उब्जनी बढ्ने भए पनि माटोको उर्बराशक्ति ह्रास हुँदै गएको किसानहरूको अनुमान छ। खेतबारीमा हाल्नुपर्ने कम्पोस्ट मल बनाइने गोबर दाउरामा प्रयोग गरिन्छ। खेतबारी मलिलो बनाउने कम्पोस्ट मल नभएपछि रासायनिक मल हाल्नुपर्ने बाध्यता हुन्छ। यसले तत्काल उब्जनी त बढाउला तर माटोको उर्बराशक्ति भने निकै घटेको छ, ग्रामथान५ का किसान हेमसागर पोखरलेले भने। कृषिविद् पनि यस विषयमा सहमत छन्। गोबर मलले चिस्यान र माटोको उर्बराशक्तिलाई सन्तुलनमा राख्ने हुँदा रासायनिक मलसँगै गोबर हाल्न विज्ञहरू सुझाउँछन्। गुइँठा बालेर बनेको खरानी खेतबारीमा फाल्ने गरेको भए पनि त्यसको प्रभाव नरहने उनीहरूको भनाइ छ। स्वास्थ्यका हिसावले गुइँठाको प्रयोगका बेफाइदा स्वास्थ्यका दृष्टिले गुइँठा बाल्नु राम्रो मानिँदैन। आगो छिटो नसल्कने, आगो सल्किए पनि धुवाँ बढी फाल्नेलगायतका कारणले यसले स्वास्थ्यमा असर पार्ने जनस्वास्थ्यविद् डा सूर्य पराजुली बताउँछन्। गुइँठा राम्ररी बल्यो भने असर पनि कम हुन्छ, तर धुवाँ आयो भनेचाहिँ गुइँठा असरदार हुक्छ, उनले भने, धुवाँसहितको आगोमा डायअक्सिन भन्ने केमिकल निस्कन्छ, जसले फोक्सोमा क्यान्सर गराउन सक्छ। समग्रमा गुइँठा बाल्नु मानव स्वास्थ्यका लागि घातक रहेको उनको भनाइ छ। जाडोयाममा भान्साभित्र गुइँठा बाल्दा झ्यालढोका बन्द गर्ने प्रवृत्ति छ। यसो हुँदा निसास्सिएर ज्यान जानसक्नेतर्फ सचेत हुनुपर्ने डा पराजुलीको सुझाव छ। गुइँठाको धुवाँले बालबालिकामा निमोनिया हुने, छातीमा इन्फेक्सन हुनसक्ने जोखिम बढी हुन्छ, उनले थपे, त्यसबाहेक जाडोमा बाहिर बालेको गुइँठाबाट महिलाले लगाएको सारी हुँदै शरीरमा आगो सल्किएर ज्यान गएको हामीले सुन्दै आएका छौं। यतातर्फ पनि सचेत हुन जरुरी छ। गुइँठाको तुलनामा गोबरग्यास बाल्दा स्वास्थ्यका लागि सुरक्षित हुने डा पराजुलीको भनाइ छ। कृषिमा रासायनिक मलको प्रयोग बढाउने र ग्लोबल वार्मिङ गराउनमा पनि गुइँठाकै भूमिका हुने उनको धारणा छ। बरु, मानव स्वास्थ्यमा हित गर्ने उद्देश्यसहित गुइँठाको प्रयोग घटाउन तीनै तहका सरकारले विपन्न वर्गलाई विद्युतीय चुलो दिनुपर्ने सुझाव डा पराजुलीको छ।"
मोटरसाइकल दुर्घटनामा परी घाइते भएका ठाकुरको मृत्यु,महोत्तरी : महोत्तरीको गौशालामा मोटरसाइकल दुर्घटनामा परी घाइते भएका गौशाला नगरपालिका११ कालिपुरका ४५ वर्षीय शिवनाथ ठाकुरको उपचारका क्रममा मृत्यु भएको छ। जिल्ला प्रहरी कार्यालय महोत्तरीका अनुसार ठाकुरको थप उपचारका लागि भारतर्फ लैजाँदै गर्दा आइतबार बाटोमा मृत्यु भएको हो। यही पुस २७ गते गौशाला नगरपालिका९ स्थित इमली बजारबाट डुमरबाना तर्फ जाँदै गरेको ज १२ प ६९२ नम्बरको मोटरसाइकल चलाइरहेको समयमा आफैं अनियन्त्रित भई पल्टिँदा उनी घाइते भएका थिए। गम्भीर घाइते भएका ठाकुरको शुभ स्वास्तिक अस्पताल बर्दिबास महोत्तरीमा सामान्य उपचारपश्चात थप उपचारका लागी काठमाडौंको टिचिङ अस्पतालमा पठाइएको प्रहरीले जनाएको छ। दुर्घटना ग्रस्त मोटरसाइकल ईलाका प्रहरी कार्यालय गौशाला महोत्तरीमा राखिएको र घटनाबारे अनुसन्धान भइरहेको महोत्तरीका प्रहरी प्रवक्ता डीएसपी दिलिपकुमार गिरीले जानकारी दिए।
वडाध्यक्षले लगाइदिए गाउँपालिकाको कार्यालयमा ताला,"महोत्तरी : पाँच सुत्रीय माग राख्दै महोत्तरीका सम्सी गाउँपालिकाका वडाध्यक्षहरूले गाउँपालिकाको कार्यालयमा तालाबन्दी गरिएको छ। आइतबार दिउँसो पालिकाका ५ जना वडाध्यक्षले एक विज्ञप्ति जारी गर्दै गाउँपालिकाको कार्यालयको मुलगेटमा तालाबन्दी गरेका हुन्। कार्यपालिका बैठकका लागि पत्रचार गरे पनि बैठक बस्न नसकेको र गाउँपालिकाका अध्यक्ष रामनाथ यादव तथा प्रमुख प्रशासकीय अधिकृत गणेशचन्द्र मिश्र मिलेर मनोमानी गरेको भन्दै यहाँका वडाध्यक्षहरूले गाउँपालिकाको कार्यालयमा तालाबन्दी गर्नुपरेको वडा नम्बर २ का वडाध्यक्ष शेष अन्जारेले बताएका छन्। वडा नम्बर २ का वडाध्यक्षले भने, 'गाउँपालिका कार्यालयमा नआएर जनकपुर बसेर प्रमुख प्रशासकीय अधिकृतले काम गर्दै आएका छन्। कार्यालयमा नआउँदा गाउँपालिकाको योजनाहरू कार्यान्वयन हुन सकेको छैन।' अधिकृत कार्यालय नआउँदा समस्या भएको भन्दै वडाध्यक्षहरू जिल्ला प्रशासन कार्यालय महोत्तरीको ध्यानाकर्षण गराएको र समस्या समाधानका लागि कुनै पहल नभएपछि तालाबन्दी गर्नुपरेको वडाध्यक्ष अंजारेले बताए। उनीहरूले जारी गरिएको विज्ञप्तिमा गाउँसभा विशेष सभाको रेडबुक सार्वजनिक गर्नुपर्ने, आर्थिक वर्ष ०७९८० र आर्थिक वर्ष ०८०८१ को खर्च विवरण सार्वजनिक गर्नुपर्ने, कार्यपालिका बैठक यथाशीघ्र बस्नुपर्ने, गाउँपालिकामा कार्यरत ज्यालादारीका कर्मचारीको विवरण सार्वजनिक गर्नुपर्ने र प्रशासकीय अधिकृतको तत्काल सरुवा गर्नुपर्ने उल्लेख रहेको छ।"
झापामा मनाइयो राष्ट्रिय भक्का दिवस (फोटोफिचर),"झापा : झापामा राष्ट्रिय भक्का (भाका) दिवस आइतबार हर्सोल्लासका साथ मनाइएको छ। जिल्लाको बिर्तामोड, भद्रपुर, बाह्रदशीसहित विभिन्न स्थानमा भक्का दिवस हर्सोउल्लासका साथ मनाइएको हो। कोच राजवंशी समुदाय तथा पूर्वी तराईमा बसोबास गर्ने समग्र आदिवासी समुदायले यो परिकारलाई हरेक वर्ष पुस २९ गते राष्ट्रिय दिवसका रूपमा मनाउन सुरु गरेका हुन्। बिर्तामोडस्थित डोमालाल राजवंशी रङ्गशालामा विशेष कार्यक्रमको आयोजना गर्दै यो दिवस सम्पन्न गरिएको छ भने भद्रपुर र बाह्रदशीमा समेत भिन्ना भिन्नै कार्यक्रम गरी मनाइएको छ। राजवंशी समुदायको मौलिक परिकार भाक्कालाई प्रवर्द्धन गरेर राष्ट्रिय तथा अन्तर्राष्ट्रिय परिकारको रुपमा स्थापित गर्ने उद्देश्यले राजवंशी समाज विकास समिति झापाले बिर्तामोडमा सातौँ राष्ट्रिय भक्का दिवस मनाएको हो। बिर्तामोडमा संस्कृति, पर्यटन तथा नागरिक उड्डयन मन्त्री सुदन किराँती नआएसँगै कोशी प्रदेशका पर्यटन, वन तथा वातावरण मन्त्री गणेश उप्रेतीले कार्यक्रमको उद्घाटन गरेका थिए। राष्ट्रिय भक्का दिवसका अवसरमा प्रधानमन्त्री पुष्पकमल दाहाल प्रचण्डले शुभकामना पत्र पठाएको राजवंशी समाज विकास समितिका केन्द्रीय अध्यक्ष अभय राजवंशीले बताए। कार्यक्रममा १० हजारभन्दा धेरैको उपस्थिति रहेको र सबैलाई निःशुल्क भक्का खुवाइएको उनले बताए। भारतबाट राजवंशी भाषा संस्कृतिका संरक्षक अनन्त रोयका साथमा हजारौँ भारतीय आगन्तुकहरूलाई निमन्त्रणा गरिएकोमा नेपालको प्रशासनिक प्रोटोकलका कारण उनीहरू एकैसाथ कार्यक्रममा आउन नसकेको उनको भनाइ छ। सो कार्यक्रममा भारतीय गायिका नीलाञ्जना राय लगायत स्थानीय कलाकारको प्रस्तुति रहेको थियो। त्यस्तै सेलिब्रेटी सेफ सन्तोष शाह टिमको पनि कार्यक्रममा सहभागी थियो। सोही दिवसको अवसर रंगशालाका जग्गादाता स्व डोमालाल राजवंशीको छोरी सम्पत्ति राजवंशीलाई सम्मानपत्रले सम्मान गरिएको थियो। झापाका तीन वटा स्थानीय तह हल्दिबारी गाउँपालिका, भद्रपुर नगरपालिका र कचनकवल गाउँपालिकाले दिवसको सन्दर्भ पारेर स्थानीय सार्वजनिक बिदा दिएपछि भाक्का दिवस नेपालीहरूको साझा कार्यक्रम बन्दै गएको समितिका सदस्य अर्जुन राजवंशीले बताए। त्यस्तै राजवंशी विकास समितिले भद्रपुरमा प्रथम भक्का दिवस विविध कार्यक्रम गरी मनाएको छ। भद्रपुर६ स्थित सिटी गार्डेन होटेलमा आयोजित कार्यक्रमको उद्घाटन कोशी प्रदेश सांसद भूमिप्रसाद राजवंशीले उद्घाटन गरेका थिए। चामलको पिठोलाई पानीको बाफमा पकाएर तयार गरिएको भक्का सहभागीहरूलाई निःशुल्क खुवाइएको समितिका अध्यक्ष उत्तम राजवंशीले बताए। कार्यक्रममा राजवंशी समुदायको मौलिक भेषभुषा, कला संस्कृतिको पनि प्रदर्शन गरिएको उनले बताए। कार्यक्रममा भव्य बनाउने राष्ट्रिय कलाकार बलराम राजवंशी, कुसुम राजवंशी, सपना राजवंशी, उर्मिला राजवंशी लगायत स्थानीय कलाकारहरूको प्रस्तुति रहेको थियो।"
विमान दुर्घटनामा मृत्यु भएकाको सम्झनामा सेती किनारमा स्मृति स्तम्भ निर्माण,"पोखरा : गत वर्ष माघ १ गते पोखरामा भएको यती एअरलाइन्सको विमान दुर्घटनामा परी मृत्यु भएकाको सम्झनामा पोखरा महानगरपालकाले सेती किनारमा स्मृति स्तम्भ निर्माण गरेको छ। ६८ यात्रु र चालकदलका ४ सदस्यसहित ७२ जना लिएर काठमाडौंबाट पोखरा उडेको विमान अवतरणको क्रममा पुरानो विमानस्थल नजिकै सेती खोँचमा दुर्घटनाग्रस्त भएको थियो। दुर्घटनामा विमानमा सवार सबैको मृत्यु भएको थियो। पोखरा महानगरपालिकाले मृत्यु भएका सबैको नाम ठेगनासहितको स्मृति स्तम्भ निर्माण गरेको हो। १० लाख लगानीमा स्मृति स्तम्भसहित सेती किरनामा तारबार लगाउने लगायतका काम गरिने पोखरा महानगरपालिकाका प्रवक्ता मोतिलाल तिम्सिनाले बताए। गण्डकी प्रदेश सरकारसँग सहकार्य गरेर महानगरपालिकाले दुर्घटना भएको स्थलमा स्मृति पार्क, सेतीमा झोलुङ्गे पुललगायतका संरचना पनि बनाउने तिम्सिनाले बताए। पोखरा ७ र वडा नम्बर १५ को बीच सेती खोचमा विमान दुर्घटना भएको थियो। विमान दुर्घटनाका प्रत्यक्ष दर्शी स्थानीय बेल गिरी एक वर्ष अघिको घटना सम्झदै अझै पनि कहाली लाग्ने बताउँछन्। यस्तो दुर्घटना कहिल्यौ नहुनेगरी सरकारले जहाज उडानमा अनुगमन गर्नुपर्ने उनले सुझाए। स्थानीय जमुना बस्नेत अहिले पनि पहिलेझैँ घर नजिकै भएर जहाज उडान हुँदा डर लाग्ने बताइन्। जहाज विमानस्थमा अवतरण नभएसम्म हेरिरहने पनि उनले सुनाइन्। आन्तरिक उडानतर्फ भएको विमान दुर्घटनामा यो नै सबैभन्दा ठूलो मानवीय क्षति भएको घटना हो। विमान विहान १०:५० बजे आन्तिमपटक सम्पर्कमा आएको थियो।विमान अवतरण गर्न १० देखि २० सेकेन्ड मात्रै बाँकी रहँदा दुर्घटना भएको थियो।"
गौशालामा ३ सय ज्येष्ठ नागरिकलाई सिरक वितरण,"महोत्तरी : बाक्लो हुस्सु र शीतलहरले जनजीवन प्रत्यक्ष रुपमा अस्तव्यस्त भएपछि महोत्तरीको गौशालामा ३ सय जना ज्येष्ठ नागरिकलाई न्यानो सिरक प्रदान गरेको छ। आइतबार गौशाला नगरपालिका वडा नम्बर ३ को कार्यालयले वडाभरिका ज्येष्ठ नागरिक, एकल महिला, अपागं र विधुवा महिलालाई न्यानो सिरक वितरण गरिएको हो। सोही बीच गौशाला नगरपालिकाका मेयर डा दिपेन्द्र महतोले ज्येष्ठ नागरिकलाई निःशुल्क रुपमा स्वास्थ्य बिमा गराई फाइदा लिनका लागि आग्रह गरेका थिए। नगरभरिमा स्वयंसेवकहरू स्वास्थ्य बीमा बनाउने कार्यमा तल्लीन रहेकाले सोको फाइदा उठाउनका लागि उनले सबैमा आग्रह गरेका छन्।"
क्यासिनोमा खुकुरी हानाहान प्रकरण : थपलियाविरुद्ध ज्यान मार्ने उद्योगको मुद्दा,"विराटनगर : विराटनगरको रत्ना होटलमा सञ्चालित सम्राट क्यासिनोमा जुवा खेल्दा भएको विवादलाई लिएर खुकुरी प्रहार गरिएको घटनाको प्रहरीले अनुसन्धान सुरु गरेको छ। जुवा खेल्ने क्रममा भएको विवादलाई लिएर युवाहरूबीच शनिबार बिहानका राति १:३० बजेतिर खुकुरी हानाहान भएको थियो। घटनामा विराटनगर११ का ३१ वर्षीय रोनाल कँडेल घाइते भएका छन्। खुकुरी प्रहारबाट टाउको र देब्रे कानमा चोट लागेका कँडेलको विराट नर्सिङ होम एवं विराटनगर अस्पतालमा उपचार भइरहेको छ। उनको टाउकोमा १२ र कानमा ५ टाँका लगाइएको छ। घटनामा संलग्न झापाको घैलाडुब्बा घर भइ विराटनगर८ मा बस्दै आएका ३८ वर्षीय विक्रम थपलिया पक्राउ परिसकेका छन्। कँडेललाई खुकुरी प्रहार गरेका उनीविरुद्ध ज्यान मार्ने उद्योगको मुद्दा चलाइने मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार कँडेलकी पत्नीले दिएको किटानी जाहेरीका आधारमा थपलियाविरुद्ध मुद्दा चलाउन आइतबार अदालतबाट म्याद थप गरेर घटना अनुसन्धानको बाँकी प्रक्रिया अघि बढाइएको छ। मादक पदार्थ सेवन (मापसे) गरेर विराटनगर महानगरपालिका११ स्थित सम्राट क्यासिनो प्रवेश गरेका युवाहरूबीच जुवा खेल्ने क्रममा विवाद भएको थियो। विवाद गर्न थालेपछि बाउन्सरले उनीहरूलाई बाहिर निकालेका थिए। बाहिर निकाल्नसाथ क्यासिनो परिसरमै युवाहरूबीच खुकुरी र हेल्मेट हानाहान भएको थियो। युवाहरूबीच झैझगडा हुँदा कँडेलमाथि थपलियाले खुकुरी प्रहार गरेको प्रारम्भिक अनुसन्धानबाट देखियो। थपलियालाई पक्राउ गरेर अनुसन्धानको दायरामा ल्याइएको छ,' डीएसपी दाहालले भने, अनुसन्धानबाट थप विषय खुल्दै जान्छ। घटनासँग सम्बन्धित प्रमाण जुटाउने काम प्रहरीले गरिरहेको छ। उनका अनुसार घटनामा प्रयोग गरिएको खुकुरी बरामद भएको छैन। घाइते कँडेल र पक्राउ परेका थपलिया साथीसाथी तथा अपराधिक पृष्ठभूमिका व्यक्तिहरू हुन्। कँडेल र थपलियासहितका केही नेपाली युवा जुवा खेल्न क्यासिनोमा छिरेका थिए। जुवा खेल्ने क्रममा विवाद उत्पन्न हुँदा घटना भएको प्रहरी स्रोतले बतायो। थपलियाको समूहलाई अपहरण तथा शरीर बन्धक मुद्दामा कैद सजाय भुक्तान गरेर छुटेका अपराधिक पृष्ठभूमिका गुन्डानाइके अभिषेक गिरीको संरक्षण रहेको प्रहरीका अधिकारी बताउँछन्। थपलियाले आफू अभिषेक गिरीको मान्छेभन्दै व्यापारी, सरकारी कर्मचारी तथा प्रहरी अधिकारीलाई थर्काउने र अनआवश्यक दबाब दिने गरिरहेका थिए। गिरीकै संरक्षणमा रहेर थपलियाले पछिल्लो समय गुण्डागर्दीका माध्यमबाट विराटनगर र आसपासका स्थानमा आतंक मच्चाइरहेको प्रहरीको विश्लेषण छ। मिटरब्याजको धन्दा चलाउने, व्यवसायीलाई धम्क्याउने र आतंकित पार्ने गरेको छिटपुट सूचना आइरहेको प्रहरी स्रोतले बतायो। स्रोतका अनुसार थपलियाविरुद्ध मुद्दा नचलाउन राजनीतिक दलका नेतादेखि विभिन्न क्षेत्रका व्यक्तिबाट ठूलो दबाबसमेत आएको थियो। डीएसपी दाहालले घटनामा संलग्नको अपराधिक पृष्ठभूमिसमेत केलाएर अनुसन्धान अघि बढाइएको जानकारी दिए। उनका अनुसार क्यासिनोका सञ्चालकले झगडामा संलग्न युवाहरूलाई प्रवेश नदिएको बताएका छन्। तर, क्यासिनोमा जुवा खेलेको विषयलाई लिएर घटना भएको जानकारी आएसँगै यस विषयमा पनि अनुसन्धान सुरु गरिएको उनको भनाइ छ। क्यासिनोमा जुवा खेलाएका कारण झगडा भएको हो कि हैन भनेर प्रमाणहरु संकलन गर्ने काम भइरहेको छ,' उनले भने, नेपाली युवालाई प्रवेश दिएर जुवा खेलाएको पुष्टि भएमा क्यासिनोका सञ्चालकविरुद्ध पनि जुवा ऐनअन्तर्गतको मुद्दा चलाइने छ। विराटनगरको रत्ना होटलमा सम्राट र बिग होटलमा च्याम्पियन जोन क्यासिनो सञ्चालनमा छन्। कानुनले क्यासिनोमा नेपालीलाई प्रवेश निषेध गरेको छ। तर, दुवै क्यासिनोमा कानुनविपरीत निर्वाधरूपमा प्रवेश गरेर नेपालीले जुवा खेल्दै लाखौं रूपैयाँ सकिरहेका छन्। स्रोतका अनुसार क्यासिनोका मुख्य ग्राहाक नै नेपाली उद्योगी, व्यापारी तथा युवाहरू हुन्। क्यासिनोका सञ्चालकले प्रवेशमा कुनै रोकटोक नगरिकन निर्वाधरूपमा प्रवेश दिँदा जुवाप्रेमी नेपालीले क्यासिनोलाई मनोरञ्जनस्थल बनाएर धन सम्पत्ति सकिरहेका छन्। क्यासिनोमा प्रवेश गर्न विदेशी नागरिक पुष्टि हुने आइडी कार्ड अनिवार्य देखाउनुपर्ने नियम छ। पैसा कमाउनकै लागि सञ्चालकले नेपालीलाई क्यासिनो प्रवेश गराउने गरेको स्रोतको भनाइ छ। युवाहरूबीच क्यासिनोभित्र विवाद र खुकुरी हानाहान भएको घटनाले पनि नेपालीले क्यासिनोमा खुलेआम प्रवेश पाइरहेको प्रष्ट हुन्छ। राज्यका निकाय बेखबर हुँदा क्यासिनो सञ्चालकले मनोमानी ढंगबाट नेपालीलाई जुवा खेलाइरहेका छन्। कानुनविपरीतका गतिविधि हुँदा पनि प्रदेश सरकार, स्थानीय प्रशासन, विराटनगर महानगरपालिकासमेतका निकायले चासो दिएका छैनन्। विराटनगरका क्यासिनोमा नेपालीलाई प्रवेश गराउने गरेको उजुरी हेलो सरकारमा यसअघि नै परिसकेको छ।"
अन्नपूर्ण पोष्टकर्मी पुडासैनी सम्मानित,हेटौंडा : अन्नपूर्ण पोष्टका मकवानपुर संवाददाता बलराम पुडासैनी हेटौंडा जेसीजबाट सम्मानित भएका छन्। जेसीजको शनिबार भएको ४६ औँ पदस्थापना समारोहमा पुडासैनीलाई नगदसहित सम्मान गरिएको हो। समाचारमार्फत् युवाहरुको रचनात्मक र सृजनशीलताको विकासका लागि बहुआयामीक पहलकदमीको आवश्यकतालाई औंल्याउँदै तीनै तहका सरकार र युवाहरुबीचको प्रभावकारी समन्वय सहकार्यमा योगदान पुर्याएको भन्दै जेसीजले सम्मान गरेको हो। नेपाली कांग्रेस बागमती प्रदेश सभापति तथा प्रदेश सांसद् इन्द्रबहादुर बानियाँ र जेसीज वर्ष सन् २०२३ का अध्यक्ष श्रवणकुमार बर्तौला २०२४ का अध्यक्ष विकेशलाल श्रेष्ठलगायतले नगद पाँच हजार ५ सय ५५ रुपैयाँ र प्रशंसापत्रसहित पुडासैनीलाई सम्मान गरे। जेसीजले सामुदायिक विद्यालयतर्फबाट एसइइ परीक्षामा जिल्लाकै अब्बल नजिजा ल्याउन सफल छात्रा अन्सुकुमारीलाई समेत नगदसहित सम्मान गरेको छ।
क्याम्पस भवन निर्माणमा अनियमितता : काम नसक्दै ठेकेदारलाई २ करोड ७४ लाख भुक्तानी,"वीरगन्ज : वीरगन्जको हरिखेतान बहुमुखी क्याम्पसको नवनिर्मित भवनमा व्यापक आर्थिक अनियमितता भएको क्याम्पस प्रमुखले नै आरोप लगाएका छन्। पुस १ गतेदेखि क्याम्पसको निमित्त प्रमुखको जिम्मेवारी सम्हालेका किशोरी रायले वीरगन्ज३ आदर्शटोलस्थित ८ कठ्ठा क्षेत्रफल जग्गामा निर्मित १० कोठाको एक तल्ले भवन निर्माणमा यसअघिका क्याम्पस प्रमुख डाभगवान यादवले आर्थिक अनियमितता गरेको आरोप लगाएका हुन्। आइतबार पत्रकार सम्मेलन नै गरेर निमित्त क्याम्पस प्रमुख रायले २ करोड ७४ लाख रुपैयाँमा निर्माण गरिएको नयाँ भवनमा अनिमियतता भएको आरोप लगाए। २०७६ सालमा सन्तोष निर्माण सेवाले ठेक्का पाएर निर्माण गरेको भवनको आधाभन्दा बढी काम अधुरै रहेको भए पनि पूर्वक्याम्पस प्रमुख यादवले सम्बन्धित निर्माण कम्पनिलाई दुई वर्षअघि नै सम्झौतामा उल्लेख सबै रकम भुक्तानी गरिसकेको भेटिएको बताए। यसबारेमा क्याम्पसका लेखा प्रमुख विनोद यादवसँग सोध्दा उनले पनि सबै रकम ठेकेदारलाई भुक्तानी गरिसकेको मौखिक जवाफ दिएको रायले जानकारी दिए। रायले भने,ठेकेदारलाई सबै रकम भुक्तानी गरिसकिएको रहेछ। तर भवनको काम आधा भन्दा बढी अधुरै छ। पर्खाल उठाएर ढलान मात्र भएको छ। न प्लाष्टर भएको छ न रंगरोगन गरिएको छ। ढोका र झयालको पल्ला पनि हालिएको छैन। वायरिङको काम पनि गरिएको छैन।' प्रेमप्रकाश खेतान अध्यक्ष रहेको क्याम्पस सञ्चालक समितिको गत मंसिर ३० गते बसेको बैठकले यसअघिका क्याम्पस प्रमुख यादवलाई बर्खास्त गरेर पुस १ गतेदेखि निमित्त क्याम्पस प्रमुखमा रायलाई नियुक्त गरेको थियो। क्याम्पस प्रमुखको जिम्मेदवारी पाएपछि आफूले नयाँ भवनमा कक्षा सञ्चालनका लागि आएर हेर्दा भवनको काम अधुरै रहेको देखेपछि भवन निर्माणबारे सोधीखोजी गर्दा भवन निर्माण बापतको पूरा रकम ठेकेदारलाई भुक्तानी गरिसकेको पत्ता लागेको रायले बताए। रायले भने,एक त आधा भन्दा बढी काम अधुरै छ। त्यसमा पनि ढलानको बीमहरू बाङ्गिएको अवस्थामा छ। यो संरचनाले पाँच तला थेग्न सक्ने अवस्था नै नरहेको प्राविधिकले पनि बताएका छन्। निर्माण कम्पनीसँग क्याम्पसले गरेको सम्झौतामा ठेक्का सम्झौता भएको दुई वर्षभित्रमा रंगरोगनसहित भवन निर्माणको काम सबै सकाएर मात्र क्याम्पसलाई भवन हस्तान्तरण गर्ने र भुक्तानी गर्ने उल्लेख रहेको रायले बताए। ठेकेदारलाई क्याम्पसले गरेको भुक्तानी सहितको अडिट रिपोर्ट आफूले लेखा प्रमुख यादवसँग माग्दा उनले नदिएको गुनासो पनि रायले सुनाए। रायले भने,आव २०७४०७५ देखि आव २०७९०८० सम्मको बैंक स्टेटमेन्टसहितको अडिट रिपोर्ट मैले लेखा प्रमुखसँग माग गरे। तर उनले पूर्वक्याम्पस प्रमुखलाई सबै कागजात दिइसकेकाले सबै उहाँसँग नै छ। मसँग केही छैन भनेर अटेरी गरेका छन्। लेखा प्रमुख यादवले अबको दुई तीनभित्र ती कागजात उपलब्ध नगराए उनलाई निलम्बन गर्ने चेतावनीसमेत रायले दिए। विद्यार्थी पढ्ने क्याम्पसमा गाईगोठ र कबाडखाना हरिखेतान क्याम्पसको अधूरो नवनिर्मित उक्त भवनमा अहिले स्थानीयले गाईगोठका रुपमा प्रयोग गरेका छन्। आइतबार बिहान उक्त भवनमा पुग्दा भवनभित्रको बरण्डालाई गाईगोठका रुपमा प्रयोग गरेको अवस्थामा भेटिएको हो। बरण्डा छेउको कोठामा गाई बाँधेर राखिएको छ भने बरन्डा परिसर गाईको गोबर र पिसाबले भरिएको छ। भवनका अन्य कोठाहरूमा बजारबाट संकलन गरिएका कबाड भण्डारण गरिएको छ। भवन छेउमा घर भएका एक स्थानीय वृद्धले भने,हुन त यो कलेजको भवन हो तर लावारिस अवस्थामा छ। सोधीखोजी गर्ने कोही नहुँदा छरछिमेककाले गाईगोठ बनाएका छन्। एक कबाड व्यापारीले एक वर्षदेखि कवाडी सामानहरू ल्याएर यसैमा जम्मा गरेर राखेका छन्। निमित्त क्याम्पस प्रमुख रायले भने अधुरो नवनिर्मित भवनमा राखिएका गाई र कबाडहरू हटाइने बताए। भवन निर्माणमा गरिएका अनियमितताको कानुनी रुपमा टुंगो लागेपछि अधुरो काम पूरा गरेर भवनमा कक्षा सञ्चालन गरिने पनि उनले बताए।"
कर्तव्य ज्यान मुद्दामा फरार रहेका २ जना १७ वर्षपछि पक्राउ,हेटौंडा : मकवानपुरमा कर्तव्य ज्यान मुद्दामा १७ वर्षदेखि फरार रहेका दुई जनालाई मकवानपुर प्रहरीले पक्राउ गरेको छ। जिल्ला अदालत मकवानपुरबाट २० वर्ष कैद सजाय पाएर फरार रहेका मोटे स्याङ्तान भन्ने रामचन्द्र स्याङ्तान र सार्की माइला भन्ने कालु गोलेलाई आइतबार मकवानपुर प्रहरीले पक्राउ गरेको हो। उनीहरूले २०६३ जेठ १९ गते साबिकको टिस्टुङ गाविस वडा नम्बर ४ अर्थात् हालको थाहा नगरपालिका १२ गैरीगाउँमा ७२ वर्षीय सानो लाहुरे तामाङलाई कुटपिट गरी हत्या गरेका थिए। यस्तै उनीहरूलाई जिल्ला अदालत मकवानपुरले २०६७ असोज ८ गते २० वर्षको कैद गर्ने फैसला सुनाएको थियो। हत्या गरी फरार रहेका उनीहरूलाई प्रहरीले आज मकवानपुरकै थाहा नगरपालिका१२ गैरीगाउँबाट पक्राउ गरी आजै अदालतमा पेश गरिएको जिल्ला प्रहरी कार्यालय मकवानपुरले जनाएको छ।
पूर्वन्यायाधीश गिरीकी श्रीमतीले गरिन् सर्वोच्च परिसरमा आत्मदाहको प्रयास,"काठमाडौं : पूर्वन्यायाधीश भुवन गिरीकी श्रीमतीले सर्वोच्च अदालत परिसरमा आत्मदाहको प्रयास गरेकी छन्। आइतबार दिउँसो सर्वोच्च पुगेकी गिरीकी श्रीमती आरती रावलले आफैमाथि पेट्रोल छर्किएर आत्मदाहाको प्रयास गरेकी हुन्। घटना लगत्तै उनलाई प्रहरीले उद्दार गरी उपचारका लागि वीर अस्पताल लगिएको र स्वास्थ्य अवस्था सामान्य रहेको जिल्ला प्रहरी परिसर काठमाडौंका प्रवक्ता कुमोद ढुंगेलले बताए। उनले आफ्ना श्रीमान गिरीविरुद्ध वैवाहिक बलात्कारको मुद्दा हालेकी छन्। यसअघि गिरीविरुद्ध जिल्ला अदालत कपिलवस्तुबाट पक्राउ पुर्जी जारी भएको थियो। त्यसपछि जिल्ला प्रहरी परिसर काठमाडौंले पक्राउ गरी कपिलवस्तु नै पठाएको थियो। पछि पक्राउ परेका गिरीलाई कपिलवस्तु जिल्ला अदालत र काठमाडौं जिल्ला अदालतले धरौटीमा छोडेको थियो। धरौटीमा छुटेपछि मान्छे लगाएर ज्यान मार्ने धम्की दिँदै आएको उनको आरोप छ। गिरीलाई कारबाही गर्नुको साटो धरौटीमा छुटाएर मुद्दा प्रभावित बनाएको भन्दै काठमाडौंको माइतीघरमा अनशन सुरू गरेकी थिइन्। उनले निलम्बनमा परेका न्यायाधीश गिरीको सरकारी सेवासुविधा खारेज हुनुपर्ने,आफूलाई सरकारले जीविकोपार्जनको व्यवस्था गरिदिनुपर्नेलगायत माग राख्दै आमन अनसन थालेकी थिइन्। गिरी र रावलबीच प्रेम सम्बन्धपछि विवाह भएको थियो। आफूलाई औषधि खुवाएर गर्भपतन गराएको ,बन्धक बनाएर कुटपिट गरेको,अप्राकृति मैथुन गरेको भन्दै श्रीमानविरुद्ध कपिलवस्तु जिल्ला प्रहरी कार्यालयमा कारवाहीका लागि उजुरी हालेकी थिइन्।"
पशु चौपायामा निमोनिया र पोषणको कमी,"परासी : नवलपरासीको रामग्राम नगरपालिका क्षेत्रका अधिकांश पशु चौपायामा निमोनिया र पोषणको कमी देखिएको छ। पशुपछी तथा मत्स्य विकास निर्देशनालय बुटवलले आइतबार सुक्रौलीमा सञ्चालन गरेको पशु स्वास्थ्य शिविरमा उक्त समस्या देखिएको निर्देशनालयका प्रमुख प्रवेशसिंह कुँवरले बताए। शिविरमा ल्याइएका गाई भैँसीमा पोषणसँगै बाझोपनको समस्या र बाख्राहरूमा किर्ना र निमोनियाको समस्या देखिएको छ, कुँवरले भने। नगरपालिकाको सुक्रौली क्षेत्रमा यसअघि लम्पी स्कीन रोगबाट धेरै पशुचौपाया मरेको र पशुचौपायामा रेबिज रोगसमेत देखिएकाले त्यसलाई लक्षित गरेर शिविर सञ्चालन गरेको उनले बताए। उक्त क्षेत्र दूध उत्पादनका लागि समेत राम्रो क्षेत्रका रुपमा मानिँदै आइएको छ। किर्ना देखिएका बाख्राहरूलाई इन्जेक्सन दिइएको र बाझोपन देखिएका पशु चौपायाहरूलाई भेटेरिनरी तथा पशु विज्ञ केन्द्रमा उपचारका लागि जान किसानहरूलाई सल्लाह दिइएको उनले जानकारी दिए। चार जना पशु चिकित्सकले स्वास्थ्य परीक्षण गरेको शिविरमा रोगको पहिचान गरी निःशुल्क औषधि वितरण गरिएको थियो। शिविरमा १०, १६ र १५ नम्बर वडाका ३ सय घरधुरीका करिब १५ सय पशु चौपायाको स्वास्थ्य परीक्षण गरिएको निर्देशनालयले जनाएको छ।"
जाजरकोटका भूकम्पपीडित अस्थायी टहरा निर्माणमा जुटे,"जाजरकोट : कोही टिन ठोक्दै छन्। कोही खाँबा गाड्दै छन्। भूकम्पपीडित जाजरकोटमा यतिबेला अस्थायी टहराको काम धमाधम भइरहेको छ। जिल्लाको भेरी नगरपालिका१ रिम्ना गाउँमा देखिएको दृश्य हो यो। भूकम्पले घर भत्किएपछि भेरी नगरपालिका१ रिम्नाका कमल रानाको परिवार त्रिपालमा बस्दै आएको छ। अहिले उनको परिवार अस्थायी आवास बनाउन व्यस्त छ। हिउँद सकिन लाग्दा पनि उनको परिवार अझै अस्थायी आवासमा सर्न सकेको छैन। भूकम्पले घर भत्किएपछि श्रीमती गुमाएका भेरी नगरपालिका१ का टीकाराम रानाको टहरा पनि बन्ने क्रममा छ। उनी आफैं पनि घाइते छन्। दुवै खुट्टा भाँचिएपछि नेपालगञ्ज उपचार गराएर फर्किएका उनी अझै उभिन सक्दैनन्। दुवै खुट्टामा रड राखिएको छ। तीन महिना पछि रड निकाल्ने भनेको छ। म हिँडडुल गर्न सक्दिनँ। मेरो घर रेडक्रसले बनाइदिँदै छ,' उनले भने पापी भूकम्पले श्रीमती(जोडा) खोस्यो, घर उजाडियो म आफैं घाइते भएर अशक्त छु। यतिबेला रिम्ना गाउँमा टहरा निर्माणको काम तीव्र रुपले भइरहेको छ। विभिन्न संघ संस्थाको सहयोग र सरकारको सहयोगमा अस्थायी टहरा बनाउने काम भइरहेको वडाध्यक्ष दीपक रानाले बताए। मंसिरभित्र अस्थायी टहरा बनाउने भने पनि विभिन्न प्रक्रियागत कठिनाइका कारण रकम निकासामा ढिलाइ भएको उनले बताए। आफ्नो वडाको धेरैजसो लाभग्राहीको खातामा रकम गइसकेकाले टहरा बनाउने कामले गति लिएको अध्यक्ष रानाको भनाइ छ। अहिलेसम्म जाजरकोटमा ९ हजार ६ सय ६८ ले मात्र अस्थायी आवास बनाएको सरकारी तथ्यांक छ। कोही बनाउँदैछन्। केही भने पहिलो किस्ताकै रकम कुरेर बसेका छन्। करिब १४ हजार परिवारले अहिलेसम्म पहिलो किस्ताकै रकम पाउन सकेका छैनन्। बनिसकेका ती टहरामा पनि अझै पीडित बस्न सकेका छैनन्। धेरैले त्रिपालको चिसोमै रात काट्न बाध्य छन्। कतिपय जोखिम मोलेरै चर्किएका घरमा बस्न थालेका छन्। जाजरकोटमा ३५ हजार १ सय ४० लाभग्राही कायम भएका छन्। त्यसमध्ये अझै २५ हजार अस्थायी आवास बन्न बाँकी रहेको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। हिउँद जान लाग्दा पनि सरकारी ढिलासुस्तीले भूकम्पपीडितहरू त्रिपालको चिसोमै रात काट्न बाध्य छन्। भूकम्पले बाँचे पनि चिसोले मरिन्छ कि भन्ने चिन्ताले पीडितहरूलाई सताइरहेको छ। धेरै भूकम्पपीडित बिरामी परिरहेका छन्। कतिपय दीर्घरोगी, सुत्केरी र बालबालिकाको ज्यानै समेत गएको छ तर सरकार हिउँद जान लाग्दा पनि पहिलो किस्ताकै रकम दिन सकिरहेको छैन। कर्मचारी अभाव, बैक खाता खोल्नु पर्ने, देशका अन्य ठाउँमा घर नभएको स्वघोषणा, प्रहरी मुचुल्का, घर भत्काउनुपर्ने लगायतका प्रक्रियागत झन्झटका कारण धेरै भूकम्पपीडितले अहिलेसम्म सरकारले दिने भनेको पहिलो किस्ताकै अनुदान रकम पाउन सकेका छैनन्। स्थानीय सरकारको ढिलासुस्ती र उदासीनताले गर्दा भूकम्पपीडितको व्यवस्थापनमा ढिलाइ भएको उनको आरोप छ।"
बाक्लो हुस्सु र शीतलहरबाट जनजीवन प्रभावित,"महोत्तरी : बाक्लो हुस्सु र शीतलहरले जनजीवन प्रत्यक्ष रुपले प्रभावित भएपछि महोत्तरीका दुई पालिकाले दाउरा वितरण गरेका छन्। जिल्लाका औरही र मनराशिशवा नगरपालिकाले पालिकाभरिमा रहेको गरिब बस्तीहरु र बाक्लो ओहोरदोहर हुने चोकमा आगो बाल्ने दाउरा वितरण गरेको हो। यहाँको हरेक वडामा आवश्यक पर्ने दाउरा वितरण गरिएको औरही नगरपालिकाका नगरप्रमुख प्रदिपकुमार खडकाले बताए। मौसमलाई ध्यानमा राख्दै नगरले अगामी दिनमा जनमैत्री कदम उठाउने जानकारी दिए। गौशाला नगरपालिका वडा नं ९ को दलितवस्तीमा चिसोबाट बचाउनका लागि न्यानो कपडा वितरण गरिएको छ। वडाअध्यक्ष वद्री सिंह दनुवारका अनुसार आफूले वडाभरिमा ४ सय ४३ जना ज्येष्ठ नागरिक, दलित, अपाङ्ग तथा एकल महिलालाई सिरक वितरणसहित सम्मान गरेको जनाएको छ। महोत्तरीका दक्षिणवर्ति भेगमा साता दिनदेखि चलेको शीतलहरबाट विपन्न समुदाय प्रभावित हुँदै आए पनि संस्थागत रुपमा यस वर्ष न्यानो कपडा वितरण गर्ने गौशालाको ९ नं वडा कार्यालय सम्भवतः पहिलो वडा बनेको छ। वडा सचिव उमाकान्त महतोले वडाको बजेटबाट कट्टा हुने गरी प्रतिसिरक एक हजार ५० रुपियाँको दरले ४ लाख ६५ हजार मूल्यबराबरको फाइवर सिरक वितरण गरेको जनाए। सिरक पाएपछि शीतलहरबाट जोगिन राहत मिलेको गरिबी तथा विपन्न समुदायले जनाएका छन्। यता जिल्ला समन्वय समितिको कार्यालय महोत्तरीले जिल्लाका १५ वटै स्थानीयतह र जिल्लामा दैवी प्रकोप उद्धार समितिसँग चिसोबाट बर्सेनि हुँदै आएको जनधनको क्षति हुन नदिन पूर्वसतर्कता र आवश्यक तयारीका लागि आग्रह गरेको छ। जिल्ला समन्वय समिति महोत्तरीका प्रमुख सुमनकुमार लाल कर्णका अनुसार यहाँका स्थानीयतहलाई तत्काल आवश्यक सहयोग, समन्वयका लागि अनुरोध गरेपछि ती पालिकाले क्रमिक रुपमा विपद व्यवस्थापनमा जुटेको छ। समयमै तदारुकता अपनाइयो भने क्षति रोक्न सकिने भएकोले पछिल्लो तीनचार दिन यता ठाउँठाउँमा आगो बाल्ने र गरिब बस्तीमा ओढ्नेको प्रबन्ध मिलाएको प्रमुख कर्णले बताए। शीतलहरसँगै चिसो हावाको कारणले जाडो अत्यधिक मात्रामा बढेसँगै यहाँका प्रमुख बजार र ग्रामीण भेगमा चहलपहल घटेको छ। यस क्षेत्रमा लाग्ने बाक्लो कुहिरोका कारणले ग्रामीण क्षेत्रमा यातायातका साधन चलेका छैनन्। ग्रामीण भेगमा दाउरा नहुँदा स्थानीय गोबरको गुइँठा, परालको जोहो गर्न लागेका छन्। बाक्लो कुहिरोका कारणले तेलहन, दलहन, आलु खेतीलगायतमा नकारात्मक असर पर्नुका साथै पशु चौपाया पनि प्रभावित हुन थालेको छ।"
"कञ्चनपुरमा मिलेमतोमै वन फडानी,अध्यक्षसहित दुईजना पक्राउ","धनगढी : सामुदायिक वनभित्र काँचो सालका रुख काटेको आरोपमा वनका अध्यक्षसहित दुईजना पक्राउ परेका छन् । कञ्चनपुरको कृष्णपुर नगरपालिका २ स्थित गडबिजला सामुदायिक वनका अध्यक्ष धनीराम चौधरी र काठ काट्न संलग्न भएको आरोपमा सोही ठाउँका नारायण चौधरीलाई डिभिजन वन कार्यालय कञ्चनपुरले पक्राउ गरेको हो । गडबिजला सामुदायिक वनका पदाधीकारीहरुको मिलेमतोमा ब्यापक वन फडानी भइरहेको हो । सामुदायिक वनमा दर्जनौं सालका रुख काटिएका कृष्णपुर नगरपालिका वडा नम्बर २ का वडाध्यक्ष अर्जुन साउदले बताए । गडबिजला सामुदायिक वनमा काँचो सालका रुख काटेर गोलिया बनाइ गायब पारिएका छन् । वनमा हेर्न जाँदा ठुटा मात्र देखिन्छन । डिभिजन वन कार्यालयले पनि वन फडानीमा चासो लिएको देखिदैन,'वडाध्यक्ष साउदले भने । यसअघि पनि सामुदायिक वनभित्र काँचो सालका रुख काटिएका थिए । त्यतिबेला पनि सामुदायिक वनका अध्यक्ष धनीराम चौधरीका दाइरामबहादुर चौधरीको केराबारीमा चिरान गरिएको अवस्थामा काठ फेला परेको थियो । त्यतिबेलाको काठ काटन संलग्न नारायण चौधरीलाई शनिबार मात्रै पक्राउ गरिएको डिभिजन वन कार्यालय कञ्चनपुरका वन अधिकृत अमर सिह धामीले बताए । सामुदायिक वनका पदाधिकारीको संलग्नताबिना काँचो रुख काटेर गोलीया बनाइ सप्लाई गर्न नै सकिँदैन,'वन अधिकृत धामीले भने, नारायण चौधरी यसअधिको काठ कटानीमा पनि फरार अभियुक्त हुन् । सामुदायिक वनका अध्यक्ष धनिराम चौधरीका दाइराम बहादुर चौधरी पनि डिभिजन वनले फरारको सूचीमा राखेको छ । वडाध्यक्ष अर्जुन साउदले पनि सामुदायिक वनका पदाधीकारीहरुको मिलेमतोमा दर्जनौं सालका काँचा रुखहरु कटानी भइरहेको बताए । सामुदायिक वन भनेको उपभोक्ताले संरक्षण गर्ने क्षेत्र हो तर उपभोक्ताले नै चुनेर पठाएका पदाधीकारीहरु नै वन फडानीमा लागेका छन्,'वडाध्यक्ष साउदले भने ।' उनले वन फडानीमा संलग्नहरुलाई कारवाही हुनुपर्ने बताए । सामुदायिक वनभित्र राम्ररी निरीक्षण नै गरिएको छैन । हामीले डिभिजन वनलाई निरीक्षणका लागि पनि अनुरोध गरेका छौं,भित्रभित्र ठूलो संख्यामा रुख काटिएका छन,'वडाध्यक्ष साउदले भने ।"
राष्ट्रियसभा निर्वाचन : माघ २ गतेदेखि आचारसंहिता लागू,"काठमाडौं : निर्वाचन आयोगले माघ ११ गते हुने राष्ट्रिय सभा सदस्य निर्वाचनका लागि आचारसंहिता जारी गरेको छ। आयोगको आइतबार बसेको बैठकले माघ २ देखि १२ गतेसम्मका लागि निर्वाचन आचारसंहिता लागू गर्ने निर्णय गरेको हो। माघ ११ गते राष्ट्रिय सभाका रिक्त १९ सिटका लागि निर्वाचन हुँदैछ। आयोगले निर्वाचन आयोग ऐन २०७३ को दफा २२ र निर्वाचन आचारसंहिता,२०७९ को दफा १ को उपदफा (२) अनुसार राष्ट्रियसभा निर्वाचन सम्पन्न नभएसम्म आचार संहिताको दफा १ मा उल्लिखित सबै व्यक्ति, निकाय तथा अधिकारीलाई लागू हुनेगरी आचार संहिता जारी गरेको हो। आयोगको निर्णय अनुसार निर्वाचन आचार संहिताको दफा ४, दफा ५ को खण्ड (क) , खण्ड (क१) र खण्ड (छ) दफा ९, दफा १४, दफा १६, दफा १७, दफा १८, दफा २१ र दफा २२ को व्यवस्था लागू गरिएको छ । 'कुनै सार्वजनिक स्रोत साधन र सम्पत्ति कुनै दल वा उम्मेदवारको पक्ष वा विपक्षमा हुने गरी प्रयोग गर्न वा गराउन, निर्वाचनसँग सम्बन्धित सामग्री वा सूचनालाई बिगार्न वा कुनै किसिमले थपघट गर्न वा गराउन नहुने, कुनै सरकारी वा अर्धसरकारी निकाय वा सार्वजनिक संस्था वा विश्वविद्यालय वा विद्यालय वा महाविद्यालयको क्षेत्र प्रयोग गरी निर्वाचन सम्बन्धी भेला वा प्रचारप्रसार गर्न वा गराउन नहुने, राजनीतिक दल वा उम्मेदवारको निर्वाचन चिन्ह अङ्कित कुनै सामग्री उत्पादन गर्न, प्रयोग गर्न, बिक्री वितरण गर्न वा प्रदर्शन गर्न वा गराउन हुँदैन । त्यसैगरी ज्येष्ठ नागरिक, महिला, यौनिक तथा लैङ्गिक अल्पसङ्ख्यक समुदाय र अपाङ्गता भएका व्यक्तिको भावनामा आँच आउने वा चरित्र हत्या हुने गरी निर्वाचन प्रचारप्रसार गर्न वा गराउन तथा बालबालिकालाई निर्वाचन प्रचारप्रसारमा प्रयोग गर्न वा गराउन हुँदैन,'आयोगले जारी गरेको विज्ञप्तिमा उल्लेख छ। आचार संहिताअनुसार प्रचलित कानुन बमोजिम निषेध गरिएको समय र स्थानमा अवरोध हुने गरी कुनै किसिमको जुलुस,आमसभा, कोणसभा, बैठक, भेला गरी निर्वाचन प्रचारप्रसार गर्न वा गराउन नहुने, सामाजिक सञ्जालमा गलत,भ्रामक वा द्वेषपूर्ण सूचना प्रवाह गर्न वा गराउन,निर्वाचनलाई प्रभाव पार्ने उद्देश्यले होच्याउने, दुष्प्रचार गर्ने, भ्रामक सूचना सम्प्रेषण गर्ने, अपमान गर्ने, द्वेषपूर्ण भाषण (हेट स्पिच) गर्ने जस्ता भ्रामक टिका टिप्पणी गर्न वा गराउन पाइने छैन। निर्वाचनलाई प्रतिकूल प्रभाव पार्ने वा अवरोध गर्ने गरी विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न वा अरूले प्रकाशन गरेका सामग्री शेयर गर्न नहुने, कुनै पनि किसिमबाट मतदाताको गोप्यता भङ्ग गर्ने कार्य गर्न नहुने,मतदाता र मतदानमा खटिएका कुनैपनि कर्मचारीसँग वादविवाद गर्न वा उनीहरुलाई हतोत्साहित गर्ने कुनै पनि कार्य गर्न नहुने, कुनै प्रकारले निर्वाचनको स्वच्छता वा निष्पक्षतालाई प्रभावित गर्ने गरी कुनै कार्य गर्न नहुने व्यवस्था रहेको छ । केन्द्र बन्द नहुन्जेलसम्म कुनै पनि प्रकारका अन्तरक्रिया, सम्मेलन, कार्यशाला, गोष्ठी वा निर्वाचनसँग सम्बन्धित छलफल वा सामूहिक मष्तिष्क मन्थन आदि गर्न नहुने समेत व्यवस्था रहेको छ । यसैगरी मतदान हुने दिनको अघिल्लो अठचालिस घण्टा अर्थात २०८० माघ ८ गते रातको १२ बजेदेखि निर्वाचन प्रचारप्रसार लगायत कुनै पनि प्रकारका छलफल,अन्तरक्रिया,सभा सम्मेलन, कार्यशाला गोष्ठी आदि गर्न नपाइने,मतदान हुने दिनको अंठचालिस घण्टा अघि मतदान स्थलको तीन सय मिटर वरिपरि राखिएका राजनीतिक दल वा उम्मेदवारका प्रचारप्रसारका सामग्री हटाउनु पर्ने, कुनै पनि विधि,प्रक्रिया वा माध्यमबाट मत माग्न र निर्वाचन प्रचारप्रसार गर्न मिल्दैन। सामाजिक सञ्जाल,अनलाइन, छापा वा अन्य कुनै माध्यमबाट राजनीतिक दल वा उम्मेदवारको पक्ष वा विपक्षमा कुनै सन्देश,प्रचारप्रसारका सामग्री पोष्ट वा सेयर गर्न वा गराउन नमिल्ने आचार संहितामा उल्लेख छ।"
नवलपरासी पूर्वमा आठ करोड बढीको सुन्तला उत्पादन,"नवलपरासी : नवलपरासी (बर्दघाट सुस्तापूर्व)मा यस वर्ष आठ करोड ७४ लाख ९० हजार रुपैयाँ बराबरको सुन्तला उत्पादन भएको छ। जिल्लामा सुन्तला जोन कार्यक्रमअन्तर्गत आठ सय १८ हेक्टरमा सुन्तलाखेती हुने गरेको प्रधानमन्त्री कृषि आधुनिकीकरण परियोजनाका सूचना अधिकारी रणबहादुर महतोले बताए। 'यस वर्ष जिल्लामा एक हजार तीन सय ४६ मेट्रिकटन सुन्तला उत्पादन भएकामा सो बिक्रीबापत कृषकले आठ करोड ७४ लाख ९० हजार अम्दानी गरेका छन्', उनले भने। गत वर्षभन्दा यस वर्ष सात दशमलव ८६ प्रतिशतले सुन्तला उत्पादन वृद्धि भएको सूचना अधिकारी महतोले बताए। गत आर्थिक वर्ष २०७९८० मा जिल्लामा एक हजार दुई सय ५० मेट्रिकटन सुन्तला उत्पादन भएको थियो। यसबाट सात करोड ५० लाख बराबरको आम्दानी भएको महतोले जानकारी दिए। सुन्तलाखेती गरिएको जमिनमध्ये एक सय ३२ हेक्टरमा प्रतिहेक्टर १० हजार मेट्रिकटन उत्पादन हुने गरेको प्रधानमन्त्री कृषि आधुनिकीकरण परियोजना नवलपुरका प्रमुख सुनिलकुमार सिंहले बताए। 'जिल्लाको बौदिकाली, बुलिङ्टार गाउँपालिका, गैँडाकोट नगरपालिका १८, हुप्सेकोट वडा नं ५, देवचुली वडा नं ६, मध्यबिन्दु८ र १५ वडा गरी कूल १७ वडामा सुन्तला जोन कार्यक्रम सञ्चालन गरिएको छ', उनले भने, 'पहिले सामान्य रुपमा सुन्तला लगाउने किसानले सुन्तला जोन कार्यक्रमपछि सरकारबाट विभिन्न खालका प्राविधिक सहयोग र अनुदान प्राप्त गरेर यसतर्फ आकर्षण बढ्दै गएको देखिन्छ।' प्रधानमन्त्री कृषि आधुनिकीकरण परियोजना आव २०७५७६ देखि नवलपरासी(बर्दघाट सुस्तापूर्व)मा सञ्चालनमा आएको हो। जिल्लामा प्रधानमन्त्री कृषि आधुनिकीकरण परियोजना लागू नभएका केही स्थानमा पनि सुन्तला खेती हुने गरेको कृषि ज्ञानकेन्द्र नवलपुरका सूचना अधिकारी विश्वास काफ्लेले बताए। पछिल्लो समय जिल्लाको पहाडी क्षेत्रका किसानको जीविकोपार्जनको गतिलो माध्यम सुन्तला बन्दै गएको छ। बौदीकाली गाउँपालिका५ बबकका कृषक गेसबहादुर रानाले यो याममा सुन्तला उत्पादनमा वृद्धि भएको बताए। 'यो क्षेत्रमा अन्य खेतीभन्दा सुन्तला राम्रो उत्पादन हुने गरेको छ, अघिल्ला वर्षमा बजारको समस्या हुने गरेकामा यस वर्ष कतिपय व्यापारी बगैँचामै पुगेर खरिद गरेको हुँदा किसानलाई सुन्तला बिक्रीमा सहजता मिलेको छ', उनले भने। नवलपरासी(बर्दघाट सुस्तापूर्व)मा उत्पादन भएको सुन्तला स्थानीय कावासोती, दलदले बजारसहित नारायणगढ, काठमाडौँलगायत बजारमा निर्यात हुने गरेको छ।"
माघे संक्रान्तिमा ४१ हल गोरु जुधाइने,"नुवाकोट : माघे संक्रान्तिमा नुवाकोटको विभिन्न स्थानमा ४१ हल गोरु जुधाइने भएको छ। गोरु जुधाई मेलाको सम्पूर्ण तयारी पूरा भएको छ। नुवाकोटको तारुकाको चन्दनीमा १७, बेत्रावतीमा नौ तथा पञ्चकन्यामा १५ हल गोरु जुधाउन दर्ता गरिएका छन् । तीनै स्थानमा विजेतालाई नगद पुरस्कार प्रदान गरिने आयोजकले जनाएको छ। तारुकाको चन्दनीमा जुधाइने गोरु दुई हजार रुपैयाँ पछि फिर्ता हुने गरी शुल्क लिइएको छ। गोरुको क, ख र ग वर्ग अनुसार पुरस्कार दिइने आयोजकले जनाएको छ। गोरु जुधाई हेर्न नुवाकोट, रसुवा, धादिङ, काठमाडौं, चितवन, मकवानपुर, गोरखाबाटसमेत सर्वसाधारण आउने गरेका छन्।"
नारायणगढमुग्लिन सडकखण्ड आइतबार र सोमबार चौबिसै घण्टा खुला,"चितवन : चितवनको नारायणगढमुग्लिन सडक खण्ड आइतबार र सोमबार चौबिसै घण्टा खुला गरिएको छ। माघी, माघे संक्रान्ति पर्वलाई लक्षित गरेर उक्त सडक खण्ड चौबिसै घण्टा खुला गरिने भएको मुग्लिननागढुंगा आयोजना (पश्चिम खण्ड) का सूचना अधिकारी इन्जिनियर कृष्णप्रसाद आचार्यले जानकारी दिए। उनका अनुसार दुई दिन काम रोकेर सडक खुलाइने भएको हो। धादिङ र गोरखाबीच भएको समन्वय समिति बैठकमा तीन हप्ता सडक बन्द गरेर पहाड काट्ने र पुलका लागि फाउण्डेशन तयार गर्ने निर्णय भएको थियो। अघिल्लो वर्ष पनि यो सडक खण्डमा पुल निर्माणका लागि पुस ५ गतेदेखि सडक बन्द गरेर पहाडको भित्ता काट्ने काम गरिएको थियो। नारायणगढमुग्लिन सडक खण्डको तुइन खोलामा पुल बनाउन पहरो फोर्ने काम अहिले चलिरहेको छ। उक्त काम गर्न दिउँसो १२ देखि ४ बजेसम्म सडक बन्द गर्ने गरिएको थियो। यस वर्ष सडक बन्द गरेर काम गर्न सुरु गरिएको शनिबार तीन हप्ता भएको छ। पुनः २१ दिन दैनिक चार घण्टा सडक बन्द गरेर काम गर्न जिल्ला प्रशासन कार्यालयले अनुमती दिएको चितवनका प्रमुख जिल्ला अधिकारी भूपेन्द्र थापाले जानकारी दिए।"
श्रीमानको जन्मथलो जान हिंडेकी सञ्जिता बाटोमै अस्ताइन्,"बागलुङ : सञ्जिता अधिकारी आगामी माघ ६ गते बेलायत फर्किने तयारीमा थिइन्। बिहे भएको दुई वर्षसम्म पनि उनले आफ्नो पुर्ख्यौली कर्मघर देखेकै थिइनन्। बिदामा नेपाल आएका बेला सञ्जिता श्रीमान् जन्मेको थलो टेक्न चाहन्थिन्। दुर्भाग्य सञ्जिताले श्रीमान्को जन्मथलो त टेकिनन्। तर त्यो बाटो अब कहिल्यै फर्किनन् । शनिबार बागलुङको ढोरपाटन नगरपालिका५ प्याङ्खोलामा भएको जीप दुर्घटनामा चन्द्रागिरि नगरपालिका५ काठमाडौंकी २८ वर्षीया सञ्जिताले ज्यान गुमाइन्। दुर्घटनामा उनको परिवारका सबै सदस्य घाइते भएका छन्। ढोरपाटन नगरपालिका४ छोरेगाउँका दीपक गैरे र चन्द्रागिरि नगरपालिका५ सतुङ्गलकी सञ्जिता अधिकारी दुई वर्षअघि विवाह भएपछि बेलायत लागिन्। दीपक पहिलेदेखि नै बेलायत बस्थे। बिहेपछि दीपकले सञ्जितालाई जन्मघर ल्याएनन्। काठमाडौँमै बिहे भयो। उतैबाट बेलायत गए। बेलायतको दुई वर्षको बसाइपछि यही पुस ६ गते गते उनीहरू नेपाल आए। करिब सात वर्ष पहिलादेखि काठमाडौं बस्दै आएका दीपकको जन्मस्थान घुमेरमात्रै बेलायत जाने रहर सञ्जितालाई थियो। लमजुङको पहाडघर छाडेर काठमाडौं बस्दै आएकी सञ्जिताको रहरअनुसार दीपक र उनको परिवार पुस २६ गते जन्मगाउँ छोरेगाउँ पुगे। 'घर जाने कर गरेकै उसैले हो, उसैले छाडेर गई', दुर्घटनामा घाइते भएकी सञ्जिताकी जेठानी मनकुमारी गैरेले भनिन्। सञ्जिताको रहरअनुसार नै दीपकको परिवार काठमाडौंबाट छोरेगाउँ आएको बताउँछिन् मनकुमारी। गत पुस २६ गते साँझ उनीहरू गाउँ पुगेका थिए। पुस २७ गते जेठो दाजु विवराज गैरेसँग दीपक, सञ्जिता र उनको परिवारले सात वर्षअघि छाडेर काठमाडौँ पुगेको छोरेगाँउ घुमे। सञ्जितालाई बाल्यकालको रमाइलो सुनाउँदै २८ पुसमा ढोरपाटन घुम्ने योजना बनाएका दीपक दुर्घटनामा गम्भीर घाइते भएका थिए। सालझण्डीढोरपाटन सडकखण्डअन्तर्गत शनिबार बिहान ढोरपाटनतर्फ गइरहेको ध१ज १९ नम्बरको जीप ढोरपाटन नगरपालिका५ प्याङ्खोला अस्तुमा दुर्घटना भयो। जहाँ श्रीमान्को गाउँ घुमेर माघ ६ गते बेलायत जाने योजनामा रहेकी सञ्जितासँगै सवारी चालक ढोरपाटन४ खुङ्गाका तिलक घर्तीको समेत ज्यान गयो। सग्लो परिवार सवार जीप सडकमा पल्टेपछि परिवारका सदस्य गम्भीर घाइते छन्। घर घुमाउन श्रीमती र परिवार लिएर आएका दीपकलाई उपचारका लागि हेलिकप्टरमा पोखराको मणिपाल शिक्षण अस्पताल लगिएको छ। मृतक सञ्जिताका श्रीमान् दीपक, उनका आफन्त विवराज, जोगनारायण गैरे र उनकी श्रीमती निरुता गैरे, छोरी कल्पना गैरे, कृष्ण गैरे र उनकी श्रीमती हिमा गैरे तथा मनकुमारी गैरे दुर्घटनामा घाइते भएका प्रहरी निरीक्षक दीपकबाबु केसीले बताइन्। घाइते सबैको बुर्तिबाङ प्राथमिक स्वास्थ्य केन्द्रमा सामान्य उपचार गरिएको थियो। थप उपचारका लागि उनहरुलाई हेलिकप्टरमा मणिपाल शिक्षण अस्पताल पोखरा लगिएको छ। मनकुमारीका अनुसार गैरे परिवारले ढोरपाटन घुम्नकै लागि जीप रिजर्भ गरेका थिए। दुर्घटनाको कारण भने खुल्न नसकेको प्रहरी निरीक्षक केसीले बताए। रासस"
हुम्लाका विद्यालयमा हिउँदे बिदा,"सिमकोट : चिसो बढेसँगै हुम्लाका विद्यालयमा हिउँदे बिदा गरिएको छ । चिसो बढ्न थालेपछि सामुदायिक तथा निजी विद्यालयमा हिउँदे बिदा गरिएको हो । जिल्लाको सातवटा स्थानीय तहभित्रका विद्यालयले वार्षिक परीक्षा सकेर बिदा दिएको छ । बन्द भएका विद्यालय अब आगामी फागुन २ गतेदेखि मात्रै सञ्चालनमा आउने शिक्षा विकास तथा समन्वय एकाइका निमित्त प्रमुख भीमराज खत्रीले बताए। नियमानुसार हिमाली जिल्लाका विद्यालयमा हिउँदयाममा अत्यधिक जाडो हुने भएकाले वार्षिक परीक्षा सकेर पुसमाघमा बिदा दिने चलन छ । तर यस वर्ष ढिलागरी शैक्षिकसत्र सुरु भएकाले एक महिनामात्रै बिदा दिइएको उनले बताए। जिल्लाभरि एक सय ५१ विद्यालयमा पठनपाठन बन्द भएको छ । हुम्लामा एक सय ४६ सामुदायिक, एउटा धार्मिक र चार संस्थागत विद्यालय छन् । जिल्लाका सात गाउँपालिकामध्ये नाम्खा गाउँपालिकामा १६, सिमकोटमा २३, खार्पुनाथमा १७, सर्केगाडमा ३२, चङ्खेलीमा २२, अदानचुलीमा १९ र ताँजाकोटमा १६ विद्यालय छन् । एकाइका निमित्त प्रमुख खत्रीका अनुसार हिमालपारिको लिमीका दुई सामुदायिक विद्यालय गत कात्तिक अन्तिममै बन्द भएका थिए । हल्जी र जाङ्गगाउँका विद्यालय बन्द भएका हुन् । तीन गाउँ रहेको लिमीमा प्रत्येक गाउँमा एकएक आधारभूत विद्यालय छन् । जिल्लामा यस वर्ष अत्यधिक जाडो बढे पनि हिमपात भने हालसम्म भएको छैन । रासस"
म्याग्दीको अन्नपूर्णमा करिब चार करोड थप बजेट बिनियोजन,"बेनी : म्याग्दीको अन्नपूर्ण गाउँपालिकाले चालु आर्थिक वर्ष २०८००८१ का लागि थप करिब चार करोड रुपैयाँ बजेट बिनियोजन गरेको छ। गाउँपालिकाको केन्द्र पोखरेबगरमा शनिबार भएको १८ औ गाउँसभाले ७५ वटा योजनाका लागि तीन करोड ८१ लाख रुपैयाँ बजेट बिनियोजन गरेको हो। गत असारको गाउँसभाले पारित गरेको कुल ५३ करोड ५४ लाख ४३ हजार ६०० रुपैयाँमा तीन करोड ८१ लाख रुपैयाँ समावेश गर्ने उपाध्यक्ष दिवाकुमारी तिलिजा पुनले गरेको प्रस्ताव सभाले पारित गरेको छ। यसैगरी ८३ लाख रुपैयाँ बजेट बिनियोजन भएको ३० वटा योजनाको नाम संशोधन भएको छ। थप बजेटबाट अन्नपूर्ण आधार शिविरमा पूर्वाधार निर्माण सम्बन्धी योजनाका लागि प्राथमिकता दिएको गाउँपालिकाका अध्यक्ष भारतकुमार पुनले बताए। यो शीर्षकमा ५० लाख रुपैयाँ बिनियोजन भएको छ। कृषि एम्बुलेन्स खरिद गर्न १५ लाख, फोहोरमैला संकलन केन्द्र निर्माणका लागि १५ लाख, खोपारामा पदमार्ग बनाउन १६ लाख, प्रशासकीय भवनको जग्गा प्राप्तिका लागि थप २० लाख, कोशेली घर व्यवस्थापन संकलन तथा बिक्री केन्द्रलाई पाँच लाख, सुरक्षित मातृत्व आकस्मिक कोषमा दुई लाख रुपैयाँ बिनियोजन भएको छ। राम्चेको वडा कार्यालय भवनलाई पूर्णता दिन १५ लाख रुपैयाँ बिनियोजन भएको छ। सभामा प्रमुख प्रशासकीय अधिकृत अमृत सुवेदीले चालु आर्थिक वर्ष २०८००८१ को छ महिनाको अवधिमा भएका गतिविधिहरूको बारेमा जानकारी गराएका थिए। उनका अनुसार कुल ५३ करोड ५४ लाख ४३ हजार ६०० रुपैयाँमध्ये नौ करोड ६८ लाख ७० हजार ९४५ रुपैयाँ अथवा १८०९ प्रतिशत खर्च भएको छ। पुजिगत शिर्षकमा बिनियोजन भएको १७ करोड ९९ लाख ९४ हजार रुपैयाँ मध्य ५८८ प्रतिशत अथवा एक करोड पाँच लाख ७७ हजार ६९२ खर्च भएको छ। ११५ वटा योजना मध्य हालसम्म ५७ वटाको सम्झौता, ६ वटा सम्पन्न र ५८ वटा योजना सम्झौता हुन बाँकी रहेका छन्। हालसम्म एक करोड ४० लाख ६१ हजार ६१० रुपैयाँ राजस्व संकलन भएको छ। वडामै पुगेर योजना सम्झौता गरेको, प्रभा माविको भवन निर्माणको अन्तिम चरणमा रहेको, दुई वटा ठूला सडकको डीपीआर तयार पार्ने काम अन्तिम चरणमा पुगेको जानकारी गराइएको थियो। गाउँपालिकाको भवन निर्माणका लागि मापदण्ड अनुसारको जग्गा खोजीको क्रममा रहेको जनाइएको छ। सभामा लेखा समितिका संयोजक पुष्पा बानिया बरुवालले बेरुजू फस्यौट सम्बन्धी प्रस्ताव पेश गरेकी थिइन्। सभामा पेश भएका ७ वटा विभिन्न प्रस्तावमा सभाका सदस्यहरूबीच छलफल भएको थियो।"
"निर्माण व्यवसायीको ६ अर्ब बढी रकम भुक्तानी गर्ने सरकारको निर्णय, आजैदेखि प्रक्रिया थालिने","काठमाडौं : सरकारले निर्माण व्यवसायीहरूको भुक्तानी प्रक्रिया अगाडि बढाउने भएको छ। प्रधानमन्त्री पुष्पकमल दाहालले आइतबार निर्माण व्यवसायीहरूसँग छलफल गर्दै भुक्तानी प्रक्रियालाई अगाडि बढाउन निर्देशन दिएका हुन्। प्रधानमन्त्री सचिवालयका अनुसार आजैदेखि भुक्तानी प्रक्रिया अगाडि बढाइने छ। लामो समयदेखि भुक्तानी नपाउँदा निर्माण व्यवसायीहरू आन्दोलित बनेका थिए। काम गरेको भुक्तानी माग गर्दै निर्माण व्यवसायीहरूले सिंहदरवारदेखि बालुवाटारसम्म घेराउ गरेका थिए। प्रधानमन्त्री दाहालले गत आर्थिक वर्षको भुक्तानी गर्न बाँकी १ अर्ब ७१ करोड र चालु आर्थिक वर्षको अहिलेसम्मको दायित्व गरी ६ अर्ब ३० करोड तत्काल निकासा गरेर विकास निर्माणका काममा गति दिन अर्थ मन्त्रालयलाई निर्देशन दिएका छन्। प्रधानमन्त्रीको निर्देशनपछि भएको छलफलमा अर्थ मन्त्रालयले आजैदेखि भुक्तानी प्रक्रिया अगाडि बढाउने निर्णय गरेको छ। बैठकमा अर्थमन्त्री प्रकाशशरण महत, भौतिक योजना तथा यातायातमन्त्री प्रकाश ज्वाला, मुख्यसचिव डा बैकुण्ठ अर्याल, अर्थसचिव डा कृष्णहरि पुष्कर, भौतिक मन्त्रालयका सचिव केशवकुमार शर्मा, सडक विभागका महानिर्देशक सुशीलबाबु ढकालसहितका अधिकारीहरूसँग छलफल गरिएको थियो।"
१ हजार बढी भूकम्पपीडित बिरामीको उपचार,"जाजरकोट : भूकम्प प्रभावित जाजरकोटको कुशे गाउँपालिकाका तीन स्थानमा सञ्चालन गरिएको स्वास्थ्य शिविरबाट एक हजार बढी बिरामीले उपचार सेवा पाएका छन्। नेपाल रेडक्रस सोसाइटीको भूकम्प प्रतिकार्य कार्यक्रमअन्तर्गत क्यानेडियन रेडक्रसको सहयोगमा कुसे गाउँपालिका३ को टापुचौर, वडा नम्बर ६ को घरंगा र वडा नम्बर ९ को पंैकमा सञ्चालित आपतकालीन क्लिनिकमा १ हजार ४७ जना बिरामीको उपचार गरिएको हो। कुशे गाउँपालिका९ चौराठाकी २४ वर्षीया सुत्केरी कल्पना नेपालीको केही दिनअघि चिसोका कारण ज्यान गएको समाचार अन्नपूर्ण पोस्ट्मा प्रकाशित भएपछि गत आइतबारदेखि एक हप्ते आपतकालीन स्वास्थ्य शिविर सञ्चालन गरिएको आयोजकले जनाएको छ। यहाँका बासिन्दालाई सामान्य उपचारका लागि पनि हजारौं रुपैयाँ खर्च गरेर जिल्ला बाहिर जानुपर्ने बाध्यता छ। आपतकालीन स्वास्थ्य शिविरबाट घरदैलोमै सेवा पायौ हामी एकदमै खुसी छांै स्थानीय गौरी बुढाले भनिन्, भूकम्प पछि त्रिपालको बसाईले बिरामी थिएँ। डाक्टरले राम्रो सँग चेकजाँच पनि गर्नुभयो। औषधि पनि दिनुभयो। उपचारका लागि बाहिर जानुपरेन। घण्टौं पैदल हिँडेर उपचारका लागि बिरामीहरू शिविरमा आएका थिए। शिविरमा रुघाखोकी, टाइफाइड, निमोनिया, दम, पखाला, पाठेघर खस्ने समस्या, गर्भवती, सुत्केरी, पेटका बिरामी, मनोरोगी, छाला र आँखालगायतका समस्या लिएर बिरामीहरू आएको र उनीहरूको निःशुल्क उपचारको व्यवस्था मिलाइएको नेपाल रेडक्रस सोसाइटी स्वास्थ्य सेवा विभागका निर्देशक मोना अर्यालले जानकारी दिइन्। उनका अनुसार विर अस्पतालका डाक्टर राजन नारायण नकर्मी र डाक्टर सोभना थापासहितको स्वास्थ्यकर्मीको टोलीले उपचार गरेको थियो।"
स्काभेटरमा आगजनी गर्ने ५ जना पक्राउ,"सोलुखुम्बु : सोलुखुम्बुमा करिब आठ महिनाको अवधिमा चार स्काभेटरमा आगजनी गरिएको छ। जिल्लाको थुलुङ दूधकोशी गाउँपालिकामा विभिन्न समयमा चार स्काभेटरमा आगजनी गरिएको हो। आगजनी गरेको आरोपमा प्रहरीले पाँच जनालाई पक्राउ गरेको छ। प्रहरी निरीक्षक अनिल मिश्रका अनुसार गत वैशाख ७ गते थुलुङ दूधकोशी गाउँपालिका९ लोखिममा पालिकाको योजनाअन्तर्गत सडक निर्माण गरेर पार्किङ गरिराखेको बा३क ४४ नम्बरको स्काभेटरमा राति आगजनी भएको थियो। आगजनीबाट रु ४० लाख बराबरको क्षति भएको थियो। यस्तै गत असार ५ गते राति थुलुङ दूधकोशी गाउँपालिका४ जुबुमा जलेश्वर हाइड्रोपावरको बा२क ४७७८ नम्बरको स्काभेटरमा आगजनी गरिएको थियो। पेट्रोल छर्किएर गरिएको उक्त आगजनीबाट ४० लाखबराबरको क्षति भएको प्रहरी निरीक्षक मिश्रले बताए। त्यसैगरी गत साउन ४ गते राति सोही स्थानमा जलेश्वर हाइड्रोपावरकै बा२क ९१२१ नम्बरको स्काभेटरमा आगजनी गर्दा रु ८० लाखबराबरको क्षति भएको थियो। यस्तै गत मङ्सिर ३ गते राति थुलुङ दूधकोशी गाउँपालिका५ जुबुमा जलेश्वर हाइड्रोपावरकै प्रदेश३०१००३क ६५४४ नम्बरको स्काभेटरमा आगजनी गर्दा एक करोडबराबरको क्षति भएको थियो। 'सबै घटनामा प्रज्ज्वलनशील पदार्थ प्रयोग गरी आगो लगाएको अनुसन्धानबाट खुलेको छ। आगजनीबाट चारवटै स्काभेटरमा पूर्णरूपमा क्षति पुगेको छ', प्रहरी निरीक्षक मिश्रले भने। आगजनी गरेको आरोपमा पक्राउ पर्नेमा माप्यदूधकोशी गाउँपालिका५ का सुवास राई, एक नाबालक, थुलुङ दूधकोशी गाउँपालिका९ लोखिमका हेमन्त राई, एकराज राई र सन्दीप राई पक्राउ परेका छन्। पाँचैजनाविरुद्ध प्रहरीले मुद्दा चलाएको छ। घटनामा संलग्न एकजना फरार रहेको प्रहरीले जनाएको छ। रासस"
भोलि माघेसंक्रान्ति : कालीमाटीका तरकारी पसल तरुलले भरिए,"काठमाडौं : माघेसंक्रान्तिका अवसरमा काठमाडौंको कालीमाटी फलफूल तथा तरकारी बजारमा तरुलको व्यापार बढेको छ । कालीमाटी तरकारी बजारमा तरुलका साथै सखरखण्डको व्यापार बढेको छ । माघे संक्रान्ति विशेषगरी तरुल र चाकुको चाड हो । सूर्य धनु राशिबाट मकर राशिमा प्रवेश गर्ने भएकाले हरेक वर्ष माघ १ लाई माघे संक्रान्तिको रूपमा मनाइन्छ । संक्रान्ति नजिकिएसँगै व्यापारीहरूले तरकारी बजारमा तरुल बेच्न थालेका हुन् । कालीमाटी फलफूल तथा तरकारी बजार विकास समितिका अनुसार तरुल प्रतिकेजी औसत ६५ रुपैयाँमा बिक्री भएको छ भने सखरखण्ड प्रतिकेजी न्यूनतम ७० रुपैयाँदेखि ८० रुपैयाँसम्ममा बिक्री भइरहेको छ । सर्लाहीबाट तरुल लिएर आउनुभएका व्यापारी बुद्धिमान लोप्चनले पछिल्लो तीन दिन तरुलको बिक्रि बढेको भएपनि गतसाल भन्दा बढी व्यापार हुन नसकेको बताए। बजारमा पताले, सिमल तरुल, पानी तरुल, हात्तीपाईले, पातले, आकाशे तरुल पाइने भएपनि पताल तरुलको व्यापार धेरै हुने गरेको उनले बताए। जाडोमा रोग प्रतिरक्षात्मक क्षमता बढाउन तरुलले मद्धत गर्ने चिकित्सकहरुको भनाइ छ । त्यस्तै स्वासप्रस्वास तथा छालासम्बन्धी समस्याको लागि पनि तरुल उपयुक्त मानिन्छ । यसमा प्रशस्त मात्रामा फाइबर पाइने हुँदा पाचन प्रक्रियासम्बन्धि समस्याको लागि राम्रो हुने गरेको छ ।"
बालिका बलात्कारको आरोपमा युवक पक्राउ,वीरगन्ज : बारामा १२ वर्षीया बालिकालाई बलात्कार गरेको आरोपमा प्रहरीले एक युवकलाई पक्राउ गरेको छ । बाराको महागढीमाई नगरपालिका२ का ३० वर्षीय अकाश मण्डललाई प्रहरीले शनिबार पक्राउ गरेको हो । पीडित बालिकाका अभिभावकले दिएको किटानी जाहेरीका आधारमा मण्डललाई शनिबार पक्राउ गरिएको बाराका प्रहरी उपरीक्षक सुरेश काफ्लेले बताए। पीडित बालिकाको शनिबार नै कलैयास्थित प्रादेशिक अस्पतालमा स्वास्थ्य परीक्षण गराइएको जानकारी उनले दिए। पक्राउ परेका मण्डललाई जिल्ला प्रहरी कार्यालयको हिरासतमा राखेर अनुसन्धान अगाडि बढाइएको उनले बताए । प्रहरी उपरीक्षक काफ्लेका अनुसार प्रहरीमा परेको उजुरीमा मण्डलले ती बालिकालाई विभिन्न प्रलोभनमा पारेर पटकपटक जबरजस्ती करणी गरेको उल्लेख छ।
"धनगढीको अत्तरियास्थित दोहोरी साँझमा कुटपिट, एकको मृत्यु, ६ जना पक्राउ","डीएसपी चन्दका अनुसार पुस २५ गते राती दोहोरी बन्द भएपछि मृतक देउवा र उनका साथी टेकबहादुर नायक बाहिर निस्केका देखिन्छन् । नायक फेरि दोहोरीमा पस्छन् । त्यतिबेला बाहिर कुरिरहेका देउवा बेपत्ता हुन्छन् । धनगढी : अत्तरियाको दोहोरी साँझमा कुटपिटपछि एकजनाको मृत्यु भएको छ। पुस २५ गते अत्तरियाको न्यु सत्कार दोहोरी गएका कञ्चनपुरको कृष्णपुर नगरपालिका ५ का ४२ वर्षीय श्याम देउवाको कुटिपटबाट हत्या भएको हो। कुटपिटबाट घाइते भएका उनको धनगढीको निसर्ग अस्पतालमा उपचारका क्रममा पुस २६ गते मृत्यु भएको हो। हत्या प्रकरणमा ६ जनालाई प्रहरीले पक्राउ गरेको छ । प्रहरीले शनिबार दोहोरी साँझको सीसी क्यमेराको भीडीयो हेर्दा त्यसमा सामान्य भनाभन बाहेकको कुटपिट नदेखिएपछि घटना रहस्यमयी बन्दै गएको छ । घरबाट पुस २५ गते अत्तरियातर्फ आएका देउवा २६ गते बिहान कृष्णपुरकै चौकीडाँडामा घाइते अवस्थामा फेल परेपछि आफन्तहरूले उनलाई उपचारका लागि धनगढीस्थित निसर्ग अस्पताल पुर्याएका थिए । तर उनको त्यसैदिन मृत्यु भएको थियो । शरीरभरी घाउ भएको अवस्थामा घाइते फेला परेका देउवाको मृत्युपछि आफन्तहरूले ६ जनाविरुद्ध किटानी जाहेरी दिएका छन् । मृतकका आफन्त चक्रबहादुर देउवाले कृष्णपुर नगरपालिका वडा नम्बर ४ का टेक बहादुर नायक,वडा नम्बर ९ का राम बहादुर ऐर, गोदावरी नगरपालिका वडा नम्बर १ का विनोद शाह, वडा नम्बर १ कै उमेश बढैला, यज्ञ विक र गोदावरी ६ का प्रकाश ओली विरुद्ध किटानी जाहेरी दिएका छन् । प्रहरीले किटान गरिएका ६ जनालाई पक्राउ गरी अनुसन्धान अगाडि बढिरहेको जनाएको छ । जिल्ला प्रहरी कार्यालय कैलालीका प्रवक्ता तथा डीएसपी कुलदिप चन्दले शनिबार दोहोरी साँझको सीसी क्यामेराको फुटेज नियन्त्रणमा लिएको बताए । दोहोरी भित्रको सीसी क्यामेराको फुटेज हेर्दा नाच्ने बेला केही विवाद भएको देखिन्छ तर कुटपिट भने देखिदैन,'डीएसपी चन्दले भने । डीएसपी चन्दका अनुसार पुस २५ गते राती दोहोरी बन्द भएपछि मृतक देउवा र उनका साथी टेकबहादुर नायक बाहिर निस्केका देखिन्छन् । नायक फेरि दोहोरीमा पस्छन् । त्यतिबेला बाहिर कुरिरहेका देउवा बेपत्ता हुन्छन् । 'नायक देउवाको मोबाइल छुटेको र लिन भनेर दोस्रो पटक दोहोरी पसेका रहेछन्, तर त्यो मोबाइल भेटिएको छैन,'उनले भने। प्रहरीले दोहोरीबाट बाहिर निस्केपछि देउवामाथि कुटपिट भएको आशंका गरेको छ । 'आइतबार ६ जनाको म्याद थप गर्ने तयारी भएको छ । त्यसपछि बयान सुरु हुन्छ, 'डीएसपी चन्दले भने ।"
नारायणगढमुग्लिङ सडक माघ २० गतेसम्म दैनिक ४ घण्टा बन्द हुने,काठमाडौं :नारायणगढमुग्लिङ सडक खण्ड माघ २० गतेसम्म दैनिक ४ घण्टा बन्द हुने भएको छ। गत पुस ७ गतेदेखि दैनिक ४ घण्टा बन्द गरी काम हुँदै आएकोमा थप तीन हप्ता बन्द गरिने भएको हो। सो खडक खण्डमा निर्माणाधिन पुलहरूमध्ये बाँकी रहेको तुइन खोलापुलमा पुलको जग र एप्रोच सडकको लागि कडा चट्टानी पहाड फुटाइ पुन: निर्माण कार्य सूचारु गर्नुपर्ने भएकाले सडक आजदेखि दिउँसो १२ बजेदेखि ४ बजेसम्म पूर्ण बन्द हुनेछ। काठमाडौंबाट जाने यात्रुवहाक सावरी साधनलाई मुग्लिङ बजारदेखि मनकामना केवलकार गेटसम्म र पोखराबाट आउने सवारी साधानलाई बेनीटारादेखि पावरहाउससम्म बिहान ११:५५ बजेसम्म सञ्चालन हुनेछन्। यसैगरी काठमाडौंबाट आउने मालबहाक सवारी साधन लेवाटारमा र पोखरातर्फबाट आउने सवारी साधनहरूलाई सत्रसय फाँटमा बिहान ११:४५ मिनेटमा रोकिसक्नुपर्नेछ। नारायणगढतर्फबाट छिर्ने यात्रुबहाक सवारी साधनहरू पन्ध्रकिलो बजारदेखि जुगेडीसम्म बिहान ११:३० बजे रोकिनेछन्। सोही क्षेत्रबाट आउने मालबहाक सवारीहरू भतेरी जंगलदेखि रामनगरसम्म बिहान ११:३० बजेसम्म रोकिनेछन्। तोकिएका स्थानमा रोकिएका सबै सवारी साधनहरूलाई भने अपरान्ह ४ बजेमात्रै छोडिने प्रहरीले जनाएको छ।
"आज राष्ट्रिय भक्का दिवस, झापाका तीन पालिकामा स्थानीय बिदा","झापा : आज राष्ट्रिय भक्का (भाका) दिवस। झापाको भद्रपुर र बिर्तामोड वृहत् सांस्कृतिक कार्यक्रम गरी मनाइँदैछ। भक्का दिवसको अवसर झापा क्षेत्र नम्बर ३ अन्तरगतका तीन वटा पालिकाले आज स्थानीय बिदा समेत दिएको छ। भद्रपुर नगरपालिका, हल्दिबारी गाउँपालिका र कचनकवल गाउँपालिकाले स्थानीय बिदा दिइएको हो। ती पालिकाहरूमा अति आवश्यक कामबाहेक नगरपालिकाको कार्यालय, सम्पूर्ण शैक्षिक संस्था, स्वास्थ्य संस्था, वडा कार्यालयहरू बन्द रहने छ। भक्का दिवसको अवसरमा ती पालिकाहरूले पहिलो पटक बिदा दिएको हो। आदिवासी राजवंशी समुदायले आफ्नो जाति विशेष परिकार भक्का (भाका)लाई हरेक वर्ष पुस २९ लाई दिवसको रुपमा मनाउँदै आएको छ। राजवंशी समाज विकास समिति झापाले भद्रपुर६ स्थित सिटी गार्डेन होटेलमा प्रथम राष्ट्रिय भक्का दिवस मनाउँदैछ। २५ जनाले सामूहिक रुपमा माटोको भाडा र दाउराको चुलोमा भक्का बनाउनुका साथै विभिन्न स्वादका अचार र तरकारीसहितको स्टल राखेर दुई हजारदेखि २५ सय जनालाई निःशुल्क भक्का खुवाउने समितिका अध्यक्ष उत्तम राजवंशीले बताए। दिवसलाई भव्य रुपमा मनाउने विभिन्न सांस्कृतिक कार्यक्रम गर्न लागिएको उनको भनाई छ। उता राजवंशी समाज विकास समितिले यो वर्ष बिर्तामोडस्थित डोमालाल राजवंशी रङ्गशालामा सातौँ राष्ट्रिय भक्का दिवस मनाउँदैछ। कार्यक्रमको उद्घाटन संस्कृति पर्यटन तथा नागरिक उड्डयनमन्त्री सुदन किराँती गर्ने समितिका केन्द्रीय अध्यक्ष अभय राजवंशीले बताए। राजवंशीहरूको भान्साबाट लोप हुँदै गइरहेको मौलिक खाजाको प्रवर्धन, संरक्षण र विकासमा योगदान दिने उद्देश्यले भक्का दिवस मनाउँदै आएको उनको भनाई छ। आज १५० जना महिलाहरूले सामूहिक रुपमा दुई हजार किलो चामलबाट तयार भएको पिठोबाट भक्का बनाएर सहभागीहरूलाई निःशुल्क खुवाउने छ। कार्यक्रमलाई भव्य बनाउन भारतीय गायिका नीलाञ्जना रायको प्रस्तुति रहने उनको भनाई छ। पूर्वी तराईका राजवंशी समुदायका छोरी चेलीलाई चिसो छल्न माइती बोलाई भक्का खुवाएर खुसी बनाउने चलन छ। भक्का राजवंशी समुदायको मौलिक परिकार हो। जाडोयाम सुरु भएसँगै चोक चोकमा विहान बेलुका भक्का बनाएर बेच्ने चलन छ। चामलको पिठोबाट पानीको तातो भापले बनिने यो परिकार खाजाको रुपमा खाने प्रचलन बसिसकेको छ। कोचिला गाभुर फ्रन्ट नामक गैरसरकारी संस्थाले २०७४ सालदेखि पुस २९ लाई राष्ट्रिय भक्का दिवसको रुपमा मनाउँदै आएको बताइएको छ।"
टोखामा चाकु दिवस मनाइँदै,"काठमाडौं : ऐतिहासिक, सांस्कृतिक र धार्मिक महत्व बोकेको टोखामा चाकु दिवस मनाइने भएको छ । नेवाः गुठी टोखाको आयोजनामा माघेसङ्क्रान्ति पर्वको अवसर पारेर आगामी माघ १ गते चाकु दिवस तथा बृहत् सांस्कृतिक तथा सम्मान कार्यक्रम गर्न लागिएको हो । नेवाः गुठी टोखाका अध्यक्ष रमेश नापितले टोखाको ऐतिहासिक परम्परालाई जोगाइराख्न महत्वपूर्ण योगदान गर्ने विशिष्ठ व्यक्तिलाई नगद पुरस्कारसहित सम्मान गर्न लागिएको जानकारी दिए । नेवाः गुठीले लामो समयदेखि टोखाको परम्परागत बाजालाई संरक्षण गर्दै आएको समूहलाई नगद ५० हजारसहित सम्मान गर्न लागेको छ । यस्तै टोखाको मौलिक हस्तकलाको संरक्षण गर्ने दुई व्यक्तिलाई २५२५ हजार नगदसहित सम्मान गर्न लागेको छ । यसैगरी टोखाबाट राष्ट्रिय तथा अन्तर्राष्ट्रियस्तरमा प्रतिनिधित्व गरेर टोखाको साख जोगाएका खेलाडी, हास्यव्यङ्ग्य विद्या, मौलिक घर संरक्षणकर्ता र विभिन्न खलःलाई समेत सम्मान गर्न लागिएको अध्यक्ष नापितले बताए। नेवाः गुठीले टोखाको संस्कृति, सम्पदा, सङ्गीत, वाद्यवादन, शिक्षा तथा खेलकुदलगायत क्षेत्रमा योगदान दिएका व्यक्तिलाई सम्मान गर्न लागेको छ । टोखा नगरपालिका२ र ३ वडा कार्यालयको विशेष सहयोगमा टोखा संस्कृति संरक्षित क्षेत्र विकास समिति, टोखा परम्परागत चाकु संरक्षण समाजको सहयोगमा उक्त कार्यक्रम आयोजना गर्न लागिएको हो । उक्त कार्यक्रममा टोखाको परम्परागत हस्तकलाको प्रदर्शनी, चाकुको प्रदर्शनी, विभिन्न बाजाको प्रदर्शनी गरिनेछ । काठमाडौंको उत्तरी क्षेत्रमा रहेको टोखा नेवारी भाषामा टु र ख्य शब्दबाट बनेको हो । टु को अर्थ उखु र ख्य को अर्थ खेती भन्ने गरिन्छ । उखुखेती हुने टोखामा लिच्छवीकालको ५१९ देखि चाकु बनाउन थालिएको किंवदन्ती छ । हाल टोखामा १४ चाकु उद्योग रहेको टोखा परम्परागत चाकु संरक्षण समाजका अध्यक्ष कृष्ण श्रेष्ठले जानकारी दिए। टोखाको चाकु देशसहित विदेशका विभिन्न मुलुकमा निर्यात हुँदै आएको छ ।"
यात्रा गर्दै हुनुहुन्छ ? यी स्थानमा हुनेछ आगामी तीन दिन वर्षा र हिमपात,"काठमाडौं : नेपालमा पश्चिमी वायुको आशिक प्रभाव परेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले जारी गरेको बुलेटिनमा आगामी तीन दिन पहाडी भूभागमा हल्का वर्षा र उच्च पहाडी तथा हिमाली भूभागमा हल्का हिमपातको सम्भावना रहेको छ । आज बिहान पहाडी भूभागमा आंशिक बदली रही बाँकी भूभागमा मौसम मुख्यतया सफा रहेको छ। तराईका अधिकांश स्थानहरूमा हुस्सुकुहिरो लागेको छ। दिउँसो कोशी, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ महाशाखाले जनाएको छ। राती कोशी र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । सोमबार र मंगलबार देशका केही स्थानमा हल्का वर्षाको सम्भावना रहेको मौसम पूर्वानुमान महाशाखाले जनाएको छ। सोमबार गण्डकी ,कोशी र बाग्मती प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। कोशि र गण्डकी प्रदेशका उच्च पहाडी तथा हिमाली भूभागका थोरै स्थानहरुमा र बाग्मती, कर्णालि र सुदूरपश्चिम प्रदेशका उच्च पहाडी तथा हिमाली भूभागका एक दुई स्थानमा हल्का हिमपातको सम्भावना रहेको छ। मंगलबार पहाडी भूभागका एकदुई स्थानमा हल्का वर्षाको सम्भावना रहेको छ। कोशि र गण्डकी प्रदेशका उच्च पहाडी तथा हिमाली भूभागका थोरै स्थानहरुमा र बाग्मती, कर्णालि र सुदूरपश्चिम प्रदेशका उच्च पहाडी तथा हिमाली भूभागका एक दुइ स्थानमा हल्का हिमपातको सम्भावना रहेको छ।"
वैद्यनाथमा १४४ वर्षपछि कोटिहोम,"अछाम : नेपालको चारधाम मध्येको एक अछामको वैद्यनाथ धाममा कोटिहोम महायज्ञ हुने भएको छ।साँफेबगर नगरपालिका१ मा रहेको वैद्यनाथ मन्दिरमा यहि फागुन १० गतेदेखि २५ गते शिवरात्रीसम्म सञ्चालन हुने भएको छ। पौराणीक,धार्मिक,ऐतिहासिक,सांस्कृतिक र पर्यटकीय दृष्टिकोणले महत्वपूर्ण वैद्यनाथ धाममा ६६ वर्षमा गरिने लक्षहोम सहितको अर्धकुम्भ मेला,१२१२ वर्षमा गरिने महालक्षहोम सहितको कुम्भमेला र १४४ वर्षमा गरिने कोटीहोम महायज्ञसहित महाकुम्भ मेलाको परम्परालाई कायम राख्न तयारी थालिएको मुल आयोजक समितीले जनाएको छ। वैद्यनाथधामको धार्मिक,सांस्कृतिक एवम् पर्यटकीय महत्वको प्रचार प्रसार,वैदिक सनातक धर्म संस्कृतिको संरक्षण सम्वर्द्धन,समाजमा अध्यात्मिक चेतनाको पुनर्जागरण,वैद्यनाथधामलाई पर्यटकीय गन्तव्यका रुपमा स्थापित गराउने, गुरुकुल शिक्षाको सृदृढीकरण तथा वैद्यनाथ वेद विद्याश्रमलाई आयुवर्दे माविमा स्तरोन्नती,लोक संस्कृति,लोककला,लोकगाथाको संरक्षण सम्वर्द्धन गर्ने उद्देश्यका साथ कोटिहोमको आयोजना गर्न लागिएको मुल आयोजक समितिका संयोजक तथा प्रतिनिधि सभा सदस्य शेरबहादुर कुँवरले जानकारी दिए। कोटीहोमको मिति नजिकिंदै गएकाले शनिबार सर्वपक्षीय बैठक बोलाएर तयारी स्वरुप विभिन्न तयारी उपसमितिहरु गठन गरिएको समेत कुँवरले जानकारी दिए।कोटीहोम महायज्ञको उद्घाटन राष्टपति रामचन्द्र पौडेलले गर्ने कार्यक्रम तय भएको कुँवरले जानकारी दिए।"
"लुम्बिनीमा बढ्दो सडक दुर्घटना, बर्सेनि सयौंले गुमाइरहेका छन् ज्यान","बुटवल : लुम्बिनी प्रदेशमा सडक दुर्घटनामा परेर अकालमै ज्यान गुमाउनेहरूको संख्यामा कमी आउन सकेको छैन। पछिल्लो पाँच वर्षको तथ्यांक हेर्ने हो भने सडक दुर्घटनामा परेर यो प्रदेशका १२ जिल्लाका २ हजार ८ सय ३७ जना नागरिकले अकालमै ज्यान गुमाए। गत आर्थिक वर्ष २०७९८० मा ४ सय ६२ जनाको दुर्घटनाबाट मृत्यु भयो भने चालू आर्थिक वर्षको पाँच महिनामै २ सय २३ जनाको ज्यान गयो। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय बुटवलका अनुसार लुम्बिनी प्रदेशमा साना ठूला गरी झन्डै साढे पाँच वर्षको अवधिमा ५ हजार १० वटा सवारीसाधन दुर्घटनामा परेका छन्। ५ हजार ५ सय ५५ जना गम्भीर र ३ हजार ५ सय २ जना मानिस सामान्य घाइते भएका छन्। ५ लाख ४२ हजार ३ सय ३७ वटा सवारीसाधन कारबाहीमा परेका छन्। तर, ढुक्कसँगको यात्रा नागरिकहरूले गर्न पाएका छैनन्। दुर्घटनामा परेर नागरिकको मृत्यु हुने क्रम दिनहुँजसो हुने गरेको छ। दुर्घटना हुनुमा सरकार, व्यवसायी र मजदुर सबैको दोष देखिए पनि तुलनात्मक रूपमा बढी दोष राज्यबाटै हुने गरेको यातायात व्यवसायीहरू बताउँछन्। तथ्यांकै हेर्ने हो भने मुलुकको राजस्वमा करिब ३३ प्रतिशत हिस्सा यातायात क्षेत्रले ओगटेको छ, पश्चिम नेपाल बस व्यवसायी संघ रूपान्तरित प्रालि बुटवलका अध्यक्ष दधिराम खरेलले भने, तर, यातायात क्षेत्रलाई राज्यले हेर्ने दृष्टि सकरात्मक नहुँदा दिनहुँ दुर्घटनाको सिकार बन्नुपरेको छ। पश्चिम नेपाल बस व्यवसायी संघ रूपान्त्रित प्रालि नेपालकै सबैभन्दा ठूलो व्यवसायी प्रालि हो। उक्त प्रालिमा हाल सानाठूला गरी २ हजार ४ सय सवारीसाधनहरू आबद्ध छन्। नेपालका सबै जिल्लामा उक्त प्रालिका सवारीहरू पुग्छन्। कमजोरी सबैको छ, धेरै सरकारको प्रालिका अध्यक्ष खरेलले सडक दुर्घटना हुनुमा सबैको दोष देखिए पनि धेरै सरकारकै भएको आरोप लगाउँछन्। सवारी ऐनमा यात्रुको चापलाई हेरेर मात्र प्रमिट दिने व्यवस्था छ,उनले भने, तर, प्रहरी प्रशासनको फितलो निगरानीले खचाखच यात्रु बोक्छन्। उनले व्यवसायीहरूबीच पनि अस्वच्छ प्रतिस्पर्धा हुँदा दुर्घटनाको शिकार बन्न पुगेको तर्क राखे। व्यवसायीहरू जसरी पनि पैसा कमाउने भन्ने मानसिकताबाट माथि उठ्न उनले सुझाव दिए। यातायात सेवामूलक व्यवसाय भएकाले सेवाकै भावबाट काम गर्नुपर्ने उनको भनाइ छ। सार्वजनिक बसमा अनेकथरीका मानिसहरू यात्रा गर्छन्, खरेल भन्छन्, गन्तव्यमा पुगेर कसैले पनि चालक, मजदुरहरूलाई ल राम्रोसँग ल्याउनुभयो, धन्यवाद भनेको मैले अहिलेसम्म देखेको छैन्। उनले यस क्षेत्रलाई उच्च सम्मानित पेसाका रूपमा लिनेगरी व्यवहार सबैले गर्नुपर्नेमा विचार राखे। ट्राफिक प्रहरीसँग यातायात व्यवसायीहरू त्रसित हुने मानसिकताले पनि कतिपय ठाउँमा दुर्घटना हुने गरेको व्यवसायीहरू सुनाउँछन्। प्रहरीमा भएन् इन्ट्री, लगत्तै राप्तीमा खस्यो बस शुक्रबार राति १० बजेर १५ मिनेटमा लुम्बिनी प्रदेशको राजधानी दाङको राप्ती गाउँपालिका१ स्थित भालुवाङमा राप्ती नदी पुलबाट बस खोलामा खस्यो। दुर्घटनामा परी १२ जनाले ज्यान गुमाए। २३ जना घाइते भए। नेपालगञ्जबाट काठमाडौं छुटेको भे १ ख ३९१२ नम्बरको बस भालुवाङ चेकजाँच गर्ने प्रहरी बिटकै आडैमा दुर्घटना भएको हो। अरू सवारीसाधनलाई चेकजाँच गरेर मात्र पठाउने प्रहरीले उक्त बसलाई किन चेकजाँच गरेन् भन्ने बारेमा नागरिकहरूले गुनासो गरेका छन्। राप्ती पुलको रेलिङ भाँचेर बस खोलामा खसेको छ। घरनजिकै दर्दानाक दृश्य सडक दुर्घटनाले मन विक्षिप्त बनेको भालुवाङका स्थानीय व्यवसायी एवं राजनीतिकर्मी भरतमणि न्यौपानेले प्रतिक्रिया दिए। बस खोलामा डुबेकाले तत्कालै उद्धार गर्न सकिएन्, उनले भने, धेरैपछि डोजरले बस निकाल्यो। घटनाको सत्यसत्य छानबिन हुनुपर्छ। इलाका प्रहरी कार्यालय भालुवाङका प्रहरी निरीक्षक उज्वलबहादुर सिंहले गाडीको मेकानिकल परीक्षण र प्रहरीको अध्ययन अनुसन्धानपछि मात्र दुर्घटनाको कारण पत्ता लाग्ने बताए। बस चालक त्रिवेणी गाउँपालिका४ सल्यानका २८ वर्षीय लालबहादुर नेपाली प्रहरीको नियन्त्रणमा छन्। कसरी बस पल्टियो अहिले यसै भन्न सकिँदैन, सिंहले भने, केही दिनमा कारण पत्ता लाग्छ। उनले बस प्रहरी बिटमा इन्ट्री नगरी गएको स्वीकार गरे। प्लेन दुर्घटना हुँदा छानबिन समिति, सडक दुर्घटनामा छैन कसैले पनि दुर्घटना होस् भन्ने चाहदैन्। तर, भैपरी आइपर्ने यस्ता सडक दुर्घटना जो कसैका लागि पनि भुल्न नसकिने क्षण बनेर बसेका हुन्छन्। सरकारले दुर्घटनाको विषयमा नागरिकहरूलाई विभेद गर्ने गरेको गुनासो छ। दुर्घटनामा मृत्यु जोसुकै क्षेत्रमा भए पनि त्यो व्यक्तिका लागि मात्र नभएर राज्यका लागि पनि ठूलो क्षति हो। तर, नेपालमा हवाई दुर्घटना हुँदा राज्यले जति चनाखो बनेर राहत, उद्धार र नियन्त्रणमा लागेको हुन्छ। त्यति चासो सडक दुर्घटना हुँदा भएको पाइँदैन। राज्यले भुइँमान्छे लाई विभेद गर्यो जहाजमा चढ्ने ठूलाबडा र बस, जिपमा चढ्नेहरू सानाठूला भन्ने खालको विभेद सरकारी संयत्रबाटै देखिएको बुटवलका अधिवक्ता युवराज कँडेलले प्रतिक्रिया दिए। भुइँमान्छेको पीडामा सरकारले मल्हमपट्टी लगाउन नसकेको उनले उनको भनाइ छ। सकभर दुर्घटना हुनुअघि नै राज्य चनाखो हुनुपर्छ, उनले भने, तर, भएको दुर्घटना न्यूनीकरणमा पनि नागरिकलाई काखा र पाखाको व्यवहार छ। उनले हरेक किसिमका दुर्घटनाहरूलाई रोक्नका लागि अनुगमन नियन्त्रण गर्न राज्यबाट शक्तिशाली संयत्र गठन गर्नुपर्नेमा सुझाव दिए। जहाजमा राज्य संयत्रकै मानिसहरूको लगानी हुने, राज्यसँग सीधा पहुँच हुने र बस, जिप चलाउनेहरू ऋण खोजेर व्यवसाय चलाउने हुँदा पनि नेपालमा विभेद भएको हुन सक्ने उनको तर्क छ। भुइँमान्छेको राज्यसंयत्रसँग पहुँच हुँदैन। उनीहरू सडकमै काम गरेर जीविका चलाउनेहरूमा पर्छन्, कँडेल भन्छन्, आकाशमा उड्ने जहाजमा त माढेहरूको लगानी हुन्छ। सरकार नै उनीहरूकै हातमा भएजस्तो हुन्छ, त्यसैले सडक दुर्घटनाको क्षेत्रमा विभेदकारी व्यवहार छ। सरकारले सडक दुर्घटनाको पनि कारण खोजेर न्यूनीकरणमा ध्यान दिनुपर्छ। उनले मौसमी समिति बनाएर मात्र पनि समस्याको समाधान नहुनेमा विचार राखे। सडक यातायातलाई तीन भागमा बाँडिएको छ। २ सय ५० किलोमिटरमाथि लामो दूरी २५० किलोमिटरभन्दा तल मध्यम दूरी र १ सय किलोमिटरभन्दा तलको दूरीलाई छोटोदूरी। लामोदूरी बाहेकको यात्रा गर्दा एकजना चालक मात्र भएपनि पुग्छ। तर, लामो दूरीको यात्रामा अनिवार्य दुई जना चालक राख्नुपर्ने नियम छ। तर, अधिकांश सवारीसाधनहरूले यसको पालना गरेका हुँदैनन्। यसको प्रत्यक्ष निगरानी गर्ने ट्राफिक प्रहरी पनि लोभमा परेको स्वयं यातायात व्यवसायीहरू नै सुनाउँछन्। हाम्रा कही गल्ती देखिए भने थोरैधेरै पैसामा मिलिहाल्छ,ती व्यवसायीले भने, राज्य आफैं कमजोर छ त हामी के गर्ने ? उपकरण अभावमा ट्राफिक प्रहरी लुम्बिनी प्रदेशको ट्राफिक प्रहरीले स्रोत साधनको अभावका काम बाध्य हुनुपरेको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनी प्रदेश प्रमुख, प्रहरी उपरीक्षक कृष्ण प्रसार्इंले गुनासो गरे। हामीसँग गाडीको गति मापन गर्ने राडरगन प्रदेशभरिमा दुइटा मात्र छन्, प्रसाईंले भने, ती दुइटालाई कहिले कुन जिल्ला कहिले कुन जिल्ला डुलाउँछौं। दुर्घटना यतिबेला यही हुन्छ भनेर निश्चित हुँदैन्। कम्तीमा पनि १२ वटा जिल्लामा १२ वटै राडरगन चाहिएको छ। उनले पर्याप्त स्रोत साधन र उपकरणबिना ट्राफिक व्यवस्थापन तथा दुर्घटना न्यूनीकरण गर्न समस्या पर्ने दुःखेसो पोखे। स्थानीय सरकारसँग पनि सहयोगका लागि आग्रह गर्दा सुनुवाइ नभएको उनको प्रतिक्रिया छ। लुम्बिनी प्रदेशको धेरै सवारी चाप हुने सहर बुटवल हो, उनी भन्छन्, तर, बुटवल उपमहानगरपालिकाले ट्राफिक व्यवस्थापनमा सहयोग गरेको पाइएन्। साढे पाँच वर्षको अवधिमा यातायात व्यवसायी, चालक, मजदुर र सर्वसाधारण नागरिकहरूलाई गरी कुल ८ लाख ४७ हजार ५ सय ७१ जनालाई ट्राफिक सचेतनाका कार्यक्रम गरिएको जानकारी गराए। पर्याप्त स्रोत साधन र उपकरणको अभावमै ट्राफिक व्यवस्थाप दिन प्रतिदिन चुनौती बन्दै गएको उनले बताए। लुम्विनी प्रदेशका स्थानीय तहहरूले पनि सडक दुर्घटनाको क्षेत्रमा ट्राफिक प्रहरीलाई साथ दिन उनले आग्रह गरे। सरकारसँग गुनासो पोख्दापोख्दै थाकिसक्यौं नेपाल राष्ट्रिय यातायात व्यवसायी महासंघका केन्द्रीय सल्लाहका एवं पूर्वउपमहासचिव दाङका यातायात व्यवसायी सुरेश हमालले नेपालकै इतिहासमा एकपटक मात्र ०६८ सालमा बस दुर्घटना हुँदा छानबिन आयोग बनेको प्रतिक्रिया दिए। कालीकोटमा बस दुर्घटना भएको थियो। तत्कालीन प्रधानमन्त्री बाबुराम भट्टराईको पहलमा छानबिन आयोग बनेको थियो। म राष्ट्रिय यातायात व्यवसायी महासंघको आयोगको सदस्य भएको थिए, हमालले भने, त्यसयता नेपालमा कति सडक दुर्घटना भए होलान् न छानबिन समिति बन्छ न दुर्घटना रोक्न पहल हुन्छ। हामी व्यवसायीहरू सरकारसँग माग राख्दा राख्दै थाकिसक्यौं। आफ्नो जीवनको ऊर्जाशील समय निरन्तर २५ वर्ष यातायात क्षेत्रमै क्रियाशील रहेको बताउँदै उनले ०३७ सालमा बनेका सडककै अवस्थामा अहिले गाडीहरू चलाउनुपरेको दुःखेसो पोखे। सवारीसाधनको चाप दिनानुदिन बढ्दै जाने र सडकको अवस्था नसुध्रनुले पनि सडक दुर्घटना दिन प्रतिदिन बढ्दै गएको गुनासो पोखे। मजदुरहरूको स्वास्थ्य परीक्षण र सवारीसाधनको परीक्षण निरन्तर गरिरहनुपर्ने सुझाव दिए। सडक बनाउने जिम्मा पाएका ठेकेदार कम्पनीहरूलाई राज्यले कारबाही गर्न नसक्ने प्रवृत्तिले पनि सडकको दुरावस्था नसुध्रिएको उनको भनाइ छ। सडक यातायातलाई सुरक्षित बनाउन लाग्छु लुम्बिनी प्रदेशका उद्योग तथा यातायात व्यवस्थामन्त्री सरोज थापा (रोज राणा) ले यातायात क्षेत्रमा देखिएका विकृतिहरूलाई रोकेर यस क्षेत्रलाई सुरक्षित र भरपर्दो बनाउने प्रतिबद्धता व्यक्त गरेका छन्। आफू यातायातमन्त्री भएपछि भालुवाङमा बस दुर्घटना भएको दृश्यले भुइँमान्छेका पीडालाई सम्बोधन गर्न लागि पर्ने हुटहुटी जागेको सुनाए। दुर्घटनाको खबर सुन्दाबित्तिकै स्थलमै पुगेर निरीक्षण गरेको छु, थापाले भने, सडक दुर्घटना किन हुन्छ ? यसको कारण के हो ? मैले क्याबिनेटमा कुरा राख्छु। नियन्त्रणमा पहल गर्छु। प्लेन दुर्घटना हुँदा उच्चस्तरीय छानबिन समिति बनाउने बस पल्टिँदा किन मौन हुनुहुन्छ भन्ने अन्नपूर्णको प्रश्नमा मन्त्री थापाले भने, हामी कुनै पनि नागरिकलाई भेदभाव गर्दैनौं। भालुवाङको बस दुर्घटनामा पनि छानबिन समिति गठन हुन्छ। म काम गर्न आएको हुँ, मलाई जनताको काम गर्ने हुटहुटी छ, सबैले साथ दिनुपर्छ। उनले प्लेनमा उड्नु अघि गरिने चेकजाँचहरू सार्वजनिक यातायातमा पनि लागू गर्न पहल गर्ने योजना सुनाए। भालुवाङको राप्ती नदी पुल नजिकै प्रहरी चेकिङ हुनु पनि दुर्घटनाको कारण हुन सक्ने उनले औंल्याए। पुलनजिक चेकपोस्ट हुनुहुँदैन, उनले भने, त्यो चेकपोस्टलाई सार्नका लागि पनि छलफल हुन्छ। सुरुमा गन्तव्यका लागि तय भएका गाडी गुड्नुअघि सबै पाटपुर्जा चेकजाँच गर्ने दक्ष इन्जिनियरको व्यवस्था गर्न पनि सम्बन्धित यातायात व्यवसायीहरूलाई आग्रह गर्ने उनको योजना छ। यातायात व्यवसायी, सरकार सहित सरोकारवाला निकायसँग बसेर लुम्बिनी क्षेत्रको सडकलाई सुरक्षित र भरपर्दो बनाउनका लागि जतिसक्दो चाँडो काम थाल्ने थापाले प्रतिबद्धता दोहोर्याए। राहत र उद्धारमा प्रदेश सरकारले कुनै कसुर बाँकी नराख्ने उनले बताए। मन्त्री थापाले पदरभार ग्रहणको केही दिनमै लुम्बिनी प्रदेशमा सवारी चालक अनुमति पत्र (लाइसेन्स) का लागि ट्रायल दिँदा ट्रायल सेन्टरकै सवारीसाधन प्रयोग गर्नुपर्ने बाध्यकारी नियम हटाउने निर्णय गरेका थिए। प्लेन दुर्घटना हुँदा उच्चस्तरीय छानबिन समिति बनाउने चलन छ। तर, बस पल्टिँदा किन मौन हो भन्ने धेरैको प्रश्न सुनिन्छ। हामी कुनै पनि नागरिकलाई भेदभाव गर्दैनौं। बस दुर्घटनामा पनि छानबिन समिति गठन हुन्छ। म काम गर्न आएको हुँ, मलाई जनताको काम गर्ने हुटहुटी छ, तर, सबैको साथ चाहिएको छ। सरोज थापा (रोज राणा), मन्त्री, उद्योग तथा यातायात व्यवस्था, लुम्बिनी प्रदेश गाडीको गति नाप्ने राडरगन पर्याप्त छैनन्। कम्तीमा पनि १२ वटा जिल्लामा १२ वटै राडरगन आवश्यक पर्छ। अहिले दुइटा मात्र छन्। कहिले कुन जिल्ला, कहिले कुन जिल्ला डुलाउँछौं। पर्याप्त स्रोत साधन र उपकरण नहुँदा ट्राफिक व्यवस्थापन तथा दुर्घटना न्यूनीकरण गर्न समस्या पर्ने गरेको छ। स्थानीय सरकारसँग पनि सहयोगका लागि आग्रह गर्दा सुनुवाइ भएन। कृष्ण प्रसाईं, प्रहरी उपरीक्षक, नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनी नेपालमा कति सडक दुर्घटना भए होलान्, न छानबिन समिति बन्छ न दुर्घटना रोक्न पहल हुन्छ। हामी व्यवसायीहरू सरकारसँग माग राख्दा राख्दै थाकिसक्यौं। हाम्रो गुनासो कसैले सुन्दैनन्। ०३७ सालमा बनेका सडकको दुरास्थामा अहिलेका सवारीसाधनहरू चलेका छन्। सवारीको चाप बढ्यो, सडक बनेन्। सुरेश हमाल, केन्द्रीय सल्लाहकार पूर्वउपमहासचिव, नेपाल राष्ट्रिय यातायात व्यवसायी महासंघ सडक दुर्घटना हुनुमा सबैको दोष देखिए पनि धेरै सरकारकै छ। सवारी ऐनमा यात्रुको चापलाई हेरेर मात्र प्रमिट दिने व्यवस्था छ। तर, प्रहरी प्रशासनको फितलो निगरानीले खचाखच यात्रु बोक्छन् गाडीहरू। व्यवसायीहरूबीच पनि अस्वस्थ प्रतिस्पर्धा हुँदा दुर्घटनाको शिकार बन्न पुगेका छन्। दधिराम खरेल, अध्यक्ष, पश्चिम नेपाल बस व्यवसायी संघ रूपान्त्रित प्रालि, बुटवल यो पनि पढ्नुहोस जहाज खस्दा आयोग, गाडीलाई पर्दैन ?"
