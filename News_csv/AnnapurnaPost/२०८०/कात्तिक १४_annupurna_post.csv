शीर्षक,विवरण
परनिर्भरताले उचालेको यो महँगी,"नेपाल कृषि प्रधान देश भए पनि कृषि उत्पादनमा परनिर्भर नै छ। जसकारण वार्षिक अर्बौं रुपैयाँ मुलुक बाहिर जान्छ। यसले गर्दा देशको अर्थतन्त्र कमजोर बनेको छ नै, उपभोक्ताका भान्सा महँगिएको छ। दैनिक उपभोग्य सामग्रीको मूल्य बढिरहेको छ। विगत पाँच वर्षको तथ्यांक हेर्दा प्रायः उपभोग्य खाद्यान्नको मूल्य शतप्रतिशत वृद्धि भएको छ। जति महँगी बढे पनि किनेर खानुपर्ने नेपाली उपभोक्ताको बाध्यता छ। अनि व्यापारीहरूले यो बाध्यताको फाइदा उठाउँदै मूल्यमा राजनीति गर्दै आएका छन्। नेपाली किसानका उत्पादन बजारमा आउँदा मूल्य पाउँदैनन्। विदेशी वस्तुले बजार ओगट्छ। गोलभँेडा र दूधलगायतका उपभोग्य वस्तु सडकमा फालेर किसानले पीडा पोखिरहेका छन्। सरकार नदेखे झै गरिरहेछ। अहिले बजारमा प्याजको मूल्य बढेर छोइसक्नु छैन। वीरगन्जमा दसैंको सप्तमीका दिनसम्म खुद्रामा प्रतिकिलो ५५ रुपैयाँमा प्याज पाइन्थ्यो। तर, शनिबारदेखि प्रतिकिलो १ सय ३० रुपैयाँ पुग्यो। मासु र प्याजको भाउ अब उस्ताउस्तै भएको छ। भारतमा यसको उत्पादनमा कमी आएपछि ४० प्रतिशत निर्यात महसुल लागू भयो। नेपालले पनि गत साउनदेखि प्याजमा १३ प्रतिशत मूल्य अभिवृद्धि कर (भ्याट) लगाएका कारण नेपाली बजारमा अहिले प्याजको मूल्य उच्च हुन पुग्यो। देशमा कुल मागको ९५ प्रतिशतभन्दा बढी प्याज भारतबाटै आयात हुन्छ। प्याजमा पनि परनिर्भर हुनुको दुःख अहिले नागरिकले भोगिरहेका छन्। यो एउटा उदाहरण हो। अवस्था सबैमा उस्तै छ। प्रायः सबै खाद्य उत्पादनमा विदेश निर्भर हुनुपर्ने नेपाली बजारको बाध्यता सरकारले बुझेको छ। तर, नेपाली उत्पादनमा वृद्धि र बजारको स्थिर मूल्यको लागि काम गर्न सकेको छैन। मूल्यवृद्धिको मुख्य कारण बिचौलिया हुन्। किसानको उत्पादन सोझै बजार पुग्न दिँदैनन्। भाउ उनीहरूमा निर्भर हुन्छ। सस्तोमा भारतलगायतका मुलुकबाट ल्याएर उनीहरू नाफा कमाउँदै बिक्री गर्छन्। नेपाली किसान बिकेन भनेर पलायन हुन्छन्। अनि विदेशबाट निर्यात रोकिँदा यस्तै समस्या आउँछ। सरकार किसानलाई प्रोत्साहन गर्न लागेकै छैन। विदेशी उत्पादनमा रमाउँदा मुलुकको अवस्था बिग्रिँदै छ। दसैंमा उपभोक्ताले चिनी पाएनन्। तिहार नजिकिँदै छ। बजारमा कालोबजारी रोकिएको छैन। मौसमी अनुगमनले उपभोक्तालाई होइन अनुगमन गर्नेलाई मात्रै फाइदा मिलेको आरोप सत्य नै छ। नेपालमा केही गर्छु भन्नेलाई प्रोत्साहन छैन। उत्पादन मैत्री नीति छैन। यो सबै बुझेका र यहीँ मुद्दालाई चुनावी घोषणापत्रका बुँदा बनाएका नेता नै सरकारमा छन्पुग्छन्। तर, बिचौलिया र कमिसनको जालोमा अल्झिएर हो या अन्य कारण समस्या सुल्झाउन लाग्दैनन्सक्दैनन्। यो नै मुख्य समस्या हो। यो समस्यामा सरकारले कहिलेसम्म आँखा चिम्लने ? परनिर्भरताबाट आत्मनिर्भरतर्फ मुलुकलाई डोयाउन सरकारले अब ढिला गर्नु हुँदैन।"
कम्पनी सञ्चालकसम्बन्धी कानुनी व्यवस्था,"वैशेषिक दर्शनका प्रणेता महर्षि कणादका अनुसार यतोऽभ्युदयनिःश्रेयससिद्धिः स धर्मः अर्थात् अभ्युदय (उन्नति) तथा निःश्रेयस (मोक्ष) बाट परलौकिक उन्नति एवं कल्याणको बोध हुन्छ। यही बोध नै दायित्व हो। निर्जीव कम्पनीले पनि यी दायित्वबोध गरी वहन गर्नुपर्छ। तर, यस्तो दायित्वबोध कम्पनी आफैंले गर्न नसक्ने हुँदा यसको सञ्चालन गर्ने व्यक्तिले व्यहोर्नुपर्छ। इन्द्रिय (ज्ञानेन्द्रिय र कर्मेन्द्रिय) नभए पनि कानुनले कम्पनीलाई व्यक्ति मान्दछ। व्यक्ति मानिए पनि कम्पनी आफैं सञ्चालन नहुने हुँदा यसलाई प्राकृतिक व्यक्तिले सञ्चालन गर्छन्। यस्ता व्यक्तिलाई सञ्चालक र यसको समूहलाई सञ्चालक समिति भनिन्छ। सञ्चालकको वैकल्पिक सञ्चालक पनि हुन्छन्। कम्पनी ऐन, २०६३ को दफा २(म) मा सञ्चालक भन्नाले कम्पनीको सञ्चालक र सो शब्दले वैकल्पिक सञ्चालकसमेतलाई जनाउँछ भनेको छ। त्यस्तै, दफा २(य) मा सञ्चालक समिति भन्नाले कम्पनीको सञ्चालक समिति सम्झनुपर्छ भनेको छ। सञ्चालक र सञ्चालक समिति कम्पनी ऐनको दफा ८६(१) अनुसार प्राइभेट कम्पनीमा नियमावलीमा तोकिएबमोजिम बढीमा ११ जनासम्म सञ्चालक हुन्छन्। दफा ८६(२) अनुसार पब्लिक कम्पनीमा कम्तीमा ३ जना र बढीमा ११ जनासम्म सञ्चालक हुन सक्छन्। पब्लिक कम्पनीमा महिला पनि सेयरधनी भएमा कम्तीमा १ जना महिला सञ्चालक हुनुपर्छ। पब्लिक कम्पनीमा ७ जनासम्म सञ्चालक भए कम्तीमा १ जना र ७ जनाभन्दा बढी सञ्चालक भएमा कम्तीमा २ जना स्वतन्त्र सञ्चालक हुनुपर्छ। यिनै सञ्चालकले आफूमध्येबाट एकजना सञ्चालकलाई अध्यक्ष चयन गर्छन्। सञ्चालकको नियुक्ति सञ्चालकको नियुक्ति सामान्यतयाः ऐनको दफा ८९ र कम्पनीको नियमावलीको अधिनमा रही साधारणसभाले गर्छ। तर, अपवादको रूपमा सञ्चालक समिति र संस्थापक सेयरधनीले पनि सञ्चालक नियुक्त गर्छन्। कम्पनीको प्रथम वार्षिक साधारणसभा नभएसम्म संस्थापक सेयरधनीले सञ्चालक नियुक्त गर्छन्। संस्थापक सेयरधनी र वार्षिक साधारणसभाद्वारा नियुक्त सञ्चालकको पद कुनै बेहोराले रिक्त भएमा सो रिक्त स्थानमा सञ्चालक समितिले नियुक्त गर्छ। ऐनको दफा ८७(२) मा कुनै संगठित संस्था (कम्पनी) सेयरधनी भएमा सो कम्पनीले ग्रहण गरेको सेयर संख्याको अनुपातमा सञ्चालक र तिनको वैकल्पिक सञ्चालक नियुक्त गर्न सक्छन्। मूल सञ्चालक कुनै बेहोराले सञ्चालक समितिको बैठकमा भाग लिन असमर्थ भएमा वैकल्पिक सञ्चालक बैठकमा उपस्थित हुन र मतदान गर्न योग्य हुन्छन्। ऐनको दफा ८८ अनुसार सञ्चालक हुनको लागि नियमावलीमा सेयर संख्या तोकिएको भए सोबमोजिमको सेयर लिएको हुनुपर्छ। नियमावलीमा यस्तो संख्या नतोकिएमा कम्तीमा एक सय कित्ता सेयर लिएको हुनुपर्छ। स्वतन्त्र र संस्थागत सेयरधनीको तर्फबाट मनोनयन हुने सञ्चालक र वैकल्पिक सञ्चालकले सेयर लिएको हुनु पर्दैन। ऐनको दफा ९२ अनुसार सञ्चालकले पद बहाल गरेको १५ दिनभित्र (१) कम्पनीको कारोबारसँग सम्बन्धित कुनै प्रकारको खरिदबिक्री वा अन्य प्रकारको ठेक्कापट्टामा आफू वा आफ्नो नजिकको नातेदारको प्रत्यक्ष संलग्नता भएको वा कुनै किसिमको निजी स्वार्थ भएनभएको, (२) कम्पनीको प्रबन्ध सञ्चालक, कम्पनी सचिव, पदाधिकारी नियुक्तिको सम्बन्धमा कुनै प्रकारको स्वार्थ भएनभएको, (३) अन्य कुनै कम्पनीको सञ्चालक रहेनरहेको र (४) कम्पनी वा त्यस्तो कम्पनीको मुख्य वा सहायक कम्पनीको सेयर वा डिबेन्चर कारोबार गरेको भएमा त्यस्तो कारोबारको विषय खोली स्वघोषणा गरी कम्पनीलाई जानकारी गराउनुपर्छ। सञ्चालकको अयोग्यता जोसुकै व्यक्ति कम्पनीमा सञ्चालक बन्न सक्दैनन्। कस्ताकस्ता व्यक्ति सञ्चालक हुन अयोग्य हुन्छन् भन्ने सम्बन्धमा ऐनको दफा ८९(१) मा व्यवस्था गरिएको छ। उक्त दफामा गरिएको व्यवस्थाअनुसार (१) पब्लिक कम्पनीको हकमा २१ वर्ष उमेर नपुगेको, (२) मगज बिग्रेको वा बहुलाएको, (३) दामासाहीमा परी पाँच वर्षको अवधि पूरा नभएको, (४) भ्रष्टाचार वा नैतिक पतन देखिने अन्य कसुरमा सजाय पाएको, तर प्राइभेट कम्पनी भए त्यस्तो सजाय भुक्तान भएको मितिले तीन वर्ष पूरा नभएको, (५) कुनै प्रकारको चोरी, ठगी, कीर्ते वा आफ्नो जिम्माको धनमाल अनधिकृत तवरले मासेको वा दुरुपयोग गरेको अभियोगमा कसुरदार ठहरी सजाय भुक्तान भएको तीन वर्ष पूरा नभएको, (६) सम्बन्धित कम्पनीको व्यवसाय वा कुनै ठेक्कापट्टा वा कारोबारमा कुनै प्रकारको निजी स्वार्थ भएको, (छ) समान उद्देश्य भएको अर्को कुनै कम्पनीको सञ्चालक, आधारभूत सेयरधनी, कर्मचारी, लेखापरीक्षक वा सल्लाहकार पदमा बहाल रहेको वा त्यस्तो कम्पनीमा कुनै पनि प्रकारको निजी स्वार्थ भएको तर, एउटा प्राइभेट कम्पनीको त्यस्तो व्यक्ति समान उद्देश्य भएको अर्को प्राइभेट कम्पनीमा सञ्चालक हुनसक्छ, (७) सम्बन्धित कम्पनीलाई रकम बुझाउन बाँकी रहेको ठहर भएको अवस्थामा त्यस्तो सेयरधनी, (८) दफा १६० बमोजिम सजाय पाएको व्यक्तिको हकमा सजाय पाएको मितिले एक वर्ष ननाघेको वा दफा १६१ बमोजिम सजाय पाएको व्यक्तिको हकमा सजाय पाएको मितिले ६ महिना ननाघेको, (९) कुनै खास व्यवसाय सञ्चालन गर्ने कम्पनीको हकमा प्रचलित कानुनले कुनै योग्यता तोकेको भए त्यस्तो योग्यता नपुगेको वा कुनै अयोग्यता तोकिएको रहेछ भने त्यस्तो अयोग्यता भएको, (१०) लगातार तीन आर्थिक वर्षसम्म कम्पनी ऐनअनुसार कार्यालय (कम्पनी रजिस्ट्रार) मा पेस गर्नुपर्ने विवरण तथा प्रतिवेदन पेस नगर्ने कुनै कम्पनीको सञ्चालक रहेको, (११) दफा ८१(२) बमोजिम जरिबाना रकम तिर्न बाँकी रहेको, (१२) अर्को कुनै सूचीकृत कम्पनीबाट बैठक भत्ता र बैठक स्थलमा आउन, जान, बस्नका लागि लाग्ने वास्तविक खर्चबाहेक अन्य पारिश्रमिक वा कुनै सुविधा प्राप्त हुने सञ्चालकको पदमा बहाल रहेको कुनै पनि व्यक्ति सञ्चालक बन्न सक्दैनन्। त्यस्तै, स्वतन्त्र सञ्चालकको पनि अयोग्यता तोकिएको छ। ऐनको दफा ८९(२) अनुसार (१) दफा ८९(१) मा उल्लेखित व्यक्ति, (ख) सम्बन्धित कम्पनीको सेयरधनी, (ग) सम्बन्धित कम्पनीले कारोबार गर्ने विषयसँग सम्बन्धित विषयमा कम्तीमा स्नातकोपाधि हासिल गरी सम्बन्धित क्षेत्र वा कम्पनी व्यवस्थापनसम्बन्धी काममा कम्तीमा १० वर्षको अनुभव प्राप्त वा अर्थ, वित्त, व्यवस्थापन, लेखा, तथ्यांक, वाणिज्य, व्यापार प्रशासन वा कानुन विषयमा कम्तीमा स्नातक गरी सम्बन्धित क्षेत्रमा कम्तीमा १० वर्षको अनुभव प्राप्त नगरेको व्यक्ति, (घ) सम्बन्धित कम्पनीको पदाधिकारी, लेखापरीक्षक, कर्मचारी वा त्यस्तो कुनै पदबाट अवकाश प्राप्त गरेको तीन वर्ष पूरा नभएको व्यक्ति, (ङ) सम्बन्धित कम्पनीको पदाधिकारीको नजिकको नातेदार र (च) सम्बन्धित कम्पनीको लेखापरीक्षक वा निजको साझेदार स्वतन्त्र सञ्चालक बन्न सक्दैनन्। कार्यकाल र पद रिक्तता कुनै पनि निकायमा नियुक्त व्यक्तिले एउटा निश्चित समय पूरा गरेपछि अवकाश प्राप्त गर्छ। ऐनको दफा ९०(१) अनुसार प्राइभेट कम्पनीको सञ्चालकको कार्यकाल नियमावलीमा व्यवस्था गर्न सकिन्छ। दफा ९०(२) अनुसार पब्लिक कम्पनीको सञ्चालकको कार्यकाल नियमावलीमा उल्लेख भएबमोजिम बढीमा चार वर्ष हुन्छ। नेपाल सरकार वा संस्थागत निकायद्वारा नियुक्त (मनोनीत) सञ्चालक नियुक्त गर्ने संस्थाको इच्छाअनुसारको अवधिसम्म बहाल रहन्छन्। कम्पनी दर्ता भएपश्चात् संस्थापकद्वारा नियुक्त सञ्चालक प्रथम वार्षिक साधारणसभा नभएसम्म मात्र बहाल रहन्छन। कुनै सञ्चालकको कार्यकाल पूरा नहुँदै पद रिक्त भई सो पदमा नियुक्त सञ्चालक बाँकी कार्यकालसम्म बहाल रहन्छन्। दफा ९०(३) अनुसार प्रचलित कानुन वा नियमावलीमा अन्यथा व्यवस्था गरिएकोमा बाहेक एक कार्यकाल पूरा गरेको सञ्चालकको पुनः नियुक्त हुन सक्छन्। कम्पनीमा नियुक्त व्यक्तिले सामान्यतयाः सेवा अवधि पूरा गरेपछि अवकाश प्राप्त गर्छ। यसबाहेक जुनसुकै बेला पनि अवकाश पाउन सक्छ। ऐनको दफा ८९(३) अनुसार (१) दफा ८९(१) र (२) मा लेखिएबमोजिम योग्यता पुगेर नियुक्त सञ्चालक नियुक्त भइसकेपछि कुनै योग्यताबाट अयोग्य भएमा, (२) साधारणसभाले सञ्चालकबाट हटाउने प्रस्ताव पारित गरेमा, (३) सञ्चालकले आफ्नो पदबाट दिएको राजीनामा सञ्चालक समितिले स्वीकृत गरेमा, (४) कम्पनीको कामकारबाहीमा बेइमानी वा बदनियत गरेको कुरा अदालतबाट ठहर भएमा, (५) कम्पनी ऐनबमोजिम सञ्चालकले गर्न नहुने भनी तोकिएको कुनै कार्य गरेको वा गर्नुपर्ने भनी तोकिएको कार्य नगरेको भनी अदालतबाट ठहर भएमा, (६) प्रचलित कानुनबमोजिम बैंक वा वित्तीय संस्थाको ऋण नतिरी अधिकार प्राप्त निकायले कालोसूचीमा राखी कालो सूचीको अवधि कायम रहेको भएमा सञ्चालक पदमुक्त हुन्छन्। कुनै व्यक्तिलाई सञ्चालकको पदमा नियुक्त हुन वा बहाल रहन अयोग्य ठहयाउनु अघि कम्पनीले निजलाई सो कुराको सूचना दिई सफाइ पेस गर्ने मनासिब मौका दिनुपर्छ। सञ्चालकको दायित्व दायित्वलाई देवानी र फौजदारी गरी दुई प्रकारले विभाजन गरिएको छ। वैशेषिक दर्शनका प्रणेता महर्षि कणादका अनुसार यतोऽभ्युदयनिःश्रेयससिद्धिः स धर्मः अर्थात् अभ्युदय (उन्नति) तथा निःश्रेयस (मोक्ष) बाट परलौकिक उन्नति एवं कल्याणको बोध हुन्छ। यही बोध नै दायित्व हो। निर्जीव कम्पनीले पनि यी दायित्वबोध गरी वहन गर्नुपर्छ। तर, यस्तो दायित्वबोध कम्पनी आफैंले गर्न नसक्ने हुँदा यसको सञ्चालन गर्ने व्यक्तिले व्यहोर्नुपर्छ। कम्पनीमा सेयरधनीको सीमित दायित्व र कम्पनी तथा सेयरधनीको अलगअलग व्यक्तित्व हुन्छ। यस हिसाबले कम्पनी आफैंले दायित्व वहन गर्छ भन्ने बुझिन्छ तर, यस सिद्धान्तको अपवादको रूपमा कम्पनीका सञ्चालकको दायित्व सेयरधनीको झैं सीमित हुँदैन। यसको कारण सबै सेयरधनी प्रत्यक्षरूपमा कम्पनी सञ्चालनमा सहभागी नहुने हुँदा सेयरधनीको दायित्व सीमित गरिएको हो। ऐननियमले दिएको अख्तियारी नाघेर गरेको कार्यको जवाफदेही सञ्चालक हुनुपर्छ। मुलुकी देवानी (संहिता) ऐन, २०७४ को दफा ५१ मा कसैले कानुनी व्यक्तिको तर्फबाट कुनै कामकारबाही गर्दा कसैलाई कुनै किसिमको हानिनोक्सानी पर्न गएमा त्यसको जिम्मेवारी त्यस्तो कानुनी व्यक्ति (कम्पनी) को हुनेछ र त्यसको क्षतिपूर्ति सम्बन्धित कानुनी व्यक्तिले व्यहोर्नु पर्नेछ। तर, कानुनी व्यक्तिको उद्देश्य वा कार्यक्षेत्र बाहिर रही गरेको वा बदनियतपूर्वक गरेको कामकारबाहीबाट कसैलाई हानिनोक्सानी हुन गएमा त्यस्तो काम गर्ने सञ्चालक वा व्यक्ति नै व्यक्तिगतरूपमा जिम्मेवार हुनेछ। त्यस्तै, मुलुकी फौजदारी (संहिता) ऐन, २०७४ को दफा ३० मा कुनै फर्म, कम्पनी वा संगठित संस्थाले यस संहिता वा कानुनबमोजिम कसुर मानिने कुनै काम गरेको वा गराएकोमा जसले त्यस्तो काम गरे वा गराएको हो सोही व्यक्ति जिम्मेवार हुनेछ र त्यस्तो व्यक्ति किटान हुन नसकेमा फर्मको हकमा त्यस्ता काम गर्ने सम्बन्धित धनी वा हिस्सेदारहरू र कम्पनी वा संगठित संस्था भए त्यस्तो काम गर्ने वा गराउने सञ्चालक, प्रबन्ध सञ्चालक, महाप्रबन्धक र त्यस्तो व्यक्ति पनि किटान हुन नसकेमा त्यस्तो संस्थाको कार्यकारी प्रमुखले आपराधिक दायित्व व्यहोर्नुपर्ने व्यवस्था छ। कम्पनी ऐन, २०६३ को दफा १६० मा कम्पनीका सञ्चालकलगायतलाई तोकिएको कार्य नगरेमा २० देखि ५० हजार रुपैयाँसम्म जरिबाना वा दुई वर्षसम्म कैद वा दुवै सजाय हुने व्यवस्था छ। यसमा भएको कैदको व्यवस्था कम्पनीका सञ्चालक र पदाधिकारीलगायतले व्यहोर्नुपर्ने फौजदारी दायित्व हो। त्यस्तै, दफा १६१ मा १० देखि ५० हजार रुपैयाँसम्म जरिबानामात्र हुने व्यवस्था देवानी दायित्व हो। कम्पनी दर्ता हुनुसाथ जे मन लाग्यो त्यही कारोबार गर्न पाइँदैन। व्यवसाय गर्न कुनै निकायबाट अनुमति लिनुपर्नेमा सो अनुमति लिएर मात्र कारोबार गर्न पाइन्छ। पब्लिक कम्पनीले कारोबार सुरु गर्नुअघि कम्पनी रजिस्ट्रार कार्यालयको समेत अनुमति लिनुपर्छ। यसरी अनुमति नलिई कारोबार गरेमा प्रबन्धपत्र र नियमावलीभन्दा बाहिर गएर कारोबार गरेमा फौजदारी दायित्व वहन गर्नुपर्छ। युनिटी लाइफ इन्टरनेसनल लिमिटेड (नेपाल कानुन पत्रिका २०६८, निर्णय नं ८८१४) को मुद्दामा कम्पनीको देवानी तथा फौजदारी दायित्व विषयमा विस्तृत व्याख्या गरिएको छ। कम्पनीको नामबाट भए गरेका कामकारबाहीमा सञ्चालक तथा कर्मचारीलाई कारबाही गर्नुपर्ने सम्बन्धमा अदालतले व्याख्या गर्दै कम्पनीको स्वतन्त्र अस्तित्व र सीमित दायित्वको सिद्धान्त व्यावसायिक सुगमताको लागि दिइएको सुविधा हो र यो सुविधा प्रचलित कानुनअनुरूप कम्पनीको पूर्वनिर्धारित उद्देश्यअनुरूप भए गरेका वा सञ्चालन भएका कारोबारहरूको सम्बन्धमा मात्र प्राप्त हुने भनेको छ। त्यस्तै, कम्पनीको अस्तित्व र आपराधिक गतिविधिमा संलग्न हुने सम्बन्धमा व्याख्या गर्दै कम्पनीको भौतिक अस्तित्व नभई अमूर्त हुने हुँदा यसलाई कैद गर्न नसकिने, यसको स्वतन्त्र मन, मस्तिस्क वा सोच्न सक्ने दिमाग तथा आत्मा नभएको हुनाले यसले आत्मदाह गर्ने अवस्था पनि नहुने हुँदा कुनै फौजदारी आपराधिक मनसाय पनि राख्न वा बोक्न नसक्ने भनिएको छ। कुनै ऐनमा नै कम्पनीको तर्फबाट काम गर्ने सञ्चालक, कर्मचारी वा व्यक्ति नै व्यक्तिगत रूपमा सजायका भागी हुने भन्ने स्पष्ट व्यवस्था गरिएकोले कम्पनीको नाममा काम गर्ने व्यक्तिविरुद्ध कारबाही चलाउन पाइने आदेशमा उल्लेख छ।"
आममाफीमा संविधान र गणतन्त्रको भद्दा मजाक,"काठमाडौं : पछिल्लो समय सरकारको निर्णयमा राष्ट्रपतिबाट हुने आममाफी र कैद कट्टाको विषयमा विवादमा परिरहेको छ। जघन्य अपराधमा संलग्नलाई पनि आममाफीको व्यवस्थामा टेकाएर जेलको पर्खाल नघाएपछि सरकार र राष्ट्रपतिले आलोचना खेप्नु परेको छ। सरकारले गणतन्त्र दिवस (जेठ १५), संविधान दिवस (असोज ३) र प्रजातन्त्र दिवस (फागुन ७) मा ठूलो संख्यामा कैद मिनाहा गर्छ। विगत पाँच वर्षको अवधिमा ६ हजार ६ सय ११ जनाको आममाफी पाएको सरकारी तथ्यांक छ। यसमा जघन्य अपराधमा संलग्न भई आजीवन कैदको फैसला भएका पनि परेका छन्। विज्ञ भन्छन्, यो त, संविधान, प्रजातन्त्र र गणतन्त्रको भद्दा मजाक भयो। कारागार व्यवस्था विभागका निर्देशक एवं प्रवक्ता कमलप्रसाद पाण्डेका अनुसार २०७६ सालमा १ हजार २३, २०७७ मा १ हजार १ सय २, २०७८ मा १ हजार ४ सय ५४, २०७९ मा १ हजार ८ सय ८०, २०८० मा १ हजार १ सय ५२ जनाको कैद कट्टा भएको छ। के छ कानुनमा ? फौजदारी कसुर (कैद कट्टा) नियमावली २०७६ मा कैद कट्टाको व्यवस्था छ। तर, यो व्यवस्था नजरअन्दाज गरेर सरकारले जघन्य अपराधमा संलग्न भएर सजाय पाइरहेकालाई पनि कैद मिनाहा गर्दै आएको छ। नियमावलीको नियम ३ मा प्रचलित कानुनबमोजिम कदै सजाय भई कैदमा रहेका कसुरदारको कैदमा रहँदाको चालचलनमा सुधार आएमा र निजले ऐनको दफा ३७ बमोजिमको अवधिको कैद सजाय भुक्तान गरेमा निजलाई भएको कैद सजाय ऐन तथा यस नियमावलीबमोजिम कट्टा गर्न सकिने व्यवस्था छ। प्रचलित कानुनबमोजिम सरकारवादी भई चलेको कुनै मुद्दामा कैद सजाय पाई कैद भोगिरहेका ज्येष्ठ नागरिकलाई ज्येष्ठ नागरिकसम्बन्धी प्रचलित कानुनबमोजिम कैद कट्टा गर्न सकिने व्यवस्था छ। नियम (३) उपनियम (१) र (२) मा जुनसुकै कुरा लेखिएको भएता पनि राज्यविरुद्धका कसुरमा सजाय पाएको, युद्ध अपराधसम्बन्धी कसुरमा सजाय पाएको, विध्वंशात्मक अपराधसम्बन्धी कसुरमा सजाय पाएको, बालबालिकाविरुद्धको यौनशोषण वा हिंसासम्बन्धी कसुरमा सजाय पाएको, बहुविवाहको कसुरमा सजाय पाएको, कैदबाट भागेभगाएको कसुरमा सजाय पाएको र अदालतको फैसलाबमोजिमको दण्ड, जरिबाना र बिगो तिर्न बुझाउन बाँकी रहेको कैद कट्टा गर्न नसकिने ऐन, नियममा स्पष्ट व्यवस्था छ। तर, अदालतको फैसलाबमोजिम दण्ड सजाय पाएकालाई पनि राजनीतिक प्रभावमा कैद मिनाहा गरिएको छ। त्यो पनि संविधान, गणतन्त्र र प्रजातन्त्र दिवसका नाममा। जघन्य अपराधमा संलग्न निरन्तर छुटिरहे कैद मिनाहा पाएका कतिपय पुन: अपराधमा संलग्न हुने गरेको पनि देखिन्छ। संविधान दिवसमा राष्ट्रपति रामचन्द्र पौडेलबाट आममाफी पाएको २५ दिनमा एक व्यक्ति हत्यामा संलग्न भएर पुन: पक्राउ परेका छन्। रुकुम पश्चिमको सानीभेरी गाउँपालिका ९ सिम्लीका ३३ वर्षीय लोकेन्द्र भनिने लोकबहादुर विकले एक महिलाको हत्या गरे। विकले असोजको अन्तिम साता मुसीकोट नगरपालिका ७ साँखकी २८ वर्षीया भावना विकको खलंगाको सत्कार होटेलमा हत्या गरेको थिए। उनी बहुविवाहको मुद्दामा दोषी करार भएका र आधाभन्दा बढी कैद भुक्तान गरेपछि संविधान दिवसका अवसरमा कारागारमुक्त भएका थिए। बहुविवाहको मुद्दामा दोषी करार हुँदै ११ महिनाका लागि कारागार चलान भएका थिए। तर, ६ महिना कैद भुक्तान गर्दै गरेका उनी राष्ट्रपतिबाट बाँकी कैद सजाय मिनाहा भएपछि रिहा भएका थिए। माघ १९ मा कैदमुक्त हुुनुपर्ने उनलाई ७ महिना १२ दिनमा नै कैद भुक्तान गरेको र असल चालचलन रहेको भनी राष्ट्रपतिबाट बाँकी कैद मिनाहा गरिएको थियो। कैद भुक्तान गर्न ३ महिना २३ दिन बाँकी रहँदै कैदमुक्त भएका लोकहादुरले कारागारबाट निस्केको २५ दिनपछि महिलाको हत्या गरेको प्रहरीले जनाएको छ। यस्ता घटना अन्य पनि छन्। घटना १ : योगराज ढकाल (रिगल) २०८० असोज ३ गते संविधान दिवसको अवसरमा गुन्डा नाइके रिगल भनिने योगराज ढकाललाई सरकारले आममाफी दियो। ढकालको योजनामा २०७२ असार २८ गते दिनदहाडै नेपालगन्जमा खुँडा प्रहार गरेर चेतन मानन्धरको हत्या भएको थियो। स्थानीय स्वस्तिक कटेजबाट मानन्धरलाई लखेटीलखेटी धम्बोजी चोक नजिक हत्या गरिएको थियो। पतिको हत्या गर्ने योगराज ढकाल (रिगल)को आममाफीविरुद्ध अनशन बस्दै आएकी भारती मानन्धर सोमबार एक पत्रकार सम्मेलनमा बेहोस भएपछि अस्पताल लैजाने तयारी गर्दै। तस्बिर : सामाजिक सञ्जालबाट घटना भएका बेला ढकाल तरुण दलका क्षेत्रीय सभापति थिए। सत्तारूढ नेपाली कांग्रेसको भ्रातृ संगठन तरुण दलका नेता ढकाल रिहा हुँदा स्वागत गरी अविरजात्रा गरिएको थियो। ढकालसहित मन्त्रिपरिषद्को सिफारिसमा राष्ट्रपति पौडेलले ६ सय ७० कैदीको बाँकी जेल सजाय छुट गर्ने निर्णय गरेका थिए। अधिकांश गम्भीर प्रकृति अपराधमा संलग्नले कैद माफी पाएका छन्। यता पतिको हत्यामा संलग्न रिगलको कैद मिनाहा गर्ने मन्त्रिपरिषद्को सिफारिस र राष्ट्रपतिको निर्णयविरुद्ध सर्वोच्च अदालतमा समेत श्रीमती भारती मानन्धरले मुद्दा हालेकी छन्। समयमा सुनुवाइ नभएपछि उनी अनशन पनि बस्दै आएकी छन्। सोमबार यसै विषयमा जानकारी दिन आयोजित पत्रकार सम्मेलनमा अचानक बेहोस भइन् र हाल उनको वीर अस्पतालमा उपचार भइरहेको छ। सर्वोच्च अदालतले मुद्दाको सुनुवाइपछि विपक्षीहरूसँग कागजातसमेत मगाइसकेको छ। मंगलबारदेखि उनको मुद्दामा निरन्तर सुनुवाइ हुनेछ। घटना २ : रेशम चौधरी गणतन्त्र दिवस २०८० को अवसर पारेर सरकारले जेलमा रहेका रेशम चौधरीको कैद सजाय माफी गयो। सर्वस्वसहित जन्मकैदको फैसला सुनाइएका चौधरीलाई आममाफीका लागि सरकारले पठाएको फाइल सुरुमा राष्ट्रपति कार्यालयबाट गृह मन्त्रालयमा फिर्ता आएको थियो। तर, पछि पुन: राष्ट्रपति पौडेलले अनुमोदन गरिदिएका थिए। २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुनेगरी भएको हिंसात्मक घटनाका आरोपित चौधरी जन्मकैदको फैसलापछि जेल चलान भएका थिए।उनलाई जिल्ला अदालत कैलाली, उच्च अदालत दिपायल र सर्वोच्च अदालतसमेतले जन्मकैदको सजाय सुनाएका छन्। रेशम चौधरीलाई आममाफी दिनु गलत थियो भन्ने सर्वोच्चको फैसलाले पुन : भनिसकेको छ। सत्ता साझेदारी दल नागरिक उन्मुक्ति पार्टीका संरक्षक हुन् चौधरी। चौधरीकी पत्नी रञ्जिता चौधरी भूमि व्यवस्था, सहकारी तथा गरिबी निवारण मन्त्री छन्। सुदूरपश्चिम प्रदेशमा पनि रेशमको पार्टी सत्तामा छ। घटना ३ : नरेन्द्रकुमार चौधरी पप्पु कर्तव्य ज्यान र डाँकालगायत पाँच मुद्दामा सर्वस्वसहित जन्मकैद फैसला भएका बाँके साबिक बेतहनी१ (हाल डुडुवा गाउँपालिका) का पप्पु भनिने नरेन्द्रकुमार चौधरीको सरकारले मुद्दा फिर्ता लिएको थियो। तत्कालीन प्रधानमन्त्री सुशील कोइरालाको मन्त्रिपरिषद्ले २०७१ कात्तिक ३० गते चौधरीको मुद्दा फिर्ता लिने निर्णय गरेको थियो। त्यो बेला डाँका मुद्दा, कर्तव्य ज्यान मुद्दा, ज्यान मार्ने उद्योग, ज्यान मार्ने उद्योग तथा डाँका मुद्दा गरी पाँचवटा मुद्दामा पप्पुलाई अदालतले जन्मकैद सजाय सुनाएपछि उनी नेपालगन्जस्थित कारागारमा थिए। कोइरालाको सरकारको मुद्दा फिर्ता लिने निर्णयसँगै उनी रिहा भए। चौधरी कांग्रेसका नेता हुन्। प्रधानमन्त्री कोइराला निकट मानिने चौधरीलाई भेट्न कोइराला पटकपटक कारागार पुग्ने गरेका थिए। हाल चौधरी डुडुवा गाउँगालिकाका अध्यक्ष छन्। २०७४ र २०७९ दुवै निर्वाचनमा गाउँपालिकाको अध्यक्षमा चौधरी निर्वाचित भए। बेतहनीहोलिया सडक निर्माणका लागि उपभोक्ता समिति गठन प्रक्रियामा विवाद बढ्दै जाँदा २०६६ चैत २८ गते बेतहनी३, नौरीगौडीमा भएको झडपमा एकै परिवारका काकाभतिजा गुलाम हुसेन सल्मानी र मनसव अली नाउको हत्या भएको थियो। उक्त झडपमा मारिएकाहरूको हत्या भएको पुष्टि गर्दै अदालतले चौधरीलाई जन्मकैद सजाय सुनाएको थियो। आक्रमणबाट गम्भीर घाइते गुलामको चैत ३१ गते र मनसव अली नाउको २०६७ वैशाख २० गते उपचारका क्रममा मृत्यु भएको थियो। उक्त मुद्दामा २०६९ असोज १६ गते तत्कालीन जिल्ला न्यायाधीश शेखर पौडेलको इजलासले घटनाका अभियुक्त बेतहनी१ का पप्पु भनिने चौधरीलाई जन्मकैद र अन्य आठजनालाई सजायको सिफारिस गरेको थियो। पछिल्लो समय सरकारको निर्णयमा राष्ट्रपतिबाट हुने आममाफीको विषयमा आलोचना भइरहेको छ। जघन्य अपराध गरेकाहरूले पनि राजनीतिक स्वार्थकै कारण आममाफी पाइरहेका छन्। विज्ञ भन्छन्, यसले आममाफीको विश्वव्यापी अभ्यास र मान्यता मात्रै कुल्चिएको छैन, संविधान, प्रजातन्त्र र गणतन्त्रको पनि भद्दा मजाक गरेको छ। घटना ४ : बालकृष्ण ढुंगेल २०७५ सालको गणतन्त्र दिवसको अवसरमा सशस्त्र द्वन्द्वकालमा उज्जनकुमार श्रेष्ठको हत्यामा दोषी ठहर हुँदै जेल सजाय भोगिरहेका तत्कालीन माओवादी नेता बालकृष्ण ढुंगेलसहित ८ सय १६ जनाको बाँकी सजाय मिनाहा भएको थियो। श्रेष्ठ हत्याको अभियोगमा ढुंगेल द्वन्द्वकालमै साढे सात वर्ष जेल बसेका थिए। तत्कालीन पुनरावेदन अदालतले सफाइ दिएपछि जेलमुक्त भएका ढुंगेल सर्वोच्चको आदेशसँगै २०७४ कात्तिक १४ गते पुन : जेल चलान भएका थिए। ४० प्रतिशत सजाय भुक्तान भएको तथा राम्रो आचरण भएको भन्दै व्यक्ति हत्यामा दोषी ठहर भई सजाय काट्दै गरेका ढुंगेललाई सरकारले गणतन्त्र दिवसको अवसरमा आममाफी दिएको थियो। उनी त्यतिबेला ओखलढुंगाका उज्जनकुमार श्रेष्ठ हत्यामा दोषी करार भई कर्तव्य ज्यान मुद्दामा जेल सजाय काटिरहेका थिए। त्यतिबेला ढुंगेलसहित ८ सय १६ जनालाई माफी दिने गृह मन्त्रालयको सिफारिस स्वीकृत गरेको थियो। मन्त्रिपरिषद्को सिफारिसलाई राष्ट्रपति विद्यादेवी भण्डारीले अनुमोदन गरेकी थिइन्। त्यसपछि उनी जेल मुक्त भए। माओवादी नेता ढुंगेल पछि नेकपा भंग भएपछि एमालेमा नै बसेका थिए। उनको मृत्यु भइसकेको छ। घटना ५ : फणीन्द्र श्रेष्ठ, दिलबहादुर मोक्तान र सुनील केसी २०७५ साल फागुन ७ गते प्रजातन्त्र दिवसको अवसरमा नेपाल तरुण दल चितवनका तत्कालीन अध्यक्ष शिव पौडेलका हत्यारालाई आममाफी दिएको थियो। हत्या जस्तो गम्भीर अपराधमा संलग्नलाई प्रजातन्त्र दिवसको अवसर पारेर सरकारको सिफारिसमा राष्ट्रपति विद्यादेवी भण्डारीले आममाफी दिएकी थिइन्। प्रजातन्त्र दिवसको अवसर पारेर पौडेलको हत्यामा संलग्न फणीन्द्र श्रेष्ठ, दिलबहादुर मोक्तान र सुनील केसीलाई आममाफी दिइएको थियो। २०६८ साल पुसमा जिल्ला कारागार भरतपुर चितवनमा तरुण दल चितवनका अध्यक्ष रहेका पौडेलको हत्या भएको थियो। घटना ६ : बुद्धिबहादुर गोले काठमाडौंको बबरमहलमा तीन जनाको ज्यान जाने गरी भएको विस्फोटमा दोषी पाइएका बुद्धिबहादुर गोलेलाई आममाफी दिइएको थियो। २०७६ सालको प्रजातन्त्र दिवसको अवसरमा गोलेलाई आममाफी दिइएको थियो। आममाफीमा सरकारले गरेको सिफारिस राष्ट्रपतिबाट स्वीकृति प्रदान गरिएको थियो। बबरमहल बम विस्फोटका योजनाकार गोलेले आममाफी पाएपछि ८ वर्ष कैद बाँकी हुँदै छुटेका थिए। अदालतले गोलेलाई १५ वर्ष जेल सजाय सुनाएको थियो। संयुक्त जातीय मुक्ति मोर्चाले २०६८ फागुन १७ मा गराएको विस्फोटमा कृष्णबहादुर तामाङ, मानबहादुर तामाङ र वीरबहादुरको तामाङको ज्यान गएको थियो। गोले केन्द्रीय कारागारमा थिए। सरकारले गोलेसँगै ३ सय २९ जना कैदीलाई आममाफी दिएको थियो। त्यही छुट पाउने ३ सय २९ मध्येमै थिए, व्यवसायी अञ्जली चाचनको हत्यामा दोषी ठहरिएका निरज केसी पनि। घटना ७ : सुरेश कुमाल नवलपुरको गैंडाकोटमा ११ कात्तिक २०६९ मा हजुरआमा र काकीको हत्या गरेका सुरेश कुमालले आममाफी पाए। २०७९ सालको संविधान दिवसमा कुमाललाई आममाफी दिइएको थियो। आचरणमा सुधार आएको भन्दै छुटेको एक महिनामै उनी साथी जीवनबहादुर नेपालीको हत्या आरोपमा पक्राउ परे। त्यस्तै, २०७७ सालको प्रजातन्त्र दिवसमा हत्याको अभियोगमा अदालतबाट जन्मकैद सजाय पाएका सिराहाका चार जनाले आममाफी पाएका थिए। चारमध्ये सुरेन्द्र यादव, रामविलास यादवले जेल सजाय भोगिरहेका थिए भने अशोक यादव र अमरेन्द्र यादव अहिलेसम्म फरार थिए। मन्त्रिपरिषद्को सिफारिसमा राष्ट्रपतिको आदेशबाट चारै जनाले कैद छुट पाएका थिए। सिरहाका तत्कालीन प्रदेशसभाका सांसद दिलीपकुमार साहले आममाफी पाएका थिए। उनी सत्तारूढ दल नेकपाको तर्फबाट सिराहा४ (क) का सांसद थिए।  माथि उल्लेखित प्रतिनिधिमूलक घटना हुन्। राजनीतिक दलसँग जोडिएकाहरूका गम्भीर अपराधमा जन्मकैद भुक्तान गरिरहेका धेरैले सफाइ पाएका छन्। सरकार राजनीतिक आग्रहको आधारमा कैद मिनाह र आममाफी दिएको पछिल्ला पाँचको विवरण हेर्दा पनि स्पष्ट हुन्छ। पछिल्लो समयमा राजनीतिक शक्तिकेन्द्रको आडमा जघन्य अपराधमा सजाय पाइरहेकाहरूले आममाफीलगायतका कैद मिनाह पाइरहेका छन्। जसले मुलुकमा दण्डहीनता, अराजकता फैलाउँदै गइरहेको छ। हत्या, अपहरण, बम विस्फोटलगायतका गम्भीर अपराधमा संलग्नलाई संविधान, लोकतन्त्र, प्रजातन्त्रको नै खिल्ली उडाउने गरी राष्ट्रपतिबाट आममाफी भइरहेका छन्। आममाफी सरकारको सिफारिसमा हुने भए पनि राष्ट्रपति संस्थालाई यसले बदनाम गरिरहेको छ। सरकारप्रति आम जनताको विश्वासमा संकट पैदा भएको विज्ञहरू बताउँछन्। गणतन्त्र, संघीयता र राष्ट्रपति प्रणालीमाथि प्रश्नचिह्न खडा गरिन थालेको छ। कानुनी छिद्र प्रयोग गरेर आममाफी दिने काम लोकतन्त्रको नै बदनाम गरेको छ। यस्ता आममाफी पीडितलाई थप पीडा दिने गरेको छ। पूर्वसचिव शारदाप्रसाद त्रितालले विगतदेखि नै अपराधीलाई आममाफी दिने कार्य भइरहेको बताएका छन्। उनले अहिले रिगल भनिने योगराज ढकाललाई माफी दिनेलाई पहिले बालकृष्ण ढुंगेललाई माफी दिनेले गाली गर्दैछन् भन्दै अपराधीका संरक्षकहरू को हुन् ? भन्दै प्रश्न गरे। अहिले जसले रिगललाई माफी दिए ऊ बेला ढुंगेललाई माफी दिनेलाई गाली गर्दै थिए। जबकि मानवीयता र कानुनको दृष्टिमा ढुंगेल र रिगल दुवै जघन्य अपराधी हुन्, उनले भने, बालकृष्ण ढुंगेललाई एमालेको सरकारले माफी दिएको थियो। त्यसबेला माओवादीले भित्रभित्रै समर्थन गरेको थियो। बालकृष्णलाई एमालेमा प्रवेशसमेत गराइएको थियो। त्यसबेला कांग्रेसले एमाले र माओवादीलाई गाली गरेको थियो। अहिले रिगललाई कांग्रेस र माओवादीको सरकारले माफी दियो। एमालेले सरकारमा बस्नेहरूलाई गाली गर्दैछ। उनले यी तीनै दलका मूल नेताले अपराधीलाई संरक्षण गरेको बताए। उनले भने, यी तीन दलका मूल नेताले नै अपराधीका संरक्षक ठहरिए। सत्तारूढ दलबाट नै आममाफीलगायतका कैद मिनाहको विषयमा सरकारको आलोचना भइरहेको छ। नेपाली कांग्रेसका महामन्त्री विश्वप्रकाश शर्माले आममाफीको विरोध गरेका छन्। उनले प्रतिनिधिसभामा बोल्दै भनेका थिए, एउटा भनाइ छ ठूलाको लागि जेल बनाउनुभन्दा सानाको लागि विद्यालय बनाउनु राम्रो कुरा हो। सरकार एकातिर सानालाई व्यवस्थित विद्यालयको परिकल्पना गर्दैछ। अर्कोतिर ठूलाका लागि जेल बनाउनुहुन्न भन्ने कुरा त सही हो। जघन्य अपराधमा रहेका आममाफीको प्रक्रियाबाट छाड्दैछ। त्यसैले कानुन बनाएर मात्रै समाज सुन्दर बन्दैन। कार्यान्वयन गर्ने सरकार कति गम्भीर बन्छ।"
उपभोक्ता अधिकारको पैरवी,"अघिल्ला आर्थिक वर्षसम्म विभागहरूले उपत्यकामा बजार अनुगमन गरे पनि जिल्लाजिल्लमा प्रभावकारी रूपमा हुन सकेको थिएन। संघीय संरचनाअनुसार बजार अनुगमन निरीक्षण उपभोक्ता सचेतना कार्यक्रम सबै स्थानीय सरकारका निकायले हेर्ने छन्। बजार अनुगमन गरिए पनि उपभोक्ता ठग्ने व्यवसायीलाई कारबाही नहँुदा बजार नियन्त्रण र व्यवस्थित बन्न सकेको छैन। उपभोक्तासम्बन्धी धेरै ऐन, नियम भए पनि कार्यान्वयनमा नआउँदा उपभोक्ता ठग्नेले उन्मुक्ति पाउँदै आएको देखिन्छ। बजार अनुगमनका क्रममा कैफियत भेटिए पनि ठूलठूला व्यापारीलाई कारबाही नगरी उन्मुक्ति दिइएको छ। स्थानीय सरकार सञ्चालन ऐन, २०७४ वा गाउँ तथा नगरसभाबाट स्वीकृत कानुुनमा व्यवस्था भएकोमा सोहीबमोजिम अवस्था प्रचलित कानुनजस्तै उपभोक्ता संरक्षण ऐननियम, खाद्य ऐननियम, औषधि बिक्री वितरणसम्बन्धी ऐननियम, कालोबजारी तथा अन्य केही सामाजिक अपराध तथा सजाय ऐन, मासु जाँच ऐनलगायतका अधिनमा रही बजार अनुगमनबाट दोषी पाइएका व्यवसायीमाथि कानुनी कारबाही र उचित दण्ड सजायको व्यवस्था गरिएको छ। देश संघीय संरचनामा गएपछि बजार अनुगमन र उपभोक्ता सचेतनाका काम अब स्थानीय सरकारबाट सञ्चालन हुने देखिएको छ। आव २०७४७५ पछि आपूर्ति व्यवस्थापन तथा उपभोक्ता हित संरक्षण विभागले गर्दै आएको काम अब स्थानीय सरकारले वडा, गाउँपालिका तथा नगरपालिका र महानगरपालिकाले गर्ने भएका छन्। बजारमा हुने कृत्रिम अभाव, कालाबजारी, सिन्डिकेट, कार्टेलिङ, मिसावट, तौलमा कमी, ठगीलगायत समस्या नियन्त्रण गरी उपभोक्ता अधिकार सुरक्षित राख्न बजार अनुगमनसँगै सचेतना कार्यक्रम स्थानीय तथा प्रदेश सरकारका निकायबाट हुनेछन्। अब ७ सय ५३ भन्दा बढी स्थानीय सरकारका निकायले बजार अनुगमनसँगै उपभोक्ता सचेतना कार्यक्रम सञ्चालन गर्नेछ। बजार अनुगमनको क्रममा मिसावट, गुणस्तरहीन, कम तौलको सामान बिक्री गरेको तथ्य फेला पारेमा तत्काल बन्द गर्न सक्ने अधिकार स्थानीय सरकारका निकायलाई प्रदान गरिएको छ। उद्यमी तथा व्यवसायीले गैरकानुनी क्रियाकलाप गरेको तथ्य पाइएमा स्थानीय सरकारका निकायले फर्म बन्द गर्नसमेत सक्नेछन्। देश संघीयतामा प्रवेशपश्चात् अब स्थानीय सरकारका निकायले अनुगमन गरिने वस्तु तथा सेवाहरूमा होटल, लज, रेस्टुरा, खाजाघर, शैक्षिक सामग्री, निर्माण सामग्री, इन्धन, कृषिऔजार, खाद्यान्न, माछा, मासु, तरकारी, दैनिक उपभोग्य वस्तु, औषधि, स्वास्थ्य सेवा, रासायनिक मल, विषादी, बिउबिजनलगायत अन्य क्षेत्र छन्। स्थानीय सरकार सञ्चालन ऐन, २०७४ वा गाउँनगरसभाबाट स्वीकृत कानुनमा व्यवस्था भएकोमा सोहीबमोजिम अन्यथा प्रचलित कानुनजस्तै उपभोक्ता हित संरक्षण ऐननियम, खाद्य ऐननियम, औषधि बिक्रीवितरणसम्बन्धी ऐननियम, कालोबजारी तथा अन्य केही सामाजिक अपराध तथा सजाय ऐन, मासु जाँच ऐनलगायतका अरू कानुनहरूका अधिनमा रही बजार अनुगमनबाट दोषी देखिएमा व्यवसायीलाई कानुनी कारबाही र उपयुक्त दण्डसजायको व्यवस्था गरिएको देखिएको छ। नयाँ व्यवस्थाअनुसार स्थानीय सरकारका निकायले पनि वस्तुका मिसावट र गुणस्तरहीन कम तौल भएको पाइएमा आवश्यकताअनुसार त्यस्ता वस्तु जफत गर्न सकिनेछ। गाउँ वा नगरपालिकाबाट गरिने अनुगमन निर्देशिकाअनुसार बजार अनुगमन टोलीले बजार अनुगमन गर्दा सेवा वा वस्तु राखेको ठाउँको नियमानुसार जाँचबुझ वा खानतलासी गर्न सक्नेछन्। जाँचपडतालबाट वस्तु वा सेवाको बिक्री वितरणमा नाजायज कार्य गरेको भेटिएमा आवश्यकताअनुसार त्यस्तो सेवा वा वस्तुका उपयोग वा बिक्रीवितरणमा रोक लगाउन सकिने गरिएको छ। गाउँ वा नगरपालिकामा अनुगमन टोलीले वस्तु वा सेवाको दर्ता, आपूर्ति, मूल्य, गुणस्तर, नापतौल, विज्ञापनका व्यापारिक कार्य अनुगमन गर्ने, कालोबजारी, एकाधिकार, मिलेमतोपूर्ण भाउ निर्धारण, कृत्रिम अभाव तथा बजार प्रवेशमा अवरोध गर्नेजस्ता गैरप्रतिस्पर्धी व्यापारिक कार्य भए नभएको गरे नगरेको अनुगमन गरिनेछ। बजार प्रणालीलाई प्रतिस्पर्धी र उपभोक्ताप्रति जिम्मेवार बनाउन प्रचलित कानुनको कार्यान्वयनमा जोड दिने, उपभोक्ता शिक्षासम्बन्धी सचेतना र बजार अनुगमनको कार्ययोजना बनाई उपभोक्ता हित संरक्षणको कुरालाई विशेष प्राथमिकतामा लिइने निर्देशिकामा उल्लेखित पाइन्छ। उपभोक्ताको स्वास्थ्य सुविधा र आर्थिक हित राख्न, उपभोग्य वस्तु वा सेवाको गुणस्तर कायम राख्न निर्देशिकामा उल्लेख छ। साथै मूल्यको अनियमितताबाट उपभोक्तालाई संरक्षण प्रदान गर्न व्यवसायीका कारोबार दर्ता, आपूर्ति, गुणस्तरलगायत कार्य नियमन स्थानीय सरकारको निकायले गर्नेछन्। सरकारले बजार अनुगमनलाई विशेष अभियानमार्फत तीव्र बनाए पनि सक्दोको अभावमा उपभोक्ता ठग्ने व्यापारीलाई कारबाही गरेको देखिँदैन। माथिको दबाब, पर्याप्त प्रमाणको अभाव, भित्री रूपमा मिलाउने जालले गर्दा पनि उपभोक्ता ठग्ने व्यापारीले छुटकारा पाउने गरेका छन्। छरिएर रहेका कानुनहरूलाई एउटै छाताभित्र ल्याएर एउटै निकायबाट कारबाही गर्न परेको अवस्था विद्यमान छ। खाद्य ऐन, उपभोक्ता संरक्षण ऐन, कालोबजारी ऐनबाट छुट्टाछुट्टै विभागले आफ्नै अधिकारबाट कारबाही गर्दै आएका छन्। व्यवसाय सञ्चालनका लागि दर्ता नवीकरण कार्य घरेलु तथा साना उद्योग कार्यालय, नगरपालिका तथा वाणिज्य विभागमा दर्ता हुँदै आएकोमा स्थानीय सरकारका निकायले पनि अधिकार पाएका छन्। जिल्लाजिल्लामा प्रभावकारी बजार अनुगमन नहँुदा जहिले पनि उपभोक्ता चर्को मोलमा सामान किन्न बाध्य भएका छन्। उपभोक्ताको स्वास्थ्य, सुविधा र आर्थिक हित कायम राख्न, उपभोग्य वस्तु वा सेवाको गुणस्तर परिमाण र मूल्यको अनियमितताबाट उपभोक्तालाई संरक्षण प्रदान गर्न, वस्तु सेवाको उत्पादनस्थल वा भन्सार बिन्दु, ढुवानी मार्ग, भण्डारण तथा सञ्चयस्थल, थोक तथा खुद्रा बिक्रीस्थल र उपभोग स्थललगायतका स्थानहरूमा वस्तु तथा सेवा प्रदायक वा बिक्रेताको व्यावसायिक कारोबारको दर्ता, नवीकरण सबै स्थानीय सरकारका निकायबाट गरिने भनिएको छ। यस्तै दैनिक उपभोग्य वस्तुका आपूर्ति, मूल्य, गुणस्तर, नापतौल, विज्ञापनलगायतका व्यापारिक क्रियाकलाप नियमन गर्न स्थानीय पालिकाबाट नियमित बजार अनुगमन गरिने गरी बजार अनुगमन निर्देशिका तयार पारिएको छ। रेग्मी, व्यापार तथा निकासी प्रवद्र्धन केन्द्रका पूर्वनायव कार्यकारी निर्देशक हुन्।"
गोपाललाई स्वर्ण,"काठमाडौं : तेक्वान्दो खेलाडी, प्रशिक्षक तथा अफिसियल रेफ्रिजर्ज गोपाल भण्डारीले अमेरिकामा स्वर्ण पदक जितेका छन्। अमेरिकाको भर्जिनियामा आयोजना भएको स्पार वार तेक्वान्दो च्याम्पियनसिपको मास्टर ४० वर्षमुनिको एकल पुम्सेमा गोपालले स्वर्ण पदक जितेका हुन्। उनले आफ्नो उमेर समूहका आठ जना प्रतिस्पर्धीलाई पछि पार्दै स्वर्ण पक्का गरेका हुन्। भर्जिनियाको क्यान्सेलर हाई स्कुल फ्रेड्रिकवर्गमा भएको च्याम्पियनसिपमा चार सयभन्दा बढी खेलाडीको सहभागिता रहेको थियो। च्याम्पियनसिपमा नेपालका कुमार कार्की, सञ्जीव नेपाली र सन्दीपा अमगाईंले अफिसियल रेफ्रीजर्जको भूमिका निर्वाह गरेका थिए। कार्कीले अमेरिकामा वल्र्ड क्लास तेक्वान्दो एकेडेमी सञ्चालन गर्दै आएका छन्। पछिल्लो समय गोपालले पनि सोही एकेडेमीमा प्रशिक्षण गराइरहेका छन्। नेपालमा उत्कृष्ट खेलाडी उत्पादनमा चर्चा कमाएका गोपाल पछिल्लो समय अमेरिकामा आफूलाई स्थापित गर्न लागिपरेका छन्। नेपालमा रहँदा उनले सीतापाइला डोजाङमा प्रशिक्षण गराउँदै आएका थिए। यसैगरी पछिल्लो समय अमेरिकामै रहेका सञ्जीव र सन्दीपाले त्यहाँका विभिन्न प्रतियोगितामा प्रतिस्पर्धा गर्नुका साथै अफिसियल रेफ्रीजर्जको भूमिका पनि निर्वाह गर्दै आएका छन्।"
भेरीका किसानलाई मौरी गोला,जाजरकोट : भेरी नगरपालिकाका किसानलाई मौरी गोलासहित आधुनिक माहुरी घार वितरण गरिएको छ। खलंगा साना किसान सहकारी संस्थाले इलम परियोजना हेल्भेटास नेपालको आर्थिक सहयोगमा सञ्चालित महिला उद्यमशीलता विकास तथा रोजगारी सिर्जना कार्यक्रमअन्तर्गत मौरी गोलासहितका घार वितरण गरिएको हो। भेरी नगरपालिका वडा नं १ र २ का ३० मौरीपालक किसानका लागि ९० थान माहुरी गोलासहितका आधुनिक घारलगायतका सामग्री वितरण गरिएको सहकारी संस्थाकी अध्यक्ष यगुमाया कार्कीले बताइन्। अध्यक्ष कार्कीका अनुसार १२ हजार रुपैयाँ पर्ने उक्त गोलासहितको घार ७५ प्रतिशत संस्था र २५ प्रतिशत कृषकले व्यहोर्ने गरी वितरण गरिएको हो। केही दिनअगाडि ती कृषकलाई मौरीपालनसम्बन्धी एकहप्ते तालिमसमेत प्रदान गरिएको थियो। गोलासहितका घार पाएपछि खुसी हुँदै कृषक मनबहादुर रानाले आफूहरू व्यावसायिक माहुरीपालनमा लाग्ने बताए। समुदायमै पुगेर मौरी घार वितरण गरिएको हो। घार वितरण गर्दै जिल्ला समन्वय समितिका उपप्रमुख दलबहादुर सिंहले माहुरीपालनका लागि उपयुक्त मानिएको यस स्थानमा प्राप्त सहयोगले आयआर्जनमा टेवा पुग्ने विश्वास व्यक्त गरे।
सराये संरक्षणमा अग्लुङका युवा,"गुल्मी : गलाभरि पहेंलपुर जमराको माला। सबैको एउटै पोसाक। गोलबन्द बनेर उभिएका युवाहरू। दुवै हातमा लठ्ठी र बाजाको तालमा नाचेका गाउँभरका ती युवाहरूले साँच्चिकै यसपालिको दसैंमा गाउँमा बेग्लै उत्साह थपे। हरेक वर्ष विजया दशमीको कोजागत पूर्णिमाका दिन मदाने गाउँपालिका१ अग्लुङ गुल्मीमा सराये नाच नाचिने गरिन्छ। तर, विगतको तुलनामा यस वर्ष सरायेमा बेग्लै उमंग र उत्साह थपिएको थियो। गाउँमा जुटेका सबै युवा सरायेमा सहभागी भएका थिए। स्थानीय समाजसेवी हुमबहादुर मल्लका अनुसार गाउँमा सराये नाच विस्तारै हराउन थालेको छ। लोपोन्मुख हुँदै जान थालेको सरायेको संरक्षण र प्रवद्र्धनमा यसपालि विशेष योजना बनाएर गाउँमा प्रदर्शन गरिएको मल्लले बताए। उनकै विशेष पहलमा सरायेमा युवाशक्ति जुटेका हुन्। सराये नाच अग्लुङको पहिचानसमेत हो। रोजगारीदेखि काम विशेषले गाउँ छाडेका युवाहरू दसैं मनाउन गाउँ आएका बेला उनीहरूलाई संगठित गराएर सराये प्रदर्शन भएको स्थानीय नारायण घर्तीले जानकारी दिए। गाउँमा युवा जनशक्तिको कमी हुँदै जान थालेपछि सराये नाचप्रति स्थानीयको आकर्षण घट्न थालेकोमा स्थानीयवासी चिन्तित छन्। मेला व्यवस्थापन समितिका अध्यक्ष भगत चन्दले सरायेलाई आगामी वर्षमा अझ व्यवस्थित र संरक्षण गर्दै लगिने बताए।"
आन्तरिक पर्यटकको रोजाइमा मुस्ताङ,"जोमसोम : आन्तरिक तथा बाह्य पर्यटकको आकर्षक गन्तव्य हिमाली जिल्ला मुस्ताङ ऐतिहासिक, धार्मिक, सांस्कृतिक, सामाजिक, भौलिक रहनसहनका साथै जैविक विविधताले निकै प्रख्यात छ। समुन्द्री सतहको २५ सयदेखि ५ हजार मिटरको अग्लो उचाइमा अवस्थित मुस्ताङ पृथक् भूगोल, मनोरम हिमशृंखला र कालीगण्डकी नदीको लोभलाग्दो दृश्यावलोकनले मुस्ताङ घुम्ने जो कोही पनि लालायीत हुन्छन्। पछिल्लो समय १६ हिमाली जिल्लामध्ये मुस्ताङ पर्यटकीय हिसाबले चर्चित छ। धार्मिकस्थल मुक्तिनाथ मन्दिर, कोरला नाका, श्राद्धस्थल कागबेनी, छोसेर गुफा, लोमान्थाङ दरबार, लोघेकर गुम्बा, लुरी गुम्बा, ढुम्बाताल, सेकुङ ताल र टिटी तालजस्ता पर्यटकीय गन्तव्य मुस्ताङमै रहेकाले मुस्ताङ पर्यटकीय हबको रूपमा विकास हुँदै जान थालेको हो। यहाँबाट देखिने नीलगिरि र धौलागिरि हिमालको मनमोहक प्राकृतिक सौन्दर्यता नियालेर मुस्ताङ आइपुगेका पर्यटक मन्त्रमुग्ध हुन्छन्। देश आर्थिक मन्दीको अवस्थामा देखिए पनि मुस्ताङ भ्रमण गर्ने पर्यटकको संख्यामा कुनै कमी आएको छैन। यस वर्षको बडा दसैंअघिको सोह्र श्राद्धमा आन्तरिक भक्तजनहरू मुस्ताङ आएको भए पनि दसैं पर्वको नवरात्र सुरु भएपछि पर्यटकको चाप ह्वात्तै घटेको थियो। दसैं पर्वको टीका सकिएलगत्तै फेरि स्वदेशी पर्यटकको आगमनले मुस्ताङ गुल्जार बनेको छ। दसैं पर्वको समयमा विदेशमा बस्ने नेपाली घर फर्किने गर्छन्। सरकारी तथा गैरसरकारी कार्यालय, बैंक तथा वित्तीय संस्था, स्कुल कलेज दसैतिहार पर्वमा लामो बिदा हुने भएकाले मुस्ताङमा आन्तरिक पर्यटकको लर्को लागेको हो। दसैं पर्वमा आफन्त, इष्टमित्र, साथीभाइ रमाइलो गर्ने, दसैं टीका लगाउने, स्वादिष्ट खानेकुरा बनाएर खाने अनि नयाँनयाँ ठाउँहरूको भ्रमण गर्ने गरिन्छ। पछिल्लो समय स्वदेशी पर्यटक फुर्सदिलो समयमा नेपालका पर्यटकीय गन्तव्य घुम्न रुचाउन थालेका छन्। यसैका कारण पनि मुस्ताङमा पर्यटकको संख्या बढेको बताइएको छ। दसैं पर्वमा केही सुस्ताएको मुस्ताङको पर्यटन पुनः चलायमान भइरहेको झारकोट स्वास्थ्य चौकीका इन्चार्ज सुवास अधिकारीले जानकारी दिए। दसैं बिदाको मेलो पारेर घुम्न आएका पर्यटक सवारीसाधनले रानीपौवा बसपार्क भरिभराउ भएको उनले बताए। लगातार तीन वर्षसम्म कोभिड महामारीले आक्रान्त बनेका मुस्ताङका पर्यटन व्यवसायी अकल्पनीय रूपमा पर्यटकको घुइँचो बढेपछि निकै उत्साहित बनेको स्वास्थ्य चौकीका इन्चार्ज अधिकारीको भनाइ छ। उनले मुस्ताङमा जाडो बढिसकेको र पर्वतीय उचाइमा आउने पर्यटकले आवश्यक स्वास्थ्य सावधानी अपनाउनसमेत अनुरोध गरे। अहिले दसैं बिदामा मुस्ताङ भ्रमण गर्न आएका पर्यटकले यहाँका होटल तथा रेस्टुरेन्ट भरिभराउ भएका छन्। मुस्ताङको घाँसादेखि कोरला नाकासम्मका होटल पर्यटकले थेग्नै नसकिने गरी भरिभराउ भएका छन्। दसैंतिहार पर्वका बेला मुस्ताङ भ्रमण गर्ने अनुकूल मौसम पनि हो। पर्यटक बढेपछि व्यवसायीलाई पाहुना उम्काउन भ्याइनभ्याइ छ भने सडक पेटी तथा यहाँका कोसेली घरमा मुस्ताङमा उत्पादित कृषि उत्पादनले पनि राम्रो बजार पाउन थालेको छ। यहाँको स्याउ, ब्रान्डी, वाइन, जुस र ड्राई एप्पल खरिद गरेर पर्यटकले कोसेलीको रूपमा घरमा लैजाने गर्छन्। नेपालको भौगोलिक सुन्दरता र पृथक् भूगोलको रूपमा परिचित मुस्ताङको वास्तविक तस्बिरसँग प्रत्यक्ष साक्षात्कार गर्न आफूहरू दसैं बिदाको समयमा मुस्ताङ भ्रमण गर्न आएको काठमाडौं निवासी अस्मिता प्रधानले जानकारी दिइन्। उत्तरदक्षिण व्यापारिक मार्ग विस्तारित आयोजनाअन्तर्गत २०७४ सालदेखि कोरला सडक आयोजना सुरु भएपछि मुस्ताङ पहुँचमार्ग सडक सहज बन्दै जान थालेको हो। राष्ट्रिय गौरवको (बेनीजोमसोमकोरला) सडक निर्माणाधीन अवस्थामा छ। सडकमार्ग बर्सेनि सुधार हुँदै जान थालेपछि मुस्ताङमा पर्यटक भित्रिने क्रम बढेको हो। मुस्ताङको घाँसादेखि मार्फासम्म कालोपत्रे सडक विस्तार भइसकेको र त्यहाँबाट कोरला सडक ग्राभेल सडक विस्तार भएकाले पनि पर्यटकका लागि मुस्ताङ यात्रा निकै सजिलो बनेको हो। धार्मिक हिसाबले प्रसिद्ध धार्मिकस्थल मुक्तिनाथधाम नेपालमा मात्र होइन अन्तर्राष्ट्रिय स्तरमै पनि चर्चित छ। उत्तरी कोरला नाका पनि आन्तरिक पर्यटकको प्रमुख पर्यटकीय गन्तव्य बनेको छ। विशेषत भारतीय नाकाबन्दीपछि निकै चर्चामा रहेको यो नाकालाई सरकारले उच्च प्राथमिकतामा राखेपछि कोरला नाकाको चर्चा झनै चुलिएको हो। विशेषत मुस्ताङ घुम्न आएका अधिकांश आन्तरिक पर्यटक कोरला नाका पुगेर फर्किने गरेका छन्। मुस्ताङमा आउने पर्यटकमध्ये दसैंतिहार बिदामा विशेष गरी युवायुवतीको संख्या अधिक रहन्छ। यस वर्षको दसैं टीकापछि पर्यटक मुस्ताङ आउने क्रम बढेको घाँसा प्रहरी चौकीले जनाएको छ। चौकीका इन्चार्ज प्रहरी सहायक निरीक्षक प्रताप मल्लले दसैं टीकापछि दैनिक १२ सयभन्दा बढी सवारीसाधन मुस्ताङ प्रवेश भइरहेको बताए। उनले मोटरसाइकलको यात्रा गर्दै मुस्ताङ आउने पर्यटकको संख्या बढी रहेको जानकारी दिए। दसैं बिदामा मुक्तिनाथ दर्शन गर्न आएका अधिकांश पर्यटक उपल्लो मुस्ताङ जाने गरेको उनले सुनाए।"
रिगलको आममाफीविरुद्ध रिटमाथि पूर्ण इजलासमा सुनुवाइ सुरू,"काठमाडौं : नेपालगञ्जका चेतन मानन्धरको हत्या अभियोगमा जन्मकैद पाएका रिगल भनिने योगराज ढकाललाई राष्ट्रपतिले आममाफी दिएकोविरुद्ध परेको रिटमाथि सुनुवाइ सुरू भएको छ। कायममुकायम प्रधानन्यायाधीश ईश्वरप्रसाद खतिवडाको नेतृत्वमा गठित इजलासमा सुनुवाइ सुरू भएको हो। इजलासमा कामु प्रधानन्यायाधीश खतिवडासहित न्यायाधीशहरू सपना प्रधान मल्ल र डा कुमार चुडाल रहेका छन्। संविधान दिवसको अवसरमा प्रधानमन्त्री पुष्पकमल दाहाल ुप्रचण्डु नेतृत्वको मन्त्रिपरिषदको सिफारिसमा राष्ट्रपति रामचन्द्र पौडेलले नेपालगञ्जका चेतन अधिकारीका हत्यारा रिगललाई आममाफी दिएका थिए। राष्ट्रपतिको सोही निर्णयविरुद्ध चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। रिट निवेदनमा राष्ट्रपतिको कार्यालय,प्रधानमन्त्री तथा मन्त्रिपरिषद् कार्यालय,गृहमन्त्रालय,जिल्ला प्रशासन कार्यालय बाँके,जिल्ला कारागार कार्यालय दाङ,जिल्ला प्रशासन कार्यालय दाङ र महान्यायाधिवक्ताको कार्यालय रामशाहपथ काठमाडौंलाई विपक्षी बनाइएको छ। रिगलले खुकुरी प्रहार गरी २९ असार २०७२ सालमा २९ वर्षीय चेतन मानन्धरको हत्या गरेका थिए। त्यसपछि कर्तव्य ज्यान मुद्दामा गुण्डा नाइके रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। भारतीले श्रीमानलाई न्यायका लागि दसैं लगत्तै फेरि काठमाडौंको माइतीघरमा अनशन सुरू गरेकी छन्। सर्वस्वसहित जन्मकैदको आदेश ठहर भएका तरूण दलका नेतासमेत रहेका रिगललाई आममाफी दिएपछि यसको चौतर्फी विरोध सुरू भएको छ।"
शान्ति प्रक्रिया टुंग्याउँदा द्वन्द्वकालीन मानव अधिकार उल्लंघनका मुद्दाको सम्बोधन हुनुपर्छ : महासचिव गुटेरेस,"काठमाडौं : संयुक्त राष्ट्रसंघका महासचिव एन्टोनियो गुटेरेसले नेपालको शान्ति प्रक्रिया टुंग्याउन राष्ट्रसंघले सहयोग गर्ने बताएका छन्। मंगलबार संघीय संसद्को संयुक्त बैठकलाई सम्बोधन गर्ने क्रममा महासचिव गुटेरेसले संक्रमणकालीन न्याय टुंग्याउन नेपाललाई एक्लै संभव नभएको भन्दै यसमा राष्ट्रसंघले सहयोग गर्ने बताएका हुन्। उनले सम्बोधनका क्रममा नेपालको शान्ति प्रक्रिया टुंग्याउन राष्ट्र संघले सहयोग गर्ने प्रतिवद्धता दोहोर्याए। उनले नेपालको शान्ति प्रक्रिया टुंग्याउँदा द्वन्द्वकालीन मानव अधिकार उल्लंघनका मुद्दाको सम्बोधन हुनुपर्ने बताए। उनले पीडित पक्षको अधिकार रक्षा गर्दै शान्ति प्रक्रिया टुंग्याउन आग्रह समेत गरे । महासचिव गुटेरेसले संक्रमणकालीन न्याय टुंगोमा पुर्याउन सजिलो नभएको बताए। उनले भने,'संक्रमणकालीन न्याय आफैंमा जटिल र प्राविधिक छ। नेपालका नेताहरूले संक्रमणकालीन न्याय टुंग्याउन खेलेको भूमिकाको म प्रशंसा गर्छु।' संक्रमणकालीन न्याय टुंग्याउँदा अन्तर्राष्ट्रिय मान्यता,सर्वोच्च अदालतको आदेश र पीडितको भावनाअनुरुप हुनुपर्ने उनले दोहोर्याए। महासचिव गुटेरेसले विश्व शान्ति स्थापनामा नेपाली सेनाले खेलेको भूमिका अतुलनीय रहेको बताए। संसदमा सम्बोधनअघि महासचिव गुटेरेस गौतमबुद्धको जन्मस्थल लुम्बिनी पुगेका थिए। त्यहाँ उनले विश्व शान्तिका लागि अपिल गरेका थिए। धनी तथा औद्योगिक राष्ट्रलाई जलवायु परिवर्तनको असर न्यूनीकरण हुने गरी प्रविधि तथा उपाय अपनाउन आह्वान गर्दै उनले नेपालमा परिहेको जलवायु परिवर्तनको असर न्यूनिकरणका लागि सहयोग गर्न आग्रह गरेका थिए। प्रधानमन्त्री पुष्पकमल दाहाल 'प्रचण्ड'को निमन्त्रणमा महासचिव गुटेरेस शनिबार काठमाडौंका आएका हुन्। सन् २०१७ मा संयुक्त राष्ट्रसंघको महासचिव भएपछि उनी पहिलो पटक नेपाल भ्रमणमा आएका हुन्। महासचिव गुटरेस भोलि स्वदेश फर्कनेछन्।"
अर्थमन्त्री डा महत र बेलायतका ट्रेजरीमन्त्री पेनबीच भेटवार्ता,काठमाडौं : अर्थमन्त्री डा प्रकाशशरण महत र संयुक्त अधिराज्य (बेलायत)का ट्रेजरी लर्डस्मन्त्री बारोनेस पेनबीच लण्डनस्थित अर्थ मन्त्रालयमा भेटवार्ता भएको छ । भेटका क्रममा अर्थमन्त्री डा महतले बेलायतका तर्फबाट नेपालको नवीकरणीय ऊर्जामा लगानीका लागि आग्रह गरे । उनले बेलायत नेपालको एक प्रमुख विकासको साझेदार देश रहेको स्मरण गर्दै हरित ऊर्जामा दीर्घकालीन वित्तीय स्रोत उपलब्ध गराउनसमेत आग्रह गरेका थिए। ट्रेजरीमन्त्री पेनले नेपालको आर्थिक विकासमा बेलायतले सहयोग गर्दै आएको र यसलाई निरन्तरता दिने बताएका थिए । उनले ग्रीन फाइनान्स क्षेत्रमा नेपाललाई सहयोग गर्ने प्रतिबद्धता व्यक्त गर्दै बेलायतको निजी क्षेत्रलाई नेपालको हरित ऊर्जाको क्षेत्रमा लगानी बढाउन प्रोत्साहन गर्ने बताएको राससमा समाचार छ । भेटमा बेलायतका लागि नेपाली राजदूत ज्ञानचन्द्र आचार्य र नियोग उपप्रमुख रोशन खनालको पनि सहभागिता थियो । लण्डनस्थित नेपाली राजदूतावासले गर्न लागेको लगानीसम्बन्धी उच्च्स्तरीय सम्मेलनमा भाग लिन लण्डन आएका मन्त्री डा महतले नेपाली राजदूतावासको आयोजना र डोल्मा फाउण्डेशनको सहकार्यमा सोमबार भएको नेपालको नवीकरणीय ऊर्जाको विकासमा दीर्घकालीन वित्तीय विकल्प विषयक अन्तक्रियामा सहभागी थिए। सो क्रममा मन्त्री डा महतले नेपाल सरकारले विदेशी लगानीको सुरक्षाको प्रत्याभूति गर्ने बताउँदै वैदेशिक लगानीकर्ताले लाभांश फिर्ता लैजाने प्रक्रियालाई सरल बनाउनेतर्फ नेपाल सरकार लागेको जानकारी दिए। उनले लगानीको वातावरण सुधार गर्न देशको कन्ट्री क्रेटिड रेटिङ्गको प्रक्रिया सुरु भइसकेको पनि जानकारी गराएका थिए। डोल्मा फाउण्डेशनका टीम गोचर र जापनिज बैंक एमयुएफजीका क्रिस्टोफर मार्कसले कर्पोरेट ग्रीन बन्डको बारेमा आफ्नो धारणा राखेका थिए। यसैगरी स्टाण्डर्ड चार्टर्ड बैंकका आदिल अन्सारीले सोभरियन बन्ड र नवनिर्वाचित लर्ड मेयर प्रो माइकल मेनिलीले पोलिसी पर्फमेन्स बन्डका बारेमा धारणा राख्नुभएको थियो । राजदूत आचार्यले लगानीका लागि नेपाल उर्वरभूमि रहेकाले लगानीकर्तालाई निर्धक्क भएर लगानी गर्न आग्रह गरे।
लुम्बिनीबाट शान्तिको सन्देश प्रवाह गर्न पाउँदा खुसी लागेको छ : महासचिव गुटेरेस,"बुद्ध जन्मस्थल लुम्बिनी आउन पाउँदा खुसी व्यक्त गर्दै महासचिव गुटेरेसले इजरायल,प्यालेस्टाइन,युक्रेन,सुडानलगायत देशमा भएको द्वन्द्व अन्त्य गर्न आह्वान पनि गरे। उनले विश्वभर नै जलवायु परिवर्तनले वातावरणीय क्षेत्रमा पारेको असरप्रति चिन्ता व्यक्त गरे। लुम्बिनी : नेपाल भ्रमणका क्रममा गौतम बुद्धको जन्मस्थल लुम्बिनी आएका संयुक्त राष्ट्रसङ्घका महासचिव एन्टोनियो गुटेरेसले बुद्ध जन्मस्थल लुम्बिनीबाट विश्वभर शान्तिको सन्देश प्रवाह गर्न पाउँदा अत्यन्तै खुसी लागेको बताएका हुन्। उनले संसारभर भइरहेका सबै प्रकारका द्वन्द्व अन्त्यका लागि शान्तिभूमिबाट आह्वान गरेका छन् । आज बिहान पोखराबाट विशेष विमानमार्फत गौतमबुद्ध अन्तर्राष्ट्रिय विमानस्थल हुँदै लुम्बिनी आएका गुटेरेसले विश्व सम्पदा सूचीमा सूचीकृत अशोकस्तम्भ परिसरमा आयोजित पत्रकार सम्मेलनमा भने,'संसारभर भइरहेका द्वन्द्व अन्त्यका लागि लुम्बिनीबाट आह्वान गर्छु ।' बुद्ध जन्मस्थल लुम्बिनी आउन पाउँदा खुसी व्यक्त गर्दै उनले इजरायल,प्यालेस्टाइन,युक्रेन,सुडानलगायत देशमा भएको द्वन्द्व अन्त्य गर्न आह्वान पनि गरे। उनले विश्वभर नै जलवायु परिवर्तनले वातावरणीय क्षेत्रमा पारेको असरप्रति चिन्ता व्यक्त गरे। शान्ति र मानवता अपरिहर्य विषय हुन्,मानवीयता मर्न दिनु हुन्न,'उनले भने,'बुद्धका सन्देश, पञ्चशीलको सिद्धान्त र राष्ट्रसङ्घको मिसन मिल्दोजुल्दो छ । यो शान्तिको मुहान लुम्बिनी घुमौँ र यहाँबाट सबैले सिकौँ ।' त्यस्तै, महासचिव गुटेरेसले शान्ति दीपबाट मायादेवी मन्दिरमा पुगेर दर्शन गरेका थिए । यसअघि उनले शान्तिदीपमा दीप प्रज्ज्वलन गरेका थिए । शान्तिदीपबाट मायादेवी मन्दिरसम्म उन पैदल गएका थिए। उनले वृक्षरोपणसमेत गरे। महासचिव गुटेरेस लुम्बिनी विकास कोषको स्वागत समारोहमा सहभागी भए। लुम्बिनी विकास कोषका सदस्यसचिव सानुराजा शाक्यका अनुसार महासचिवलाई लुम्बिनीमा रहेका विहार, बौद्धधर्मका गुरु, भिक्षुभिक्षुणीसहित लुम्बिनी सांस्कृतिक नगरपालिकाका स्थानीय आमा समूह, थारूलगायत विभिन्न जातीय समूहले शान्ति दीपबाट मायादेवी मन्दिरको दुवैतर्फ बसेर स्वागत गरेका थिए । यसैगरी, महासचिव गुटेरेसले विकास कोषमा राखिएको अतिथि आगन्तुक पुस्तिकामा हस्ताक्षर गरेका थिए। महासचिवको लुम्बिनी भ्रमणले लुम्बिनी र गौतमबुद्धको शान्तिको सन्देश विश्वभर थप प्रचारप्रसार हुने र लुम्बिनी क्षेत्रको पर्यटन प्रवद्र्धधनमा मद्दत पुग्ने अपेक्षा गरिएको छ । बुद्ध जन्मस्थल लुम्बिनीमा पहिलो पटक भ्रमणमा आएका महासचिव गुटेरेसलाई प्रधानमन्त्री पुष्पकमल दाहाल प्रचण्डसँगै संस्कृति, लुम्बिनी प्रदेश सरकारका मुख्यमन्त्री डिल्लीबहादुर चौधरी, पर्यटन तथा नागरिक उड्डयनमन्त्री सुदन किराँती,संस्कृति, पर्यटन तथा नागरिक उड्डयन राज्यमन्त्री सुशीला श्रीपाली, लुम्बिनी विकास कोषका उपाध्यक्ष डा ल्यारक्याला लामालगायतले स्वागत गरेका थिए। महासचिव गुटेरेसलाई लुम्बिनी विकास गुरुयोजना,उत्खनन,अन्वेषण,अनुसन्धान र ऐतिहासिक तथा पुरातात्विक महत्वका विषयमा लुम्बिनी विकास कोषले जानकारी गराएको राससमा उल्लेख छ। गुटेरेस लुम्बिनी भ्रमण गर्ने राष्ट्रसङ्घका छैटौँ महासचिव हुन् । राष्ट्रसङ्घका तत्कालीन महासचिव ऊ थान्तले सन् १९६७ मा राष्ट्रसङ्घको महासचिवका रुपमा लुम्बिनी भ्रमण गर्ने प्रथम महासचिव हुन्। राष्ट्रसङ्घका महासचिवका रुपमा थान्तको लुम्बिनी भ्रमणपछि नै लुम्बिनीको योजनाबद्ध विकासको सुरुआत भएको मानिन्छ ।"
संयुक्त राष्ट्रसंघका महासचिव गुटेरेसको संसदमा सम्बोधन (लाइभ),"काठमाडौं : चारदिने औपचारिक भ्रमणमा रहेका संयुक्त राष्ट्रसंघका महासचिव एन्टोनियो गुटेरेसले संघीय संसद्को संयुक्त बैठकलाई सम्बोधन गरिरहेका छन्। पुष्पकमल दाहाल 'प्रचण्ड' को निमन्त्रणमा शनिबार काठमाडौंका आइपुगेका महासचिव गुटेरेसले आज संसदमा सम्बोधन गरेका हुन्। संसदमा सम्बोधनअघि महासचिव गुटेरेस गौतमबुद्धको जन्मस्थल लुम्बिनी पुगेका थिए। त्यहाँ उनले विश्व शान्तिका लागि अपिल गरेका थिए। धनी तथा औद्योगिक राष्ट्रलाई जलवायु परिवर्तनको असर न्यूनीकरण हुने गरी प्रविधि तथा उपाय अपनाउन आह्वान गर्दै उनले नेपालमा परिहेको जलवायु परिवर्तनको असर न्यूनिकरणका लागि सहयोग गर्न आग्रह गरेका थिए। आइतबार काठमाडौंमा राजनीतिक दलका शीर्षस्थ नेतालगायतसँग भेट गरेका थिए। महासचिव गुटरेसले राष्ट्रपति रामचन्द्र पौडेल,प्रधानमन्त्री पुष्पकमल दाहाल,उपप्रधानमन्त्री एवं रक्षामन्त्री पूर्णबहादुर खड्का र परराष्ट्रमन्त्री एनपी साउदसँग भेट गरेका थिए। यसैगरी पूर्वप्रधानमन्त्रीद्वय नेकपा एमालेका अध्यक्ष केपीशर्मा ओली र नेपाली कांग्रेसका सभापति शेरबहादुर देउवालगायतसँग छुट्टाछुट्टै भेटवार्ता गरेका थिए। राजनीतिक भेटघाटपछि महासचिव गुटेरेस सोमबार सगरमाथा क्षेत्र र पर्यटकीय नगरी पोखरा पुगेका थिए। उनी आजै पर्यटकीय गन्तव्य अन्नपूर्ण आधार शिविर पुगेका थिए। त्यहाँ उनले विकसित तथा औद्योगिक राष्ट्रका कारण जलवायु परिवर्तन भइरहेको बताउँदै त्यसका लागि नेपालले समस्या भोगिरहेको बताएका थिए। सन् २०१७ मा संयुक्त राष्ट्रसंघको महासचिव भएपछि उनी पहिलो पटक नेपाल भ्रमणमा आएका हुन्। महासचिव गुटरेस भोलि स्वदेश फर्कनेछन्।"
संसदमा महासचिव गुटेरेस (फोटो फिचर),"काठमाडौं : नेपाल भ्रमणमा रहेका संयुक्त राष्ट्र संघका महासचिव एन्टियो गुटेरेसले संघीय संसदको संयुक्त बैठकलाई सम्बोधन गरेका छन्। त्यसअघि सभामुख देवराज घिमिरेले महासचिव गुटरेसलाई सम्बोधनका लागि अनुमति दिएका थिए। महासचिव गुटेरेस सङ्घीय संसद भवन नयाँ बानेश्वर पुग्दा सुरुमा सङ्घीय संसद सचिवालयका महासचिव डा भरतराज गौतमलगायतले स्वागत गरेका थिए। महासचिव गुटेरेस भवन प्रवेश गरेपछि सभामुख देवराज घिमिरे, राष्ट्रियसभाका अध्यक्ष गणेशप्रसाद तिमिल्सिना, उपसभामुख इन्दिरा राना मगर, राष्ट्रियसभा उपाध्यक्ष उर्मिला अर्याल, कानुन न्याय तथा संसदीय मामिलामन्त्री धनराज गुरुङलगायतले स्वागत गरेका थिए।"
रिगलको आममाफीविरुद्ध रिटमाथि सुनुवाइका लागि नयाँ पूर्ण इजलास गठन,"काठमाडौं : नेपालगञ्जका चेतन मानन्धरको हत्या अभियोगमा जन्मकैद पाएका रिगल भनिने योगराज ढकाललाई राष्ट्रपतिले आममाफी दिएकोविरुद्ध परेको रिटमाथि सुनुवाइका लागि सर्वोच्च अदालतले नयाँ पूर्ण इजलास गठन गरेको छ। कायममुकायम प्रधानन्यायाधीश ईश्वरप्रसाद खतिवडाको नेतृत्वमा रहेको इजलासमा न्यायाधीशहरू सपना प्रधान मल्ल र डा कुमार चुडाल रहेका छन्। यसअघि सोही रिटमाथि सुनुवाइ गर्न प्रधानन्यायाधीश विश्वम्भरप्रसाद श्रेष्ठको नेतृत्वमा रहेको इजलासमा न्यायाधीशहरू डाआनन्दमोहन भट्टराई र कुमार रेग्मी रहेका थिए। असोज २५ गते प्रधानन्यायाधीश श्रेष्ठसहितको पूर्ण इजलासले रिगलविरुद्धको रिट आफूरहितको पूर्ण इजलासमा पठाउन आदेश दिएपछि सर्वोच्चले नयाँ इजलास गठन गरेको हो। संविधान दिवसको अवसरमा प्रधानमन्त्री पुष्पकमल दाहाल 'प्रचण्ड' नेतृत्वको मन्त्रिपरिषदको सिफारिसमा राष्ट्रपति रामचन्द्र पौडेलले नेपालगञ्जका चेतन अधिकारीका हत्यारा रिगललाई आममाफी दिएका थिए। राष्ट्रपतिको सोही निर्णयविरुद्ध चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। रिट निवेदनमा राष्ट्रपतिको कार्यालय,प्रधानमन्त्री तथा मन्त्रिपरिषद् कार्यालय,गृहमन्त्रालय,जिल्ला प्रशासन कार्यालय बाँके,जिल्ला कारागार कार्यालय दाङ,जिल्ला प्रशासन कार्यालय दाङ र महान्यायाधिवक्ताको कार्यालय रामशाहपथ काठमाडौंलाई विपक्षी बनाइएको छ। रिगलले खुकुरी प्रहार गरी २९ असार २०७२ सालमा २९ वर्षीय चेतन मानन्धरको हत्या गरेका थिए। त्यसपछि कर्तव्य ज्यान मुद्दामा गुण्डा नाइके रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। भारतीले श्रीमानलाई न्यायका लागि दसैं लगत्तै फेरि काठमाडौंको माइतीघरमा अनशन सुरू गरेकी छन्। सर्वस्वसहित जन्मकैदको आदेश ठहर भएका तरूण दलका नेतासमेत रहेका रिगललाई आममाफी दिएपछि यसको चौतर्फी विरोध सुरू भएको छ।"
विदेशमा रहेका नेपालीलाई तत्काल नेपाल फर्क भन्ने अवस्था छैन : महामन्त्री शर्मा,"काठमाडौं : नेपाली काँग्रेसका महामन्त्री विश्वप्रकाश शर्माले विदेशमा रहेका नेपालीलाई नेपाल फर्क भन्ने अवस्था तत्काल नरहेको बताएका छन्। अमेरिकाको न्युयोर्कमा नेपाली जनसम्पर्क समिति अमेरिकाले आयोजना गरेको कार्यक्रममा उनले अवस्थामा परिवर्तन अबको बाटो रहेको बताएका हुन्। उनले भने, नेपालीलाई नेपाल फर्क भन्ने अवस्था तत्काल छैन। त्यो भावनात्मक र सस्तो लोकप्रियताको कुरा मात्रै हो। जनसंख्याको बिस्फोटक आकार व्यवस्थापन गर्न, देशमा अनिवार्य जनशक्तिबाहेकलाई बाह्य व्यवस्थापन अहिलेको बाध्यतात्मक स्थिति भएको उनको भनाई छ। शर्माले अहिलेको प्राथमिकता जलविद्युत उत्पादनमा वृद्धि र वैदेशिक रोजगारको मर्यादा अभिवृद्धि भएको बताए। कार्यक्रममा वर्तमान नेपालको राजनैतिक, आर्थिक, सामाजिक लगायतका विविध विषयहरुमा केन्द्रीत रहेर छलफल र अन्तर्क्रिया भएको थियो।"
मलेसियाविरुद्ध नेपालले पहिले बलिङ गर्ने,"काठमाडौं : नेपालले मलेसियाविरुद्ध पहिले बलिङ गर्ने भएको छ। कीर्तिपुरस्थित त्रिवि क्रिकेट मैदानमा जारी आइसिसी टि  २० विश्वकप एसिया फाइनल छनोट खेलमा मलेसियाले टस जितेर ब्याटिङ गर्ने निर्णय गरेको हो। मलेसियाका कप्तान फायज अहमदले टस जितेपछि नेपाललाई बलिङ गर्ने निम्तो दिएका हुन्। नेपालको प्लेइङ ११ मा आसिफ शेख (विकेटकिपर), कुशल भुर्तेल, कुशल मल्ल, रोहित पौडेल (कप्तान), विवेक यादव, सन्दीप जोरा, सोमपाल कामी, करण केसी, गुलशन झा, सन्दीप लामिछाने र अभिनाश बोहरा रहेका छन्। दीपेन्द्रसिंह ऐरी घाइते भएपछि यादवले स्थान पाएका हुन्। कप्तान पौडेलले पावर प्लेमा थप राम्रो प्रदर्शन गर्ने दाबी गरे। ऐरीको बारेमा शुभ समाचार नभएको भन्दै उनले अर्को एमआरआई गरेपश्चात मात्र तत्काल टीममा फर्कने नफर्कने टुंगो लाग्ने बताए। यता मलेसियाले आज दुई जना खेलाडि परिवर्तन गरेको छ। कप्तान अहमदका अनुसार आजको म्याचमा अहमदसँगै विरनदीप सिंह, सायद अजिज, विजय उन्नी, मुहमद अमिर, आइनोस हफिज, पवनदीप सिंह, जुबैदी जुलफिक्री, स्याजरुल इद्रुस, सार्भिन मुनियान्डी र फित्री साम खेल्नेछन् । उपाधिको प्रमुख दाबेदार नेपालले सोमबार सिंगापुरलाई ८ विकेटले पराजित गरेको थियो। प्रतियोगिताको सुखद सुरुवात गरेको घरेलु टोली नेपालले लगातार दोस्रो जित निकाल्ने दाउमा छ। मलेसियालाई हराउँदा नेपालको सेमिफाइनल यात्रा पक्का हुनेछ। सिंगापुरले दिएको १ सय ४६ रनको लक्ष्य पछ्याएको नेपालले कुशल भुर्तेलको अर्धशतकीय पालीको सहयोगमा १६३ ओभरमा दुई विकेट गुमाएर जित निकालेको हो। पहिलो खेलमा आक्रामक ब्याटिङ गरेका भुर्तेलले ७४ रन बनाएका थिए। नेपालले बिहीबार ओमानसँग खेल्नेछ। कीर्तिपुर र मूलपानी मैदानमा हुने प्रतियोगिताको समूह एमा नेपाल, ओमान, सिंगापुर र मलेसिया छन्। यस्तै समूह बीमा हङकङ, यूएई, बहराइन र कुवेत छन्। फाइनल पुग्ने दुई टोलीले सन् २०२४ मा वेस्ट इन्डिज र अमेरिकामा हुने टीट्वेन्टी विश्वकप खेल्न पाउनेछ।"
"महासचिव गुटेरेसको सम्बोधनले नेताहरू उत्साहित, कसले के भने?","काठमाडौं : संयुक्त राष्ट्रसंघका महासचिव एन्टोनियो गुटेरेसले संघीय संसद्का दुवै सदनको संयुक्त बैठकलाई गरेको सम्बोधनबाट सकारात्मक सन्देश प्रवाह भएको राजनीतिक दलका नेताहरूले बताएका छन्। संयुक्त बैठकपछि सञ्चारकर्मीसँग उनीहरूले महासचिव गुटेरेसको सम्बोधन सकारात्मक रहेको बताए। नेकपा एकीकृत समाजवादीका अध्यक्ष माधवकुमार नेपालले महासचिव गुटेरेसले नेपाल भ्रमणका क्रममा महत्त्वपूर्ण पर्यटकीय क्षेत्र सगरमाथा र अन्नपूर्ण आधार क्षेत्र, पोखरा र लुम्बिनीलाई चयन गर्नुले उनको नेपालप्रतिको निकटता झल्किएको बताए। 'महासचिव गुटेरेसको भ्रमणले नेपालीलाई गौरवान्वित तुल्याएको छ। उनको भ्रमणबाट हामी अत्यन्तै खुसी छौं,' अध्यक्ष नेपालले भने, 'शान्तिप्रक्रिया टुङ्ग्याउन उनका सुझाव महत्त्वपूर्ण छन्, यसमा हामी विश्व समुदायको समर्थनको अपेक्षा गर्छौं।' महासचिव गुटेरेसको नेपाल भ्रमणले विश्वमा नेपालको मान प्रतिष्ठा बढेको नेता कोइरालाको भनाइ छ। सबैलाई न्याय हुने गरी शान्तिप्रक्रिया टुंगोमा पुर्याउन महासचिवले सुझाव दिएको उनले उल्लेख गरे। त्यस्तै नेकपा माओवादी केन्द्रका उपमहासचिव वर्षमान पुनले नेपालको शान्ति प्रक्रिया आफ्नै मौलिकतामा अगाडि बढेको बताएका महासचिव गुटेरेसको सम्बोधन प्रशंसायोग्य रहेको बताए। जलवायु परिर्वतनबाट नेपाललाई परेको असर कम गर्नका लागि विकसित देशले सहयोग गर्नुपर्छ भन्ने महासचिव गुटेरेसको भनाइ महत्त्वपूर्ण रहेको उनको प्रतिक्रिया थियो। राष्ट्रिय जनमोर्चाका अध्यक्ष चित्रबहादुर केसीले समयानुकूल नेपालको अवस्थाबारे महासचिव गुटेरेसले चित्रण गरेको उल्लेख गदै उनीप्रति धन्यवाद व्यक्त गरे। उनले पीडितलाई न्याय हुने गरी शान्ति प्रक्रियालाई यथाशीघ्र टुंगोमा पुर्याउन सबै लाग्नुपर्नेमा जोड दिए। नेपालको औपचारिक भ्रमणमा रहेका महासचिव गुटेरेसले आज संसद्को संयुक्त बैठकलाई सम्बोधन गर्दै नेपालको शान्ति प्रक्रिया, जलवायु परिर्वतनले पारेका असर, गरिबी निवारणलगायत विषयमा आफ्ना धारणा व्यक्त गरेका थिए। उनले कार्बन उत्सर्जनमा नेपालको भूमिका नभए पनि जलवायु परिवर्तनको प्रतिकूल असर खेपिरहेकाले नेपालसमेतले यसको क्षतिपूर्ति स्वरुप विकसित मुलुकबाट जलवायु अनुकूललगायत क्षेत्रमा सहयोग पाउनुपर्नेमा जोड दिएका थिए। महासचिव गुटेरेसले संयुक्त राष्ट्रसंघको शान्ति स्थापनामा नेपालले शान्ति सेनामार्फत् गरेको योगदानको उच्च प्रशंसासमेत गरेका थिए। उनले नेपालको शान्ति प्रक्रिया टुंगोमा पुर्याउन संयुक्त राष्ट्रसंघ र अन्तर्राष्ट्रिय समुदायको सहयोग रहने प्रतिबद्धता व्यक्त गरेका थिए।"
ओलीप्रति इंगित गर्दै प्रधानमन्त्रीले भने हाम्रै साथीले शान्ति प्रक्रियाबारे महासचिवलाई गलत ब्रिफिङ गरे,"काठमाडौं : प्रधानमन्त्री पुष्पकमल दाहालले विश्व समुदायको ध्यान आकर्षित गर्नुपर्नेमा केही नेताहरूले संयुक्त राष्ट्र संघका महासचिवलाई गलत ब्रिफिङ गरेको भन्दै आपत्ति जनाएका छन्। प्रधानमन्त्री दाहालले नेकपा एमाले अध्यक्ष केपी ओलीप्रति इंगित गर्दै शान्ति प्रक्रिया टुंग्याउनेबारे गलत ब्रिफिङ गरेको आशय व्यक्त गरेका हुन्। उनले संयुक्त राष्ट्र संघका महासचिव एन्टोनियो गुटेरेसले शान्ति प्रक्रियाबारे राम्रा धारणा व्यक्त गर्दैगर्दा ओलीले विभाजित रहेको सन्देश दिएको आरोप लगाए। 'संयुक्त राष्ट्रसंघका महासचिवको यस्तो राम्रो धारणा छ। तर दुर्भाग्य हाम्रै केही साथीहरूले यस्तो बेला विभाजित देखाए। त्यो भने दुर्भाग्यपूर्ण छ,' संसद भवनमा प्रधानमन्त्रीले सञ्चारकर्मीसँग भने। उनले महासचिव गुटेरेसले नेपालको हितमा धारणा राखेको बताए। महासचिव गुटेरेसले दीगो विकासको लक्ष्य हासिल गर्न चाहिने अनुदान रकम नेपाललाई प्रदान गर्नुपर्ने वक्तव्य प्रशंसनीय रहेको प्रधानमन्त्रीको भनाइ छ। 'नेपालको समग्र हितमा संयुक्त राष्ट्रसंघका महासचिवले बोल्नसक्ने म्याक्सिमम सीमामा उहाँले बोल्नुभयो। यो नेपाल र नेपालीका निम्ति एकदमै खुसी र गर्वको कुरा हो। नेपाल संसारका सबै मुलुकका मित्र छन्। सबैले मित्रको रूपमा माया गर्नुपर्छ। पर्यावरण र गरिबी निवारणसम्बन्धी सबै फन्डहरूनेपाललाई दिनुपर्ने भनिएको छ। दुनियाँले ध्यान दिनुपर्छ। योभन्दा ठूलो कुरा केही हुन सक्दैन,' उनले भने। उनले शान्ति प्रक्रियामा विश्व समुदायको सहयोग रहने कुरामा आफू विश्वस्त रहेको बताए। गत आइतबार महासचिव गुटेरेससँगको भेटमा अध्यक्ष ओलीले प्रधानमन्त्री दाहालकै कारणले शान्ति प्रक्रिया टुंगोमा पुग्न नसकेको ब्रिफिङ गरेका थिए। यो पनि पढ्नुस् : एमाले अध्यक्ष ओलीले गुटेरेसलाई भने प्रधानमन्त्रीकै कारण शान्ति प्रक्रिया टुंग्याउन कठिनाइ"
महासचिव गुटेरेसले नेपालको हिमालमा देखेका संकटहरू,"काठमाडौं : संयुक्त राष्ट्रसंघका महासचिव एन्टोनियो गुटेरेसले नेपाल जलवायु संकटको उच्च मारमा रहेको बताएका छन्। मंगलबार संसदको संयुक्त संसदलाई सम्बोधन गर्दै नेपालको हिमालमा देखिएको संकट डरलाग्दो रहेको बताए। हिमनदीहरू असामान्य गतिमा पग्लिँदा त्यसको प्रभाव विनाशकारी हुँदै गएको उनले बताए। उनले पानीले भरिएका ताल फुट्न लागेको, नदी र समुद्रको पानी बढ्दै गएको, संस्कृतिहरूले चुनौतीका सामना गर्नुपरेको बताए। नेपालका पहाडहरू उच्च जोखिममात्रै नभएर यहाँका चट्टान, पहिरो तथा हिमपहिरोको जोखिम पनि बढ्दो रहेको उनको भनाइ छ। जलवायु परिवर्तनले आगामी दिनमा पानी र जमिनको लागि भयंकर प्रतिस्पर्धा हुने प्रक्षेपण अनुसन्धानले देखाएको महासचिव गुटेरेसले बताए। उनले जलवायु संकटको क्रूर प्रभावको सामना गरिरहेका नेपाली समुदायहरूप्रति आफू चिन्तित भएको बताए। उनले पीडित नेपालीहरूको साथमा संयुक्त राष्ट्रसंघ रहेको बताए। उनले नेपाल र अन्य विकासोन्मुख देशहरूको विकासमा सहयोग गर्न, जलवायुसम्बन्धी कार्यलाई तीव्रता दिन र हालको वैश्विक संकटको सामना गर्न ठूलो अन्तर्राष्ट्रिय सहयोग आवश्यक रहेको बताए। त्यसका लागि उनले विश्व समुदायसँग कम्तीमा ५ खर्ब प्रतिवर्ष वितरण गर्न आह्वान गरे। उनले नेताहरूलाई ढिलाइ नगरी जलवायुका मुद्दामा काम गर्न आग्रह गरे। वैश्विक कार्बन उत्सर्जनमा नेपालको योगदान धेरै सानो अंश रहेको र सन् २०४५ सम्ममा शून्य उत्सर्जनमा पुग्ने नेपालको लक्ष्यलाई उनले प्रशंसा गरेका थिए।"
रिगलको आममाफीविरुद्धको रिट 'हेर्दाहेर्दै'मा,"काठमाडौं : नेपालगञ्जका चेतन मानन्धरको हत्या अभियोगमा जन्मकैद पाएका रिगल भनिने योगराज ढकाललाई राष्ट्रपतिले आममाफी दिएकोविरुद्ध परेको रिट हेर्दाहेर्दैमा राखिएको छ। आज रिटमाथि सुनुवाइ नसकिएपछि भोलिका लागि हेर्दाहेर्दैमा राखिएको सर्वोच्च अदालत प्रशासनले जनाएको छ। कायममुकायम प्रधानन्यायाधीश ईश्वरप्रसाद खतिवडाको नेतृत्वमा गठित इजलासमा सुनुवाइ सुरू भएको हो। इजलासमा कामु प्रधानन्यायाधीश खतिवडासहित न्यायाधीशहरू सपना प्रधान मल्ल र डा कुमार चुडाल रहेका छन्। संविधान दिवसको अवसरमा प्रधानमन्त्री पुष्पकमल दाहाल 'प्रचण्ड' नेतृत्वको मन्त्रिपरिषदको सिफारिसमा राष्ट्रपति रामचन्द्र पौडेलले नेपालगञ्जका चेतन अधिकारीका हत्यारा रिगललाई आममाफी दिएका थिए। राष्ट्रपतिको सोही निर्णयविरुद्ध चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। रिट निवेदनमा राष्ट्रपतिको कार्यालय,प्रधानमन्त्री तथा मन्त्रिपरिषद् कार्यालय,गृहमन्त्रालय,जिल्ला प्रशासन कार्यालय बाँके,जिल्ला कारागार कार्यालय दाङ,जिल्ला प्रशासन कार्यालय दाङ र महान्यायाधिवक्ताको कार्यालय रामशाहपथ काठमाडौंलाई विपक्षी बनाइएको छ। रिगलले खुकुरी प्रहार गरी २९ असार २०७२ सालमा २९ वर्षीय चेतन मानन्धरको हत्या गरेका थिए। त्यसपछि कर्तव्य ज्यान मुद्दामा गुण्डा नाइके रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। भारतीले श्रीमानलाई न्यायका लागि दसैं लगत्तै फेरि काठमाडौंको माइतीघरमा अनशन सुरू गरेकी छन्। सर्वस्वसहित जन्मकैदको आदेश ठहर भएका तरूण दलका नेतासमेत रहेका रिगललाई आममाफी दिएपछि यसको चौतर्फी विरोध सुरू भएको छ।"
लुम्बिनी पुगेर महासचिव गुटेरेसले गरे विश्व शान्तिका लागि अपिल,लुम्बिनी : संयुक्त राष्ट्रसंघका महासचिव एन्टोनियो गुटेरेसले गौतम बुद्धको जन्मस्थल लुम्बिनी पुगेर विश्व शान्तिका लागि अपिल गरेका छन्। नेपालको औपचारिक भ्रमणका क्रममा मंगलबार लुम्बिनी पुगेका महासचिव गुटेरेसले विश्व शान्ति तथा मानव समुदायबीचको सद्भाव र भातृत्वका लागि अपिल गरेका हुन्। लुम्बिनी आउनुअघि आइतबार काठमाडौँमा राजनीतिक दलका शीर्षस्थ नेतालगायतसँगको भेटपछि सोमबार सगरमाथा क्षेत्र र पर्यटकीय नगरी पोखरा पुगेका थिए। महासचिव गुटेरेसले आजै पर्यटकीय गन्तव्य अन्नपूर्ण आधार शिविर पुगेका थिए। त्यहाँ उनले विकसित तथा औद्योगिक राष्ट्रका कारण जलवायु परिवर्तन भइरहेको बताउँदै त्यसका लागि नेपालले भोगिरहेको बताएका थिए। उनले जलवायु परिवर्तनको बढ्दो असरका सन्दर्भमा नेपालको भूमिका नभएको उल्लेख गरे। विश्वव्यापी तापमान वृद्धिका कारण हिमाली शृङ्खलाको हिउँ दिनप्रतिदिन घटिरहेको बताउँदै उनले हिउँ पग्लिएकै कारण पहिरो तथा बाढीले समुदायमा क्षति पुर्याइरहेको बताए। धनी तथा औद्योगिक राष्ट्रलाई जलवायु परिवर्तनको असर न्यूनीकरण हुने गरी प्रविधि तथा उपाय अपनाउन आह्वान गर्दै उनले नेपालमा परिहेको जलवायु परिवर्तनको असरमा सहयोग गर्न आग्रह गरेका थिए। प्रधानमन्त्री पुष्पकमल दाहाल 'प्रचण्ड'को निमन्त्रणमा महासचिव गुटेरेस शनिबार राति काठमाडौं आएका हुन्। महासचिव गुटेरेस आजै अपरान्ह ४ बजे संघीय संसदको संयुक्त बैठकलाई सम्बोधन गर्ने कार्यक्रम तय भएको छ।
राष्ट्रसंघका महासचिव गुटेरेसलाई स्वागत गर्न प्रधानमन्त्री लुम्बिनीमा,"बुटवल : प्रधानमन्त्री पुष्पकमल दाहाल प्रचण्ड लुम्बिनी पुगेका छन्। उनी संयुक्त राष्ट्रसंघका महासचिव एन्टोनियो गुटेरेसलाई स्वागत गर्न लुम्बिनी पुगेका हुन् । गुटेरेस आज बिहान अन्नपूर्ण बेसक्याम्प गएका थिए। गुटरेस त्यहाँबाट भैरहवास्थित गौतमबुद्ध अन्तर्राष्ट्रिय विमानस्थलमा आउने र हेलिकप्टरमा लुम्बिनी आउने कार्यक्रम छ । गुटेरेसको स्वागतका लागि संस्कृति पर्यटन तथा नागरिक उड्डयन मन्त्री सुदन किराती, लुम्बिनीका मुख्यमन्त्री डिल्ली चौधरी लगायतका विशिष्ट व्यक्तित्वहरु हिजो नै लुम्बिनीमा आइसकेका छन् । गुटेरेसले मायादेवी मन्दिर दर्शन गर्नेछन् । उनले मन्दिर परिसरमै मन्तव्यसमेत व्यक्त गर्नेछन् । उनले डेढ घण्टा लुम्बिनीमा बिताउनेछन् । गुटेरेस लुम्बिनी भ्रमणमा आउने संयुक्त राष्ट्रसंघका छैटौँ महासचिव हुन्।"
परराष्ट्रमन्त्री एनपी साउद र अमेरिकी विदेश मन्त्री ब्लिन्केनबीच भेटवार्ता,"काठमाडौं : परराष्ट्रमन्त्री एनपी साउद र संयुक्त राज्य अमेरिकाका विदेश मन्त्री एन्टोनी जे ब्लिन्केनबीच वासिङ्टन डिसीमा भेटवार्ता भएको छ। अमेरिका भ्रमणमा रहेका साउद र ब्लिन्केनबीच गएराति भएको भेटवार्तामा दुई पक्षीय सम्बन्ध, एमसीसी, क्षेत्रीय तथा अन्तर्राष्ट्रिय विषयमा छलफल भएको अमेरिकास्थित नेपाली दूतावासले जनाएको छ। दूतावासका अनुसार परराष्ट्रमन्त्री साउदले नेपाल अतिकम विकसित मुलुकबाट स्तरोन्नति भएको सन्दर्भमा विकासका प्राथमिकताहरूलाई जोड दिँदै व्यापार तथा लगानी, बजार पहुँच, खाद्य सुरक्षा र सूचना प्रविधिलगायतका क्षेत्रमा अमेरिकाबाट थप सहयोग गर्न आह्वान गरे। प्रजातान्त्रिक शासनको सुदृढीकरणमा नेपालको प्रगतिको प्रशंसा गर्दै मन्त्री ब्लिन्केनले अमेरिकी सरकार नेपाललाई बलियो र समृद्ध लोकतन्त्रको रुपमा हेर्न चाहेको बताए। मन्त्री ब्लिन्केनले परराष्ट्रमन्त्रीलाई नेपालको विकास प्रयासमा अमेरिकाले सहयोग जारी राख्ने आश्वासन दिए। अमेरिकी विदेश मन्त्रालयका अनुसार भेटमा उनीहरुले नेपालअमेरिका साझेदारीको सुदृढीकरणमा जोड दिएका छन्। मन्त्री साउदले युएसएआईडी र एमसीसीमार्फत हालै अमेरिकी सहयोगलगायत नेपालको सामाजिकआर्थिक विकासमा निरन्तर सहयोग गरेकोमा अमेरिकी सरकारलाई धन्यवाद दिए। दुबै पक्षले एमसीसी अन्तर्गतका आयोजनाहरुको समयमै कार्यान्वयनको महत्वमा जोड दिए। मन्त्री साउदले नेपालको आर्थिक र सामाजिक विकासका थप सहयोगका लागि आग्रहसमेत गरेका छन्। उनीहरूले नेपालमा विस्तारित विकास वित्त निगमको लगानी, साना तथा मझौला उद्यमहरूलाई ऋण उपलब्ध गराउन नेपाली बैंकलाई १२ करोड ५० लाख अमेरिकी डलरको नयाँ ऋण दिनेलगायतका विषयमा छलफल गरेका थिए। मन्त्री ब्लिन्केनले अक्टोबर ७ इजरायलमा हमासको आतंकवादी हमलामा परी नेपाली विद्यार्थीको ज्यान गएको र बेपत्ता रहेका विपिन जोशीप्रति चिन्ता व्यक्त गर्दै संयुक्त राज्य अमेरिकाले दुःख व्यक्त गरेका छन्। भेटका क्रममा साउदले ब्लिन्केनलाई नेपाल भ्रमणका निमित्त औपचारिक निम्तो दिएका छन्। द्विपक्षीय भेटमा मन्त्री साउदका साथमा राजदूत श्रीधर खत्रीलगायत मन्त्रालय र दूतावासका उच्च अधिकारीहरु सहभागी थिए। मन्त्री ब्लिन्केनका साथमा नेपालका लागि अमेरिकी राजदूत डीन थम्पसन र विदेश मन्त्रालयका उच्च अधिकारी पनि थिए। अमेरिकामा मन्त्री साउदले युएसएआइडीकी प्रमुख सामन्था पावर, मिलेनियम च्यालेन्ज कर्पोरेशन (एमसीसी)का प्रमुख कार्यकारी अधिकृत एलिस अल्ब्राइट र अमेरिकी सरकारका उच्च अधिकारीहरूसँग भेटवार्ता गर्नेछन्। मन्त्री साउदले अमेरिका भ्रमणका क्रममा युनाइटेड स्टेट्स इन्स्टिच्युट अफ पिस र नेपालीअमेरिकी व्यवसायी समुदायसँगको अन्तरक्रिया गर्नेछन्। मन्त्री साउद कात्तिक १९ गते स्वदेश फर्किनेछन्।"
संयुक्त राष्ट्रसंघका महासचिव गुटेरेसले आज संसदमा सम्बोधन गर्ने,"काठमाडौं : संयुक्त राष्ट्रसंघका महासचिव एन्टोनियो गुटेरेसले आज संघीय संसद्को दुवै सदनलाई सम्बोधन गर्ने भएका छन्। प्रतिनिधिसभा बैठकमा सभामुख देवराज घिमिरेले महासचिव गुटेरेसले मंगलबार दिउँसो ४ बजे संघीय संसदलाई सम्बोधन गर्ने जानकारी गराएका थिए। संघीय संसदको महासचिव डा भरतराज गौतमले जारी गरेको सूचनामा भनिएको छ,कार्तिक १४ गते मंगलबार संयुक्त राष्ट्र संघका महामहिम महासचिव एन्टोनियो गुटेरेसले संघीय संसदको संयुक्त बैठकलाई सम्बोधन गर्ने प्रयोजनको लागि प्रतिनिधि सभाका सम्माननीय सभामुखज्यूले राष्ट्रिय सभाका सम्माननीय अध्यक्षज्यूसँग परामर्श गरी संघीय संसदको दुवै सदनको संयुक्त बैठक मिति २०८० कार्तिक १४ गते मंगलबार दिनको ४ बजे, अन्तर्राष्ट्रिय सम्मेलन केन्द्रस्थित प्रतिनिधि सभा बैठक कक्षमा बस्ने गरी निर्धारण गर्नु भएकोले संघीय संसदको संयुक्त बैठक र संयुक्त समिति (कार्यसञ्चालन) नियमावली, २०५० को नियम ३ को उपनियम (३) बमोजिम संघीय संसदका माननीय सदस्यहरुको उपस्थितिको लागि यो सूचना प्रकाशन गरिएको छ। महासचिव गुटेरेसले सम्बोधन गर्ने भएपछि सभामुख घिमिरेले सोमबार सभा कक्षको कक्षको निरीक्षण गरेका थिए। सभामुखले संसद् सचिवालयका उच्च अधिकारीहरुलाई व्यवस्थापन पक्षलाई त्रुटिरहित सम्पन्न गर्न निर्देशन दिएका थिए। गुटेरेसले सम्बोधन गर्ने भएकाले औपचारिक पोसाकमा उपस्थित हुन सभामुखले सांसदहरुलाई आग्रह गरेका छन्। अन्नपूर्ण आधार शिविर पुगेका महासचिव गुटेरेस आज दिउँसो लुम्बिनीको अवलोकन भ्रमण गरेर संसदलाई सम्बोधन गर्न आउने कार्यतालिका छ। महासचिव गुटेरेस शनिबार राति काठमाडौं आएका हुन्। महासचिव गुटरेसले राष्ट्रपति रामचन्द्र पौडेल, प्रधानमन्त्री पुष्पकमल दाहाल, पूर्वप्रधानमन्त्रीद्वय नेकपा एमालेका अध्यक्ष केपी शर्मा ओली र नेपाली कांग्रेसका सभापति शेरबहादुर देउवालगायतसँग छुट्टाछुट्टै भेटवार्ता गरेका छन्। सन् २०१७ मा संयुक्त राष्ट्रसंघको महासचिव भएपछि उनी पहिलो पटक नेपालको भ्रमणमा आएका हुन्।"
रिगलको आममाफीविरुद्धको रिटमाथि आज सुनुवाइ,"काठमाडौं : नेपालगञ्जका चेतन मानन्धरको हत्या अभियोगमा जन्मकैद पाएका रिगल भनिने योगराज ढकाललाई राष्ट्रपतिले आममाफी दिएकोविरुद्ध परेको रिटमाथि आज सुनुवाइ हुने भएको छ। यसअघि असोज २५ गते प्रधानन्यायाधीश श्रेष्ठसहितको पूर्ण इजलासले रिगलविरुद्धको रिट आफूरहितको पूर्ण इजलासमा पठाउन आदेश दिएपछि आजका लागि पेशी तोकिएको थियो। रिटमाथि सुनुवाइ गर्न गठित पूर्ण इजलासमा प्रधानन्यायाधीश विश्वम्भरप्रसाद श्रेष्ठ,न्यायाधीशद्वय डाआनन्दमोहन भट्टराई र कुमार रेग्मी रहेका छन्। रिटमाथि सुनुवाइका लागि अर्को इजलासमा पठाउन आदेश दिएपछि अब यो रिटमाथि सुनुवाइका लागि अर्को न्यायाधीशको पूर्ण इजलास गठन हुनेछ। संविधान दिवसको अवसरमा प्रधानमन्त्री पुष्पकमल दाहाल 'प्रचण्ड' नेतृत्वको मन्त्रिपरिषदको सिफारिसमा राष्ट्रपति रामचन्द्र पौडेलले नेपालगञ्जका चेतन अधिकारीका हत्यारा रिगललाई आममाफी दिएका थिए। राष्ट्रपतिको सोही निर्णयविरुद्ध चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। यसअघि असोज १८ गते सो रिटमाथि प्रारम्भिक सुनुवाइ गर्दै न्यायाधीश डामनोजकुमार शर्माको एकल इजलासले रिगललााई आममाफी दिनुको कारण सरकारलाई सोध्दै एक साताभित्र लिखित जवाफ मागेको थियो। रिट निवेदनको टुंगो नलागेसम्म निवदेक तथा निजका परिवारका सदस्यलाई यथोचित सुरक्षा प्रदान गर्नेगराउने आवश्यक व्यवस्था गर्न नेपाल सरकार,गृहमन्त्रालयलाई लेखी पठाउनू आदेशमा भनिएको छ। रिट निवेदनमा राष्ट्रपतिको कार्यालय,प्रधानमन्त्री तथा मन्त्रिपरिषद् कार्यालय,गृहमन्त्रालय,जिल्ला प्रशासन कार्यालय बाँके,जिल्ला कारागार कार्यालय दाङ,जिल्ला प्रशासन कार्यालय दाङ र महान्यायाधिवक्ताको कार्यालय रामशाहपथ काठमाडौंलाई विपक्षी बनाइएको छ। रिगलले खुकुरी प्रहार गरी २९ असार २०७२ सालमा २९ वर्षीय चेतन मानन्धरको हत्या गरेका थिए। त्यसपछि कर्तव्य ज्यान मुद्दामा गुण्डा नाइके रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। भारतीले श्रीमानलाई न्यायका लागि दसै लगत्तै फेरि काठमाडौंको माइतीघरमा अनशन सुरू गरेकी छन्। सर्वस्वसहित जन्मकैदको आदेश ठहर भएका तरूण दलका नेतासमेत रहेका रिगललाई आममाफी दिएपछि यसको चौतर्फी विरोध सुरू भएको छ। सत्तापक्षकै नेताहरूले रिगललाई आममाफी दिइनु कानुन र संविधान विपरित भन्दै सच्याउन माग गरेका छन्। प्रमुख प्रतिपक्ष नेकपा एमाले,रास्वपाले रिगललाई दिएको आममाफी फिर्ता हुनुपर्ने बताएका छन्।"
नेपालमा देखिएको जलवायु परिवर्तनको असर विश्वले थाहा पाउनुपर्छ,"काठमाडौं : नेपाल भ्रमणमा रहेका संयुक्त राष्ट्रसंघका महासचिव एन्टोनियो गुटेरेसले नेपालको हिमालमा जलवायु परिवर्तनले पारेको असरबारे विश्वको ध्यानाकर्षण गराउने प्रतिबद्धता व्यक्त गरेका छन्। सोमबार बिहान खुम्बु पासाङ ल्हामु गाउँपालिका४ का स्थानीय समुदायसँग जलवायु परिवर्तन र यसले स्थानीयको जनजीवनमा पारेको असरका विषयमा उनले अन्तत्र्रिया गरेका थिए। सोही अन्तत्र्रियामा उनले यस्तो प्रतिबद्धता व्यक्त गरेका हुन्। यसै क्षेत्रमा पुगेर उनले एउटा भिडियो सन्देश पनि सार्वजनिक गरे। जहाँ उनले भने, म अहिले यहाँ हिमालयमा छु। जहाँ हिमाल पग्लिरहेका छन्। हिमनदीहरू रेकर्ड लेभलमा छन्। अन्टार्कटिका र ग्रिनल्यान्डमा जस्तै यहाँ पनि जलवायु परिवर्तनको गम्भीर असर देखिइरहेका छन्। हामीले बाढीपहिरो देख्नु परेको छ। यहाँको समुदाय नाटकीय रूपमा प्रभावित भइरहेको छ। हामीले यसलाई रोक्न जरुरी छ। जलवायु परिवर्तनका असरले हिमालय क्षेत्रको पर्यावरण र जनजीवनमा देखिन थालेका असर तथा त्यसको रोकथामका लागि आफूले विश्व समुदायको ध्यानाकर्षण गराउन चाहेको उनले उल्लेख गरेका छन्। हामीले बढ्दो तापक्रम वृद्धिलाई एक दशमलव पाँच डिग्रीमा सीमित गर्न सक्नुपर्छ। यसबाट हामी पछि हट्न सक्दैनौं, उनले भिडियो सन्देशमार्फत भनेका छन्। महासचिव गुटेरेससँगै उक्त स्थानमा पुगेका परराष्ट्र मन्त्रालयका एक अधिकारीका अनुसार उनले जलवायु परिवर्तनसम्बन्धी सम्मेलन (कोप२८) मा स्थानीयका सुझावसहित जलवायुले हिमालमा परेको असरका विषय उठाउने बताएका छन्। जलवायु परिवर्तनका विषयमा विशेषगरी प्रदूषण बढाउनमा धनी देशको हात रहेको भए पनि खुम्बु पासाङ ल्हामु गाउँपालिका जस्तो दुर्गम स्थानमा नकारात्मक असर पर्नु एकदमै दुःखद् रहेको उनले बताएका थिए। गुटेरेस समक्ष स्थानीय समुदायले पछिल्लो समय पानी पर्दा हिमालबिनाका पहाडबाट पहिरो जाने समस्या बढेको, हिमनदीहरू पग्लिने क्रम बढेको, पानीका मूलहरू सुक्दै गएको, बालीनालीमा मौसम परिवर्तनको असर परेको जस्ता विषय राखेका थिए। उक्त क्षेत्रका स्थानीयले गाउँमा ऊर्जा अभाव भएकोले लघु जलविद्युत् आयोजना निर्माणमा सहयोग गरिदिन अनुरोध गरेका थिए। महासचिव गुटेरेसले जलवायु परिवर्तनबाट उत्पन्न हुने समस्याका विषयमा आफू गम्भीर रहेको बताएका थिए। उनले यो समस्याका विषयको सन्देश विश्वभरि लैजाने प्रतिबद्धता व्यक्त गरेका थिए। महासचिव गुटेरेस नेतृत्वको प्रतिनिधिमण्डलमा संयुक्त राष्ट्रसंघका शान्ति कार्यका लागि उपमहासचिव जिन पियरे ल्याक्रोइक्स, परराष्ट्र मन्त्रालयका सचिव भरतराज पौडेल, प्रवक्ता सेवा लम्साल, नेपालका लागि संयुक्त राष्ट्रसंघका आवासीय संयोजक हाना सिंगरहाम्दी र संयुक्त राष्ट्रसंघका अन्य अधिकारीहरू सहभागी थिए। महासचिव गुटेरेस खुम्बु क्षेत्रबाट फर्केपछि ललितपुरको पुल्चोकस्थित संयुक्त राष्ट्रसंघको भवन यूएन हाउसमा आयोजित स्वागत समारोहमा पुगेका थिए। राष्ट्रसंघको नेपालस्थित कार्यालयका तर्फबाट आयोजना भएको स्वागत समारोहमा महासचिव गुटेरेस र संयुक्त राष्ट्रसंघका विशिष्टीकृत निकाय, कोष तथा कार्यालयका प्रतिनिधिहिरू, कर्मचारी सहभागी भएका थिए।महासचिव गुटेरेस नेपालको चारदिने औपचारिक भ्रमणका क्रममा आइतबार बिहान नेपाल आइपुगेका हुन्। भ्रमणका क्रममा उनी सोमबार नै पोखरा पुगे। उनी मंगलबार अन्नपूर्ण आधारशिविर र लुम्बिनी जानेछन्। मंगलबारै उनले अपराह्न संघीय संसद्को संयुक्त बैठकलाई सम्बोधन गर्ने कार्यक्रम छ।"
पाथीभरामा एकै दिन साढे आठ हजार दर्शनार्थी,"फुङ्लिङ : समुद्र सतहदेखि तीन हजार ७९४ मिटर उचाइमा रहेको ताप्लेजुङमा अवस्थित प्रसिद्ध धार्मिकस्थल पाथीभरामा एकै दिनमा आठ हजारभन्दा बढीले पूजापाठ गरेका छन्। आज आठ हजार पाँच सय भक्तजन पाथीभरा मन्दिर पुगेर पूजापाठ गरेका हुन्। मंगलबार चालु आर्थिक वर्ष सुरु भएपछि एकै दिन दर्शन गर्नेमध्येको सबैभन्दा धेरै रहेको पाथीभरा मन्दिर क्षेत्रका कर्मचारी राजेन्द्र महतले बताए। महतका अनुसार दसैंको नवरात्रदेखि दसैं अवधिभरमा एकै दिन छ हजार छ सयले मन्दिरको दर्शन गरेको अभिलेख छ। तर मंगलबार साढे आठ हजारले पाथीभरा मन्दिरमा पुगेर दर्शन गरेका छन्। दर्शनार्थी बढी भएपछि केही समय मन्दिर दर्शनको लाइन व्यवस्थापनसमेत हम्मे परेको महतले बताए। पाथीभरा क्षेत्र विकास समिति र पाथीभरा देवी मन्दिर क्षेत्र संरक्षण तथा सम्वर्द्धन समितिको अगुवाइ र समन्वयमा मन्दिर दर्शन प्रक्रिया सहज बनाउन सहयोगीले भूमिका खेल्दै आएका छन्। दसैंको अवधि घटस्थापनादेखि कोजाग्रत पूर्णिमासम्ममा २५ हजार तीन सय ६८ जनाले पाथीभराको दर्शन गरेको पाथीभरा क्षेत्र विकास समितिले जनाएको छ। दसैं र तिहारको मौसमलाई पाथीभरा दर्शन गर्ने मुख्य याम मानिन्छ। यस वर्ष दसैंपछि भने दर्शनार्थी बढ्न थालेको पाथीभरा क्षेत्र विकास समितिले जनाएको छ। पाथीभरा दर्शन गर्न मौसम अनुकूल रहेको, सडकसमेतमा मर्मतसम्भार र स्तरोन्नतिको कार्य चलिरहेको र आउँदा जाँदा समस्या कम हुन थालेपछि तीर्थालु थपिन थालेका हुन्।"
विराटनगरबाट स्रोत नखुलेको २१ लाख बढी रकमसहित बालक पक्राउ,"विराटनगर : विराटनगरबाट स्रोत नखुलेको २१ लाख बढी रकमसहित एक जना बालकलाई प्रहरीले मंगलबार पक्राउ गरेको छ। कोशी प्रदेश प्रहरी कार्यालय विराटनगरको प्रादेशिक अनुसन्धान समूह (पीआईटी)बाट खटिएको टोलीले विराटनगर महानगरपालिका६ शनिमन्दिर नजिकबाट २१ लाख ८७ हजार नेपाली रुपैयाँसहित बालकलाई पक्राउ गरेको हो। मोरङ प्रहरी प्रमुख एसपी दीपक पोखरेलका अनुसार स्रोत नखुलेको ठूलो परिणामको रकमसहित विराटनगर६ का १६ वर्षीय बालक पक्राउ परेका हुन्। प्रदेश १०२०४३ प ६२४१ नम्बरको मोटरसाइकलमा सवार रहेका बालकले बोकेको कालो रंगको झोलाबाट रकम बरामद भएको प्रहरीले जनाएको छ। बालकको साथमा अवैध रकम रहेको विशेष सूचनाका आधारमा पक्राउका लागि कोशी प्रदेश प्रहरी प्रमुख डीआईजी राजेशनाथ बास्तोलाले टोली परिचालन गरेका थिए। डीआईजी बास्तोलाको निर्देशनमा खटिएको टोलीले बालकलाई पक्राउ गर्दा स्रोत नखुलेको रकम बरामद भएको हो। बालकको साथबाट एक हजार दरका एक हजार छ सय ८७ र पाँच सय दरका एक हजारवटा नोट बरामद भएको एसपी पोखरेलले बताए। उनका अनुसार बालकको साथबाट विभिन्न बैंकका चेक पनि बरामद भएको छ। बलराम केसरीको नाममा रहेको कुमारी बैंकको चेकबुक, रन्जितकुमार साहका नाममा रहेको र उमेशकुमार भगतको नाममा काटिएको ८६ हजार आठ सय रुपैयाँ रकम उल्लेख भएको एनआईसी एसिया बैंकको चेक तथा विभिन्न मितिमा ग्लोबल आईएमई बैंकमा १६ लाख ६९ हजार पाँच सय रुपैयाँ जम्मा गरेको रसिद बालकको साथबाट बरामद भएको प्रहरीले जनाएको छ। प्रहरीले बरामद भएको रकम अवैध हुण्डी कारोबारको भएको हुनसक्ने अनुमान गरेको छ। पक्राउ परेका बालकलाई बरामद भएको रकमसहित आवश्यक अनुसन्धान र कारबाहीका लागि राजस्व अनुसन्धान कार्यालय इटहरीमा बुझाइने एसपी पोखरेलले बताए। प्रहरीले पनि विभिन्न कोणबाट यसको अनुसन्धान गरिरहेको छ। प्रहरीका अनुसार हुण्डी कारोबारीले अवैध रकम ओसारपसारका लागि बालकलाई प्रयोग गरेको हुनसक्छ। पक्राउ परेका बालकले विराटनगरकै कुमारी बैंकसम्म पुर्याइदिन भनेर कुनै व्यक्तिले आफूलाई झोला दिएको बताएका छन्। नचिनेको एक जना व्यक्तिले फोन गरेर कुमारी बैंकको गेटसम्म पुर्याइदिनु भन्दै झोला दिएपछि म बैंकतिर जाँदै थिएँ। ती व्यक्तिलाई म चिन्दिन, बालकलाई उद्रित गर्दै प्रहरी स्रोतले भन्यो, झोलामा के थियोभन्ने पनि मलाई थाहा भएन। तर, बैंकतर्फ जाने क्रममा बीचबाटै प्रहरीले पक्राउ गर्यो। पक्राउ गरेर प्रहरीले खानतलासी गरेपछि मात्रै झोलाभित्र पैसा रहेको थाहा पाएको बालकले बताएका छन्। हुण्डी कारोबारीको रकम ओसारपसारको काम बालकले एक वर्षदेखि गरिरहेको प्रहरीको प्रारम्भिक अनुसन्धानबाट खुलेको छ। बालकले पनि रकम ओसारपसार गरिदिएवापत आफूले मासिक १० हजार रुपैयाँ पाउने गरेको प्रहरीसमक्ष बताएका छन्। तर, रकम ओसारपसार गर्न लगाउनेलाई भने आफूले नचिन्ने उनले बताएको प्रहरीले जनाएको छ। टेलिफोन सम्पर्कका आधारमा उनीहरु (अपरिचित व्यक्ति)ले लगाएको काम गर्दै आएको हुँ। त्यसवापत मासिक १० हजार रुपैयाँ पाउँथें, ती बालकको भनाइ उद्रित गर्दै प्रहरीका एक अधिकारीले भने, झोला लिनलाई विराटनगरको जलजला चोक, शनिमन्दिर, बसपार्क, अस्पताल चोकलगायत विभिन्न स्थानसम्म बोलाउने गरेका थिए। उनीहरुले दिएको झोला सम्बन्धित बैंकसम्म पुर्याइदिने काम गरिदिन्थें। प्रहरीका अनुसार ती बालकले आफूलाई फोन सम्पर्कका आधारमा अपरिचित व्यक्तिले दिने गरेको झोला विराटनगरकै एनआईसी एसिया, प्रभु, कुमारीलगायत आधा दर्जन बढी बैंकको गेटसम्म पुर्याइदिने गरेको बताएका छन्। बैंकको गेटदेखि भने बालकको साथबाट अरू नै व्यक्तिले झोला जिम्मा लिएर लैजाने गरेको प्रहरीको भनाइ छ। बालकले झोला जिम्मा लिएर सम्बन्धित बैंकसम्म पुर्याइदिने काम मात्रै गरिरहेको र झोला आफूलाई बुझाउने तथा जिम्मा लिनेका बारेमा थाहा नभएको बताएका छन्। बालकले रकम बोकेर एक ठाउँबाट अर्को ठाउँमा पुर्याइदिने भरियाको काम मात्रै गर्ने गरेको पाइयो, प्रहरी स्रोतले भन्यो, बालकलाई प्रयोग गरेर विराटनगरमा हुण्डी कारोबार गर्ने ठुलै गिरोह सक्रिय रहेको अनुमान छ।"
रसुवाको भोटेकोसीमा आजदेखि गोताखोर परिचालन,"रसुवा : नदीमा हराई रहेका एक व्यक्तिको खोजी कार्य थप प्रभावकारी बनाउन आजबाट रसुवाको भोटेकोसी खोलामा गोताखोर परिचालन गरिएको छ। रसुवा जिल्ला गोसाइँकुण्ड गाउँपालिका१ थुमन निवासी अन्दाजी ३५३६ वर्षका काले भनिने छिरिङ तामाङ रोङ्गा आसपास क्षेत्रको भोटेकोसी खोलामा हाम्फाली यही ८ गते बेपत्ता भएका र बाहिरी भागमा फेला नपरेपछि पानी भित्रका भागमा खोजतलास गर्न सशस्त्र प्रहरी बलको खोताखोर परिचालन गरिएको हो। जिल्ला प्रहरी प्रमुख सुभाष बुढाथोकीका अनुसार आजदेखि गोताखोर परिचालन गरिएको छ। मानिस एवं ड्रोन क्यामराको सहायताले घटनास्थलदेखि खोलाको तटिय क्षेत्रका बाहिरी भागमा खोज उद्धारबाट पत्ता नलागेपछि पानीभित्रका भागमा जान खोताखोर झिकाइएको हो। ६ गते थुमनकै एक ज्येष्ठ नागरिकलाई कुटपिट गरेको आरोपमा सोधपुछका लागि थुमनबाट धुञ्चे ल्याउने क्रममा यही ८ गते छिरिङले प्रहरीको सवारी साधनमा बस्न नमानी उनकै भाञ्जा नाताका दावा तामाङको मोटर साइकलमा धुञ्चेस्थित जिल्ला प्रहरी कार्यालय गएका थिए। थुमनबाट छुटेको केही बेरमै तार्सागाउँको केही तल मोटर साइकल ढालेर भाग्दै भोटेकोसी खोलामा छिरिङ हाम्फालेको प्रहरीको प्रारम्भिक अध्ययनले देखाएको छ। गाउँ समाजको माझमा रहेको प्रहरी चौकीले जिल्लास्तरमा लाँदा पुलिसले समात्यो भन्ने नकारात्मक हल्ला फैलिने आशंकाले निजी मोटर साइकलमा चढेको हुनसक्ने अनुमान गरिएको छ। मोटर साइकल चढाउने नेकपा एमाले र बेपत्ताहुने कांग्रेसको स्थानीय कार्यकर्ता भएको भन्दै नेपाली कांग्रेस रसुवाले एक विज्ञप्ति मार्फत घटनाको सत्यतथ्य छिट्टै पत्ता लगाई सार्वजनिक गरिदिन अनुरोध गरेको छ। नेपाली कांग्रेस रसुवाले विज्ञप्ति मार्फत भनेको छ थुमन प्रहरी चौकीका इञ्चार्ज रामविद्या शाह र अर्का सुरक्षाकर्मी जगतनारायण यादव समेत पछिपछि रहेको अवस्थामा घटना कसरी भयो भन्ने प्रश्न समेत गरेको छ। प्रहरीले भने आफ्ना पुरै जनशक्ति खोजउद्धारमा परिचालन गरिरहेको छ। उता प्रहरी प्रमुख बुढाथोकीले भने खोज उद्धारमा कुनै पनि कमी हुन नदिने बताउँदै घटनाको अनुसन्धान र खोज कार्य सम्पन्न भएपछि सत्यतथ्य बाहिर आउने, प्रमाण र अनुसन्धानले कुनै व्यक्ति दोषी देखाएमा कारबाही हुने प्रष्ट पार्दै प्रहरीलाई सहयोग गर्न सबै पक्षसँग अनुरोध गरिएको छ। रसुवाको भोटेकोसी खोला गहिरो खोचका साथै बढी ढुङ्गा भएका कारण खोलामा परेको मानिस पाउने सम्भावना भने अत्यन्तै न्यून रहेको विगतका घटनाक्रमले पुष्टि गरिसकेको स्थानीय बासिन्दाले बताएका छन्। रासस"
प्रधानाध्यापक हत्या प्रकरण : १० जना पक्राउ,बारा : स्थानीय बालएकता बोर्डिङ स्कुलका प्रधानाध्यापक रुपेश सर्राफको हत्यामा संलग्न भएको अभियोगमा १० जना पक्राउ परेका छन्। जिल्ला प्रहरी कार्यालयका अनुसार हालसम्म पाँच जना भारतीय र पाँच जना नेपालीलाई आज पक्राउ गरिएको छ। सरार्फसँग प्रेम सम्बन्ध रहेको भनिएकी एक युवतीलाई पनि हिरासतमा लिइएको छ। रासस
कामपाले उठायो एक अर्ब कर,"काठमाडौं : काठमाडौं महानगरपालिकाले बितेका दुई महिनामा एक अर्ब १७ करोड १३ लाख ७५ हजार राजस्व संकलन गरेको छ। गत आवको सोही अवधिमा कामपाले ९३ करोड ४१ लाख मात्र राजस्व संकलन गरेको थियो। राजस्व संकलनको काम वडा कार्यालयबाटै हुन थालेसँगै पछिल्लो समय काठमाडौं महानगरपालिकाको लामो समयदेखिको बक्यौता रकम उठ्न थालेको छ। कामपाले ३२ वटै वडा कार्यलयबाट राजस्व संकलन गर्न थालेसँगै लामो समयदेखि असुलउपर हुन नसकेको बक्यौता रकम उठ्नुको साथै करदाता संख्या बढेको बताइएको छ। त्यस्तै लामो समयदेखि उठ्न नसकेको बक्यौता रकम जरिवानाको कारण तिर्न आनाकानी गरिरहेका करदाताहरुको लागि आगामी पुस मसान्तसम्म जरिवाना रकममा छुट दिएकाले राजस्व संकलनमा सहज भएको छ। यसअघि राजस्व तिर्नका लागि वार्षिक तीन लाखसम्म सम्बन्धित वडा कार्यालय र त्यसभन्दा बढी रकम तिर्न कामपाको केन्द्रमा आउनुपर्ने व्यवस्था रहेको राजस्व विभाग प्रमुख ध्रुव काफ्लेले बताए। प्रत्येक वडा कार्यलयबाट राजस्व संकलनको व्यवस्थासँगै वडा सदस्य र कर्मचारीको नेतृत्वमा सचेतना कार्यक्रम सञ्चालन गर्दा राजस्व संकलनमा थप सहजता भएको प्रमुख काफ्लेले जानकारी दिए। हाल कामपामा सम्पत्ति कर र बहाल कर बुझाउने करदाताको संख्या उल्लेख्य बढेको कामपाको भनाइ छ। हाल कामपाले करिब चार लाख करदाता रहेका छन्। हाल कामपाले सम्पत्ति कर, बहाल कर, मनोरञ्जन कर, व्यवसाय, विज्ञापन कर गरी मुख्य नौ शीर्षकमा कर संकलन गर्दै आएको छ। चालु आवका लागि कामपाले १० अर्ब ४१ करोड राजस्व असुलको लक्ष्य लिएको राजस्व विभागका प्रमुख काफ्लेले जानकारी दिए। गत आवको सोही अवधिलाई तुलना गर्दा चालु आवको साउन र भदौमा २४ करोड बढी राजस्व असुल भएको छ। चालु आवको दुई महिनाको अवधिमा सबैभन्दा बढी घरबहाल करबाट ५२ करोड राजस्व असुल भएको छ। गत वर्षभन्दा यसवर्ष सम्पत्ति करमा मात्रै छ सय ४८ करदाता बढेका छन्। बहाल करतर्फ पनि करदाता बढेका छन्। पछिल्लो समय मात्रै एक हजार तीन सय करदाता थपिएका छन्। कामपाले बक्यौता रकम असुल गर्न छुट दिएको छ।"
नेपालगञ्जमा विद्युत् महसुल वक्यौता असुली अभियान,नेपालगञ्ज : नेपाल विद्युत् प्राधिकरण नेपालगञ्ज वितरण केन्द्रले तिर्न बाँकी विद्युत् महसुल असुली अभियान सुरु गरेको छ। उक्त कार्यालयले अहिलेसम्म दुई दिनको अवधिमा रु एक करोड ८० लाख ६८ हजार छ सय ७० वक्यौता असुली गरेको छ। अभियानअन्तर्गत सोमबार दुई हजार पाँच सय ४७ ग्राहकबाट ८५ लाख ४१ हजार आठ सय ७० र आइतबार दुई हजार पाँच सय ७४ ग्राहबाट ९५ लाख २६ हजार आठ सय वक्यौता असुली भएको केन्द्रले जनाएको छ। विद्युत वक्यौता महसुल असुली अभियानअन्तर्गत अनलाइन भुक्तानीमार्फत एक सय १२ ग्राहकको १७ लाख ६० हजार रकम संकलन भएकामा ६१ जनाको पुनः लाइन जोडी नौ लाख १२ हजार आठ सय वक्यौता पनि असुली भएको थियो। त्यस्तै एक सय ६३ जनाको ११ लाख ८७ हजार चार सय ६० वक्यौता असुली भएकामा २१ जनको पुनः लाइन जोडेर आठ लाख ७४ ६० वक्यौता असुली भएको वितरण केन्द्रले जनाएको छ। मध्यरातिसम्म अनलाइन भुक्तानी हुने भएकाले सो रकम बुझाउनेको संख्या अझ बढ्ने वितरण केन्द्रका लेखा प्रमुख बुद्धीसागर भुषालले जानकारी दिए।
मोटरसाइकल दुर्घटनामा युवकको मृत्यु,दोलखा : दोलखाको भीमेश्वर नगरपालिका७ मकैबारीमा मंगलबार दिउँसो मोटरसाइकल दुर्घटना हुँदा एक युवकको मृत्यु भएको छ। काठमाडौंबाट चरिकोट आउँदै गरेको प्रदेश २४४ प ६८८३ नम्बरको मोटरसाइकल अनियन्त्रित भई दुर्घटना हुँदा दोलखाको गौरीशंकर गाउँपालिका५ मुलाबारी घर भई हाल भक्तपुरको धुन्चे बस्दै आएका ४० वर्षीय रामकुमार खड्काको मृत्यु भएको हो। दुर्घटनामा परी गम्भीर घाइते भएका खड्कालाई उपचारका लागि सदरमुकाम चरिकोटक्स्थित सामुदायिक अस्पताल लगिएकोमा उपचारकै क्रममा उनको मृत्यु भएको हरी नायव उपरीक्षक दीपक खड्काले बताए।
लुम्बिनी प्रदेशस्तरीय आइटिएफ तेक्वान्दो प्रतियोगिता बिहीबारदेखि,"तानसेन : पाल्पामा बिहीबारदेखि दोस्रो प्रोफेस्नल लुम्बिनी प्रदेश स्तरीय आइटिएफ तेक्वान्दो प्रतियोगिता हुने भएको छ। नेपाल आइटिएफ तेक्वान्दो महासंघ पाल्पाको आयोजना तानसेनको टुडिखेल मैदानमा दोस्रो प्रोफेस्नल लुम्बिनी प्रदेश स्तरीय आइटिएफ तेक्वान्दो प्रतियोगिता हुन लागेको हो। लुम्बिनी प्रदेशका १२ जिल्ला, तीन विभागीय टोली र आयोजक टोली गरी ६४ जना खेलाडीले प्रतियोगितामा प्रतिष्पर्धा गर्ने भएका छन्। प्रतियोगितामा महिलातर्फ ४६ केजीदेखि ५२ केजीसम्म र पुरुषमा ४९ केजीदेखि ५५ केजी तौल भएका खेलाडीहरू बीच एकल स्पारिङमा प्रतिष्पर्धा हुने छ। तेक्वान्दो खेलाडी रिता र अनिलको सम्झनामा बिहीबार र शुक्रबार प्रतियोगिता गर्न लागिएको आयोजकले जनाएको छ। नेपाल खेलकुद पत्रकार मञ्च पाल्पाले गरेको पत्रकार भेटघाट कार्यक्रममा तेक्वान्दो महासंघ पाल्पा अध्यक्ष निरबहादुर सारुले प्रत्येक जिल्ला बाट पुरुष दुई र महिला दुई गरी ४ जनाको दरले प्रतियोगितामा खेलाडीहरूको सहभागिता रहने बताए। प्रथम पुरस्कार विजेता पुरुष र महिलाले ३०३० हजार नगद, प्रमाण गोल्ड मेडल पुरस्कार पाउने छन्। द्वितीय हुनेले २०२० हजार नगद, प्रमाण र रजत पदक पाउने छन्। यसैगरी तेस्रो हुनेले १०१० हजार नगद, प्रमाण र कास्य पदक पुरस्कार पाउने अध्यक्ष सारुले जानकारी दिए। प्रतियोगिता सञ्चालनका लागि करिब साढे ८ लाख रुपैयाँ खर्च लाग्ने र सो व्यवस्थापनका लागि पालिका पालिकाबाट सहयोग जुटाइने आईटिएफका पूर्व खेलाडी एव पाल्पाका सल्लाहकार देव पचभैयाले बताए। पाल्पाका आईटिएफ खेलाडीहरूले अन्तरराष्ट्रिय प्रतियोगितामा गोल्डमेडल जितेका थुप्रै खेलाडी रहेको पाल्पाका पालिकाहरूले आवश्यकता अनुसार सहयोग गर्ने विश्वास आईटिएफ पाल्पाले गरेको पचभैयाले बताए। पाल्पामा १४ वटा डोजाङबाट नियमित रूपमा आईटिएफका खेलहरू सञ्चालन हुँदै आएका छन्।"
मेयरको छोराको घरमा नगरपालिकाको कार्यालय,"वीरगन्ज : पर्साको बहुदरमाई नगरपालिकाका मेयर सिंहासन सा तेलीले पदको दुरुपयोग गर्दै आफ्नै छोराको नाममा रहेको घर नगरपालिकाको कार्यालय सञ्चालन गर्न भाडामा लगाएको खुलासा भएको छ। आफ्नै भवन नरहेको बहुदरमाई नगरपालिका कार्यालयलाई विषयगत शाखा सञ्चालन गर्न मेयर तेलीले आफ्ना जेठा छोराको नाममा रहेको दुई तल्ले घर भाडामा लगाएका हुन्। बहुदरमाई नगरपालिकाको वडा नम्बर ४ बहुअरी पिडारीस्थित कित्ता नम्बर ९५१ र ९४९ मा रहेको दुई तल्ले घर ओमप्रकाश साहको नाममा छ। ओमप्रकाश मेयर तेलीका जेठो छोरा हुन्। ओमप्रकाशको नाममा रहेमो उक्त घरको भुईँ र पहिलो तल्लामा नगरपालिकाले विगत डेढ वर्षदेखि आफ्नो विषयगत शाखा सञ्चालन गरिरहेको छ। घर भाडामा लिएबापत नगरपालिका कार्यालयले मेयर साहका छोरा ओमप्रकाशलाई मासिक ४२ हजार रुपैयाँ (१० प्रतिशत घर बहाल कर कट्टा गरी) भुक्तानीसमेत गर्दै आएको छ। गत स्थानीय तहको निर्वाचनमा जनता समाजवादी पार्टी नेपालबाट निर्वाचित भएको दुई महिना नबित्दै मेयर तेलीले विषयगत शाखा सञ्चालन हुँदै आएको यसअघिको घर खाली गराएर छोराको नाममा रहेको घरमा कार्यालय सारेका थिए। विषयगत शाखा सञ्चालन गर्न २०७९ साउन १ गतेका दिन घरधनी मेयर तेलीका छोरा ओमप्रकाश र नगरपालिकाका तत्कालीन निमित्त प्रमुख प्रशासकीय अधिकृत विदुरप्रसाद उप्रेतीबिच सम्झौता भएको थियो। भाडाबापत मासिक ४२ हजार रुपैयाँ एक वर्षका लागि भएको सम्झौताको रोहबरमा स्वयं मेयर तेलीले हस्ताक्षर गरेका छन्। त्यसबेला एक वर्षका लागि भएको सम्झौता २०८० असार ३० गते समाप्त भयो। अहिले फेरि त्यसलाई नवीकरण गरिएको छ। २०८० भदौ २४ गते भएको नयाँ सम्झौतामा नगरपालिकाको तर्फबाट निमित्त प्रमुख प्रशासकीय अधिकृत वीरेन्द्रप्रसाद साहले हस्ताक्षर गरेका छन्। २०८१ असार ३० गतेसम्मका लागि भएको उक्त सम्झौताको रोहबरमा पनि मेयर तेलीकै हस्ताक्षर छ। सम्झौतामा पुरानै भाडा दरलाई निरन्तरता दिइएको छ। विषयगत शाखा सञ्चालन गर्नका लागि नगरपालिकाले भवन भाडा लिँदा अपनाएको प्रक्रियाबारे सूचना माग गर्दा पनि उपलब्ध गराइएन। सार्वजनिक खरिद ऐन २०६४ को परिच्छेद९ को दफा ९४ मा जिल्ला स्तरको सार्वजनिक निकायहरूले घर भाडामा लिन कार्यालयको सूचना पाटीमा कम्तीमा सात दिनको अवधिको सूचना टाँस गरी भाडाको प्रस्ताव माग गर्नुपर्ने व्यवस्था छ। बहुदरमाई नगरपालिकाका प्रमुख प्रशासकीय अधिकृत महमद शेरे मुस्तफाले पनि अहिले विषयगत शाखा रहेको भवन मेयर तेलीको छोरा ओमप्रकाश साहकै नाममा रहेको स्वीकार गरे। यसअघि विषयगत शाखा सञ्चालित भवनको भाडा बढी भएको कारण मेयर तेली निर्वाचित भएर आएपछि त्यसलाई सारेर आफ्नै छोराको नाममा रहेको घरमा सस्तो दरमा भाडा दिएर सारेको उनको भनाइ छ। उनले भने, पहिले रहेको भवनको भाडा हालको भन्दा झन्डै ३०४० हजारले महँगो थियो। त्यसैले शाखा सारेर मेयर साबले आफ्नै छोराको नाममा रहेको घरमा ल्याएका हुन्।"
औद्योगिक राष्ट्रका कारण नेपाल जलवायु परिवर्तनको असर भोग्न बाध्य : महासचिव गुटेरेस,"पोखरा : संयुक्त राष्ट्रसंघका महासचिव एन्टोनियो गुटेरेसले पर्यटकीय क्षेत्र पोखरा जलवायु परिवर्तनको असरले निम्त्याएको चुनौतिको खतरामा रहेको बताएका छन्। चार दिने औपचारिक भ्रमणमा रहेका महासचिव गुटेरेसले मंगलबार बिहान आयोजित पत्रकार सम्मेलनमा पोखरा विश्वकै अनौठो र सुन्दर सहर रहेको तर त्यहाँ जलवायु परिवर्तनका असर देखिन थालेको उल्लेख गरे। उनले भने,' पोखरा जलवायु परिवर्तनको जोखिममा छ। असर देखिन थालेका छन्। प्रकृतिविरुद्धको युद्ध तत्काल रोक्न म विश्वलाई सन्देश दिन चाहन्छु।' विकसित तथा औद्योगिक राष्ट्रका कारण जलवायु परिवर्तन भइरहेको बताउँदै त्यसको नतिजा नेपालले भोगिरहेको बताए । जलवायु परिवर्तनको बढ्दो असरका सन्दर्भमा नेपालको भूमिका नभएको उनले उल्लेख गरे। विश्वव्यापी तापमान वृद्धिका कारण हिमाली शृङ्खलाको हिउँ दिनप्रतिदिन घटिरहेको बताउँदै महासचिव गुटेरेसले हिउँ पग्लिएकै कारण पहिरो तथा बाढीले समुदायमा क्षति पुर्याइरहेको बताए। उनले विश्वका हिमाल र हिम नदीहरू जोगाउन अहिलेको आवश्यकता रहेको बताए। महासचिव गुटेरेसले जलवायु परिवर्तनको जोखिम न्यूनिकरणका लागि नेपाल र अन्य मुलुकहरूलाई सहयोग गर्नुपर्ने बताए। उनले नेपालमा जलवायु परिवर्तन र त्यसले निम्त्याएको जोखिमका कारण पहिरो जाने र धेरै समुदायहरू प्रभावित भएको बताए। महासचिव गुटेरेस प्रधानमन्त्री पुष्पकमल दाहाल 'प्रचण्ड'को निमन्त्रणमा शनिबार राति काठमाडौं आएका हुन्।"
स्याङ्जामा श्रीमान श्रीमती मृत भेटिए,"स्याङ्जा : चापाकोट नगरपालिकामा ७ खासा स्थित एक घरमा मंगलबार बिहान श्रीमती घरभित्र र श्रीमान घरबाहिर मृत अवस्थामा भेटिएका छन्। प्रहरी निरीक्षक पहलसिंह लामाका अनुसार, धारिलो हतियार वञ्चरो प्रहार गरी हत्या गरिएको अवस्थामा अन्दाजी ४५ वर्षीया पार्वती विक आफ्नै घरको कोठामा मृत भेटिइन्। यसै गरी ४८ वर्षीय उनका पति देवबहादुर विक घर नजिकको रामसिंगेको रुखमा झुण्डिएको अवस्थामा फेला परेका थिए। मृतक पति पत्निका ३ छोरा र २ छोरी छन्। २ छोरा विदेश, एक छोरा काठमाडौं, एक छोरीको विहे भएर घरमा छिन्। उनीसँगै रहेकी १४ वर्षीया एक छोरी अर्को कोठामा सुतिरहेको र त्यस्तो घटना घट्दासमेत थाहा नपाएको उनले बताएकी प्रहरी निरीक्षक लामाले जानकारी दिए। पति पत्नीबीचको आपसी झगडाका कारण घटना घटेको हुन सक्ने प्रहरीको प्रारम्भिक अनुसन्धानको अनुमान रहेको बताइएको छ। मंगलबार बिहान खबर पाएपछि घटनास्थल पुगेको प्रहरी टोलीले घटनाको सम्बन्धमा आवश्यक अनुसन्धान सुरु गरेको जनाएको छ।"
दुबईबाट तस्करी गरी ल्याइएको सुन विमानस्थलमा लुटपाट,"काठमाडौं : दुबईबाट तस्करी गरी ल्याइएको सुन लुटपाट गर्ने तीन जना पक्राउ परेका छन्। काठमाडौं उपत्यका अपराध अनुसन्धान कार्यालयको विशेष टोलीले उनीहरूलाई सिनामंगलबाट पक्राउ गरेको हो। पक्राउ पर्नेमा ३० वर्षीय मनोज थापा, ३२ वर्षीय अर्जुन थापा र ३० वर्षीय शेखर भट्टराई रहेका छन्। सिनामंगलका नजिर अन्सारीसँग रहेको सुनका गरगहना तथा नगद लुटपाट गरी बा२ज २१८० नम्बरको ट्याक्सीमा लुटेर लगेको सूचना पाएपछि प्रहरीले खोजीकार्य गरेको थियो। नजिर अन्सारीबाट लुटिएको सुन दुबईबाट ल्याइएको तस्करी सुन रहेको प्रहरी स्रोतले जानकारी दिएको छ। तस्करी गरेर ल्याइए उक्त सुन गत आइतबार लुटिएको थियो। प्रहरीले २४ घन्टाभित्रै उक्त सुन लुटेराहरूलाई पक्राउ गरेको थियो। 'पक्राउ परेकाहरूसँग बयान लिँदा उक्त सुन नै तस्करी गरी ल्याइएको पाइयो। थप अनुसन्धान गरिररहेका छौं,' अनुसन्धानमा खटिएका प्रहरी अधिकारीले भने।"
मानव बेचबिखनको आरोपमा प्रहरी नै पक्राउ,प्रहरीको अनुसन्धानमा मानव बेचबिखनका गिरोहसँग मिलेर नक्कली कागजात बनाउने र भ्रमण भिसामा नागरिकलाई विदेश पठाउने कार्यमा उनको संलग्नता भएको पाइएको प्रहरीको दाबी छ। काठमाडौं : मानव बेचबिखनमा संलग्न रहेको आरोपमा एकजना प्रहरी नै पक्राउ परेका छन् । प्रहरीले त्रिभुवन अन्तर्राष्ट्रिय विमानस्थलमा कार्यरत प्रहरी जवान जीवराज तामाङलाई पक्राउ गरी अदालतबाट म्याद लिई अनुसन्धान सुरु गरेको छ। काठमाडौं उपत्यका अपराध अनुसन्धान कार्यालयका प्रहरी उपरीक्षक रविन्द्र रेग्मीले मानव तस्करीमा कनेक्सन देखिएपछि उनलाई पक्राउ गरिएको जानकारी दिए। उनीसँगै अर्का एक व्यक्तिसमेत पक्राउ गरेको पनि उनको भनाइ छ। प्रहरीको अनुसन्धानमा मानव बेचबिखनका गिरोहसँग मिलेर नक्कली कागजात बनाउने र भ्रमण भिसामा नागरिकलाई विदेश पठाउने कार्यमा उनको संलग्नता भएको पाइएको प्रहरीको दाबी छ।
जंगली च्याउ खाँदा गुल्मीमा तीन जना बिरामी,"गुल्मी : जंगली च्याउ खाँदा गुल्मीमा तीनजना बिरामी परेका छन्। कार्तिक १३ गते बिहान जंगल भेटिएको बिषालु च्याउ खाना पकाएर खाँदा इस्मा गाउँपालिका६ अमरपुर बुल्मका तीनजना बिरामी परेका हुन् । बिरामी पर्नेमा इस्मा गाउँपालिका६ बुल्मका ३९ वर्षीय सरिता कुमाल, ११ वर्षीय बिमल कुमाल र आठ वर्षीय सुस्मा कुमाल जिल्ला प्रहरी कार्यालय गुल्मीका सुचना अधिकारी प्रहरी नायब उपरीक्षक डिल्लीनारायण पाण्डेले जानकारी दिए। जंगली च्याउ खाई बिरामी भएका उनीहरु तिनै जनाको उपचार मिसन अस्पताल पाल्पा भइरहेको छ। उनीहरुले कार्तिक १३ गते बिहान खानामा जंगली च्याउ खाएका थिए। उपचाररत तीनैजनाको स्वास्थ्य अवस्था मध्यम रहेको प्रहरीले जनाएको छ।"
महासचिव गुटेरेस लुम्बिनीमा,"रुपन्देही : संयुक्त राष्ट्रसङ्घका महासचिव एन्टोनियो गुटेरेस बुद्ध जन्मस्थल लुम्बिनी पुगेका छन्। उनलाई प्रधानमन्त्री पुष्पकमल दाहाल प्रचण्ड, संस्कृति पर्यटन तथा नागरिक उड्डयन मन्त्री सुदन किराती, लुम्बिनीका मुख्यमन्त्री डिल्ली चौधरी लगायतका विशिष्ट व्यक्तिले स्वागत गरेका छन्। गुटेरेसको स्वागत गर्न प्रधानमन्त्री आज बिहानै लुम्बिनी गएका थिए। मन्त्री सुदन किराती, मुख्यमन्त्री डिल्ली चौधरी लगायतका विशिष्ट व्यक्तित्वहरु हिजो नै लुम्बिनीमा पुगेका थिए। गुटेरेस आज बिहान अन्नपूर्ण बेसक्याम्प गएका थिए। गुटरेस त्यहाँबाट भैरहवास्थित गौतमबुद्ध अन्तर्राष्ट्रिय विमानस्थल आइ हेलिकप्टरमा लुम्बिनी पुगेका हुन्। लुम्बिनीमा सुरक्षा व्यवस्थालाई ध्यान दिँदै आज बिहानबाट यहाँस्थित मायादेवी मन्दिरमा सर्वसाधारणको प्रवेश निषेध गरिएको छ भने तीन तहको सुरक्षा घेरा बनाइएको छ गुटेरेसलाई लुम्बिनीमा रहेका विहार, बौद्धधर्मका गुरु, भिक्षुभिक्षुणीसहित लुम्बिनी सांस्कृतिक नगरपालिकाका आमा समूह, थारूलगायत विभिन्न जातीय समूह र होटल व्यवसायीले समेत शान्तिदीपदेखि मायादेवी मन्दिरको दुवैतर्फ बसेर स्वागत गर्नेछन् । गुटेरेसले मायादेवी मन्दिर, बुद्धजन्म स्मारक, पुष्पकरणी पोखरी, अशोकस्तम्भको भ्रमण गर्ने कार्यसूची छ । उनलाई मायादेवी मन्दिरको दक्षिणतर्फ रहेको पुष्पकरणी पोखरीको छेउमा रहेको पीपलको रूखमुनि स्वागत गर्ने कार्यक्रम छ । लुम्बिनीमा करिब डेढ घण्टा बिताएपछि गुटेरेस काठमाडौँ फर्कने छन् । गुटेरेस लुम्बिनी भ्रमणमा आउने संयुक्त राष्ट्रसंघका छैटौँ महासचिव हुन्।"
चिसोका कारण उपल्लो डोल्पाको नाका खुलेन,"जाजरकोट : उपल्लो डोल्पामा भारी मात्रामा चिसो बढेका कारण छिमेकी मुलुक चीनतर्फ नाका खुल्ला गरिएपनि आवतजावत भने हुन सकेको छैन। आर्थिक गतिविधिहरू चालु गरेर जनजीवन सहज तुल्याउन चीन र नेपालतर्फको सीमा नाका खुल्ला गरिए पनि चिसोका कारण आवतजावत हुन नसकेको शे फोक्सुण्डो गाउँपालिकाका अध्यक्ष धावा सम्डुक गुरुङले जानकारी दिए। 'चिसो बढ्नै लाग्दा नाका खोल्ने सहमति भएको थियो', उनले भने, सदरमुकाम दुनै गएर सीमा पास गराइ उपल्लो डोल्पामा आउँदा आउँदै सीमा क्षेत्रमा हिउँ परेको थियो। अहिले हिउँ र चिसोका कारण आवतजावत गर्न नसक्दा खुल्ला गरिएको सीमा नाकाबाट कुनै पनि फाइदा लिन सकिएको छैन।' सीमा क्षेत्र खुलाउन पहल गरेका उपल्लो डोल्पाका जनप्रतिनिधि तथा प्रदेशसभासदस्य वीरबहादुर शाहीले सीमा खुल्ला गरेपनि लाभ लिन नसक्दा समस्या भएको बताए। उनले भने, 'चिसो र व्यापार केही नभएका कारण अहिले नाकामा कुनै गतिविधि हुन सकेको छैन।' प्रमुख जिल्ला अधिकारी भूमिश्वर पोखरेलले तीनमहिने प्रगति विवरणमा सिमा खुलाउने विषयलाई समेटे पनि चिसोकै कारण समस्या आएको जानकारी दिँदै यता प्रक्रिया पूरा गर्दा गर्दै ढिलो भएकाले चिसो बाधक बनेको बताए। चौध नम्बरको क्याटो र १५ नम्बकरको मरिम्ला नाका चीनसँग जोडिएको छ। तिब्बतको सिँगाचे डोङबा काउन्टीसँग जोडिएको छ। पाँच वर्षदेखि कोरोनाका कारण खुल्न नसकेको नाका निकै लामो प्रयास पछि खुले पनि सदुपयोग हुन नसकेको हो। उपल्लो डोल्पामा खाद्यान्नलगायत सामग्रीहरू ढुवानी गर्न गरिएको प्रयास चिसोका कारण फेरि रोकिएको छ। उपल्लो डोल्पामा तीन पालिका छन्। अब चिसोका कारण उपल्लो डोल्पावासीहरू तलतिर झर्ने समय सुरु भइसकेको छ। यहाँका विद्यालयहरू चिसोमा बन्द हुने गर्दछन्। अहिले अधिकांश सरकारी कर्मचारीसमेत उपल्लो डोल्पा पुगेका छैनन्।"
गुल्मी महोत्सवको तयारी पूरा,"गुल्मी : बुधबारदेखि सुरु हुने प्रथम ऐतिहासिक गुल्मी महोत्सवको तयारी पूरा भएको छ। २५ गतेसम्म सञ्चालन हुने महोत्सवको सम्पूर्ण तयारी पूरा भएको गुल्मी उद्योग संघले जनाएको छ। महोत्सवमा ३ सय स्टल राखिएको छ। आवश्यकता र मागका आधारमा २० वटा स्टल थप गरिने गुल्मी उद्योग संघका अध्यक्ष नवराज भुसालले जानकारी दिए। महोत्सवमा विभिन्न औद्योगिक क्षेत्रबाट उत्पादित सामग्रीहरूसँगै गुल्मी जिल्लामा विभिन्न जाति विशेषका खाना परिकारहरू, विभिन्न संस्कृति झल्किने झाँकीहरू पनि प्रदर्शन गरिने संघका अध्यक्ष भुसालले जानकारी दिए। जिल्लामा साना तथा मझौला उद्योगको प्रचारप्रसार गरेर प्रवर्द्धन गर्ने उद्देश्यले महोत्सव आयोजना गरिएको आयोजकले जनाएको छ। महोत्सवमा गुल्मी जिल्लाको कृषि, घरेलु औद्योगिक प्रवर्द्धनसँगै पर्यटकीय क्षेत्रहरूको प्रवर्द्धन र प्रचारप्रसार गर्ने कृत्रिम खादा , ब्याच र मालामा समेत आयोजकले रोक लगाएको छ। स्थानीय स्तरमा उत्पादन भएका फूलको माला, पिपलको पात ब्याच प्रयोग गर्ने संघका महासचिव सुदर्शन खनालले बताए। स्थानीय व्यापारीलाई ३० प्रतिशत छुट दिने आयोजकले निर्णय गरेको छ। महोत्सवमा एक लाख दर्शक भित्र्याउने र ६० करोड बराबरको कारोबार हुने आयोजकको अनुमान छ।"
"भान्साघरमा आगलागी हुँदा एक जनाको मृत्यु, एक घाइते","ओखलढुंगा : ओखलढुंगाको मानेभञ्ज्याङमा भएको आगलागीमा परेर एक जनाको घटनास्थलमै मृत्यु भएको छ भने एक जना घाइते भएका छन्। सोमबार साँझ ५ बजेतिर आगलागी भएको प्रहरीले जनाएको छ। मानेभञ्ज्याङ गाउँपालिका७ स्थित हर्कपुरकी ३९ वर्षीया कमला दाहाल गौतमको भान्छाकोठामा जलेर मृत्यु भएको हो। मृतकले चुल्होमा डिजेलपेट्रोल प्रयोग गरी आगो बाल्ने क्रमममा अचानक आगलागी गौतमको घटनास्थलमै मृत्यु भएको जिल्ला प्रहरी कार्यालय ओखलढुंगाका प्रहरी निरीक्षक बालिस्टार सिंहले जानकारी दिए। भान्छाघरको आगो स्थानीय र प्रहरीको सहायतामा नियन्त्रणमा लिइएको थियो। आगो निभाउने क्रममा मृतककी देउरानी २७ वर्षीया जानुका गौतम आगो निभाउने क्रममा बायाँ खुट्टाको केही भाग जलेको छ। घाइतेको उपचार उदयपुरस्थित जनसेवा हेल्थ केयर घुर्मिमा भइरहेको छ। आगलागीबाट भडावर्तन, अन्न पात, काठपातसमेत गरी १ लाख बराबरको क्षति भएको, मृतक कमला दाहाल गौतमको शव परीक्षणको लागि जिल्ला अस्पताल रुम्जाटार पठाइएको प्रहरीले जनाएको छ। पेट्रोलियम पदार्थ भान्सामा प्रयोग गर्दा दुर्घटना भएको भन्दै प्रहरीले प्रज्वलनशील पदार्थ भान्छामा नराख्न आग्रह गरेको छ।"
काभ्रेमा पराल बोकेको ट्रक दुर्घटना हुँदा २ जनाको मृत्यु,काभ्रे : काभ्रेमा पराल बोकेको ट्रक दुर्घटना हुँदा २ जनाको मृत्यु भएको छ। दुर्घटनामा परेर काभ्रेको पनौती नगरपालिका२ का ३५ वर्षीय रविन आचार्य र बेथानचोक गाउँपालिका२ का ५० वर्षीय शिवबिक्रम केसीको मृत्यु भएको हो। काभ्रे जिल्लाको पनौती नगरपालिका२ सिलाभन्ज्याङमा कुशादेवीबाट नयाँ गाउँतर्फ जाँदै गरेको बा ४ ख ६७२३ पराल लोड गरेको ट्रक ब्रेक फेल भई सडकबाट ६ सय मिटर तल खसेको जिल्ला प्रहरी कार्यालय काभ्रेका प्रहरी प्रवक्ता राजकुमार श्रेष्ठले बताए। दुर्घटनामा परेर बेथानचोक गाउँपालिका२ की ४५ वर्षीया सारदा तिमल्सिना रहेका छन्। उनको सिरमेमोरीयल अस्पतालमा उपचार भइरहेको छ।
तनहुँमा नियन्त्रणमा आएन डेंगु,"तनहुँ : तनहुँमा दैनिक डेंगु संक्रमितको संख्या बढ्ने क्रम जारी रहेको छ। करिब दुई महिना अघिदेखि फैलिएको डेंगु अझै नियन्त्रणमा आउन सकेको छैन। जिल्लामा हाल छ हजार चार सय ८४ डेंगु संक्रमित रहेको स्वास्थ्य कार्यालयका प्रमुख शंकरबाबु अधिकारीले जानकारी दिए। डेंगु संक्रमितका कारण निजी क्लिनिक र अस्पतालमा दैनिक भीडभाड हुने गरेको छ। व्यास नगरपालिकामा मात्रै पाँच हजार चार सय १५ डेंगु संक्रमित रहेका छन्। व्यासको सबैभन्दा बढी व्यास१ मा एक हजार चार सय ३०, वडा नं २ मा एक हजार तीन सय ४९, वडा नं ३ छ सय ३१, वडा नं ४ मा नौ सय ५४, वडा नं ५ मा दुई सय ५९, वडा नं ६ मा ९२ र वडा नं ७ मा ७४ जना रहेका हुन्। त्यसैगरी, वडा नं ८ मा १४, वडा नं ९ मा ७५, वडा नं १० मा एक सय ८२, वडा नं ११ मा एक सय ६३, वडा नं १२ मा ७०, वडा नं १३ मा ८४ र वडा नं १४ मा ३४ जना संक्रमित रहेका छन्। संक्रमित हुनेमा पुरुषको तुलनामा महिलाको संख्या बढी रहेको व्यास नगर स्वास्थ्य शाखाका प्रमुख प्रमोद सोतीले जानकारी दिए। उनका अनुसार ५४ प्रतिशत महिला र ४६ प्रतिशत पुरुष संक्रमित भएका छन्। कूल संक्रमितको ८४ प्रतिशत व्यास नगरपालिकामा मात्रै रहेको तथ्यांकमा उल्लेख छ। जिल्लाको अन्य पालिकामा शुक्लागण्डकी नगरपालिकामा चार सय, ऋषिङ गाउँपालिकामा एक सय ८९, भिमाद नगरपालिकामा एक सय ८०, म्याग्दे गाउँपालिकामा एक सय तीन, भानु नगरपालिकामा ८३, बन्दीपुर गाउँपालिकामा ४६, आँबुखैरेनी गाउँपालिकामा ३९, देवघाट गाउँपालिकामा १४ र घिरिङ गाउँपालिकामा नौजना संक्रमित भएका छन्। वयस्क एडिज जातको लामखुट्टेको टोकाइबाट बच्नु नै उत्तम उपाय भएकाले घर वरिपरि पानी जम्न नदिने, सुत्दा झुल प्रयोग गर्ने, पूरा बाउला भएका कपडा लगाउनेजस्ता कुरामा सतर्कता अपनाउनुपर्ने दमौली अस्पतालका प्रमुख डा परिवर्तन बरालले बताए। रासस"
नक्कली सर्टिफिकेट बनाइदिने व्यक्ति पक्राउ,काठमाडौं : कक्षा १२ को नक्कली सर्टिफिकेटहरू बनाएको आरोपमा ग्राफिक डिजाइनिङ एण्ड प्रिन्टिङ सर्भिसका सञ्चालक पक्राउ परेका छन्। पक्राउ पर्नेमा काठमाडौं महानगरपालिका३२ का २३ वर्षीय साइरस विसंखे रहेका छन्। त्रिभुवन अन्तर्राष्ट्रिय विमानस्थलबाट भिजिट भिसामा विदेश जान लागेका व्यक्तिहरू शंकास्पद रहेको आशंकामा काठमाडौं उपत्यका अपराध अनुसन्धान कार्यालयलाई कागजात पठाइएको थियो। कार्यालयमा आएको कागजातमध्ये राहुलकुमार मण्डलको सर्टिफिकेट नक्कली भएको पाइएपछि सञ्चालकलाई पक्राउ गरिएको हो। सञ्चालकलाई पक्राउ गरेपछि उनको प्रिन्टिङ सर्भिसमा खानतलासी गरेर मोबाइ र कम्प्युटर बरामद गरेर थप अनुसन्धानका लागि प्रहरी वृत्त नयाँ बानेश्वर पठाइएको कार्यालयले जनाएको छ।
सडक सञ्जाल सुधारका लागि एडिबीसँग १३ अर्ब बराबरको ऋण सम्झौता,"काठमाडौं : नेपाल सरकार र एसियाली विकास बैंक (एडिबी)बीच नेपालको सडक सञ्जाल सुधार तथा विस्तारका लागि करिब १३ अर्ब (१० करोड अमेरिकी डलर) बराबरको सहुलियतपूर्ण ऋण सम्झौता भएको छ। आज अर्थ मन्त्रालयमा एक औपचारिक कार्यक्रमकाबीच अर्थसचिव कृष्णहरि पुष्कर र एसियाली विकास बैंकका नेपालका लागि देशीय निर्देशक आर्नोड काओसिसले सम्झौतापत्रमा हस्ताक्षर गरे। ग्रामीण सडक सञ्जाल सुधार आयोजनाका लागि यो एडिबीबाट भएको अतिरिक्त वित्तीय लगानी हो। कूल तीन सय २४ किलोमिटर सडक सञ्जाल सुधार तथा विस्तारका लागि यो रकम खर्च गरिनेछ। प्रदेश सरकारले कार्यान्वयन गर्ने यो परियोजनाले समावेशी विकासको अवधारणा र संघीयता कार्यान्वयनलाई सघाउने अर्थसचिव पुष्करले विश्वास व्यक्त गुरे। 'ग्रामीण क्षेत्रमा समावेशी विकास र आर्थिक सवलीकरणसँगै यो परियोजनाले संघीयता कार्यान्वयनमा पनि महत्वपूर्ण भूमिका खेल्नेछ', अर्थसचिव पुष्करले भने, 'बाढीपहिरोलगायतका समस्याबाट सडक सञ्जालसँगै ग्रामीण जनजीवन पनि बिग्रिएको छ। यो परियोजनाले उक्त समस्या समाधानमा भूमिका खेल्नेछ।' एडिबीका देशीय निर्देशक आर्नोड काओसिसले विभिन्न पाँच प्रदेशमा गुणस्तरीय र पर्यावरणमैत्री सडक पूर्वाधार निर्माणका लागि यो ऋण सम्झौता भएको बताए। सडक मर्मतसम्भारसँगै पुल निर्माण, सडक सुरक्षा तथा व्यवस्थापनलगायतका काम यो आयोजनामार्फत् गरिनेछन्।"
खुम्बुबाट उद्धार गरिएका स्वीट्जरल्याण्डका नागरिकको मृत्यु,सोलुखुम्बु : सगरमाथा क्षेत्र भ्रमणमा आएका स्वीट्जरल्याण्डका नागरिकको उपचारको क्रममा मृत्यु भएको छ। मृत्यु हुनेमा स्वीजरल्याण्डका ६५ वर्षीय हार्ल्ड फ्रान्ज इगोन रहेको जिल्ला प्रहरी कार्यालय सोलुखुम्बुले जनाएको छ। प्रहरी प्रमुख डीएसपी दीपक श्रेष्ठका अनुसार खुम्बु भ्रमण्मा आएका इगोन गत शुक्रबार लुक्लादेखि नाम्चे जाने क्रममा अचानक मलद्वारबाट रगत बग्ने समस्याका कारण बाटैमा सिकिस्त बनेका थिए। हेलिकप्टरमार्फत उद्धार गरि काठमाडौंको हेम्स अस्पताल पुर्याइएका इगोनको उपचारकै क्रममा सोमबार मृत्यु भएको बताइएको छ।
ट्राफिक नियम उल्लङ्घन गर्नेले सक्कल लाइसेन्स नै बुझाउनुपर्ने,"कार्यालयका प्रवक्ता तथा प्रहरी वरिष्ठ उपरीक्षक राजेन्द्रप्रसाद भट्टले कुनै चालकले नागरिक एपमा लिङ्क रहेको सवारी चालक अनुमतिपत्र देखाउँदा पहिचान मात्रै हुने भएकाले नियम उल्लङ्घन गर्नेलाई कारबाहीका लागि सक्कल लाइसेन्स नै चाहिने बताएका हुन्। काठमाडौं : काठमाडौं उपत्यका ट्राफिक प्रहरी कार्यालयले नागरिक एपमा सवारी चालक अनुमतिपत्र (लाइसेन्स) लिङ्क रहे पनि नियम उल्लङ्घनपछि कारबाहीका क्रममा सक्कल लाइसेन्स नै बुझाउनुपर्ने स्पष्ट पारेको छ। कार्यालयका प्रवक्ता तथा प्रहरी वरिष्ठ उपरीक्षक राजेन्द्रप्रसाद भट्टले कुनै चालकले नागरिक एपमा लिङ्क रहेको सवारी चालक अनुमतिपत्र देखाउँदा पहिचान मात्रै हुने भएकाले नियम उल्लङ्घन गर्नेलाई कारबाहीका लागि सक्कल लाइसेन्स नै चाहिने बताएका हुन्। नागरिक एपमा जोडिएपछि अब चालकले लाइसेन्स बोक्नु नपर्ने सन्देश जाने गरी समाचार सार्वजनिक भएपछि यस विषयमा कार्यालयले सूचना जारी गरी स्पष्ट पारेको उनले उल्लेख गरे। कार्यालयले जारी गरेको सूचनामा भनिएको छ, 'हाललाई कुनै चालकले नागरिक एपमा लिङ्क रहेको सवारी चालक अनुमतिपत्र देखाउँदा उक्त चालक लाईसेन्स प्राप्त गरेको व्यक्ति हो वा होइन भन्ने कुराको जानकारीका लागि मात्र मान्य हुन्छ तर ट्राफिक नियम उल्लङ्घन र कारबाही प्रक्रियाको क्रममा भौतिकरुपमा सक्कलै लाइसेन्स आवश्यक पर्ने व्यहोरा जानकारी गराईन्छ।' ट्राफिक नियम उल्लङ्घन नगरेको अवस्थामा मात्रै नागरिक एपमा जोडिएको लाइसेन्सले काम गर्ने जनाइएको छ। नियम उल्लङ्घनपछि भने यसअघि झैँ सामान्य अवस्थामै जसरी सक्कल लाइसेन्सको आधारमा कारबाही प्रक्रिया अघि बढ्ने जनाइएको छ। रासस"
अवैधानिक रूपमा हुने आयातलाई नियन्त्रण गर्नुपर्छ : मन्त्री भुसाल,"काठमाडौं : कृषि तथा पशुपंक्षी विकासमन्त्री डावेदुराम भुसालले नाकाबाट अवैधानिक रूपमा आयातलाई सबै मिलेर नियन्त्रण गर्नुपर्ने बताएका छन्। फ्लोरिकल्चर एसोसिएसन नेपालको आयोजनामा मंगलबारबाट ललितपुरमा सुरु भएको गोदावरी फूलको १६ औं प्रतियोगितात्मक प्रदर्शनीको उद्घाटन गर्दै मन्त्री भुसालले अवैधानिक रूपमा आयात गरिएका वस्तुहरूलाई नेपालको बजारलाई प्रभावित पारिरहेको भन्दै यसलाई नियन्त्रण गर्न सबै लाग्नुपर्ने बताएका हुन्। अनुमति दिएका बाहेकलाई क्यारेन्टाइनमा नै रोक्न निर्देशन दिएपनि खुला नाका भएकाले कहिकतै चुहावट देखिएको उनले बताए। मन्त्री भुसालले बाँझो जमिन सामूहिक खेती गर्ने सरकारको नीति नै रहेकाले फूल लगाएतका अन्य कृषि वस्तुहरूको उत्पादनमा जोड दिनुपर्ने बताए। ५ दिनसम्म चल्ने मेलामा व्यवसायिक स्टल ५५, प्रतियोगितात्मक स्टल दुई र सूचनामूलक पाँच गरी ६२ स्टल रहेका छन्। प्रदर्शनीमा गोदावरी फूलको विविध विधामा प्रतिस्पर्धा गराई पुरस्कृत गरिने आयोजकले जनाएको छ।"
आगामी तीन दिन यी स्थानमा वर्षा र हिमपात,"महाशाखाले जारी गरेको मौसम पूर्वानुमान बुलेटिनमा आज राति देशभार आंशिक बदलीदेखि मौसम समान्यतया सफा रहनेछ। उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ। काठमाडौं : नेपालमा पश्चिमी वायुको आंशिक प्रभाव रहेकाले आगामी तीन दिन हल्का वर्षा र हिमपातको सम्भावना रहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ। महाशाखाका मौसमविद् रोजन लामिछानेका अनुसार अबको केही दिन देशका पहाडी भूभागका एकदुई स्थानमा हल्का वर्षा तथा देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ। महाशाखाले जारी गरेको मौसम पूर्वानुमान बुलेटिनमा आज राति देशभार आंशिक बदलीदेखि मौसम समान्यतया सफा रहनेछ। उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ। मङ्गलबार देशभर आंशिक बदली रही पहाडी भूभागका केही स्थानमा हल्का वर्षाको सम्भावना छ। उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ। कात्तिक १५ गते पनि देशभर आंशिक बदली रहनेछ। देशको पहाडी भेगका केही स्थानमा हल्का वर्षा हुनका साथै उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाको पूर्वानुमान छ।"
महासचिव गुटेरेस अन्नपूर्ण आधार शिविरतर्फ प्रस्थान,"अन्नपूर्ण आधार शिविरमा पुगी उनले जलवायु परिवर्तनले हिमालय क्षेत्रमा परेका असर, हिमालको अवस्थालगायतका विषयमा स्थानीयसँग संवाद गर्ने जनाइएको छ। महासचिव गुटेरेसको स्वागतका लागि सम्पूर्ण तयारी पूरा भएको छोम्रोङ पर्यटन समितिका सचिव दिलीप गुरुङले जानकारी दिए। गण्डकी : नेपालको औपचारिक भ्रमणका क्रममा सोमबार पोखरा पुगेका संयुक्त राष्ट्रसङ्घका महासचिव एन्टोनिए गुटेरेस अन्नपूर्ण आधार शिविरतर्फ प्रस्थान गरेका छन्। उनी आज बिहान नेपाली सेनाको होलिकोप्टरमार्फत त्यसतर्फ प्रस्थान गरेका हुन्। अन्नपूर्ण आधार शिविरमा पुगी उनले जलवायु परिवर्तनले हिमालय क्षेत्रमा परेका असर, हिमालको अवस्थालगायतका विषयमा स्थानीयसँग संवाद गर्ने जनाइएको छ। महासचिव गुटेरेसको स्वागतका लागि सम्पूर्ण तयारी पूरा भएको छोम्रोङ पर्यटन समितिका सचिव दिलीप गुरुङले जानकारी दिए। पदयात्रा पर्यटनमा विश्वमा नै चासो र चर्चा हुने गन्तव्य हो अन्नपूर्ण आधार शिविर। हिमाल आरोहणका क्षेत्रमा सबैभन्दा जेठो हिमालका रूपमा चासो र चर्चा कमाएको अन्नपूर्ण हिमालका परिधिमा गरिने पदयात्रा विश्वका उत्कृष्ट पदयात्रा मार्गमध्येमा पर्दछ। अन्नपूर्ण आधार शिविरमा विशेषगरी युरोप, अमेरिकाका साथै मलेसिया, चीन, कोरियालगायतका देशका नागरिक बढीमात्रामा आउने गरेका छन्। फ्रान्सका हिमाल आरोही मोरिस हर्जोगले सन् १९५० जुन ३ मा सर्वप्रथम अन्नपूर्ण प्रथमको सफल आरोहण गरेसँगै विश्वमै हिमाल आरोहणतर्फ आकर्षण बढ्दै गएको हो। अन्नपूर्ण हिमालको आरोहण भएको डेढ दशकपछि सन् १९६६ मा विश्वप्रख्यात पदयात्री एरिक सिप्टनले अन्नपूर्ण आधार शिविरको पदयात्रा गरेसँगै यो क्षेत्र पदयात्राका लागि आकर्षक गन्तव्य बन्दै गएको छ। समुद्री सतहदेखि चार हजार एक सय ३० मिटरको उचाइमा रहेको अन्नपूर्ण आधार शिविरमा एरिक सिप्टनले गरेको पदयात्राले यहाँको पदयात्रा पर्यटन अघि बढाउन महत्वपूर्ण भूमिका खेलेको छ। अन्नपूर्ण हिमालको गरिमा र महत्वलाई उजागर गर्नका लागि प्रत्येक वर्षको अन्नपूर्ण आरोहण दिवसका अवसरमा अन्नपूर्ण आधार शिविरदेखि घान्द्रुकसम्म अन्नपूर्ण म्याराथन गर्दै आइएको छ। धार्मिक एवं सांस्कृतिकरूपले महत्वपूर्ण मानिने अन्नपूर्ण आधार शिविर पदमार्गमा पर्ने बुद्धशिला, पुजनीय बराह र यहाँबाट देखिने एक सय आठ धारासहितका धार्मिकस्थलले पनि यहाँको महिमा र गरिमा अझै बढाएको छ।"
"कुकुर धपाउँदै, जहाज उडाउँदै","जोमसोम : यात्राका लागि सुरक्षित यातायातमध्येमा पर्छ जहाज अर्थात् प्लेन। त्यसैले विमानस्थलको सुरक्षाका लागि कुनै कसर बाँकी राखिँदैन। विमानस्थलमा तारबार, सुरक्षाकर्मी र कर्मचारीले सुरक्षित उडान र अवतरणमा ध्यान दिइरहेका हुन्छन्। जबकि चरा धपाउन नै कर्मचारी नियुक्त गरिन्छ। तर, जोमसोम विमानस्थलमा पीडा अर्कै छ। यहाँ कुकुर धपाउँदै जहाज उडाउनुपर्ने बाध्यता छ। यहाँ रनवेमा कुकुर कुद्छन्। त्यसैले उडान असुरक्षित बनेको छ। विमानस्थलमा अनधिकृत रूपमा कुकुरहरू पस्न थालेपछि पोखराजोमसोम हवाई उडान र अवतरणमा दिनहँु समस्या देखिन थालेको हो। नेपाल नागरिक उड्डयन प्राधिकरणले चार वर्षअघि मुस्ताङको जोमसोम विमानस्थल स्तरोन्नति तथा धावनमार्ग (रनवे) क्षेत्रको विस्तार गरे पनि विमानस्थल क्षेत्रको तारबार संरचना कमजोर हुँदा कुकुरले आतंक मच्चाइरहेको छ। जोमसोम विमानस्थलको तारबार होचो र कतिपय स्थानमा च्यातिएको हुँदा सोही स्थानबाट कुकुरको बथान भित्र छिर्ने गरेको पाइएको छ। असोज लागेपछि जोमसोम नागरिक उड्डयन कार्यालयमा कार्यरत सुरक्षाकर्मी र त्यहाँ राखिएको आगो निभाउने वारुणयन्त्रलाई कुकुर धपाउन हम्मेहम्मे पर्ने गरेको छ। जोमसोम विमानस्थलमा जहाज उड्न लाग्दा होस् या जहाज अवतरण गर्न लाग्दा कुकुरहरूको आतंकले हवाई उडानमा समस्या निम्त्याएको छ। विमानस्थलमा साइरन बज्नेबित्तिकै धावनमार्गमा कुकुरले दुःख दियो भन्ने बुझाइ हुन्छ। कतिपय जोमसोमवासीले जोमसोम विमानस्थलमा सुरक्षाकर्मी र वारुणयन्त्रले साइरन बजाउँदै कुकुर धपाउँदै गरेको दृश्य सामाजिक सञ्जालमा अपलोड गरेको पनि पाइएको छ। जोमसोम विमानस्थलमा बिहानपख सुरक्षाकर्मीले कुकुर धपाउँदै गरेको दृश्यले विमानस्थल सुरक्षामाथि नै प्रश्न उठाउने गरेको पाइएको छ। करिब ८ सय १० मिटर लम्बाइ रहेको यो विमानस्थल धावनमार्गको आधाजसो ठाउँका तारबार संरचना जीर्ण भएर च्यातिएका छन्। विमानस्थल कम्पाउन्डको तारबार संरचनालाई बलियो र मजबुद बनाई हवाई सुरक्षालाई मजबुत पार्नुपर्ने यात्रुको माग छ। जोमसोम नागरिक उड्डययन कार्यालयका प्रमुख हिरोण शाहले विमान सुरक्षाका लागि तारबार लगाउन बजेट सुनिश्चितता भइसकेको बताए। हामीले यहाँको अवस्थाका बारेमा केन्द्रलाई जानकारी गराएका छौं, उनले भने, प्राधिकरणले तारबार स्ट्रक्चरसहित पूरै विमानस्थल कम्पाउन्डमा सुरक्षित तारजाली लगाउने योजना भइसकेको छ। जोमसोम नागरिक उड्डयन कार्यालयले साबिकको सडकमार्गको उचाइ बढेकाले जहाज उडान समयमा कुकुरहरूले दुःख दिने गरेको बताए। सडकको उचाइ बढेकाले तारबार होचो भएको र कतिपय ठाउँमा तारबार च्याँतिएकाले कुकुरहरू सजिलै धावनमार्गमा पस्ने गरेको कार्यालय प्रमुख शाहको भनाइ छ। जहाज उडान र अवतरण गर्दा कुकुर पसेमा जहाजलाई आकाशमै होल्ड गराएर विमानस्थल अवतरण गर्ने गरिएको उनले जनाए। पोखराजोमसोमका लागि तारा एअर र समिट एअरको जहाजले उडान भर्दै आइरहेका छन्। अहिले यी दुई कम्पनीको जहाजले दैनिक १० वटासम्म उडान भर्ने गरेको जोमसोम नागरिक उड्डयन कार्यालयले जनाएको छ।"
