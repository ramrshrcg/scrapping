शीर्षक,विवरण
बिमार अर्थतन्त्रको उपचार,"बाह्य अर्थतन्त्रका सूचकहरू मजबुद हुँदाहुँदै आम नागरिकले आर्थिक अनुभूतिबाट मुक्ति पाएका छैनन्। साना, ठूला व्यापार व्यवसायीको कारोबार उस्केको छैन। उद्योगहरूले उत्पादन वृद्धि गर्न सकेका छैनन्। घरजग्गा कारोबार मौलाओस् भनेर कित्ताकाट पनि सरकारले खुलायो, तर आशाअनुरूप परिवर्तन देखा परेन। बैंकहरूले ब्याजदर घटाएका छन्। बैंकमा तरलता पनि छ। तर सेयर बजार ओरालो दिशामा अघि बढिरहेको छ। एकाध दिन माथि जाला, तर फेरि झरिहाल्ने प्रवृत्ति कायम छ पुँजी बजारको। यसबीच ४ मंसिरमा प्रधानमन्त्री पुष्पकमल दाहाल प्रचण्ड स्वयम्ले अर्थतन्त्र सुधार्ने तत्परता पनि देखाएका छन्। अग्रसरता देखाएका छन्। सरोकारवालासँग छलफलमा जुटे। सरसल्लाह पनि लिए। सूचकहरू बलिया देखिँदा देखिँदै र बैंकमा पैसा हुँदाहुँदै पनि अर्थतन्त्र चलायमान नहुनुको प्रमुख कारण भनेको देशमा छाएको नैराश्यता नै हो। व्यावसायिक वातावरण नहुनु हो। देशमा सुशासन नहुनु हो। भन्न त सरकार प्रमुख भ्रष्टाचारविरुद्ध अभियानै छेडेको भन्न पनि पछि पर्दैनन्। तर आम जनमानसमा त्यसमाथि कुनै पत्यार छैन। जे जति काण्डमा एकाध ठूलाबडा पक्राउ परेका छन्, तिनलाई पक्रने प्रहरी र न्यायाधीशहरू नै सरकारको कोपभाजनमा परेको छिपेको विषय होइन। चाहेरभन्दा पनि परिबन्दले उनीहरू पक्रन बाध्य भएको भन्ने दृष्टिकोण जनमानसमा छ। त्यसलाई चिर्ने इमान्दार प्रयास सरकारबाट नभएकै हो। देखावटी ढंगका कामबाट भन्दा पनि भित्रैदेखि सुशासन कायम गर्न सरकार लाग्न सकेको छैन नै। प्रधानमन्त्रीले यसपालिको कार्यकालमा कुराभन्दा काम बढी गर्ने जो भनेका थिए, त्यसको खण्डन उनी आफ्नै भाषण र औपचारिक कार्यक्रमहरूकै दौडधूपले गरिरहेका छन्। सरकार न आफू पुँजीगत गर्न सक्षम छ न सुशासन कायम गर्न न त सामाजिक न्याय दिलाउन नै। त्यही कारण नै सरकार माथिमात्रै होइन व्यवस्थाविरुद्धका आवाजलाई मलजल पुगेको छ। राजनीति सङ्लो नभइदिँदा धमिलो पानीमा माछा मार्न खोज्नेहरू सल्बलाएका छन्। तर सत्ता वा प्रतिपक्षमा बस्नेहरूमा जुन खालको जिम्मेवारीपन र संवेदनशीलता हुनुपर्ने हो, त्यो देखिन्न। सत्ता र सत्तामात्रै केन्द्रित राजनीतिले मुलुकमा चरम निराशा पैदा गरेको छ। युवा पलायन बढेको छ र आर्थिक गतिविधि मुर्झाएको छ। प्रधानमन्त्रीले सबैभन्दा पहिला उठाउनुपर्ने नागरिकहरूको मनोबल हो, त्यसपछि अर्थतन्त्र आफै उठ्दै जान्छ।"
ओटीसी कारोबारमा रेकर्ड,"काठमाडौं : नेप्सेमा सूचीकृत भएका कम्पनी र तिनको सेयर कारोबार त अनलाइन प्रणालीमार्फत हुन्छ, ब्रोकरले यो कार्यको सहजीकरण गर्छन्। तर, सूचीकृत नभएका वा सूचीबाट हटाइएका पब्लिक कम्पनीको सेयर खरिदबिक्री कसरी गरिन्छ ? भन्ने धेरै कमलाई थाहा होला। त्यस्ता कम्पनीको सेयर किनबेच भौतिक रूपमै गर्नुपर्ने हुन्छ। त्यसका लागि नेपाल स्टक एक्सचेन्जले ओटीसी (ओभर द काउन्टर) कारोबारको सहजीकरण गर्छ। नेप्सेमै रहेको ओटीसी शाखाबाट हुने यो कारोबार पछिल्लो समय भने बढ्दै गएको छ। चालू आर्थिक वर्षको पहिलो तीन महिनामै पौने दुई अर्ब रुपैयाँको ओटीसी कारोबार भएको छ। जबकि औसतमा वार्षिक एक अर्ब ६६ करोडको मात्र कारबाही हुने गर्छ। ओटीसी कारोबार सुरु भएको आठ वर्षमा २ सय ६ वटा कम्पनीहरू ओटीसी कारोबारका लागि दर्ता भएका छन्। सुरुसुरुमा ओटीसी बजारमा दर्ता र कारोबार नगन्य थिए। सुरु भएको करिब डेढ वर्षसम्म करिब २० ओटा कम्पनी मात्रै दर्ता भएको थियो। अहिले भने ओटीसी बजारमा उल्लेख्य मात्रामा पब्लिक कम्पनी दर्ता तथा ती कम्पनीका सेयर कारोबार हुन थालेका छन्। होटल, अस्पताल, केबलकार, शैक्षिक संस्था, जलविद्युत् कम्पनीसम्मको कारोबार यहाँ हुने गरेको छ। कम्पनी रजिस्ट्रार कार्यालयले सेयर नामसारी तथा किनबेच अनिवार्य रूपमा ओटीसीमार्फत गर्नुपर्ने निर्देशन दिएको छ। आर्थिक वर्ष २०८००८१ को पहिलो त्रैमासमै २६ ओटा पब्लिक कम्पनीको सेयर किनबेच ओटीसीमार्फत भएको छ। ती कम्पनीको १ करोड ३६ लाख ७२ हजार १ सय २० बराबर कित्ता सेयर किनबेच भएका छन्। सो सेयरको मूल्य १ अर्ब ७१ करोड ६ लाख ६८ हजार रुपैयाँ हुन आउँछ। आईपीओ नगएका पब्लिक कम्पनीका सेयर किनबेच ओटीसीमार्फत गरिन्छ। यस्तो व्यवस्थाले कम्पनीको सेयर किनबेच सहज भएको छ। नेप्सेले पनि ओटीसी कारोबार सञ्चालन गर्दै आएको छ। ओटीसी बजार सञ्चालन विनियमावली २०६५ बनेको भए पनि कारोबार २०७२ देखिमात्रै हुन थालेको हो।मुराहरि पराजुली, प्रवक्ता, नेप्से ओटीसीमार्फत कारोबार हुने सेयर सामान्यतया प्रतिसेयर एक सय रुपैयाँमा किनबेच हुने र राम्रो वित्तीय स्थिति भएका कम्पनीको मूल्य भने प्रतिकित्ता सयभन्दा माथि पनि हुने गरेको छ। नेप्सेका प्रवक्ता मुराहरि पराजुलीका अनुसार चालू आवको पहिलो त्रैमासमा ओटीसी बजारमा कारोबार भएको वल्र्डलिंक कम्युनिकेसनको भने प्रतिकित्ता ९ हजार ३ सय ७५ रुपैयाँका दरले किनबेच भएको छ। कम्पनीका सेयरधनीले गत साउन ११ गते १३ हजार ३ सय ९२ कित्ता सेयर किनबेच गरेका थिए। यो सेयरको मूल्य १२ करोड ५५ लाख ५० हजार रुपैयाँ छ। असोज २९ गते काठमाडौं मेडिकल कलेजका सेयरधनीले ४ लाख ९८ हजार ७ सय ७६ कित्ता सेयर प्रतिकित्ता २ सय ५९ रुपैयाँ ७६ पैसाका दरले कुल १२ करोड ९५ लाख ६२ हजार रुपैयाँमा किनबेच गरेका थिए। यसअवधिमा बन्दीपुर केबलकार टुरिजमको सेयर ३ पल्ट खरिदबिक्री भएको छ। भदौ १७ गते प्रतिकित्ता १ सय ४० रुपैयाँ दरमा १० हजार कित्ता, असोज ९ गते २० हजार कित्ता र असोज २९ गते ५ हजार कित्ता सेयर खरिदबिक्री भएको छ। यस्तै आईएमई डिजिटल सोलुसनको सेयर प्रतिकित्ता १३६३९ रुपैयाँमा २९ लाख ४० हजार कित्ता किनबेच भएको छ। यसबीचमा अन्नपूर्ण केबलकारको सेयर भदौ १८ गते प्रतिकित्ता १ सय ४० मा २ लाख ८८ हजार ७२ कित्ता किनबेच भएको छ।यसबाहेकका कम्पनीहरूको सेयर प्रतिकित्ता १ सयदेखि १ सय १३ रुपैयाँसम्मको दरमा खरिदबिक्री भएका छन्। हिम रिभर पावर, नेपाल क्यान्सर हस्पिटल एन्ड रिसर्च सेन्टर, मुक्तिनाथ कृषि कम्पनी, एभरेस्ट हस्पिटालिटी कम्पनी, बीओके क्यापिटल मार्केट, यामलिङ हाइड्रो, गर्जाङ उपत्यका पावर, जनज्योति एजुकेसन फाउन्डेसन, एपोलो हाइड्रोपावर, इलेक्ट्रो पावर, सोपान मल्टिपल कम्पनी, अवसर इक्विटी, भरतपुर सामुदायिक अस्पताल, चण्डेश्वरी महादेव खोला पावर, लक्ष्मी स्टिल, गरिमा क्यापिटल, चार्टर्ड क्यापिटल एन्ड इन्भेस्टमेन्ट, बरुण इन्भेस्टमेन्ट र काठमाडौं मेडिकल कलेजको सेयर ओटीसीमार्फत खरिदबिक्री भएका छन्। नेप्सेले विसं २०६४ देखि ओटीसी मार्केटको अवधारणा ल्याए पनि २०७२ माघ १८ गतेदेखि सञ्चालनमा ल्याइएको थियो। ओटीसी बजारमा कारोबार हुने कम्पनीहरूमध्ये मारुती सिमेन्ट पहिलो कम्पनी हो। यसपछि नेपाल हाइड्रो डेभलभर, काठमाडौं फरेस्ट्री कलेज, ग्रोमोर मर्चेन्ट बैंकिङलगायत रहेका थिए। नेप्सेमा सूचीकृत नभएका तर कम्पनी रजिस्ट्रार कार्यालयमा दर्ता भएका हरेक पब्लिक कम्पनीहरूले आफ्नो सेयर स्वामित्व बिक्री तथा खरिद गर्न ओटीसी बजारमा दर्ता भएपछि मात्रै सेयर कारोबार गर्न पाउँछन्। हाल कम्पनी रजिस्ट्रार कार्यालयको तथ्यांकअनुसार पब्लिक कम्पनीको संख्या १ हजार ९ सय ५८ छ। यसमध्ये २ सय ६ कम्पनी ओटीसीमा दर्ता छन्। ओटीसी बजारको कारोबार दोस्रो बजारको जस्तो प्रभावकारी हुँदैन। यस्तो बजार अनियमित र आवश्यकतामा भर पर्ने भएकाले पनि खासै धेरै कारोबार भइरहँदैन। ओटीसी सक्रिय हुनुपर्छ भन्ने पनि छैन। यो एक प्रकारको निकासको व्यवस्था हो। कम्पनीभित्र सेयर लिएका सेयर होल्डरले चाहेको बेला किनबेच गर्ने सजिलो माध्यम ओटीसी हो। ओटीसी आवश्यकतामा भरपर्ने भएकाले यसको आकर्षण नेप्से सूचीकृत कम्पनीको जस्तो हुँदैन। संसारमा धेरैभन्दा धेरै सेयर किनबेच ओटीसीबाट हुने गरेको छ तर नेपालमा भने यस्तो कारोबार कमसल कम्पनीले मात्र गर्छन् भन्ने धारणा विकास भएको छ। ओटीसी कारोबार गर्न निःशुल्क रूपमा कम्पनी दर्ता गर्न सकिन्छ। तर, सेयर खरिद बिक्री भएको अवस्थामा भने नेपाल धितोपत्र बोर्ड र धितोपत्र बजारलाई निश्चित शुल्क बुझाउनुपर्छ। साथै नेपाल सरकारलाई पुँजीगत लाभकर पनि बुझाउनुपर्छ। ओटीसी बजार सञ्चालन विनियमावली २०६५ अनुसार ओटीसी बजारमा धितोपत्र बजारले सूचीकरण खारेज गरेका कम्पनीका धितोपत्रहरू र धितोपत्र बजारको सूचीकरणका लागि आवश्यक सर्तहरू पूरा गर्न नसकी सूचीकरण हुन नसकेका कम्पनीका धितोपत्रहरू कारोबार गर्न सकिनेछ। तर, ओटीसी बजारमा कारोबार गराउने अभिप्रायले कुनै पनि सूचीकृत कम्पनीको सूचीकरण खारेज नगरिनेसमेत विनियमावलीमा उल्लेख छ। ओटीसी कारोबार गर्दा लाग्ने सेवा शुल्क ओटीसी बजारमा धितोपत्र खरिदबिक्री गर्दा प्रत्येक खरिदकर्ता तथा बिक्रीकर्ताले कारोबार रकमको आधारमा कारोबार शुल्क बुझाउनु पर्छ। २५ हजारसम्मको कारोबार भएमा ०२० प्रतिशत, ५० हजारसम्मकोमा ०१८ प्रतिशत र त्यसभन्दा बढीको सेयर कारोबार गर्न ०१५ प्रतिशत नेप्सेलाई बुझाउनुपर्छ। उक्त शुल्कबाट नेपाल धितोपत्र बोर्डले ००१५ प्रतिशत लिने गर्छ।"
ऋण तिर्न किड्नी बिक्रीमा,"किड्नी बेच्ने रहर त कसलाई होला ? उनले भने, बाध्य भएर यस्तो निर्णय लिए। कावासोती (पूर्वीनवलपरासी) : मेरो किड्नी बिकाउमा छ। कसैलाई चाहिन्छ भने सम्पर्क गर्नुहोला। मलाई व्यवहार चलाउन धेरै गाह्रो भएको हुनाले मैले किड्नी बेच्न खोजेको हो। नेपाल सरकारसँग पनि मेरो अनुरोध नरोक्नका लागि। ब्लड ग्रुप ए। पूर्वीनवलपरासी कावासोती१३ बुढौली कुनाका ३८ वर्षीय टकबहादुर परियारले गाउँका बिजुलीका पोल र सार्वजनिक स्थलमा आफ्नो फोन नम्बरसहित यस्तो पम्पलेट टाँसे। ऋणको भारले थिचिएको भन्दै उनले किड्नी बिक्रीका लागि राखेको सूचना सामाजिक सञ्जालमा पनि भाइरल भयो। सम्पत्तिका नाममा परियारसँग केही छैन। दुई कठ्ठा घोला खेत (पानी जम्ने) छ। उब्जनी हुँदैन। पाँच धुरमा काठको खावा र टिनले छाएको कच्ची घर छ। तर, जग्गा ऐलानी हो। घरको खावा र टिन पनि पुराना भएर वर्षामा पानी चुहिने र जाडोमा चारै तिरबाट चिसो आउने गरेको उनले बताए। किन लिए यस्तो निर्णय ? पेट पाल्न केही नभएपछि परियारले साढे ३ वर्षअघि फाइनान्सबाट ऋण लिए। छोटा हात्ती अर्थात् (मालसामान बोक्ने पिकअप गाडी) १० लाखमा किने। गाडीबाट आउने भाडाले ब्याज तिर्न र जेनतेन घर खर्च चलेकै थियो। गाडी भाडामा दिन भन्दै उनलाई विभिन्न व्यक्तिले फोन गर्थे। कहिलेकाहीँ गाडी भाडामा दिनुपर्यो भन्दै महिलाको पनि फोन आउँथ्यो। तर, महिलाको फोन आउन थालेपछि श्रीमतीले अर्कोसँग लागेको भन्दै शंका गर्न थालिन्। श्रीमतीसँग सम्बन्ध राम्रो भएन। त्यसपछि घर बिग्रनुभन्दा विदेश जाने निधो गरे उनले भने, केही पैसा जोहो गरेर विदेश लागे। त्यस बेलासम्म गाडीको ४ लाख ऋण बाँकी नै थियो। उनी विदेश जाने भनेर हिँडेपछि श्रीमतीले २ लाखमा उक्त गाडी पनि बेचिदिइन्। विदेश गएर टन्न कमाउने सोच बनाएका परियारका लागि विदेश यात्रा पनि सहज भएन। फ्रि टिकट र फ्रि भिसा भनिए पनि दुबई जान १५ हजार तिरे। ऋण काढेर तीन वर्षअघि दुबई पुगे। तर, त्यहाँ पनि उनका लागि सुखद् भएन। तीन चार महिना काम गर्दा पनि कम्पनीले तलब दिएन। त्यसपछि उनले दुबईमा अर्को कम्पनीमा काम खोज्न थाले। बल्लतल्ल मासिक ५० हजार जति कमाइ हुने कम्पनीमा काम पाए। त्यसपछि उनले घरमा पैसा पठाउन थाले। तर, उनको सबै ऋण चुक्ता भएन। आफू विदेश गएपछि घरबाट श्रीमतीले जहिले पनि ऋणको कुरा गर्ने र म पनि विदेश जान्छु भन्न थालिन्। म विदेश मै थिएँ। श्रीमतीले तिमीले ऋण तिर्न सक्दैनौं, म पनि विदेश जान्छु नाता प्रमाणित गर्देउ भनेपछि छोरालाई भनेर नाता प्रमाणित गरिदिए, परियारले भने। त्यसबीच एक एजेन्टमार्फत उनले श्रीमतीलाई भिजिट भिसामार्फत दुबईकै एक ब्युटिपार्लरमा काम खोजिदिए। तर, श्रीमती कुवेत उडिन्। श्रीमती कुवेत गएको ५ महिना भयो, तर सम्पर्कविहीन छिन्। श्रीमतीले फोन र अन्य सामाजिक सञ्जालमा आफूलाई ब्लक गरेको परियारले बताए। दसैं र तिहारमा ममीको फोन आउँछ भन्दै छोराहरूले आस गरेका थिए। तर, फोन आएन, उनले भने, छोराहरूको चाडपर्व पनि आफ्नो ममीको फोनकै आसमा बित्यो। दसैंको केही अघि मात्रै उनी गाउँ फर्केका थिए। तीन वर्ष विदेशमा दुःख गरे पनि उनी ऋणबाट मुक्त भएनन्। गाडी किन्न लिएको र अन्य व्यक्तिको गरी करिब ८ लाख रुपैयाँ ऋण रहेको उनले बताए। स्वरोजगार बैंकबाट निकालेको २ लाख ५० हजारको मासिक १४ हजार ५ सय किस्ता उनले तिर्नुपर्छ। छिमेकी बैंकबाट निकालेको २ लाखमध्ये ५० हजार तिर्न बाँकी छ। स्थानीय सहकारीलाई ५० हजार र अन्य छिमेकीसँग ५० हजारदेखि डेड लाखसम्म ऋण लिएका छन्। सबै गरी करिब ८ लाख ऋण बाँकी रहेको उनले बताए। ब्याजमा लिएको ऋणको ३४ वर्षदेखि ब्याज तिर्न नसक्दा ऋण चुलिँदै गएको परियारले दुःखेसो पोखे। ब्याज र साँवा बुझाउनुपर्यो भन्दै घरमा मान्छे आउँछन्, उनले भने, कमाई एक रुपैयाँ छैन। सम्पत्ति केही छैन। कसरी ऋण तिर्न सक्छु। ऋणबाट मुक्त हुनैका लागि आफूले किड्नी बेच्ने विकल्प रोजेको उनले बताए। किड्नी बेच्ने रहर त कसलाई होला ? उनले भने, बाध्य भएर यस्तो निर्णय लिए। यतिमात्र होइन, गत वर्ष खेत जोत्दा लागेको २ हजार ऋण नदिँदा गत साता घरका ३ वटा हाँस उठाएर लान्छु भन्दै साहु घरमा आएको पनि उनले दुःखेसो पोखे। छोराको पढाइ बेहाल परियारका जेठा छोरा कक्षा ९ मा र कान्छो कक्षा ४ मा पढ्छन्। तर, बाबुको आर्थिक अवस्था कमजोर भएपछि छोराहरूले पनि स्कुल जान नमानेको परियारले बताए। तरुण दलका जिल्ला उपसभापति राजन सुवेदीमार्फत एक जना दाजुले छोरालाई कक्षा १२ सम्म पढाइदिने बताउनुभएको रहेछ। तर, छोराले तपाईंको यस्तो अवस्थामा कसरी पढ्न सक्छु भन्दै मानेको छैन, परियारले भने। किड्नी बिक्रीको पम्पलेट देखेपछि आफू परियारलाई भेट्न गएको तरुण दलका जिल्ला उपसभापति सुवेदीले बताए। परियारलाई गएर भेटेँ, धेरैका ऋण छन्। आत्तिनु पर्दैन भनेर आश्वासन दिए, उनले भने, एक जना भाइले छोरालाई १२ कक्षासम्म पढाइ दिने भन्नुभएको छ। त्यो कुरा पनि भनेको छु। उनलाई अहिले सान्त्वनाभन्दा पनि रोजगारी र ऋण तिर्ने व्यवस्था गरिदिनु आवश्यक रहेको देखेको छु। तीन भाइमध्ये परियार कान्छा हुन्। जेठा दाजुले अटो चलाउँछन्। माइला दाजुले मिस्त्रीको काम गर्छन्। आमा र बाबु भने परियारसँगै छन्। आमा प्रेसर र दमको रोगी रहेको र पैसा नहुँदा उपचारसमेत गराउन नसकेको उनले सुनाए। पढेको छैन, उनले भने, फ्रि भिसा र फ्रि टिकटमार्फत फेरि विदेश जानुपर्यो भनेर वैदेशिक रोजगार विभागका कर्मचारीलाई अनुरोध गरेँ। तर, आफूहरूले नसक्ने र मेन पावरबाटै आउनुपर्ने जवाफ दिए। त्यसैकारण विदेश पनि जान पाइन्। किड्नी बिक्रीको पम्पलेट देखेपछि जिल्ला प्रहरी कार्यालय नवलपुरले उनलाई सोधपुछका लागि बोलायो। किड्नी बेच्नु गैरकानुनी हो। पम्पलेट देखेपछि उहाँलाई बोलाएर काउन्सिलिङ गरेर पठाएका छौं, जिल्ला प्रहरी कार्यालयका सूचना अधिकारी डीएसपी बेदबहादुर पौडेलले भने। तर, परियारले किड्नी बेच्नुबाहेकको विकल्प नरहेको बताए। किड्नी किन्नका लागि काठमाडौं र वीरगञ्जका केही व्यक्तिहरूले फोन गरेको उनले बताए। उनले किड्नीको मूल्य १५ लाख राखेको जानकारी दिए। काठमाडौं र वीरगञ्जबाट केही सरहरूको फोन आएको थियो। कति लिनुहुन्छ ? भनेर सोध्नुभएको थियो। मैले १५ लाख भनेको छु, परियारले भने। सर्जरी खर्चसहित अन्य खर्च किड्नी लिनेले नै तिनुपर्ने उनले बताए। मैले १५ लाख मेरो खातामा पठाएपछि मात्र अप्रेसन कक्षमा जान्छु भनेको छु। उहाँहरूले सम्पर्क गर्छु, भन्नु भएको छ, परियारले प्रष्ट्याए।"
"विद्यार्थीको भविष्य अन्योलमा : किताबकापी पुरिए, पढ्ने स्कुल भत्किए","जाजरकोट : मुलुकभरका विद्यालयमा मंगलबारदेखि पठनपाठन सुरु भयो। तर, भेरी नगरपालिका३ का युवराज थापाको स्कुल कहिले खुल्ने हो, टुंगो छैन। स्थानीय हनुमान प्राथमिक विद्यालयमा कक्षा ५ मा पढ्ने थापाको स्कुल कात्तिक १७ गतेको भूकम्पले पूर्णरूपमा क्षतविक्षत बनायो। स्कुलमा पढ्न मिल्ने अवस्था नै छैन। स्कुल मात्र होइन, भूकम्पले शिक्षक र विद्यार्थीका घर पनि भत्काइदियो। युवराज बस्ने घर भत्किएपछि किताब, कपी, ड्रेस सबै त्यहीँ पुरिए। भाग्यले उनी र उनको परिवारलाई केही भएन। भागेर सबैले ज्यान जोगाए। भूकम्पले घर र विद्यालय दुवै भत्काएकाले उनले अब कहिलेदेखि पढ्न पाउँछन्, निश्चित छैन। अस्थायी सिकाइ केन्द्र बनाएर पठनपाठन गर्न नगरपालिकाले आग्रह गरेको विद्यालयका प्रधानाध्यापक कृष्णबहादुर सिंहले बताए। तर, साँघुरो ठाउँमा रहेको विद्यालय र वरिपरिको थाप्लेबस्ती नै भग्नावशेषमा परिणत भएपछि समस्या भएको उनले बताए। टेन्ट राख्ने र बाहिर राखेर पढाउन मिल्ने विद्यालयको चौर नहुँदा पठनपाठनमा समस्या भएको उनको भनाइ छ। दुई भवनका तीनवटा कक्षाकोठा भत्किएका छन्। बाँकी रहेका कोठामा पनि जोखिम छ, प्रधानाध्यापक कृष्ण सिंहले भने, विद्यालयको चौर पनि छैन। पठनपाठनका लागि नगरपालिकासँग समन्वय गरेर अघि बढ्छौं। ५ कक्षासम्म पढाइ हुने त्यस विद्यालयमा अध्ययनरत डेढ सय विद्यार्थीको पठनपाठन अझै अनिश्चित छ। विद्यालयको चौरमा भूकम्पपीडितहरू त्रिपाल टाँगेर भरिभराउ भएपछि सदरमुकामस्थित भेरी प्राथमिक विद्यालय पनि खुल्ने कुनै टुंगो छैन। भवन पूरै चिराचिरा परेर चर्किएका छन्। बाहिर भूकम्पपीडित स्थानीयकोे बास छ कहाँ पढाउने ? कसरी पढाउने ?, प्रधानाध्यापक ललितराज भण्डारीले भने, विद्यालय खुल्नेबारे अहिले केही टुंगो छैन। स्थानीय सरकारले भनेअनुसार गर्छाैं। नलगाड नगरपालिका११ कि रेखा सिंह सदरमुकाम खलंगास्थित त्रिभुवन माध्यमिक विद्यालयमा १२ कक्षामा अध्ययन गर्छिन्। सदरमुकाम खलंगास्थित उनी बस्ने घर भूकम्पले भत्किएपछि उनका पनि किताब, कापी सबै पुरिएका छन्। मैले लगाउने दुई जोर ड्रेस पनि कोठामै थिए। सबै भूकम्पले पुरिदिएछ, उनले दुःखेसो पोखिन। मंगलबार मात्र सदरमुकाम खलंगा आएकी उनले दिनभर कोठा खोजे पनि पाउन सकिनन्। गाउँको उनको घर पनि बस्न नमिल्ने गरी चर्किएको छ। उनका घरका सबैजना त्रिपालमा बास बस्छन्। ४ गतेदेखि विद्यालय लाग्छ भनेर आएँ तर कहाँ बस्ने हो ? मेरो सबै समान पुरिएको छ, उनले भनिन्, अहिलेसम्म निकाल्न पाएको छैन। केही पक्की घरबाहेक सबै घर भत्किएका छन्। पक्की घरमा कोठा पाउँदैन। पक्की घरका पनि त्रासले बाहिरै सुत्छन्। अब कहाँ बसेर पढ्ने ? भेरी दोभान मावि सानीभेरी१ का विद्यार्थीलाई खुला चौरमा मनोपरामर्श दिँदै शिक्षक । तस्बिर : राजेन्द्र कार्की उनी पढ्ने विद्यालय पनि खुल्न सकेको छैन। सो विद्यालयमा राहत वितरणका लागि सशस्त्र, नेपाली सेना र नेपाल प्रहरीको टोली बसिरहेको छ। विद्यालय भवन पक्की भएका कारण खासै क्षति नभए पनि खुला चौर भएकाले केही भूकम्पपीडित र सुरक्षाकर्मीको बास विद्यालयमै छ। करिब ९ सय विद्यार्थी अध्ययनरत सो विद्यालय पनि खुल्न सकेको छैन। विद्यालयका प्रधानाध्यापक भक्तबहादुर मल्लले विद्यालय खोल्ने काम भए पनि पठनपाठन सुचारु गर्न नसकिएको बताए। सुरक्षाकर्मी र पीडितहरू बसिरहनु भएको छ। स्थानीय प्रशासन र स्थानीय सरकारले जे भन्छ त्यही गर्छौं, उनले भने। ६ कक्षादेखि १२ कक्षासम्म पढाइ हुने यो विद्यालयमा जिल्लाभरिका विद्यार्थी अध्ययनका लागि आउने गर्छन्। धेरै विद्यार्थी कोठा भाडामा लिएर बस्ने भएकाले पनि निकै समस्या रहेको प्रधानाध्यापक मल्लको भनाइ छ। एक महिने दसैंतिहार बिदा भएपछि नलगाड नगरपालिका५ जाजरकोट निवासी कमला विकले आफ्नो डेरामा किताब, कपी, डेस सबै छोडेर घर गएकी थिइन्। भेरी नगरपालिका१ रिम्नास्थित भेरी त्रिवेणी माध्यमिक विद्यालयमा १० कक्षामा अध्ययनरत उनी विद्यालयनजिकै तुल्सी नेपालीको घरमा डेरा गरेर बस्थिन्। तर, बिदा नसकिँदै गत कात्तिक १७ गते राति आएको भूकम्पले उनको घरमा मात्र क्षति गरेन। विद्यालय र डेरा गरेको घर पनि भत्कियो। बस्नेघर भत्किएपछि उनको परिवार अहिले त्रिपालमा बस्छ। उनी बस्ने डेरा भत्किएपछि घरभेटी तुलसा घाइते छन्। घर भत्किएर उनका सबै किताब, कपी, विद्यालय पोसाक सबै त्यही पुरिए। सोमबारदेखि विद्यालय खुले पनि उनी कहाँ बस्ने ? किताब, कपी के गर्ने ? पोसाक के लगाउने, केही सोच्न सकेकी छैनन्। विद्यालय भवन भत्किए पनि खुला चौरमै भए पनि पढाइ हुन थालेको छ रे, उनले भनिन्, म कहाँ गएर बसुँ, बस्ने घर(डेरा) नै भत्कियो। न त पढ्ने किताब नै छ। उनको यस वर्ष एसईई परीक्षा हो। पढ्ने समयमा भूकम्पले सबै तहस नहस बनायो, अब के गर्ने भन्ने उनी अन्योलमा छिन्। उनको घरदेखि विद्यालय जान ५ घण्टा समय लाग्छ। रिम्नामा अरू बस्न लायक घर बचेका छैनन्। भेरी नगरपालिका१ जुरेलीकी निर्मला घर्ती पनि सोही विद्यालयमा १० कक्षामा अध्ययनरत छात्रा हुन्। घरबाट विद्यालय टाढा भएपछि उनी पनि रिम्नामै कोठा भाडामा लिएर भाइसँग बस्थिन्। तर, भूकम्पले उनी बस्ने घर चर्किएर त्रिपालमा उनको परिवार सरेको छ भने डेरा लिएको घर पूरै भत्किएर विद्यालय पोसाक, किताब, कपी, कलम, नोटबुक सबै पुरिएको छ। उनले पनि निराश हुँदै भनिन्, अब हामी कहाँ बसेर कसरी पढ्ने ? कक्षा १० सम्म पढाइ हुने उक्त विद्यालयमा ४ सय ६५ विद्यार्थी अध्ययनरत छन्। तीमध्ये तीन जना भूकम्पमा परेर बिते। घाइते १२ जना अस्पतालमा उपचाररत छन्। धेरै विद्यार्थी मानसिक त्रासमा छन्। सोमबारदेखि विद्यालय खोले पनि थोरै मात्र विद्यार्थी विद्यालय आउन थालेको प्रधानाध्यापक प्रेमबहादुर पुनले बताए। सबै कक्षाका गरी सोमबार ६० जना आएका थिए। मंगलबार १ सय २२ जना आए। सामान्य सरसफाइ र मनोपरामर्श दिएर पठायौं। पठनपाठन सुरु गरेका छैनौं, उनले भने, करिब २ सय बढी विद्यार्थी डेरामै बस्थे। रुकुमपश्चिमबाट पनि आउँथे। भूकम्पले धेरै विद्यार्थीका पोसाक र किताब पुरिएका छन्। अब कसरी उनीहरूको समस्या समाधान गर्ने होला। हामी आफैं त्रिपालमा बसेका छांै। डेरावाला विद्यार्थीको बिजोग हुने भो। जाजरकोटमा मात्र करिब दुई हजार विद्यार्थी कोठाभाडामा बस्ने गरेको अनुमान छ। भूकम्पले जाजरकोटका अधिकांश विद्यालय भवनमा क्षति पुगेको छ। कात्तिक ४ गते सोमबारदेखि नै पढाइ सञ्चालन गर्नुपर्ने भए पनि भूकम्प प्रभावित जिल्ला जाजरकोटका विद्यालयहरू अन्योलमा छन्। केहीले विद्यालयको चौरमै कक्षा सञ्चालन गर्ने प्रयास गरेका छन् तर त्रासका कारण विद्यार्थीको उपस्थिति एकदमै न्यून छ। जुनिचाँदे गाउँपालिका२ को महादेव आधारभूत विद्यालयलका पक्की र कच्ची भवनमा गरी ५ वटा कोठा थिए। दुवै भवन चर्किएका छन्। कक्षा ३ सम्म पढाइ हुने उक्त विद्यालयमा ५५ जना विद्यार्थीमध्ये सोमबार १३ जना र मंगलबार १७ जनामात्र विद्यार्थी उपस्थित भएको शिक्षक नरेन्द्र शाहीले बताए। टेन्टको व्यवस्था भएको छैन। तर, पनि अहिले घाम न्यानो हुने भएकाले चौरमै सामान्य छलफल गरेर विद्यार्थीलाई पढाउने गरेका छौं। पाठ्यपुस्तक पढाउन सुरु भएको छैन। सबै विद्यार्थी आए भने चौरमै कक्षा सञ्चालन गर्नुपर्ने बाध्यता छ। भूकम्पले क्षति नगरेका पक्की भवनमा समेत विद्यार्थी बस्न नमानेको भेरी त्रिवेणी माध्यमिक विद्यालयका शिक्षक रुद्र वलीले बताए। विद्यार्थीले बरु चौरमै बसेर पढौं कक्षाकोठाभित्र त हामी बस्दैनौं भन्छन्, उनले भने, न शिक्षकलाई पढाउन मन छ न विद्यार्थीलाई पढ्न नै मन छ। भूकम्पको त्रासले अहिले पनि शिक्षक विद्यार्थी एकोहोरो हुने, टोलाउने, झस्किने, बर्बराउने लगायतका समस्या देखिन थालेको छ। शनिबार जाजरकोट जिल्ला विपद् व्यवस्थापन समितिको बैठकले भूकम्पबाट आंशिक क्षति भएका विद्यालयको पठनपाठन सम्बन्धित स्थानीय तह र विद्यालय व्यवस्थापन समितिको समन्वयमा गर्ने निर्णय गरेको छ। सोहीअनुसार स्थानीय तहहरूले पनि विद्यालय सञ्चालनको सम्बन्धमा क्षति भएका विद्यालयमा अस्थायी सिकाइ केन्द्र निर्माण गरेर पठनपाठन थाल्न निर्देशन दिएका छन्। तर, कतिपय विद्यालयमा खुला चौर नभएको, भएका विद्यालयमा पनि भूकम्प प्रभावितहरू बसिरहेको लगायतका कारणले धेरै विद्यालय अझै खुल्न नसकेका हुन्। त्रास हटाउन खोजिँदै भेरी नगरपालिकाले पनि जोखिममा रहेका विद्यालयहरूमा सुरक्षित स्थान छनोट गरी पठनपाठन चलाउने निर्णय गरेको छ। नगरपालिकाका शिक्षा शाखा प्रमुख अमृतबहादुर पुनले पढाउने व्यवस्था तत्काल गर्न नसके पनि विद्यार्थीसँग कुराकानी गर्ने, खेल खेल्ने, कथा भन्ने लगायतका क्रियाकलाप गरेर त्रासलाई भुलाउन निर्देशन दिएको बताए। कतिपय विद्यालयमा पीडितहरू बसिरहेका छन्। कतिपय विद्यालयमा टेन्ट राख्ने नै ठाउँ छैन। यी सबै कारणले भेरीका धेरै विद्यालय खुल्न सकेका छैनन्। खुलेका विद्यालयमा पनि विद्यार्थीको उपस्थिति एकदमै न्यून छ, उनले भने, यतिबेला हाम्रो जोड अस्थायी सिकाइ केन्द्र बनाएर मनोपरामर्श दिने भन्ने छ। धेरै विद्यार्थीका पाठ्यपुस्तक पुरिएकाले पनि समस्या छ। हामी व्यवस्थापन गर्ने तयारीमा छौं। उनका अनुसार पालिकासँग निरन्तर समन्वय गरेर पठनपाठन चलाउन विद्यालयहरूलाई भनिएको छ। भेरी नगरपालिकामा ५६ वटा विद्यालय छन्। त्यसमध्ये १७ वटा पूर्णरूपमा भत्किएका छन् भने अरू सबै चर्किएका छन्। गाउँपालिकाका अध्यक्ष हरिचन्द्र बस्नेतका अनुसार जोखिममा रहेका विद्यालयहरूले तत्कालका लागि नजिकको सुरक्षित स्थानमा पढाइ सञ्चालन गर्ने निर्णय भएको छ। पहिलो चरणमा पठनपाठनभन्दा केही संघसंस्थाको सहयोगमा मनोपरामर्श सेवा पनि सञ्चालन गर्ने तयारीमा छांै, उनले भने।नलगाड नगरपालिकाका शिक्षा शाखा प्रमुख बलवीर विकका अनुसार कुल ७१ विद्यालयमध्ये ५४ वटामा क्षति पुगेको छ। केही विद्यालयहरू सोमबार नै खुलेका छन्। अति जोखिममा रहेका विद्यालयहरूमा सिकाइ केन्द्र बनेपछि मात्र पठनपाठन हुन्छ, उनले भने, जोखिम धेरै भएका विद्यालयहरूमा पनि प्रशासन खोलेर अन्य आवश्यक तयारी भइरहेको छ। उनका अनुसार नगरपालिकाले विद्यालय व्यवस्थापन समिति र सामाजिक समितिले काम गर्ने गरी विद्यालयको जोखिम मूल्यांकन गर्ने संयन्त्र बनाइएको छ। यस्तो संयन्त्रले विद्यालयहरूको अनुगमन गर्न थालेको छ। संयन्त्रले आवश्यकताअनुसार अस्थायी सिकाइ केन्द्र बनाउने र अन्य आवश्यक कामबारे प्रतिवेदन तयार गर्नेछ। भत्किएको विद्यालय कहिले खुल्ला भनेर हेर्दै एक विद्यार्थी । जाजरकोटमा २ सय ९० वटा विद्यालयमा पूर्ण क्षति पुगेको शिक्षा विकास तथा समन्वय एकाइले जनाएको छ। शिक्षा विकास तथा समन्वय एकाइ प्रमुख रमेश मल्लका अनुसार जिल्लामा १ सय ५४ विद्यालय आंशिक रूपमा क्षति पुगेको छ। ३२ जना विद्यार्थीको ज्यान गएको छ भने ३५ जना विद्यार्थी घाइते भएका छन्। भूकम्पमा २ जना शिक्षकको मृत्यु, ५ जना शिक्षक र एक जना विद्यालय कर्मचारी घाइते भएका छन्। धेरै विद्यालयका कम्प्युटर, शौचालय, खानेपानी, आईसिटी ल्याब, सोलार सिस्टम, पुस्तकालय लगायतमा क्षति पुगेको उनले बताए। ती विद्यालयहरूमा अस्थायी सिकाइ केन्द्र निर्माणका लागि युनिसेफ, लायन्स क्लबलगायतका सरोकारवाला निकायसँग समन्वयको प्रक्रिया सुरु भएको उनले बताए। भूकम्पबाट करिब तीन हजार विद्यार्थीका पाठ्यपुस्तक पुरिएका छन्। जाजरकोटका ७५ हजार ८ सय ५५ विद्यार्थीमध्ये करिब ५० हजार विद्यार्थी प्रत्यक्ष प्रभावित भएका छन्, उनले भने, अस्थायी सिकाइ केन्द्रभन्दा अस्थायी संरचना नै बनाउन आवश्यक छ भनेर सम्बन्धित निकायमा सुझाव दिएका छौं। कात्तिक २४ गते भएको कर्णाली प्रदेश सरकार मन्त्रिपरिषद् बैठकले भूकम्प प्रभावितका लागि अस्थायी आवास र अस्थायी सिकाइ केन्द्र निर्माण गर्ने निर्णय गरेको थियो। रुकुमपश्चिममा अस्थायी सिकाइ केन्द्रमार्फत पढाइ रुकुमपश्चिमका केही विद्यालयमा अस्थायी सिकाइ केन्द्र निर्माण भइसकेको छ भने केही विद्यालयमा सिकाइ केन्द्र बनाउने कार्य जारी छ। दसंै, तिहार र छठ पर्वको अवसरमा बिदा भएका विद्यालयहरू सोमबारबाट खुलेसँगै अस्थायी सिकाइ केन्द्र धमाधम निर्माण हुन थालेका छन्। बनिसकेका सिकाइ केन्द्रमा सामान्य मनोपरामर्शका कक्षाहरू सञ्चालन भइरहेका छन्। आठबिसकोट नगरपालिकामा १ सय ३९ वटा अस्थायी सिकाइ केन्द्र निर्माणको अन्तिम चरणमा रहेको नगर प्रमुख रवि केसीले जानकारी दिए। उनका अनुसार विद्यार्थीको पठनपाठनलाई सहज बनाउने उद्देश्यका साथ अस्थायी सिकाइ केन्द्रलाई प्राथमिकता दिइएको हो। अस्थायी सिकाइ केन्द्र निर्माणका लागि युनिसेफले नगरपालिकासँग सहकार्य गरेको नगर प्रमुख केसीले बताए। युनिसेफले एउटा केन्द्रको लागि दुइटा त्रिपाल, १० किलो प्लास्टिक, ३२५ वर्गमिटर पि फर्म र विद्यार्थीहरूका लागि आवश्यक पर्ने शैक्षिक सामग्री उपलब्ध गराएको छ। नगरपालिकाका शिक्षा शाखा प्रमुख इन्द्रबहादुर बिष्टका अनुसार भूकम्पले आठबिसकोटमा मात्रै ११ जना विद्यार्थीको मृत्यु भएको छ। साथै एक जना कार्यालय सहयोगीको पनि ज्यान गएको छ। उनले नगरपालिकाभित्र रहेका ६४ विद्यालयमध्ये ५३ वटा विद्यालय, २ सय ५२ वटा कक्षाकोठा, ७६ वटा शौचालय र ९ हजार ८ सय ४७ जना विद्यार्थी प्रभावित भएको जानकारी दिए। भूकम्पको कारण घर भत्किँदा विद्यार्थीका किताब, कापीसमेत क्षति पुगेको छ। शाखा प्रमुख बिष्टले कक्षा १ देखि १० सम्मका १ हजार ४ सय ४१ किताबका सेट बिभिन्न विद्यालयबाट माग भई आएको जानकारी दिए। अहिले नगरपालिकाले १ सय ३९ वटा सिकाइ केन्द्र बनाएर पठनपाठन सुरु गर्ने भएको छ। रुकुमपश्चिममा भूकम्पमा परेर १८ जना विद्यार्थीको मृत्यु भएको छ। सामाजिक विकास कार्यालय रुकुमपश्चिमको तथ्यांकअनुसार एक जना विद्यालय कर्मचारीको मृत्यु भएको छ भने एक जना विद्यार्थी र एकजना शिक्षक घाइते भएका छन्। भूकम्पको कारण रुकुमपश्चिमका ११ हजार ९ सय ५२ विद्यार्थी प्रभावित भएका छन्।"
देश गम्भीर संकटमा छ : प्रकाण्ड,"वीरेन्द्रनगर : नेपाल कम्युनिष्ट पार्टीका प्रवक्ता खड्गबहादुर विश्वकर्मा 'प्रकाण्ड'ले मुलुक गम्भीर संकटमा रहेको बताएका छन्। नेत्रविक्रम चन्द नेतृत्वको नेकपा स्थापना भएको १०औं वार्षिकोत्सवका अवसरमा कालिकोट सदरमुकाम मान्म बजारमा आयोजित जनसभालाई सम्बोधन गर्दै उनले अहिलेको व्यवस्था र राजनीतिक दलको गलत भूमिकाका कारण मुलुक गम्भीर संकटमा परेको बताए। उनले भने, 'मुलुक आर्थिक, सामाजिक, राजनीतिक तथा अन्य विभिन्न सवालमा गम्भीर संकटमा परेको छ। यो संकटबाट मुलुकलाई मुक्त बनाउनका लागि उपयुक्त व्यवस्था समाजवाद हो। त्यसका लागि सबै राजनीतिक दलहरू तयार हुन जरुरी छ।' उनले देश र जनताको रक्षा गर्ने उपयुक्त व्यवस्था नै समाजवाद भएकाले त्यसका लागि दलहरूले अब ढिलो गर्न नहुने बताए। उनले भने, 'मुलुक आर्थिक, सामाजिक, राजनीतिक संकटमा मात्र नभई राष्ट्रिय स्वाधीनता पनि गम्भीर संकटमा परेको भन्दै यसको मुख्य कारण नै दलाल संसदीय पूँजीवादी व्यवस्था भएको दाबी गरे। उनले नेपालमा दलाल पूँजीवादी व्यवस्था खारेज गरी समाजवादी व्यवस्थामा नजाने हो भने देशमा थप भयावहको स्थिति आउने ठोकुवा गरे।"
विभेद अन्त्यका लागि सीके राउतद्वारा संसदमा संकल्प प्रस्ताव दर्ता,"काठमाडौं : रंगका आधारमा हुने विभेद् अन्त्यका लागि जनमत पार्टीका अध्यक्ष डा सीके राउतले प्रतिनिधिसभामा संकल्प प्रस्ताव दर्ता गराएका छन्। प्रतिनिधिसभा नियमावली, २०७९ को नियम ७९ बमोजिम संकल्प प्रस्तावमाथि छलफल उनले सो प्रस्ताव गराएका हुन्। नश्ल, रंग र वर्णको आधारमा अहिले पनि अनेकौं अपमानजनक शब्दहरू प्रयोग भइरहेको डा राउतले बताए। दैनिक व्यवहारमादेखि लिएर राज्यका प्रक्रियाहरूमा समेत रंगको आधार विभेद् गरिएको उनले बताए। संविधान विपरीत भइहेको गरैकानुनी कामलाई नियन्त्रण गर्न र दोषीलाई कारबाही गर्न राज्यले गम्भीर नभएको बताउँदै डा राउतले भनेका छन्, राज्य यस्ता कुरामा गम्भीर भएर विभेद्लाई अन्त्य गर्ने दिशातर्फ कदम चाल्नु पर्ने हो। तर, राज्य आफैं पनि विभेद् गर्न संलग्न हुँदै आएको छ। अध्यक्ष डा राउतका अनुसार संविधानले नेपाल बहुजातीय, बहुभाषिक, बहुधार्मिक, बहुसांस्कृतिक तथा भौगोलिक विविधतायुक्त विशेषतालाई आत्मसात् गरी विविधताबीचको एकता, सामाजिक सांस्कृतिक एकबद्धता, सहिष्णुता र सद्भावलाई संरक्षण एवं प्रबर्द्धन गर्दै, वर्गीय, जातीय, क्षेत्रीय, भाषिक, धार्मिक, लैंगिक विभेद् र सबै प्रकारका जातीय छुवाछुतको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समतामूलक समाजको निर्माण गर्ने संकल्प लिएको छ। 'संघीय लोकतान्त्रिक गणतन्त्रात्मक शासन व्यवस्थासहितको यस संवैधानिक उपलब्धिका लागि जनताले पटकपटक जनआन्दोलन, सशस्त्र संघर्ष, मधेस आन्दोलन र स्वराज आन्दोलनसमेत गर्नुपरेको थियो,' उनले भनेका छन्, यसका बाबजुद हिमाल, पहाड तथा मधेसका विभिन्न समुदायहरूमाथि पटकपटक नश्ल, रंग र वर्णको आधारमा विभेद् राज्य पक्ष र शासक वर्गबाट हुँदै आएको छ। डा राउतले यस लागि संकल्प प्रस्तावमा उदाहरणका पेस गरेका छन्, '२०७१ मंसिर १० गते काठमाडौंको सुन्धारा क्षेत्रबाट नेपाल प्रहरीले रंग र वर्णकै आधारमा छुट्टयाईछुट्टयाई करिब ३ सय मधेसीहरूलाई गिरफ्तार गरेको थियो।' रंगभेदी गिरफ्तारीको विरूद्धमा हरेक वर्ष मंसिर १० गते रंगभेद् अन्त्य गर्न र राष्ट्रिय एकता तथा सद्भाव कायम गर्न आमनागरिकमा चेतना फैलाउनका लागि रंगभेदविरूद्ध एकता दिवस देशका विभिन्न जिल्लाहरूमा मनाउने गरिएको उनले भनेका छन्।"
एमालेको केन्द्रीय कमिटी बैठक आज बस्दै,"काठमाडौं : नेकपा एमालेको केन्द्रीय कमिटी बैठक आज बस्दैछ। ललितपुरको च्यासलस्थित एमाले केन्द्रीय कार्यालयमा आज बिहान ११ बजे बैठक बस्न लागेको हो। एमालेलेझुलाघाटदेखि चिवाभञ्ज्याङसम्म समृद्धिका लागि संकल्प यात्रा अभियानको तयारी, समसामयिक राजनीतिक विषयमा छलफल गर्नका लागि बैठक बोलाइएको प्रचार विभाग प्रमुख राजेन्द्र गौतमले जानकारी दिए। बैठकमा बिहीबार युवा संघको आयोजनामा हुने जनप्रदर्शनको विषयमा पनि छलफल हुनेछ। एमालेले झुलाघाटबाट मंसिर १४ गतेदेखि सामाजिक सद्भाव र राष्ट्रिय एकताको प्रवर्द्धनका लागि मध्यपहाडी (पुष्पलाल) लोकमार्ग केन्द्रित झुलाघाटदेखि चिवाभञ्ज्याङसम्म समृद्धिका लागि संकल्प यात्रासुरु गर्दैछ। कात्तिक २२ गते पार्टी केन्द्रीय कार्यालय च्यासलमा बसेको सचिवालय बैठकले मध्यपहाडि लोकमार्ग यात्राको मिति तय गरेको हो। लोकमार्ग यात्रा विशेष अभियान मंसिर १४ गते बिहान साढे ८ बजे झुलाघाटमा अध्यक्ष केपी शर्मा ओलीले राष्ट्रिय झण्डा झण्डोत्तोलन गरेर आरम्भ गर्ने एमालेले जनाएको छ। यात्रा पाँचथरको चिवाभञ्ज्याङ पुगेर समापन हुनेछ। अध्यक्ष ओलीको नेतृत्वमा सञ्चालन गरिने अभियानका क्रममा मध्यपहाडि लोकमार्गका विभिन्न शहरी क्षेत्रमा सभा, भेला, अन्तरक्रिया गर्दै, ऐतिहासिक स्थलहरूको अवलोकन, उद्यमी व्यवसायीहरूसँग भेटघाट, राम्रा काम गर्नेहरूलाई प्रोत्साहन गर्दै, जनताका गुनासा सुन्दै, विकासका चुनौतीहरूका बारेमा जानकारी लिँदै अगाडि बढ्ने भएको छ।"
कर्णालीमा क्यूआर कोडमार्फत प्रहरीमा उजुरी,"वीरेन्द्रनगर : कर्णाली प्रदेश प्रहरी कार्यालयले कर्णालीका नागरिकलाई क्युआर कोडमार्फत पनि प्रहरीमा उजुरी दिनसक्ने व्यवस्था मिलाएको छ। प्रदेश प्रहरी कार्यालय सुर्खेतले मंगलबार पत्रकार सम्मेलन गरी घरमै बसीबसी मोबाइलबाटै प्रहरीमा उजुरी दिने क्यूआर कोड सार्वजनिक गरेको हो। प्रदेश प्रहरी प्रमुख डीआईजी भीम ढकालले प्रदेश प्रहरीले थालेको सुरक्षित कर्णाली विशेष अभियान अन्तर्गत नागरिकहरूलाई सहज र सुरक्षित रूपमा प्रहरी कार्यालयमा उजुरी दर्ता गर्न क्यूआर कोडको व्यवस्था गरेको बताए। उनले भने, यस अभियानअन्तर्गत ७ वटा विभिन्न अभियानहरू थालिएका छन्। प्रहरी प्रशासनप्रति नागरिकको विश्वास बढाउन, हरेक नागरिकको पहुँचमा प्रहरी सेवा पुगाउन, प्रहरीको सेवालार्ई सहज र सुलभ बनाउन र नागरिकमैत्री प्रहरी कार्यालय बनाउनका लागि यो सेवा सुचारु गरिएको हो।"
द्वन्द्व व्यवस्थापन जसरी हुनुपर्थ्यो त्यसरी भएन : ओली,"काठमाडौं : नेकपा एमालेका अध्यक्ष केपी शर्मा ओलीले सत्ता गठबन्धनका कारण देशको परिस्थिति अत्यन्त गम्भीर बन्दै गएको दाबी गरेका छन्। ललितपुरको च्यासलस्थित एमाले केन्द्रीय कार्यालयमा जारी केन्द्रीय कमिटीको बैठकलाई सम्बोधन गर्दै उनले अर्थतन्त्र निरन्तर ओरालो लागिरहेको बताएका हुन्। उनले भने,देशको सार्वभौम सत्ता र स्वाभिमानमाथि गठबन्धनले प्रहार गराइरहेको छ। यो देशका लागि खतरनाक कु्रा हो। सत्ता स्वार्थलाई केन्द्रमा राखेर गठबन्धन अगाडि राष्ट्रिय स्वाभिमान र राष्ट्रिय हित कमजोर बनेको छ। सत्ताका लागि अरुका लागि कन्फटेबल हुँदा देशलाई अफ्ठ्यारोतर्फ धकेलिने खतरा बढेको धारणा राखे। उनले राजनीतिक रुपमा अस्थिरता रहेको बताए। ओलीले भने,अस्थिरताको बाटो अस्वभाविक रुपमा भइरहेका छन्। पहिले देखिनै अस्वभाविक क्रियाकलाप भइरहेका छन्। हामीले भन्दाभन्दै नहुनुपर्ने काम भयो। द्वन्द्व व्यवस्थापन जसरी हुनुपर्थ्यो त्यसरी भएन। संविधान नमान्ने, कानु्न नमान्ने पक्षलाई सम्मान र सत्ता सुम्पने काम भयो। ओलीले झुलाघाटदेखि चिवाभञ्ज्याङसम्म समृद्धिका लागि संकल्प यात्राअभियान सफल पार्न सबै नेता कार्यकर्तालाई निर्देशन दिए। एमालेले झुलाघाटबाट मंसिर १४ गतेदेखि सामाजिक सद्भाव र राष्ट्रिय एकताको प्रवर्द्धनका लागि मध्यपहाडी (पुष्पलाल) लोकमार्ग केन्द्रित झुलाघाटदेखि चिवाभञ्ज्याङसम्म समृद्धिका लागि संकल्प यात्रासुरु गर्दैछ। कात्तिक २२ गते पार्टी केन्द्रीय कार्यालय च्यासलमा बसेको सचिवालय बैठकले मध्यपहाडि लोकमार्ग यात्राको मिति तय गरेको हो। लोकमार्ग यात्रा विशेष अभियान मंसिर १४ गते बिहान साढे ८ बजे झुलाघाटमा अध्यक्ष ओलीले राष्ट्रिय झण्डा झण्डोत्तोलन गरेर आरम्भ गर्ने एमालेले जनाएको छ। यात्रा पाँचथरको चिवाभञ्ज्याङ पुगेर समापन हुनेछ। अध्यक्ष ओलीको नेतृत्वमा सञ्चालन गरिने अभियानका क्रममा मध्यपहाडि लोकमार्गका विभिन्न शहरी क्षेत्रमा सभा, भेला, अन्तरक्रिया गर्दै, ऐतिहासिक स्थलहरूको अवलोकन, उद्यमी व्यवसायीहरूसँग भेटघाट, राम्रा काम गर्नेहरूलाई प्रोत्साहन गर्दै, जनताका गुनासा सुन्दै, विकासका चुनौतीहरूका बारेमा जानकारी लिँदै अगाडि बढ्ने भएको छ।"
मधेश प्रदेश : सन्जिला कुमारी यादवले लिइन् सपथ,काठमाडौं : जनता समाजवादी पार्टी नेपालबाट सन्जिला कुमारी यादवले सपथ लिएकी छन्। मधेश प्रदेश सभा सदस्य बिन्दुकुमारी यादवको देहावसानपश्चात् उनको स्थानमा सन्जिलाकुमारी यादवले सपथ लिएकी हुन्। क्यान्सर रोगबाट पीडित विन्दुको निधन भएपश्चात गत कार्तिक १९ गतेको सिफारिसमा निर्वाचन आयोगले सिफारिस गरेपछि सपथ ग्रहण भएको सभामुख रामचन्द्र मण्डलले जानकारी गराए। सभामुख रामचन्द्र मण्डलले जनता समाजावादीकी नेतृलाई सपथ ग्रहण गराएका हुन्। सन्जिला यादवले मैथिली भाषामा सपथ लिएकी हुन्।
राष्ट्रियसभा सदस्य निर्वाचनका लागि नयाँ मतभार कायम,काठमाडौं : निर्वाचन आयोगले राष्ट्रियसभा सदस्य निर्वाचनका मतदाताको नयाँ मतभार कायम गरेको छ। राष्ट्रिय तथ्यांक कार्यालयको सिफारिसमा आयोगले प्रदेशसभा सदस्यका लागि ५३ र गाउँपालिका अध्यक्ष तथा उपाध्यक्ष र नगरपालिकाका प्रमुख तथा उपप्रमुखकको १९ मतभार कायम गरेको छ। यसअघि राष्ट्रियसभा सदस्यको ४८ र गाउँपालिकानगरपालिकाको १८ मतभार रहेको थियो। निर्वाचन आयोगका प्रवक्ता शालिग्राम शर्मा पौडेलले पछिल्लो राष्ट्रिय जनगणना अनुसारको कूल जनसङ्ख्यालाई आधार मानेर नयाँ मतभार कायम गरिएको बताए। २०७८ को जनसंख्याको आधारमा उक्त मतभार कायम गरिएको शर्माको भनाइ छ। राष्ट्रिय सभाका एक तिहाई सदस्यहरूको पदावधि आगामी फागुन २० गते सकिँदैछ। राष्ट्रिय सभा सदस्य निर्वाचन ऐन २०७५ बमोजिम पद रिक्त हुनुभन्दा ३५ दिन पहिले निर्वाचन गरिसक्नुपर्ने कानुनी व्यवस्था छ।
एमालेका नीतिसँग सहमत नभएसम्म कसैसँग एकता हुँदैन : ओली,"ओलीले प्रतिगमनतिर जानका लागि सरकारलेअनुकुल वातावरण तयार गरेको र प्रतिगामी शक्तिलाई उठ्ने मौका दिएको समेत आरोप लगाए। काठमाडौं : नेकपा एमालेका अध्यक्ष केपी शर्मा ओलीले एमालेका नीतिसँग सहमत नहुनेसँग एकता नहुने बताएका छन्। ललितपुरको च्यासलस्थित एमाले केन्द्रीय कार्यालयमा जारी केन्द्रीय कमिटीको बैठकलाई सम्बोधन गर्दै उनले एमालेको नीति र संगठनको सुप्रिमेसीलाई खुलस्त स्वीकारेर समाहित भएमात्र एकता गर्न सकिने धारणा राखेका हुन्। विगतमा एकताको अनुभव हासिल गरिएको बताउँदै उनले दुई वटा अध्यक्ष राखेर पार्टी एकता हुन नसक्ने प्रष्ट पारे। उनले भने,हामीले आफ्नो शक्ति बनाएर अगाडि बढ्नुपर्छ। बैसाखी टेक्ने, लौरो टेक्ने भन्ने हुँदैन, आफैँ बलियो बन्नुपर्छ। एमालेका उद्देश्यलाई केन्द्रमा राखेर अगाडि बढ्नुपर्छ। उनले वामपन्थी एकता सुन्दा राम्रो सुनिएपनि अरुका स्वार्थका लागि काम गर्नेसँग एकता हुन नसक्ने स्पष्ट पारे। पार्टी एकता अर्कोले पनि आवश्यकता छ भन्ने ठानेपछि मात्र एकता हुने उनको भनाई छ। ओलीले झण्डा र व्यानर जति भएपनि नेपालमा प्रगतिशिल शक्ति र दक्षिणपन्थी गरी दुईथरी शक्ति मात्र रहेको उल्लेख गरे। ओलीले एकताको मन्त्र जपेर मात्रै पार्टी एकता नहुने स्पष्ट पारे। पूर्वप्रधानमन्त्री ओलीले आफू सरकारमा हुँदा संसदबाट सर्वसम्मत रुपमा नयाँ नक्सा जारी गर्नुका साथै कार्यकालमा गरेका कामसमेत स्मरण गराए। ओलीले एमाले देश बनाउने पार्टी भएकाले अनुशासित सक्रियता आवश्यकता रहेको बताए। उनले झुलाघाटदेखि चिवाभञ्ज्याङसम्म समृद्धिका लागि संकल्प यात्राअभियान सकेर आएपश्चात शान्तिपूर्ण ढंगले आन्दोलनकारी ढंगले अगाडि बढ्ने स्पष्ट पारे। उनले भने,हामी हिंसाको बाटो जादैनौं। गम्भीर छलफल गर्छौैं। मैदानमा उत्रिन्छौं। जनताको बल प्रयोग गरेर अगाडि बढ्छौं, जनता सार्वभौम हुन्। देशलाई यस्तो अस्थिर अवस्थामा बस्न दिँदैनौं। ओलीले प्रतिगमनतिर जानका लागि सरकारलेअनुकुल वातावरण तयार गरेको र प्रतिगामी शक्तिलाई उठ्ने मौका दिएको समेत आरोप लगाए।"
राष्ट्रिय युवा संघको नाममा घुसपैठ भयो,"काठमाडौं : राष्ट्रिय युवा संघ नेपालको नाम लिएर राति बास बसेको ठाउँबाट महिलालाई हटाएको भिडियो सामाजिक सञ्जालमा भाइरल भएपछि युवा संघले ध्यानाकर्षण भएको जनाएको छ। दुर्गा प्रसाईंको मान्छे हो भन्दै प्रश्न गरेर महिलाहरूलाई सुतिरहेको स्थानबाट उठाएको भिडिओ सार्वजनिक भएसँगै उक्त घटनाको चौतर्फि आलोचना भएको छ। सोही विषयलाई लिएर राष्ट्रिय युवा संघ नेपालका अध्यक्ष क्षितिज थेबेले आज एक विज्ञप्ति जारी गर्दै मंसिर ७ गते आयोजना गरिने युवाविद्यार्थी विशेष कार्यकमलाई बिथोल्ने मनसायका साथ केही अराजक घुसपैठ हुन सक्ने दाबी गरेका छन्। विज्ञप्तिमा भनिएको छ, मंसिर ७ गते आयोजना गरिने युवाविद्यार्थी विशेष कार्यकमलाई बिथोल्ने मनसायका साथ केही अराजक घुसपैठी समूहले हाम्रो संगठनको नाम बदनाम गराइरहेको आशंका हामीले गरेका छौँ, घुसपैठबारे हामीले आन्तरिकरूपमा छानबिन गरिरहेको व्यहोरा जानकारी गराउँदछौँ। यस्ता खालका कुनैपनि गतिविधि गर्ने योजना आयोजकको नरहेको र हाम्रा तर्फबाट यस्ता गतिविधि नगरिएको जानकारी गराइन्छ। जनसरोकार  जनजिविकाका मुद्दाहरुमा सधैँ अग्रपंक्तिमा रहेर युवाहरुको आवाज बुलन्द पार्ने नेपाली युवाहरुको सर्वाधिक लोकप्रिय तथा नेतृत्वदायी संगठन राष्ट्रिय युवा संघ नेपाललाई बदनाम बनाउने उद्देश्यका साथ सामाजिक संजालमा विभिन्न भिडियोहरु फैलाइएको उनको भनाई छ। राष्ट्रिय युवा संघ नेपाल संविधान र विधिको शासनलाई पूर्णतः स्वीकार गर्दै जनताको बहुदलीय जनवादको मार्गदर्शनमा लोकतान्त्रिक मूल्य, मान्यता र आचरणसहित आफ्ना गतिविधि संचालन गरिरहेको संगठन हो थेबेले भनेका छन्। नेपाली जनताको लामो बलिदानी त्याग र संघर्षबाट प्राप्त लोकतान्त्रिक गणतन्त्रलाई संस्थागत गर्ने तथा सुशासन, समृद्ध र समानताको पक्षका आवाजहरुलाई संगठनले बुलन्द गर्दै आएको उनको भनाई छ। जारी विज्ञप्तिमा भनिएको छ, यही सन्दर्भमा संगठनलाई बदनाम गर्न संगठनको नाम जोडेर सामाजिक संजालमा भ्रामक र मिथ्या भिडियो फैलाइएको पाइयो। युवा संघका प्रवक्ता निरोज पौड्यालले अन्नपूर्णसँग भने तीनकुनेमा हुने युवाविद्यार्थी विशेष कार्यकम विथोल्न अतिरञ्जना छर्ने प्रयास भइरहेको छ। पौड्यालले भने, हामीबाट यस्तो अमानवीय काम हुन सक्दैन। बदनाम गराउन र कार्यक्रमलाई असफल बनाउन विरोधी तत्व लागेका छन्। लोकतन्त्रमा प्रदर्शन गर्न पाउनु स्वाभाविक हो। हामी शान्तिपूर्ण रुपमा कार्यक्रमलाई भव्य बनाउने तयारीमा लागेका छौं। गए राति दुर्गा प्रसाईँ समर्थक महिलाहरूलाई भक्तपुरको एक पार्टी प्यालेसमा सुतिरहेका बेला एक समूहले लखेटेको भिडियो सार्वजनिक भएको थियो।"
राष्ट्रपति र प्रधानमन्त्रीबीच भेटवार्ता,काठमाडौँ : राष्ट्रपति रामचन्द्र पौडेलसँग प्रधानमन्त्री पुष्पकमल दाहाल प्रचण्डले भेटवार्ता भएको छ। राष्ट्रपति कार्यालय शीतल निवासमा आज बिहान भएको भेटमा राष्ट्रपति पौडेलले भूकम्प प्रभावित क्षेत्रमा राहत व्यवस्थापन कार्यलाई तीव्रता दिन सरकारको ध्यानाकर्षण गराएको उनका प्रेस सल्लाहकार किरण पोखरेलले जानकारी दिए।
मुलुकको आर्थिक विकासमा भौतिक पूर्वाधारको महत्त्वपूर्ण भूमिका छ : राष्ट्रपति,"काठमाडौँ : राष्ट्रपति रामचन्द्र पौडेलले अर्थतन्त्रलाई चलायमान बनाउनका लागि निर्माण व्यवसायीहरूको भूमिका महत्त्वपूर्ण हुने बताएका छन् । इफाप्का (एसियाली तथा पश्चिम प्रशान्त क्षेत्रका १९ मुलुकका निर्माण व्यवसायीको छाता संस्था) को ४६औँ सम्मेलनको उद्घाटन समारोहमा बोल्दै राष्ट्रपति पौडेलले हरेक मुलुकको आर्थिक विकासमा भौतिक पूर्वाधारको महत्त्वपूर्ण भूमिका हुने बताएका हुन् । उनले जलवायु परिवर्तनका कारण बढ्दै गइरहेको प्राकृतिक विपत्तिसँग जुध्नका लागि भौतिक पूर्वाधारको क्षेत्रमा काम गर्नेहरूले विशेष सतर्कता अपनाउन जरुरी रहेको उल्लेख गरे ।राष्ट्रपति पौडेलले भने, पृथ्वी रहेमात्र हामी रहन्छौँ भन्ने मान्यतालाई आत्मसात् गर्दै प्रकृतिमैत्री दिगो पूर्वाधार निर्माणका इफाप्कामा आबद्ध मुलुकहरू बढी मात्रामा जलवायु परिवर्तनसँगै प्राकृतिक विपत्तिको सिकार भइरहेको परिप्रेक्ष्यमा यस सङ्गठनले जलवायु परिवर्तनको एजेन्डालाई प्राथमिकताका साथ उठान गर्नुपर्ने आवश्यकता मैले देखेको छु ।"
बाबुराम भट्टराईको संयोजकत्वमा पार्टी एकता संयोजन समिति गठन,"काठमाडौं : समान विचार भएका पार्टी एकताका लागि पार्टी अध्यक्ष बाबुराम भट्टराईको संयोजकत्वमा पार्टी एकता संयोजन समिति गठन गर्ने निर्णय गरेको छ। काठमाडौंमा नेपाल समाजवादी पार्टीको केन्द्रीय समितिको आज सम्पन्न चौथो पूर्ण बैठकले बृहत् समाजवादी केन्द्र निर्माणका लागि नेकपा (माओवादी केन्द्र)लगायत विचार, राजनीति मिल्ने राजनीतिक शक्तिहरूसँग एकता गर्दै लैजाने निर्णय गरेको हो। अध्यक्ष भट्टराईको संयोजकत्व गठित संयोजन समितिमा अर्का अध्यक्ष महिन्द्र राय यादव, सहध्यक्ष गंगानारायण श्रेष्ठ, उपाध्यक्ष दुर्गा सोव, महासचिव रमेशप्रसाद यादव, कार्यकारिणी सदस्य जनकराज शाह सदस्य रहने सो पार्टीले जनाएको छ। संगठन निर्माण तथा विस्तार अभियानको समयावधि दुई महिना थप गरी फागुन मसान्तसम्म पुर्याउने र सबै स्थानीय तहहरूको बैठक, समिति गठन र पुनर्गठन पुस मसान्तसम्म गरिसक्ने निर्णय पनि गरेको सो पार्टीले जनाएको छ। त्यसैगरी मङ्सिरपुसमा वडा र पालिकाहरूको भेला, सम्मेलन सम्पन्न गर्ने, माघफागुनमा प्रदेशको सम्मेलन सम्पन्न गर्ने र वैशाखमा राष्ट्रिय सम्मेलन सम्पन्न गर्ने निर्णय गरेको छ। बैठकले जाजरकोट भूकम्पमा ज्यान गुमाएकाहरूप्रति श्रद्धाञ्जली अर्पण गर्दै घाइतेहरूको शीघ्र स्वास्थ्यलाभको कामना गरेको छ। भूकम्पमा परी घाइते भएकाहरूको उपचार, भूकम्प पीडितलाई राहत र पुनःस्थापनाका लागि सरकारलाई अनुरोध गरेको सो पार्टीले जनाएको छ।"
नयाँ कार्यकक्षमा सरे प्रधानमन्त्री (फोटो फिचर),काठमाडौं : प्रधानमन्त्री पुष्पकमल दाहालले सवलीकरण गरी पुनःनिर्माण गरिएको सिंहदरबारको प्रधानमन्त्री कार्यकक्षबाट काम गर्न सुरु गरेका छन्। विसं २०७२ को भूकम्पले क्षति पुगेको उक्त भवनको पुनःनिर्माण सम्पन्न भएपछि बुधबार प्रधानमन्त्री प्रचण्डले सोही भवनबाट काम गर्न सुरु गरेका हुन्। सो क्रममा प्रधानमन्त्री दाहालले सिंहदरबारको पछिल्लो भागबाट अघिल्लो भागमा सरेको र कामको प्रकृति पनि नयाँ ढंगले अघि बढ्ने संकल्प गरे। १२० वर्ष पुरानो भवनको मूल संरचनालाई जस्ताको तस्तै राखेर भूकम्पबाट भएको क्षतिपछि रेट्रोफिटिङ पूरा भएको उनले बताए। उनले पुनःनिर्माणमा सहयोग गर्ने सबैलाई धन्यवाद दिँदै नयाँ शुभारम्भले नयाँ गति पक्रने र एकतावद्ध हुन मद्धत पुग्ने बताए।
सर्वसाधारणका लागि दुई आईपीओ आउँदै,"काठमाडौं : वैदेशिक रोजगारीमा जानेका लागि बिक्री खुला गरिसकेका दुई कम्पनीको आईपीओ सर्वसाधारणका लागि खुला हुने भएको छ। मुक्तिनाथ कृषि कम्पनीको आईपीओमा मंसिर ८ र नेपाल वेयर हाउजिङ कम्पनीको आईपीओमा सर्वसाधारणले मंसिर १० गतेदेखि आवेदन दिन पाउने भएका हुन्। नेपाल वेयर हाउजिङले कम्पनीले सर्वसाधारणलाई छुट्ट्याएको १३ लाख ७५ हजार कित्ता सेयरमध्ये १० प्रतिशत अर्थात् १ लाख ३७ हजार ५ सय कित्ता सेयर वैदेशिक रोजगारीमा रहेकालाई बिक्री गरिसकेको छ। कम्पनीले २७ हजार ५ सय कित्ता सेयर कर्मचारीका लागि तथा ६८ हजार ७ सय ५० कित्ता सेयर म्युचुअल फन्डका लागि छुट्ट्याएर बाँकी रहेको ११ लाख ४१ हजार २ सय ५० कित्ता सेयरमा सर्वसाधारणले आवेदन दिन पाउने भएका हुन्। सर्वसाधारणले मंसिर १३ गतेसम्म आवेदन दिन पाउनेछन्। यदि सब्स्क्राइब नभएको खण्डमा आवेदन दिने अवधि मंसिर २४ सम्म बढाइनेछ। सर्वसाधारणले न्यूनतम १० कित्तादेखि अधिकतम ५० हजार कित्तासम्म आवेदन दिन पाउनेछन्। नेपाल वेयर हाउजिङको आईपीओ निष्कासन तथा बिक्री प्रबन्धक हिमालयन क्यापिटल हो। कम्पनीलाई इन्फोमेरिक्स क्रेडिट रेटिङले आईआरएन डबल बी माइनस (आइएस) रेटिङ प्रदान गरेको छ। यो रेटिङअनुसार कम्पनीको वित्तीय दायित्व पूरा गर्ने क्षमतामा मध्यम जोखिम रहेको बुझाउँछ। नेपाल वेयर हाउजिङ कम्पनीले कोशी प्रदेश, मधेस प्रदेश र लुम्बिनी प्रदेशमा ५५ हजार मेट्रिकटन क्षमताका भण्डारण गृह सञ्चालन गर्दै आएको छ। कम्पनीले किसान, व्यापारी, मिलर र व्यापारीको अन्न भण्डारण आवश्यकता पूरा गर्दै आएको छ। कम्पनीको विवरणपत्र अनुसार असार मसान्तसम्म कम्पनीको प्रतिसेयर आम्दानी ८८७ रुपैयाँ ऋणात्मक छ। यता मुक्तिनाथ कृषि कम्पनीको आईपीओमा मंसिर ८ गतेदेखि आवेदन दिन पाउने भएका छन्। कम्पनीले सर्वसाधारणलाई छुट्ट्याएको १४ लाख कित्ता सेयरमध्ये १० प्रतिशत अर्थात् १ लाख ४० हजार कित्ता सेयर वैदेशिक रोजगारीमा रहेकालाई बिक्री गरिसकेको छ। कर्मचारी र म्युचुअल फन्डलाई बिक्री गरेर बाँकी ११ लाख ४८ हजार कित्ता सेयरमा सर्वसाधारणले आवेदन दिन पाउनेछन्। कम्पनीको आईपीओमा मंसिर ८ देखि १२ गतेसम्म आवेदन दिन पाउनेछन्। त्यसअवधिसम्म पनि सब्स्क्राइब नभएको खण्डमा आवेदन अवधि मंसिर २२ सम्म लम्बिने छ। मुक्तिनाथको आईपीओमा न्यूनतम १० कित्तादेखि अधिकतम एक हजार कित्तासम्म आवेदन दिन पाइनेछ। नेपाल वेयर हाउजिङको आईपीओ निष्कासन तथा बिक्री प्रबन्धक एनआईएमबी एस क्यापिटल हो। कम्पनीलाई क्रेडिट रेटिङ गर्ने इक्रा नेपालले इक्रा एनपी इस्युअर रेटिङ डबल बी माइनस रेटिङ प्रदान गरेको छ। यो रेटिङअनुसार कम्पनीको वित्तीय दायित्व पूरा गर्ने क्षमतामा मध्यम जोखिम रहेको बुझाउँछ।"
कांग्रेसमा एकताको महसुस हुन आवश्यक छ : कोइराला,"विराटनगर : नेपाली कांग्रेसका नेता डा शेखर कोइरालाले पार्टीमा एकताको महसुस हुन आवश्यक रहेको बताएका छन्। पार्टीमा एकताको महसुस हुन र एक ढिका भएर अघि बढ्न आवश्यक देखिएको उनको भनाइ छ। मोरङको सुन्दरहरैँचामा नेपाली कांग्रेसको प्रथम जिल्ला सम्मेलनलाई बुधबार उद्घाटन गर्दै कोइरालाले सबै एक ढिका हुन सकेमा आगामी निर्वाचनमा पार्टीले एक्लै प्रतिस्पर्धा गर्नसक्ने क्षमता राख्ने बताए। उनले आगामी निर्वाचनमा कांग्रेस एक्लैले प्रतिस्पर्धा गर्ने क्षमताको विकास गर्न जरुरी रहेको उल्लेख गरे। सबै एक भएर पार्टीलाई अघि बढाउनुपर्छ। पार्टीभित्र एकताको महसुस हुन आवश्यक छ, उनले भने, त्यति नभए पार्टीलाई एक्लै निर्वाचनमा जान गाह्रो हुन्छ। एक ढिका भएर चुनाव लड्दा जितलाई कसैले पनि छेक्न सक्दैन। कोइरालाले निर्वाचन लक्षित भएर गतिविधि सञ्चालन गर्न कार्यकर्ता र समर्थकलाई आग्रह गरे। अहिलेबाटै वडादेखि प्रदेश र केन्द्रसम्म एक्लै चुनाव लड्ने गरी अघि बढ्न उनको सुझाव छ। राजनीतिक दलहरुले गणतन्त्रको सबल पक्षलाई आत्मसात गर्न नसकेको भन्दै कोइरालाले चिन्ता व्यक्त गरे। सरकारले सुशासन कायम राख्न नसक्दा परिस्थिति जटिल बन्दै गएको उनको भनाइ छ। हामीले जनतालाई सुशासन दिन्छौं भन्यौं। भ्रष्टाचारमुक्त समाज बनाउँछौं भन्यौं। दण्डहिनताको अन्त्य गर्छौं भन्यौं। जनताप्रति जवाफदेही र उत्तरदायी हुन्छौं भन्यौं, कोइरालाले भने, नेपाली जनताले गणतन्त्र ल्याए। तर, केही व्यक्ति अहिलेको व्यवस्था ठीक छैन भन्दै हिँडिरहेका छन्। गणतन्त्र के का लागि ल्यायौं भन्ने कुरा जनतालाई बुझाउन सकेनौं। न त जनतासँगका प्रतिबद्धता पूरा गर्न नै गर्न सक्यौं। भ्रष्टाचारमुक्त समाज निर्माण र दण्डहिनताको अन्त्य गर्न सकेमा कांग्रेस निराश हुन नपर्ने उनको तर्क छ। काठमाडौंमा बिहीबार राखिएको विरोध कार्यक्रमलाई लिएर चिन्ता गर्नुपर्ने अवस्था नरहेको उनले बताए। मुलुकमा शान्तिपूर्ण आन्दोलन गर्न पाइन्छ। शान्तिपूर्ण आन्दोलन गर्ने भनेर घोषणा गरिएको छ। पक्कै पनि आन्दोलन शान्तिपूर्ण हुन्छ भन्ने विश्वास छ, नेता कोइरालाले भने, त्यही भएकाले चिन्ता लिनुपर्ने अवस्था छैन। नैतिक शक्ति र आत्मविश्वास गुमाइसकेपछि निराशातर्फ अघि बढिन्छ। हामीले अहिल्यै निराश हुनुपर्ने अवस्था छैन। उनले पार्टीको आगामी महाधिवेशन ४ वर्षभित्र हुन आवश्यक रहेकामा जोड दिएका छन्। पार्टीको १५ औं महाधिवेशन ४ वर्षभित्रमा गर्नुपर्छ। समयमा महाधिवेशन गर्ने कुरामा अटेर गर्न हुँदैन, कोइरालाले भने, विगतमा भएका कमीकमजोरीलाई सच्याउनुपर्छ। सबै एकतावद्ध भएर निर्धारित समयभित्रै महाधिवेशन गर्नतर्फ लाग्नुपर्छ।"
"एमालेको मध्यपहाडी लोकमार्ग केन्द्रित विशेष अभियानको कार्यतालिका पारित, झुलाघाटमा ओलीले शुभारम्भ गर्ने",काठमाडौं : नेकपा एमालेले मुलुकमा देखिएको अराजक क्रियाकलापलाई गठबन्धन सरकारले नै बढावा दिइरहेको भन्दै आपत्ति जनाएको छ। बुधबार पार्टी कार्यालय च्यासलमा बसेको एमाले केन्द्रीय कमिटी बैठकले मुलुकको परितर्वनलाई चुनौती दिने र जातीय र धार्मिक सहिष्णुतामा खलल पार्नेजस्ता अराजक क्रियाकलापलाई नियन्त्रण गर्नुको साटो गठबन्धन सरकारले बढावा दिइरहेको भन्दै आपत्ति जनाएको हो। बैठकले लोकतान्त्रिक गणतन्त्रका विरूद्ध भइरहेका अराजक क्रियाकलापहरूको निन्दा गर्दै लोकतान्त्रिक गणतन्त्रको रक्षाका लागि दृढ संकल्प गरेको एमाले प्रचार विभाग प्रमुख राजेन्द्र गौतमले जानकारी दिए। त्यस्तै बैठकले जाजरकोट केन्द्रबिन्दु भएर गएको भूकम्पपछि राहत वितरणलाई राजनीतिक प्रचारबाजी नाफाघाटाको सौदाबाजीको विषय बनाइएको भन्दै आपत्ति प्रकट गरेको छ। भूकम्पपिडित पीडितहरूको पुनःस्थापनाका लागि ठोस कार्ययोजनासहित अविलम्ब काम थाल्न र अस्थायी आवास तथा न्यानो कपडा उपलब्ध गराएर भूकम्पपीडित नागरिकको जीवन रक्षा गर्न बैठकले सरकारसंग माग गरेको गौतमले बताए। त्यस्तै बैठकले मंसिर १४ देखि तीन हप्तासम्म चल्ने मध्यपहाडी लोकमार्ग केन्द्रित विशेष अभियानको सम्पूर्ण तालिकालाई पारित गरेको उनले जानकारी दिए। अभियानको मंसिर १४ गते बैतडीको झुलाघाटमा पार्टी अध्यक्ष केपी ओलीले शुभारम्भ गर्ने र पाँचथरको चिवाभञ्ज्याङमा समापन हुने कार्ययोजना बैठकले पारित गरेको उनले बताए। एमालेले मध्यपहाडी लोकमार्ग अभियानअन्तर्गत दार्चुलाको झुलाघाटदेखि पाँचथरको चिवाभञ्ज्याङसम्म समृद्धिका लागि संकल्प यात्रा गर्न लागेको हो। त्यस्तै एमालेले युवा संघले बिहीबार गर्न लागेको कार्यक्रमलाई सभ्य ढंगले सम्पन्न गर्न निर्देशन दिएको छ। प्रचार विभाग प्रमुख राजेन्द्र गौतमले कार्यक्रमलाई भव्य र सभ्य ढंगले सम्पन्न गर्नको लागि केन्द्रीय कमिटीले निर्देशन दिएको जानकारी दिए। उनले महिलाहरूलाई बसेको स्थानबाट निकाल्ने घटनाप्रति गम्भीर ध्यानाकर्षण भएको भन्दै छानबिन गर्दा दोषी देखिए कारबाही गर्ने स्पष्ट पारे।
आवधिक निर्वाचन ४ वर्ष ११ महिनापछिको पहिलो आइतबार गर्न प्रस्ताव,"राष्ट्रपति र उपराट्रपतिको निर्वाचन भने पदावधि समाप्त हुनुभन्दा तीन दिनअघि गर्न प्रस्ताव छ । काठमाडौं : प्रतिनिधिसभा सदस्य वा प्रदेशसभा सदस्यको निर्वाचन यस्तो सभाको अन्तिम निर्वाचन परिणाम घोषणा भएको चार वर्ष ११ महिनापछिको पहिलो आइतबारलाई प्रस्ताव गरिएको छ । निर्वाचन आयोगद्वारा गृह मन्त्रालयमा पठाइएको निर्वाचनसम्बन्धी कानुनलाई संशोधन र एकीकरण गर्न बनेको निर्वाचन व्यवस्थापनसम्बन्धी विधेयकमा राष्ट्रपति र उपराट्रपतिको निर्वाचन भने पदावधि समाप्त हुनुभन्दा तीन दिनअघि गर्न प्रस्ताव छ । राष्ट्रियसभा सदस्यको निर्वाचन कार्यकाल समाप्त हुने एक महिनाअघिको पहिलो आइतबार तथा स्थानीय तहका पदाधिकारीको निर्वाचन परिणाम घोषणा भएको चार वर्ष ११ महिनापछिको पहिलो आइतबार गर्न विधेयकमा प्रस्ताव गरिएको छ । गाउँपालिका वा नगरपालिका सदस्यको निर्वाचन स्थानीय तहको निर्वाचन परिणाम घोषणा भएको १५ दिनभित्र सम्पन्न हुने गरी सम्बन्धित निर्वाचन अधिकृतले तोकेको दिन गर्ने व्यवस्थाका लागि सुझाव दिइएको छ । नेपालमा २०४७ सालदेखि नै स्थानीय तहदेखि माथिल्लो तहसम्मका निर्वाचन अन्योलता कायम रहेको मात्र समयमा हुन नसकेर विथोलिँदै आएको सन्दर्भमा नयाँ प्रावधानले निर्वाचन ठिक समयमा गर्न सहयोग पुग्ने छ । प्रमुख निर्वाचन आयुक्त दिनेशकुमार थपलियाले निर्वाचन लोकतन्त्रको आधारस्तम्भ भएकाले चार दृष्टिकोणबाट निर्वाचनको मिति पहिले नै थाहा हुनुपर्छ भन्ने मान्यताअनुरुप विधेयकमा दिन तोकेर प्रस्ताव गरिएको बताए । उनले भने, निर्वाचनको मिति थाहा नभई बजेट, नीति, विधि, योजना र तयारी केही गर्न सकिन्न । मतदाता नामावलीलाई अन्तिमरुप दिन र स्रोत साधनको सहज व्यवस्थापन र मितव्ययी निर्वाचनका लागि कानुनमै मिति तोक्न प्रस्ताव गरिएको हो । राजनीतिक स्थायित्व र स्थिरताका लागि समयमा चुनाव नभएमा चुनौती हुने उल्लेख गर्दै प्रमुख निर्वाचन आयुक्त थपलियाले जुनसुकै सरकारले पनि आफ्नो अनुकूल वातावरण नहुँदासम्म मिति तोक्न अलमल गर्ने विगतका घटना र अनुभव आधारमा नयाँ व्यवस्था गर्न प्रस्ताव गरिएको जानकारी दिए । राजनीतिक दललगायत सबै सरोकारवाला पक्षबाट निर्वाचनको मिति तोक्ने अधिकार आयोगलाई दिनुपर्छ भनी आवाज उठेपछि आयोगले संसद्बाटै कानुन निर्माण गरी यसलाई टुङ्ग्याउनुपर्छ भन्ने दृष्टिकोणबाट नयाँ प्रावधान अघि बढाउन सुझाव दिएको थियो । निर्वाचनका सबै अध्ययन, अनुसन्धान र अनुगमनलगायतका अधिकांश प्रतिवेदनमा समेत निर्वाचनको मिति आयोगले तोक्ने वा कानुनमै व्यवस्था गर्ने भनी सुझाव दिइएको थियो । निर्वाचनको मिति घोषणाका सन्दर्भमा सरकार र राजनीतिक दलबीच मतैक्यता नभई निर्वाचनको माहौलसम्बन्धी विषय उठाउँदै हुने गरेको आरोपप्रत्यारोप अन्त्य गर्न यससम्बन्धी प्रावधानले सहयोग पुग्ने छ । निर्वाचन हुने दिन, मतदानको समय र निर्वाचन प्रचारप्रसारको अवधिसम्बन्धी व्यवस्था प्रस्ताव गरिएको विधेयकमा मतदान हुने दिनभन्दा चौबीस घण्टाअघिदेखि मतदानको काम पूरा नभएसम्मको अवधिलाई मौन अवधि मानिने उल्लेख छ । विधेयकमा हालको जिल्ला न्यायाधीश मुख्य निर्वाचन अधिकृतको प्रावधान खारेज गरी न्याय सेवाका प्रथम र द्वितीय श्रेणीका अधिकृत रहने गरी प्रस्ताव गरिएको छ । समानुपातिक निर्वाचनका लागि आयोगको सचिव र स्थानीय तहका सदस्यको निर्वाचनमा न्याय सेवा वा सङ्घीय निजामती सेवा वा प्रदेश निजामती सेवाका राजपत्राङ्कित प्रथम श्रेणी वा द्वितीय श्रेणीको अधिकृत निर्वाचन अधिकृत नियुक्ति गर्ने व्यवस्थाका लागि सुझाव दिइएको छ । भ्रष्टाचारसम्बन्धी कसुरमा मुद्दा दायर भएको वा सुरु अदालतबाट भ्रष्टाचार ठहर भई पुनरावेदनको रोहमा मुद्दा विचाराधीन रहेको व्यक्तिसमेत निर्वाचनमा उम्मेदवार बन्न नपाउनेजस्ता थुप्रै प्रावधान विधेयकमा समेटिएको छ । सङ्घीय संसद्, प्रदेशसभा वा स्थानीय तहको सदस्य पदमा उम्मेदवार भई पराजित भएको व्यक्ति सोही निर्वाचन क्षेत्र वा तहको उपनिर्वाचनबाहेक त्यस्तो पदको कार्यकाल पूरा नएसम्म कुनै पनि तहको निर्वाचनमा उम्मेदवार हुन नसक्ने व्यवस्था पनि विधेयकमा छ । प्रतिनिधिसभा सदस्य वा प्रदेशसभा सदस्यमा समानुपातिक निर्वाचन प्रणालीबाट दुईपटक निर्वाचत भइसकेको व्यक्ति सोही निर्वाचन प्रणालीबमोजिम हुने निर्वाचनमा उम्मेदवार हुन नसक्ने व्यवस्था प्रस्ताव गरिएको छ । आयोगलाई राष्ट्रपति, उपराष्ट्रपति, सङ्घीय संसद्का सदस्य, प्रदेशसभा सदस्य, स्थानीय तहका सदस्यको निर्वाचन सञ्चालन, रेखदेख, निर्देशन र नियन्त्रणको कार्य जिम्मेवारी छ । निर्वाचन व्यवस्थापनलाई अझ बढी स्वच्छ, निष्पक्ष, सहज र प्रभावकारी बनाउन संविधान, अदालतको आदेश, अन्तर्राष्ट्रिय अभ्यास र अनुभवका आधारमा ऐन, कानुन संशोधन, परिमार्जन र एकीकृत गर्न लागिएको छ । विभिन्न चरणमा निर्वाचन कानुनका विज्ञ तथा सरोकारवालाको सुझावसमेतका आधारमा मस्यौदामा आवश्यक परिमार्जन गरी निर्वाचनसँग सम्बन्धित विद्यमान सातवटा निर्वाचन ऐन र निर्वाचन आयोग ऐनका प्रावधान समेटी एकीकृत विधेयक तयार गरिएको हो । प्रस्तुत विधेयकमा मतदाता नामावली सङ्कलन तथा आवधिक विद्युतीय माध्यमबाट गर्ने तथा नागरिकले स्थानीय बसोबास गरेको वडामा मतदान नामावलीमा नाम सबै निर्वाचन कार्यालयबाट दर्ता गराउन सक्ने व्यवस्था प्रस्ताव गरिएको छ । कसैले मतदाता नामावलीमा एकाघरका नाम समावेश भएको वडाको मतदाता नामावलीमा आफ्नो नाम दर्ता र स्थानान्तरण गर्न सक्ने तथा कुनै मतदाताको नाम एकभन्दा बढी स्थानमा समावेश भए हटाउने प्रस्ताव गरिएको छ । मतदाता नामावली तयार गर्ने प्रयोजनका लागि विदेशमा रहेका नेपाली नागरिकको विवरण सङ्कलन गर्ने विषय आयोगले अब औपचारिकरूपमै अघि बढाउन सङ्कल्प गरेको छ । निर्वाचन प्रणालीका सम्बन्मा अध्ययन, अनुसन्धान तथा छलफल गर्ने सन्दर्भमा आयोगले नीति अनुसनधान प्रतिष्ठानलाई जिम्मेवारी दिएको छ । निर्वाचन तथा मतदाता शिक्षालाई थप प्रभावकारी बनाउन र मतदाताको पहुँच वृद्धि गर्न स्थानीय तहमार्फत निर्वाचन तथा मतदाता शिक्षा कार्यक्रम सञ्चालन गर्नेसम्बन्धी कार्यविधिको मस्यौदा तयार गरी आयोगले राय सुझावका लागि वेबसाइटमा राखेको छ । प्रतिनिधिसभा तथा प्रदेशसभा सदस्य र स्थानीय तह सदस्यको निर्वाचनमा निर्वाचित भई विभिन्न कारणबाट रिक्त हुन आएका पदको निर्वाचनका लागि आयोगले सरकारसँग परामर्श गरी आवश्यक तयारीमा जुटेको छ । १९ पदको निर्वाचन माघको दोस्रो हप्ताभित्र यसैबीच आयोगले राष्ट्रियसभा सदस्यको रिक्त हुन लागेको एकतिहाई अर्थात् १९ पदको निर्वाचन माघको दोस्रो हप्ताभित्र सम्पन्न गर्ने गरी आवश्यक तयारी भइरहेको छ । यस्तै प्रतिनिधिसभा सदस्य एक, प्रदेशसभा सदस्य एक, जिल्ला समन्वय समिति प्रमुख दुई, पालिका अध्यक्ष एक, उपाध्यक्ष दुई र वडाध्यक्ष रिक्त १७ पदको निर्वाचन पनि आगामी वैशाखभित्र सम्पन्न गर्ने आयोगको योजना रहेको बताइएको छ । आयोगमा हाल दर्ता कायम रहेका राजनीतिक दलको सङ्ख्या एक सय १९ रहेको छ ।"
लोकतान्त्रिक गणतन्त्र उल्टाउन चाहनेहरूको सपना कहिल्यै पूरा हुँदैन : प्रधानमन्त्री दाहाल,काठमाडौं : प्रधानमन्त्री पुष्पकमल दाहालले संघीय लोकतान्त्रिक गणतन्त्र उल्टाउन चाहने प्रतिगामीहरूको सपना कहिल्यै पूरा नहुने बताएका छन्। नेपाल संवत् न्हुँद राष्ट्रिय समारोह समितिले बुधबार काठमाडौंमा आयोजना गरेको कार्यक्रममा प्रधनमन्त्री दाहालले पराजित भइसकेका सामन्ती तत्वहरूले अन्तिमपटक टाउको उठाउन खोजेको भन्दै उनीहरूको सपना कहिल्यै पूरा नहुने बताए। संघीय लोकतान्त्रिक गणतन्त्र उल्टाउन दुस्प्रयास गर्नेहरूले फेरि अर्को मूल्य चुकाउनुपर्ने उनले चेतावनी दिए। उनले व्यवस्थाका विरूद्ध षड्यन्त्र गरिरहे थप कठोर हुन बाध्य हुनेसमेत बताए। उनले नेपाल संवत् नेपालको मौलिक संवत् भएको भन्दै यसलाई राष्ट्रिय संवतको रूपमा विकसित तुल्याउनुपर्ने बताए। कार्यक्रममा समितिले नेपाल संवत्लाई सम्पूर्ण सरकारी दस्तावेजमा उल्लेख गर्ने ऐतिहासिक निर्णय गरेकामा प्रधानमन्त्री दाहाललाई सम्मान गरेको थियो। सरकारले गत कात्तिक २७ गतेको मन्त्रिपरिषद् बैठकबाट नेपाल संवत्का तिथि मितिलाई सम्पूर्ण सरकारी दस्तावेजमा अनिवार्यरूपमा उल्लेख गर्ने निर्णय गरेको थियो।
"मकवानपुर केन्द्रबिन्दु बनाएर गयो भूकम्प, काठमाडौंमा पनि धक्का महसुस",काठमाडौं : काठमाडौंमा भूकम्पको धक्का महसुस गरिएको छ। राष्ट्रिय भूकम्प मापन केन्द्रका अनुसार बिहीबार विहान १:१९ बजे मकवानपुर केन्द्रबिन्दु बनाएर भूकम्प गएको हो। भूकम्पविद् लोकविजय अधिकारीका अनुसार मकवानपुरको चित्लाङ आसापास ४५ रेक्टरस्केलको भूकम्प गएको हो। जसको गहिराई ३७ किलोमिटर रहेको बताइएको छ। यसअघि कात्तिक १७ गते जाजरकोट केन्द्रबिन्दु बनाएर ६४ रेक्टरस्केलको भूकम्पन गएको थियो। जसका कारण ठूलो जनधनको क्षतिसमेत भएको छ।
लोपोन्मुख अवस्थामा हिमाली झोपा,"जोमसोम : एक दशक अघि मुस्ताङका किसानले परम्परागत रूपमा गोरु झोपाबाट आफ्नो खेतबारी खनजोत गरिन्थ्यो। यिनै गोरु झोपालाई भारी बोकाएर जंगलबाट दाउरा र खेतबारीमा मल ओसार्न गरिन्थ्यो। झोपाको काम सकिएपछि नजिकैको लेंकमा छाडिन्थ्यो। पछिल्लो समय परम्परागत कृषि पद्धति आधुनिक पद्धतिमा रूपान्तरण हुन थालेपछि मुस्ताङमा हिमाली गोरु झोपा लोपोन्मुख अवस्था पुगेको हो। पहिला पहिला झोपा हुनेले खेतबारी भए पनि झोपा नहुनेलाई कृषि श्रमदान (पर्म) लगाएर खेतबारी खनजोत गर्न सघाउँथे। कसैले झोपा मागेर दाउरा खोज्न गए उसले झोपा धनीसँग आधा आधा भाग लगाउनु पर्थ्यो। प्रविधिको विकाससँगै कृषिमा यान्त्रिक कृषि उपकरण प्रयोग हुन थालेपछि परम्परागत गोरु झोपाको महत्व घटेको घरपझोङ४ जोमसोमका किसान अजित थकालीले बताए। यहाँका किसानले सरकारी निकायबाट अनुदानमा खेतबारी जोत्ने यान्त्रिक प्रविधि मिनि ट्रेलर पाउन थालेपछि परम्परागत रूपमा पालन गरिएका झोपा पाल्न छोडेको कृषक थकालीको भनाइ छ। परम्परागत तवरबाट कृषि कर्म अपनाउँदा खेत जोत्ने झोपाको व्यवस्थापन गर्न गाह्रो हुने, कामदार खोज्दा नपाइने, समय र पैसा पनि धेरै लाग्ने भएकाले झोपाको प्रयोग हुन छाडेको हो। यान्त्रिक प्रविधिले सीमित कामदार, कम समय, कम लागत र समयमै काम गर्न सजिलो माध्यम भएकाले जिल्लाका आधा जसो किसानले आधुनिक प्रविधिको यान्त्रिक मिनि ट्रेलर उपकरण प्रयोग गरिरहेको थासाङ२ सौरुका किसान सोजन हिराचनले बताए।"
उच्च प्रजनन क्षमताका मुर्रा राँगा नेपालमा,"काठमाडौं : भारत सरकारबाट नेपाललाई वस्तुगत सहायतास्वरुप उच्च प्रजनन क्षमताका मुर्रा राँगा उपलब्ध गराउने सहमति भएअनुसार भारतबाट आज बाँकेको जमुनाहा नाका हुँदै ती राँगा नेपाल भित्रिएका छन्। उपलब्धता र भौगोलिक समानतासमेतका आधारमा सम्भावित क्षेत्र पहिचान गरी उच्च प्रजनन क्षमताका मुर्रा राँगा नेपाल ल्याउन नेपाल सरकारले लामो प्रयास गरिरहेको थियो। प्रधानमन्त्री पुष्पकमल दाहाल प्रचण्डको पछिल्लो भारत भ्रमणका अवसरमा मुर्रा राँगा नेपाललाई प्रदान गर्ने घोषणा भएको थियो। विद्यमान क्वारेन्टिन प्रक्रिया पूरा गरी नेपाल ल्याइएका राँगा लहान पोखरा र गौघाटस्थित राष्ट्रिय पशु प्रजनन कार्यालयमा व्यवस्थापन गरिने पशु सेवा विभागले जनाएको छ। भारतबाट प्राप्त राँगामध्ये राष्ट्रिय पशु प्रजनन कार्यालय पोखरामा सात, राष्ट्रिय पशु प्रजनन कार्यालय लहानमा पाँच र राष्ट्रिय पशु प्रजनन कार्यालय नेपालगञ्जमा तीन वटा राखिने छ।"
जंगली हात्तीको आक्रमणबाट भुटानी शरणार्थीको मृत्यु,"झापा : झापामा जङ्गली हात्तीको आक्रमणबाट एक भुटानी शरणार्थीको मृत्यु भएको छ । दमक नगरपालिका ३ स्थित बेलडाँगी शरणार्थी शिविर सेक्टर नम्बर बी टु, हट नम्बर २५२ मा बस्ने ७२ वर्षीय पदमलाल तामाङको मृत्यु भएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । तामाङ हम्सेदुम्से सामुदायिक वनभित्र साइकल चढेर दाउरा काट्न गएका थिए । हिजो बेलुकासम्म घर नफर्किएपछि आफन्तले खोजी गर्दै जाँदा उक्त वनभित्र हात्तीले किचेर मारेको अवस्थामा तामाङ मंगलबार राती ९ बजे मृत फेला परेको हुन् । प्रहरी चौकी बाघखोरबाट खटिएको प्रहरी टोलीले राति १०:५५ बजे कानुनी प्रक्रिया पूरा गरी शवलाई पोस्टमार्टमको लागि दमक अस्पताल पठाएको प्रहरीले जनाएको छ ।"
झापाका तीन पालिकामा भोलि स्थानीय बिदा,"झापा : हरिबोधिनी एकादशी (तुलसी विवाह)का अवसरमा झापाका तीन पालिकाले भोलि स्थानीय बिदा दिएका छन्। कचनकवल गाउँपालिकाले भने पर्सि शुक्रबार बिदा दिएको छ। आदिवासी राजवंशी तथा अन्य बहुसङ्ख्यक समुदायले मनाउने हरिबोधिनी एकादशी पर्वका अवसरमा भद्रपुर नगरपालिका, बाह्रदशी गाउँपालिका र झापा गाउँपालिकाले हरिबोधिनी एकादशीकै दिन स्थानीय बिदा दिएका हुन्। कचनकवलले एकादशी सकिएको भोलिपल्ट बिदा दिएको गाउँपालिकाको सूचनामा उल्लेख छ। स्थानीय बिदाका दिन पालिका र पालिका मातहतका वडा कार्यालयहरू, स्वास्थ्य संस्था, विद्यालय बन्द रहने सूचनामा उल्लेख गरिएको छ। हरिबोधिनी एकादशी वर्षमा पर्ने २४ वटा एकादशीमध्ये सबैभन्दा ठूलो एवं महत्त्वपूर्ण एकादशी हो। त्यसैले यसलाई ठुलो एकादशी पनि भनिन्छ। हिन्दु धर्ममा एकादशीलाई भगवान् विष्णुको उपासना गर्ने पर्वका रूपमा लिइन्छ। आषाढ शुक्ल एकादशीको दिन क्षीर सागरमा सुतेका भगवान् विष्णु एकादशीमा उठ्ने पुराणहरूमा उल्लेख गरिएको छ।"
स्वीट्जरल्याण्डका नागरिकले बनाइदिए गोरखामा स्वास्थ्यचौकी भवन,"गोरखा : स्वीट्जरल्याण्डका नागरिकले उत्तरी गोरखामा स्वास्थ्यचौकी भवन बनाएका छन्। स्वीट्जरल्याण्डका नागरिक उस्लाले चुमनुब्री गाउँपालिका१ सामागाउँमा स्वास्थ्यचौकी भवन निर्माण गरेका हुन्। ४६ लाख रुपैयाँको लागतमा निर्माण भएको उक्त भवनको एक कार्यक्रमका बीच उनी स्वयंले उद्घाटन गरेका छन्। भवनमा कुल ६ वटा कोठा रहेको स्वास्थ्य चौकी इन्चार्ज लक्ष्मण कार्कीले बताए। २०७८ सालबाट सुरु भएको भवन निर्माणको काम गत असोजमा भवन सम्पन्न भएको उनले जानकारी दिए। यसअघिको स्वास्थ्यचौकी भवन बाढीले क्षति पुर्याएको थियो। गाउँभन्दा पारिपट्टि रहेकाले पनि बर्खाका बेला खोला वारपार गर्न स्थानीयलाई समस्या हुदै आएको थियो। अहिले गाउँकै बीचमा स्वास्थ्यचौकी निर्माण भएकाले स्वास्थ्य सेवा लिन स्थानीयलाई सहज हुने अपेक्षा गरिएको छ। दुर्गम क्षेत्र भएकाले गर्भवतीलाई थप समस्या हुने गरेकाले भिडियो एक्सरे र ल्यावका सामग्री उपलब्ध गराइदिन आग्रह गरिएको कार्कीले बताए। भवन उद्घाटन कार्यक्रममा पूर्व वडाध्यक्ष वीरबहादुर लामा, सदस्य मिङ्मार लामा तथा स्थानीय समाजसेवीहरूको उपस्थिति रहेको थियो। सो कार्यक्रमपछि कम्युनिटी एक्सन नेपाल(क्यान) नामक संस्थाका पदाधिकारीहरूले उक्त स्वास्थ्य चौकी भवनको अवलोकन तथा अनुगमन गरेका थिए। सो संस्थाले स्वास्थ्य चौकीमा एक जना स्वास्थ्यकर्मीका साथै औषधि उपलब्ध गराउँदै आएको छ। उक्त कार्यलाई आगामी दिनमा पनि निरन्तरता दिने प्रतिबद्धता उनीहरूले गरेका छन्।"
एमाले निकट युवा संघद्वारा मसाल जुलुस प्रदर्शन (फोटो फिचर),काठमाडौं : नेकपा एमाले निकट युवा संघ र अनेरास्ववियुले मसाल जुलुस प्रदर्शन गरेको छ। भोलि (बिहीबार) हुने विरोध प्रदर्शनअघि युवा संघले मसाल जुलुस प्रदर्शन गरेको हो। एमाले युवा नेताहरूले प्रदर्शनीमार्गमा सरकारविरुद्ध मसाल जुलुस प्रदर्शन गरेको हो। युवा संघको पहलमा भोलि सरकारको बेथितिविरुद्ध बृहत् विरोध प्रदर्शन गर्दैछ। एमालेको बुधबार बसेको केन्द्रीय कमिटीको बैठकले पनि युवा संघको प्रदर्शनलाई एक्यवद्धता जनाएको छ।
स्याङ्जामा सुन्तला उत्पादन घट्यो,स्याङ्जा : स्याङ्जामा सुन्तला उत्पादन घटेको छ। अघिल्लो वर्षको तुलनामा यसवर्ष करिब २५ प्रतिशत कम उत्पादनमा भएको हो। गतवर्ष २२ हजार मेट्रिक टन सुन्तला उत्पादन भएकोमा यसवर्ष १७ हजार मेट्रिक टन सुन्तला उत्पादन भएको किसान र सुन्तलाका क्षेत्रमा कार्यरत सरकारी कार्यालयको प्रारम्भिक आकलन छ। सुन्तला उत्पादनमा कम भए पनि मूल्यमा भने कम नहुने प्रधानमन्त्री कृषि आधुनिकीकरण सुन्तला सुपरजोन परियोजनाका अध्यक्ष तारा अर्यालको भनाइ छ। जिल्लाभर २२ सय हेक्टर क्षेत्रफलमा सुन्तला खेती गरिन्छ। ती मध्ये १ हजार ३ सय हेक्टर उत्पादनशील बगैंचा छन् भने ३ हजार ५ सय जना सुन्तला व्यवसायी किसान छन्।
विराटनगरबाट लागूऔषधसहित दुई जना पक्राउ,"विराटनगर : विराटनगरबाट लागूऔषधसहित दुई जनालाई प्रहरीले बुधबार दिउँसो पक्राउ गरेको छ। विराटनगर महानगरपालिका१२ का ३४ वर्षीय विजय खतिवडा र सुनसरीको धरान उपमहानगरपालिका५ का ४१ वर्षीय सारक तामाङ पक्राउ परेका हुन्। भारतबाट लागूऔषध खरिद गरेर पैदल नै नेपाल आउँदै गर्दा लागूऔषध नियन्त्रण ब्युरोको टोलीले उनीहरूलाई विराटनगर१६ हुलास चोकबाट दिउँसो २:४५ बजेतिर पक्राउ गरेको हो। खतिवडा र तामाङको साथबाट एभिल, फेनारगन, लुपिजेसिक र डाइजापाम गरी ३०३० एम्पुल लागूऔषध बरामद भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार दुवै जनालाई इलाका प्रहरी कार्यालय रानीको हिरासतमा राखेर अनुसन्धान अघि बढाइएको छ।"
उपभोक्ता समितिका अध्यक्षसहित तीनजना विरुद्ध आरोपपत्र दायर,"काठमाडौं : अख्तियार दुरुपयोग अनुसन्धान आयोगले काभ्रेको धारापानी हिले उपभोक्ता समितिका अध्यक्षसहित तीनजना विरुद्ध आरोपपत्र दायर गरेको छ। हिले सामुदायिक वन उपभोक्ता समूहका अध्यक्ष चन्द्रसिंह लामा, सचिव संगिता चौलागाई, कोषाध्यक्ष माधवप्रसाद चौलागाईंको आपसी मिलोमतोमा संयुक्त दस्तखतबाट उपभोक्ता समूहको बैंकमा रहेको खाताबाट बदनियत राखेर अनियमित रुपमा रकम झिकी झिक्न लगाई ९ लाख १३ हजार २८० रुपैयाँ हिनामिना गरेको पाइएपछि अख्तियारले आरोपपत्र दायर गरेको हो। भुम्लु गाउँपालिका४ स्थित धारापानी हिले सामुदायिक वन उपभोक्ता समूहका अध्यक्षसमेतले हिसाब किताब नदेखाएको, समितिको साधारणसभा पनि नबसी आफू खुसी समूहको रकम खर्च गरी रकम हिनामिना गरेको उजुरी परेको थियो। उनीहरू विरुद्ध भ्रष्टाचार निवारण ऐन, २०५९ को दफा १७ ले निर्देश गरेबमोजिमको सोही ऐनको दफा ३ को उपदफा (१) को खण्ड (ङ) बमोजिम कैद सजाय गरी सोही ऐनको दफा ३ को उपदफा (१) बमोजिम जरिवाना हुन र सोही ऐनको दफा १७ बमोजिम बिगो रकम निजहरुबाट असुल उपर हुन समेत मागदाबी लिई आज बिशेष अदालत काठमाडौंमा आरोपपत्र दायर गरिएको छ।"
पूर्वाञ्चल विश्वविद्यालयमा डा श्रेष्ठद्वारा डिनको पदभार ग्रहण,विराटनगर : पूर्वाञ्चल विश्वविद्यालयको डिन नियुक्त भएका सहप्राध्यापक डा सन्देशदास श्रेष्ठले बुधबार पदभार ग्रहण गरेका छन्। उनी गत शुक्रबार विश्वविद्यालय व्यवस्थापन संकायको डिनमा नियुक्त भएका थिए। पदभार ग्रहण गर्दै डा श्रेष्ठले पूर्वाञ्चल विश्वविद्यालयको शाखलाई बढाउने प्रतिबद्धता जनाएका छन्। विश्वविद्यालयको गरिमालाई उच्च बनाउने तथा विश्वविद्यालयको उन्नयनका लागि समयसापेक्ष पाठ्यक्रमको विकास गरिने उनको भनाइ छ। डा श्रेष्ठलाई विश्वविद्यालयका उपकुलपति प्राडा यादवराज कोइरालाले पद तथा गोपनीयताको शपथ गराएका छन्। श्रेष्ठ पूर्वाञ्चल विश्वविद्यालय व्यवस्थापन संकायको ७ औं डिन हुन्। उनको कार्यकाल ४ वर्षको हुने छ। उनले विक्रम संवत २०६१ सालदेखि पूर्वाञ्चल विश्वविद्यालयमा प्राध्यापन गराउँदै आएका छन्। डा श्रेष्ठले मार्केटिङ स्ट्रेटेजी प्लानिङमा विद्यावारिधि गरेका छन्।
दसैंमा लुटपाटको योजना बनाउने हतियारधारी गिरोह कारागार चलान,"विराटनगर : मोरङमा दसैंको समयमा योजना बनाएर लुटपाट मच्चाउन खोज्ने हतियारधारी गिरोहलाई कारागार चलान गरिएको छ। जिल्ला अदालत मोरङले थुनामा राखेर मुद्दाको पुर्पक्ष गर्न आदेश दिएपछि गिरोहका ३ जनालाई कारागार चलान गरिएको हो। न्यायाधीश राजेश्वर अर्यालको इजलासले हतियारसहित पक्राउ परेका ३ जनालाई पुर्पक्षका लागि थुनामा राख्न मंगलबार आदेश दिएको अदालतका सूचना अधिकारी ओमराज सुवेदीले बताए। उनका अनुसार आदेशलगत्तै अभियुक्तहरुलाई मोरङ कारागार चलान गरिएको छ। मोरङको धनपालथान गाउँपालिका२ पैठास्थित खयरवनाकर्सिया भित्री सडकखण्डमा गत कात्तिक ३ गते राति ९:३० बजे शंकास्पद अवस्थामा भारतीय नम्बर प्लेटको स्कोरपिओ गाडी फेला परेको थियो। सडकको छेउमा पार्किङ गरिएको बीआर ०६ पीए १३६२ नम्बरको स्कोरपिओलाई प्रहरीले नियन्त्रणमा लिएर खानतलासी सुरु गरेपछि गाडीभित्र रहेका व्यक्तिहरु फरार भएका थिए। गाडीका चालक भने भाग्न भ्याएनन्। मोरङ प्रहरीका प्रवक्ता डीएसपी रन्जनकुमार दाहालका अनुसार चेकजाँचका क्रममा गाडीको इन्जिन छेउको खाली ठाउँमा कालो कपडाले बेरेर लुकाईछिपाई राखेको एउटा कटुवा पेस्तोल र ३ राउण्ड गोली फेला परेको थियो। त्यसलगत्तै गाडी चालक सर्लाहीको हरिपूर्वा नगरपालिका७ मिर्चया टोलका २८ वर्षीय रवीन्द्र यादवलाई प्रहरीले पक्राउ गर्यो। रवीन्द्रलाई पक्राउ गरेको प्रहरी त्यसपछि फरार रहेकाको खोजीमा जुट्यो। फरार हुनेमध्ये २ जना मोरङकै नेपालभारत सीमा क्षेत्र नजिकबाट कात्तिक ४ गते बिहान पक्राउ परेको डीएसपी दाहालले बताए। उनका अनुसार सीमा क्षेत्रबाट सर्लाहीको हरिपूर्वा७ मिर्चया टोलका २३ वर्षीय कमलेशकुमार यादव र महोत्तरीको गौशाला नगरपालिका६ फुल्काहा टोलका २४ वर्षीय देमान भनिने रामध्यान यादवलाई पक्राउ गरिएको हो। प्रहरीले गाडी चेकजाँच गर्न थालेपछि कमलेश र रामध्यानसहित ४ जना फरार भएका थिए। उनीहरुसँगै भागेका २ जना अझैसम्म फरार रहेको र खोजी जारी राखिएको दाहालले बताए। इलाका प्रहरी कार्यालय रंगेलीका इन्सपेक्टर बुद्धिराम चौलागाईं नेतृत्वको टोलीले आपराधिक पृष्ठभूमिको हतियारधारी गिरोहमाथि विभिन्न कोणबाट अनुसन्धान गरेको थियो। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि पक्राउ परेका ३ र फरार रहेका २ जनालाई प्रतिवादी बनाएर सरकारी वकिल कार्यालय मोरङले अदालतमा मुद्दा दायर गर्यो। वकिल कार्यालयले मिसिललाई आधार बनाउँदै अभियोगपत्र तयार पारेर ५ जना अभियुक्तविरुद्ध मोरङ अदालतमा हातहतियार तथा खरखजना मुद्दा दायर गरेको हो। अदालतमा अभियुक्तको बयान सकिएपछि वादी नेपाल सरकार र प्रतिवादीतर्फका कानुन व्यवसायीबीच मंगलबार थुनछेक बहस भएको थियो। बहसपछि अभियुक्तलाई पुर्पक्षका लागि थुनामा राख्न इजलासबाट आदेश भएको अदालतका सूचना अधिकारी सुवेदीले बताए। मोरङ प्रहरी प्रमुख एसपी दीपक पोखरेलले दसैंको समयमा योजना बनाएर लुटपाट एवं डकैती गर्न हिँडेको हतियारधारी गिरोहलाई बेलैमा पक्राउ गर्न प्रहरी सफल भएको जानकारी दिए। उनका अनुसार चाडपर्वको मौका छोपेर योजनावद्ध ढंगले हिँडेको गिरोहलाई समयमै प्रहरीले नियन्त्रणमा लिएकाले अप्रिय घटना हुन पाएन। पक्राउ परेको गिरोहले कुनै एउटा निश्चित ठाउँलाई मात्रै लक्षित गरेको देखिँदैन। तर, मौका पर्नासाथ सहरी एवं ग्रामीण क्षेत्रका सहकारी, बैंक, वित्तीय संस्था तथा आर्थिक कारोबार बढी हुने स्थानमा लुटपाट मच्चाउने योजना बनाएको पाइयो, एसपी पोखरेल भन्छन्, उनीहरु लुटपाट एवं डकैतीकै योजना बनाएर मोरङसम्म आइपुगेका हुन्। उपयुक्त समय र स्थानको खोजी गरेर हिँडिरहेको अनुसन्धानबाट खुलेको छ। सहज परिस्थितिको पर्खाइमा रहेका बेला पक्राउ परेपछि गिरोहको योजना असफल भएको उनको भनाइ छ। पक्राउ पर्नुभन्दा ३ दिनअघि नै गिरोहका सदस्य विराटनगर प्रवेश गरेको अनुसन्धानबाट खुलेको छ। विराटनगरको एउटा होटलमा योजना बनाएपछि लुटपाटका लागि पायक पर्ने र सहज हुने ठाउँ खोज्दै हिँडिरहेको अवस्थामा हतियारधारी गिरोह प्रहरीको फन्दामा परेको एसपी पोखरेलले बताए। सहज हुने र पायक पर्ने स्थान पत्ता लगाएर लुटपाट मच्चाउने योजना रहेछ, उनले भने, भाग्न सजिलो हुने भएकाले नेपालभारत सीमा क्षेत्र आसपासका स्थान उनीहरुको पहिलो रोजाइमा परेको पाइएको छ। सहकारी लुटपाटमा पनि संलग्न कारागार चलान भएकामध्ये कमलेशकुमार यादव मोरङको ग्रामथान गाउँपालिका२ झोराहाटस्थित सौजन्य बचत तथा ऋण सहकारी संस्थामा भएको लुटपाटमा संलग्न अभियुक्त हुन्। उनी प्रहरीको फरार सूचीमा थिए। प्रहरीले खोजी गरिरहेका कमलेश अर्को गिरोहसँग मिलेर पुनः लुटपाट मच्चाउने योजनासहित मोरङ आएको खुलेको छ। सहकारीको ७ लाख ७७ हजार १८ रुपैयाँ नगद २०७९ चैत २ गते राति लुटपाट गरिएको थियो। लुटपाटमा ९ जनाको गिरोह संलग्न रहेको प्रहरीको अनुसन्धानबाट यकिन भएको छ। घटनामा संलग्नमध्ये सर्लाहीको लालबन्दी नगरपालिका२ का ३५ वर्षीय मिथुन पासवान, सर्लाहीकै ईश्वरपुर नगरपालिका५ का २६ वर्षीय मिथिलेश महतो, मोरङको ग्रामथान५ का ४० वर्षीय दिलिपकुमार चौधरी थारु र २८ वर्षीय इरज धामी पक्राउ परेका थिए। ग्राथमानका दिलिप र इरजले सहकारीका बारेमा सबै सूचना दिएपछि सर्लाहीदेखिको गिरोह आएर लुटपाट एवं डकैती मच्चाएको अनुसन्धानबाट थाहा भएको छ। त्यसमा संलग्न गिरोहविरुद्ध प्रहरीले डाँका मुद्दा चलाएको थियो। पक्राउ परेकामध्ये मिथिलेश अदालतको आदेशबाट २ लाख रुपैयाँ धरौटी बुझाएर छुटिसकेका छन्। अन्य ३ जना पुर्पक्षका लागि कारागार चलान भएका छन्। घटनामा संलग्नमध्ये ५ जना फरार थिए। तीमध्ये कमलेश लुटपाटको अर्को घटना गराउने योजनासहित मोरङ आएका बेला पक्राउ परेका हुन्। सहकारी लुटपाटमा संलग्न ४ जना हालसम्म फरार रहेको र खोजी जारी राखिएको प्रहरीले जनाएको छ। लुटपाटको योजनासहित हिँडिरहेका बेला मोरङबाट पक्राउ परेको हतियारधारी गिरोह र गिरोहले प्रयोग गरेको भारतीय नम्बर प्लेटको स्कोरपिओ गाडी। तस्बिर : अन्नपूर्ण"
"सुनसरीमा सहकारीको ५ लाख चोरी, एक जना पक्राउ","विराटनगर : सुनसरीको गढी गाउँपालिका३ मा रहेको एउटा सहकारीबाट मंगलबार राति ५ लाख रूपैयाँ चोरी भएको छ। श्री साना किसान कृषि सहकारी संस्थामा प्रवेश गरेर अज्ञात समूहले राति ११:३० बजेतिर चोरी गरेको सुनसरी प्रहरी प्रमुख एसपी विपिन रेग्मीले जानकारी दिए। उनका अनुसार गेटको ताला फोडेर सहकारीभित्र प्रवेश गरी रकम चोरी गरेको प्रारम्भिक अनुसन्धानबाट खुलेको छ। चोरीमा संलग्नले सहकारीको लकर नै फोडेर रकम चोरेको प्रहरीको भनाइ छ। रकमबाहेक अरु केही चोरी नभएको सहकारीका अध्यक्ष अध्यक्ष देवनारायण मण्डलले बताए। उनका अनुसार कागजात भने यत्रतत्र छरिएको अवस्थामा फेला परेका थिए। सहकारीका लेखापाल दिपम साहले अध्यक्ष मण्डललाई पहिलोपटक घटनाको जानकारी गराएका हुन्। बिहान ७:३० बजेतिर सहकारीमा पुग्दा चोरी भएको आफूले देखेको भनेर साहले घटनाको जानकारी गराएका थिए। लगत्तै सहकारीका अध्यक्ष मण्डलले प्रहरीलाई खबर गरे। सहकारीमा रहेको सीसी क्यामेरा फुटेजमा लकर फुटाएर रकम चोरी गरेको प्रष्टसँग देखिने प्रहरी स्रोतले बतायो। मास्क लगाएर र सेतो कपडाले शरीर ढाकेर आएका ४ जना व्यक्तिले लकर फुटाएर सहकारीको रकम चोरी गरेको देखिन्छ। सुरुमा उनीहरु गेटको ताला फोडेर भित्र छिरेको फुटेजमा देख्न सकिन्छ, प्रहरीका एक अधिकारी भन्छन्, त्यसपछि कार्यालयको ताला फोडेर लकर भए ठाउँमा पुगेर तोडफोड गर्दै रकम निकालेको देखिन्छ। घटनाको प्रकृति हेर्दा सरकारीका बारेमा राम्ररी जानकार व्यक्ति नै प्रवेश गरेर चोरी गरेजस्तो देखिन्छ। एसपी रेग्मीका अनुसार घटनामा संलग्न भएको आशंकामा बुधबार साँझ एक जनालाई पक्राउ गरिएको छ। पक्राउ परेकाको नाम प्रहरीले खुलाएको छैन। सीसी क्यामेरा फुटेज हेरेर शंकास्पद एक जनालाई नियन्त्रणमा लिएर सोधपुछ सुरु गरिएको छ, उनले भने, थप अनुसन्धानपछि घटनाको वास्तविकता पत्ता लाग्छ।"
बोरामा बाँधेर फालेको अवस्थामा दुई शव फेला,चितवन : भरतपुर महानगरपालिका१२ मिलनचोकस्थित कलवडमा आज एक पुरुष र एक महिलाको शव भेटिएको छ। जिल्ला प्रहरी कार्यालय चितवनका प्रवक्ता प्रहरी नायब उपरीक्षक विजयराज पण्डितका अनुसार अन्दाजी ३०३२ वर्षको उमेरका उनीहरूको शव भेटिएको हो। शव दुईवटा बोरामा बाँधेर फालेको अवस्थामा भेटिएको हुँदा शंकास्पद् भएको उनले बताए। हातखुट्टा बाँधेर बोरामा हालेर फालेको अवस्थामा शव भेटिएको र घटनाको अनुसन्धान सुरु गरिएको प्रवक्ता पण्डितले जानकारी दिए।
ढुंगा खसेर एक जनाको मृत्यु,जुम्ला : जुम्लामा ढुंगा खसेर एक महिलाको मृत्यु भएको छ। जंगलमा दाउरा खोज्न जाने क्रममा माथिबाट खसेको ढुंगा लागेर आज एक महिलाको मृत्यु भएको जिल्ला प्रहरी कार्यालय जुम्लाका सूचना अधिकारी उमेश चन्दले जानकारी दिए। कालिकोटको तिलागुफा नगरपालिका७ राचुल्ली घर घर भई हाल माइती घर जुम्लाको हिमा गाउँपालिका१ बड्की गाउँमा बस्दै आइरहेकी २२ वर्षीया कमला (विक) कामीको मृत्यु भएको सूचना अधिकारी चन्दले बताए। प्रहरीका अनुसार जंगलको माथिबाट अचानक खसेको ढुंगा लागेर टाउकोमा चोट लागि गम्भीर घाइते भएकी कमलालाई थप उपचारका लागि कर्णाली स्वास्थ्य विज्ञान प्रतिष्ठान शिक्षण अस्पताल जुम्लामा लगिएको थियो। उपचारकै क्रममा उनको मृत्यु भएको प्रहरीले जनाएको छ।
काठमाडौंमा हुने प्रदर्शनलाई लक्षित गर्दै ट्राफिक प्रहरीले भन्यो भोलि अत्यावश्यक काममा मात्र सवारी साधन लिएर निस्कनू,"काठमाडौं : काठमाडौं उपत्यका ट्राफिक प्रहरीले भोलि (बिहीबार) अत्यावश्यक काममा मात्रै सवारी साधन लिएर निस्कन आग्रह गरेको छ। उसले भोलि विभिन्न समूहले र्याली तथा विरोध प्रदर्शन गर्ने भएकाले आवगमनमा असहजता सिर्जना हुनसक्ने भन्दै ट्राफिक प्रहरीले यस्तो सूचना जारी गरेको हो। नेकपा एमाले निकट युवा संघ र मेडिकल व्यवसायी दुर्गा प्रसाईँ समूहले भोलि काठमाडौं उपत्यका केन्द्रित विरोध प्रदर्शन गर्दैछ। युवा संघले सरकारको बेथितिविरुद्धमा विरोध प्रदर्शन गर्ने दाबी गरेको छ भने प्रसाईँ समूहले हिन्दुत्व र राजसंस्था पुनःस्थापनाका लागि विरोध प्रदर्शन तयारी गरेको छ। दुई समूहबीच एकैदिन विरोध प्रदर्शन हुने भएपछि काठमाडौं र ललितपुरले विभिन्न स्थानमा निषेधज्ञा जारी गरेको छ। प्रशासनले युवा संघलाई काठमाडौंको तिनकुने र प्रसाईँ समूहलाई बल्खुमा कार्यक्रम गर्न स्थान तोकिदिएको छ। ट्राफिक प्रहरीले सवारी साधन लिएर निस्किनुअघि १०० र १०३ मा फोन गरेर बुझ्नसमेत आग्रह गरेको छ। 'तपाईँको सुरक्षा तथा ट्राफिक व्यवस्थापन गर्ने क्रममा ट्राफिक प्रहरीले सवारी साधन जुनसुकै ठाउँबाट पनि डाइभर्सन गर्नसक्ने हुँदा ट्राफिक प्रहरीलाई आवश्यक सहयोग गर्नहुन विनम्र अनुरोध गर्दछौं,' काठमाडौँ उपत्यका ट्राफिक प्रहरी कार्यालयले जारी गरेको सूचनामा उल्लेख छ।"
भूकम्पपछि ६ सय ६ परकम्प,"वीरेन्द्रनगर : कात्तिक १७ मा भूकम्प गएयता कर्णालीमा ६ सय ६ परकम्प गएका छन्। भूकम्पबाट पीडित यहाँका बासिन्दा हरेक दिन परकम्पको सामना गरिरहेका छन्। भूकम्प मापन केन्द्र सुर्खेतका अनुसार १८ दिनमा ६ सय ६ कम्पन गएका हुन्। केन्द्रका अनुसार एकैदिन १ सय ७९ वटासम्म परकम्प गएका थिए। कात्तिक १७ गते राति जाजरकोट केन्द्रबिन्दु भएर गएको ६ दशमलव ४ रेक्टर स्केलको भूकम्पका कारण १ सय ५५ जनाको ज्यान गएको थियो। २ सय बढी घाइते भए। हजारौं घर ध्वस्त भए भने हजारौं परिवार घरबारविहीन छन्। हजारौं पशुवस्तु मारिए। भूकम्पछिका निरन्तर परकम्पका कारण कर्णालीवासी त्रासमै छन्। भूकम्प मापन केन्द्र सुर्खेतका प्रमुख बलबहादुर तामाङका अनुसार जाजरकोटको बारेकोट गाउँपालिका१ रामीडाँडा केन्द्रबिन्दु भएर कात्तिक १७ गते गएको ६ दशमलव ४ रेक्टर स्केल मापन गरिएको भूकम्पपछि आइतबार ३ बजेसम्म ६ सय ६ परकम्प गए। उनले भने, सुरुवाति दिनको तुलनामा पछिल्ला दिनमा परकम्पको संख्या घट्दो अवस्थामा छ। केन्द्रका अनुसार ४ रेक्टर स्केलभन्दा माथिका १३ परकम्प र ४ रेक्टर स्केलभन्दा तलका ५ सय ९३ परकम्प गएका हुन्। केन्द्रका प्रमुख तामाङका अनुसार अझै पनि यस्ता परकम्पहरू आउन सक्ने सम्भावना छ। पछिल्ला वर्षहरूमा कर्णाली र सुदूरपश्चिमका जिल्लाहरूमा पटकपटक भूकम्पका धक्काहरू आइरहेका छन्। विज्ञहरूले पनि नेपालको पश्चिम भेकमा कुनै पनि समय भूकम्पको ठूलो धक्का आउन सक्ने जोखिम कायमै रहेको बताउँदै आएका छन्।"
८ जना फरार प्रतिवादी पक्राउ,"उदयपुर : जिल्ला अदालत उदयपुरले गरेका फैसला कार्यान्वयनका क्रममा प्रहरीले ८ जना फरार प्रतिवादी पक्राउ गरेको छ। मुद्दा सञ्चालनका क्रममा र फैसला पछि फरार रहेका उनीहरूलाई जिल्ला प्रहरी कार्यालय र मातहतका युनिटबाट खटिएको विशेष टोलीले पक्राउ गरेको हो। पक्राउ परेका ८ जनालाई अदालतमा उपस्थिति गराई कारागार चलान गरिएको प्रहरी प्रमुख एसपी रमेश थापाले बताए। उनका अनुसार ज्यान मार्ने उद्योगमा चौदण्डिगढी नगरपालिका२ का ३१ वर्षीय मानबहादुर कालिकोटे, सवारी ज्यानमा वडा नम्बर १ का २१ वर्षीय सूर्य परियार, एक बालक, लागूऔषध मुद्दामा ताप्ली गाउँपालिका१ का २४ वर्षीय लेखबहादुर मगर रहेका छन्। मानबहादुरलाई ४ वर्ष ११ महिना, सूर्य र बालकलाई १ वर्ष ११ महिना ८ दिन र लेखबहादुरलाई ११ महिना ५ दिन कैद र ५ हजार जरिवाना सजाय तोकिएको उनले बताए। त्यसैगरी वन मुद्दामा १८ दिन कैद सजाय तोकिएका त्रियुगा नपा७ का ५३ वर्षीय प्रकाशबहादुर दनुवार, ३ दिन सजाय तोकिएका सोही ठाउँका ४५ वर्षीय सन्तबहादुर दनुवार रहेका छन्। प्रहरीले कुटपिट मुद्दामा एक सय जरिवाना सजाय तोकिएका चौदण्डी नपा ९ का २६ वर्षीय चोकमान तामाङ र ३३ वर्षीय मरिचमान तामाङ रहेको बताएको छ। प्रहरीले अदालतको फैसलालाई कार्यान्वयन तहमा पुर्याउन अभियान नै सञ्चालन गरेको एसपी थापाले बताए।"
विद्यालयलाई तीनवटा कम्प्युटर हस्तान्तरण,नुवाकोट : नुवाकोटको एउटा विद्यालयमा तीनवटा कम्प्युटर हस्तान्तरण गरिएको छ। किस्पाङ गाउँपालिकामा रहेको साल्मे माध्यमिक विद्यालयलाई तीनवटा कम्प्युटरका साथै २ सय ७ विद्यार्थीलाई न्यानो कपडा र पानीको बोतल वितरण गरिएको हो। विद्यालयका प्रधानाध्यापकलाई तीन थान कम्प्युटर समेत हस्तान्तरण गरिएको यशोदादेवी भगवानसिंह केसी मेमोरियल ट्रस्टका अध्यक्ष केदारनरसिंह केसीले जानकारी दिए।
सहिदको सालिकमा कालो दल्नेलाई कारबाहीको माग,"गुलरिया : बर्दियाको मधुवन नगरपालिका१ सूर्यपटुवाको डल्ला चोकमा रहेको जनयुद्धका सहिद स्वर्गिय वेदप्रसाद योगीको सालिकमा कालो लगाई झण्डा जलाउने व्यक्तिलाई कारवाहीको माग गरिएको छ। नेकपा माओवादी केन्द्र मधुवन नगर समितिले प्रेस विज्ञप्ति जारी गर्दै कालो लगाउने हर्कत विरुद्ध खेद प्रकट गर्दै दोषीलाई कारबाहीको माग गरेका छन्। सोमबार राति अज्ञात व्यक्तिले सालिकमा टाँगिएको झण्डा जलाई मुखमा कालो पोतिदिएका छन्। नेकपा माओवादी केन्द्र मधुवन नगरसमितिका इन्चार्ज शुरेस पन्थ, अध्यक्ष हरिहर चौधरी र सचिव युक्तसिंह केसीले संयुक्त हस्ताक्षरमा प्रेस विज्ञप्ती जारी गर्दै यस्ता गतिविधिबाट पार्टी सचेत भई गम्भीरतापूर्वक लिइएकाले सजगताका साथ निगरानी गर्दै सम्यमतापूर्वक तरिकाले अघि बढ्ने बताएका छन्। कायरतापूर्ण हरकतले कुना कन्दरमा बैरी अवशेषको अनुभूति दिलाएको बताउँदै निन्दनीय गतिविधिमा संलग्न व्यक्तिलाई कानूनी दायरामा ल्याई कारबाहीका लागि जिल्ला प्रशासन कार्यालय लगायत सम्बन्धित निकायसँग माग गरिएको छ। २०१३ सालमा जन्मिएका जनयुद्धका सहिद योगी द्वन्दका क्रममा ज्यान गुमाएका थिए। नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले ०७३ जेठ ३० गते सालिकको शिलान्यास गरेका थिए।"
भरतपुरकी मेयर दाहाललाई बदनाम गरेको आरोपमा रास्वपाका दुई कार्यकर्ता पक्राउ,चितवन : भरतपुर महानगरपालिकाकी मेयर रेनु दाहालको तस्बिर तोडमोड गरी सामाजिक सञ्जालमा बदनाम गरेको आरोपमा राष्ट्रिय स्वतन्त्र पार्टीका दुई जना कार्यकर्तालाई प्रहरीले पक्राउ गरेको छ। रत्ननगर नगरपालिकाका शिव शर्मा र भरतपुर महानगरपालिका७ बस्दै आएका उपेन्द्र देवकोटालाई उजुरीका आधारमा पक्राउ गरिएको जिल्ला प्रहरी कार्यालय चितवनका प्रवक्ता विजयराज पण्डितले जानकारी दिए। मेयर दाहाल र सन्तोष देउजाको तस्बिर इडिट गरी शर्माले सामाजिक सञ्जालमा अपलोड गरेका थिए भने उक्त तस्बिरलाई देवकोटाले शेयर गरेका थिए। पण्डितका अनुसार दुवै जनालाई गएराति घरबाटै नियन्त्रणमा लिइएको हो। पक्राउ परेकाहरु विरुद्ध अनुसन्धान भइरहेको प्रहरीले जनाएको छ।
भन्सार छलेर ल्याइएका चाईनिज मोटरसाइकल बरामद,"जोमसोम : मुस्ताङ प्रहरीले अवैध रुपमा भन्सार छलेर ल्याइएका ४ वटा चिनियाँ कम्पनीका मोटरसाइकल बरामद गरेको छ। जिल्ला प्रहरी कार्यालय मुस्ताङबाट खटिएको टोलीले नेपालचीन सीमा नाकाबाट चोरीछल गरी ल्याइएका चाईनिज मोटरसाइकललाई सोमबार दिउँसो ४ बजे मुस्ताङ र डोल्पाको सीमा क्षेत्र साङ्ता गाउँ नजिकबाट बरामद गरेको हो। नेपालचीन सीमानाकाबाट अवैध रुपमा भन्सार छलेर मोटरसाइकल लुकाएर राखेको भन्ने गोप्य सूचनाका आधारमा खोजतलास गर्दा मुस्ताङडोल्पा सडकको सीमाक्षेत्रबाट ४ थान मोटरसाइकल फेला परेको प्रहरी नायव उपरीक्षक डीएसपी भोजराज पाण्डेले जानकारी दिए। मोटरसाइकल बरामद गरिएको स्थान मुस्ताङडोल्पा सडकको वारागुङ मुक्तिक्षेत्र५ मा पर्छ। प्रहरीले अवैध रुपमा भित्र्याइएका ४ थान चाईनिज कम्पनीको मोटरसाइकलको मूल्य १० लाख पर्ने उल्लेख गरिएको छ। प्रहरी नायव उपरीक्षक पाण्डेका अनुसार हरियो कालो रंङको २ सय सीसीको लिफन कम्पनीको थान १, रातोकालो रङको होनलि कम्पनीको १२५ सीसीको थान १, रातो कालो रङको यानग्याङ कम्पनीको १५० सीसीको थान १ र कालो सेतो रातो रङको जिङगुईगन ,जेटवाई २५० सीसीको अवैध मोटरसाइकल वरामद गरिएको हो। जिल्ला प्रहरी कार्यालय मुस्ताङका प्रहरी नायव उपरीक्षक पाण्डेले नेपालचीन सीमा नाकाबाट अवैध रुपमा भित्र्याइएका ४ थान मोटरसाइकल मुस्ताङ भन्सार कार्यालय जोमसोममा पठाइएको जानकारी दिए। कोभिड तथा सुरक्षा संवेदनशीलताको कारण देखाउँदै चीनले ४ वर्ष अघि नेचुङलिजी कोरला नाका बन्द गरेको थियो। गत कार्तिक २७ गते औपचारिक रुपमा नाका खुल्ला भएसँगै मुस्ताङमा ४ थान चाईनिज मोटरसाइकल बरामद भएको हो। नाका खुलेको ५ दिनपछि नेचुङमा नेपालका तर्फबाट भन्सारका कर्मचारीले राजश्व उठाउन सुरु गरेको छ। उपल्लो मुस्ताङमा चीनबाट अवैध रुपमा ल्याइएर दर्ता नभएका चाइनिज मोटरसाइकल छ्यापछ्याप्ती रहेको ती दर्ता बिनाका मोटरसाइकललाई कानुनी दायरामा ल्याउन पहल भइरहेको बताइएको छ।"
"मापसे गरेर चलाएको एम्बुलेन्सको ठक्करबाट पैदलयात्री घाइते, मोटरसाइकल र स्कुटरमा क्षति",विराटनगर : चालकले मादक पदार्थ सेवन (मापसे) गरेर चलाएको एम्बुलेन्सले ठक्कर दिँदा विराटनगरमा एक जना घाइते भएका छन्। एम्बुलेन्सको ठक्करबाट सडकमा पार्किङ गरेर राखिएका २ वटा मोटरसाइकल र २ वटा स्कुटरमा पूर्ण रूपमा क्षति पुगेको छ। एम्बुलेन्समा समेत क्षति पुगेको प्रहरीले जनाएको छ। विराटनगर महानगरपालिका७ स्थित कोसी अस्पताल अगाडि को १ च ४१५८ नम्बरको एम्बुलेन्सले मंगलबार साँझ ७:४५ बजेतिर ठक्कर दिँदा दुर्घटना भएको हो। मोरङ प्रहरीका प्रवक्ता डीएसपी रन्जनकुमार दाहालका अनुसार लायन्स क्लब विराटनगरको एम्बुलेन्सले ठक्कर दिँदा पैदलयात्री सुनसरीको रामधुनी२ का २५ वर्षीय कान्छा ऋषिदेव घाइते भएका छन्। सामान्य अवस्थाका ऋषिदेवको कोसी अस्पतालमै उपचार भइरहेको छ। सडकमा अनियन्त्रित हिसाबले गुडिरहेको एम्बुलेन्सले ठक्कर दिँदा सडकमा पार्किङ गरेर राखिएका को ३३ प ५८१८ र प्रदेश१०२०४४ प १०४१ नम्बरको मोटरसाइकल तथा को २७ प ४५५२ र को २५ प २३६८ नम्बरको स्कुटरमा क्षति पुगेको डीएसपी दाहालले बताए। उनका अनुसार मोटरसाइकल र स्कुटर पूर्ण रूपमा क्षतिग्रस्त भएका छन्। एम्बुलेन्स चालक मोरङको रतुवामाई नगरपालिका५ का २९ वर्षीय सफुल मुर्मुलाई प्रहरीले नियन्त्रणमा लिएर घटनाको अनुसन्धान सुरु गरेको छ। चालक मुर्मुले मापसे गरेर चलाएका कारण अनियन्त्रित भएर एम्बुलेन्सले पैदलयात्री र मोटरसाइकल तथा स्कुटरलाई ठक्कर दिएको प्रहरीको भनाइ छ।
अझै खुलेनन् हिमाली भेगका विद्यालय,"गोरखा : तिम्रो नाम के हो ? धावा डोल्मा। कति वर्ष भयौ ? १० वर्ष। कति कक्षामा पढ्छौ ? दुई कक्षामा। स्कुल कहिलेबाट खुल्छ ? खै थाहा छैन। बिदा हुने दिनमा कहिलेबाट स्कुल आऊ भनेको थियो ? खै थाहा छैन। कहिलेबाट जान्छौ त स्कुल ? थाहा छैन। चुमनुब्री ६ चुम्लिङकी धावा डोल्मा पढ्ने सिद्धगणेश आवासीय आधारभूत विद्यालयजस्ता दसैंंअघि विदा भएका हिमाली भेगका विद्यालय अझै खुलेका छैनन्। विद्यालय नखुल्दा विद्यार्थी गोठ तथा मेलापातका काममा व्यस्त रहेका छन्। करिब ४० जना विद्यार्थी पढ्ने सिद्धगणेश आवासीय आधारभूत विद्यालय अब खोल्ने तयारी गरेको प्रधानाध्यापक विपिन नेपालीले जानकारी दिए। म पनि जाँदै छु।बाटोमै छु। एक दुई दिनमा पुग्नेछु। अरु सरहरू पनि भोलि पर्सि निस्कने तयारीमा हुनुहुन्छ, प्रअ नेपालीले भने, छिट्टै खुल्नेछ। सोही वडाको सिप्चेत आधारभूत विद्यालय पनि अहिलेसम्म खुलेको छैन। छठ मनाएर भर्खर सकिएकाले आफू पनि विद्यालय जाने तयारीमा रहेको प्रधानाध्यापक उमेश यादवको भनाइ छ। म र एक जना ईसीडीको मिस छौ। म पनि अब हिँड्ने तयारीमा छु। ईसीडीको मिसले स्कूल खोल्नुहुनेछ, धनुषा घर भएका प्रअ यादवले भने। भर्ना रजिस्टरमा करिब २० जना रहे पनि दैनिक ५६ जना विद्यार्थी हाजिर हुने उनले बताए। चुम्लिङ आधारभूत विद्यालय चुम्चेत पनि अहिलेसम्म खुलेको छैन। केही दिनमा विद्यालय खुल्ने प्रधानाध्यापक काजीमान आलेले बताए। काम परेकाले म अहिले घरमै छु। म छिट्टै घरबाट निस्कन्छु। ईसीडीको मिसलार्ई स्कुल खोल्न भन्छु, लम्जुङ घर भएका उनले भने, भर्ना संख्या त ११ जना छन्, तर हाजिर हुने त चार, पाँच जना नै हो। टोल धेरै टाढाटाढा भएकाले एक गैरसरकारी संस्थाले यार्चोकमा अर्को कक्षा सञ्चालन गरेको उनले बताए। गाउँको विद्यालयमा पठनपाठन नियमित नभएको भन्दै अधिकांश अभिभावकले आफ्ना छोराछोरीलार्ई वुद्ध मावि, नुब्री आधारभूत, स्याला मावि तथा काठमाडौंं र गोरखा सदरमुकामका विद्यालयमा पठाउने गरेका छन्।"
डोरीमा सुन बाँधेर सीमा पार,"अवैध क्रिप्टोकरेन्सीमार्फत २ अर्ब ९१ करोड ४८ लाख ३२ हजार बराबरको यूएसडीटी कारोबार गरेको खुलेको पत्रकार सम्मेलनमा जानकारी गराइयो। हाल प्रतियुनिट क्रिप्टोको मूल्य १ सय ३८ नेपाली रुपैयाँ रहेको दोलखा प्रहरीले जनाएको छ। दोलखा : चीनको तिब्बतसँग सिमाना जोडिएको दोलखाको विगु गाउँपालिका लामाबगरबाट हालसम्म भित्रिएको ३३ किलो सुन काण्डको प्रतिवेदन जिल्ला प्रहरी कार्यालय दोलखाले मंगलबार सरकारी वकिल कार्यालय दोलखालार्ई बुझाएको छ। करिब डेढ महिनापछि जिल्ला प्रहरी कार्यालय दोलखाले सुन तस्करी प्रकरणको अनुसन्धान पूरा गरी प्रतिवेदन बुझाएको हो। तस्करी गरेको आरोपमा पक्राउ परेका १५ जनामध्ये एकजना बालकबाहेक १४ जना र विभिन्न मितिमा जिल्ला प्रहरी कार्यालय दोलखाका प्रमुख प्रहरी नायव उपरीक्षक दीपक खड्काको कमाण्डमा खटिएको प्रहरी टोलीले दोलखाको लामाबगर, जामुनेलगायतका स्थानबाट अवैध रूपमा नेपाल भित्रिएको ११ केजी सुन बरामद गरेको थियो। सुन तस्करीसँगै विदेशी मुद्राको अवैध कारोबारमा पनि तस्करहरू संलग्न रहेको प्रतिवेदनमा खुलेको छ। मंगलबार पत्रकार सम्मेलन गरी जिल्ला प्रहरी कार्यालय दोलखाले सुन तस्करीमा पक्राउ परेकाहरूलार्ई सार्वजनिक गरेको छ। तस्करहरूले एक वर्षमा अवैध क्रिप्टोकरेन्सीमार्फत २ अर्ब ९१ करोड ४८ लाख ३२ हजार बराबरको यूएसडीटी कारोबार गरेको खुलेको पत्रकार सम्मेलनमा जानकारी गराइयो। हाल प्रतियुनिट क्रिप्टोको मूल्य १ सय ३८ नेपाली रुपैयाँ रहेको दोलखा प्रहरीले जनाएको छ। दोलखाको लामाबगर नाकाबाट झन्डै एक वर्षको अवधिमा विभिन्न आपराधिक समूह बनाएर ३३ किलो सुनको तस्करी भएको तथ्य खुलेको छ। जिल्ला प्रहरी कार्यालय दोलखा र प्रहरीको केन्द्रीय अनुसन्धान ब्युरो सीआईबीले गरेको अनुसन्धानले चीनको रोङजिया नाका हुँदै दोलखाको लामाबगरबाट नेपालतर्फ १० महिनामा ३३ केजी सुन तस्करी भइसकेको मंगलबार सार्वजनिक गरेको प्रतिवेदनमा उल्लेख छ। यस्तै, सुन तस्करीमा २ विदेशीसहित २७ जनाको संलग्नता रहेकोमा १५ जना पक्राउ परेको र १२ जना फरार रहेको प्रहरी नायव उपरीक्षक दीपक खड्काले बताए। पक्राउ परेकाबाट १० करोड ६८ लाख ६८ हजार सात सय ६१ रुपैयाँ बराबरको ११ किलो (सुनको बिस्कुट) र ५३२०३८ ग्राम (सुनको गहना) सुन र नगद १८ लाख ३३ हजार पाँच सय रुपैयाँसमेत बरामद भएको प्रहरी नायब उपरीक्षक खड्काको भनाइ छ। तस्करहरूले विशेषगरी बालबालिकाको प्रयोगमार्फत आलु तथा कोदोको पिठोको बोरामा हालेर सार्वजनिक यातायातमार्फत तस्करीको सुन काठमाडौंंसम्म लैजाने गरेको पाइएको पनि प्रहरीले जनाएको छ। लामाबगरको फलाक नाका हुँदै डोरीमा सुन बाँधेर चीनको तिब्बतबाट नेपालतर्फ पठाउने र नेपाल तर्फबाट त्यसैगरी बोरामा डलर, यार्सागुम्बा, कस्तुरीको बिनालगायत पठाउने गरेको तथ्यसमेत अनुसन्धानको क्रममा भेटिएको प्रहरीले जनाएको छ। उनीहरूले २०७९ साल मंसिरदेखि २०८० साल असोज १० गतेसम्ममा ३१ करोड ११ लाख ७० हजार चारसय ४६ रुपैयाँ १५ पैसा बराबरको ३३ किलो सुन अवैध रूपमा तस्करी गरेको खुलेको प्रहरीले जनाएको छ। सुन तस्करी आरोपमा पक्राउ परेका चिनियाँ तथा नेपालीले अन्तर्देशीय आपराधिक संगठन सञ्जाल खडा गरी क्रिप्टोकरेन्सी तथा विभिन्न डिजिटल वालेटको प्रयोग गरी सुनको भुक्तानी दिने र विदेशी मुद्राको अवैध कारोबार गर्ने गरेको समेत खुलेको केन्द्रीय अनुसन्धान ब्युरो (सीआईबी) का अनुसन्धान अधिकृत प्रहरी निरीक्षक रामकृष्ण पाठकले बताए। यो अवधिमा उनीहरूले विभिन्न १२ वटा डिजिटल वालेट प्रयोग गरी दुई अर्ब ९१ करोड ४८ लाख ३२ हजार पाँचसय ९३ रुपैयाँ सात सय २९ पैसा बराबर युनिट यूएसडीटीको कारोबार गरेकोदेखिएको पनि सीआईबीका प्रहरी निरीक्षक पाठकले बताए। प्रहरीले अहिलेसम्म तस्करी समूहका चिनियाँ नागरिक आकर लामा र ग्याङ तथा नेपालीहरू नुर्बु छिरिङ शेर्पा (काठमाडौंं), पेम्बा तामाङ (दोलखा), चसमान तामाङ (दोलखा), केशर तामाङ (दोलखा), माधवकुमार मगर (दोलखा), सनद प्रधान (गुल्मी), लालबहादुर तामाङ (सिन्धुपाल्चोक), तिलक बिक (बागलुङ), दीपेन्द्रराज शाक्य (ललितपुर), बिगु१६ (दोलखा), चेतनाथ न्यौपाने (रसुवा), महिमा माझी (रामेछाप) तथा सुनमाला तामाङ (दोलखा) लार्ई पक्राउ गरेको छ। प्रहरी नायव उपरीक्षक खड्काका अनुसार उनीहरूलार्ई भन्सार ऐन २०६४, सँगठित अपराध निवारण ऐन २०७०, नेपाल राष्ट्र बैंक ऐन २०५८, बालबालिका सम्बन्धी ऐन २०७५ र मुलुकी अपराधसंहिता २०७४ को दफा ४३ को एकीकृत कसुरमा मुद्दा चलाइने छ। सुन तस्करीमा संलग्न भई फरार रहेका अन्य १२ जनाको भने खोजी भइरहेको र उनीहरू पक्राउ परेपछि पुरक अभियोग लिएर जाने प्रहरीको भनाइ छ।"
