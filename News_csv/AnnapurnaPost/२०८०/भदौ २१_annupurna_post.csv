शीर्षक,विवरण
"सानालाई ऐन, ठूलालाई चैन","देशमा विधिको शासन नहुनु, कानुनको नजरमा सबै बराबर नहुनेको उदेकलाग्दो स्थितिको परिणाम नै सानालाई ऐन र ठूलालाई चैन भइरहनु हो। उखान त्यसै बन्दैन। लोकव्यवहारअनुसारै उखान बन्छन्। त्यसैको एउटा उदाहरण हो सानालाई ऐन, ठूलालाई चैन। यस्तो उखान राजतन्त्र वा राणाकालमा या त्यसभन्दा अघिदेखि नै चल्दै आएको हो। हुन पनि ती व्यवस्था भनेकै कपालअनुसार छुरा, मान्छेअनुसार कुरा गर्ने शासन प्रणाली हुन्। कानुनको नजरमा सबै बराबर नहुने व्यवस्था फालेरै लोकतन्त्र ल्याइएको हो। लोकतन्त्र जनताले जनताका लागि गर्ने जनताको शासनमात्रै होइन, सबैलाई बराबर कानुन लाग्ने व्यवस्था हो। लोकतन्त्रमा कानुनभन्दा माथि कोही हुन्न। कानुनी शासन नै लोकतन्त्रको सर्वाेत्तम सौन्दर्य हो। तर, लोकतन्त्रका शासकहरूमा पनि उही पुरानै पारा देखिनु ठूलो बिडम्वना हो। जनताले निर्वाचित गरेर शासन व्यवस्थामा पुर्याउनेबित्तिकै मैमत्त हुनु आफूलाई कानुनभन्दा माथि सम्झनु हो। काठमाडौं महानगरपालिकाका मेयर बालेन्द्र साह अर्थात् बालेन आफूलाई कानुनभन्दा माथि सम्झने पछिल्ला उदाहरण हुन्। बिदाको दिन आफ्नी श्रीमतीले महानगरपालिकाको गाडी चढ्दा प्रहरी जाँचमा पर्दा पनि उनले सहन सकेनन्। आफू नै फुटपाथ र सडकमा डोजर चलाउँदै हिँडेका बालेनमा आफूलाई चाहिँ कसैले चुइँक्न नि गर्न पाउनुहुन्न ठम्याइँमात्रै रहेन, सिंहदरबारमा आगो लगाउनेसम्मको अत्यन्तै गैरजिम्मेवार अभिव्यक्ति दिए। अदालतलाई पनि अटेर गर्न प्रयास गर्दै यसअघि पनि उनले विधिको शासन आफूले नमान्ने सन्देश दिएका थिए। धरानका मेयर हर्क साम्पाङको जिब्रो पनि सामाजिक सद्भाव भड्काउन पड्किरहन्छ। आफू नै धरान र धरान नै आफूजस्तो गरी उनी विधि र प्रक्रियाका साँध बेलाबेला भत्काइरहन्छन्। ललिता निवासको सरकारी जग्गा कब्जा काण्डमा पूर्वप्रधानमन्त्रीहरूको बयानैसम्म लिइएन। निर्णयकर्तालाई नै उन्मुक्ति दिँदा साना कर्मचारी र पूर्वमन्त्रीहरूमात्रै कानुनी फन्दामा परे। त्यो पनि ठूलालाई चैन र सानालाई ऐनकै उदाहरण हो। सुनको अवैध तस्करी काण्डमा जोडिएका सत्तारूढ पार्टीका नेताहरू पानीमाथिको ओभानो बनाइएका छन्। पुराना दल र पार्टीलाई गाली गरेर नथाक्ने बालेन, हर्कहरूको अझै अघिल्लो लहरमा आउँछन् रवि लामिछाने। उनले पनि नेपाली नागरिकता लिने प्रक्रियामात्रै मिचेनन्, सजायबाटै उन्मुक्ति पाए। प्रधानमन्त्री पुष्पकमल दाहालमाथि नै अदालतमा मुद्दा छ, अदालतको अवहेलनाको मुद्दामा त पूर्वप्रधानमन्त्री केपी ओली र शेरबहादुर देउवा पनि सूचीमै छन्, ओली, जसको बोलीमा लगाम कमै लाग्छ। तर यी सबै कोही पनि कानुनी कारबाहीको भागीदार नहुनु भएको उनीहरूलाई कानुनभन्दा माथि राखिनु हो। सर्वसाधारण हुन्थे भने कारबाही हुन्थ्यो। कतिपय मुद्दामा जेलै पनि हुन्थे। तर देशमा विधिको शासन नहुनु, कानुनको नजरमा सबै बराबर नहुनेको उदेकलाग्दो स्थितिको परिणाम नै सानालाई ऐन र ठूलालाई चैन भइरहनु हो।"
"सानालाई ऐन, ठूलालाई चैन","देशमा विधिको शासन नहुनु, कानुनको नजरमा सबै बराबर नहुनेको उदेकलाग्दो स्थितिको परिणाम नै सानालाई ऐन र ठूलालाई चैन भइरहनु हो। उखान त्यसै बन्दैन। लोकव्यवहारअनुसारै उखान बन्छन्। त्यसैको एउटा उदाहरण हो सानालाई ऐन, ठूलालाई चैन। यस्तो उखान राजतन्त्र वा राणाकालमा या त्यसभन्दा अघिदेखि नै चल्दै आएको हो। हुन पनि ती व्यवस्था भनेकै कपालअनुसार छुरा, मान्छेअनुसार कुरा गर्ने शासन प्रणाली हुन्। कानुनको नजरमा सबै बराबर नहुने व्यवस्था फालेरै लोकतन्त्र ल्याइएको हो। लोकतन्त्र जनताले जनताका लागि गर्ने जनताको शासनमात्रै होइन, सबैलाई बराबर कानुन लाग्ने व्यवस्था हो। लोकतन्त्रमा कानुनभन्दा माथि कोही हुन्न। कानुनी शासन नै लोकतन्त्रको सर्वाेत्तम सौन्दर्य हो। तर, लोकतन्त्रका शासकहरूमा पनि उही पुरानै पारा देखिनु ठूलो बिडम्वना हो। जनताले निर्वाचित गरेर शासन व्यवस्थामा पुर्याउनेबित्तिकै मैमत्त हुनु आफूलाई कानुनभन्दा माथि सम्झनु हो। काठमाडौं महानगरपालिकाका मेयर बालेन्द्र साह अर्थात् बालेन आफूलाई कानुनभन्दा माथि सम्झने पछिल्ला उदाहरण हुन्। बिदाको दिन आफ्नी श्रीमतीले महानगरपालिकाको गाडी चढ्दा प्रहरी जाँचमा पर्दा पनि उनले सहन सकेनन्। आफू नै फुटपाथ र सडकमा डोजर चलाउँदै हिँडेका बालेनमा आफूलाई चाहिँ कसैले चुइँक्न नि गर्न पाउनुहुन्न ठम्याइँमात्रै रहेन, सिंहदरबारमा आगो लगाउनेसम्मको अत्यन्तै गैरजिम्मेवार अभिव्यक्ति दिए। अदालतलाई पनि अटेर गर्न प्रयास गर्दै यसअघि पनि उनले विधिको शासन आफूले नमान्ने सन्देश दिएका थिए। धरानका मेयर हर्क साम्पाङको जिब्रो पनि सामाजिक सद्भाव भड्काउन पड्किरहन्छ। आफू नै धरान र धरान नै आफूजस्तो गरी उनी विधि र प्रक्रियाका साँध बेलाबेला भत्काइरहन्छन्। ललिता निवासको सरकारी जग्गा कब्जा काण्डमा पूर्वप्रधानमन्त्रीहरूको बयानैसम्म लिइएन। निर्णयकर्तालाई नै उन्मुक्ति दिँदा साना कर्मचारी र पूर्वमन्त्रीहरूमात्रै कानुनी फन्दामा परे। त्यो पनि ठूलालाई चैन र सानालाई ऐनकै उदाहरण हो। सुनको अवैध तस्करी काण्डमा जोडिएका सत्तारूढ पार्टीका नेताहरू पानीमाथिको ओभानो बनाइएका छन्। पुराना दल र पार्टीलाई गाली गरेर नथाक्ने बालेन, हर्कहरूको अझै अघिल्लो लहरमा आउँछन् रवि लामिछाने। उनले पनि नेपाली नागरिकता लिने प्रक्रियामात्रै मिचेनन्, सजायबाटै उन्मुक्ति पाए। प्रधानमन्त्री पुष्पकमल दाहालमाथि नै अदालतमा मुद्दा छ, अदालतको अवहेलनाको मुद्दामा त पूर्वप्रधानमन्त्री केपी ओली र शेरबहादुर देउवा पनि सूचीमै छन्, ओली, जसको बोलीमा लगाम कमै लाग्छ। तर यी सबै कोही पनि कानुनी कारबाहीको भागीदार नहुनु भएको उनीहरूलाई कानुनभन्दा माथि राखिनु हो। सर्वसाधारण हुन्थे भने कारबाही हुन्थ्यो। कतिपय मुद्दामा जेलै पनि हुन्थे। तर देशमा विधिको शासन नहुनु, कानुनको नजरमा सबै बराबर नहुनेको उदेकलाग्दो स्थितिको परिणाम नै सानालाई ऐन र ठूलालाई चैन भइरहनु हो।"
युद्ध जितेको खुसियालीमा विजय उत्सव,"तानसेन : नेपालले अंग्रेज सेनालाई युद्धमा जितेको खुसियालीमा तानसेनमा बिहीबार विजय उत्सवसहित भगवतीको रथ यात्रा गरिँदै छ। विसं १८७१ पुसदेखि १८७२ जेठसम्म पाल्पा, नुवाकोट र बुटवल जितगढी युद्धमा नेपालले अंग्रेज सेनालाई पराजित गरेको थियो। तत्कालीन पाल्पाका प्रशासक कर्णेल उजिरसिंह थापाको नेतृत्वमा दुई पटकसम्म अंगेज सेनासँग भएको युद्धमा नेपालले विजय हासिल गरेको थियो। युद्धमा अंग्रेज सेनालाई हराएको सम्झनामा विसं १८७७ देखि निरन्तर रुपमा प्रत्येक वर्ष पाल्पामा कृष्ण जन्माष्टमीको भोलिपल्ट विजय उत्सवस्वरुप भगवती जात्रा मनाउने गरिएको छ। भगवतीको रथ बिहीबार तानसेन बजारमा घुमाइने छ। जनतालाई आजभन्दा दुई सय वर्ष अघि नेपाली सेनाले विश्वशक्ति राष्ट्रका रुपमा चिनिएको अंग्रेज सेनालाई पराजित गरेको इतिहास सम्झाइने छ। वीर गोर्खालीको पहिचान सबैमा जानकारी गराइने छ। भगवती रथ यात्राको सम्पूर्ण तयारी पूरा भएको मन्दिर गुठी व्यवस्थापन समितिका अध्यक्ष अशोक महर्जनले दिए। विजय उत्सवलाई भव्य बनाउन विभिन्न नौ वटा उपसमिति गठन गरिएको उनले जानकारी दिए। विजय उत्सवको अवलोकनका लागि लुम्बिनी प्रदेशका मुख्यमन्त्री डिल्लीबहादुर चौधरीलगायतका विशिष्ट व्यक्तिहरूको सहभागिता रहने समितिका सचिव प्रकाशनाथ गोङ्गालले बताए। तत्कालीन प्रशासक कर्णेल थापाले बुटवल जितगढी युद्धमा विजयी भएमा तानसेनमा भगवतीको तीन तले मन्दिर बनाई भगवतीको महिमा चारैतिर फैलाउने छु भनी भाकल गरेका थिए। दुई पटकसम्म युद्धमा विजयी भएपछि कर्णेल थापाले विसं १८७२ गजुरसहितको तीन तले मन्दिर निर्माण गरेका थिए। आधुनिक हातहतियारसहितको तालिम प्राप्त अंग्रेज सेनासँग घरेलु हातहतियारको भरमा कुटनीतिक रुपमा नेपाली सेनाले युद्ध जितेको थियो। यो विजय उत्सवलाई राष्ट्रिय पर्वका रुपमा मनाउनुपर्ने पाल्पाका संस्कृतिविद् राजेन्द्रगोपाल सिंहले बताए। प्रदेश सरकारले भगवती जात्राका दिन पाल्पामा सार्वजनिक बिदा दिएको छ। युद्धमा अंग्रेज सेनाको नेतृत्व जनरल उडले गरेका थिए। पाल्पा, नुवाकोट, बुटवल जितगढी युद्धमा नेपालसँग हारेपछि जनरल उडलाई अंग्रेज सरकारले कारवाही गरेको थियो।"
नेपाल ग्लोबल छनोटनजिक,"समूह एबाट यूएई विजेता र नेपाल उपविजेता बन्दै सेमिफाइनलमा पुगेका हुन्। नेपालले पहिलो खेलमा मलेसियालाई पाँच रनले पराजित गरेको थियो। यस्तै दोस्रो खेलमा बहराइनलाई १० विकेट र तेस्रो खेलमा भुटानलाई तीन विकेटले पाखा लगाएको थियो। काठमाडौं : नेपाल आईसीसी महिला टीट्वेन्टी विश्वकपको ग्लोबल छनोटनजिक पुगेको छ। शुक्रबार थाइल्यान्डविरुद्धको सेमिफाइनलमा जित निकालेमा नेपाल महिला टीट्वेन्टी विश्वकपको ग्लोबल छनोटमा पुग्नेछ। मलेसियामा जारी एसिया क्षेत्रको छनोटमा नेपाल र संयुक्त अरब इमिरेट्स (यूएई)बीच बुधबार तय भएको खेल वर्षाका कारण रद्द भएको थियो। लगातारको वर्षाका कारण टससमेत हुन नसकेपछि दुवै टोलीले एकएक अंक बाँडेका थिए। अंक बाँडेपछि नेपाल यूएईसँग रनरेटमा पछि परेको थियो। समूह एबाट यूएई विजेता र नेपाल उपविजेता बन्दै सेमिफाइनलमा पुगेका हुन्। नेपालले पहिलो खेलमा मलेसियालाई पाँच रनले पराजित गरेको थियो। यस्तै दोस्रो खेलमा बहराइनलाई १० विकेट र तेस्रो खेलमा भुटानलाई तीन विकेटले पाखा लगाएको थियो। यस्तै चौथो खेलमा कतारलाई नौ विकेटले पराजित गर्दै नेपालले एक खेल अगावै सेमिफाइनलमा स्थान पक्का गरेको थियो। समूह एमा यूएईले पाँच खेलमा नौ अंक जोड्यो। नेपालले पनि समान खेलमा नौ अंक नै जोडेको थियो। समूह बीबाट थाइल्यान्ड विजेता र हङकङ उपविजेताका रुपमा अन्तिम चारमा पुगेका हुन्। बुधबार भएको खेलमा थाइल्यान्डले हङकङलाई ४३ रनले पराजित गर्दै समूह विजेता बनेको हो। आईसीसी महिला टीट्वेन्टी विश्वकपअन्तर्गत एसिया क्षेत्रको छनोटमा ११ राष्ट्रको सहभागिता रहेको छ। सहभागी टोलीलाई दुई समूहमा विभाजन गरिएको छ। समूह एमा नेपालसहित बहरान, भुटान, मलेसिया, कतार र यूएई छन्। यस्तै समूह बीमा चीन, हङकङ, कुवेत, म्यानमार र थाइल्यान्ड छन्। फाइनल पुग्ने दुई टोलीले सन् २०२४ मा ग्लोबल टीट्वेन्टी विश्वकपको ग्लोबल छनोट खेल्न पाउनेछन्।"
बालेनको अराजक अभिव्यक्ति,"जनप्रतिनिधि चुन्दा परिपक्व र राजनीतिक संस्कार भएको नेतृत्व छान्नु पर्दो रहेछ भन्ने शिक्षा दिएको छ । काठमाडौं महानगरपालिकाका प्रमुख बालेन साहको अराजनीतिक अभिव्यक्तिले मुलुक तरंगित छ। आफ्नी श्रीमती चढेको सरकारी गाडीलाई ड्युटीमा रहेका आफ्नै सरकारका ट्राफिक प्रहरीबाट चेकजाँच गरेकोमा सरकारलाई चोर सरकारको संज्ञा दिँदै देशकै केन्द्रीय प्रशासनिक केन्द्रमाथि आगो लगाइदिने अभिव्यक्ति दिई राज्यमाथि नै धावा बोलेका छन्। उनको यो अभिव्यक्तिले देशविदेश सबैतिर चर्चापरिचर्चामात्रै नभएर समर्थन र विरोधमा क्रिया, प्रतिक्रियाहरूको बाढी नै आएको छ। वास्तवमा संविधानले निर्धारण गरेको तीन तहको सरकारमध्ये पनि सबैभन्दा शक्तिशाली रहेको र जनताको दैनन्दिनको सेवा प्रवाहसँग अन्योन्याश्रित सम्बन्धमा गाँसिएको स्थानीय सरकार काठमाडौं महानगरपालिकाको प्रमुखले यस्तो अराजनीतिक र अराजक अभिव्यक्ति दिनुले अन्तर्राष्ट्रिय जगत्लाई पनि चकित पारेको छ। याद गर् चोर सरकार, म सिंहदरबार जलाइदिन्छु भन्ने बालेनको अभिव्यक्ति उनको लागि त सामान्य नै लाग्ला, उनको कट्टर समर्थकका लागि पनि ठीक गरे बालेनले, क्या असल र क्रान्तिकारी बालेन साह भनेर स्वाद मानेकै देखियो। तर, राज्यको एउटा तहको सरकारको कार्यकारी प्रमुखको यस्तो असैद्धान्तिक, अराजनीतिक र राज्यद्रोही अभिव्यक्तिलाई जिम्मेवार नागरिकले गम्भीर ढंगले लिई यसले मनोवैज्ञानिक र राजनीतिक रूपमा समग्र पक्षमा पार्ने नकारात्मक प्रभावलाई सही रूपमा विश्लेषण गर्न जरुरी छ। राजनीतिक दललाई आधुनिक राजनीतिको जीवनरेखा पनि भन्ने गरिन्छ। यो विभिन्न व्यक्ति वा समूह मिलेर बनेको राजनीतिक संगठन हो। राजनीतिक दलले सरकार र जनताका बीचमा सम्पर्क सूत्रको रूपमा कार्य गर्दै आफ्ना विभिन्न विचारधाराका आधारमा जनतालाई संगठित गर्ने, प्रभावित पार्ने र परिचालित गर्ने गर्छन्। लोकतन्त्रमा दलहरूलाई एउटा सबैभन्दा महŒवपूूर्ण आधारभूत खम्बा मान्दै सबै राजनीतिक प्रक्रियाहरू राजनीतिक दल वरिपरि नै घुम्छन्। हरेक देशमा राजनीतिक दलको भूमिका समग्र राजनीतिक व्यवस्था र प्रणालीमा निकै महŒवपूर्ण रहन्छ। प्लेटोले भनेका छन् कि शासक दार्शनिकको बौद्धिक योग्यता राख्ने मानिस हुनुपर्छ। अरस्तु भन्छन्, मानिस राजनीतिक प्राणी हो, कुनै पनि व्यक्ति वा समाजले जहिले पनि राजनीतिक विषयमा नै केन्द्रित हुन्छ। नेपालको राजनीतिक दलहरूमा बढ्दै गएको सत्ता केन्द्रित राजनीति, भ्रष्टाचार, अनियमितता, बेथिति र विकृति तथा विसंगतिको उपज बालेन र हर्क साङपाङ जन्मिएका हुन्। इतिहासमा यस्ता परिघटनाहरू विरलै घट्दछन्, जुन नेपालको काठमाडौं र धरानमा देखा परेको छ। वास्तवमा इतिहासमा कहिलेकाहीँ स्वतन्त्र व्यक्तिलाई जनताले रोजे पनि अन्ततः राजनीतिक दलबिना राजनीतिक प्रणाली दिगो हुन सक्दैन। बालेन र हर्कका बेलाबखतका अभिव्यक्ति र कार्यशैलीलाई विश्लेषण गर्दा शासनसत्तामा राजनीतिक सिद्धान्त, विचार र कार्यशैली भएका राजनीतिक दलमा आबद्ध भएका व्यक्तिबाट मात्रै कुशलतापूर्वक शासन सञ्चालन हुन सक्दोरहेछ भन्ने पुस्टि हुन्छ। स्वतन्त्र पात्रहरू खहरेका भेलजस्ता हुन्, राजनीतिक संस्कृतिको अभावमा निरन्तर टिक्न सक्दैनन्। जसको परिणाम यस्ता अराजनीतिक र अराजक अभिव्यक्ति आउने गर्दछन्। नेपालको राजनीतिक इतिहासमा राणाकालदेखि आजसम्म आउँदा नेपाली कांग्रेसका बीपी कोइरालादेखि मनमोहन अधिकारी, मदन भण्डारी, गणेशमान, गिरिजाप्रसाद, देउवा, केपी, माधव नेपालहुँदै प्रचण्डसम्म आउँदा इतिहासका विभिन्न कालखण्डमा विभिन्न खाले संघर्ष, युद्ध, आन्दोलन आदिकै बीचबाट वैचारिक, राजनीतिक, सांगठानिक या संघर्षका थुप्रै विभीषिका पार गरेर मात्रै राजनीतिक नेताको रूपमा स्थापित भएका हुन्। ती नेताहरू २००७ सालको राणाविरोधी, पञ्चायत विरोधी आन्दोलन, झापा विद्रोह, जनयुद्ध र ऐतिहासिक जनआन्दोलनहरूबाट खारिएर, भूमिगत, अर्धभूमिगत र खुलाजस्ता सबैखाले संगठनात्मक र संघर्षका स्वरूपहरू परिचालित गर्दै अभ्यस्त भएर आजको स्थितिमा नेताहरू आइपुगेका हुन् र स्थापित भएका हुन्। राजनीतिक नेतृत्व भन्ने कुरा रातारात बन्दैन, रहर गर्दैमा वा एक पटक जनताद्वारा निर्वाचित हुँदैमा पनि बन्दैन। जनताले चुनेपछि, धेरै भोट दिएपछि निर्वाचित त ऊ हुन्छ तर राजनीतिक रूपमा परिपक्व हुनको लागि विभिन्न संघर्षका चरणहरू पार गर्नु पर्दछ। व्यक्तिले चाहँदैमा, जनताले पत्याएर निर्वाचनबाट लोकप्रिय मत ल्याउँदैमा त्यो व्यक्ति नेता भइहाल्छ भन्ने कुरा पनि सत्य होइन रहेछ। चुनावबाट जित्ने कुरा र नेता बन्ने कुरा, नेता बनाइदिने कुरा र आफैं नेतृत्वमा पुग्ने कुरा, नेता हो भन्ने कुरा र नेतृत्व हाँक्ने कुरा फरकफरक रहेछ। बालेन र हर्कहरू लोकप्रिय मत पाएर स्थानीय तहको सरकार प्रमुखमा पुगेको कुरा सत्य हो। यही कुरा नयाँ पार्टी खोलेर उदय भएका रवि लामिछानेहरूमा पनि लागू हुन्छ। नयाँ पार्टीका नेता होऊन् वा स्वतन्त्र व्यक्ति होऊन्, उनीहरूको बेलाबेलाका बोली कति धेरै विवादित भए, कति धेरै अपरिपक्व छन् भन्ने कुराले पनि विजयी हुँदैमा, नेता हुँदैन, पदमा पुग्दैमा पदीय दायित्व र मर्यादालाई कायम राख्न सकिँदो रहेनछ भन्ने कुरा राम्रोसँग पुष्टि भएको छ। तसर्थ, मकै जतिसुकै सप्रिएर हलक्कै बढे पनि समय पुगेपछि मात्रै घोगा हाल्दछ, भनेझैं बालेन, हर्क वा रविहरू जतिसुकै लोकप्रिय भए पनि, जतिसुकै फूर्तिफार्ती गरे पनि आखिर पाको नेता बनेर सत्ता सञ्चालन गर्नको लागि राजनीतिक सिद्धान्त, विचार, संगठन परिचालनको अनुभव र राजनीतिक संस्कृतिबाट अभ्यस्त हुनु आवश्यक छ। त्यसो नहुँदा यो वा त्यो रूपमा फेरी पनि यस्ता अभिव्यक्ति वा हर्कतहरू दोहोरिरहनुलाई अस्वाभाविक मान्नु हुँदैन नेपालको संविधानमा तीन तहको सरकारको परिकल्पना गरेको छ। यसमा स्थानीय तहको सरकारलाई जनतासँग जनसम्बन्ध र जनसेवाको दृष्टिमा निकै महत्त्वकासाथ कार्यकारी अधिकार दिएको छ। एक तहको सरकारले अर्को तहको सरकारको निर्णयलाई स्वीकार गर्दै आपसी सहयोग र समन्वयका आधारमा काम कार्बाही गर्ने कुरालाई संविधानले निर्देशित गरेको छ। काठमाडांैका मेयर बालेनले ट्राफिक प्रहरीद्वारा कानुनद्वारा तोकिएको अधिकार क्षेत्रभित्र रहेर शनिबारको दिन सरकारी गाडीमाथि चेकजाँच गर्नुलाई आपत्तिको रूपमा लिनु हुँदैनथ्यो। स्थानीय तहले पनि आफ्नो सत्ता सञ्चालनको लागि आवश्यक नियम, कानुनहरू नगरगाउँ सभाहरूद्वारा निर्माण गरी लागू गर्ने संवैधानिक अधिकार प्रदान गरेको छ। स्वतन्त्र पात्रहरू खहरेका भेलजस्ता हुन्, राजनीतिक संस्कृतिको अभावमा निरन्तर टिक्न सक्दैनन्। जसको परिणाम यस्ता अराजनीतिक र अराजक अभिव्यक्ति आउने गर्दछन्। काठमाडौं महानगरपालिकाले गैरकानुनी रूपमा खडा गरिएको संरचनाहरू महानगर प्रहरीद्वारा भत्काउने, हटाउने, फुटपाथमा पसलेहरूको सामानहरू कब्जा गर्ने जस्ता कार्यहरू गर्दै आइरहेको छ र जनताहरू पनि नोक्सान भए पनि कानुन मान्न बाध्य छन्। स्थानीय तहको कार्यकारी प्रमुख जस्तो पदमा आसीन भएको मान्छेले केन्द्रीय सरकारको प्रशासनिक केन्द्र सिंहदरबारमा नै आगो लगाइदिन्छु, म कानुन मान्दिनँ भन्नु अराजनीतिकताको पराकाष्टा मात्रै नभएर अराजक, देशद्रोही सोचको अभिव्यक्ति र व्यक्तिवादको उत्कर्ष पनि हो। उनको अभिव्यक्ति ठीक छ भनी समर्थन गर्नु भनेको राज्यलाई अराजकतातिर लैजानु हो। तसर्थ, बालेनले यसलाई नसच्याउने हो भने काठमाडांै महानगर कार्यपालिकाले गरेका निर्णय र निर्देशनलाई कार्यान्वयन गर्न । यो घटनाले जनताले जनप्रतिनिधि चुन्दा परिपक्व र राजनीतिक संस्कार भएको नेतृत्व छान्नु पर्दो रहेछ भन्ने शिक्षा दिएको छ। राज्यको जिम्मेवार तहमा जनताद्वारा निर्वाचित भएका जनप्रतिनिधि, राष्ट्रसेवक कर्मचारी, वा अन्य जोसुकै जिम्मेवार पदमा पुगेका व्यक्ति वा नागरिकले कानुनको पालनामा विशेष ध्यान दिनुपर्ने कुरालाई आत्मसात् गर्नुपर्ने पाठ पनि सिकाएको छ। सचेत जनताले आफ्नो जनप्रतिनिधिले राम्रो काम गरेमा, सही कुरा बोलेमा ठीक भन्ने र नराम्रो, राष्ट्र तथा जनताको हितविपरीत बोलेमा वा कार्य गरेमा गलत भयो भनेर सुझाव दिने बानीको विकास गर्नु पर्दछ। युवा पुस्ताले पनि ठीकलाई ठीक र बेठीकलाई बेठीक भन्ने संस्कृतिको विकास गर्नु आवश्यक छ। देशका सबै स्थानीय तहहरूको पनि माउ नेतृत्व भएको नाताले मेयर बालेनले नेपाली जनता र राष्ट्रका सामू आफूले सामाजिक सञ्जालमा दिएको अभिव्यक्ति सरासर गलत भएको भनेर आत्माआलोचना गर्नु सबैभन्दा उपयुक्त हुन्छ। जसले नेपालको राजनीतिक संस्कृतिको विकासमा थप योगदान दिनेछ। रम्तेल, संविधानसभाका सदस्य तथा दलित मोर्चाका इन्चार्ज हुन् ।"
मानवकेन्द्रित विश्वव्यापीकरण : सबैलाई साथमा लिएर जी२० लाई गन्तव्यसम्म पुर्याउँदै,"जी२० को अध्यक्ष भएको नाताले हामीले विश्वमञ्चलाई अझ ठूलो बनाउने वाचा गरेका छौं ताकि सबैको आवाज सुनियोस् र सबैले योगदान पुर्याऊन्। हाम्रो प्रतिबद्धता हाम्रा कार्य र परिणामसँग मेल खान गएको म यहाँ उल्लेख गर्न चाहन्छु। बसुधैव कुटुम्बकम यी दुई शब्दले गहिरो दर्शन बोकेका छन्। यी दुई शब्दको अर्थ हुन्छ यो पृथ्वी एउटा परिवार हो। यो समावेशी दृष्टिकोणले हामीलाई हाम्रा सिमाना, भाषा र दर्शनभन्दा माथि उठेर एक विश्वव्यापी परिवारको रूपमा अघि बढ्न प्रेरित गर्छ। भारतको अध्यक्षतामा आयोजित यस पटकको जी२० शिखर सम्मेलनका दौरान यो भावना मानवकेन्द्रित विकास एवम् प्रगतिको आह्वानका रूपमा जागृत भएको छ। एक पृथ्वीका रूपमा हामी हाम्रो ग्रहलाई सम्भार गर्न हातेमालो गर्दैछौं। एक परिवारका रूपमा हामी प्रगति प्राप्तिका लागि एकअर्काको सहारा बन्छौं। अनि हामी साझा भविष्य वा एक भविष्यतर्फ सँगै अघि बढ्छौं, जुन अहिलेको अन्तरसम्बन्धित समयको अकाट्य वास्तविकता पनि हो। कोभिड १९ महामारीपछिको विश्वव्यवस्था पहिलेको भन्दा बिल्कुल फरक छ। अहिलेको विश्व व्यवस्थामा तीन वटा परिवर्तन देख्न सक्छौं। पहिलो, जीडीपीकेन्द्रित विश्व दृष्टिकोण छाडी मानवकेन्द्रित दृष्टिकोण अँगाल्नुपर्ने आवश्यकताको बोध भएको छ। दोस्रो, विश्वले विश्वव्यापी आपूर्ति शृंखलामा उत्थानशीलता र विश्वसनीयताको महत्त्व बुझ्दै गएको छ। तेस्रो, विश्वव्यापी संस्थाहरूको सुधारमार्फत बहुपक्षीयतालाई सुदृढ बनाउन आवाज उठेका छन्। जी२० मा हाम्रो अध्यक्षताले यी परिवर्तनहरूमा अहम् भूमिका खेलेको छ। सन् २०२२ को डिसेम्बरमा जब हामीले इन्डोनेसियापछि जी२०कोे अध्यक्षता हासिल गर्यौं, मैले जी२० ले मानसिकता परिवर्तनमा उल्लेख्य भूमिका खेल्नुपर्ने उल्लेख गरेको थिएँ। यो भावना ग्लोबल साउथ र अफ्रिकाका विकासशील मुलुकका सीमान्तकृत आकांक्षालाई मूल प्रवाहमा ल्याउने सन्दर्भमा झनै आवश्यक देखिन्छ। सन् २०२३ जनवरीमा आयोजित १२५ राष्ट्रको सहभागिता भएको द भ्वाइस अफ ग्लोबल साउथ शिखर सम्मेलन हाम्रो अध्यक्षताअन्तर्गत भएको प्रमुख पहलहरूमध्ये एक हो। सो सम्मेलन ग्लोबल साउथका सुझाव एवम् विचारलाई एक ठाउँमा ल्याउने महत्त्वपूर्ण प्रयास थियो। हाम्रो अध्यक्षतामा ग्लोबल साउथ शिखर सम्मेलनमा अफ्रिकी मुलुकको हालसम्मकै ठूलो सहभागिता रह्यो भने अफ्रिकी संघलाई जी२० को स्थायी सदस्यका रूपमा समावेश गर्न जोड दिने काम पनि भएको छ। अहिलेको परस्पर सम्बन्धित विश्वमा हाम्रा चुनौती पनि अन्तरसम्बन्धित छन्। २०३० एजेन्डाको मध्यवर्षमा आइपुग्दा धेरैले दिगो विकासका लक्ष्य प्राप्तिमा भएको प्रगतिबारे चासो एवम् चिन्ता प्रकट गरेको छन्। दिगो विकासका लक्ष्य प्राप्तिमा भएका प्रयासलाई गति दिन अघि सारिएको जी२० २०२३ कार्ययोजनाले दिगो विकास लक्ष्यको कार्यान्वयनका लागि जी२० को कार्यदिशा तय गर्नेछ। भारतमा प्राचीनकालदेखि नै प्रकृतिसँग संगतिमा जीवन बिताउने चलन रहिआएको छ र हामीले आधुनिककालमा पनि जलवायु अनुकूलन कार्यमा आफ्नो तर्फबाट योगदान गरिरहेका छौं। ग्लोबल साउथका धेरै देशहरू विकासका विभिन्न चरणमा छन् र जलवायु अनुकूलन कार्यलाई पनि उत्तिकै ध्यान दिन जरुरी छ। जलवायु अनुकूलन कार्य जलवायु वित्त तथा प्रविधिको हस्तान्तरणसँग मेल खानेगरी अघि बढाउनु पर्छ। जलवायु परिवर्तन रोक्न के गर्न हुँदैन भन्ने विशुद्ध प्रतिबन्धात्मक मनोवृत्तिबाट हटेर के गर्न सकिन्छ भन्ने रचनात्मक विचार अँगाल्न आवश्यक छ। भारतका लागि जी२० अध्यक्षता केवल उच्च तहको कूटनीतिक प्रयास मात्र होइन। भारत लोकतन्त्रको जननी र विविधताको नमुना भएकाले हामीले यो अनुभवका ढोका विश्वका लागि खोलिदिएका छौं। दि चेन्नाई हाईलेभल प्रिन्सिपल्स फर अ सस्टेनेबल एन्ड रेजिलेन्ट ब्लु इकोनोमी हाम्रा समुन्द्रलाई स्वस्थ एवम् स्वच्छ राख्नेतर्फ केन्द्रित छ। हाम्रो अध्यक्षता र हरित हाइड्रोजन इनोभेसन केन्द्रको पहलले सफा र हरित हाइड्रोजनका लागि पारिस्थितिकीय प्रणाली निर्माण गर्नेछ। सन् २०१५ मा हामीले अन्तर्राष्ट्रिय सौर्य गठबन्धनको सुरुवात गर्यौं। हामी अब ग्लोबल बायोफ्युल्स एलान्यसमार्फत चक्रीय अर्थतन्त्रका फाइदाअनुरूप ऊर्जा परिवर्तन सक्षम बनाउन विश्वलाई नै सहयोग गर्नेछौं। जलवायु अनुकूलन कार्यको लोकतन्त्रिकीकरण आन्दोलनलाई गति दिने उत्तम तरिका हो। जसरी व्यक्तिहरूले आफ्नो दीर्घकालीन स्वास्थ्यलाई ख्याल गर्दै दैनिक निर्णयहरू गर्छन्, त्यसरी नै तिनीहरूले आफू बस्ने ग्रहको दीर्घकालीन स्वास्थ्यमा परेको असरका आधारमा आफ्ना जीवनशैलीसँग सम्बन्धित निर्णयहरू गर्न सक्छन्। जसरी योग स्वास्थ्यका लागि विश्वव्यापी जनआन्दोलन बनेको छ, त्यसैगरी हामीले विश्वलाई लाइफस्टाइल्स फर सस्टेनेबल इन्भाइरोमेन्ट तर्फ अग्रसर गराएका छौं। जलवायु परिवर्तनको प्रभावका कारण खाद्य र पोषण सुरक्षा सुनिश्चित गर्नु महत्त्वपूर्ण हुनेछ। कोदोजन्य बाली वा श्रीअन्नले यसलाई समाधान गर्न मद्दत गर्नुका साथै क्लाइमेटस्मार्ट कृषिलाई प्रवद्र्धन गर्नेछ। अन्तर्राष्ट्रिय कोदोजन्य बाली वर्षमा हामीले कोदोजन्य बालीलाई विश्वका भान्साभान्सामा पुर्याएका छौं। खाद्य सुरक्षा र पोषणसम्बन्धी डेक्कन उच्चस्तरीय सिद्धान्तहरू पनि यस दिशामा सहयोगी छन्। प्रविधि परिवर्तनशील छ तर यसलाई समावेशी बनाउन पनि उत्तिकै जरुरी छ। विगतमा प्राविधिक विकासका फाइदाले समाजका सबै वर्गहरूलाई समान रूपमा लाभान्वित तुल्याएको थिएन। भारतले पछिल्ला केही वर्षहरूमा प्रविधिलाई व्यापक बनाउनुको सट्टा कसरी असमानता घटाउनमा उपयोग गर्न सकिन्छ भनेर देखाएको छ। उदाहरणका लागि बैंकको पहुँचबाट टाढा वा डिजिटल पहिचानविहीन विश्वभरिका अर्बौं मानिसलाई डिजिटल पब्लिक इन्फ्रास्ट्रक्चर (डीपीआई) मार्फत आर्थिक रूपमा समावेश गर्न सकिन्छ। डीपीआईको प्रयोग गरेर निर्माण गरिएका उपायहरूले अहिले विश्वव्यापी रूपमै मान्यता पाएका छन्। समावेशी विकासको शक्तिबाट आर्जन हुने लाभ बटुल्न अब जी२० मार्फत हामी विकासशील देशहरूलाई डीपीआई अपनाउन, विकास गर्न र मापन गर्न मद्दत गर्नेछौं। भारत सबैभन्दा छिटो वृद्धि भइरहेको ठूलो अर्थतन्त्र भएको मुलुक यसै बनेको होइन। हाम्रा सरल, मापनयोग्य र दिगो समाधानहरूले कमजोर र सीमान्तकृतहरूलाई हाम्रो विकास कथाको नेतृत्व गर्न सशक्त बनाएको छ। अन्तरिक्षदेखि खेलकुद, अर्थतन्त्रदेखि उद्यमशीलतासम्म, भारतीय महिलाले विभिन्न क्षेत्रमा नेतृत्व लिएका छन्। उनीहरूले महिलाको विकास भाष्यलाई महिला नेतृत्व विकासमा परिवर्तन गरिदिएका छन्। लैंगिक डिजिटल असमानतालाई कम गर्न, श्रमशक्ति सहभागिता विभेदलाई घटाउन र नेतृत्व र निर्णय प्रक्रियामा महिलाको बृहत् भूमिका सुनिश्चित गर्न हाम्रो अध्यक्षतामा रहेको जी२० ले काम गरिरहेको छ। भारतका लागि जी२० अध्यक्षता केवल उच्च तहको कूटनीतिक प्रयास मात्र होइन। भारत लोकतन्त्रको जननी र विविधताको नमुना भएकाले हामीले यो अनुभवका ढोका विश्वका लागि खोलिदिएका छौं। आज मापनमा हासिल हुने चिजहरू एक गुण हो जुन भारतसँग जोडिएको छ। जी२० अध्यक्षता कुनै अपवाद होइन। यो मानव सञ्चालित आन्दोलन बनेको छ। हाम्रो कार्यकालको समाप्तिसम्ममा भारतका ६० वटा सहरहरूमा दुई सयभन्दा बढी बैठकको आयोजना र १ सय २५ देशका लगभग एक लाख प्रतिनिधिलाई स्वागत गर्ने छौं। यसअघिका कुनै पनि जी२० शिखर सम्मेलनले यत्तिको विशाल र भौगोलिक विविधतालाई समेटेको छैन। भारतको जनसंख्या, लोकतन्त्र, विविधता र विकासबारे अरू कसैबाट सुन्नु र भारतका यी विशेषतालाई प्रत्यक्ष रूपमा अनुभव गर्न पाउनु बिल्कुलै फरक कुरा हो। म विश्वस्त छु, हाम्रा जी२० का प्रतिनिधिले आफ्नो अनुभवबाट यस कुराको पुष्टि गर्नेछन्। हाम्रो जी२० अध्यक्षताले विभाजनहरू हटाउन, अवरोधहरू भत्काउन र सहकार्यको बीजारोपण गर्न प्रयास गर्नेछ जसले सारा विश्वलाई भरणपोषण गर्नेछ जहाँ कलहलाई एकताले माथ दिनेछ र जहाँ साझा भाग्यले एकाकीपनलाई ओझेलमा पार्नेछ। जी२० को अध्यक्ष भएको नाताले हामीले विश्वमञ्चलाई अझ ठूलो बनाउने वाचा गरेका छौं ता कि सबैको आवाज सुनियोस् र सबैले योगदान पुर्याऊन्। हाम्रो प्रतिबद्धता हाम्रा कार्य र परिणामसँग मेल खान गएको म यहाँ उल्लेख गर्न चाहन्छु।"
भारतका सराभनन बने मिस्टर एसिया,"च्याम्पियनसिपअन्तर्गत मिस्टर एसियाको उपाधि भारतका सराभनन मनिले जितेका छन्। १० प्रतिस्पर्धीलाई पछि पार्दै मनिले उपाधि जितेका हुन्। काठमाडौं : ५५औं एसियन शारीरिक सुगठन तथा फिजिक्स स्पोर्ट्स च्याम्पियनसिपअन्तर्गत पुरुषतर्फको टिम च्याम्पियनसिपमा नेपाल तेस्रो भएको छ। २६० अंक हासिल गर्दै नेपालले तेस्रो स्थान हात पारेको हो। ७९५ अंकका साथ भारत पहिलो र ५९० अंक जोडेको थाइल्यान्ड दोस्रो भयो। महिलामा थाइल्यान्ड पहिलो, भियतनाम दोस्रो र हङकङ तेस्रो भयो। च्याम्पियनसिपअन्तर्गत मिस्टर एसियाको उपाधि भारतका सराभनन मनिले जितेका छन्। १० प्रतिस्पर्धीलाई पछि पार्दै मनिले उपाधि जितेका हुन्। शारीरिक सुगठनतर्फको विभिन्न १० तौल समूहका विजेताबीच भएको मिस्टर एसियाको प्रतिस्पर्धामा मनिले शीर्ष उपाधि जितेका हुन्। उनी ९० केजी तौल समूहमा विजेता हुँदै ओभरअल राउन्डमा प्रवेश गरेका थिए। एसियन शारीरिक सुगठन तथा फिजिक्स स्पोर्ट्स फेडेरेसनको आयोजना तथा नेपाल शारीरिक सुगठन तथा फिट्नेस महासंघको ब्यवस्थापनमा भएको च्याम्पियनसिपको पुरुष एथलिट फिजिक १८२ सेमीमा नेपालका विप्लव कार्कीले कांस्य पदक जिते। यस विधामा पहिलो स्थान भारतका रामा सोमाशेखर र दोस्रो स्थान भुटानका टान्डिन वाङचेनले हासिल गरे। च्याम्पियनसिपमा नेपालले तीन स्वर्ण ६ रजत र पाँच कांस्य पदक जित्यो। विशाल पौडेलले जुनियर शारीरिक सुगठन, सनम मुलगुठीले स्वीम सुट, रजनी श्रेष्ठले महिला ५५ केजी तौल समूहको शारीरिक सुगठनमा स्वर्ण पदक जितेका थिए। ५५ केजीमा सुरेश दुवाल, ६० केजीमा असिमबाबु गरुङ, ६५ केजीमा मनोज सुवेदी, ७५ केजीमा ललित धिमाल, फिटनेस फिजिकमा राजु राई र मोडल फिजिक्समा तारा खैजुले रजत पदक जितेका थिए। यस्तै ६० केजीमा कमल भण्डारी, ८० केजीमा कृष्णप्रसाद श्रेष्ठ, फिटनेस फिजिक्समा रञ्जित लामा, एथलिट फिजिकमा विप्लव कार्की र एथलेट फिजिकमै निहालमान जोशीले कांस्य पदक जिते। च्याम्पियनसिपमा १७ राष्ट्रका १६८ पुरुष र ६८ महिला गरी २३६ खेलाडीहरूले विभिन्न ४५ विधामा प्रतिस्पर्धा गरेका थिए। च्याम्पियनसिपमा पुरुषमा २८, महिलामा १६ र मिक्स एक गरी ४५ विधामा प्रतिस्पर्धा भएको थियो।"
चिनियाँ राजदूतप्रति लक्षित गर्दै वर्षमान पुनले भने नेपालको अन्तर्राष्ट्रिय सम्बन्धमा टिप्पणी गर्नेलाई स्पष्टीकरण लिइयोस्,"काठमाडौं : नेकपा माओवादी केन्द्रका उपमहासचिव वर्षमान पुनले चिनियाँ राजदूतको अभिव्यक्ति जायज नभएको बताएका छन्। प्रतिनिधिसभाको अन्तर्राष्ट्रिय सम्बन्ध र पर्यटन समिति बैठकमा बोल्दै उनले चिनियाँ राजदूत छन् सोङसँग परराष्ट्र मन्त्रालयले स्पष्टीकरण लिनुपर्ने बताए। 'नेपालस्थित कूटनीतिक नियोगका व्यक्तिहरूले आफ्नो मुलुकबाहेक नेपालको अन्तर्राष्ट्रिय सम्बन्धबारे टिप्पणी गर्नु जायज र ठीक होइन। सम्बन्धित राजदूतलाई सचेत गराउन वा स्पष्टीकरण लिन परराष्ट्र मन्त्रालयको ध्यानाकर्षण गराउँछु,' उनले भने। यद्यपि उनले चिनियाँ राजदूतको नाम भने लिन चाहेनन्। 'कोको राजदूत, कहाँको राजदूतले भने भन्दा पनि कसैले पनि छिमेकसँग सम्बन्धित विषयमा अरुले टिप्पणी गर्ने परम्परा बसाल्नु हुँदैन। तेस्रो देशको बारेमा कोही पनि राजदूतले बोल्न मिल्दैन,' उनले थपे। पुनले नेपालको संसदले सर्वसम्मतरूपमा जारी गरेको नयाँ नक्सालाई अनतर्राष्ट्रिय जगतले स्वीकार गर्नुपर्ने बताए। उनले संयुक्त राष्ट्रसंघसहित विभिन्न मुलुकलाई नयाँ नक्साबारे जानकारी दिइएको छ कि छैन भन्नेबारे परराष्ट्र मन्त्रालयसँग जवाफ मागेका थिए। उनले नेपाल असंलग्न परराष्ट्र नीतिमा दृढ रहेको भन्दै कुनै पनि प्रकारको सैन्य गठबन्धनमा सहभागी नहुने स्पष्ट गरे। तर, विकास साझेदारका रूपमा अमेरिका, भारत र चीन सबैको सहयोग लिन खुला हुनुपेर्ने उनको भनाइ छ। पुनले नेपालको शान्ति प्रक्रिया विश्वकै लागि जमुना भएको भन्दै त्यसको मोडेल र अनुभवबारे पनि प्रधानमन्त्रीले विश्व समुदायलाई बताउनुपर्ने सुझाव दिए। हतियार व्यवस्थापन, सेना समायोजन र संविधान लेखनजस्ता शान्ति प्रक्रियाका प्रमुख कार्यभार सकिएको र संक्रमणकालीन न्यायसम्बन्धी काम बाँकी रहेको विषयमा पनि अन्तर्राष्ट्रिय समुदायको चासो नेपालले सम्बोधन गर्नुपर्ने उनको भनाइ छ।"
आन्तरिक मामिलामा हस्तक्षेप गरेको भन्दै चिनियाँ राजदूतलाई फिर्ता गर्न माग,"काठमाडौं : नेपालको आन्तरिक मामिलामा हस्तक्षेप गरेको भन्दै चिनियाँ राजदूत छन् सोङलाई फिर्ता गर्न माग गरिएको छ। राष्ट्रिय एकता अभियानले बिहीबार काठमाडौंस्थित चिनियाँ दूतावास अगाडि प्रदर्शन गर्दै राजदूतलाई फिर्ता गर्न माग गरेको हो। अभियानका अध्यक्ष विनय यादवको अगुवाईमा भएको विरोध प्रदर्शनमा चिनियाँ राजदूतलाई फिर्ता गर, ऋणजाल चाहिँदैन, देश डुबाउन पाइँदैन, आन्तरिक मामिलामा हस्तक्षेप बन्द गर, चिनियाँ विस्तारवाद मुर्दावादलगायतका नारा लगाएका थिए। प्रदर्शनमा मधेस सम्पर्क समितिका संयोजक बिनोद सिंह, अभियानका महासचिव डा प्रभात कुशवाहा, विद्यार्थी परिषदका पप्पु यादव, युवानेता धिरज गिरी, अभियन्ता शिव पासवान, गणेश कुमारसिंह लगायत सहभागिता थिए। चिनियाँ राजदूतले गैरकूटनीतिक अभिव्यक्ति दिएर नेपालभारत सम्बन्धमाथि प्रहार गरेको प्रदर्शनकारीको भनाइ छ। चीनले आफ्नो रणनीतिक योजनाको लागि नेपालमाथि ऋणको भारी बोकाएको भन्दै चिनियाँ राजदूत नेपालभारतबीचको सम्बन्ध बिगार्न भूमिका खेलिरहेको उनीहरूको आरोप छ।"
विभेद गरेको भन्दै निजामती सेवा दिवस नमनाउने स्थानीय तहका कर्मचारीको घोषणा,"काठमाडौं : स्थानीय तहका कर्मचारीहरुले निजामती सेवा दिवस नमनाउने घोषणा गरेका छन्। देशका विभिन्न स्थानीय तहका कर्मचारीहरुले निजामती सेवा दिवसको दिन कालोपट्टी बाँधेर काम गर्ने तयारी गरेका हुन् । संघिय मामिला तथा सामान्य प्रशासन मन्त्रालयले पालिकालाई ५ भदौमा स्थानीय तहलाई निजामती सेवा दिवस मनाउन पत्राचार गरेको थियो । तर प्रस्तावित निजामती ऐनमा स्थानीय तहका कर्मचारीलाई निजामती नभनेको भन्दै उनीहरुले विरोध जनाएका हुन्। पालिकामा कार्यरत कर्मचारीहरुले विरोध गर्दै प्रमुख प्रशासकीय अधिकृत र प्रमुख जिल्ला अधिकारीमार्फत विभिन्न माग राख्दै संघीय मामिला तथा सामान्य प्रशासन मन्त्रालयलाई समेत पत्राचार गरेका छन्। उनीहरुले निजामती सेवा दिवस नमनाउने भन्दै संयुक्त विज्ञप्ति बुझाउने क्रम जारी रहेको छ। उनीहरुले कर्मचारीहरुको सेवा सुविधा, वृत्ति विकासको सुनिश्चित गर्नुपर्ने र प्रस्तावित संघिय निजामती सेवा ऐनको मस्यौदामा स्थानीय तहका कर्मचारीहरुलाई निजामतीमा समेट्नुपर्ने माग गरेका छन्। उनीहरुले संघीय निजामती सेवा ऐन नभई एकीकृत निजामती सेवा ऐन ल्याउनु पर्ने, सेवा समूहको आधारमा सरकारी सेवाको प्रवेशद्धार स्थानीय तहमा मात्र हुनपर्ने, चक्रीय सरुवा प्रणली हुनपर्ने, निजामती अस्पतालमा उपचार लगायत सेवा सुविधामा सबै कर्मचारीहरूलाई समेटिनु पर्ने, संघ, प्रदेश र स्थानीय तहका कर्मचारीहरूलाई कुनै पनि सेवामा प्रवेश गर्दा उमेर हद नलगाउनुपर्ने, अन्तरप्रदेश सरुवाको व्यवस्था ऐनमै राखिनुपर्ने लगायतका माग राखेका छन्। कर्मचारीको विरोधको विज्ञप्ति मन्त्रालयले गरेको पत्राचार"
"कोसीका मुख्यमन्त्री थापा पदमुक्त, ४८ घण्टाभित्र नयाँ सरकार बनाउन प्रदेश प्रमुखलाई सर्वोच्चको परमादेश","काठमाडौं : कोसी प्रदेशका मुख्यमन्त्री उद्धव थापा पदमुक्त भएका छन्। सर्वोच्च अदालतको पूर्णइजलासले मुख्यमन्त्री थापाले लिएको विश्वासको मत असंवैधानिक भएको ठहर गरेपछि उनी पदमुक्त भएका हुन्। न्यायाधीशहरू सपना मल्ल प्रधान, कुमार चुडाल र नहकुल सुवेदी सम्मिलित पूर्णइजलासले संविधानको धारा १६८ को उपाधारा ३ बमोजिम ठूलो पार्टीको नेतृत्वमा नयाँ सरकार बनाउन आदेशसमेत दिएको छ। सर्वोच्च अदालतले ४८ घण्टाभित्र नयाँ सरकार बनाउन प्रदेश प्रमुख पर्शुराम खापुङको नाममा परमादेश जारी गरेको छ। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यन्त्री हिक्मतकुमार कार्कीले रिट दायर गरेका थिए। यस अगाडि पनि सर्वोच्चले कोशी सरकारको मुख्यमन्त्रीमा थापाको नियुक्ति बदर गरिदिएको थियो। २१ असारमा कांग्रेस संसदीय दलका नेता थापाले मुख्यमन्त्री पदमा दावी गर्दा सभामुख बाबुराम गौतमको समेत समर्थन पेश गरेका थिए। तटस्थ भूमिकामा रहेका सभामुखको समर्थनबाट सरकार बन्नु गैरकानुनी भन्दै नेकपा एमाले संसदीय दलका नेता हिक्मतकुमार कार्कीले सर्वोच्चमा रिट दिएका थिए। त्यतिबेला न्यायाधीश ईश्वरप्रसाद खतिवडासहित न्यायाधीशहरू डाआनन्दमोहन भट्टराई र तिलप्रसाद श्रेष्ठको पूर्ण इजलासले मुख्यमन्त्री थापाको नियुक्ति बदर गरिदिएको थियो। साथै ७ दिनको समय दिएर संविधानको धारा १६८ (२) अनुसार नयाँ सरकार गठनको प्रक्रिया अगाडि बढाउन प्रदेश प्रमुखको नाममा परमादेश दिएको थियो। सर्वोच्चको सोही आदेशबमोजिम प्रदेश प्रमुख पर्शुराम खापुङले सरकार गठनको आह्वान गरेका थिए। सभामुख बाबुराम गौतम पदबाट राजीनामा दिएर थापाको नेतृत्वमा सरकार गठन प्रक्रियामा सहभागी भएका थिए। गौतम सरकारका आर्थिक मामिला तथा योजना मन्त्री छन्। अहिले कोसीमा सभामुख खाली छ। सभामुख कुनै पनि दलले लिन मानिरहेका छैनन्। थापा साउन १६ गते पुन:मुख्यमन्त्री बने। मुख्यमन्त्री बनेको एक महिनाभित्र विश्वासको मत लिनुपर्ने संवैधानिक व्यवस्थाअनुसार थापाले भदौ ४ गते विश्वासको मत लिएका थिए। थापाले प्रदेशसभाबाट विश्वासको मत लिने क्रममा सभामुख इस्राइल मन्सुरीले समेत मत दिएका थिए। थापाले पाएको विश्वासको मत असंवैधानिक भएको दावी गर्दै एमालेका नेता कार्की रिट लिएर सर्वोच्च पुगेका थिए। रिटमा प्रदेश प्रमुख पर्शुराम खापुङ, मुख्यमन्त्री थापा, सभाध्यक्ष भएर सभामुखको भूमिका निर्वाह गरेका अध्यक्ष मण्डलका सदस्य इस्राइल मन्सुरी,अध्यक्ष मण्डलकी सदस्य एवं प्रदेशसभा सदस्य गीता तिमल्सिना र कोसी प्रदेशसभा सचिवालयलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं लागेपछि मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
सेयर बजारमा नीतिगत र प्रणालीगत सुधार गर्न सरकार गम्भीर : अर्थमन्त्री,"काठमाडौं : अर्थमन्त्री डा प्रकाशशरण महतले मुलुकको अर्थतन्त्र सुधारको बाटोमा अघि बढेको बताएका छन्। प्रतिनिधिसभाको बिहीबारको बैठकमा अर्थ मन्त्रालयसम्बन्धी प्रश्नोतरमा मन्त्री महतले कोरोना र बाह्य परिवेशको अवस्थापछि अहिले मुलुकको अर्थतन्त्र सुधारको बाटोमा अघि बढेको बताएका हुन् । उनले लगानीलाई सहज गर्न मौद्रिक नीतिमार्फत् सरकारले सम्पूर्ण प्रयास लगाउने र सकारात्मक सोचको प्रारम्भ गर्न जरुरी रहेको बताए । अहिले गत वर्षको तुलनामा राजस्वमा सुधार देखिएको दावी गरे। अर्थमन्त्री महतले सेयर कारोबारलाई पारदर्शी बनाउन तथा नीतिगत र प्रणालीगत सुधार गर्न सरकार गम्भीर रहेको बताए। उनले कर्मचारी,शिक्षक र प्राध्यापक वर्गलाई जिम्मेवारी र उत्तरदायी बनाउने क्षेत्रगत कानुन रहेको र सोहीअनुसार ट्रेड युनियन गठन भएको पनि बताए।"
संक्रमणकालीन न्यायसँग सम्बन्धित कानुनलाई तत्काल सदनबाट पारित गरौं : कोइराला,"काठमाडौं : नेपाली कांग्रेसका नेता डा शेखर कोइरालाले संक्रमणकालीन न्यायसंग सम्बन्धित कानुनलाई लागू हुने गरी सदनबाट पारित गर्नुपर्ने बताएका छन्। बिहीबार संसद भवन नयाँ बानेश्वरमा सञ्चारकर्मीसँग कुरा गर्दै नेता कोइरालाले सबैको भावनालाई मध्यनजर गर्दै संक्रमणकालीन न्यायसँग सम्बन्धि कानुनलाई अन्तिम रुप दिएर सदनबाट पारित गराउनुपर्ने बताएका हुन्। कानून बनाउदा कतिपय विषयलाई नजरअन्दाज गर्दा अदालतमा पुग्ने र कानून लागू गर्न नसकिने अवस्था सिर्जना हुने भएकाले मानव अधिकारको मूल्यमान्यतालाई समेत ध्यानमा राखेर उक्त कानून अधि बढाउनुपर्नेमा उनले जोड दिए। कोइरालाले सर्वोच्चको आदेश, अन्तराष्ट्रिय मूल्यमान्यता र पीडितलाई न्याय हुने गरी संक्रमणकालीन न्यायसंग सम्बन्धीत कानुन बढाउनुपर्ने धारणा राखे। उनले कांग्रेस नेता महेन्द्र यादवमाथिको आक्रमण समग्र लोकतन्त्रमाथिको आक्रमण भएको बताए।"
नियम विपरीत सरकारी सवारी दुरुपयोग : तीन दिनभित्र फिर्ता गर्न लेखा समितिको निर्देशन,"धनगढी : सुदूरपश्चिममा सत्ता पक्षकै संसदीय दलका नेताहरूले नियम विपरीत सरकारी सवारी साधनको दुरुपयोग गरेका छन्। नेकपा माओवादी केन्द्रका संसदीय दलका नेता खगराज भट्ट, नागरिक उन्मुक्ति पार्टी संसदीय दलका नेता घनश्याम चौधरी र नेकपा एकीकृत समाजवादी संसदीय दलका नेता दीर्घ सोडारीले नियम विपरीत सरकारी गाडी प्रयोग गरेका हुन्। संसद सचिवालयले यसअघि मौखिक रुपमा गाडी बुझाउन भने पनि उनीहरूले अटेर गरेका थिए। बिहीबार संसदको सार्वजनिक लेखा समितिले तीनै जना प्रदेश सभा सदस्यलाई नियम विपरीत प्रयोग गरिरहेका सवारी साधन तीन दिनभित्र फिर्ता गर्न निर्देशन दिएको छ। बिहीबार बसेको सार्वजनिक लेखा समितिको बैठकले प्रदेश सभा सचिवालयलाई माओवादी केन्द्र संसदीय दलका नेता खगराज भट्ट, नेकपा एकीकृत समाजवादी दलका नेता दीर्घ सोडारी र नागरिक उन्मुक्तिका दलका नेता घनश्याम चौधरीले प्रयोग गरिरहेको गाडी तीन दिनभित्र फिर्ता माग्न निर्देशन दिने निर्णय गरेको हो। यसअघि सार्वजनिक लेखा समितिले उनीहरूले लिइरहेको गाडी सुविधाबारे प्रदेशसभा सचिवालयसँग जवाफ मागेको थियो। प्रदेश सभा सचिवालयले भने मूल ऐनमा सुविधा भए पनि अनुसूचीमा नभएको जवाफ दिएको थियो। समितिले प्रदेशसभा सचिवालयका सचिव देव बहादुर बोगटीलाई, यसअघिको जवाफ चित्त बुझ्दो नभएको भन्दै पुनः बयान लिएको छ। सार्वजनिक लेखा समितिका जेष्ठ सदस्य विक्रम सिंह धामीले तीन दिन भित्र गाडी फिर्ता गर्न निर्देशन दिईएको बताए। सुविधामै नभएको गाडी फिर्ताका लागि प्रदेश सभा सचिवालयलाई पटक पटक निर्देशन दिईयो तर ऐन र अनुसूची बाझिएको जवाफ आएको छ, त्यसैले आज फिर्ता गराउने निर्णय भएको छ, धामीले भने। सार्वजनिक लेखा समितिकै सदस्य वीरबहादुर थापाले प्रदेश सभा सचिवालयलाई, प्रयोग भएका गाडीको इन्धन लगायतको खर्च पनि पेश गर्न निर्देशन दिइएको बताए। प्रदेशसभाका पदाधिकारी तथा सदस्यको पारिश्रमिक र सुविधा सम्बन्धी पहिलो संशोधन ऐन २०७९ मा सत्ता पक्षका संसदीय दलका नेतालाई गाडी सुविधा दिने बारे प्रस्ट उल्लेख नहुँदा पनि लामो समयदेखि सत्तारूढ दलका नेताले गाडी प्रयोग गरिरहेका थिए। गाडी सुविधाबारे ऐन र अनुसूची बाझिएको छ। ऐनमा सबै सत्ता पक्षका संसदीय दलका नेताहरूले गाडी सुविधा पाउने उल्लेख छ भने अनुसूचीले सत्ता पक्षका संसदीय दलका नेतालाई चिन्दैन। अनुसूचीमा सत्ता पक्षका संसदीय दलका नेतालाई कुनै पनि सुविधा दिने उल्लेख छैन। अनुसूचीमा सभामुख, विपक्षी दलको नेता, उपसभामुख,सत्ता पक्षको प्रमुख सचेतकसभापति र सत्ता पक्षको सचेतकविपक्षी दलको प्रमुख सचेतकलाई सुविधा दिने उल्लेख गरिएको छ।"
"संखुवासभामा कैदीको हत्या प्रकरण : अनुसन्धानमा प्रहरीको भूमिका शंकास्पद, घटनामा संलग्न नभएकालाई प्रतिवादी बनाउने तयारी","विराटनगरसंखुवासभा : संखुवासभा जिल्ला कारागार खाँदबारीमा प्रहरी र कैदीबन्दीले कुटपिट गर्दै चरम यातना दिएर दुई जना कैदीको हत्या गरेको घटनाको अनुसन्धान शंकास्पद् देखिएको छ। घटनामा संलग्न नै नभएका र घटनाको सबै वास्तविकता खुलाउने प्रत्यक्षदर्शीलाई पक्राउ गरी हिरासतमा लिएर अनुसन्धान गर्दै अदालतमा मुद्दाको अभियोजनको तयारी भइरहेको पाइएको हो। यसबाट प्रहरीले मुद्दाको अनुसन्धान पूर्वाग्रही ढंगले गरेको प्रष्ट भएको छ। अपराध अनुसन्धानजस्तो महत्वपूर्ण जिम्मेवारीमा रहेको निकायको भूमिकामाथि गम्भीर प्रश्न उठेको छ। अर्कोतर्फ प्रहरीले चाहेमा जोकोहीलाई सहजै फसाउन सक्छ भन्ने गतिलो उदाहरण बनेको छ। घटनाको वास्तविकता लुकाएर तथ्य तोडमोड गर्दै अनुसन्धानका नाममा निरीह व्यक्तिलाई फसाउने प्रपञ्च रचिनु प्राकृतिक न्यायको शिद्धान्तविपरीत हुने फौजदारी कानुनका विज्ञहरू बताउँछन्। प्रहरीले घटनाको अनुसन्धान सकेर सरकारी वकिल कार्यालय संखुवासभामा मिसिल (अनुसन्धान प्रतिवेदन) बुझाइसकेको छ। वकिल कार्यालयबाट अदालतमा मुद्दाको अभियोजन हुन भने बाँकी छ। यद्यपि, मुद्दामा कोको व्यक्तिलाई प्रतिवादी बनाउने भन्ने निर्णय सरकारी वकिल कार्यालयले लिइसकेको छैन। मुद्दा शुक्रबार दर्ता गर्ने तयारी छ। तर, घटना अनुसन्धानको तौरतरिका एवं विकसित अवस्था हेर्दा निरीह र निर्दोष व्यक्तिउपर मुद्दा दायर हुने सम्भावना प्रवल रहेको स्रोतले बतायो। प्रमुख जिल्ला अधिकारी (प्रजिअ)को प्रत्यक्ष निगरानीमा रहने कारागारमा सुरक्षा घेराभित्रै प्रहरी एवं कारागारभित्रका अन्य कैदीबन्दीको कुटाइ र यातनाबाट साउन २४ गते बिहान कैदीहरू संखुवासभाको मादीका विनोद तोलाङ्गी र नुवाकोटको ककनीका आकाश बालामीको मृत्यु भएको थियो। कारागारको झ्यालको रड काटेर भाग्न खोजेको भन्दै नियन्त्रणमा लिएर उनीहरूमाथि सुरुमा प्रहरीले कुटपिट गरेका थिए। निर्मम ढंगले बाहिर कुटेर कारागारभित्र राखेपछि अन्य कैदीबन्दीले समेत कुटपिट गर्दा उनीहरूको मृत्यु भएको अनुसन्धानबाट खुलेको छ। घटनामा प्रहरीले २१ जनालाई पक्राउ गरेर अनुसन्धान गर्दै मिसिल बुझाएको हो। प्रहरी निरीक्षक (इन्सपेक्टर) सरोज खनाल घटनाको अनुसन्धान अधिकृत तोकिएका थिए। खनालको नेतृत्वमा भएको यो अनुसन्धान पूर्वाग्रही एवं शंकास्पद् देखिएको हो। त्यसो त खनाल विगतदेखि नै विवादास्पद् छबि भएका प्रहरी अधिकृत हुन्। मोरङको इलाका प्रहरी कार्यालय बेलबारीको इन्चार्ज रहँदा २०७८ सालमा सामूहिक बलात्कारका अभियुक्तलाई जोगाउन भूमिका खेलेको आरोप उनीमाथि लागेको थियो। उनकै नेतृत्वमा संखुवासभाको कैदी हत्या प्रकरणको अनुसन्धान पनि गलत ढंगबाट भएको पाइएको हो। सरोजको संखुवासभाबाट सरुवा भइसकेको छ। हत्यामा संलग्न रहेको भनेर १० जना प्रहरी, ८ जना कैदीबन्दी र कारागारका ३ जना कर्मचारीमाथि प्रहरीले अनुसन्धान गरेको हो। घटनापछि कारागारको सुरक्षामा खटिएका असई (सहायक निरीक्षक) लक्ष्मी चौधरी, हवल्दार राजकुमार श्रेष्ठ, जवानहरू सुमन गुरुङ, दमनसिंह राई, पवनकुमार महतो, नुसन राई र मनिष राई पक्राउ परेका थिए। भाग्न खोजेका कैदीलाई नियन्त्रणमा लिएर सुरुमा उनीहरूले कुटपिट गरेर यातना दिएको सीसी क्यामेरा फुटेजमा देख्न सकिन्छ। बाहिर कुटेर दुवै जनालाई कारागारभित्र छिराइएको थियो। त्यसपछि कारागारका चौकीदार राम कार्की, बडानाइके अनिष शर्मा कट्टेल, सचिन राई, सहनाइके सुमन सारुमगर, टीकाराम चौहान, नवीनकुमार राई तथा कैदीहरू मीनबहादुर तामाङ र ईन्द्रध्वज घिमिरेसमेतले कुटपिट गरेको अनुसन्धानबाट खुलेको छ। चौकीदार रामले दिएको बयानका आधारमा कैदीहरू मीनबहादुर र ईन्द्रध्वज पछि पक्राउ परेका हुन्। प्रहरीले प्रहरी जवानहरू अमृत कार्की, मुकेश विक र सरोज सोङमीलाई अनुसन्धानका क्रममा भदौ १४ गते पक्राउ गरेको थियो। घटनाका बारेमा थाहा पाएको र त्यसलाई रोक्न कुनै पनि भूमिका निर्वाह नगरेको आरोपमा उनीहरू पक्राउ परेका हुन्। त्यस्तै, निमित्त जेलर राजेन्द्र घिमिरे भदौ ६ गते पक्राउ परे। पक्राउ परेकै दिन उनलाई भने हाजीर जमानीमा छाडिएको थियो। घटना देखेर पनि रोक्न कुनै भूमिका निर्वाह नगरेको भन्दै कारागारका सहायक कम्प्युटर अप्रेटर इन्द्रनारायण यादव (घटना भएका बेलाको निमित्त जेलर) र कार्यालय सहयोगी ढकलाल कार्की भदौ १३ गते पक्राउ परेका थिए। प्रहरीले सरकारी वकिल कार्यालयमा बुझाएको प्रतिवेदनअनुसार पक्राउ परेकामध्ये १५ जना कुटपिटमै प्रत्यक्ष संलग्नहरू हुन् । एक जना वारदातस्थलमै उपस्थित छैनन्। ५ जना क्राइम सिनमा देखिएका छन्। न्यायको सिद्धान्तअनुसार प्रत्यक्षदर्शी ५ जनालाई सरकारी साक्षीका रूपमा प्रस्तुत गरेर घटनाको अनुसन्धान मजबुत ढंगले हुनुपर्ने हो। तर, प्रत्यक्षदर्शीविरुद्ध नै अभियोग लगाउनेगरी उनीहरूलाई हिरासतमा लिएर मुद्दाको अनुसन्धान गरिएको छ। घटनामा संलग्नविरुद्ध कर्तव्य ज्यान मुद्दा दर्ता गर्ने तयारी छ। प्रहरी जवानहरू अमृत, मुकेश र सरोज सोङमी तथा कारागारका कर्मचारी इन्द्रनारायण र ढकलाललाई घटनाको मतियार बनाएर मुद्दाको अभियोजन गर्ने तयारी रहेको स्रोतले बतायो। घटना भएका बेला तीनै जना प्रहरी जवान कारागारभित्रै थिए। तर, कुटपिटमा संलग्न नभए पनि घटना रोक्नलाई कुनै भूमिका नखेलेको आरोप उनीहरूमाथि छ। मृतक पक्षले सुरुमा असई लक्ष्मी र निमित्त जेलर राजेन्द्रविरुद्ध कर्तव्य ज्यान मुद्दामा किटानी जाहेरी दिएका थिए। लक्ष्मी तत्काल पक्राउ परे भने राजेन्द्र फरार भए। घटना भएका बेला राजेन्द्र काजमा रहेको खुलेको छ। त्यो समयमा इन्द्रनारायण निमित्त जेलरको जिम्मेवारीमा थिए। प्रजिअसँग स्वीकृति लिएरै साउन १७ देखि २३ गतेसम्म राजेन्द्र काजमा बसेको कारागारले जनाएको छ। उनी साउन २४ गते बिहान १० बजेबाट हाजिर हुने तयारीमा थिए। तर, बिहानका राति नै घटना भएको थियो। कारागारबाट कैदी भाग्न खोजेको र नियन्त्रणमा लिएर कारागारभित्रै राखिएको भन्ने जानकारी बिहानका राति २ बजेतिर राजेन्द्रले पाएका थिए। तर, उनी बिहान लगभग ५ बजेतिर कारागार पुगे। त्यतिबेला मरणासन्न अवस्थाका दुई कैदीलाई उपचारका लागि लैजान भनेर बाहिर निकालिँदै थियो। चिकित्सकका अनुसार जिल्ला अस्पताल खाँदबारी ल्याइपुर्याउँदा बलामीको मृत्यु भइसकेको थियो भने अस्पताल ल्याइएको केहीबेरमै तोलाङ्गीको प्राण गयो। घटना भएका बेला कार्यालयमा नरहेको भन्दै हाजीरजमानीमा छाडेर प्रहरीले राजेन्द्रमाथि अनुसन्धान गरेको थियो। स्रोतका अनुसार घटनामा संलग्न नभएको र घटना हुँदा कार्यालयमा समेत उपस्थित नरहेको भनेर सरकारी वकिल कार्यालयले राजेन्द्रविरुद्ध मुद्दा नचलाउने निर्णय लिने तयारी गरेको छ। जाहेरी दिने बेलामै घटनामा राजेन्द्रको दोष नरहेको भनेर सम्झाउने प्रयास गरिए पनि पीडित पक्षले मानेनन्। त्यही घटनामा कारागारका कर्मचारी इन्द्रनारायण र ढकलाललाई भने मतियारका रूपमा मुद्दा चलाउने गरी प्रहरीले हिरासतमा लिएर अनुसन्धान गरेको पाइएको हो। कारागारमा रहेका इन्द्रनारायणले घटनाका बारेमा माथिल्लो निकायमा जानकारी गराइसकेका थिए। घटना हुँदा इन्द्रनारायण निमित्त जेलर हुन्। त्यस हिसाबले नैतिकरूपमा उनी जिम्मेवार देखिन्छन्, स्रोतले भन्यो, तर, घटनामा ढकलालको कुनै दोष र संलग्नता छैन। उनी आदेश र निर्देशनअनुसार काम गर्ने जिम्मेवारीमा रहेका श्रेणीविहीन कर्मचारी हुन्। आदेशभन्दा बाहिर कुनै पनि जिम्मेवारीमा नरहेका कर्मचारीलाई मुद्दा चलाउन खोजेर प्रतिवादी धेरै रहेको देखाउन खोजेजस्तो अनुसन्धानको तथ्यबाट पुष्टि हुन्छ। प्रहरीले कैदीलाई कुटपिट गरेको ४० मिनेट जतिको सीसी क्यामेराको भिडियो (फुटेज) छ। त्यो फुटेजमा ढकलाल एक ठाउँमा उभिएर हेरिरहेको देखिन्छन्। तर, कुनै प्रतिक्रिया जनाउँदैनन्। कुटपिटमा संलग्न पनि छैनन्। प्रहरीकै समूह खनिएर कैदीमाथि कुटपिट गरिरहँदा उनले छुट्याउने वा घटना रोक्ने अवस्था पनि नरहेको बताइएको छ। घटनामा ढकलालको संलग्नता छैन भनेर सीसी क्यामेरा फुटेजले प्रष्ट पारिसकेको छ। तर, पक्राउ गरेर हिरासतमा लिँदै अनुसन्धान गर्नु न्यायासंगत हैन। जघन्य अपराध अनुसन्धानका नाममा उनीमाथि अन्याय भयो। प्रहरी हिरासतमा राखेर मुद्दा चलाउने तयारी गर्दा उनको जीवनमा लागेको दागको हिसाब कसले गर्ने?, स्रोतले भन्यो, यसमा अनुसन्धान अधिकृतले विवेक पुर्याउन नसक्नु दुःखद् हो। अर्कोतर्फ घटनाको मतियारका रूपमा मुद्दा चलाउन खोजिनु झन् गलत हो। घटनामै संलग्न भएको भए प्रतिवादी बनाउन समस्या हुँदैन थियो। तर, घटनाको वास्तविकता बताइरहँदा पनि हिरासतमा राखेर निरीहलाई फसाउन खोजिँदै छ। कानुनका विज्ञहरू घटनाको अनुसन्धानलाई तार्किक निष्कर्षमा पुर्याउन र वास्तविकता पत्ता लगाउन ढकलाललगायतलाई सरकारी साक्षीका रूपमा भने प्रस्तुत गर्न सकिने बताउँछन्। उनी (ढकलाल)सरकारी साक्षी हुन्। सीसी फुटेजबाहेक सबै घटना प्रष्टसँग बताउनसक्ने र घटना कसरी तथा कसकसको संलग्नतामा भयो भनेर पूरै खुलाउनसक्ने व्यक्ति हुन्, एक प्रहरी अधिकारी भन्छन्, कारागारभित्र भएको सतप्रतिशत घटना उनले बताउन सक्छन्। अरु प्रत्यक्षदर्शीलाई पनि साक्षी बनाउन सकिन्थ्यो। यदि आवश्यकता देखिँदा ढकलाललगायतलाई निमित्त जेलर राजेन्द्रजस्तै हाजीरजमानीमा राखेर पनि अनुसन्धान गर्न सकिने आवाज उठ्न थालेको छ। राजेन्द्रलाई हाजीरजमानीमा छाड्दा ढकलाललाई हिरासतमै राख्नुपर्ने त्यस्तो कुनै कारण नभएको कारागार स्रोतले बतायो। अनुसन्धान र अभियोजन गलत भएमा अदालतबाट सच्चिने कुरा छँदैछ। तर, त्यसअघि अनुसन्धानका नाममा भोग्नु परेको यातना र पाएको पीडाले निर्दोश व्यक्तिलाई झन् पीडित बनाउने कानुनका विज्ञहरू बताउँछन्। कुटपिट र यातनाबाट कैदीको मृत्यु भएको कुरा गम्भीर हो। तर, घटना हुँदा कुनै भूमिका नभएका प्रत्यक्षदर्शीलाई फसाउन खोज्नु सरासर गलत हो। यस्ता गतिविधिबाट पीडितले न्याय पाउँदैनन्। उल्टै न्याय मर्छ, पूर्वसरकारी वकिल मनोज आचार्य भन्छन्, कुनै हिसाबले पनि घटनामा संलग्न नभएको, तर प्रत्यक्ष घटना देखेको व्यक्ति त सरकारवादी मुद्दामा सबैभन्दा ठूलो साक्षी हो। घटनामा संलग्नविरुद्ध मुद्दा चलाउनुपर्छ। भूमिका नै नभएका व्यक्तिलाई अभियोग लगाउन हुँदैन। आफूभन्दा माथिकाको निर्देशन मान्नेबाहेक कुनै जिम्मेवारीमा नरहेकालाई मुद्दा लगाउने तहसम्म अनुसन्धान हुनुनै दुर्भाग्यपूर्ण रहेको उनले बताए। यस्ता कुरामा अनुसन्धान र अभियोजनकर्ताले विवेक पुर्याउनुपर्छ। आशंकाका भारमा जोपायो त्यहीलाई दुःख दिने नियत राख्न हुँदैन, मनोज भन्छन्, प्रत्यक्षदर्शीलाई सरकारी साक्षीका रूपमा लैजान सक्दा मुद्दा सबैभन्दा मजबुत हुने हो। त्यसले न्याय मर्न दिँदैन। यहाँ त घटनाको सबै कुरा देख्नेलाई नै पो प्रतिवादी बनाइएछ। सायद घटनामा प्रहरीको संलग्नता खुलाएकाले पनि हुनसक्छ। कैदीको हत्या प्रकरणमा संखुवासभाका प्रमुख जिल्ला अधिकारी शिवकुमार कार्की, प्रहरी प्रमुख डीएसपी वीरेन्द्र गोदारलगायतका अधिकारीले प्रहरीको संलग्नता लुकाउने प्रयास गरेका थिए। तथ्य लुकाउँदै उनीहरूले कारागारभित्र कैदीबन्दीबीच झडप हुँदा घटना भएको सार्वजनिक गरेका थिए। पछि प्रत्यक्षदर्शीलगायतको चौतर्फी दबाब र सीसी फुटेजसम्म पुगेपछि उनीहरूले घटनाको वास्तविकतालाई गुपचुप पार्न सकेनन्। संखुवासभाबाट डीएसपी वीरेन्द्रको सरुवा भइसकेको छ। उनले सरकारी वकिल कार्यालयको निर्देशनबमोजिम प्रहरीले अनुसन्धान गरेको बताए। हिरासतमा लिएर अनुसन्धान नै गर्न नपर्ने व्यक्तिहरू पनि थिए। अनुसन्धान गर्न आवश्यक छैन र सरकारी साक्षी बनाउँदा राम्रो हुन्छ भनेर कन्भिन्स गराउने प्रयास गरियो, वीरेन्द्रले भने, तर, वकिल कार्यालयबाट आएको निर्देशनभन्दा बाहिर गएर अनुसन्धान गर्नसक्ने अवस्था भएन। अनुसन्धान र अभियोग गर्ने अधिकारीबीचकै समन्वयमा घटनाको अनुसन्धान भएको हो। घटनाको अनुसन्धानलाई लिएर प्रजिअ शिवकुमारले गैरजिम्मेवारपूर्ण जवाफ दिए। सिंगो कारागारको सुरक्षा जिम्मा उनकै मातहतमा रहन्छ। तर, अनुसन्धानका विषयमा बोल्न नमिल्ने भनेर उनी पन्छिए। अनुसन्धानलाई प्रभाव पार्ने विषय मैले बोल्न मिल्दैन। प्रहरीले अनुसन्धान गर्ने हो, शिवकुमार भन्छन्, सरकारी वकिलले अभियोजन गर्ने हो। अरु अदालतको कुरा हुन्छ। गैरजिम्मेवारपूर्ण जवाफबाट पनि अनुसन्धानलाई सही दिशा दिनका लागि उनले भूमिका निर्वाह नगरेको प्रष्ट हुन्छ। संखुवासभाका जिल्ला न्यायाधिवक्ता सन्तोष भण्डारी रमिते मात्रै भएर बसेको र घटना रोक्न कुनै भूमिका नखेलेका कारण हेरेर बसेकामाथि पनि अनुसन्धान गर्नु परेको बताउँछन्। उनीहरुलाई हिरासतमा नलिएसम्म अनुसन्धान पूरा नहुने भयो । त्यही भएकाले न्यूनतम अवधि हिरासतमा राख्ने कुरा भयो, उनले भने, उनीहरुविरुद्ध मुद्दा चल्ने कि नचल्नेभन्ने निर्णय हुन बाँकी छ। अभियोजन गरिएकै छैन। प्रहरीले पठाएको फायलमा भने अनुसन्धानको केही अंग पूरा नभएकाले आफूले थप अनुसन्धान गर्न निर्देशन दिएको सन्तोष बताउँछन्। उनले घटना हुँदा हारगुहार नगर्ने र छुट्याउन चासो नदिनेलाई अनुसन्धानको दायरामा ल्याइएको दाबी गरे। तर, कारागारमा सबै ढोका र गेटहरु बन्द हुने हुँदा बाहिर निस्किएर सन्तोषले भनेजस्तो हारगुहार गर्नसक्ने अवस्था हुँदैन। अर्कोतर्फ, कुटपिट र यातनाका कारण लामो समयसम्म कैदीहरुले ठूलो आवाजमा चिच्याएका थिए। स्थानीयका अनुसार कुटपिट गर्दै यातना दिन थालिएपछि कारागार र वरपर कोलाहल मच्चिएको थियो। पूर्वसरकारी वकिल मनोज भने घटना हेरेर बसेको मान्छेलाई साक्षी बनाउन छाडेर मुद्दा चलाउनुभन्दा कारागारको शान्ति सुरक्षाको व्यवस्था मिलाउन नसक्ने अधिकारीहरुमाथि चैं अनुसन्धान हुनुपर्ने बताउँछन्। कारागारभित्र कार्यालय सहयोगीको केही भूमिका नै हुँदैन। घटना हुन नदिने वातावरण बनाउने क्षमता पनि राख्दैन, उनले भने, उसलाई सरकारी साक्षी बनाएर मुद्दाको अनुसन्धान अघि बढाएको भए अनुसन्धान सही हुने थियो । वास्तविकता बाहिर आएर सत्यतथ्य पत्ता लाग्ने थियो। घटनाको प्रकृतिबाट ढकलाललगायतलाई प्रतिवादी बनाइनु भनेको तथ्यलाई तोडमोड गर्नेबाहेक अरु केही हैन भनेर बुझ्नुपर्ने मनोज बताउँछन्। भन्छन्, पदीय जिम्मेवारी र हैसियतलाई पनि हेर्नुपर्छ। कारागारमा प्रहरीको उपस्थिति थियो। कारागारका निमित्त जेलर नै त्यहाँ थिए। अनि कार्यालयका पियनलाई चैं किन मुद्दा चलाउनु पर्ने? सबै परिस्थिति र घटना खुल्ने डरले पनि प्रत्यक्षदर्शीविरुद्ध मुद्दा चलाएर वास्तविकता लुकाउन खोजिएको हुनसक्ने उनले बताए। घटनालाई ढाकछोप गर्ने प्रयास असफल भएपछि प्रत्यक्षदर्शीलाई नै प्रतिवादी बनाएर निर्दोशलाई फसाउने प्रपञ्च भइहेको कतिपयको बुझाइ छ। अनुसन्धान गर्ने निकाय प्रहरी नै हो। सत्यतथ्य पत्ता लगाउन अनुसन्धानको आफ्नै मोडेल हुन्छ। घटनामा संलग्न नभएको अवस्थामा प्रत्यक्षदर्शीलाई मुद्दा चलाउनुभन्दा सरकारी साक्षी बनाउँदा अनुसन्धान विश्वासयोग्य हुन्छ, उच्च अदालत विराटनगर बार एशोसिएशनका सचिव विनोदकुमार तिमल्सिना भन्छन्, त्यसले न्याय मर्न दिँदैन। आमनागरिकले अनुसन्धानकर्तालाई हेर्ने दृष्टिकोण सकारात्मक हुन्छ। अनुसन्धानको विश्वसनीयता बढ्छ। उनका अनुसार घटनामा संकित व्यक्तिहरुलाई अनुसन्धान गर्न नपाउनेभन्ने कानुनी व्यवस्था छैन। निर्दोष मानिस नपरुन् भन्ने अनुसन्धान पद्धति र न्याय प्रणालीको मूल उद्देश्य हो। त्यसप्रति अनुसन्धानकर्ता जहिल्यै जिम्मेवार र सजग भइरहनुपर्छ, विनोदले भने। अनुसन्धान गर्ने प्रक्रियामा स्वच्छता, निष्पक्षता, पारदर्शीता र एकरूपता हुन जरुरी रहेको अधिवक्ता विनोद बताउँछन्। भन्छन्, जसले नेपाल सरकारले अपराध नियन्त्रणमा गर्ने लगानीको बचत हुन्छ। निर्दोष मानिसले झन्झट र दुःख नपाउने, व्यक्तिको मानव अधिकार र उसको मौलिक अधिकारको संरक्षण हुने र व्यक्तिसँग आश्रित परिवारमा पर्ने मानसिक तनाव पनि हुन नपाउने कुरामा अनुसन्धानकर्ता ज्यादै सतर्क, सजग हुनुपर्छ। घटना भएको ठाउँमा पुग्नुमात्रै अपराधमा संलग्न भएको मान्न नमिल्ने उनले बताए। वस्तुनिष्ठ अनुसन्धान गर्नुपर्छ। कहिलेकाहीँ तथ्यको भ्रममा परेर अनुसन्धानकर्ता पक्षपाति हुनसक्छन्। तर, निर्दोष नपरुन् भन्ने कुरामा सजग हुनु पर्दछ। निर्दोष व्यक्तिलाई थुनामा राखेर अनुसन्धान गरियो भने त्यसले समग्र अनुसन्धान प्रक्रियादेखि अनुसन्धानकर्ता, अभियोजनकर्तासमेतलाई शंकाको घेरामा राख्छ, विनोदले भने, समाजमा कानुनप्रति वितृष्णा पैदा भई सामाजिक रूपमै कानुन उल्लंघनका घटना बढ्नसक्छ। तसर्थ, निमुखा, पदीय दायित्व एवं जिम्मेवारीमा नभएका, आदेश र निर्देशन अनुसार काम गर्ने, निरीह, निम्छरोविरुद्ध मुद्दा चलाउने हिसाबले अनुसन्धान हुनु राम्रो हैन। प्रचलित कानुन र प्रणालीअनुसार अपराध अनुसन्धान गर्ने जिम्मेवारी पाएको नेपाल प्रहरीले संकित व्यक्तिहरुलाई पक्राउ गरी हिरासतमा राख्ने, अनुसन्धान एवं प्रमाण संकलन गर्ने, प्रमाणबाट उसको संलग्नता नदेखिएमा सरकारी वकिलको सहमतिमा हाजीरजमानीमा छाड्ने र अनुसन्धानबाट प्राप्त निष्कर्षलाई अभियोजनका रूपमा पेस गर्ने प्रयोजनका लागि रायसहित सरकारी वकिलकोमा प्रतिवेदन पेस गर्नेजस्ता जिम्मेवारी पाएको हुन्छ। यी सबै प्रक्रियामा अनुसन्धानकर्ता स्वतन्त्र, निष्पक्ष र पारदर्शी हुनुपर्ने अधिवक्ता विनोदको भनाइ छ। अनुसन्धान गर्न पाउने विषय प्रहरीको स्वविवेकीय अधिकार हो। सत्यतथ्य पत्ता लगाउने कुरामा अनुसन्धानकर्ता जहिल्यै सजग र सचेत हुनुपर्छ, उनले भने, व्यक्तिको स्वतन्त्रतालाई कैद गर्ने अख्तियारी कानुनले दिएको छ भन्दैमा त्यसको दुरुपयोग किमार्थ गर्नु हुँदैन। अनुसन्धान गलत हुँदा अनुसन्धानकर्ता स्वयं पनि जवाफदेही, उत्तरदायी र अनुसन्धानको दायरामा रहिन्छभन्ने कुरालाई हेक्का राख्नुपर्छ। विनोदका अनुसार प्रतिवादी धेरै देखाउँदा मुद्दा बलियो हुन्छभन्ने मानसिकताले काम गरेका कारण जोपायो त्यसलाई प्रतिवादी बनाउन खोजिएको हुनसक्छ। महान्यायाधिवक्ताको कार्यालयका सूचना अधिकारी एवं उपन्यायाधिवक्ता पदमबहादुर कार्की घटनाका प्रत्यक्षदर्शीलाई सरकारी साक्षी बनाउनु उपयुक्त हुने बताउँछन् । घटनाका प्रत्यक्षदर्शी सबैभन्दा ठूलो सरकारी साक्षी हो। महत्वपूर्ण प्रमाण हो, उनले भने, सबै कुरा उसैलाई थाहा हुन्छ। अनुसन्धानका क्रममा उबाट घटनाको यथार्थ खुलाउँदा प्रमाण मजवुत बन्छ। पदम घटनामा संलग्न नै नभएको प्रत्यक्षदर्शीलाई प्रतिवादी बनाउनु कानुनी हिसाबले सबैभन्दा ठूलो र गम्भीर त्रुटि हुने बताउँछन्। घटनाको छानबिनका लागि गृह मन्त्रालयले कारागार व्यवस्थापन विभागका निर्देशक एवं प्रवक्ता कमलप्रसाद पाण्डेको नेतृत्वमा छानबिन समिति बनाएको थियो । ५ सदस्यीय समितिले भदौ १ गते गृह मन्त्रालयलाई प्रतिवेदन बुझायो। तर, अहिलेसम्म प्रतिवेदन गुपचुप छ। सरकारले प्रतिवेदन नै गोप्य राखेपछि पीडित परिवारले अनेक आशंका गर्न थालेका छन् । मृतक तोलाङ्की दिदी भीमा रम्तेल सरकारकै कारण आफूहरुले न्याय पाउने वातावरण नबनेको बताउँछिन्। गृह मन्त्रालयका प्रवक्ता नारायणप्रसाद भट्टराई छानबिन प्रतिवेदन प्राप्त भएकाले कार्यान्वयनको चरणमा रहेको बताउँछन् । प्रतिवेदनमार्फत दिइएका सुझाव बमोजिम कामहरु भइरहेको छ । कतिपय कुरा सार्वजनिक गर्नुपर्ने हुनसक्छन्, उनले भने, तर, सरकारले छानबिन गरेका सबै कुरा बाहिर ल्याउन आवश्यक छैन। आवश्यकता अनुसार सरकारले निर्णय गर्ला। नारायणले घटनाको निष्पक्ष अनुसन्धान, दोषीलाई कारबाही र कानुनबमोजिम निरुपण हुने दाबी गरे । प्रतिवेदन किन गोप्य राखियोभन्ने कुराको स्पष्ट जवाफ भने उनले दिन सकेनन्। घटनाको छानबिनका लागि कोसी प्रदेश प्रहरी कार्यालय विराटनगरले पनि एसपी ऋषिराम कँडेलको नेतृत्वमा समिति बनाएको थियो। छानबिन प्रतिवेदन प्रहरी प्रधान कार्यालयमा पठाइसकिएको प्रदेश प्रहरी प्रमुख डीआईजी राजेशनाथ बास्तोलाले बताए। सरोकारावालाले भने विभिन्न छानबिन समितिप्रति असन्तुष्टि व्यक्त गरेका थिए । छानबिनका नाममा घटनालाई लुकाउने प्रयास गरिएको भन्दै उच्चस्तरीय न्यायिक छानबिनको माग गरेका थिए। तर, त्यसको पनि सुनुवाइ भएन। कैदीको हत्या भएको घटनामा राज्यले न्याय मर्ने हिसाबले काम गरेको जिल्ला समन्वय समिति संखुवासभाका प्रमुख सुमन शाक्य बताउँछन्। हामीले न्यायिक छानबिनमा माग गर्यौं। गृहमन्त्रीसमक्ष लिखित आग्रह नै गरेका थियौं, सुमन भन्छन्, तर, यति गम्भीर घटनालाई त्यत्तिकै दबाइयो। सरोकारवालाको कुरै सुनिएन। राष्ट्रिय मानवअधिकार आयोगको टोलीले पनि घटनाको अनुगमन एवं अनुसन्धान गरेको थियो। मानवअधिकार आयोगले प्रहरीले गरेको घटनाको अनुसन्धान प्रक्रियामाथि प्रश्न उठाएको छ। आयोगको प्रदेश कार्यालय विराटनगरका प्रमुख एवं उपसचिव पवनकुमार भट्ट कानुन कार्यान्वयन गर्ने निकायको चरम लापरबाहीले गम्भीर घटना भएको बताउँछन्। घटना हुँदा सुरक्षा कमाण्डमा कमजोरी देखिएको र अनुसन्धान निष्पक्ष नहुँदा गम्भीर प्रश्न उठेको पवनको भनाइ छ। उनले अनुसन्धानको दायरामा ल्याइनुपर्ने उच्च अधिकारीलाई जोगाउने र तल्ला तहकालाई मात्रै कारबाहीको दायरामा ल्याउने काम भएको बताए। अर्कोतर्फ नेपाल सरकारको ध्यान पुग्न नसक्दा कारबाही हुनुपर्ने सुरक्षा अधिकारीकै मातहतमा अनुसन्धान गरेर कानुनको मूल्य र मान्यताको ठाडो उल्लंघन गरिएको तथा अनुसन्धानलाई मोड्न खोजिएको उनको भनाइ छ। विवादास्पद एवं शंकास्पद भूमिका निर्वाह गर्नेहरुकै मातहतमा घटनाको अनुसन्धान हुनु प्राकृतिक न्यायको शिद्धान्तविपरीत भएको पवनको भनाइ छ। जिम्मेवारीमा रहेका अधिकारीलाई जिम्मेवारीबाट हटाएर अनुसन्धान एवं छानबिनको दायरामा ल्याउनुपर्नेमा त्यसो गरिएन। उल्टै घटनालाई मोड्न खोजियो, उनी भन्छन्, यो अनुसन्धानबाट पीडित पक्षले न्याय पाउने देखिँदैन। हरेक दृष्टिकोणले जिम्मेवारी लिनुपर्नेमा सुरक्षा अधिकारीले पन्छिने प्रयास गरिरहे। मानवअधिकार आयोगले आफ्नो प्रतिवेदन केही समयमा सार्वजनिक गर्ने जानकारी पनि उनले दिए। भने, घटनाका सम्बन्धमा सरोकारवाला निकाय सबैसँग प्रतिक्रिया मागिएको छ । प्राप्त भइनसकेका कारण प्रतिवेदन बाहिर ल्याउन समय लागेको हो। पवनले माथिल्लो निर्देशन मानेर काम गर्ने तल्लो तहका कर्मचारीमाथि अनुसन्धान गर्ने प्रक्रिया नै गलत भएको बताए। आवश्यकत देखिँदा उविरुद्ध पनि अनुसन्धान हुनुपर्छ। तर, हिरासतमै लिनु उपयुक्त हैन, उनले भने, राज्यको नियन्त्रणमा रहेको कैदी मारिँदा जिम्मेवारीमा रहेका अधिकारीमाथि चैं कारबाही हुनु पर्दैन? सीडीओ र डीएसपीमाथि खै अनुसन्धान ? कैदीको मृत्यु भएको देखि घटनाको अनुसन्धानसम्मका प्रक्रियामा राज्य चुक्दा पीडितले न्याय पाउने वातावरण नबनेको उनले बताए । उनका अनुसार मृतकका परिवारले उचित क्षतिपूर्ति तथा घटनामा संलग्नविरुद्ध कारबाही हुनुपर्नेको जायज माग गरेका थिए। तर, शव बुझ्नकै लागि पीडितले धेरै तनाव बेहोर्नु परेको पवन बताउँछन्।"
चिकित्सा शिक्षा आयोगको उपाध्यक्षमा डा अञ्जनीकुमार झालाई नियुक्त गर्ने सरकारको निर्णय,"काठमाडौं : सरकारले चिकित्सा शिक्षा आयोगको उपाध्यक्षमा डा अञ्जनीकुमार झा नियुक्त गर्ने निर्णय गरेको छ। सिंहदरबारमा बिहीबार बसेको मन्त्रिपरिषद् बैठकले झालाई चिकित्सा शिक्षा आयोगको उपाध्यक्षमा नियुक्त गर्ने निर्णय गरेको सरकारका प्रवक्ता रेखा शर्माले जानकारी दिइन्। यसअघि आयोगको उपाध्यक्षको नाम सिफारिस गर्न गठित सिफारिस समितिले आयोगको उपाध्यक्ष नियुक्तिका लागि डा अञ्जनीकुमार झा, डा प्रविण मिश्र र डा श्रीकृष्ण गिरीको नाम सिफारिस गरेको थियो। बैठकले शिक्षा ऐन संघीय संसदमा पेस गर्ने निर्णय गरेको छ भने स्वास्थ्य क्षेत्रको लैंगिक समानता सामाजिक समावेशीकरण रणनीति २०८० स्वीकृत गरिएको प्रवक्ता शर्माले जानकारी दिइन्। बैठकले तेजाब तथा अन्य रासायनियक घातक पदार्थ नियमन नियमावली २०८० स्वीकृत गरेको छ, संघीय निजामती सेवाको गठन, सञ्चालन र सेवाको सर्त सम्बन्धी विधेयक २०८० संसदमा पेश गर्ने निर्णय गरिएको प्रवक्ता शर्माले बताइन्। त्यस्तै बैठकले निजामती सेवा दिवसका अवसरमा ४० जना कर्मचारीलाई पुरस्कार प्रदान गर्ने निर्णय गरेको छ।"
लम्पी स्किन रोगबाट देशभर ५२ हजार बढी पशुचौपायको मृत्यु,"काठमाडौं : कृषि तथा पशुपक्षीमन्त्री डा बेदुराम भुसालले लम्पी स्किन रोगको सङ्क्रमणबाट अहिलेसम्म १५ लाख १९ हजार सात सय ७९ पशु सङ्क्रमित भएको जानकारी दिएका छन्। प्रतिनिधिसभाको बिहीबारको बैठकमा सांसदहरूले सोधेको प्रश्नको जवाफ दिँदै मन्त्री भुसालले सरकारले उपचारमा सक्दो प्रयास गरिरहेको समेत दाबी गरे। हालसम्म उपचारपछि १३ लाख ८३ हजार पाँच सय ९५ पशु निको भएको र अहिले बिरामी अवस्थामा ७३ हजार ६ सय ३६ पशु रहेको मन्त्री भुसालले बताए। मन्त्रालयका अनुसार सङ्क्रमणबाट हालसम्म ५२ हजार पाँच सय ४८ पशुको मृत्यु भएको छ। मन्त्री भुसालले कृषि क्षेत्रको विकासका लागि यानिन्त्रकिकरण गर्ने सरकारको नीति भएको बताएका छन् । यो नीति प्रधानमन्त्री कृषि आधुनिकिकरण परियोजनाअन्तर्गत ७७ वटै जिल्लामा सञ्चाललित भएको उनको भनाइ छ । 'माटो परीक्षण, रोग, कीरा परीक्षण,रोग निदानका साथै किसान, कृषि फार्म, कृषक समूह,सहकारीलाई प्राविधिक तालिम दिइएको छ,'उनले भने।"
महेन्द्र यादवमाथि आक्रमण गर्ने व्यक्ति राप्रपाको सदस्य होइन : धवलशमशेर राणा,"काठमाडौं : राष्ट्रिय प्रजातन्त्र पार्टीका सांसद धवलशमशेर राणाले नेपाली कांग्रेसका सहमहामन्त्री महेन्द्र यादवमाथि सांघातिक आक्रमण गर्ने व्यक्ति राप्रपाको सदस्य नभएको बताएका छन्। बिहीबार प्रतिनिधिसभा बैठकमा बोल्दै सांसद राणाले यादवमाथि भएको आक्रमणपछि राप्रपालाई आक्षेप लगाउने काम भएको भन्दै यसमा संलग्न व्यक्ति राप्रपा सदस्य नभएको स्पष्ट पारेका हुन्। उनले राप्रपा कहिले पनि हिंसामा विश्वास नगर्ने भन्दै उक्त घटनाका दोषीलाई कडा कारवाही गर्नुपर्ने माग गरे। 'हिजो महेन्द्र यादव र मसँगै थियौं। हामीले बोलेसकेपछि बाहिरिने क्रममा एउटा व्यक्तिले खुकुरी प्रहार गर्यो। मेरै आँखा अगाडि घाइते हुनुभयो। त्यो व्यक्तिलाई प्रहरीले पक्राउ गर्यो। यो विषयलाई लिएर राप्रपालाई आपेक्ष लगाउने काम गरियो,'उनले भने,' यो विषय प्रष्ट होस् त्यो व्यक्ति हाम्रो पार्टीमा संलग्न छैन। उसमाथि हुनुपर्ने कारबाही हुनुपर्छ।' यादवमाथि सांघातिक आक्रमण गर्ने नुवाकोटका श्यामबाबु सापकोटाले आफू राजावादी भएको बताएका थिए। पक्राउ पर्ने क्रममा उनले राजतन्त्र जिन्दावाद, एमसीसी खारेज गर,हिन्दुराष्ट्र कायम गर लगायतका नारा लगाएका थिए। आक्रमणबाट यादवको टाउकोमा गम्भीर चोट लागेको छ। उनको ट्रमा सेन्टरमा उपचार भइरहेको छ।"
रिजालको निधनप्रति देउवाले गरे दुःख व्यक्त,काठमाडौं : नेपाली कांग्रेस काठमाडौं जिल्ला निर्वाचन क्षेत्र नं७ का क्षेत्रीय सभापति एवं काठमाडौं महानगरपालिका१६ का वडाध्यक्ष मुकुन्द रिजालको निधनप्रति पार्टी सभापति शेरबहादुर देउवाले दुःख व्यक्त गरेका छन्। रिजालको ग्राण्डी अस्पतालमा उपचारका क्रममा आज बिहान ७:३० बजे निधन भएको हो। उनको निमोनियका कारण मृत्यु भएको अस्पतालले जनाएको छ। उनको पार्थिव शरीरलाई श्रद्धाञ्जलीका लागि बिहान ११ बजेदेखि १२ बजेसम्म राष्ट्रिय सभागृहमा र दिउँसो १२:३० देखि १ :३० बजेसम्म पशुपति मन्दिर परिसरमा राखिनेछ । अपरान्ह २:३० बजे रिजालको दाहसंस्कार गरिने कार्यक्रम रहेको कांग्रेसले जनाएको छ। उनको निधनबाट कांग्रेसले एक होनाहार नेतृत्वलाई गुमाएको पार्टीले जनाएको छ । रिजाल कांग्रेस काठमाडौँ क्षेत्र नं७ को क्षेत्रीय सभापति र कामनपा१६ को वडाध्यक्ष पदमा दुई पटक निर्वाचित भएका थिए । सरस्वती क्याम्पसमा अध्ययनरत रहँदा नेपाल विद्यार्थी सङ्घमा आवद्ध भई राजनीतिक यात्रा प्रारम्भ गरेका उनले मानव अधिकारवादी सङ्घ संस्थामा समेत आवद्ध भएर कार्य गर्दै आएका थिए। विसं २०२७ कात्तिकमा जन्मिएका रिजालले कांग्रेसको सङ्गठन निर्माण र नेपालको लोकतान्त्रिक आन्दोलनमा सक्रिय भूमिका निर्वाह गरेका थिए।
"प्रतिनिधिसभा बैठक बस्दै, मन्त्रालयसम्बन्धी उठेका प्रश्नको जवाफ सम्बन्धित मन्त्रीले दिने","काठमाडौं : संघीय संसद्अन्तर्गत प्रतिनिधिसभा बैठक बस्दैछ। बैठक दिउँसो १ बजेका लागि डाकिएको संघीय संसदको सहासचिव डाभरतराज गौतमले जानकारी दिए। आजको बैठकमा कृषि तथा विकास मन्त्रालय,श्रम,रोजगार तथा सामाजिक सुरक्षा मन्त्रालय, अर्थ मन्त्रालय र ऊर्जा,जलस्रोत तथा सिंचाइ मन्त्रालयसम्बन्धी मौखिक प्रश्नहरूको सम्बन्धित मन्त्रीहरूले उत्तर दिने संभावित कार्यसूची छ। यस्तै बैठकमा प्रधानमन्त्री पुष्पकमल दाहाल प्रचण्डले राष्ट्रिय महिला आयोगको पन्धौं वार्षिक प्रतिवेदन (२०७९ श्रावणदेखि २०७९ असार मसान्तसम्म) पेश गर्ने संभावित कार्यसूचीमा छ।"
नयाँ नक्साबारे चीनलाई अघिल्लो सरकारले जानकारी गराएको भेटिएन : परराष्ट्रमन्त्री,"काठमाडौं : परराष्ट्रमन्त्री एनपी साउँदले कालापानी,लिपुलेक र लिम्पियाधुरा समेटेर जारी गरेको नयाँ नक्साबारे अघिल्ला सरकारहरूले चीनलाई जानकारी नगराएको बताएका छन्। बिहीबार संसद्को अन्तर्राष्ट्रिय सम्बन्ध र पर्यटन समितिमा बोल्दै मन्त्री साउँदले नयाँ नक्साको बारेमा चीनलाई अघिल्ला सरकारहरूले गरेको पत्रचारको प्रतिलिपि नपाइएको स्पष्ट पारे। केही दिनअघि चीनले सार्वजनिक गरेको आफ्नो नक्सामा छिमेकी मुलुकहरूको नक्सा राख्दा नेपालको पुरानो नक्सा प्रयोग गरेको थियो। नयाँ नक्सा चीनलाई पठाएको हो या नपठाएको हो सोबारे बुझ्न समितिले परराष्ट्रमन्त्री साउँदलाई बोलाएको थियो। उनले भने,'चीन हेर्ने महाशाखामा चिठ्ठी पठाएकोबारे कुनै रेकर्ड फेला परेन। अघिल्लो सरकारले चीनलाई नयाँ नक्साबारे जानकारी दिएको छैन।' नयाँ नक्सा जारी गर्दा एमाले अध्यक्ष केपी शर्मा ओली प्रधानमन्त्री थिए भने प्रदीप ज्ञवाली परराष्ट्रमन्त्री थिए। अन्तर्राष्ट्रिय सम्बन्ध र पर्यटन समितिका सभापति राजकिशोर यादवले अघिल्लो बैठकमा नयाँ नक्साबारे चीनलाई जानकारी गराएकोनगराएको बुझ्न परराष्ट्रमन्त्रीलाई बोलाउने निर्णय गरेका थिए। २०७७ जेठ ३१ गतेको प्रतिनिधिसभा बैठकमा कालापानी,लिपुलेक र लिम्पियाधुरा समेटेर नयाँ नक्सा जारी गर्न सर्वसम्मतिले पारित गरेको थियो।"
"कर्णालीमा पनि विष्णु भर्सेस शंकर, आकांक्षीको तछाड मछाड","वीरेन्द्रनगर : नेकपा एमालेको कर्णाली प्रदेशको नेतृत्व लिन धेरै आकांक्षीहरू तयार देखिएका छन्। कर्णाली प्रदेशको नेतृत्वका लागि १० जना बढी नेताले आकांक्षा व्यक्त गरेका छन्। यहाँ पनि लुम्बिनीजस्तै प्रदेशको नेतृत्वका लागि केन्द्रीय उपाध्यक्ष विष्णु पौडेल र महासचिव शंकर पोखरेल समूहबीच प्रतिस्पर्धा हुने संकेत देखिएको छ। कर्णालीमा प्रदेश अध्यक्षका लागि कालिकोटका मीनबहादुर शाही, नगिन्द्र शाही (नेशनल), दैलेखका विष्णु रिजाल, राजबहादुर बुढा, जाजरकोटका भैरवसुन्दर श्रेष्ठ, निरज आचार्य, सुर्खेतका नवराज रावत, ध्रुव शाही, हुम्लाका दल रावल, मुगुका मोहन बाँनिया, दैलेखका विनोद शाह (हाल प्रदेश अध्यक्ष) पूर्वसभामुख राजबहादुर शाहीलगायत नेताहरूले अध्यक्ष बन्न लबिङ गरिरहेका छन्। कर्णाली प्रदेशबाट एमालेमा ३० जना केन्द्रीय सदस्य छन्। कार्यकारी भूमिका हुने भएकाले पोलिटब्युरो सदस्यसमेतले प्रदेश अध्यक्ष बन्ने रहर गरिरहेका छन्। पोलिटब्युरो सदस्य गुलावजंग शाह र लक्ष्मीप्रसाद पोखरेलले प्रदेश अध्यक्ष बन्नका लागि चाहना राखेका छन्। कर्णालीमा पौडेल गुटको नेतृत्व स्थायी कमिटी सदस्य यमलाल कँडेलले गरिरहेका छन् भने अर्का स्थायी कमिटी सदस्य गोरखबहादुर बोगटीले पोखरेल गुट चलाइरहेका छन्। कर्णाली एमालेमा कँडेल र बोगटीबीचको रस्साकस्सीले सर्वसम्मत नेतृत्व चुनिने सम्भावन कम छ। एमालेले जनप्रतिनिधिलाई पार्टी संगठनको कार्यकारी जिम्मेवारीमा नराख्ने नीति लिएको छ। जसले धेरै आकांक्षीको बाटो नै छेकिने सम्भावना छ। पार्टीको प्रदेश र जिल्ला कमिटीको कार्यकारी पदमा जनप्रतिनिधिलाई उम्मेदवार बन्न रोक लगाएका कारणले पार्टीको प्रदेश अध्यक्षका आंकाक्षी दैलेखका विनोद शाह र जाजरकोटका भैरवसुन्दर श्रेष्ठ अध्यक्ष हुन पाउने छैनन्। श्रेष्ठ राष्ट्रियसभाका प्रमुख सचेतक हुन भने शाह कर्णाली प्रदेशसभाका सदस्य रहेका छन्। त्यस्तै प्रदेश कमिटी र जिल्ला कमिटीको अबको अधिवेशनमा केन्द्र र प्रदेशका सांसद, मेयर र उपमेयर तथा पालिकाका अध्यक्ष र उपाध्यक्ष कार्यकारी पदको उम्मेदवार बन्न पाउने छैनन्। एमालेका जिल्ला र प्रदेशका अध्यक्ष, सचिव र पदाधिकारी भएका थुप्रै नेता सांसद र स्थानीय तहका जनप्रतिनिधि छन्। एमालेका केन्द्रीय सदस्य तथा प्रदेश अध्यक्षका आंकाक्षी तथा हुम्ला जिल्ला इन्चार्ज नगिन्द्र शाही (नेशनल)ले सहमतिमा नै नेतृत्वको चयनका लागि प्रयास भइरहेको बताए। उनले भने, त्यसका लागि हामी सकेसम्म सर्वसम्मति गर्ने प्रयास गरिरहेका छौं।' प्रदेश कमिटीमा दश प्रतिशत युवा सहभागिता हुन्छ : इन्चार्ज भट्ट नेकपा एमालेका सचिव तथा कर्णाली प्रदेश इन्चार्ज लेखराज भट्टले पार्टीको कर्णाली प्रदेश समितिमा दश प्रतिशत युवाको सहभागिता सुनिश्चित गरिने बताएका छन्। बिहीबार सुर्खेतको वीरेन्द्रनगरमा नेकपा एमाले कर्णाली प्रदेश कमिटीले आयोजना गरेको पत्रकार सम्मेलनमा प्रदेश इन्चार्ज भट्टले अधिवेशनका लागि छनौट भएका प्रतिनिधिमध्ये एक तिहाई महिलाको संख्या अनिवार्य गरिएको बताए। आगामी असोज १० र ११ गते हुने प्रथम प्रदेश अधिवेशन लागि ६ सय ५० जना प्रतिनिधि तोकिएकामध्ये दलित, आदिवासी जनजाति, अल्पसंख्यकलाई प्रमुख प्राथमिकता दिइएको उनले बताए। लुम्बिनी प्रदेशमा भएको अधिवेशनलाई गुटगतरूपमा चर्चा गर्न नमिल्ने भन्दै उनले एमाले लोकतान्त्रिक पार्टी भएकाले कर्णाली प्रदेशमा समेत प्रतिस्पर्धाको आधारमा कमिटी निर्वाचित हुने बताए। भट्टले लोकतान्त्रिक परिपाटीमा पतिस्पर्धा गर्ने अधिकार सबैलाई भएकाले कर्णालीमा नेतृत्वका आकांक्षी धेरै हुनु स्वाभाविक भएको बताए। कार्यक्रममा एमाले कर्णाली प्रदेश अध्यक्ष विनोदकुमार शाहले प्रथम कर्णाली प्रदेश अधिवेशनको उद्घाटन पूर्व प्रधानमन्त्री तथा एमाले अध्यक्ष केपी शर्मा ओलीबाट गर्ने तयारी भइरहेको बताए। उनले उद्घाटन सत्रमा कर्णाली प्रदेश कमिटिको मुखपत्र कर्णालीसमेत सार्वजनिक गरिने बताए।"
"सभामुख घिमिरे र अष्ट्रेलियन राजदूतबीच भेट, शैक्षिक वृत्ति विकासबारे चासो","काठमाडौं : नेपालका लागि अष्ट्रेलियन राजदूत फेलिसिटी भोल्कले सभामुख देवराज घिमिरेसँग शिष्टाचार भेट गरेका छन्। सिंहदरबारस्थित सभामुख कार्यकक्षमा आज बिहान भएको भेटमा द्विपक्षीय हित, मैत्रीपूर्ण सम्बन्ध र उच्चस्तरीय भ्रमण लगायतका विषयमा छलफल सभामुख सचिवालयले जनाएको छ। भेटमा सभामुख घिमिरेले नेपाल र अष्ट्रेलियाबीच सन् १९६० मा कूटनीतिक सम्बन्ध स्थापना भएदेखि नै अत्यन्तै सुमधुर र सहयोगात्मक सम्बन्ध रहेको उल्लेख गरे। आपसी विश्वास, समझदारी र पारस्परिक सहयोगमा आधारित दुई देशबीच रही आएको मैत्रीपूर्ण सम्बन्ध पछिल्ला दिनहरुमा अझ फराकिलो र गहिरो बन्दै गएकोमा खुशी लागेको छ, उनले भने। राजदूत भोल्कले अष्ट्रेलियामा एक लाख ३० हजारभन्दा बढी नेपालीको बसोबास रहेको बताउँदै क्यानबेरामा बढी बोलिने भाषामा नेपाली भाषा तेस्रो स्थानमा रहेको समेत जानकारी गराए। राजदूत भोल्कले नेपाललाई अष्ट्रेलियाले उच्च प्राथमिकतामा राखेको बताउँदै गएको वैशाखमा अष्ट्रेलियाका सहायक विदेश मामिला मन्त्री टिम वाट्सले नेपाल भ्रमण गरेको स्मरण गराए । उनले आगामी अक्टुबरमा अष्ट्रेलियाको प्रतिनिधि सभाका सभामुखको नेपाल भ्रमणबारे जानकारी गराएका थिए ।"
नेविसंघले माग्यो गृहमन्त्री श्रेष्ठको राजीनामा,"वीरगन्ज : नेपाली कांग्रेसको भातृ संगठन नेपाल विद्यार्थी संघ पर्साले उपप्रधान तथा गृहमन्त्री नारायणकाजी श्रेष्ठको राजीनामा मागेको छ । बिहीबार पर्साका प्रमुख जिल्ला अधिकारीमार्फत् प्रधानमन्त्री पुष्पकमल दाहाललाई ज्ञापनपत्र बुझाउँदै नेविसंघ पर्साले गृहमन्त्री श्रेष्ठको राजीनामा मागेको हो । नेविसंघ आवद्ध विद्यार्थीहरूले देशमा शान्ति सुरक्षा कायम गर्न गृहमन्त्री श्रेष्ठ असफल भएको भन्दै अविलम्ब राजीनामा दिनुपर्ने माग गरेका छन्। बुधबार काठमाडौंको भृकुटीमण्डपस्थित रिपोर्ट्स क्लबमा आयोजित कार्यक्रममा सहभागी भएर बाहिरिने क्रममा नेपाली कांग्रेसका सहमहामन्त्री महेन्द्र यावदमाथि सांघातिक आक्रमण भएको थियो। यादवमाथि नुवाकोट विदुर नगरपालिकाका ४७ वर्षीय श्यामबहादुर सापकोटाले खुकुरी प्रहार गरेका थिए। खुकुरी प्रहारबाट सहमहामन्त्री यादवको टाउकोमा चोट लागेको छ। उनको ट्रमा सेन्टरमा उपचार भइरहेको छ। दिनदहाडै कांग्रेसका सहमहाममन्त्री यादवमाथि खुकुरी प्रहार गरी ज्यान लिने प्रयास गरिएकाले देशमा शान्ति सुरक्षा कायम गर्न गृहमन्त्री श्रेष्ठ असफल भएकाले श्रेष्ठले अविलम्ब राजीनामा दिनुपर्ने माग नेविसंघको छ । नेविसंघ पर्साका सभापति रमेश यादवले पर्साका प्रमुख जिल्ला अधिकारी हीरालाल रेग्मीलाई बुझाएको ज्ञापनत्रमा गृहमन्त्री श्रेष्ठले अपराधी र तस्करलाई संरक्षण गरेको , श्रेष्ठको कार्यकालमा लोकतन्त्रका लागि लडेका नेताहरूको ज्यानै लिने गरी आक्रमण भइरहेको , मुलुकमा शान्तिसुरक्षा र अमयन चयन कायम गर्न श्रेष्ठ असफल भएकाले नैतिकताका आधारमा श्रेष्ठले गृहमन्त्रीबाट राजीनामा दिनुपर्ने उल्लेख छ । साथै यादवमाथि आक्रमण गर्नेलाई हदैसम्मको कारबाही गर्नपनि नेविसंघले माग गरेको छ । यदि आफूहरूको माग सम्बोधन नगरिए वर्तमान सरकारविरुद्ध सशक्त आन्दोलनमा उत्रिने चेतावनी समेत नेविसंघले दिएको छ । जिल्ला प्रशासन कार्यालय पर्सामा ज्ञापनपत्र बुझाउन गएको टोलीमा नेविसंघ पर्साका सभापति यादवसँगै कांग्रेसका क्षेत्रीय सभापति महम्मद सहबुदिन,नेविसंघका केन्द्रीय सदस्य मुनराज तिवारी ,युवा नेता दिलिपराज कार्की,नेविसंघका जिल्ला सचिव फिरोज अन्सारी लगायत सहभागी थिए।"
"गृहमन्त्रीलाई गगन थापाको प्रश्न : कोही जलाइदिन्छु भन्छन्, कोही खुकुरी प्रहार गर्छन्, अब हामी एक्लै हिँड्न नमिल्ने हो ?","काठमाडौं : कांग्रेस महामन्त्री गगनकुमार थापाले सहमहामन्त्री महेन्द्र यादवमाथि भएको सांघातिक आक्रमणको विरोध गरेका छन्। प्रतिनिधिसभाको बिहीबारको बैठकमा बोल्दै उनले सांघातिक आक्रमण गर्ने मान्छे पक्राउ परेको अवस्थामा थामथुम पार्ने प्रयास भइरहेको दाबी गरे। उनले आफूहरूलाई पटकपटक विभिन्न धम्की आएको र एक्लै हिँड्न पनि कठिन भएको बताए। काठमाडौंमा कोही व्यक्ति सुरक्षित नदेखिएको भन्दै हिंसालाई कुनै मानेबाट प्रश्रय दिन खोजिए ठूलो मूल्य चुकाउनुपर्ने उनले चेतावनी दिए। एउटा सन्काहले खुकुरी हान्यो भनेर भाष्य बनाउन र यसलाई थामथुम पार्न खोजिँदैछ। नेपाल कांग्रेसको तर्फबाट सरकारलाई सचेत गराउन चाहन्छु। सरकारको ध्यानाकर्षण गराउन चाहन्छु। यो विषय कसरी भयो ? किन भयो ? गहिरो अनुसन्धान होस्। सबै पक्ष उजागर होस्,'उनले भने। महामन्त्री थापाले भने, म गृहमन्त्रीलाई सोध्न चाहन्छु, के अब हामी काठमाडौँमा एक्लै हिँड्न नमिल्ने भएको हो। हामीले एक्लै हिँड्न हुने हो कि नहुने हो, कोही जलाइदिन्छु भन्छन्, कोही खुकुरी हान्छन्, हामी एक्लै हिँड्न हुने हो कि नहुने हो ? ' उनले प्रधानमन्त्री र गृहमन्त्रीलाई यो विषयले पोल्नुपर्छ कि पर्दैन भन्दै प्रश्न गरे। सांसद थापाले कान्ति बाल अस्पतालमा उपचार नपाएर बालिकाको मृत्यु भएको घटना सामान्य नभएको भन्दै सत्यतथ्य छानबिन गरेर सदनलाई जानकारी गराउन माग गरे। अन्य सांसदहरूलेसमेत कांग्रेस सहमहामन्त्री महेन्द्र यादवमाथि भएको आक्रमणको विरोध गर्दै सुरक्षाको प्रत्याभूति गराउन माग गरेका छन्।"
जबरजस्ती करणी गरेको अभियोगमा तीन जना पक्राउ,काठमाडौं : जबरजस्ती करणी गरेको अभियोग प्रहरीले विभिन्न स्थानबाट तीन जना पक्राउ गरेको छ। ३० वर्षीया महिलालाई जबरजस्ती करणी गरेको अभियोगमा बासगढी नगरपपालिका९ माछागढ बस्ने ३९ वर्षीय शेरबहादुर थापालाई बुधबार दिउँसो प्रहरीले पक्राउ गरेको छ। ईलाका प्रहरी कार्यालय बानियाभारका अनुसार थापाले महिलालाई बारबर्दिया नगरपालिका४ सिटीबरेलीमा जबरजस्ती करणी गरेको भन्ने उजुरीको आधारमा उनलाई पक्राउ गरेको हो। यता १० वर्षीया बालिकालाई जबरजस्ती करणी गरेको अभियोगमा तिलोत्तमा नगरपालिका२ सिमानगर बस्ने ५४ वर्षीय गणेश न्यौपानेलाई बुधबार राति प्रहरीले पक्राउ गरेको छ। न्यौपानेले बालिकालाई गत आइतबार बुटवल उपमहानगरपालिका४ तिनाउखोलाको झाडीमा जबरजस्ती करणी गरेको भन्ने उजुरीको आधारमा नगर प्रहरी कार्यालय योगीकुटीबाट खटिएको प्रहरीले पक्राउ गरेको हो। यता १० वर्षीया बालिकालाई जबरजस्ती करणी गरेको अभियोगमा टेम्केमैयुम गाउँपालिका२ घुप्कालुङ बस्ने ५० वर्षीय कृष्ण राईलाई बुधबार साँझ प्रहरीले पक्राउ गरेको छ। राईले बालिकालाई ललाई फकाई जबरजस्ती करणी गरेको भन्ने उजुरीको आधारमा ईलाका प्रहरी कार्यालय दिल्पाबाट खटिएको प्रहरीले उनलाई पक्राउ गरेको हो। तीनवटै घटनाका सम्बन्धमा प्रहरीले आवश्यक अनुसन्धान गरिरहेको जनाएको छ।
नक्कली भुटानी शरणार्थी प्रकरण : थुनामा परेकाहरूले दिएको रिटमाथिको सुनुवाइ स्थगित,"काठमाडौं : नक्कली भुटानी शरणार्थी प्रकरणमा थुनामा रहेकाहरूले दिएको रिट निवेदनमाथिको सुनुवाइ स्थगित भएको छ। थुनुमा रहेकाहरूका कानुन व्यवसायीहरूले सुनुवाइ स्थगित गर्न निवेदन दिएपछि सुनुवाइ स्थगित भएको अदालत प्रशासनले जनाएको छ। नक्कली भुटानी शरणार्थी प्रकरणमा जिल्ला अदालत काठमाडौंले पुर्पक्षका लागि थुनामा पठाएपछि थुनामुक्तको माग गर्दै २० जनाले उच्च अदालत पाटनमा रिट दिएका थिए। आज न्यायाधीश सुभाष पौडेल र दीपेन्द्र अधिकारीको इजलासमा रिटको पेशी तोकिएको थियो। भुटानी शरणार्थी प्रकरणमा पक्राउ परेका नरेन्द्र केसी,टेक नारायण पाण्डे,सानु भण्डारी,आङदावा शेर्पा,डाइन्द्रजित राई,हरिभक्त महर्जन,लक्ष्मी महर्जन,सन्देश शर्मा,शम्शेर मिया र गोविन्द चौधरीलगायत २० जनाले रिट दायर गरेका थिए। जिल्ला अदालतको फैसलाविरुद्ध केसी र पाण्डेले साउन १२ गते र बाँकीले साउन १७ गते उच्चमा रिट दायर गरेका थिए। नक्कली भुटानी शरणार्थी प्रकरणमा पूर्वगृहमन्त्री तथा नेपाली कांग्रेसका नेता बालकृष्ण खाड,पूर्वउपप्रधानमन्त्री तथा ऊर्जामन्त्री टोपबहादुर रायमाझीलगायत १८ जना पक्राउ परेका छन्। हाल उनीहरू पुर्पक्षका लागि थुनामा छन्। सोमबार नक्कली भुटानी शरणार्थी बनाइ अमेरिका लैजाने लोभ देखाएर रकम ठगी गरेको आरोपमा १८ जना पीडितले प्रहरीमा उजुरी दिएका थिए। उनीहरूले १ करोड ८५ लाख ९२ हजार बढी रकम ठगी भएको भनी छुट्टाछुट्टै किटानी जाहेरी दिएका थिए। भुटानी शरणार्थी प्रकरणको अनुसन्धान नेपाल प्रहरीको केन्द्रीय अनुसन्धान ब्यूरो (सीआईबी)ले गरिरहेको छ। हाल पक्राउ परेकामाथि अनुसन्धान भइरहेको छ।"
अन्तरदेशीय विद्युत व्यापारसँगै आन्तरिक खपत बढाउन जोड,"काठमाडौं : विद्युत उत्पादन बढ्दै गएकाले छिमेकी देशमा निर्यातसँगै आन्तरिक खपत वृद्धिका लागि पूर्वाधार निर्माणमा लगानी बढाउन सरोकारवालाले जोड दिएका छन् । राजधानीमा आयोजित विद्युत व्यापार र पूर्वाधार विषयक नीतिगत छलफल कार्यक्रममा सहभागीले आन्तरिक खपत वृद्धिलाई उच्च प्राथमिकतामा राखी बढी भएको विद्युत मात्रै भारत र बंगलादेशमा बिक्री गर्नेगरी पूर्वाधार निर्माणमा लगानी बढाउनुपर्ने बताएका हुन् । संघीय संसदको पूर्वाधार विकास समितिका सभापति दीपकबहादुर सिंहले छिमेकी देशमा विद्युत निर्यात गर्ने विषय भूराजनीतिसँग जोडिएर आउने हुँदा उद्योगलाई सस्तो दरमा विद्युत दिएर भएपनि आन्तरिक खपत बढाउनुपर्ने बताए । उनले आफू सभापति रहेको समितिले राजनीतिक पूर्वाग्रह नहेरी पूर्वाधार क्षेत्रको हितमा निर्णय गर्ने प्रतिबद्धता जनाए । अन्तरदेशीय विद्युत व्यापारका लागि भारत नै सबै हिसाबले सहज र उपयुक्त बजार भएको बताउँदै सिंहले भारतको चीनसँगको कुटनीतिक लडाईंले विद्युत निर्यातका लागि पछिल्लो समय बन्दै गएको वातावरण बिग्रने हो कि भन्ने आशंका उनले व्यक्त गरे । प्रतिनिधिसभा सांसद एवं पूर्वाधार समिति सदस्य ठाकुर गैरेले जलविद्युत क्षेत्र विकासका लागि नीतिगत बाधा अन्त्य गर्नुपर्ने बताए । झन्झटलाई हटाउनका लागि एकद्वार नीतिको विषय नयाँ विद्युत ऐनमा व्यवस्था गर्न सरोकारवाला विज्ञहरूसँग छलफल गरिरहेको बताए । मन्त्रिपरिषदबाट स्वीकृत भइसकेको विद्युत विधेयक संसदमा पेश हुने कुरा अहिले आइरहेको छ,'उनले भने,यसबीचमा विद्युत विधयेक कुनै विचौलियाले फेरिदिने हो कि भन्ने खतरा पनि उत्तिकै छ । त्यसकारण, सही ढंगले विधेयक ऐनको रूपमा ल्याउन सबैले पहल गर्नुपर्छ । उनले अन्तरदेशीय विद्युत व्यापारलाई कुटनीतिक रणनीति र भूराजनीतिभन्दा पनि अर्थशास्त्रीय हिसाबले हेर्नुपर्नेमा जोड दिए । सांसद एवं समिति पूर्वाधार विकास समितिका सदस्य प्रदीप पौडेलले पूर्वाधार क्षेत्रको विकास एवं लगानीका सम्बन्धमा समितिमा भएका सांसदहरूमा विषय विज्ञताको कमी रहेकाले यस क्षेत्रसँग सम्बन्धित विधेयक पास गर्न समस्या आउने गरेको बताए । उनले पूर्वाधार क्षेत्रबारे विज्ञता बढाउन सरोकारवाला विज्ञले सहयोग गरेमा सम्भव हुने र समितिले यो क्षेत्रको हितमा निर्णय गर्न सक्ने बताए ।ऊर्जा, जलस्रोत तथा सिँचाइ मन्त्रालयका सहसचिव मधुप्रसाद भेटवालले पहिलो प्राथमिकता आन्तरिक विद्युत खपत बढाउनु रहेको र खपत हुन नसकेर बढी भएको विद्युत मात्रै निर्यात गरिरहेको बताए । उनले विद्युत व्यापारका लागि भारत नै पहिलो बजार भएको र चीनसँगको विद्युत व्यापारको कुरा तत्कालका लागि सांकेतिक मात्रै भएको बताए । संसद सचिवालयकी सहसचिव बविता मिश्रले संसदमा दर्ता हुने चरणमा रहेको विद्युत विधेयकको वृहत अध्ययन गरी पूर्वाधार समितिलाई रिर्पोट बुझाउने बताइन् । सांसद र सम्बन्धित निकायबीच समन्वय नहुँदा विधेयक लामो समयसम्म अड्किने गरेकाले विद्युत विधेयकमा यो समस्या आउन नदिन सचिवालयले समन्वयकारी भूमिका खेल्ने प्रतिबद्धता उनले जनाइन् । विद्युत व्यापार विभागकी उपमहानिर्देशक मनदेवी श्रेष्ठले १५ सय मेगावाटका जलविद्युत आयोजनाको विद्युत खरिद सम्झौता (पीपीए) खुलाइएपछि उत्पादन अनुमतिपत्र लिने प्रवद्र्धकको संख्या बढेको बताइन् । उनले जलविद्युत आयोजनासँगसँगै आन्तररिक र अन्तरदेशीय प्रसारण लाइन आयोजनाको निर्माण अनुमति लिने आवेदन पनि विभागमा आइरहेको बताइन् । नेपाल विद्युत प्राधिकरण विद्युत व्यापार विभागका निर्देशक प्रबल अधिकारीले भारतले चिनियाँ लगानीका आयोजनाको विद्युत खरिद गर्न अस्विकार गर्नुमा प्रसारण ग्रीड प्रणालीमाथि हुन सक्ने साइबर हमला पनि प्रमुख कारण रहेको उल्लेख गरे । उनले अन्तर्राष्ट्रिय सञ्चार माध्यमहरूमा नै यससँग सम्बन्धित खबरहरू छापिएकाले भारतले आफ्नो अन्तरदेशीय विद्युत व्यापार निर्देशिका र कार्यविधिमा रणनीतिक सर्त राखेको बताए । स्वतन्त्र ऊर्जा उत्पादकहरूको संस्था, नेपाल (इप्पान)का अध्यक्ष गणेश कार्कीले प्रसारण लाइनको समस्याकै कारण धेरै जलविद्युत आयोजना निर्माण सम्पन्न भइसकेपछि पनि प्रणालीमा जोडिन नपाउँदा लागत बढेको बताए । बर्खामा निजी लगानीका आयोजनाको विद्युत खेर जाने अवस्थाले जलविद्युत आयोजनामा बैंकको लगानी जुटाउन अहिले समस्या भइरहेको पनि उनले बताए ।"
अस्पतालमा बालिका मृत्यु भएको घटनाको छानबिन होस् : महेश बर्तौला,"उनले सबै बालबालिकालाई सहजरुपमा उपचारको उचित प्रबन्ध गराउन माग गरे। काठमाडौं : प्रतिनिधिसभाको आजको बैठकमा सांसदहरुले समयमा उपचार नपाउँदा कान्ति बाल अस्पतालमा एक बालिकाको निधन भएको विषयमा नेपाल सरकारको ध्यानाकर्षण गराएका छन्। नेकपा (एमाले) का सचेतक महेश बर्तौलाले बैठकमा समय लिएर बोल्दै मकवानपुरको थाहा नगरपालिका१० जीतबहादुर गोपालीकी छोरी पाँच वर्षीया रेजिशा गोपालीको निधन अस्पतालको लापर्वाहीका कारण भएको दाबी गर्दै घटनाको छानबिन, दोषीलाई कारबाही गरी पीडितलाई न्याय दिन माग गरेका हुन् । उनले सबै बालबालिकालाई सहजरुपमा उपचारको उचित प्रबन्ध गराउन माग गरे। राष्ट्रिय स्वतन्त्र पार्टीका डा चन्दा कार्की भण्डारीले बालिकाको निधन दुःखद् भएको बताउँदै सरकारले सरकारी अस्पतालको भौतिक पूर्वाधार विस्तारमा लगानी नगरेर यस्ता घटनामा अस्पताल र चिकित्सकलाई मात्रै दोष दिन नमिल्ने बताए।"
ललिता निवास जग्गा प्रकरण : आज पनि थुनछेक बहस,"काठमाडौं : बालुवाटारस्थिल ललिता निवास जग्गा प्रकरणमा पक्राउ परेकामाथि आजपनि थुनछेक बहस जारी छ। जिल्ला अदालत काठमाडौंका न्यायाधीश भोलानाथ ढकालको एकल इजलासमा थुनछेक बहस सुरू भएको हो। थुनामा रहेका १८ जनाको बयान सकिएसँगै गत भदौ १७ गतेदेखि थुनछेक बहस सुरू भएको हो। सरकारी तर्फका कानुन व्यवसायीहरूले बहस गरिरहेको अदालत प्रशासनले जनाएको छ। दुवै तर्फका कानुन व्यवसायीको बहस सकिएपछि पक्राउ परेकाहरूलाई थुनामा राख्ने किन धरौटीमा छोड्ने आदेश आउनेछ। ललिता निवास जग्गा प्रकरणमा ३१२ जना प्रतिवादीविरुद्ध मुद्दा दायर भएको छ। उनीहरुमाथि सरकारी छाप दस्तखत किर्ते सम्बन्धी कसूरमा मुद्दा चलाइएको छ। भदौ ११ बाट थुनामा रहेका प्रतिवादीहरूको बयान सुरू भएको थियो । समरजंग कम्पनीका कार्यालय प्रमुख मुकुन्द प्रसाद पन्तको जाहेरी सूचनाका आधारमा सीआईबीले अनुसन्धान अगाडि बढाएको थियो । ललिता निवास प्रकरणमा ५७ दिन लामो अनुसन्धानपछि तयार पारिएको प्रतिवेदन सीआईबीले भदौ ५ गते सरकारी वकिलको कार्यालयलाई बुझाएको थियो। त्यसपछि प्रतिवेदनमाथि अध्ययन गरेर सरकारी वकिलको कार्यालयले भदौ १० गते जिल्ला अदालत काठमाडौंमा मुद्दा दायर गरेको थियो। सो प्रकरणमा मुछिएका तत्कालीन प्रधानमन्त्री माधवकुमार नेपाल र बाबुराम भट्टराईलगायत पूर्वमन्त्रीसँग सोधपुछपछि सीआईबीले अनुसन्धानलाई अन्तिमरुप दिएको थियो। ललिता निवास प्रकरणमा प्रहरीले सञ्चार मन्त्रालयका सचिव कृष्णबहादुर राउत,भाटभटेनी सुपरमार्केटका सञ्चालक मीनबहादुर गुरुङ, निर्वाचन आयोगका पूर्वआयुक्त सुधीरकुमार शाह, पूर्वसरकारी कर्मचारीसहित १८ जना पक्राउ परेका छन्। उनीहरूविरुद्ध मुलुकी ऐन,२०२० को किर्तेसम्बन्धी कसुर र सङ्गठित अपराध कसुरमा प्रहरीले अनुसन्धान गरेको थियो। विसं २०४९ देखि २०६९ को अवधिमा सरकारका नाममा रहेको बालुवाटारस्थित ललिता निवासको एक सय ४३ रोपनी जग्गा हिनामिना भएको थियो। यसअघि सीआईबीले अनुसन्धान सकेर तीन सय जनाविरुद्ध मुद्दा चलाउनुपर्ने रायसहितको प्रतिवेदन बुझाएको थियो। तर, सरकारी वकिलको कार्यालयले थप अनुसन्धान गर्नुपर्ने भन्दै प्रतिवेदन फिर्ता गरेको थियो।"
कांग्रेस नेतामाथि भएको आक्रमणबारे सदनलाई जानकारी गराउन सभामुखको रुलिङ,"काठमाडौं : प्रतिनिधिसभाका सभामुख देवराज घिमिरेले कांग्रेसका सहमहामन्त्री महेन्द्र यादवमाथि भएको आक्रमणको विषयमा सदनलाई जानकारी गराउन सरकारलाई रुलिङ गरेका छन्। बिहीबार प्रतिनिधिसभा बैठकको आकश्मिक, शून्य र बिशेष समयमा आक्रमणको विषयलाई दिएर सांसदहरूले आवाज उठाएपछि सभामुख घिमिरेले यादवमाथि भएको आक्रमणको विषयमा सदनलाई जानकारी गराउन सरकारलाई निर्देशन दिएका हुन्। सभामुख घिमिरेले कान्ति बाल अस्पतालमा एक जना ५ वर्षीया बालिकाको मृत्यु भएको घटनाका विषयमा समेत जानकारी गराउन सरकारलाई रुलिङ गरेका हुन्। बिहीबार बैठकमा सांसदहरूले यादवमाथिको आक्रमण र बालिका मृत्युको घटनामा छानविन गरी दोषीलाई कारबाही गर्न माग गरेका थिए।"
"कोसी सरकारविरुद्धको रिटमाथि जवाफी बहस सकियो, आजै फैसला","काठमाडौं : सर्वोच्च अदालतमा कोसी प्रदेशका मुख्यमन्त्री उद्धव थापाले लिएको विश्वासको मतविरुद्ध परेको रिटमाथि बहस सकिएको छ। कोसी सरकारविरुद्ध परेको रिटमाथि जवाफी बहस सकिएकाले आजै फैसला आउने सर्वोच्च अदालतका प्रवक्ता बिमल पौडेलले अन्नपूर्णलाई जानकारी दिए। उनले भने,' कोसीका मुख्यमन्त्री थापाविरुद्ध परेको रिटमाथि जवाफी बहस सकिएको छ। आज फैसला आउने तयारी भइरहेको छ।' सर्वोच्च अदालतको पूर्णइजलासमा मुख्यमन्त्री थापाविरुद्ध परेको रिट निवेदनमा सोमबारबाट बहस सुरू भएको थियो। सोमबार रिटमाथि बहस नसकिएपछि मंगलबारका लागि 'हेर्दाहेर्दै'मा राखिएको थियो। मंगलबार विपक्षीको बहस सकिएको थियो। आज रिट निवेदकका तर्फबाट कानुन व्यवसायीहरूले जवाफी बहस गरेका थिए। सपना मल्ल प्रधान, कुमार चुडाल र नहकुल सुवेदीको पूर्ण इजलासमा रिटमाथि सुनुवाइ भएको हो। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यन्त्री हिक्मतकुमार कार्कीले रिट दायर गरेका थिए। यस अगाडि पनि सर्वोच्चले कोशी सरकारको मुख्यमन्त्रीमा थापाको नियुक्ति बदर गरिदिएको थियो। २१ असारमा कांग्रेस संसदीय दलका नेता थापाले मुख्यमन्त्री पदमा दावी गर्दा सभामुख बाबुराम गौतमको समेत समर्थन पेश गरेका थिए। तटस्थ भूमिकामा रहेका सभामुखको समर्थनबाट सरकार बन्नु गैरकानुनी भन्दै नेकपा एमाले संसदीय दलका नेता हिक्मतकुमार कार्कीले सर्वोच्चमा रिट दिएका थिए। त्यतिबेला न्यायाधीश ईश्वरप्रसाद खतिवडासहित न्यायाधीशहरू डाआनन्दमोहन भट्टराई र तिलप्रसाद श्रेष्ठको पूर्ण इजलासले मुख्यमन्त्री थापाको नियुक्ति बदर गरिदिएको थियो। साथै ७ दिनको समय दिएर संविधानको धारा १६८ (२) अनुसार नयाँ सरकार गठनको प्रक्रिया अगाडि बढाउन प्रदेश प्रमुखको नाममा परमादेश दिएको थियो। सर्वोच्चको सोही आदेशबमोजिम प्रदेश प्रमुख पर्शुराम खापुङले सरकार गठनको आह्वान गरेका थिए। सभामुख बाबुराम गौतम पदबाट राजीनामा दिएर थापाको नेतृत्वमा सरकार गठन प्रक्रियामा सहभागी भएका थिए। गौतम सरकारका आर्थिक मामिला तथा योजना मन्त्री छन्। अहिले कोसीमा सभामुख खाली छ। सभामुख कुनै पनि दलले लिन मानिरहेका छैनन्। थापा साउन १६ गते पुन:मुख्यमन्त्री बने। मुख्यमन्त्री बनेको एक महिनाभित्र विश्वासको मत लिनुपर्ने संवैधानिक व्यवस्थाअनुसार थापाले भदौ ४ गते विश्वासको मत लिएका थिए। थापाले प्रदेशसभाबाट विश्वासको मत लिने क्रममा सभामुख इस्राइल मन्सुरीले समेत मत दिएका थिए। थापाले पाएको विश्वासको मत असंवैधानिक भएको दावी गर्दै एमालेका नेता कार्की रिट लिएर सर्वोच्च पुगेका थिए। रिटमा प्रदेश प्रमुख पर्शुराम खापुङ, मुख्यमन्त्री थापा, सभाध्यक्ष भएर सभामुखको भूमिका निर्वाह गरेका अध्यक्ष मण्डलका सदस्य इस्राइल मन्सुरी,अध्यक्ष मण्डलकी सदस्य एवं प्रदेशसभा सदस्य गीता तिमल्सिना र कोसी प्रदेशसभा सचिवालयलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं लागेपछि मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
सैन्य अभ्यासमा सहभागी हुन अमेरिकी सेनाको टोली काठमाडौंमा,"काठमाडौं : नेपाली सेनासँगको सैन्य अभ्यासमा सहभागी हुन अमेरिकी सेनाको टोली काठमाडौं आइपुगेको छ। अमेरिकी वायु सेवा निगमको विशेष जहाजबाट उनीहरू काठमाडौं आइपुगेका हुन्। अमेरिकी सैनिक अधिकारी   को नेतृत्वमा १२ जना अमेरिकी सैनिक काठमाडौं आइपुगेका हुन्। नेपाली सेना र अमेरिकी सेनाबीच भदौ २४ देखि असोज १२ गतेसम्म काठमाडौंमा संयुक्त सैन्य अभ्यास हुँदैछ। संयुक्त सैन्य अभ्यास विपद् व्यवस्थापन, खोज तथा उद्धार, मानवीय सहायतालगायतका विषयमा केन्द्रित हुने नेपाली सेनाले जनाएको छ। सैन्य अभ्यासमा नेपालीका सेनाका तर्फबाट ३० जना र अमेरिकी सेनाको तर्फबाट १२ जना सहभागी हुनेछन्। नेपाली सेनाले बेलायत, भारत, चीन, श्रीलंका, मंगोलिया, बंगलादेश, इजरायललगायत सैनिकहरूसँग संयुक्त सैन्य अभ्यास गर्दै आएको छ। चिनियाँ जनमुक्ति सेनासँगको सैन्य अभ्यास भने अहिले हुन सकेको छैन। कोरोना भाइरसका कारण रोकिएको नेपाली सेना र चिनियाँ जनमुक्ति सेनाबीचको सैन्य अभ्यासको तयारी भइरहे पनि दुवै पक्षले मिति तय गरेका छैनन्।"
प्रधानमन्त्रीको चीन भ्रमणमा सम्झौता गर्ने विषयमा टुंगो लागेको छैन : परराष्ट्रमन्त्री,"काठमाडौं : परराष्ट्रमन्त्री नारायण प्रकाश (एनपी) साउँदले प्रधानमन्त्री पुष्पकमल दाहाल प्रचण्ड को आसन्न विदेश भ्रमणका कार्यसूचीहरू प्राथमिकताका आधारमा तयार भइरहेको बताएका छन्। प्रतिनिधिसभाको अन्तर्राष्ट्रिय सम्बन्ध र पर्यटन समितिको आजको बैठकमा प्रधानमन्त्री दाहालको आसन्न विदेश भ्रमणको कार्यसूचीबारे जानकारी गराउँदै उनले सबै मन्त्रालयबाट सुझाव आउने क्रम जारी रहेको र प्राथमिकताका आधारमा कार्यसूची तयार भइरहेको बताए। 'चीन भ्रमणका विषयमा सबै मन्त्रालयका सचिवलाई बोलाएर छलफल गरिएको छ,दुईपक्षीय र बहुपक्षीय छलफल भइरहेको छ,'मन्त्री साउदले भने,'केके विषय कार्यसूचीमा रहने र कुनकुन विषयमा सम्झौता गर्ने भन्ने विषयमा अन्तिम भएको छैन,तयारी हुँदैछ ।' भ्रमणका विषयमा पूर्वप्रधानमन्त्री,राजनीतिक दलका प्रमुख, पूर्वपरराष्ट्रमन्त्रीसँग भेट गरी थप छलपल गर्ने तयारी रहेकोसमेत समितिलाई जानकारी गराएका थिए । समितिका सदस्य तथा पूर्वप्रधानमन्त्री माधवकुमार नेपालले मित्रराष्ट्रसँग सम्बन्ध सुमधुर बनाउनुपर्ने र अन्तर्राष्ट्रिय सम्बन्ध समितिको सदस्यलाई पनि विदेश भ्रमणमा प्रतिनिधित्व गराउनुपर्ने बताए। समितिका सदस्यहरू डा धवलशम्शेर जबरा,महन्थ ठाकुर, शिशिर खनाल, प्रभु शाह, वर्षमान पुन, प्रेम सुवाल, एकनाथ ढकाल, सुनिता बराल, छिरिङ यामु लामाले प्रधामन्त्रीको आगामी विदेश भ्रमण र नेपालको कालापानी,लिम्पियाधुरा र कालापानीसहितको राजनीतिक तथा प्रशासनिक नक्सा छिमेकी राष्ट्रमा पुगेको वा नपुगेकाबारेमा जिज्ञासा राखेका थिए। प्रधानमन्त्री दाहाल संयुक्त राष्ट्रसङ्घको ७८ औँ महासभामा सहभागी हुन यही भदौ ३० गतेदेखि असोज ४ गते संयुक्त राज्य अमेरिका जाने कार्यक्रम छ भने उतैबाट चीन जाने कार्यक्रम तय भएको छ । संयुक्त राष्ट्रसङ्घको महासभामा दूरगामी महत्व राख्ने दिगो विकास लक्ष्य,जलवायु परिवर्तन,विश्वव्यापी महामारीका कारण सिर्जित स्वास्थ्य चुनौतीलगायतका सवालमा सम्बोधन गर्न राष्ट्र प्रमुख तथा सरकार प्रमुखलाई संयुक्त राष्ट्रसंघका महासचिवबाट निमन्त्रणा भएको छ । न्यूयोर्कस्थित संयुक्त राष्ट्रसङ्घको मुख्यालयमा आयोजना हुन गइरहेको ७८औँ संयुक्त राष्ट्रसङ्घीय महासभामा सहभागी हुन नेपाली प्रतिनिधिमण्डल प्रधानमन्त्री दाहालको नेतृत्वमा परराष्ट्रमन्त्री नारायण प्रकाश साउद, प्रधानमन्त्रीका मुख्य राजनीतिक सल्लाहकार,राष्ट्रिय सुरक्षा सल्लाहकार, मुख्य सचिव, परराष्ट्र सचिवलगायत नेपाल सरकारका उच्चपदस्थ पदाधिकारी रहनेछन्। रासस"
"कांग्रेस नेतामाथि नियतले आक्रमण गरिएको छ, गृहमन्त्रीको जवाफ चाहियो : कांग्रेस","काठमाडौं : नेपाली कांग्रेसले आफ्नो पार्टीका सहमहामन्त्री महेन्द्र यादवमाथि भएको आक्रमणको घटनाका सम्बन्धमा गृहमन्त्रीको जवाफ माग गरेको छ। प्रतिनिधिसभाको बिहीबारको बैठकको बिशेष समयमा कांग्रेस मुख्य सचेतक रमेश लेखकले सदनको अर्को बैठकमा उक्त घटनाको बारेमा सम्पूर्ण विवरणसहितको जानकारी र अनुसन्धानका बिषयमा जानकारी गराउन माग गरे। उनले आक्रमणको घटनाका तथ्य छानबिन गरी कडा कारबाही गर्नुपर्ने माग गरे। लेखकले यादवमाथिको आक्रमण व्यक्तिगत नभएर प्रवृति भएको भन्दै प्रवृत्तिको निर्मम ढंगले खोजी गर्नुपर्नेमा जोड दिए। उनले जनता गणतान्त्रिक व्यवस्थासँग सहमत नरहेको भन्दै कांग्रेस, एमाले र माओवादीजस्ता पुराना पार्टी खराब हुन् भन्ने कृत्रिम भाष्य निर्माण गर्न खोजिएको बताए। अहिलेको व्यवस्थाविरुद्ध आक्रमण गर्ने पूर्व तयारीको रूपमा निर्माण गर्न खोजिएको भाष्यका कारण संघीय लोकतान्त्रिक व्यवस्थाबाट विचलित हुने र भाग्ने कुनै कुरा नरहेको उनले बताए। लेखकले कांग्रेस लोकतन्त्रको पक्षमा अविचलित पर्वत रहेको उल्लेख गर्दै खुकुरी प्रहार गरेर कांग्रेस मर्छ भन्ने भ्रम त्याग्न आग्रह गरे। त्यस्तै मुख्य सचेतक लेखकले यादवमाथिको आक्रमण ज्यान मार्ने नियतले भएको स्पष्ट देखिएको कांग्रेसको बुझाइ रहेको बताए। महेन्द्र यादवमाथि बुधबार काठमाडौंको भुकुटीमण्डपमा खुकुरी प्रहार भएको थियो। खुकुरी प्रहारबाट घाइते यादवको उपचार जारी छ।"
कोसी सरकारविरुद्धको रिट निवेदनमाथि सुनुवाइ जारी,"काठमाडौं : सर्वोच्च अदालतमा कोसी प्रदेशका मुख्यमन्त्री उद्धव थापाले लिएको विश्वासको मतविरुद्ध परेको रिट निवेदनको सुनुवाइ जारी छ। रिट निवेदक र विपक्षीको तर्फबाट बहस सकिएको छ। निवेदकका तर्फबाट जवाफी बहस भइरहेको हो। सपना मल्ल प्रधान, कुमार चुडाल र नहकुल सुवेदीको पूर्ण इजलासमा रिटमाथि सुनुवाइ भइरहेको हो। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यन्त्री हिक्मतकुमार कार्कीले रिट दायर गरेका थिए। यस अगाडि पनि सर्वोच्चले कोशी सरकारको मुख्यमन्त्रीमा थापाको नियुक्ति बदर गरिदिएको थियो। २१ असारमा कांग्रेस संसदीय दलका नेता थापाले मुख्यमन्त्री पदमा दावी गर्दा सभामुख बाबुराम गौतमको समेत समर्थन पेश गरेका थिए। तटस्थ भूमिकामा रहेका सभामुखको समर्थनबाट सरकार बन्नु गैरकानुनी भन्दै नेकपा एमाले संसदीय दलका नेता हिक्मतकुमार कार्कीले सर्वोच्चमा रिट दिएका थिए। त्यतिबेला न्यायाधीश ईश्वरप्रसाद खतिवडासहित न्यायाधीशहरू डाआनन्दमोहन भट्टराई र तिलप्रसाद श्रेष्ठको पूर्ण इजलासले मुख्यमन्त्री थापाको नियुक्ति बदर गरिदिएको थियो। साथै ७ दिनको समय दिएर संविधानको धारा १६८ (२) अनुसार नयाँ सरकार गठनको प्रक्रिया अगाडि बढाउन प्रदेश प्रमुखको नाममा परमादेश दिएको थियो। सर्वोच्चको सोही आदेशबमोजिम प्रदेश प्रमुख पर्शुराम खापुङले सरकार गठनको आह्वान गरेका थिए। सभामुख बाबुराम गौतम पदबाट राजीनामा दिएर थापाको नेतृत्वमा सरकार गठन प्रक्रियामा सहभागी भएका थिए। गौतम सरकारका आर्थिक मामिला तथा योजना मन्त्री छन्। अहिले कोसीमा सभामुख खाली छ। सभामुख कुनै पनि दलले लिन मानिरहेका छैनन्। थापा साउन १६ गते पुन:मुख्यमन्त्री बने। मुख्यमन्त्री बनेको एक महिनाभित्र विश्वासको मत लिनुपर्ने संवैधानिक व्यवस्थाअनुसार थापाले भदौ ४ गते विश्वासको मत लिएका थिए। थापाले प्रदेशसभाबाट विश्वासको मत लिने क्रममा सभामुख इस्राइल मन्सुरीले समेत मत दिएका थिए। थापाले पाएको विश्वासको मत असंवैधानिक भएको दावी गर्दै एमालेका नेता कार्की रिट लिएर सर्वोच्च पुगेका थिए। रिटमा प्रदेश प्रमुख पर्शुराम खापुङ, मुख्यमन्त्री थापा, सभाध्यक्ष भएर सभामुखको भूमिका निर्वाह गरेका अध्यक्ष मण्डलका सदस्य इस्राइल मन्सुरी,अध्यक्ष मण्डलकी सदस्य एवं प्रदेशसभा सदस्य गीता तिमल्सिना र कोसी प्रदेशसभा सचिवालयलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं लागेपछि मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
कोसी सरकारविरुद्धको रिट निवेदनमाथि आज सुनुवाइ,"काठमाडौं : कोसी प्रदेशका मुख्यमन्त्री उद्धव थापाले लिएको विश्वासको मतविरुद्ध परेको रिट निवेदनको सुनुवाइ आज हुने भएको छ। निवेदक र विपक्षीको तर्फबाट बहस सकिएको छ। तर, निवेदकका तर्फबाट जवाफी बहस मंगलबार नसकिएकाले हेर्दाहेर्दैमा राखेर आजका लागि तोकिएको हो। बुधबार कृष्णा जन्माष्टमीको बिदा परेका कारण बिहीबारलाई बहस सारिएको हो। सपना मल्ल प्रधान, कुमार चुडाल र नहकुल सुवेदीको पूर्ण इजलासमा रिटमाथि सुनुवाइ भइरहेको छ। एमाले, कोसी प्रदेश संसदीय दलका नेता हिक्मतकुमार कार्कीले प्रदेश प्रमुख पर्शुराम खापुङ र मुख्यमन्त्री थापालगायतलाई विपक्षी बनाई रिट दायर गरेका थिए। न्यायाधीश ईश्वरप्रसाद खतिवडाले यही भदौ ७ गते मुख्यमन्त्रीले विश्वासको मत लिँदा प्रक्रिया मिलेको नदेखिएको उल्लेख गर्दै दीर्घकालीन निर्णय नगर्न प्रदेश सरकारका नाममा अन्तरिम आदेश जारी गरेको थिए। कोसी प्रदेशका मुख्यमन्त्री थापाले भदौ ४ गते प्रदेशसभाबाट विश्वासको मत लिएका थिए। उक्त विश्वासको मत लिने प्रक्रिया असंवैधानिक भएको उल्लेख गर्दै सर्वोच्चमा निवेदन परेको थियो। प्रदेशसभा बैठक आह्वान गरेर बिरामी परेर उपसभामुख सिर्जना दनुवार काठमाडौं आएपछि इस्राईल मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
वडाध्यक्ष रिजालको शव अन्तिम श्रद्धाञ्जलीका लागि राष्ट्रिय सभा गृहमा,"काठमाडौं : फोक्सोमा सिभियर निमोनिया भएर निधन भएका काठमाडौँ महानगरपालिका१६ का अध्यक्ष मुकुन्द रिजालको पार्थिब शरिरलाई राष्ट्रिय सभा गृहमा राखिने भएको छ। महानगरपालिकाका प्रमुख प्रशासकीय अधिकृत बसन्त अधिकारीकाअनुसार उनको पार्थिक शरिरलाई श्रद्धाञ्जली दिनका लागि बिहान ११ बजेदेखि राष्ट्रिय सभा गृहमा राखिनेछ । त्यसपछि अन्तिम संस्कारका लागि पशुपति आर्यघाट लगिनेछ । ग्राण्डी अस्पतालका मेडीकल डाईरेक्टर डा विनोद विजुक्छेका अनुसार उपचारका क्रममा आज बिहान ७:३० बजे रिजालको निधन भएको हो। अस्पलालबाट जारी विज्ञप्तिमा भनिएको छ, मुकुन्द रिजाल मिति २०८० भदौ १७ गते आईतबारका दिन दिउँसो १ बजे दुबै फोक्सोमा सिभियर निमोनिया (भाइरल निमोनिया) भई सघन उपचार कक्षमा भर्ना हुनुभएको र  भई       भई उहाँको उपचारको क्रममा आज मिति २०८० भदौ २१ गते बिहान ७:३० बजे निधन भएको हुदाँ हार्दिक समवेदना प्रकट गर्दै सबैमा जानकारी गराउँदछौं। रिजाल कांग्रेसबाट दोस्रो कार्यकालका लागि वडाध्यक्षमा निर्वाचित भएका थिए। रिजालले ४ हजार १९ मत पाउँदा निकटतम प्रतिद्वन्द्वी एमालेका लक्ष्मी रत्न तुलाधरले ३ हजार ३१० मत पाएका थिए।"
काठमाडौं महानगरपालिका १६ का वडाध्यक्ष मुकुन्द रिजालको निधन,काठमाडौं : काठमाडौं महानगरपालिका वडा नम्बर १६ का अध्यक्ष मुकुन्द रिजालको निधन भएको छ । रिजालको आज बिहान ग्राण्डी अस्पतालमा उपचारका क्रममा निधन भएको उनका साथी एवम् मानव अधिकारकर्मी इन्द्र अर्यालले अन्नपूर्ण पोस्ट्लाई जानकारी दिए। डेंगु संक्रमणपछि ग्राण्डी अस्पतालमा उपचार गराइरहेका रिजालको निमोनिया भएर निधन भएको उनले बताए। कांग्रेस नेतृ सिर्जना सिंहले पनि काठमाडौं ७ का क्षेत्रीय सभापतिसमेत रहेका रिजालको उपचारको क्रममा ग्राण्डी अस्पतालमा निधन भएको पुष्टि गरेकी छन्। रिजाल कांग्रेसबाट दोस्रो कार्यकालका लागि वडाध्यक्षमा निर्वाचित भएका थिए। रिजालले ४ हजार १९ मत पाउँदा निकटतम प्रतिद्वन्द्वी एमालेका लक्ष्मी रत्न तुलाधरले ३ हजार ३१० मत पाएका थिए।
झारफुकमा विश्वास गर्दा,"विराटनगर : योगेन्द्र राई धनकुटाको सहिदभूमि गाउँपालिका३ का पूर्ववडाध्यक्ष हुन्। प्यारालाइसिसको समस्या देखिएपछि २०७६ सालदेखि देब्रेतर्फको हात र खुट्टा चल्न छाड्यो। नेपाल र भारतमा उपचार गराउँदा ३० लाख हाराहारी सकियो। उपचारमा धेरै पैसा सकिएर तनावमा थिएँ। यस्ता धेरै बिरामीलाई शिवशक्ति बाबाले ठीक पारेको कुरा यूट्युबभरि रहेछ। निको हुने आशले चिकित्सकको नियमित उपचार छाडेर २०७९ भदौमा म बाबाकोमा पुगें, ४९ वर्षीय योगेन्द्र भन्छन्। बाबाकोमा प्रवेश शुल्क भनेर सुरुमै ४० हजार रूपैयाँ मागिएको उनी सुनाउँछन्। उपचारका क्रममा २० दिनजति बाबाकैमा बसें। झन् समस्या बढ्दै गएपछि चिकित्सककै सम्पर्कमा पुगें, उनले भने। डाक्टरको सल्लाहबमोजिम नियमित औषधि सेवन र थेरापी गर्न थालेपछि विस्तारै उनलाई निको भयो। मोरङको लेटाङ नगरपालिका २ का आशिष राईले बुवा ६८ वर्षीय रत्नकुमार राईलाई उपचारका लागि बाबाकोमा पुर्याए। बुवालाई डेढ वर्षदेखि नशाको समस्या थियो। सुरुमा हात चल्दैन थियो। अहिले प्यारालाइसिसले ओछ्यान पर्नु भयो। उठ्न र बोल्नसमेत सक्नु हुन्न, केही हुन्छ कि भन्ने आशले बुबालाई बाबाकोमा लगिएको उनले बताए। २०७९ असारमा बाबाकोमा पुर्याउनु अघिसम्म आशिषका बुवा रत्नकुमार मजाले हिँड्डुल गर्न सक्थे। भेद तान्नुपर्छ भन्दै सुरुमा ४० हजार मागियो। पछि थप ३० हजार लिए, उनी भन्छन्, त्यहाँ १५ दिनजति बसेपछि बुवालाई झन् गाह्रो भयो। फर्काएर ल्याउँदै अहिले चिकित्सकको सल्लाहबमोजिम औषधि खुवाउँदैछौं। ७० हजार खर्च भएपछि बुवालाई पार नलाग्ने बुझेर घरै फर्काएको उनले सुनाए। उनले भने, एक जनासँग ३ लाख रूपैयाँसम्म असुलेको कुरा छ। अझै बढी तिर्नेहरू पनि छन् अरे। बिरामीको स्याहार गर्न भनेर राखिने हेरालुका लागि भिन्दै पैसा बुझाउनुपर्ने अवस्था रहेको उनी सुनाउँछन्। आफूलाई शिवशक्ति बाबा बताएर सर्वसाधारण माथि ठगी गर्ने व्यक्ति मोरङको लेटाङ नगरपालिका९ जाँतेका मिलन भनिने सुजनकुमार पूर्वछाने मगर हुन्। लामै समयदेखि अवैध धन्दा चलाइरहेका उनीबाट ठगिनेहरूको संख्या ठूलो छ। उनले बिरामीलाई बस्ने व्यवस्थासहित घरमै शिवको मन्दिर बनाएका छन्। उपचारका लागि आउनेलाई चमर, त्रिशूल र घण्टाले हानेर निको पार्ने आश्वासन दिन्छन्। स्थानीयका अनुसार उपचारका लागि पुगेकामध्ये हालसम्म ४ जनाको मृत्यु भइसकेको छ। बिरामीको मृत्यु भएमा सुटुक्क एम्बुलेन्स बोलाएर शव पठाउँदै घटनालाई गुपचुप पार्ने गरिएको एक स्थानीय बताउँछन्। उनको प्रचार गर्न निश्चित रकम दिएर यूट्युबरको एउटा टिम नै परिचालित गरिएको स्थानीयको भनाइ छ। भ्रामक प्रचार गरेर सर्वसाधारणमा भ्रम छर्ने यूट्युबर र बिरामी निको पार्छुभन्ने शिवशक्ति बाबालाई पनि कारबाही हुनुुपर्छ, पूर्ववडाध्यक्ष योगेन्द्रले भने, यूट्युबरको बलमा खुलेआम ठगी धन्दा चलाइरहँदा स्थानीय सरकारदेखि प्रशासनसम्म मौन हुनु दुःखद् हो। शिवशक्ति बाबाको अवैध धन्दा रोक्नुपर्ने माग राख्दै स्थानीयले वडा कार्यालयलाई गुहारेका छन्। स्थानीयले गत असार ११ गते उजुरीसमेत दिएका थिए। उपचार गराउन भनेर आएकाले मदिरा सेवन गरेर होहल्ला तथा झैझडा गर्ने र समाजमा अनेक विकृति फैलाउने गरेको विषय उजुरीमा खुलाइएको छ। तर, वडाले त्यसको सुनुवाइ गरेको छैन। शिवशक्ति बाबा भनिने सुजन भने आफूले उपचार गरेर बिरामीलाई सेवा दिइरहेको दाबी गर्छन्। अस्पतालले निको हुँदैन भनेर बिदा दिइसकेका र परिवारले माया मारेका बिरामीलाई तान्त्रिक विधि तथा जडिबुटीका माध्यमबाट उपचार गरेर निको बनाइरहेको छु, उनले भने, बिरामीलाई कागज नै गरेर निको पार्ने जिम्मा लिन्छु। अस्पतालमा उपचार गराएर सबै पैसा सकिएपछि ठीक नभएका बिरामी आफूकहाँ आउने सुजनको दाबी छ। गरिब तथा रोग लागेकालाई सहयोग गर्ने मेरो उदेश्य हो। धेरै पैसा लिएकै छैन, उनले भने, उपचारका लागि आउनेलाई बसेको पैसा लिन्छु। बिरामी निको भएको देख्न नचाहनेहरू मेराविरुद्ध लागेका छन्। पैसा कमाउने र ठगी गर्ने उद्देश्य आफ्नो नरहेको दाबी गर्दै उनी भन्छन्, बिरामी निको पार्ने ग्यारेन्टी लिन्छु। उपचारका लागि आएका ९५ प्रतिशत निको भएका छन्।"
"जी२० भारतमा, एउटै विश्वको कामना","काठमाडौं : विश्वका २० शक्ति केन्द्र आगामी शनिबार र आइतबार एकै ठाउँमा भेला हुँदैछन्, विश्वको आर्थिक, सामाजिक, वातावरणीय, भौतिक समस्यासँगै दिगो विकासको समस्या सम्बोधन गर्ने ध्ययेका साथ। सन्दर्भ हो, भारतको नयाँ दिल्लीमा आयोजना हुन गइरहेको १८औं जी२० शिखर सम्मेलनको। ग्रुप अफ ट्वान्टी अर्थात् जी२० विश्वका २० ठूला अर्थतन्त्रको साझा प्लेटफर्म हो, जसको लिडर्स समिट नयाँ दिल्लीको प्रगति मैदानमा आयोजना हुन लागेको हो। सेप्टेम्बर ९ र १० मा हुने जी२० लिडर्स समिट मा विश्वका ठूला अर्थतन्त्रका सरकार प्रमुख सहभागी हुने छन्। दुई दिने सम्मेलनको अध्यक्षता भने भारतका प्रधानमन्त्री नरेन्द्र मोदीले गर्दै छन्। सम्मेलनमा अमेरिकी राष्ट्रपति जो बाइडेन, बेलायती प्रधानमन्त्री ऋषि सुनक, जर्मन चान्सलर ओलाफ स्कोल्ज, फ्रान्सेली राष्ट्रपति इमानुएल म्याक्रोन, साउदी अरबका राजकुमार मोहम्मद बिन सलमान र जापानका प्रधानमन्त्री फुमिओ किसिदालगायत सहभागी हुँदै छन्। विश्व अर्थतन्त्रसँग सम्बन्धित मुद्दा सम्बोधन गर्न १९ राष्ट्र र युरोपेली युनियनका अर्थ मन्त्रीलाई एकै ठाउँमा ल्याउन सन् १९९९ मा स्थापित यस अन्तरसरकारी मञ्चले सन् २००८ देखि वार्षिक रूपमा राष्ट्र तथा सरकार प्रमुखलाई एकै मञ्चमा डाक्ने गरेको छ। यसकारण जी२० लिडर्स समिट विश्वको हाइप्रोफाइल भूराजनीतिक मञ्च बनेको छ। यस वर्ष जी२० को नेतृत्व गरेका भारतीय प्रधानमन्त्री मोदीले सम्मेलनमार्फत देशलाई नेतृत्वदायी मुलुक बनाएर आफ्नो कूटनीतिक प्रमाण मजबुद गर्न त चाहन्छन् नै, त्यसमाथि आगामी वर्ष हुने निर्वाचनमा प्रधानमन्त्रीको तेस्रो कार्यकालका लागि आफूलाई उभ्याउने दरिलो आधार पनि प्रस्तुत गर्ने दाउमा छन्। उदीयमान अर्थतन्त्र भएको भारतको नेतृत्वमा यो पहिलो सम्मेलन हो। दक्षिण एसियामा पहिलोपटक हुन लागेको सम्मेलनलाई भारतका छिमेकी देशले समेत ठूलै महत्वका साथ हेरेका छन्। जी२० एक अन्तरसरकारी मञ्च हो जसमा युरोपेली युनियनसहित १९ सदस्य राष्ट्र छन्। विश्वका ठूला अर्थतन्त्रबीच अन्तर्राष्ट्रिय आर्थिक सहयोग र समन्वयलाई बढावा दिनु जी२० को मुख्य उद्देश्य हो। मञ्चले अन्तर्राष्ट्रिय वित्तीय स्थिरता, जलवायु परिवर्तन न्यूनीकरण र दिगो विकास जस्ता विश्व अर्थतन्त्रसँग सम्बन्धित प्रमुख मुद्दालाई सम्बोधन गर्छ। जी२० को सदस्यता विश्वका प्रमुख अर्थतन्त्र हुन्, जसले विश्वको कुल गार्हस्थ्य उत्पादनको करिब ८५ प्रतिशत, अन्तर्राष्ट्रिय व्यापारको ७५ प्रतिशत र विश्वको जनसंख्याको दुईतिहाइ हिस्सा ओगटेको छ। जी२० को वर्तमान अध्यक्षको हैसियतले भारतसँग विश्वव्यापी एजेन्डालाई नयाँ स्वरूप दिने र अर्थपूर्ण परिवर्तन गर्ने अवसर छ। भारतले यो सम्मेलनको नारा वसुधैव कुटुम्बकम् राखेको छ। जसको अर्थ हुन्छ, विश्व एक परिवार हो। त्यसपछि हुन थाल्यो लिडर्स समिट सन् १९९९ मा एसियाली वित्तीय संकटको नतिजा स्वरूप ग्रुप अफ ट्वान्टी स्थापना भयो। सुरुमा यसले १९ देशका अर्थमन्त्री तथा केन्द्रीय बैंकका गभर्नरलाई एकै मञ्चमा ल्यायो। जी२० मा युरोपेली युनियनलाई २०औं सदस्यको रूपमा राखियो। जी२० को मुख्य उद्देश्य विश्वले सामना गरिरहेका वित्तीय र आर्थिक चुनौतीका बारेमा छलफल गर्नु थियो। सन् २००८ देखि राष्ट्र र सरकार प्रमुख सहभागी हुन थालेपछि जी२० मा नयाँ मोड छायो। जी२० अन्तर्राष्ट्रिय आर्थिक सहयोगको प्रमुख मञ्च बन्यो।त्यसअघि हरेक वर्ष आयोजना हुने जी२० फाइनान्स ट्र्याकमा सदस्य राष्ट्रका अर्थमन्त्री तथा केन्द्रीय बैंकका गभर्नर उपस्थित हुने गर्थे। उनीहरूले विश्वव्यापी आर्थिक मुद्दामा छलफल गर्थे, आफ्नो पहलको प्रगति समीक्षा गर्थे भने आर्थिक स्थिरता र वृद्धिलाई साथ दिने दिन नीति निर्माणमा समन्वय गर्थे। जी२० को मुख्य ध्यान आर्थिक मुद्दाहरूमा केन्द्रित रहे पनि यसको कार्यक्षेत्र फैलँदै गएको छ। जी२० लिडर्स समिटले आर्थिक मामिलाका अतिरिक्त विश्वव्यापी चुनौतीको शृंखलालाई सम्बोधन गर्दै पनि आएको छ। यसमा अन्तर्राष्ट्रिय व्यापार, दिगो विकास, जनस्वास्थ्य, कृषि, ऊर्जा, वातावरण संरक्षण, जलवायु परिवर्तन र भ्रष्टाचारविरुद्धको लडाइँ आदि छन्। जी२० लिडर्स समिट हरेक वर्ष भिन्न देशमा आयोजना हुने गरेको छ। १८औं जी२० लिडर्स समिट : सी र पुटिन नजाने जी२० लिडर्स समिटमा अध्यक्ष मुलुकले अतिथि देशहरूलाई निमन्त्रणा दिने गरेका छन्। यसपटक भारतले बंगलादेश, इजिप्ट, मरिसस, नेदरल्यान्ड्स्, नाइजेरिया, ओमन, सिंगापुर, स्पेन र संयुक्त अरब इमिरेट्स (यूएई)लाई अतिथि राष्ट्रका रूपमा निम्तो दिएको छ। आफ्नो अध्यक्षतामा भारतले इन्टरनेसनल सोलार एलायन्स (आईएसए), कोलिसन फर डिजास्टर रेजिलिएन्ट इन्फ्रास्ट्रक्चर (सीडीआरआई) र एसियाली विकास बैंक (एडीबी) लाई अतिथि अन्तर्राष्ट्रिय संगठनको रूपमा निमन्त्रणा गरेको छ। यो सहभागिताले विश्वव्यापी मुद्दामा थप संयुक्त प्रयासले प्रोत्साहन पाउने विश्वास लिइएको छ। रूस र युक्रेनबीच जारी युद्धलाई लिएर उत्पन्न गहिरो भूराजनीतिक विभाजनका बीच विश्वका केही गम्भीर समस्याको समाधान खोज्ने प्रयास जी२० ले गर्ने अपेक्षा गरिएको छ। विश्वको शक्तिशाली मुलुक अमेरिकाका राष्ट्रपतिले जो बाइडेन बिहीबार नयाँ दिल्ली आउँदैछन्। बाइडेनले रूसयुक्रेन युद्धको सामाजिक प्रभाव, स्वच्छ ऊर्जा संक्रमण, जलवायु परिवर्तनविरुद्ध लड्न र गरिबीविरुद्ध लड्न बहुपक्षीय बैंकहरूको क्षमता बढाउने विषयमा छलफल गर्न चाहेको बताइएको छ। अर्कातर्फ, भूराजनीतिक कारणले सधैं अलग दुई शक्तिशाली राष्ट्र रूस र चीनका राष्ट्रपतिले भने यो शिखर सम्मेलनमा सहभागिता नजनाउने पक्का भइसकेको छ। रूसका राष्ट्रपति भ्लादिमर पुटिनको सट्टा विदेशमन्त्री सर्जे लाभरोभ उपस्थिति हुने अन्तर्राष्ट्रिय समाचारमाध्यमले बताएका छन्। पुटिनलाई इन्टरनेसनल क्रिमिनल कोर्ट ले पक्राउ पुर्जी जारी गरेको छ। चीनका राष्ट्रपति सी चिनफिङले पनि आफ्नो प्रतिनिधिलाई पठाउने छन्। चीनका तर्फबाट प्रिमियर अफ द स्टेट काउन्सिल लि क्वाङले भारतमा नेतृत्व गर्ने छन्। सन् २००८ मा जी२० लिडर्स समिटको पहिलो संस्करण आयोजना भएयता चिनियाँ राष्ट्रपति पहिलोपटक अनुपस्थित हुन लागेका हुन्। सन् २०२० र २०२१ मा कोभिड१९ महामारीका बेला पनि सीले भर्चुअलमाध्यमबाट सहभागिता जनाएका थिए। युरोपेली युनियन र मेक्सिकोबाट पनि सहभागिता नहुने बताइएको छ।सदस्यता र अतिथि राष्ट्रहरूबाहेक जी २० बैठकको विशिष्ट सत्रमा विभिन्न अन्तर्राष्ट्रिय संगठनहरू पनि सहभागिता रहनेछ। सम्मेलनमा संयुक्त राष्ट्रसंघ, अन्तर्राष्ट्रिय मुद्रा कोष, विश्व बैंक, विश्व स्वास्थ्य संगठन, विश्व व्यापार संगठन, अन्तर्राष्ट्रिय श्रम संगठन, वित्तीय स्थिरता बोर्ड र आर्थिक सहयोग तथा विकास संगठन (ओईसीडी) लगायत ११ वटा संस्थाले सहभागिता जनाउने बताइएको छ। दिल्लीमा हुने जी२० शिखर सम्मेलनले भारतको अन्तर्राष्ट्रिय कूटनीतिमा महत्वपूर्ण भूमिका खेल्नेछ। सम्मेलनले आर्थिक, सामाजिक र वातावरणीय सरोकारलाई समेट्नेछ। जी२० लाई आबद्ध संलग्न विश्वका नेताका लागि सहकार्य र चुनौतीहरूको सामना गर्न एक महत्वपूर्ण मञ्चका रूपमा हेरिएको छ। चीन र रूसले अनुपस्थितिमा भारतले ग्लोबल साउथको कन्सेप्टलाई स्पटलाइटमा ल्याउन अध्यक्षताको उपयोग गर्ने अनुमान गरिएको छ। युरोप र अमेरिकाको तुलनामा आर्थिक तथा औद्योगिक विकास कम भएको मुलुकलाई ग्लोबल साउथका रूपमा मान्ने गरिएको छ। विकासोन्मुख राष्ट्रको वैदेशिक ऋण र खाद्य सुरक्षा, जलवायु परिवर्तन जस्ता समस्या सम्बोधन गर्न नसकेको भन्दै जी२० लामो समयदेखि आलोचित छ। हाम्रो प्रयास यो हुनेछ कि संसारमा कुनै प्रथम विश्व वा तेस्रो विश्व नहोस्, तर एउटा मात्र विश्व होस्, भारतीय प्रधानमन्त्री नरेन्द्र मोदीले १८औं लिडर्स समिटको लोगो अनावरण गर्दै भनेका थिए। भारतमा हुन गइरहेको जी२० मुलुकमा नेपाल अतिथि राष्ट्र रहेको छैन। अध्यक्ष राष्ट्रले निमन्त्रणा नगरेकाले नेपालले सहभागिता जनाउने छैन।सेवा लम्साल, प्रवक्ता, परराष्ट्र मन्त्रालय जी२० बाट नेपालको हित भारतले प्रस्तुत गर्ने एजेन्डामा निर्भर रहन्छ। ग्लोबल साउथको मुद्दा त्यहाँ प्रस्तुत हुने हाम्रो अपेक्षा छ।डा दिनेश भट्टराईपरराष्ट्रविद् जी७ को विस्तारित रूप जी२० हो। यो मञ्चमा नेपालजस्तो विकासोन्मुख राष्ट्रको हितबारे पक्कै बहस हुनेछ।डा खगनाथ अधिकारी, परराष्ट्रविद् भारत र चीनबाट नै लाभ लिन सकिरहेका छैनौं। त्यसैले छिमेकमा जी२० सम्मेलन हुँदैछ भनेर धेरै उत्साहित हुन मिल्दैन। भारतले विश्वशक्ति हुन लागेको सन्देश दिँदै, हामी आमन्त्रित सदस्य पनि छैनौं।प्राडा खड्ग केसी, परराष्ट्रविद् नेपालजस्तो मुलुकलाई गरिने सहयोग जसरी घटिरहेको छ र दिगो विकासको लक्ष्य पूरा झन्झन् कठिन बन्दैछ। सम्मेलनबाट नेपालले प्रत्यक्ष र परोक्ष रूपमा लाभ पाउने अपेक्षा गर्न सकिन्छ।डा डिल्लीराज खनाल, अर्थविद् भारतीय विदेशमन्त्री एस जयशंकरले जी२० को मुख्य कार्यादेश आर्थिक वृद्धि र विकासलाई टेवा दिनु भए पनि ग्लोबल साउथको समस्या सम्बोधन हुन नसके आर्थिक वृद्धिलाई टेवा नपुग्ने अभिव्यक्ति दिएका थिए। भारतले जी२० मा आफ्नो अध्यक्षतालाई जलवायु संकटलाई सम्बोधन गर्न प्राथमिकता दिन प्रयोग गर्ने वाचा गरेको छ। नेपाललाई के लाभ ? कस्तो नजरले हेर्ने ? भारतले अध्यक्षता गर्दै गर्दा सम्मेलनले भारतलाई शक्तिराष्ट्रका रूपमा उदाउन मद्दत मिल्नेछ। विश्वलाई एक घर र एक परिवार मान्ने नारासहित आयोजना हुने सम्मेलनले ग्लोबल साउथका एजेन्डाहरूलाई अघि सार्ने विश्वास परराष्ट्रविद् दिनेश भट्टराईको छ। उनी भन्छन्, नेपालले मात्र फाइदा लिनेभन्दा पनि दक्षिण एसियाली राष्ट्रका साझा समस्या सम्बोधन हुन सक्छ। नेपालले पाउने लाभ पनि त्यही हो। भारतमा सम्मेलन भइरहँदा नेपाललाई मात्र हुने अपेक्षा त गर्न सकिँदैन, भारतले ग्लोबल साउथको मुद्दा उठाए नेपाल पनि त्यसैमा समेटिन्छ, भट्टराई भन्छन्, भारतीय प्रधानमन्त्री नरेन्द्र मोदीले सार्वजनिक रूपमा नै धेरैपटक नेपालको आवश्यकता भारतको मुद्दा हुने बताएकाले नेपालको हितमा केही अप्रत्यक्ष निर्णय हुने अपेक्षा गर्न मिल्छ। यद्यपि आर्थिक, सामाजिक, राजनीतिक एजेन्डा नहेरी केही भन्न नसकिने उनको तर्क छ। परराष्ट्रविद् डा खगनाथ अधिकारी जी७ को विस्तारित रूपका रूपमा जी२० उदाएको बताउँछन्। जी७ ले मात्रै विश्व अर्थतन्त्रका समस्यालाई समाधान गर्न वा सम्बोधन गर्न सक्दैन भनेर सन् २००८ मा यसको गठन भएको हो, उनले भने, भारतमा हुने सम्मेलनले विश्वव्यापी रूपमा उठेका मुद्दाहरूलाई यसले समेट्छ। तर, विकसित राष्ट्रसँगै विकासोन्मुख र कम विकसित मुलुकका सामाजिक, आर्थिक र वातावरणीय एजेन्डाहरूलाई पनि समेट्ने हुँदा परोक्ष रूपमा नेपालजस्तो मुलुकले पनि फाइदा लिन सक्छ। बहुराष्ट्रिय मञ्चहरूमा विकासोन्मुख राष्ट्रहरूको हितमा के गर्न सकिन्छ भनेर जोडदार रूपमा बहस हुने गरेको उनको भनाइ छ। परराष्ट्रविद् प्राडा खड्ग केसी नेपालले चीन र भारतजस्ता ठूला अर्थतन्त्रको बीचमा रहेर पनि कूटनीतिक रूपमा फाइदा लिन नसकिरहेको बताउँछन्। भारत र चिनसँग नै शंका वा अविश्वास र उतारचढावको सम्बन्धबाट गुज्रिरहेका छौं। यस्तो अवस्थामा छिमेका जी२० सम्मेलन हुन थाल्ने भनेर धेरै उत्साहित हुन जरुरी देखिँदैन, उनले भने। भारतमा सम्मेलन हुँदै गर्दा नेपाल अतिथि राष्ट्र पनि नरहेकाले प्रत्यक्ष सहयोगको अपेक्षा गर्न नसकिने उनको तर्क छ। अर्थविद् डा डिल्लीराज खनाल जी२० का अघिल्ला सम्मेलनहरूमा पनि ऋणसँग सम्बन्धित मुद्दाका विषय उठिरहेको बताउँछन्। नयाँ दिल्ली शिखर सम्मेलनमा विकासोन्मुख राष्ट्रलाई सहुलियतपूर्ण ऋण, जलवायु परिवर्तनको चुनौतीजस्ता विषय प्राथमिकतामा परे नेपाललाई प्रत्यक्ष र परोक्ष रूपमा फाइदा पुग्ने उनले बताए। १८औं जी२० लिडर्स समिटमा छलफलका सम्भावित विषय यसप्रकार छन्ः सन् २०२३ को जी२० शिखर सम्मेलन बहुपक्षीय संस्थाहरूबाट विकासशील राष्ट्रहरूलाई ऋण बढाउने, अन्तर्राष्ट्रिय ऋण संरचनामा सुधार गर्ने, क्रिप्टोकरेन्सीलाई नियमन गर्ने, खाद्य र ऊर्जा सुरक्षामा भूराजनीतिक अनिश्चितताको प्रभावलाई सम्बोधन गर्नेजस्ता आर्थिक विषयमा केन्द्रित हुने बताइएको छ। यसबाहेक, भारतले विशिष्ट फोकस क्षेत्रहरू समावेश गर्ने बताइएको छ। हरित विकास, जलवायु वित्त र जीवनलाई जोडेर भारतले आफ्नो एजेन्डा बनाउने छ। विश्वव्यापी चासोको केन्द्र रहेको जलवायु परिवर्तनका सम्बन्धमा भारतले सम्बोधन गर्नेछ। विकासशील राष्ट्रहरूमा भइरहेको जलवायुमा लगानी, प्रविधि र समतामूलक ऊर्जामा परिवर्तनको प्रक्रियालाई भारतले उठान गर्ने छ। यसैसँग सम्बन्धित एलआईएफई आन्दोलनलाई पनि अघि बढाइने बताइएको छ। सन् २०२२ जुन ५ मा भारती प्रधानमन्त्री मोदीले लाइफस्टाइल फर द इन्भाइरोन्मेन्ट मुभमेन्ट सुरु गरेका थिए। सन् २०२१ मा ग्लास्गोमा भएको २६औं संयुक्त राष्ट्रसंघीय जलवायु परिवर्तन सम्मेलन (कोप२६) मा मोदीले पहिलोपटक एलआईएफई मुभमेन्टको अवधारणा अघि सारेका थिए। जी२० शिखर सम्मेलन महत्व किन ? जी७ जस्तो धनी देशहरू मात्र मिलेर बनेको नभई जी२० ले विकसित र उदीयमान दुवै अर्थतन्त्रका नेताहरूलाई एकै ठाउँमा ल्याएको छ। विश्वव्यापी आर्थिक संकटको समयमा संघर्षरत अर्थ व्यवस्थाहरूलाई मद्दत गर्न सन् २००९ मा ट्रिलियनडलरको सहयोगको घोषणा जस्ता काम जी२० ले गरेको छ। यद्यपि कहिलेकाहीँ देशहरूबीच सहमति खड्किने गरेको छ। जी२० को कार्यसूची वा एजेन्डाहरूले उठाउँदै आएको सुरक्षा र जलवायु परिवर्तनजस्ता राजनीतिक मुद्दा छलफलमा समेट्ने प्रयास भने सफल हुन सकेको छैन।एजेन्सीहरूको सहयोगमा"
"कृषिगणनाको नतिजा सार्वजनिक, कृषिकार्य गर्ने जग्गामा कमी","काठमाडौं : राष्ट्रिय तथ्यांक कार्यालय (साविकको केन्द्रीय तथ्यांक विभाग)ले राष्ट्रिय कृषिगणना, २०७८ को नतिजा आज सार्वजनिक गरेको छ। कृषिगणना, २०७८ अनुसार नेपालमा जम्मा ४१ लाख ३० हजार सात सय ८९ कृषक परिवारले २२ लाख १८ हजार चार सय १० हेक्टर जग्गामा कृषिकार्य गरेको देखिएको छ। अघिल्लो कृषिगणना, २०६८ अनुसार ३८ लाख ३१ हजार ९३ कृषक परिवारले २५ लाख २५ हजार छ सय ३९ हेक्टर जग्गामा कृषिकार्य गरेको देखिएको थियो। यसैगरी यस कृषिगणनाअनुसार नेपालमा जम्मा घरपरिवारमध्ये ६२ प्रतिशत कृषक परिवार रहेको पाइएको छ भने अघिल्लो कृषिगणनाले यस्ता कृषक परिवारको प्रतिशत ७१ देखाएको थियो। पछिल्लो जनगणनाअनुसार मुलुकमा जम्मा घरपरिवारको संख्या ६६ लाख ६६ हजार रहेको छ। कार्यालयले विसं २०१८ देखि हरेक १०१० वर्षमा कृषिगणना गर्दै आएको छ। कार्यालयले २०७८ साल चैत १ गतेदेखि ७७ वटै जिल्लामा कृषिगणना कार्यालय स्थापना गरी २०७९ वैशाख ६ देखि जेठ १९ गतेसम्म सातौँ राष्ट्रिय कृषिगणनाको स्थलगत तथ्यांक संकलनकार्य सम्पन्न गरेको थियो। तीनै तहका सरकारलाई चाहिने कृषिसम्बन्धी तथ्यांक उपलब्ध गराउने उद्देश्यसहित कृषिगणनाको सार, कृषि योजनाको पूर्वाधार मूल नाराका साथ सञ्चालित यो राष्ट्रिय कृषिगणना, २०७८ संघीयतापछिको पहिलो कृषिगणना हो। कृषिगणना, २०७८ अनुसार कृषक परिवारले १२ लाख नौ हजार दुई सय ६५ हेक्टर जग्गामा सिँचाइ सुविधा लिएको देखिएको छ। यी कृषक परिवारअन्तर्गतको जम्मा जग्गामध्ये ५४ दशमलव पाँच प्रतिशत जग्गामा सिँचाइ सुविधा उपयोग भएको देखिन्छ। तर अघिल्लो कृषिगणनामा सिँचाइ सुविधा उपयोग भएको जग्गाको क्षेत्रफल ५२ प्रतिशतमात्र थियो। विगतका गणनामा जस्तै यस गणनामा पनि सबैभन्दा बढी क्षेत्रफलमा खाद्यान्न बाली २५ लाख ८६ हजार एक सय ८३ हेक्टरमा लगाएको पाइएको छ भने अन्य बालीहरूमा क्रमशः कोसेदाल बाली एक लाख ९९ हजार आठ सय ४४ हेक्टर, तेल बाली एक लाख ८० हजार एक सय ४१ हेक्टर, तरकारी बाली एक लाख सात हजार सात सय ३३ हेक्टर, कन्दमुल बाली एक लाख चार हजार सात सय ३७ हेक्टर, मसला बाली ५६ हजार आठ सय ९३ हेक्टर र नगदे बाली ४४ हजार छ सय नौ हेक्टरमा रहेको पाइएको छ। नेपालमा गत १० वर्षको अन्तरालमा पशुपालन गर्ने कृषक परिवार ३३ लाख ५३ हजार आठ सय ५७ बाट बढेर ३४ लाख पाँच हजार १४ हुन पुगेका छन्। यस गणनामा गाईगोरुको संख्या करिब ४६ लाख, रागाभैँसीको संख्या करिब २९ लाख, बाख्राखसीबोकाच्याङ्ग्राको संख्या करिब एक करोड ४२ लाख, सँगुरबङ्गुरबँदेलको संख्या करिब १४ लाख, कुखुराको संख्या करिब चार करोड ५१ लाख हुन आएको देखिन्छ। यो गणनाले उन्नत गाई र भैँसीको संख्यामा उल्लेखनीय वृद्धि भएको देखाएको छ। कृषिकार्यका लागि ट्याक्टर प्रयोगमा दोब्बरले वृद्धि कृषिगणना, २०६८ ले आठ लाख ४५ हजार कृषक परिवारले कृषिकार्यका लागि ट्याक्टर प्रयोग गरेको देखाएको थियो भने कृषिगणना, २०७८ ले यो संख्या झन्डै दोब्बर भएर १६ लाख ३९ हजार पुगेको देखाएको छ। यसैगरी यी दुई गणनाको तुलना गर्दा कृषक परिवारले प्रयोग गरेका फलामे हलोको संख्यामा उल्लेखनीयरूपमा गिरावट आएको देखिन्छ। कृषिगणना, २०७८ ले ४२ हजार आठ कृषक परिवारले ४८ हजार सात सय ६३ वटा पोखरीमा माछापालन गरेको देखाएको छ। यसरी माछापालन गरिएका पोखरीहरूको कुल क्षेत्रफल १० हजार तीन सय ८३ हेक्टर रहेको समेत यो गणनाले औँल्याएको छ। अघिल्लो कृषिगणना, २०६८ ले यस्ता कृषक परिवारको संख्या १७ हजार एक सय ९१, पोखरीको संख्या २१ हजार दुई सय ७७ र पोखरीको जम्मा क्षेत्रफल दुई हजार पाँच सय १९ हेक्टर देखाएको थियो। यो गणनाको प्राप्त नतिजाले १७ हजार पाँच सय ५४ कृषक परिवारले च्याउखेती गरेको देखाएको छ। गणनाको प्राप्त नतिजाअनुसार एक लाख ९६ हजार आठ सय ५४ कृषक परिवारले पाँच लाख १० हजार चार सय १४ वटा घारमा मौरीपालन गरेको पाइएको छ। अघिल्लो कृषिगणना, २०६८ को नतिजाअनुसार मौरीपालन गर्ने कृषक परिवारको संख्या एक लाख २४ हजार एक सय ५० पाइएको थियो। यो गणनाको प्राप्त नतिजाले १० हजार तीन सय ७५ कृषक परिवारले पाँच सय ९७ हेक्टर जग्गामा पुष्पखेतीनर्सरीखेती गरेको देखाएको छ। कृषिगणना, २०७८ अनुसार एक लाख ८२ हजार चार सय ४१ (चार दशमलव चार प्रतिशत) कृषक परिवारले कृषि बीमा गरेको उल्लेख गरेका छन्। यसरी बीमा गरेकामध्ये सबैभन्दा बढी एक लाख ५३ हजार नौ सय ६२ (८४ दशमलव चार प्रतिशत) कृषक परिवारले पशुपालन कार्यको लागि बीमा गरेको बताएका छन्। यस गणनाबाट प्राप्त नतिजाअनुसार तीन लाख आठ हजार पाँच सय १२ (सात दशमलव पाँच प्रतिशत) कृषक परिवारले सरकारी अनुदान पाएको उल्लेख गरेका छन् भने यसरी सरकारी अनुदान पाएकामध्ये सबैभन्दा बढी एक लाख ४२ हजार पाँच सय ७६ (४६ दशमलव दुई प्रतिशत) कृषक परिवारले रासायनिक मल खरिदमा अनुदान पाएको बताएका छन्। यो गणनाका अनुसार ९७ हजार एक सय ७४ कृषक परिवारले चार हजार छ सय ५९ दशमलव दुई हेक्टर जग्गामा हरितगृहटनेल पद्घतिबाट खेती गरेको पाइएको छ। कृषिगणना, २०६८ अनुसार मुख्य कृषकमा ८१ प्रतिशत पुरुष र १९ प्रतिशत महिला रहेका थिए भने कृषिगणना, २०७८ अनुसार मुख्य कृषकमा पुरुषको हिस्सा घटेर ६७ दशमलव छ प्रतिशत र महिलाको हिस्सा बढेर ३२ दशमलव चार हुन पुगेको देखिन्छ। सत्तरी प्रतिशत कृषकको मुख्य आम्दानीको स्रोत कृषिकार्य यो गणनाले ७० दशमलव चार प्रतिशत कृषक परिवारको आम्दानीको मुख्य स्रोत कृषिकार्य रहेको देखाएको छ। अघिल्लो कृषिगणनाले यो प्रतिशत ८३ दशमलव एक देखाएको थियो। गणनाबाट प्राप्त नतिजाले ४५ प्रतिशत कृषक परिवारले आफ्नो कृषिकार्यबाट भएको आम्दानीले वर्षभरि खान पुग्ने बताएका छन् भने अघिल्लो कृषिगणना, २०६८ मा यसरी उल्लेख गर्ने कृषक परिवार ४० प्रतिशत थिए। गणनाको प्राप्त नतिजाअनुसार आफ्नो कृषिकार्यबाट भएको सबै उत्पादन घरायसी उपभोगको लागि हो भनी बताउने कृषक परिवार ६८ दशमलव आठ प्रतिशत, सबै बिक्रीका लागि हो भनी बताउने एक दशमलव एक प्रतिशत, मुख्यतः घरायसी उपभोग र केही बिक्रीका लागि हो भनी बताउने २४ दशमलव सात प्रतिशत र मुख्यतः बिक्री र केही घरायसी उपभोगका लागि हो भनी बताउने पाँच दशमलव चार प्रतिशत रहेको देखिएको छ। जम्मा कृषक परिवारमध्ये २६ प्रतिशत परिवारले कृषिकार्यका अतिरिक्त अन्य आर्थिक क्रियाकलाप पनि सञ्चालन गरेको बताएका छन्। अघिल्लो कृषिगणनाका अनुसार यो प्रतिशत १६ रहेको थियो।"
प्राकृतिक सुन्दरताको अनुपम तिम्बुङ पोखरी (फोटोफिचर),"पाँचथर : चिसो सिरेटोले शरीरलाई लुगलुग कमाउनुअघि तिम्बुङ पोखरीको अनुपम दृश्यले मन पुलकित पारिसक्छ। तिम्बुङ शान्त छ। सफा छ। सुन्दर छ। मनमोहक छ। अनुपम अनि अलौकिक पनि छ। तिम्बुङ एउटा सुन्दरताको कुमारी गन्तव्य हो। तिम्बुङ दर्शन गर्ने जो कोहीको मन पुलकित हुन्छ। नीलो कञ्चन, सन्दिग्ध पोखरी, जसलाई कडा चट्टानले घेरेर सुरक्षित गरेको छ। नीलो आकाश पानीमा टल्कन्छ। भित्ताको अजंगको पहाड पोखरीमा ऐनाझै देखिन्छ। यतिले मात्र तिम्बुङको पहिचान कहाँ हन्छ र ? सफा पोखरीको सुन्दरताले पुग्ने सबैको मन लोभ्याउँछ। तिम्बुङ दर्शन गरेपछि फिदिमका धनकुमार लावतीले पोखरीलाई स्वर्गको एक टुक्रासँग तुलना गरे। नपुगेको, नदेखेको स्वर्गको के बयान गरुँ ! स्वर्ग त यहिँ कतै छ, केवल महशुस गर्न सक्नुपर्छ, लावतीले भने तिम्बुङ पोखरी स्वर्गको एउटा टुक्रा हो। क्षणभरमै बादल लुकामारी खेल्न आइपुग्छ। मौसम नखुल्दा घुर्मैलो पछ्यौरीले अनुहार छोपेको परिवेशमा तिम्बुङलाई देखिन्छ। पोखरीको दर्शन गर्न बिहानको समय उपयुक्त हुने पर्यटन व्यवसायी अमिर राई बताउँछन्। बिहानीपख मौसम खुल्ने गरेको छ, राईले भने मौसम खुलेको बेला पोखरीको सुन्दरतामा रमाउन सकिन्छ। दृश्यपान गरेर चरम आनन्द लिन सकिन्छ। चार हजार तीन सय ३५ मिटरको उचाइमा तिम्बुङ अवस्थित छ। नेपालकै प्रसिद्ध धार्मिक पर्यटकीय गन्तव्यका रूपमा यसलाई चिनिन्छ। घुमन्तेहरूका लागि तिम्बुङ सपनाको गन्तव्य हो। तिम्बुङ नेपालको भर्जिन पदमार्ग सहितको पर्यटकीय गन्तव्य हो। पूर्वकै गहनाका रूपमा रहेको तिम्बूङलाई नेपाल सरकारले घोषणा गरेका मुख्य सय वटा पर्यटकीय गन्तव्यमा समेटिएको छ। यो क्षेत्र साहसिक पदयात्राको गन्तव्य पनि हो। यो क्षेत्रमा लोपन्मुख प्रजातिका केन्जो, माइकोपिला लगायतका वनस्पति पाइन्छ। जटामसी, बुकीफुल लगायतका फूलहरूले यो क्षेत्रलाई सजिसजाउ गरेका छन्। यो क्षेत्र पदयात्राका रुपमा विकास हुँदै गएको छ। यहाँ चौरी भेडिगोठ भेन्टिन्छन्। पछिल्लो समयमा होमस्टेहरू निर्माण भइरहेका छन्। होमस्टे र चौँरी गोठमा बास बस्नुपर्छ। ट्रयाकिङ रुटलाई व्यवस्थित गरिँदैछ। यो क्षेत्रमा पदयात्राका लागि साउनदेखि मंसिरसम्म उपयुक्त मानिन्छ। तर, पर्यटन व्यवसायीहरू बाह्रै महिना पदयात्रा गराउन सकिने बताउँछन्। पाँचथरको याङ्वरक र ताप्लेलुङको सिदिङ्वा गाउँपालिकाको सीमाक्षेत्रमा तिम्बुङ अवस्थित छ। यहाँ प्रकृतिसँग विचरण गर्न मिल्छ। तिम्बुङ जान पाँचथर सदरमुकाम फिदिमदेखि याङ्वरक गाउँपालिकाको बेतेनीसम्म गाडीमा जान सकिन्छ। त्यहाँदेखि गाडी छाडेर दुई दिनको पदयात्रापछि तिम्बुङ पुग्न सकिन्छ। तिम्बुङ जाँदा हिमाल र उच्च पहाडका मनोरम दृश्यहरू देख्न सकिन्छ। स्थानीय उत्पादन र गोठमा बनेका परिकारहरूको स्वाद चाख्न पाइन्छ। पर्यटनको प्रचुर सम्भावना बोकेको तिम्बुको विकासका लागि एउटा गुरुयोजनाको खाँचो छ।"
बर्दियामा श्रीकृष्णको रथयात्रा,गुलरिया : श्रीकृष्ण जन्माष्टमीको भोलिपल्ट बिहीबार बर्दिया सदरमुकाम गुलरियामा रथयात्रा निकालिएको छ। अश्व रथारुढ राधाकृष्णसहित गुलरिया बजार परिक्रमा गरिएको छ। द्वापरयुगमा भाद्र कृष्णपक्ष अष्टमीको रोहिणी नक्षत्रयुक्त मध्यरातमा श्रीकृष्ण भगवान प्रकट (जन्म) भएको पुराणहरूमा उल्लेख छ। भाद्रकृष्ण नवमीको दिन श्रीकृष्ण जन्म अवसरमा रथयात्रा उत्सव निकालिएको रथयात्रा आयोजक समितिका संयोजक इन्द्रकुमार श्रेष्ठले बताए। आदर्श नगरटोलमा अवस्थित कृष्ण मन्दिरबाट निकालिएको रथयात्रा उत्सव गुलरिया बजार परिक्रमा गरी कृष्ण मन्दिरमै पुगी यात्रा समापन गरेको बताइएको छ।
नुवाकोट प्रहरीमा स्मार्ट कन्ट्रोल रुम,नुवाकोट : जिल्ला प्रहरी कार्यालय नुवाकोटले स्मार्ट कन्ट्रोल रुमको सुरुवात गरेको छ। घटनाहरूको लगत डिजिटल रुपमा राख्नका लागि स्मार्ट कन्ट्रोल रुमको सुरुवात गरिएको हो। कुनै पनि घटनाको छिटो र छरितो जानकारी लिनुका साथै त्यसको प्रतिकार्यका लागि स्थापना गरिएको स्मार्ट कन्ट्रोल रुमको विदुरमा नुवाकोटका प्रमुख जिल्ला अधिकारी सुरेन्द्र पौडेल र विदुर नगरपालिकाका मेयर राजन श्रेष्ठले संयुक्त रुपमा उद्घाटन गरे। नुवाकोटका स्थानीय तहहरू तथा अन्य निकायको आर्थिक सहयोगमा स्थापना गरिएको र यसबाट डिजिटल रुपमा घटनाको जानकारी लगत र रिपोर्टका लागि सहज हुने कार्यालयले जनाएको छ। प्रहरी कन्ट्रोल रुमको १०० मा फोन नलाग्ने जनगुनासोको अन्त्य गर्दै सूचना प्रविधिको प्रयोग गरी गुनासोकर्ता र नजिकको प्रहरीसँग प्रत्यक्ष सम्पर्क गराउने तथा एसएमएसबाट समेत घटनाबारे जानकारी गराई तत्काल घटनास्थल पुग्न यस सम्बन्धी एप पनि सञ्चालनमा ल्याउने तयारी भइरहेको नुवाकोट प्रहरीले जनाएको छ।
युद्ध जितेको सम्झनामा विजयोत्सव रथयात्रा,"तानसेन : नेपालले अंग्रेज सेनासँग युद्ध जितेको सम्झनामा तानसेनमा बिहीबार ऐतिहासिक विजयोत्सव भगवती रथयात्रा निकालिएको छ। १८७१ पुसदेखि १८७२ जेठसम्म पाल्पा नुवाकोट, बुटवल जीतगढी युद्धमा नेपालले अंग्रेज सेनालाई पराजित गरेको थियो। तत्कालीन पाल्पाका प्रशासक कर्णेल उजिर सिंह थापाको नेतृत्वमा दुई टकसम्म अंगेज सेनासँग भएको युद्धमा नेपालले विजय हासिल गरेको थियो। १८७७ सालदेखि निरन्तर रूपमा प्रत्येक वर्ष पाल्पामा कृष्ण नवमीको दिन विजयोत्सव स्वरूप भगवती जात्रा मनाउने गरिएको हो। बिहीबार दिउँसो १ बजे तानसेन बजारको चोकमा रथयात्रा गरिएको हो। भगवती रथयात्रा विजयोत्सव मात्र नभई विजय गाथा ऐतिहासिकतासँग जोडिएको हुँदा तीनवटै सरकारबाट राष्ट्रिय पर्वका रुपमा मनाउन पहल गर्नुपर्ने गुठीका अध्यक्ष अशोक महर्जनले बताए।"
समयसीमा सकिन लागेपछि कालोपत्रे सुरु,"जोमसोम : समयसीमा सकिन लागेपछि उत्तरी कोरला नाका जोड्ने राष्ट्रिय गौरवको जोमसोमकागबेनी सडकमा कालोपत्रे सुरु गरिएको छ। आउँदो असोजमा काम सकिनुपर्ने समयसीमा रहेकोमा बल्ल काम अघि बढेको हो। सडकको म्याद ३ असोजमा सकिँदै छ। तर हालसम्म यसको भौतिक प्रगति एक चौथाइ मात्र छ। अनुकुल मौसममा समेत निर्माण कम्पनीले सडक स्तरोन्नतिको काम अलपत्र छाड्दा भौतिक प्रगति न्यून भएको हो। कालिगण्डकी करिडोर (बेनीजोमसोमकोरला) सडक आयोजनाले २०७८ असोज ४ गते २८ करोड १४ लाख लागतमा रौटाहा आत्रेय जेभीले ठेक्का सम्झौता गरेको थियो। जोमसोमकागबेनी ग्राभेल सडकको थप स्तरोन्नति गरी अस्फाल्ट कालोपत्रे गर्न १८ महिनाको समयअवधि तोकिएको थियो। यो सडकमा निर्माण कम्पनीले कुल लागत आधा बढी रकमको बिलो छोडेर ठेक्का हात पारेको थियो। जोमसोमकोरला सडक अन्तर्गत निर्माण कम्पनीले जोमसोमकागबेनी १२ किमी र कागबेनी श्राद्धस्थलदेखि जोमसोम कोरला मुख्य राजमार्गसडकसम्म थप १ किमी गरी कुल १३ किमी सडक स्तरोन्नति गरी कालोपत्रे गर्ने जिम्मा पाएको थियो। आयोजना अन्तर्गत यसअघि सम्पन्न भएको ग्राभेल सडकलाई ग्रेड मिलाउने,कटिङ गर्ने,मेशिनरी वाल लगाउने,वाल निर्माण गरी माटो फिलिङ गरी सडक चौडा गर्ने र करिव ३ स्थानमा १ किमी एकतर्फी ड्रेन निर्माण गरी कालोपत्रे गर्ने जिम्मा लिएको थियो। तर,रौटाहा आत्रेय जेभीले जोईन भेन्जरका रुपमा ठेक्का सम्झौता गरे नि सडक स्तरोन्नति तथा कालोपत्रे गर्ने जिम्मा आत्रेय निर्माण कम्पनीले एकल रुपले लिएको थियो। आत्रेयले लगानी गर्न नसक्दा अपेक्षा गरिए अनुसारको भौतिक प्रगति हुन नसकेको आयोजना प्रमुख जगत प्रजापतिले बताए।"
गृहमन्त्रीको राजीनामा माग गर्दै हेटौंडामा प्रदर्शन,"हेटौंडा : गृहमन्त्रीको राजीनामा माग गर्दै हेटौंडामा प्रदर्शन गरिएको छ। नेपाली कांग्रेसका सहमहामन्त्री तथा नेपाल तरुण दलका पूर्व अध्यक्ष महेन्द्र यादवमाथि भएको सांघातिक हमलाको घटनालाई लिएर तरुण दल र नेवि संघ मकवानपुरले गृहमन्त्री नारायणकाजी श्रेष्ठको राजीनामा माग गर्दै हेटौंडामा मसाल जुलुससहितको प्रदर्शन गरेको हो। आज साँझ हेटौंडा२ स्थित कांग्रेस पार्टी कार्यालयबाट बुद्धचोकसम्म गृहमन्त्रीविरुद्ध नाराबाजी गर्दै प्रदर्शन भएको हो। तरुण दल र नेवि संघका युवाहरुले गृहमन्त्रीले राजीनामा दिनुपर्ने र नेपाली कांग्रेसका सहमहामन्त्री तथा नेपाल तरुण दलका पूर्व अध्यक्ष महेन्द्र यादवमाथि भएको सांघातिक हमलाको निष्पक्ष छानविनसहित दोषीलाई हदैसम्मको कारबाही हुनुपर्ने माग गरेका छन्। हाम्रो पार्टीका नेता रिर्पोटर्स क्लबबाट बाहिरिने क्रममा धारिलो हतियार प्रयोग गरी घाइते बनाएको छ। खुकुरी प्रहार गर्नेले गृहमन्त्रीको आदेश भनिरहेका छन्। घटनामा संलग्नलाई हदैसम्मको कारबाहीको माग हामी गर्दछौं।, तरुण दल केन्द्रीय सदस्य राजेश भेटवालले यादवमाथि आक्रमण गर्ने गराउने, गराउन उक्साउने, पर्दा पछाडी बसेर निर्देशन दिने जो कोही व्यक्ति वा समूह उपर गहिरो अनुसन्धान गरी दोषी उपर कडाभन्दा कडा कारवाहीको माग गरेका छन्। कांग्रेस मकवानपुरका युवा नेता विकेशलाल श्रेष्ठ र नेवि संघका केन्द्रीय सदस्य मिलन पुडासैनीले पछिल्लो समय कांग्रेसमाथि लगातार प्रहार भइरहेको भन्दै तरुण र विद्यार्थी अब मौन बस्न नहुने बताए। त्यस्तै कांग्रेस मकवानपुरका सभापति बुद्ध लामाले घटनाका दोषी र आक्रमण गर्नका लागि प्रत्यक्ष वा अप्रत्यक्ष रुपमा सहयोग गर्नेको पहिचान गरी तत्काल कारबाहीको दायरामा ल्याउन सरकारसमक्ष आग्रह गरेका छन्। उनले घाइते यादवको पूर्ण स्वास्थ्य लाभको कामना समेत गरेका छन्।"
सुनवल राजमार्गदेखि सीमा नाका जोड्ने सडक निर्माण सुरु,"परासी : नवलपरासीको भारतीय सीमावर्ती क्षेत्र महेशपुरदेखि सुनवलसम्मको सडक स्तरोन्नतिको काम सुरु भएको छ। उत्तर दक्षिण व्यापारिक मार्ग विस्तार आयोजना निर्देशनालय, सडक विभागले सडक स्तरोन्नति गर्नका लागि काम सुरु गरेको हो। महेशपुरको मुल भन्सारदेखि राजमार्ग जोड्नका लागि यो सडक निर्माण गर्न लागिएको हो। सडकको दूरी २० किमी छ। सडकमा दुवैतर्फ नाली निर्माण हुने छ। आयोजनाले सडक निर्माण प्रक्रियाको पहिलो चरणमा महेशपुरतर्फको दशगजादेखि ७ सय मिटर सडक चार लेनमा विस्तार गरिसकेको सडक डिभिजन कार्यालय बुटवलका इन्जिनियर महेश्वर लम्सालले जानकारी दिए। महेशपुर बजार क्षेत्रका निर्माण भएका भौतिक संरचनाले भने सडक विस्तारमा समस्या उत्पन्न भएको छ। बजार क्षेत्रका सडक छेउमै घरसहितका संरचना भएकाले त्यसको टुंगो लगाउन स्थानीय जनप्रतिनिधिलाई जिम्मा दिइएको इन्जिनियर लम्सालले बताए। बहुवर्षीय यो आयोजनाको कुल लागत चार अर्ब हो। यसवर्ष सडक विस्तारका लागि ३० करोड बजेट विनियोजन भएको छ। उक्त बजेट आए पनि सडक विस्तारका लागि निर्माण कम्पनीले २१ करोड ११ लाखमा ठेक्का लिएको छ। उक्त रकमबाट १५ सय मिटर लम्बाइको चारलेन सडक विस्तार हुने लम्सालले बताए। गत वैशाख २६ गते सम्झौता भएको सडकको काम १५ महिनामा सक्ने गरी निर्माण कम्पनीले ठेक्का लिएको हो। संघीय सरकारले बाँकी रकम भने बजेट अभावको कारण देखाउँदै अझै सुनिश्चित गरी नसकेकाले सडकको बाँकी कामको ठेक्का प्रक्रिया अगाडि बढ्न नसकेको इन्जिनियर लम्सालको भनाई छ। सडक ३० मिटर चौडाई राखेर विस्तारको कार्य भइरहेको छ। कालो पत्रे भने दुवैतर्फ ८८ मिटर गरी १६ मिटरको हुने छ। अन्य १४ मिटरमा नाली, फुटपाथ, डिभाइडर, हरियाली क्षेत्र, सोलार, कर्व स्टोन, टिक ड्रेन लगायतका संरचना निर्माण हुने इन्जिनियर लम्सालले जानकारी दिए। महेशपुरदेखि सुनवलसम्म विस्तार हुने यो सडकको काम अन्तर्गत परासीको बुद्धचोकदेखि निलो गेटसम्मको सडक विस्तार भने हुने छैन।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार बागमती, गण्डकी र लुम्बिनी प्रदेशका केही स्थानहरू तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। तराई भूभागका थोरै स्थानहरूमा हावाहुरीको सम्भावना रहेको छ। शुक्रबार राति देशभर आंशिकदेखि सामान्य बदली रहनेछ। कोशी, मधेस, बागमती र गण्डकी प्रदेशका थोरै स्थानहरूमा तथा बाँकी प्रदेशका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
लप्सीफेदीको सबस्टेसन निर्माण अघि बढ्ने,"काठमाडौं : सरकारले काठमाडौंको शङ्खरापुर नगरपालिका३ स्थित बोजिनीमा स्थानीय प्रभावितहरूको जायज मागलाई सम्बोधन गरी लप्सीफेदी सबस्टेसनको निर्माण अगाडि बढाउने स्पष्ट पारेको छ। ऊर्जा, जलस्रोत तथा सिँचाइ मन्त्रालयमा आज आयोजित सरोकारवाला पक्षसँगको छलफलमा मन्त्री शक्तिबहादुर बस्नेतले राष्ट्रिय आवश्यकतालाई ख्याल गर्दै उक्त सबस्टेसन तत्काल निर्माण गर्नुपर्ने आवश्यकता औँल्याए। उनले स्थानीयवासीको समस्या समाधानका लागि सरकारले अधिकतम् प्रयास गर्ने विश्वास व्यक्त गरे। काठमाडौं उपत्यकाको विद्युत् माग सन् २०५० सम्ममा तीन हजार दुई सय मेगावाट पुग्ने प्रक्षेपण गरेर काठमाडौं वरिपरि र भित्री सडकमा दुई सय २० केभी प्रसारण तथा वितरण प्रणाली विस्तार गरिरहेको छ। प्राधिकरणले लप्सीफेदी सबस्टेसन निर्माणस्थलभित्र लामो समयदेखि भोगचलन गर्दै आएका दर्ता बाँकी अर्थात् फिल्डबुकमा मोहीको नाम कायम भएको तर लालपूर्जा नभएका जग्गाको समेत क्षतिपूर्ति (मुआब्जा) दिएको छ। आनन्दशम्शेरको राणाको नाममा रहेको उक्त जग्गा हदबन्दीमा परेर नेपाल सरकार र मोहीको नाममा आउनुपर्नेमा २५ जनाको करिब ४५ रोपनी जग्गाको मोहीको लालपुर्जा बनेको थिएन। जग्गाको स्वामित्व अन्योल थियो भने जग्गाको मोही फिल्डबुकमा मात्र देखिएको थियो। मन्त्रिपरिषद्को निर्णयबाट मोहीको आधा भागको शतप्रतिशत र नेपाल सरकारको आधा भागको पनि भोगचलनको आधारमा ९० प्रतिशत गरी कुल ९५ प्रतिशत मुआब्जा रकम २५ जना लालपुर्जा नभएका मोहीलाई दिइएको छ। तामाकोसीकाठमाडौं चार सय केभी प्रसारण लाइनअन्तर्गत शङ्खरापुर नगरपालिका३ मा चारवटा टावर निर्माणमा अवरोध छ। रामेछाप, दोलखा, सिन्धुपाल्चोकलगायतका जिल्लामा उत्पादित विद्युत् काठमाडौं उपत्यकामा प्रवाह गर्न तामाकोसीकाठमाडौं चार सय केभी प्रसारण लाइन निर्माणाधीन छ। यसैगरी लप्सीफेदी सबस्टेसनबाट उपत्यकामा विद्युत् छिराउन चाँगुनारायण सबस्टेसनसम्म एक सय ३२ केभी प्रसारण लाइन निर्माण हुँदैछ। चाँगुनारायणमा एक सय ३२ केभी सबस्टेसन निर्माणाधीन छ। तामाकोसीकाठमाडौं चार सय केभी प्रसारण लाइनलाई दुई खण्डमा विभाजन गरी निर्माण भइरहेको छ। पहिलो खण्डमा नयाँ खिम्तीबाह्रबिसेसम्मको ४४ किलोमिटर प्रसारण लाइनमा एक सय १८ वटा टावर पर्दछ। दोस्रो खण्डमा बाह्रबिसेलप्सीफेदीसम्मको ४६ किलोमिटर प्रसारण लाइनमा एक सय २२ वटा टावर पर्दछ।"
रोकिएन कर्णालीको कटानः खतरामा रानीको मुहान,"टीकापुर : कैलालीको जानकी गाउँपालिका६ स्थित कैलाशेश्वर सामुदायिक वनमा कर्णाली नदीले कटान तीव्र पारेको छ। नदीमा पानीको सतह घट्दै गएको भए पनि केही दिनयता कटान तीव्र पारेको हो। कटानका कारण वनका सयौं रुखहरू बगिरहेका छन् भने राष्ट्रिय गौरवको रानी, जमरा, कुलरिया सिँचाइ अन्तर्गतको रानी कुलाको पुरानो मुहानसमेत कटानको जोखिममा परेको छ। वनका सदस्य रणवीर साउँदले वनघुर्सा घाटको वारीपट्टी, रानी कुलाको पूरानो मुहान नजिक कर्णाली नदीले तीव्र कटान गरिरहेको बताए। नदीको कटानका कारण सामुदायिक वनका कयौं रुखहरू बगिरहेका छन् उनले भने दैनिक ५०६० मिटर भन्दा बढी कटान गरिरहेको छ, यसैगरी कटान भए रानी कुलाको पूरानो मुहानबाट कर्णाली नदी गाउँ पस्ने खतरा छ। नदीले कटान गरिरहेको क्षेत्रबाट ३ सय मिटरको दूरीमा आयोजनाको मुख्य नहर छ। गत वर्षसम्म पुरानो मुहानबाट पानी ल्याएर सिँचाइ गर्दै आएका किसानहरू नदीको कटानका कारण नहरमा क्षति पुग्ने चिन्तामा छन्। टीकापुर नगरपालिका२ विजयनगरका हरि चौधरीले नदीले नियमित कटान गर्न थालेपछि नदी गाउँ फर्किने त्रास बढेको बताए। पुरानै कुलाको मुहान छ, त्यहाँबाट नहरमा पानी आउन गाह्रो छैन उनले भने नदीको पानी आए टीकापुरको विजयनगर, बजार क्षेत्र, वडा नं ५ लगायतका दर्जनौं बस्तीहरू डुबानमा पर्ने देखिन्छ। कटानले आयोजनाले निर्माण गरेको तारजाली सहितको तटबन्ध समेत बगाएको स्थानीय रवीन्द्र शाहले बताए। नदीले ग्याबिन तारजालीसहितको तटबन्ध बगाइरहेको छ शाहले भने कटान तत्काल नियन्त्रण नगरे रानी कुलाको मुख्य नहर, पानीको आउटलेट र कुलामा रहेको चौकीदारको घरसमेत जोखिम पर्ने देखिन्छ। वनका कोषाध्यक्ष समेत रहेका शाहले नदी कटानबारे आयोजनालाई लिखित जानकारी दिइएको भए पनि नियन्त्रणका लागि पहल नभएको बताए।"
चितुवाको आक्रमणबाट बैतडीमा १७ वर्षीया किशोरी गम्भीर,"बैतडी : चितुवाको आक्रमणबाट घाइते भएकी बैतडीको पञ्चेश्वर गाउँपालिका३ बगरेठी मेलडुङरीकी १७ वर्षीया पूजा लुहारलाई उपचारका लागि डडेल्धुरा रेफर गरिएको छ। आज मध्याह्न १२ बजे घर नजिकै तालिगाडरोल वनमा घाँस काटिरहेका बेला पूजालाई चितुवाले आक्रमण गरेको हो। आक्रमणबाट गम्भीर घाइते भएकी पूजालाई तत्काल मेलौलीको केशरपुर प्राथमिक स्वास्थ्य केन्द्र, मेलौली ल्याइएको थियो। मेलौलीमा उपचार हुन नसक्दा अपराह्न थप उपचारका लागि डडेल्धुरा रेफर गरिएको बैतडीका प्रहरी प्रवक्ता, प्रहरी निरीक्षक योगेश खत्रीले जानकारी दिए। पूजाको टाउको र शरीरका अन्य भागमा पनि चोट रहेको छ। सिटिस्क्यान गर्नुपर्ने देखिएको डडेल्धुरा रेफर गरिएको पूजाको उपचारमा संलग्न मेलौली प्राथमिक स्वास्थ्य केन्द्रका डा सञ्जीन केसीले बताए। घाइते पूजाको अवस्था खतरामुक्त रहेको छ। उनले भने, 'बेहोसमा रहेकी पूजा होसमा आएकी छन् तर सिटिस्क्यान गर्नुपर्ने देखियो। हामी कहाँ उक्त सुविधा नभएकाले डडेल्धुरा रेफर गरेका छौं।' गाउँका चार पाँच जनाको समूहमा घाँस काटिरहेकी पूजालाई चितुवाले आक्रमण गरेको पञ्चेश्वर३ का वडाध्यक्ष मीनबहादुर चन्दले बताए। आक्रमणपछि चितुवाले पूजालाई तीन सय मिटर टाढासम्म घिसारेर लगेको र पछि स्थानीयवासीले होहल्ला गरेपछि छाडेको थियो। चितुवाले किशोरीमाथि आक्रमण गरेपछि स्थानीय नागरिक त्रसित भएका छन्। तल्लोस्वराडमा गएको १२ वर्षयता चितुवाको आक्रमणबाट २७ जनाको ज्यान गइसकेको छ।"
वीरगन्जमा सरकार र गृहमन्त्रीविरुद्ध तरुण दलको प्रदर्शन,"वीरगन्ज : सत्तारूढ दल नेपाली कांग्रेसका युवा नेताहरूले नै वीरगन्जमा सरकार र गृहमन्त्रीविरुद्ध प्रदर्शन गरेका छन्। कांग्रेस सहमहामन्त्री महेन्द्र यादवमाथि भएको सांघातिक आक्रमणका विरुद्ध कांग्रेसको भ्रातृ संगठन नेपाल तरुण दल पर्साका नेता कार्यकर्ताहरूले बिहीबार साँझ घण्टाघर चोकमा प्रदर्शन गर्दै सरकार र गृहमन्त्री नारायणकाजी श्रेष्ठको विरोधमा नाराबाजी गरेका हुन्। प्रदर्शनमा सहभागी तरुण दलका नेता कार्यकर्ताहरूले नालायक सरकार मुर्दावाद, हत्यारा सरकार मुर्दावाद, गृहमन्त्री राजीनामा दे लगायतका नारा लगाएका थिए। नाराबाजीपछि आयोजित कोणसभामा बोल्दै कांग्रेस पर्साका सहसचिव नविन सिंहले कांग्रेस नेता यादमाथि भएको सांघातिक आक्रमण गर्नेलाई हदैसम्मको कारबाही गर्न सरकारसँग माग गरे। उनले लोकतन्त्र र गणतन्त्रका विरोधी शक्तिहरू कांग्रेसलाई तर्साउने हर्कतमा लागेको भए पनि कांग्रेस त्यसबाट कदापि नडराउने बताए। त्यस्ता अराजक र आपराधिक तत्वहरूलाई सरकारले कारबाही नगरे कांग्रेसले देशैभर आन्दोलन चर्काउने चेतावनीसमेत उनले दिए। कोणसभामा बोल्दै नेविसंघका केन्द्रीय सदस्य मुनराज तिवारीले कांग्रेसकै आड र समर्थनमा बनेको सरकारका गृहमन्त्री श्रेष्ठले कांग्रेसकै नेतामाथि आक्रमण हुदाँसमेत मौन बस्नु दुर्भाग्यपूर्ण भएको बताए। उनले शान्ति सुरक्षा कायम गर्न असफल भएकाले गृहमन्त्री श्रेष्ठले अविलम्ब राजीनामा दिनुपर्ने माग पनि गरे। नेविसंघकी केन्द्रीय सदस्य नेहा मिश्राले सरकारलाई नालायक सरकारको संज्ञा दिइन्। उनले गृहमन्त्री श्रेष्ठले नैतिकताका आधारमा तत्काल राजीनामा दिनुपर्ने मागपनि गरिन्। तरुण दल पर्साका अध्यक्ष विकास तिवारीको अध्यक्षतामा भएको प्रदर्शनमा तरुण दलका नेता कालु सिंह, कांग्रेस क्षेत्रीय सचिव रन्जित कुमार पटेल, युवा नेता शेष हजरा लगायतको सहभागिता थियो।"
नक्कली नेपाली नोटसहित एकजना पक्राउ,काठमाडौं : काठमाडौं उपत्यका अपराध अनुसन्धान कार्यालयको प्रहरी टोलीले नेपाली नक्कली नोटसहित एक जनालाई पक्राउ गरी आज सार्वजनिक गरेको छ। पक्राउ पर्नेमा गोरखा जिल्लाको गोरखा नगरपालिका४ धारापानी घर भई हाल काठमाडौं नागार्जुन नगरपालिका८ भीमढुङगा बस्ने ३८ वर्षीय गौरव थापा रहेका काठमाडौं उपत्यका अपराध अनुसन्धान कार्यालयका प्रवक्ता तथा प्रहरी उपरीक्षक रवीन्द्र रेग्मीले जानकारी दिए। उनका अनुसार काठमाडौं महानगरपालिका१५ स्वयम्भू क्षेत्रमा नक्कली नेपाली नोटको कारोबार भइरहेको छ भन्ने सूचनाका आधारमा कार्यालयबाट खटिएको विशेष प्रहरी टोलीले एक लाख (एक हजार दरका एक सय थान) नक्कली नेपाली नोटसहित उनलाई पक्राउ गरिएको हो। पक्राउ परेका थापालाई आवश्यक कारबाहीका लागि जिल्ला प्रहरी परिसर काठमाडौं पठाइएको उपत्यका अपराध अनुसन्धान कार्यालय मीनभवनले जनाएको छ।
विराटनगरमा भव्य राधाकृष्ण रथयात्रा (फोटोफिचर),"विराटनगर : विराटनगरमा ऐतिहासिक गौरवको राधाकृष्ण रथयात्रा निकालिएको छ। विराटनगर महानगरपालिका१ स्थित राधाकृष्ण मन्दिर परिसरबाट दिउँसो ३:४५ बजेतिर रथयात्रा निकालिएको हो। विराटनगरको धार्मिक एवं सांस्कृतिक पहिचानसँग जोडिएको रथयात्रा प्रत्येक वर्ष श्रीकृष्ण जन्माष्टमीका भोलिपल्ट निकाल्ने परम्परा छ। हजारौं भक्तजनको उपस्थितिमा राधा र कृष्णको युगल जोडीसहितको रथलाई विराटनगर बजार परिक्रम गराइँदै छ। रथयात्राका लागि गोल्छा चोक, जलजला चोक, ट्राफिक चोक, रोडशेष चोक, बसपार्क, महेन्द्र चोक, धरान रोड, बरगाछी हुँदै मन्दिर परिसरसम्मको रुट तय गरिएको छ। रथयात्रामा नेपाल तथा भारतका श्रद्धाजु भक्तजनहरुको घुइँचो लागेको छ। भक्तजनहरु राधाकृष्णको महिमा र भजन गाउँदै रथयात्रामा सहभागी बनेका छन्। यात्रालाई सुरक्षित एवं व्यवस्थित बनाउन ठूलो संख्यामा सुरक्षाकर्मी परिचालन गरिएको छ। रथ २२ फिट लम्बाइ, १४ फिट चौडाइ र १८ फिट उचाइको छ। भक्तजनलाई रथ तान्नका लागि रथको अग्रभागबाट ७५७५ फिट लम्बाइको दुईवटा डोरी राखिने छ। दायाँतर्फबाट पुरुष तथा बायाँतर्फबाट महिलाले रथ तानिरहेका छन्। विभिन्न ६० वटा झाँकीसहितको रथयात्रा हर्षोल्लासाथ निकालिएको छ। रथलाई ४३ स्थानमा विश्राम दिइने छ। विभिन्न जातजाति, धर्म र समुदायका झाँकीसहित हजारौं भक्तजनको उपस्थितिले रथयात्रा भव्य बनेको छ। विक्रम संवत १९८८ सालदेखि खटयात्राबाट प्रारम्भ भएको रथयात्रालाई विराटनगरको एउटा उत्सव एवं पहिचानसँग समेत जोडेर हेर्ने गरिएको छ। खटयात्रालाई २०२५ सालदेखि रथयात्रामा रूपान्तरण गरिएको हो।"
२३ वर्षपछि मनाइएको बाघजात्रा बाघ मारेपछि सकियो,"पोखराका नेवार समुदायले २३ वर्षपछि बाघजात्रा मनाएका हुन् । विभिन्न कारण २०५७ सालदेखि यता यो जात्रा रोकिएको थियो । त्यसपछि पोखरामा पुनः जात्रा देखाइएको बाघजात्रा आयोजक समितिका अध्यक्ष जवाहरलाल श्रेष्ठले बताए। कास्की : पोखरामा सोमबारदेखि सुरु भएको ऐतिहासिक बाघजात्रा बुधबार सकिएको छ । पोखराको बाघजात्रा आयोजक समितिले बाघजात्राको सुरुआत गरेको थियो । पोखराका नेवार समुदायले २३ वर्षपछि बाघजात्रा मनाएका हुन् । विभिन्न कारण २०५७ सालदेखि यता यो जात्रा रोकिएको थियो । त्यसपछि पोखरामा पुनः जात्रा देखाइएको बाघजात्रा आयोजक समितिका अध्यक्ष जवाहरलाल श्रेष्ठले बताए। तीन दिनसम्म मौसमले साथ दिएकाले भव्यरूपमा सम्पन्न भएको उनले सुनाए। 'सबैभन्दा पहिला त भगवान्लाई धेरै धेरै धन्यवाद छ । यो तीन दिनमा मौसमले राम्रो साथ दियो,' समितिका अध्यक्ष श्रेष्ठले भने, '२३ वर्षपछि भएको जात्रालाई अब निरन्तरता दिनका लागि पाँचछ वर्षमा आयोजना गर्छौं ।' उनका अनुसार पहिलो दिन भदौ १८ गते नेवा छें हुँदै मोहरियाटोल, बागबजार, बालमन्दिर स्कुल, वडा नम्बर ३ कार्यालय, बालधाराचोक, नालामुखचोक पुगेको थियो । दोस्रो दिन १९ गते नेवा छे हुँदै गणेशटोल, सिमलचौर, सिर्जनाचोक, लखनचोक, महेन्द्रपुल हुँदै जात्रा नेवाः छे पुगेर सकिएको थियो । अन्तिम दिन २० गते मुख्य समापन समारोहका लागि नेवाः छेबाट भीमसेन मन्दिर तेर्सापट्टि, महेन्द्रपुल, रानीपौवा, माटेपानी, गौडामुख, कुँडहरचोक, अमरसिंहचोक हुँदै रङ्गशाला पुगेको उनले बताए। जात्रामा बाघ, राजारानी, छोटा राजारानी, राजाका सुरक्षा गार्डहरू, प्रधानमन्त्री, मन्त्री, यमराज, घोडासहित सेना, प्रहरी, कुमारी, लाखे, ज्यासीन्यासी (बच्चाहरू) र प्रजाका रूपमा पोखराका नेवार समुदायका व्यक्तिले अभिनय गरेका थिए । पोखराका नेवार समुदायले विभिन्न संस्कृति र जात्राको संरक्षण गर्दै आएका छन् । तेइस वर्षपछि भएको बाघजात्रा भव्य सफल भए पनि केही कमजोरी र चुनौती रहेको आयोजक समितिका सचिव सुनिल उलकले जानकारी दिए। 'कार्यक्रम भव्यरूपमा सम्पन्न भयो तर केही कमजोरी र चुनौती अवश्य रहे,' उनले भने, '२३ वर्षअघि जति उपस्थिति थियो त्यति हुन सकेन । यसमा पोखरामा रहेका कतिपय सङ्घसंस्थाहरूमा पत्र नपुगेको भन्ने आयो । आगामी दिनमा यसलाई सुधार्नुपर्छ ।' जात्रामा मुस्ताङी समुदाय, मगर समुदायले साथ दिएको उहाँले बताउनुभयो । यसबाहेक भक्तपुरको घिन्ताघिसी (५० जनाको समुह) ले विभिन्न साँस्कृतिक नृत्यहरू प्रदर्शन गरेको उनले बताए । धार्मिक किंवदन्तीअनुसार प्रहसनमा डमी बाघलाई मारेर हिंसाको अन्त्य भएको सन्देश प्रवाह गरिएको जात्रा अन्त्य भएको सचिव उलकले बताए। रासस"
सन्दीप लामिछानेविरुद्ध मुद्दाको पेशी न्यायाधीश शकुन्तला कार्कीको इजलासमा,"काठमाडौं : क्रिकेटर सन्दीप लामिछानेविरुद्ध मुद्दामा आज सुनुवाइ हुने भएको छ। मुद्दाको पेशी न्यायाधीश शकुन्तला कार्कीको इजलासमा तोकिएको छ। यसअघि भदौ १० गते सुनुवाइका लागि मुद्दाको पेशी तोकिएपनि 'हेर्न नभ्याइने' सूचीमा राखेको थियो। त्यसपछि जिल्ला अदालत काठमाडौंले आजका लागि पेशी तोकेको थियो। लामिछाने एसिया कप खेलेर बुधबार स्वदेश फर्किएका छन्। साउन ३२ गते जिल्ला अदालत काठमाडौंले लामिछानेको मुद्दामा पीडितको आमाको जन्ममितिसम्बन्धी कागजात मगाउन आदेश दिएको थियो। न्यायाधीश राजुकुमार खतिवडाले पीडितकी आमाको जन्ममिति दुईथरी देखिएकाले यकिन गर्न आदेश दिएको थियो। लामिछानेमाथि काठमाडौंको गौशालास्थित एक होटलमा नाबालिका बलात्कार गरेको आरोप छ। यसअघि मुद्दाको थुनछेक बहसका क्रममा जिल्ला अदालत काठमाडौंले लामिछानेलाई पुर्पक्षका लागि कारागार पठाउने निर्णय गरेको थियो। बाहिरबाट मुद्दा लड्न पाउने माग गर्दै लामिछाने जिल्ला अदालतको सो फैसलाविरुद्ध उच्च अदालत पाटनमा रिट दायर गरेका थिए। पछि उच्च अदालत पाटनले २० लाख धरौटीमा छाड्न आदेश दिएको थियो। धरौटीमा रिहा भएपछि लामिछाने फेरि सर्वोच्च अदालत गएका थिए। धरौटी रकम धेरै लिएको र विदेश जान रोकेकाले त्यसको विरुद्धमा सर्वोच्च पुगेका थिए। पछि सर्वोच्च अदालतले लामिछानेलाई क्रिकेट खेल्न विदेश जान अनुमति दिएको थियो। त्यसपछि उनलाई अन्तर्राष्ट्रिय रुपमा क्रिकेट खेल्नका लागि विदेश जान सहज भएको थियो। सर्वोच्च अदालतले संवेदशील विषयको मुद्दा भएको भन्दै अग्राधिकारसहित चाँडो फैसला गर्न आदेश दिइसकेको छ। तर, जिल्ला अदालतमा भने मुद्दाको सुनुवाइ हुन सकेको छैन। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।"
४ लाख ७० हजारको पटाका बरामद,"सशस्त्र प्रहरीले कचनकवल गाउँपालिका५ स्थित सुनकोशी चिया बगानबाट बिहीबार साढे ८ बजेको समयमा ठूलो परिमाणको पटाका बरामद गरेसँगै तस्करी समूह अहिलेदेखि नै पटाका भित्र्याउन लागि परेको पाइएको हो। झापा : दीपावली अर्थात् तिहार आउन दुई महिना बाँकी हुने समयदेखि नै झापाका सीमा नाकाबाट प्रतिबन्धित बारुदजन्य पटाका भित्रिने थालिसकेको छ। सशस्त्र प्रहरीले कचनकवल गाउँपालिका५ स्थित सुनकोशी चिया बगानबाट बिहीबार साढे ८ बजेको समयमा ठूलो परिमाणको पटाका बरामद गरेसँगै तस्करी समूह अहिलेदेखि नै पटाका भित्र्याउन लागि परेको पाइएको हो। सशस्त्र प्रहरी बल बोर्डर आउट पोस्ट डाँगाबारीबाट खटिएका सशस्त्रको टोलीले भारतबाट अवैध रुपमा नेपाल भित्र्याइएको करिब ४ लाख ७० हजार मुल्य बराबरको पटाकासहित एउटा मोटरसाइकल नियन्त्रणमा लिएको सशस्त्र प्रहरी बल नेपाल नम्बर २ गण झापाका डीएसपी दिनेश कटुवालले जानकारी दिए। सो पटाका भारतीय नम्बर प्लेट बीआर ३७ जे ५२५७ नम्बरको मोटरसाइकलमा राखेर भित्र्याइरहेको अवस्थामा सशस्त्र प्रहरीले फेला पारेका थिए। पटाकाहरूमा ८२ बन्डल खुर्सानी, २७ बन्डल रकेट, ११ बन्डल कलर सेट, ३८ बन्डल कलर रेन पटाका रहेको छ। बरामद गरिएको पटाकालाई नष्ट गरिएको छ भने नियन्त्रणमा लिएको मोटरसाइकललाई ८० हजार मूल्याङ्कन तोकेर भन्सार बुझाउने तयारी भइरहेको डीएसपी कटुवालले बताए। जिल्लाका सीमा नाकाबाट चोरी तस्करीको माध्यमबाट भित्रिँदै आएको पटाका पूर्वका विभिन्न जिल्लासहित काठमाडौंसम्म पुग्ने गरेको छ।"
मेडिकल सञ्चालक पक्राउ,"बैतडी : बैतडीको दोगडाकेदार गाउँपालिकाका विभिन्न स्थानमा सञ्चालित तीनओटा मेडिकल सिल गरिएका छन्। प्रमुख जिल्ला अधिकारी सुरेश पन्थीसहितको अनुगमन टोलीले अवैध रुपमा सञ्चालनमा रहेका मेडिकलहरुमा अनुगमन गरेको हो। अनुगमनका क्रममा दोगडाकेदार गाउँपालिका ६ पञ्ज्युनयाँस्थित कबीर मेडिकल हल, दोगडाकेदार ७ खोचलेकस्थित रणशैनी फार्मेसी एण्ड चन्द क्लिनिक र दोगडाकेदार ३ सिल्लेगडास्थित जोशी क्लिनिक सिल गरिएको स्वास्थ्य कार्यालय बैतडीका प्रमुख योगेशप्रसाद भट्टले बताए। पञ्ज्युनयाँस्थित कबीर मेडिकल हलका सञ्चालक कृष्णसिंह कार्कीलाई पक्राउ गरिएको छ। उनले भने,'स्वास्थ्य बिषय नपढेका व्यक्तिले क्लिनिक सञ्चालन गरेकोले नियन्त्रणमा लिएका छौं। यो बिषयमा थप अनुसन्धान भइरहेको छ। ' मेडिकलहरुले चिकित्सकको प्रेसक्रिप्सन बिना औषधि विक्रि गर्ने गरेको, आवश्यक शैक्षिक योग्यता नभएका व्यक्तिहरुले मेडिकल सञ्चालन गरेको, सम्बन्धित निकायमा दर्ता प्रक्रिया समेत पूरा नगरेको पाइएकाले मेडिकलहरु सिल गरिएका प्रमुख जिल्ला अधिकारी सुरेश पन्थीले बताए। मेडिकलहरुले अवैध रुपमा सञ्चालन गरिएका भन्ने जनगुनासो आउन थालेपछि पछिल्लो समय अनुगमन कार्यलाई तिव्रता दिइएको छ।"
वीरगन्जमा मोटरसाइकलको ठक्करबाट भारतीय नागरिकको मृत्यु,प्रहरीका अनुसार बुधबार राति ९ बजेतिर मोटरसाइकलको ठक्करबाट गम्भीर घाइते भएका यादवलाई उपचारका लागि अस्पताल लैजाँदै गर्दा बाटोमै मृत्यु भएको हो । वीरगन्ज : वीरगन्जमा मोटरसाइकलको ठक्करबाट पैदलयात्री भारतीय नागरिकको मृत्यु भएको छ । वीरगन्ज महानगरपालिका१६ नगवास्थित नापी शाखा अगाडिको सडकमा बुधबार राति ना५५ प ७२८६ नम्बरको मोटरसाइकलको ठक्करबाट पैदलयात्री भारत बिहारका सिमरी मधुवनी घर भएका ५० वर्षीय सत्यनारायण यादवको मृत्यु भएको हो । प्रहरीका अनुसार बुधबार राति ९ बजेतिर मोटरसाइकलको ठक्करबाट गम्भीर घाइते भएका यादवलाई उपचारका लागि अस्पताल लैजाँदै गर्दा बाटोमै मृत्यु भएको हो । दुर्घटनामा सामान्य घाइते भएका मोटरसाइकल चालक वीरगन्ज १५ मुर्ली निवासी ४५ वर्षीय अशोक महतोलाई उपचारपछि प्रहरी हिरासतमा राखेर अनुसन्धान भइरहेको पर्साका प्रहरी नायब उपरीक्षक निर्मल बुढाथोकीले जानकारी दिए ।
युद्ध जितेको खुसियालीमा विजय उत्सव,"तानसेन : नेपालले अंग्रेज सेनालाई युद्धमा जितेको खुसियालीमा तानसेनमा बिहीबार विजय उत्सवसहित भगवतीको रथ यात्रा गरिँदै छ। विसं १८७१ पुसदेखि १८७२ जेठसम्म पाल्पा, नुवाकोट र बुटवल जितगढी युद्धमा नेपालले अंग्रेज सेनालाई पराजित गरेको थियो। तत्कालीन पाल्पाका प्रशासक कर्णेल उजिरसिंह थापाको नेतृत्वमा दुई पटकसम्म अंगेज सेनासँग भएको युद्धमा नेपालले विजय हासिल गरेको थियो। युद्धमा अंग्रेज सेनालाई हराएको सम्झनामा विसं १८७७ देखि निरन्तर रुपमा प्रत्येक वर्ष पाल्पामा कृष्ण जन्माष्टमीको भोलिपल्ट विजय उत्सवस्वरुप भगवती जात्रा मनाउने गरिएको छ। भगवतीको रथ बिहीबार तानसेन बजारमा घुमाइने छ। जनतालाई आजभन्दा दुई सय वर्ष अघि नेपाली सेनाले विश्वशक्ति राष्ट्रका रुपमा चिनिएको अंग्रेज सेनालाई पराजित गरेको इतिहास सम्झाइने छ। वीर गोर्खालीको पहिचान सबैमा जानकारी गराइने छ। भगवती रथ यात्राको सम्पूर्ण तयारी पूरा भएको मन्दिर गुठी व्यवस्थापन समितिका अध्यक्ष अशोक महर्जनले दिए। विजय उत्सवलाई भव्य बनाउन विभिन्न नौ वटा उपसमिति गठन गरिएको उनले जानकारी दिए। विजय उत्सवको अवलोकनका लागि लुम्बिनी प्रदेशका मुख्यमन्त्री डिल्लीबहादुर चौधरीलगायतका विशिष्ट व्यक्तिहरूको सहभागिता रहने समितिका सचिव प्रकाशनाथ गोङ्गालले बताए। तत्कालीन प्रशासक कर्णेल थापाले बुटवल जितगढी युद्धमा विजयी भएमा तानसेनमा भगवतीको तीन तले मन्दिर बनाई भगवतीको महिमा चारैतिर फैलाउने छु भनी भाकल गरेका थिए। दुई पटकसम्म युद्धमा विजयी भएपछि कर्णेल थापाले विसं १८७२ गजुरसहितको तीन तले मन्दिर निर्माण गरेका थिए। आधुनिक हातहतियारसहितको तालिम प्राप्त अंग्रेज सेनासँग घरेलु हातहतियारको भरमा कुटनीतिक रुपमा नेपाली सेनाले युद्ध जितेको थियो। यो विजय उत्सवलाई राष्ट्रिय पर्वका रुपमा मनाउनुपर्ने पाल्पाका संस्कृतिविद् राजेन्द्रगोपाल सिंहले बताए। प्रदेश सरकारले भगवती जात्राका दिन पाल्पामा सार्वजनिक बिदा दिएको छ। युद्धमा अंग्रेज सेनाको नेतृत्व जनरल उडले गरेका थिए। पाल्पा, नुवाकोट, बुटवल जितगढी युद्धमा नेपालसँग हारेपछि जनरल उडलाई अंग्रेज सरकारले कारवाही गरेको थियो।"
डाक्टर कोइरालाको मृत शरीर कोसीको भङ्गालोमा भेटियो,"डा कोइराला भदौ १० गते आइतबार बेलुकी ड्युटी सकेर मदन भण्डारी ट्रमा सेन्टर उर्लाबारीबाट निस्किएको र सोही दिनको राति २ बजे कोसी पुल नजिकै गाडी राखेर बेपत्ता भएका थिए। इनरुवा : सुनसरीको बराहक्षेत्र नगरपालिका२ स्थित कोसीको भङ्गालोमा १० दिनदेखि बेपत्ता भएका डाक्टर प्रज्वल कोइरालाको मृत शरीर हिजो फेला परेको छ। झापाको दमक नगरपालिका१ का डा प्रज्वल कोइराला उदयपुरको बेलका नगरपालिका८ स्थित एक होटेल अगाडि गाडी राखेर सुनसरी र उदयपुर जोड्ने कोशी पुलमा मोबाइल, जुत्ता राखेर बेपत्ता भएका थिए। प्रहरीले आत्महत्या गरेको हुनसक्ने आशङ्का गरेको डाक्टर कोइरालाको मृत शरीर सप्तकोसी नदीको भङ्गालो छुटेर टापु बनेको क्षेत्रमा भेटिएको सुरक्षा वेश चतराका इञ्चार्ज सशस्त्र प्रहरी निरीक्षक देवेन्द्र रोक्काले जानकारी दिए। माछा मार्न गएका स्थानीयले देखेर प्रहरीलाई खबर गरेपछि गएर हेर्दा डा कोइरालाको फोटोसँग मिल्दो जुल्दो भएको उनले बताए। डाक्टर कोइरालाको शव परीक्षणका लागि धरानस्थित बिपी कोइराला स्वास्थ्य विज्ञान प्रतिष्ठानमा राखिएको छ। डा कोइराला भदौ १० गते आइतबार बेलुकी ड्युटी सकेर मदन भण्डारी ट्रमा सेन्टर उर्लाबारीबाट निस्किएको र सोही दिनको राति २ बजे कोसी पुल नजिकै गाडी राखेर बेपत्ता भएका थिए। प्रेम सम्बन्धमा असफल भएका कारणले कोसीमा हामफालेर आत्महत्या गरेको हुन सक्ने प्रहरीको प्रारम्भिक अनुसन्धानबाट खुलेको छ। घटनाका विषयमा अनुसन्धान भइरहेको प्रहरीले जनाएको छ। रासस"
सुदूरपश्चिममा आज गौरा मनाइँदै,"तामाको भाँडोलाई गाईको गोबरले लिपेर दुबो, अक्षताले सिँगारपटार गरी त्यसभित्र पञ्च अन्न मास, कलौँ, गहत, गहुँ र गुरुस भिजाएर बिरुडा बनाउने चलन छ। कञ्चनपुर : सुदूरपश्चिम प्रदेशमा आज गौरा पर्व हर्षोल्लासका साथ मनाइँदै छ। यस वर्ष तिथि परिवर्तनका कारण दुई पटक गौरा मनाइँदै छ। यही भदौ ७ गते गौरा पर्व नमनाउनेहरुले आज धुमधामका साथ गौरा मनाउँदै छन्। भाद्र शुक्ल पक्ष पञ्चमीदेखि सुरु हुने यो पर्वको पहिलो दिन घरघरमा बिरुडा (पाँच प्रकारका अन्न तथा गेंडागुडी) राखेर सुरु हुन्छ। पहिलो दिनलाई बिरुडा पञ्चमीसमेत भन्ने गरिन्छ। तामाको भाँडोलाई गाईको गोबरले लिपेर दुबो, अक्षताले सिँगारपटार गरी त्यसभित्र पञ्च अन्न मास, कलौँ, गहत, गहुँ र गुरुस भिजाएर बिरुडा बनाउने चलन छ। बिरुडालाई गौरीको प्रसादका रुपमा लिइन्छ। गौरादेवीको पूजाआजामा पनि बिरुडाको प्रयोग गरिन्छ। पुत्रदा एकादशीको व्रत बसिसकेपछि भदौ महिनाको बिरुडा पञ्चमीदेखि गौरा पर्व विधिवत्रुपमा सुरु हुने मानसखण्ड पञ्चाङका सम्पादक आचार्य धनश्याम लेखकले बताए। 'यो मानसी नारीको उपाक्रम हो एक महिना अगाडिदेखि नै शुद्ध शाकाहार र बह्मचार्यको पालना गरिन्छ', उनले भने, 'पुरुषले जनै धारण गरेजस्तै महिलाले दुवधागो लगाइसकेपछि मात्रै उनीहरुलाई वेद पढ्ने अधिकार मिल्ने गर्दछ त्यसैले यो महिलाको महत्वपूर्ण पर्व हो।' गौरामा महिलाले स्थानीय भाषामा रहेको सगुन तथा फाग गाउने उनले बताए। फागमा सबै नारी गौरा पर्वको व्रत लिन लागेका र आफूले पनि यो व्रत लिने इच्छा गरेकाले बिरुडाका लागि आवश्यक दाल तथा अन्न सामग्री खोजीदिन महादेव (स्थानीय भाषामा मयासर भनिने) लाई नगरमा गएर मागी ल्याउन आग्रह गरेको कुराकानीबाट कथाको आरम्भ हुने पण्डित कविराज भट्टले बताए। 'मयासरले यो वर्ष आफ्नो घरमा केही पनि नभएको हुनाले अर्को वर्ष सुरु गर्नभन्दा गौराले जिद्धी गरेपछि गौराको आग्रहबमोजिम नगरमा कलौँ बिरुडी खोज्न गएको प्रसङ्ग यस फागमा आउँछ', भट्टले भने, 'यो पर्व पुरुषको व्रतबन्ध गरेजस्तै महिलाले दुवधागो लाउने पर्व पनि हो।' यसरी भिजाएका बिरुडालाई षष्ठीका दिन पखाल्ने प्रचलन रहेको उनले बताए। सप्तमी र अष्टमीका दुई दिन गौराका विशेष दिनको रुपमा लिइन्छ। सप्तमीका दिन नजिकैको धान खेतमा गएर धानसँगै उम्रिएको साउँ (धानजस्तै देखिने घाँस)बाट गौराको प्रतिमा बनाई गौराघरमा भित्र्याइन्छ। बर्तालु सरस्वती भट्टले बताए। 'गौरा हाम्रो ठूलो पर्व हो पुरषजस्तै नारीले पनि यज्ञोपवितका रुपमा दुवधागो लगाउने गर्छौं', उनले भने, 'गौराको पूजाअर्चनाले विशेष गरी श्रीमान् तथा घरपरिवारका सदस्य निरोगी, दीर्घायु, परिवारमा सुख समृद्धिको लागि व्रत बस्छौँ।' अष्टमीअर्थात् गौराष्टमीका दिन पूजाआजा गर्दै, मङ्गलगानका साथमा गौरा नचाइन्छ। त्यसै क्रममा गौरालाई गौराघरको आँगनमा ल्याएर राखिन्छ, त्यहाँ विभिन्न अठवाली गीत, चैत, धमारी, राजामहाराजाका वीरगाथाका साथमा नचाउने गरिन्छ। प्राचीनकालदेखि नै पर्वतराज हिमालय र मेनकाकी पुत्रीका रुपमा भगवान् शिवकी अर्धाङ्गिीनी शक्तिस्वरुपा पार्वती (गौरी) लाई गौरा देवीको रुपमा पूजाअर्चना गरिँदै आइरहेको पाइन्छ। तिनै शिवगौरीको स्थानीय लोकरीतिअनुसार पूजाअर्चना गरिने पर्व नै गौरा पर्व हो। यो पर्व अगस्ति ताराको उदयका हिसाबले शुक्ल या कृष्ण दुवै पक्षमा पर्ने गर्दछ। शुक्ल पक्षमा परेको गौरालाई उज्याली गौरा भनिन्छ भने कृष्ण पक्षमा परेको गौरालाई अन्यारी गौरा भनिन्छ। यी दुवै गौरालाई अति पवित्र मानिए पनि उज्याली गौरालाई विशेष महत्वका साथ हेर्ने गर्दछन्। रासस"
झापाका चार पालिकामा रथयात्रा निकाल्ने तयारी,"झापा : आज झापाका चार पालिकामा श्रीकृष्ण रथयात्रा हर्सोउल्लासका साथ निकाल्ने तयारी गरिएको छ । धार्मिक परम्परा अनुसार श्रीकृष्ण जन्माष्टमीको भोलिपल्ट आज श्रीकृष्ण रथयात्रा निकाल्ने चलन छ । सोही बमोजिम जिल्लाको भद्रपुर, बिर्तामोड, दमक र गौरीगञ्जमा श्रीकृष्ण रथयात्रा निकाल्ने तयारी रहेको छ । भद्रपुरमा २०औं पटक निकाल्ने तयारी गरिएकोमा बिर्तामोडमा पहिलो पटक रथ निकालिँदैछ । जिल्लाको सदरमुकाम भद्रपुरमा २०औँ पटक भगवान् श्री कृष्ण रथयात्रा भव्य उत्सवको रूपमा मनाउने सम्पूर्ण तयारी पूरा भइसकेको श्रीकृष्ण रथयात्रा उत्सव समारोह समितिका अध्यक्ष किरण भारतीले जानकारी दिए । जिल्लाकै सबैभन्दा पुरानो रथयात्रा नगरको पहिचान र गौरव बन्दै गएको उनले बताए । विंस२०५९ सालमा काठको पाङ्ग्राले बनाइएको रथ जीर्ण भएपछि भद्रपुर नगरपालिकाले ८ लाख रुपैयाँ बजेट छुट्टाएर टायरको पाङ्ग्रासहित फलामले रथ बनाइदिएको छ । त्यही रथलाई पुनः रंगरोगण र फूलमालाले सजावट गरिएको समितिका सचिव सञ्जय घोषले जानकारी दिए । भद्रपुर ५ स्थित लक्ष्मीनारायण मन्दिर अगाडिबाट ११ बजे शुभारम्भ हुने रथयात्रा आपगाँछी, ज्ञानेचोक, झापाचोक, संगमचोक, सगरमाथा चोक, किरात कोलोनी, लेखनाथ चोक, चन्द्रगढी बजार, एसपी मोड हुँदै क्याम्पस मोड, अस्पताल चोक, जनता चोक, भद्रपुर बजारबाट पुनः लक्ष्मीनारायण मन्दिरमा गएर समापन हुने छ । रथयात्रामा विभिन्न झाँकी, लाखे नाच प्रदर्शन गर्नुका साथै बालबालिकाहरू विभिन्न देवीदेवतामा भेसभुसामा सजिइने छन् । त्यस्तै बिर्तामोडमा पहिलोपटक एक साथ दुई वटा रथ निकाल्ने तयारी गरिएको छ । श्री बालाजी मन्दिर समिति बिर्तामोड र श्री कृष्ण प्रणामी मन्दिर सतगुरु श्री देवचन्द्र सदन बिर्तामोडको संयुक्त आयोजनामा दुई वटा रथ निकाल्न लागिएको र त्यसको सम्पूर्ण तयारी पूरा भइसकेको आयोजक समितिले जनाएको छ। बिहान १० बजे विशेष पूजाअर्चाना गरिने र बिहान ११ बजे रथयात्रा बालाजी मन्दिरबाट प्रारम्भ हुने जनाइएको । उता सतगुरु श्री देवचन्द्र सदनबाट पनि रथयात्रा सुरु भई दुवै रथयात्रा बालाजी मन्दिर अगाडि शनिश्चरे रोडमा भेट हुने र त्यस पश्चात् बिर्तामोड बजार परिक्रममा गर्ने श्री बालाजी मन्दिर समितिका अध्यक्ष नवीन गोयलले जानकारी दिए । दुवै रथयात्रा बिर्तामोडस्थित मुक्तिचोकइलाका प्रहरी कार्यालय छेउबाट फर्किएर मुक्तिचोकभद्रपुर बस स्टेण्डमुक्तिचोक र अधुवाखोला पुल हुँदै फेरी मुक्तिचोक भएर मन्दिरमा आएर समापन हुने सतगुरु श्री देवचन्द्र सदन युवा परिषद् प्रास अध्यक्ष विदुर खनालले जानकारी दिए । त्यसैगरी दमक नगरपालिकामा सातौँ श्रीकृष्ण रथयात्रा निकाल्ने सम्पूर्ण तयारी पूरा भइसकेको मूल आयोजक समितिका संयोजक रोहित आचार्यले जानकारी दिए । रथ यात्रालाई भव्य बनाउन विभिन्न ३४ वटा उपसमिति गठन गरी ती समितिहरूले आआफ्नो जिम्मेवारी निर्वाह गरी रथ यात्रा निकाल्न लागेको उनको भनाई छ । दमकको राधाकृष्ण मन्दिरबाट सुरु हुने रथयात्रा नगर परिक्रममा गरी पुनः सोही मन्दिरमा पुगेर समापन गर्ने कार्यक्रम रहेको छ । रथयात्रामा विभिन्न झाँकी समेत प्रदर्शन गरिनेछ । विभिन्न सडकहरू निर्माण भइरहेकोले यस वर्ष रथको रुट पनि परिवर्तन गरिएको समितिले जनाएको छ । उता गौरीगञ्ज गाउँपालिकामा तेस्रो पटक रथयात्रा निकाल्ने तयारी गरिएको छ । गौरीगञ्जको पहिचान र गौरवलाई मध्य नगर गरी श्रीकृष्ण रथयात्रा समारोह समितिले रथयात्रा निकाल्न लागेको हो । २०७५ सालमा पहिलो पटक गाडामा भगवान् श्री कृष्णको मूर्ति राखेर रथयात्रा निकालिएको थियो । समितिले दुई वर्ष अघि नै नयाँ रथ बनाइसकेको छ । खजुरगाछीको राधाकृष्ण मन्दिरबाट सुरु हुने रथयात्रा नगर परिक्रममा गरी पुनः सोही मन्दिरमा आएर समापन हुने समितिका अध्यक्ष डा तिलक खनालले जानकारी दिए । सजगता अपनाउन प्रहरीको आग्रह जिल्लामा २२ वटा ठूला कृष्ण मन्दिर रहेकोमा चार पालिकाबाट रथयात्रा निकाल्ने भएपछि सुरक्षा व्यवस्था कडा पारिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । कृष्ण रथयात्राका क्रममा कुनै पनि आपराधिक घटना हुनसक्ने भएकाले त्यसतर्फ सजगता अपनाउन डीएसपी रिजालले सबैसमक्ष अनुरोध समेत गरेका छन् । रथयात्राको अवसरमा ठूलो सङ्ख्यामा श्रद्धालु भक्तजनहरूको उपस्थिति हुने र उक्त स्थानहरूमा भिडभाडको फाइदा उठाउँदै आपराधिक गतिविधिहरू हुन सक्ने भएकाले सजगता अपनाउन उनको आग्रह छ । बहुमूल्य गरगहनाहरू लगाई उक्त भिडभाडमा नजान, उक्त स्थानमा जाँदा अधिक नगद तथा बहुमूल्य सामग्रीहरू नलगाउन, सवारीसाधनहरू चलाउँदा पार्किङ स्थलभन्दा बाटोको साइडमा नराखिदिन, सवारीसाधनहरू पार्किङ गरी राख्दा ह्याण्डिल लग, ह्विल लगलगायतका सुरक्षाका अतिरिक्त विधिहरू अपनाउन, भिडभाडको फाइदा लिइ महिलाहरूमा हुने दुर्व्यवहारप्रति सजग रहन, आफ्नो छेउमा रहेको जुनसुकै व्यक्ति शङ्कास्पद हुन सक्ने भएकाले हरहमेसा चनाखो रहन, कुनै पनि प्रकारको चोरी, लुटपाट, दुर्व्यवहारलगायत अन्य आपराधिक गतिविधिहरू भएमा वा कसैको गतिविधिहरू शङ्कास्पद लागेमा नजिकको प्रहरी कार्यालय अथवा जिल्ला प्रहरी कार्यालय झापा हटलाइन नम्बर १०० तथा मोबाइल नम्बरहरू ९८५२६७१५५५ र ९८५२६९००४९ मा सम्पर्क गरी जानकारी गराउन पनि अनुरोध गरिएको छ ।"
"आज विराटनगरमा ऐतिहासिक राधाकृष्ण रथयात्रा, कोसी प्रदेशमा सार्वजनिक बिदा","विराटनगर : विराटनगरमा ऐतिहासिक गौरवको राधाकृष्ण रथयात्रा आज (बिहीबार) निकालिँदै छ। रथयात्रालाई मध्यनजर गर्दै कोसी प्रदेश सरकारले सार्वजनिक बिदासमेत दिएको छ। विराटनगरको धार्मिक एवं सांस्कृतिक पहिचानसँग जोडिएको रथयात्रा प्रत्येक वर्ष श्रीकृष्ण जन्माष्टमीका भोलिपल्ट निकाल्ने परम्परा छ। हजारौं भक्तजनको उपस्थितिमा राधा र कृष्णको युगल जोडीसहितको रथलाई विराटनगर बजार परिक्रम गराउने चलन छ। विराटनगर महानगरपालिका १ स्थित राधाकृष्ण मन्दिर परिसरबाट दिउँसो ३ बजे रथ निकालिने छ। रथयात्रालाई भव्य, सभ्य र व्यवस्थित बनाउन प्रदेश तथा स्थानीय सरकार, सुरक्षा निकायलगायतका सरोकारवालाले आआफ्नो जिम्मेवारी निर्वाह गरेका छन्। रथयात्राका लागि ५ सयभन्दा बढी स्वयंसेवक परिचालन हुने छन्। राधाकृष्ण रथयात्रा मूल समारोह समितिका अध्यक्ष कैलाश रेग्मीले सबै तयारी पूरा भएकाले रथयात्रा प्रारम्भ गर्न मात्रै बाँकी रहेको जानकारी दिए। रथयात्राका लागि २२ फिट लम्बाइ, १४ फिट चौडाइ र १८ फिट उचाइको रथ तयार पारिएको छ। भक्तजनलाई रथ तान्नका लागि रथको अग्रभागबाट ७५७५ फिट लम्बाइको दुईवटा डोरी राखिने छ। दायाँतर्फबाट पुरुष तथा बायाँतर्फबाट महिलाले रथ तान्ने जानकारी रेग्मीले दिए। विराटनगरको मेनरोड हुँदै गोल्छा चोक, जलजला चोक, ट्राफिक चोक, रोडशेष चोक, बसपार्क, महेन्द्र चोक, धरान रोड, बरगाछी हुँदै पुनः मन्दिर परिसरमा पुगेर रथयात्रा समापन गरिने छ। विभिन्न ६० वटा झाँकीसहित निकालिने रथलाई ४३ स्थानमा विश्राम दिइने उनले बताए। विभिन्न जातजाति, धर्म र समुदायका झाँकीसहित भक्तजनको उपस्थितिले रथयात्रा भव्य हुने छ। रथयात्रालाई थप उल्लासमय बनाउन सरकारले बिहीबार सार्वजनिक बिदा दिएको छ। रथयात्रामा नेपाल र भारतका करिब ६ लाख श्रद्धालु भक्तजन सहभागी हुने अपेक्षा आयोजकले गरेको छ। रथयात्रा कोरोना महामारीका कारण यसअघि २ वर्ष खटयात्रामा सीमित भएको थियो। गत वर्षदेखि पुनः भव्य हिसाबले मनाउन थालिएको हो। विक्रम संवत १९८८ सालदेखि खटयात्राबाट प्रारम्भ भएको रथयात्रालाई विराटनगरको एउटा उत्सव एवं पहिचानसँग समेत जोडेर हेर्ने गरिएको छ। खटयात्रालाई २०२५ सालदेखि रथयात्रामा रूपान्तरण गरिएको हो। रथयात्रालाई लक्षित गरेर विराटनगरको सुरक्षा व्यवस्था कडा पारिएको छ। ठाउँठाउँमा ठूलो संख्यामा नेपाल र सशस्त्र प्रहरी परिचालन गरिएको छ। रथयात्रा मूल समारोह समितिले ट्राफिक व्यवस्थापन प्रभावकारी बनाउनका लागि जिल्ला ट्राफिक प्रहरी कार्यालय मोरङलाई अनुरोध गरेको छ। झाँकी प्रदर्शनसहितको रथयात्राका क्रममा ट्राफिक व्यवस्थापन मिलाउन ठूलो संख्यामा ट्राफिक प्रहरी परिचालन गरिने छ। रथयात्रामा हुनसक्ने अवञ्छित एवं अपराधिक गतिविधि नियन्त्रणमा लिएर सुरक्षा व्यवस्था कडा पार्न सुरक्षा अधिकारीले सक्रियता बढाएका छन्। मोरङ प्रहरी प्रमुख एसपी दीपक पोखरेलले बुधबार प्रहरीलाई विशेष बिफ्रिङ गर्दै रथयात्राको सुरक्षामा कुनै पनि कमजोरी हुन दिन नहुने स्पष्ट पारेका थिए। रथयात्राका लागि मजवुत र भरपर्दो सुरक्षा व्यवस्था मिलाउन एसपी पोखरेलसहित डीएसपीहरु रन्जनकुमार दाहाल, विजय श्रेष्ठ, छेदीलाल कामतीलगायतका प्रहरी अधिकारी आफैं फिल्डमा खटिने छन्। सादा पोसाकमा समेत प्रहरी परिचालन गरिने छ। भक्तजनलाई विभिन्न सुझाव दिएर सचेत गराउँदै प्रहरीले शंकास्पद व्यक्तिहरुमाथि निगरानी बढाएको छ। कुनै अवाञ्छित गतिविधि गर्नेलाई तत्काल पक्राउ गरेर कारबाही गर्ने प्रहरीको तयारी छ। राधाकृष्ण मन्दिर परिसरदेखि विराटनगरका विभिन्न स्थानमा सीसी क्यामेरा जडान गरेर सुरक्षा निगरानी गर्न थालिएको छ। रथयात्राको अवलोकनमा धेरै भक्तजनहरुको उपस्थिति हुने हुँदा भीडभाडको फाइदा उठाउँदै चोरी, लुटपाट, पाकेटमारीलगायतका घटना हुनसक्नेतर्फ प्रहरीले सबैलाई सचेत गराएको छ। मोरङ प्रहरीका प्रवक्ता डीएसपी रन्जनकुमार दाहालले अपराधिक घटना र अपराधिक प्रवृत्तिका मानिसबाट जोगिन सबै सचेत हुनुपर्ने बताए। रथयात्राको सुरक्षा व्यवस्था मजवुत एवं कडा बनाइएको छ। ठूलो संख्यामा सुरक्षाकर्मी परिचालन गरिएको छ, उनले भने, सुरक्षामा कुनै कमजोरी हुने छैन। तर, भक्तजन आफैं सचेत भइदिँदा सम्भावित घटना हुन पाउँदैन। डीएसपी दाहालले रथयात्राका क्रममा भागदौड मच्चिएर मानवीय दुर्घटना हुनसक्ने, बालबालिकाहरु हराउनसक्ने तथा वृद्धवृद्धा र महिला एवं बालबालिका घाइते हुनसक्ने जोखिम रहेको उल्लेख गरे। सम्भावित घटनाहरुलाई मध्यनजर गर्दै सजग हुन भक्तजनहरुलाई आग्रह गरिएको छ, उनले भने, सुरक्षामा कुनै कमजोरी नरहेकाले ढुक्क भएर सबैले रथयात्राको अवलोकन गर्न सक्नु हुनेछ। प्रहरीले रथयात्रामा बहुमूल्य गहना लगाएर, बहुमूल्य सामान तथा अधिक नगद बोकेर सहभागी नहुन, रथयात्राको रुट निर्धारण भएको स्थानमा सवारीसाधन पार्किङ नगरिदिन, सीसी क्यामेरा र मानिसको निगरानी भएका ठाउँमा सवारीसाधनको सुरक्षित पार्किङ गर्न, बालिका लिएर रथयात्रामा सहभागी नहुन, वृद्धवृद्धालाई सहयोगीका साथमा मात्रै पठाउन, महिला तथा बालबालिकामाथि हुनसक्ने दुर्व्यवहारप्रति सजग रहन सबैमा आग्रह गरेको छ। त्यस्तै, चोरी हुनसक्ने जोखिमका कारण घर खाली गरेर परिवारका सबै सदस्य एकैपटक बाहिर ननिस्किन, घरको ढोका बलियोसँग बन्द गरेर मात्रै निस्किन, शंकास्पद व्यक्तिप्रति चनाखो रहन, कुनै घटना भएमा वा कसैले शंकास्पद गतिविधि देखाएमा तत्काल प्रहरी कन्ट्रोलको नम्बर १०० मा जानकारी गराउन अनुरोध गरिएको डीएसपी दाहालले बताए।"
अर्घामा ऐतिहासिक लाखे नाच,सन्धिखर्क : अर्घाखाँचीको ऐतिहासिक तथा धार्मिक पर्यटकीयस्थल अर्घामा ऐतिहासिक लाखे नाच नाचिएको छ। ऐतिहासिक अर्घा भगवती देवीको मन्दिर अर्थात् अर्घा दरवारमा परापूर्वकालमा बाइसे चौबिसे राज्यका रूपमा रहेको यस स्थानमा श्री कृष्ण जन्माष्टमीको दिन सदियौंदेखि लाखे नाच नाचिने परम्परा रहेको मन्दिर व्यवस्थापन समितिका अध्यक्ष सरोज भुसालले बताए। लाखे नाचेमा भगवान शिव र भगवती देवी खुशी हुने धार्मिक मान्यता रहेको छ। भगवान शिवलाई निन्दा गर्ने दक्ष प्रजापतिलाई युद्धमा पराजित गरेको खुशीयालीमा लाखे नाच नाचिने परम्परा रहेको स्थानीय ठाकुर गन्धर्वले बताए। उनले भगवान शिवको प्रतीकका रूपमा काल भैरव जस्तै गरी लाखे नाचिने परम्परा रहेको जानकारी दिए।
बैतडीमा चितुवाको आक्रमणबाट किशोरी गम्भीर घाइते,बैतडी : बैतडीमा चितुवाको आक्रमणबाट एक किशोरी गम्भीर घाइते भएकी छन्। जिल्लाको पञ्चेश्वर गाउँपालिका ३ बगरेठीकी जयराम लुहारकी अन्दाजी १७ वर्षीय छोरी पुजा लुहार गम्भीर घाइते भएकी जिल्ला प्रहरी कार्यालय बैतडीका प्रहरी प्रवक्ता एवं प्रहरी निरीक्षक योगेश खत्रीले जानकारी दिए। उनको अवस्था गम्भीर रहेको र उपचारका लागि केशरपुर प्राथमिक स्वास्थ्य केन्द्रमा ल्याएको उनले बताए। चितुवाले उनको घाँटीमा आक्रमण गरेको प्रहरीले जनाएको छ। तालिगाडरोल भन्ने स्थानमा घाँस काट्न गएका बेला बिहीबार अन्दाजी मध्याह्न १२ बजेतिरको समयमा उनलाई चितुवाले आक्रमण गरेको हो। घाँस काटिरहेको स्थानबाट घाँस काट्न गएकी लुहारलाई चितुवा करिव पाँच सय मिटर तल घिसारेर लगेको पञ्चेश्वर गाउँपालिका ३ का वडाअध्यक्ष मीनबहादुर चन्दले जानकारी दिए।
काठमाडौं महानगरपालिकामा भोलि शोक बिदा,काठमाडौं : काठमाडौं महानगरपालिकाले शुक्रबार शोक बिदा दिने निर्णय गरेको छ। काठमाडौं महानगरपालिका१६ का वडाध्यक्ष मुकुन्द रिजालको असमायिक निधन भएपछि महानगरपालिकाभित्र शोक बिदा दिने निर्णय भएको प्रशासन विभाग प्रमुख दीपक अधिकारीले बताए। उनका अनुसार शुक्रबार काठमाडौं महानगरपालिकाअन्तर्गतका कार्यालयहरू बन्द हुनेछन्। वडाध्यक्ष रिजालको बिहीबार ग्राण्डी अस्पतालमा उपचारको क्रममा निधन भएको थियो।
ओखलढुङ्गामा छिमेकीको हत्या आरोपमा ८३ वर्षीय वृद्ध पक्राउ,छिमेकी ८३ वर्षीय सोमबहादुर अधिकारीको हत्या गरेको आरोपमा प्रहरीले सुनकोशी गाउँपालिका८ च्यानम माँझ गाउँका ८३ वर्षीय तिलकबहादुर कटुवाललाई पक्राउ गरेको हो । ओखलढुङ्गा : ओखलढुङ्गामा हत्या आरोपमा ८३ वर्षीय वृद्ध पक्राउ परेका छन् । छिमेकी ८३ वर्षीय सोमबहादुर अधिकारीको हत्या गरेको आरोपमा प्रहरीले सुनकोशी गाउँपालिका८ च्यानम माँझ गाउँका ८३ वर्षीय तिलकबहादुर कटुवाललाई पक्राउ गरेको हो । दुवै जनाबीच बुधबार बिहान सामान्य भनाभन भएको थियो । गोठबाट दूध लिएर घर फर्कँदै गरेका अधिकारीलाई कटुवालले धकेल्दा लडेर उनी घाइते भएका थिए । गम्भीर घाइते अधिकारीलाई उपचारका लागि जिल्ला अस्पताल ल्याइएकामा अस्पताल पुर्याउना साथ उनलाई चिकित्सकले मृत घोषित गरेको जिल्ला प्रहरी कार्यालयका प्रहरी निरीक्षक विकास राईले जानकारी दिए । प्रहरीले कटुवाललाई बुधबार साँझ पक्राउ गरेर घटनाबारे अनुसन्धान थालेको छ । रासस
