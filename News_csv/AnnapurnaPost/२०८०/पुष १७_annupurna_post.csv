शीर्षक,विवरण
"जनधन जोगाऔं, हात्ती बचाऔं","जनधनको क्षति नहोस्। तब मानवसँगको द्वन्द्वमा हात्ती पनि नमारिऊन्। संरक्षित जीवको सूचीमा छ जंगली हात्ती। राष्ट्रिय निकुञ्ज तथा वन्यजन्तु संरक्षण ऐन २०२९ ले यस्ता वन्तजन्तुको सिकार गर्न निषेध गरेको छ। कानुनतः बौलाएको अवस्था, नबाँच्ने किसिमले रोगग्रस्त भएका वा अंगभंग भएकालाई तोकिएको अधिकारीको आदेशले मात्रै मार्न वा पक्रन पाइन्छ। यस्तै, वनक्षेत्रबाहिर आई मानिस वा घरपालुवा पशुपंक्षीलाई धेरै नोक्सान गर्ने वन्यजन्तुलाई मार्नुपर्ने ठहर्याएमा तोकिएको अधिकारीको आदेशले मार्न, पक्रन वा लखेट्न सकिन्छ। तराईका जिल्लामा जंगली हात्ती मानव बस्ती पसेर बिझ्याइँ गर्दै आएको सिलसिला लामो छ। हूलका हूल पस्ने हात्तीले अन्नबाली मात्रै नष्ट गरिदिएका छैनन् कि धेरै व्यक्तिको ज्यानै लिइसकेका छन्। यसरी मानववन्यजन्तु द्वन्द्व बढिरहँदा जनधन जोगाउनुपर्ने चुनौती त छ नै त्यसमाथि संरक्षित जीवलाई बचाउनुपर्ने अवस्था पनि छ। मोरङको सुन्दरहरैंचा नगरपालिका१० स्थित एक सामुदायिक वनमा सोमबार मात्रै गोली हानेर मारेको अवस्थामा जंगली हात्ती भेटिएको छ। जसको पुच्छर गायब छ। जुन चोरी सिकारी समूहले गोली हानेको वनका कर्मचारीको ठहर छ। तर, चोरी सिकारीबाट बचाउन चुनौती त छ नै मानववन्यजन्तु द्वन्द्वतिर पनि गम्भीरतापूर्वक राज्यको ध्यान जानुपर्छ। हात्तीलगायत वन्यजन्तुले क्षति पुर्याएर राहत दिन सरकारले केही महिनाअघि मात्रै नयाँ निर्देशिका ल्याएको छ। जसलाई वन्यजन्तुबाट भएको क्षतिको राहत वितरण निर्देशिका २०८० भनिएको छ। कोही सामान्य घाइते भए २० हजार, गम्भीर घाइते भए दुई लाखसम्म औषधोपचार खर्च दिने कानुनी व्यवस्था छ। शारीरिक रुपमा अशक्त भए जीविकोपार्जन खर्च पाँच लाख, कसैको ज्यान गए १० लाख रुपैयाँ राहत दिने भनिएको छ। यस्तै, भण्डारण गरेको अन्न, घरगोठ र खाद्यान्न बालीमा छुट्टाछुट्टै राहत रकम प्रदान गरिन्छ। यसअघि वन्यजन्तुबाट हुने क्षतिको सहयोग निर्देशिका २०६९ बमोजिम क्षतिको प्रकृति हेरेर राहत सहयोग उपलब्ध गराइँदै आएको थियो। तर, यसरी क्षति भएपछि त्यसबापत राहत दिने अवस्था आउनुभन्दा जनधनको क्षति हुन नदिन नै श्रेयष्कर हुन्छ। त्यसका लागि जंगली हात्ती किन मानव बस्ती पसेर स्थानीयवासीलाई आतंकित बनाउँछन् भन्ने गहिराइसम्म पुग्न आवश्यक छ। वन्यजन्तु विज्ञका अनुसार मानवीय स्वभाव र व्यवहारकै कारण हात्ती आक्रमण बढेको हो। जंगलमा आहारा पाउन छाडेपछि वन्यजन्तु बस्ती छिर्छन्। तर, धपाउन अनेक हतकण्डा अपनाउँदा आक्रोशित बन्छन्। हिंस्रक बन्छन्। त्यसमाथि हात्तीको जैविक मार्गमा अवरोध पुगेको छ। तिनीहरूका त्यस्ता परम्परागत बासस्थान र बाटोहरू संरक्षणमा राज्यका निकायहरू लाग्नुपर्छ। हात्ती करिडोर निर्माणलगायत विकल्पतिर पनि ध्यान दिनुपर्छ। ताकि जंगली हात्ती जंगल छाडेर मानव बस्तीसम्म नपसून्। जनधनको क्षति नहोस्। तब मानवसँगको द्वन्द्वमा हात्ती पनि नमारिऊन्।"
उकुसमुकुस छन् नागरिक,"दलहरू र सरकारको नेतृत्व नसच्चिए सजाय जनताले दिनेछन् । सामान्य जीवनयापन चलाइरहेका हरेक नेपालीलाई सोधौं त तपाईं र तपाईंको परिवार खुसी रहन के चाहनुहुन्छ ? उत्तर आउँछ बिहानबेलुकाको छाक टरोस्। छोराछोरीलाई शिक्षा दिन सकौं। र, रोग लागे उपचार पाइयोस्। अधिकांश नागरिकको चाहना यति हो। कसैले अलि महत्वाकांक्षी हिसाबले सोच्लान्। तर, धेरैको अपेक्षा यतिमै अडिएको छ। हामीले एकपटक आआफ्नो ठाउँबाट सोचौं त हाम्रो दिनरातको मिहेनत केका लागि ? जति घुमाइफिराई भने पनि मूल उद्देश्य हो शिक्षा, स्वास्थ्य र दैनिकी राम्ररी चलोस्। यति भएपछि मात्रै सबैले कमाउने र जमाउने (बचत गर्ने) विषयमा सोच्ने हो। तर, अधिकांश नेपाली दैनिकी कसरी चलाउने भन्ने चिन्ताले नै पिरोलिएका छन्। यही समस्या हल गर्नु सरकारको पहिलो दायित्व हो। सरकार को त ? नेपाली शब्दकोशले भनेको छ देश वा राज्यको शासनमण्डल, राज्यसंस्था, शासनसत्ता वा शासन व्यवस्था। यस्तै, प्रभु, स्वामी वा राजा भनेर पनि अथ्र्याइएको छ। अर्थ जे लगाए पनि देशको शासनसत्ताको बागडोर सम्हाल्नेहरूको समूह नै सरकार हो। उनीहरूको काम भनेकै नागरिकलाई समृद्ध र मुलुकलाई विकसित बनाउने हो। काम, कर्तव्य र अधिकार जे दिए पनि त्यहाँबाट निस्कने नतिजा त आखिर समृद्ध मुलुक होइन र ? मुलुक समृद्ध बन्न त नागरिकको जीवनयापन उक्सनै पर्छ। यो बुझ्ने र सही नीति ल्याई कार्यान्वयन गर्ने नेतृत्व नै सफल सरकार हो। सरकार सफल बन्न मुलुक सापेक्ष नीति हुनुपर्छ। नीति सही र नागरिकमैत्री हुनुपर्छ। अनि त्यसलाई कार्यान्वयन गर्ने आँट नेतृत्व तहमा हुनुपर्छ। हाम्रो मुलुक राजाले मुलुक चलाए। कुनै समय राणाशासन थियो। अहिले दलहरूले अदलबदल हुँदै मुलुकलाई समृद्धिको मार्गमा दौडाउने भाषणमा घिसारिरहेका छन्। २००७ सालदेखिको इतिहास अध्ययन गर्र्ने हो भने हामीकहाँ कुनै पनि समय राजनीतिक स्थायित्व कायम भएको देखिँदैन। त्यसअघि १०४ वर्षे जहानियाँ राणाशासनमा पनि श्रेणीअनुसार आन्तरिक द्वन्द्व चलेकै थियो। सत्ताका लागि नरसंहारसमेत हुन्थ्यो। त्यस बेला पनि सत्ताकै स्वार्थ चलेको इतिहासले छर्लंग पार्छ। त्यसपछि धेरै खालका आन्दोलन भए। प्रजातान्त्रिक शासन व्यवस्थाका लागि कांग्रेसले सशस्त्र क्रान्ति गर्यो। त्यही क्रान्तिले राणाशासनलाई इतिहासमा सीमित बनायो। राणाशासन ढल्दै गर्दा पनि त नागरिकले आफ्नो जीवनयापनमा सुधार चाहेका थिए। राज्यव्यवस्था परिवर्तनसँगै आफू व्यवस्थित बन्न खोजेका थिए। नयाँ कुराको खोजी त हुन्छ नै। तर, राणाशासन अन्त्य भए पनि राजाको शासन गर्ने महत्त्वाकांक्षाका कारण जनताले सोचेजस्तो प्रजातान्त्रिक व्यवस्था अनुभव गर्न पाएनन्। त्यो र योमा फरक नपाएपछि राजा र दलहरूबीच वैमनस्य बढ्दै गयो। राजा राजै बन्ने, दल परिवर्तन चाहने। कुरा मिलेन। २००७ सालमा अन्तरिम शासन विधानलाई आधार मान्दै संविधानसभा निर्वाचन गर्ने सहमति भए पनि त्यो कार्यान्वयन भएन। राजा महेन्द्रले २०१५ सालमा संविधान घोषणा गरी निर्वाचन गराए। कांग्रेसले दुई तिहाइ बहुमत प्राप्त गर्यो। राजनीतिक अस्थिरता, आन्तरिक एवम् भूराजनीतिक प्रभाव चुलियो। राजा महेन्द्रले अन्ततः २०१७ साल पुस १ गते बीपी कोइराला नेतृत्वको सरकार अपदस्थ गरी पञ्चायत व्यवस्थाको सूत्रपात गरे। २००७ सालमा राजनीतिक किचलोले मुलुकलाई जसरी गिजोल्यो, अहिले पनि उस्तै छ अवस्था। हाम्रै बाउबाजेले २९ वर्ष पञ्चायती शासन पनि भोगे। २०४६ सालको राजनीतिक परिवर्तनसँगै राजालाई संवैधानिक दायराभित्र ल्याएर २०४७ सालमा संविधान निर्माण भयो। दलहरूले शासनसत्ता सम्हाल्ने मौका पाए। कांग्रेस र एमालेले मौका पाएको तीन दशक नाघ्यो। पछिल्लो समय नागरिकको स्पिकर बनेर दलहरू च्याउसरी उम्रिए। तर, खै नागरिकले के पाए ? २०४७ पछि पनि राजनीति त अस्थिर नै रह्यो। २०४८ मा बहुमत प्राप्त गिरिजाप्रसाद कोइराला नेतृत्वको सरकार पाँच वर्षसम्म टिक्न सकेन। २०५१ मा मध्यावधि निर्वाचन भयो। एमालेले त्यसमा मौका पायो। मनमोहन अधिकारीको नेतृत्वमा पहिलो वामपन्थी सरकार गठन हुँदै संसद्मा सबैभन्दा ठूलो दलको कुर्सी पनि पायो। तर, मुलुक जहाँको त्यहीँ रह्यो। नागरिकले सरकार र सत्ता परिवर्तनको स्वाद लिन पाएनन्। अहिले पनि त्योभन्दा नयाँ नै के छ र ? हो, व्यवस्थाहरू परिवर्तन भए। २०५२ फागुन १ गते सुरु भएको माओवादी विद्रोहले नागरिकको ध्यान नतानेको होइन। दुःखका दिन जालान् कि भन्ने ठानेर माओवादीलाई पनि नागरिकले शक्तिशाली बनाएकै हुन्। तर, जनभावनाविपरीतको स्वार्थकेन्द्रित राजनीतिको लिसो खसेन। २०५८ सालको दरबार हत्याकाण्डले शासन व्यवस्थाको अवस्थामा धक्का दियो। माओवादीले अघि सारेका अधिकांश मुद्दा जनताका लागि सकारात्मक थिए। तर, यति खेर ती मुद्दा जनताको काँधमा चढेर सत्ताको सुकुलमा पुग्न मात्रै हो कि भन्ने प्रश्न उब्जिएका छन्। नागरिकले प्रश्न गरिरहँदा त्यसको दुरुपयोग गर्ने मात्रै जन्मिए। यसले चाहिँ गर्ला कि, उसले चाहीँ गर्ला कि भनेर मत दिँदादिँदा नागरिकका औंला खिइसके। नागरिक सोधिरहेका छन् अब पुनः नयाँ व्यवस्थाको खोजी गर्ने समय आएको त होइन ? लोकतन्त्र उन्नत व्यवस्था हो। तर, यो व्यवस्थाको महत्वलाई बेवास्ता गरिएको समय पनि हो। यसमा सबै दलले म म भने हुन्छ। कोही पनि पानीमाथिको ओभानो नबने हुन्छ। सोचौं त राजाको ठाउँमा जनताका छोराछोरी राष्ट्रपति बन्न पाएको व्यवस्था होइन र ? नयाँ संविधान जनताले चुनेका आफ्ना प्रतिनिधिले नै बनाएका हुन् नि ! अनि, जनप्रतिनिधि बनेर सत्तामा पुगेकालाई काम गर्न केले रोक्यो ? पुष्पकमल दाहाल प्रचण्ड नेतृत्वमा सरकार बनेको पनि एक वर्ष भयो। अनुभव छैन भनौं, त्यो पनि होइन। उनी यसअघि पनि प्रधानमन्त्री बनिसकेकै हुन्। तर, अहिलेलाई यस्तै भयो। अब गर्छु भनेर जनता कहिलेसम्म भुलाउने ? अझै विगतको गलत प्रवृत्ति र अराजनीतिक संस्कारको पुनरावृत्ति काँचै छ। जनताको भावनाको कदर गर्नुको साटो राजनीति सत्ताकेन्द्रित मात्र छ। यस्तो गलत राजनीतिक संस्कार र प्रवृत्तिले हामी नेपालीको भलो गर्न सक्दैन। नागरिक दिक्क भएका छन्। हामी त जनताका आवाज हौं भनेर उदाएकाहरू पनि खोयाको निसाना बन्न थाले। खोक्रो भाषणले नागरिकको पेट भरिँदैन। एक छाक खान पनि बिदेसिनुपर्ने बाध्यताबाट जनतालाई उकास्न सक्नुपर्छ। राजनीतिक दलदलमा मुलुकलाई कति भसाउने ? राजनीतिकर्मी र नेतृत्व गम्भीर बन्नुपर्छ। नागरिक उकुसमुकुसमा छन्। भनाइ नै छ, धेरै पीडा भए बोली आउँदैन। यो अवस्थालाई समयमै चिनेर दल र सरकारको नेतृत्व नसच्चिए सजाय जनताले दिनेछन्। जनता गरिब भए भोटमा किन्न सकिन्छ र आफू सधैं सत्ता र शक्तिमा रहन पाइन्छ भन्ने कु (विचार) फाल्नुपर्छ। समय र अवस्था सधैं एकनास हुँदैन है !"
"विस्तारमा ढिलासुस्ती, स्थानीयलाई सास्ती","परासी : नवलपरासीमा रहेका हुलाकी सडकको दुर्दशाले स्थानीयलाई सास्ती भएको छ। हुलाकी सडक विस्तारको काममा भएको ढिलासुस्तीले स्थानीय आजितसमेत भएका छन्। जिल्लाका तीन छुट्टाछुट्टै खण्डमा सडक विस्तारको काम भइरहेको छ। २०७६ सालमा तीन खण्डको सडक विस्तार गर्न ठेक्का लगाइएको थियो। तीन खण्डअन्तर्गत प्रतापपुर गाउँपालिकाको कठहवादेखि सुस्ता गाउँपालिकासम्मको सडक विस्तार, परासीदेखि नारायण चोकसम्मको सडक विस्तार र नारायण चोकदेखि त्रिवेणीसम्मको सडक विस्तारका लागि सडक विभागको हुलाकी राजमार्ग निर्देशानलयले ठेक्का लगाएको हो। सडक विस्तार गर्ने सम्झौता अवधि सकिएपछि ती सडक खण्डको दुईदुई पटक म्याद थपिएको छ। गएको मंसिरको म्याद दिएर दोस्रो पटक म्याद थप्दा पनि काम नसकिएपछि आउँदो असारसम्म काम सक्ने गरी म्याद थप्ने तयारी गरिएको हुलाकी राजमार्ग योजना कार्यालय गोरुसिंगे कपिवस्तुका इन्जिनियर युवराज पाण्डेले बताए। समयमा काम नसक्दा बर्खामा हिलो र हिउँदमा धुलोको समस्याले स्थानीय आजित छन्। ठेकेदारले निर्माणमा ढिलाइ गरेपछि स्थानीयले पटकपटक चक्काजामसमेत गरेर विरोध गर्दै आएका छन्। विभिन्न स्थानमा निर्माण सामग्री राख्ने र कल्भर्ट निर्माणका लागि सडक भत्काएर नपुर्दा आवतजावतमा समस्या भएको सरावलका दीपक शर्माले गुनासो गरे। काम ढिलो भएको बारेमा निर्माण कम्पनीहरूले कोभिड र नदीजन्य पदार्थको अभावको बहाना बनाउँदै आएका छन्। पछिल्लो पटक पूर्वपश्चिम राजमार्गअन्तर्गत बुटवलनारायणगढ खण्ड विस्तार थालिएपछि हुलाकी सडकलाई विकल्पका रूपमा प्रयोग गर्न थालिएको छ। अहिले पूर्वबाट पश्चिम जाने सवारीसाधन बर्दघाटदेखि नारायणचोक भएर परासीहुँदै भैरहवा जाने गरेका छन् भने पश्चिमबाट पूर्व जाने सवारीसाधन पनि सोही मार्ग भएर राजमार्ग पुग्ने गरेका छन्। जसले गर्दा हुलाकी सडकमा सवारी चाप बढेर थप समस्या सिर्जना गरेको छ। सवारीको चाप बढ्दा वरिपरिका बस्ती धुलोले ढाकिन थालेका छन्। साइकल, मोटरसाइकल र पैदल यात्रीलाई समेत धुलोका कारण सास्ती हुने गरेको छ। धुलोका कारण मानव स्वास्थ्यदेखि खेतीपातीमा समेत असर पुगेको छ। कठहवा सुस्ता सडकको प्रगति ४० प्रतिशत मात्रै प्रतापपुर गाउँपालिकाको कठहवादेखि सुस्ता गाउँपालिका जोड्ने ९ किलोमिटर सडक विस्तारको लागत २७ करोड रुपैयाँको हो। सडक विस्तारका लागि कन्ट्याक्ट प्रालिले ठेक्का लिएको छ। उक्त सडकको काम अहिले जम्मा ४० प्रतिशत मात्र भएको छ। २०७९ असार मसान्तसम्ममा सम्पन्न हुनुपर्ने काम पूरा नभएपछि फेरि म्याद थपिएको हो। यो सडकखण्डमा विगत दुई दिनदेखि आवश्यक सामग्रीको व्यवस्था गरी संरचना निर्माणको काम भइरहेको हुलाकी राजमार्ग कपिलवस्तुका इन्जिनियर पाण्डेले बताए। स्ट्रक्चरका काम हुँदै छन्। अब दुईचार दिनमा पिचको काम पनि हुन्छ। अहिले केही आसलाग्दो काम भएको छ। पाण्डेले भने। परासी नारायणचोक सडकको काम अलपत्र सदरमुकाम परासीदेखि नारायणचोकसम्मको १२ किलोमिटर सडक विस्तारको काम २५ करोड रुपैयाँको हो। यो सडकको विस्तारको काम पनि अलपत्र छ। रामग्राम नगरपालिकाको बैकुण्ठापुरको घोलामाथि भत्किएको कल्भर्ट नबनाउँदा दुर्घटनाका घटना बढेका छन्। भत्किएको कल्भर्ट नबनाउँदा केही महिनाअघि त्यहाँ मोटरसाइकल दुर्घटनामा एक जनाको ज्यान गएको थियो। द कञ्चन बिरुवा शिवशक्ति जेभीले ठेक्का लिएको छ। काम नगरेपछि हुलाकी राजमार्ग निर्देशनालयले ठेक्का तोडेर आफैं काम गर्ने तयारी गरेको थियो। तर ठेकेदारले काम शीघ्र गर्छु भनेपछि असारसम्मको म्याद थप्ने तयारी निर्देशनालयले गरेको छ। हामीले ठेक्का तोडेर व्यवसायीले राखेको धरौटी रकमबाट काम गर्ने सोच बनाएका थियौं। व्यवसायीले एक पटक फेरि मौका दिनुस् भनेपछि असार मसान्तसम्मको म्याद दिनका लागि फाइल अघि बढाएका छौं, योजना कार्यालयका इन्जिनियर पाण्डेले भने। नारायणचोक त्रिवेणी सडकको काम पनि उस्तै गोपीगन्जको नारायणचोकदेखि त्रिवेणीसम्मको सडकको लम्बाइ १५ किलोमिटरको छ। लागत ५८ करोड रुपैयाँमा विस्तार हुन लागेको सडकको काम पनि उस्तै छ। सडक विस्तारका लागि निर्माण कम्पनीलाई ताकेता गरिरहेको हुलाकी राजमार्ग योजना कार्यालयले जनाएको छ। यो सडक खण्ड विस्तार गर्न बज्र गुरु महालक्ष्मी जेभीले ठेक्का लिएको छ। त्यस सडकखण्डमा अहिले ग्राभेल र माटो उठाउने कामलगायतका काम भएको योजना कार्यालयले जनाएको छ। पुल निर्माणका लागि पाँचौं पटक ठेक्का आह्वान नवलपरासीका विभिन्न स्थानका हुलाकी राजमार्गमा निर्माण गर्न लागिएका पुलका लागि ठेक्का आह्वान भए पनि ठेक्का नपर्दा निर्माण कार्यमा समस्या भएको राजमार्ग योजना कार्यालयले जनाएको छ। पुल निर्माणका लागि अहिले पाँचौं पटक ठेक्का आह्वान गरिएको छ। हुलाकी राजमार्गअन्तर्गतका चार स्थानमा पुल निर्माणका लागि यसअघि चार पटकसम्म ठेक्का आह्वान गरे पनि कुनै पनि व्यवसायीले ठेक्का नहाल्दा समस्या भएको योजना कार्यालयका इन्जिनियर पाण्डेले बताए। अहिले फेरि पुल निर्माणका लागि ठेक्का आह्वान गरेका छौं। ठेक्का हाल्ने मिति पनि अन्तिममा छ, त्यस अवधिसम्म ठेक्का पर्छ कि पर्दैन त्यसपछि मात्र थाहा हुन्छ, उनले भने। ठेक्का आह्वान गरिएका हुलाकी राजमार्गका पुलमा परासी नारायणचोक सडक खण्डका छन्। जसमा रामग्रामको बैकुण्ठापुर, सरावलको मौवा पिपरा, भीमटाँडी र सरावल गाउँपालिका जाने स्थानका पुल रहेको हुलाकी राजमार्ग योजना कार्यालयले जनाएको छ।"
भारतीय विदेशमन्त्रीको भ्रमणमा ऊर्जा प्रमुख एजेन्डा,"काठमाडौं :अंग्रेजी नयाँ वर्षको पहिलो कूटनीतिक भ्रमण भारतबाट हुँदै छ। भारतीय विदेशमन्त्री एस जयशंकर पुस १९ गते नेपाल आउँदै छन्। उनी दुई दिनसम्म नेपालमा रहने छन् । नेपालभारत संयुक्त आयोगको ७औं बैठकमा सहभागी हुन उनी नेपाल आउन लागेका हुन्। टोलीमा विदेश सचिव विनयमोहन क्वात्रा, नेपाल डेस्क प्रमुख अनुराग श्रीवास्तवलगायत उच्च अधिकारीहरू हुने स्रोतको भनाइ छ। भारतीय विदेशमन्त्रीको भ्रमणमा १० हजार मेगावाटको दीर्घकालीन विद्युत् खरिद सम्झौता (पीपीए) मा अन्तिम हस्ताक्षर हुने एजेन्डा रहेको बताइएको छ। चितवनमा बस्ने ११औं नेपालभारत ऊर्जा सचिवस्तरीय संयुक्त निर्देशक समिति बैठकले यसलाई अन्तिमरूप दिने स्रोतले बताएको छ। संयुक्त निर्देशक समितिको बैठक हरेक ६ महिनामा बस्ने गर्छ। दीर्घकालीन पीपीए कार्यान्वयनमा लैजानका लागि दुई देशबीचका सचिवहरूबीच सम्झौता हुन बाँकी छ। गत जेठको अन्तिम साता नै दीर्घकालीन पीपीएका लागि नेपालभारतबीच प्रारम्भिक सम्झौतामा हस्ताक्षर भएको थियो। त्यसपछि भदौमा दीर्घकालीन पीपीएको भारतको मन्त्रिपरिषद्बाट पनि अनुमोदन भइसकेको छ। गत जेठमा भएको प्रधानमन्त्री पुष्पकमल दाहाल प्रचण्डको भारत भ्रमणमा ऊर्जा व्यापारमा ठूलो उपलब्धि भएको बताइएको थियो। भारतीय प्रधानमन्त्री नरेन्द्र मोदीले पनि १० वर्षमा १० हजार मेगावाट बिजुली किन्ने घोषणा गरेका थिए। प्रधानमन्त्री प्रचण्डको भारत भ्रमण लगत्तै नेपाली अधिकारीहरूले दीर्घकालीन पीपीएको मस्यौदा भारत समक्ष पेस गरेको थियो। पञ्चेश्वरको सपना कहिले होला पूरा ? यो भ्रमणले अन्य एजेन्डासँगै पञ्चेश्वर बहुउद्देश्य आयोजनाको संयुक्त विस्तृत अध्ययन प्रतिवेदन (डीपीआर) लाई अघि नबढाउने स्रोत बताउँछ। आगामी भ्रमणमा पञ्चेश्वरसम्बन्धी कुनै पनि निर्णय एजेन्डाको रूपमा समावेश नभएको उच्चस्रोतको दाबी छ। ६७ वर्षबाट नेपाली जनतालाई देखाउँदै आएको पञ्चेश्वरको सपना अझै पनि अनिर्णित छ। दुवै देशका प्रतिनिधि पञ्चेश्वर अघि बढाउने सम्बन्धमा प्रतिबद्ध नभएको नेपालका भारतीय एक पूर्वराजदूत बताउँछन्। हरेक उच्चस्तरीय भ्रमणमा बाह्य रूपमा जसरी बखान गरिन्छ, सोहीअनुरूप भित्रिरूपमा नेपालभारत पक्ष नै प्रतिबद्ध छैन, भन्दै ती पूर्वराजदूतले यही तरिकाले पञ्चेश्वर कहिले पनि अघि नबढ्ने बताए। ऊर्जा मन्त्रालयका एक अधिकारीका अनुसार उच्च राजनीतिक प्रतिबद्धताबिना पञ्चेश्वर अघि बढ्दैन। अहिले दुई पक्षीय संयन्त्रको छलफलबाट मात्र यो मुद्दा पार नलाग्ने उनी बताउँछन्। दुवै देशका डीपीआरमा ५ सयभन्दा बढी असहमतिबाट अहिले २३ वटा विषयमा मात्र सहमति जुट्न सकेको छैन। पानीको उपयोगिताको सम्बन्धमा नै दुवै देशले साझा धारणा प्रस्तुत गर्न सकेका छैनन्। दुवै देशको पानीको उपयोगितासम्बन्धी द्विपक्षीय हितमा भन्दा आआफ्ना स्वार्थमा अल्झदा पञ्चेश्वरको काम अघि बढ्न नसकिरहेको ती अधिकारी बताउँछन्। भारतको केन्द्रीय आयोगले सन् १९५६ मा महाकाली नदीमा पञ्चेश्वर आयोजनाको पहिचान गरेको थियो। सन् १९७८ मा नेपालभारत दुवै पक्षका विशेषज्ञहरूको संयुक्त समूह गठन भई स्वतन्त्र रूपले विस्तृत स्थलगत अनुसन्धान सञ्चालन गर्ने निर्णय गरियो। सन् १९८८ मा जलस्रोत मन्त्रालयअन्तर्गत पञ्चेश्वर बहुउद्देश्यीय आयोजना कार्यालयको स्थापना गरियो। अघिल्लो वर्ष नै अन्तर्राष्ट्रिय विकास नियोगको आर्थिक सहयोगमा नेपाली भूभागभित्र स्थलगत अन्वेषण कार्य सञ्चालन गरिएको थियो। सन् १९९१ मा पञ्चेश्वर उच्च बाँध र रूपालीगाड पुनर्नियन्त्रण बाँध समावेश भएको पञ्चेश्वर बहुउद्देश्यीय आयोजनाको प्रतिवेदन तयार गरेको थियो। जसमा पञ्चेश्वरमा ३१५ मिटर उचाइको रक फिल बाँधको निर्माण गरी ६ हजार ४ सय ८० मेगावाट र रूपालीगाडमा ८३ मिटर उचाइको रिरेगुलेटिङ बाँधको निर्माण गरी २४० मेगावाट गरी कुल ६ हजार ७ सय २० मेगावाट विद्युत् उत्पादन गर्न सक्ने प्रस्ताव रहेको छ। उक्त अध्ययनको आधारमा नेपालले सन् १९९५ मा विस्तृत आयोजना प्रतिवेदन तयार गरेको थियो। नेपाल सरकार र भारत सरकारबीच महाकाली नदीको शारदा ब्यारेज, टनकपुर ब्यारेज र पञ्चेश्वर आयोजना सम्बन्धमा २०५२ साल माघ २९ गतेका दिन सन्धि सम्पन्न भएपछि यो आयोजना द्विराष्ट्रिय लगानीमा संयुक्त रूपमा सञ्चालन गर्ने आधार तयार भएको थियो। २०६६ साल मंसिर ९ गते नेपालभारत संयुक्त जलस्रोत समितिको सचिव स्तरीय पाँचौं बैठकबाट पञ्चेश्वर विकास प्राधिकरण गठन गर्ने सहमति भएको थियो। उक्त बैठकले प्राधिकरणको (पीडीए) को कार्यसूची पनि तयार गरेको थियो। उक्त कार्यसूची नेपाल सरकारबाट अनुमोदन भई भारत सरकारलाई पठाइएको थियो। २०७१ असोजमा काठमाडौंमा सम्पन्न पहिलो बैठकले प्राधिकरणको विधानलाई अनुमोदन गरेको थियो। प्राधिकरणको २०७१ को मंसिरमा नयाँ दिल्लीमा भएको बैठकले यसअघि दुई देशद्वारा छुट्टाछुट्टै तयार पारिएको पञ्चेश्वरको डीपीआरको आधारमा संयुक्त डीपीआर तयार गर्न भारतीय सरकारी स्वामित्वको कम्पनी वापकस लिमिटेडलाई दिने निर्णय गरियो। २०७३७४ मा वापकासले संयुक्त डीपीआर बुझाएको थियो। उक्त डीपीआर महाकाली सन्धिविपरीत भएको भन्दै असहमति भएको हो। प्रधानमन्त्री प्रचण्डको गत जेठमा भएको भारत भ्रमणमा पञ्चेश्वरको संयुक्त डीपीआरलाई ३ महिनामा टुंगो लगाउने सहमति भएको भनिएको थियो। गत असारमा पोखरामा भएको प्राधिकरण सञ्चालक समितिको विज्ञ समूहको बैठकले ३ महिनाभित्र डीपीआरलाई अन्तिमरूप दिने निर्णय गरेको थियो। तर, प्रधानमन्त्रीको भारत भ्रमणको ७ महिना बितिसक्दा पनि डीपीआरको टुंगो लागेको छैन। वर्षायाममा नदीमा आउने पानीलाई बाँधले रोकेर नियन्त्रित रूपमा एकनासले प्रवाह गराइने गरी पञ्चेश्वरलाई अघि बढाइने बताइएको छ। जलाशययुक्त यस आयोजनाको कार्यान्वयन भए महाकाली नदीको तल्लो तटीय क्षेत्र खासगरी कञ्चनपुर जिल्लामा बाढीले पुर्याउन सक्ने क्षति न्यूनीकरण गर्नुका साथै सुक्खायाममा नदीको बहाव बढ्न गई भारतमा करिब १६ लाख हेक्टर तथा नेपालमा करिब ९३ हजार हेक्टर जग्गामा सिँचाइ सुविधा उपलब्ध हुनेछ।"
"द्वन्द्व सकिए, सकिएनन् बारुदी सुरुङ","काठमाडौं : नेपालमा शान्ति सम्झौता भएको १७ वर्ष पूरा भयो। २०६८ को जेठ महिनामा नेपाल माइनमुक्त घोषणा पनि भयो। तर, बारुदी सुरुङको जोखिम भने अझै छ। द्वन्द्वको अवशेषको रूपमा रहेको विस्फोटक पदार्थहरू अझै फेला परिरहेका छन्। जसमा ज्यान गुमाउनेको संख्या पनि कम छैन। तत्कालीन प्रधानमन्त्री झलनाथ खनालको पालामा फुलचोकीमा कार्यक्रम गरेर माइनमुक्त घोषणा गरिएको थियो। २०६३ साल मंसिर ५ मा शान्ति सम्झौता भएको थियो। माइनमुक्त घोषणापछि हालसम्म सुरक्षा निकायले १ हजार ७ सय १८ वटा विस्फोटक पदार्थ फेला पारिसकेका छन्। २०८० सालमा मात्रै ३६ वटा विस्फोटक पदार्थहरू फेला पारेको छ। २०६८ जेठ ३१ को नेपाल माइनमुक्त घोषणा भएको समयदेखि ३० मंसिर २०८० सम्म नेपाल प्रहरी तथा सर्वसाधारणहरूको मृत्यु हुनेको संख्या २१ र घाइते हुनेहरूको संख्या १ सय ४ जना रह्यो। जसमा मृत्यु हुनेमा ९० प्रतिशत र घाइते हुनेहरूमा ९७ प्रतिशत महिला र बालबालिकाहरू थिए। नेपाली सेनाका सूचना अधिकारी सहायक रथी कृष्णप्रसाद भण्डारीले सशस्त्रका द्वन्द्वका बेला सेनाले राखेका बारुदी सुरुङ नष्ट गरिसकेको बताए। तर, द्वन्द्वकालमा साथै त्यसअघि र पछि पनि विभिन्न समूहले प्रयोग गरेका बारुदी सुरुङ र विस्फोटक पदार्थ अहिलेसम्म फेला परिरहेको उनले जानकारी दिए। सेनाले राखेका हामीले क्लियर गरिसक्यौं तर विभिन्न समूहले राखेका माइनहरू अहिले पनि फेला परिरहेका छन्। त्यसरी फेला परेका माइन सेनाले नै डिस्पोज पनि गरिरहेको छ, उनले भने। पछिल्लोपटक भदौ ३० मा विस्फोट पूर्वपश्चिम राजमार्गअन्तर्गत बाँकेको राप्ती सोनारी गाउँपालिका९ ढकरी नजिकैको सडकमा बम पड्किएको थियो। त्यो बम पड्किएर राजमार्ग नै भ्वाङ परेको थियो। घटनास्थलमा चुना जस्तो धुलो र खिया लागेको तारको टुक्रा भेटिएको थियो। द्वन्द्वकालमा राखिएको बमको अवशेष पड्किएको पुष्टि भएपछि सडक विभागले भ्वाङ पुरेको थियो।२०७६ असोज दोस्रोसता रोल्पाको उत्तरी कुलेरी भित्रिवनको परिवर्तन गाउँपालिका१ कुरेली भित्रिवन पुवाखोरेको एक गोठमा द्वन्द्वताका भण्डारण गरिएको युद्ध सामग्री नियन्त्रणमा लिँदै नेपाली सेना। द्वन्द्वकै बेला भण्डारण गरिएका हतियार, गोली र विस्फोटक सामग्री शान्ति प्रक्रियाको लामो अवधिसम्म गोठमै थिए। यस्तै रोल्पामा केही समयअघि मात्रै ठूलो परिमाणमा हातहतियार र विस्फोटक पदार्थ फेला परेको थियो। केही वर्षअघि शान्ति प्रक्रियाताका खोलामा बगेको भनिएका हतियार रोल्पामा भेटिएको थियो। रोल्पाको परिवर्तन गाउँपालिका१ कुरेली भित्रिवन पुवाखोरेकोे एक गोठमा भण्डारण गरिएको युद्ध सामग्री नेपाली सेनाले बरामद गरेको थियो। गोठबाट उच्च विस्फोटक (हाई एक्सप्लोसिभ) बम, ह्यान्ड ग्रिनेड, एलएमजी ब्यारेल ६ थान, म्यागनम ब्यारेल १ थान, इम्प्रोभाइज बन्दुक १ थान र इम्प्रोभाइजर मोर्टार गण १ थान फेला परेको छ। एम १६ को लाइभ राउन्ड (गोली) ४ हजार १ सय ९१ वटा र एटीवानको खाली गोली १ सय ३९ थान बरामद गरेको थियो। त्यस्तै एटीवान लाइभ बम ११ थान, फोर्टी एमएचई बम ३ थान, हाते ग्रिनेड३६ को ३ थान, डैटोनेटर७५ थान ५, डैटोनेटर२७ थान २, फिप्टी वान एचइ बम १३ थान र इस्मोकमिङ कम्प्लिट बम १९ थान भेटिएको थियो। यस्तै टुइन्च मोर्टारको सेल २२ वटा, १२ केजी बारुद, २ केजी गण पाउडर र ४ मिटर सेफ्टी फ्युज थिए। विभिन्न हतियारका खाली म्यागजिन पनि गोठमा फेला परेका थिए। एसएलआरको १३ वटा, थ्री नट थ्रीको ११ वटा, एलएमजीको ३७ वटा, एसएमजीको दुई, एके ४७ को एक, गलिलको एक र पेस्तोलको तीनवटा खाली म्यागजिन थिए। बिग्रिएको अवस्थाका दुइटा साना जेनेरेटर पनि फेला परेको थियो। जाजरकोट लगायतका जिल्लामा त्यस्तै हतियार तथा विस्फोटक पदार्थ फेला गरेका थिए। चुनावताका बढी विस्फोट पछिल्लो समयमा भने अरू बेलाभन्दा निर्वाचनको बेला बढी विस्फोटक पदार्थ भेटिएका छन्। २०७० को चुनावमा ३८४, २०७४ मा ४७९ र २०७९ मा २२८ विस्फोटक पदार्थ फेला भेटिएको बारुदी सुरुङ प्रतिबन्ध अभियान (एनसीबीएल)ले जनाएको छ। एनसीबीएलले बारुदी सुरुङ र विस्फोटक पदार्थको अध्ययन गर्दै आएको छ। यस विषयमा अध्ययन गरिरहेको संस्थाकी संयोजक पूर्णशोभा चित्रकारले माइनमुक्त घोषणापछि विस्फोटक पदार्थ भेटिनु द्वन्द्वको अवशेषको रूपमा मात्र नभई निरन्तर रूपमा प्रयोग भइरहेको संकेत गर्ने बताउँछिन्। सर्वसाधारणहरूलाई जोखिमबाट जोगाउन सरकारको तर्फबाट यथेस्ट मात्रामा जोखिम शिक्षा सञ्चालन गरेको नदेखिएको उनको भनाइ छ। सरकारको कुनै पनि मन्त्रालयअन्तर्गत त्यस्तो कार्यक्रमका लागि योजना, आर्थिक स्रोतको व्यवस्थापन र कार्यक्रमहरू नदेखिनु दुःखको विषय हो। शान्ति तथा पुनर्निर्माण मन्त्रालयको खारेजी भएपछि समस्या आएको संयोजक चित्रकारको भनाइ छ। यसले नेपाली जनताहरूको दिगो शान्तिको चाहनामा गहिरो ठेस पुगेको उनको धारणा छ। सशस्त्र युद्धमा विस्फोटन भएर २ सय २९ जनाको मृत्यु बारुदी सुरुङ प्रतिबन्ध अभियानका अनुसार माइन तथा विस्फोटक पदार्थमा परेर २०५२ सालदेखि २०६२ को भदौसम्ममा सुरक्षाकर्मी र सर्वसाधारण गरी ५ सय २९ को मृत्यु भएको थियो। १२ सय ७३ घाइते भएका थिए। त्यसमध्ये मृत्यु हुनेमा ६२ प्रतिशत घाइते हुनेमा ४८ प्रतिशत सर्वसाधारण, महिला र बालबालिकाहरू थिए। पछिल्लो समय थप सशस्त्र प्रहरी, नेपाली सेना र तत्कालीन माओवादीको तर्फबाट कति माइन तथा विस्फोटक पदार्थमा परी मृत्यु वा घाइते भए भन्ने बारेमा अद्यावधि गरिएको तथ्यांक औपचारिक रूपमा प्रकाशित भएको पाइएको अभियानकी संयोजक पूर्णशोभा चित्रकारले जानकारी दिइन्। गत भदौ ३१ गते पूर्वपश्चिम राजमार्गअन्तर्गत राप्ती सोनारी गाउँपालिका९ ढकरी नजिकैको सडकमा बम पड्किएर परेको भ्वाङ। द्वन्द्वकालमा राखिएको बमको अवशेष त्यहाँ पड्किएको सुरक्षा निकायले जनाएको छ। यहाँ अन्य कुनै क्षति भएको थिएन। विस्फोटक पदार्थहरूबाट लमजुङ, रोल्पा, कालीकोट, सुर्खेत, मुस्ताङ, रूपन्देही, दैलेख, बाँके, काठमाडौं, कञ्चनपुर, बैतडी, इटहरी, झापा, रुकुम, हुम्ला, कैलाली, सप्तरी, भक्तपुर, दाङ, ताप्लेजुङलगायतका जिल्लामा बालबालिका, महिला तथा सर्वसाधारणहरू मृत्यु भएका छन्। घाइते भएका छन्। अंगभग भएका छन्। द्वन्द्वपछि यस्तो हुनु दुःखद हो। सर्वसाधारण या द्वन्द्वरत पक्ष भनी नछुट्ट्याउने, युद्धको समय र शान्तिको समयबीच भिन्नता नछुट्ट्याउने अविभेदकारी तथा अमानवीय हतियारको प्रयोग, ओसारपसार, उत्पादन र भण्डारणमाथि पूर्ण प्रतिबन्ध गर्नु आवश्यक रहेको उनको भनाइ छ। माइन तथा विस्फोटक पदार्थमा परी मृत्यु हुनेहरूको परिवार, घाइते तथा अपांगता भएको व्यक्तिहरूको स्वास्थ्य, शिक्षा, रोजगारी, पुनस्र्थापना, आर्थिक पुनःएकीकरण, परिपूरण जस्ता समस्याहरूले उनीहरूलाई निरन्तर पिरोलिरहेको छ। सत्य तथा मेलमिलाप आयोगको माध्यमबाट पीडक र पीडितको परिभाषाले तत्कालीन सुरक्षाकर्मीहरूलाई थप पीडित बनाएको छ। द्वन्द्वको कारणले द्वन्द्वपछि पनि बारुदी सुरुङ र विस्फोटक पदार्थबाट मृत्यु, घाइते तथा अपांगता भएका व्यक्तिहरूलाई पनि द्वन्द्वपीडित सरह मान्यतासहितको विधेयक अलपत्र पर्दा यस हतियारबाट पीडितहरूलाई थप पीडा बनाएको उनको भनाइ छ। राजनीतिक पार्टी, सांसद र सरोकारवालाहरूसँग बारुदी सुरुङ प्रतिबन्ध सन्धि (ओटावा सन्धि) र क्लस्टर म्युनिसन सन्धिको पक्ष राष्ट्र बन्नका लागि वकालत गरिरहेको उनले बताइन्। उनका अनुसार सन्धिका प्रावधानहरूअन्तर्गत माइन एक्सनका गतिविधिहरूमा प्रभावित क्षेत्रहरू सफा गर्नु, ती स्थानहरूमा जोखिम शिक्षा सञ्चालन गर्नु, पीडित सहायता गर्नु, भण्डारण नष्ट गर्नु र सन्धिअन्तर्गत राष्ट्रिय कानुन बनाउनका लागि वकालत गरिरहेको छ। पूर्वसहायक रथी लोकबहादुर थापा खाल्डो खनेर राखेका, जंगलमा लुकाइएर र द्वन्द्वमा मृत्यु भएका मान्छेले लुकाएको बाहेकको विस्फोटक पदार्थ डिस्पोजल गरिसकेको बताए। अधिकांश क्लियर भएको छ, छिटपुट मात्रै हुन सक्छ, उनले भने। संयुक्त राष्ट्र संघको उपस्थिति सेना र तत्कालीन विद्रोही दुवै पक्षका विस्फोटक पदार्थ क्यान्टोनमेन्टमा ल्याएर नष्ट गरिएको उनले जानकारी दिए। खम्पा विद्रोहको बेलाको माइन पनि अझै मनाङ र मुस्ताङ दुई हिमालपारीका जिल्लामा माओवादी द्वन्द्वको प्रभाव थिएन। तर, गत वर्ष मुस्ताङमा माइन विस्फोट भयो। खम्पा विद्रोहको बेलाको माइन विस्फोटन भएको हुन सक्ने बारुदी सुरुङको अध्ययन गरिरहेकी चित्रकारले बताइन्। मनाङ र मुस्ताङमा माओवादी सशस्त्र द्वन्द्वको प्रभाव थिएन तर गत वर्ष मुस्ताङ विस्फोट भयो। हाम्रो अध्ययनले त्यो विस्फोट खम्पा विद्रोहको बेलाको हुन सक्ने अनुमान गरेको छ, उनले भनिन्। नेपालमा २०३० सालसम्म खम्पा विद्रोहको प्रभाव रह्यो। नेपाली सेनाका सूचना अधिकारी सहायक रथी भण्डारीले यो बारेमा आफूलाई जानकारी नभएको बताए। उनले पुराना माइनहरू फेला पर्न सक्ने विषयलाई भने नकारेनन्। दोस्रो विश्वयुद्धका माइन पनि अहिलेसम्म फेला परिरहेको उनले बताए। चीनले तिब्बत नियन्त्रण लिएपछि असन्तुष्ट तिब्बतीहरू शरणार्थीका रूपमा नेपाल आए। गे वाङदीको नेतृत्वमा चीनविरुद्ध असन्तुष्टि तिब्बती नेपालको भूमि प्रयोग गरेर छापामार युद्ध थाले। नेपालको उत्तरी सीमा नाकामा बसेर नेपालमा नै अशान्ति मच्चाउने, लुटपाट गर्ने, सेना, प्रहरीका हतियारसमेत लुट्ने काम पनि गरे। उनीहरूलाई पश्चिम राष्ट्र र भारतको समर्थन मात्रै हतियार नै उपलब्ध थियो। उत्तरी नाकामा त्यो बेला भारतीय सुरक्षा पोस्ट पनि थिए। ती सुरक्षा पोस्टले पनि खम्पा विद्रोहलाई सहयोग गरेको थियो। तर, कृतिनिधि विष्ट प्रधानमन्त्री भएको बेला खम्पा विद्रोह निगरानी गर्ने र भारतीय चेक पोस्ट हटाउन काम भयो। भारतीय चेक पोस्ट हटाएपछि खम्पा विद्रोहलाई धमाधाम कारबाही थालियो। यसै क्रममा नेतृत्वकर्ता वाङ्दीको २०२८ सालमा दार्चुलामा मारिए। त्यसपछि खम्पा विद्रोह कम हुँदै गयो। त्यो बेला खम्पा विद्रोहीले राखेका विस्फोटक पदार्थ नेपालको उत्तरी सीमा क्षेत्रमा अहिलेसम्म फेला पर्न सक्ने देखिएको छ। के हो ओटावा सन्धि ? मानवघाती बारुदी सुरुङलाई विश्वव्यापी रूपमा नै प्रतिबन्ध गर्नुपर्छ अर्थात् उत्पादन, ओसारपसार, भण्डारण र प्रयोगलाई पूर्णरूपमा प्रतिबन्ध लगाउनुपर्छ भन्ने धारण राखी संयुक्त राष्ट्र संघ, विभिन्न अन्तर्राष्ट्रिय संस्था, बारुदी सुरुङमा प्रतिबन्ध लगाउने अन्तर्राष्ट्रिय अभियानलगायत विभिन्न राष्ट्रका १ हजार ३ सयभन्दा बढी संघसंस्थाहरू त्यस प्रतिबन्ध अभियान जुटे। जसको फलस्वरूप १८ सेप्टेम्बर १९९७ मा बारुदी सुरुङ प्रतिबन्ध गर्न नर्बेको राजधानी ओस्लोमा एउटा सम्झौता भयो। यो सम्झौता क्यानाडाको राजधानी ओटावामा सबै राज्यहरू हस्ताक्षरका लागि ३ डिसेम्बर १९९७ देखि खुला गरियो। जसलाई ओटावा सन्धिका रूपमा बिरुव भर परिचत छ। यो सन्धि हालसम्म १ सय ६४ राष्ट्रले अनुमोदन गरेका छन्। यो सन्धिमा २२ धारा छन्। मानवविरुद्ध लक्षित बारुदी सुरुङ कुनै पनि व्यक्तिको उपस्थिति, सामिप्य वा स्पर्सका कारण विस्फोटन हुने वस्तुलाई मानव लक्षित बारुदी सुरुङ भन्छिन्। बारुदी सुरुङ विस्फोटबाट कुनै एक वा धेरै व्यक्ति मृत्यु हुनसक्छ, घाइते हुन सक्छन्, अपांग हुन सक्छन्। गाडीविरुद्ध लक्षित बारुदी सुरुङकुनै गाडी उपस्थिति, सामिप्य वा स्पर्सका कारण विस्फोटन हुने वस्तुलाई गाडी लक्षित बारुदी सुरुङ भन्छिन्। बेबारिसे छोडिएको विस्फोटक वस्तुजसलाई युद्धको समयमा प्रयोग गरिएको थिएन वा द्वन्द्वरत कुनै पक्षले ती वस्तुहरू त्यसै छोडेका थिए वा कहीँ फ्याँकेका थिए र अहिले ती वस्तु नियन्त्रणमा छैनन्। त्यसै छाडिएका विस्फोटक वस्तुलाई युद्ध अवशेषको रूपमा रहेका विस्फोटक वस्तुको क्षेत्रीका राखिन्छ।"
विशेष रुपान्तरण अभियानले जनतामा नयाँ आशा र उत्साह पलायो : प्रवक्ता सापकोटा,काठमाडौं : नेकपा माओवादी केन्द्रले पार्टीको विशेष रुपान्तरण अभियानले नयाँ आशा र उत्साह पैदा भएको निष्कर्ष निकालेको छ । मंगलबार पार्टी कार्यालय पेरिसडाँडामा पत्रकार सम्मेलन गर्दै माओवादी प्रवक्ता अग्नि सापकोटाले पार्टीको चारमहिने विशेष रुपान्तरण अभियानका कारण संगठन क्रियाशिल भएको र पार्टीलाई अघि बढ्ने आधार भएको समेत बताएका हुन्। उनले अभियानको प्रतिवेदन तयार भइरहेको र केन्द्रमा आइसकेपछि थप छलफल गरिने बताए। अभियानका क्रममा पार्टीबाट पलायन हुने क्रम रोकिएको देखिएको र माओवादी प्रवेश गर्नेको संख्या पनि बढ्दै गएको उनले दावी गरे । सापकोटाले अन्तर्विरोध हल हुँदै गएको मूल्याङ्कनको आधार धेरै राम्रो भएको बताए। त्यस्तै उनले राष्ट्रिय सभा सदस्य निर्वाचनमा गठबन्धन गरेरै अघि बढ्ने भन्दै सिट बाँडफाँटमा छलफल सुरु भएको जानकारी दिए। मन्त्रिपरिषद् फेरबदलका विषयमा पनि गठबन्धन दलहरुबीच छलफल भएको उनको भनाइ छ । प्रवक्ता सापकोटाले बालकुमारी घटना सामान्य नभएकाले गम्भीरतापूर्वक छानविन गर्नुपर्ने बताए।
प्रधानमन्त्री प्रचण्ड प्रशासकीय भवन उद्घाटन गर्न जाने भएपछि पालिकाले दियो सार्वजनिक बिदा,"रामेछाप : रामेछापको सुनापति गाउँपालिकाले प्रधानमन्त्री पुष्पकमल दाहाल 'प्रचण्ड'ले नवनिर्मित प्रशासकीय भवन उद्घाटन गर्न जाने भएपछि सार्वजनिक बिदा दिने निर्णय गरेको छ। बिहीबार प्रधानमन्त्री 'प्रचण्ड'ले भवनको उद्घाटन गर्ने कार्यक्रमका अवसरमा पालिकाले सार्वजनिक बिदा दिएको प्रमुख प्रशासकीय अधिकृत देवेन्द्र सुवेदीले हस्ताक्षर गरेको सूचनामा उल्लेख गरिएको छ। सूचनामा गाउँपालिका अन्तर्गतका सम्पूर्ण सरकारी कार्यालय, सार्वजनिक संघ संस्था, शिक्षण संस्था, लगायत गाउँपालिका क्षेत्रभित्रका बैक, वित्तीय संस्थाहरूमा स्थानीय सार्वजनिक बिदा दिने निर्णय गरिएको उल्लेख छ। सूचना सार्वजनिक भएलगत्तै बिदा दिएको विषयलाई लिएर आलोचना हुन थालेको छ।"
चिनियाँ कम्युनिस्ट पार्टीका उच्च अधिकारी आउँदै,"काठमाडौं : चिनियाँ कम्युनिस्ट पार्टी (सीपीसी)को युनान प्रान्तका डेपुटी सेक्रेटरी सी युकाङ नेपाल भ्रमणमा आउने भएका छन्। उनी पुस १९ गते काठमाडौं आइपुग्ने परराष्ट्र मन्त्रालय स्रोतले जानकारी दिएको छ। नेपालभारतको संयुक्त आयोगको बैठककै दिन सीपीसी नेता सी युकाङ नेपाल भ्रमणमा आउन लागेका हुन्। नेपाल बसाईका क्रममा उनले उपराष्ट्रपति रामसहाय प्रसाद यादव, पर्यटनमन्त्री सुदन किरातीलगायतसँग भेटवार्ता गर्नेछन्। उनले नेकपा एमाले र माओवादी केन्द्रका नेताहरूसँग पनि भेट गर्ने परराष्ट्र मन्त्रालय स्रोतले जानकारी दिएको छ। पर्यटनमन्त्रीसँगको भेटमा युकाङले पोखराबाट चीन सिधा उडानका बारेमा छलफल गर्ने बताइएको छ। चिनियाँ कम्पनीले महँगोमा पोखरा अन्तर्राष्ट्रिय विमानस्थल बनाएको भन्दै अख्तियार दुरुपयोग अनुसन्धान आयोगले छानबिन गरिरहेको छ। सोही दिन भारतीय विदेशमन्त्री एस जयशंकरको टोली पनि नेपाल भ्रमणमा आउँदैछन्। भारतीय टोलीमा विदेश मन्त्रालयका सचिव विनयमोहन क्वात्रा र नेपाल डेस्क प्रमुख अनुराग श्रीवास्तव सहितका अधिकारीहरू नेपाल आउँदैछन्।"
भीम रावलको आक्रोश : बालकुमारी घटना गणतन्त्रविरुद्धको डिजाइनमा भयो भनेर प्रधानमन्त्रीले मोड्न खोज्दैछन्,"काठमाडौं : पूर्वउपप्रधान,गृहमन्त्री तथा नेकपा एमालेका नेता भीमबहादुर रावलले प्रधानमन्त्री पुष्पकमल दाहाल 'प्रचण्ड'ले बालकुमारी घटनाप्रति दिएको अभिव्यक्ति गैरजिम्मेवार भएको टिप्पणी गरेका छन्। प्रधानमन्त्री दाहालले दुईजना युवाको ज्यान जानेगरी ललितपुरको बालकुमारीमा भएको घटनालाई गणतन्त्र र लोकतन्त्रको विरुद्धमा गरिएको षडयन्त्र बताएपछि नेता रावलले घटना अन्तै मोड्न खोजेको आरोप लगाएका हुन्। सोमबार नेपाली कांग्रेसको राष्ट्रिय एकता तथा मेलमिलाप दिवसको अवसरमा आयोजित कार्यक्रममा प्रधानमन्त्री दाहालले बालकुमारी घटना लोकतन्त्र र गणतन्त्रविरुद्धको डिजाइन भएको हुनसक्ने अभिव्यक्ति दिएका थिए। प्रधानमन्त्री दाहालले घटना सामान्य नभएको भन्दै घटना बाहिर देखिएजस्तो नभएको र त्यहाँ केही न केही षडयन्त्र भएको आफूले अनुभूत गरेको बताएका थिए। नेता रावलले बालकुमारी घटना राज्यप्रणालीविरुद्धको षडयन्त्र भनेर प्रधानमन्त्री दाहाल नै घटनालाई अन्तैतिर मोड्न खोजेको आरोप लगाएका छन्। नेता रावलले मंगलबार सामाजिक सञ्जाल ट्वीटरमा लेखेका छन्,'गिरिजा प्रसाद कोइरालाले ग्र्याण्ड डिजाइन भन्ने तर नखोलेर सत्ताको खेल खेलेका थिए।उनैका प्रशंसक प्रचण्डले व्यवस्थामा खतराको कुरा गर्दै बालकुमारी हत्याकाण्डमा डिजाइनु भएको भनेका छन्। कस्तो र कसले गरेको? प्रमले भन्नु पर्छ। अन्यथा ध्यान अन्तै खिची यी विषय लुकाउने प्रमको डिजाइन हुनसक्छ।' कोरियन भाषा परीक्षाको विषयलाई लिएर बालकुमारीमा विरोध प्रदर्शनमा उत्रिएका यु्वाहरूमाथि प्रहरीले गोली चलाउँदा दैलेखका सुजन राउत र अछामका वीरेन्द्र शाहको मृत्यु भएको छ। सरकारले सो घटनाको छानबिन गर्न उच्चस्तरीय छानबिन आयोग गठन गरेको छ।"
महिलाले चलाएका उद्योगलाई प्राथमिकता दिन प्रधानमन्त्रीको निर्देशन,"काठमाडौं : प्रधानमन्त्री पुष्पकमल दाहाल 'प्रचण्ड'ले नेपालको राजनीतिक परिवर्तनअनुरूप राज्यका संरचनाहरूमा परिवर्तन हुनुपर्नेमा जोड दिँदै महिलाद्वारा सञ्चालित उद्योगलाई प्राथमिकता दिन निर्देशन दिएका थिए। मंगलबार दिउँसो महिला,बालबालिका तथा जेष्ठ नागरिक मन्त्रालयका मन्त्री,सचिव र अन्य कर्मचारीसँगको मन्त्रालयगत छलफलमा प्रधानमन्त्रीले महिलालाई प्राथमिकता दिने नीति र महिलाद्वारा सञ्चालित उद्योग र व्यवसायलाई प्राथमिकता दिने नीति लागू गर्न निर्देशन दिएका हुन्। प्रधानमन्त्रीले भने,'महिला, बालबालिका तथा जेष्ठ नागरिक मन्त्रालय अत्यन्तै संवेदनशील मन्त्रालय हो। तर, हामीले यसलाई जति प्राथमिकता दिनुपर्ने हो, त्यसो गर्न सकेका छैनौं। तसर्थ, आगामी दिनमा यसलाई प्राथमिकता दिनेगरि यसको पुनर्संरचना आवश्यक छ।' 'महिलालाई आयआर्जन र आत्मनिर्भर बनाएर मात्र महिला अधिकारलाई सुदृढ गर्न सकिन्छ,' प्रधानमन्त्रीले भने, 'त्यसका लागि महिलालाई प्राथमिकता दिने नीति र महिलाहरूद्वारा सञ्चालित उद्योग र व्यवसायलाई प्राथमिकता दिने नीति लागू गर्नुस्।' प्रधानमन्त्री दाहालले दुर्गम क्षेत्र तथा गरिब घर परिवारका गर्भवती महिलाले समयमै उपचार नपाई मर्नुपर्ने परिस्थितिलाई अन्त्य गर्न जरुरी रहेको बताए। यसका लागि समुदायमा आधारित हेरचाह तथा परामर्श सेवा सुरु गर्नतर्फ अध्ययन गरी पेश गर्न समेत निर्देशन दिए। यसैगरी उपचारका लागि हेलिकोप्टरबाट उद्दार गर्ने कार्यक्रमलाई विशेष योजनासहित थप प्रभावकारी बनाउन निर्देशन दिएको प्रधानमन्त्रीको सचिवालयले जनाएको छ।"
नेपालभारत संयुक्त आयोगको बैठकको एजेण्डाका विषयमा छलफल,"काठमाडौं : परराष्ट्र मन्त्री एनपी साउदले नेपालभारत संयुक्त आयोगको बैठकको एजेण्डाका विषयमा छलफल गरेका छन्। उनले पूर्वपरराष्ट्र मन्त्री, पूर्वपरराष्ट्र सचिव र भारतका लागि पूर्व राजदूतहरूसँग बैठकमा उठाउनुपर्ने एजेण्डाका विषयमा छलफल गरेका हुन्। छलफलमा भारतसँग नेपालको सम्बन्ध महत्वपूर्ण भएको जोड दिँदै मित्रवत् सुमधुर र पारस्परिक हितमा आधारित साझेदारीका रूपमा अगाडि बढाउुपर्ने सुझाव आएको परराष्ट्र मन्त्री सचिवालयले जानकारी दिएको छ। बढ्दो व्यापार घाटाका सम्बन्धमा भारतमा नेपालको निर्यात वृद्धिका उपाय पहिल्याउनुपर्ने, विद्युत व्यापारलाई विस्तार गर्नुपर्ने, क्रस बोर्डर पूर्वाधार सुदृढ गर्नुपर्ने, विगतमा थालिएका विकास आयोजनाहरू समयमै सम्पन्न गर्न जोड दिनुपर्ने, हवाई रुटलगायतका विषय सम्बोधन गर्नुपर्ने विषयमा छलफल भएको थियो। छलफलमा पूर्व परराष्ट्रमन्त्री डा भेषबहादुर थापा, पूर्व परराष्ट्र सचिवहरू मधुरमण आचार्य, अर्जुन थापा, दुर्गा भट्टराई, भरत पौडेल, पूर्व राजदूत दुर्गेशमान सिंहलगायतको सहभागिता थियो। नेपालभारत संयुक्त आयोगको बैठकमा सहभागी हुन भारतीय विदेशमन्त्री एस जयशंकरसहितको टोली पुस १९ गते नेपाल भ्रमणमा आउँदैछ। टोलीमा भारतीय विदेश मन्त्रालयका सचिव विनयमोहन क्वात्रा, नेपाल डेस्क प्रमुख अनुराग श्रीवास्तवलगायत उच्च अधिकारीहरू हुनेछन्।"
"द्वन्द्व सकिए, सकिएनन् बारुदी सुरुङ","काठमाडौं : नेपालमा शान्ति सम्झौता भएको १७ वर्ष पूरा भयो। २०६८ को जेठ महिनामा नेपाल माइनमुक्त घोषणा पनि भयो। तर, बारुदी सुरुङको जोखिम भने अझै छ। द्वन्द्वको अवशेषको रूपमा रहेको विस्फोटक पदार्थहरू अझै फेला परिरहेका छन्। जसमा ज्यान गुमाउनेको संख्या पनि कम छैन। तत्कालीन प्रधानमन्त्री झलनाथ खनालको पालामा फुलचोकीमा कार्यक्रम गरेर माइनमुक्त घोषणा गरिएको थियो। २०६३ साल मंसिर ५ मा शान्ति सम्झौता भएको थियो। माइनमुक्त घोषणापछि हालसम्म सुरक्षा निकायले १ हजार ७ सय १८ वटा विस्फोटक पदार्थ फेला पारिसकेका छन्। २०८० सालमा मात्रै ३६ वटा विस्फोटक पदार्थहरू फेला पारेको छ। २०६८ जेठ ३१ को नेपाल माइनमुक्त घोषणा भएको समयदेखि ३० मंसिर २०८० सम्म नेपाल प्रहरी तथा सर्वसाधारणहरूको मृत्यु हुनेको संख्या २१ र घाइते हुनेहरूको संख्या १ सय ४ जना रह्यो। जसमा मृत्यु हुनेमा ९० प्रतिशत र घाइते हुनेहरूमा ९७ प्रतिशत महिला र बालबालिकाहरू थिए। नेपाली सेनाका सूचना अधिकारी सहायक रथी कृष्णप्रसाद भण्डारीले सशस्त्रका द्वन्द्वका बेला सेनाले राखेका बारुदी सुरुङ नष्ट गरिसकेको बताए। तर, द्वन्द्वकालमा साथै त्यसअघि र पछि पनि विभिन्न समूहले प्रयोग गरेका बारुदी सुरुङ र विस्फोटक पदार्थ अहिलेसम्म फेला परिरहेको उनले जानकारी दिए। सेनाले राखेका हामीले क्लियर गरिसक्यौं तर विभिन्न समूहले राखेका माइनहरू अहिले पनि फेला परिरहेका छन्। त्यसरी फेला परेका माइन सेनाले नै डिस्पोज पनि गरिरहेको छ, उनले भने। पछिल्लोपटक भदौ ३० मा विस्फोट पूर्वपश्चिम राजमार्गअन्तर्गत बाँकेको राप्ती सोनारी गाउँपालिका९ ढकरी नजिकैको सडकमा बम पड्किएको थियो। त्यो बम पड्किएर राजमार्ग नै भ्वाङ परेको थियो। घटनास्थलमा चुना जस्तो धुलो र खिया लागेको तारको टुक्रा भेटिएको थियो। द्वन्द्वकालमा राखिएको बमको अवशेष पड्किएको पुष्टि भएपछि सडक विभागले भ्वाङ पुरेको थियो।२०७६ असोज दोस्रोसता रोल्पाको उत्तरी कुलेरी भित्रिवनको परिवर्तन गाउँपालिका१ कुरेली भित्रिवन पुवाखोरेको एक गोठमा द्वन्द्वताका भण्डारण गरिएको युद्ध सामग्री नियन्त्रणमा लिँदै नेपाली सेना। द्वन्द्वकै बेला भण्डारण गरिएका हतियार, गोली र विस्फोटक सामग्री शान्ति प्रक्रियाको लामो अवधिसम्म गोठमै थिए। यस्तै रोल्पामा केही समयअघि मात्रै ठूलो परिमाणमा हातहतियार र विस्फोटक पदार्थ फेला परेको थियो। केही वर्षअघि शान्ति प्रक्रियाताका खोलामा बगेको भनिएका हतियार रोल्पामा भेटिएको थियो। रोल्पाको परिवर्तन गाउँपालिका१ कुरेली भित्रिवन पुवाखोरेकोे एक गोठमा भण्डारण गरिएको युद्ध सामग्री नेपाली सेनाले बरामद गरेको थियो। गोठबाट उच्च विस्फोटक (हाई एक्सप्लोसिभ) बम, ह्यान्ड ग्रिनेड, एलएमजी ब्यारेल ६ थान, म्यागनम ब्यारेल १ थान, इम्प्रोभाइज बन्दुक १ थान र इम्प्रोभाइजर मोर्टार गण १ थान फेला परेको छ। एम १६ को लाइभ राउन्ड (गोली) ४ हजार १ सय ९१ वटा र एटीवानको खाली गोली १ सय ३९ थान बरामद गरेको थियो। त्यस्तै एटीवान लाइभ बम ११ थान, फोर्टी एमएचई बम ३ थान, हाते ग्रिनेड३६ को ३ थान, डैटोनेटर७५ थान ५, डैटोनेटर२७ थान २, फिप्टी वान एचइ बम १३ थान र इस्मोकमिङ कम्प्लिट बम १९ थान भेटिएको थियो। यस्तै टुइन्च मोर्टारको सेल २२ वटा, १२ केजी बारुद, २ केजी गण पाउडर र ४ मिटर सेफ्टी फ्युज थिए। विभिन्न हतियारका खाली म्यागजिन पनि गोठमा फेला परेका थिए। एसएलआरको १३ वटा, थ्री नट थ्रीको ११ वटा, एलएमजीको ३७ वटा, एसएमजीको दुई, एके ४७ को एक, गलिलको एक र पेस्तोलको तीनवटा खाली म्यागजिन थिए। बिग्रिएको अवस्थाका दुइटा साना जेनेरेटर पनि फेला परेको थियो। जाजरकोट लगायतका जिल्लामा त्यस्तै हतियार तथा विस्फोटक पदार्थ फेला गरेका थिए। चुनावताका बढी विस्फोट पछिल्लो समयमा भने अरू बेलाभन्दा निर्वाचनको बेला बढी विस्फोटक पदार्थ भेटिएका छन्। २०७० को चुनावमा ३८४, २०७४ मा ४७९ र २०७९ मा २२८ विस्फोटक पदार्थ फेला भेटिएको बारुदी सुरुङ प्रतिबन्ध अभियान (एनसीबीएल)ले जनाएको छ। एनसीबीएलले बारुदी सुरुङ र विस्फोटक पदार्थको अध्ययन गर्दै आएको छ। यस विषयमा अध्ययन गरिरहेको संस्थाकी संयोजक पूर्णशोभा चित्रकारले माइनमुक्त घोषणापछि विस्फोटक पदार्थ भेटिनु द्वन्द्वको अवशेषको रूपमा मात्र नभई निरन्तर रूपमा प्रयोग भइरहेको संकेत गर्ने बताउँछिन्। सर्वसाधारणहरूलाई जोखिमबाट जोगाउन सरकारको तर्फबाट यथेस्ट मात्रामा जोखिम शिक्षा सञ्चालन गरेको नदेखिएको उनको भनाइ छ। सरकारको कुनै पनि मन्त्रालयअन्तर्गत त्यस्तो कार्यक्रमका लागि योजना, आर्थिक स्रोतको व्यवस्थापन र कार्यक्रमहरू नदेखिनु दुःखको विषय हो। शान्ति तथा पुनर्निर्माण मन्त्रालयको खारेजी भएपछि समस्या आएको संयोजक चित्रकारको भनाइ छ। यसले नेपाली जनताहरूको दिगो शान्तिको चाहनामा गहिरो ठेस पुगेको उनको धारणा छ। सशस्त्र युद्धमा विस्फोटन भएर २ सय २९ जनाको मृत्यु बारुदी सुरुङ प्रतिबन्ध अभियानका अनुसार माइन तथा विस्फोटक पदार्थमा परेर २०५२ सालदेखि २०६२ को भदौसम्ममा सुरक्षाकर्मी र सर्वसाधारण गरी ५ सय २९ को मृत्यु भएको थियो। १२ सय ७३ घाइते भएका थिए। त्यसमध्ये मृत्यु हुनेमा ६२ प्रतिशत घाइते हुनेमा ४८ प्रतिशत सर्वसाधारण, महिला र बालबालिकाहरू थिए। पछिल्लो समय थप सशस्त्र प्रहरी, नेपाली सेना र तत्कालीन माओवादीको तर्फबाट कति माइन तथा विस्फोटक पदार्थमा परी मृत्यु वा घाइते भए भन्ने बारेमा अद्यावधि गरिएको तथ्यांक औपचारिक रूपमा प्रकाशित भएको पाइएको अभियानकी संयोजक पूर्णशोभा चित्रकारले जानकारी दिइन्। गत भदौ ३१ गते पूर्वपश्चिम राजमार्गअन्तर्गत राप्ती सोनारी गाउँपालिका९ ढकरी नजिकैको सडकमा बम पड्किएर परेको भ्वाङ। द्वन्द्वकालमा राखिएको बमको अवशेष त्यहाँ पड्किएको सुरक्षा निकायले जनाएको छ। यहाँ अन्य कुनै क्षति भएको थिएन। विस्फोटक पदार्थहरूबाट लमजुङ, रोल्पा, कालीकोट, सुर्खेत, मुस्ताङ, रूपन्देही, दैलेख, बाँके, काठमाडौं, कञ्चनपुर, बैतडी, इटहरी, झापा, रुकुम, हुम्ला, कैलाली, सप्तरी, भक्तपुर, दाङ, ताप्लेजुङलगायतका जिल्लामा बालबालिका, महिला तथा सर्वसाधारणहरू मृत्यु भएका छन्। घाइते भएका छन्। अंगभग भएका छन्। द्वन्द्वपछि यस्तो हुनु दुःखद हो। सर्वसाधारण या द्वन्द्वरत पक्ष भनी नछुट्ट्याउने, युद्धको समय र शान्तिको समयबीच भिन्नता नछुट्ट्याउने अविभेदकारी तथा अमानवीय हतियारको प्रयोग, ओसारपसार, उत्पादन र भण्डारणमाथि पूर्ण प्रतिबन्ध गर्नु आवश्यक रहेको उनको भनाइ छ। माइन तथा विस्फोटक पदार्थमा परी मृत्यु हुनेहरूको परिवार, घाइते तथा अपांगता भएको व्यक्तिहरूको स्वास्थ्य, शिक्षा, रोजगारी, पुनस्र्थापना, आर्थिक पुनःएकीकरण, परिपूरण जस्ता समस्याहरूले उनीहरूलाई निरन्तर पिरोलिरहेको छ। सत्य तथा मेलमिलाप आयोगको माध्यमबाट पीडक र पीडितको परिभाषाले तत्कालीन सुरक्षाकर्मीहरूलाई थप पीडित बनाएको छ। द्वन्द्वको कारणले द्वन्द्वपछि पनि बारुदी सुरुङ र विस्फोटक पदार्थबाट मृत्यु, घाइते तथा अपांगता भएका व्यक्तिहरूलाई पनि द्वन्द्वपीडित सरह मान्यतासहितको विधेयक अलपत्र पर्दा यस हतियारबाट पीडितहरूलाई थप पीडा बनाएको उनको भनाइ छ। राजनीतिक पार्टी, सांसद र सरोकारवालाहरूसँग बारुदी सुरुङ प्रतिबन्ध सन्धि (ओटावा सन्धि) र क्लस्टर म्युनिसन सन्धिको पक्ष राष्ट्र बन्नका लागि वकालत गरिरहेको उनले बताइन्। उनका अनुसार सन्धिका प्रावधानहरूअन्तर्गत माइन एक्सनका गतिविधिहरूमा प्रभावित क्षेत्रहरू सफा गर्नु, ती स्थानहरूमा जोखिम शिक्षा सञ्चालन गर्नु, पीडित सहायता गर्नु, भण्डारण नष्ट गर्नु र सन्धिअन्तर्गत राष्ट्रिय कानुन बनाउनका लागि वकालत गरिरहेको छ। पूर्वसहायक रथी लोकबहादुर थापा खाल्डो खनेर राखेका, जंगलमा लुकाइएर र द्वन्द्वमा मृत्यु भएका मान्छेले लुकाएको बाहेकको विस्फोटक पदार्थ डिस्पोजल गरिसकेको बताए। अधिकांश क्लियर भएको छ, छिटपुट मात्रै हुन सक्छ, उनले भने। संयुक्त राष्ट्र संघको उपस्थिति सेना र तत्कालीन विद्रोही दुवै पक्षका विस्फोटक पदार्थ क्यान्टोनमेन्टमा ल्याएर नष्ट गरिएको उनले जानकारी दिए। खम्पा विद्रोहको बेलाको माइन पनि अझै मनाङ र मुस्ताङ दुई हिमालपारीका जिल्लामा माओवादी द्वन्द्वको प्रभाव थिएन। तर, गत वर्ष मुस्ताङमा माइन विस्फोट भयो। खम्पा विद्रोहको बेलाको माइन विस्फोटन भएको हुन सक्ने बारुदी सुरुङको अध्ययन गरिरहेकी चित्रकारले बताइन्। मनाङ र मुस्ताङमा माओवादी सशस्त्र द्वन्द्वको प्रभाव थिएन तर गत वर्ष मुस्ताङ विस्फोट भयो। हाम्रो अध्ययनले त्यो विस्फोट खम्पा विद्रोहको बेलाको हुन सक्ने अनुमान गरेको छ, उनले भनिन्। नेपालमा २०३० सालसम्म खम्पा विद्रोहको प्रभाव रह्यो। नेपाली सेनाका सूचना अधिकारी सहायक रथी भण्डारीले यो बारेमा आफूलाई जानकारी नभएको बताए। उनले पुराना माइनहरू फेला पर्न सक्ने विषयलाई भने नकारेनन्। दोस्रो विश्वयुद्धका माइन पनि अहिलेसम्म फेला परिरहेको उनले बताए। चीनले तिब्बत नियन्त्रण लिएपछि असन्तुष्ट तिब्बतीहरू शरणार्थीका रूपमा नेपाल आए। गे वाङदीको नेतृत्वमा चीनविरुद्ध असन्तुष्टि तिब्बती नेपालको भूमि प्रयोग गरेर छापामार युद्ध थाले। नेपालको उत्तरी सीमा नाकामा बसेर नेपालमा नै अशान्ति मच्चाउने, लुटपाट गर्ने, सेना, प्रहरीका हतियारसमेत लुट्ने काम पनि गरे। उनीहरूलाई पश्चिम राष्ट्र र भारतको समर्थन मात्रै हतियार नै उपलब्ध थियो। उत्तरी नाकामा त्यो बेला भारतीय सुरक्षा पोस्ट पनि थिए। ती सुरक्षा पोस्टले पनि खम्पा विद्रोहलाई सहयोग गरेको थियो। तर, कृतिनिधि विष्ट प्रधानमन्त्री भएको बेला खम्पा विद्रोह निगरानी गर्ने र भारतीय चेक पोस्ट हटाउन काम भयो। भारतीय चेक पोस्ट हटाएपछि खम्पा विद्रोहलाई धमाधाम कारबाही थालियो। यसै क्रममा नेतृत्वकर्ता वाङ्दीको २०२८ सालमा दार्चुलामा मारिए। त्यसपछि खम्पा विद्रोह कम हुँदै गयो। त्यो बेला खम्पा विद्रोहीले राखेका विस्फोटक पदार्थ नेपालको उत्तरी सीमा क्षेत्रमा अहिलेसम्म फेला पर्न सक्ने देखिएको छ। के हो ओटावा सन्धि ? मानवघाती बारुदी सुरुङलाई विश्वव्यापी रूपमा नै प्रतिबन्ध गर्नुपर्छ अर्थात् उत्पादन, ओसारपसार, भण्डारण र प्रयोगलाई पूर्णरूपमा प्रतिबन्ध लगाउनुपर्छ भन्ने धारण राखी संयुक्त राष्ट्र संघ, विभिन्न अन्तर्राष्ट्रिय संस्था, बारुदी सुरुङमा प्रतिबन्ध लगाउने अन्तर्राष्ट्रिय अभियानलगायत विभिन्न राष्ट्रका १ हजार ३ सयभन्दा बढी संघसंस्थाहरू त्यस प्रतिबन्ध अभियान जुटे। जसको फलस्वरूप १८ सेप्टेम्बर १९९७ मा बारुदी सुरुङ प्रतिबन्ध गर्न नर्बेको राजधानी ओस्लोमा एउटा सम्झौता भयो। यो सम्झौता क्यानाडाको राजधानी ओटावामा सबै राज्यहरू हस्ताक्षरका लागि ३ डिसेम्बर १९९७ देखि खुला गरियो। जसलाई ओटावा सन्धिका रूपमा बिरुव भर परिचत छ। यो सन्धि हालसम्म १ सय ६४ राष्ट्रले अनुमोदन गरेका छन्। यो सन्धिमा २२ धारा छन्। मानवविरुद्ध लक्षित बारुदी सुरुङ कुनै पनि व्यक्तिको उपस्थिति, सामिप्य वा स्पर्सका कारण विस्फोटन हुने वस्तुलाई मानव लक्षित बारुदी सुरुङ भन्छिन्। बारुदी सुरुङ विस्फोटबाट कुनै एक वा धेरै व्यक्ति मृत्यु हुनसक्छ, घाइते हुन सक्छन्, अपांग हुन सक्छन्। गाडीविरुद्ध लक्षित बारुदी सुरुङकुनै गाडी उपस्थिति, सामिप्य वा स्पर्सका कारण विस्फोटन हुने वस्तुलाई गाडी लक्षित बारुदी सुरुङ भन्छिन्। बेबारिसे छोडिएको विस्फोटक वस्तुजसलाई युद्धको समयमा प्रयोग गरिएको थिएन वा द्वन्द्वरत कुनै पक्षले ती वस्तुहरू त्यसै छोडेका थिए वा कहीँ फ्याँकेका थिए र अहिले ती वस्तु नियन्त्रणमा छैनन्। त्यसै छाडिएका विस्फोटक वस्तुलाई युद्ध अवशेषको रूपमा रहेका विस्फोटक वस्तुको क्षेत्रीका राखिन्छ।"
विद्यालय शिक्षा विधेयक संशोधनसहित पारित हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड' नेपालको शिक्षा प्रणालीमा युगानुकूल परिवर्तनका लागि सरकार गम्भीर भएर काम गरिरहेको बताएका छन्। मंगलबार राजधानीमा आयोजित एक कार्यक्रममा बोल्दै प्रधानमन्त्री दाहालले शिक्षा प्रणालीमा सुधारका लागि सरकार लागिपरेको र प्रयासलाई निरन्तर अगाडि बढाउँदै लैजाने विश्वास व्यक्त गरेका हुन्। 'शिक्षा प्रणालीमा युगानुकूल परिवर्तनका लागि मेरो नेतृत्वको सरकारले गम्भीररुपमा काम गरिरहेको छ, 'प्रधानमन्त्री दाहालले भने, 'त्यो प्रयास निरन्तर अगाडि बढ्नेछ।' प्रधानमन्त्री दाहालले संघीय लोकतान्त्रिक गणतन्त्र स्थापनापछि नेपालको शिक्षा प्रणालीमा सुधारका अनेक प्रयास भएको बताए । गणतन्त्रपछि प्राविधिक विश्वविद्यालयका साथै प्राविधिक शिक्षालयहरुको स्थापनामा निकै राम्रो प्रगति भएको उनको भनाइ छ। प्रधानमन्त्री दाहालले विदेश जाने बाध्यात्मक परिस्थिति एकातिर भएपनि देशभित्र रोजगारीको अवसर पाएका र सामाजिकरुपमा प्रतिष्ठित व्यक्तिहरूमा पनि छिटोभन्दा छिटो सम्पत्ती कमाउने मोहका कारण विदेश जाने प्रवृत्ति बढेको भन्दै चिन्ता व्यक्त गरे। उनले भने, 'विदेश जाने बाध्यात्मक परिस्थिति एकातिर भएपनि अर्कोतिर देशभित्र रोजगारीको अवसर पाएका र सामाजिकरुपमा प्रतिष्ठित व्यक्तिहरूमा पनि छिटोभन्दा छिटो सम्पत्ती कमाउने मोहका कारण विदेश जाने प्रवृत्ति बढेको छ। यो हाम्रा लागि चुनौतीको विषय हो। यस्तो सोचको विकास हुनुमा कतै हाम्रो पाठयक्रममा राष्ट्रप्रति, देशभक्तिप्रति र राष्ट्रिय चिन्तन अभाव त होइन यस विषयमा गम्भीर विचार गर्नुपर्छ।' शिक्षा क्षेत्रमा भएका प्रयासहरूले शिक्षा प्रणालीको परम्परागत स्रोत र नीतिगत संरचनामा केही परिवर्तन भएपनि विश्वव्यापी प्रतिष्पर्धा, विज्ञान र प्रविधिको विकासले सृजना गरेको अवसर र चुनौतीका दृष्टिकोणले पर्याप्त नभएको उनको भनाइ छ। प्रधानमन्त्री दाहालले इतिहासका अनुभवसहित वर्तमान चुनौतीहरुको सम्बोधन गर्न सक्ने शिक्षा प्रणाली, पाठ्यक्रम संरचना कार्यशैली र नवप्रवर्द्धनमा आधारित अनुसन्धानलाई आत्मसाथ गर्न जरूरी रहेको बताए। यसैगरी प्रधानमन्त्री दाहालले विद्यालय शिक्षा विधेयक संसदमा दर्ता भएको र परिमार्जन र संशोधनका माग उठेकाले सो अनुरुप नै पारित हुने दावी गरे। उनले भने, ' विद्यालय शिक्षा विधेयक संसदमा दर्ता भइसकेको छ। यद्देपि त्यो विधेयकमा आवश्यक परिमार्जन संशोधन छ भन्ने कुरामा शिक्षक र सरकारकाबीच पहिले नै एउटा समझदारी भइसकेको छ। यो विधेयक संशोधनसहित पारित हुन्छ।'"
पुस्तकविहीन शिक्षा आवश्यक छ : राष्ट्रपति पौडेल,"काठमाडौं : राष्ट्रपति रामचन्द्र पौडेलले पुस्तकविहीन शिक्षा आवश्यक रहेको बताएका छन्। काठमाडौं महानगरपालिकाले मंगलबार आयोजना गरेको तेस्रो राष्ट्रपति रनिङ शिल्ड प्रतियोगिताको उद्घाटन समारोहलाई सम्बोधन गर्दै उनले पुस्तक र विद्यालयको सीमाको सिकाइले मात्र विद्यार्थीलाई पूर्ण बनाउन नसक्ने बताएका हुन्। उनले भने, पुस्तक र विद्यालयको सीमाको सिकाइले मात्र विद्यार्थीलाई पूर्ण बनाउन सक्दैन। यसका लागि परिवार, समाज र परिवेश समावेश हुने, खुला गरेर सिक्ने तथा गरिखाने पुस्तकविहीन शिक्षा आवश्यक छ। शिक्षा र खेलकुद एक सिक्काका दुई पाटा भएको बताए। राष्ट्रपति पौडेलले कक्षाकोठाको शिक्षाले विद्यार्थीको आँखा र मस्तिष्क खुलाउने र खेलकुदले मस्तिष्क, हातखुट्टा र मनलाई क्रियाशील र अनुशासित बनाउने बताए। पौडेलले भने, अतिरिक्त क्रियाकलाप र खेलकुद शिक्षालाई पूर्ण बनाउने र विद्यार्थीमा अभिवृत्ति, सिप, ज्ञान, सामाजिक मूल्यको आर्जन र कार्य तत्परता विकास गर्ने खुला मैदान हुन्। उनले युवा विद्यार्थीको खेलकुदमा संलग्नता समृद्धि, सफलता र समाज निर्माणको आधार भएको बताउँदै युवा विद्यार्थीहरू शिक्षामा निरन्तर अग्रसर हुँदा उनीहरूमा नयाँ विचार र नवप्रवर्तन क्षमता पनि विकास हुने स्पष्ट पारे। शिक्षण सिकाइ विद्यार्थीका लागि शरीरमा मुटुजस्तै र शिक्षण सिकाइमा खेलकुदको समाविष्टता स्वनिर्भरता र सशक्तीकरणको प्राण भएको बताए। उनले भने,खेलकुदकै माध्यमले युवा विद्यार्थीले आफ्नो आत्मविश्वास, सकारात्मक अनुभूति र अन्तरनिहीत प्रतिभाको विकास गर्न सक्छन्। खेलकुद क्षेत्रको विकासका लागि संघ, प्रदेश र स्थानीय तीन तहबाट यसमा यथेष्ठ प्रयत्नहरु होउन् भनेर म सम्बन्धित निकायहरुको ध्यानाकर्षण गराउन चाहन्छु। पौडेलले युवा विद्यार्थीको खेलकुदमा संलग्नता समृद्धि, सफलता र समाज निर्माणको आधार भएको बताउँदै युवा विद्यार्थीहरू शिक्षामा निरन्तर अग्रसर हुँदा उनीहरूमा नयाँ विचार र नवप्रवर्तन क्षमता पनि विकास हुने स्पष्ट पारे। खेलकुद जस्ता अतिरिक्त क्रियाकलापले विद्यार्थीहरूलाई भविष्यमा जीवनयापनका लागि सक्षम बनाई मुलुकलाई प्रगतिशील बनाउन सहयोग गर्ने राष्ट्रपति पौडेलको धारणा थियो। उनले भने, खेलकुदले युवालाई शारीरिक रूपमा स्वस्थ र कामका लागि तयार बनाउँछ। यो उनीहरूलाई ऊर्जा, सजीवता र सामथ्र्य दिने माध्यम तथा स्वास्थ्य ठिक राखी शिक्षामा अग्रसर हुने र आफ्नो जीवनमार्गमा सफल बनाउने कारक पनि हो। उनले राष्ट्रपति रनिङ शिल्ड काठमाडौँ महानगरपालिकाभित्रका विद्यार्थीबीच भएको प्रतियोगिताले विद्यार्थीमा उत्साह र प्रेरणा प्रदान गर्ने विश्वास व्यक्त गरे। उनले भने,स्कुल कलेजजस्ता सार्वजनिक स्थानमा आयोजना हुने खेलकुद प्रतियोगिता विद्यार्थीबीचमा सामूहिकता, सहभागिता र उत्साह जगाउने र शिक्षाको मनोक्रियात्मक क्षेत्रलाई सफल बनाउने साध्य भएकाले शिक्षा र खेलकुदबीच अद्भुत सम्बन्ध हुन्छ जसले जीवनभर सफलताको खोजी गर्न बाटो देखाउँछ।"
राष्ट्रिय सभाको निर्वाचन : कांग्रेस र माओवादी केन्द्रबीच सीट बाँडफाँटको विषयमा छलफल,"काठमाडौं : सत्ता गठबन्धनका प्रमुख घटक नेपाली कांग्रेस र माओवादी केन्द्रबीच राष्ट्रिय सभाको निर्वाचनमा सीट बाँडफाँटको विषयमा छलफल भएको छ। मंगलबार बिहान प्रधानमन्त्री निवास बालुवाटारमा माओवादी केन्द्रका अध्यक्ष पुष्पकमल दाहाल प्रचण्ड र कांग्रेसका सभापति शेरबहादुर देउवासहितका नेताहरुबीच छलफल भएको हो। राष्ट्रिय सभा निर्वाचनमा दलको मतभार र निर्वाचन हुने १९ सिट संख्यामध्ये कुन दललाई कति दिने भन्ने विषयमा आज प्रारम्भिक छलफल भएको हो। कांग्रेसका एक नेताले भने,गठबन्धनबाट कुन दललाई कुन प्रदेशको सिट दिने भन्ने विषयमा पनि छलफल भएको छ। यद्यपी सिट संख्या र कुनकुन प्रदेश कसरी भागबण्डा गर्ने भने अझै लाग्न बाँकी छ। दलहरुबीच पुन: छलफल हुनेछ। स्रोतका अनुसार राष्ट्रियसभा सदस्यको सिट बाँडफाँटका लागि बुधबार गठबन्धनको बैठक बस्ने सम्भावना रहेको छ। अहिले सत्तामा नेपाली कांग्रेस, माओवादी केन्द्र, नेकपा एकीकृत समाजवादी, जनता समाजवादी पार्टी (जसपा), जनमत पार्टी, लोकतान्त्रिक समाजवादी पार्टी (लोसपा) नागरिक उन्मुक्ति पार्टी छन्। राष्ट्रिय जनमोर्चा सरकारमा नगए पनि उसले बाहिरबाट समर्थन गरेको छ। कांग्रेसले १० सिटको दाबी पेश गरेको छ। आगामी माघ ११ गते हुने राष्ट्रिय सभा निर्वाचनका लागि १२ राजनीतिक दल दर्ता भएका छन्। नेपालको संविधानमा राष्ट्रियसभाका एक तिहाई सदस्यको पदावधि २०८० फागुन २० गते समाप्त हुन लागेको र राष्ट्रियसभा सदस्य निर्वाचन ऐन, २०७५ बमोजिम पद रिक्त हुनुभन्दा ३५ दिन पहिले निर्वाचन गरिसक्नुपर्ने कानुनी व्यवस्था छ। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ। पदावधि सकिनेमा एमालेका ९ जना छन्, जसमा एमाले सरकारले आफ्नो तर्फबाट मनोनित सिफारिस गरेको विमला राई पौड्याल पनि छिन्। त्यसैगरी कांग्रेसका ४, माओवादी केन्द्रका ३, एकीकृत समाजवादीका २, जसपाको एक र स्वतन्त्र एक जना सांसद छन्। पौड्यालबाहेक बाँकी १९ पदका लागि निर्वाचन हुँदैछ भने एक जनालाई सरकारले मनोनित सिफारिस गर्नेछन्। मतभारको आधारमा भागबन्डा गर्नुपर्ने पक्षमा कांग्रेस र माओवादी केन्द्र छ भने अन्य साना सत्ता साझेदारी दलहरू पनि केन्द्रमा जस्तै सातवटै प्रदेशमा गठबन्धन गरेर रहेका छन्। एकीकृत समाजवादीले भने चार सिट दाबी गरेको छ। राष्ट्रिय सभामा प्रत्येक दुई वर्षमा रिक्त हुने एक तिहाइ सदस्य पदको निर्वाचन हुँदै आएको छ। राष्ट्रिय जनगणना २०७८ को नतिजाबमोजिम राष्ट्रियसभा सदस्यको अब रिक्त हुने पदको निर्वाचनका लागि मतदाता रहेका प्रदेशसभा सदस्यको ५३ र गाउँपालिकाका अध्यक्ष तथा उपाध्यक्ष र नगरपालिकाका प्रमुख तथा उपप्रमुखको १९ मतभारका दरले गणना हुने गरी निर्वाचन आयोगबाट निर्णय भएको भइसकेको छ।"
पर्यटक बढाउन भारतीय मिडियामा बजेट खर्चिने कोशी सरकारको तयारी,"विराटनगर : कोशी प्रदेश सरकारले छिमेकी मुलुक भारतबाट नेपाल आउने पर्यटकको संख्या बढाउन भारतीय मिडियामा प्रसारप्रसार सामग्री उपलब्ध गराउने तयारी गरेको छ । सोमबार पर्यटन, वन तथा वातावरण मन्त्रालयमा आयोजित प्रदेश सरकार, पर्यटन व्यावसायी र सरोकारवालाहरूबीच भएको नीति तथा अन्तरक्रिया कार्यक्रममा पर्यटन प्रवर्द्धनका लागि यस्तो उपाय गरेको मुख्यमन्त्री केदार कार्कीले सुनाए । भारतको बिहार, बंगालका मिडियाहरूमा कोसी प्रदेशको पर्यटकीय स्थानका बारेमा प्रचारप्रसार गर्न बजेट दिइने उनको भनाइ थियो । प्रदेशका मिडियालाई प्रदेशको पर्यटन प्रवर्द्धनका लागि बजेट उपलब्ध गराइने गरेको बताउँदै उनले अब भारतका मिडियामा पनि केही रकम खर्चिने तयारीमा आफूहरू रहेको बताए । हाम्रो प्रदेशको पर्यटन क्षेत्रमा भारतीय पर्यटकहरूले राम्रो भूमिका खेलेका छन्, यसलाई अझ ब्यापक बनाउन हामीले भारतका केही सञ्चारमाध्यममार्फत् प्रसार प्रसार गर्न खोजेका छौं,उनले भने । कार्कीले पर्यटकीय क्षेत्रको विकासका लागि प्रदेश सरकार प्रतिबद्ध रहेको बताए । सरकारले आवश्यक बजेट विनियोजन गरी पर्यटकीय क्षेत्रको विकास थालनी गरेको उनले जानकारी दिए ।पर्यटकहरूको आवागमन वृद्धि गर्न सरकारले व्यवसायीबीच साझा अवधारणा कायम गर्ने बताउँदै मुख्यमन्त्री कार्कीले पर्यटन प्रवर्द्धनका लागि व्यवसायीहरूको सुझावअनुसार ऐनमा संशोधन गर्ने पनि बताए । मुख्यमन्त्री कार्कीले पर्यटन प्रहरी व्यवस्था गर्न बजेट व्यवस्थापन गरिएको बताउँदै प्रवर्द्धनका लागि तालिम तथा अभिमुखीकरण आयोजना गर्ने पनि उल्लेख गरे । पर्यटन, वन तथा वातावरणमन्त्री गणेशप्रसाद उप्रेतीले प्रदेशको पर्यटन क्षेत्रको विकासका लागि व्यवसायीको सुझावअनुसार विस्तृत गुरुयोजना बनाउने जानकारी दिए । सो गुरुयोजनाअनुसार अगाडि बढ्न सबैसँगको सहकार्य आवश्यक पर्ने उनको भनाइ छ । मन्त्रालयका सचिव विकास घिमिरेले यस क्षेत्रको पर्यटकीय क्षेत्रको विकासका लागि सरोकारवालासँग निरन्तर छलफल चलाउने बताए ।कार्यक्रममा पर्यटन व्यावसायीहरूले भारतीय पर्यटकले नेपालमा अनेकन् सास्ती झेल्नुपरेको बताउँदै उनीहरूलाई कष्ट नदिएमा पर्यटन क्षेत्र व्यापक हुने सुझाए । नेपाल उद्योग वाणिज्य महासंघ कोशीका पर्यटन संयोजक भविष श्रेष्ठले भारतबाट नेपाल आउने पर्यटकले सीमा(नाकादेखि नै समस्या झेल्नुपर्ने भएका विस्तारै उनीहरूको संख्या घटेको बताए । अरू प्रदेशमा जस्तो अन्य देशबाट आउने प्रदेशबाट आउने पर्यटकहरू यस प्रदेशमा नआउने उनको भनाइ छ । यस प्रदेशमा भारतीय पर्यटकमात्र आउने भए पनि अनेकन सास्तीले गर्दा उनीहरूको संख्या ओरालो लाग्न थालेको श्रेष्ठले स्मरण गराए । सीमामा सुरक्षा निकायले दिने सास्ती, यातायात अनुमतिको झन्झट, भारतीय नोट प्रतिबन्ध र २५ हजारभन्दा बढी रकम बोक्न नपाउने नियमले गर्दा भारतीय पर्यटकहरू घट्दै छन्, उनले भने, बेलैमा चेत नखुलेमा हाम्रो पर्यटन क्षेत्र डामाडोल हुने छ । यसैगरी कोरोना भाइरस महामारीपछि काँकरभिट्टा नाकाबाट बंगलादेशी पर्यटक आउनेक्रम पूर्ण रूपमा रोकिएको उनले बताए । पर्यटन विकास बोर्डबाट हुने बजेट वितरणमा कोसी प्रदेशलाई अन्याय गरिएको उनको गुनासो छ । पर्यटन व्यावसायी पूर्ण भट्टराईले भारतीय पर्यटक नै यस प्रदेशको समृद्धिको आधार रहेकोले छिमेकी मुलुक भारतबाट आउने पर्यटकलाई सास्ती दिन नहुने बताए । भारतीय पर्यटकलाई सहज आवागमन व्यवस्था गर्नुपर्ने र राति होटल सञ्चालनका लागि निश्चित समय तोक्नुपर्ने उनको भनाइ थियो । होटल संघ,कोसी प्रदेश अध्यक्ष राजन श्रेष्ठले हवाइ उडानले गर्दा पर्यटक प्रभावित बनेको बताउँदै विराटनगरबाट पहाडी जिल्लाहरूमा उडान गर्नुपर्ने सुझाए । अध्यागमन कार्यालयका प्रमुख लक्ष्मी पौडेल,होटल व्यावसायी संघ सुनसरीका अध्यक्ष तेजबहादुर पुरी, पर्यटन व्यावसायी बासुदेव बराल, होमस्टे महासंघका केन्द्रीय उपाध्यक्ष एकराज घिमिरेलगायतले पर्यटन प्रवर्द्धनमा मार्केटिङर ब्रान्डिङको आवश्यकता रहेको बताए । प्रदेश सरकारले धेरैभन्दा धेरै पर्यटक भित्र्याउन नीतिगत रूपमा व्यवस्था गर्नुपर्ने र पर्यटकीय क्षेत्रसम्म पुग्न बाटो,बिजुली,पुल जस्ता पूर्वाधारको विकासमा जोड दिनुपर्नेमा उनीहरूको एकमत थियो । साथै, उनीहरूले पर्यटन,वन तथा वातावरण मन्त्री उप्रेती र मुख्यमन्त्री कार्कीबाट प्रदेशको पर्यटकीय अवस्था कायापलट हुन सक्नेमा आफूहरू विश्वस्त रहेको सुनाए ।"
भारतीय विदेशमन्त्रीको भ्रमणमा ऊर्जा प्रमुख एजेन्डा,"काठमाडौं :अंग्रेजी नयाँ वर्षको पहिलो कूटनीतिक भ्रमण भारतबाट हुँदै छ। भारतीय विदेशमन्त्री एस जयशंकर पुस १९ गते नेपाल आउँदै छन्। उनी दुई दिनसम्म नेपालमा रहने छन् । नेपालभारत संयुक्त आयोगको ७औं बैठकमा सहभागी हुन उनी नेपाल आउन लागेका हुन्। टोलीमा विदेश सचिव विनयमोहन क्वात्रा, नेपाल डेस्क प्रमुख अनुराग श्रीवास्तवलगायत उच्च अधिकारीहरू हुने स्रोतको भनाइ छ। भारतीय विदेशमन्त्रीको भ्रमणमा १० हजार मेगावाटको दीर्घकालीन विद्युत् खरिद सम्झौता (पीपीए) मा अन्तिम हस्ताक्षर हुने एजेन्डा रहेको बताइएको छ। चितवनमा बस्ने ११औं नेपालभारत ऊर्जा सचिवस्तरीय संयुक्त निर्देशक समिति बैठकले यसलाई अन्तिमरूप दिने स्रोतले बताएको छ। संयुक्त निर्देशक समितिको बैठक हरेक ६ महिनामा बस्ने गर्छ। दीर्घकालीन पीपीए कार्यान्वयनमा लैजानका लागि दुई देशबीचका सचिवहरूबीच सम्झौता हुन बाँकी छ। गत जेठको अन्तिम साता नै दीर्घकालीन पीपीएका लागि नेपालभारतबीच प्रारम्भिक सम्झौतामा हस्ताक्षर भएको थियो। त्यसपछि भदौमा दीर्घकालीन पीपीएको भारतको मन्त्रिपरिषद्बाट पनि अनुमोदन भइसकेको छ। गत जेठमा भएको प्रधानमन्त्री पुष्पकमल दाहाल प्रचण्डको भारत भ्रमणमा ऊर्जा व्यापारमा ठूलो उपलब्धि भएको बताइएको थियो। भारतीय प्रधानमन्त्री नरेन्द्र मोदीले पनि १० वर्षमा १० हजार मेगावाट बिजुली किन्ने घोषणा गरेका थिए। प्रधानमन्त्री प्रचण्डको भारत भ्रमण लगत्तै नेपाली अधिकारीहरूले दीर्घकालीन पीपीएको मस्यौदा भारत समक्ष पेस गरेको थियो। पञ्चेश्वरको सपना कहिले होला पूरा ? यो भ्रमणले अन्य एजेन्डासँगै पञ्चेश्वर बहुउद्देश्य आयोजनाको संयुक्त विस्तृत अध्ययन प्रतिवेदन (डीपीआर) लाई अघि नबढाउने स्रोत बताउँछ। आगामी भ्रमणमा पञ्चेश्वरसम्बन्धी कुनै पनि निर्णय एजेन्डाको रूपमा समावेश नभएको उच्चस्रोतको दाबी छ। ६७ वर्षबाट नेपाली जनतालाई देखाउँदै आएको पञ्चेश्वरको सपना अझै पनि अनिर्णित छ। दुवै देशका प्रतिनिधि पञ्चेश्वर अघि बढाउने सम्बन्धमा प्रतिबद्ध नभएको नेपालका भारतीय एक पूर्वराजदूत बताउँछन्। हरेक उच्चस्तरीय भ्रमणमा बाह्य रूपमा जसरी बखान गरिन्छ, सोहीअनुरूप भित्रिरूपमा नेपालभारत पक्ष नै प्रतिबद्ध छैन, भन्दै ती पूर्वराजदूतले यही तरिकाले पञ्चेश्वर कहिले पनि अघि नबढ्ने बताए। ऊर्जा मन्त्रालयका एक अधिकारीका अनुसार उच्च राजनीतिक प्रतिबद्धताबिना पञ्चेश्वर अघि बढ्दैन। अहिले दुई पक्षीय संयन्त्रको छलफलबाट मात्र यो मुद्दा पार नलाग्ने उनी बताउँछन्। दुवै देशका डीपीआरमा ५ सयभन्दा बढी असहमतिबाट अहिले २३ वटा विषयमा मात्र सहमति जुट्न सकेको छैन। पानीको उपयोगिताको सम्बन्धमा नै दुवै देशले साझा धारणा प्रस्तुत गर्न सकेका छैनन्। दुवै देशको पानीको उपयोगितासम्बन्धी द्विपक्षीय हितमा भन्दा आआफ्ना स्वार्थमा अल्झदा पञ्चेश्वरको काम अघि बढ्न नसकिरहेको ती अधिकारी बताउँछन्। भारतको केन्द्रीय आयोगले सन् १९५६ मा महाकाली नदीमा पञ्चेश्वर आयोजनाको पहिचान गरेको थियो। सन् १९७८ मा नेपालभारत दुवै पक्षका विशेषज्ञहरूको संयुक्त समूह गठन भई स्वतन्त्र रूपले विस्तृत स्थलगत अनुसन्धान सञ्चालन गर्ने निर्णय गरियो। सन् १९८८ मा जलस्रोत मन्त्रालयअन्तर्गत पञ्चेश्वर बहुउद्देश्यीय आयोजना कार्यालयको स्थापना गरियो। अघिल्लो वर्ष नै अन्तर्राष्ट्रिय विकास नियोगको आर्थिक सहयोगमा नेपाली भूभागभित्र स्थलगत अन्वेषण कार्य सञ्चालन गरिएको थियो। सन् १९९१ मा पञ्चेश्वर उच्च बाँध र रूपालीगाड पुनर्नियन्त्रण बाँध समावेश भएको पञ्चेश्वर बहुउद्देश्यीय आयोजनाको प्रतिवेदन तयार गरेको थियो। जसमा पञ्चेश्वरमा ३१५ मिटर उचाइको रक फिल बाँधको निर्माण गरी ६ हजार ४ सय ८० मेगावाट र रूपालीगाडमा ८३ मिटर उचाइको रिरेगुलेटिङ बाँधको निर्माण गरी २४० मेगावाट गरी कुल ६ हजार ७ सय २० मेगावाट विद्युत् उत्पादन गर्न सक्ने प्रस्ताव रहेको छ। उक्त अध्ययनको आधारमा नेपालले सन् १९९५ मा विस्तृत आयोजना प्रतिवेदन तयार गरेको थियो। नेपाल सरकार र भारत सरकारबीच महाकाली नदीको शारदा ब्यारेज, टनकपुर ब्यारेज र पञ्चेश्वर आयोजना सम्बन्धमा २०५२ साल माघ २९ गतेका दिन सन्धि सम्पन्न भएपछि यो आयोजना द्विराष्ट्रिय लगानीमा संयुक्त रूपमा सञ्चालन गर्ने आधार तयार भएको थियो। २०६६ साल मंसिर ९ गते नेपालभारत संयुक्त जलस्रोत समितिको सचिव स्तरीय पाँचौं बैठकबाट पञ्चेश्वर विकास प्राधिकरण गठन गर्ने सहमति भएको थियो। उक्त बैठकले प्राधिकरणको (पीडीए) को कार्यसूची पनि तयार गरेको थियो। उक्त कार्यसूची नेपाल सरकारबाट अनुमोदन भई भारत सरकारलाई पठाइएको थियो। २०७१ असोजमा काठमाडौंमा सम्पन्न पहिलो बैठकले प्राधिकरणको विधानलाई अनुमोदन गरेको थियो। प्राधिकरणको २०७१ को मंसिरमा नयाँ दिल्लीमा भएको बैठकले यसअघि दुई देशद्वारा छुट्टाछुट्टै तयार पारिएको पञ्चेश्वरको डीपीआरको आधारमा संयुक्त डीपीआर तयार गर्न भारतीय सरकारी स्वामित्वको कम्पनी वापकस लिमिटेडलाई दिने निर्णय गरियो। २०७३७४ मा वापकासले संयुक्त डीपीआर बुझाएको थियो। उक्त डीपीआर महाकाली सन्धिविपरीत भएको भन्दै असहमति भएको हो। प्रधानमन्त्री प्रचण्डको गत जेठमा भएको भारत भ्रमणमा पञ्चेश्वरको संयुक्त डीपीआरलाई ३ महिनामा टुंगो लगाउने सहमति भएको भनिएको थियो। गत असारमा पोखरामा भएको प्राधिकरण सञ्चालक समितिको विज्ञ समूहको बैठकले ३ महिनाभित्र डीपीआरलाई अन्तिमरूप दिने निर्णय गरेको थियो। तर, प्रधानमन्त्रीको भारत भ्रमणको ७ महिना बितिसक्दा पनि डीपीआरको टुंगो लागेको छैन। वर्षायाममा नदीमा आउने पानीलाई बाँधले रोकेर नियन्त्रित रूपमा एकनासले प्रवाह गराइने गरी पञ्चेश्वरलाई अघि बढाइने बताइएको छ। जलाशययुक्त यस आयोजनाको कार्यान्वयन भए महाकाली नदीको तल्लो तटीय क्षेत्र खासगरी कञ्चनपुर जिल्लामा बाढीले पुर्याउन सक्ने क्षति न्यूनीकरण गर्नुका साथै सुक्खायाममा नदीको बहाव बढ्न गई भारतमा करिब १६ लाख हेक्टर तथा नेपालमा करिब ९३ हजार हेक्टर जग्गामा सिँचाइ सुविधा उपलब्ध हुनेछ।"
मुस्ताङका समस्या सम्बोधन गर्न आदेश,"जोमसोम : मुस्ताङका २ दर्जनबढी समस्यालाई निराकरण गर्न माग राख्दै बुझाइएका दुई दर्जन बढी ज्ञापनपत्रमा प्रधानमन्त्री तथा मन्त्रिपरिषद् कार्यालयले तोक आदेश दिएको छ। प्रधानमन्त्री पुष्पकमल दाहाल (प्रचण्ड) र उपप्रधान तथा गृहमन्त्री नारायणकाजी श्रेष्ठ मुस्ताङ आएको बेला बुझाइएका ज्ञापनपत्रहरूको सम्बोधन गर्दै प्रधानमन्त्री तथा मन्त्रिपरिषद् कार्यालयले सम्बन्धित मन्त्रालय र विभागलाई पत्राचार गरी तोक आदेश दिएको हो। सोमबार मुस्ताङको जोमसोममा आयोजित नेकपा माओवादी केन्द्रको जनतासँग माओवादी, विशेष रुपान्तरण अभियानको समापन कार्यक्रममा यसअघि प्रधानमन्त्री दाहाल र गृहमन्त्री श्रेष्ठ समक्ष पेश गरिएका ज्ञापनपत्रलाई प्रधानमन्त्री तथा मन्त्रिपरिषद् कार्यालयले कार्यान्वयनका लागि तोक आदेश दिएको बताइएको छ। राष्ट्रिय प्रकृति संरक्षण कोष, अन्नपूर्ण संरक्षण आयोजनाद्वारा गत असोजमा मुस्ताङको जोमसोममा आयोजित जलवायु सम्वाद कार्यक्रममा प्रधानमन्त्री दाहालसमक्ष पेश गरिएका ज्ञापनपत्र र कागबेनी बाढी प्रभावित क्षेत्रको अवलोकन तथा निरीक्षणका क्रममा गृहमन्त्री श्रेष्ठलाई बुझाइएका ज्ञापनपत्रहरूलाई मार्ग प्रशस्त गर्न प्रधानमन्त्री तथा मन्त्रिपरिषद्को कार्यालयले सम्बन्धित निकायहरूलाई तोक आदेश दिएको माओवादी केन्द्र मुस्ताङका संयोजक धिरेन्द्र ल्वागुनले जानकारी दिए। प्रधानमन्त्री दाहाल र गृहमन्त्री श्रेष्ठलाई अगलअलग बुझाइएको ज्ञापनपत्रमा प्रधानमन्त्री तथा मन्त्रिपरिषद्को कार्यालय कार्यान्वयनका लागि ढोका खोलिदिएको माओवादी केन्द्रका प्रदेश कमिटी सदस्य ङुटुक गुरुङले बताए।"
म्याजिक भ्यानको ठक्करबाट मोटरसाइकल चालकको मृत्यु,रौतहट : म्याजिक भ्यानको ठक्करबाट मोटरसाइकल चालकको मृत्यु भएको छ। भ्यानको ठक्करबाट भारत बिहार मोतीहारी ग्राम बन्जरियाका ३५ वर्षीय सुशील यादवको मृत्यु भएको हो। रौतहटको गौरबाट उत्तरतर्फ जाँदै गरेको ना २ ज ७१०९ नम्बरको म्याजिक भ्यानले चन्द्रनिगाहपुरबाट गौर आउँदै गरेको बि आर ०६ डिए ७६६४ नम्बरको मोटरसाइकललाई गौरस्थित दालमिल नजिक ठक्कर दिएको थियो। यादवको उपचारको क्रममा प्रादेशिक अस्पताल गौरमा मृत्यु भएको जिल्ला प्रहरी कार्यालय रौतहटले जनाएको छ। मोटरसाइकलमा पछाडि बसेका १७ वर्षीय नन्टुन कुमार घाइते भएका छन्। धादिङको नौबिसे४ घर भई हाल चन्द्रपुर ५ बस्ने म्याजिक चालक ३९ वर्षीय सुनिल राईलाई पक्राउ गरिएको प्रहरी नायव उपरीक्षक प्रहरी प्रवक्ता एलिजा गिरीले जानकारी दिइन्।
युवाका लागि रोजगार बैंक,"बाग्लुङ : बागलुङको ताराखोला गाउँपालिकाले सहिद विश्व श्रम रोजगार बैंक सुरु गरेको छ। विदेश पलायनलाई घटाई युवालाई गाउँमै रोजगारी दिने उद्देश्यले स्थापना भएको श्रम बैंकको मंगलबार अर्गलस्थित गाउँपालिकाको सभाहलमा आयोजित समारोहमा शुभारम्भ गरिएको हो। प्रतिनिधिसभा सदस्य एवं पूर्व शिक्षा, विज्ञान तथा प्रविधिमन्त्री देवेन्द्र पौडेलको उपस्थितिमा गाउँपालिकाका अध्यक्ष धनबहादुर विकले श्रम रोजगार बैंकमा आबद्ध ६७ जना सदस्यलाई शपथ ग्रहण गराए। युवालाई गाउँमै रोजगारी सिर्जना, स्थानीय सीप र श्रमको सदुपयोग, मानव शंसाधनमार्फत गाउँपालिकाको समग्र विकासलागयत उद्देश्य राखेर श्रम रोजगार बैंक सञ्चालनमा ल्याइएको अध्यक्ष विकले बताए। रोजगार बैंकमा आबद्ध सदस्यलाई गाउँपालिकाले सञ्चालन गर्ने विकास निर्माणका आयोजना, निजी क्षेत्र, निर्माण व्यवसाय, कृषि, सहकारी र उद्यमका विकासका काममा लगाइने उनले बताए। गाउँपालिकामा सञ्चालन हुने विकास योजना, ढंगाखानी उत्खननलगायत स्थानीय उद्योगधन्दामा आवश्यक जनशक्ति आपूर्ति र रोजगारी सिर्जना गरि वैदेशिक रोजगारीमा जाने प्रवृत्तिलाई न्यूनीकरण गर्न श्रम रोजगार बैंक सञ्चालनमा ल्याइएको हो, अध्यक्ष विकले भने पहिलो चरणमा वडा तहबाट आवेदन संकलन गरेर रोजगार बैंकमा ६७ जनालाई सूचिकृत गरेका छौं। चालु आर्थिक वर्षमा तीन करोड छ लाख रुपैयाँ बजेट बराबरको योजना श्रम बैंकमार्फत कार्यान्वयन गरिने गाउँपालिकाका प्रशासकीय अधिकृत प्रकाश गैरेले बताए। गाउँपालिकाले ताराखोलामा रहेका सबै दुई हजार दुई सय घरधुरीबाट ११ जनालाई बैंकमा आबद्ध गराउने लक्ष्य लिएको छ। कार्यविधिमा दैनिक आठ घण्टा काम गर्ने मजदुरहरुलाई गाउँपालिकाको योजनामा प्रतिघण्टा एक सय १० रुपैयाँ, प्रदेश, संघीय योजना र निजी क्षेत्रका काममा प्रतिघण्टा एक सय १५ रुपैयाँका दरले ज्याला उपलब्ध गराइने व्यवस्था छ। मासिक १७ हजार तीन सय रुपैयाँ ज्याला मध्ये ३१ प्रतिशत सामाजिक सुरक्षा कोषमा जम्मा गरिने भएको छ। गाउँपालिकाले श्रमिकलाई काम दिन नसके वा श्रमिकको एक महिनाको ज्याला दश हजार ८२० रुपैयाँ भन्दा कम दिएमा सामाजिक सुरक्षा कोषमा गाउँपालिकाले २० प्रतिशत र श्रमिकले ११ प्रतिशत जम्मा गर्ने व्यवस्था गरिएको छ। एक महिनाको ज्याला दश हजार आठ सय २० रुपैयाँ भन्दा बढी भएमा गाउँपालिकाले दश प्रतिशत र श्रमिकले २१ प्रतिशत बराबरको रकम जम्मा गर्नुपर्नेछ। श्रम बैंकमा आबद्ध निर्माण व्यवसायीले सामाजिक सुरक्षा कोषमा २६ प्रतिशत र गाउँपालिकाले ६ प्रतिशत जम्मा गर्नेछन्। श्रम बैंकमा आबद्ध श्रमिक र आश्रित परिवारलाई सामाजिक सुरक्षा भत्ता, औषधी उपचार, मातृत्व सुरक्षा योजना, बिरामी बिदा, दुर्घटना बीमा, किरिया खर्च, शैक्षिक छात्रवृत्ति, पेन्सन लगायत सुविधा उपलब्ध गराइने गाउँपालिकाले जनाएको छ। एक जना श्रमिकको सामाजिक सुरक्षाका लागि उनीहरुको १० प्रतिशत सहभागितासहित वार्षिक एक लाख १५ हजार १९ रुपैयाँ खर्च गरिने भएको छ। श्रम रोजगार बैंकमा आबद्ध सदस्यहरुका लागि कार्यस्थलमा मादक पदार्थ सेवन गर्न नपाउने, तोकिएको पोशाक र सामग्री सहित गाउँपालिकाले लगाएको काम गर्नुपर्ने, काममा अनुपस्थित हुँदा व्यवस्थापकलाई जानकारी गराउनुपर्ने, सार्वजनिक रुपमा गाउँपालिका विरुद्ध अभिव्यक्ति दिन नपाउनेलगायत आचारसंहिता बनाइएको गाउँपालिकाका अध्यक्ष विकले बताए।"
युवाविहीन बन्दै हुम्लाका गाउँ,"सिमकोट : संघ, प्रदेश र स्थानीय सरकारले युवाका लागि रोजगारीका कुनै कार्यक्रम ल्याउन नसकेपछि हुम्लाका पनि कतिपय पालिकाका गाउँ नै रित्तिने गरी कामको खोजीमा युवा विदेशिएका छन्। उनीहरु धेरैजसो भारत जाने गरेका छन्। जिल्लाको दक्षिणी भेगमा रहेको अदानचुली गाउँपालिकाबाट पछिल्लो एक हप्तामा एक हजारभन्दा बढी युवा गाउँ छोडेर भारत प्रस्थान गरेका छन्। अदानचुलीमा कुनै काम नभएर युवा रोजगारविहीन भएपछि कामको खोजीमा गाउँ नै शून्य बनाउने गरी भारत लागेका हुन्। शहरका युवाले रोजगारको खोजीमा खाडी मुलुकका लागि हातमा पासपोर्ट लिएर त्रिभुवन अन्तर्राष्ट्रिय विमानस्थलमा लाम लागेजस्तै यता दुर्गम गाउँका युवा पनि लाम लागेरै दिनहुँजसो छिमेकी मुलुक भारतको कालापहाड लागिरहेका छन्। अदानचुली गाउँपालिकाबाट मात्र दैनिक १० देखि १५ युवा भारतको कालापहाडलगायत सहरमा कामका लागि गाउँ छोड्ने गरेका छन्। हुम्लाको अदानचुली गाउँपालिकाका अधिकांश बस्ती युवाविहीन हुन थालेको नेकपा (एमाले) गाउँ कमिटीका अध्यक्ष बुध भण्डारीले बताए। गाउँमा चरम आर्थिक मन्दी छाएपछि आफ्नो घरपरिवारलाई लुगाफाटो ल्याउन र केही रकम कमाउन सयौँको संख्यामा अदानचुली गाउँपालिका र चङ्खेली गाउँपालिकाका युवा कालापहाड (भारत) जान थालेका भण्डारीले बताए। यही पुस १० गते मंगलबार परेको कर्णाली क्षेत्रको स्थानीय चाड भैलो पूर्णिमा परिवारसँग मनाएपछि एक हजारको हाराहारीमा युवाले गाउँ छोडेको हुम्ला र बाजुरा जिल्लाको सिमानामा अवस्थित कावाडी प्रहरी चौकीले जनाएको छ। गएको एक सातामा गाडीमा र पैदल हिँडेर भारत जानेको संख्या निकै बढी देखिएको छ। कावाडी प्रहरीचौकीका एक सुरक्षाकर्मीले चेकजाँच गर्दा र सोधीखोजी गर्दा गाडी र पैदलमा गएका सबैले भारत जान लागेको बताएका जानकारी दिए। अहिले हुम्लाको दक्षिण क्षेत्रका गाउँबस्तीमा युवा विरलै भेटिने गरेको अदानचुली गाउँपालिका२ का भक्त बुढाले बताए। उनका अनुसार एक सातादेखि नयाँ अत्यावश्यक कामबाहेक अरू युवा गाउँमा भेट्न मुस्किल भएको स्थानीय बुढाले बताए। गाउँमा एक वर्षयता पैसा कमाउने कुनै माध्यम नभएपछि अधिकांश युवा परिवारका सदस्यलाई एकसरो लुगाफाटोको जोहो गर्न बाध्य भएर भारत जानुपरेको बुढाको भनाइ छ। अहिले गाउँमा कोही बिते पनि लास उठाउने युवा पाउन मुस्किल भएको उनको गुनासो छ। आफ्नो गाउँ घरबाट मात्रै यही पुस १३ गते २३ जना तथा विभिन्न टोल भएको अदानचुली २ बाट झन्डै सयको संख्यामा भारत गएका उनको भनाइ छ। हिउँदमा घरको काम पनि हुँदैन। विकास निर्माणको काम गरेर केही रकमको जोहो गर्ने गरेको यहाँका युवाका लागि एक वर्षयता कुनै विकास निर्माणका कामहरु ठप्प भए पनि झन्डै दुई दशकपछि पहिलोपटक यति ठूलो संख्यामा युवा विदेशिएका हुन्। लामो समयदेखि छिमेकी मुलुक नगएको यहाँका युवा दिनहुँ सयौँको संख्यामा छिमेकी मुलुक भारत गएको अदानचुली५ का रामबहादुर छत्यालले बताए। गाउँमा रोजगारीका काम नहुनु, गाउँपालिकाले भएका योजनाहरुको भुक्तानी प्रक्रिया समयमा पूरा नगर्दा फ्रिज हुनुलगायत कारणले अदानुचलीका युवाले हिउँदको आफ्नो कामको गन्तव्यका रुपमा भारतलाई रोजेका हुन्। घरमा बसौँ भने काछो (गाउँको धार्मिक कामका लागि उठाउने रकम) उठाउने पैसा पनि नहुने भएपछि भारत जानुको कुनै विकल्प नपाएपछि धेरै लामो समयपछि अदानचुलीका युवाको रोजाइ कालापहाड बनेको हो। गएका वर्षहरुमा औषधि उपचार गर्न र केही अत्यावश्यक कामका लागि हरेक गाउँबाट बढीमा पाँचसातजना कालापहाड जाने गरेको भए पनि यो वर्ष जानेको संख्या निकै वृद्धि भएको अदानचुली२ को मष्टादेव आधारभूत विद्यालयका अस्थायी शिक्षक छप्की बुढाले बताए। केही दिनअघि अदानचुली गाउँपालिकाले सामाजिक सुरक्षा भत्ताको रकम खातामार्फत भुक्तानी गरेपछि उक्त रकमले गाडी रिजर्भ गरेर यहाँको युवाले दुईतीन महिनाको गन्तव्यका रुपमा कालापहाड रोजेका हुन्। आफूसहित २२ जनाको समूहले एक बलेरो जिप बाजुराको मार्तडीसम्म रिजर्भ गरेर गएको र पुस १३ गते मात्रै पाँच सयको संख्यामा युवा कालापहाड लागेका भारत जान लागेका एक युवाले जानकारी दिए। कर्णाली कोरिडोरमा अस्थायी रुपमा चलेका जिपहरुमा प्रायः कालापहाड जाने अदानचुलीका युवा मात्रै भेटिने गरेका छन्। कुनै जिपले बेलुका अबेरसम्म पनि गाउँबाट युवा ओसारिरहेका हुन्छन्। आफूसँग गाडी भाडा नभएका दर्जनौँ युवा बाजुराको मार्तडीसम्म राति हिँडेर पनि जाने गरेको बुढाले बताए। अदानचुली३ मकै गाउँका अंकल रोकायाले गाउँभर खोज्दा पनि गाडी भाडा नपाएपछि पैदलै आफूसहित केही युवा बाजुराको मार्तडी पुगेको बताए। मसँगै गाउँका नैन रोकाया, खड्क रोकाया, बाँच्या रोकायासहितका १२ जनाको टोलीले जाने गाडी भाडा पनि नपाएपछि एक दिन एक रात हिँडेर बाजुरा सदरमुकाम मार्तडी पुगेका हौँ', फोनमा उनले भने, बाटोमा सबै गाडी चढेर हिँड्ने, हामीमात्र पैदल हिँडेको देख्दा आफैलाई लाज होला भनेर हामी घरबाट हिँडेदेखि रातदिन नभनेरै पैदल कुदेका हौँ। एक रात एक दिनमा मार्तडी पुग्यौँ भने अब यहाँबाट नेपाल र भारतको सिमानामा पुग्न पनि त्यही दुई दिन एक रात लाग्छ कि जस्तो छ। रासस"
कुवेत पठाइदिने भन्दै लाखौं रकम ठगी गर्ने महिला पक्राउ,काठमाडौं : वैदेशिक रोजगारीका लागि कुवेत पठाइदिने बहनामा लाखौं रकम ठगी गरेको आरोपमा प्रहरीले एक महिलालाई पक्राउ गरेको छ। पक्राउ पर्नेमा ४३ वर्षीया जुनु तुम्बाहाङफे रहेको प्रहरीले जनाएको छ। उनले वैदेशिक रोजगारीका लागि कुवेत पठाइ दिने र त्यसका लागि प्रतिव्यक्ति ६ लाख ५० हजार रुपैयाँ लाग्ने भन्दै पीडित रस्मिता भुलोनबाट दुई लाख रुपैयाँ लिएर फरार भएकी थिइन्। त्यसपछि पीडित भुलोनले तुम्बाहाङफेविरुद्ध उजुरी दिएकी थिइन्। सोही उजुरीका आधारमा खोजतलासका क्रममा सोमबार गौशालाबाट पक्राउ गरिएको काठमाडौं उपत्यका अपराध अनुसन्धान कार्यालयका प्रवक्ता प्रहरी उपरीक्षक रविन्द्र रेग्मीले जानकारी दिए। उनलाई थप अनुसन्धान तथा कारवाहीका लागि वैदेशिक रोजगार विभाग ताहाचल पठाइएको प्रहरीले जनाएको छ।
झुक्याएर भारतमा पुर्याई मिर्गौला बेचिदिने नुवाकोटका हरि पक्राउ,"काठमाडौं : भारतको कोलकत्ता लगेर मिर्गौला बेचिदिने एक जना पक्राउ परेका छन्। मानव बेचबिखन व्युरोले नुवाकोट बेलकोटगढी१३ का ४३ वर्षीय हरि दर्जीलाई पक्राउ गरेको छ। उनी २०६५ मा समेत मानव बेचबिखन मुद्दामा १० वर्ष सजाय भुक्तान गरी छुटेको प्रहरी अनुसन्धानबाट खुलेको छ। परिवर्तित नाम २६ बबरमहल (१०५) लाई दर्जीले कोलकत्तामा मःम पसलमा काममा लगाइदिने र मासिक ३० हजार भारु तलब पाइने प्रलोभन देखाएको प्रहरीले जानकारी दिएको छ। पीडितलाई दर्जीले नुवाकोटबाट काकडभिट्टा हुँदै कोलकत्ता पुर्याएका थिए। कोलक्ता पुगेपछि पीडितलाई बेहोस बनाएर मृगौला झिकी अर्कै व्यक्तिलाई प्रत्यारोपण गरेको प्रहरीको अनुसन्धानबाट खुलेको छ। पीडितलाई विहे ब्रतबन्धमा बाजा बजाउने काम बहानामा दर्जीले गाउँ बोलाएको र सिधै मिर्गौला बेच्ने अफर सुनाएको प्रहरीको अनुसन्धानबाट खुलेको छ। पीडितले मिर्गौला बेच्न अस्वीकार गरेपछि म:म: पसलमा मासिक ३० हजार भारु पाइने प्रलोभन देखा देखाई कोलकत्ता पुर्याएको प्रहरीको अनुसन्धानबाट खुलेको छ। पीडितलाई झुक्याई अस्पताल लगेर बेहोस बनाई अर्कै व्यक्तिकोमा मृगौला प्रत्यारोपण गरि ६ लाख दिएपछि आफ्नो मिर्गौला बेचिएको पीडितले एकीन गरेको व्युरोका प्रवक्ता कृष्णप्रसाद पंगेनीले जानकारी दिए। उक्त घटनामा बाँदरे भन्ने मुरली दमाई, राजु नेपाली, राजेश परियार, सानु भन्ने सुवास नेपालीको समेत विरुद्धमा मानव बेचबिखन अनुसन्धान व्युरोमा जाहेरी परेको प्रवक्ता पंगेनीले बताए। प्रहरीका अनुसार उनीहरू पुर्पक्षका लागि थुनामा छन्।"
चितवनमा घडियाल गोहीको संख्या बढ्यो,चितवन : अतिसकंटापन्न अवस्थामा रहेको घडियाल गोहीको संख्या चितवनमा वृद्धि भएको छ। मंसिर १ बाट सुरु गरेको घडियाल गोही अनुगमनले नारायणी नदी र राप्ती नदीमा घडियाल गोही वृद्धि भएको देखाएको हो। नदीमा मानवीय चाप र प्रदूषणका कारण घडिया गोही संकटमा पर्दै गएको छ। १५ दिन लगाएर गरेको अनुगमनले नारायणी नदीमा भन्दा राप्ती नदीमा घडियाल गोहीको संख्या बढी भएको चितवन राष्ट्रिय निकुञ्जका सूचना अधिकारी गणेशप्रसाद तिवारीले बताए। चितवन राष्ट्रिय निकुञ्ज घडियाल प्रजनन केन्द्रकी संरक्षण अधिकृत सुजिता श्रेष्ठको नेतृत्वमा राष्ट्रिय प्रकृति संरक्षण कोषसहित १० जनाको समूहले अनुगमन गरेको बताए। अनुगमनको क्रममा नारायणी नदीमा १ सय १३ र राप्ती नदीमा १ सय ५२ वटासहित २ सय ६५ वटा घडियाल गोही फेला परेको जनाएको छ। अनुगमनका क्रममा नारायणी नदीमा ३ भाले र राप्ती नदीमा ३ भाले घडियाल गोही फेला परेको छ। नारायणी र राप्ती नदीमा घडियालको भाले गोही नदेखिएपछि बर्दिया राष्ट्रिय निकुञ्ज बाट १ भाले गोही ल्याएर नारायणी नदीमा छाडिएको थियो। नारायणी र राप्ती नदीमा भाले गोहीको संख्या राम्रो देखिएपछि संरक्षणकर्मीहरू उत्साहित भएका छन्। अनुगमनको क्रममा नारायणी नदीमा ३ वटा डल्फिन पनि देखिएको निकुञ्जले जनाएको छ। घडियाल गोही संख्या प्राकृतिक बासस्थानमा घट्दै गएपछि चितवन राष्ट्रिय निकुञ्ज कसरामा घडियाल प्रजनन केन्द्रले हालसम्म नारायणी राप्ती लगायतका विभिन्न नदीहरूमा १ हजार ८ सय ६२ वटा घडियाल गोही छाडी सकेको छ। घडियाल गोही अनुगमनभन्दा अगाडि नारायणी र राप्ती नदीमा २ सय ३९ वटा गोही रहेको थियो।
तराईका अधिकांश स्थानमा हुस्सु र कुहिरो : चिसोबाट बच्न अनुरोध,"काठमाडौं : आज तराईका अधिकांश स्थानहरुमा हुस्सु र कुहिरो लाग्ने मौसम पूर्वानुमान महाशाखाले जनाएको छ। महाशाखाका अनुसार बिहानदेखि तराईका अधिकांश स्थानहरुमा लागेको हुस्सुकुहिरो अपरान्ह सम्ममा क्रमिक रुपमा सुधार हुँदै जाने छ। हुस्सु कुहिरोले दैनिक जनजीवन, स्वास्थ्य, सडक तथा हवाई यातायातमा समेत आंशिक प्रभाव पर्न सक्ने सम्भावना रहेकोले आवश्यक सावधानी तथा सतर्कता अपनाउन महाशाखाको अनुरोध छ। हाल कोशी, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहेको छ। साथै तराईका अधिकांश स्थानहरुमा हुस्सुकुहिरो लागेको छ। त्यस्तै पश्चिमी वायुको प्रभावले आज दिउँसो कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रहि बांकी भूभागमा मौसम सामान्यतया सफा रहनेछ। कोशी, बागमती र गण्डकी प्रदेशको उच्च पहाडी तथा हिमाली भूभागको एकदुई स्थानमा हल्का हिमपातको सम्भावना रहेको महाशाखाको बुलेटिनमा उल्लेख छ। बुधबार र बिहीबार पनि कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रहने साथै उच्च पहाडी तथा हिमाली भूभागको एकदुई स्थानमा हल्का हिमपातको सम्भावना छ।"
"पोखरा, काठमाडौं र नारायणगढमा सिगानाको सुन्तला","गलकोट : बागलुङको धेरै सुन्तला उत्पादन हुने सिगाना, बिहुँलगायत स्थानमा सुन्तला बजार पठाउन किसानलाई चटारो छ। यसपटक बागलुङमा उत्पादन भएको सुन्तलाको ६० प्रतिशत बिक्री भइरहेको छ। यस वर्ष सिगानामा राम्रो सुन्तला फले पनि समग्र जिल्लाको तथ्यांक हेर्दा सुन्तला उत्पादनमा ६५ मेट्रिक टन गिरावट आएको छ। औँसे किराका कारण सुन्तला कम फलेको कृषि ज्ञान केन्द्र बागलुङले जनाएको छ। सिगानाका बमबहादुर खड्काले यस वर्ष चार लाखको सुन्तला बिक्री गरे। उन मात्रै हैन रामप्रसाद गौतम, राधा खड्का, टोपबहादुर खत्री र शिवकुमार खड्का लगायतको सुन्तला चितवन, धादिङ, काठमाडौं, पोखरा र नारायणगढमा पुगेको छ। धादिङ, काठमाडौं, पोखरा र नारायणगढका सुन्तला व्यापारी अहिले किसानसँग सुन्तलाको मोलमोलाई गर्न व्यस्त रहेका छन्। सिगानाका शिक्षक शिवकुमार खड्काले यस वर्ष एक लाख ५० को सुन्तला बिक्री गरेको बताउँदै सिगानामा एक लाखदेखि पाँच लाखसम्म सुन्तला बिक्री गर्ने किसान तीन दर्जन रहेको बताउँछन्। 'शिक्षक पेसा भएकाले धेरै ठूलो सुन्तला बगान छैन तर सिगानाको बेँसीदेखि बास्बोटसम्ममा अधिकांश किसानको सुन्तला आम्दानकीको मुख्य स्रोत हो', खड्काले भने, 'सिगानाको समग्रमा एक लाखदेखि पाँच लाखसम्म सुन्तला बिक्री गर्ने किसान ४० जना होलान्, अन्य किसानले समेत ५० देखि एक लाखसम्मको सुन्तला बिक्री गरेकै हुन्छन्।' सिगानाका रामप्रसाद गौतम, अनन्तबहादुर खड्काले सुन्तला बिक्रीबाट पाँचपाँच लाख भित्र्याएका छन्। खड्काका अनुसार श्रीगणेश कृषि सहकारीमार्फत सुन्तला उत्पादन तथा बिक्रीको तथ्यांक राख्ने काममा लागेको बताए। सिगानाको सुन्तला फागुनमा बिक्री गर्ने गरी कोल्ड स्टोरमा समेत राख्ने तयारी भइरहेको छ। कृषि सहकारीको कोल्ड स्टोरमा राखिएको सुन्तला फागुन चैतमा दोब्बर बढी मूल्यमा बिक्री हुने गर्दछन्। 'सुरुसुरुमा वडाले तथ्यांक राख्ने गरेको थियो, अहिले वडाले ध्यान नदिँदा सहकारीमार्फत सुन्तला उत्पादन र बिक्रीको विवरण राख्न थालिएको छ, यस वर्ष तीन करोड ५० लाख सम्मको सुन्तला सिगानाबाट निकासी हुने लक्ष्य राखिएको छ, ५० प्रतिशत सुन्तला बोटमै रहेका छन्', उनले भने 'सहकारीमार्फत सुन्तला बजारीकरणमा सहयोग गरिएको छ।' पोखरासम्म पुग्ने सिगानाको सुन्तलाको माग बढ्दै धादिङ, काठमाडौंदेखि नारायणगढसम्मका व्यापारीहरु सिगाना आएर बोटबाटै सुन्तला खरिद गरेको पाइएको छ। यस वर्ष सिगानाका राधा खड्काले चार लाख, टोपबहादुर खत्री साढे तीन लाखमा बगैँचा नै व्यापारीलाई दिएका छन्। सिगानाको रामबहादुर खड्का र टोपबहादुर खड्का लगायतको ठूलो सुन्तलाको बगैँचा अझै बिक्री गर्न बाँकी नै रहेको छ। सिगानाको सुन्तला अन्य स्तानको भन्दा ठूलो दाना र गुलियो भएकाले महङ्गो मूल्य तिरेरै भए पनि सिगानाको सुन्तला खरिद गर्न व्यापारीहरु आउने गरेको यस वर्ष चितवनका व्यापारीलाई पाँच लाखमा आफ्नो सुन्तला बिक्री गरेका अनन्त खड्काले जानकारी दिए। चिवनको सुन्तला व्यापारी शिव सापकोटाले सिगानाको सुन्तला यसपटक सिगानाको सुन्तला चितवन आयात गरिरहेका छन्। सिगानाको सुन्तला स्वादिष्ट भएको थाहा पाएपछि सापकोटा सुन्तला खरिदका लागि सिगाना पुगेका हुन्। सुन्तला गाउँका रुपमा परिचित सिगानाका झन्डै एक सय किसानले सुन्तला फलाउँदै आएका छन्। रासस"
प्रधानमन्त्री सहभागी हुने कार्यक्रममा सार्वजनिक बिदा नदिन निर्देशन,"काठमाडौं : प्रधानमन्त्री पुष्पकमल दाहाल प्रचण्डले आफू सहभागी हुने कुनै पनि सार्वजनिक कार्यक्रममा सार्वजनिक बिदा नदिन निर्देशन दिएका छन्। प्रधानमन्त्री दाहालले सार्वजनिक कार्यक्रममा सार्वजनिक बिदा नदिन र बालबालिकाहरूलाई समेत सहभागी नगराउन सरकारी निकायलाई निर्देशन दिएको प्रधानमन्त्रीको प्रेस सल्लाहकारमा गोविन्द आचार्यले जानकारी दिए। रामेछापको सुनापति गाउँपालिकामा पुस १९ गते प्रधानमन्त्री सहभागी हुने कार्यक्रममा पालिकाले सार्वजनिक बिदा दिएको समाचार अन्नपूर्ण पोस्टमा प्रकाशित भएपछि प्रधानमन्त्रीको निर्देशन बमोजिम सचिवालयले प्रधानमन्त्रीको निर्देशनबारे जानकारी गराएको हो। प्रधानमन्त्रीको निर्देशनपश्चात सुनापति गाउँपालिकाले यसअघि दिएको बिदा रद्द गरेको छ। प्रधानमन्त्रीको निर्देशन पछि पालिकाले आफ्नो फेसबुक पेजबाट सूचना हटाएको छ। प्रधानमन्त्री सहभागी हुने अन्य कार्यक्रममा पनि सार्वजनिक बिदा नदिन र बालबालिका प्रयोग नगर्न प्रधानमन्त्रीको निर्देशन रहेको आचार्यले जानकारी दिए। सूचनामा गाउँपालिका अन्तर्गतका सम्पूर्ण सरकारी कार्यालय, सार्वजनिक संघ संस्था, शिक्षण संस्था, लगायत गाउँपालिका क्षेत्रभित्रका बैंक, वित्तीय संस्थाहरूमा स्थानीय सार्वजनिक बिदा दिने निर्णय गरिएको उल्लेख थियो। सूचना सार्वजनिक भएलगत्तै बिदा दिएको विषयलाई लिएर सामाजिक सञ्जालमा आलोचना भएको थियो।"
"बाहिर स्वास्थ्यकर्मीको प्रदर्शन, भित्र विधेयक पास","विराटनगर : कोशी प्रदेशका स्वास्थ्यकर्मीहरूले स्थानीय सेवा गठन, सञ्चालन र सेवाका शर्तहरू सम्बन्धमा व्यवस्था गर्न बनेको विधेयकप्रति आपत्ति जनाउँदै विरोध प्रदर्शन गरेका छन्। सो विधेयक पास नगर्न भन्दै प्रदेशका १४ वटै जिल्लाका स्वास्थ्यकर्मीले मंगलबार कोशी प्रदेशसभा भवनबाहिर शान्तिपूर्वक विरोध प्रदर्शन गरेका हुन्। प्रदर्शन अगावै विधेयकमा भएका केही व्यवस्थाप्रति आपत्ति जनाउँदै स्वास्थ्यकर्मीहरूले कोशी प्रदेशसभाका सबै राजनीतिक दललाई आठ बुँदे ज्ञापनपत्रसमेत बुझाएका थिए। उनीहरूले मुख्यमन्त्री केदार कार्की र स्वास्थ्य मन्त्रालयका सचिवलाई ज्ञापनपत्र पनि बुझाएका थिए। ज्ञापनपत्र बुझाउँदै उनीहरूले प्रदेश सरकारले विधेयकमा कटौती गरेको मौजुदा संघीय स्वास्थ्य ऐन २०५३ को दफा ९ बमोजिम २ पटकसम्मको स्तरवृद्धि सम्बन्धी व्यवस्था पुनः समावेश गर्नुपर्ने माग गरेका थिए। उनीहरूले प्रदेश सरकारको विधेयकमा भएको कर्मचारीको तहवृद्धि तथा पदपूर्ति सम्बन्धी व्यवस्था संघीय स्वास्थ्य ऐनको दफा ८ सँग बाझिने भएकाले त्यसलाई सच्याउनुपर्ने बताएका छन्। कर्मचारीको तहवृद्धिका लागि न्यूनतम शैक्षिक योग्यताको मापदण्ड निर्धारण गर्नुपर्ने मागसमेत उनीहरूको छ। तथापि, सरकारले संसदबाट उक्त विधेयक पास गरेको छ। मंगलबार बसेको प्रदेशसभा बैठकले उक्त विधेकय पास गरेको हो। सो विधेयकबाट स्वास्थ्यकर्मीहरूको स्तरवृद्धिसम्बन्धी विद्यमान संरचना प्रभावित हुने देखिएपछि उनीहरूले असन्तुष्टि व्यक्त गरेका हुन्। प्रदर्शनपछि पत्रकार सम्मेलन गर्दै उनीहरूले सरकारले उक्त विधेयक व्यवहारिक नदेखिएको बताएका छन्। प्रदेश सरकारले ल्याएको विधेयकमा संघीय स्वास्थ्य सेवा ऐनबमोजिम चौथो तहमा नियुक्ति भई छैठौं तहमा तह वृद्धि भएका स्वास्थ्य सेवाका अहेब र अनमिलगायतका प्राविधिकलाई न्यूनतम शैक्षिक योग्यताबिना नै सातौं तहमा तह वृद्धि गरिने व्यवस्था गरिएको छ। आधिकारिक ट्रेड युनियन तथा पेसागत संघ संगठन र स्वास्थ्य मन्त्रालय समेतलाई कुनै जानकारी नदिई सरकारले उक्त विधेयक पास गरेको राष्ट्रिय स्वास्थ्यकर्मी संघ कोशी प्रदेश समितिका अध्यक्ष रामकुमार धमलाले बताए। अरू सबै स्थानीय तहका ट्रेड युनियनका साथीहरूसँग छलफल भयो, उनले भने, तर, उहाँहरू कसैलाई पनि जानकारी छैन। स्वास्थ्यसँग जानकार कसैसँग सल्लाह नगरी यो विधेयक पास भयो। कोशी प्रदेश सरकारले ल्याएको संसदबाट पास गरिसकेको विधेयकमा सातौं तहमा ५ वर्ष सेवा गरेपछि प्राविधिक कर्मचारीलाई आठौं तहमा तह वृद्धि गर्ने व्यवस्था गरिएको छ। सोही प्राविधिक कर्मचारीले आठौं तहमा १२ वर्ष सेवा गरेपछि अवकाश प्राप्त गर्नुभन्दा एक महिनाअघि नवौं तहमा बढुवा गर्नुपर्ने व्यवस्थासमेत ऐनको दफा ३० को उपदफा १ मा छ। ऐनमा भएको उक्त व्यवस्थाले चौथो तहको स्थाइ नियुक्ति भएको स्वास्थ्य प्राविधिक तह वृद्धिमार्फत नवौं तहमा पुग्ने र यस्ता कर्मचारीको मातहतमा आठौं तहका डाक्टर अर्थात् मेडिकल अधिकृतहरूले काम गर्नुपर्ने अवस्था सिर्जना भएको स्वास्थ्यकर्मीहरूको गुनासो छ। यसले हालको विद्यमान स्वास्थ्य संरचनासमेत प्रभावित हुने देखिएको नेपाल स्वास्थ्यकर्मी संघ कोशी प्रदेशका महासचिव कुलबहादुर पौडेलले बताए।"
बागमती किनारमा सयौं घनमिटर ढुंगा अवैधरुपमा भण्डारण,रौतहट : बागमती नदी किनारमा सयौं घनमिटर ढुंगा अवैध रूपमा संकलन गरेर भण्डारण गरिएको छ। रौतहट र सर्लाहीका केही व्यक्तिको संलग्नतामा ढुंगा संकलन गरी राखिएको गुनासो छ। सबडिभिजन वन कार्यालय बलेरीका केही कर्मचारीको कमजोरीले वन क्षेत्रमा सयौं घनमिटर ढुंगा संकलन गरेर भण्डारण भएको स्थानीय बासिन्दाले बताएका छन्। बलेरी वन क्षेत्रको तोरीबारी जंगलभन्दा दक्षिण बागमतीको किनारमा ढुंगा संकलन गरेर राखिएको छ। संकलन गरिएको ढुंगा केही वन कर्मचारीको मिलोमतोमा सर्लाही तर्फ लैजान थालेको स्थानीयले आरोप लगाएका छन्। अवैध रूपमा संकलन गरी राखिएको ढुंगा वन कार्यालयले जफत गरी नियमअनुसार लिलाम प्रक्रियामा जानुपर्ने स्थानीयले बताए। बागमती बगर तथा जंगलमा संकलन गरी राखिएको ढुंगाका विषयमा स्थानीय बासिन्दाले सम्बन्धित निकायमा उजुरी दिएका छन्। सब वन डिभिजन कार्यालयका प्रमुख सुरेश महतोले बागमती क्षेत्रमा संकलन गरिएको ढुंगा प्रक्रिया पुर्याएर मात्र उठाउन दिने बताएका छन्।
घाममा बसेर परीक्षा दिँदै हुम्लाका विद्यार्थी,"हुम्ला : उच्च हिमाली जिल्ला हुम्लामा चिसो बढ्दै गएपछि विद्यार्थीले घाममा बसेर वार्षिक परीक्षा दिन थालेका छन्। हुम्लामा विगतका वर्षझैँ हिमपात नभए पनि चिसो बढ्दा खुला चौरमा डेस्क, बेन्च राखेर विद्यार्थी यो वर्षको वार्षिक तथा अन्तिम परीक्षा दिइरहेका छन्। चिसोले सबैभन्दा बढी विद्यार्थीलाई समस्या बनाएको छ। चिसो बढेपछि यहाँका विद्यालयले खुला चौरमा परीक्षा सञ्चालन गरिरहेका छन्। कक्षा कोठाभित्र चिसो बढी हुने हुँदा सिमकोट गाउँपालिका८ साँता गाउँमा रहेको बलभद्र आधारभूत विद्यालयका विद्यार्थीलाई घाममा राखेर परीक्षा सञ्चालन गरेको प्रधानाध्यापक प्रेमकला बुढाले बताए। प्रधानाध्यापक बुढाले भने, 'ससाना बालबालिकाले चिसोको समय हिउँदयाममा कक्षा कोठाभित्र बसेर परीक्षा दिन नसक्ने अवस्था आएपछि चौरमै डेस्क, बेन्च राखेर वार्षिक परीक्षा सञ्चालन भइरहेको छ।' चिसोले कक्षा कोठाभित्र लेख्न नसक्ने भएपछि चौरमै बसेर परीक्षा दिने व्यवस्था गरिएको प्रधानाध्यापक बुढाले बताए। विद्यार्थीले कक्षा कोठाभित्र चिसोले परीक्षा दिन समस्या भएको बताएपछि घाममा बसेर परीक्षा दिने व्यवस्था गरिएको विद्यालयले जनाएको छ। बलभद्र आधारभूत विद्यालय साँतामा एक सय ६२ जना विद्यार्थी रहेका छन् भने कक्षा एकदेखि ६ सम्म पठनपाठन हुँदै आएको छ। हाल आठजना शिक्षक विद्यालयमा कार्यरत छन्। वार्षिक परीक्षा सकिएपछि ४५ दिनका लागि विद्यालयमा हिउँदे बिदा हुने उनले बताए। सिमकोट गाउँपालिका१ देखि ८ सम्मका आधारभूत, माध्यमिक विद्यालयमा आजदेखि एकसाथ वार्षिक परीक्षा सञ्चालन गरेको छ। सात गाउँपालिका रहेको जिल्लाका अधिकांश विद्यालयमा अहिले वार्षिक परीक्षा सञ्चालन भइरहेको छ। जिल्लाका धेरै विद्यालयले खुला चौरको पारिलो घाममा विद्यार्थीको परीक्षा लिइरहेका छन्। सदरमुकाम सिमकोटसहित उत्तरी क्षेत्रमा थप चिसो बढेको छ। जिल्लामा हिमपात नभए पनि हिउँदयाममा चिसो अत्यधिक हुने गरेको छ। यस्तै तापक्रम माइनसमा झरेको छ। हिमपात भयो भने जिल्लाको तापक्रम माइनस १५ डिग्रीबाट झर्ने गरेको छ।"
रुसी सेनामा भर्ना भएका थप ३ नेपालीको मृत्यु,"काठमाडौं : रुसी सेनामा भर्ना भएका थप ३ जनाको मृत्यु भएको छ। परराष्ट्र मन्त्रालयलले रुसी सेनामा भर्ना भएका थप ३ जना नेपालीको मृत्यु भएको पुष्टि गरेको छ। योसँगै रुसी सेनामा भर्ना भई मृत्यु हुनेको संख्या १० पुगको छ। परराष्ट्र मन्त्रालयका प्रवक्ता अमृतबहादुर राईका अनुसार मृत्यु हुनेमा धादिङका राजकुमार गिरी, स्याङ्जाका हरिप्रसाद अर्याल र कैलालीका भरतबहादुर शाह छन्। उनीहरूको रुसयुक्रेन युद्धको क्रममा मृत्यु भएको परराष्ट्र मन्त्रालयको भनाइ छ। यसअघि रुसी सेनामा कार्यरत ७ जनाको मृत्यु भएको थियो। मृत्यु हुनेमा कुन्दन सिंह नागल, गोरखाका सन्दीप थपलिया, कपिलवस्तुका रुपक कार्की, कस्कीका देवान राई, स्याङ्जाका पितम कार्की, दोलखाका राजकुमार रोका र इलामका गंगाराज मोक्तान रहेका थिए। सरकारले ज्यान गुमएका नेपालीहरूको शव पठाइदिन रुसी सरकासँग आग्रह गरेको छ। मन्त्रालयले यसअघि नै नेपालका लागि रुसका राजदूतमार्फत् रुसी सेनामा भर्ना भई निधन भएका नेपालीहरूको शव यथाशीघ्र नेपाल पठाउन र घाइतेलगायत पीडित परिवारलाई क्षतिपूर्ति उपलब्ध गराउन अनुरोध गरेको थियो। प्रवक्ता राईले सरकारले पुनः नेपाली नागरिकलाई रुसी सेनामा भर्ना नगर्न र भर्ना गरिएका नेपाली नागरिकलाई तत्काल फर्काउन आग्रह गरेको बताए। त्यस्तै चार जना नेपाली युक्रेनमा बन्दी बनाइएका छन्। बन्दी बनाइनेमा बर्दियाका विवेक खत्री, काभ्रेका सिद्धार्थ ढकाल, मोरङका विकास राई र रोल्पाका प्रतिक पनेरु रहेका छन्। उनीहरूको पनि रिहाइका लागि पनि युक्रेनसँग समन्वय भइरहेको परराष्ट्र मन्त्रालयले जानकारी दिएको छ।"
बुटवलमा बसको ठक्करबाट साइकल यात्रीको मृत्यु,बुटवल : बुटवलमा माइक्रोबसको ठक्करबाट साइकल यात्रीको मृत्यु भएको छ । मंगलबार दिउँसो तीन बजेतिर बुटवलको मिलनचोकमा लु १ ख ३३७४ नम्बरको माइक्रोबसले ठक्कर दिँदा साइकल यात्रीको मृत्यु भएको हो। अन्दाजी ३५ वर्षीय पुरुषको मृत्यु भएको इलाका प्रहरी कार्यालय बुटवलका प्रहरी नायव उपरीक्षक विजयराज पण्डितले जानकारी दिए । मृतकको पहिचान हुन नसकेको उनले बताए । शव लुम्बिनी प्रादेशिक अस्पताल बुटवलमा राखिएको छ ।
मोटरसाइकल चोरी गर्ने दुई युवा पक्राउ,बुटवल : सडकमा पार्किङ गरी राखिएका मोटरसाइकल चोरी गर्ने दुई युवा पक्राउ परेका छन्। इलाका प्रहरी कार्यालय बुटवलबाट खटेको प्रहरी टोलीले बुटवलबाट मोटरसाइकल चोरी गर्ने कपिलवस्तुका दुई युवालाई पक्राउ गरेको हो। बुद्धभूमी नगरपालिका१० कपिलवस्तुका २५ वर्षीय हफिज खान र सोही ठाउँका १८ वर्षीय अब्बु बकर मुसलमान पक्राउ परेको इलाका प्रहरी कार्यालय बुटवलका प्रहरी नायव उपरीक्षक विजयराज पण्डितले जानकारी दिए। पक्राउ परेका युवाहरूले बुटवल उपमहानगरपालिका९ राज्यलक्ष्मी पथबाट लु १९ प १२३५ नम्बर र लुम्बिनी प्रादेशिक अस्पतालको गेट बाहिर पार्किङ गरी राखेको लु ६७ प १६०७ नम्बरको मोटरसाइकल चोरी गरेका थिए। प्रहरीले युवासहित मोटरसाइकल नियन्त्रणमा लिएको छ। पक्राउ परेका युवाहरूलाई चोरी कसुरमा मुद्दा दर्ता गरी थप अनुसन्धान भइरहेको प्रहरीले जनाएको छ।
करोडपति बन्ने प्रलोभनमा परी भिजिट भिसामा थाइल्याण्ड हिंडेका उज्वल जब म्यानमार पुगे,"गोरखा : धार्चे७ लापुका ३२ वर्षीय उज्वल गुरुङसँग डेढ वर्षअघिसम्म के थिएन? गाउँकै शान्ति आधारभूत विद्यालयमा पढाउँथे। गुरुङ भाषाको म्युजिक भिडियोका गीतकार भनेर चर्चित, दुईदुईवटाटा गुरुङ फिल्ममा अभिनय गरेर समुदायमा सेलिब्रेटी बनेका थिए। पालिकाभित्रका हरेकप्रायः कार्यक्रममा निम्तो आउँथ्यो। ती कार्यक्रममा उनको उपस्थिति गौरवमय हुन्थ्यो। आफ्नो गाउँटोलको मात्र नभई गाउँपालिकाकै सशक्त युवाका रूपमा स्थापित थिए उज्वल। शान, मान, प्रतिष्ठा थियो, आर्थिकरूपमा पनि भरपुर इज्जत थियो। सक्रिय जीवनचर्यासँगै उनको चिनारीको दायरा बढ्दै गयो, धेरैको नजरमा पर्दै गए उज्वल। धेरै चिनजान लाभदायी नै हुन्छन्, तर कतिपय यस्तो संगत हुन्छ, जसले व्यक्तिलाई आर्थिक, सामाजिक र शारीरिकरूपमा पनि ख्वाप्पै खाइदिन्छ। अपवादको यस्तै एउटा संगत उनीमाथि आइलाग्यो, जसमा फँसेपछि एकै वर्षको अवधिमा अहिले उनीसँग के बाँकी छ? छँदाखाँदाको जागिर चट्। आर्थिकरूपमा तहसनहस, शारीरिकरूपमा जीर्ण, मानसिकरूपमा विदीर्ण भएर दिन बिताइरहेका छन् । अब मर्ने नै भैयो। बरु आफ्नै देशमा मर्छु भनेर फर्केको थिएँ। जे होस्, भाग्यले बाँचेकोचाहिँ छु,' उपचारपछि स्वास्स्थलाभ गरिरहेका उनी भन्छन्, यही एउटा धुकधुकी बँचेको छ, चित्त बुझाएको छु। एक वर्षकै अवधिमा उनको जीवन उलटपुलट कसरी बन्यो? चिनजानकै एक महिलाले उनलाई विदेश जाने, महिनाकै लाखौं कमाएर छिट्टै करोडपति बन्ने सपना देखाइदिइन्। काम भनेको अफिसभित्र कम्प्युटर, इन्टरनेट चलाउने मात्र हो, मासिक दुई लाख तलब हुन्छ भनिन्,' त्यो आत्माघाति निर्णयको क्षण सम्झँदै उनी भन्छन्, गाउँकै चिनेजानेको दिदीबहिनीले भनेपछि कसो विश्वास नगर्नु भनेर ओके गरें। भिजिट भिसामा थाइल्याण्ड जाने हो। त्यहाँ पुगेपछि काममा, तलबमा चित्त बुझेन भने तीन महिनापछि फर्कन पाइन्छ भनेर धेरै कन्भिन्स गरेपछि मैले एक लाख रूपैयाँ दिएँ। त्यसपछि २०७९ को असोज १४ गते उनी भिजिट भिसामा थाइल्याण्ड गएर मालामाल हुने भन्दै जहाज चढे। रातको समयमा उनलाई बैंकक ओरालियो। उनीसँगै सो समूहमा पाँच जना थिए। बैंककमा उत्रिएपछि त्यो गिरोहको टोली रिसिभ गर्न आयो। दुईतीन घण्टा गाडीमा गएपछि फेरि अर्को गाडीमा चढाइयो। अल्लि पर गएपछि फेरि अर्को गाडीमा चढाइयो। फेरि अर्को, फेरि अर्को गर्दै १२ घण्टामा आठ वटा गाडी फेरेर हामीलाई थाइल्याण्डबाट म्यानमार पुर्याइयो,' उनी भन्छन्, रातको समयमा डुंगा चढाएर अर्को ठाउँमा उतारेपछि हामी बेचियौं भन्ने अनुमान गर्न गाह्रो भएन। आफूहरू गुण्डाहरूबाट बन्दी भइसकेको उनले बताए। म्यानमारको एउटा ठूलो हलमा पुर्याएपछि केही दिनसम्म उनीहरूलाई प्रशिक्षण दिइयो। प्रशिक्षण गजबको थियो। कसरी मान्छेलाई झुक्याउने, स्क्याम गर्ने, कसरी मोहित पार्ने, कसरी फँसाउने, कसरी मायाप्रेमको जालमा पार्ने भन्ने मात्रै प्रशिक्षण हुन्थ्यो। किताब पनि त्यस्तै पढ्नुपर्थ्यो,' उनी भन्छन्, हामी त्यहाँ पुग्दा दुईतीन सय जना पहिल्यै रहेछन्। आउने, जाने भइरहँदो रहेछ। फेसबुक, इन्स्टाग्राम, ट्वीटर, ह्वाट्सएपजस्ता सामाजिक सञ्जालबाट पुरुषहरूले विश्वभरका महिलालाई सम्पर्क गर्ने, महिलाहरूले विश्वभरका पुरुषलाई सम्पर्क गर्ने प्रमुख काम भएको उनी बताउँछन्। तीनवटा समूहमा काम हुन्थ्यो। पहिलो समूहमा काम गर्नेले डेटिङ साइटबाट विश्वभरका मान्छेलाई सम्पर्क गर्ने, महिला हो कि, पुरुष हो पत्ता लगाउने, उसको घर, गाडी, उद्योग, कलकारखानाजस्ता सम्पत्ति पत्ता लगाउने, ह्वाट्स एप नम्बर, इमेल आइडी पत्ता लगाएर दोस्रो समूहलाई हस्तान्तरण गर्ने,' कामको प्रकृतिबारे उनी भन्छन्, दोस्रो समूहले उनीहरूलाई अनेक तरहका कुरा गरेर मायाजालमा फँसाउने। भ्वाइस कल गर्ने, अश्लील फोटो, भिडियोहरू पठाउने, पछि भिडियो कल गरेर त्यो दलदलबाट उम्किनै नसक्ने बनाउने, मायाप्रेममा फँसाउनका लागि हामीजस्तै फँसेर पुगेका एकदम राम्राराम्रा मोडलजस्ता केटीहरू हुँदा रहेछन्। त्यसपछि उनीहरूले तेस्रो समूहलाई हस्तान्तरण गर्ने। तेस्रो समूहले उनीहरूसँग पैसा लगानी गर्न लगाउने काम गर्ने रहेछन्। राम्ररी प्रशिक्षण लिएर पोख्त भएपछि मात्र विभिन्न समूहमा रहेर काम गर्ने उनले बताए। प्रत्येक समूहका प्रत्येक व्यक्तिलाई टार्गेट दिने र टार्गेट पूरा नगरे कठोर सजाय दिने उनले बताए। यतिसम्म खट्नुपर्थ्यो कि, दुईघण्टा पनि राम्ररी सुत्न पाइँदैनथ्यो,' उनी भन्छन्, न साथमा मोबाइल लिन दिन्थ्यो, न घडी हुन्थ्यो। विश्वभरका मान्छेलाई सम्पर्क गर्नुपर्थ्यो, तर आफ्नो आफन्तलाई सम्पर्क गर्न पाइँदैनथ्यो। मान्छेहरूलाई मायाप्रेममा फँसाएर क्रिप्टो करेन्सी, बिट क्वाइन, डोजिक्वाइन, इथेरियम, स्योट गोल्ड, गोल्ड क्वाइन, हाइपरहरूमा लगानी गर्न लगाउने उनले बताए। ललाइफकाई त्यसमा लगानी गर्न लगाउने र त्यो पैसा झ्वाम पारेपछि सबै आइडी ब्लक गरेर सम्पर्कविहीन हुने खेल रहेछ,' उनले भने, यस्तोमा धेरैजसो नेपाली, भारतीय, भियतनामी, बंगालीहरू फँस्ने गर्दा रहेछन्। वैदेशिक रोजगारीमा गएकाहरूलाई यस्तोमा फँसाउन सजिलो हुने रहेछ। अमेरिका गएकाहरू पनि यस्तोमा फँस्दा रहेछन्। क्यानडा, अस्ट्रेलिया, दुबई, कतार, मलेसिया गएकाहरू झन धेरै फँस्दा रहेछन्। काम गरेबापत तलब तथा अन्य सुविधा त परको कुरा सजाय खाँदाखाँदै मृत्युको मुखमा पुगिएलाजस्तो हुने उनको दुखेसो छ। एक दिनमा १५ जना नयाँ क्लाइन्टको परिचय लिनुपर्ने, नलिए कुट्ने, करेण्ट लगाउने, चर्को घाममा ५० फेर, सयफेर घर घुम्नुपर्ने, घुँडा टेकेर दौडनुपर्ने,' उनले भने, सधैंको यातनाले मेरो त हात सुन्निएर सिकिस्त भएँ। अनि घरमा आमा बिरामी सिकिस्त हुनुहुन्छ भनेर १० महिना त्यहाँ काम गरेर उल्टै त्यहाँ तीनलाख बुझाएर छुटेर आएँ। गत साउन महिनामा नेपाल आएको उनले बताए। यातना खाँदाखाँदै ज्यान सडेर बाँचिन्छजस्तो लागेको थिएन। हातको हड्डी निकालेर त्यहाँ खुट्टाको हड्डी राखेर उपचार गरेको छु,' उनले भने, साउनदेखि अहिलेसम्म उपचार गर्दा अब त बाँचियोजस्तो लागेको छ। साउनदेखि अहिलेसम्म उपचार गर्दा दसौं लाख खर्च भइसकेको उनको भनाइ छ। इष्टमित्र, साथीसंगीले आर्थिक संकलन गरेर उपचार खर्च पठाएका उनले बताए। राम्ररी कुरा नबुझी विदेश जाँदा यस्तरी फँसिने रहेछ,' उनी भन्छन्, मैले त यसरी फँसेर दुःख पाएँ। अब भिजिट भिसामा काम गर्न भनेर कोही विदेश नजाउन्। यस्ता प्रलोभनमा आफन्त, चिनेजानेकाले नै फँसाउने रहेछन्। राम्ररी कागजपत्र बलियो भएपछि मात्र विदेश जाउन्। अवैध काम गर्न आफन्त र चिनेजानेकाले नै फँसाउने हुँदा कसैको प्रलोभनमा फँसेर अवैध काममा नजान उनको सुझाव छ।"
"हिउँ, हिमाल र हिउँ चितुवाको मारमा याकचौँरी","मनाङ : हिमाली जिल्ला मनाङका बासिन्दाको मुख्य व्यवसाय कृषि, पशुपालन र पर्यटन हो। पर्यटक आमगन वृद्धि भएसँगै पर्यटन व्यवसायको सुरुआत भएको हो भने कृषि र पशुपालन यहाँको परम्परागत व्यवसाय हुन्। यहाँका स्थानीय विस्तारै पशुपालनबाट विमुख हुने अवस्थामा छन्। घाँसको अभावले गर्दा यहाँका बासिन्दा व्यवसाय फेर्न थालेका छन्। विदेशिने क्रम बढ्नाका साथै परम्परागत व्यवसायबाट लाभ कम हुन थालेसँगै व्यवसाय परिवर्तनको अवस्थामा यहाँका बासिन्दा छन्। पहिलेभन्दा हिमपातमा कमी आउँदा पशुपालक किसान मारमा परेका छन्। हिमपात परेको खण्डमा यहाँ याकचौँरीका लागि घाँस पलाउने गर्दछन्। हिमपात कम हुन थालेपछि भने घाँसको कमी हुँदै गएको मनाङ ङिस्याङ गाउँपालिका५ भ्राकाका ६० वर्षीय पशुपालक किसान याङ्चु खण्डा लामाले बताए। उनले भने, 'पहिले पहिले हिउँदका लागि वस्तुभाउलाई खुवाउन घाँस सुकाएर राखिन्थ्यो, अहिले घाँस नै कम पाइन्छ, पानीको अभावले घाँस नै हुन छाड्दै गएको छ, पहिले समयमा हिउँ पर्थ्यो र घाँस पनि समयमा नै पलाउथ्यो, अहिले घाँस पलाउनै छाड्यो, पहिलेको जस्तो घाँस नै आउँदैन।' पशु पाल्न र कृषिमा लाग्न पानी नै मुख्य आवश्यकता रहेको उनले बताए। उनले भने, 'अहिले त खर्क पनि झन् माथि सरेको जस्तो पो लाग्छ, घाँस खोज्दै वस्तुमाथि माथि जान्छन्, हामी पछि लागिरहन्छौँ।' जतिमाथि गयो उति नै हिउँ चितुवाको डर पनि बढ्दै जाने गरेको उनले बताए। आहाराको अभावले हिउँ चितुवाले अहिले घरपालुवा पशुलाई आक्रमण गर्ने क्रम बढ्दै गएको छ। त्यस्तै पशुपालक किसान सोनाम लामाले माथि खर्कमा लैजाँदा चितुवाको जोखिम बढ्दै जाने गरेको बताए। उनले भने, 'माथि खर्कमा याकचौँरी चराउन लैजाँदा चितुवाले सताउँछ, गोठमा कुर्दाकुर्दै बाच्छाबाच्छी मार्दिन्छ, कैयौँ दिन त नसुतिकनै गोठ कुरिन्छ, तर पनि हुँदैन।' चितुवाको आक्रमण बढेको सुनाउँदै उनले भने, 'चितुवा बढेको हो कि आहारा कम भएको बुझ्नै सकिएको छैन, घाँसको कमी उस्तै छ, हिउँ चितुवाले पनि सताउने क्रम बढेको छ, बाच्छाबाच्छीलाई सुरक्षित राख्ने भनेर खोरमा राखिन्छ, तर कहिलेकहीँ त माउलाई नै मार्दिन्छ, बच्चा हुर्काउनै मुस्किल हुन्छ।' मनाङ ङिस्याङ१ पिसाङका ७० वर्षीय याङदुङ गुरुङले घाँस कम हुने, गोठाला नपाउने र हिउँ चितुवाको आक्रमण बढ्दै जाँदा पशुपालन घट्दै गएको बताए। उनले भने, 'पहिले सयौँ याकचौँरी, भेडा, घोडा पाल्दै आए पनि अहिले घटाउँदै लगेको छु, गोठाला पाउनै मुस्किल छ, घाँस घटेको छ।' गोठ माथि खर्क लैजाने बेलामा पशुचौपाया हेर्न गोठाला बिना नहुने अवस्था रहेको उनले सुनाए। चितुवाको आक्रमणले पशुचौपाया मार्ने र घाइते बनाइदिने भएपछि गोठाला बिना पशु पाल्न सक्ने अवस्था नरहेको उनको भनाइ छ। उनले भने, 'हिउँ कम पर्छ, हिउँ नपरेपछि केको घाँस पलाउनु पानी नै हुँदैन, पानी र घाँसको अभावले वस्तु पाल्न पनि कम गर्नुपर्ने वाध्यता आउन थालेको छ।' विस्तारै हिमाली जिल्लामा नै हिउँ कम पर्न थालेको पाइन्छ। हिउँ कम पर्दै जाँदा कृषि र पशुपालनमा लागेका किसान मारमा पर्ने गरेका छन्।"
विदेश जान्छु भन्दै गएको छोरा लास बनेर फर्कियो,"अछाम : घरमा आमा अचेत अवस्थामा छिन्। छोरा वीरेन्द्रको मृत्यु खबर सुनेदेखि आमा दुर्गा होसमा छैनन्। छोराको वियोगमा आँसु रित्तिसके। बेहोसीमा समेत बर्बराउँछिन्। रुदै मुर्छा पर्छिन्। मुर्छित दुर्गालाई पानी छम्केर आफन्तहरू होसमा ल्याउँछन्। पुष १३ गते वीरेन्द्रको मृत्युको खबरले गाउँ नै शोकमा छ। त्यो दिनदेखि घरको आँगन भरि मानिसहरूको भीडभाड छ। छोरा वीरेन्द्रलाई जिउँदै देख्ने आस दुर्गाको अझै मरेको छैन। आमा दुर्गाले मृत्युको खबर सुनेकी मात्र थिइन्। छोराको शव देख्न पाएकी थिइनन्। मंगलबार दुर्गाको त्यो झिनो आस मरेको छ। दुर्गाले छोराको शव मंगलबार ल्याउने खबर पाएकी थिइन्। मंगलबार एक बजेर ४० मिनेटमा हेलिकोप्टरमा एउटा बाकसमा छोराको शव घरमा पुग्यो। दसैं तिहार सकेर विदेश जाँदा एयरपोर्टमा बिदाइ गर्न आउनुपर्छ आमा भन्दै काठमाडौं गएको छोराको शव पुग्यो। काठमाडौंबाट छोराको पार्थिव शरीर लिएर विवस अवस्थामा बुवा टेकबहादुर पनि फर्किए। श्रीमती दुर्गालाई देख्ने बित्तिकै टेकबहादुर भक्कानिए। दुर्गा छोराको शवको बाकस देख्ना साथ हातखुट्टा बर्जादै कराउँदै रुन थालिन्। रुदाँरुदाँ सुकेको स्वरले छोरालाई बोलाउँछिन् दुर्गा। उनले छोरा भनेर बोलाएको कहिल्यै नसुन्ने गरेर गएका छन्। विदेश जाने सपना लिएर हँसिलो अनुहारका साथ गएको छोरा अब सदाका लागि अस्ताएको छ। आजै अन्त्यष्टी गरिने मृतकका आफन्त गणेश शाहले बताए। उनले भने,कुनै पनि अभिभावकले सन्तानको मृत्युको खबर सुन्न नपरोस्। यो जस्तो पीडादायिक क्षण कुनै पनि हुनै सक्दैन बुवाआमाका लागि। गाउँमा सन्नाटा छाएको छ, आमाको होस नै छैन। आफन्तहरूसँग सान्त्वना दिने शब्द नै छैन। गाउँमा सबैसँग मिल्ने सरल र सहज स्वभाव वीरेन्द्र रहेको चौरपाटी गाउँपालिका१ का लालबहादुर साउदले बताए। उनले भने,नाताले भाइ पर्छ वीरेन्द्र। उसको असल स्वभाव थियो। भलिबल खेलाडी नै थिए। भलिबल निकै राम्रो खेल्थे। यस्तो असल मान्छेको निकै दुःखद मृत्यु भयो। विदेश जाने कुराले गाउँका अभिभावक अब तर्सिन थालेका छन्। नेपाली सेनाको हेलिकोप्टर मार्फत सुजनको शव दैलेख र वीरेन्द्रको शव अछामको चौरपाटी पुर्याइएको छ। वीरेन्द्रले सिउडी माविमा कक्षा १२ सम्मको पढाइपछि छिमेकी जिल्ला डडेलधुरा गएर भेटेरिनरी जेटिए पढेका थिए। देशमै रोजगारको अवस्था नदेखेपछि उनी विदेश जाने सपना लिएर काठमाडौं गएका थिए। वीरेन्द्र पानीजहाज बनाउने कामका लागि कोरिया जान लागेका थिए। भाषा परीक्षामा नाम ननिस्किएका कारण उनले कोरिया जाने अर्को अवसर खोज्नुपर्ने थियो। त्यही बेला कोरियाले उत्पादनमूलक कामका लागि अर्को भाषा परीक्षा सञ्चालन गर्ने भयो। तर, त्यसमा वीरेन्द्र जस्ता पानी जहाज बनाउने कामका लागि परीक्षा दिएर फेल भएकाहरूले फारम नै भर्न नपाउने भए। शुक्रबार कोरियाली भाषा परीक्षाको फारम भर्न पाउनुपर्ने माग गर्दै रोजगार अनुमति प्रणाली (ईपीएस)को ग्वार्कोस्थित कार्यालय बाहिर युवाहरूले प्रदर्शन गरेका थिए। वीरेन्द्र प्रहरीको गोली लागेर मारिए भने अर्का युवक सुजन रावत पनि प्रहरीको बल प्रयोगबाट मारिए। सरकारले मृतकका परिवारसँग चार बुँदे सहमति गरेको छ। मृतकका परिवारका सदस्यलाई रोजगार दिने, १० लाखसँगै थप राहत उपलब्ध गराउन सहजीकरण गर्ने, सहिद घोषणाका लागि पहल गर्ने सहमति पछि दुवै जनाको शव गृह जिल्ला पुर्याइएको हो।"
गृहमन्त्रीको राजीनामा माग्दै बुटवलमा प्रदर्शन,"बुटवल : नेपाल तरुण दल र नेपाल विद्यार्थी संघ रुपन्देहीका युवाहरूले उपप्रधान एवं गृहमन्त्री नारायणकाजी श्रेष्ठको राजीनामा माग गरेका छन्। मंगलबार बुटवलमा युवाहरूले गृहमन्त्री श्रेष्ठको पुत्ला दहन र राके जुलुस निकालेर विरोध गरेका हुन्। विदेश जान थालेका युवाहरूलाई प्रहरीले गोली हानेर मारेको विरोधमा युवाहरू विरोधमा उत्रिएको नेपाल तरुण दल रुपन्देहीका कार्यवाहक अध्यक्ष प्रशन्त कोइरालाले बताए। बुटवलको मिलनचोक तिनकुनेबाट निकालिएको विरोध र्याली राजमार्ग चौराहमा पुगेर कोणसभा गरिएको थियो। कोणसभामा बोल्दै युवा नेताहरूले सात दिनभित्र गृहमन्त्री श्रेष्ठले पदबाट राजीनामा नदिए रुपन्देही बन्द गर्ने चेतावनी समेत दिएका छन्। जनता मार्न पाइदैन, नालायक गृहमन्त्री राजीनामा दे भन्दै युवाहरू सडकमा राकेजुलुश सहित विरोधमा आएका थिए। यसअघि अनेरास्ववियु रुपन्देहीले पनि गृहमन्त्रीको राजीनामा माग गर्दै विरोधमा उत्रिएको थियो।"
एक वर्षमा ९० हजार विदेशीले मुस्ताङ घुमे,"जोमसोम : सन् २०२३ को जनवरीदेखि डिसेम्बरसम्ममा कूल ९० हजार ३४६ विदेशी पर्यटक मुस्ताङ भित्रिएका छन् । सन् २०२२ मा कूल ६५ हजार ९४० जना विदेशी पर्यटकले मुस्ताङ जिल्लाको भ्रमण गरेकोमा सन् सन् २०२३ मा २४ हजार ४०६ जना पर्यटकको संख्या वृद्धि भएको हो । सन् २०२२ को तुलनामा यसवर्ष २७ प्रतिशत पर्यटक वृद्धि भएको एक्याप जोमसोमका कार्यालय प्रमुख प्रमोदराज रेग्मीले जानकारी दिए । कोरोना कहरको जोखिम अन्त्य भएको र मुस्ताङको पर्यटक चलायमान हुँदै जान थालेपछि मुस्ताङको भ्रमण गर्ने पर्यटकले नयाँ कीर्तिमानी रेकर्ड समेत कायम गरेको कार्यालय प्रमुख रेग्मीको भनाइ छ । यसवर्ष अन्तराष्ट्रिय अमेरिकी संञ्चार संस्था सिएनएनले घुम्नै पर्ने सूचिका रुपमा मुस्ताङ उपत्यकालाई सूचिकृत गरेकाले समेत मुस्ताङमा उल्लेख्य संख्यामा पर्यटक आवागमन बढेको हो । सन् २०२३ मा ९० हजार ३४६ जनाले विदेशी पर्यटकले भ्रमण गर्दा ७२ हजार ८५ जना सार्क राष्ट्र र १७ हजार ६७२ जना तेस्रो मुलुकका फरेनर विदेशी पर्यटकले मुस्ताङ जिल्लाको भ्रमण गरेका हुन् । उक्त तथ्यांकमा समावेश नभएको थप ५८९ जना पर्यटक डिसेम्बरमा थपिएको एक्यापले जनाएको छ । सन् २०२३ मा मनाङ हुँदै राउण्ड अन्नपूर्ण चर्किय पदमार्गबाट मुस्ताङ भित्रिने पर्यटकको संख्या १० हजार ७२३ जना छ । राउण्ड अन्नपूर्ण पदमार्ग हुँदै मुस्ताङ भित्रिनेमा ९ हजार ६०७ जना फरेनर तेस्रो मुलुक र ६ सय २७ जना सार्क राष्ट्रका विदेशी पर्यटक छन् । राउण्ड अन्नपूर्ण पदमार्ग गर्नेमा अधिकाँश त्श्रो मुलुकमा विदेशी पर्यटक छन् । मुस्ताङ भ्रमण गर्ने क्रममा सन् २०२३ को बाह्र महिनामा पर्यटक अनुमती पत्र (परमिट ) नलिई आएका विदेशी पर्यटकको संख्या ५ हजार ८४० जना छ । सन् २०२२ मा ४६ हजार ७२४ जना सार्क र १९ हजार २०६ जना तेश्रो मुलुकका विदेशी पर्यटकले मुस्ताङ जिल्लाको भ्रमण गरेका थिए । त्यसअघि सन् २०२१ मा जम्मा २ हजार ३ सय पर्यटकले मात्रै मुस्ताङ जिल्लाको भ्रमण गरेका थिए । राउण्ड अन्नपूर्ण चर्किय पदमार्ग हुँदै मुस्ताङ भित्रिनेमा सन् २०२२ र २०२३ को पर्यटकीय तथ्यांक लगभग उस्तै छ । राउण्ड अन्नपूर्ण पदमार्ग गर्नेमा अधिकाँश त्श्रो मुलुकमा विदेशी पर्यटक छन् । तर,गतवर्षको तुलनामा मुस्ताङ भ्रमण गर्नेको तथ्यांकमा नयाँ उभार आएको हो । मुस्ताङका आएका पर्यटकले मुक्तिनाथ कागबेनी आसपासको क्षेत्रको अवलोकन गरी फर्किने गरेका छन् । चर्को पर्यटन रोयल्टी शुल्कका कारण मुस्ताङ भ्रमण गर्ने मध्येका औसत १० प्रतिशत विदेशी पर्यटक मात्र उपल्लो मुस्ताङको भ्रमण गर्ने गरेका छन् ।"
चोरीका सामानसहित दुईजना पक्राउ,"काठमाडौं : चोरीका सामानसहित दुईजनालाई प्रहरीले पक्राउ गरेको छ। पक्राउ पर्नेमा ४२ वर्षीय भुवन श्रेष्ठ र ५६ वर्षीय राजकुमार विश्वकर्मा रहेको प्रहरीले जनाएको छ। उनीहरूको साथबाट एउटा स्कुटर,स्वरुप परिवर्तन गरिएको ७५ लाल सुन, जिम गर्ने पाँचवटा डोरी र केही कपडा बरामद भएको छ। प्रहरीका अनुसार पक्राउ परेका श्रेष्ठले ललितपुरको ग्वार्को मिनी मार्केट नजिकै डेरा गरी बस्ने २७ वर्षीया सुमिता तामाङको डेराबाट गत मंसिर १८ गते नगद,गरगहना तथा महत्वपूर्ण काजगपत्र चोरी गरी फरार रहेका थिए। सीसीटीभी फुटेज तथा प्राविधिक अनुसन्धानका क्रममा चोरी गरेको पुष्टि हुन आएकाले श्रेष्ठलाई चोरीका सामानसहित प्रकाउ गरिएको काठमाडौं उपत्यका अपराध अनुसन्धान कार्यालयका प्रवक्ता तथा सूचना अधिकारी प्रहरी उपरीक्षक रविन्द्र रेग्मीले जानकारी दिएका छन्। यसैगरी चोरीको विगो लिनेखाने तथा मास्ने कार्यमा संलग्न रहेको आरोपमा बाफलस्थित सुनचाँदी व्यवसायी विश्वकर्मालाई समेत पक्राउ गरेको प्रहरी जनाएको छ। प्रहरीका अनुसार उनीहरूलाई बरामद सामानसहित आवश्यक कारबाहीका लागि जिल्ला प्रहरी परिसर ललितपुर पठाइएको छ।"
अस्ताए अग्रज पत्रकार पोखरेल,"काठमाडौं : नेपाली पत्रकारितामा पहिलो पुस्ताका अग्रज पत्रकार गोकुलप्रसाद पोखरेलको सोमबार ८८ वर्षको उमेरमा निधन भएको छ। पोखरेलको त्रिभुवन विश्वविद्यालय, शिक्षण अस्पताल महाराजगञ्जमा उपचारका क्रममा निधन भएको हो। उनलाई लामो समयदेखि श्वासप्रश्वाससम्बन्धी समस्याले सताएको थियो। पोखरेलको मंगलबार दिउँसो पशुपति आर्यघाटमा अन्तिम संस्कार गरिने पारिवारिक स्रोतले जनाएको छ। पहिलो पुस्ताका अगुवा पत्रकार झन्डै चार दशकअघि पत्रकारिता प्रशिक्षणका लागि स्थापित नेपाल प्रेस इन्स्टिच्युट (एनपीआई)का संस्थापक सदस्य सचिव हुन्, पोखरेल। उनले एनपीआईको दुईपटक अध्यक्षको रूपमा नेतृत्वदायी भूमिका निर्वाह गरेका थिए। निजी क्षेत्रको पहिलो पत्रकारिता प्रशिक्षण संस्थाका रूपमा ख्याति कमाएको एनपीआईबाट हालसम्म मुलुकभर करिब पाँच हजार व्यक्तिले तालिम लिइसकेका छन्। सोही इन्स्टिच्युटका उत्पादक हुन्, नेपाल प्रेस काउन्सिलका पूर्वअध्यक्ष एवं वरिष्ठ पत्रकार राजेन्द्र दाहाल। शिक्षक मासिकका सम्पादक दाहाल नेपाली पत्रकारिताको क्षेत्रको आधारस्तम्भमा पोखरेलको स्मरण गर्छन्। उहाँले नै प्रेसका सिद्धान्तहरू पढाउनु भएको हो। पहिलो पुस्ताका अगुवा पत्रकार हुनुहुन्थ्यो। वरिष्ठ पत्रकार दाहालले भने, नेपाली पत्रकारितामा लेखन, सम्पादन, अध्ययनअध्यापन र अभ्यासमा पोखरेलको योगदानको सम्झना सधैंभरि रहिरहने छ। ४० वर्षभन्दा लामो पत्रकारिता करियरमा पोखरेलले सरकारी सञ्चारमाध्यम र पत्रकारिता प्रशिक्षण उल्लेखनीय योगदान गरेका छन्। नेपाली र अंग्रेजी दुवै भाषामा उत्तिकै कलम चलाउने पोखरेल राष्ट्रिय समाचार समितिको रिपोर्टर (संवाददाता) बाट सेवा गर्दै सम्पादक र कायममुकायम महाप्रवन्धकसमेत भएका थिए। गोरखापत्र राष्ट्रिय दैनिकको प्रमुख सम्पादक, द राइजिङ नेपालको सहसम्पादकका रूपमा काम गरेको अनुभव छ। उनी समाजसेवा राष्ट्रिय समन्वय परिषद्का सदस्य, नेपाल विज्ञान लेखक संघका संस्थापक, रोयल नेपाल विज्ञान तथा प्रविधि प्रज्ञा प्रतिष्ठानको बोर्ड सदस्यलगायतका पदमा रहेर काम गरिसकेका छन्। उनी मानवअधिकार आयोगको सदस्यसमेत बनेका थिए। अब्बल प्रशिक्षक एनपीआईबाट प्रशिक्षण पाएका सञ्चारकर्मीले मूलधारको मिडियामा नेतृत्व गरिसकेका छन्। एनपीआईकै दोस्रो ब्याचका प्रशिक्षार्थी तीर्थ कोइराला अहिले सोही संस्थाको अध्यक्ष छन्। २०४२ सालमा स्थापित एनपीआईबाट हालसम्म लामो र छोटो अवधिको गरी झन्डै ५ हजार जनाले प्रशिक्षण लिएका छन्। सरकारी तहमा त्रिभुवन विश्वविद्यालय अन्तर्गतको रत्न राज्यलक्ष्मी क्याम्पसमा मात्र पत्रकारिताको पढाइ भइरहेको बेला पोखरेललगायतले निजीस्तरबाट प्रशिक्षण इन्स्टिच्युट स्थापना गरेका हुन्। सोही इन्स्टिच्युटबाट प्रशिक्षण लिएका सञ्चारकर्मीहरूले बीबीसी नेपाली सेवादेखि राष्ट्रिय दैनिक र अनलाइन मिडियाको सम्पादकीय नेतृत्वमा छन्। विभिन्न अवधिको तालिम दिने एनपीआईको लामो अवधिको तालिममा डिप्लोमा इन जर्नालिज्म र १० महिने तालिम पर्छन्। यो अवधिको तालिम लिने सञ्चारकर्मीको संख्या झन्डै एक हजारको हाराहारीमा छ। पत्रकारिताको दिगोपना, दीर्घकालीन सोच राख्ने देशभक्त सञ्चारकर्मी हुनुहुन्थ्यो, इन्स्टिच्युटका अध्यक्ष एवं वरिष्ठ पत्रकार कोइरालाले भने, नेपाली पत्रकारितामा मात्र होइन पत्रकारिता शिक्षा र तालिमका क्षेत्रमा उहाँको योगदान उल्लेखनीय छ। सैद्धान्तिक ज्ञान पाएका सञ्चारकर्मीहरूले पोखरेलको योगदान सधैं स्मरण भइरहने उनीहरूले बताएका छन्। सन्तुलित पत्रकारिताका अभियन्ता त्रिभुवन विश्वविद्यालय, पत्रकारिता तथा आमसञ्चार केन्द्रीय विभागका पूर्वविभागीय प्रमुख प्राध्यापक चिरञ्जीवी खनालले पत्रकार पोखरेलले गरेको पत्रकारिता अनुशरणीय भएको बताए। अप्ठेरो परिस्थितिमा प्रेस स्वतन्त्रता, सन्तुलित पत्रकारितामा अभियान चाल्नुभयो। त्यसमा हामी पनि संलग्न रह्यौं, विगत स्मरण गर्दै प्राध्यापक खनालले भने, व्यावसायिक पत्रकारिता र प्रेस स्वतन्त्रतामा लागेका सशक्त अभियन्ताको देहान्तले पत्रकारितामा ठूलो क्षति पुगेको छ। पूर्वीय दर्शनका प्रख्यात विद्वान् तथा समाज सुधारक पण्डित छविलालका साइँलो छोरा हुन्, पोखरेल। पोखरेलका एक श्रीमती, दुई छोरी र एक छोरा छन्।"
परराष्ट्र मामिला अध्ययन प्रतिष्ठानको कार्यकारी निर्देशक पदका लागि दरखास्त आह्वान,"काठमाडौं : परराष्ट्र मन्त्रालयअन्तर्गत रहेको परराष्ट्र मामिला अध्ययन प्रतिष्ठानमा रिक्त रहेको कार्यकारी निर्देशकको पदपूर्तिका लागि दरखास्त आह्वान भएको छ। मन्त्रालयले मंगलबार एक सूचना जारी गर्दै ६५ वर्ष उमेर ननाघेको ,मान्यता प्राप्त शिक्षण संस्थाबाट कम्तीमा स्नातकोत्तर हासिल गरेको,अन्तर्राष्ट्रिय कानुन,कूटनीति वा आर्थिक कूटनीतिक क्षेत्रमा कम्तीमा १० वर्ष काम गरेको र उच्च व्यवस्थापकीय पदमा कम्तीमा पाँच वर्षको अनुभव भएकालाई आवेदन दिन आह्वान गरेको हो। आवेदकले ३ हजार रुपैयाँ दस्तुर बुझाएर माघ २ गतेसम्म परराष्ट्र मन्त्रालयले सामान्य प्रशासन महाशाखामा गोप्य सिलबन्दीमा आवेदन दिनुपर्नेछ। दरखास्त दिन चाहनेले कार्ययोजना र दूरदृष्टिसहितको कार्यपत्रसमेत प्रस्तुत गर्नुपर्ने विज्ञप्तिमा उल्लेख छ।"
हात्तीले पूर्वाञ्चल विश्वविद्यालयमा पुर्यायो क्षति,"विराटनगर : जंगली हात्तीले मोरङको सुन्दरहरैँचा नगरपालिका७ स्थित पूर्वाञ्चल विश्वविद्यालयमा सोमबार राति क्षति पुर्याएको छ। विश्वविद्यालय परिसरभित्रै प्रवेश गरेर हात्तीले क्षति पुर्याएको हो। हात्तीले कलेजको क्यान्टिनसहित लेखा प्रमुखको क्वार्टर, ढोका र किचनमा क्षति गरेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार झ्याल र ढोकाको सिसा फुटाइदिनुका साथै किचनको चुल्हो भत्काइदिएको छ। पूर्वाञ्चल विश्वविद्यालयमा क्षति गरेर हात्ती जंगलतर्फ लागेको प्रहरीले जनाएको छ। त्यस्तै, हात्तीले सुन्दरहरैँचा७ मा लेखनाथ प्रसाईंले २ बिघा क्षेत्रफलमा लगाएको केरा खाइदिएको छ। साथै, केरा खेतीमा क्षतिसमेत पुयाएको प्रहरीले जनाएको छ। प्रहरीका अनुसार हात्तीले केरा खेतीमा ५० हजार मूल्य बराबरको क्षति गरेको छ। यसैबीच, हात्तीले सुन्दरहरैँचा७ स्थित एउटा घरमा समेत क्षति पुर्याएको छ। कृष्णबहादुर तामाङको टिनको छानो र बाँसको टाटीबेरा भएको १ तले घर भत्काइदिएको हो। प्रहरीका अनुसार हात्तीले घर भत्काउँदा ५० हजार बराबरको क्षति भएको छ। घरमा क्षति गरेर हात्ती जंगलतर्फ लागेको डीएसपी दाहालले बताए। हात्तीले वितण्डा मच्चाउन थालेपछि सर्वसाधारणलाई सचेत गराउन तथा हात्तीलाई बस्तीमा पस्न नदिने उपाय खोज्न प्रहरी चौकी गछियाबाट सइ (प्रहरी नायव निरीक्षक) सूर्यबहादुर बस्नेतको नेतृत्वमा टोली परिचालन गरिएको छ। सुन्दरहरैँचा१० मा गोली हानेर सोमबार बिहान एउटा जंगली हात्ती मारिएको थियो। आफ्नो समूहमा रहेको हात्तीको हत्या गरिएका कारण अन्य हात्तीहरु आक्रोसित भएर क्षति पुर्याउन थालेको हुनसक्ने सब डिभिजन वन कार्यालय सलकपुरका प्रमुख लालबहादुर माझीले बताए। उनका अनुसार हात्तीबाट जोगिन सर्वसाधारणलाई रातको समयमा सजक र सतर्क रहेर बस्न तथा एक्लै हिँडडुल नगर्न आग्रह गरिएको छ। मोरङको सुन्दरहरैँचा७ मा हात्तीले केरा खेतीमा पुर्याएको क्षति।"
इलामको जौबारीमा पोथी रेडपान्डा मृत भेटियो,"मङ्गलवारे : लोपोन्मुख वन्यजन्तु पोथी रेडपान्डा इलामको सन्दकपुर गाउँपालिका५ जौबारीमा मृत अवस्थामा फेला परेको छ । स्थानीय प्रज्वल भट्टराईका अनुसार गैरीबास रोड नजिक वृक्षारोपण गरिएको क्षेत्रमा तारबार गर्ने क्रममा पोथी रेडपाण्डा मृत फेला परेको हो । सन्दकपुर गाउँपालिका पशु शाखाका प्रमुख सविन भट्टराईका अनुसार सो रेडपान्डालाई सन्दकपुर गाउँपालिका पशु सेवा शाखा, सन्दकपुर सव डिभिजन देउराली, चोयाटार सामुदायिक बन उपभोक्ता समिति, प्रहरी चौकी तथा स्थानीयको रोहवरमा शव परीक्षणका लागि भेटनरी अस्पताल तथा पशु सेवा केन्द्र इलाम पठाइएको छ । जौबारी भारत नजिक पर्दछ । खुला सिमानाका कारण रेडपान्डाको तस्करी हुँदै आएको स्थानीय बताउँछन् । को सन्दकपुर गाउँपालिकाको जौबारी, जमुना, चोयाटारलगायत स्थानमा रेडपाण्डा पाइन्छन् । रेडपाण्डा संरक्षाणमा केही संस्था क्रियाशील रहे पनि लक्ष्यित उद्देश्य हासिल नभएको उनीहरूको गुनासो छ । केही समय अघि पनि यहा मृत अवस्थामा रेडपाण्डा फेला परेको थियो । रासस"
माघको पहिलो साता मेलम्चीको पानी काठमाडौंमा,"सिन्धुपाल्चोक : खानेपानी मन्त्री महेन्द्रराय यादवले निर्धारित समयमै मेलम्चीको पानी काठमाडौंमा पुग्ने बताएका छन्। मुहान स्थल अवलोकनका लागि आएका मन्त्री यादवले माघको पहिलो साता नै पानी काठमाडौ पुग्ने दाबी गरे। मन्त्री यादवले द्रुत गतिमा काम भइरहेको र निर्धारित समयमै पानी काठमाडौंमा पुग्ने कुरामा ढुक्क हुन उपत्यकावासीमा आग्रह गरे। आयोजनाका स्थानीय भेन्डरहरू, सप्लायर्सलगायतको समस्या समाधान गर्ने प्रतिबद्धता पछि अहिले तीव्र गतिमा काम भइरहेको बताउँदै उनले तोकिएकै मितिमा पानी झार्न सकिने बताए। मैले पटकपटक मेलम्ची खानेपानी आयोजनाको अध्ययन र अनुगमन गरिरहेको छु, मन्त्री यादवले भने, पछिल्लो अवस्था हेर्दा काम द्रुत गतिमा भइरहेको देखिन्छ। हामीले माघको पहिलो साता नै काठमाडौंमा पानी लैजाने गरी काम गर्न चिनियाँ ठेकेदार कम्पनीलाई भनेका छौं। अम्बाथानस्थित गेट सफा गर्ने काम भइरहेको आयोजनाका सिनियर डिभिजनल इन्जिनियर पदमबहादुर कुँवरले बताए। उनले यही गतिमा काम भइरहने हो भने लक्ष्यअनुसार पानी पठाउन सकिने बताए। दैनिक १६ घण्टा ३० देखि ३५ कामदारले काम गरिरहेको बताउँदै कुँवरले सरकारको लक्ष्यअनुसार पानी पठाउने गरी काम भइरहेको बताए। माघको पहिलो साताबाटै दैनिक १७ करोड लिटरका दरले काठमाडौं उपत्यकामा मेलम्चीको पानी वितरण गर्ने सरकारको तयारी छ। अवलोकनमा मन्त्री यादवसँगै प्रदेशसभा सदस्य कौशलकिशोर राय, खानेपानी विकास समितिका कार्यकारी निर्देशक जक्कीअहमद अन्सारी, मेलम्ची खानेपानी विकास समितिका बोर्ड सदस्य विष्णुमणि आचार्यलगायको समूह अम्बाथान पुगेको हो।"
"नयाँ वर्ष मनाउन आएका दुई भारतीय नागरिकको अटो दुर्घटनामा परी मृत्यु, चारजना घाइते",रौतहट : चन्द्रपुर५ मा सोमबार राती अटो दुर्घटना हुँदा दुईजना भारतीय नागरिकको मृत्यु भएको छ । पूर्वपश्चिम राजमार्गको चिडियादह चोकबाट सर्लाही जाँदै गरेको ट्यांकरले बागमतीस्थित नुनथरबाट आउँदै गरेको अटोलाई ठक्कर दिँदा अटोमा सवार दुई भारतीय नागरिकको मृत्यु भएको हो । नुनथरबाट चन्द्रनिगाहपुरतर्फ आउँदै गरेको गरेको ज १ ह ४४८५ नम्बरको अटोलाई अम्लेखगञ्जबाट सर्लाही जाँदै गरेको प्रदेश २०३००१ ख १९२७ नम्बरको ट्यांकरले ठक्कर दिएको थियो । मृत्यु हुनेमा भारतको सितामाढी जिल्ला डुमरी बस्ने ३५ वर्षीय पिंकु सिंह र २२ वर्षीय अवधेश राम रहेको इलाका प्रहरी कार्यालय चन्द्रनिगाहपुरले जनाएको छ। मृतक दुवैजना अंग्रेजी नयाँ वर्ष मनाउन चन्द्रपुर१ स्थित नुनथर गएका थिए । टेम्पो चढेर चन्द्रनिगाहपुरतर्फ आउँदै गर्दा ट्यांकरले ठक्कर दिएको थियो । दुर्घटनामा चारजना घाइते भएका छन् । उनीहरुको चन्द्रपुर अस्पतालमा उपचार भइरहेको प्रहरीले जनाएको छ । ट्यांकर चालक रौतहटको दुर्गा भगवती गाउँपालिका६ गंगापिपराका २६ वर्षीय प्रविण साहलाई नियन्त्रणमा लिएर अनुशन्धान थालेको इलाका प्रहरी कार्यालय चन्द्रपुरले जनाएको छ ।
बझाङमा डोजर पल्टिँदा चालकको मृत्यु,"बझाङ : जिल्ला सदरमुकाम चैनपुर नजिक डोजर दुर्घटना हुँदा चालकको मृत्यु भएको छ । गए राति १० बजे पुरानो बसपार्क डोजर दुर्घटना हुँदा त्यसका चालक बित्थडचिर गाउँपालिका६ का ३० वर्षीय प्रकाश कठायतको मृत्यु भएको जिल्ला प्रहरी कार्यालयका सूचना अधिकारी दिपेश चौधरीले जानकारी दिए। सूचना अधिकारी चौधरीले दुर्घटनाको जानकारी प्राप्त हुनासाथ आफ्नै नेतृत्वमा १५ जनाको सुरक्षा टोली घटनास्थल पुगेको बताए। 'जेसीबी बसपार्कबाट जयपृथ्वी नगरपालिका कार्यालयतर्फ जाँदै गर्दा सडकबाट २० मिटर तल खसेको र चालक कठायत सिटमुनि च्यापिँदा घटनास्थलमै मृत्यु भएको भेटियो,' उनले भने । मृतक कठायतको शव परीक्षणका लागि जिल्ला अस्पतालको शवगृहमा राखिएको छ । रासस"
जाजरकोट भूकम्पको दुई महिना : पुर्ननिर्माणमा सरकार सुस्त,"जाजरकोट : जाजरकोटमा भूकम्प पछिको पुर्ननिर्माणमा सरकार सुस्त देखिएको छ। सरकारले सुरुमा एक महिनाभित्र त्रिपालबाट अस्थायी आवासमा सार्ने घोषणा गरेको थियो। तर भूकम्प गएको दुई महिना बित्दा पनि भूकम्प पीडितहरु त्रिपालमै कष्टकर रुपमा बस्न बाध्य छन्। चिसोले धेरै भूकम्पपीडितहरु कठ्याङ्गिन थालेका छन्। त्रिपालको चिसोले धेरै बिरामी परेका छन्। तीन बालबालिका, एक सुत्केरी र बृद्धबृद्धासहित जाजरकोटमा ३० जना र रुकुम पश्चिममा ५ गरी ३५ जनाको मृत्यु भइसकेको छ। सरकारले अहिलेसम्म भूकम्प पीडितमध्ये एक तिहाईलाई पनि अस्थायी आवासको पहिलो किस्ता दिन सकेको छैन। बैंक खाता खोल्नु पर्ने, अन्य ठाँउमा पक्की घर नभएको स्वघोषणा, प्रहरी मुचुल्का, घर भत्काउनु पर्ने लगायतका प्रक्रियागत झन्झटका कारण भूकम्प पीडितले अहिलेसम्म सरकारले दिने भनेको पहिलो किस्ताकै अुनदान रकम पाउन सकेका छैनन्। अनुदान नपाउँदा अस्थायी आवास निर्माण प्रक्रिया समेतमा ढिलाई भएको छ। धेरै भूकम्पपीडितहरु अहिले पनि खाता खोल्नकै लागि बैंकमा भीड लाग्नुपर्ने बाध्यतामा छन्। सामाजिक सुरक्षा खातामा रकम हाल्न बैंकले नमानेपछि र नगदै रकम दिन सरकार तयार नभएपछि पीडितहरु घण्टौ पैदल हिडेर बैंकमा गएर लाइन लाग्न बाध्य छन्। अनुदान रकमका लागि बैंकमा खाता खोल्ने भूकम्प पीडितको भीड कतिपय पालिकामा कर्मचारी नहुँदा रकम निकासामा ढिलाई भएको स्थानीय राजेन्द्र विक्रम शाहले बताए। जुनीचाँदे गाँउपालिकामा लेखापालले काम नगरिदिँदा लाभग्राहीले रकम पाउन ढिलाई भैरहेको छ। लेखापाल मनोज शर्मा एक महिनापछि पालिका पुगेका छन्। अहिलेसम्म जुनीचाँदे लाभग्राहीको खातामा रकम निकासा गर्न सकेको छैन। त्यस्तै जिल्ला बाहिरै रहेका नलगाड नगरपालिकाका प्रमुख प्रशासकीय अधिकृत दिनेश भट्टराई केही दिन अघि फर्किएपछि बल्ल रकम निकासा सुरु भएको छ। बारेकोटका प्रमुख प्रशासकिय अधिकृत डिनायट घर्ती पनि विश्व खाद्य कार्यक्रमको एक गोष्ठीमा गएका कारण एक साता कामकाज ठप्प भयो। सोमबारदेखि फेरि निकासाको काम अघि बढेको छ। जिल्ला प्रशासन कार्यालयका सूचना अधिकारी हरिश्चन्द्र शर्माका अनुसार भूकम्प प्रभावितको अस्थायी आवासका लागि जिल्ला विपत् व्यवस्थापन कोषबाट पालिकाहरुको खातामा निकासा भएको ८४ करोड ९५ लाख ७५ हजारमध्ये २५ करोड २३ लाख २५ हजार रुपियाँ लाभग्राहीको खातामा जम्मा गरिएको छ। भूकम्पपछि त्रिपालमा बसेका परिवारलाई मंसिरभित्र अस्थायी आवासमा सार्ने सरकारी योजना भएपनि २३ हजार ५ सय ८३ परिवारले अझै पहिलो किस्ता पाउन सकेका छैनन्। जाजरकोटमा मात्र ३५ हजार १ सय ४० भूकम्प पीडित लाभग्राही कायम भएका छन्। ८४ करोड ९५ लाख ७५ हजार विभिन्न पालिकाको खातामा अस्थायी आवासका लागि रकम गएपनि हालसम्म ११ हजार ५ सय ५७ लाभग्राहीको खातामा २८ करोड ८९ लाख २५ हजार मात्र गएको जिल्ला प्रशासन कार्यालय जाजरकोटले जनाएको छ। हालसम्म जिल्लाभर ८ हजार २ सय अस्थायी टहरा बनेका छन्। तर अधिकांश टहरामा अझै पीडित सर्न सकेका छैनन्। अस्थायी आवासका लागि आवश्यक मालसमान र मजदुरको समेत अभाव हुँदा निर्माण कार्यमा ढिलाई भएको भेरी नगरपालिकाका नगरप्रमुख चन्द्रप्रकाश घर्तीले बताए। रुकुम पश्चिममा भने जाजरकोटको भन्दा रकम निकासाको काम छिटो भएको छ। जिल्लाभर २६ हजार ८ सय ५ लाभग्राही कायम भएका मध्ये २३ हजार ६ सय आठ लाभग्राहीसँग सम्झौता भएको छ। हालसम्म १९ हजार सात सय १७ लाभग्राहीले २५ हजारका दरले ४९ करोड २९ लाख २५ हजार रकम पाइसकेका छन्। तर अस्थायी आवास निर्माणमा भने त्यहाँ पनि सुस्तता देखिएको छ। हालसम्म सात हजार ७९ अस्थायी आवास मात्र बनेको पालिकाहरुले जनाएका छन्। जुनीचाँदेमा औषधि अभाव कायमै जिल्लाको दुर्गम जुनीचाँदे गाँउपालिकामा औषधि अभाव कायमै छ। भूकम्प प्रभावित क्षेत्रमा औषधि अभाव, सिटामोल पनि पाइँदैन भन्ने शिर्षकमा अन्नपुर्ण पोस्ट्मा समाचार छापिएपछि स्वास्थ्य सेवा कार्यालयले केही औषधि पठाएको छ। तर उक्त औषधि थोरै भएका कारण प्रभावित क्षेत्रमा पठाउन नसकिएको प्रमुख प्रशासकिय अधिकृत प्रेम बहादुर शाहीले बताए। पालिकाले १५ दिनको म्याद दिएर औषधि खरीदका लागि केही दिन अघि टेन्डर गरेको छ। स्वास्थ्य संस्थामा सिटामोल समेत छैन। स्वास्थ्य कार्यालयले थोरै औषधि पठाएको थियो त्यो औषधि त हात्तिको मुखमा जिरा जस्तै भयो। चिसोले गर्दा पखाला, ज्वरो, टाइफाइड, निमोनिया, दम लगायतका बिरामीको संख्या बढिरहेको छ तर औषधि छैन। जुनीचाँदेका ११ ओटै स्वास्थ्य संस्था औषधिबिहिन छन्।"
इच्छाकामनामा सुन्तला महोत्सव सुरु,"मुग्लिन : चितवनको इच्छाकामनामा सुन्तला महोत्सव सुरु भएको छ। गाउँपालिकाको आयोजनामा सोमबारदेखि महोत्सव सुरु भएको हो। महोत्सवको कृषि तथा पशुपक्षी विकासमन्त्री बेदुराम भुसालले उद्घाटन गर्दै मन्त्री भुसालले किसानलाई उत्पादन बढाउन आग्रह गरे। उनले बजारीकरणका लागि सरकारले सहयोग गर्ने नीति लिएको बताए। नेपालमा उत्पादन भएको सुन्तला चीनमा बिक्री गर्ने योजना रहेको मन्त्री भुसालले बताए। उनले भने, 'बिक्रीको चिन्ता नगर्नुहोस् हामीले चीनसँग सम्झौता गरेका छौँ, यो वर्ष निर्यात गर्न नसकिएला, अर्को सिजनमा पठाउन सक्छौँ।' महोत्सवको अवसरमा सुन्तला खाने प्रतियोगिता, बोटमै पाहुनाले आफैं टिप्न पाउने, सुन्तला किसानलाई विभिन्न सामग्री वितरण गर्ने, दक्ष कृषि प्राविधिकद्वारा रोगव्यादीसम्बन्धी तालिम दिने काम पनि हुने गाउँपालिका अध्यक्ष दानबहादुर गुरुङले बताए। किसनालाई सुन्तलाखेतीमा लाग्न प्रोत्साहन गर्न तथा बजारीकरणमा सहयोग पुर्याउन सुन्तला महोत्सव अयोजना गरिएको अध्यक्ष गुरुङले बताए। गाउँपालिकाको आयोजनामा वडा नं ३ स्थित तोक्दाङ, ढाप, माझगाउँ, सिरानगाउँ, डोडेलगायत समेटेर माझगाउँमा सुन्तला महोत्सव भएको हो। महोत्सव यही पुस १८ गतेसम्म जारी रहने छ। रासस"
