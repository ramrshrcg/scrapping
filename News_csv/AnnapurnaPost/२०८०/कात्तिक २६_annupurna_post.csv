शीर्षक,विवरण
जाजरकोटको प्रश्न सरकार छ कि छैन ?,"भूकम्पका कारण घर पूर्णरूपमा क्षति भएका ३५ हजार परिवारको बिचल्ली भनिसाध्य छैन। धेरै पीडित अझै खुला आकाशमुनि रात कटाउन बाध्य छन्। जाजरकोट केन्द्रबिन्दु भएर भूकम्प गएको पनि एक साता बितेको छ। भूकम्पका कारण घर पूर्णरूपमा क्षति भएका ३५ हजार परिवारको बिचल्ली भनिसाध्य छैन। धेरै पीडित अझै खुला आकाशमुनि रात कटाउन बाध्य छन्। जसले त्रिपालसमेत पाएका छैनन्। यो सरकारको लाचारीपन हो। जाजरकोटमा मात्रै सय जनाको ज्यान जाने गरी गएको भूकम्पले सयौं परिवार शोकमा छ। शोकको घडी, चिसो मौसम, पटकपटक आइरहने परकम्पका बीच खुला आकाशमुनि जीवनसँगको संघर्ष साँच्चै पीडादायी छ। मृत्यु भएकाहरूको शोक त बाँचेकालाई छँदैछ। बाँचेकाहरूलाई बचाउन सरकारले राहत बितरण र उनीहरूको तत्कालीन बसोबास व्यवस्थापनमा गरेको ढिलाइ अक्षम्य छ। चिसोका कारण जाजरकोटमा दुईजना भूकम्पपीडितको ज्यान जाने अवस्था आउनु राज्य संयन्त्रमाथि गम्भीर प्रश्न हो। चिसोमा रात कटाइरहेका सुत्केरी, घाइते, वृद्धवृद्धाको चित्कार र आँशुले राज्यलाई नछुनु दुःखदायी अवस्था हो। अस्पतालको शय्यामा छटपटाइरहेका घाइतेहरूको पीडा थप दर्दनाक छ। कर्णालीले दशकयता भोगेको ठूलो कष्टमा प्रताडित घाइतेहरूको प्रभावकारी उपचार हुन सकेको छैन। दुई सयभन्दा बढी नागरिक घाइते छन्। गम्भीर घाइतेहरूको उपचार भइरहेको छ। परिवारका अन्य सदस्य गुमाएर अस्पतालको शय्यामा छटपटाइरहेका नागरिकले सरकारको महसुस गर्न पाएका छैनन्। घाइतेहरूको प्रभावकारी उपचार, मनोपरामर्श र पुनस्र्थापना राज्यको प्रमुख दयित्व हो। हालसम्म राहत नपाएका भूकम्पपीडितको गुनासो र उपचारमा आएका समस्याहरूले राज्यका जिम्मेवार पदाधिकारीको भूकम्प प्रभावित क्षेत्रमा भएको भ्रमण विपद् पर्यटन भ्रमणमा सीमित भएको आभाष हुन्छ। किनभने राज्यका प्रमुख निकायका सबै पदाधिकारी प्रभावित क्षेत्रमा आफूमात्र पुगे, नागरिकलाई चाहिने राहत पुर्याएनन्। रगत र आँशुले लतपतिएको भूमिमा सयौं सुरक्षाकर्मीको बीच हेलिकप्टरले धुलो उडाएको उपलब्धि के ? प्रश्नको जवाफराज्यले दिन सक्नुपर्छ। भीआईपीहरूको भ्रमण खर्चले मात्र पनि हजारौं नागरिकलाई राहत बितरण गर्न पुग्ने थियो। तर, ग्राउन्ड जिरोमा अवस्था फरक छ। अहिले पनि त्रिपालसमेत नपाएका, खुुला आकाशमुनि भोको पेट कष्टकर दैनिकी बिताइरहेकाहरूले कुन समयमा राज्यको महसुस गर्ने प्रधानमन्त्रीज्यू ? त्यसैले एकद्वार प्रणालीबाट बितरण भइरहेको भनिएको राहत वितरणलाई थप जनशक्ति परिचालन गरी छिटो वितरण गरिनुपर्छ। साथै उनीहरूको पुनस्र्थापनाबारे पनि बेलैमा योजनाबद्ध काम गरिनुपर्छ।"
"कालोमाटोको दियो, कता हरायो ?","काठमाडौं : तिहार लाग्यो कि, उपत्यकावासी कालीमाटी (कालोमाटो)बाट बनेको दियोको खोजी गर्थे। बजारमा यसकै एकछत्र राज थियो। अनि, कालीमाटीको दियोमा सलेदो हालेर तोरीको तेलमा बत्ती बाल्ने चलन थियो। त्यही दियोको उज्यालोले राजधानी झिलिमिली हुन्थ्यो। आजभोलि भने कालीमाटीबाट बनेको दियो लोप हुँदैछ। त्यसको स्थान विद्युतीय बत्तीले लिएको छ। संस्कृतिविद्हरू कालीमाटीको दियोको स्थानमा प्लास्टिकबाट बनेका विद्युतीय दियोको चलन बढदै गएकोमा चिन्ता व्यक्त गर्छन्। संस्कृतिविद् तेजेश्वरबाबु ग्वंग कुमालेहरूले बनाएको कालीमाटीको पालामा सलेदो राखेर तोरीको तेलमा बत्ती बाल्ने मौलिक परम्परा रहेको बताउँछन्। त्यस्तो बत्ती एकदमै पवित्र हुन्छ। कालीमाटी मजाले भिजेकोे हुन्छ। त्यसबाट बनेको दियोले तेल पनि सोस्दैन, संस्कृतिविद् ग्वंग भन्छन्, तोरीको तेलको धुवाँले स्वास्थ्यमा पनि असर गर्दैन। तर, अन्य खालका तेलको प्रयोग अस्वस्थ्यकर हुन्छन्। मानव सभ्यताको विकासक्रम सँगै नयाँनयाँ कुरा खोजी (इनोभेसन) गर्दै जाँदा माटोको दियो बाल्ने परम्परा सुरु भएको संस्कृतिविद् ग्वंग बताउँछन्। आवश्यक्ताले मानिसले आविस्कार गर्छ। त्यही क्रममा नयाँ कुराको चेतना खुल्छ। सबैभन्दा पहिला कुमाले जातिहरूले लठ्ठीको माध्यमबाट चक्का जस्तै घुमाएर माटोको पाला बनाउने नौलो तरिका पत्ता लगाएको उनले बताए। आजभोलि भने त्यसमा विद्युत्को सहायताबाट मेसिन चलाउने र विभिन्न खालका आकार दिने गरिन्छ। तर, आजकल कन्भर्जन भएर झिलिमिली बत्ती आयो, उनले भने, परिस्थिति एकै हुँदैन। समयअनुसार चल्नै पर्छ। प्लास्टिकबाट बनेका दियो बत्ती र फूलको प्रयोग बढेकाले त्यसको उचित व्यवस्थापन हुनुपर्ने उनले बताए। बत्तीमा जोडिएका बल्बहरू एकपटक बिग्रिएपछि पुनः प्रयोग गर्न मिल्दैनन्। त्यसबाट फोहोर उत्सर्जन हुने र त्यसको राम्रोसँग बिसर्जन आवश्यक रहेको उनले जनाए। माटोको दियो बाल्नुको मजा (कृतिम) आर्टिफिसिल बत्तीमा नहुने भए पनि कालीमाटी पाइने ठाउँमा बस्ती बसेसँगै माटोको अभाव बढेको उनले बताए। व्यापारीहरूले टाढाबाट माटो ल्याउनुपर्छ। त्यसैकारण यस्ता दियो महँगो पर्न थाले, ग्वंगले भने। दीपापली अर्थात् दीपको ज्वलन गरेर अन्धकारलाई बली दिने तात्विक अर्थ रहेको यस दीपावलीमा कालीमाटीको पालामा बत्ती बालेर अन्धकार मास्ने परम्परा आर्टिफिसियल बत्तीहरूले लिन थालेका छन्। चाडबाडका बेला प्लास्टिकजन्य प्रयोगलाई निरुत्साहित गर्ने उद्देश्यले उद्योग वाणिज्य तथा उपभोक्ता संरक्षण विभागसँग मिलेर अनुगमन गरेको वातावरण विभागका शंकरप्रसाद पौडेलले जनाए। प्लास्टिकको प्रयोग मानिस र वातावरण दुवैका लागि हानिकारक हुने भएकाले यस्ता कार्यलाई निरुत्साहित गर्ने विभागले जनाएको छ। पौडेलका अनुसार प्लास्टिक नकुहिने र लामो समयसम्म वातावरणमा रहिरहने हुँदा यसको अव्यस्थित बिसर्जनले खराब परिणाम ल्याउँछ। माटोको उर्बराशक्ति बिगार्ने, पानीका स्रोतमा अवरोध देखिने प्लास्टिकजन्य सामान जलाउँदा निस्कने ग्यासले ओजोन तहलाई विनाश गर्नुका साथै फ्युरान, डाइअक्सिन जस्ता विषालु ग्यास निस्कन्छ। हरित ग्रीह ग्यास उत्सर्जन गर्ने हुनाले जलवायु परिवर्तनमा पनि प्रतिकूल असर पार्छ। वातावरण विभागले तयार गरेको प्लास्टिक झोला प्रतिबन्धसम्बन्धी कार्ययोजना २०७८ मा उल्लेख गरेअनुसार राष्ट्रिय वातावरण नीति २०७६ ले प्रदूषणजन्य उपभोगलाई वैकल्पिक वातावरणमैत्री माध्यमबाट प्रतिस्थापन गरिने रणनीति र कार्यनीति अबलम्बन गरेको छ। विभागले सन् २०१७ मा गरेको अध्ययनले विद्युतीय फोहोर दु्रत गतिमा बढिरहेको जनाएको छ। सन् २०१७ मा मात्रै काठमाडौंमा १७ हजार ७३०४ टन विद्युतीय फोहोर संकलन भएको अध्ययनको निष्कर्ष छ। यसले मानवीय स्वास्थ र वातावरणमा अत्यन्त घातक खालको समस्या ल्याउने भएकाले यस्ता सामानहरूको रिसाइकल एवं पुनःप्रयोग हुन आवश्यक रहेको जनाएको छ।"
कञ्चनपुरमा श्रीमान्श्रीमती मृत भेटिए,"जिल्ला प्रहरी कार्यालयका प्रवक्ता प्रहरी नायब उपरीक्षक प्रकाश डाँगीले राना दम्पती मृत फेला परेको विषयमा प्रहरीले अनुसन्धान थालेको जानकारी दिए। महेन्द्रनगर : कञ्चनपुरको लालझाडी गाउँपालिका१ बिनबारीमा एक दम्पती आफ्नै घरमा मृत फेला परेका छन् । बिनबारीका २६ वर्षीय श्यामकुमार राना र उनकी पत्नी २५ वर्षीया पुष्पा राना घरभित्र झुण्डिएको अवस्थामा फेला परेका हुन् । जिल्ला प्रहरी कार्यालयका प्रवक्ता प्रहरी नायब उपरीक्षक प्रकाश डाँगीले राना दम्पती मृत फेला परेको विषयमा प्रहरीले अनुसन्धान थालेको जानकारी दिए। 'घटनाबारे त्रिभुवनबस्तीबाट प्रहरी टोली पुगेर अनुसन्धान गरिहेको छ', उनले भने, 'श्यामका माइती पक्षलाई पनि घटनास्थलमा बोलाएर अनुसन्धान भइरहेको छ ।' रासस"
जाजरकोटको प्रश्न सरकार छ कि छैन ?,"भूकम्पका कारण घर पूर्णरूपमा क्षति भएका ३५ हजार परिवारको बिचल्ली भनिसाध्य छैन। धेरै पीडित अझै खुला आकाशमुनि रात कटाउन बाध्य छन्। जाजरकोट केन्द्रबिन्दु भएर भूकम्प गएको पनि एक साता बितेको छ। भूकम्पका कारण घर पूर्णरूपमा क्षति भएका ३५ हजार परिवारको बिचल्ली भनिसाध्य छैन। धेरै पीडित अझै खुला आकाशमुनि रात कटाउन बाध्य छन्। जसले त्रिपालसमेत पाएका छैनन्। यो सरकारको लाचारीपन हो। जाजरकोटमा मात्रै सय जनाको ज्यान जाने गरी गएको भूकम्पले सयौं परिवार शोकमा छ। शोकको घडी, चिसो मौसम, पटकपटक आइरहने परकम्पका बीच खुला आकाशमुनि जीवनसँगको संघर्ष साँच्चै पीडादायी छ। मृत्यु भएकाहरूको शोक त बाँचेकालाई छँदैछ। बाँचेकाहरूलाई बचाउन सरकारले राहत बितरण र उनीहरूको तत्कालीन बसोबास व्यवस्थापनमा गरेको ढिलाइ अक्षम्य छ। चिसोका कारण जाजरकोटमा दुईजना भूकम्पपीडितको ज्यान जाने अवस्था आउनु राज्य संयन्त्रमाथि गम्भीर प्रश्न हो। चिसोमा रात कटाइरहेका सुत्केरी, घाइते, वृद्धवृद्धाको चित्कार र आँशुले राज्यलाई नछुनु दुःखदायी अवस्था हो। अस्पतालको शय्यामा छटपटाइरहेका घाइतेहरूको पीडा थप दर्दनाक छ। कर्णालीले दशकयता भोगेको ठूलो कष्टमा प्रताडित घाइतेहरूको प्रभावकारी उपचार हुन सकेको छैन। दुई सयभन्दा बढी नागरिक घाइते छन्। गम्भीर घाइतेहरूको उपचार भइरहेको छ। परिवारका अन्य सदस्य गुमाएर अस्पतालको शय्यामा छटपटाइरहेका नागरिकले सरकारको महसुस गर्न पाएका छैनन्। घाइतेहरूको प्रभावकारी उपचार, मनोपरामर्श र पुनस्र्थापना राज्यको प्रमुख दयित्व हो। हालसम्म राहत नपाएका भूकम्पपीडितको गुनासो र उपचारमा आएका समस्याहरूले राज्यका जिम्मेवार पदाधिकारीको भूकम्प प्रभावित क्षेत्रमा भएको भ्रमण विपद् पर्यटन भ्रमणमा सीमित भएको आभाष हुन्छ। किनभने राज्यका प्रमुख निकायका सबै पदाधिकारी प्रभावित क्षेत्रमा आफूमात्र पुगे, नागरिकलाई चाहिने राहत पुर्याएनन्। रगत र आँशुले लतपतिएको भूमिमा सयौं सुरक्षाकर्मीको बीच हेलिकप्टरले धुलो उडाएको उपलब्धि के ? प्रश्नको जवाफराज्यले दिन सक्नुपर्छ। भीआईपीहरूको भ्रमण खर्चले मात्र पनि हजारौं नागरिकलाई राहत बितरण गर्न पुग्ने थियो। तर, ग्राउन्ड जिरोमा अवस्था फरक छ। अहिले पनि त्रिपालसमेत नपाएका, खुुला आकाशमुनि भोको पेट कष्टकर दैनिकी बिताइरहेकाहरूले कुन समयमा राज्यको महसुस गर्ने प्रधानमन्त्रीज्यू ? त्यसैले एकद्वार प्रणालीबाट बितरण भइरहेको भनिएको राहत वितरणलाई थप जनशक्ति परिचालन गरी छिटो वितरण गरिनुपर्छ। साथै उनीहरूको पुनस्र्थापनाबारे पनि बेलैमा योजनाबद्ध काम गरिनुपर्छ।"
फूलैफूलको दीपकको संसार,"काठमाडौं : ढकमक्क फूलबारी। लोभलाग्दा सयपत्रीका थुंगा। त्यहाँ पुग्ने जो कोहीलाई यो दृश्यले लठ्ठ पार्छ। तर, त्यहीँ पूलबारीका माली दीपक पाख्रिनलाई भने भ्याइनभ्याइ छ। तिहारका लागि जताततैबाट फूलको माग छ। त्यसैकारण फूल टिप्ने, माला उन्ने र बजार पठाउने हतारोमा छन्, उनी। काठमाडौं, ललितपुर, चितवन, सुर्खेत, धादिङलगायतका ठाउँबाट छिटो फूल पठाइदिन माग आइरहेको छ, दीपक भन्छन्। ६३ वर्षीय पाख्रिनको जीवन नै फूलसँग गाँसिएको छ। ४ दशकदेखि फूलको खेतीमा रमाउँदै, कमाउदै र जिउँदै आएका छन्। दसैंयता तिहार नजिकिएसँगै मस्तले फूल बगैंचा सुटिङ स्पट जस्तो देखिएको छ, पाख्रिन भन्छन्, रमणीय दृश्यले मन प्रफूल्लित हुन्छ। त्यसैकारण, पाख्रिनको मन पनि चंगा, व्यवसायबाट पनि दंग। पाख्रिनले चितवनको भरतपुर२६ मा फूलखेती गरेका छन्। ६ बिघा (५२ रोपनी) सयपत्रिमय बनाएका छन्। यतिबेला तिहारका लागि फूल टिप्न र माला उन्न १० जना कर्मचारी पनि अपुग भइरहेका छन्। फूलसँग यसरी गाँसिए पाख्रिन १२ कक्षा उत्तीर्ण गरेपछि पाख्रिनलाई भारतमा बस्न मन लागेन। काठमाडौं आए। गोदावरीमा बस्न थाले। त्यसबेला लगनखेलको एक विद्यालयमा पढाउन थाले। तर, शिक्षण पेसाबाट सन्तुष्टि मिलेन। अनि, कमलपोखरीमा फोटोग्राफी सिके। ६ वर्ष त्यसमै काम पनि गरे। तर, मन रमेन। त्यसपछि गोदाबरीमा कट्फ्लावर(नर्सरी) व्यवसाय सुरु गरे। त्यसले पनि चित्त बुझेन। अनि, रङ्गीन फूलकै व्यवसाय गर्ने निधो गरे। गोदाबरीमा १ रोपनी जग्गा भाडामा लिएर फूलखेती सुरु गरे। तर, त्यतिबेला काठमाडौंमा फूल बेच्ने एउटा पनि पसल थिएन। अनि, आफैं फूल बोकेर डिपार्टमेन्ट स्टोरहरूमा पुग्न थाले। विस्तारै बिक्री बढ्न थाल्यो। होटलहरूले पनि फूलको प्रयोग गर्न थाले। त्यसबीच सप्लायर्स पनि आउन थाले। भारतको कलकत्ताबाट आएर बंगाली व्यापारीले फूल पसल नै खोल्न थाले। अनि, बजारमा फूलको माग बढ्न थाल्यो। पाख्रिनले पनि फूलखेती बढाउँदै लगे। त्यसबेला गोदावरीमा आफूले २६ रोपनीसम्म फूलखेती गरेको पाख्रिन सम्झन्छन्। गोदावरी चिसो ठाउँ भएको र फूल फूल्न धेरै समय लाग्थ्यो। यसैकारण उनले खेतीको ठाउँ स्थानान्तरण गर्ने सोच बनाए। १० वर्ष खेती गरेको गोदावरीलाई छाडेर उनले गर्मी क्षेत्र धादिङको नौबिसेलाई रोजे। धादिङ उनको जन्मभूमि पनि हो। जन्मथलो धादिङमा ७० रोपनी जग्गामा फूलखेती गरे। जहाँ उनले ग्लेडियससँगै सयपत्री फूलको व्यावसायिक खेती गरे। खेती ठूलो भएकाले १२ जना स्थायी कामदार राखे। तर, भाडा र ज्याला महँगो हुँदै गएपछि त्यहाँ टिक्न सकेनन्। सस्तो मूल्यमा जग्गा भाडामा पाउने र आधुनिक तरिकाले खेती गर्न सकिने ठाउँको खोजी गर्न थाले। फूलबारी सबै गोरुले जोत्नुपर्ने भए पनि लागत धेरै बढ्यो, पाख्रिनले भने, त्यसैकारण त्यहाँ खेती गर्न नसकिने निष्कर्षमा पुगेँ। ९ वर्ष नौबिसेमा बिताएपछि उनको रोजाइमा पर्यो चितवन। त्यसपछि चितवनको भरतपुर२७ मेघौलीमा २ बिघा र भरतपुर२६ मा ४ बिघा गरी ६ बिघा (५२ रोपनी) जमिनमा सयपत्री खेती सुरु गरे। उनको जीवन नै फूलसँग गाँसियो। फूल व्यवसायबाहेक अरू काम पनि नगर्ने भनेको छु, उनले भने। सयपत्री देशभर फैलाए पाख्रिनले व्यावसायिक फूल खेती आफूमा मात्रै सीमित राखेका छैनन्। फूल खेतीबाट पनि जीवन निर्वाह हुन्छ भन्ने उदाहरण बनेका छन्। उनको उदाहरणीय कामले धेरै किसान लाभान्वित र उत्प्रेरित भएका छन्। किसानहरूले चितवनमा मात्रै ५० औं बिघा जमिनमा फूल लगाइएको उनले जानकारी दिए। नेपालमा सयपत्री फूलको खेती विस्तार गर्ने आफू पहिलो भएको उनको दाबी छ। नेपालभर सयपत्री खेती विस्तार गर्ने मै हुँ। मैले बीउ, बिरुवा दिन्छु। सबैलाई खेती गर्न निःशुल्क सिकाउँछु। अनलाइनबाट पनि सिकाउँछु। सयपत्री खेती मात्रै धेरै विस्तार गर्न सफल भएको जस्तो लाग्छ। यसपटक सबै किसानको गरेर ५०औं बिघा पुग्यो। उनी भन्छन्, धेरै किसान खेतीबारे अनविज्ञ छन्। यसैले कति बेला कसरी लगाउने, फूलमा किरा लाग्दा, रोग लाग्दा कसरी गर्ने ? तिहार ढिला भयो तर फूलचाँडो फूल्यो के गर्ने भनेर दिनभरि फोन आएर भ्याइनभ्याइ हुन्छ। फूलखेतीबाट व्यवसायीकता सम्भव छ भन्ने उदाहरण उनी आफैं हुन्। मिहिनेत र लगन गरे सबै फूल खेतीलाई व्यावसायिक रूपमा गर्न सकिने भए पनि सबै फूलमध्ये सयपत्री बाह्रैमास फुल्ने र लगानी पनि सस्तो पर्ने भएकाले उनको रुची यसमा भएको बताउँछन्। उनकाअनुसार नेपालमा सयपत्रीको बाह्रै महिना बजार छ। नेपालमा आन्तरिक उत्पादन नभएर अधिकांश भारतबाटै आयात हुने गरेको छ। यसैले नेपालमै फूलको उत्पादन बढाउन उनी जोड दिन्छन्। यो खेतीप्रति उनको गहिरो प्रेम छ। यसैले अबको बाँकी जीवन पनि फूलमै रमाउन चाहन्छन्। तिहारमा मात्रै १५ लाख बढीको बिक्री पाख्रिनले हरेक वर्ष लाखौंको फूल बिक्री गर्छन। वार्षिक ३०३५ लाख हाराहारीमा आम्दानी हुने गरेको सुनाउँछन्। कठ्ठामा एक क्विन्टलसम्म उत्पादन हुने तर बजार भाउअनुसार सामान्य समयमा प्रतिमाला ४०६० रुपैयाँ तर तिहारमा अलि महँगोमा बेच्छन्। खुद्रा मूल्य १०० सम्म बिक्री हुन्छ। तिहारमा माग बढी हुने भएकाले पनि गत वर्ष मात्रै १५ लाख बढी आम्दानी गरेका थिए। अहिले भने उत्पादन तुलनात्मक राम्रो भएकाले बढी आम्दानी गर्न सकिने अपेक्षा छ। किनभने फूलको माग तिहारपछि छठ र एकादशीसम्म राम्रो हुन्छ। तिहारमा व्यापारीको माग उच्च हुन्छ। धेरै काठमाडौं, ललितपुर र यसपछि चितवन, सुर्खेत, धादिङबाट माग आउने गरेको छ। प्रायः थुंगाभन्दा पनि यतिबेला फूलको मालाको माग अधिक छ। यसअघि प्रतिकेजी ५ सय रुपैयाँ हाराहारीमा बिक्री गरेका थिए। एक केजी फूलबाट करिब पाँचवटा माला बनाउन सकिने उनको भनाइ छ। एकपल्ट फुलेपछि दुईमहिनासम्म टिपेरर बेच्न पुग्छ। यतिबेला फूल बेच्न भ्याइनभ्याइ भएको छ। यसैले सदा १० जना कामदार भएकोमा अहिले फूल टिप्न मात्रै २० जना र माला गाँस्ने गरेर ३० जना जति खटिएका छन्। सबै खर्च कटाएर वार्षिक १० लाख रुपैयाँ बचाउँछन्। नेपालको मौसमले गर्दा सयपत्रीको बीउ उत्पादन सम्भव नहुने भएकादे भारतबाटै ल्याउनु परेको उनले सुनाए। बर्सेनि बीउ मात्रै ७८ लाख रुपैयाँबराबरको ल्याउने गरेका छन्। आफ्ना लागि मात्रै नभएर अरुलाई पनि बीउ, बिरुवा बिक्री गर्ने गर्छन्। चार सन्तानको खर्च फूलकै आम्दानीबाट आफूमात्रै होइन अहिले फूल खेती गर्ने सबैको कमाइ राम्रो भएको उनी बताउँछन्। उनकाअनुसार फूलखेती, व्यवसायबाट मात्रै देशभर नै ३५४० हजार जनाले रोजगारी पाइरहेका छन्। फूलको माझ रम्ने बानी परेको छ। उनको आम्दानीको स्रोत अरू छैन। ४ जना सन्तान र दम्पती गरेर परिवारको सबै खर्च पुर्याउन सफल भएका छन्। यसैले जिन्दगी नै यसैमा बिताइदिने उनको सोच छ। अझै उनीमा थप जोश र जाँगर चलेको छ। किनभने अझै पाख्रिन फूल खेतीका लागि १० बिघा जमिन पुर्याउने योजनामा छन्। फूलको स्याहार फूल राप्नदेखि उर्काउन माहिर पाख्रिन अरूलाई समेत सिकाउने प्रशिक्षक सरह बनिसकेका छन्। फूल उत्पादनका क्रममा राग लाग्नेलगायतका समस्या हुन्छन्। फूलका लागि सिँचाइ हुनुपर्छ। समय समयमा औषधि हाल्नुपर्छ। रोग के लागेको थाहा हुनुपर्छ, उले अन्नपूर्णसँग भने, मैले भने काम गर्दा गर्दै सिकेर पोख्त भएँ। सिक्नका लागि कलकत्ता पनि गएँ। अरू त आफैंले गर्दा गर्दै अनुभव भयो। उनकाअनुसार सयपत्री फूलमा लाग्ने सबैभन्दा खतरा रोग ब्लाइड अर्थात् कालो हुनु हो। यसको उपचार समयमै गरे लगायको खेती नास नहुने भएकाले यसमा लगानी गरेअनुसार आम्लानी र जीविकोपार्जन हुने भएकाले सम्भावना राम्रो भएको उनको तर्क छ। तरकारी, खाद्यबाली जस्ता खेतीबाहेक पछिल्लो समय फूल खेतीले पनि व्यावसायिकताको रूप लिँदै छ। पाख्रिनकै प्रेरणाअनुसार पनि धेरै ठाउँका व्यक्तिहरूले बाह्रमासे सयपत्री फूलको खेती गरिरहेको उनले जानकारी दिए। उनको व्यवसायप्रति अहिले देशव्यापी चर्चा हुन्छ। धेरै सञ्चारमाध्यमले पनि उनको कामलाई सम्मान गर्दै स्थान दिएका छन्। जसले गर्दा उनको प्रचारले धेरैले फोन गर्ने र उठाउन भ्याइनभ्याइ हुने गरेको सुनाउँछन्। यसक्रममा अधिकांशले उनीसँग यो खेत ीगर्न चासो राख्ने गरेका छन्। बजारीकरण भएन अहिले फूलबाट बिचौलीयाले फाइदा उठाए भनेर दोष दिन नसुहाउने उनको तर्क छ। उनकाअनुसार प्रतिमाला ५०६० रुपैयाँमा किनेर १ सय रुपैयाँमा बेच्नु अनुपयुक्त होइन। समग्रमा यो खेतीमा खर्च कम र आम्दानी राम्रो भएकाले सम्भावना अधिक भएको सुझाव दिन्छन्। तर, उत्पादित खेतीको बजारीकरणमा सरकारले ध्यान दिए यस्को व्यावसायिक खेतीको सम्भावना छ। अहिले नेपालमा उत्पादित हुँदा पनि भारतबाट थुप्रै माला ल्याइएका छन्। यहीं उत्पादन भएकालाई राम्रो बजारसम्म पुग्ने संयन्त्र बनाउन उनले सरकारको ध्यानाकर्षण गराए। तर विडम्बना नेपालमै खेतीबाट भविष्य बनाउन युवालाई सरकारले बीउसमेत उपलब्ध गराइदिन नसक्ने उनको गुनासो छ। नेपालकै बीउले फूल राम्रो फुल्दैन। भारतबाट बीउ ल्याएर किसानले कहाँ लगेर फूल बेच्ने। उत्पादनको सुनिश्चितता हुनुपर्यो। कमसेकम भारतमा त मन्डीमा लगेर बेच्ने। जसोतसो बिक्री हुन्छ। तर नेपालमा त्यस्तो स्थिति छैन, उनले सरकारको ध्यानाकर्षण गर्दै भने, त्यसैले नेपालमा सधैभरि यो खेती गर्नेभन्दा पनि तिहारमा मात्रै गर्नेहरू छन्। बजारीकरणको व्यवस्था भैदिए धेरै युवाहरू फूल खेतीमै आकर्षित हुने थिएँ। सरकारले बजारीकरण मात्रै गरी दिए बर्सेनि सयपत्री फूलमा बाहिरिने करोडों रुपैयाँ नेपालमा बच्ने उनको ठहर छ। यसैले पनि अरूलाई यो पेसामा प्रोत्साहित गर्न अब सरकारले पनि भूमिका खेल्न जरुरी भएको उनले औंल्याए। यद्यपि, नेपालमा फूलको उत्पादन बाह्रै महिना सम्भव छ भन्ने प्रमाणीकरण फूलका मालिक पाख्रिनले गरेका छन्।"
तिहारमा मात्रै १० करोडको कुचो बिक्री,"काठमाडौं : तिहारमा लक्ष्मीपूजाको विशेष महत्त्व छ। धनकी देवी लक्ष्मीको पूजाका लागि घर, अफिसका कुनाकुना सफा गर्ने गरिन्छ। माता लक्ष्मी खुसी पार्नका लागि सुन, चाँदी, तामा, पित्तललगायतका सामानहरू जोड्ने चलनमा पनि छ। यीसँगै माता लक्ष्मीको प्रिय वस्तु कुचो किन्ने पनि प्रचलनमा छ। अन्य धातुका सामान किन्न नसके पनि लक्ष्मीपूजाका लागि भनेर नयाँ कुचो किन्ने संस्कृति रहेको छ। कुचोको शास्त्रीय महत्त्व रहेको नेपाल कुचो संघका अध्यक्ष राजकुमार कार्की बताउँछन्। लक्ष्मी पूजाको दिन कुचो भए पनि किन्नु र लक्ष्मी पूजा गर्दासँगै राखेर पूजा गर्नुभन्ने मान्यता रहेको उनी बताउँछन्। नेपालमा करिब २ अर्बको कुचो उत्पादन हुने गरेको छ। सधैंजसो कुचोको महत्त्व भए पनि अन्य समयको भन्दा तिहारमा कुचो माग बढी हुने गरेको संघको तथ्यांक छ। वार्षिक रूपमा करिब १ अर्ब रुपैयाँको कुचो आन्तरिक रूपमा खपत हुने गरेको छ। तिहारको समयमा मात्रै करिब १० करोडको कुचोको किनबेच हुने गरेको कार्कीको भनाइ छ। अम्रिसो प्रतिकिलोग्राम मूल्य करिब १२० रुपैयाँ छ। एउटा कुचो बनाउन २ सयदेखि ३ ग्राम अम्रिसो चाहिन्छ। कुचोमा नेपाल आत्मनिर्भर छ। आत्मनिर्भर मात्रै नभई करिब १ अर्ब बराबरको कुचोे भारत निर्यात गर्ने गरिएको संघ अध्यक्ष कार्कीले जानकारी दिए। कुचो पनि निर्यात गर्छौँभन्दा अचम्म लाग्न सक्छ। केही वर्ष अघिसम्म भारत, चीनबाट नै कुचो आयात हुने गरेको थियो। तर, अहिले हामी कुचोमा आत्मनिर्भर भएका छौं, उनी भन्छन्। गत आर्थिक वर्षमा १ अर्ब बराबरको कुचोको कच्चापदार्थ अर्थात् अम्रिसो भारत निर्यात भएको छ। अघिल्लो वर्ष करिब ७० करोड अम्रिसो भारत निर्यात भएको थियो। कुचोले विदेशी मुद्रा कमाइरहेको कार्की बताउँछन्। निर्यातजन्य उद्योगमा शून्य भन्सार नीति र भारतले पनि भन्सार छुट दिएकाले त्यहाँ निर्यात बढेको हो। बंगलादेशमा पनि भन्सार नै महँगो भएकाले बजार विस्तार गर्न नसकिएको कार्कीले बताए। नेपालमा विशेष गरी अम्रिसो भन्ने घाँसबाट बनेको कुचोको प्रयोग बढिरहेको छ। गाउँघरदेखि सहरसम्म र पूर्वदेखि पश्चिमसम्म नै कुचोको महत्व छ। अम्रिसो बहुउपयोगी पनि छ। अम्रिसो स्थानीय रूपमा उपलब्ध हुन्छ भने यसको फूलबाट कुचो र डाँठ तथा पात गाईवस्तुलाई खुवाउँदा दूध बढ्ने बताइन्छ। साथै वातावरणनीय हिसाबले पनि अमरिशोको महत्व छ। डाँडा पखेरामा लगाइने भएकाले पहिरोको जोखिमलाई पनि यसले न्यूनीकरण गर्छ। अम्रिसोको कुचो स्थानीय कच्चा पदार्थ र सीपमा आधारित छ। यसले विशेष गरी महिला, अशक्त, पिछडिएको वर्ग तथा विपन्नलाई उद्यमीसमेत बनाएको छ। अम्रिसो हिउँ र तुसारो नपर्ने पहाडका डाँडा पाखामा सजिलै उत्पन्न हुन्छ। नेपालमा विशेषगरी इलाममा व्यावसायिक खेती गरिएको छ भने मुलुकका करिब ४३ जिल्लामा अमरिशोको खेती हुने गरेको संघको तथ्यांक छ। कुचो कृषकको जीवन पद्धतिसँग नै जोडिएको छ। अहिले कुचोको व्यावसायिक उत्पादनका लागि कारखाना नै खोलेर काम भइरहेको छ। करिब १५ कारखाना कुचोको व्यावसायिक उत्पादनका लागि भनेर संघमा दर्ता भएको अध्यक्ष कार्की बताउँछन्। काठमाडौं, भैरहवा, विराटनगर, वीरगन्जलगायतका सहरमा कारखाना दर्ता भएका छन्। विशेष गरी महिला, पिछडिएका वर्गलाई कुचो उत्पादनको सिप सिकाएर व्यावसायिक उत्पादन गरिँदै आइएको छ भने गाउँघरमा पनि आफूले चाहिने कुचो उत्पादन गर्ने गरिन्छ। बजारमा ५० रुपैयाँदेखि ३ सय रुपैयाँसम्मका कुचोहरू पाउन सकिन्छ। अम्रिसो वर्षेबाली हो। माघ, फागुनमा अम्रिसो काटेर त्यसलाई घाममा सुकाइन्छ। सुकेपछि त्यसको फूलबाट कुचो बनाइन्छ। नेपालमा करिब १ लाख किसान प्रत्यक्ष र अप्रत्यक्ष रूपमा यसमा जोडिएका छन्। कुचो बनाउने सिजनमा करिब १० हजारले प्रत्यक्ष रोजगारी पाउने गरेका छन्।"
चाडपर्व सुरक्षाका लागि ५० हजार प्रहरी,"काठमाडौं : तिहार र छठलगायतका चाडपर्व नजिकिँदै गर्दा प्रहरीले देशभरको सुरक्षा व्यवस्थामा कडाइ गरेको छ। देशैभर शान्ति सुरक्षा कायम गर्न प्रहरीले ५० हजार ३ सय प्रहरी कर्मचारी खटाएको छ। विशेष गरी चाडपर्वमा बढ्नसक्ने चोरी, ठगी, लुटपाट र अपराधका घटना न्यूनीकरण गर्न प्रहरी परिचालनमा कडाइ गरिएको हो। नेपाल प्रहरीका प्रवक्ता कुवेर कडायतका अनुसार नागरिकको जनधनको सुरक्षाका लागि प्रहरीले सबैतिर निगरानी बढाइरहेको छ। भिडभाडमा हुनसक्ने दुर्घटनालार्ई मध्यनजर राख्दै मापसे चेकजाँच, सवारी चेकजाँच तथा विभिन्न ठाँउमा सुरक्षा चेकजाँच बढाएको छ। कडायत भन्छन््, चाडपर्वको बहानामा हुनसक्ने अपराधका घटनामा नागरिक सचेत हुनुपर्छ। काठमाडौंं उपत्यका प्रहरी कार्यालयका प्रवक्ता दिनेसराज मैनालीले बहुमूल्य सामान बोकेर भिडभाडमा जाने गल्ती नगर्न अनुरोध गरेका छन्। मैनाली भन्छन्,चाडपर्वको समय भएकाले यातायात क्षेत्रमा हुने अवाञ्छित गतिविधिलार्ई पनि ट्राफिकमार्फत निगरानी बढाइएको छ। उपत्यकामा मात्रै चाडपर्व लक्षित सुरक्षाका लागि ७ हजार ६३३ प्रहरी परिचालन गरिएको छ। पटाका, आतिसबाजीजस्ता विस्फोटक पदार्थको कारोबार नगर्न, मादकपदार्थ सेवन (मापसे) र लागूपदार्थ सेवन (लापसे) गरी सवारीसाधन नचलाउन, यात्राको क्रममा अपरिचित व्यक्तिले दिएको खानेकुरा नखान प्रहरीको अनुरोध छ।"
फजुल खर्च रोक्नुपर्नेमा महामन्त्री थापाको जोड,काठमाडौं : प्रधानमन्त्री पुष्पकमल दाहाल प्रचण्ड समक्ष नेपाली कांग्रेसका महामन्त्री गगन थापाले भूकम्प प्रभावित जाजरकोट र रुकुम पश्चिममा फजुल खर्च रोक्न र संसद् विकास कोषको रकम पुनर्निर्माण कोषमा जम्मा गर्न आग्रह गरेका छन्। सरकारले सबैभन्दा पहिले आधारभूत सेवा भूकम्पपीडितलाई दिनुपर्ने त्यसपछि मात्र अन्य सहयोगी दाताहरू तथा अन्यत्रबाट सहयोग माग्न सुझाउन भएको छ। आज प्रधानमन्त्रीसँग भएको भेटमा महामन्त्री थापाले फजुल खर्च रोकेर भूकम्प प्रभावित क्षेत्रका जनतालाई सहयोग गर्न आग्रह गरेको महामन्त्री थापाको निजी सचिवालयले जनाएको छ। महामन्त्री थापाले संसदीय क्षेत्र पूर्वाधार विकास कार्यक्रम का लागि छुट्याइएको आठ अर्ब २५ करोड पुनर्निर्माण कोषमा जम्मा गर्न अनुरोध गरेका थिए। भूकम्प प्रभावित क्षेत्रलाई प्राथमिकतामा राखेर काम गर्न उनले आग्रह गरे।
चाडपर्व सुरक्षाका लागि ५० हजार प्रहरी,"काठमाडौं : तिहार र छठलगायतका चाडपर्व नजिकिँदै गर्दा प्रहरीले देशभरको सुरक्षा व्यवस्थामा कडाइ गरेको छ। देशैभर शान्ति सुरक्षा कायम गर्न प्रहरीले ५० हजार ३ सय प्रहरी कर्मचारी खटाएको छ। विशेष गरी चाडपर्वमा बढ्नसक्ने चोरी, ठगी, लुटपाट र अपराधका घटना न्यूनीकरण गर्न प्रहरी परिचालनमा कडाइ गरिएको हो। नेपाल प्रहरीका प्रवक्ता कुवेर कडायतका अनुसार नागरिकको जनधनको सुरक्षाका लागि प्रहरीले सबैतिर निगरानी बढाइरहेको छ। भिडभाडमा हुनसक्ने दुर्घटनालार्ई मध्यनजर राख्दै मापसे चेकजाँच, सवारी चेकजाँच तथा विभिन्न ठाँउमा सुरक्षा चेकजाँच बढाएको छ। कडायत भन्छन््, चाडपर्वको बहानामा हुनसक्ने अपराधका घटनामा नागरिक सचेत हुनुपर्छ। काठमाडौंं उपत्यका प्रहरी कार्यालयका प्रवक्ता दिनेसराज मैनालीले बहुमूल्य सामान बोकेर भिडभाडमा जाने गल्ती नगर्न अनुरोध गरेका छन्। मैनाली भन्छन्,चाडपर्वको समय भएकाले यातायात क्षेत्रमा हुने अवाञ्छित गतिविधिलार्ई पनि ट्राफिकमार्फत निगरानी बढाइएको छ। उपत्यकामा मात्रै चाडपर्व लक्षित सुरक्षाका लागि ७ हजार ६३३ प्रहरी परिचालन गरिएको छ। पटाका, आतिसबाजीजस्ता विस्फोटक पदार्थको कारोबार नगर्न, मादकपदार्थ सेवन (मापसे) र लागूपदार्थ सेवन (लापसे) गरी सवारीसाधन नचलाउन, यात्राको क्रममा अपरिचित व्यक्तिले दिएको खानेकुरा नखान प्रहरीको अनुरोध छ।"
यस वर्ष प्रधानमन्त्री निवासमा देउसी भैलो नहुने,काठमाडौं : यस वर्षको तिहारमा प्रधानमन्त्री निवास बालुवाटारमा देउसी भैलो कार्यक्रम नहुने भएको छ। गत असारमा प्रधानमन्त्री पुष्पकमल दाहालकी धर्मपत्नी सीता दाहालको निधन भएकाले यस वर्ष बालुवाटारमा देउसी भैलो कार्यक्रम नहुने प्रधानमन्त्रीको सचिवालयले जनाएको छ। प्रधानमन्त्री पत्नी दाहालको गत असार २७ गते निधन भएको थियो।
भूकम्प पीडितलाई १० हजार थान जुत्ता चप्पल सहयोग,"काठमाडौं : गोल्डस्टार जुत्ता कम्पनीले जाजरकोटका भूकम्प पीडितलाई १० हजार थान जुत्ता तथा चप्पल सहयोग गरेको छ। कम्पनीले पीडितहरूका लागि ३५ लाख बराबरको १० हजार थान जुत्ता तथा चप्पल सहयोग गरेको विज्ञप्तिमार्फत् जनाएको छ। कम्पनीका कार्यकारी निर्देशक विदुषी राणाले जाजरकोट र रुकुम पश्चिमका भूकम्पपीडितलाई थप सहयोग गर्न कम्पनी प्रतिबद्ध रहेको बताइन्। ''जाजरकोट र रूकुम पश्चिमका भूकम्प पीडितहरूलाई सहयोगको हात बढाउदैछौं । हामी प्रभावित समुदायहरूको कल्याणका लागि प्रतिबद्ध छौं र उहाँहरूको हितमा आफ्नो तर्फबाट थप सहयोग गर्न पनि तयार छौं,' उनले भनिन्। सन् १९९० मा स्थापित किरण शूज म्यानुफ्याक्चरर कम्पनीअन्तर्गतको गोल्डस्टार शूज नेपालको सबैभन्दा ठूलो जुत्ता निर्माता कम्पनी हो।"
काठमाडौंको सडकका गाईबाच्छा काञ्जी हाउसमा,काठमाडौं : काठमाडौं महानगरपालिकाले सडकमा अलपत्र परेका गाईबाच्छाको उद्धारका लागि दिपावलीको पूर्वसन्ध्यामा दक्षिणकालीमा काञ्जी हाउस सञ्चालनमा ल्याएको छ। महानगरपालिकाको सो कार्यको असहाय गाईबाच्छा संरक्षण अभियानले खुसी व्यक्त गरेको छ। असहाय गाईबाच्छा संरक्षण अभियानले काठमाडौँ उपत्यकालाई असहाय गाईबाच्छामुक्त क्षेत्र बनाउन देशभरका हरेक पालिकामा सुविधा सम्पन्न काञ्जी हाउस स्थापना तथा सडकमा गाईवस्तु अलपत्र छाड्ने प्रवृत्ति अन्त्यका लागि कानुनी वकालत गर्दै आएको छ। सडकमा अलपत्र असहाय गाईबाच्छालाई संराक्षणको आग्रह गर्दै अभियानका अध्यक्ष उत्तम पुडासैनीले आज विज्ञप्ति जारी गर्दै त्यसरी सडकमा गाईबाच्छा छाड्दा उनीहरूलाई रोग लाग्ने भएकाले काञ्जी हाउसमा लगेर राख्न गरे। गाईबाच्छाको स्वास्थ्य परीक्षण गर्न तथा रोगी पाइएमा क्वारेन्टीनमा राख्नसमेत उनले आग्रह गरे। अभियानले हालसम्म करिब दुई सय अलपत्र गाईबाच्छाको उद्धार गरी कागेश्वरी मनहरा नगरापलिको गोठाटारस्थित गौचरणमा आश्रय दिँदै आएको छ। उद्धार गरेर ल्याइने गाईबाच्छाको आफूहरुले संरक्षण गर्ने अध्यक्ष पुडासैनीले बताए।
अस्थायी आवास निर्माण गर्न भूकम्प पीडितलाई प्रतिपरिवार ५० हजार दिने सरकारको निर्णय,काठमाडौं : जाजरकोट केन्द्रविन्दु भई गएको भूकम्पबाट प्रभावित प्रति परिवारलाई अस्थायी आवास निर्माण गर्न ५० हजार रुपैयाँ दिने निर्णय गरिएको छ। सिंहदरबारमा आइतबार बसेको विपद् जोखिम न्यूनीकरण तथा व्यवस्थापन कार्यकारी समितिको बैठकले भूकम्पबाट प्रभावित प्रति परिवारलाई अस्थायी आवास निर्माण गर्न दुई किस्तामा ५० हजार दिने निर्णय गरेको हो। बैठकमा समितिका अध्यक्ष एवं उपप्रधानमन्त्री तथा गृहमन्त्री नारायणकाजी श्रेष्ठले भूकम्पपीडितलाई अस्थायी आवास निर्माणका लागि तत्काल रकम र प्राविधिक पठाइने जानकारी दिए। तत्काल अस्थायी आवास बनाउन नसकिए भूकम्पपीडितलाई चिसोको समस्या हुने कुरामा सरकार गम्भीर रहेको उनले बताए। उनले विपद् कोषबाट रकम सिधै स्थानीय तहमा पठाउने र पालिकाले नै प्रभावितलाई प्रदान गरेर जतिसक्दो छिटो अस्थायी आवास निर्माण गर्नुपर्ने जिकिर गरे। त्यस्तै उनले भूकम्पपछि उद्दारका काममा तीव्रता आए पनि भौगोलिक अवस्थाका कारण तत्कालै पूर्णरूपमा राहतको काम सम्पन्न गर्न नसकिएको जिकिर गरे। समितिका सदस्य सचिव अनिल पोखरलले भूकम्पपछि राहतका लागि उपलव्ध भएका सामाग्रीहरूलाई निरन्तर जारी राखेको बताए। अस्थायी आवासको प्राथमिकताका बारेमा पनि छलफल सुरु गरेको र पीडितहरूलाई चिसोबाट जोगाउने काम सुरु गरिसकेको उनले बताए। कात्तिक १६ गते राति जाजरकोटको रामीडाँडा केन्द्रविन्दु बनाएर ६ दशमलव ४ म्याग्निच्युटको भूकम्प गएको थियो। उक्त भूकम्पमा परी एक सय ५४ जनाको मृत्यु भएको छभने तीन सय ४६ घाइते भएका छन्। त्यस्तै भूकम्पबाट २६ हजार पाँच सय ५७ निजी घर पूर्णरूपमा तथा ३५ हजार चार सय ५५ घरमा आंशिक क्षति भएको समितिले जनाएको छ।
झिलिमिली जानकी मन्दिर (फोटो फिचर),आइतबार साँझ लक्ष्मी पूजाका दिन जनकपुरधामको प्रसिद्ध जानकी मन्दिरमा दीप प्रज्वलन गरिएको छ। युवाहरूको एक समूहले जानकी मन्दिरमा आइतबार ५१ हजार दीप प्रज्वलन गरेको हो। तस्बिर : अजयकुमार साहरासस
जाजरकोट भूकम्प : दुई जिल्लामा ३९ प्रहरी कार्यालयमा क्षति,"रुकुमपश्चिम : यही कात्तिक १७ गते जाजरकोट रामीडाँडा केन्द्रविन्दु भएर गएको ६ दशमलव ४ रेक्टर स्केलको भूकम्पले जाजरकोट र रुकुमपश्चिमका प्रहरी कार्यालयमा ठूलो क्षति पुर्याएको छ। भूकम्पले जाजरकोट र रुकुमपश्चिममा गरेर जिल्ला प्रहरी कार्यालयका भवनसँगै ३९ वडा प्रहरी भवनमा क्षति पुर्याएको हो। जाजरकोटमा मात्रै २९ वटा प्रहरी कार्यालयका भवन आंशिक क्षति हुँदा चार भवन भने पूर्णरुपमा ध्वस्त भएका जिल्ला प्रहरी कार्यालयका जाजरकोटका सूचना अधिकारी प्रहरी निरीक्षक माधव विश्वकर्माले जानकारी दिए। उनका अनुसार जिल्ला प्रहरी कार्यालयको भवन, चुनेचाँदे गाउँपालिका९ मा रहेको इलाका प्रहरी कार्यालय पञ्चलादह, भेरी नगरपालिक३ मा रहेको जिल्ला अदालत समन्वय सुरक्षा इकाइ कार्यालय र सोही ठाउँकै अस्थायी प्रहरी चौकी पूर्णरुपमा क्षति भएका हुन्। जिल्लामा भूकम्पले आंशिक क्षति पुर्याइएका २९ प्रहरी भवनमध्ये चार वटा कम जोखिम भएकाले सोही भवनबाट सेवा सञ्चालन भइरहेको प्रहरी निरीक्षक विश्वकर्माले जानकारी दिए। अन्य जोखिम रहेका ठाउँमा त्रिपालबाट सेवा प्रवाह भइरहेको उनले बताए। त्यस्तै रुकुमपश्चिममा १० वटा प्रहरी कार्यालयमा क्षति हुँदा पाँच भवन पूर्णरुपमा ध्वस्त भएका छन् भने पाँच वटामा आंशिक क्षति पुगेको छ। जिल्ला प्रहरी कार्यालय रुकुमपश्चिमका प्रहरी नायब उपरीक्षक नमराज भट्टराईका अनुसार जिल्ला प्रहरी कार्यालयको पुरानो भवन बस्न नमिल्ने गरी क्षति भएको छ। प्रहरीचौकी पूर्तिमकाँडा, प्रहरीचौकी सोलावाङ, प्रहरीचौकी सिम्ली र इलाका प्रहरी कार्यालय आठबिसकोटका भवन पूर्णरुपमा भूकम्पले क्षति पुर्याएको छ। सिम्लीको प्रहरीचौकी अरुको घरमा सरेर सेवा दिइरहेको छ भने आठबिसकोट इलाका प्रहरी कार्यालयले त्रिपालबाट सेवा दिइरहेको प्रनाउ भट्टराईले जानकारी दिए। बाँकी अस्थायी प्रहरीचौकी साँख, स्यालाखदी, पीपल, भुल्नेटा र इलाका प्रहरी कार्यालय चौरजहारीमा आंशिकरुपमा क्षति पुगेको जिल्ला प्रहरी कार्यालय रुकुमपश्चिमले जनाएको छ।"
नेपालमा १० हजार बढी झोलुङ्गे पुलहरू निर्माण (फोटो फिचर),काठमाडौं : नेपालमा १० हजारभन्दा बढी झोलुङ्गे पुलहरू निर्माण सम्पन्न भएको अवसरमा तस्बिर प्रदर्शनी भएको छ। तस्बिर प्रदर्शनीको शहरी विकासमन्त्री सीता गुरुङले उद्घाटन गरेकी हुन्। कार्यक्रममा स्वीस राजदूत र शहरी विकास मन्त्रालयका सचिव सरजु वैद्यको पनि उपस्थिति थियो। स्थानीय पूर्वाधार विभाग र सहरी विकास मन्त्रालयको आयोजनामा ललितपुरको जावलाखेलमा दुई दिने तस्बिर प्रदर्शनीमा राखिएको छ। यसै आर्थिक वर्ष नेपालका नदीनालाहरूमा झोलुङ्गे पुल निर्माणको संख्या १० हजार कटेको छ। गत आवमा निर्माण सम्पन्न भएका झोलुङ्गे पुलबाट कम्तीमा १२ लाख जनतालाई राहत मिलेको सहरी विकास मन्त्रालयले जानकारी दिएको छ।
मुस्ताङको थोरङलापासबाट विदेशी नागरिकको उद्धार,जोमसोम : राउण्ड अन्नपूर्ण चर्कीय पदमार्ग गर्ने क्रममा मनाङबाट थोरङ्पास हुँदै मुस्ताङतर्फ आउँदै गरेका एक विदेशी नागरिकको आइतबार मुस्ताङ प्रहरीले उद्धार गरेको छ। अन्नपूर्ण पदमार्गको ट्रेकिङ ट्रेल गर्दै आइरहेको अवस्थामा ४८ वर्षीय नागरिक लरेन्स चन्चोय मुस्ताङको वारागुङ मुक्तिक्षेत्र२ थोरङलापास हाइक्याम्पमा अत्यधिक चिसोका कारण अशक्त भई बिरामी परेका थिए। उनलाई इलाका प्रहरी कार्यालय मुक्तिनाथको प्रहरी टोलीले उद्धार गरेको मुस्ताङका प्रहरी नायव उपरीक्षक भोजराज पाण्डेले जानकारी दिए। मुस्ताङको थोरङ्पास हाइक्याम्पमा विदेशी नागरिक अशक्त भई बिरामी परेको सूचना पाएपछि प्रहरी टोली करिब दुई घण्टा पैदल हिँडेर दिउँसो ४ बजे उक्त बिरामी भएको स्थानमा पुगेको थियो।
बल्खुमा एक जना पुरुषको शव भेटियो,काठमाडौं : काठमाडौं महानगरपालिका१४ बल्खुस्थित सुकुम्वासी बस्तीमा पुरुषको शव फेला परेको छ। सुकुम्वासी बस्तीको टहरामा बस्दै आएका मोरङ पथरी शनिश्चरे नगरपालिका१ का स्थायी बासिन्दा ४५ वर्षीय गोकुल खड्का आज मृत अवस्थामा फेला परेका हुन्। यसैगरी अर्घाखाँचीको मालारानी गाउँपालिका३ ढाडमसिना सामुदायिक वनको भीरमा सोही गाउँपालिका३ खनार बस्ने ७० वर्षीय छविलाल खत्रीको आजै शव भेटिएको छ। प्रहरीका अनुसार सिन्धुलीको दुधौली नगरपालिका५ सिर्थौली बस्ने ६० वर्षीय सर्लु कुमारको कमला खोलामा डुबेर आज मृत्यु भएको छ। नुहाउने क्रममा उनी डुबेका हुन्। तीनवटै घटनाका सम्बन्धमा प्रहरीले अनुसन्धान गरिरहेको छ।
जीप दुर्घटना अपडेट : मृतकको संख्या सात पुग्यो,"नवलपरासी : नवलपरासी(बर्दघाट सुस्तापूर्व)को देवचुली नगरपालिका९ मा जीप दुर्घटनामा परी गम्भीर घाइते भएका एकजनाको पनि मृत्यु भएको छ। दुर्घटनामा गम्भीर घाइते मध्यविन्दु नगरपालिका२ का चिरन अर्यालको उपचारका क्रममा मृत्यु भएको हो। बौदीकाली गाउँपालिका माझडाँडाबाट दलदले बजारतर्फ आउँदै गरेको लु१ज ३२७० नम्बरको जीप देवचुली नगरपालिका९ गोरेघुम्तीमा दुर्घटना भएको थियो। गम्भीर घाइते अर्यालको उपचारका क्रममा चितवनस्थित पुरानो मेडिकल कलेजमा मृत्यु भएको नवलपरासी (बर्दघाट सुस्तापूर्व)का प्रहरी नायब उपरीक्षक बेदबहादुर पौडेलले जानकारी दिए। योसँगै दुर्घटनामा परी ज्यान जानेको संख्या सात पुगेको छ। तीन महिला र तीन पुरुषको घटनास्थलमै मृत्यु भएको थियो। घटनास्थलमै मृत्यु भएका ६ जनामध्ये हालसम्म पाँच जनाको परिचय खुलेको प्रहरी नायब उपरीक्षक पौडेलले जानकारी दिए। दुर्घटनामा मृत्यु हुनेमा जीप चालक बौदीकाली६ माझडाँडाका २६ वर्षीय बहादुर आले मगर, सोही ठाउँका ५५ वर्षीय टेकमान वानटक्की मगर, ५२ वर्षीया कुमारी राना र ४५ वर्षीया कमला वानटक्की मगर तथा बुलिङटार गाउँपालिका४ चुलिबोझाकी १२ वर्षीया करिष्मा ठाडा रहेका छन्। मृतक एक जनाको अझै परिचय खुल्न सकेको छैन। उक्त जीप अनियन्त्रित भई सडक छेउको घरमा ठोक्किएको थियो।"
जुवातास खेलिरहेको अवस्थामा १६ जना पक्राउ,"काठमाडौं : ललितपुर महानगरपालिका१४ नक्खिपोटस्थित युनसान रेष्टुरेन्टमा जुवातास खेलिरहेको अवस्थामा सात महिला र तीन पुरुषलाई पक्राउ गरिएको छ। जिल्ला प्रहरी परिसर ललितपुरका अनुसार उनीहरुबाट एक लाख तीन हजार चार सय २० पनि बरामद गरिएको छ। त्यसैगरी कालीकोट, खाँडाचक्र नगरपालिका३ ताडी बजार बस्ने ३९ वर्षीय जगप्रसाद पाण्डेको घरमा जुवातास खेलिरहेको अवस्थामा पाण्डेसमेत ६ जनालाई पक्राउ गरिएको छ। उनीहरुबाट रु ३४ हजार एक सय ४० बरामद गरिएको केन्द्रीय प्रहरी समाचारकक्षले जनाएको छ। समाचारकक्षका अनुसार चन्द्रागिरि नगरपालिका२ स्थित नागढुङ्गाबाट विभिन्न किसिमका पटाका बरामद गरिएको छ। नेपालगञ्ज र बुटवलबाट काठमाडौं आएका बसमा निरीक्षण गर्दा विभिन्न प्रकारका पटाका बरामद गरिएको हो।"
विश्वकै दोस्रो लामो झोलुङ्गे पुल निर्माण अन्तिम चरणमा,बागलुङ : झोलुङ्गे पुलको जिल्लाले परिचित छ बागलुङ। सबैभन्दा धेरै झोलुङ्गे पुलदेखि सिंगल स्पान प्रविधिमा विश्वकै लामो झोलुंगे पुल बागलुङमै छन्। सोही जिल्ला बागलुङमा सिंगल स्पान प्रविधिमा विश्वकै दोस्रो लामो झोलुङ्गे पुल निर्माण अन्तिम चरणमा पुगेको छ। बागलुङ नगरपालिका४ गौरीधामदेखि छिमेकी जिल्ला पर्वतको जलजला गाउँपालिका८ नाग्लिवाङ जोड्ने गरी कालीगण्डकी नदी माथि निर्माणाधिन पुलको ९५ प्रतिशत काम सम्पन्न भएको छ। ५२४ मिटर लामो र १८५ मिटर अग्लो सिंगल स्पानको विश्वकै दोस्रो लामो झोलुङ्गे पुलको काम सुरु भएको एक वर्ष भित्र करिव ९५ प्रतिशत काम सम्पन्न भएको निर्माण कम्पनी हिमशिखर हिरा कन्ट्रक्सनका प्रतिनिधि बसन्त घर्ती मगरले बताए। स्सपेन्सन ब्रिज नेपाल ललितपुरले हिमशिखर हिरा कन्ट्रक्सनलाई कामको जिम्मेबारी दिएको थियो। २०७९ भदौ ४ गते यो पुल निर्माण कार्य थालनी भएको थियो। पुल निर्माण गर्न ८ करोड २३ लाखमा ठेक्का सम्झौता गरेको थियो। निर्माण कार्यको म्याद झण्डै १ वर्ष बाँकी रहेको छ। पुलले यस क्षेत्रमा धार्मिक तथा आन्तरिक पर्यटक आकर्षित गर्ने कन्ट्रक्सनका प्रतिनिधि मगरले बताए। पुलले बागलुङबाट पर्वतको नाग्लीबाङ र नाग्लीबाङदेखि बागलुङको यात्रा छोटिने छ। पुल सञ्चालन भएमा धार्मिक र आन्तरिक पर्यटक तान्न सफल हुनुका साथै कृषि उपज बिक्री वितरण गर्नसमेत सहज हुने स्थानीय बताउँछन्। पुल निर्माण गर्नका लागि पुलको मुखमा पर्ने जग्गा मन्दिर ब्यवस्थापन समितिका अध्यक्ष राजेन्द्रबहादुर जिसीले करिव ५ आना जग्गा निःशुल्क प्रदान गरेका थिए। बागलुङमा चार वर्ष अघि ५६७ मिटर लामो सिंगल स्पानको विश्वकै लामो झोलुङ्गे पुल निर्माण भएको थियो। बागलुङ नगरपालिका१ बाङ्गेचौरदेखि पर्वतको कुश्मा नगरपालिका१ अदुवाबारी जोड्ने गरी निर्माण भएको पुलको बागलुङ नगरपालिकाले गण्डकी स्वर्णिम झुला नामकरण गरेको छ। लामो पुल तयार भएको चार वर्षपछि बागलुङकै बागलुङ नगरपालिका ४ देखि पर्वतको जलजला गाउँपालिका८ जोड्नेगरी दोस्रो लामो पुल तयार भएको हो।
तस्बिरमा हेर्नुस् झिलिमिली काठमाडौं,"काठमाडौं : लक्ष्मी पूजाको दिन काठमाडौं उपत्यका झिलिमिली देखिएको छ। तिहारको मुख्य दिन आज घरघरमा लक्ष्मीको पूजा गरिएको छ। लक्ष्मी पूजासँगै घरहरू बत्तिले सजाइएको छ। काठमाडौं आसपासका क्षेत्रबाट काठमाडौं उपत्यका झिलिमिली देख्न सकिन्छ। आज एकैदिन नरकचतुर्दशी, कुकुरतिहार, लक्ष्मी पूजा दीपमालिका परेको छ।"
चोरी शिकारीको आरोपमा ४ जना पक्राउ,"गुलरिया : चोरी शिकारीको आरोपमा ४ जना पक्राउ पक्राउ परेका छन्। बर्दिया राष्ट्रिय निकुञ्ज सुरक्षार्थ खटिएको नेपाली सेनाको देवीदत्त गण तथा निकुञ्ज कार्यालयबाट गरिएको संयुक्त अपरेसनका क्रममा सुर्खेतबाट वन्यजन्तुको सुकुटी लगायत बन्दुकसहित ४ जना पक्राउ परेका हुन्। पक्राउ पर्नेमा सुर्खेत बराहताल गाउँपालिका१ का ६६ वर्षीय गमन वली, ४३ वर्षीय श्यामबहादुर वली, ३८ वर्षीय चन्द्रबहादुर वली र ३८ वर्षीय दिलबहादुर वलीलाई नियन्त्रणमा लिएको छ। सुर्खेत जिल्लाको वराहताल गाउँपालिका१ तेलपानीस्थित आफ्नै निवासबाट उनीहरूलाई पक्राउ गरिएको हो। उनीहरूको साथबाट २ वटा भरुवा बन्दुक, ४० किलोभन्दा बढी जरायो जस्तो देखिने जंगली जनावरको सुकुटी तथा २ वटा जरायोको सिङ लगायत अन्य अखेटोपहार बरामद गरेको संरक्षण अधिकृत बद्री विनोद दाहालले जानकारी दिए। गोप्य सूचनाका आधारमा उनीहरूलाई नियन्त्तणमा लिएका छौं।"
जनकपुरधाममा तिहारको रमझम (फोटोफिचर),"जनकपुरधाम : महर्षि जनकको पूण्यभूमि, माता जानकीको पवित्र जन्मस्थलका रूपमा परिचित जनकपुरधाम चाडबाडको समय थप उल्लासमय देखिन्छ। पर्यटकीय चहलपहल बढिरहँदा धार्मिक उत्सवहरूले शहरलाई थप गुल्जार बनाइरहेको छ। पौराणिक र ऐतिहासिक पर्यटकीय स्थलका रूपमा जानकी मन्दिर, राम मन्दिर, विवाह मण्डप, मणिमण्डप र स्वर्गद्वार जस्ता सम्पदा रहेको जनकपुरमा अहिले तिहारको रमझम देखिन्छ। मानिसहरू धार्मिक स्थलको दर्शनका साथै किनमेलमा व्यस्त छन्। साँझ अबेरसम्म नै बजार क्षेत्र चलायमान रहन्छ। बजारका व्यवसायीहरूले अरू सामानहरूभन्दा तिहारका लागि आवश्यक पर्ने सामानको व्यापार बढी भएको बताउँछन्। हिन्दूहरूको दोस्रो ठूलो चाड दिपावली तथा लक्ष्मीपूजाको किनमेलका लागि बजार क्षेत्रमा भीड लागेको छ। जनकपुरको मुख्य बजार क्षेत्र, भानुचोक, शिवचोक, जनकचोक, जानक मन्दिर, राम मन्दिर, पेठिया बजार, महावीर चोक लगायतको क्षेत्रमा किनमेल गर्नेहरूको चहलपहल बढेको देखिन्छ। लक्ष्मीपूजामा आवश्यक सामग्री किनमेल गर्नका लागि बजार पुग्ने गरेका छन् जसका कारण मुख्य मुख्य बजार क्षेत्रमा चहलपहल बढ्दो मात्रामा छ। सधैं भरि भीडभाड हुने राजधानी जनकपुरको मुख्य बजार क्षेत्रमा चाडबाडको बेलामा छिरिनसक्नु भीड हुने गर्दछ। घरयासी प्रयोजनका लागि सामान जस्तै भाँडाकुडा लत्ता कपडा, गरगहना सबै एकै ठाउँमा पाइने र बजार भएको कारणले पनि यो क्षेत्रमा बढी मात्रामा भीडभाड हुने गरेको व्यापारी अजय चौधरीको भनाइ छ। खास गरी तिहारमा रिमझिम, फूलमाला, टिका, रङगोलिको लागि रङहरू सेलका लागि किसमिस, फलफूल, माटोका भाँडाकुडा, लत्ताकपडा, सजावटका सामानहरू बढी मात्रमा व्यापार हुने स्थानीय व्यापारी जय शाहले बताए।"
"अस्पताल छ, छैनन् चिकित्सक","जोमसोम :दुर्गमका धेरैजसो जिल्लामा अस्पताल हुन्छ, तर सेवा प्रवाह चुस्त हुँदैन। यसको कारण मूल कारण हो दक्ष जनशक्ति व्यवस्थापन र आवश्यक स्वास्थ्य पूर्वाधार नहुनु। यतिबेला यस्तै एक समस्या खेपिरहेको छ मुस्ताङ अस्पतालले। मुस्ताङ जिल्ला दुर्गम भएकै कारण यहाँको अस्पतालमा चिकित्सकको खडेरी लागेको छ। २०३१ सालमा स्थापना भएको मुस्ताङ अस्पतालको इतिहास ५२ वर्ष नाघिसकेको छ। तर, यहाँँका नागरिकले स्वास्थ्य सेवाको पहुँच राम्ररी पाएको अनुभूति गर्न सकेका छैनन्। अस्पतालको भौतिक तथा स्वास्थ्य पूर्वाधारहरूमा आवश्यकता अनुसार क्रमिक रुपले सुधारोन्मुख हुँदै जान थालेपछि अस्पतालमा चिकित्सक अडिन नसक्दा नागरिकले भनेको समयमा भरपर्दो स्वास्थ्य सेवा पाउँन वञ्चित हुनु परेको छ। मुस्ताङ जिल्ला अस्पतालमा शल्यक्रिया, भेन्टिलेटर, भिडियो एक्सरे, एक्सरे र ल्याबको सबै स्वास्थ्य पूर्वाधारहरूको बन्दोबस्त गरिएको छ। तर, स्वास्थ्य उपकरण प्रयोग गर्ने स्वास्थ्य चिकित्सक र टेक्निसियन नहुँदा मुस्ताङ अस्पतालमा स्थानीय नागरिकको चरम असुन्तुष्टि छ। संघीयतापछि प्रदेश सरकारको मातहतमा रहेको मुस्ताङमा अस्पतालमा चिकित्सक तथा स्वास्थ्यकर्मी व्यवस्थापन गर्न नत प्रदेश सरकारले चासो दिएको छ, न त, अस्पताल व्यवस्थापन समितिले नै। मुस्ताङ अस्पताल प्रशासनले चिकित्सक व्यवस्थापनमा पहल गरेको जनाए पनि अस्पतालमा चिकित्सक अभावको समस्या ज्यूका त्यूँ नै छ। एकजना नवौं तहको एमडी चिकित्सकसहित १८ जना स्वास्थ्यकर्मीको दरबन्दी रहेको मुस्ताङ अस्पतालमा अहिले आधा पनि जनशक्ति नभएको पाइएको छ। भएका जनशक्तिमा पनि धेरैजसो कार्यालय सहयोगी नै बढी छन्। अहिले मुस्ताङ अस्पतालमा एकजना आठौं तहका मेसु चिकित्सकसहित २ जना मात्रै छन्। २४सै घण्टा सेवा प्रवाह गर्नुपर्ने स्वास्थ्य जस्तो संम्वेदनशील संस्थामा चिकित्सक अभाव हुँदा यहाँँका स्थानीय नागरिक, पर्यटक र यहाँँ कामदार गरी बस्ने अस्थायी नागरिकलार्ई स्वास्थ्य उपचारमा निकै ठूलो समस्या पर्ने गरेको पाइएको छ। १५ श्ययाबाट २५ श्ययामा बढोत्तरी गरिएको मुस्ताङ अस्पतालमा करोडौंं लागतमा स्वास्थ्य भवन निर्माणधीन अवस्थामा छ। तर, विशाल भवन जस्तै स्वास्थ्य उपचार पाउन नसक्नु दुर्गम क्षेत्र भएकै एक पीडा हो। अहिले अस्पतालको शल्यक्रिया, भिडियो एक्सरे सुविधा ठप्पै छ। दुई वर्षअघि शल्यक्रिया सेवा सुविधा दिन थालिएको अस्पतालमा एमडीजीपी चिकित्सक स्थायी रूपमा टिक्न सकेका छैनन्। अस्पतालबाट एमडीजीपी चिकित्सक डा कुन्दन कर्ण र मुखिया घलेले अस्पताल छोडेर गएपछि नयाँ एमडीजीपी चिकित्सक झिकाउन मुस्किल परेको छ। पटकपटक प्रदेश सरकार र सरोकारवालालार्ई लिखित र मौखिक ध्यानार्कषण गराए पनि चिकित्सक आउन नसकेको अस्पतालका निमित्त मेसु तेजेश नेपालले बताए। अस्पतालमा नागरिकको गुनासो बढेको सुनेको र त्यसको मुख्य कारण चिकित्सक व्यवस्थापन नै भएको जनाए। त्यसो त मुस्ताङ अस्पतालमा स्वास्थ्यकर्मीहरूले अस्पतालको सेवामा खुलेर चासो नदिएको गुनासो पनि छ। चिकित्सक र अन्य स्वास्थ्यकर्मीलार्ई सेवा लिनका लागि फोन गरेर बोलाउनु पर्ने बिडम्वना छ। तर, यी सबै आरोप सत्य नभएको मेसु नेपालको भनाइ छ। उनले चिकित्सक, अहेब, प्यारामेडिसियन र ल्याब टेक्निसियन अभाव भए पनि आफूहरू कार्यक्षेत्र छोडेर बाहिर नगएको दाबी गरे। अस्पतालबाट रिफर गरिएका क्रिटिकल बिरामीलार्ई सुगमको अस्पतालमा लैजान समेत भरपर्दो एम्बुलेन्स छैन। अस्पतालका मेसु नेपालले अस्पतालका लागि एम्बुलेन्स खरिद प्रक्रियामा रहेको जानकारी दिए। मुस्ताङ अस्पतालमा बग्रेल्ती स्वास्थ्य समस्याका चाँङैचाङ रहे पनि यसको सुधारमा कसैको ध्यान पुग्न सकेको देखिँदैन। यसैगरी मुस्ताङ अस्पतालबाट क्रिटिकल बिरामी सुगम अस्पताल लैजाँदा हवार्ई सेवा भए पनि स्थानीय विपन्न नागरिकको पहुँचमा छैन। उनीहरूको हेलिकोप्टर चार्टर गर्ने सामथ्र्य पनि हुँदैन। कुनै विपद््का संम्भावित घटनाका घटेको अवस्थामा त झनैै यहाँँका अस्पतालको सेवा सहज रूपमा कस्तो होला कल्पना गर्न सकिन्न। यहाँँका नागरिकलार्ई भरपर्दो स्वास्थ्य उपचार, हवार्ई सेवामा पहुँच र एम्बुलेन्स सेवा लिन कठिनाइ हुँदा मुस्ताङका नागरिकले निकै ठूलो स्वास्थ्य समस्या भोग्न बाध्य छन्।"
"नवलपुरमा जीप दुर्घटना, ६ जनाको मृत्यु",नवलपुर : नवपुरमा जीप दुर्घटनामा परेर ६ जनाको मृत्यु भएको छ भने एकजना घाइते भएका छन्। नवलपुरको बौदीकाली गाउँपालिकाको माझडाँडाबाट आउँदै गरेको लु १ ज ३२७० नम्बरको जीप देवचुली नगरपालिकागोरेघुम्तीमा दुर्घटना भएको हो । दुर्घटनामा ६ जनाको घटनास्थलमै मृत्यु भएको छ भने एकजना घाइते भएका नवलपुर प्रहरीले जनाएको छ। थप विवरण आउन बाँकी छ।
जीप दुर्घटना अपडेट : मृतक चार जनाको परिचय खुल्यो,"नवलपरासी : नवलपरासी (बर्दघाट सुस्तापूर्व)को देवचुली नगरपालिका९ मा जीप दुर्घटनामा परी मृत्यु भएका ६ जनामध्ये चारको परिचय खुलेको छ। बौदीकाली गाउँपालिका माझडाँडाबाट दलदले बजारतर्फ आउँदै गरेको लु१ज ३२७० नम्बरको जीप देवचुली नगरपालिका९ गोरेघुम्तीमा दुर्घटना हुँदा तीन महिला र तीन पुरुषको घटनास्थलमै मृत्यु भएको छ। मृत्यु हुनेमा जीप चालक बौदीकाली६ माझडाँडाका २६ वर्षीय बहादुर आले मगर, सोही ठाउँका ५५ वर्षीय टेकमान ओनटाकी मगर, ५२ वर्षीया कुमारी राना तथा बुलिङटार गाउँपालिका४ चुलिबोझाका १२ वर्षीया करिष्मा ठाडा रहेको जिल्ला प्रहरी कार्यालय नवलपरासी (बर्दघाट सुस्तापूर्व)का प्रहरी नायब उपरीक्षक बेदबहादुर पौडेलले जानकारी दिए। मृतकमध्ये दुई जनाको अझै परिचय खुल्न सकेको छैन। जीपमा सातजना सवार थिए। दुर्घटनामा घाइते भएका मध्यविन्दु नगरपालिका२ मदनपुरका १८ वर्षीय चिरन अर्यालको चितवनको पुरानो मेडिकल कलेजमा उपचार भइरहेको प्रहरीले जनाएको छ। जीप अनियन्त्रित भई सडक छेउको घरमा ठोक्किएको थियो।"
जनकपुरमा तिहारको रौनक : माटोका भाँडा बिक्री गर्न भ्याइनभ्याइ,"जनकपुरधाम : नेपाली हिन्दुहरुको दोस्रो ठूलो पर्व तिहार सुरू भएको छ। यतिबेला तिहारका लागि किनमेलका लागि मधेशका बजारमा भीडभाड बढेको छ। मधेशको राजधानी जनकपुरधामको बजारमा लक्ष्मी पूजाको किनमेल गर्नेको घुइँचो लागेको छ । मधेशमा दिपावली र लक्ष्मीपूजा निक्कै धुमधामका साथ मनाइन्छ । जनकपुरधामको बजारमा दिपावली र लक्ष्मी पूजालाई चाहिने सरसामान किनमेल गर्नेहरुको चहल पहल बढेको हो । दिपावली र लक्ष्मीपूजालाई लक्षित गरी झिलीमिली बत्ती, माटोका दियो र कलश,देवी लक्ष्मीको मूर्ति र तस्बिर, फूलमाला,पूजन सामगीले बजार सजिएको छ। मिठाइ पसलमा पनि ग्राहकको चहल पहल बढेको छ। माटोको भाँडाकुँडा बनाउँदै आएकी जनकपुरधाम बसहियाकी रानी पण्डितले दिपावलीको दिन दियो,ढक्ना,घैला जस्ता तिहार लक्षित सामग्री बेच्न आएकी छन् । दिपावलीलाई मध्यनजर गर्दै पण्डितले दिपावलीमा हरेक घरमा चाहिने दियो ढक्ना,खपरीलगायतका माटाका सामान लिएर जनकपुरधामस्थित पेठिया बजार पुगेकी छन्। प्रायः श्रममजदुरी गरेर जिविकोपार्जन गर्दै आएकी पण्डित एक महिनाअघिदेखि गाउँघरमा ज्याला मजदुरी छोडेर आफनो पुर्ख्यौली पेशा माटोको भाँडाकुँडा बनाएकी हुन्। दिपावली तथा छठ पर्वमा विशेषगरी प्रयोग हुने माटोको भाँडाकुँडाको माग ह्वातै बढ्ने गरेको पण्डितको भनाइ छ । उनले भनिन्, दशैंअघि देखि नै अरु सबै काम छोडि माटोको भाँडाकुँडा बनाउनमा व्यस्त छु । उज्ज्यालोको पर्व दिपावलीमा हरेक घरमा माटोको दियो बनाएर पुर्याउने गरेको छु । दिपावली र छठ पर्वमा माटोले बनेका भाँडाकँडा नभइ हुँदैन । दिपावली नजिकिएसँगै जनकपुर कपिलेश्वर महुवाकी पिंकी पण्डितले दैनिक ५ देखि १० हजार रुपैयाँसम्मको माटोको दियो बिक्री गर्ने गरेको बताए । दुई रुपैयाँमा माटोको दियो बिक्री हुने गरेको छ । यस्तै माटोबाट बनेको ढक्ना भने प्रति गोटा ५० रुपैयाँमा बिक्री हुन्छ भने खपरी ३० देखि ५० रुपैयाँसम्ममा पनि बिक्री हुने गरेको छ ।"
दिपावली र छठले उमङ्गमय मिथिला,"महोत्तरी : महोत्तरीसहित प्राचीन मिथिला क्षेत्रमा दीपावली पर्वको रौनक छ । हिन्दू मैथिल परम्पराको यो पर्वमा अहिले चहल पहल बढेको छ । पाँच दिनको दिवाली (मैथिली बोलीचालीमा दीयाबाती पनि भनिन्छ) मा लक्ष्मीपूजालाई मुख्य मानिन्छ । कात्तिक कृष्णपक्ष त्रयोदशी तिथिका दिन धनतेरस र आयुर्वेदका पिता भनिने धन्वन्तरी जयन्ती पनि मनाइन्छ । यसैगरी यस पर्व (दिवाली)मा औँशीका दिन राति लक्ष्मीपूजा, कात्तिक शुक्ल प्रतिपदाका दिन गोबर्धन पूजा र द्वितीयाका दिन भैयादूज पर्व मनाइन्छ । यी पाँचै दिन सिङ्गारिएका घरवरपर उज्याला बत्ती बालेर परिवेश नै उज्यालो बनाइन्छ । दिवालीलगत्तै कात्तिक शुक्ल चौथी (चतुर्थी) देखि सप्तमीसम्मको छठपर्व सँगैपरेकाले अहिले मिथिला क्षेत्र दिवाली र छठमय बनेको छ । उज्यालो र सम्पन्नताको प्रतीक मानिने दिपावली एवं छठपर्वको तयारीले मिथिला अहिले उत्सव र भक्तिको लयमा देखिन्छ । राष्ट्रिय महत्वका यी चाडबाडको तयारीले जिल्लामा उमङ्ग छाएको छ । अहिले दिपावलीमा धनधान्यकी देवी लक्ष्मीको महिमा वर्णित भजन गुञ्जिरहेका छन् । बस्तीबस्तीमा आज साँझको लक्ष्मीपूजाका लागि स्वागतद्वार बनाउन, रङरोगन गर्न र वरपर सरसफाइका लागि सबै व्यस्त छन् । पर्वसँगै किसानलाई खेतीपातीको चाँजो पनि मिलाउनु छ । पर्वकै बीच धान काट्ने, दाइँ गर्ने र थन्क्याउने चटाराले खेतीपातीदेखि सबै व्यावसायिक काम पनि अहिले पर्वकेन्द्रित बनेका छन् । दिवालीमा मिष्ठान्न परिकारसँगै खानामा दूधका परिकार (दूध, दही, घिउ) एवं आलु, कोभी, भाण्टा, लौका, केरा (काँचो) र परवलसहितको तरुवापकौडा बनाएर खानेख्वाइने गरिन्छ । सात्विक भोजन गरिने दिपावली र छठ दुवै आराधना र भक्तिका साथ मनाइने पर्वका लागि स्वागतद्वार बनाउन उखुका बोट र केराका थाम प्रयोग गरिन्छन् । यसबाहेक छठमा उखुका लाँक्रा, अदुवा, बेसारका गानो र पातसहितको बोट, ज्यामिर र अन्य कन्दमूल प्रयोग गरिन्छ । छठताका यिनको माग र बिक्री राम्रो हुने भएपछि थोरै करेसाबारी हुने गरिब किसान पनि यी उत्पादनबाट नगद जोहो गर्दै पर्व मनाउने तयारीमा छन् । बस्तीबस्तीमा सडक र ढल सरसफाइमा स्थानीय बासिन्दा आफैँ जुटेका छन् । कृष्णपक्षको रातमा पनि दिवाली पर्वको रमझम र बत्तीको प्रकाशले रात नै नपरेको भान हुन्छ ।  रासस"
फूलैफूलको झिलिमिली (फोटो फिचर),"काठमाडौं : तिहारलाई फूलैफूलको पर्व भनिन्छ। तिहारमा फूलको प्रयोग र माग अत्याधिक हुने गर्छ । विशेषगरी तिहारको लागि सयपत्री, मखमली, गोदावरी जस्ता फूलको माग बढी हुन्छ । तिहारका लागि भनेर घरघरमा पनि फूल फूलाइन्छ भने बेचबिखनका लागि पनि किसानहरूले सयपत्री, मखमली, गोदावरी फूल लगाउने गर्छन् । ढकमक्क फुलेको सयपत्री र मखमली हेर्दा छुट्टै आनन्द हुन्छ। यसले घर अफिस स बैतिर सुन्दरता थप्छ। तिहारमा घर सजाउनका लागि तथा काग, कुकुर, गाई र दाजुभाइ पूजा गर्न, सयपत्रीमखमली फूल सबैका लागि मन पर्छ। काग तिहारमा कागलाई खाना खुवाउन, भोलिपल्ट कुकुर पूजा, पर्सिपल्ट गाई हुँदै गोवर्द्धन पूजा र भाइटीकामा सयपत्री र मखमली प्रयोग हुन्छ। तिहारको रौननसँगै राजधानीका विभिन्न स्थानमा फूल विक्रिका लागि राखिएको छन्। विभिन्न स्थानमा सयपत्री, मखमली फूल किनबेच गरेका केही दृश्यहरू।"
कारागार जस्ता सुधारगृह,"हेटौंडा : साँघुरो घरभित्र न खेल्ने ठाउँ छ, न त अध्ययन गर्ने वातावरण नै। घरभित्र मात्र गुम्सिँदा बालकहरू बाहिरी वातावरणमा घुलमिल हुन सक्ने अवस्था छैन। हेटौंडा११ थानाभर्याङमा रहेको बाल सुधारगृहमा क्षमताभन्दा दोब्बर बालक रहेका छन्। संघीय सरकार अन्तर्गतको महिला बालबालिका तथा ज्येष्ठ नागरिक मन्त्रालय मातहत रहेको बाल सुधारगृहको अनुगमन गर्दै बागमती प्रदेशका सामाजिक विकास मन्त्री कुमारी सुधारगृहको सुधारको लागि प्रदेश सरकारले काम गर्ने बताइन्। मोक्तानले सुधारगृह भित्रै मन्त्रालयले घर र विद्यालयको वातावरण निर्माण गर्ने आश्वासन दिइन्। आवश्यकता अनुसार व्यवस्थापन नहुँदा यो सुधारगृह जेलजस्तै बनेको छ। साँघुरो भवनको भौतिक संरचनामा ३० देखि ३५ जना रहन सक्ने क्षमताको छ। तर, हाल यहाँँ ६४ बालक आश्रित रहेको सुधारगृहका प्रमुख प्रदीप गौतमले बताए। पछिल्लो समय भक्तपुरको बाल सुधारगृहमा भएको तनावपछि सरुवा गरी थप १८ जना बालक ल्याइएको छ। सुधारगृहमा सानो कोठामा १३ जना र ठूलो कोठामा २५ जनासम्म बालक सुताउने गरेको सुधार गृहका प्रमुख गौतमले जानकारी दिए। ६४ जना बालकमध्ये करिब ४५ जना जर्वजस्ती करणी मुद्दाका आरोपितहरू रहेको गौतमले बताए। २४ जना पुर्पक्षका लागि थुनामा छन्। बाँकीको हकमा अदालतबाट फैसला भएर सुधार गृहमा बस्दै आएको उनले जानकारी दिए। यहाँँ रहेकामध्ये तराईका जिल्लाका आधाभन्दा बढी बालकहरू छन्। मकवानपुरको मात्र १५ जना रहेको सुधारगृहले जनाएको छ। अनुगमन तथा अन्तरक्रियाको क्रममा सुधारगृहमा रहेका बालकहरूले अध्ययन तथा सीप विकास तालिमको माग गरेका छन्। सुधारगृहमा रहेकामध्ये १७ जनाले मात्रै कक्षा आठ उत्तीर्ण गरेका छन्। मन्त्री मोक्तानले अध्ययनका लागि मन्त्रालयले छिट्टै व्यवस्थापन मिलाउने र सीप विकास तालिमको लागि अवसर प्रदान गरिने बताइन्। प्रदेश बालअधिकार समिति सदस्य प्रकाश खतिवडाले आधारभूत आवश्यकताको सम्बोधनमा मन्त्रालय र समिति गम्भीर रहेको बताए। उनले सुधार गृहमा तत्काल शिक्षा र सीपविकास तालिमको आवश्यक रहेको बताए। अनुगमनको क्रममा मोबाइल र मोटरसाइकल मर्मत गर्ने तालिम सिक्न २५ जना इच्छुक देखिएका छन्। सुधारगृहमा उपयुक्त पुस्तकालयको समेत व्यवस्था छैन। विभिन्न संस्था, व्यक्तिको सहयोगमा एउटा सामान्य पुस्तकालय त छ तर पर्याप्त पुस्तक छैनन्। यहाँँ सुत्न, खानपान, स्वास्थ्योपचार र शौचमासमेत समस्या छ, एक बालकले गुनासो गरे। ६४ जना बालककाले लागि जम्मा दुईवटा मात्रैै शौचालय छन्। सुधारगृहमा रहेका बालक शिक्षाको पहुँचबाट समेत वञ्चित छन्। परीक्षा दिन पाउने अवस्था छैन। १८ वर्षमुनि उमेर समूहका बालकले अपराध गरेमा उनीहरूलार्ई बाल सुधारगृहमा राख्ने गरिन्छ। यहाँँ १८ वर्ष उमेरभन्दा माथिका चारजना रहेका छन्। १८ वर्ष उमेर पूरा भएका र कैद नसकिएकालार्ई छुट्टै स्थानमा राख्नुपर्ने व्यवस्था भए पनि संरचना नहुँदा समस्या भएको सुधारगृह प्रमुख गौतमले बताए। बालसुधार गृहको व्यवस्थापनका लागि पाँच निजामती कर्मचारी र नौ सुरक्षाकर्मी रहेका छन्।"
"गोरखामा आगलागी, घरभित्रै जलेर आमाछोराको मृत्यु","गोरखा : गोरखाको धार्चे गाउँपालिका१ हुल्चुकमा शनिबार राती घर जल्दा डढेर आमा छोराको मृत्यु भएको छ। ७८ वर्षीया कान्छी गुरुङको घरमा आगलागी हुँदा उनी र अपाङ्गता भएका उनका ३९ वर्षीय छोरा चमारसिँह गुरुङको मृत्यु भएको जिल्ला प्रहरी कार्यालय गोरखाले जनाएको छ। हिजो राती घरमा आगलागी भएको रहेछ, हामीलाई बिहान मात्र खबर आयो, प्रहरी नायव उपरीक्षक रमेशकुमार श्रेष्ठले भने, जगत प्रहरी चौकीको टोली घटनास्थल पुगिसक्यो, आरुघाटबाट प्रहरी निरीक्षक कमाण्डको टोली जाँदै छ। हालसम्म प्राप्त जानकारी अनुसार आगलागीबाट घर पूर्ण रुपमा क्षति भएको र आमा छोराको घरभित्रै जलेको अवस्थामा शव फेला परेको उनले जानकारी दिए। वडाध्यक्ष रामसिंङ गुरुङले घटनाबारे शनिबार राती १० बजे खबर आएको बताए। खबर आएलगत्तै हामी त्यहाँ पुग्दा घरको बाहिरै भागमा समेत आगो फैलिसकेको रहेछ, गाग्री र बाल्टीमा पानी बोकेर आगो निभाउन हामीलाई करिव डेढ घण्टा जस्तै लाग्यो, बल्लतल्ल आगो नियन्त्रणमा आयो। घरभित्र पस्दा दुबै जनाको शव जलेर चिन्नै नसक्ने अवस्थामा फेला पार्यौं, उनले भने। चिसोका कारण न्यानो बनाउन फुकेको आगो फैलिएर आगलागी भएको हुन सक्ने अनुमान गरिएको छ। घटनाबारे थप अनुसन्धान भइरहेको प्रहरीले जनाएको छ।"
लक्ष्मीप्रसाद देवकोटाको जन्मजयन्तीका अवसरमा कविता प्रयोगिता,"स्याङ्जा : महाकवि लक्ष्मीप्रसाद देवकोटाको ११५ औं जन्मजयन्तीको अवसर पारेर आँधीखोला गाउँपालिका ६ फापरथुमस्थित आनन्दआश्रम ज्ञान केन्द्र स्याङ्जाल अन्तर माध्यमिक विद्यालयस्तरीय कविता प्रतियोगिताको गरेको छ। कविता वाचन प्रतियोगितामा प्रद्युम्न पनेरु माविकी छात्रा शिखा सुनार प्रथम,रजस्थल माविकी छात्रा सदीक्षा बराल द्वितीय,श्रवण माविकी छात्रा सुशीला पौडेल तृतीय र सेपत माविकी छात्रा सुजाता लामिछाने सान्त्वना भएका छन्। प्रथम, द्वितीय, तृतीय र सान्त्वना स्थान हासिल गर्ने छात्राहरूलाई क्रमशः पाँच हजार, तिन हजार, दुई हजार र एक हजार नगद पुरस्कार र सहभागी बिद्यार्थीलाई सम्मानपत्र र प्रोत्साहन स्वरूप जनही ५ सय रुपैयाँ प्रदान गरिएको छ। व्यक्तिव्यक्ति सिर्जनाकार : घरघर साहित्यकार भन्ने मूल नाराका साथ गरिएको प्रतियोगितामा नेपाल प्रज्ञाप्रतिष्ठानका प्राज्ञ परिषद सदस्य डा कृष्णराज अधिकारी, प्राज्ञ सभा सदस्य नारायण मरासिनी, गण्डकी साहित्य सङ्गम पोखराका अध्यक्ष भीम रानाभाट र प्रगतिशील लेखकसंघ स्याङ्जाका अध्यक्ष चिन्तु गिरी, ज्ञानकेन्द्रका संस्थापक संरक्षक त्रिलोचन ढकालले पुरस्कृत गर्दे शुभकामना मन्तव्य व्यक्त गरे। ज्ञानकेन्द्रका संस्थापक संरक्षक त्रिलोचन ढकालले परिवेश अनुरुपको चित्रण गरिएको सिर्जना यथार्थमूलक र सुन्दर हुने बताए। आश्रमबाट नियमित रुपमा यस्ता साहित्यिक कार्यक्रम हुँदै आएको र यो नवौं शृङ्खला भएको ज्ञान केन्द्रले जनाएको छ।"
बर्दिया राष्ट्रिय निकुञ्जबाट बिरामी पाटेबाघको उद्धार,गुलरिया : बर्दियाको ठाकुरबाबा नगरपालिका २ कर्मलादेखि अगाडि बर्दिया राष्ट्रिय निकुञ्ज क्षेत्रबाट पाटेबाघ नियन्त्रणमा लिइएको छ । बिरामी तथा घाक्षते अवस्थामा रहेको पोथी पाटेबाघ रेखदेखलगायत उपचारको लागि उद्धार गरिएको हो । घिस्रिदै हिँड्दै गरेको पोथी पाटेबाघलाई डार्टमार्फत लठ्याएर नियन्त्रणमा लिइएको बर्दिया राष्ट्रिय निकुञ्जका सहायक संरक्षण अधिकृत बद्री विनोद दाहालले बताए । १३१४ वर्ष उमेर पुगेको पोथी पाटेबाघ सन् २०१३ को बाघ गणनाका क्रममा अटोमेटिक क्यामेरामा परेवा ओडारमा तस्बिर कैद भएको थियो । गम्भीर बिरामी अवस्थामा भेटिएको परेवा ओडार पोथी नाम दिइएको उक्त पाटेबाघलाई उचित राख्ने ठाउँ नभएपछि बर्दिया राष्ट्रिय निकुञ्जको खोरमा राखिएको अधिकृत दाहालले जानकारी दिए । निकुञ्जले विभिन्न समयमा नियन्त्रणमा लिएको पाटेबाघमध्ये २ वटा रम्भापुरमा र ३ वटा बर्दिया राष्ट्रिय निकुञ्ज खोरमा गरी ५ वटा पाटेबाघ राखिएका छन् । बर्दियामा नियन्त्रणमाा लिइएका बाघ राख्नका लागि उपयुक्त स्थान नभएपछि समस्या आउने गरेको छ ।
नेपाली फूलको प्रवर्द्धन गर्न धनगढी उपमहानगरले दुई ठाउँमा बिक्री केन्द्र तोक्यो,"धनगढी : धनगढी उपमहानगरपालिकाले दुई ठाउँमा फूल बिक्री केन्द्र स्थापना गरेको छ । उपमहानगरपालिकाले तालिम,बिउ र उपकरण दिएर फूल खेतीमा लाग्न प्रोत्साहन गरेपछि धनगढी किसानले यस वर्ष ठूलो मात्रामा फूल उत्पादन गरेका छन् । फूल, माला र सजावटका लागि बिक्री वितरण गर्न सहज होस् भन्ने उद्देश्यले उपमहानगरपालिका परिसर र बोराडाँडीमा रहेको भाटभटेनीमा फूल बिक्री केन्द्र स्थापना गरिएको मेयर गोपाल हमालले जानकारी दिए । बिक्री केन्द्रबाट बिहानैदेखि फूल किन्नेहरु आउन थालेको स्टलमा रहेकी व्यापारी तथा किसान सुशिला बिष्टले बताइन् । आइतबार बिहान दुवै बिक्री केन्द्रको धनगढी उपमहानगरपालिकाका नगर उपप्रमुख कन्दकला कुमारी रानाले उद्घाटन गरेकी थिइन्। उपप्रमुख रानाले धनगढीमा उत्पादन भएर बढी भएको फूल बिक्री केन्द्रमा खरिद पनि गरिने जानकारी दिइन्। उनले स्थानीय फूल र माला खरिद गरी किसानलाई प्रोत्साहन गर्न आग्रह गरिन्। बिक्री केन्द्रमा ताजा फूल र माला बिक्रीका लागि राखिएका छन्। यहाँ प्रतिमाला फूल एक सय र फूल एक किलोको चार सय रुपैयाँ मुल्य किसानले तोकेका छन्। धनगढी उपमहानगरपालिकाले २६ जना किसालाई फूल खेती र फूल सजावटको गरी दुई चरणको तालिम दिएको थियो । तालिम पाएपछि विगतका वर्षभन्दा यस वर्ष धनगढीमा फूल खेती गर्ने किसानको संख्या बढेको छ। एक कट्ठादेखि डेढ बिघासम्म फूल खेती गरेका किसान अहिले तिहारका लागि बिक्री गर्ने काममा व्यस्त छन्। धनगढी उपमहानगरपालिकाका अनुसार,उपमहानगरका १९ कट्ठामा यस वर्ष मात्रै ८५ कठ्ठामा फूल खेती गरिएको छ। उपमहानगरपालिकाले आफैले पनि वडा ६ मा १५ कठ्ठा जमिनमा प्रर्दशनका लागि हाइव्रिड जातको फूल खेती गरेको छ। उक्त जमिनमा २० टन फूल उत्पादन हुने लक्ष्य उपमहानगरपालिकाले राखेको छ। धनगढी उपमहानगरपालिकाले फूल बिक्रिका लागि काठमाडौंसम्म पनि सम्पर्क गरेको छ।"
कञ्चनपुरमा श्रीमान्श्रीमती मृत भेटिए,"जिल्ला प्रहरी कार्यालयका प्रवक्ता प्रहरी नायब उपरीक्षक प्रकाश डाँगीले राना दम्पती मृत फेला परेको विषयमा प्रहरीले अनुसन्धान थालेको जानकारी दिए। महेन्द्रनगर : कञ्चनपुरको लालझाडी गाउँपालिका१ बिनबारीमा एक दम्पती आफ्नै घरमा मृत फेला परेका छन् । बिनबारीका २६ वर्षीय श्यामकुमार राना र उनकी पत्नी २५ वर्षीया पुष्पा राना घरभित्र झुण्डिएको अवस्थामा फेला परेका हुन् । जिल्ला प्रहरी कार्यालयका प्रवक्ता प्रहरी नायब उपरीक्षक प्रकाश डाँगीले राना दम्पती मृत फेला परेको विषयमा प्रहरीले अनुसन्धान थालेको जानकारी दिए। 'घटनाबारे त्रिभुवनबस्तीबाट प्रहरी टोली पुगेर अनुसन्धान गरिहेको छ', उनले भने, 'श्यामका माइती पक्षलाई पनि घटनास्थलमा बोलाएर अनुसन्धान भइरहेको छ ।' रासस"
भूकम्पपीडितलाई राहतका लागि आइएफआरसीद्वारा आपत्कालीन अपिल जारी,"काठमाडौं : रेडक्रस तथा रेडक्रिसेन्ट सोसाइटीहरूको अन्तर्राष्ट्रिय महासङ्घ (आइएफआरसी)ले जाजरकोट भूकम्प पीडितका लागि राहत तथा प्रतिकार्यका प्रयासलाई अभिवृद्धि गर्न आपत्कालीन अपिल जारी गरेको छ । उसले आफ्ना कार्यादेशअनुसार विपद् पीडितलाई राहत, प्रतिकार्य तथा पुनर्लाभका लागि सहयोग उपलब्ध गराउन यस्तो अपिल जारी गर्ने गरेको हो। आइएफआरसीले जाजरकोट भूकम्प पीडितका लागि स्वीस फ्रयाङ्क ५० लाख बराबरको आपत्कालीन सहयोग अपिल जारी गरेको हो । आइएफआरसीले विसं २०७२ वैशाखको विनाशकारी भूकम्पपीडितका लागि पनि आपत्कालीन अपिल जारी गर्दै मानवीय सेवा उपलब्ध गराएको थियो । आइएफआरसीले नेपाल रेडक्रस सोसाइटीमार्फत हाल जाजरकोट र रुकुम पश्चिमका भूकम्पपीडितलाई आवास र गैरखाद्य सामग्रीनगद वितरण (आकस्मिक आवास, तारपोलियन, म्याट्रेक्स, ब्ल्याङ्केट, बुकटेस), स्वास्थ्य (मनोसामाजिक, परामर्श) सरसफाइ,जीविकोपार्जन तथा अत्यावश्यक वस्तु उपलब्ध गराउने कार्यलाई एकीकृतरूपमा उपलब्ध गराइराखेको छ । राहत वितरणका साथमा भूकम्प अति प्रभावित घरपरिवारलाई अस्थायी आवास निर्माण, अत्यावश्यक वस्तु खरिद र शौचालय निर्माणका लागि आर्थिक सहयोग प्रदान गर्ने यहाँस्थित आएफआरसी कार्यालयले जनाएको छ । जाजरकोटको रामीडाँडा केन्द्रबिन्दु बनाएर यही कात्तिक १७ गते राति छ दशमलव ४ म्याग्निच्युडको भूकम्पबाट जाजरकोट र रुकुम पश्चिममा अकल्पनीय जनधनको क्षति हुन पुगेको थियो । भूकम्पमा एक सय पचासभन्दा बढीले अकालमा ज्यान गुमाउनुपरेको छ । भूकम्पबाट प्रारम्भिक तथ्याङ्कानुसार ३० हजार घर पूर्णरूपमा अथवा आंशिकरूपमा क्षति भएको र ३८ हजार परिवार प्रभावित भएको जनाइएको छ । आइएफआरसीले विज्ञप्तिमा भनेको छ, 'जाजरकोटमा भूकम्प गएलगत्तै आइएफआरसी तथा आफ्ना साझेदार एवं नेपाल रेडक्रस सहित सम्बन्धित पक्षसँग मिलेर तत्काल मानवीय सेवाका काम गरिराखेको छ । रेडक्रसका दक्ष स्वयंसेवकमार्फत प्रभावितको खोजी, उद्धार तथा राहतका काम द्रुत सञ्चालनमा सहयोग गरिरहेको छ । स्वास्थ्य सेवा प्राथमिक उपचार, मनोसामाजिक सहयोग, रक्त सञ्चार तथा एम्बुलेन्स सेवा, गैरखाद्य सामग्री, वितरणजस्ता तत्कालीन सहयोग उपलब्ध गराइरहेको छ ।'"
त्रिभुवन अन्तर्राष्ट्रिय विमानस्थलमा बढ्यो उडान चाप,"काठमाडौं : त्रिभुवन अन्तर्राष्ट्रिय विमानस्थलमा आन्तरिक र अन्तर्राष्ट्रिय दुवैतर्फ हवाई उडान बढेको छ । तिहार सुरु भएदेखि नै दैनिक हवाई उडानको चाप रहेको विमानस्थल कार्यालयले जनाएको छ । विमानस्थलका महाप्रबन्धक प्रतापबाबु तिवारीका अनुसार आन्तरिक र अन्तर्राष्ट्रिय दुवै उडान बढेको छ । 'दसैंको तुलनामा तिहारमा उडान केही कम छ । तर दैनिक उडान भने चाप बढिरहेको छ, उनले भने। महापबन्धक तिवारीले अन्तर्राष्ट्रियतर्फ अहिले दैनिक दुईतर्फी गरेर एक सय १० को हाराहारीमा उडान भइरहेको जानकारी दिए। दसैंको समय अर्थात् गत असोज २९ गते अन्तर्राष्ट्रिय उडानतर्फ सबैभन्दा धेरै एक सय १३ उडान भएको थियो । जुन एक दिनमा भएको अहिलेसम्मकै बढी उडान हो । असोज ३० गते एकसय १० र कात्तिक १ देखि ३ गतेसम्म दैनिक एकसय १० भन्दा बढी अन्तर्राष्ट्रिय उडान भएको विमानस्थलको आँकडा छ । तिहार,छठलगायत चाडपर्वका साथै पर्यटकीय सिजन पनि चलिरहेकाले हवाई उडान बढेको तिवारीको भनाइ थियो । उनका अनुसार तिहार र छठका कारण आन्तरिकतर्फ हवाई यात्रुको चाप दैनिक बढ्दो छ । आन्तरिकतर्फ दैनिक दुई तर्फी गरेर तीन सय उडानमार्फत १४ देखि १५ हजार यात्रु आवतजावत गरिरहेका विमानस्थलका महाप्रबन्धक तिवारीले राससलाई जानकारी दिए । आन्तरिकतर्फ १२ हेलिकोप्टर कम्पनीसहित २० वायुसेवा कम्पनीले उडान गर्दै आएका छन् । अन्तर्राष्ट्रिय एयरलाइन्सको उडान थपियो जाडो यामको नयाँ उडान तालिकामा अन्तर्राष्ट्रिय एयरलाइन्सको उडान थपिएको छ । विमानस्थलका अनुसार कतार एयरवेज, फ्लाई दुबईलगायत एयरलाइनसले उडान बढाएका छन् । एयर ट्राफिक व्यवस्थापन गरेर उडान सहजीकरण भइरहेको छ । त्रिभुवन अन्तर्राष्ट्रिय विमानस्थलमा तीन नेपालीसहित ३० वायुसेवा कम्पनीले अन्तर्राष्ट्रिय उडान भर्दै आएका महाप्रबन्धक तिवारीले जानकारी दिए।"
पाला बनाउन भ्याइनभ्याइ,"गुल्मी : तिहार नजिकिएसँगै कुमाल समुदायमा माटाका पाला र भाडा बनाउन भ्याइनभ्याइ हुन थालेको छ। तिहारमा गरिने लक्ष्मी पूजामा माटोको पालामा बत्ती बाल्ने चलन भएकाले यसको माग बढी हुने गरेको हो। पछिल्लो समय बजारमा प्लास्टिक तथा आधुनिक प्रविधिका भाडा आएसँगै कुमाल समुदायको पेसा संकटमा पर्दै जान थालेको छ। कुमाल समुदायको पुख्र्यौली पेसाको संरक्षणमा कसैले चासो नदिँदा माटाका भाडा लोभ हुँदै गएका छन्। रोजगारीको खोजीमा परदेशिने युवाको संख्या दैनिक बढ्दो छ। तर, स्वदेशमै आत्मनिर्भर बन्ने लक्ष्यसहित गुल्मीका एक युवाले पुख्र्यौली पेसाको संरक्षण गर्दै आएका छन्। जिल्लाको इस्मा गाउँपालिका६ अमरपुर बुल्मका पदम मुखियाले विगतका केही वर्षदेखि माटाका भाडा निर्माण र त्यसको बजारीकरण गरिरहेका छन्। मुखियालाई नेपालीको दोस्रो महान पर्व तिहारका लागि माटाका पाला र भाडा बनाउन भ्याइनभ्याइ छ। उनी बिहानदेखि बेलुकासम्म केही कामदारसहित सेरामिक्स उद्योगमा भेटिन्छन्। उनी तिहार लक्षित पालाबाहेक पानस, फिल्टर, क्यान्डिल, हाँडी, घैटा, मटुला, गमला, डल्लु, कचौरा, कप, पिलेट, गिलास, भगवानका मूर्तिसहित सजावटका सामाग्री बनाइरहेका छन्। २०७१ सालमा सञ्चालनमा आएको बुल्म प्रगतिशील सेरामिक्स उद्योग समूहबाट मुखियाले लिजमा लिएर उद्योग सञ्चालन गरिरहेका छन्। सेरामिक्स उद्योगमा ३ ४ जना स्थानीयले रोजगारी पाएका छन्। सेरामिक्स उद्योगमा दसैं र तिहार लक्षित भाँडाकँुडाका साथै अन्य समयमा काम लाग्ने भाडाहरू पनि बनाइन्छ। ठूलो सपना देखेर विभिन्न पेसा व्यवसाय छोडेर बिदेश जानेको संख्या बढ्दो छ, उनले भने, म आफ्नै देशमा केही गर्ने अठोटले माटोमा खेलिरहेको छु। सेरामिक्समा निर्माण गरिएका माटाका भाँडाहरू जिल्लाको सदरमुकाम तम्घास, सिमलटारी, बामीटक्सार हुँदै बागलुङ, प्युठान, अर्घाखाँची, पाल्पा, स्याङ्जा, बुटवललगायतका बजारमा खपत हुने गर्छ। उनले जिल्ला र बाहिर हुने मेला महोत्सवमा आफ्नो सीप र भाँडाको प्रर्दशनी गर्दै आएका छन्। उनी सेरामिक्स उद्योगबाट वार्षिक लाखौंको कारोबार गर्छन्। भाँडा बिक्री गरेर भएको आम्दानीले उद्योग संचालन र घर खर्च चलाइरहेको मुखियाले बताए। बजारमा पाइने प्लास्टिक र आधुनिक प्रविधिका माटाका भाडाको बजारीकरणले उद्योगलाई आवश्यक पर्ने माटोको समस्या देखिएको पदमको गुनासो छ। हामीले उत्पादन गरेका वस्तुको बजारीकरणसहित माटोको व्यावस्थापनमा सरकारले चासो दिनुपर्छ, उनले भने, कुमाल समुदायको पहिचान र सिपको प्रदर्शन हामीले गर्छौं। सेरामिक्स उद्योगमा आवश्यक सीप तालिममा स्थानीय र प्रदेश सरकारले सहयोग गरेको छ। जिल्लाको इस्मा गाउँपालिकाले आर्थिक बर्षको नीति कार्यक्रममा उक्त उद्योगलाई समाबेश गरिएको गाउँपालिकाले जनाएको छ। गाउँपालिकाले पालिकाभित्र संचालन हुने हरेक कार्यक्रममा मायाको चिनो स्वरुप वुद्धको मूर्तिको प्रयोग गरेर युवालाई व्यासायिक बनाएर उनीहरूको पेसा संरक्षण गर्दै आएको इस्माका अध्यक्ष भगसिंह खड्काले जानकारी दिए। बुल्ममा सञ्चालित सेरामिक्स उद्योग गाउँपालिकामा मात्र नभई जिल्लाकै चिनारी हो। अध्यक्ष खड्काले भने, यसको संरक्षण र सञ्चालन सहयोग गर्ने हामी सबैको दायित्व हो। प्रदेश सरकारले चालू आर्थिक वर्षमा सेरामिक्समा तालिम र प्रविधिमा सहयोग गर्न बजेट विनियोजन गरेको घरेलु तथा साना उद्योग कार्यालय गुल्मीका प्रमुख सुरेन्द्र भण्डारीले जानकारी दिए। माटोबाट निर्मित भाडाको बजारीकरण तथा मूर्तिलाई प्रत्येक कार्यालयमा राखेर प्रचारप्रसार गरी यसको संरक्षण गर्नेमा कार्यालय लागेको प्रमुख भण्डारीले बताए।"
भूकम्प पीडितले त्रिपालभित्रै जन्माइन् बच्चा,"जाजरकोट : जाजरकोटमा भूकम्प पीडितले त्रिपालभित्र बच्चा जन्माएकी छन्। भूकम्पले घर भत्किएपछि त्रिपालमै रहेकी गर्भवती महिलाले स्वास्थ्यकर्मीको सहयोगमा बच्चा जन्माएकी हुन्। जिल्लाको कुशे गाँउपालिका ७ धनराशीकी निरुता टमटाले बच्चा जन्माएकी स्थानीय नवराज पुनले बताए। घाइतेको उपचारका लागि त्यहाँ पुगेका हाम्रो टिम नेपालका स्वास्थ्यकर्मीको सहयोगमा टमटाले बच्चा जन्माएकी उनले बताए। अहिले बच्चा र आमाको अवस्था सामान्य रहेको छ। पोषिलो खानेकुरा र न्यानो कपडाको अभावमा त्रिपालमा बसिरहेका भूकम्प पीडित गर्भवती, सुत्केरी र बालबालिका प्रभावित भएका छन्। भर्खर सुत्केरी भएकी कुशे ७ धनराशीकी निरुता टमटाको स्वास्थ्य अवस्थाबारे जानकारी लिंदै हाम्रो टिम नेपालका स्वास्थ्यकर्मी।"
तिहार बिदामा सर्वोच्च अदालत खुला रहने,"काठमाडौं : तिहार बिदामा सर्वोच्च अदालत खुला हुने भएको छ। बन्दी प्रत्यक्षीकरण, रिट निवेदनमा सुनुवाइ गर्न अदालत तिहार बिदामा खुला रहने भएको हो। कार्त्तिक २६ गतेदेखि ३० गतेसम्मका लागि न्यायाधीशहरुको जिम्मेवारी तोकेको छ। सर्वोच्च अदालतका अनुसार कार्त्तिक २६ गते आइतबार न्यायाधीश प्रकाशमान् सिंह,कार्त्तिक २७ गते न्यायाधीश सपना प्रधान मल्ल,कार्त्तिक २८ गते न्यायाधीश हरिप्रसाद फुयाँल र कार्त्तिक ३० गते बिहीबार न्यायाधीश कुमार रेग्मीलाई जिम्मेवारी तोकिएको छ। कार्त्तिक २९ गते भाइ टीकाका दिन भने अदालत बन्द रहनेछ। बन्दीप्रत्यक्षीकरणका लागि बिहान ११ बजेदेखि अपरान्ह ३ बजेसम्म अदालत खुला रहनेछ।"
"चिसोले बिरामी पर्न थाले बालबालिका, छैन उपचारको व्यवस्था","जाजरकोट : जाजरकोट भेरी नगरपालिका४ खलंगास्थित कस्तुरी बोर्डिङ स्कुलको प्रांगनमा त्रिपालमा एक सातादेखि बसिरहेकी १२ दिनकी सुत्केरी विमला तिरुवाको स्वास्थ्यमा समस्या देखिन थालेको छ। आमाका साथै बच्चा पनि बिरामी परेको छ। त्रिपालको चिसोले आमा र नवजात शिशु दुवैका मुख, आँखा, हात खुट्टा सुनिएका छन्। खानेकुरा केही छैन। यतिबेला न्यानो र पोसिलो खानेकुराको आवश्यकता पर्छ। तर उनलाई यतिबेला एकातिर भूकम्पको त्रास एकातिर छ भने अर्कोतिर चिसोबाट ज्यान कसरी जोगाउने भन्ने पिरलो छ। कुशे गाउँपालिका९ निवासी १८ वर्षीय उनी सदरमुकामस्थित गोरख तिरुवाको घरमा भाडामा बस्थिन्। भूकम्प जानुभन्दा तीन अघि सुत्केरी भएकी उनी भागेर ज्यान जोगाएको बताउँछिन्। श्रीमान वीरेन्द्र ज्याला मजदुरी गरेर परिवारको गर्जो टार्ने गर्थे। भूकम्प गएदेखि सबै अस्तव्यस्त छ। कामकाज ठप्प छ। ९ दिनदेखि काममा जान पाएका छैनन्। जसका कारण पनि उनको पाँच जनाको हातमुख जोर्न समस्या भएको छ। छाक टार्न समस्या भएको परिवारमा सुत्केरीलाई पोसिलो खानेकुरा कसरी खुवाउने श्रीमान वीरेन्द्रले भने हामीलाई बाँच्न गाहे भो। अहिलेसम्म उनलाई कसैले राहत दिएको छैन। भाडामा बस्नेलाई स्थानीय सरकारले नहेर्दा उनी जस्तै धेरै पीडितहरू समस्यामा छन्। सोही ठाउँमा त्रिपालमा बस्दै आएका हेमन्त जंग सिंहका अढाई वर्षका छोरा इमान जंग सिंह पनि बिरामी छन्। उनलाई चिसोले खोकी लाग्न थालेको छ। भूकम्पपछि त्रिपालमुनि बस्नु पर्दा बिरामी पर्न थालेको इमानकी आमा कमलाले बताइन्। उनले त्रिपालबाट सित चुहिने र निकै चिसो भएकोले छोरालाई खोकीले सताएको बताइन्। त्यस्तै स्थानीय नविना विक कि डेढ वर्षकी छोरी एलिसा पनि बिरामी छन्। चिसोले गर्दा रुघाखोकी लागेको छ। रातभरी सुत्ने दिन्न आमा नविनाले भनिन न खान पाएका छौ न सुत्न नै। छोरी बिरामी भएर थप समस्या भएको छ। त्यस्तै भेरी नगरपालिका१ रिम्न कि १७ वर्षीय पवित्रा चलाउने पनि दुई दिनदेखि बिरामी छन्। भुँई चिसो छ। त्रिपालबाट पनि शीत चुहिन्छ। जसका कारण छोरी बिरामी परेकी छ। न खाने अन्न छ न जीउ ढाक्ने कपडा नै। घर भत्किएर लत्ताकपडा र खाद्यान्न सबै पुरियो अब के खाएर बाँच्ने ? उनले भनिन राहतका नाममा अहिलेसम्म एक सरो त्रिपालबाहेक केही पाएका छनौं। चिसो र भोकले मर्ने बेला भो। जाजरकोटमा मात्र होइन रुकुमका भूकम्प पीडितहरू पनि बिरामी पर्न थालेका छन्। त्रिपालमा बसेका धेरै सुत्केरी र बालबालिकाहरूमा रुघाखोकी ज्वरो, निमोनिया लगायतका समस्या देखिन थालेको आठविसकोट नगरपालिका१४ छेपारेकी सरस्वती जैसीले बताइन्। उनले सुत्केरी, गर्भवती र बालबालिकालाई पोसिलो खानेकुराको कमी भएको बताइन्। जाजरकोटका ९५ प्रतिशत मानिसहरू घरबाहिर छन्। शौचालयहरू भत्किएका छन्। पोषणको अभाव छ। सुत्केरी, गर्भवती, बृद्धबृद्धा र बालबालिका बिरामी पर्न थालेका छन् उपचारको व्यवस्था हुन नसकेको छैन। शौचालय नहुँदा बस्ती नजिक खुला ठाउँमा शौच गर्न थालिएको छ। धेरै मानिसहरू मानसिक रूपमा डराइरहेको अवस्था छ। धेरैलाई मनोसामाजिक परामर्श दिनुपर्ने अवस्था छ विश्व स्वास्थ्य संगठनकी प्रतिनिधि डा श्रद्धा पंगेनीले विपद् व्यवस्थापन समिति वास कलस्टरको बैठकमा गाउँको अवस्था बारे जानकारी गराउँदै भनिन स्वास्थ्य तथा सरसफाई क्षेत्रमा काम गर्ने साझेदार निकायहरूले यस तर्फ तत्काल ध्यान दिन जरुरी छ। स्वास्थ्य सम्बन्धी नत्र आउट नहोला भन्न सकिन्न। उनले गर्भवती र सुत्केरीलाई तत्काल पोसिला खानेकुरा दिएर रोग प्रतिरक्षा शक्ति बढाउनु पर्ने बताइन्। स्वास्थ्य संस्थामा पनि स्वास्थ्यकर्मी र औषधिहरूको व्यवस्था गर्नुपर्ने उनको सुझाव छ। जाजरकोटमा गत वर्ष दादुरा फैलिएको जिल्ला भएकाले यसपटक पनि हाइरिस्कमा छ। फेरि फैलन सक्छ यसतर्फ पनि ध्यान दिँदै हामी सबै मिलेर सम्भावित जोखिम निराकरण गरौं उनले भनिन। स्वास्थ्य सेवा कार्यालय जाजरकोटका निमित्त स्वास्थ्य सेवा व्यवस्थापक डा प्रतीक्षा भारतीले चिसोले धेरै बालबालिका बिरामी पर्न थालेको बताउँदै उपचारको व्यवस्था मिलाउन सम्बन्धित पालिका र स्वास्थ्य संस्थालाई आग्रह गरिएको बताइन्।"
जंगली हात्तीको त्रास : चुरे फेदीका सामुदायिक वन क्षेत्र प्रवेशमा रोक,"कञ्चनपुर : जङ्गली हात्तीको हुल बढ्न थालेपछि कञ्चनपुरका चुरे फेदीका सामुदायिक वनमा प्रवेश निषेध गरिएको छ । मानवीय क्षति हुन नदिनका लागि वन प्रवेशमा रोक लगाइएको हो । हात्तीको ३० देखि ३५ को सङ्ख्यामा रहेको बथानले वन क्षेत्रसँगै नजिकका बस्तीमा ओहोरदोहोर गर्दै आएकाले वन क्षेत्र प्रवेशमा निषेध गरिएको बैजनाथ सामुदायिक वन उपभोक्ता समूहका अध्यक्ष बहादुरसिंह महराले बताए। 'घाँस, दाउरा, गाईगोरु, बाख्रा चराउन वन क्षेत्रमा जान निषेध गरेका छौं, उनले भने,'सामुदायिक वन क्षेत्र भएर हिँडने बटुवालाई बाटो प्रयोग नगर्नका लागि भनेका छौँ ।' प्रजननका बेला मत्तहात्ती आक्रामक हुने भएकाले आक्रमण गर्ने सम्भावना हुने भएकाले वन क्षेत्र प्रवेश रोक्नका लागि सार्वजनिक सूचना जारी गरिएको उनले बताए । हात्ती हिँडने बाटामा सीसीटिभी क्यामेरा जडान गरी निगरानी राख्ने कामसमेत भइरहेको उनले बताए। वन संरक्षणमा टेवा पुगेपछि हराभरा भएको छ, वडा सदस्य लालबहादुर महराले भने, 'मौसमीरूपमा मात्रै भारतीय दुधुवा नेशल पार्कबाट यहाँ आइपुग्ने हात्तीका बथान वर्षभरि नै चुरे क्षेत्रका वनमा बस्न थालेका छन् । हात्तीले चुरे क्षेत्रलगायतका वनमा बस्ने र प्रजनन गरी छावासमेत जन्माउने गरेका छन् । हात्ती हिँड्ने करिडोर अतिक्रमणको चपेटामा पर्दा बर्सेनि मानवीय र भौतिक क्षति हुँदै आएको उनको भनाइ छ । दुधुवाबाट चुरेसम्म हिँड्ने हात्तीको करिडोर बचाउन र अतिक्रमण हटाई त्यसमा बसेका बासिन्दालाई अन्यत्र पुनःस्थापन गरिनुपर्ने उनको भनाइ छ । यस्तो गरिए मानवीय र भौतिक क्षतिलाई कम गर्न सकिन्छ । प्रत्येक हात्तीको बथानमा पुरानो हात्ती पनि रहने गरेको डिभिजन वन कार्यालय कञ्चनपुरका सूचना अधिकारी शिवराज अबस्थी बताए। पहिलेदेखि नै जुन बाटोको प्रयोग पुर्खाहरूले गर्दै आएका हुन् त्यही बाटोको प्रयोग अरु हात्तीले गर्दछन्, उनले रासससँग भने , हात्ती हिँड्ने बाटोमा बस्ती बसेका छन्, उखु र जाड, मदिरा हात्तीले बढी मन पराउने भएकाले जुन खेतमा उखु छ, जुन घरमा मदिरा जाँड छ, त्यही घरमा बढी आक्रमण गरेको पाइएको छ । उनका अनुसार दुधुवा नेशनल पार्क हुँदै हात्तीको बथान लालझाडी संरक्षण क्षेत्र हुँदै चुरे क्षेत्रमा प्रवेश गर्ने पुरानै करिडोरका रूपमा रहेको छ । दुधुवा र लालझाडी जोड्ने डोकेबजारको तीन सय मिटर क्षेत्र अतिक्रमणको चपेटामा परेको छ । अतिक्रमणमा परेको क्षेत्रमा दर्तावाला जग्गा छ, बस्ती हटाउन मुआब्जा दिनुपर्ने हुन्छ, उनले भने, त्यसका लागि पहल गरिए पनि कार्य हाल अगाडि बढ्न सकेको छैन । हात्ती चुरे क्षेत्रलगायमा वर्षैभरि बस्नुमा वन क्षेत्रमा वृक्षरोपण गरी हराभरा हुनु, पर्याप्त आहाराको व्यवस्था हुनु, सिमसार क्षेत्रको संरक्षण गरिनुलगायत रहेको उहाँले उल्लेख गर्नुभयो । हात्तीले चुरे क्षेत्रमै छावा जन्माए आठनौ महिना हुर्काउनका लागि त्यसै क्षेत्रमा बस्ने गर्दछ ।"
अपराधी पत्ता लगाउने 'फौजी कुकुर ' को पूजा तथा कलाकौशल,"काठमाडौं : यमपञ्चकको दोस्रो दिन आज कुकुरको पूजा गरी मनाइँदैछ । घरघरमा विशेष पूजाआज गर्दै कुकुरलाई माला लगाइदिइ, मीठो चीजबीज खान दिएर कुकुर तिहार मनाइँदैछ। यसपाली कुकुर तिहार र लक्ष्मी पूजा एकै दिन परेको छ। हरेक वर्ष तिहारको दोस्रो दिनमा यमदूतको रुपमा कुकुरको विशेष पूजा गर्ने परम्परा छ। बैवस्वत मन्वन्तरको कुलमा जन्मिएको कुकुरले धर्मराज युधिष्ठिरलाई स्वर्गको यात्रामासमेत साथ दिएको धार्मिक विश्वास छ। कुकुरलाई आज्ञापालक र सुरक्षामा भरपर्दो घरपालुवा जनावरका रुपमा लिइन्छ। कुकुरलाई आज्ञापालक र सुरक्षामा भरपर्दो घरपालुवा जनावरका रुपमा लिइन्छ । यसैक्रममा अपराधी पत्ता लगाउन प्रयोग गरिने 'फौजी कुकुर' को पनि पूजा गरिएको छ। नेपाल प्रहरीको महाराजगन्जस्थित केनाइन महाशाखाले अपराधी पत्ता लगाउने कुकुरको पूजाआज गर्दै विभिन्न कलाकौशल प्रस्तुत गर्न लगाएर कुकुर तिहार मनाएको छ। अपराध अनुसन्धान तथा खोज कार्यमा यस वर्ष उत्कृष्ट कार्य गरेका कुकुरलाई पुरस्कर्त गरिएको थियो। कार्यक्रममा महाशाखाका प्रहरी कर्मचारीहरु र प्रहरी कुकुरहरुले हातहतियार तथा विष्फोटक पदार्थको खोजी तथा पहिचान, लागुऔषधको खोजी तथा पहिचान, अपराधीको खोजी एवं पहिचान, हाइजम्प प्रतियोगिता, दौड प्रतियोगिता, आज्ञापालन तथा व्यक्तिगत सुरक्षा कला, बाधापार, रिमोट कन्ट्रोल कला र खोजी तथा उद्दार कार्य लगायतको प्रदर्शनी गरेका थिए । नेपाल प्रहरीको अनुसन्धान प्रक्रियालाई तथ्यपरक र प्रमाणमुखी बनाउने उद्देश्यका साथ विगत लामो समयदेखि अपराध अनुसन्धान तथा खोज कार्यमा तालिम प्राप्त कुकुरहरूको प्रयोग हुँदै आएको छ ।"
कुकुर तिहार र लक्ष्मीपूजा आज एकै दिन मनाइँदै,"आज एकै दिन नरकचतुर्दशी, कुकुर तिहार, लक्ष्मी पूजा दीपमालिका परेको छ। काठमाडौं : यमपञ्चक अर्थात् तिहारको दोस्रो दिन आज साँझ ऐश्वर्य, धनधान्य र सम्पन्नताकी देवी लक्ष्मीको पूजा आराधना गरी श्रद्धा भक्तिपूर्वक लक्ष्मीपूजा मनाइँदैछ। आज एकै दिन नरकचतुर्दशी, कुकुर तिहार, लक्ष्मी पूजा दीपमालिका परेको छ। सफासुग्घर र लिपपोत नगरिएको घरमा लक्ष्मीले बास गर्दिनन् भन्ने मान्यताका आधारमा आज बिहानै घर सफासुग्घर र लिपपोत गरी दीपावली गरेर लक्ष्मीलाई आमन्त्रण गरिन्छ। आज विशेषगरी घरका झ्याल, ढोका, चोटा, कोठा, सङ्घार, कौसी, अटाली, भर्याङलगायत स्थानमा सरसफाइ गरी दीपावली गरिन्छ। लक्ष्मी पूजा गरिने कात्तिक कृष्ण औँसीको रातलाई सुखरात्रि पनि भनिन्छ। लक्ष्मी पूजाका लागि आज साँझ आँगनदेखि मूलढोका हुँदै लक्ष्मी स्थापना गरी पूजा गर्ने कोठासम्म गाईको गोबर र रातोमाटाले लिपपोत गरेर चामलको पीठो र अबिरले लक्ष्मीको पाइला बनाई लक्ष्मी आउने बाटो देखाइन्छ। पाइलैपिच्छे केराको सुत्लो अथवा माटाको पालामा दीप प्रज्वलन गरी झिलीमिली बनाइन्छ। दीपावली गरिसकेपछि पूजा कोठामा दियो, कलश र गणेशसहित लक्ष्मी स्थापना गरेर गरगहना, पैसा, धान, चामल, फलफूल, सेलरोटी र फूलमाला चढाई विधिपूर्वक लक्ष्मीको पूजा गरिन्छ। लक्ष्मी पूजापछि कन्या केटी र छोरी चेलीलाई लक्ष्मीको प्रतीक मानी पूजा गरी दक्षिणासमेत दिने प्रचलन छ। आज घरमा लक्ष्मी पूजा गरेपछि धनदौलत वा अन्य सामान घरबाहिर पठाए लक्ष्मी बाहिर जान्छिन् भन्ने धार्मिक विश्वास छ। लक्ष्मी पूजा सन्ध्याकालमा गरी मध्यरातमा घरका नारीले नाङ्लो ठटाएर अलक्ष्मी भागोस् लक्ष्मी र धनधान्यको आगमन होस् भनी कामना गर्ने शास्त्रीय विधि रहेको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतमले जानकारी दिए। आज साँझ युवतीहरू समूह बनाई घरघरमा भैलो खेल्छन्। भगवान् विष्णुले यमपञ्चकको पाँच दिन स्वर्ग, मत्र्य र पाताल तीनै लोकको शासन गर्ने वरदान पाएका बलिराजाले भलो होस् भनी घरघरमा गाउन लगाएको सम्झनामा भैलो खेल्ने गरिएको हो। भलो होस् भन्ने शब्द समयक्रममा अपभ्रंश भई भैलो हुन आएको पनि उनले बताए। आज भैलो खेल्न आउनेलाई धान, चामल, फूलमाला, पैसा र सेलरोटी दिइन्छ। भैलो खेल्न आउनेलाई दिइने दान कात्तिकको दान भएकाले नदिएमा राम्रो नहुने र दिएमा पुण्य प्राप्त हुने धार्मिक विश्वास छ। लक्ष्मी पूजाका अवसरमा आज सहरबजारमा दीपावली गरी झिलीमिली बनाइन्छ। कूल परम्पराअनुसार कतै आजै बिहान गाईको पूजा गर्ने प्रचलनसमेत छ। शास्त्रीयरूपमा भने औँसीपछि कार्तिक शुक्ल प्रतिपदा लागेपछि मात्र गाईपूजा गर्नुपर्ने उल्लेख गरिएको धर्मशास्त्रविद् गौतमले जानकारी गराए। प्रत्येक वर्ष कार्तिक कृष्ण त्रयोदशीदेखि कार्तिक शुक्ल द्वितीयासम्म मनाइने हिन्दूको दोस्रो ठूलो चाड यमपञ्चक अर्थात् तिहार शनिबारदेखि सुरु भएको हो। चान्द्रमासअनुसार कार्तिक कृष्ण त्रयोदशीदेखि शुक्ल द्वितीयासम्म पाँच दिन झिलीमिलीको पर्व तिहार मनाइन्छ। यस अवधिमा यमराजसमेत आफ्नी बहिनी यमुनाको निमन्त्रणामा बिदा लिएर बस्ने विश्वास गरिन्छ। यसैले यो पाँच दिनको अवधिलाई यमपञ्चक पनि भनिन्छ।  रासस"
"तिहारमै बिक्री भएन फूल, किसान निराश","बेदकोट : फूल बिक्री नहुँदा व्यावसायिकरूपमा फूलखेती गरिहेका किसान निराश बनेका छन्। पछिल्लो समय प्लाष्टिक फूलमालाको प्रयोग बढेकाले स्थानीयस्तरमा उत्पादित फूलले बजार पाउन नसकेको कञ्चनपुरको भीमदत्त नगरपालिका३ भाँसीका पुष्प व्यवसायी जनकबहादुर सिंहले बताए। 'फूल राम्रै फुलेका छन्, तर बजार नै पाइएको छैन', उनले भने, 'अहिलेसम्म फूल बिक्री नै भएको छैन, बिक्रीका लागि तयार भएका फूल कुहिँदैछन्।' बजारमा प्लाष्टिक फूलमालाको उपलब्धताले स्थानीयस्तरमा उत्पादित फूल बिक्री हुन नसकेको उनको भनाइ छ। 'प्लाष्टिक फूलमालाको प्रयोग बढ्दो छ, अहिले प्रशासनले प्लाष्टिकजन्य फूलमालामा रोक लगाएको छ', उनले भने, 'अब फूलले बजार पाउने आशा छ।' कृषि ज्ञान केन्द्र कञ्चनपुरमा प्रावधिक पदमा कार्यरत सिंह विगत तीन वर्षयता व्यावसायिक फूलखेती गर्दै आएका छन्। उनले भीमदत्त नगरपालिका३ भाँसीस्थित जानकी कन्या माध्यमिक विद्यालयको जमिन भाडामा लिएर फूलखेती गरेका छन्। 'फूलको बीउ आफैँले छरेको थिएँ, सात कठ्ठा जमिनमा फूलखेती छ', उनले भने, 'फूल फुलेको दुई साताभित्र टिपेर बेचिसक्नुपर्छ, नभए फूलको बाहिरी पत्र कुहिएर फूल ढल्छ।' उनका अनुसार यस वर्ष अहिलेसम्म फूल बिक्री हुनसकेको छैन। भाडामा लिइएको सात कठ्ठा जमिनमा सयपत्री फूलखेती गरिएको छ। उनले यसअघि भीमदत्त नगरपालिका१० तिलकेनीमा पुष्प व्यवसाय गरेका थिए। फूल बिक्री गर्नै हम्मेहम्मे परेको किसानको भनाइ छ। जसोतसो फूलमाला बिक्री भए पनि उचित मूल्य नपाउने गरेको किसानको गुनासो छ। 'फूल र माला बनाएर बेच्ने गर्छौ, पाँच सय प्रतिकिलो ग्रामका दरले फूल बेच्ने गरेका छौँ', उनले भने, ' एक सयको फूलमाला बिक्री गर्ने गरेका छौँ।' स्थानीयस्तरमा उत्पादित फूलको बजारीकरणका लागि जिल्ला प्रशासन कार्यालय कञ्चनपुरले प्लाष्टिक मालामा रोक लगाएको छ। प्लाष्टिकजन्य फूलगुच्छा तथा माला र ४० माइक्रोनभन्दा कम तौलका प्लाष्टिक झोला प्रयोग तथा बिक्री वितरणमा प्रशासनले रोक लगाएको हो। दीपावली, नेपाल संवत् तथा छठपर्वलगायतका चाडपर्व, मेला, महोत्सव तथा अन्य सभासमारोहमा प्लाष्टिक फूलगुच्छा तथा मालाको प्रयोग अधिक हुने भएकाले त्यसमा रोक लगाइएको सहायक प्रमुख जिल्ला अधिकारी धर्मराज जोशीले बताए। दोस्रो ठूलो चाड तिहारको हर्षोल्लास गाउँसहरमा छाएको छ। घरबाट टाढा भएकाहरू तिहारलाई घर फिर्ती भएका छन्। बारीमा फूल ढकमक्क फुलेका छन्। तिहारमा घर सिङ्गार्न, लक्ष्मी पूजा गर्नदेखि भाइटीकाको दिन दाजुभाइलाई माला लगाउन सयपत्री र मखमली फूलको प्रयोग हुन्छ।"
तिहारमा मात्रै १० करोडको कुचो बिक्री,"काठमाडौं : तिहारमा लक्ष्मीपूजाको विशेष महत्त्व छ। धनकी देवी लक्ष्मीको पूजाका लागि घर, अफिसका कुनाकुना सफा गर्ने गरिन्छ। माता लक्ष्मी खुसी पार्नका लागि सुन, चाँदी, तामा, पित्तललगायतका सामानहरू जोड्ने चलनमा पनि छ। यीसँगै माता लक्ष्मीको प्रिय वस्तु कुचो किन्ने पनि प्रचलनमा छ। अन्य धातुका सामान किन्न नसके पनि लक्ष्मीपूजाका लागि भनेर नयाँ कुचो किन्ने संस्कृति रहेको छ। कुचोको शास्त्रीय महत्त्व रहेको नेपाल कुचो संघका अध्यक्ष राजकुमार कार्की बताउँछन्। लक्ष्मी पूजाको दिन कुचो भए पनि किन्नु र लक्ष्मी पूजा गर्दासँगै राखेर पूजा गर्नुभन्ने मान्यता रहेको उनी बताउँछन्। नेपालमा करिब २ अर्बको कुचो उत्पादन हुने गरेको छ। सधैंजसो कुचोको महत्त्व भए पनि अन्य समयको भन्दा तिहारमा कुचो माग बढी हुने गरेको संघको तथ्यांक छ। वार्षिक रूपमा करिब १ अर्ब रुपैयाँको कुचो आन्तरिक रूपमा खपत हुने गरेको छ। तिहारको समयमा मात्रै करिब १० करोडको कुचोको किनबेच हुने गरेको कार्कीको भनाइ छ। अम्रिसो प्रतिकिलोग्राम मूल्य करिब १२० रुपैयाँ छ। एउटा कुचो बनाउन २ सयदेखि ३ ग्राम अम्रिसो चाहिन्छ। कुचोमा नेपाल आत्मनिर्भर छ। आत्मनिर्भर मात्रै नभई करिब १ अर्ब बराबरको कुचोे भारत निर्यात गर्ने गरिएको संघ अध्यक्ष कार्कीले जानकारी दिए। कुचो पनि निर्यात गर्छौँभन्दा अचम्म लाग्न सक्छ। केही वर्ष अघिसम्म भारत, चीनबाट नै कुचो आयात हुने गरेको थियो। तर, अहिले हामी कुचोमा आत्मनिर्भर भएका छौं, उनी भन्छन्। गत आर्थिक वर्षमा १ अर्ब बराबरको कुचोको कच्चापदार्थ अर्थात् अम्रिसो भारत निर्यात भएको छ। अघिल्लो वर्ष करिब ७० करोड अम्रिसो भारत निर्यात भएको थियो। कुचोले विदेशी मुद्रा कमाइरहेको कार्की बताउँछन्। लक्ष्मी पूजाको दिन कुचो भए पनि किन्नु र लक्ष्मी पूजा गर्दासँगै राखेर पूजा गर्नुभन्ने मान्यता रहेकाले पनि बिक्री बढेको व्यवसायीको भनाइ। नेपालमा वार्षिक करिब २ अर्बको कुचो उत्पादन हुन्छ। र, वार्षिक करिब १ अर्ब रुपैयाँको कुचो आन्तरिक रूपमा खपत हुन्छ। तिहारको समयमा मात्रै करिब १० करोडको कुचोको किनबेच हुने नेपाल कुचो संघको दाबी। कुचो बनाउने सिजनमा करिब १० हजारले प्रत्यक्ष रोजगारी पाउने। निर्यातजन्य उद्योगमा शून्य भन्सार नीति र भारतले पनि भन्सार छुट दिएकाले त्यहाँ निर्यात बढेको हो। बंगलादेशमा पनि भन्सार नै महँगो भएकाले बजार विस्तार गर्न नसकिएको कार्कीले बताए। नेपालमा विशेष गरी अम्रिसो भन्ने घाँसबाट बनेको कुचोको प्रयोग बढिरहेको छ। गाउँघरदेखि सहरसम्म र पूर्वदेखि पश्चिमसम्म नै कुचोको महत्व छ। अम्रिसो बहुउपयोगी पनि छ। अम्रिसो स्थानीय रूपमा उपलब्ध हुन्छ भने यसको फूलबाट कुचो र डाँठ तथा पात गाईवस्तुलाई खुवाउँदा दूध बढ्ने बताइन्छ। साथै वातावरणनीय हिसाबले पनि अमरिशोको महत्व छ। डाँडा पखेरामा लगाइने भएकाले पहिरोको जोखिमलाई पनि यसले न्यूनीकरण गर्छ। अम्रिसोको कुचो स्थानीय कच्चा पदार्थ र सीपमा आधारित छ। यसले विशेष गरी महिला, अशक्त, पिछडिएको वर्ग तथा विपन्नलाई उद्यमीसमेत बनाएको छ। अम्रिसो हिउँ र तुसारो नपर्ने पहाडका डाँडा पाखामा सजिलै उत्पन्न हुन्छ। नेपालमा विशेषगरी इलाममा व्यावसायिक खेती गरिएको छ भने मुलुकका करिब ४३ जिल्लामा अमरिशोको खेती हुने गरेको संघको तथ्यांक छ। कुचो कृषकको जीवन पद्धतिसँग नै जोडिएको छ। अहिले कुचोको व्यावसायिक उत्पादनका लागि कारखाना नै खोलेर काम भइरहेको छ। करिब १५ कारखाना कुचोको व्यावसायिक उत्पादनका लागि भनेर संघमा दर्ता भएको अध्यक्ष कार्की बताउँछन्। काठमाडौं, भैरहवा, विराटनगर, वीरगन्जलगायतका सहरमा कारखाना दर्ता भएका छन्। विशेष गरी महिला, पिछडिएका वर्गलाई कुचो उत्पादनको सिप सिकाएर व्यावसायिक उत्पादन गरिँदै आइएको छ भने गाउँघरमा पनि आफूले चाहिने कुचो उत्पादन गर्ने गरिन्छ। बजारमा ५० रुपैयाँदेखि ३ सय रुपैयाँसम्मका कुचोहरू पाउन सकिन्छ। अम्रिसो वर्षेबाली हो। माघ, फागुनमा अम्रिसो काटेर त्यसलाई घाममा सुकाइन्छ। सुकेपछि त्यसको फूलबाट कुचो बनाइन्छ। नेपालमा करिब १ लाख किसान प्रत्यक्ष र अप्रत्यक्ष रूपमा यसमा जोडिएका छन्। कुचो बनाउने सिजनमा करिब १० हजारले प्रत्यक्ष रोजगारी पाउने गरेका छन्।"
