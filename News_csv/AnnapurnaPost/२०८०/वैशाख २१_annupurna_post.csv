शीर्षक,विवरण
क्रिकेटरलाई बधाई,"सरकारी उदासीनता र लथालिंग व्यवस्थापनका बाबजुद एसीसी प्रिमियर कप क्रिकेटको उपाधि जितेर नेपाली क्रिकेट खेलाडी पुरस्कार, बधाई र प्रशंसाको मात्रै हकदार बनेका छैनन्, उनीहरूले मुलुकमा ठूलो खुसी र आशाको सञ्चार गराएका छन्। नेपाललाई सगरमाथा, गौतमबुद्ध र साहसी गोर्खालीबाट मात्रै होइन तेजतरार क्रिकेटरहरूका नामबाट पनि विश्वमाझ परिचित हुने मौका मिलेको छ। एसियाली क्रिकेटका पावरहाउस भारत र पाकिस्तानसँग मुकाबिला गर्ने अवसरले नेपाली क्रिकेट नयाँ उचाइमा पुगेको प्रमाणित गरेको छ। एसिया कप छनोटका रूपमा रहेको एसीसी प्रिमियर कपको फाइनलमा संयुक्त अरब इमिरेट्स (यूएई)लाई हराएर उपाधि जित्नु नेपाली क्रिकेटको ऐतिहासिक र गर्विलो उपलब्धि हो। नेपाली क्रिकेट खेलको महŒवपूर्ण कोसेढुंगा हो। यसअघि चैतमा यूएईविरुद्ध आईसीसी विश्वकप क्रिकेट लिग टुको अन्तिम खेलमा उस्तै सानदार जित निकाल्दै विश्वकपको ग्लोबल छनोटमा पुगेर नेपाली क्रिकेटरले आफ्नो प्रतिभा रोशन गरेकै थिए। यसपालि पनि उनीहरू जसरी अब्बल सावित भए, त्यसबाट नेपाली क्रिकेटप्रति ठूलो भरोसा फेरि जागेको छ। सन्दीप लामिछाने, भीम सार्की र गुल्सन झासँगसँगै सबै खेलाडीले एकसेएक प्रदर्शन नगरेको भए यो सफलता प्राप्त हुन्थेन र प्रशिक्षक मोन्टी देसाईको ह्याप्पी ड्रेसिङ रुमको रणनीति नभएका भए नेपालले ह्याप्पिनेस प्राप्त गर्थेन। विजेता क्रिकेट टोलीका सदस्यहरूलाई सरकारले ६६ लाख रुपैयाँ राशिको छुट्टै पुरस्कार घोषणा गरेर एउटा हौसला थपेको छ। तर, उसको दायित्व त्यतिमा सीमित हुनु हुँदैन। चैतको आईसीसी विश्वकप क्रिकेट लिगका बेला पटाक्षेप भएको नेपाली क्रिकेट स्टेडियमको हविगत र रूखरूखमा झुन्डिएका दर्शकको उत्साहले सरकारको आँखा खुल्नुपर्ने थियो। यसपालि दर्केपानी नभनी दर्शकको उस्तै उभार र खेलाडीको अब्बल कौशल देखेपछि सरकारले खेलाडीलाई कहिलेकता केही लाखले पुरस्कार दिएरमात्रै हुँदैन, क्रिकेटको पूर्वाधार निर्माणमा ठूलो लगानी गर्नुपर्छ भन्ने चेत पलाउनुपर्छ। अब पनि त्यसो हुन सकेन भने प्रतिभाशाली खेलाडी र क्रिकेटप्रेमी नेपाली दर्शकको उत्साह ओइलाउनेछ। हो, त्यसो हुन सकेन भने, चुस्त व्यवस्थापन भएन भने, क्रिकेट संघको आन्तरिक विवाद निरन्तर भइरह्यो भने खेलाडीको मात्रै कौशलताले अझै चढ्नुपर्नै खुड्किलामा काँडा बिझ्न सक्छ। विश्वकप यात्रा वा एकदिने टेस्ट म्याच मान्यताका लागि गर्नुपर्ने प्रयास निम्ति खेलाडीलाई तगारो लाग्न सक्छ। हो, यहीँनेर छ राज्यको दायित्व। राज्यले दायित्व निर्वाह गरोस् क्रिकेटका काँडा पन्छाइदेयोस्। खेलाडीले प्रतिभा अझै निखार्दै झन् ठूलो गन्तव्य चुमून्। सफलता पाइरहून्। बधाई र शुभकामना नेपाली क्रिकेटरलाई !"
सुदूरको स्वास्थ्यगेट : गेटा,"मेडिकल कलेज नै बनाउने भए पनि त्यसका लागि अस्पताल नभई नहुने कुरा हो, डाजोशीले भने, चिकित्सा विज्ञानमा प्राक्टिकल कुराहरू बढी हुन्छन्। अस्पताल नै छैन, बिरामी नै छैन भने विद्यार्थीहरूलाई कसरी पढाउने ? कैलालीको गोदावरी नगरपालिका५ स्थित गेटामा ६ सय श्ययाको अस्पताल र मेडिकल कलेज सञ्चालनका लागि आवश्यक सबै भौतिक संरचना निर्माण भएका छन्। ५ अर्बको लगानीमा २६ वटा विभिन्न आधुनिक भवन छन्। तर, भौतिक संरचना पूरा भइसक्दा पनि मेडिकल कलेज सञ्चालनबारे सरकारले निर्णय नगर्दा अर्बौंका संरचना अलपत्र अवस्थामा छन्। २०६५ सालमा गेटामा सरकारी स्वामित्वको मेडिकल कलेज बनाउने पहल भयो। जग्गाको भोगाधिकार प्राप्तिपछि २०६८ सालमा मन्त्रिपरिषद्को गठनादेशबाट मेडिकल कलेज पूर्वाधार निर्माण विकास समिति गठन भयो। ०७०७१ सालदेखि भौतिक पूर्वाधार निर्माण सुरु भयो। पूर्वाधार निर्माणको काम ९० प्रतिशत पूरा भइसकेको मेडिकल कलेज पूर्वाधार निर्माण समितिका कार्यकारी निर्देशक हेमराज पुजाराले बताए। उनका अनुसार, मेडिकल कलेज र अस्पताल सञ्चालनका लागि भौतिक पूर्वाधार तयारी अवस्थामा छन्। पुजाराले तीनतीन तलाका दुईवटा कलेज भवन बनिसकेको बताए। सय जना विद्यार्थी अटाउने कक्षा कोठा, ईलाइब्रेरी भवन पनि निर्माण भइसकेका छन्। छात्रावासका लागि चारतले ४ वटा भवन पनि बनेको छ। दुइटा भवन निर्माणको अन्तिम चरणमा छन् । कलेजमा अस्पताल सञ्चालनका लागि छ सय शय्याका दुइटा भवन पनि छन्। चिकित्सकको आवासका लागि चारचार तलाका १३ वटा भवन तयार छन्। त्यतिमात्र होइन, बिरामी कुरुवा, शवघर, अक्सिजन प्लान्ट भवन, लाउन्ड्री भवन, क्यान्टिन, इलेक्ट्रोनिक भवन, अस्पताल र कलेजका प्रशासनिक गरी २६ बढी भवन निर्माण भइसकेका छन्। विद्युत्को सबस्टेसन, परिषरभीत्रको सडक कालोपत्रे र खानेपानीको काम मात्र बाँकी छ। तीनैको ठेक्का सम्झौता भइसकेको छ। विद्युत्को सबस्टेसनको कम यही जेठमा सकिन्छ। ११ वटा भवन निर्माणको प्याकेज २०८० को असारमा सकिन्छ, अर्को १० वटा भवन निर्माण असोजमा सकिन्छ, खानेपानी र सडक कालोपत्रे २०८० को माघमा सकिन्छन्। यो सकिनेबित्तिकै मेडिकल कलेज पूर्वधार निर्माण विकास समितिको सतप्रतिसत निर्माण सकिन्छ मेडिकल कलेज पूर्वाधार निर्माण विकास समितिका कार्यकारी निर्देशक हेमराज पुजाराले भने। मेडिकल कलेजभित्र अस्पताल सञ्चालन र अध्यापनका लागि चाहिने फर्निचरको काम पनि सकिएको छ। अस्पताल र मेडिकल कलेज सञ्चालन गर्न भौतिक संरचनाले रोक्दैन, कार्यकारी निर्देशक पुजाराले भने, त्यसका लागि सरकारले स्वास्थ्य उपकरण र जनशक्ति व्यवस्थापनको काम गर्नुपर्छ। एक दशकअघि बनाइएको गुरुयोजनाअनुसार गेटा मेडिकल कलेजको निर्माणका लागि ७ अर्ब ३३ करोडको लागत अनुमान गरिएको थियो। गेटा मेडिकल कलेजलाई कुन मोडेलमा सञ्चालन गर्ने भन्ने अन्योलता देखिएको छ । सुदूरपश्चिम जन्मथलो भएका प्रधानमन्त्री शेरबहादुर देउवा गेटालाई मेडिकल कलेजका रूपमा सञ्चालन गर्नुपर्ने पक्षमा छन् । सरकारको वार्षिक नीति तथा कार्यक्रममा पनि गेटा मेडिकल कलेज र डडेल्धुरामा सञ्चालन गरिने मेडिकल कलेज सुदूरपश्चिम विश्वविद्यालयको सम्बन्धनमा सञ्चालनमा ल्याइने उल्लेख गरिएको थियो । तर, केही महिनाअघि मेडिकल कलेजको पूर्वाधारको निरिक्षणमा आएका प्रधानमन्त्री पुष्पकमल दाहालले भने यसलाई मेडिकल विश्वविद्यालय बनाउने घोषणा गरेका गएका छन्। यद्यपि यो मेडिकल विश्वविद्यालय, स्वास्थ्य विज्ञान प्रतिष्ठान वा मेडिकल कलेज, के भन्ने विषयमा कानुन आइसकेको छैन। जबसम्म कानुनी अस्पष्टता रहिरहन्छ, तबसम्म केही पनि सञ्चालन हुँदैन। हामीले त पूर्वाधार मात्रै बनाएका हौं, अस्पताल सञ्चालनका लागि चाहिने सर्जिकल उपकरण, दरबन्दी, पाठ्यक्रम जस्ता समय लाग्ने कुराहरू सुरु नै भएका छैनन्, कार्यकारी दिर्नेशक पुजाराले भने। एकदुई वर्ष अघिदेखि नै यसको मोडालिटि आइसक्नुपथ्र्यो, हामी पूर्वाधार सक्थ्यौं, दरबन्दीमा भएका चिकित्सकहरूले अस्पताल वा अध्यापन सुरु गर्थे। पूर्वाधार सकिने बित्तिकै काम सुरु भइहाल्थ्यो। तर अब ढिलो भइसकेको छ। गेटालाई स्वास्थ्य विज्ञान प्रतिष्ठान बनाइएमा बढी राजनीति हुने आशंका यहाँका बासिन्दाले गरेका छन्। मनमोहन, बिपीजस्ता महापुरुषका नामका खोलिएका स्वास्थ्य विज्ञान प्रतिष्ठानहरू त राजनीतिक भर्ती केन्द्रका अखडा भए, नेपाली कांग्रेसका युवा नेता लोकराज पाण्डेले भने, त्यसैले प्रतिष्ठान बनेर पनि सुदूरपश्चिमलाई फाइदा छैन। बरु विश्वविद्यालय नै बनाउनुपर्छ। सरकारले डाप्रमोद जोशीलाई गेटा मेडिकल कलेजको अस्पताल निर्देशक नियुक्त गरेर पठाएको छ। डाजोशी धनगढी आएर सरोकारवालाहरूसँग परामर्श गरिरहेका छन्। मेडिकल विश्वविद्यालय, स्वास्थ्य विज्ञान प्रतिष्ठान वा मेडिकल कलेज कुन मोडेलमा सञ्चालन गर्ने भन्ने कुराको टुंगा नलाग्दै उनले थोरै रकमका उपकरण खरिद गरेपछि त्यसको विरोधसमेत हुन थालेको छ। विश्वविद्यालय, प्रतिष्ठान वा मेडिकल कलेज के बन्ने ? भन्ने कुराको टुंगो नलाग्दै उनले उपकरण खरिदका लागि विभिन्न पाँच वटा टेन्टर गरेका छन। कम्तीमा पनि ५० श्ययाको अस्पताल त सञ्चालन गरिहालौं भनेर उपकरणका टेन्डर गरिएको हो। अर्थ मन्त्रालयले अहिले दरबन्दी र बजेटको सुनिश्चितता गरेको छैन, त्यसैले अन्योल भएको छ, डाकटर जोशीले भने। मेडिकल कलेज नै बनाउने भए पनि त्यसका लागि अस्पताल नभई नहुने कुरा हो, डाजोशीले भने, चिकित्सा विज्ञानमा प्राक्टिकल कुराहरू बढी हुन्छन्। अस्पताल नै छैन, बिरामी नै छैन भने विद्यार्थीहरूलाई कसरी पढाउने ? मेडिकल कलेज खोल्नका लागि तीन सय शय्याको अस्पताल तीन वर्षदेखि सञ्चालनमा रहेको हुनुपर्ने अनिवार्य प्रावधान रहेका कारण पहिले अस्पताल सञ्चालन गर्नुपर्ने डा जोशीको भनाइ छ। शिक्षा तथा प्रविधि मन्त्रालय, स्वास्थ्य मन्त्रालय, सामान्य प्रशासन मन्त्रालय र अर्थ मन्त्रालयमा अस्पताल सञ्चालनका लागि आवश्यक दरबन्दी र सञ्चालन खर्चको अनुमानित प्रतिवेदन आफूले दिइसकेको डाजोशीले बताए। ४२ जना विशेषज्ञ डाक्टर, २४ जना मेडिकल अधिकृत, करिब २ सय जना स्टाफ नर्स र प्यारामेडिक्स, प्रशासनिक कर्मचारीको दरबन्दी माग गरिएको डा जोशीले बताए। एक वर्षका लागि झन्डै २ अर्ब सञ्चालन खर्च माग गरेको छु, डा जोशीले भने, म एक्लो नियुक्त भएर त केही हुँदैन, दरबन्दी र बजेट चाहिन्छ ।"
५ प्याकेजको व्यवस्था संशोधन नगर्न माग,"बेनी : निर्माण व्यवसायी संघ म्याग्दीले एक निर्माण कम्पनीले एक पटकमा पाँच वटाभन्दा बढी ठेक्का लिन नपाउने अहिलेको व्यवस्थालाई संशोधन नगर्न माग गरेका छन्। संघले बुधबार बेनीमा पत्रकार भेटघाट गरेर सरकारले एक वटा व्यवसायीले एक पटकमा जति वटा पनि ठेक्का लिन पाउने व्यवस्थासहित सार्वजनिक खरिद ऐन संशोधन गर्न खोजेको भन्दै विरोध जनाएका हुन्। संघका अध्यक्ष गोपाल भट्टचनले एक वटा फर्मले जति पनि आयोजनाको ठेक्का लिन पाउने व्यवस्था गर्दा केही सीमित व्यवसायीले ठेक्का ओगटेर बस्ने, काम नगर्ने, विकास आयोजना अलपत्र पर्ने तथा साना व्यवसायी विस्थापित हुने अवस्था आउने बताए। एक पटकमा पाँच वटाभन्दा बढी ठेक्का लिन नपाउने बाध्यकारी व्यवस्था भएपछि अलपत्र परेका र अधुरा आयोजनाले गति लिएका थिए। साना व्यवसायीले पनि अवसर पाएका थिए, उनले भने, ऐन ंशोधन गरेर पुरानै व्यवस्था बनाउँदा ठूला व्यवसायले काम हडपेर बस्ने समस्या हुन्छ। राज्य, जनता र साना व्यवसायीका लागि पछिल्लो व्यवस्था नै यथावत् राख्नुपर्छ। राष्ट्रिय विकास समस्या समाधान समितिको ५०औं बैठकमा सार्वजनिक खरिद नियमावलीको १२औं संशोधनको ६५ उपनियम (४घ १) मा एक वा संयुक्त उपक्रमको रूपमा पाँचवटा खरिद सम्झौताबमोजिमको कार्य सम्पन्न गर्न बाँकी रहको निर्माण व्यवसायीले निर्माण कार्यका लागि आह्वान हुने खुला बोलपत्र प्रक्रियामा भाग लिन नपाउने व्यवस्थालाई संशोधन गर्ने निर्णयप्रति संघले ध्यानाकर्षण भएको जनाएको छ। अध्यक्ष भट्टचनले नियमावलीमा राखिएको उक्त प्रावधानले धेरैभन्दा धेरै काम ओगटी निर्माणकार्यलाई लथालिंग बनाउने परिपाटी लगभग अन्त्य गरी सबै खालका निर्माण व्यवसायीलाई समेत कामको अवसर दिएको जानकारी गराउँदै स्वार्थ समूहको चलखेलमा नियमावाली संशोधन गराउन लागिएको भन्दै आपत्ति जनाए। नयाँ व्यवस्था लागू भएसँगै परियोजना समयमै सम्पन्न भएको प्रगति मूल्यांकन राम्रो आएको भन्दै एक इजाजतपत्रले पाँच वटाभन्दा बढी काम ओगट्ने प्रवृत्तिले योजना अलपत्र हुने, काम नगरी ठेक्का आह्वानमा कमिसनको चलखेल बढ्नेलगायतका समस्या उत्पन्न हुने वरिष्ठ उपाध्यक्ष प्रदीप सापकोटाले बताए। समयमा निर्माण आयोजना सम्पन्न हुने र सो आयोजनाबाट प्राप्त हुने प्रतिफल तोकिएकै समयभित्रै सरोकारवालाले पाउने भएको हुँदा सबै निर्माण व्यवसायीलाई अति उपयोगी प्रमाणित भएको उक्त पाँच प्याकेजको व्यवस्था हटाइएमा निर्माण व्यवसायीहरू आन्दोलनमा जान बाध्य हुने संघले चेतावनी दिएको छ। कतिपय आयोजनामा लागत इस्टिमेटअनुसार बजेट सुनिश्चितताको अभावले भुक्तानी समस्या देखिएको निर्माण व्यवसायीले गुनासो गरेका छन्।"
नक्कली शरणार्थी प्रकरणमा लहरो तानिँदै,"काठमाडौं : नक्कली भुटानी शरणार्थी बनाएर मोटो रकम असुल गर्ने धन्दामा संलग्न उच्च राजनीतिक व्यक्तित्त्वदेखि प्रशासकहरू धमाधम पक्राउ पर्न थालेका छन्। नक्कली शरणार्थी बनाउने गिरोह पक्राउ परेपछि उनीहरूले राजनीतिक व्यक्तित्त्व र प्रशासकको पोल खोल्दै गएका छन्। नक्कली शरणार्थी बनाएर अमेरिका पठाइदिने भन्दै गिरोहले ८ सय ७५ जनासँग १० देखि ५० लाखसम्म रकम उठाएको प्रहरीको अनुमान छ। यसप्रकरणमा पूर्वऊर्जामन्त्री तथा एमाले सचिव टोपबहादुर रायमाझीलाई पक्राउ पुर्जी जारी भएको छ। उनका छोरा सन्दीप यसै प्रकरणमा मुछिएकाले बुधबार नै बुटवलबाट पक्राउ परेका छन्। यस्तै उपराष्ट्रपति कार्यालयका बहालवाला सचिव टेकनारायण पाण्डे पनि बुधबार पक्राउ परेको प्रहरीले जनाएको छ। जिल्ला प्रहरी परिसर काठमाडौंका प्रमुख एसएसपी दानबहादुर कार्कीका अनुसार पाण्डेलाई थुनामा राख्न बुधबार नै जिल्ला अदालत काठमाडौंले ३ दिनको म्याद जारी गरेको छ। कार्की भन्छन्, नेपाली नागरिकलाई भुटानी शरणार्थी बनाएर अमेरिका पठाउने कागजात बनाउने र रकम असुली गर्ने धन्दामा हाइप्रोफाइल व्यक्तिको पनि सहभागिता देखिएको छ। अपराधमा जोसुकै संलग्नता भए पनि उन्मुक्ति नपाउने कार्कीले बताए। शरणार्थी प्रकरणमा अर्बौं ठगी गरेको भन्दै उजुरी परेपछि एमाले नेता टोपबहादुर रायमाझीका सहयोगी सानु भण्डारी र कांग्रेस नेतृ सुजाता कोइरालाका पूर्वस्वकीय सचिव केशव दुलालसहित मोरङका सागर थुलुङ, पाँचथरका टंक गुरुङ र दाङका सन्देश शर्मा यसअघि नै पक्राउ परेका छन्। उनीहरूविरुद्ध सांगठित अपराधमा मुद्दा दर्ता भई जिल्ला अदालत काठमाडांैमा मुद्दा चलिरहेको छ। मंगलबार बिहान पूर्वगृहमन्त्री रामबहादुर थापा बादलका सुरक्षाविज्ञ डा इन्द्रजित राई पनि पक्राउ परेका थिए। प्रहरीको प्रारम्भिक अनुसन्धानमा इन्द्रजित राईका छोरा निरज राईको पनि संग्लनता भेटिएपछि उनीविरुद्ध पनि पक्राउ पुर्जी जारी भएको छ। निरजलाई भने अहिलेसम्म प्रहरीले पक्राउ गर्न सकेको छैन। बुधबार एमाले नेता टोपबहादुर रायमाझीका बाबुछोराविरुद्ध पनि पक्राउ पुर्जी जारी हुनु र पूर्वगृहसचिव टेकनारायण पाण्डे पनि पक्राउ परेसँगै प्रहरीको अनुसन्धान हाइप्रोफाइल तिर सोझिएको हो। भुटानी शरणार्थी भन्दै नक्कली कागजात बनाएर नेपाली नागरिकलाई अमेरिका पठाउने धन्दामा हाइप्रोफाइल व्यक्तिको पनि संलग्नता भएको आरोप लागेपछि प्रहरीले अनुसन्धान तीव्र पारेको छ। जिल्ला प्रहरी परिसर काठमाडौंका प्रवक्ता सीताराम रिजालका अनुसार शरणार्थी बनाएर अमेरिका पठाउने कार्यमा संलग्न भएको भन्दै २ जनाको उजुरी परिसरमा दर्ता भएको छ। उजुरीमा सयौं व्यक्ति पीडित भएको जानकारी छ। उजुरीका आधारमा हालसम्म ७ जना पक्राउ परेका छन्। अनुसन्धानमा सक्रिय प्रहरी अधिकृतका अनुसार नेपालीलाई भुटानी शरणार्थी बनाएर अमेरिका पठाइदिने भन्दै करोडौं रुपैयाँ ठगी गर्नमा मुख्य भूमिका पूर्वगृहमन्त्रीका सुरक्षविद् राईकै भएको प्रारम्भिक अनुसन्धानमा देखिएको छ। रामबहादुर थापा गृहमन्त्री हुँदा राई उनका सुरक्षा सल्लाहकार थिए। एमाले उपाध्यक्ष बादल गृहमन्त्री रहँदा उनी २०७४ फागुनदेखि २०७८ असारसम्म सुरक्षा सल्लाहकारका रूपमा कार्यरत थिए। प्रहरीका अनुसार राईले गृह मन्त्रालयमा हुँदा नीतिगत निर्णय गराउनेदेखि लिएर, नक्कली कागजात निर्माण गर्न भूमिका खेल्दथे। पीडित व्यक्तिलाई पूर्वगृहमन्त्रीको पावर देखाउँदै मन्त्रीलाई पैसा बुझाएपछि सजिलै अमेरिकी भिसा लाग्छ भन्दै प्रलोभन दिने गर्थे। बुधबार काठमाडौं प्रहरीले जिल्ला अदालत काठमाडौंबाट रायमाझीका बाबुछोराविरुद्ध पक्राउ पुर्जी लिएको हो। नक्कली शरणार्थी बनाएर नेपालीलाई अमेरिका लैजाने प्रकरणको अनुसन्धानका क्रममा काठमाडौं प्रहरी परिसरले उनीहरूविरुद्ध पक्राउ पुर्जी लिएको हो। मंगलबार पक्राउ परेका इन्द्रजित राई र बुधबार पक्राउ परेका तत्कालीन गृहसचिव टेकनारायण पाण्डेको प्रारम्भिक बयानका आधारमा शरणार्थी प्रकरणमा रायमाझी बाबुछोराको संलग्नता देखिएको हो। अन्नपूर्णलाई प्राप्त स्रोतका आधारमा प्रहरीले सन्दीप रायमाझीको नाममा काटिएको डेढ करोडको चेक पनि बरामद गरेको छ। अनुसन्धानमा सक्रिय प्रहरीका अनुसार यसअघि पक्राउ परेका सानु भण्डारीको बयानमा इन्द्रजित राईलाई १ करोड ५० लाख दिएको उल्लेख छ। ललितपुरका स्थानीय भण्डारीले आफ्नो डायरीमा ३ पटक डा राईलाई नगद दिएको विवरण उल्लेख गरेका छन्। डायरीमा उल्लेख गरिएको विवरणअनुसार डा राईले ५० लाख, ३५ लाख र ६५ लाख गरेर ३ किस्तामा १ करोड ५० लाख लिएको बताएका छन्। यस्तै पूर्वऊर्जामन्त्री टोपबहादुर रायमाझीका छोरा सन्दीप रायमाझीलाई आरोपीहरूले १ करोड ५० लाख बुझाएको चेकसमेत प्रहरीले बरामद गरेको छ। यस्तै आरोपीहरूले पूर्वगृहसचिव टेकनारायण पाण्डेलाई ५० लाख दिएको बयानमा उल्लेख गरेका छन्। आरोपीको बयानलाई पुष्टि हुने किसिमले मंगलबार पक्राउ परेका राईले पनि बयान दिएसँगै बुधबार पाण्डे पक्राउ परेका हुन्। प्रहरी अधिकृत भन्छन्, पीडितहरूले राईलाई पैसा बुझाएको प्रमाण प्रहरीले प्राप्त गरेको छ। उनले गृहमन्त्री, गृहसचिवलगायतका सरकारका उच्चस्तरीय व्यक्तिलाई पैसा बुझाउनुपर्छ भन्दै पीडितसँग रकम उठाउने गर्थे। तर, गृहमन्त्रीलाई पैसा दिएको प्रमाण भने प्रहरीले अहिलेसम्म फेला पारेको छैन। यस्तै बुधबार पक्राउ पुर्जी जारी गरिएको एमाले नेता टोपबहादुर रायमाझीले पक्राउ पुर्जीको विषयमा आफूलाई जानकारी नभएको बताएका छन्। अर्घाखाँचीको सन्धिखर्कमा आयोजित कार्यक्रममा उनले आफूलाई फसाउन र नियोजित तरिकाले बदनाम गर्न गिरोहले नाम मुछेको बताएका छन्।"
प्रदेशमा बेरुजुको चाङ,"सबै प्रदेश प्रमुखहरूलाई महालेखाले बुझाएको ६०औं वार्षिक प्रतिवेदनले गत वर्ष मात्रै ७ प्रदेशमा ८ अर्ब ४६ करोड ३२ लाख बेरुजु थपिएको देखाउँछ। संघीयता कार्यान्वयन सँगै प्रदेश सरकार अस्तित्वमा आएको पाँच वर्ष भयो। तीन तहको सरकार बनेपछि विकास र पारदर्शितासहित सुशासन कायम हुने अपेक्षा नागरिकले गरेका थिए। तर, तीन सरकारमध्ये प्रदेश सरकारमा बर्सेनि बेरुजुको चाङ थपिँदा बेतिथि बढ्दो छ। केही समयअघि सार्वजनिक महालेखा परीक्षकको प्रतिवेदनले प्रदेशमा बेरुजु बढ्दो क्रममा रहेको प्रष्ट देखाउँछ। गत आर्थिक वर्षमा मात्रै ७ प्रदेशको बेरुजु ८ अर्ब ४६ करोड ३२ लाख थपिएको छ। प्रदेश गत रूपमा तुलना गर्दा सबैभन्दा धेरै बेरुजु कर्णाली प्रदेशमा छ। यहाँ ४४३ प्रतिशत बेरुजु छ। कर्णालीमा ३८ अर्ब १४ करोड ६२ लाखको लेखापरीक्षण भएकोमा १ अर्ब ६८ करोड ९३ लाख बेरुजु आएको हो। गण्डकीमा सबैभन्दा कम १२४ प्रतिशत अर्थात् ३९ अर्ब ९० करोड ९२ लाखको लेखापरीक्षण भएकोमा ४९ करोड ३५ लाख मात्रै बेरुजु देखिएको छ। कोसीमा १ अर्ब १६ करोड ३३ लाख कोसी प्रदेश सरकारको बेरुजु रकम ४ वर्ष ९६ करोड पुगेको छ। प्रदेश संरचना गठन भएको पाँच वर्षमा बेरुजु रकम ४ अर्ब ९६ करोड ३३ लाख ९४ हजार पुगेको हो। महालेखापरीक्षकको ६०औं प्रतिवेदनअनुसार गत वर्ष मात्रै १ अर्ब ६४ करोड ६३ लाख बेरुजु छ। पेस्की बाहेकको बेरुजु रकम भने १ अर्ब ५२ करोड ६६ लाख छ। महालेखाले प्रदेशगत रूपमा बुझाएको प्रतिवेदनअनुसार यसअघि २०७५ को पहिलो प्रतिवेदनले प्रदेशको बेरुजु २ करोड २२ लाख २६ हजार देखाएको थियो। २०७७ मा सार्वजनिक दोस्रो प्रतिवेदनले ७६ करोड ९५ लाख २९ हजार बेरुजु देखाएको थियो। तेस्रो प्रतिवेदनले १ अर्ब १७ करोड ५४ लाख ४९ हजार रुपैयाँ बेरुजु देखाएको थियो। चौथो प्रतिवेदनले १ अर्ब ४८ करोड १८ लाख २० हजार रुपैयाँ बेरुजु देखाएको थियो। पछिल्लो पाँच वर्षको जम्मा बेरुजु रकम ४ अर्ब ९६ करोड ३३ लाख ९४ हजार देखिएको महालेखाको प्रतिवेदनमा छ। प्रदेश सरकारले एक वर्षमा सवारी साधनका लागि इन्धन र मर्मतमा मात्रै २० करोड ६३ लाखभन्दा बढी रकम खर्च गरेको प्रतिवेदनले देखाएको छ। पछिल्लो पाँच वर्षमा प्रदेश सरकारले सवारी खरिदमा १ अर्ब २७ करोड ५४ लाख खर्च गरेको थियो। प्रदेश सरकारले बजेट स्रोत कम भएका कारण आर्थिक वर्ष २०७८७९ मा सवारी खरिद नगर्ने नीति लिएको थियो। तर, सोही वर्ष २१ करोड ७५ लाख २१ हजारको सवारी खरिद गरेको महालेखाको प्रतिवेदनमा उल्लेख छ। सो वर्ष प्रदेश सरकारले इन्धन खरिद र मर्मत शीर्षकमा मात्रै २० करोड ६३ लाख १८ हजार रुपैयाँ खर्च गरेको हो। सवारी खरिदसम्बन्धी मापदण्ड स्वीकृत भए पनि तोकिएको सीमाभन्दा बढी मूल्यमा सवारी साधन खरिद गरेको र इन्धन तथा मर्मत खर्च पनि बढ्दो क्रममा रहेको प्रतिवेदनले देखाएको छ। आर्थिक वर्ष २०७८७९ मा प्रदेश सरकारले इन्धन खरिदमा मात्रै १० करोड ६६ लाख ७२ हजार रुपैयाँ खर्च गरेको थियो। यो खर्चमध्ये १ करोड ३७ लाखको इन्धन पदाधिकारी र ९ करोड २८ लाखको इन्धर्न कार्यालय प्रयोजनामा खर्च भएको थियो। अघिल्लो वर्ष २०७७७८ मा ८ करोड २२ लाख ४२ लाख खर्च भएको थियो। एक वर्षमा कार्यालय प्रयोजन र पदाधिकारीको नाममा २ करोड ४४ लाख ३० हजार रुपैयाँको इन्धर्न खर्च बढेको प्रतिवेदनमा छ। महालेखाको प्रतिवेदनले प्रदेशको घर भाडा खर्च बढ्दो क्रममा रहेको उल्लेख गरेको छ। २०७७७८ मा प्रदेश सरकारले घर भाडाबापत मात्रै ५ करोड ७४ लाख २ हजार खर्च गरेको थियो। कार्यालय, आवास र स्टोर प्रयोजनाका लागि भन्दै आर्थिक वर्ष २०७८७९ मा प्रदेश सरकरारले ६ करोड १ लाख ३ हजार रुपैयाँ खर्च गरेको छ। प्रदेश सरकारले घरभाडामा गरिरहेको खर्च नियन्त्रण गर्न सुझाव दिएको छ। प्रदेश संरचनामा मुलुक गएपछि साविकको जिल्ला स्तरमा रहेका विषयगत कार्यालयहरू स्थानीय तह मातहत छन्। प्रदेशले सोही प्रकृतिको कार्य गर्नका लागि कार्यालयहरू स्थापना गरेका कारण घर भाडा खर्च बढेको प्रतिवेदनले औंल्याएको छ। मधेसमा १ अर्ब १६ करोड ३३ लाख मधेस प्रदेश सरकारको मन्त्रालय र मातहतको १ सय ४८ निकायको ४३ अर्ब १० करोड ७४ लाखको लेखापरीक्षण हुँदा १ अर्ब १६ करोड ३३ लाख बेरुजु आएको छ। गत आर्थिक वर्ष २०७८७९ को बेरुजु रकम १ अर्ब १६ करोड ३३ लाख ९ हजार थपिएसँगै यहाँको पछिल्लो पाँच वर्षमा बेरुजु रकम ६ अर्ब ७६ करोड २२ लाख २७ हजार पुगेको छ। पछिल्लो आर्थिक वर्षको बेरुजुमध्ये असुल गर्नुपर्ने बेरुजु ८ करोड ३३ लाख ६७ हजार, नियमित गर्नुपर्ने ५३ करोड ३४ लाख ७४ हजार र पेस्की बाँकी १८ करोड ९९ लाख ६४ हजार रहेको छ। अन्य संस्था एवं समितितर्फ ३५ करोड ६५ लाख ४ हजार बेरुजु देखिएको छ। यसमध्ये असुल गर्नुपर्ने १ करोड १९ लाख ६५ हजार नियमित गर्नुपर्ने, ३४ करोड १२ लाख ६१ हजार र ३२ लाख ७८ हजार रुपैयाँको पेस्की फछ्र्याेट नभएको महालेखापरीक्षकको ठहर छ। बागमतीमा १ अर्ब ५ करोड ३१ लाख गत आर्थिक वर्ष २०७८७९ मा बागमती प्रदेश सरकारको १ अर्ब ५ करोड ३१ लाख ४ हजार रुपैयाँ रकम बेरुजु कायम भएको छ। महालेखा परीक्षकको कार्यालयले ७६ अर्ब ९० करोड ४७ लाख २२ हजार रुपैयाँको लेखापरीक्षण सम्पन्न गर्दा उक्त रकम बेरुजु कायम भएको विवरण सार्वजनिक गरेको हो। महालेखा परीक्षकको कार्यालयले प्रदेशको प्रदेशसभा सचिवालय, मुख्यमन्त्री तथा मन्त्रिपरिषद्को कार्यालय र मातहतको निकाय, प्रदेश लोकसेवा आयोग, मुख्य न्यायाधिवक्ताको कार्यालय, प्रदेश नीति तथा योजना आयोगसहित २ सय २१ निकायको खर्च विवरण लेखापरीक्षण गरेको थियो। कुल लेखापरीक्षण अंकको तुलनामा बेरुजु १३७ प्र्रतिशत रहेको छ। अघिल्लो आर्थिक वर्ष २०७७७८ मा लेखापरीक्षण अंकको १६० प्रतिशत रकम बेरुजु कायम भएको थियो। गत आर्थिक वर्षमा देखिएको बेरुजुमध्ये ६ करोड ९३ लाख १३ हजार रुपैयाँ असुल गर्नुपर्ने, ४४ करोड ८७ लाख ३८ हजार प्रमाण कागजात पेस गर्नुपर्ने, १८ करोड ६८ लाख ८८ हजार नियमित गर्नुपर्ने र ३४ करोड ८१ लख ६५ हजार पेस्की बाँकी रहेको महालेखा परीक्षकको कार्यालयको प्रतिवेदनमा उल्लेख छ। महालेखा परीक्षकको कार्यालयले प्रदेश सरकारअन्तर्गतको २ सय ११ वटा कार्यालयको ७५ अर्ब ४० करोड ७९ लाख ६८ हजार र अन्य १० वटा संस्था समितिको १ अर्ब ४९ करोड ६७ लाख ५४ हजार रुपैयाँको लेखापरीक्षण गरेको थियो। उक्त अवधिमा प्रदेश सरकारले कुल विनियोजित बजेटको ६५८३ प्रतिशत बजेट खर्च गरेको थियो। गत आर्थिक वर्षमा सबैभन्दा धेरै भौतिक पूर्वाधार विकास मन्त्रालयको ३५६ प्रतिशत अर्थात् ३६ करोड १६ लाख ८२ हजार रकम बेरुजु कायम भएको छ। खानेपानी ऊर्जा तथा सिँचाइ मन्त्रालयको ३४९ प्रतिशत अर्थात् २१ करोड १ लाख ५४ हजार बेरुजु रकम कायम भएको छ। प्रदेश सरकार स्थापना भएको छ वर्षको अवधिमा सबैभन्दा धेरै आर्थिक वर्ष २०७५७६ मा कुल लेखापरीक्षण अंकको २५० प्रतिशत रकम बेरुजु भएको महालेखापरीक्षकको कार्यालयले सार्वजनिक गरेको प्रतिवेदनमा उल्लेख छ। गण्डकीमा थपियो ४९ करोड ३४ लाख बेरुजु गण्डकी प्रदेशमा आर्थिक वर्ष २०७८७९ मा ४९ करोड ३५ लाख ५७ हजार बेरुजु थप भएको छ। महालेखापरीक्षणको कार्यालयले सार्वजनिक गरेको प्रतिवेदनअनुसार प्रदेश सरकार मातहतका १ सय ८७ सरकारी निकायको ३७ अर्ब ४ करोड ५१ लाख ५ हजार र समिति तथा अन्य १४ बटा संस्थाको २ अर्ब ८६ करोड ४१ लाख ८१ हजार गरी कुल ३९ अर्ब ९० करोड ९२ लाख ८६ हजारको लेपापरीक्षण गरेकोमा सो बेरुजु थप भएको हो। कुल लेखापरीक्षण अंकको तुलनामा बेरुजु १२४ प्रतिशत रहेको छ। गत वर्ष लेखापरीक्षण अंकको १२७ प्रतिशत बेरुजु कायम भएको थियो। म्याद ननाघेको पेस्कीलाई लगती बेरुजु कायम नगरिएको उल्लेख छ। यो वर्ष कानुनको पालना, जवाफदेहिता वहन, लेखापालना र आर्थिक कारोबारको स्थिति, सार्वजनिक सम्पत्ति र स्रोत साधानको उपयोग, सार्वजनिक निर्माण र सेवा प्रवाहजस्ता विषयलाई लेखापरीक्षणमा समावेश गरिएको थियो। समावेश गरिएका विषयहरूको परीक्षणबाट मध्यकालीन खर्च संरचनाअनुसार बजेट विनियोजन हुन नसकेको, प्रदेशको बजेटको संघीय अनुदानको अंश उच्च रहेको महालेखापरीक्षणको कार्यालयले जनाएको छ। विनियोजित बजेटको तुलनामा न्यून खर्च हुने गरेको, सार्वजनिक सम्पत्तिको संरक्षण र अभिलेख अद्यावधिक हुन नसकेको लगायतका विषय लेखापरीक्षण प्रतिवेदनमा उल्लेख छ। थपिएको बेरुजुमध्ये असुल गर्नुपर्ने ७ करोड ८ लाख, नियमित गर्नुपर्ने ३३ करोड ४८ लाख र पेस्की ८ करोड ७९ लाख रहेको छ। बेरुजुमध्ये सबैभन्दा धेरैे भौतिक पूर्वाधार, सहरी विकास तथा यातायात व्यवस्था मन्त्रालयको मात्र ५६०५ प्रतिशत रहेको छ। दोस्रोमा रहेको ऊर्जा जलस्रोत तथा खानेपानी मन्त्रालयको १४५४ प्रतिशत र तेस्रोमा रहेको शिक्षा संस्कृति विज्ञान प्रविधि तथा सामाजिक विकास मन्त्रालयको ४ करोड ७९ लाख रहेको छ। प्रदेश सरकार स्थापनाको पाँच वर्षमा बेरुजु २ अर्ब १४ करोड ४४ लाख पुगेको छ। लुम्बिनीमा पाँच वर्षमा बेरुजु ३ अर्ब नाघ्यो लुम्बिनी प्रदेशको बेरुजु ३ अर्ब नाघेको छ। प्रदेश संरचना बनेको पाँच वर्षमै बेरुजु ३ अर्ब ५ करोड ८१ लाख पुगेको छ। बेरुजु भ्रष्टाचार नै नभए पनि प्रक्रियागत त्रुटि हो। यद्यपि लुम्बिनीमा कानुनविपरीत रकम बुझेर असुल नै गर्नुपर्ने बेरुजु पौने ७ करोड छ। महालेखापरीक्षकको कार्यालयले हालै सार्वजनिक गरेको प्रतिवेदनमा बेरुजु डेढ अर्ब बढेको छ। महालेखापरीक्षक कार्यालयका उपमहापरीक्षक वामदेव शर्मा अधिकारीका अनुसार आर्थिक वर्ष २०७८७९ को प्रतिवेदनअनुसार १ अर्ब ४९ करोड ८० लाख ८५ हजार बेरुजु थपिएको हो। योसँगै लुम्बिनी प्रदेशको बेरुजु ३ अर्ब ५ करोड ८१ लाख पुगेको छ। गत आर्थिक वर्षमा १ अर्ब ७० करोड ७६ लाख ४० हजार बेरुजु देखिएकोमा १४ करोड ६६ लाख ५० हजार सम्परीक्षण भई १ अर्ब ५६ करोड ९० हजार फछ्र्योट हुन बाँकी रहेको थियो। महालेखापरीक्षकको कार्यालयले केही दिनअघि प्रदेश प्रमुखलाई प्रारम्भिक प्रतिवेदन बुझाएको थियोे। महालेखाले बुझाएको प्रारम्भिक प्रतिवेदनअनुसार आर्थिक वर्ष २०७८७९ मा विभिन्न सरकारी कार्यालयमा १ अर्ब २४ करोड ४८ लाख ५३ हजार बेरुजु देखिएको छ। सोमध्ये ६ करोड ६८ लाख ८९ हजार असुल हुनुपर्ने देखिएको छ भने ७ करोड ४१ लाख २१ हजार अनियमित देखिएको छ। यसैगरी ३१ करोड ५५ लाख २४ हजार रकमको कागजात पूरा भएको छैन। यसैगरी १२ करोड १२ लाख ३० हजार रकम कर्मचारी तथा अन्य शीर्षकमा पेस्की देखिएको छ। यसैगरी सोही आर्थिक वर्षमा समिति तथा अन्य संस्थाहरूमा २५ करोड ३२ लाख ३२ हजार बेरुजु रकम देखिएको छ। महालेखापरीक्षक कार्यालयका उपमहालेखापरीक्षक अधिकारीले बेरुजु रकम सबै भ्रष्टाचार नै भएको नबुझ्न आग्रह गरे। बेरुजु सबै भ्रष्टाचार नै होइन, त्यसरी बुझ्नु हँुदैन, उनले भने। काम भएर पनि खर्च नगरिएको, खर्चअनुसारको बिल भरपाई पेस नभएको, शीर्षक नमिलेको लगायतका कारण पनि बेरुजु देखिने गरेको छ। प्रदेशमा मन्त्रालयको संख्या घटबढ हुँदा पनि बेरुजुको दर बढेको उपमहालेखा परीक्षक अधिकारीको भनाइ छ। कर्णालीमा बेरुजु ४ अर्ब बढी कर्णाली प्रदेशको बेरुजु रकम बढेर ४ अर्ब नाघेको छ। महालेखा परीक्षकको प्रतिवेदनअनुसार प्रदेशका सरकारी निकाय र अन्य संघसंस्था तथा समितितर्फ आर्थिक वर्ष ०७७७८ को २ अर्ब ६५ करोड १ लाख र ०७८७९ को बेरुजु १ अर्ब ६८ करोड ९३ लाख गरी जम्मा ४ अर्ब ३३ करोड ९४ लाख पुगेको हो। गत वर्षसम्म २ अर्ब ७९ करोड ३० हजार बेरुजु थियो। जसमध्ये १४ करोड ६७ लाख बेरुजु सम्परीक्षण भइसकेको छ। प्रदेश सरकारले नियमविपरीत बजेट खर्च गर्ने र समयमै पेस्की फछ्र्योट नगर्दा बेरुजु रकम बढ्दै गइरहेको प्रतिवेदनमा उल्लेख छ। महालेखाले सार्वजनिक प्रतिवेदनअनुसार यो वर्ष पेस्की नलिएरै बेरुजु रकम १ अर्ब ४४ करोड १८ लाख पुगेको छ। यो वर्ष प्रदेश सरकार मातहातका कर्णालीका १ सय ७३ वटा कार्यालयको ३८ अर्ब १४ करोड ६२ लाख रकम लेखापरीक्षण गरिएको थियो। जुन बजेटको ४४३ प्रतिशत बेरुजु आएको छ। ८ वटा मन्त्रालय रहेको कर्णालीमा भौतिक पूर्वाधार तथा सहरी विकास मन्त्रालयमा सबैभन्दा बढी बेरुजु देखिएको छ। यो मन्त्रालयमा आर्थिक वर्ष ०७८७८ मा ७१ करोड ९९ लाख ९५ हजार बेरुजु रकम देखिएको छ। प्रदेश सरकारको जलस्रोत तथा ऊर्जा विकास मन्त्रालयको ३६ करोड ५९ लाख ५१ हजार बेरुजु रकम देखिएको छ। मन्त्रालयसहित १६ वटा कार्यालयहरूमा ११ वटा कार्यालयमा बेरुजु देखिएको छ। मन्त्रालय र मातहतका गरी ४१ कार्यालय रहेको सामाजिक विकास मन्त्रालयका २३ वटा कार्यालयको बेरुजु रकम १५ करोड ७६ लाख ३३ हजार, मुख्यमन्त्री तथा मन्त्रिपरिषद्को कार्यालयको ८ लाख ५३ हजार, आन्तरिक मामिला तथा कानुन मन्त्रालयको १ करोड २३ लाख १० हजार बेरुजु देखिएको छ। यस्तै उद्योग, पर्यटन, वन तथा वातावरण मन्त्रालयको २ करोड ५८ लाख ३२ हजार बेरुजु देखिएको छ। भूमि व्यवस्था, कृषि तथा सहकारी मन्त्रालयमा ६ करोड ४१ लाख १२ हजार बेरुजु देखिएको छ। यस्तै प्रदेशका १२ वटा कार्यालयले ३५ लाख ५० हजार रकम असुली गर्नुपर्ने उल्लेख छ। यस्तै कर्णाली सरकारले विधि र ऐनविपरीत बजेट रकमान्तरदेखि करोडौं मूल्यका सवारी साधन खरिद गरेको खुलेको छ। आर्थिक वर्ष ०७८७९ मा १ अर्ब ८१ करोड ५ लाख रकमान्तर गरेको छ। वर्षको अन्तिम समयमा रकमान्तर गरेर बजेट खर्च गर्ने कार्य अन्त्य हुनुपर्ने महालेखाको प्रतिवेदनले औंल्याएको छ। सुदूरमा बढ्दो बेरुजु महालेखापरीक्षकको कार्यालयको पटकपटकको सुझावका बाबजुद पनि सुदूरपश्चिम प्रदेशमा बेरुजु घटेको छैन। प्रदेश सरकारका मन्त्रालय र मातहतका अड्डा तथा स्थानीय तहहरूमा बेरुजुको अवस्था चिन्ताजनक छ। हालै महालेखापरीक्षकको कार्यालयले सार्वजनिक गरेको सुदूरपश्चिम प्रदेश सरकारको लेखापरीक्षणको पाँचौं प्रतिवेदनमा ७७ करोड २४ लाख बेरुजु देखाएको छ। प्रदेशका मन्त्रालयहरूमा सबैभन्दा बढी सामाजिक विकास मन्त्रालयको मात्रै ३८ करोड २९ लाख रकम बेरुजु आएको छ। त्यसपछि भौतिक पूर्वाधार विकास मन्त्रालयको २७ करोड ४९ लाख, भूमि व्यवस्था कृषि तथा सहकारी मन्त्रालयको ६ करोड १३ लाख रकम बेरुजु आएको छ। प्रदेशका अरू मन्त्रालयहरूमा आन्तरिक मामिला तथा कानुन मन्त्रालयको २ करोड ५९ लाख, उद्योग पर्यटन वन तथा वातावरण मन्त्रालयको २ करोड ४९ लाख, मुख्यमन्त्री तथा मन्त्रिपरिषद्को कार्यालयको १८ लाख २५ हजार र प्रदेशसभा सचिवालयको ५ लाख ८१ हजार रकम बेरुजु आएको महालेखाले सार्वजनिक गरेको पाँचौं प्रतिवेदनमा उल्लेख छ। प्रदेश सरकारको यसअघिको मात्रै १ अर्ब १४ करोड रकम बेरुजु देखिएको छ। महालेखा परीक्षकको ६० औं प्रतिवेदनमा सुदूरपश्चिम प्रदेश सरकारको १ अर्ब १४ करोड बेरुजु फछ्र्योट हुन बाँकी छ। यसपालिको ७७ करोड त्यसमा जोडिएको छ। यस वर्षको पनि जोड्दा प्रदेश सरकारको मात्रै १ अर्ब ९१ करोड रकम बेरुजु देखिएको छ। प्रदेश सरकारको भन्दा बेरुजुको भयावह अवस्था स्थानीय तहहरूको छ। सुदूरपश्चिममा ९ जिल्लामा ८८ वटा स्थानीय तह छन्। महालेखाको ६० औं प्रतिवेदनले ८८ वटा पालिकामा मात्रै एक वर्षमा ४ अर्ब २१ करोड रकम बेरुजु आएको जनाएको छ। किशोर बुढाथोकीविराटनगर मनिका झाजनकपुरधामकृष्णसारु मगरहेटौंडाकृष्णमणि बरालपोखरालक्ष्मण पोखरेलबुटवलबिष्णप्रसाद न्यौपानेवीरेन्द्रनगरशिवराज भट्टधनगढी"
आगोले खोस्यो खुसी,"इलाम : सन्दकपुर गाउँपालिका३ सुलुबङका लुमणी पाठक (लोकु) को आँगनमा बिहीबार हुने जेठी छोरीको विवाहको चहलपहल थियो। बुधबारको मध्यान्नमा गाउँलेहरू विवाहको तयारीमा थिए। भट्टीचुल्होमा सेल रोटी पाक्दै थियो। ग्यास चुलोबाट सुरु भएको आगोले विवाहको तयारी मात्रै रोकेन, पाठक परिवारलाई छानोविहीनसमेत बनायो। पाठककी जेठी छोरी पुजाको विवाहको सम्पुर्ण तयारी पूरा भएको थियो। दुखेसो पोख्दै पाठकले भने, कागजात भएको एउटा दराज बाहेक केही पनि रहेन। करिव २० मिनेटको आगोले सबै सकिएको स्थानीय देवेन्द्र सुवेदीले बताए। उनले भने, तुरुन्त पुगेर प्रयास गर्दा पनि २० मिनेटमा सबै सकियो। पाठकका अनुसार आगलागीको कारण घरमा रहेको सबै सामान खरानी भएपछि विवाह स्थगित भएको छ। उनले सुनाए, केही बाँकी रहेन केले गर्नु विवाह। उनको तीन तले काठको घर जल्दा ४० लाखबढी क्षति भएको उनले बताए। पाठकले भने, गाडी खेपेर कमाएको सबै सकियो।"
क्रिकेटमा सुनौलो युग,"नेपाली क्रिकेटमा गोल्डेन इराको सुरुवात भएको छ। कुनै समय अन्डरडगको अवस्थामा पुगेका हामीले जसरी कमब्याक गर्यौं, त्यो आफैंमा महत्त्वपूर्ण छ। अहिलेका खेलाडीले उत्कृष्ट प्रदर्शन गर्दै आएका छन्। सबै खेलाडीले म्याच विनरको भूमिका निर्वाह गरिरहेका छन्। नेपाली क्रिकेट टोलीको रियुनिट प्रोसेस पनि बढ्ने क्रममा छ। हामीले छाडेकोभन्दा अहिले राम्रो भएको छ। ज्ञानेन्द्र मल्ल, सोमपाल कामी, करण केसी, दीपेन्द्रसिंह ऐरी, सन्दीप लामिछानेलगायतका ४५ जना बाहेक अरू खेलाडी नयाँ छन्। अर्थात् करिब ७५ प्रतिशत खेलाडीले खेलेको तीन वर्ष पनि भएको छैन। त्यसमाथि अधिकांश खेलाडी २५ वर्षमुनिका छन्। यस्तै एक्सपोजर पाउने हो भने हाम्रा खेलाडीले अहिलेजस्तै उत्कृष्ट नतिजा ल्याउन सक्छन्। आईसीसी विश्वकप लिग टुअन्तर्गत नामिबियामा भएको शृंखलामा पराजय बेहोरेपछि नेपाली क्रिकेटमा निराशा छाएको थियो। एक किसिमले भन्ने हो भने नेपाली क्रिकेटको भविष्य नै अन्योलतातर्फ उन्मुख भएको थियो। कोभिडका कारण पनि खेलाडीको प्रदर्शनमा असर परेको थियो। लामो समय घरभित्रै बस्नुपर्दा खेलाडीलाई भविष्यको चिन्ताले सताएको थियो। त्यही कारण हाम्रो प्रदर्शन सोचेजस्तो हुन सकेको थिएन। नेपालको एकदिवसीय मान्यता पनि खोसिने अवस्थामा पुगेको थियो। आईसीसी विश्वकप लिग टुको २४ खेल खेलिसक्दा नेपालले आठ खेलमा मात्रै जित हात पारेको थियो। नेपाल छैटौं स्थानबाट माथि उक्लन सकेको थिएन। यस्तो अवस्थामा नेपालले शीर्ष पाँचमा रहेर एकदिवसीय मान्यता जोगाउला भन्नेमा सबैलाई शंका थियो। शीर्ष तीनमा रहँदै विश्वकप छनोटमा चयन होला भनेर कसैले सोचेकै थिएनौं। त्यस्तो कठिन अवस्थामा मोन्टी देसाईले मुख्य प्रशिक्षकको जिम्मेवारी सम्हाल्नु भएको थियो। उहाँ आएपछि हाम्रा खेलाडीले जुन स्पिरिट देखाए, त्यो सरहानीय मात्रै होइन, प्रसंशनीय पनि छ। मोन्टी आएपछि हामीले अपेक्षा नै नगरेको सफलता पाउन सफल भयौं। एकदिवसीय मान्यता जोगाउन बाँकी रहेका १२ खेलमध्ये ९ खेल जित्नैपर्ने थियो भने शीर्ष तीनमा रहन ११ खेल जित्नुपर्ने अवस्था थियो। प्रशिक्षक देसाईले खेलाडीमा उत्साहको जादु नै भरिदिनुभयो। हामीले अन्तिम १२ मध्ये ११ खेल जित्दै एकदिवसीय मान्यता मात्रै जोगाएनौं, विश्वकप क्वालिफायरमा पनि छनोट हुन सफल भयौं। खेलाडीलाई एकजुट बनाउन प्रशिक्षक देसाईले महत्वपूर्ण भूमिका निर्वाह गर्नुभयो। उहाँको ह्यापी ड्रेसिङ रुमको अवधारणाले नेपाली क्रिकेटले लगातार सफलता चुम्दै आएको छ। उहाँको आँट, भरोसा र विश्वासलाई खेलाडीले पनि कुशलतापूर्वक निभाएका छन्। कुन खेलाडीलाई कुन स्थानमा खेलाउने भन्ने कुरा प्रशिक्षक देसाईले राम्रोसँग बुझ्नु भएको छ। अर्थात् राइट म्यान राइड प्लेस भन्ने कुरा उहाँलाई थाहा छ। मंगलबार यूएईविरुद्धको फाइनलमा पनि गुलशन झालाई तेस्रो नम्बरमा ब्याटिङमा पठाउनु भएको थियो। १९ रनमा दुई विकेट गुमाइसकेको अवस्थामा अरू खेलाडीलाई पठाएको भए नेपाल झनै दबाबमा पथ्र्यो। तर, गुलशनलाई पठाएर उहाँले त्यो दबाब हटाउनु मात्रै भएन, जितको आधार पनि खडा गर्नुभएको थियो। देसाईको निर्णयलाई गुलशनले पनि सही सावित गरे। उनले अविजित ६७ रन बनाउँदै नेपाललाई एसीसी प्रिमियर कपको उपाधि मात्रै दिलाएनन्, एसिया कपमा पनि छनोट गराउन सफल भए। एसिया कपमा हामीले भारत र पाकिस्तानजस्ता क्रिकेटका पावर हाउससँग खेल्ने अवसर पाएका छौं। त्यसले नेपाली क्रिकेटको उपलब्धि मात्रै नभएर खेलाडीमा आत्मविश्वास जगाउने काम पनि गर्छ। नेपालले २१ वर्षपछि एसिया कप खेल्ने अवसर पाएको छ। यसअघि सन् २००२ मा एसिया कपमा छनोट भए पनि भारत र पाकिस्तानबीचको आन्तरिक विवादका कारण खेल्न पाएनौं। २१ वर्षपछि हामीले त्यो अवसर पाएका छौं। भारत र पाकिस्तानजस्ता पावर हाउससँग उत्कृष्ट प्रदर्शन गर्न सक्यौं भने एउटा स्वर्णिम इतिहास बनाउने छौं। (शक्ति गौचन नेपाली राष्ट्रिय टोलीका पूर्वसदस्य हुन्।)"
ग्राउन्ड ह्यान्डलिङमा विवाद,"निगमले भने स्पष्टीकरणसम्बन्धी चिठी आइनपुगेको बताएको छ। सो सम्बन्धमा आधिकारिक चिठी प्राप्तपछि निगम सञ्चालक समितिको बैठक बसी पर्यटन मन्त्रालयको निर्देशन लिएर अघि बढ्ने निगम प्रवक्ता रमेश पौडेलले बताए। काठमाडौं : नियामक निकाय नेपाल नागरिक उड्डयन प्राधिकरण र नेपाल वायुसेवा निगमबीच विवाद भएको छ। जहाज उडान र अवतरणको क्रममा लिइने ग्राउन्ड ह्यान्डलिङ शुल्क (भूमस्थ प्रबन्ध सेवा) घटाउने बारेमा दुई सरकारी निकायबीच विवाद चर्केको हो। नियामक निकायले लिएको निर्णय नमानेको प्राधिकरणको भनाइ छ भने निर्णय कार्यान्वयन गर्दा घाटा हुने निगमको अभिव्यक्ति छ। प्राधिकरणले संशोधन गरेको विमानस्थल सेवा शुल्क नियमावली २०७८ लाई कार्यान्वयन नगरेको भन्दै निगम अध्यक्षलाई स्पष्टीकरण सोधेको छ। नेपाली ध्वजाबाहक निगम अध्यक्ष युवराज अधिकारीलाई ७२ घण्टे स्पष्टीकरण सोधेको सहायक प्रवक्ता ज्ञानेन्द्र भुलले जानकारी दिए। प्राधिकरणले बुधबारबाट तीन दिनभित्र आफैं उपस्थित भई स्पष्टीकरण दिन अधिकारीलाई निर्देशन दिएको हो। निगमले त्रिभुवन अन्तर्राष्ट्रिय विमानस्थल र गौतमबुद्ध अन्तर्राष्ट्रिय विमानस्थलमा अन्य अन्तर्राष्ट्रिय उडान गर्ने स्वदेशी तथा विदेशी वायुसेवा कम्पनीलाई ग्राउन्ड ह्यान्डलिङ सेवा उपलब्ध गराउँदै आएको छ। प्राधिकरणले गत वर्ष नियमावली संशोधन गर्दै भूमस्थ प्रबन्ध सेवाबापत संकलन गर्न पाउने संशोधित सेवा शुल्क लागू गर्न पत्राचार गरेकोे थियो। प्राधिकरणले गत असोज ८ गते पहिलोपटक र गत चैत्र १७ गते दुई पटक गरी निगमलाई संशोधित सेवा शुल्क लागू गर्न निर्देशन दिएको थियो। तर, निगमले संशोधित सेवा शुल्क र प्राधिकरणको निर्देशक पालना नगरेको भन्दै निगम अध्यक्ष युवराज अधिकारीको नाममा स्पष्टीकरण सोधेको हो। प्राधिकरणले मन्त्रिपरिषद्बाट स्वीकृत भएको नियमावलीको नीतिगत व्यवस्था हालसम्म कार्यान्वयन नगुर्नको कारण निगमसँग सोधेको छ। यस्तै, संशोधित ग्राउन्ड ह्यान्डलिङ शुल्क र सो शुल्कमा ५० प्रतिशत छुट दिई नयाँ सञ्चालनमा आएका अन्तर्राष्ट्रिय विमानस्थलमा उडान गर्ने वायुसेवालाई आकर्षित गर्न गरिएको प्रयास कार्यान्वयन नहुँदा वायुसेवा कम्पनी र विमानस्थलले व्यहोरेको क्षतिको जिम्मेवारी कसले लिने भनेर निगम कार्यकारीलाई प्रश्न सोधेको छ। प्राधिकरणले गरेको नीतिगत निर्णय कार्यान्वयनमा निगमले गरेको ढिलासुस्ती तथा अवज्ञाको मुख्य जिम्मेवार व्यक्तिलाई निगमका कार्यकारी अध्यक्षबाट किन नहटाउने भनेको छ। विमानस्थलमा ग्राउन्ड ह्यान्डलिङ सेवा भन्नाले यात्री, ब्यागेज, कार्गो चेक इन् गर्ने, तिनलाई विमानसम्म पुर्याउने तथा विमानबाट ल्याउने, तिनको सुरक्षा प्रक्रिया गर्ने, विमान सफा गर्ने आदि सेवा हो। यी सेवा सम्बन्धित एयरलाइन्स आफैंले अथवा अरू सेवाप्रदायक मार्फत गर्ने, गराउने विश्वव्यापी अभ्यास रहेको छ। प्राधिकरणले सुरुमा २०२२ सेप्टेम्बरबाट लागू गर्न भनिएको थियो। तर निगमले अन्य वायुसेवा कम्पनीसँग सोध्नुपर्छ भनेपछि ४५ दिनको समय थपिएको थियो। धेरै पटकभन्दा पनि निगमले आलटाल गरेको प्राधिकरणको भनाइ छ। निगमले भने स्पष्टीकरणसम्बन्धी चिठी आइनपुगेको बताएको छ। सो सम्बन्धमा आधिकारिक चिठी प्राप्तपछि निगम सञ्चालक समितिको बैठक बसी पर्यटन मन्त्रालयको निर्देशन लिएर अघि बढ्ने निगम प्रवक्ता रमेश पौडेलले बताए। अन्तर्राष्ट्रिय वायुसेवा कम्पनीले अन्य मुलुकको भन्दा बढी ग्राउन्ड ह्यान्डलिङ सेवा शुल्क लिएको गुनासो गरेपछि निगमले यसको शुल्कमा संशोधन गरेको थियो। साथै ग्राउन्ड ह्यान्डलिङ कति लिने सम्बन्धमा पनि प्राधिकरणलाई जानकारी गराई स्वीकृत लिन भनेको थियो। प्राधिकरणले संशोधन गरेपछि पुराना विमानको हकमा शुल्क करिब ७ देखि १५ प्रतिशतसम्म र नयाँ विमानस्थलमा ५० प्रतिशतसम्म ग्राउन्ड ह्यान्डलिङ सेवा घटाउन भनेको थियो। तर, प्राधिकरणको निर्देशनअनुसार कार्यान्वयन गर्दा देशलाई नै घाटा हुने निगमको भनाइ छ। विदेशी कम्पनीलाई फाइदा पुर्याउन यसो गरिँदै छ। यो सीधै प्राधिकरणको बलमिच्याइँ हो, निगम स्रोतले भन्यो। ग्राउन्ड ह्यान्डलिङ सेवा शुल्क नियमावली २०७० अनुसार नै निगमले शुल्क उठाउँदै आएको बताइन्छ। १० वर्षअघिको सेवा शुल्क अहिले आएर घटाउँदा निगमलाई घाटा हुने बताइन्छ। निगमको घाटा भनेको सरकारको घाटा भएको स्रोत बताउँछ। गौतमबुद्ध अन्तर्राष्ट्रिय विमानस्थलको सम्बन्धमा ग्राउन्ड ह्यान्डलिङमा ५० प्रतिशत छुट भनिएको छ। गत जेठ १४ बाट नै यो नियम लागू हुनुपर्ने हो। तर निगमले भने नियमित नै शुल्क उठाउँदै आएको गौतमबुद्ध विमानस्थल प्रमुख हंशराज पाण्डे बताउँछन्।"
मुस्ताङका उच्चलेकमा यार्सा संकलन,"मुस्ताङमा यार्सा संकलन गर्न स्थानीयसहित रोल्पा, दाङ, रुकुम, गोरखा, धादिङ, बाग्लुङ र म्याग्दीका मानिस आउँछन्। जोमसोम : मुस्ताङका उच्चलेकमा यार्सा संकलन गर्न थालिएको छ। जिल्लाको कोवाङ, टुकुचे र जोमसोमका उच्चलेकमा यार्सा संकलन सुरु भएको हो। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) मातहतको इलाका संरक्षण कार्यालय जोमसोम अन्तर्गतका ९ वटा र इलाका संरक्षण कार्यालय लोमान्थाङ अन्तर्गत सातवटा स्थानीय संरक्षण व्यवस्थापन समिति छन्। यिनै समितिहरूले एक्यापको कार्यविधि र मापदण्डमा रहेर वन तथा वातावरणका साथै उच्चलेकको जैविक विविधता संरक्षणमा योगदान दिँदै आइरहेका छन्। यो समितिले वनजंगलको संरक्षणसँगै हिमाली जटिबुटी यार्सागुम्बा संकलन तथा व्यवस्थापनको काम पनि गर्छ। संरक्षण व्यवस्थापन समितिले धमाधम यार्सागुम्बा संकलनका लागि पुर्जी दिन थालेको एक्याप जोमसोमका कार्यालय प्रमुख अशोक सुवेदीले जानकारी दिए। उनका अनुसार थासाङको १ र २ अन्तर्गत कोवाङ र टुकुचे र घरपझोङ गाउँपालिका४ को जोमसोम संरक्षण व्यवस्थापन समितिले वैशाख १३ देखि असार १५ गतेसम्मका लागि यार्सा संकलन पुर्जी दिन थालेका हुन्। कोवाङको मुली लेक, पोलो खर्क र श्रीखर्क, टुकुचेको बतासे र संयुक्त मार्चे लेक र जोमसोमको नमखुलेकमा यार्सा संकलन गर्न सम्वन्धित समितिहरूले पुर्जी फुकुवा गरेको एक्यापका कार्यालय प्रमुख सुवेदीले बताए। उनका अनुसार वारागुङ मुक्तिक्षेत्रको झोङ, मुक्तिनाथ र कागबेनी संरक्षण समितिले जेठबाट मात्र यार्सा संकलन पुर्जी दिनेछन्। तर,उपल्लो मुस्ताङमा यार्सा संकलन नहुने भएकाले त्यहाँको संरक्षण समितिले यार्सा संकलनको पुर्जी फुकुवा गर्दैनन्। यार्सा संकलन गर्न जाने व्यक्तिहरूले सम्बन्धित स्थानीय संरक्षण समितिले यार्सा संकलन पुर्जीको रकम निर्धारण गर्छन्। थासाङको कोवाङ संरक्षण व्यवस्थापन समितिले स्थानीय यार्सा संकलकलाई २५ सय र जिल्ला बाहिरका यार्सा संकलकलाई ५ हजार शुल्क लिएर पुर्जी दिएको कोवाङ संरक्षण व्यवस्थापन समितिका अध्यक्ष जीवन थकालीले बताए। कोवाङको उच्चलेकमा यार्सा टिप्न स्थानीय र बाहिरका ३५ जनाले पुर्जी लिइसकेको उनले उल्लेख गरे। मुस्ताङमा यार्सा संकलन गर्न स्थानीयसहित रोल्पा, दाङ, रुकुम, गोरखा, धादिङ, बाग्लुङ र म्याग्दीका मानिस आउने गर्छन्। जैविक विविधतामध्येको बहुमूल्य प्राकृतिक हिमाली जटिबुटी यार्सागुम्बाको स्वदेश तथा विदेशमा उत्तिकै माग छ। एउटै यार्सागुम्बा गोटाको २ सय देखि २ हजारसम्म पर्छ। हिमाली यार्साको प्रति केजी मूल्य २५ लाखदेखि ४० लाखसम्म पर्ने गर्छ।"
हत्यामा संलग्न देवरलाई जन्मकैद,राजविराज : सप्तरीमा आगो लगाइ हत्या गर्ने देवरलाई जन्मकैदको सजाय भएको छ। बोदे बर्साइन नगरपालिका१ धनगढीकी २७ वर्षीया राजकुमारी साहलाई पेट्रोल छर्केर आगो लगाइ हत्या गरेको आरोपमा मृतकका देवर २१ वर्षीय परमेश्वर साहलाई जन्मकैदको सजाय भएको हो। जिल्ला न्यायाधीश हर्कबहादुर क्षेत्रीको इजलाशले साहलाई जन्मकैद सजायको फैसलाका साथै मृतकको सन्तानलाई तीन लाख रुपैयाँ क्षतिपूर्ति दिनुपर्ने फैसला भएको सूचना अधिकारी भरतमणि पोखरेलले बताए। मृतककी आठ वर्षीय छोरा र दुई वर्षीय छोरी छन्। अदालतले होस्टाइल भएका जाहेरवाला मृतकका श्रीमान् रबिनकुमार साहलाई समेत ५ दिन कैद र २ हजार रुपैयाँ जरिवाना गरेको छ। आरोपित साहले २०७८ माघ २१ गते बिहान पेट्रोल छर्केर आगो लगाउँदा राजकुमारीको ज्यान गएको थियो। बोतलमा खुल्ला पेट्रोल ल्याएका परमेश्वरले खाना पकाइरहेकी भाउजुको शरीरमा पेट्रोल छर्केर आगो लगाएका थिए। आगोमा जलेर गम्भीर घाइते भएकी राजकुमारीको उपचारका क्रममा ०७८ माघ २२ गते राति विराटनगरमा मृत्यु भएको थियो। मृतकका श्रीमान साहले माघ २६ गते इलाका प्रहरी कार्यालय कडरबोनामा उजुरी दिएका थिए। मृतकका बुवा बोदे बर्साइन नगरपालिका ६ का बद्री साहले माघ २३ गते नै इलाका प्रहरी कार्यालय कडरबोनामा उजुरी दिएका थिए। पछि श्रीमानकै उजुरी परेपछि इलाका प्रहरी कार्यालय कडरबोनाले माघ २६ गते उजुरी दर्ता गरेको थियो। घटनापछि फरार रहेका देवर पछि घरमै आएर बसेको अवस्थामा ०७९ जेठ १५ गते पक्राउ परेका थिए। जिल्ला अदालतको आदेशमा उनी गत असार ७ गतेदेखि पुर्पक्षका लागि राजविराज कारागारमा थुनामा छन्।
"संघीय निजामति सेवा ऐन सहजीकरण समिति गठन, आन्दोलनमा रहेका कर्मचारीसँग वार्ता सुरु","काठमाडौं : सरकारले संघीय निजामति सेवा ऐन सहजीकरण समिति गठन गरेको छ। संघीय निजामति ऐन यथाशीघ्र जारी गर्न माग गर्दै कर्मचारी संघसंस्थाले आन्दोलन थालेपछि सरकारले उपप्रधान तथा रक्षामन्त्री पूर्णबहादुर खड्काको संयोजकत्वमा सहजीकरण समिति गठन गरेको हो। समितिमा अर्थमन्त्री प्रकाशशरण महत, संघीय मामिला तथा सामान्य प्रशासनमन्त्री अमनलाल मोदी, कानुन न्याय तथा संसदीय मामिला मन्त्री धनराज गुरुङ, मुख्य सचिव शंकरदास बैरागी, संघीय मामिला मन्त्रालयका सचिव कृष्णहरि पुष्कर, रक्षा मन्त्रालयका सचिव किरण अधिकारी र कानुन मन्त्रालयका सचिव धनराज ज्ञवाली सदस्य छन्। त्यस्तै, आन्दोलनकारी संयुक्त ट्रेड युनियन सञ्जालको तर्फबाट नेपाल राष्ट्रिय कर्मचारी संगठनका कार्यवाहक अध्यक्ष अम्वादत्त भट्ट, नेपाल निजामति कर्मचारी युनियनका अध्यक्ष गोपालप्रसाद पोखरेल, एकीकृत सरकारी कर्मचारी संगठनका अध्यक्ष गगनसिंह विष्ट र नेपाल मधेशी कर्मचारी मञ्चका अध्यक्ष भुवनेश्वर चौधरी वार्ता टोलीमा छन्। सहजीकरण समिति गठनपछि आन्दोलन फिर्ता लिएर कर्मचारीहरु वार्तामा बसेका छन्। विहीबार प्रारम्भिक चरणको वार्ता सकारात्मक भएको राष्ट्रिय कर्मचारी संगठनका कार्यवाहक अध्यक्ष अम्वादत्त भट्टले जानकारी दिए। वार्तामा आन्दोलनकारी समूहको तर्फबाट भट्टले नै नेतृत्व गरेका थिए। 'यथाशिघ्र ऐन निर्माणको सम्बन्धमा सरकारसँग प्रारम्भिक चरणको छलफल सकारात्मक भएको छ,' उनले भने, 'छिट्टै अर्को बैठक बसेर विषयवस्तुमा निष्कर्षमा पुग्ने समझदारी छ।' निजामती ऐन जारी गर्न माग गर्दै कर्मचारी संगठनहरुले ६ वैशाखमा आन्दोलनको शृंखलाबद्ध कार्यतालिका सार्वजनिक गरेका थिए। तर सरकारले सहजीकरण समिति गठन गरेर वार्ता थालेपछि आन्दोलन स्थगित गरेर संगठनहरु माग पुरा गराउन वार्तामा बसेका हुन्।"
जनप्रतिनिधिको असहयोगले पूर्ण खोपयुक्त जिल्ला घोषणा हुन सकेन,"वीरगन्ज : स्थानीय तहका जनप्रतिनिधिले सहयोग नगर्दा पर्सालाई पूर्ण खोपयुक्त जिल्ला घोषणा गर्न नसकिएको स्वास्थ्य कार्यालयले जनाएको छ। बिहीबार आयोजित जिल्ला खोप समन्वय समितिको बैठकमा कार्यालयका जनस्वास्थ्य अधिकृत जयमोद ठाकुरले केही पालिकाका जनप्रतिनिधिले चासो नलिएको र सहयोग नगर्दा पर्सालाई पूर्ण खोपयुक्त जिल्ला घोषणा गर्न नसकिएको बताए। उनका अनुसार पर्सालाई पूर्ण खोपयुक्त जिल्ला घोषणा गर्ने लक्ष्यका साथ २०७४ सालदेखि नै अभियान सुरु गरिएको थियो। तर अहिलेसम्म जिल्लाका १४ पालिकामध्ये ९ वटामात्र पालिका पूर्ण खोपयुक्त पालिका घोषणा भएका छन्। कालिकामाई गाउँपालिका, पटेर्वा सुगौली , पकाहामैनपुर, विन्दवासिनी र धोबिनी गाउँपालिका अहिलेसम्म पनि पूर्ण खोपयुक्त घोषणा हुन नसकेको उनले जानकारी दिए। जन्मेदेखि ५ वर्षमुनिका सबै बालबालिकालाई विभिन्न सात प्रकारका खोप लगाएपछि मात्रै सम्बन्धित जिल्लालाई पूर्ण खोपयुक्त जिल्ला घोषणा गर्ने सरकारी प्रावधान छ। जिल्ला खोप समन्वय समिति र स्वास्थ्य कार्यालयले पालिकाका वडाध्यक्षदेखि पालिका प्रमुखलाई पटक पटक आग्रह र ताकेता गर्दै आएको भएपनि उनीहरू यसप्रति गम्भीर नदेखिएको उनले गुनासो गरे। ठाकुरले भने, खोप समितिको बैठकमा बोलाउँदा समेत कतिपय पालिका प्रमुखहरू आउनु हुन्न, व्यस्त छु, बाहिर छु भनेर टार्नु हुन्छ।' ठाकुरका अनुसार मैनपुर गाउँपालिकामा नियमित खोप लगाउन आवश्यक ८३ बालबालिका नै बाँकी छन्। स्वास्थ्य कार्यालयले १४ वटै पालिकामा १३२ खोप केन्द्र सञ्चालन गरेको छ। ठाकुरले भने, हरेक वडामा महिला स्वास्थ्य स्वयंसेविका घरघमा पुगेर खोप बारे जानकारी गराउनुहुन्छ, खोप निःशुल्क पनि छ, तैपनि अभिभावकले बालबालिकालाई खोप केन्द्रमा ल्याएर खोप लगाउँदैनन्, यसमा जनप्रतिनिधिले चासो पनि देखाउँदैनन्।' चालू आर्थिक वर्ष २०७९०८० भित्रै पर्सालाई पूर्ण खोपयुक्त जिल्ला घोषणा गराउने लक्ष्यका साथ काम भइरहेको उनले जानकारी दिए। छुटेका वा खोप नै लगाएका बालबालिकालाई खोप केन्द्रसम्म ल्याएर खोप लगाइरहेको उनले बताए। जिल्ला खोप समन्वय समितिका संयोजक तथा जिल्ला समन्वय समितिका प्रमुख अजय सर्राफले पूर्ण खोपयुक्त जिल्ला घोषणाका लागि सञ्चालित अभियानलाई सफल बनाउन आफूले पहल गर्ने प्रतिबद्धता जनाए। बिहीबारको बैठकमा जिल्ला खोप समन्वय समितिले पूर्ण खोपयुक्त जिल्ला घोषणा गर्ने अभियानलाई सफल पार्न विभिन्न क्षेत्र र धर्म समुदायका गरी चार जनालाई खोप दूत घोषणा गरेको छ। समितिले सिख धर्मका अगुवा सरदार जसपाल सिंह, हिन्दु स्वंय सेवक संघका सदस्य माधव राजपाल, मुस्लिम धर्मका अगुवा हाजी ग्यासुदिन मियाँ र दलित महिला अगुवा नीला रामलाई खोप दूत घोषणा गरेको हो।"
राष्ट्रपतिको नजरमा पर्यो देशको जेठो गुरुकुल,"काठमाडौं : देशको जेठो गुरुकुल राजकीय संस्कृत माध्यमिक विद्यालय मटिहानीले राष्ट्रपति कार्यालयबाट ४५ लाखको भवन पाएपछि बटुकहरू खुसी भएका छन्। राष्ट्रपति शैक्षिक सुधार कार्यक्रमअन्तर्गत गुरुकुलले चार कोठे भवन पाएको हो। भौतिक पूर्वधारको अभावमा गुरुकुलले पठनपाठनमा समस्या खेप्दै आएको थियो। विसं १७७५ मा लक्ष्मीनारायण मठका मठाधिस रामलला दास (तस्मैया बाबा)का शिष्य जयकृष्ण दासले संस्कृत पाठशालाको नामले स्थापना गरेका थिए। जुन गुरुकुलले वालागुरु षडानन्दजस्ता विद्वानहरू जन्माएको थियो। तर, सरकारको नजरमा पर्न सकेको थिएन। डेढ वर्षअघि तत्कालीन राष्ट्रपति विद्या देवी भण्डारी गुरुकुलको भ्रमण गरेकी थिइन्। उनले देशको जेठो गुरुकुलको संरक्षण, सम्बर्द्धन र विकासका लागि चासो लिएकी थिइन्। ओझेलमा परेको गुरुकुलबारे अन्नपूर्ण पोस्ट्ले खोजी रिपोटिङ गरेको थियो। त्यसपछि गुरुकुलको संरक्षण सरकार जुटेको हो। गुरुकुलमा देशभरिका १ सय ५० जना बटुकहरू शिक्षादीक्षा लिइरहेका छन्। ७५ जना वटुकहरुको बसाई गुरुकुलको छात्राबासमा छ। तीन शताव्दी पुरानो गुरुकुलका वटुकहरु अवास, कक्षा कोठा र भोजनको अभाव खेप्दै आएका छन्। भवन निर्माणपछि अध्यनअध्यापनमा सहयोग पुग्ने प्रधानाध्यापक ईश्वरी प्रसाद पौडेलले बताए । ढिलै भएपनि सरकारले देशको शैक्षिक धरोहरमा लगानी गरेकोमा उनले खुसी व्यक्त गरे। एक समारोहकाबिच मटिहानी नगरपालिका मेयर हरिप्रसाद मण्डलले भवनको शिल्यान्यास गरेका छन्। असार मासान्तभित्रमा भवनको निर्माण कार्य पूरा हुने मटिहानी नगरपालिकाका इन्जिनियर बिमलेश साहले बताए। राष्ट्रपति शैक्षिक सुधार कार्यक्रम कार्यान्वयन कार्यविधि, २०७६ अनुसार सार्वजनिक शैक्षिक संस्थाको भौतिक संरचना विकास, सिकाइ वातावरण सुधार र गुणस्तरीय शिक्षा सुनिश्चित गर्न गर्न यो कार्यक्रम लागु गरिएको छ। सार्वजनिक शैक्षिक संस्थालाई विद्यार्थीको सिकाइका लागि रोजाइको केन्द्र बनाउने उद्देश्यले लिएको छ । यसै अनुरुप गुरुकुललाई बजेट दिएको हो। नेपालकै सबभन्दा पुरानो संस्कृत विद्यालयको रुपमा रहेको राजकीय संस्कृत माध्यमिक विद्यालयलाई सरकारले अध्ययन, अनुसन्धानको थालोको रुपमा विकास गर्नु पर्नेमा मेयर मण्डलले जोड दिए। गुरुकुलले हिमाल, पहाड, तराईको समाजिक सम्बन्धलाई जोड्दै आएको छ। यसको ओजलाई अझै बढाउँदै लान आवश्यक छ ,' उनले भने।"
सुनखानीमा कफी,"दोलखा : दोलखाको कालिञ्चोक गाउँपालिका८ सुनखानीका कृषक चित्रप्रसाद पाठक व्यवसायिक कफी खेतीमा व्यस्त छन्। ७० पार गरेका उनी आफू अहिले कफी, सुन्तला लगायतका कृषि उत्पादनमा व्यस्त बनेको बताउँछन्। विगत आठ वर्षदेखि कफी खेती गर्दै आएका पाठक आफूले अहिले वार्षिक तीन सय केजीसम्म कफी उत्पादन गर्दै आएको बताउँछन्। उत्पादित कफी विगतमा आफैंले काठमाडौं लगेर बिक्री गर्दै आएकोमा अहिले घर छेउकै निलकमल सहकारीले संकलन केन्द्र स्थापना गरी खरिदको व्यवस्था गरेपछि सजिलो भएको उनले बताए। सहकारीले नै उत्पादित कफी खरिद गर्ने भएपछि आफूले उत्पादन क्षेत्र विस्तार गरी झण्डै आठ रोपनी जमिनमा अरेविका जातको पाँच सयभन्दा बढी कफी लगाएको पाठकले बताए। आफूले उत्पादन गरेको कफी प्रतिकेजी पाँच सयदेखि पाँच सय ५० रुपैयाँसम्ममा बिक्री हुँदै आएको उनको भनाइ छ। सहकारीले द लेप्रोसी मिसन नेपालको आर्थिक सहयोग तथा द फ्रेसको हिमालय कम्पनीको सहकार्यमा ४० जना कृषकलाई कफी उत्पादन सम्बन्धी तालिम समेत दिएको छ। तालिम लिएका कृषकलाई प्रतिकृषक दुई सय बोटको दरले झण्डै आठ हजार कफीको विरुवा समेत सहयोग गर्न लागेको सहकारीका व्यवस्थापक टहल आचार्यले बताए। २०७० सालमा स्थापना भएको सहकारीले गत वर्षबाट कृषकले उत्पादन गर्ने कफी, गुन्द्रुक, सिमी, भटमास, बेसार, अदुवा, मास, मस्याङ जस्ता नकुहीने कृषि उत्पादन संकलन गरी काठमाडौं लगायतका ठाउँमा बिक्रीका लागि व्यवस्थापन सुरु गरेको व्यवस्थापक आचार्यको भनाइ छ। सहकारीको अभियानमा वडाको समेत साथ र सहयोग रहने वडाध्यक्ष बालकृष्ण आचार्यले बताए। कृषकहरुले ल्याउने विभिन्न प्रकारका नकुहीने कृषि उत्पादन संकलनका लागि लुथरन वल्ड फेडेरेसनले मानव अधिकार सचेतन तथा विकास केन्द्र (हुराडेक) दोलखा मार्फत संकलन केन्द्र निर्माण गर्न दुई लाख रुपैयाँ सहयोग गरेको सहकारीका संस्थापक अध्यक्ष एवं व्यवस्थापक आचार्यले बताए। अहिले २० जना स्थानीय कृषकले सहकारीको संकलन केन्द्रमा कफी बिक्रीका लागि ल्याउने गरेको सहकारीले जनाएको छ।"
सुनकोशीमरिण डाइभर्सनको सुरुङ खन्ने कार्य सुरु,"सिन्धुली : सुरुङ खन्ने क्रममा पहिरो खसेर अटोमेटिक टनेल बोरिङ (टीबीएम) मेसिनलाई थिचेपछि अवरुद्ध भएको सुनकोशीमरिण डाइभर्सनको सुरुङ खन्ने कार्य पुनः सुरु भएको छ। टनेलको दायाँबायाँ र माथिबाट झरेको पाउडर जस्तो फिलाइट माटोलाई बाइपासमार्फत केमीकलको समेत प्रयोग गरी हटाइएपछि सुरुङ खन्ने कार्य पुनः सुरु भएको हो। आयोजनाका निर्देशक मित्र बरालका अनुसार टनेलको दायाँबायाँ र माथिबाट खसेको पहिरोलाई बाइपास सुरुङ निर्माण गरी घर्षण बल कम गराई रोकिएको स्थानबाट क्राउन क्याभिटीमा केमिकल ग्राउटिङ गरी टीबीएम मेसिनलाई अड्किएको ठाउँबाट पुनः सञ्चालनमा ल्याइएको हो। राष्ट्रिय गौरवको यस आयोजनाको १३ दशमलव ३ किलोमिटर लामो सुरुङ खन्ने क्रममा चुरे रेन्ज कटेर महाभारत क्षेत्रमा प्रवेश गर्न २ सय ३३ मिटर बाँकी रहँदा टनेलमा दोस्रो पटक पहिरो खसेर काम रोकिएको थियो। डाइभर्सन निर्माण कम्पनी कोभेक, परामर्शदाता सिमेक अस्ट्रेलिया र जेभि पाटनरका विशेषज्ञहरू, टिबिएम निर्माता कम्पनी रोबिन्स र टनेल प्राविधिक टोलीले थप पहिरो खस्ने क्रम रोक्नका लागि टीबीएमको कटर हेटको माथि सिर्जना भएको क्याभिटी भर्नका लागि रासायनिक इजेक्शन, सतहमा हुने घर्षणलाई हटाउन टेलिस्कोपिक शिल्ड र ग्रिपर शिल्डमा लुब्रिकेटिङ आएल प्रयोग गरिए तापनि मेसिन सञ्चालन हुन सकेको थिएन। यसअघि २ दशमलव १५६ किलोमिटर सुरुङ खन्दा लेदो सहितको पहिरो खस्दा गत पुस महिनाको २१ देखि ३० गतेसम्म काम रोकिएको थियो। आयोजनाको हालसम्म ४ हजार ६६९ मिटर सुरुङ खनिएको छ। कमलामाई नगरपालिका२ कुसुमटारबाट खन्न सुरु गरिएको सुरुङमार्गमा पहिरो खसेर अवरुद्ध भएपछि गत चैत्र २७ गतेदेखि बाइपास निर्माण थालिएको थियो। आयोजनाको करिब पाँच किलोमिटर सुरुङ खनिएपछि भने अवरोध कम हुने आकलन गरिएको छ। थप समस्या नआए तोकिएको २२ महिना भित्रै सुरुङ निर्माण सकिने उनले बताए। डाइभर्सन निर्माणका लागि सुरुङ खन्ने कार्य चिनियाँ कम्पनी चाइना ओभरसिज इन्जिनियरिङ (कोभेक)ले ठेक्का पाएको थियो। गत असोज २८ गतेबाट टीबीएम मेसिनको प्रयोग गरेर सुरुङ खन्ने कार्य सुरु गरिएको थियो। उक्त मेसिनले दैनिक २५ मिटर देखि ३८ मिटरसम्म टनेल खन्ने गरिएको थियो। आयोजनाले ५ दशमलव ५ डायमिटरको सुरुङमार्गमा निर्माण गरिएको छ। कानढुंग्रीबाट सुनकोशी नदीमा १६ मिटर उचाइको बाँध निर्माण गरी सुरुङमार्फत पानी कुसुमटारमा झारिनेछ। उक्त पानीबाट ३१ दशमलव ७ मेगावाट विद्युत उत्पादन गरिनुका साथै तराईका बारा, रौतहट, सर्लाही, महोत्तरी र धनुषा जिल्लामा गरी एक लाख २२ हजार हेक्टर क्षेत्रमा सिँचाइ सुविधा पुर्याउने लक्ष्य राखिएको छ। यस आयोजनाको कुल लागत ४६ अर्ब १९ करोड रहेको छ।"
भन्सार छलेर ल्याएका मोटर पार्टस र इलेक्ट्रिक सामानसहित गाडी नियन्त्रणमा,"झापा : काँकडभिट्टा नाकाबाट भन्सार छलेर नेपाल भित्राइएको मोटर पार्टस र इलेक्ट्रिक सामानसहित एउटा गाडी सशस्त्र प्रहरीले नियन्त्रणमा लिएको छ । सशस्त्र प्रहरी बल नेपाल नम्बर २ गण झापाबाट खटिएको प्रहरी टोलीले पूर्व पश्चिम राजमार्गअन्तरगत मेचीनगर नगरपालिका ७ स्थित निन्दा पुल नजिकै सवारीसाधन चेकजाँचको क्रममा भारतीय नम्बर प्लेट भएको डब्लू बी ७४ एटी ३९४० को मारुती सुजुकी गाडीको डिक्कीबाट एक लाख ८९ हजार ५० रुपैयाँ मुल्य बराबरको मोटर पार्टस र इलेक्ट्रिक सामान बरामद गरेको सशस्त्र प्रहरी बल नेपाल कोसी प्रदेश बराह बाहिनी मुख्यालय सुनसरीले जनाएको छ । सो गाडीभित्र रहेको समानको भन्सार प्रज्ञापन पत्र,सुविधा तथा इजाजत पत्र समेत फेला नपारेपछि गाडीसहित सामान जफत गरिएको सशस्त्र प्रहरी बल बराह बाहिनी मुख्यालय कोसी प्रदेश सुनसरीका डीआइजी अञ्जनीकुमार पोखरेलले जानकारी दिए । बरामद गरिएको सामानसहित गाडीको १५ लाख रुपैयाँ मूल्याङ्कन तोकेर १६ लाख ८९ हजार ५० रुपैयाँ मुल्यमा मेची भन्सार कार्यालय काँकडभिट्टा बुझाइसकेको डीआइजी पोखरेलले बताए । पछिल्लो समयमा सीमा नाकाबाट हुने चोरी तस्करीमा डीआइजी पोखरेलले सक्रियता बढाएसँगै सशस्त्र प्रहरी धमाधम भन्सार छलीका सामान बरामद गर्न थालेको छ ।"
लक्जम्वर्गका मन्त्रीले गरे गोरखा भ्रमण,"गोरखा : लक्जम्वर्ग देशको विकास सहयोग तथा मानवीय सहायता (परराष्ट्र) मन्त्री फ्रान्ज फायटले गोरखाको भ्रमण गरेका छन् । बुधबार दिउसो १ बजे हेलिकोप्टरबाट गोरखा आएका मन्त्री फ्रान्जले गोरखा अस्पतालको प्रगति विवरण जानकारी लिएर फर्केका हुन् । लक्जम्वर्गले गोरखा भूकम्पपछि पाँचवर्ष गोरखा अस्पतालमा फिजियोथेरापी सेवामा सहयोग गरेको थियो । गोरखा अस्पतालको अवलोकनपछि मन्त्री फ्राञ्जले गोरखा नगरपालिका वडा नं ७ हिलेपोखरीका एकजना किसान दाउरी सार्कीसँग भेटवार्ता गरेका थिए । लक्जम्वर्ग सरकारको परियोजनाअन्तरगत बंगुर पालन गरेकी उनीसँग मन्त्री फ्रान्जले भेटवार्ता गरेका हुन् । अपांग रहेका उनका छोरा अभिषेक कोइरालाको पठनपाठनमा मद्दत पुगोस् भन्ने उद्देश्यले परियोजनाले २ वटा सुँगुर पालनमा सहयोग गरेको थियो । हाल उनको २८ वटा सुँगुर देखेर मन्त्री फ्राञ्जले खुशी व्यक्त गरेका थिए । साथै उनले गोरखा नगरपालिका वडा नं ८ का अर्का पूर्ण अपांग लाभग्राहीका परिवारसँग भेटवार्ता गरेका थिए । जीविकोपार्जन सहयोग कार्यक्रमअन्तरगत बाख्रापालनमा सहयोग गरेको लाभग्राही सिमोन बस्नेतको परिवारसँग मन्त्रीले भेटवार्ता गरेका हुन् । करिब तीन घण्टा गोरखामा विताएका मन्त्री फ्राञ्जलाई गोरखा नगरपालिकाकी उपप्रमुख मसलीमाया थोकर,गोरखा अस्पतालको व्यवस्थापन समिति र एकीकरण नेपाल गोरखाले स्वागत गरेको थियो । मन्त्री फ्रान्जले परियोजनाको दिगोपनाका बारेमा जिज्ञासा राखेका थिए । भ्रमण टोलीमा नेपालका लागि लक्जम्वर्गका राजदूत पेग्गी फ्रान्टजेन,विकास सहयोग तथा मानवीय साहयता निर्देशक क्रिस्टोफ सिल्ज,विकास सहयोग तथा मानवीय सहायता नागरिक समाज र गैरसरकारी संयोजक सिल्भी दस सन्तोस, निजी अंगरक्षक, ह्याण्डीक्याप लक्जम्वर्गका निर्देशक म्हेदीमग्हर,नेपालका निर्देशक पाउलिन नादिम डुकोसलगायत उच्चअधिकारीहरुको संग्लनता रहेको थियो । लक्जेम्वर्ग ह्याण्डीक्याप इन्टरनेश्नल तथा एकीकरण नेपालसँगको सहकार्यमा गोरखामा समावेशी शिक्षा,समावेशी जीविकोपार्जन र फिजियोथेरापी तथा पुनस्र्थापना कार्यक्रम सञ्चालन गरेको थियो । सन् २०१७ बाट सुरु गरेको उक्त कार्यक्रम सन् २०२२ मा समापन भएको छ । आफूले सञ्चालन गरेको सहयोग फलदायी बनेको,नबनेको बारे अध्ययन गर्न पोस्ट प्रोजेक्ट मनिटरिङ कार्यक्रमअन्तर्गत मन्त्रीको टोली अनुगमनमा आएको एकीकरण नेपालका कार्यकारी निर्देशक हरि देवकोटाले जानकारी दिए ।"
सिन्धुलीको कमलामाई नगरपालिकाबाट श्रम स्वीकृति सुरू,"सिन्धुली : सिन्धुलीको कमलामाई नगरपालिकाबाट पहिलो पटक वैदेशिक रोजगारमा जाने युवायुवतीको व्यक्तिगत श्रम स्वीकृति तथा पुनः श्रम स्वीकृति सेवा सुरुवात गरेको छ । जिल्लाका नौंवटा स्थानीय तहमध्ये कमलामाईले बुधबारबाट यस्तो सेवाको सुरुवात गरेको हो । श्रम,रोजगार तथा सामाजिक सुरक्षा मन्त्रालयको परिपत्रअनुसार कमलामाई नगरपालिकाअन्तरगत प्रधानमन्त्री रोजगार कार्यक्रम (रोजगार सेवा केन्द्र) बाट यो व्यवस्था सुरु भएको हो । प्रधानमन्त्री रोजगार कार्यक्रमका रोजगार संयोजक श्यामकुमार घलानका अनुसार नगरका तीनजना सेवाग्राहीलाई व्यक्तिगत श्रम स्वीकृति तथा पुनः श्रम स्वीकृति सेवा प्रदान गरेर कार्यक्रमको सुरुवात गरिएको हो । कमलामाई नगरपालिका ७ बर्देउटारका तिर्थबहादुर कसाईको रोजगार सेवा केन्द्रमार्फत् भरिएको अनलाईन फर्म श्रम,रोजगार तथा सामाजिक सुरक्षा मन्त्रालयको वैदेशिक रोजगार व्यवस्थापन शाखाबाट स्वीकृत भएर आएपछि पहिलो पटक उनलाई प्रदान गरिएको समेत घलानको भनाइ छ । गत २०७९ चैत १६ गते गरेको मन्त्रिपरिषद्को निर्णय बमोजिम कमलामाई नगरपालिकाबाट श्रम स्वीकृति दिने व्यवस्था सुरु भएको हो । नगरले नगरका तीनजना सेवा ग्राहीलाई अनलाई सेवा प्रदान गरेको छ । नगरको रोजगार सेवा केन्द्रबाट तीनजनाको व्यक्तिगत श्रम स्वीकृति तथा पुनः श्रम स्वीकृतिका लागि अनलाई आवेदन दिइएकोमा आइतबार एकजनाको स्वीकृत भएको र दुईजनाको स्वीकृत हुने अवस्थामा रहेको छ,घलानले थपे । वैदेशिक रोजगारमा जाने युवायुवतीले स्थानीय तहमा रहेका रोजगार सेवा केन्द्रमार्फत् आवेदन फारम भर्न सक्ने व्यवस्था कार्यान्वयनका लागि संघीय मामिला तथा सामान्य प्रशासन मन्त्रालयले देशभरका ७५३ वटै स्थानीय तहलाई परिपत्र गरेको थियो । वैदेशिक रोजगार ऐन,२०६४ तथा वैदेशिक रोजगार नियमावली,२०६४ मा भएको व्यवस्थाअनुसार वैदेशिक रोजगारीमा जाने हरेक नागरिकले अनिवार्य श्रम स्वीकृति लिनुपर्ने व्यवस्था छ । सरकारले यही वैशाख १ गते देखि वैदेशिक रोजगारीलाई थप व्यवस्थित, सुरक्षित, भरपर्दो र पारदर्शी बनाउनुका साथै सेवाग्राहीलाई स्थानीय तहबाटै सेवा दिने उद्देश्यले वैदेशिक रोजगारमा संलग्न हुने व्यक्तिले व्यक्तिगत र पुनः श्रम स्वीकृतिका लागि स्थानीय तहका रोजगार सेवा केन्द्र मार्फत अनलाई फर्म भर्न सक्ने व्यवस्था मिलाएको हो । श्रम स्वीकृतिका लागि सम्बन्धित व्यक्तिले पासपोर्ट र भिसासम्बन्धी कागजात लिएर आउनुपर्ने हुन्छ । सम्बन्धित व्यक्तिले ल्याएको कागजातका आधारमा रोजगार केन्द्रले सोसम्बन्धी स्वीकृतिका लागि आवश्यक सहजीकरण निशुल्क गरिदिने घलानको भनाइ छ । सम्बन्धित व्यक्तिले सो स्वीकृति लिनु पूर्वसामाजिक सुरक्षा कोष,कल्याणकारी कोष र बिमाका लागि तिर्नुपर्ने हुन्छ । यस्तो रकम समेत अनलाई भुक्तानी गर्न सकिन्छ । कल्याणकारी कोषका लागि एक हजार पाँच सय, सामाजिक सुरक्षा कोषका लागि न्यूनतम दुई हजार र बिमाका लागि उमेर अनुसारको शुल्क तिर्नुपर्ने हुन्छ । उक्त सबै काम भए पछि अनलाइनमार्फत श्रम स्वीकृति प्राप्त हुने बताइएको छ । यस्ता रोजगार सेवा केन्द्रले वैदेशिक रोजगारीमा जाने श्रमिक तथा कामदारको व्यक्तिगत तथा पुनः श्रम स्वीकृतिको अनलाइन आवेदन कार्य एवं वैदेशिक रोजगार सम्बन्धी सूचना प्रवाह गर्ने कार्य समेत गर्नेछन् । यसअघि सातवटै प्रदेशमा रहेका श्रम कार्यालयबाट श्रम स्वीकृतिको काम अघि बढाइएको भएपनि त्यस्ता कार्यालयबाट श्रमिकलाई दुःख दिने,फाइल अनावश्यक रुपमा अल्झाउने गुनासा श्रम मन्त्रालयमा पुग्ने गरेका थिए ।"
मकवानपुरमा ट्राफिक नियम उल्लंघनको घटना बढ्यो,"हेटौंडा : मकवानपुरमा ट्राफिक नियम उल्लंघनका घटनामा वृद्धि भएको छ। जिल्ला ट्राफिक प्रहरी कार्यालय मकवानपुरका अनुसार चालु आर्थिक वर्षको ९ महिनामा ३२ हजार ८९ वटा सवारी साधनलाई कारबाही गरिएको छ। ती सवारी साधनलाई कारबाही गर्दा कार्यालयले ९ महिनामा २ करोड ४५ लाख ८९ हजार ५ सय रुपैयाँ राजश्व संकलन गरेको छ। कार्यालयले गत साउनमा २४ लाख ६ हजार ५ सय रुपैयाँ, भदौमा २५ लाख ४९ हजार रुपैयाँ, असोजमा २५ लाख ५७ हजार रुपैयाँ राजश्व संकलन गरेको थियो। कात्तिकमा २९ लाख ७५ हजार ५ सय रुपैयाँ, मंसिरमा २२ लाख ५२ हजार ५ सय रुपैयाँ, पुसमा २९ लाख १० हजार रुपैयाँ, माघमा ३० लाख ४७ हजार ५ सय रुपैयाँ, फागुनमा २७ लाख ९९ हजार ५ सय रुपैयाँ र चैत महिनामा ३० लाख ९२ हजार रुपैयाँ राजश्व संकलन गरेको कार्यालयका प्रमुख प्रहरी निरिक्षक बसन्त आचार्यले बताए। यसअघि कार्यालयले आर्थिक वर्ष २०७६०७७ मा १ करोड ८ लाख ९१ हजार ५ सय रुपैयाँ, आर्थिक वर्ष २०७७०७८ मा २ करोड ४५ लाख ८८ हजार ५ सय रुपायाँ र आर्थिक वर्ष २०७८०७९ मा २ करोड ३६ लाख ९० हजार ५ सय राजश्व संकलन गरेको थियो। चालु आर्थिक वर्ष २०७९८० को ९ महिनाको अवधिमा संकलन भएको राजश्व गत वर्षहरूको तुलनामा सबैभन्दा बढी हो। कार्यालयले सवारी नियम उल्लंघन गर्ने मादकपदार्थ सेवन गरि सवारी चलाउने, लेन अनुशासन कायम नराख्ने, जथाभावी सवारी पार्किङ गर्ने, तोकिएको भन्दा बढी भाडा लिने सार्वजनिक यातायातहरूलाई कारबाहीको प्रक्रियामा ल्याई कारबाही गर्ने गर्छ।"
निजामती कर्मचारीसँग छलफल गर्न वार्ता टोली गठन : आन्दोलनका कार्यक्रम स्थगित,"काठमाडौं : उपप्रधानमन्त्री एवं रक्षामन्त्री पूर्णबहादुर खड्काको नेतृत्वमा वार्ता समिति गठन भएको छ । सरकारका तर्फबाट वार्ता टोली गठन भएपछि विभिन्न निजामती कर्मचारी संगठनहरूले आन्दोलनका कार्यक्रम स्थगित गरेका छन् । संघीय निजामती सेवा ऐनमा सरकारले आफ्ना सुझाव नसमेटेको भन्दै विभिन्न माग राखेर कर्मचारी संगठनहरूले आन्दोलनको सुरू गरेका थिए । नेपाल निजामती कर्मचारी युनियन,नेपाल राष्ट्रिय कर्मचारी संगठन (निजामती),एकीकृत सरकारी कर्मचारी संगठन नेपाल र नेपाल मधेशी निजामती कर्मचारी मञ्चले आज संयुक्त अपिल गर्दै उपप्रधानमन्त्री एवं रक्षामन्त्री पूर्णबहादुर खड्काको नेतृत्वमा वार्ता समिति बनेकाले आन्दोलनका पूर्वनिर्धारित कार्यक्रम स्थगित भएको जनाएका छन् । नेकपा (एमाले) सम्बद्ध नेपाल निजामती कर्मचारी संगठनले भने छुट्टै विज्ञप्ति जारी गर्दै आफ्नो आन्दोलन जारी रहेको जनाएको छ । विज्ञप्तिमा भनिएको छ, सिंहदरबारमा कार्यरत सम्पूर्ण कर्मचारीले आआफ्नो कार्यस्थलमा प्रवेश नगर्ने कार्यक्रम तय भएकोमा नेपाल निजामती कर्मचारी संगठन बाहेकका अन्य ट्रेड युनियनले संयुक्त आन्दोलनबाट हात झिक्ने निर्णय गरेर आम कर्मचारीहरूको आन्दोलनको भावनामाथि घात भएको संगठनको ठहर छ । यस्ता व्यवहारप्रति सङ्गठन गम्भीर आपत्ति प्रकट गर्दछ ।' सुरुमा आन्दोलनका कार्यक्रम सार्वजनिक गर्दा भने सत्तापक्ष र विपक्षी सम्बद्ध दुवै कर्मचारी ट्रेड युनियनले संयुक्त विज्ञप्ति जारी गरेका थिए । आन्दोलनरत कर्मचारीका सङ्गठनले बिहीबार सिंहदरबार प्रवेशमा कर्मचारीलाई रोक लगाउने निर्णय गरेका थिए ।"
चिनियाँ स्याउ तस्करी प्रकरण : डीएसपी र इन्स्पेक्टर बाहिनी तानिए,"झापा : चिनियाँ स्याउ तस्करी प्रकरणमा डीएसपी र इन्स्पेक्टर बाहिनी तानिएका छन्। सशस्त्र प्रहरी बल नेपाल प्रस्तावित सीमा सुरक्षा गुल्म घेरावारिका डीएसपी सुमन शर्मा र सशस्त्र प्रहरी बल नेपाल बोर्डर आउट पोस्ट केचनाका इन्स्पेक्टर ओकिल धानुक बाहिनी तानिएका हुन्। दक्षिणी झापाको कचनकवल गाउँपालिका४ स्थित पूर्वी लोदावारी नाकाबाट चिनियाँ स्याउ भारत तस्करी भएको घटनामा छानबिनका क्रममा दुवै जनाको नाम मुछिएकोले विभागीय कारबाही गरिएको सशस्त्र प्रहरी बल बराह बाहिनी मुख्यालय सुनसरीका डीआइजी अञ्जनीकुमार पोखरेलले अन्नपूर्णलाई जानकारी गराए। कारबाही स्वरूप डीएसपी शर्मा र इन्स्पेक्टर धानुकलाई बिहीबार नै हाजिर हुने गरी बाहिनी मुख्यालय सुनसरी तानिएको डीआइजी पोखरेलले बताए। उनीहरूको ठाउँ घेरावारिमा डीएसपी प्रभात गौतम र केचनामा इन्स्पेक्टर जितेन्द्रबहादुर बस्नेतलाई अस्थायी रूपमा जिम्मेवारी दिएर पठाउन लागिएको छ। डीआइजी पोखरेलले घटनाका बारेमा बराह बाहिनी मुख्यालय सुनसरीका एसपी विक्रम हुमागाईंको नेतृत्वमा तीन सदस्य छानबिन समिति गठन गरेका छन्। छानबिन समितिले प्रतिवेदन बुझाउन बाँकी रहेको बताउँदै डीआइजी पोखरेलले भने, प्रारम्भिक छानबिनका क्रममा डीएसपी र इन्स्पेक्टर घटनामा संलग्न रहेको देखियो, प्रतिवेदन आएपछि उनीहरूमाथि थप विभागीय कारबाही हुन्छ। कचनकवल नाकाबाट स्याउ तस्करी भइरहेको जानकारी पाएपछि सशस्त्रले आइतबार बेलुका ७ बजेर ४५ मिनेटमा मे १ ज २८०४ नम्बरको योद्धा पिकअप गाडीमा लोड गरिएको ११५ कार्टुन चिनियाँ फुजि स्याउ बरामद गरेको थियो। त्यसपछि राजश्वका अनुसन्धान अधिकृत विनोद पोखरेलको टोलीले पूर्वी लोदावारिस्थित जयनारायण साहको गोदाममा छापा मारेर थप ४५६ कार्टुन चिनियाँ स्याउ बरामद गरेको थियो।"
राष्ट्रिय आविष्कार केन्द्रलाई ५ लाख रुपैयाँ सहयोग,महोत्तरी : गौशाला नगरपालिकाले राष्ट्रिय आविष्कार केन्द्रलाई ५ लाख रुपैयाँ सहयोग गरेको छ। बुधबार नगरप्रमुख डा दिपेन्द्र महतोले केन्द्रका अध्यक्ष डा वैज्ञानिक महावीर पुनलाई सो रकम हस्तान्तरण गरेका हुन्। नगरवासीकोतर्फबाट वैज्ञानिक डा पुनलाई सो रकम प्रदान गरिएको नगरप्रमुख डा महतोले जानकारी दिए। नयाँ नयाँ सोच भएका युवाहरूलाई उद्यमी बन्न र देशको आर्थिक विकासमा योगदान दिने खालका कुनै पनि क्षेत्रको वस्तुहरूको उत्पादन गरेर व्यापार गर्न आवश्यक सहयोग गरिएको नगरप्रमुख डा महतोले बताए। आर्थिक वर्ष २०७९८० को योजना तथा कार्यक्रममार्फत सो ५ लाख रुपैयाँ बराबरको चेक हस्तान्तरण गरिएको नगरपालिकाले जनाएको छ। आविस्कार केन्द्रलाई गरिएको आर्थिक सहयोगले देशको आर्थिक विकासमा समेत योगदान हुने नगरपालिकाले विश्वास लिएको छ।
आज पनि देशका यी ठाउँमा पानी पर्ने,"काठमाडौं उपत्यकामा बिहानैदेखि छिटफुट वर्षा भइरहेको छ । काठमाडौंको आकाशमा बिहानैदेखि बदली रहेको छ । काठमाडौं : हाल देशमा पश्चिमी वायुको साथै स्थानीय वायुको प्रभावले बदली र वर्षा भइरहेको छ । जल तथा मौसम विज्ञान विभाग मौसम पूर्वानुमान महाशाखाका अनुसार अहिले कर्णाली प्रदेशका केही स्थानमा हल्का वर्षा भइरहेको छ । काठमाडौं उपत्यकामा बिहानैदेखि छिटफुट वर्षा भइरहेको छ । काठमाडौंको आकाशमा बिहानैदेखि बदली रहेको छ । दिउँसो देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ । कोशी प्रदेश, मधेस प्रदेश र बागमती प्रदेशलगायत देशका पहाडी भूभागका थोरै स्थानमा तथा बाँकी भूभागमा केही स्थानमा मेघ गर्जनचट्याङसहित हल्का वर्षाको सम्भावना रहेको महाशाखाले जारी गरेको मौसम पूर्वानुमान बुलेटिनमा उल्लेख छ ।"
नक्कली शरणार्थी प्रकरण : २३ करोड बढी लुटिएको भन्दै १०६ जनाले दिए उजुरी,"काठमाडौं : नक्कली शरणार्थी बनाएर अमेरिका पठाउने भन्दै करोडौं रकम ठगी प्रकरणमा प्रहरीले हालसम्म आठ जनालाई पक्राउ गरेको छ। पक्राउ परेकामाथि अनुसन्धान सुरू भएको प्रहरीले जनाएको छ। अझै केही व्यक्तिमाथि पक्राउ पुर्जी जारी भएको र उनीहरुको खोजी भइरहेको जिल्ला प्रहरी परिसर काठमाडौंका प्रमुख एसएसपी दान बहादुर कार्कीले जानकारी दिए। विभिन्न जिल्लाका नागरिकबाट पैसा असुल गरेको आरोप लगाउँदै परिसरमा अहिलेसम्म एक सय छ जनाले २० वटा उजुरी दिएका छन् । उनीहरूले कूल २३ करोड २५ लाख ठगी भएको उजुरी दिएको जिल्ला प्रहरी परिसर काठमाडौंका प्रहरी उपरीक्षक सीताराम रिजालले जानकारी दिए । यद्यपि योभन्दा धेरै सङ्ख्यामा पीडित भएको अनुमान गरिए पनि अन्य व्यक्ति सम्पर्कमा आइनसकेको उनको भनाइ छ । हाल उजुरीमा उल्लेख भएका व्यक्तिमाथि अनुसन्धान जारी रहेको प्रहरीको भनाइ छ । गिरोहले विसं २०७७ देखि नक्कली शरणार्थी बनाइ ठगी अभियान चलाएको खुलेको छ । यस सम्बन्धमा पहिलो पटक गत जेठमा अपराध अनुसन्धान कार्यालयमा उजुरी परेको थियो । घटनामा मुख्य आरोपी मानिएका केशव दुलाल, सानु भण्डारी र टङ्क गुरुङ झण्डै १० महिनापछि गत चैत १२ गते पक्राउ परेका थिए । त्यसको केही दिनपछि सन्देश शर्मा पोखरेल र सागर थुलुङ पक्राउ परेका थिए । उनीहरुकै बयानका आधारमा गृहका अधिकारी र उच्च राजनीतिक नेतृत्व संलग्न भएको तथ्य बाहिर आएको अपराध अनुसन्धान कार्यालयको प्रारम्भिक अनुसन्धान प्रतिवेदनमा उल्लेख छ । घटनाको थप अनुसन्धान र कानुनी कारबाहीका लागि काठमाडौं उपत्यका अपराध अनुसन्धान कार्यालयले जिल्ला प्रहरी परिसरलाई पक्राउ परेका आरोपीसहितको अनुसन्धान फाइल हस्तान्तरण गरेको थियो । सोही सिलसिलामा प्रहरीले वैशाख १९ गते मंगलबार तत्कालीन गृहमन्त्री रामबहादुर थापाका राजनीतिक सल्लाहकार डा इन्द्रजीत राईलाई पक्राउ गरेको थियो । प्रहरीले बुधबार तत्कालीन गृहसचिव भइ हाल उपराष्ट्रपति कार्यालयका सचिव टेकनारायण पाण्डे र पूर्वऊर्जामन्त्री एवं नेकपा (एमाले)का सचिव टोपबहादुर रायमाझीका छोरा सन्दीप रायमाझीलाई पक्राउ गरेको हो । प्रहरीले पक्राउ परेका गिरोहका समूहबाट प्रहरीले सन्दीपका नाममा काटेको चेकसमेत बरामद गरिसकेको छ । प्रहरीले अहिले पनि सचिव रायमाझी र डा राईका छोरा नीरजमाथि पक्राउ पुर्जी जारी गरी खोजी गरिरहेको छ । नीरजले काठमाडौँका विभिन्न होटलमा पुगेर करोडौँ रकम बुझेको प्रहरी स्रोतको भनाइ छ । अन्य केही व्यक्ति पनि अनुसन्धानको घेरामा छन्, प्रमाण जुटेपछि पक्राउ पर्छन्,'अनुसन्धानमा संलग्न एक प्रहरी अधिकृतले भने। गिरोहले गृह मन्त्रालयका नाममा सरकारी लोगोसमेत प्रयोग गरी शरणार्थी परिचयपत्र तथा ट्राभल डकुमेन्टसमेत बनाएको भेटिएको छ । गिरोहले आफूसँग सम्पर्कमा आएका र चिनजानमा रहेका व्यक्तिलाई प्रयोग गरी उनीहरुका आफन्तलाई समेत शरणार्थी बनाएर अमेरिका पठाइदिन्छु भनि भुटानी शरणार्थीका रुपमा नाम दर्ताका लागि फारम भर्न लगाएका थिए । उनीहरूले शरणार्थी फारम भर्नेबाट १५ देखि २० लाख असुलेका थिए । गिरोहले गृह मन्त्रालय र शरणार्थी समितिका उच्च अधिकारीसँग सेटिङ भइरहेको सुनाएर पीडितलाई विश्वास दिलाउने गरेका थिए । विश्वासमा पारिराख्न गृह मन्त्रालय,श्रम मन्त्रालय र शरणार्थीसँग सम्बन्धित विभिन्न निकायसँग सम्बन्धित पत्र देखाउने गरेका थिए । पीडितलाई कहिले शरणार्थी शिविर अनुगमन हुन लागेको भन्दै त कहिले बायोमेट्रिक गर्नुपर्ने भन्दै पथरी, बेलडाँगी, विराटनगर, सौराहा,काठमाडौंलगायत स्थानमा पटकपटक बोलाउने गरेको जाहेरीमा उल्लेख छ । उनीहरुले काम नभएमा रकम फिर्ता गरिदिन्छु भन्दै आठ करोड बराबरको चेक समेत दिएका थिए । उनीहरूले यसरी उठाइएको रकम सङ्कलनका लागि विभिन्न व्यक्तिको बैंक खाता प्रयोग गर्ने गरेका पाइएको छ । रासस"
"भुटानी शरणार्थी ठगी प्रकरणमा मेरो संलग्नता छैन, अनुसन्धानमा सघाउँछु : प्रतीक थापा","काठमाडौं : तत्कालीन गृहमन्त्री रामबहादुर थापा 'बादल'का छोरा प्रतीक थापाले नक्कली भुटानी शरणार्थी ठगी प्रकरणमा आफ्नो संलग्नता नभएको दावी गरेका छन्। नक्कली भुटानी शरणार्थी प्रकरणमा थापाको नाममा पक्राउ पुर्जी जारी भएपछि त्यसको खण्डन गर्दै सो घटनामा आफ्नो संलग्नता नभएको बताएका हुन्। बिहीबार एक प्रेस विज्ञप्ति जारी गर्दै घटनामा आफ्नो संलग्नता नरहेको स्पष्ट पार्दै उनले आफूविरुद्ध तथ्यहीन प्रचार भइरहेको आरोप समेत लगाएका छन्। प्रेस विज्ञप्तिमा भनिएको छ 'मेरो संलग्नता नरहेको शरणार्थी प्रकरणमा पनि झुटो आरोपसहित मेरो नाम जोडिएकोप्रति खेद प्रकट गर्दै खण्डन गर्दछु। तर,संवेदनशील विषय भएकाले आरोप लगाइएका विषयमा सम्बन्धित निकाय, न्यायलयप्रतिको आस्था र सम्मान स्वरुप अनुसन्धान प्रक्रियालाई इमान्दारिपूर्वक सहयोग गर्ने प्रतिबद्धता व्यक्त गर्दछ।' नक्कली भुटानी शरणार्थी प्रकरणमा प्रतीकको संलग्न देखिएपछि पक्राउ पुर्जी जारी भएको छ। नक्कली भुटानी शरणार्थी प्रकरणमा अहिलेसम्म ८ जना पक्राउ परिसकेका छन्। जिल्ला प्रहरी परिसर काठमाडौंका अनुसार शरणार्थी बनाएर अमेरिका पठाउने कार्यमा संलग्न भएको भन्दै दुईजनाले उजुरी दिएको आधारमा उनीहरू प्रक्राउ परेका हुन्। प्रहरीको अनुसन्धानमा भुटानी शरणार्थी बनाएर अमेरिका लैजाने भन्दै ८७५ नेपालीसँग १० देखि ५० लाखसम्म उठाउने गरेको आरोप पक्राउ परेकामाथि छ।"
टोपबहादुरका छोरा सन्दीपलाई तीन दिन हिरासतमा राखेर अनुसन्धान गर्न अनुमति,काठमाडौं : नक्कली भुटानी शरणार्थी प्रकरणमा सन्दीप रायमाझीलाई तीन दिन हिरासतमा राखेर अनुसन्धान गर्न काठमाडौं जिल्ला अदालतले अनुमति दिएको छ । सन्दीपलाई तीन दिन हिरासतमा राखेर अनुसन्धान गर्न अनुमति पाएको जिल्ला प्रहरी परिसर काठमाडौंका एसपी सीताराम रिजालले जानकारी दिए । नेकपा एमालेका सचिव रायमाझीका छोरा सन्दीपलाई बिहीबार बिहान काठमाडौं ल्याएर प्रहरीले जिल्ला अदालतमा उपस्थित गराएको थियो । प्रहरीले रायमाझीलाई बुधबार बुटवलबाट पक्राउ गरेको थियो । सोही घटनामा संलग्न रहेको भन्दै सन्दीपका बुबा टोपबहादुरलाई पनि पक्राउ पुर्जी जारी गरिएको छ। नक्कली भुटानी शरणार्थी ठगी प्रकरणमा रायमाझीसहित ८ जना पक्राउ परेका छन्।
शुक्रबार देशका तीनवटा प्रदेशमा वर्षा हुने,काठमाडौं : शुक्रबार देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी र बागमती प्रदेशका पहाडी भूभागका थोरै स्थानहरूमा र अन्य प्रदेशका पहाडी भूभागका एकदुई स्थानहरूमा मेघ गर्जनचट्याङसहित क्षणिक वा हल्का वर्षाको सम्भावना रहेको छ। शुक्रबार राति कोशी र गण्डकी प्रदेशका पहाडी भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको महाशाखाले जनाएको छ।
लगानीकर्तालाई न्याय हुने काम मात्रै गर्छु,"प्रस्तुतिः रोविन पौडेल ब्रोकर शाखा खोल्न सहज बनाउने, ब्रोकरको लाइसेन्स दिने, अर्को स्टक एक्सचेन्ज तथा कमोडिटी एक्सचेन्ज सञ्चालनमा ल्याउने प्रक्रिया थाल्ने जस्ता काम गर्नुभयो। यसबाट सेयर बजारमा कस्तो प्रभाव पर्ला ? धितोपत्र बजारको सन्तुलन र दायरा बढाउन खुला ब्रोकर प्रणालीको सुरुवात गरेका छौ। दोस्रो स्टक एक्सचेन्ज र दुइटा कमोडिटी एक्सचेन्ज स्थापनाको प्रक्रिया थाल्नु ऐतिहासिक काम हो। लगानीकर्ताले वर्षौंदेखि यो माग उठाउनु भएको थियो। नेपाल धितोपत्र बोर्डको विगतको नेतृत्वले पनि थुप्रै प्रयास गर्नुभएको रहेछ। अहिले प्रक्रिया थालेका छौं। यसलाई निष्कर्षमा लैजान सक्छौं कि भन्ने आशा जागेको छ। साथै लगानीकर्तामा पनि उत्साह छाएको छ। यो काममा चुनौती छ। काम सम्पन्न नभएसम्म यात्रामा छौं मात्र भन्न चाहन्छु। बजारको उज्जवल भविष्य होस्। प्रतिस्पर्धाले बजार विकास गरोस्। अर्थतन्त्रको आधार ठूलो होस्। इन्टरप्राइज विकासमा फड्को मार्न सकियोस्। मैले चाहेको पनि यही हो। वर्षौंदेखि थाती रहेका काम अगाडि बढाउनु तपाईंको साहस नै थियो कि ? प्रक्रियागत रूपमै अघि बढेका हुन् ? नेतृत्वबाट इच्छाशक्ति र सावधानीपूर्वक योजना निर्माण हुनुपर्छ। विषय वस्तुलाई गहन अध्ययन, प्रक्रियामा स्वच्छता र पारदर्शिताको आवश्यक छ। यसअघिका नेतृत्वले मैले गर्न खोजेको जस्तो कामलाई अघि बढाउनु भएको थियो। तर, ती काम तात्विक निष्कर्षमा पुग्न सकेनन्। विभिन्न नियमावलीमा परिमार्जनपछि एकीकृत निर्देशिका बन्न नसक्दा कामले गति लिन सकेन। अहिले आएर बजार र युगलाई सुहाउँदो कानुनी आधार विकास गर्न सक्यौं। नियमावली संशोधन, निवेदनको प्रक्रिया तथा मूल्यांकनको प्रणालीमा सुधारमार्फत नीतिगत सुदृढीकरण गर्यौं। त्यो नै उपलब्धि हो। साना लगानीकर्ताको मनोविज्ञान बुझेर काम गर्ने प्रतिबद्धता गर्नुभएको थियो। साना लगानीकर्ताको मनोविज्ञान कस्तो पाउनुभयो ? लगानीकर्ताको मनोविज्ञान सामान्य हुन्छ। बजार हिजोको भन्दा राम्रो होस्, धेरै प्रतिफल पाइयोस् भन्ने लगानीकर्तामा आशा हुन्छ। लगानीकर्तालाई न्याय चाहिन्छ। हामीले सेवा स्तर बढाएर न्याय दिने हो। प्रोडक्ट र नयाँ औजारको विकास गर्नुपर्छ। बजारको विकल्प चाहिन्छ। ब्रोकर सक्षम हुनुपर्छ। लगानीकर्ताहरू विश्वका अन्य बजारमा देखिएका औजार नेपालमा पनि अभ्यास गर्न चाहनुहुन्छ। डेरिभेटिभ्स, इन्डेक्स इन्स्टुमेन्ट, फ्युचर अप्सन, सर्टसेल, इन्ट्राडे कारोबार जस्ता विकल्प लगानीकर्तालाई हुनुपर्ने थियो। तर, नेपाली धितोपत्र बजार ३० वर्षसम्म लगानीकर्ताले चाहेअनुसार विस्तार हुन सकेन। विदेशमा दसौं वर्षअघि उपलब्ध लगानीका विकल्प नेपालमा अहिलेसम्म नहुनाले निराशा छ। लगानीकर्तामा बजार इन्डेक्स वा कम्पनीको मूल्य बढ्यो कि घट्यो भन्नेबाहेक कस्तो चासो हुने रहेछ ? नेपालको धितोपत्र बजारले भारतलगायत विश्व बजारमा पाउने उपकरणको माग गर्छ। लगानीलाई सही रूपमा परिचालन गरेर आफ्नो पोर्टफोलियोलाई विविधीकरण गर्न चाहन्छ। सशक्त स्टक एक्सचेन्ज वा सशक्त ब्रोकरेज प्रणालीबिना यो काम गर्न सम्भव छैन। यही चासो र मागलाई सम्बोधन गर्न खुला प्रतिस्पर्धाबाट ब्रोकर र नयाँ एक्सचेन्ज चाहिएको हो। भर्खरै स्टक ब्रोकर, धितोपत्र व्यापारी आदिको काम गर्न आशयपत्र प्रदान गर्नुभयो। प्रतिस्पर्धाका लागि नै हो ? हरेक युगका पुस्ताले व्यवसायमा समावेश हुन पाउनुपर्छ। वर्षौं अघि बाँडिएको लाइसेन्सका आधारमा सीमित व्यक्तिको रजाईले नयाँ पुस्तामा निहित प्रतिस्पर्धाको अधिकार हनन गर्छ। त्यसैले खुला प्रतिस्पर्धाबाट ब्रोकरको सञ्चालन अनुमतिपत्रका लागि आशयपत्र दिएका छौं। सीमित पुराना व्यक्ति र कम्पनीको सिन्डिकेटकार्टेलिङ अन्त्य गर्ने मेरो चाहना हो। भारतमा कोही व्यक्तिले स्टक ब्रोकरका रूपमा काम गर्न चाहन्छ भने उसले १० दिनमा लाइसेन्स पाउँछ। त्यहाँ हरेक वर्ष नयाँ ब्रोकर आउँछन्, प्रतिस्पर्धा गर्न नसक्ने वा जनताको विश्वास नजित्ने पुराना ब्रोकर हरेक वर्ष पलायन हुन्छन्। सञ्चालनमा रहेका ब्रोकरलाई सशक्त बनाउने र नयाँ ब्रोकरलाई पनि प्रवेश गराउने काममा बोर्डले सन्तुलन कायम गरेको छ। सञ्चालनमा रहेका ब्रोकरको बिजनेस खोस्न पनि मैले चाहेको छैन। १५ दिनमै शाखा विस्तार गर्ने अनुमति पाउने व्यवस्था गरेको छु। लाइसेन्सका लागि धितोपत्र बोर्ड धाउनै नपर्ने वातावरण बनाएका छौं। त्यसो भए १६ वटाको सूचीमा अरू कम्पनीको नाम थपिन्छन् ? ब्रोकर स्थापनाका लागि आवेदन दिने ४५ वटा कम्पनीमाथि सुरुमा न्याय गर्नुपर्ने छ। पहिलो चरणमा १६ वटालाई आशयपत्र प्रदान गर्यौं। बाँकीलाई न्याय दिन वैशाख २८ गतेसम्मको समय छ। प्रणालीको सुन्दरता यही हो। उहाँहरूले पूर्वाधार निर्माण गरेपछि लाइसेन्स पाउनु हुनेछ। मैले खोजेको प्रणाली हरेक वर्ष लाइसेन्स दिने हो। तर, कानुनअनुसार ३ वर्ष लाइसेन्स खोल्न पाइँदैन। नयाँ स्टक एक्सचेन्ज र कमोडिटी एक्सचेन्जलाई लाइसेन्स दिने प्रक्रिया कसरी अघि बढ्छ ? नयाँ स्टक एक्सचेन्ज र कमोडिटी एक्सचेन्जलाई इजाजतप्राप्त दिन एउटा मिश्रित मूल्यांकन समिति गठन भएको छ। समितिमा धितोपत्र बोर्डका २ जना, नेपाल राष्ट्र बैंक, अर्थ मन्त्रालय र कानुन मन्त्रालयका प्रतिनिधि सम्मिलित हुनुहुन्छ। बाँकी सबै प्रक्रिया समितिले नै तय गर्नेछ। यसमा धितोपत्र बोर्ड अध्यक्षको भूमिका रहँदैन। मूल्यांकन समितिले सबै फाइल अध्ययन गरी एउटा निक्र्योल गरेपछि बोर्डको सञ्चालक समितिले अनुमोदन गर्नेछ। तपाईंको कार्यकाल छोटो छ। लक्ष्यअनुसार काम गर्न सक्नुहुन्छ त ? कसैसँग असीमित समय हुनुहुँदैन। छोटो कार्यकाल एउटा सुन्दर पक्ष हो। १५ महिनामा थुप्रै काम भएका छन्। बाँकी समयमा मेरो भिजनलाई निष्कर्षमा लैजान सक्छु भन्ने विश्वास छ। उल्लेखित सबै उपकरण विकास र विस्तार सम्पन्न नभए पनि जग बसाल्नमात्र सम्भव छ। विचार र प्रतिस्पर्धाको जग, प्रणालीमा चल्नुपर्ने, जनताप्रति उत्तरदायी बन्नुपर्ने मूल्यमान्यता विकास गरेर जान्छु। बाँकी काम भावी नेतृत्वले गर्छ। १५ महिनाको तपार्इंको कार्यकाल पनि विवादमुक्त भएन। केकस्ता चुनौतीको सामना गर्नुभयो ? हाम्रो विकासको मुख्य बाधक नै विवादमा मुछ्ने प्रवृत्ति हो। समाज विकासका लागि सकारात्मक सोच चाहिन्छ। यहाँ तुरुन्तै विवादित बनाउने प्रयास गरिन्छ। अन्य मुलुकमा यस्तो हुँदैन। मैले त कुनै काममा भिजन दिने हो, विदेशमा सिकेको सीप, शैली र क्षमता प्रदर्शन गर्ने हो। आरोप प्रत्यारोप गर्दा व्यक्तिगत स्तरमा पुगिन्छ। जबकि निर्णय दिने काम संस्थागत हो। गल्ती गरेको छैन भने चुनौतीसँग पनि डराउनुपर्दैन। वैदेशिक रोजगारीमा जानेलाई आईपीओमा १० प्रतिशत कोटाको कार्यान्वयन, एसएमई प्लेटफर्मको अवधारणा सार्नुभयो ? कारण के थियो ? वैदेशिक रोजगारीमा जानेका लागि आईपीओमा कोटाको व्यवस्था खास कारणले गरिएको हो। विदेशी मुद्रा सञ्चिति घटेर नेपाल श्रीलंकाको स्थितिमा पुग्ने जोखिम तत्काल कम गर्न यस्तो व्यवस्था गर्यौं। जसअनुसार वैदेशिक रोजगारीमा जानेले बैंकिङ च्यानलमार्फत पैसा पठाएको छ भने उसका लागि आईपीओमा १० प्रतिशत आरक्षणको व्यवस्था गर्यौं। यसले हुन्डीमार्फत पैसा प्राप्त हुने क्रम कम भयो। विदेशमा दुःख गरेर आर्जन गरेको रकमले नेपालको अर्थतन्त्रमा वैधानिक रूपमा योगदान दिन थाल्यो। अहिले पनि रेमिट्यान्स प्राप्त हुने क्रम बढ्नुको कारण सोही व्यवस्था हो। सँगसँगै रेमिट्यान्सको रकम बैंकिङ च्यानलमा जम्मा हुन थाल्यो। वैदेशिक रोजगारीमा जाने व्यक्तिको परिवारले गर्ने अनावश्यक खर्चमा कटौती भयो। कम्पनीमा लगानी हुँदा वर्षौंपछि पनि लाभांशका रूपमा प्रतिफल प्राप्त हुने अवसर सिर्जना भयो। यो व्यवस्था कार्यान्वयन गर्न फास्ट ट्र्याकमा आरक्षण सुविधा लिन सक्ने व्यक्तिको पहिचान गरेका थियौं। एसएमई नि ! एसएमई प्लेटफर्म निकै ठूलो भिजन हो। अभिभावकले बालबच्चा हुर्काउन गर्ने हेरचाह र समर्पण झैं इन्टरप्राइज विकास गर्न राज्यको भूमिका आवश्यक हुन्छ। तर, नेपालले यस्तो वातावरण निर्माण गर्नै सकेन। बैंकिङ प्रणाली धितोमा आधारित कर्जाका कारण ठूलो फड्को मार्यो। तर, धितोमा आधारित कर्जाले अहिलेको भन्दा ठूलो उपलब्धि हासिल गर्न रोक्छ। अबको आवश्यकता हो, बिना धितोको पुँजीलगानी। त्यसैले प्राइभेट इक्विटी, भेन्चर क्यापिटललाई सशक्त ढंगले अगाडि बढाउँदै छौं। इन्टरप्राइज विकासमा यस्ता संस्थाले ठूलो भूमिका खेल्छन्। यो अवधारणाले स्टार्टअप लाग्ने युवावर्गलाई राहत पुगेको छ। उनीहरूले बिनाधितो पुँजी प्राप्त गर्न सक्छन्। यो वातावरणलाई दिगो बनाउन केही पहल गर्दै छौं। अब, स्टक एक्सचेन्जमा छुट्टै एसएमई इन्डेक्सको व्यवस्था गर्ने। यसो गर्दा ती संस्थालाई बजारमा प्रवेश गर्न सजिलो हुन्छ। सर्वसाधारण र बजारबाट पुँजी जुटाउने बाटो खुल्छ। आईपीओमा गएर उनीहरूले सर्वसाधारणबाट लगानी जुटाउन सक्ने भए। यसमा प्राइभेट इक्विटीले स्टार्टअपलाई सहजीकरण गर्न सक्नेछन्। अहिलेका ठूला अमेरिकी कम्पनीको सुरुवात पनि यसैगरी भएको थियो। ग्यारेजबाट सुरु भएका कम्पनीको पुँजीकरण खर्बौं रुपैयाँ छ। ती कम्पनीले सुरुमै बैंकबाट कर्जा लिनु परेको भए आजको स्थितिमा पुग्न सम्भव थिएन। हामीले यस्तो काम नेपालमा गर्न खोजेका हौं। हामी नयाँ युवावर्गलाई एउटा माध्यम दिन चाहन्छौं। एसएमई प्लेटफर्मको छुट्टै नियमावलीको ड्राफ्ट बनाएर सुझाव माग गरेका छौं। सुझाव समेटर नियमावली बनाएर मन्त्रिपरिषद् पठाउने छौं। आशा छ, एक महिनाभित्र कार्यान्वयनमा जान सक्नेछौं। बुक बिल्डिङमार्फत आईपीओ त कागजी विषयमात्र बन्यो नि ! वास्तविक क्षेत्रलाई दोस्रो बजारमा ल्याउन त अझै सक्नुभएन नि ! केही संस्था सुदृढ नहुनाले केही काम चाहेर पनि सम्भव हुन सकेका छैनन्। यो शैलीलाई परिवर्तन गर्नुपर्छ। बुल बिल्डिङमा धेरै समय खेर गइसकेको छ। १ महिनाअघि सबै सरोकारवालालाई सँगै राखेर कुरा गर्न छाडेर काम गर्न आह्वान गरेको थिएँ। निवेदक, नेप्से, इस्यु म्यानेजर सबैलाई आआफ्नो जिम्मेवारी सम्झाएर पठाएको थिएँ। यो कामलाई तार्किक निष्कर्षमा पुर्याउन २ महिना समय दिएको थिएँ। बुक बिल्डिङको काम प्रक्रियामा छ। मैले चाहेको पनि यही हो कि वास्तविक क्षेत्रका बढीभन्दा बढी कम्पनी दोस्रो बजारमा आउनुपर्छ। उनीहरूलाई जेजस्ता कमीकमजोरी र बाधा छन्, ती हटाउन म तत्पर छु। अहिले भइरहेका आधारभूत काम सक्नेबित्तिकै नीतिगत सुधारको कामलाई गति दिनेछु। भर्खरै विकसित एउटा घटनाक्रममको कुरा गरौं। नयाँ स्टक एक्सचेन्ज स्थापना अघि पूर्वस्वीकृतिका लागि बोर्डमा प्राप्त आवेदनको सूचीमा पाइपलाइनका कम्पनी छुटाइयो भन्ने विषय चर्किएको छ। पाइपलाइनमा भएका कम्पनी सूचीमा नपर्नुको कारण के ? १४ वर्षअघि निवेदन दर्ता गरेको भन्दै कुन आधारमा दाबी गरिएको हो भन्ने मैले बुझ्न सकेको छैन। उहाँहरू हाम्रो निर्देशन तथा कानुनी व्यवस्था पालना गरेर आउनु भएको कम्पनी होइन। उहाँहरूले २०६६ सालमा निवेदन दिएको दाबी गर्नुभएको छ। यस्तै २०७४ सालमा बोर्डले अद्यावधिक गराउन पत्र काटेको सुनेको छु। तर, बोर्डले स्टक एक्सचेन्जका लागि इतिहासमा कहिल्यै पनि आवेदन माग भएको छैन। सोबेला स्वेच्छाले निवेदन दिइएको थियो। बोर्डले २०७९ असोज २ गते नै पहिलोपल्ट आवेदन माग गरेको थियो। यसैगरी जति पनि नाम प्रस्ताव गरिएको छ, हाम्रो स्वीकृति नपाएसम्म कम्पनी रजिस्ट्रारको कार्यालयमा दर्ता हुन पाउँदैनन्। त्यसकारण अहिले आएका नाम काल्पनिक मात्र हो। पछि अर्कै नाममा कम्पनी दर्ता हुन सक्छ। प्रस्तावित नामलाई लिएर पनि अनर्गल प्रचार गरिनु आवश्यक छैन। अहिले नामलाई लिएर दाबी गर्नुको कुनै कानुनी आधार छैन। स्वच्छाले निवेदन दर्ता गरिएको १४ वर्ष व्यतीत भइसक्यो। त्यो बेला स्टक एक्सचेन्जका लागि आवेदन प्रक्रियाबारे कुनै निर्देशिका नै थिएन। उहाँहरूले २०६४ सालको धितोपत्र बजार सञ्चालन नियमावलीअनुसार निवेदन दिनुभएको रहेछ। त्यतिबेला स्टक एक्सचेन्ज सञ्चालन गर्न मात्र ५ करोड रुपैयाँ पुँजी चाहिन्थ्यो। त्यो पनि स्वविवेकले हालेको निवेदन हो। विसं २०७९ मा धितोपत्र बजार सञ्चालन नियमावली संशोधन भएको छ। र, स्टक एक्सचेन्ज सञ्चालनको पूर्वस्वीकृति लिन गत असोजमा आह्वान गरिएको सूचनामा २०७९ को संशोधित नियमावली र निर्देशिका अनुसार आवेदन दिन भनेका छौं। सूचनामा रितपूर्वक नआएका निवेदन खारेज हुने उल्लेख पनि थियो। नयाँ नियमावलीले चुक्तापुँजी ३ अर्ब रुपैयाँ हुनुपर्ने प्रस्ताव छ। र, जारी पुँजीको ३० प्रतिशत सर्वसाधारणलाई सेयर दिइनुपर्ने भनिएको छ। हामीले चाहेको के हो भने स्टक एक्सचेन्ज सीमित व्यवसायीको मात्र हातमा नहोस् भन्ने। निवेदन हाल्ने प्रक्रिया थिएन, छनोटको आधार थिएन। मुख्य कुरो, आवेदन माग गरिएको पनि थिएन। त्यस्तो निवेदनको कानुनी औचित्यता नै छैन। एकैपल्ट जारी गरिएका सूचना नै किन फरकफरक भए ? कमोडिटी एक्सचेञ्जको लाइसेन्सबारे जारी गरिएको सूचनामा पुराना प्रक्रिया रद्द हुने उल्लेख छ। स्टक एक्सचेन्जको सूचनामा किन छुटाइएको ? कमोडिटी एक्सचेन्ज स्थापनाका लागि नेपाल धितोपत्र बोर्डले २०७५ सालमै सूचना निकालेर आवेदन आह्वान भइसकेको थियो। त्यतिबेलादेखि प्रक्रिया सुरु भए पनि कसैलाई इजाजत दिइएको थिएन। यसैगरी कमोडिटी एक्सचेन्ज सञ्चालन नियमावली पनि हेरफेर भएको छैन। २०७४ र अहिलेको नियमावली एउटै हो। निर्देशिका पनि २०७४ मै आइसकेको थियो। यसको अर्थ कमोडिटी एक्सचेन्जका लागि यसअघि दिइएका निवेदन वैध थिए। त्यहीकारण कमोडिटी एक्सचेन्जका लागि आवेदन आह्वान गर्दा पुरानो निवेदन खारेज भएको जानकारी गरायौं। स्टक एक्सचेन्जका लागि सेबोनबाट यसअघि कहिल्यै निवेदन आह्वान गरिएको थिएन, यदि गरेका थियौं भने खारेज भएको जानकारी सूचनामा उल्लेख गर्ने थियौं। बोर्ड आफैंमा स्वायत्त नियामक निकाय हो। राष्ट्र बैंक र बिमा समितिले आवेदन माग नगरे पनि प्रक्रियामा रहेका पुराना आवेदन रद्द गर्थे। तपाईंहरूले त्यस्तै अभ्यास नगर्नुको कारण के हो ? उहाँहरूले पहिले पनि निवेदन आह्वान गरेको भएर अघिका प्रक्रिया रद्द भएको जानकारी गराउनु भएको होला। दोस्रो कुरा, धितोपत्र बजार सञ्चालन नियमावली र निर्देशिका संशोधन भइसकेको छ। जसले पुरानो निवेदनका आधारमा दाबी गरिरहनु भएको छ, उहाँहरूले हाम्रो सूचनाबमोजिम रितपूर्वक आवेदन दिनुभएको थियो भने नाममाथि दाबी पनि गर्न पाउनु हुन्थ्यो। उहाँहरूका अनुसार १४ वर्ष पुरानो आवेदन कानुनी रूपमा बैध छ। अदालत जानेसम्मको कुरा आएको छ नि ! त्यो उहाँहरूको कानुनी अधिकार हो। उहाँहरूले आवेदन दिँदा संस्थापक रहेका १८ वटा कम्पनीको अहिले अस्तित्व पनि छैन। हामी प्रष्ट छौं। निवेदन आह्वान गर्दा सेबोनको सञ्चालक समितिमा कुरा पनि भएको हो। कहिल्यै निवेदन आह्वान नगरिएको, नियमावली संशोधन भइसकेको, नयाँ निर्देशिका जारी भएको र असोज २ गतेको सूचनामा स्पष्ट रूपमा सूचना, संशोधित निर्देशिका र नियमावली बमोजिम बाहेकका आवेदन स्वतः रूपमा खारेज हुने उल्लेख भएको आधारमा हामीले अन्तिम सूचीमा उल्लेख ३ प्रतिस्पर्धीलाई मात्र पूर्वस्वीकृतिका लागि बोर्डमा प्राप्त भएको आवेदन मानेका हौं। अर्थात्, कानुनी व्यवस्था पालना गरेर १४ वर्ष पुरानो आवेदनलाई प्रतिस्पर्धामा नरहेको निर्णय गर्नुभएको हो ? हो। सञ्चालक समितिले स्वीकृत गरेको सूचनाको मोडलअनुसार आवेदन आह्वान गरेका थियौं र सोहीअनुसार आवेदकको नाम सार्वजनिक गरेका हौं। धितोपत्र बजार सञ्चालन नियमावली २०६४ लाई २०७९ मा संशोधन गरेपछि स्टक एक्सचेन्जको पुँजीको संरचना फेरिएको, २० प्रतिशत सेयर सर्वसाधारणमा वितरण गर्नुपर्ने व्यवस्था गरिएको र नयाँ निर्देशिका जारी गरिएको छ। नयाँ निर्देशिका बमोजिमको निवेदनलाई मात्र मान्यता दिने सूचनामा उल्लेख भएकाले हामी हाम्रो निर्णयमा पक्का छौं। नामको विषयलाई केही चर्चा गरिएको पनि छ। हिमालयन वा नेसनल स्टक एक्सचेन्जको नाममा पहिल्यै आवेदन परेको थियो रे। तर, ती नाम प्रस्तावित नाम हुन्। अर्थात्, भोलि स्थापना हुने स्टक एक्सचेन्जको नाम पनि परिवर्तन हुन सक्छ त ? लाइसेन्स पाएपछि सञ्चालकले कम्पनी रजिस्ट्रारमा जुन नाम दर्ता गर्नुहुन्छ, त्यही नाम रहन्छ। सञ्चालक पनि हेरफेर हुन सक्छन् ? धितोपत्र बजार सञ्चालनका लागि संगठित संस्था स्थापना गर्न बोर्डबाट सिफारिस प्रदान गर्ने सम्बन्धी निर्देशिका, २०७९ अनुसार प्रस्तावित स्टक एक्सचेन्जको संस्थापक, पुँजी संरचना, सञ्चालक समिति संरचना र कार्यकारी प्रमुख परिवर्तन गर्न पाइँदैन।"
विद्यालयलाई ५० लाख सहयोग,अर्घाखाँची : अर्घाखाँचीको छत्रदेव गाउँपालिकामा रहेको महेन्द्र विद्यावोध विद्यालयलाई एक परिवारले ५० लाख रुपैयाँ आर्थिक सहयोग गरेका छन्। विद्यालयको हिरक महोत्सवको अवसरमा ज्ञवाली परिवारको तर्फबाट ५० लाख रुपैयाँको आर्थिक सहयोग गरेको अनिता ज्ञवालीले बताइन्। विद्यालयका संस्थापक अध्यक्ष स्व नेत्रलाल ज्ञवालीको छोरा विश्वमणि र स्व राममणिकी श्रीमती कल्पनाले संयुक्त रूपमा विद्यालयलाई ५० लाख १ हजार १ रुपँयाको चेक हस्तान्तरण गरेको विद्यालय व्यवस्थापन समितिका अध्यक्ष पिताम्बर खनालले जानकारी दिए। उक्त रकमबाट विद्यालयको शैक्षिक गुणस्तर सुधार गर्नका लागि अक्षयकोष स्थापना स्वरुप सहयोग भएको बताए। बुधबार सभामुख देवराज घिमिरे र सासंद टोपबहादुर रायमाझी सहभागी कार्यक्रममा सहयोगी दातालाई सम्मानपत्र समेत हस्तान्तरण गरिएको थियो। १९९० मा छत्रदेव गाउँपालिका२ बल्कोट पैवाबाट प्राथमिक तहबाट पठनपान सुरु गरेको विद्यालय जिल्लाको पुरानो विद्यालयका रुपमा चिनिन्छ। यस्तै २०२० सालमा त्यस विद्याललाई वडा नम्बर ४ केरुङ्गा बल्कोटमा सारी माध्यमिक तहसम्म पठनपाठन सुरु भएको छ। अबको ६ महिनापछि विद्यालयको नाम परिवर्तन गरेर महेन्द्र विद्यावोध नेत्र राममणि माध्यमिक विद्यालय राखिने विद्यालय व्यवस्थापन समितिका अध्यक्ष खनालले बताए।
नेपालबाट साउदी जाँदा जहाजबाटै हरायो सुन,साउदी : नेपालबाट साउदी अरेबियाको रियाद जाँदा रामेछापकी हर्ककुमारी नगरकोटीको लगेजबाटै सुनका गरगहना हराएका छन् । बुधबार काठमाडौं त्रिभुवन अन्तर्राष्ट्रिय विमानस्थलबाट हिमालयन एयरलाइन्सको (एच०५७३०) सिधा उडानबाट साउदी आएकी नगरकोटीको दुईवटा लगेजमध्ये एउटा लगेजबाट सुन चोरिएको उनले बताइन्। ताला लगाएको लगेजबाट एक थान तिलहरी र एक थान ब्रासलेट चोरी भएको छ भने अन्य सामान यथावत रहेको अन्नपूर्णसँग उनले बताइन्। त्रिभुवन अन्तर्राष्ट्रिय विमानस्थलमा लगेज जिम्मा लगाएपछि साउदी पुगेर हेर्दा लगेज खोलिएको थाहा पाएको उनले बताइन्। पछि लगेज खोलेर हेर्दा सुन चोरी भएको र लगत्तै त्रिभुवन विमानस्थलमा फोन गर्दा आफूहरूको जिम्मा नभएको र सम्बन्धित एयरलाइन्ससँग बुझ्न आग्रह गरेको बताइन् । साउदीको एक हस्पिटलमा काम गर्ने नगरकोटी छुट्टी मनाएर साउदी जान लाग्दा साथीको अनुरोधमा सुन लिएर गएकी थिइन् । हराएको सुन खोजी गर्न सम्बन्धित निकायलाई सहयोग गरिदिन अनुरोध समेत गरेकी छन्।
"हिमपहिरोमा मृत्यु भएकाको शव भारतको बाटो भएर दार्चुला ल्याइँदै, दुई जना अझै बेपत्ता","दार्चुला : दार्चुला हिमपहिरोमा परी ज्यान गुमाएका तीन जनाको शव भारतको बाटो प्रयोग गरी सदरमुकाम खलङ्गा ल्याइँदै छ। नेपालतर्फ सडक सुविधा नहुँदा शव भारतीय सडक प्रयोग गरी ल्याउन लागिएको प्रमुख जिल्ला अधिकारी किरन जोशिले बताइन्। मङ्गलबार हिमपहिरोमा परी ज्यान गुमाएका दार्चुलाको दुहुँ गाउँपालिकाका ३८ वर्षीया कमला कुँवर र १८ वर्षीय प्रविण कुँवर तथा डोटीको जोरायल गाउँपालिकाकी क्षिमी सोमो थापाको शव सदरमुकाम पठाउन लागिएको सशस्त्र प्रहरी बल नेपाल, नम्बर ५० गुल्म छाङरुका प्रहरी नायव उपरीक्षक ईश्वरीदत्त भट्टले जानकारी दिए। 'पानी निरन्तर परिरहेको छ, शव आफ्नै भूमि प्रयोग गरे खलङ्गा पठाउन सकिने अवस्था छैन', उनले भने। भारतीय सीमा सुरक्षा बल (एसएसबी) सित समन्वय गरी शव पठाउन लागिएको डीएसपी भट्टले बताए। हिमपहिरोमा परी अझै दुई जना बेपत्ता छन्। बेपत्ता हुनेमा डोटीको जोरायलकी ४५ वर्षीया नक्नी डोल्मा थापा र सोही ठाउँकी २८ वर्षीया ईश्वरी थापा रहेका जिल्ला प्रहरी कार्यालय दार्चुलाले जनाएकोछ। जिल्ला प्रहरी कार्यालय दार्चुलाका अनुसार सशस्त्र प्रहरी बल र नेपाल प्रहरिको टोलीले मङ्गलबारदेखि निरन्तर बेपत्ताको खोजी कार्यमा खटिएकोछ। मौसम प्रतिकुलका कारण खोजी कार्यमा समस्या भएको छ। आज अलि मौसममा सुधार भएकोले खोजी तीव्र पारिएको छ।"
पुलै पर्यटन,"पर्वत सदरमुकाम कुश्मा बजार पहिले सुनसान हुन्थ्यो। गण्डकी प्रदेशको राजधानी पोखरादेखि बागलुङ, म्याग्दी र मुस्ताङको प्रवेशद्वार भए पनि कुश्मामा खासै चहलपहल हुँदैनथ्यो। मुस्ताङ, ढोरपाटन, धौलागिरि, अन्नपूर्ण हिमाल जानेआउने पर्यटक कुश्मा हुँदै सिधै पोखरा आवतजावत गर्थे। तर, अहिले यो बजार गण्डकी प्रदेशकै नयाँ पर्यटकीय गन्तव्यको रूपमा विकसित हुँदै गएको छ। कालीगण्डकी र मोदी नदीमाथि बनेका लामा पुल र अन्य साहसिक पर्यटकीय पूर्वाधारले सर्वसाधारणलाई सहजता थपेको छ। यति मात्र होइन, उक्त क्षेत्रमा पर्यटनको ढोकासमेत उघारिदिएको छ। ज्ञादीका राजबाबु पौडेल क्षेत्री लामो पुल बनेपछि कुश्मा बजार पानी पँधेरोजस्तो बनेको बताउँछन्। गाउँमा यातायातको सहज पहुँच थिएन। सरकारी कामको लागि घण्टौं हिँडेर कुश्मा धाउनुपर्ने हुन्थ्यो। सामान्य घरायसी सामग्री खरिदका लागि पनि कुश्मा नै धाउनुपर्ने बाध्यता थियो, क्षेत्रीले विगत सम्झिए, स्कुलको पोसाक सिलाउन, किताब किन्न, चलचित्र हेर्न र घरमा चाहिने सामान किन्न कुश्मा आउन जान घण्टौं उकालो ओरालो र भीरको अप्ठ्यारो बाटो हिँड्नु पर्थ्यो। २०६७ सालमा निर्माण भएको ३ सय ४४ मिटर लामो र १ सय ३५ मिटर अग्लो कुश्माज्ञादी झोलुंगे पुल नेपाली इन्जिनियरले बनाएको अग्लो तथा लामो झोलुंगे पुल पनि हो। दुई डाँडालाई जोड्न सकिन्छ र जोडेरै देखाउँछु भन्दै दिनरात लागिपरेका इन्जिनियर सूर्यप्रकाश पौडेलको अठोट र विश्वासका कारण नै पुल निर्माण सम्भव भएको थियो। त्यतिबेला पौडेललाई स्थानीयवासीले त पागल नै भन्थे। तत्कालीन जिल्ला विकास समितिले पनि उहाँको कुरालाई हाँसोका रूपमा लिएको थियो, पौडेलसँगै पुल निर्माणमा जोडिएका पत्रकार भवानीप्रसाद शर्मा भन्छन्, यस झोलुंगे पुल पर्वतका लागि एउटा कोसेढुंगाका रूपमा स्थापित हुन पुग्यो। पुल निर्माणपछि यसैको सिको गरेर अग्ला तथा लामा झोलुंगे पुल एकपछि अर्को थपिँदै गएका छन्। बागलुङलाई पर्वतसँग जोड्न कुश्माकैया झोलुंगे पुल निर्माण गरियो। लगत्तै त्यसको छेउमै कुश्मामुडिकुवा झोलुंगे पुल थपियो। फेरि मुडिकुवा नै जोड्ने गरी अर्को मुडिकुवाबलेवा झोलुंगे पुल बन्यो भने सदरमुकाम कुश्मालाई जोड्ने गरी खरेहामा कुश्माअधिकारी फाँट झोलुंगे पुलको निर्माण भएको छ। लामो पुल सफल भएपछि कुश्माको व्यवसाय ठप्पजस्तै भएका बेला पाँच सयभन्दा बढी व्यवसायी तथा स्थानीयवासीले कुश्माबलेवा जोड्ने यान्त्रिक पुल बनाएर चलाउन थाले। कालीगण्डकी खोँचले छुट्ट्याएको बागलुङ र पर्वतलाई यान्त्रिक पुलले नजिक बनाएको छ। बागलुङको दक्षिणी भेगमा उत्पादन भएका कृषिउपज बिक्रीका लागि कुश्मामा आइपुग्छन् भने खाद्यान्नका सामान कुश्माबाट बागलुङतर्फ जाने गर्छन्। पुलले दुई जिल्लाकै व्यापार व्यवसायमा मद्दत पुर्याएको छ। यसले स्वास्थ्य, शिक्षा, रोजगारीमा पनि सहजता प्रदान गरेको छ। पछिल्लो समय पर्वतको पहिचानका लागि कुश्मामा सञ्चालनमा रहेको साहसिक खेल बन्जीले महत्वपूर्ण भूमिका निर्वाह गरेको छ। विश्वकै अग्लो स्विङ र दोस्रो बन्जी ५ सय २५ मिटर लामो झोलुंगे पुलको बीचमा कालीगण्डकी नदीको ठीक माथि २ सय २८ मिटर उचाइमा बन्जी र स्विङका लागि जम्प गर्ने स्थानको निर्माण गरिएको छ। बागलुङ र पर्वतलाई जोडेर बन्जीका लागि झोलुंगे पुलको निर्माण गरिएको छ। लामा पुल र बन्जीले कुश्माको व्यापार व्यवसायलाई चलायमान बनाउन सहयोग पुगेको पर्वत उद्योग वाणिज्य संघका अध्यक्ष गोपी अधिकारी बताउँछन्। बाँदर लड्ने भीरपाखामा होटल तथा रेस्टुरेन्ट निर्माण भइरहेका छन्। द क्लिफ प्रालिले बन्जी, स्विङ (पिङ) लगायतका साहसिक खेल सञ्चालन गरेको छ। द क्लिफका मुख्य सञ्चालक राजु कार्कीसहितको समूहले सबैभन्दा पहिले कुश्माकैया झोलुंगे पुलमा बन्जी गराउन लागि परेको थियो। कुश्माज्ञादी झोलुंगे पुल बनेपछि अर्को ठाउँमा कुश्माकैया झोलुंगे पुल निर्माण गरेर सार्वजनिक निजी साझेदारीमा बन्जी गराउन सकिन्छ भनेर लागेका थियौं, द क्लिफका अर्का सञ्चालक नेत्र पराजुली भन्छन्, तीन वर्ष लागिपर्दासमेत पुलमा बन्जी गराउने कुरा मिलेन। त्यसपछि जग्गा खोज्ने क्रममा चाकलेको डिलमा पुगेर आफ्नै निजी झोलुंगे पुल निर्माण गरी बन्जी सञ्चालन गरेका हौं। कुश्मामा पछिल्लो समय साहसिक पर्यटकलाई लक्षित गरेर जिपलाइन सञ्चालनमा आएको छ। कुश्मा आउने पर्यटकलाई यसले थप मनोरञ्जन प्रदान गरेको छ। कालीगण्डकी नदीको खोंचमा रहेको सुपरम्यान शैलीको यो जिपलाइनको लम्बाइ १ हजार ४ सय मिटर छ। कालीगण्डकी नदीको सतहदेखि झन्डै २ सय ५० मिटरको उचाइबाट सुरु हुने जिपलाइनको सुरुवाती गति प्रतिघन्टा १ सय ३० किलोमिटर हुने र गन्तव्य नजिकिँदै जाँदा विस्तारै घट्दै जाने गर्छ।"
खाली ट्रकको छतमा राखेर सामान तस्करी,"झापा : भारतबाट सामग्री लिएर आउने भारतीय नम्बर प्लेटको मालवाहक सवारी साधनमा अवैध सामग्री भित्रने गरेको पाइएको छ। सशस्त्र र नेपाल प्रहरीले नाकामा कडाइ गरेसँगै तस्करी गर्ने समूहले भारतीय नम्बर प्लेटका सवारी साधन प्रयोग गरेर अवैध सामग्री भित्र्याउने गरको खुलेको हो। यसैक्रममा जिल्ला प्रहरी कार्यालय झापाबाट खटिएको प्रहरी टोलीले बिहीबार बिहान ८ बजे पूर्वपश्चिम राजमार्ग अन्तरगत मेचीनगर नगरपालिका६ स्थित काली खोलामा भारतीय नम्बर प्लेटको खाली ट्रक रोकेर चेकजाँच गर्दा ठुलो मात्रामा भन्सार छलीका सरसामान बरामद गरेको डीएसपी खगेन्द्रप्रसाद रिजालले जानकारी दिए। डब्लुबी ७३ एएन ४२६६ नम्बरको भारतीय ट्रकका चालक निरञ्जन रायले आज बिहान पौने सात बजे मेची भन्सार कार्यालय काँकडभिट्टामा १७ सय रुपैयाँ तिरेर खाली ट्रकको एक दिनको भन्सार प्रज्ञापन पत्र कटाएका थिए। चालकले भन्सार प्रज्ञापन पत्रमा आयातकर्ता भारत राम छविलाल गिरी र नेपालका एजेन्ट जनक ट्रेडर्स काठमाडौं उल्लेख गरेका छन्। भन्सार प्रज्ञापन पत्र कटाएर पश्चिमतर्फ गइरहेको ट्रकलाई रोकेर प्रहरीले चेकजाँच गर्दा ट्रकको हुडमाथि त्रिपालले छोपेर भित्र्याइएको करिब ११ लाख मूल्य बराबरको अवैध सामान बरामद गरिएको डीएसपी रिजालले बताए। ट्रकको हुडमाथिबाट प्रहरीले २४ कार्टुन टायल्स, ३ हजार ७८ पिस राधेराधे गम्छा, ३५ थान रेडमी कम्पनीका मोबाइल, विभिन्न प्रकार औषधि बरामद गरेको छ। बाहिरबाट झट्ट हेर्दा गाडी खाली, हुडमाथि लाखौँको सामान भेटिएको छ, उनले भने। अब भारतबाट आउने प्रत्येक खाली ट्रकहरूमाथि प्रहरीले निगरानी बढाउने उनको भनाइ छ। यता बरामद गरिएको सरसामान, ट्रक र ट्रक चालक रायलाई २२ लाख ९० हजारमा मूल्यांकन तोकेर मेची भन्सार कार्यालय काँकडभिट्टा बुझाइसकेको प्रहरीले जनाएको छ।"
आठ वर्षमा दुई सय बीस गैँडा मरे,"तिवारीका अनुसार विगत आठ वर्षमा एक सय भाले र ७६ पोथी गैँडा मरेका छन् भने लिङ्ग पहिचान नभएका ४४ गैँडा मरेका छन् । आर्थिक वर्ष २०७२७३ देखि यता निकुञ्जमा सबैभन्दा बढी गैँडा आव २०७५७६ मा मरेको कार्यालयको तथ्याङ्कले देखाएको छ । चितवन : बिगत आठ वर्षमा चितवन राष्ट्रिय निकुञ्ज र आसपासका क्षेत्रमा गरी २२० गैँडा मरेका छन् । आर्थिक वर्ष २०७२७३ देखि हालसम्ममा ती गैँडा मरेका हुन्। निकुञ्जका अनुसार ६४ गैँडा बुढो भएर र भिरबाट लडेर मरेका छन् भने १९ गैँडा दलदलमा फसेर र बाढीले बगाएर मरेका हुन् । निकुञ्जका सूचना अधिकारी गणेशप्रसाद तिवारीका अनुसार आपसमा जुधेर आठ वर्षको समयमा ५१ गैँडा मरेका छन् । यस्तै बाघको आक्रमणबाट २०, चोरी शिकारीबाट नौ, करेन्ट लागेर आठ, बिरामी तथा रोगी भएर १२, खाडलमा परी तीन, विष सेवनले पाँच तथा कारण नखुलेका २९ गैँडा रहेको उनले जानकारी दिए। तिवारीका अनुसार विगत आठ वर्षमा एक सय भाले र ७६ पोथी गैँडा मरेका छन् भने लिङ्ग पहिचान नभएका ४४ गैँडा मरेका छन् । आर्थिक वर्ष २०७२७३ देखि यता निकुञ्जमा सबैभन्दा बढी गैँडा आव २०७५७६ मा मरेको कार्यालयको तथ्याङ्कले देखाएको छ । सो आवमा ४३ गैँडा मरेका थिए । सबैभन्दा कम आव २०७२७३ मा १४ गैँडा मरेको तिवारीले बताउनुभयो । तिवारीका अनुसार आव २०७३७४ मा २५, आव २०७४७५ मा २६, आव २०७६७७ मा २६, आव २०७७७८ मा ३३ र आव २०७८७९ मा ३७ गैँडा मरेका छन् । चालु आवको हालसम्म १६ गैँडा मृतावस्थामा भेटिएको उहाँले जानकारी दिए। निकुञ्जको तथ्याङ्कअनुसार आव २०६५६६ देखि आव २०७९८० सम्म ३२३ गैँडा मरेका छन् । निकुञ्जमा गैँडाको सङ्ख्या बढ्दै जाँदा आपसमा जुधेर र बूढो भएर मर्नेको सङ्ख्या धेरै रहेको तिवारीले बताए। गैँडाको चरनका लागि निकुञ्जले घाँसेमैदान व्यवस्थापन र पानीको संरक्षणमा विभिन्न कार्यक्रम सञ्चालन गर्दै आएको उनले जानकारी दिए। रासस"
मुस्ताङका उच्चलेकमा यार्सा संकलन,"मुस्ताङमा यार्सा संकलन गर्न स्थानीयसहित रोल्पा, दाङ, रुकुम, गोरखा, धादिङ, बाग्लुङ र म्याग्दीका मानिस आउँछन्। जोमसोम : मुस्ताङका उच्चलेकमा यार्सा संकलन गर्न थालिएको छ। जिल्लाको कोवाङ, टुकुचे र जोमसोमका उच्चलेकमा यार्सा संकलन सुरु भएको हो। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) मातहतको इलाका संरक्षण कार्यालय जोमसोम अन्तर्गतका ९ वटा र इलाका संरक्षण कार्यालय लोमान्थाङ अन्तर्गत सातवटा स्थानीय संरक्षण व्यवस्थापन समिति छन्। यिनै समितिहरूले एक्यापको कार्यविधि र मापदण्डमा रहेर वन तथा वातावरणका साथै उच्चलेकको जैविक विविधता संरक्षणमा योगदान दिँदै आइरहेका छन्। यो समितिले वनजंगलको संरक्षणसँगै हिमाली जटिबुटी यार्सागुम्बा संकलन तथा व्यवस्थापनको काम पनि गर्छ। संरक्षण व्यवस्थापन समितिले धमाधम यार्सागुम्बा संकलनका लागि पुर्जी दिन थालेको एक्याप जोमसोमका कार्यालय प्रमुख अशोक सुवेदीले जानकारी दिए। उनका अनुसार थासाङको १ र २ अन्तर्गत कोवाङ र टुकुचे र घरपझोङ गाउँपालिका४ को जोमसोम संरक्षण व्यवस्थापन समितिले वैशाख १३ देखि असार १५ गतेसम्मका लागि यार्सा संकलन पुर्जी दिन थालेका हुन्। कोवाङको मुली लेक, पोलो खर्क र श्रीखर्क, टुकुचेको बतासे र संयुक्त मार्चे लेक र जोमसोमको नमखुलेकमा यार्सा संकलन गर्न सम्वन्धित समितिहरूले पुर्जी फुकुवा गरेको एक्यापका कार्यालय प्रमुख सुवेदीले बताए। उनका अनुसार वारागुङ मुक्तिक्षेत्रको झोङ, मुक्तिनाथ र कागबेनी संरक्षण समितिले जेठबाट मात्र यार्सा संकलन पुर्जी दिनेछन्। तर,उपल्लो मुस्ताङमा यार्सा संकलन नहुने भएकाले त्यहाँको संरक्षण समितिले यार्सा संकलनको पुर्जी फुकुवा गर्दैनन्। यार्सा संकलन गर्न जाने व्यक्तिहरूले सम्बन्धित स्थानीय संरक्षण समितिले यार्सा संकलन पुर्जीको रकम निर्धारण गर्छन्। थासाङको कोवाङ संरक्षण व्यवस्थापन समितिले स्थानीय यार्सा संकलकलाई २५ सय र जिल्ला बाहिरका यार्सा संकलकलाई ५ हजार शुल्क लिएर पुर्जी दिएको कोवाङ संरक्षण व्यवस्थापन समितिका अध्यक्ष जीवन थकालीले बताए। कोवाङको उच्चलेकमा यार्सा टिप्न स्थानीय र बाहिरका ३५ जनाले पुर्जी लिइसकेको उनले उल्लेख गरे। मुस्ताङमा यार्सा संकलन गर्न स्थानीयसहित रोल्पा, दाङ, रुकुम, गोरखा, धादिङ, बाग्लुङ र म्याग्दीका मानिस आउने गर्छन्। जैविक विविधतामध्येको बहुमूल्य प्राकृतिक हिमाली जटिबुटी यार्सागुम्बाको स्वदेश तथा विदेशमा उत्तिकै माग छ। एउटै यार्सागुम्बा गोटाको २ सय देखि २ हजारसम्म पर्छ। हिमाली यार्साको प्रति केजी मूल्य २५ लाखदेखि ४० लाखसम्म पर्ने गर्छ।"
५ प्याकेजको व्यवस्था संशोधन नगर्न माग,"बेनी : निर्माण व्यवसायी संघ म्याग्दीले एक निर्माण कम्पनीले एक पटकमा पाँच वटाभन्दा बढी ठेक्का लिन नपाउने अहिलेको व्यवस्थालाई संशोधन नगर्न माग गरेका छन्। संघले बुधबार बेनीमा पत्रकार भेटघाट गरेर सरकारले एक वटा व्यवसायीले एक पटकमा जति वटा पनि ठेक्का लिन पाउने व्यवस्थासहित सार्वजनिक खरिद ऐन संशोधन गर्न खोजेको भन्दै विरोध जनाएका हुन्। संघका अध्यक्ष गोपाल भट्टचनले एक वटा फर्मले जति पनि आयोजनाको ठेक्का लिन पाउने व्यवस्था गर्दा केही सीमित व्यवसायीले ठेक्का ओगटेर बस्ने, काम नगर्ने, विकास आयोजना अलपत्र पर्ने तथा साना व्यवसायी विस्थापित हुने अवस्था आउने बताए। एक पटकमा पाँच वटाभन्दा बढी ठेक्का लिन नपाउने बाध्यकारी व्यवस्था भएपछि अलपत्र परेका र अधुरा आयोजनाले गति लिएका थिए। साना व्यवसायीले पनि अवसर पाएका थिए, उनले भने, ऐन ंशोधन गरेर पुरानै व्यवस्था बनाउँदा ठूला व्यवसायले काम हडपेर बस्ने समस्या हुन्छ। राज्य, जनता र साना व्यवसायीका लागि पछिल्लो व्यवस्था नै यथावत् राख्नुपर्छ। राष्ट्रिय विकास समस्या समाधान समितिको ५०औं बैठकमा सार्वजनिक खरिद नियमावलीको १२औं संशोधनको ६५ उपनियम (४घ १) मा एक वा संयुक्त उपक्रमको रूपमा पाँचवटा खरिद सम्झौताबमोजिमको कार्य सम्पन्न गर्न बाँकी रहको निर्माण व्यवसायीले निर्माण कार्यका लागि आह्वान हुने खुला बोलपत्र प्रक्रियामा भाग लिन नपाउने व्यवस्थालाई संशोधन गर्ने निर्णयप्रति संघले ध्यानाकर्षण भएको जनाएको छ। अध्यक्ष भट्टचनले नियमावलीमा राखिएको उक्त प्रावधानले धेरैभन्दा धेरै काम ओगटी निर्माणकार्यलाई लथालिंग बनाउने परिपाटी लगभग अन्त्य गरी सबै खालका निर्माण व्यवसायीलाई समेत कामको अवसर दिएको जानकारी गराउँदै स्वार्थ समूहको चलखेलमा नियमावाली संशोधन गराउन लागिएको भन्दै आपत्ति जनाए। नयाँ व्यवस्था लागू भएसँगै परियोजना समयमै सम्पन्न भएको प्रगति मूल्यांकन राम्रो आएको भन्दै एक इजाजतपत्रले पाँच वटाभन्दा बढी काम ओगट्ने प्रवृत्तिले योजना अलपत्र हुने, काम नगरी ठेक्का आह्वानमा कमिसनको चलखेल बढ्नेलगायतका समस्या उत्पन्न हुने वरिष्ठ उपाध्यक्ष प्रदीप सापकोटाले बताए। समयमा निर्माण आयोजना सम्पन्न हुने र सो आयोजनाबाट प्राप्त हुने प्रतिफल तोकिएकै समयभित्रै सरोकारवालाले पाउने भएको हुँदा सबै निर्माण व्यवसायीलाई अति उपयोगी प्रमाणित भएको उक्त पाँच प्याकेजको व्यवस्था हटाइएमा निर्माण व्यवसायीहरू आन्दोलनमा जान बाध्य हुने संघले चेतावनी दिएको छ। कतिपय आयोजनामा लागत इस्टिमेटअनुसार बजेट सुनिश्चितताको अभावले भुक्तानी समस्या देखिएको निर्माण व्यवसायीले गुनासो गरेका छन्।"
नक्कली शरणार्थी प्रकरणमा लहरो तानिँदै,"काठमाडौं : नक्कली भुटानी शरणार्थी बनाएर मोटो रकम असुल गर्ने धन्दामा संलग्न उच्च राजनीतिक व्यक्तित्त्वदेखि प्रशासकहरू धमाधम पक्राउ पर्न थालेका छन्। नक्कली शरणार्थी बनाउने गिरोह पक्राउ परेपछि उनीहरूले राजनीतिक व्यक्तित्त्व र प्रशासकको पोल खोल्दै गएका छन्। नक्कली शरणार्थी बनाएर अमेरिका पठाइदिने भन्दै गिरोहले ८ सय ७५ जनासँग १० देखि ५० लाखसम्म रकम उठाएको प्रहरीको अनुमान छ। यसप्रकरणमा पूर्वऊर्जामन्त्री तथा एमाले सचिव टोपबहादुर रायमाझीलाई पक्राउ पुर्जी जारी भएको छ। उनका छोरा सन्दीप यसै प्रकरणमा मुछिएकाले बुधबार नै बुटवलबाट पक्राउ परेका छन्। यस्तै उपराष्ट्रपति कार्यालयका बहालवाला सचिव टेकनारायण पाण्डे पनि बुधबार पक्राउ परेको प्रहरीले जनाएको छ। जिल्ला प्रहरी परिसर काठमाडौंका प्रमुख एसएसपी दानबहादुर कार्कीका अनुसार पाण्डेलाई थुनामा राख्न बुधबार नै जिल्ला अदालत काठमाडौंले ३ दिनको म्याद जारी गरेको छ। कार्की भन्छन्, नेपाली नागरिकलाई भुटानी शरणार्थी बनाएर अमेरिका पठाउने कागजात बनाउने र रकम असुली गर्ने धन्दामा हाइप्रोफाइल व्यक्तिको पनि सहभागिता देखिएको छ। अपराधमा जोसुकै संलग्नता भए पनि उन्मुक्ति नपाउने कार्कीले बताए। शरणार्थी प्रकरणमा अर्बौं ठगी गरेको भन्दै उजुरी परेपछि एमाले नेता टोपबहादुर रायमाझीका सहयोगी सानु भण्डारी र कांग्रेस नेतृ सुजाता कोइरालाका पूर्वस्वकीय सचिव केशव दुलालसहित मोरङका सागर थुलुङ, पाँचथरका टंक गुरुङ र दाङका सन्देश शर्मा यसअघि नै पक्राउ परेका छन्। उनीहरूविरुद्ध सांगठित अपराधमा मुद्दा दर्ता भई जिल्ला अदालत काठमाडांैमा मुद्दा चलिरहेको छ। मंगलबार बिहान पूर्वगृहमन्त्री रामबहादुर थापा बादलका सुरक्षाविज्ञ डा इन्द्रजित राई पनि पक्राउ परेका थिए। प्रहरीको प्रारम्भिक अनुसन्धानमा इन्द्रजित राईका छोरा निरज राईको पनि संग्लनता भेटिएपछि उनीविरुद्ध पनि पक्राउ पुर्जी जारी भएको छ। निरजलाई भने अहिलेसम्म प्रहरीले पक्राउ गर्न सकेको छैन। बुधबार एमाले नेता टोपबहादुर रायमाझीका बाबुछोराविरुद्ध पनि पक्राउ पुर्जी जारी हुनु र पूर्वगृहसचिव टेकनारायण पाण्डे पनि पक्राउ परेसँगै प्रहरीको अनुसन्धान हाइप्रोफाइल तिर सोझिएको हो। भुटानी शरणार्थी भन्दै नक्कली कागजात बनाएर नेपाली नागरिकलाई अमेरिका पठाउने धन्दामा हाइप्रोफाइल व्यक्तिको पनि संलग्नता भएको आरोप लागेपछि प्रहरीले अनुसन्धान तीव्र पारेको छ। जिल्ला प्रहरी परिसर काठमाडौंका प्रवक्ता सीताराम रिजालका अनुसार शरणार्थी बनाएर अमेरिका पठाउने कार्यमा संलग्न भएको भन्दै २ जनाको उजुरी परिसरमा दर्ता भएको छ। उजुरीमा सयौं व्यक्ति पीडित भएको जानकारी छ। उजुरीका आधारमा हालसम्म ७ जना पक्राउ परेका छन्। अनुसन्धानमा सक्रिय प्रहरी अधिकृतका अनुसार नेपालीलाई भुटानी शरणार्थी बनाएर अमेरिका पठाइदिने भन्दै करोडौं रुपैयाँ ठगी गर्नमा मुख्य भूमिका पूर्वगृहमन्त्रीका सुरक्षविद् राईकै भएको प्रारम्भिक अनुसन्धानमा देखिएको छ। रामबहादुर थापा गृहमन्त्री हुँदा राई उनका सुरक्षा सल्लाहकार थिए। एमाले उपाध्यक्ष बादल गृहमन्त्री रहँदा उनी २०७४ फागुनदेखि २०७८ असारसम्म सुरक्षा सल्लाहकारका रूपमा कार्यरत थिए। प्रहरीका अनुसार राईले गृह मन्त्रालयमा हुँदा नीतिगत निर्णय गराउनेदेखि लिएर, नक्कली कागजात निर्माण गर्न भूमिका खेल्दथे। पीडित व्यक्तिलाई पूर्वगृहमन्त्रीको पावर देखाउँदै मन्त्रीलाई पैसा बुझाएपछि सजिलै अमेरिकी भिसा लाग्छ भन्दै प्रलोभन दिने गर्थे। बुधबार काठमाडौं प्रहरीले जिल्ला अदालत काठमाडौंबाट रायमाझीका बाबुछोराविरुद्ध पक्राउ पुर्जी लिएको हो। नक्कली शरणार्थी बनाएर नेपालीलाई अमेरिका लैजाने प्रकरणको अनुसन्धानका क्रममा काठमाडौं प्रहरी परिसरले उनीहरूविरुद्ध पक्राउ पुर्जी लिएको हो। मंगलबार पक्राउ परेका इन्द्रजित राई र बुधबार पक्राउ परेका तत्कालीन गृहसचिव टेकनारायण पाण्डेको प्रारम्भिक बयानका आधारमा शरणार्थी प्रकरणमा रायमाझी बाबुछोराको संलग्नता देखिएको हो। अन्नपूर्णलाई प्राप्त स्रोतका आधारमा प्रहरीले सन्दीप रायमाझीको नाममा काटिएको डेढ करोडको चेक पनि बरामद गरेको छ। अनुसन्धानमा सक्रिय प्रहरीका अनुसार यसअघि पक्राउ परेका सानु भण्डारीको बयानमा इन्द्रजित राईलाई १ करोड ५० लाख दिएको उल्लेख छ। ललितपुरका स्थानीय भण्डारीले आफ्नो डायरीमा ३ पटक डा राईलाई नगद दिएको विवरण उल्लेख गरेका छन्। डायरीमा उल्लेख गरिएको विवरणअनुसार डा राईले ५० लाख, ३५ लाख र ६५ लाख गरेर ३ किस्तामा १ करोड ५० लाख लिएको बताएका छन्। यस्तै पूर्वऊर्जामन्त्री टोपबहादुर रायमाझीका छोरा सन्दीप रायमाझीलाई आरोपीहरूले १ करोड ५० लाख बुझाएको चेकसमेत प्रहरीले बरामद गरेको छ। यस्तै आरोपीहरूले पूर्वगृहसचिव टेकनारायण पाण्डेलाई ५० लाख दिएको बयानमा उल्लेख गरेका छन्। आरोपीको बयानलाई पुष्टि हुने किसिमले मंगलबार पक्राउ परेका राईले पनि बयान दिएसँगै बुधबार पाण्डे पक्राउ परेका हुन्। प्रहरी अधिकृत भन्छन्, पीडितहरूले राईलाई पैसा बुझाएको प्रमाण प्रहरीले प्राप्त गरेको छ। उनले गृहमन्त्री, गृहसचिवलगायतका सरकारका उच्चस्तरीय व्यक्तिलाई पैसा बुझाउनुपर्छ भन्दै पीडितसँग रकम उठाउने गर्थे। तर, गृहमन्त्रीलाई पैसा दिएको प्रमाण भने प्रहरीले अहिलेसम्म फेला पारेको छैन। यस्तै बुधबार पक्राउ पुर्जी जारी गरिएको एमाले नेता टोपबहादुर रायमाझीले पक्राउ पुर्जीको विषयमा आफूलाई जानकारी नभएको बताएका छन्। अर्घाखाँचीको सन्धिखर्कमा आयोजित कार्यक्रममा उनले आफूलाई फसाउन र नियोजित तरिकाले बदनाम गर्न गिरोहले नाम मुछेको बताएका छन्।"
हत्यामा संलग्न देवरलाई जन्मकैद,राजविराज : सप्तरीमा आगो लगाइ हत्या गर्ने देवरलाई जन्मकैदको सजाय भएको छ। बोदे बर्साइन नगरपालिका१ धनगढीकी २७ वर्षीया राजकुमारी साहलाई पेट्रोल छर्केर आगो लगाइ हत्या गरेको आरोपमा मृतकका देवर २१ वर्षीय परमेश्वर साहलाई जन्मकैदको सजाय भएको हो। जिल्ला न्यायाधीश हर्कबहादुर क्षेत्रीको इजलाशले साहलाई जन्मकैद सजायको फैसलाका साथै मृतकको सन्तानलाई तीन लाख रुपैयाँ क्षतिपूर्ति दिनुपर्ने फैसला भएको सूचना अधिकारी भरतमणि पोखरेलले बताए। मृतककी आठ वर्षीय छोरा र दुई वर्षीय छोरी छन्। अदालतले होस्टाइल भएका जाहेरवाला मृतकका श्रीमान् रबिनकुमार साहलाई समेत ५ दिन कैद र २ हजार रुपैयाँ जरिवाना गरेको छ। आरोपित साहले २०७८ माघ २१ गते बिहान पेट्रोल छर्केर आगो लगाउँदा राजकुमारीको ज्यान गएको थियो। बोतलमा खुल्ला पेट्रोल ल्याएका परमेश्वरले खाना पकाइरहेकी भाउजुको शरीरमा पेट्रोल छर्केर आगो लगाएका थिए। आगोमा जलेर गम्भीर घाइते भएकी राजकुमारीको उपचारका क्रममा ०७८ माघ २२ गते राति विराटनगरमा मृत्यु भएको थियो। मृतकका श्रीमान साहले माघ २६ गते इलाका प्रहरी कार्यालय कडरबोनामा उजुरी दिएका थिए। मृतकका बुवा बोदे बर्साइन नगरपालिका ६ का बद्री साहले माघ २३ गते नै इलाका प्रहरी कार्यालय कडरबोनामा उजुरी दिएका थिए। पछि श्रीमानकै उजुरी परेपछि इलाका प्रहरी कार्यालय कडरबोनाले माघ २६ गते उजुरी दर्ता गरेको थियो। घटनापछि फरार रहेका देवर पछि घरमै आएर बसेको अवस्थामा ०७९ जेठ १५ गते पक्राउ परेका थिए। जिल्ला अदालतको आदेशमा उनी गत असार ७ गतेदेखि पुर्पक्षका लागि राजविराज कारागारमा थुनामा छन्।
मातातीर्थमा चट्याङ लागेर एकको मृत्यु,"मातातीर्थमा निर्माणाधीन घरमा काम गरिरहेका बेलामा कौसीमा चट्याङ लागेपछि गम्भीर घाइते हुनुभएका तामाङको उपचारका क्रममा वीर अस्पतालमा मृत्यु भएको जिल्ला प्रहरी परिसर काठमाडौँका प्रवक्ता, प्रहरी उपरीक्षक सीताराम रिजालले जानकारी दिए। काठमाडौं : काठमाडौंको मातातीर्थमा चट्याङ लागेर एक जनाको मृत्यु भएको छ। चन्द्रागिरि नगरपालिका६ मातातीर्थमा आज दिउँसो चट्याङ लागेर मकवापुर भीमफेदी घर भई काठमाडौँ बस्दै आएका ३५ वर्षीय राजु तामाङको मृत्यु भएको हो। मातातीर्थमा निर्माणाधीन घरमा काम गरिरहेका बेलामा कौसीमा चट्याङ लागेपछि गम्भीर घाइते हुनुभएका तामाङको उपचारका क्रममा वीर अस्पतालमा मृत्यु भएको जिल्ला प्रहरी परिसर काठमाडौँका प्रवक्ता, प्रहरी उपरीक्षक सीताराम रिजालले जानकारी दिए। मृतक तामाङले लामो समयदेखि मिस्त्री काम गर्दै आएका थिए। तामाङको शव परीक्षणका लागि त्रिभुवन शिक्षण अस्पताल महाराजगञ्ज लगिएको प्रवक्ता रिजालले बताए।"
आगोले खोस्यो खुसी,"इलाम : सन्दकपुर गाउँपालिका३ सुलुबङका लुमणी पाठक (लोकु) को आँगनमा बिहीबार हुने जेठी छोरीको विवाहको चहलपहल थियो। बुधबारको मध्यान्नमा गाउँलेहरू विवाहको तयारीमा थिए। भट्टीचुल्होमा सेल रोटी पाक्दै थियो। ग्यास चुलोबाट सुरु भएको आगोले विवाहको तयारी मात्रै रोकेन, पाठक परिवारलाई छानोविहीनसमेत बनायो। पाठककी जेठी छोरी पुजाको विवाहको सम्पुर्ण तयारी पूरा भएको थियो। दुखेसो पोख्दै पाठकले भने, कागजात भएको एउटा दराज बाहेक केही पनि रहेन। करिव २० मिनेटको आगोले सबै सकिएको स्थानीय देवेन्द्र सुवेदीले बताए। उनले भने, तुरुन्त पुगेर प्रयास गर्दा पनि २० मिनेटमा सबै सकियो। आगलागिका क्रममा दुईवटा ग्यासको सिलिण्डर पड्किएको थियो। पहिलोमा आगो सुरु भएपछि पाठकले ग्यास तान्न प्रयास गरेको सुनाए। उनले भने, सिलिण्डर निकालेर फाल्न खोजेँ सकिन, नजिक रहेका दुबै पड्किए। पाठकका अनुसार आगलागीको कारण घरमा रहेको सबै सामान खरानी भएपछि विवाह स्थगित भएको छ। उनले सुनाए, केही बाँकी रहेन केले गर्नु विवाह। उनको तीन तले काठको घर जल्दा ४० लाखबढी क्षति भएको उनले बताए। पाठकले भने, गाडी खेपेर कमाएको सबै सकियो।"
धरानबाट २२७ केजी गाजासहित २ जना पक्राउ,"धरान : प्रतिबन्धित लागु औषध गाजासहित २ जनालाई सशस्त्र प्रहरीले धरानबाट पक्राउ गरेको छ। बिहीबार बिहान सशस्त्र प्रहरी बल बेस क्याम्प धरानको टोलीले ठूलो परिणाममा गाजासहित धनकुटाका चन्द्र थापा र तेह्रथुमका चुडामणि कटवाललाई पक्राउ गरेको हो। धनकुटाबाट धरानतर्फ आउँदै गरेको प्रदेश १०२००१ ख ९४८९ नम्बरको ट्रकमा ल्याउँदै गरेको २ सय २७ केजी गाजा बरामद गरिएको सशस्त्र प्रहरी बल ४ नम्बर गण सुनसरीका प्रमुख सशस्त्र प्रहरी उपरीक्षक लकेशकुमार तुम्बाहाम्फेले बताए। धरानको शिवधारामा सवारी चेकिङका क्रममा गाजासहित थापा र कटवाललाई नियन्त्रणमा लिएको उनले बताए। धनकुटाको सहिदभूमी गाउँपालिका र पाख्रीबास नगरपालिका क्षेत्रमा उत्पादन हुने गाजा तस्करहरुले सुनसरी र मोरङ हुँदै भारततर्फ तस्करी गर्ने गरेका छन्। बरामद गाजा, ट्रक र तस्करीमा सम्लग्न दुबैजनालाई आवश्यक कारवाहीका लागि इलाका प्रहरी कार्यलय धरानलाई बुझाइएको सशस्त्र प्रहरी नायव उपरीक्षक सुरज रिजालले बताए। उनले धरानको बाटो प्रयोग गर्दै लागु औषध र चोरी तस्करीको सामान ओसारपसार गर्ने गरेकाले चौबिसै घण्टा सशस्त्र प्रहरी परिचालन गरी अबैध गतिविधि नियन्त्रण गरी शान्ति सुरक्षा मजबुत पारिएको बताए। सशस्त्र प्रहरी उपरीक्षक धरान आएको डेढ महिनाको अवधिमा पाँच जना लागू औषध करोबारीलाई पक्राउ गर्नुका साथै २ करोड ६० लाख ५ हजार रुपैयाँ बराबरको अबैध सामान बरामत गरी राजस्व कार्यालय इटहरीलाई बुझाएका छन्। गाजासहित पक्राउ परेका २ जनालाई सार्वजनिक गर्दै सशस्त्र प्रहरी। तस्बिर : रत्नप्रसाद आचार्य।"
काँकडभिट्टाबाट ९ महिनामा सत्र करोडको बन्दाकोभी भारत निर्यात,"नेपालबाट सबैभन्दा धेरै निर्यात हुने मालवस्तुमा क्रमशः अलैंची, चिया, प्लाइउड र अदुवा रहेको छ भने सबैभन्दा धेरै आयात हुनेमा तरकारी, फलफूल, सोयाबिन र आलु रहेको कार्यालयले जनाएको छ। काँकडभिट्टा : काँकडभिट्टा नाका हुँदै चालु आर्थिक वर्षको ९ महिनामा १७ करोडभन्दा बढीको बन्दाकोभी भारत निर्यात गरिएको छ। धनकुटा, इलाम, झापालगायत जिल्लामा उत्पादन भएको बन्दाकोभी भारत निर्यात गरिएको हो। गत वर्ष साउनदेखि चैत मसान्तसम्म काँकडभिट्टा नाका भएर रु १७ करोड ६८ लाख ६८ हजार बराबरको १० हजार एक सय तीन मेट्रिक टन बन्दाकोभी भारत निर्यात गरिएको प्लान्ट क्वारेन्टाइन कार्यालय काँकडभिट्टाका सूचना अधिकारी चन्देश्वर ठाकुरले जानकारी दिए। काँकडभिट्टा नाकाबाट खाद्यान्न तथा कृषिउपज निर्यात हुने गरेको उनले बताए। चालु आवको साउनदेखि चैत मसान्तसम्म सो नाकाबाट १६ अर्ब १९ करोड १७ लाख ३१ हजार बराबरको एक लाख ५६ हजार नौ सय ९२ मेट्रिक टन खाद्यान्न तथा कृषिउपज निर्यात भएको ठाकुरले जानकारी दिए। सोही अवधिमा काँकडभिट्टा नाका भएर नौ अर्ब ३० करोड ५८ लाख ८० हजार बराबरको तीन लाख छ हजार १२८ मेट्रिक टन खाद्यान्न तथा कषिउपज आयात भएको छ। नेपालबाट सबैभन्दा धेरै निर्यात हुने मालवस्तुमा क्रमशः अलैंची, चिया, प्लाइउड र अदुवा रहेको छ भने सबैभन्दा धेरै आयात हुनेमा तरकारी, फलफूल, सोयाबिन र आलु रहेको कार्यालयले जनाएको छ। रासस"
