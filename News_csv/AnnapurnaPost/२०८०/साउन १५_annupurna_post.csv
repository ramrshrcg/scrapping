शीर्षक,विवरण
"सामर्थ्य बढाऔं, विकासशील राष्ट्र बनौं","नेपाल अतिकम विकसित राष्ट्र हो। अब भने विकासशील राष्ट्रमा स्तरोन्नति हुनेवाला छ। अतिकम विकसित अर्थात् गरिब राष्ट्र हुनुको भोगाइ आफ्नै ठाउँमा छ। विकासशील राष्ट्रमा स्तरोन्नति हुँदैमा के हुन्छ ? सर्वसाधारणको साधारण प्रश्न हुनु स्वाभाविक हो। तर त्यसका अन्तर्राष्ट्रिय आयामहरू छन्। विज्ञहरूकै मत पनि यसमा परम्पर रूपमा भिन्न छ। कसैले स्तरोन्नति नगर्नु फाइदाजनक भन्छन् त कसैले स्तरोन्नति हुनुपर्छ भन्छन्। साधारण भाषामा भन्दा राष्ट्र गरिब सूचीमा बस्नु हुँदैन। अतिकम विकसित हुनु हुँदैन। नेपाली जनताले चाहेको पनि नेपाल विकसित राष्ट्र होस् भन्ने हो। तर चाहेर हुँदैन वास्तविक रूपमै मापदण्ड पूरा हुनुपर्छ। विकासशील राष्ट्र बन्न संयुक्त राष्ट्रसंघीय समितिले तय गरेका मुख्य आधारमा नेपाल उक्लिसकेको छ। त्यसै आधारमा आउँदो तीन वर्ष अर्थात् सन् २०२६ मा नेपाल विकासशील राष्ट्रको सूचीमा दर्ज हुँदैछ। विकासशील राष्ट्र हुँदा अतिकम विकसितका हैसियतमा पाएका थुप्रै सहुलियत, छुट र सुविधाबाट नेपाल वञ्चित पक्कै हुनेछ। त्यसको सोझो असर भनेको नेपालको निर्यात व्यवसायमा पर्छ। युरोपदेखि अमेरिकासम्मका देशले नेपाली उत्पादनलाई भन्सार छुट र सहुलियतसम्मका सुविधा दिएका छन्। अतिकम विकसित भएकै हुँदा एसियाली विकास बैंक, विश्व बैंक र अन्तर्राष्ट्रिय मुद्रा कोषबाट उपलब्ध ऋणमा सुविधा र सहुलियत छ। राष्ट्रको स्तरोन्नति हुँदा ती केही फुत्कन्छन् भन्ने हो। तर नेपाल सुविधा र सहुलियत अनि छुट लिएर बाँचिरहने देश हुनु हुँदैन। त्यसो भन्दै वास्तविक स्तरोन्नति नभई विकासशीलमा सूचीकृत हुँदा अवसरहरूबाट वञ्चित भई झन् गरिब हुने जोखिम पनि नहोला भन्न सकिन्न। तर नेपालले आफूलाई गरिब राष्ट्र बनाइराख्ने छुट अब छैन। दशकौंको त्यो खुड्किलोबाट आफूलाई माथि लैजान जरुरी छ। तर सूचीमा मात्रै उक्लिएर हुन्न। वास्तविक आधार पनि उकास्नुपर्छ। विकासशील राष्ट्र हुनु भनेको आर्थिक जोखिम कम हुनु हो। मानव सम्पत्तिका सूचकहरूमा उकासिनु हो। आर्थिक जोखिम कम हुनु भनेको वैदेशिक लगानीलाई आकर्षित गर्ने महत्त्वपूर्ण वातावरण सिर्जना हुनु हो। मानव सम्पत्ति सूचकले सामाजिक क्षेत्रमा नेपालले हासिल गरेका प्रगति दर्शाउँछ। यसमा भएको प्रगतिमा गर्व गर्नुपर्छ। बुझ्न जरुरी छ, विश्व बैंक र अन्तर्राष्ट्रिय मुद्रा कोषलगायतले प्रतिव्यक्ति आय हेरेर ऋण, सहुलियत दिने हुँदा पनि त्यसको फिक्री खासै गर्नु पर्दैन। अन्तर्राष्ट्रिय प्रतिष्ठा आर्जन निम्ति पनि देशको स्तरोन्नति जरुरी छ। जुनजुन मापदण्ड र आधार कमजोर छन्, तिनमा बलियो बन्दै, देशको सामथ्र्य वृद्धि गर्दै नेपाललाई विकासशील राष्ट्रमै स्तरोन्नति गरिनुपर्छ।"
राजाले पनि बेचेका थिए ललिता निवासको जग्गा,"४६ सालको प्रजातन्त्र पुनर्वहालीपछि ललिता निवासको जग्गालाई व्यक्तिको नाममा पार्ने क्रमले तीव्रता पाएको थियो। ०४७ सालमा कृष्णप्रसाद भट्टराईको नेतृत्वमा बनेको अन्तरिम सरकारले राजनीतिक आस्थाका कारण सरकारले कब्जा गरेका जग्गा फिर्ता दिने निर्णय गरेको थियो। काठमाडौं : पञ्चायतकालमा ललिता निवासको १२ रोपनी जग्गा राजाको हुकम प्रमाङ्गी (आदेश)बाटै बेच्ने र बाँड्ने काम भएको विभिन्न तथ्यले देखाएको छ। तत्कालीन राजाहरू महेन्द्र र वीरेन्द्रले हुकुमी प्रमाङ्गी बाट जग्गा बेच्ने र बाँड्ने निर्णय गरेको त्यसबेलाका सरकारी कागजातले पुष्टि गर्छ। सुवर्णशमशेरका छोरा कनकशमशेर राणाले ललिता क्याम्पमा रहेको गोठ, तबेलासहित ८ रोपनी जग्गामा बसोबास गर्न पाउँ भनी तत्कालीन श्री ५ को सरकारसमक्ष निवेदन दिएका थिए। उनको निवेदनअनुसार २०२२ साल साउन १० गते राजा महेन्द्रले उक्त जग्गा कनकशमशेरलाई बेच्ने निर्णय गरेका थिए। सरकारको निर्णयपछि तत्कालीन गृह पञ्चायत मन्त्रालयले ०२२ साल साउन १४ गते सरकारले खरिद गरेकै मोलमा आठ रोपनी जग्गा कनकशमशेरलाई बेच्ने निर्णय सदर गरेको थियो। त्यसपछि कनकशमशेरले ०३५ असोज ११ र ०३५ पुस ९ गते मालपोत कार्यालय काठमाडौंमा ४५ हजार ८ सय ८२ रुपैयाँ ६९ पैसा चुक्ता गरेका थिए। ०३६ कात्तिक २३ मा कनकशमशेरले आफ्नो नाममा ८ रोपनी जग्गाको श्रेस्ता कायम गरेका थिए। त्यतिबेला वीरेन्द्र राजा थिए। पञ्चायतकालमा राजाको हुकुम प्रमाङ्गी संविधानभन्दा माथि हुन्थ्यो। ०२२ सालमा ललिता निवास सरकारले अधिग्रहण गरेको थियो। त्यसपछि नेपाली सेनामा कार्यरत अधिकृत कनकशमशेरले क्याम्पमा रहेको गोठ, तबेलासहित आठ रोपनी जग्गामा बसोबास गर्नका लागि पाऊँ भनी निवेदन दिएका थिए। २०२६ वैशाख २९ गतेको बागमती अञ्चलाधीश कार्यालयको पत्र र २०२२ साउन २० को मेजिस्ट्रेट अफिस काठमाडौंको पत्रबाट समेत सरकारले खरिद गरेको मोल तिरी कनकशमशेरले ८ रोपनी जग्गा खरिद गरेको देखिएको छ। कनकशमशेरको वारेस कर्णबहादुर गुरुङले गरेका थिए। गुरुङले २०३५ असोज ११ र २०३५ पुस ९ गते मालपोत कार्यालयमा निवेदन दिएका थिए। कनकशमशेरको मागबमोजिम साविक काठमाडौं नगर वडा नम्बर २३ कित्ता नम्बर १६ को ८ रोपनी १२ आना २ पैसा कित्ता फोड गरेर ८ रोपनी जग्गा तत्कालीन शाही नेपाली सेनाका अधिकृत कनकशमशेरले आफ्नो नाममा श्रेस्ता लिएका थिए। ललिता निवास क्षेत्र । बाँकी कित्ता नम्बर २६ को १२ आना २ पैसा जग्गा भने सरकारकै नाम राखिएको थियो। ललिता निवासको २ सय ९९ रोपनी ९ आना २ पैसा जग्गामध्ये तत्कालीन राजा वीरेन्द्रको हुकुम प्रमाणी र सरकारको २०३६ जेठ २७ को निर्णयअनुसार कनकशमशेरसहित पवितादेवीलाई १ रोपनी, दामोदरप्रसाद उपाध्यायलाई १ रोपनी र कुमार बस्नेतलाई २ रोपनी ७ आना २ पैसा जग्गा दिइएको थियो। त्यसपछि ६० रोपनी नेपाल राष्ट्र बैंक र २१२ रोपनी समरजंग कम्पनीको जिम्मा लगाइएको थियो। २०२१ सालमा सरकारले ललिता निवास क्षेत्रको जग्गा अधिग्रहण गरेको थियो। जसअनुसार स्वेतप्रभा, कनकशमशेर, रुक्मशमशेर, शैलजा, हेमन्तशमशेर र हाटकशमशेर समेतका नामको २८४ रोपनी १४ आना ३ पैसा जग्गामा कुनै हकदैया कायम नरही घर कम्पाउन्ड र सबै जग्गा श्री ५ को सरकारको हुनेछ भन्ने सूचना मेजिस्ट्रेट अफिस काठमाडौंले जारी गरेको थियो। तर, सरकारीकरण भइसकेको जग्गा सरकारले नै कनकशमशेरलाई बेचेको थियो। सरकारी, सार्वजनिक, गुठी र सरकारद्वारा अधिग्रहण तथा जफत गरिएको जग्गाहरूको हिनामिनासम्बन्धी छानबिन समितिका संयोजक एवं पूर्वसचिव शारदाप्रसाद त्रितालले तत्कालीन सरकारले अधिग्रहण गरेपछि पनि कनकशमशेर, कुमार बस्नेतलगायतलाई जग्गा बिक्री वितरण गरिएको जनाए। कनकशमशेर सेनामा थिए, त्यो जग्गा पाइयो भने गाईगोठ हुन्छ भनेर राजालाई बिन्तिपत्र हालेका थिए, त्रितालले भने, राजाबाट हुकुम प्रमाङ्गीबाट लिएको हो। पछि अर्को लिएको बेला, हामीले फलानो जग्गा यसरी लिएको भनेर मिलाइएको हो। राजाको पालामा सरकारी, सार्वजनिक र गुठीको जग्गा धेरै नै बाँडिएको त्रितालले बताए। त्यतिबेला हजारौंहजार बिघारोपनी जग्गा हुकुम प्रमाङ्णीको नाममा सन्त, महन्तलगायतलाई पनि बाँडिएको थियो, त्रितालले भने। राजाले हुकुमी प्रमाङ्गीमार्फत कुमार बस्नेत लगायतलाई ललिता निवासको जग्गा दिनु पनि गलत भएको त्रितालले बताए। त्यतिबेला राजालाई हुकुम बक्स हुने अधिकार थियो भनिन्छ, त्रिताल भन्छन्, तर, अधिकार छ भन्दैमा सरकारी जग्गा व्यक्तिलाई दिनु राम्रो होइन। १९८८ माघ २५ गतेको लालमोहर अनुसार ललिता निवासको जग्गा २८७ रोपनी ५ आना २ पैसा २५ दाम थियो। त्यसमध्ये सुवर्णशमशेरले श्रीमती स्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई ५७ रोपनीका दरले बकसपत्र गरिदिएका थिए। २०२१ मंसिर १५ मा सरकारले ललिता निवाससहित ६ वटा दरबार अधिग्रहण गरेको थियो। महावीर भवन नक्सालको १५४ रोपनी ४ आना २ पैसा, हरिहर भवन ललितपुरको २४० रोपनी १ आना २ पैसा, सीता भवन नक्सालको ११९ रोपनी १२ आना ३ पैसा, लक्ष्मी निवास महाराजगन्जको २५८ रोपनी १४ आना, बबरमहल करिया गाउँको २५३ रोपनी ३ आना ३ पैसा १ दाममध्ये भरतशमशेरको भागको घर र जग्गा १२ रोपनी १२ आना २ पैसाबाहेक २४० रोपनी ५ आना ३ पैसा १ दाम अधिग्रहण गरिएको थियो। त्यस्तै ललिता निवासको २९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) को गरी बाँकी २८४ रोपनी १४ आना ३ पैसा अधिग्रहण गरिएको थियो। यससम्वन्धी सूचना २०२१ मंसिर १७ गते नेपाल गजेटमा जारी गरिएको थियो। अधिग्रहणको सूचनापछि मेजिस्ट्रेट अफिस काठमाडौंले हकदाबीको दरखास्त दिन र क्षतिपूर्ति दाबी गर्न ०२१ पुस ६ सार्वजनिक सूचना प्रकाशित गरेको थियो। ०२३ असोेज ७ मा छुटपुट व्यक्तिलाई क्षतिपूर्ति लिन आउनु भनेर अञ्चलाधीश अफिस बागमतीले पनि सूचना जारी गरेको थियो। २०२५ माघ ८ मा बाँकी मुआब्जा रकम भूमि प्रशासन कार्यालयमा धरौटी राखिदिएको सूचना जारी भएको थियो। त्यतिबेला सबै प्रक्रिया पूरा गरेर ललिता निवासको जग्गा सरकारीकरण गरिएको थियो। ०४६ सालको प्रजातन्त्र पुनर्वहालीपछि ललिता निवासको जग्गालाई व्यक्तिको नाममा पार्ने क्रमले तीव्रता पाएको थियो। ०४७ सालमा कृष्णप्रसाद भट्टराईको नेतृत्वमा बनेको अन्तरिम सरकारले राजनीतिक आस्थाका कारण सरकारले कब्जा गरेका जग्गा फिर्ता दिने निर्णय गरेको थियो। तर, त्यो निर्णयलाई आधार बनाएर २०४९ सालमा राणापरिवार, बिचौलिया र कर्मचारीको मिलोमतोमा ११२ रोपनी ४ रोपनी जग्गा व्यक्तिको नाम कायम गरिएको थियो। कनकशमशेरलाई ८ रोपनी दिएपछि कित्ताफोडमा बाँकी रहेको १२ आना २ पैसा जग्गा छुट दर्ता भन्दै २०६२ सालमा सुनिता राणाको नाममा कायम गरिएको थियो। २०६६०६७ मा माधवकुमार नेपाल प्रधानमन्त्री भएको बेला तीनपटक मन्त्रिपरिषद्बाट निर्णय गराएर २५ रोपनी ७ आना १ पैसा १ दाम प्रधानमन्त्री, प्रधानन्यायाधीशलगायत विशिष्ठ व्यक्तिको निवाससहित राजकुलो, बाटोसमेतमा नक्कली मोही खडा गरेर व्यक्तिको नाममा दर्ता गरिएको थियो। २०६९ मा डा बाबुराम भट्टराई प्रधानमन्त्री भएको बेला ४ रोपनी १४ आना ३ पैसा २ नक्कली पशुपति टिकिन्छा गुठी कायम गरी, त्यसको नक्कली मोही खडा गरेर वितरण गरिएको थियो। हालसम्म १४३ रोपनी जग्गा राणा परिवार, कर्मचारी, बिचौलिया र राजनीतिक नेतृत्वको मिलोमतोमा व्यक्तिको नाममा कायम भइसकेको प्रहरीको केन्द्रीय अनुसन्धान ब्युरो (सीआईबी) ले जनाएको छ। यस प्रकरणमा संलग्न भन्दै सीआईबीले वहालबाला सञ्चार तथा सूचनाप्रविधि सचिव कृष्णबहादुर राउत, पूर्वनिर्वाचन आयुक्त सुधीरकुमार शाह, भाटभटेनीका सञ्चालक मीनबहादुर गुरुङसहित डेढ दर्जनलाई पक्राउ गरेर अनुसन्धान गरिरहेको छ। यो प्रकरणमा २०७६ माघ २२ गते नै अख्तियारले तत्कालीन उपप्रधान एवं भौतिक निर्माणमन्त्री विजयकुमार गच्छदार, भूमिसुधारमन्त्रीहरू डम्बरबहादुर श्रेष्ठ, चन्द्रदेव जोशी, तत्कालीन भौतिक निर्माण सचिव दीपकुमार बस्न्यातसहित १ सय ७५ जनाविरुद्ध विशेष अदालतमा मुद्दा चलाएको थियो। अधिवक्ता युवराज कोइरालाको उजुरीको आधारमा सरकारले २०७५ सालमा ललिता निवास अनुसन्धान अगाडि बढाएको देखिन्छ। बालुवाटारस्थित ललिता निवासको जग्गा छानबिन गर्ने क्रममा २०७५ असार १५ मा सरकारले पूर्वसचिव त्रितालको संयोजकत्वमा सरकारी, सार्वजनिक, गठी र सरकारद्वारा अधिग्रहण तथा जफत गरिएको जग्गाहरूको हिनामिनासम्बन्धी छानबिनसमिति बनायो। यो छानबिन समिति पूर्वप्रशासक महेन्द्रकुमार थापा र गृह मन्त्रालयका उपसचिव गणेश आचार्यसहितको तीन सदस्यीय थियो। त्रितालको प्रतिवेदन आएपछि मन्त्रिपरिषद्को २०७५ फागुन २८ को निर्णयअनुसार ललिता निवासको जग्गा हिनामिनाबारे किर्ते र ठगीमा छानबिन गर्न सीआईबीलाई जिम्मेवारी दिइएको थियो भने भ्रष्टाचारमा अख्तियार दुरुपयोग अनुसन्धान आयोगलाई जिम्मा दिइएको थियो। राजाको हुक्कुमबाट पनि बिक्री भएको भनी त्रितालको संयोजकत्वमा गठित छानबिनसमितिको प्रतिवेदनमा उल्लेख भएका केही निर्णयहरू। बागमती अञ्चलाधीश कार्यालयको श्री ५ को सरकारको नाममा लालपुर्जा बनाइदिने भन्ने बेहोराको पत्रः कनकशमशेरले साविक नगर ४ किनं २५ क्षेफ ८००० रोपनी जग्गा ४५ हजार ८ सय ८२ रुपैयाँ ६९ पैसामा खरिद गरी आफ्नो नाममा श्रेस्ता कायम गरेकोः"
मलको अभाव छैन : कृषिमन्त्री भुसाल,काठमाडौं : कृषिमन्त्री बेदुराम भुसालले अघिल्लो वर्षजस्तो मलको अभाव नभएको बताएका छन्। सिंहदरबारमा सोमबार बसेको प्रतिनिधिसभाअन्तर्गतको अर्थसमिति बैठकमा हालः दुई सय ८४ मेट्रिक टन रासायनिक मल मौज्दात रहेको भन्दै मलको अभाव नहुने बताए। उनले मल आयात गर्ने जिम्मेवारी संघीय सरकारको भए पनि वितरणको सम्पूर्ण जिम्मा स्थानीय तहको भएको जानकारी दिए। अहिले स्थानीय तहअन्तर्गत वितरणको जिम्मा पाएका सहकारी संस्थाले राम्रोसँग वितरण नगरेका गुनासा आउने र यसमा मन्त्रालय गम्भीर रहेको उनले बताए। मन्त्री भुसालले सरकारले आयात गरेको मल गुणस्तरीय रहेको भन्दै कुनै दुविधा नराख्न आग्रह गरे। यस वर्षका लागि आवश्यक मलका लागि टेन्डरसमेत भइरहेको उनको भनाइ छ। उनले बजेटका कारण समयमा नै मल ल्याउन समस्या भएको र मल आयात गर्न कम्तीमा दुई सय २७ दिन लाग्ने भएकाले समयमा नै तयारी गर्नुपर्ने बताए। उनले मल कारखाना सुरु गर्नका लागि अध्ययन प्रक्रियामा गएको स्पष्ट पारे। छलफलपछि समितिका ज्येष्ठ सदस्य विनोदकुमार चौधरीले मल अभाव नहुनेगरी वितरणको रोडम्याप सम्बन्धीत मन्त्रालयसँग माग गर्ने बताए।
"पदाधिकारी बैठकमा दाहाल आक्रामक, पार्टीकै नेतालाई कारबाही गर्ने चेतावनी","काठमाडौं : नेकपा माओवादी केन्द्रका अध्यक्षसमेत रहेका प्रधानमन्त्री पुष्पकमल दाहालले सुन तस्करी प्रकरणमा संलग्न देखिए पार्टीकै नेताहरूलाई कारबाही गर्न पछि नहट्ने बताएका छन्। सोमबार बालुवाटारमा बसेको पदाधिकारी बैठकमा उनले नक्कली भुटानी शरणार्थी प्रकरण, ललिता निवास प्रकरण र सुन तस्करी प्रकरणमा माओवादी नेताहरू मुछिएको प्रमाणित भए कारबाही हुने स्पष्ट पारे। सुन तस्करी प्रकरणमा माओवादी नेताहरूकै संलग्ता हुनसक्ने भन्दै टिकाटिप्पणी हुन थालेपछि अध्यक्ष दाहालले दोषी प्रमाणित भए कसैले नछोड्ने चेतावनी दिए। नेपाली कांग्रेसका केन्द्रीय सदस्यसमेत रहेका पूर्वगृहमन्त्री बालकृष्ण खाँणको प्रसंग झिक्दै अध्यक्ष दाहालले आफ्नै नेतालाई कारबाही गर्ने चेतावनी दिएको पार्टी सचिव गणेश साहले बताए। 'सुन काण्डको निर्भिक भएर अनुसनधान हुन्छ। जोजो पर्छन् सबैलाई कारबाही हुन्छ। आफ्नै पार्टीका नेता होस् वा अरु पार्टीका, पुष्टि भए कारबाहीको भागिदार हुन्छन्,' अध्यक्ष दाहालको भनाइ उद्धृत गर्दै साहले भने। पार्टी र देशलाई बदनाम गर्नेहरू सक्रिय रहेको दाहालको भनाइ छ। सुन तस्करी प्रकरणमा प्रमुख प्रतिपक्षी दल नेकपा एमालेले गृहमन्त्रीसमेत रहेका माओवादीका वरिष्ठ उपाध्यक्ष नारायणकाजी श्रेष्ठको राजीनामा माग गर्दै आएको छ। एमालेले संसदमै सुन तस्करी प्रकरणमा पार्टी प्रवक्तासमेत रहेका कृष्णबहादुर महरा र उनका छोराको संलग्ता हुनसक्ने दाबी गरेको थियो। उच्च स्तरीय संसदीय छानबिन समिति बनाउने एमाले अडानसँगै सोमबार डाकिएको संसद बैठक पनि स्थगित भएको छ। यतिमात्र होइन, यो प्रकरणमा उपमहासचिव वर्षमान पुन दम्पती र उपराष्ट्रपति नन्दबहादुर पुनको नाम पनि जोडिएको छ। माओवादीका शीर्ष तहका नेताहरूकै नाम जोडिन थालेपछि अध्यक्ष दाहाल आक्रमक भएको माओवादीका एक नेताले बताए। अध्यक्ष दाहालले भ्रष्टाचारविरुद्धको लडाइँ समृद्धि र बर्बादीबीचको लडाइँ भएको प्रस्ट पारेका थिए। 'भ्रष्टाचारको मामिलामा जिकज्याक हुनेगरी समाचार बाहिर आएका छन्। आफ्नै नेताहरू मुछिए पनि भ्रष्टाचार छानविनमा ब्रेक लाग्दैन। यसलाई टुंगोमा पुर्याउनुपर्छ,' दाहालले भने। बैठकको सुरूमै उपमहासचिव वर्षमान पुनले विशेष समय मागेर सुन तस्करी प्रकरणबारे प्रस्टीकरण दिएका थिए। उनले आठ वर्षअघिको तस्बिर राखेर आफ्नो नाम जोडेको भन्दै आपत्ति जनाएका थिए। उनले आफू दोषी देखिए जस्तोसुकै सजाय भोग्न तयार रहेको बताएका थिए। 'केही पुराना फोटोको आडमा हाम्रा नाम जोडिएको छ। त्यसको निष्पक्ष किसिमले छानविन र जाँचबुझ होस्। हामी दोषी देखिए जेल जान तयार छौं,' उनले भने। महासचिव पुनले भ्रष्टाचारमा आफूहरूको नाम मुच्छिए पनि सरकारले कारबाही प्रक्रियालाई रोक्न नहुने बताएका थिए। जवाफमा अध्यक्ष दाहालले भ्रष्टाचार प्रकरणमा सरकार मुकदर्शक नबन्ने बताएको सचिव डिलाराम आचार्यले बताए। 'भ्रष्टाचार नियन्त्रण नगरी सरकार मुकदर्शक बन्यो भने देश विपन्नतातिर जान्छ, झन् बर्बाद हुन्छ। त्यसैले आफ्नै नेता परे पनि भ्रष्टाचार निवारणका लागि सरकार दरोसँग उभिन्छ,' दाहालको भनाइ उद्धृत गर्दै आचार्यले भने। सुन तस्करी प्रकरणमा आरोप लागेका माओवादी नेताहरूलाई प्रतिवाद गर्न दाहालले निर्देशनसमेत दिएको आचार्यले बताए। 'सरकार यो प्रकरणमा पछि हट्दैन। पार्टीका नेताहरूमाथि गलत टिका टिप्पणी भएको छ भने प्रतिवाद गर्नुस्,' दाहालले भनेका थिए। गृहमन्त्री श्रेष्ठ बैठकमा अनुपस्थित थिए। उनको अनुपस्थितिलाई लिएर अध्यक्ष दाहाल शशंकित भएको स्रोतको भनाइ छ। 'कर्मचारीको संलग्नता बिना सय किलो बढी सुन तस्करी गर्नु सम्भव देखिँदैन। वा, अरु को को यस प्रकरणमा मुछिएका छन्, त्यसको छानविन हुँदै जान्छ। गृहमन्त्रीजीले यस विषयमा अझ प्रष्ट पार्नु हुन्थ्यो। तर उहाँ नै बैठकमा अनुपस्थित हुनुहुन्छ,' दाहालको भनाइ उद्धृ गर्दै स्रोतले अन्नपूर्णसँग भन्यो। यसअघि पहिलो दिनको बैठकमा अध्यक्ष दाहाल र गृहमन्त्री श्रेष्ठबीच सवाल जवाफ भएको थियो। अध्यक्ष दाहालले यस विषयमा विस्तृत विवरण प्रस्तुत गर्न माग गरेका थिए।"
एमालेसँग कुरा नमिलेपछि संसद् बैठक स्थगित,काठमाडौं : प्रतिनिधिसभा बैठक भोलि दिउँसो १ बजेसम्मका लागि स्थगित भएको छ। सोमबार दिउँसो १ बजेका लागि बोलाइएको बैठक विशेष कारणले निर्धारित समयमा बस्न नसकेपछि स्थगित गरिएको संसद सचिवालयले जनाएको छ। आजको बैठकमा नेकपा एमालले अवरोध जनाउने बताएपछि सरकारको आग्रहमा सभामुख देवराज घिमिरेले बैठक भोलिसम्मका लागि स्थगित गरेको बताइएको छ। क्वीन्टल सुन तस्करी प्रकरणमा प्रमुख प्रतिपक्ष नेकपा एमालेले गृहमन्त्रीको जवाफ माग्दै आएको छ। आजको बैठकमा पनि एमालेले सुन प्रकरणमा गृहमन्त्री नारायण काजी श्रेष्ठको जवाफ माग्ने तयारी गरेको थियो। आजै बिहान संसदको अवरोध हटाउनेबारे प्रधानमन्त्री पुष्पकमल दाहाल र नेकपा एमाले अध्यक्ष केपी शर्मा ओलीबीच छलफल भएको थियो। छलफलका क्रममा प्रधानमन्त्री दाहालले सुन तस्करी प्रकरणबारे स्पष्ट जवाफ नदिएको भन्दै आज संसद चल्न नदिने एमालेले बताएको थियो।
राष्ट्रिय एकतालाई स्थायी गराउनुपर्छ : देउवा,"काठमाडौं : नेपाली कांग्रेसका सभापति शेरबहादुर देउवाले राष्ट्रिय एकतालाई स्थायी गराउनु सबैको कर्तव्य भएको बताएका छन्। कांग्रेस, क्षेत्रीय कार्यसमिति क्षेत्र नंवर १ नुवाकोटले सोमबार काठमाडौंमा आयोजना गरेको चियापान कार्यक्रममा देउवाले संविधानको सफल कार्यान्वयन गर्दै राष्ट्रिय एकतालाई स्थायी गराउनु सबैको कर्तव्य भएको बताए। उनले मुलुकमा स्थायी शान्ति स्थापना गर्नुपर्ने र आपसी द्वन्द्वलाई समाप्त पार्दै संघीय गणतन्त्रलाई सुदृढ गर्नुपर्ने बताए। सबैको सहमतिमा निर्माणमा बनेको संविधानलाई स्थायी रुप दिन यसमा भएका कमकमजोरीलाई सुधार गर्दै अघि बढ्नुपर्ने उनको भनाइ छ। कार्यक्रममा अर्थमन्त्री एवं कांग्रेसका प्रवक्ता डा प्रकाश शरण महतले व्यक्तिगत स्वार्थलाई त्यागेर पार्टीलाई बलियो बनाउनुपर्ने बताए। कांग्रेस काम गर्ने पार्टी भए पनि प्रचारको अभावमा कांग्रेसले गरेका कामलाई जनमानसमा पुर्याउन नसकिएको उनले बताए। उनले सामाजिक सञ्जालमा एकअर्कालाई होच्याउने काम बन्द गर्न आग्रहसमेत गरे।"
"लम्पी स्किन रोगबारे प्रधानमन्त्रीको चासो, विज्ञहरूसँग गरे छलफल",काठमाडौं : प्रधानमन्त्री पुष्पकमल दाहाल प्रचण्डले पशु चौपायामा लाग्ने लम्पी स्किन रोगबारे विज्ञहरूसँग छलफल गरेका छन्। प्रधानमन्त्री निवास बालुवाटारमा विज्ञहरूसँग छलफल गरेको प्रधानमन्त्री सचिवालयले जनाएको छ। छलफलमा कृषि तथा पशुपन्छी विकास मन्त्री बेदुराम भुसाल पनि सहभागी थिए। पशु सेवा विभागको आयोजना भएको छलफलमा लम्पी स्किन रोगको वर्तमान अवस्था र भावी कार्यदिशाबारे छलफल भएको हो। पछिल्लो समय लम्पी स्किन रोगका कारण लाखौं पशु चौपाया मरेका छन्। रोगको रोकथाम नभएका कारण यो रोग दिनानुदिन फैलिँदै गएको गुनासो सरोकारवालाहरूले गरेका छन्।
अनुभव बाँड्दै कर्णालीका सांसद र पूर्व सांसद,"वीरेन्द्रनगर : कर्णाली प्रदेशसभाका सांसद तथा पूर्व सांसदहरूले कर्णालीको विकास र समृद्धिका लागि सहकार्यका साथ अनुभव आदान प्रदान गर्न थालेका छन्। पूर्व सांसदहरूको भेलाबाट गठन भएको पूर्व प्रदेश सभा सदस्य मञ्च मार्फत कर्णालीका सांसद तथा पूर्व सांसदहरूले कर्णालीको विकास र समृद्धिका लागि सहकार्यका साथ अनुभव आदान प्रदान गर्न थालेका हुन्। सोमबार प्रदेश सभाको दोस्रो कार्यकाल : समृद्धिका लागि क्षमता अभिवृद्धि कार्यक्रमको आयोजना गरी महिला सांसदहरूले प्रदेश सभामा सीमान्तकृत समुदाय र लक्षित समूहको मुल मुद्दालाई कसरी उठाउने, नीति निर्माणमा प्रभाकारी भूमिका कसरी निर्वाह गर्ने र संसदीय विधायकको भूमिकालाई कसरी उत्कृष्ट रूपमा निर्वाह गर्ने भन्ने विषयमा बृहत् छलफल गरेका छन्। पूर्व प्रदेशसभा सदस्य मञ्च कर्णालीका अध्यक्ष दलबहादुर रावलले कर्णालीको समग्र विकास र समृद्धिका लागि सांसदहरूको अनुभव आदानप्रदान गर्ने थलो नै पूर्व सांसद मञ्च भएको बताए। उनले भने, 'यो मञ्चमार्फत कर्णालीवासीका सवालहरूलाई संसदमा उठाउन सहयोग पुग्ने छ। पूर्व र वर्तमान सांसदहरूले एक आपसमा अनुभव आदानप्रदान गरी सांसदहरूलाई आफ्नो भूमिकामा थप जिम्मेवार बनाउने पनि काम भइरहेको छ।' कर्णाली प्रदेशकी सभामुख नन्दा गुरुङले कर्णालीको विकासका मुद्दाहरूमा सबै दलसँग सम्बन्धित सांसदहरू एक ठाउँमा उभिनका लागि यो मञ्चले पनि भूमिका खेल्ने बताइन्। पूर्व प्रदेश सभा सदस्य मञ्चले कर्णालीको विकास, संघीयता कार्यान्वयन र प्रदेशसभालाई कानुन निर्माणमा सहजीकरण गर्ने पूर्व सांसद पद्मा खड्काले बताइन्।"
"कोसी प्रदेशमा वामपन्थी सरकार गठनको प्रयास, पूर्वमुख्यमन्त्री कार्कीले भेटे वर्षमान पुन","काठमाडौं : कोसी प्रदेशमा वामपन्थी सरकार गठनको प्रयास भएको छ। जसका लागि आइतबार कोसी प्रदेशका पूर्व मुख्यमन्त्री हिक्मत कार्कीले नेकपा माओवादी केन्द्रका उपमहासचिव बर्षमान पुनसँग छलफल गरेका छन्। कोसी प्रदेशमा वामपन्थी सरकार गठनको प्रारम्भिक प्रयास भएको एमालेका एक नेताले बताए। छलफलको क्रममा कार्कीले आफ्नो नेतृत्वको सरकार बनाउन नेता पुनलाई भेटेर माओवादीको समर्थन खोजेका थिए। जवाफमा पुनले वामपन्थीको सरकार बनाउनु सकारात्मक भएको र सोबारे आफूले पार्टीमा छलफल गर्ने बताएका थिए। आज बिहान बालुवाटारमा प्रधानमन्त्री पुष्पकमल दाहालसँगको भेटमा समेत एमाले अध्यक्ष केपी शर्मा ओलीले कोसी प्रदेशको सरकार गठनको विषयमा चासो राखेको स्रोतले बताएको छ। कोसी प्रदेशमा कांग्रेसका संसदीय दलका नेता उद्धव थापाको मुख्यमन्त्री नियुक्तिको प्रक्रियामा त्रुटी भएको भन्दै सर्वोच्च अदालतले साउन ११ गते ७ दिन भित्र नयाँ सरकार गठनको प्रक्रिया अगाडि बढाउन आदेश दिँदै पदबाट बर्खास्त गरेको छ। सभामुख बाबुराम गौतमसहितको हस्ताक्षरलाई आधार बनाउँदै प्रदेश प्रमुख पर्शुराम खापुङले थापालाई मुख्यमन्त्री नियुक्त गरेपछि असार २२ गते असंवैधानिक तरिकाले सरकार गठन भएको भन्दै कार्कीले सर्वोच्चमा रिट दायर गरेका थिए। संविधानले दिएको तटस्थताको भूमिकाविपरीत सभामुख सरकार गठनमा सहभागी हुँदा प्रदेश प्रमुखले साथ दिएपनि सर्वोच्चले खारेज गरेको हो। नियुक्ति नै असंवैधानिक रहेको भनिएपछि थापा कामचलाउ मुख्यमन्त्री हुनसक्ने अवस्था नरहेको कानुनका विज्ञहरु बताउँछन् । त्यसो हुँदा त्यसअघिका मुख्यमन्त्री हिक्मतकुमार कार्कीको नेतृत्वमा कामचलाउ सरकार रहनुपर्ने हुन्छ। सर्वोच्चको फैसलापश्चात हाल कोसी प्रदेशमा सरकार शून्यताको अवस्था छ। सरकारविहीनताको अवस्था आउन नदिन मुख्यमन्त्री तथा मन्त्रिपरिषद्को कार्यालयले समेत भूमिका खेल्न इच्छा देखाएको छैन । प्रदेश प्रमुख पर्शुराम खापुङले आगामी १६ गते अपरान्ह ५ बजेसम्मको समयसीमा दिएर संविधानको धारा १६८ (२) बमोजिम नयाँ सरकार गठनको आह्वान गरिसकेका छन् । उनले पनि कामचलाउ सरकारका विषयमा स्पष्ट नपारिकन नयाँ सरकार गठनको आह्वान गरेका हुन्। थापालाई अदालतले बर्खास्त गरेपछि माओवादी केन्द्र पनि अब आफ्नो नेतृत्वमा सरकार बनाउनुपर्ने दाबी गर्दै आएका छन्। कोसीको ९३ सदस्यीय संसदमा बहुमत पुर्याउन ४७ प्रदेशसभा सदस्य (सांसद)आवश्यक पर्छ। एमालेका ४०,कांग्रेसका २९,सभामुखबाहेक नेकपा (माओवादी केन्द्र)का १२,राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना सांसद छन्।"
"लम्पी स्किन पीडित किसानलाई सरकारले राहत उपलब्ध गराउने, निशुल्क भ्याक्सिन दिन प्रधानमन्त्रीको निर्देशन","काठमाडौं : प्रधानमन्त्री पुष्पकमल दाहालले पछिल्लो समय पशुहरूमा देखिएको लम्पी स्किन रोग नियन्त्रण गर्न सरकारले गम्भीर रहेको बताएका छन्। कृषि तथा पशुपन्छी मन्त्रालय, पशुसेवा विभागद्वारा आयोजित एक छलफल कार्यक्रममा प्रधानमन्त्रीले यस्तो बताएका हुन्। लम्पी स्किन रोग यसअघि दुई वर्ष अगाडि नै भारत र चीनमा देखिएको उल्लेख गर्दै प्रधानमन्त्री प्रचण्ड यो रोग यसअघि देखिएका छिमेकी देशबाट सिकेर बेलैमा नेपालमा तयारी गर्न नसक्नु कमजोरी भएको बताए। 'छिमेकी देशमा यो रोग दुई वर्ष अगाडि नै देखिएको थियो। हामीले त्यसबाट सिकेर पूर्वतयारी गर्नुपर्ने हुन्थ्यो। हाम्रा यसअघिका कदमहरूमा कमजोरी भएका कारण अहिले हामीले लम्पी स्किनको महामारी भोगेका छौं र क्षति पनि,' प्रधानमन्त्री दाहालले भने। आगामी दिनमा पनि यी र यस्तै समस्या आउँन सक्छन् भनेर पूर्व तयारी गर्नुपर्नेमा कृषि मन्त्रालय र पशु सेवा विभागको ध्यानाकर्षण गराए। उनले भने, 'अहिले राहत रोग नियन्त्रणमा काम तत्काल गरौं। आगामी दिनमा पनि यी र यस्ता समस्या आउँन सक्छन् भनेर भन्नेमा पूर्वतयारीलाई बलियो बनाउनेतर्फ ध्यान दिऔं र सोहीअनुसार योजना बनाऔं।' चीन र भारतको प्राक्टिस र विभिन्न अनुसन्धानबाट लम्पी स्किन रोग नियन्त्रणका लागि गोट पक्स भ्याक्सिन लगाउनु उपयुक्त देखिएको हुँदा नेपालमा पनि सो खोपको प्रयोग गर्न खुला गर्ने र त्यसमा संघ,प्रदेश र स्थानीय तह परिचालित हुनुपर्ने बताए। उनले किसानलाई राहत दिनेगरी छिट्टै मन्त्रिपरिषद्बाट निर्णय गर्नुपर्ने बताए। किसानलाई राहत दिनुका साथै हाल निःशुल्करूपमा गोट पक्स भ्याक्सिन संघ,प्रदेश र स्थानीय तहले उपलब्ध गराउने गरी तयारी थाल्न उनले कृषि मन्त्रालयलाई निर्देशन समेत दिए।"
नीतिहरूको मुहान राजनीति भएकाले यसलाई दूषित नबनाऔं : ओली,काठमाडौं : नेकपा एमालेका अध्यक्ष केपी शर्मा ओलीले राजनीतिलाई दूषित गर्न नहुने बताएका छन्। सोमबार ललितपुरको च्यासलस्थित पार्टी कार्यालयमा आयोजित युगदूत विमोचन तथा स्रष्टा भेटघाट कार्यक्रममा अध्यक्ष ओलीले सबै नीतिहरूको मुहान राजनीति भएकाले यसलाई दूषित गर्न नहुने बताए। राजनीतिमा लागेका केही व्यक्ति खराब हुनसक्ने भए पनि समग्र राजनीतिलाई नै खराब भन्न नमिल्ने उनले बताए। ओलीले सुन्दर र आधुनिक भविष्य निर्माण गर्न द्रूत गतिले अघि बढ्नुपर्ने र समाजको विकास गर्नुपर्ने जिकिर गरे। उनले अब मुलुकमा ३३ प्रतिशत महिला सहभागीताको लडाइँ सकिएको र त्यसभन्दा बढी बढ्नुपर्ने उल्लेख गरे। उनले अन्य धेरै विकासित देशमा ३३ प्रतिशत सहभागीता पुराउन अझै बाँकी रहेको बताए।
आठ वर्ष अघिको तस्बिरलाई लिएर मेरो नाम मुछ्नु आपत्तिजनक छ : वर्षमान पुन,"काठमाडौं : नेकपा माओवादी केन्द्रका उपमहासचिव वर्षमान पुनले सुन तस्करी प्रकरणमा आफू दोषी देखिए जस्तोसुकै सजाय भोग्न पनि तयार रहेको बताएका छन्। सोमबार संसद भवनमा सञ्चारकर्मीसँग कुरा गर्दै पुनले आठ वर्ष पहिला भएको भेटघाटको समयमा खिचिएको तस्बिरलाई लिएर अहिले आफ्नो नाम मुछ्नु आपत्तिजनक रहेको बताए। उनले सुन तस्करी प्रकरणमा आफू दोषी देखिए जस्तोसुकै सजाय भोग्न पनि तयार रहेको बताए। उनले सुन प्रकरणमा आफ्नो सहभागी भएजस्तो गरी प्रचार गरिएको भन्दै राज्यको जुनसुकै निकायले गर्ने छानविनका लागि आफू तयार रहेको बताए। सुन प्रकरणलगायत कुनै पनि प्रकरणमा दोषीदेखि माओवादी वा अन्य कोही व्यक्तिलाई छोड्न नहुने उनले बताए। उनले पदाधिकारी बैठकमा पनि आफूले छानविन गर्न प्रधानमन्त्रीलाई सुझाव दिएको र प्रधानमन्त्रीले पनि निष्पक्ष ढंगले छानविन गर्ने प्रतिबद्धता जनाएको जानकारी दिए। पुनले संसदीय समिति, न्यायीक समिति वा स्वतन्त्र छानविन समिति बनाउन माओवादी केन्द्र र प्रधानमन्त्री तयार रहेको बताए। फरक प्रसंगमा पुनले माओवादी नेताहरू एकतावद्ध भएर प्रधानमन्त्री र सरकारलाई सहयोग गरिरहेको जिकिर गरे।"
मानव अधिकार आयोगले भन्यो प्रधानन्यायाधीशसहित रिक्त न्यायाधीशहरू छिटो नियुक्त गर,"काठमाडौं : राष्ट्रिय मानव अधिकार आयोगले प्रधानन्यायाधीशसहित अदालतहरूमा रिक्त न्यायाधीशहरू नियुक्त गर्न सरकारलाई आग्रह गरेको छ। न्यायालयहरूमा लामो समयदेखि दरबन्दीबमोजिम न्यायाधीशहरूको नियुक्ति नहुँदा छिटो छरितो न्याय प्राप्त गर्ने नागरिकको संवैधानिक अधिकारको प्रचलनमा पर्न गएको असरप्रति आयोगको गम्भीर ध्यानाकर्षणसमेत जनाएको छ। 'सर्वोच्च अदालतमा विगतमा लामो समय प्रधानन्यायाधीश पद रिक्त रहेको तथा पुनः रिक्त हुने अवस्था सिर्जना हुन लागेको एवं सर्वोच्च अदालत र उच्च अदालतमासमेत रिक्त रहेका न्यायाधीशहरूको नियुक्ति प्रक्रियाका लागि नेपाल सरकारबाट समयमै पहल हुन नसक्दा न्याय निरुपणमा बाधा परेको देखिन्छ,' आयोगका प्रवक्ता डा टीकाराम पोखरेलद्वारा जारी विज्ञप्तिमा भनिएको छ, 'यसबाट छिटो छरितो न्याय पाउने नागरिकको अधिकारको उपभोगमा प्रत्यक्ष असर परिरहेको छ। समयमै न्याय प्राप्त गर्न पाउनु मानव अधिकार, कानुनी शासन र लोकतन्त्रको मूल मर्म हो भने स्वतन्त्र, निष्पक्ष र सक्षम न्यायपालिकामार्फत नागरिकलाई छिटो छरितो रुपमा न्याय प्रदान गर्नु राज्यको दायित्व रहेको हुन्छ। तर दरबन्दी बमोजिम समयमै न्यायाधीश नियुक्ति हुन नसक्दा सबै सर्वसाधारण नागरिकको विशेष गरी न्यायिक अधिकारको उपभोगमा अवरोध सिर्जना भएको छ।' स्वतन्त्र, निष्पक्ष र सक्षम न्यायपालिका एवं कानुनी राज्यको अवधारणा संविधानको प्रस्तावनामै उल्लेख भएको स्मरण गराउँदै आयोगले संविधानको धारा २८४ (३) मा संवैधानिक परिषद्ले प्रधान न्यायाधीश वा संवैधानिक निकायका कुनै प्रमुख वा पदाधिकारीको पद रिक्त हुनुभन्दा एक महिना अगावै नियुक्तिका लागि सिफारिस गर्नुपर्ने उल्लेख भएको जानकारी दिएको छ। न्यायपालिकाको स्वतन्त्रतासम्बन्धी संयुक्त राष्ट्र संघीय सिद्धान्त, १९८५ ले स्वतन्त्र र सक्षम न्यायपालिकाबाट स्वच्छ सुनुवाई गर्न पाउने नागरिकको अधिकारको सुनिश्चितता गरेको आयोगको भनाइ छ। 'न्यायिक आचरणसम्बन्धी बैंङ्गलोर घोषणापत्र तथा नेपाल पक्ष राष्ट्र भएको नागरिक तथा राजनीतिक अधिकार सम्बन्धी अन्तर्राष्ट्रिय महासन्धि, १९६६ को धारा १७ ले न्याय प्रक्रियामा अनुचित ढिलाई गर्न नहुने कुराको उल्लेख गरेको छ,' विज्ञप्तिमा भनिएको छ, 'मानव अधिकारको विश्वव्यापी घोषणापत्र, १९४८ को धारा ७ र ८ मा समान कानुनी संरक्षण र उपचारको उल्लेख छ। यसतर्फ राज्यका सम्बन्धित निकायले ध्यान दिन नसक्दा अदालतमा न्याय निरुपणका लागि परेका हजारौं उजुरीहरु अनिश्चित रुपमा थन्किरहेका छन्।' त्यसैले नागरिकको छिटो छरितो न्याय प्राप्त गर्ने अधिकारको सम्मान गर्दै संवैधानिक व्यवस्थाबमोजिम प्रधानन्यायाधीश नियुक्ति प्रक्रियालाई समयमै अगाडि बढाउन र अन्य सबै अदालतमा न्यायाधीशहरूको नियुक्तिमा संवेदनशील हुन आयोगले सरकारको ध्यानाकर्षण गराएको छ।"
"श्रमिक होइन,सूचना प्रविधिसम्बन्धी सेवा निर्यात गर्न चाहन्छौं : मन्त्री शर्मा","काठमाडौं : सञ्चार तथा सूचना प्रविधिमन्त्री रेखा शर्माले सूचना प्रविधिसम्बन्धी उद्योगमा वैदेशिक लगानीको सीमा यसै वर्षदेखि हटाइएको बताएकी छन् । एकीकृत विकास अध्ययन संस्थाले सोमबार आयोजना गरेको नेपालमा सूचना प्रविधिको वृद्धि विषयक कार्यक्रममा उनले सरकारले सूचना तथा सञ्चार प्रविधि क्षेत्रको विकासलाई प्राथमिकतामा राखेको बताइन्। सूचना प्रविधि सेवा निर्यात गर्ने उद्देश्यले सञ्चालित उद्योगलाई तेस्रो मुलुकमा सम्पर्क कार्यालय स्थापना गर्न र सफ्टवेयर वा प्रोग्राम खरिद तथा उपकरण जडान गर्ने उद्योगले गरेको विदेशी मुद्रा आर्जनको १० प्रतिशतसम्म विदेशी मुद्रा सटही सुविधा उपलब्ध गराउने चालु आर्थिक वर्षको बजेटमार्फत घोषणा भइसकेको उनको भनाइ छ। मन्त्री शर्माले सरकारको कूल पूँजीगत बजेटको न्यूनतम एक प्रतिशत रकम अनुसन्धान, नवप्रवर्तन र आविष्कारमा खर्च गर्ने नीति लिइएको जानकारी दिइन्। मन्त्री शर्माले भनिन्,'नवप्रवर्तन र उद्यमशीलता विकास गर्न स्टार्टअप इको सिस्टम विकास गर्ने, उद्यमशील सोचलाई व्यवसायमा रुपान्तरण गर्न इन्क्युवेशन सेन्टर सञ्चालन गर्ने, नयाँ कम्पनी दर्ता गर्दा पूँजी वृद्धि निःशुल्क गर्ने, अनलाइनबाट नै कम्पनी दर्ता र खारेजी गर्ने व्यवस्था गरिएको छ ।' मन्त्री शर्माले लगानीकर्ताका लागि आवश्यक सबै सूचना उपलब्ध हुनेगरी राष्ट्रिय पोर्ट तयार गर्ने, सूचना प्रविधि र नवप्रवर्तनमा आधारित उद्योगका लागि लचिलो श्रम नीति अवलम्बन गर्नेलगायत व्यवस्था यस वर्षदेखि सुरु गरिएको बताइन्। 'चालु आर्थिक वर्षमा सूचना प्रविधिमा विजनेश प्रोसेस आउट सोर्सिङ, सफ्टवेयर प्रोग्रामिङ, क्लाउड कम्प्युटिङजस्ता सेवा निर्यात गरी विदेशी मुद्रा आर्जन गर्ने व्यक्तिलाई विदेशी मुद्रामा प्राप्त गरेको आयमा लाग्ने करमा पचास प्रतिशत छूट दिने व्यवस्था मिलाइएको छ,'उनले भनिन्। यसबाट देशभित्रै बसेर विभिन्न देशको काम गरी विदेशी मुद्रा आर्जन गर्ने सूचना प्रविधि क्षेत्रका जनशक्तिलाई प्रोत्साहित गर्ने र डिजिटल अर्थतन्त्र निर्माणमा महत्वपूर्ण योगदान पुर्याउने सरकारको अपेक्षा रहेको मन्त्री शर्माको भनाइ छ । उनले सूचना र प्रविधिका क्षेत्रको विकासका लागि प्रतिष्पर्धी क्षमता विकास, व्यावसायिकतामा वृद्धि, उच्च गतिको भरपर्दो इन्टरनेट सेवा, सूचना प्रविधि पूर्वाधार, आवश्यक नीति र कानुन, सरोकारवालाबीच समन्वय र सहकार्यमा जोड दिइन्। मन्त्री शर्माले सूचना प्रविधिमा स्नातक गरेका विद्यार्थीलाई सेवा प्रवेशका लागि सहयोग पुग्ने गरी निश्चित अवधि तोकेर तालिमको व्यवस्था गर्ने तयारी भइरहेको जानकारी दिए। 'विश्व बजारमा जुन क्षेत्रमा जनशक्तिको माग भइरहेको छ,त्यसको अध्ययन गरी नेपालभित्रै सहज पठनपाठनका लागि पनि सरकारले पहल गर्ने छ,'उनले भने,'सरकाले सूचना प्रविधिको क्षेत्रमा छोटो व्यावसायिक तालिम दिन पनि सोचिरहेको छ ।' सञ्चार तथा सूचना प्रविधि क्षेत्रमा दक्ष जनशक्तिको आकर्षण बढाउनका साथै उपलब्ध जनशक्तिको क्षमता अभिवृद्धि गर्न सूचना प्रविधि विषयमा स्नातकोत्तर, एमफिल र विद्यावारिधि गर्ने विद्यार्थीलाई छात्रवृत्ति प्रदान गर्ने कार्य यसै वर्षदेखि सुरु गरिएको मन्त्री शर्माको भनाइ राससमा उल्लेख छ। उनले सूचना प्रविधिको क्षेत्रमा आवश्यक नीति र कानुन निर्माणलाई सरकारले प्राथमिकतामा राखेको बताइन् । 'साइबर सुरक्षा नीति चाँडै मन्त्रिपरिषद्बाट पारित हुँदैछ भने अन्य आवश्यक कानुनको तयारीमा पनि सञ्चार तथा सूचना प्रविधि मन्त्रालय जुटेको छ,' मन्त्री शर्माले भनिन्, 'नेपालमा कृषि, जलस्रोत र पर्यटनजस्तै अर्थतन्त्रको महत्वपूर्ण आधारका रुपमा सूचना प्रविधि क्षेत्र स्थापित भएको छ ।' कार्यक्रममा नेपाल राष्ट्र बैंकका गभर्नर महाप्रसाद अधिकारीले नेपालमा सूचना प्रविधिको विकासको उच्च सम्भावना रहेको उल्लेख गरे।"
संसदलाई प्रभावकारी बनाउन प्रधानमन्त्री दाहाल र प्रमुख सचेतकबीच छलफल,"काठमाडौं : प्रधानमन्त्री पुष्पकमल दाहालले संघीय संसद्को काम कारबाहीलाई प्रभावकारी बनाउने विषयमा विभिन्न राजनीतिक दलका मुख्य सचेतकसँग छलफल गरेका छन्। प्रधानमन्त्री निवास बालुवाटारमा सोमबार बिहान प्रधानमन्त्री दाहाल र नेपाली कांग्रेस मुख्य सचेतक रमेश लेखक,नेकपा माओवादी केन्द्रका मुख्य सचेतक हितराज पाण्डे र राष्ट्रिय स्वतन्त्र पार्टीका प्रमुख सचेतक सन्तोष परियारबीच छलफल भएको हो। छलफलका क्रममा प्रधानमन्त्री दाहालले सरकारले अगाडि बढाएका महत्वपूर्ण विधेयकको प्रक्रिया अगाडि नबढेकोमा चासो व्यक्त गरेका थिए। प्रधानमन्त्री दाहालले संसद्को काम कारबाहीलाई थप प्रभावकारी बनाउन आग्रह समेत गरेका थिए। सरकारले अगाडि बढाएको महत्वपूर्ण विधेयक प्रक्रियामा लैजान ढिलाइ भएकामा चासो व्यक्त गर्दै प्रधानमन्त्रीले संसदीय गतिविधिलाई थप प्रभावकारी बनाउन प्रमुख सचेतकसँग छलफल भएको प्रधानमन्त्री प्रचण्डका प्रेस विज्ञ मनोहरि तिमिल्सिनाले जानकारी दिए। राष्ट्रिय स्वतन्त्र पार्टीका प्रमुख सचेतक सन्तोष परियारका अनुसार सङ्क्रमणकालीन न्यायसँग सम्बन्धित सत्य निरुपण तथा मेलमिलाप आयोग विधेयकका सम्बन्धमा भइरहेको ढिलाइका बारेमा प्रधानमन्त्रीले चासो राखेका थिए। 'प्रधानमन्त्रीले सङ्क्रमणकालीन न्यायसँग सम्बन्धित सत्यनिरुपण तथा मेलमिलाप आयोगसम्बन्धी विधेयकको काम के हुँदैछ भनेर उहाँले चासो राख्नुभएको थियो, प्रमुख सचेतक परियारले भने, 'कानुन, न्याय तथा मानवअधिकार समितिले उपसमिति बनाएर छलफल सकेको र प्रतिवेदन लेखनको काम भइरहेको जानकारी गराएको छु ।' यस्तै प्रमुख सचेतक परियारले संसदीय समितिको सभापति चयनमा विलम्ब हुँदा प्रभावकारी काम गर्न कठिनाइ भएका विषयमा समेत प्रधानमन्त्रीको ध्यानाकर्षण गराएको समाचार राष्ट्रिय समाचार समितिमा उल्लेख छ। छलफलमा संसद्मा जारी अवरोध हटाउने विषयमा समेत सो अवसरमा छलफल भएको थियो । यस्तै प्रधानमन्त्री प्रचण्डले आजै प्रमुख प्रतिपक्षी दल नेकपा(एमाले)का अध्यक्ष केपी शर्मा ओलीसँग छलफल गरेका छन्। उनीहरूबीच प्रधानन्यायाधीश नियुक्ति प्रक्रियाका बारेमा छलफल भएको जनाइएको छ।"
राष्ट्रिय प्रजातन्त्र पार्टीको केन्द्रीय कार्यालय भत्काउँदै काठमाडौं महानगर,काठमाडौं : राष्ट्रिय प्रजातन्त्र पार्टीको केन्द्रीय कार्यालय काठमाडौं महानगरपालिकाले भत्काउने भएको छ। शुक्रबार महानगरपालिकाले धुम्बाराहीस्थित राप्रपाको केन्द्रीय कार्यालयको भवन तीन दिन भित्र खाली गर्न अल्टिमेटम दिएको थियो। हाइटेन्सनलाइन मुनी भवन रहेको र भवन नक्सा पास नगरी बनाएको भन्दै महानगरपालिकाले भत्काउन लागेको हो। महानगर नगरप्रहरी र डोजरसहित कार्यालयतर्फ हिँडेको छ। यता राप्रपाले भने चालू नरहेको हाइटेन्सनलाइन विना कारण भवन भत्काउने कार्य गरिराख्नुको कुनै औचित्य नभएको जनाएको छ। राप्रपाले आफूहरुले महानगरसँग थप समय मागेको बताउँदै आएका छन्। चन्दा संकलन गरेर राप्रपाले दाताले दिएको जग्गामा भवन निर्माण गरेको हो । कार्यालय भत्कने भएपछि राप्रपाका नेताकार्यकर्ताको भीड लागेको छ।
उपचार नपाएर कोही नेपालीले ज्यान गुमाउने अवस्था आउनु हुँदैन : स्वास्थ्यमन्त्री,काठमाडौं : स्वास्थ्य तथा जनसंख्या मन्त्री मोहनबहादुर बस्नेतले पैसाको अभावमा उपचार नपाएर कुनै पनि नेपालीले ज्यान गुमाउनुपर्ने अवस्था आउन नहुने बताएका छन्। दोस्रो आधारभूत जीवन रक्षा दिवसको अवसरमा धुलिखेल अस्पतालले सोमबार काभ्रेको धुलिखेलमा आयोजना गरेको कार्यक्रमलाई सम्बोधन गर्दै स्वास्थ्य मन्त्री बस्नेतले आफूले मन्त्रालयमा काम सुरु गरेपछि धेरै सुधारका काम भएको भन्दै पैसा नभएका कारण उपचार नपाएर कुनै पनि नेपालीले ज्यान गुमाउनुपर्ने अवस्थाको अन्त्य भएको बताए। मन्त्री बस्नेतले आफूले स्वास्थ्य मन्त्रीको जिम्मेवारी सम्हाले पछि देशभरिका १६ वटै संघीय अस्पतालका ३ हजार ५ सय २३ शैया विपन्नका लागि निःशुल्क गरेको जानकारी दिँदै निजी अस्पतालले पनि १० प्रतिसत शय्या विपन्नका लागि निःशुल्क गर्ने कानुनी प्रवधानलाई कडाइका साथ लागू गराएको बताए। उनले दुई वर्षभित्र सबै नेपालीलाई निःशुल्करूपमा आधारभूत स्वास्थ्य सेवा उपलब्ध गराउने र पाँच वर्षभित्र हरेक प्रकारका स्वास्थ्य सेवा प्रदान गर्नसक्ने आधारस्तम्भ तयार पार्न आफू लागेको बताए। उनले सानोतिनो रोगको उपचारका लागि भिआईभी र भिभिआईपीहरु विदेश जाने र करोडौ राज्यकोषको खर्च हुने गरेको भन्दै भिआईपी र भिभिआईपीका लागि पनि वीर अस्पताल पाँच शय्याको कक्ष निर्माण गरेर १५ जना विशेषज्ञ चिकित्सकको टीम बनाइदिएको बताए। धुलिखेल अस्पतालले नेपालीको स्वास्थ्य उपचारमा गरेको योगदानको प्रशंसा गर्दै मन्त्री बस्नेतले धुलिखेल अस्पतालले निकट भविष्यमा निर्माण गर्न लागेको ट्रमा सेन्टर बनाउन स्वास्थ्य मन्त्रालयले सक्दो सहयोग गर्ने आश्वासन दिए।
भ्रष्टाचारविरुद्ध रास्वपा घण्टी बजाउँदै आएको छ : रवि लामिछाने,काठमाडौं : रास्वपाका सभापति रवि लामिछानेले भ्रष्टाचारविरुद्ध रास्वपा घण्टी बजाउँदै आएको बताएका छन्। सोमबार सुदूरपश्चिमकाठमाडौं सम्पर्क भेलालाई सम्बोधन गर्दै लामिछानेले रास्वपाको भ्रष्टाचार विरोधी अभियानका कारण सरकारलाई भ्रष्टाचारका पुराना फाइल खोल्न प्रेरणा मिलेको दाबी गरेका हुन्। उनले नयाँ पुस्तालाई प्रतिनिधित्व गर्ने व्यक्ति पार्टीमा जोडिने क्रम जारी रहेको बताए। उनले रास्वपाको उपस्थितिले पनि सदनदेखि सरकारसँग र विभिन्न राजनीतिक दलहरुमा चलायमान अवस्था देखिएको भन्दै यो राम्रो संकेत भएको बताए। लामिछानले आगामी चुनावसम्म धेरै काम गर्न बाँकी रहेकाले अहिलेदेखि नै ८४ को मिसनमा ध्यान केन्द्रीत गर्न आग्रह गरे। उनले सुदूपश्चिमलाई सधैं दुर्गम बनाउन नहुने बताए। उनले बिरामी पर्दा काठमाडौंका जनताले जस्तै स्वास्थ्य सेवा पाउँछन् सुदूरपश्चिमका जनता सेवा पाउने बनाउनुपर्ने धारणा राखे। उनले सुदूरपश्चिमलाई सुन्दरपश्चिम बनाउन सबै लाग्नुपर्नेमा जोड दिए।
योजना कार्यक्रम र बजेट कार्यान्वयनबीच खाडल छ : उपाध्यक्ष श्रेष्ठ,"काठमाडौं : संसदीय समितिका सदस्यहरूले सुशासन र सेवा प्रवाहका क्षेत्रलाई प्रभावकारी तुल्याउन स्रोतको वितरणमा सन्तुलन नदेखिएको गुनासो गरेका छन्। राष्ट्रिय सरोकार तथा समन्वय समितिको आजको बैठकमा उनीहरूले आवश्यकताभन्दा पहुँचका आधारमा योजना छनोट र बजेट विनियोजन हुँदा उपलब्धि हासिल हुन चुनौती खडा गरेको बताए। समिति सदस्य गोपी आच्छामीले नीति तथा कार्यक्रम र बजेटमा राजनीतिक दृष्टि आउन नसेको मात्र नभई विचौलीयाको स्वार्थमा आयोजना र बजेट तय हुने गरेको विचार प्रकट गरे। राजनीतिक उद्देश्य प्राप्तिपछि विकास र समृद्धिका लागि कृषि, पर्यटन, जडीबुटी र जलस्रोत क्षेत्रको दीर्घकालीन विकासमा राजनीतिक दलबीच राष्ट्रिय बहस हुनपर्नेमा त्यो नदेखिएको उनको भनाइ छ। अहिले निर्माणको आवश्यकता भनेको मन्दिर र भ्युटावर हो कि विद्यालय? भन्दै सदस्य शेखर सिंहले योजना आयोगबाट आयोजना छनोट गर्दा आवश्यकताका आधारमा स्वच्छ, स्वतन्त्र र निष्पक्ष भएर काम गर्न नसक्दा मुलुक खाद्यन्नमा समेत आत्मनिर्भर हुन नसकेको उदाहरण दिए। सभापति दिलकुमारी रावलले आवश्यकता र औचित्यका आधारमा आयोजना छनोट र बजेट विनियोजन नहुँदा विसकामा भन्दा विनाशमै राष्ट्रिय ढुकुटी खेर गएको बताइन्। उनले भनिन्, 'हामीले छनोट गरेको योजना हुन् वा आयोजना हुन् प्राथमिकीकरण मिलेन, स्थानीयवासीको सहभागिता जुटाउन नसकिएको आयोजनाले दीर्घ जीवन प्राप्त गर्छ भन्नेमा प्रश्न उठनसक्छ।' यसअघि बैठकमा राष्ट्रिय योजना आयोगका उपाध्यक्ष डा मीनबहादुर श्रेष्ठले नेपालको आवधिक योजना र विकासको अवस्थाबारे चर्चा गर्दै आयोजनाबाट पीडित र लाभान्वितबाट प्रस्तुत हुने माग र अवरोध चुनौतीका रूपमा रहेको बताए। 'बजेटभन्दा बाहिर आफूखुसी कार्यक्रम सञ्चालन गर्ने, कन्सलटेन्सी, गोष्ठी र भ्रमणमा ठूलो रकम खर्च गर्ने विकास साझेदारको गलत शैली छ,' उनले भने। मिश्रित, उदार समाजवादउन्मुख अर्थतन्त्रजस्ता विकासको ढाँचा अभाव र अस्पष्टता पनि योजना कार्यान्वयको चुनौतीका रूपमा रहेको बताउँदै उनले वैदेशिक लगानी अत्यन्त न्यून भएकाले पनि असर पारेको उल्लेख गरे। योजना र कार्यक्रम, बजेट र कार्यक्रम, बजेट र कार्यान्वयनबीच खाडल रहेको तथा राजनीतिक अस्थिरता, कमजोर कर्मचारीतन्त्र, जटिल ऐन, नियम तथा प्रक्रिया र निजी क्षेत्रको प्रतिस्पधात्मक तथा उद्यमशीलताको अभाव पनि योजना कार्यान्वयनका मुख्य कारक भएको उपाध्यक्ष श्रेष्ठको भनाइ छ।"
माओवादी केन्द्रले केन्द्रीय कमिटीको बैठक लाइभ गर्ने,"काठमाडौं : नेकपा माओवादी केन्द्रले केन्द्रीय कमिटीको बैठक लाइभ गर्ने निर्णय गरेको छ। सोमबार बिहान बालुवाटारमा बसेको पार्टी पदाधिकारीको बैठकले पार्टी कार्यालयमा साउन १७ गते बस्ने केन्द्रीय कमिटीको बैठक सामाजिक सञ्जालमार्फत लाइभ गर्ने निर्णय गरेको सचिव डिलाराम आचार्यले अन्नपूर्णलाई जानकारी दिए। उनले भने,नेताहरुले पार्टीको बैठकमा एउटा कुरा बोल्ने र बाहिर मिडियामा गएर अर्को कुरा बोल्ने प्रवृत्ति बढेको छ। त्यसलाई निरुत्साहित बनाउन र बैठकमा जे बोलिएको हो, सत्यतथ्य मिडियामा पनि आओस् भनेर बैठकलाई सामाजिक सञ्जालमार्फत लाइभ गर्ने निर्णय गरेका छौं। उनले आजको बैठकमा केन्द्रीय कमिटीका बैठकमा पेश गर्ने एजेण्डाबारे पनि छलफल भएको बताए।अध्यक्ष पुष्पकमल दाहाल 'प्रचण्ड' ले केन्द्रीय समितिको बैठकमा पेश गर्ने राजनीतिक दस्तावेज, सांगठनिक प्रतिवेदनबारे छलफल भएको उनले बताए। उनका अनुसार बालुवाटारमा नेताहरु केन्द्रीय कमिटी बैठकबारे छलफल गरिरहेका छन्। केन्द्रीय कमिटी बैठकले विधान महाधिवेशनबारे निर्णय गर्नेछ। यस अगाडि कांग्रेसले पार्टीको केन्द्रीय समिति बैठक लाइभ गरेको थियो।"
प्रधानन्यायाधीशमा सिफारिस गर्न किन ढिलाइ ?,"प्रधानन्यायाधीशले न्यायपरिषद्को सिफारिसमा उच्च अदालतका मुख्य न्यायाधीश र न्यायाधीशको नियुक्ति गर्ने संवैधानिक व्यवस्था छ। अहिले उच्च अदालतमा ५३ र जिल्ला अदालतमा ३८ जना न्यायाधीश पद रिक्त रहेको न्याय परिषद्ले जनाएको छ। काठमाडौं : प्रधानन्यायाधीश हरिकृष्ण कार्कीले पाँच दिनपछि अर्थात् साउन २० मा अनिवार्य अवकाश पाउँदैछन्। संविधानको धारा २८४ (३)ले भन्छ, संवैधानिक परिषद्ले प्रधानन्यायाधीश पद रिक्त हुनुभन्दा एक महिना अगावै नियुक्तिका लागि सिफारिस गर्न सक्ने छ। यो प्रावधानअनुसार एक महिनाअघि अर्थात् असार २० गते नै प्रधानन्यायाधीशको सिफारिस गर्नुपर्ने संवैधानिक व्यवस्था छ। तर, प्रधानन्यायाधीशको रोलक्रममा रहेका वरिष्ठतम् न्यायाधीश विश्वम्भरप्रसाद श्रेष्ठलाई प्रधानन्यायाधीशमा सिफारिस गर्नुपर्नेमा परिषद्को बैठक नै बसेको छैन। श्रेष्ठ क्याडर जज (जिल्ला न्यायाधीश हुँदै सर्वोच्चमा न्यायाधीश) हुन्। न्यायपालिका संवेदनशील अंग हो। यसको संवेदनामा नखेलियोस, पूर्वप्रधानन्यायाधीश कल्याण श्रेष्ठले भने, समयमै जे गर्नुपथ्र्यो, त्यो भएकोगरिएकोे छैन। प्रधानमन्त्री पुष्पकमल दाहाल प्रचण्ड अध्यक्ष रहेको संवैधानिक परिषद्मा प्रधानन्यायाधीश कार्की, प्रतिनिधिसभाका सभामुख देवराज घिमिरे, राष्ट्रियसभाका अध्यक्ष गणेश तिमल्सेना, विपक्षी दलका नेता केपी शर्मा ओली, उपसभामुख इन्दिरा राना छन्। पूर्वप्रधानन्यायाधीश श्रेष्ठका प्रधानन्यायाधीश सिफारिसमा सबद्ध पक्षले जवाफदेहीताका साथ विचार गर्नुपर्ने बताउँछन्। सर्वोच्च अदालतमा प्रधानन्यायाधीशका अतिरिक्त बढीमा २० जना न्यायाधीश रहने संवैधानिक व्यवस्था छ। तर, अहिले १५ जना न्यायाधीश मात्र छन्। अवकाशको मुखमा रहेका प्रधानन्यायाधीश कार्कीले बेन्च बस्न छोडेका छन्। संवैधानिकपरिषद् सदस्यसमेत रहेका प्रधानन्यायाधीश कार्कीले नेपाल बार एसोसिएसनका पदाधिकारीसँगको भेटघाटमा पनि प्रधानन्यायाधीश सिफारिसबारे केही बोलेनन्। नयाँ प्रधानन्यायाधीशको सिफारिसमा पहल गर्नुपर्यो भन्दै अनुरोध गर्यौं, बार अध्यक्ष गोपालकृष्ण घिमिरेले भने, न्यायाधीश नियुक्त हुन नसक्दा न्याय सम्पादन क्रमिक रूपमा घट्दो छ। अहिले सर्वोच्चमा नै ६ जना न्यायाधीश रिक्त छ। परिषद्का सदस्य एवं विपक्षी दलका नेता केपी शर्मा ओलीले आइतबार प्रधानमन्त्री दाहालसँगको भेटमा पनि नयाँ प्रधानन्यायाधीश सिफारिसमा भएको ढिलाइप्रति असन्तुष्टि व्यक्त गरेका थिए। प्रधानमन्त्री निवास बालुवाटारमा आइतबार प्रमुख तीन दलका शीर्ष नेताहरूबीच प्रधानन्यायाधीश सिफारिसका लागि बैठक बस्ने सहमति भएको छ। छलफलका क्रममा प्रधानमन्त्री पुष्पकमल दाहालले परिषद्को बैठक केही दिनमा बोलाउने बताएका छन्। उच्च र जिल्लामा ९१ न्यायाधीश रिक्त सर्वोच्च अदालतका साथै उच्च र जिल्ला अदालतमा समेत न्यायाधीश रिक्त छ। प्रधानन्यायाधीश कार्की अवकाशको मुखमै रहेकाले उच्च अदालतका न्यायाधीशको नियुक्ति पनि धकेलिएको छ। प्रधानन्यायाधीशले न्यायपरिषद्को सिफारिसमा उच्च अदालतका मुख्य न्यायाधीश र न्यायाधीशको नियुक्ति गर्ने संवैधानिक व्यवस्था छ। अहिले उच्च अदालतमा ५३ र जिल्ला अदालतमा ३८ जना न्यायाधीश पद रिक्त रहेको न्याय परिषद्ले जनाएको छ। पद रिक्त हुँदा सर्वोच्च, उच्च र जिल्ला अदालतमा विचाराधीन मुद्दाको संख्या बढ्दै गएको छ। न्यायाधीशको अभावमा मुद्दाको सुनुवाइसमेत समयमा हुन सकेको छैन। नेपाल बार एसोसिएसनका अध्यक्ष एवं वरिष्ठ अधिवक्ता गोपालकृष्ण घिमिरेले मुद्दाको चाप बढ्दै गएको र रिक्त न्यायाधीशको पदपूर्तिमा भइरहेको ढिलाइले सेवाग्राहीले समयमै न्याय पाउन नसकेको बताए। सर्वोच्च अदालतमा हाल ३० हजार १ सय ४ थान मुद्दा विचाराधीन छन्। उच्च अदालतमा २६ हजारभन्दा बढी मुद्दाको सुनुवाइ हुन बाँकी छ। त्यस्तैगरी जिल्ला अदालतमा १ लाख २ हजार ५ सय ४२ थान मुद्दा छिन्न बाँकी छ। मंगलबार बैठक बस्दै प्रधानमन्त्री पुष्पकमल दाहालले संवैधानिक परिषद्को बैठक मंगलबार बोलाएका छन्। परिषद् अध्यक्षसमेत रहेका प्रधानमन्त्री दाहालले मंगलबार अपराह्न बैठक बोलाएका हुन्। आइतबार तीन दलका शीर्ष नेताहरूबीचको छलफलपछि दाहालले बैठक बोलाएका हुन्। परिषद् सदस्य एवं प्रतिनिधिसभाकी उपसभामुख इन्दिरा रानाले बैठक बोलाइएको जानकारी दिइन्। भनिन्, बैठक बस्न लागेको पत्र प्राप्त भएको छ। न्यायपालिका संवेदनशील अंग हो। यसको संवेदनामा नखेलियोस्। समयमै जे हुनुपथ्र्यो, त्यो भएको छैन। यसमा सम्बद्ध पक्षले बुद्धिमानीपूर्वक जवाफदेहीताका साथ विचार गर्नुपर्छ। कल्याण श्रेष्ठ, पूर्वप्रधानन्यायाधीश"
प्रधानमन्त्री दाहाल र एमाले अध्यक्ष ओलीबीच बालुवाटारमा भेटवार्ता,काठमाडौं : प्रधानमन्त्री पुष्पकमल दाहाल र नेकपा एमाले अध्यक्ष केपी शर्मा ओलीबीच भेटवार्ता भएको छ। प्रधानमन्त्री दाहाललाई भेट्न अध्यक्ष ओली केहीबेर अघि बालुवाटार पुगेका हुन्। संवैधानिक परिषद बैठकको पूर्वसन्ध्यामा प्रधानमन्त्री दाहाल र अध्यक्ष ओलीबीचको छलफललाई अर्थपूर्णरुपमा लिइएको छ। उनीहरूबीच आइतबार पनि एक्ला एक्लै भेटवार्ता भएको थियो। त्यसपछि प्रधानन्यायाधीशको नियुक्तिको विषयलाई लिएर प्रधानमन्त्री दाहालले नेपाली कांग्रेस सभापति शेरबहादुर देउवा र एमाले अध्यक्ष ओलीसँग पनि छलफल गरेका थिए। प्रधानमन्त्री दाहालले मंगलबारका लागि संवैधानिक परिषदको बैठक डाकेका छन्।
"अधिकृतको अकुत सम्पत्ति, श्रीमतीविरुद्ध पनि मुद्दा","काठमाडौं : नापी कार्यालय, चाबहिलका नापी अधिकृतले अकुत सम्पत्ति आर्जन गरेका छन्। हाल नापी विभागमा कार्यरत अधिकृत राजु पुरीले १ करोडभन्दा बढी अबैध सम्पत्ति आर्जन गरेको भेटिएको छ। अख्तियार दुरुपयोग अनुसन्धान आयोगले पुरीविरुद्ध १ करोड ४ लाख ३ हजार विगो कायम गरी अकुत सम्पत्ति आर्जन मुद्दा दायर गरेको छ। विशेष आदलतमा दायर गरेको मुद्दामा पुरीकी श्रीमती श्रृजनालाई प्रतिवादी बनाइएको अख्तियारका प्रवक्ता एवं सहसचिव भोला दाहालले जानकारी दिए। नापी अधिकृत पुरीले भ्रष्टाचार गरी गैरकानुनी सम्पत्ति आर्जन गरेको भन्ने उजुरी निवेदन सम्बन्धमा अनुसन्धान गरिएको थियो। सार्वजनिक सेवा प्रवेश गरेको २०५२ पुस ९ गतेदेखि २०७९ असार मसान्तसम्मको अवधिमा उनको सम्पत्तिको सम्बन्धमा अनुसन्धान भएको थियो। पुरीको आयतर्फ पारिश्रमिक बचत, अन्य भत्ता, विभिन्न बैंक, वित्तीय संस्था तथा सहकारीबाट लिएको कर्जा, निजको नाममा रहेको जग्गा बिक्रीबापत प्राप्त आय, कृषि आय, घर तथा जग्गा बहाल आय, बिमा परिपक्व भइ प्राप्त रकम, ब्याज आय र जग्गाको मुआब्जासमेत कुल १ करोड २० लाख ७७ हजार आय देखिएको छ। व्ययतर्फ हेर्दा उनको तथा उनको श्रीमतीको नाममा जग्गा खरिद गर्दाको रकम र रजिष्ट्रेशन दस्तुर, घर निर्माण खर्च, अध्ययन खर्च, कर्जाको साँवा तथा ब्याज भुक्तानी, शेयर खरिद, लाभ कर, विदेश भ्रमण खर्च, बिमा प्रिमियम, सवारीसाधन खरिद र विद्युतीय सामान खरिदसमेत २ करोड २४ लाख ८१ हजार खर्च तथा लगानी गरेको देखिएको छ। व्ययको तुलनामा उनले प्राप्त गरेको आय रकम १ करोड ४ लाख ३ हजार बराबरको खर्च तथा लगानी (सम्पत्ति) को वैधानिक स्रोत खुल्न आएको नदेखिएको अख्तियारले जनाएकोे छ। पुरीले सार्वजनिक सेवाको पदमा बहाल रहँदा आफ्नो पदीय हैसियतको दुरुपयोग गरी गैरकानुनी सम्पत्ति आर्जन गर्नुका साथै अमिल्दो र अस्वाभाविक उच्च जीवनस्तर यापन गरेको पुष्टि हुन आएको देखिएको अख्तियारको दाबी छ। उनीविरुद्ध भ्रष्टाचार निवारण ऐन बमोजिमको जरिवाना तथा कैद सजायको मागदाबी गरिएको छ। साथै गैरकानुनी रुपमा आर्जन गरेको सम्पत्ति जफत एवं असुल हुनसमेत मागदाबी लिइएको छ। पुरीले सार्वजनिक पदमा रहँदा गैरकानुनी रुपमा आर्जन गरेको सम्पत्ति र सोबाट बढे बढाएको सम्पत्ति श्रीमती श्रृजना गिरीको नाममा राखेको देखिएको अख्तियारले जनाएको छ। उनको नाममा रहेको सम्पत्ति जफत गर्ने प्रयोजनका लागि मात्र श्रृजनालाईसमेत प्रतिवादी कायम गरी विशेष अदालत, काठमाडौंमा आरोपपत्र दायर गरिएको अख्तियार प्रवक्ता दाहालले बताए।"
आज साउन १५ : खीर खाने दिन,"काठमाडौं : साउन १५ गते आज नेपाली समाजमा खीर खाएर मनाइँदै छ। वर्षा ऋतुका बेला असार १५ गते दहीच्यूरा र साउन १५ मा खीर खाने प्राचीनकालदेखिको नेपाली परम्परा छ। साउने झरी पर्ने बेलामा तातो खीरले स्वास्थ्यलाई राम्रो गर्ने भएकाले खीर खाने गरिएको हो। दूधमा मरमसलालगायत चीजबीज हालेर बनाइने खीरले स्वास्थ्यमा राम्रो गर्ने भएकाले यसको परम्परा बसेको विश्वास गरिन्छ। संस्कृत भाषामा पायस भनिने खीर सात्विक आहारमध्येमा उत्तम मानिने भएकाले पितृ एवं देव कार्यमा पनि महत्त्वपूर्ण वस्तुका रुपमा वैदिकशास्त्रमा वर्णन गरिएको धर्मशास्त्रविद् एवं नेपाल पञ्चाङ्ग निर्णायक समितिका सदस्य प्राडा देवमणि भट्टराई बताउँछन्। यही साउन महिनामा गाउँघरमा पनि खेतीपातीको काम सकिन्छ। हरियाली बढी हुने भएकाले घाँस बढी पाइन्छ। राम्रा धेरै घाँस पाइने बेलामा गाई, भैँसीले पनि धेरै दूध दिन्छन्। दूध धेरै भएपछि इष्टमित्र, चेलीबेटीलाई घरमा बोलाएर खीर खाने चलन चलेको हो। साउन भगवान् शिवको महिना हो। शिवलाई दूध र दूधमा बनेका परिकार मनपर्ने भएकाले खीरलगायत मिठाई विधिपूर्वक चढाइन्छ। यसैले गर्दा साउनको मध्य पारेर खीर खाने प्रचलन चलेको हुनसक्ने धर्मशास्त्रविद् भट्टराई बताउनुहुन्छ। तर यसको कुनै शास्त्रीय वचन भने छैन। ऋषिमुनिको पालादेखि नै श्राद्धलगायत पितृ कार्यमा निमन्त्रणा गरिएका ब्राह्मणलाई पायस अर्थात् खीर खुवाउने गरिएको थियो। अहिले पनि वैदिक सनातन धर्मावलम्बीले श्राद्धका दिन अनिवार्य रुपमा गाईको दूधमा पायस अर्थात् खीर बनाउँछन्। चामल, साबुदाना, सेवइ, मकै, गाजर लगायतको खीर बनाउने गरिन्छ। साबुदानासावधानालाई फलफूलकै वर्गमा राखिन्छ। यसैगरी साउन महिनामा हरियो मकै धेरै पाइने भएकाले मकैको खीरसमेत बनाएर खाने चलन छ। खीर खाँदा देवतालाई चढाएर खानुपर्छ भन्ने धार्मिक विश्वास रहिआएको छ। नेपाली बृहत् शब्दकोशले दूधमा पकाइएको भात, दूधमा चामल, चिनी, मसला आदि हाली पकाइएको स्वादिष्ठ खाद्य पदार्थ, पायस, तस्मै भनी खीरलाई परिभाषित गरेको छ। नेपाली समाजमा असार १५ गते दहीच्यूरा, साउन १५ गते खीर, भदौ १५ गते पोलेको मकै, पुस १५ गते घीउ खट्टे, माघ १५ गते मालपुवालगायत चीजबीज बनाएर इष्टमित्र एवम् छोरीचेलीलाई बोलाएर खुवाउने र आफू पनि खाने लौकिक चलन रहिआएको छ। दूधबाट बनेको खीरले मानव शरीरमा रोग प्रतिरोधी क्षमता विकास गर्ने राष्ट्रिय दुग्ध विकास बोर्डले जनाएको छ। बोर्डको २०७७ साल फागुन १५ गते बसेको बैठकले साउन १५ लाई खीर खाने दिन अर्थात् खीर दिवसका रुपमा मनाउने निर्णय गरेको थियो। नेपालको खाद्य नियमावलीअनुसार मानक प्रशोधित दूधमा हुने तीन प्रतिशत चिल्लो, ४ दशमलव ७ प्रतिशत ल्याक्टोज र ३ दशमलव ५ प्रतिशत प्रोटिनको गणना गर्दा प्रति एक सय ग्राम प्रशोधित दूधबाट ६० प्रतिशत क्यालोरी शक्ति प्राप्त हुने उल्लेख छ।  रासस"
"प्रतिनिधिसभा बैठक बस्दै, सभामुखले रायमाझीको पद निलम्बन भएको जानकारी दिने","काठमाडौं : प्रतिनिधिसभा बैठक आज दिउँसो १ बजे नयाँ बानेश्वरमा बोलाइएको छ। १०० किलो सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले बुधबार संसद बैठकमा अवरोध गरेको थियो। बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए । तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजीमा उत्रिएका थिए। त्यसपछि सभामुख देवराज घिमिरेले आज बस्ने गरी बैठक स्थगित गरेका हुन्। संघीय संसदको महासचिव डा भरतराज गौतमले जारी गरेको सम्भावित कार्यसूची अनुसार आजको बैठकमा सभामुख घिमिरेले प्रतिनिधि सभा नियमावली, २०७९ को नियम २४८ को उपनियम (३) को प्रयोजनको लागि प्रतिनिधि सभा सदस्य टोपबहादुर रायमाझी निलम्बन भएको जानकारी गराउने छन्। रायमाझी नक्कली भुटानी शरणार्थी प्रकरणमा पक्राउ परी हाल पूर्पक्षका लागि थुनामा रहेका छन्। नेपालीलाई भुटानी शरणार्थी बनाएको अभियोगमा हाल एमालेबाट निर्वाचित सांसद रायमाझी, पूर्वगृहमन्त्री बालकृष्ण खाँण लगायतका व्यक्तिहरु हाल पूर्पक्षका लागि थुनामा छन्। यसैगरी आजको बैठकमा सभामुखले राष्ट्रपतिको कार्यालयबाट प्राप्त कार्यभार तोकिएको र विधेयक प्रमाणीकरण सम्बन्धी पत्रहरुको व्यहोरा पढेर सुनाउने, प्रधानमन्त्री तथा मन्त्रिपरिषद्को कार्यालयबाट प्राप्त कार्यभार तोकिएको सम्बन्धी पत्रहरुको व्यहोरा पढेर सुनाउने कार्यसूची छ। यसैगरी कानून, न्याय तथा संसदीय मामिला मन्त्री श्री धनराज गुरुङ्गले नेपाल सरकार, मन्त्रिपरिषद्को निर्णयबाट आयोगको कार्यावधि थप गर्ने गरी जारी भएको आदेश बेपत्ता पारिएका व्यक्तिको छानविन, सत्य निरुपण तथा मेलमिलाप आयोग ऐन, २०७१ को दफा ४२ को उपदफा (२) बमोजिम सदन समक्ष पेश गर्ने र शिक्षा विज्ञान तथा प्रविधि मन्त्री अशोककुमार राईले राष्ट्रिय सभामा उत्पत्ति भएको नेपाल विश्वविद्यालय विधेयक, २०८० लाई दफावार छलफलको लागि सम्बन्धित समितिमा पठाईयोस् भनी प्रस्ताव प्रस्तुत गर्ने सम्भावित कार्यसूची छ।"
राजाले पनि बेचेका थिए ललिता निवासको जग्गा,"४६ सालको प्रजातन्त्र पुनर्वहालीपछि ललिता निवासको जग्गालाई व्यक्तिको नाममा पार्ने क्रमले तीव्रता पाएको थियो। ०४७ सालमा कृष्णप्रसाद भट्टराईको नेतृत्वमा बनेको अन्तरिम सरकारले राजनीतिक आस्थाका कारण सरकारले कब्जा गरेका जग्गा फिर्ता दिने निर्णय गरेको थियो। काठमाडौं : पञ्चायतकालमा ललिता निवासको १२ रोपनी जग्गा राजाको हुकम प्रमाङ्गी (आदेश)बाटै बेच्ने र बाँड्ने काम भएको विभिन्न तथ्यले देखाएको छ। तत्कालीन राजाहरू महेन्द्र र वीरेन्द्रले हुकुमी प्रमाङ्गी बाट जग्गा बेच्ने र बाँड्ने निर्णय गरेको त्यसबेलाका सरकारी कागजातले पुष्टि गर्छ। सुवर्णशमशेरका छोरा कनकशमशेर राणाले ललिता क्याम्पमा रहेको गोठ, तबेलासहित ८ रोपनी जग्गामा बसोबास गर्न पाउँ भनी तत्कालीन श्री ५ को सरकारसमक्ष निवेदन दिएका थिए। उनको निवेदनअनुसार २०२२ साल साउन १० गते राजा महेन्द्रले उक्त जग्गा कनकशमशेरलाई बेच्ने निर्णय गरेका थिए। सरकारको निर्णयपछि तत्कालीन गृह पञ्चायत मन्त्रालयले ०२२ साल साउन १४ गते सरकारले खरिद गरेकै मोलमा आठ रोपनी जग्गा कनकशमशेरलाई बेच्ने निर्णय सदर गरेको थियो। त्यसपछि कनकशमशेरले ०३५ असोज ११ र ०३५ पुस ९ गते मालपोत कार्यालय काठमाडौंमा ४५ हजार ८ सय ८२ रुपैयाँ ६९ पैसा चुक्ता गरेका थिए। ०३६ कात्तिक २३ मा कनकशमशेरले आफ्नो नाममा ८ रोपनी जग्गाको श्रेस्ता कायम गरेका थिए। त्यतिबेला वीरेन्द्र राजा थिए। पञ्चायतकालमा राजाको हुकुम प्रमाङ्गी संविधानभन्दा माथि हुन्थ्यो। ०२२ सालमा ललिता निवास सरकारले अधिग्रहण गरेको थियो। त्यसपछि नेपाली सेनामा कार्यरत अधिकृत कनकशमशेरले क्याम्पमा रहेको गोठ, तबेलासहित आठ रोपनी जग्गामा बसोबास गर्नका लागि पाऊँ भनी निवेदन दिएका थिए। २०२६ वैशाख २९ गतेको बागमती अञ्चलाधीश कार्यालयको पत्र र २०२२ साउन २० को मेजिस्ट्रेट अफिस काठमाडौंको पत्रबाट समेत सरकारले खरिद गरेको मोल तिरी कनकशमशेरले ८ रोपनी जग्गा खरिद गरेको देखिएको छ। कनकशमशेरको वारेस कर्णबहादुर गुरुङले गरेका थिए। गुरुङले २०३५ असोज ११ र २०३५ पुस ९ गते मालपोत कार्यालयमा निवेदन दिएका थिए। कनकशमशेरको मागबमोजिम साविक काठमाडौं नगर वडा नम्बर २३ कित्ता नम्बर १६ को ८ रोपनी १२ आना २ पैसा कित्ता फोड गरेर ८ रोपनी जग्गा तत्कालीन शाही नेपाली सेनाका अधिकृत कनकशमशेरले आफ्नो नाममा श्रेस्ता लिएका थिए। ललिता निवास क्षेत्र । बाँकी कित्ता नम्बर २६ को १२ आना २ पैसा जग्गा भने सरकारकै नाम राखिएको थियो। ललिता निवासको २ सय ९९ रोपनी ९ आना २ पैसा जग्गामध्ये तत्कालीन राजा वीरेन्द्रको हुकुम प्रमाणी र सरकारको २०३६ जेठ २७ को निर्णयअनुसार कनकशमशेरसहित पवितादेवीलाई १ रोपनी, दामोदरप्रसाद उपाध्यायलाई १ रोपनी र कुमार बस्नेतलाई २ रोपनी ७ आना २ पैसा जग्गा दिइएको थियो। त्यसपछि ६० रोपनी नेपाल राष्ट्र बैंक र २१२ रोपनी समरजंग कम्पनीको जिम्मा लगाइएको थियो। २०२१ सालमा सरकारले ललिता निवास क्षेत्रको जग्गा अधिग्रहण गरेको थियो। जसअनुसार स्वेतप्रभा, कनकशमशेर, रुक्मशमशेर, शैलजा, हेमन्तशमशेर र हाटकशमशेर समेतका नामको २८४ रोपनी १४ आना ३ पैसा जग्गामा कुनै हकदैया कायम नरही घर कम्पाउन्ड र सबै जग्गा श्री ५ को सरकारको हुनेछ भन्ने सूचना मेजिस्ट्रेट अफिस काठमाडौंले जारी गरेको थियो। तर, सरकारीकरण भइसकेको जग्गा सरकारले नै कनकशमशेरलाई बेचेको थियो। सरकारी, सार्वजनिक, गुठी र सरकारद्वारा अधिग्रहण तथा जफत गरिएको जग्गाहरूको हिनामिनासम्बन्धी छानबिन समितिका संयोजक एवं पूर्वसचिव शारदाप्रसाद त्रितालले तत्कालीन सरकारले अधिग्रहण गरेपछि पनि कनकशमशेर, कुमार बस्नेतलगायतलाई जग्गा बिक्री वितरण गरिएको जनाए। कनकशमशेर सेनामा थिए, त्यो जग्गा पाइयो भने गाईगोठ हुन्छ भनेर राजालाई बिन्तिपत्र हालेका थिए, त्रितालले भने, राजाबाट हुकुम प्रमाङ्गीबाट लिएको हो। पछि अर्को लिएको बेला, हामीले फलानो जग्गा यसरी लिएको भनेर मिलाइएको हो। राजाको पालामा सरकारी, सार्वजनिक र गुठीको जग्गा धेरै नै बाँडिएको त्रितालले बताए। त्यतिबेला हजारौंहजार बिघारोपनी जग्गा हुकुम प्रमाङ्णीको नाममा सन्त, महन्तलगायतलाई पनि बाँडिएको थियो, त्रितालले भने। राजाले हुकुमी प्रमाङ्गीमार्फत कुमार बस्नेत लगायतलाई ललिता निवासको जग्गा दिनु पनि गलत भएको त्रितालले बताए। त्यतिबेला राजालाई हुकुम बक्स हुने अधिकार थियो भनिन्छ, त्रिताल भन्छन्, तर, अधिकार छ भन्दैमा सरकारी जग्गा व्यक्तिलाई दिनु राम्रो होइन। १९८८ माघ २५ गतेको लालमोहर अनुसार ललिता निवासको जग्गा २८७ रोपनी ५ आना २ पैसा २५ दाम थियो। त्यसमध्ये सुवर्णशमशेरले श्रीमती स्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई ५७ रोपनीका दरले बकसपत्र गरिदिएका थिए। २०२१ मंसिर १५ मा सरकारले ललिता निवाससहित ६ वटा दरबार अधिग्रहण गरेको थियो। महावीर भवन नक्सालको १५४ रोपनी ४ आना २ पैसा, हरिहर भवन ललितपुरको २४० रोपनी १ आना २ पैसा, सीता भवन नक्सालको ११९ रोपनी १२ आना ३ पैसा, लक्ष्मी निवास महाराजगन्जको २५८ रोपनी १४ आना, बबरमहल करिया गाउँको २५३ रोपनी ३ आना ३ पैसा १ दाममध्ये भरतशमशेरको भागको घर र जग्गा १२ रोपनी १२ आना २ पैसाबाहेक २४० रोपनी ५ आना ३ पैसा १ दाम अधिग्रहण गरिएको थियो। त्यस्तै ललिता निवासको २९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) को गरी बाँकी २८४ रोपनी १४ आना ३ पैसा अधिग्रहण गरिएको थियो। यससम्वन्धी सूचना २०२१ मंसिर १७ गते नेपाल गजेटमा जारी गरिएको थियो। अधिग्रहणको सूचनापछि मेजिस्ट्रेट अफिस काठमाडौंले हकदाबीको दरखास्त दिन र क्षतिपूर्ति दाबी गर्न ०२१ पुस ६ सार्वजनिक सूचना प्रकाशित गरेको थियो। ०२३ असोेज ७ मा छुटपुट व्यक्तिलाई क्षतिपूर्ति लिन आउनु भनेर अञ्चलाधीश अफिस बागमतीले पनि सूचना जारी गरेको थियो। २०२५ माघ ८ मा बाँकी मुआब्जा रकम भूमि प्रशासन कार्यालयमा धरौटी राखिदिएको सूचना जारी भएको थियो। त्यतिबेला सबै प्रक्रिया पूरा गरेर ललिता निवासको जग्गा सरकारीकरण गरिएको थियो। ०४६ सालको प्रजातन्त्र पुनर्वहालीपछि ललिता निवासको जग्गालाई व्यक्तिको नाममा पार्ने क्रमले तीव्रता पाएको थियो। ०४७ सालमा कृष्णप्रसाद भट्टराईको नेतृत्वमा बनेको अन्तरिम सरकारले राजनीतिक आस्थाका कारण सरकारले कब्जा गरेका जग्गा फिर्ता दिने निर्णय गरेको थियो। तर, त्यो निर्णयलाई आधार बनाएर २०४९ सालमा राणापरिवार, बिचौलिया र कर्मचारीको मिलोमतोमा ११२ रोपनी ४ रोपनी जग्गा व्यक्तिको नाम कायम गरिएको थियो। कनकशमशेरलाई ८ रोपनी दिएपछि कित्ताफोडमा बाँकी रहेको १२ आना २ पैसा जग्गा छुट दर्ता भन्दै २०६२ सालमा सुनिता राणाको नाममा कायम गरिएको थियो। २०६६०६७ मा माधवकुमार नेपाल प्रधानमन्त्री भएको बेला तीनपटक मन्त्रिपरिषद्बाट निर्णय गराएर २५ रोपनी ७ आना १ पैसा १ दाम प्रधानमन्त्री, प्रधानन्यायाधीशलगायत विशिष्ठ व्यक्तिको निवाससहित राजकुलो, बाटोसमेतमा नक्कली मोही खडा गरेर व्यक्तिको नाममा दर्ता गरिएको थियो। २०६९ मा डा बाबुराम भट्टराई प्रधानमन्त्री भएको बेला ४ रोपनी १४ आना ३ पैसा २ नक्कली पशुपति टिकिन्छा गुठी कायम गरी, त्यसको नक्कली मोही खडा गरेर वितरण गरिएको थियो। हालसम्म १४३ रोपनी जग्गा राणा परिवार, कर्मचारी, बिचौलिया र राजनीतिक नेतृत्वको मिलोमतोमा व्यक्तिको नाममा कायम भइसकेको प्रहरीको केन्द्रीय अनुसन्धान ब्युरो (सीआईबी) ले जनाएको छ। यस प्रकरणमा संलग्न भन्दै सीआईबीले वहालबाला सञ्चार तथा सूचनाप्रविधि सचिव कृष्णबहादुर राउत, पूर्वनिर्वाचन आयुक्त सुधीरकुमार शाह, भाटभटेनीका सञ्चालक मीनबहादुर गुरुङसहित डेढ दर्जनलाई पक्राउ गरेर अनुसन्धान गरिरहेको छ। यो प्रकरणमा २०७६ माघ २२ गते नै अख्तियारले तत्कालीन उपप्रधान एवं भौतिक निर्माणमन्त्री विजयकुमार गच्छदार, भूमिसुधारमन्त्रीहरू डम्बरबहादुर श्रेष्ठ, चन्द्रदेव जोशी, तत्कालीन भौतिक निर्माण सचिव दीपकुमार बस्न्यातसहित १ सय ७५ जनाविरुद्ध विशेष अदालतमा मुद्दा चलाएको थियो। अधिवक्ता युवराज कोइरालाको उजुरीको आधारमा सरकारले २०७५ सालमा ललिता निवास अनुसन्धान अगाडि बढाएको देखिन्छ। बालुवाटारस्थित ललिता निवासको जग्गा छानबिन गर्ने क्रममा २०७५ असार १५ मा सरकारले पूर्वसचिव त्रितालको संयोजकत्वमा सरकारी, सार्वजनिक, गठी र सरकारद्वारा अधिग्रहण तथा जफत गरिएको जग्गाहरूको हिनामिनासम्बन्धी छानबिनसमिति बनायो। यो छानबिन समिति पूर्वप्रशासक महेन्द्रकुमार थापा र गृह मन्त्रालयका उपसचिव गणेश आचार्यसहितको तीन सदस्यीय थियो। त्रितालको प्रतिवेदन आएपछि मन्त्रिपरिषद्को २०७५ फागुन २८ को निर्णयअनुसार ललिता निवासको जग्गा हिनामिनाबारे किर्ते र ठगीमा छानबिन गर्न सीआईबीलाई जिम्मेवारी दिइएको थियो भने भ्रष्टाचारमा अख्तियार दुरुपयोग अनुसन्धान आयोगलाई जिम्मा दिइएको थियो। राजाको हुक्कुमबाट पनि बिक्री भएको भनी त्रितालको संयोजकत्वमा गठित छानबिनसमितिको प्रतिवेदनमा उल्लेख भएका केही निर्णयहरू। बागमती अञ्चलाधीश कार्यालयको श्री ५ को सरकारको नाममा लालपुर्जा बनाइदिने भन्ने बेहोराको पत्रः कनकशमशेरले साविक नगर ४ किनं २५ क्षेफ ८००० रोपनी जग्गा ४५ हजार ८ सय ८२ रुपैयाँ ६९ पैसामा खरिद गरी आफ्नो नाममा श्रेस्ता कायम गरेकोः"
सुन प्रकरणमा सरकारले चालेको सुशासनको मुद्दालाई मसँग जोडेर विषयान्तर गर्न खोजियो : वर्षमान पुन,"काठमाडौं : नेकपा माओवादी केन्द्रका उपमहासचिव वर्षमान पुनले सरकारले चालेको सुशासनको मुद्दालाई विषयान्तर गर्न खोजिएको दाबी गरेका छन्। उनले राजनीतिक पुर्वाग्रहका आधारमा आफूलाई मुछेर गलत प्रचार भइरहेको बताएका हुन्। आइतबार राजस्व अनुसन्धान विभागको टोलीले झण्डै १०० किलो सुन तस्करी प्रकरणमा ठमेलको होटल भियनामा छापा मारेपछि बेल्जियम नागरिक दावा छिरिङलाई पक्राउ गरेको छ। उनलाई पक्राउ गरेपछि छिरिङको कनेक्सनमा रहेका माओवादी केन्द्रका उच्च तहका नेताहरुसँग देखिएको भन्दै सामाजिक सञ्जालमा तस्बिरहरु सार्वजनिक भएका छन्। तिब्बती मूलका वेल्जियमका नागरिक छिरिङले रोल्पाकी अमला रोकासँग बिहे गरेका छन्। दावा ठमेलस्थित भियना होटलका मालिकसमेत हुन्। अमला माओवादी केन्द्रका उपमहासचिव पुन र ओनसरी घर्तीसँग पारिवारिक सम्बन्ध भएकी व्यक्ति हुन्। प्रहरीले २०७६ पुस ७ गते काठमाडौंमा उपत्यकाका विभिन्न स्थानमा सर्च अपरेसन चलाएर ठूलो संख्यामा चिनियाँ नागरिकलाई पक्राउ गरेको थियो । उक्त समयमा पनि राजनीतिक आडमा छिरिङ पक्राउ नपरेको र उनीहरूमार्फत चिनियाँ गिरोहले राजनीतिक ओत लिएर कारोबार गरेको प्रहरीको दाबी थियो। उक्त भेटको सोहि विषयलाई उपमहासचिव पुनले अमला रोकासँग पारिवारिक भेटघाटको सन्दर्भमा ८ वर्ष पहिला नै सार्वजनिक भइसकेको तस्बिरलाई अहिले जोडेर गरिएको प्रचार गरिएको बताएका छन्। जनयुद्धका सहिद परिवार, रोल्पाकी चेली, पार्टी कार्यकर्ता अमला रोकासँग पारिवारिक भेटघाटको सन्दर्भमा ८ वर्ष पहिला नै सार्वजनिक भइसकेको तस्बिरलाई अहिले मसँग जोडेर गरिएको प्रचारप्रति मेरो गम्भीर आपत्ति छ। पुनले फेसबुकमार्फत भनेका छन्,सरकारले चालेको सुशासनको मुद्दालाई विषयान्तर गर्न गरिएको यस्ता गलत प्रचारको खण्डन गर्दै सुन तस्करीको निस्पक्ष छानविनको म पूर्णरूपमा समर्थन गर्दछु। राजनीतिक पुर्वाग्रहका आधारमा गरिएको यस्तो गलत प्रचारको भ्रममा नपर्न म सबैसँग हार्दिक आग्रह गर्दछु। अमला रोकाले आइतबार मात्रै पूर्वउपराष्ट्रपति नन्दकिशोर पुनलाई भेट गरेकी थिइन्। छिरिङ पक्राउ परेसँगै विभिन्न समयमा सत्तारुढ माओवादी केन्द्रका उच्च तहका नेतासँग भेटेका तस्बिरहरु सार्वजनिक भएका छन्। माओवादी नेताको पारिवारिक सम्बन्ध रहेकाले संरक्षण हुने र यो प्रकरणमा अनुसन्धान अवरुद्ध हुने खतरासमेत बढेको आशंका गरिएको छ।"
मधेश प्रदेश : मुख्यमन्त्रीले मन्त्रालय खोसेपछि जनमतका दुई मन्त्रीले दिए राजीनामा,जनकपुरधाम : जनमत पार्टीका बिना विभागीय दुई मन्त्रीले राजीनामा दिएका छन् । मधेश प्रदेशका एक मन्त्री र अर्का राज्यमन्त्रीले राजीनामा दिएका हुन् । मन्त्रालय खोसेर बिना विभागीय मन्त्री बनाइएका जनमतका वसन्त कुमार कुशवाहा र राज्यमन्त्री संजय कुमार यादवले पार्टीको निर्देशनमा मुख्यमन्त्रीसमक्ष राजीनामा दिएका हुन् । भूमि व्यवस्था कृषि तथा सहाकारी मन्त्रालय कुशवाहाले सम्हालेकोमा जेठ ९ मा मुख्यमन्त्री सरोजकुमार यादवले एकीकृत समाजवादीका गोविन्द न्यौपानेलाई नियुक्त गरेका थिए । त्यसयता दुवैजना बिना विभागीय मन्त्री थिए । दुवैलाई हटाएर अब हुने मन्त्रिपरिषद् विस्तारमा प्रमुख सचेतक चन्दन सिंह र राज्यमन्त्रीका लागि दलितबाट प्रतिनिधित्व गर्न मञ्जु खंगलाई पठाउने तयारी जनमतले गरेको छ । जनमत पार्टीबाट मधेश प्रदेशमा २ मन्त्री र एक राज्यमन्त्री थिए । एसैगरी आजै साँझ ५ बजे मन्त्रिपरिषद पनि विस्तार गरिने भएको छ ।
भन्सारबाटै राजश्व छली प्रकरण : कन्टेनरको छानबिन गर्दै राजश्व अनुसन्धान,"झापा : झापाको काँकडभिट्टास्थित मेची भन्सार कार्यालयभित्रबाट लाखौँ राजश्व छलेको आशंकामा प्रहरीले सामानसहित नियन्त्रणमा लिएको कन्टेनरमाथि राजश्व अनुसन्धान कार्यालय इटहरीले छानबिन सुरु गरेको छ। जिल्ला प्रहरी कार्यालय झापा र इलाका प्रहरी कार्यालय काँकडभिट्टाको संयुक्त टोलीले साउन १२ गते शुक्रबार बेलुका ७ बजेर १५ मिनेटमा मेचीनगर६ स्थित फाइरिङ चोकमा पार्किङ गरी राखिएको ना ६ ख ४९०२ नम्बरको कन्टेनरलाई नियन्त्रणमा लिएको थियो। मेची भन्सार परिसरबाट विभिन्न सामान लोड गरी बाहिरिएको कन्टेनरभित्र राजश्व छलेको लाखौँ सामान रहेको विशेष सूचनाको आधारमा प्रहरीले कन्टेनर नियन्त्रणमा लिएको थियो। कन्टेनरभित्र भन्सारमा राजश्व तिरेको भन्दा बढी परिमाणको सामान फेला परेपछि आवश्यक कारबाहीका लागि शनिबार राजश्व अनुसन्धान कार्यालय इटहरी बुझाइदिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। प्रहरीले बरामदी मुचुल्कासहित पठाएको सामानसहितको कन्टेनर कार्यालयभित्रै राखिएको राजश्व अनुसन्धान कार्यालयका प्रमुख सुरेश आचार्यले जानकारी दिए। सामानको धनी सम्पर्कमा आइसकेको छ, अहिले प्रारम्भिक अनुसन्धानमै छौँ, राजश्व प्रमुख आचार्यले भने, कन्टेनरभित्रै सामान छ, हामीले कन्टेनर खोलेका छैनौँ, प्रक्रिया पूरा गरी सामान हेर्ने छौँ।' प्रहरीको बरामदी मुचुल्का र भन्सार प्रज्ञापनपत्र दुवै केलाएर छानबिन गर्ने बताउँदै उनले भने, छानबिन गरी सकेपछि मात्र थप कुरा भन्न मिल्छ। अहिले नै केही भन्ने अवस्था नभएको उनको भनाइ छ। कन्टेनरमा भन्सार तिरेको भन्दा बढी सामान शुक्रबार दिउँसो १ बजे ३२ मिनेटमा ना ६ ख ४९०२ नम्बरको खाली कन्टेनर मेची भन्सार कार्यालय प्रवेश गरेको थियो। सन्तोष खवास प्रोप्राइटर रहेको स्वाभिमान सन्स एन्ड सप्लायर्स मेचीनगरले एग्जिम कोड नम्बर ६०१२७१५४८०१५५ एनपीका नाममा काँकडभिट्टासम्म लैजाने गरी भन्सार एजेन्ट ढकेन्द्र कार्की (एजेन्ट नम्बर १०७८) बाट पैठारीका लागि दर्ता भएको प्रज्ञापनपत्र नम्बर एम १००८५ उल्लेख भएकोबाट काँसको झ्याम्टा २ हजार ६२ पिस, कालो साबुन २०० किलो र हुक्कामा प्रयोग हुने कोइला ३६० किलो समेतका मालवस्तु एक लाख ५६ हजार ७९० रुपैयाँ राजश्व बुझाई भन्सार जाँचपास भएको र सो मालवस्तुहरु कन्टेनरमा लोड गरी शुक्रबार साँझ ६ बजेर २४ मिनेटमा बाहिरिएको मेची भन्सारका सूचना अधिकारी पूर्णप्रसाद लम्सालले जारी गरेको विज्ञप्तिमा उल्लेख छ। भन्सार अधिकृत र जाँचकीले दिएको जानकारी र भन्सार अभिलेख अनुसार त्यो दिन राजश्व तिरेर लगिएको ती ती सामान मात्र विज्ञप्तिमा निकालेको हो, सूचना अधिकारी लम्सालले भने। त्यो भन्दा छुट्टै सामान लगेको भन्सारको अभिलेखमा नभएको उनले प्रष्टाएका छन्। तर, झापा प्रहरीले भन्सारबाट बाहिरिएको शिलबन्दी बिनाको कन्टेनर नियन्त्रणमा लिएर सामानको गन्ती गर्दा भन्सारमा राजश्व तिरेको भन्दा फरक र बढी सामान बरामद फेला पारेको छ। प्रहरीले कन्टेनरभित्रबाट तेलीफोन नाम लेखिएको झाडा माझ्ने साबुन २५ कार्टुन, काँचनको झ्यालीझ्याम्टा २६ बोरा (ब्याग) दुई हजार ४६५ केजी, अफजल प्रामाणिक स्वादको गुड नाम लेखिएको हुक्काको फ्लेवर ८० कार्टुन र कोको जिल नाम लेखिएको हुक्कामा प्रयोग हुने कोइला ६० कार्टुन फेला परेका प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। भन्सारको प्रज्ञापनपत्रमा अफजल प्रामाणिक स्वादको गुड नाम लेखिएको हुक्काको फ्लेवर नै छैन, त्यो फ्लेवर ८० कार्टुन कन्टेनरमा भेटियो, डीएसपी रिजालले भने। एउटा कार्टुनमा २५ प्याकेट थियो। एउटा प्याकेटको नेपाली बजार मूल्य एक हजार रुपैयाँ पर्छ। जम्मा दुई हजार प्याकेटको २० लाख रुपैयाँ हुन्छ, उनले थपे। त्यस्तै प्रज्ञापनपत्रमा हुक्कामा प्रयोग हुने कोइला ३० कार्टुन लेखिएकोमा ६० कार्टुन फेला पर्यो। ३० कार्टुन बढी। काँचनको झ्यालीझ्याम्टा १५ ब्याग प्रज्ञापनपत्रमा लेखिएकोमा २६ ब्याग फेला पर्यो। ११ ब्याग बढी। प्रज्ञापनपत्र अनुसार २५ कार्टुन झाडा माझ्ने साबुन मात्र मिल्छ, डीएसपी रिजालले भने, साबुनबाहेक कुनै सामान प्रज्ञापनपत्र अनुसार मिल्दैन, बढी परिमाणको सामान भन्सारभित्रबाटै कन्टेनरमा हालेर व्यापारीले लैजान खोजेका थिए, अनि प्रहरीले समातियो। एक करोड १ लाखको सामान र २० लाखको कन्टेनरसहित एक करोड २१ लाख २७ हजार ५ सय मूल्य तोकेर आवश्यक कारबाईका लागि राजस्वमा बुझाइसकेको उनले बताए। यसरी समातियो कन्टेनर शुक्रबार दिउँसो १ बजे ३२ मिनेटमा ना ६ ख ४९०२ नम्बरको खाली कन्टेनर मेची भन्सारभित्र प्रवेश गरेर सामान लोड गरिरहेको अवस्थामै प्रहरीलाई सूचना आएको थियो। प्रहरीलाई सूचना दिनेले कन्टेनरभित्र प्रज्ञापनपत्र तिरेको भन्दा बढी सामान लोड हुँदैछ भनेर जानकारी गरायो। सूचना आए लगतै प्रहरी टोली भन्सार गेट अगाडि सादा पोसाकमा तैनाथ भई हाले। साँझ ६ बजेर २४ मिनेटमा कन्टेनर भन्सारको दुई नम्बर गेटबाट बाहिरियो। कन्टेनर भन्सारबाट निस्किएको दृश्य सिसी क्यामेरा फुटेजमा पनि सुरक्षित छ। त्यसपछि प्रहरीले कन्टेनरलाई पच्छ्याउन थाले। चालकले सामानसहितको कन्टेनरलाई मेचीनगर ६ स्थित फाइरिङ चोक नजिकैको खाली ठाउँमा लगेर पार्किङ गरी राखे। अनि चालक कन्टेनरबाट ओर्लिएर एकाएक बेपत्ता भए। प्रहरी कन्टेनर हेर्दै चालकलाई कुरेर बसे। चालक नआएपछि ७ बजेर १५ मिनेटमा त्यहाँ खटिएका प्रहरीले जिल्ला प्रहरी कार्यालय झापालाई खबर गरे। जिल्लाले इलाका प्रहरी कार्यालय काँकडभिट्टाका डीएसपी दीपक भारतीलाई घटनास्थल पठाए। डीएसपी भारतीसहितको प्रहरी टोलीले बरामद मुचुल्का पूरा गरी कन्टेनर पार्किङ स्थलबाटै नियन्त्रणमा लिएर इलाका लगे। प्रहरीले चालक बस्ने सिटबाट तीन वटा सामान उल्लेख भएको भन्सार एक्जिट गेट पास भएको पत्र फेला पारेको थियो। त्यो बाहेक सामानको कुनै आवश्यक कागजात लिएर सम्बन्धित व्यक्ति सम्पर्क नआएको र भोलिपल्ट शनिबार शिलबन्दी बिनाको कन्टेनर खोलेर सामानको गन्ती गरेको डीएसपी रिजालले बताए।"
अमानवीय घटनामा संलग्न भेटुवाल धरौटीमा छुटे,विराटनगर : विराटनगर महानगरपालिका४ दूध फारम चोकमा साइकल यात्रीमाथि भएको अमानवीय घटनामा संलग्नलाई जिल्ला अदालत मोरङले धरौटीमा छाड्न आदेश दिएको छ। न्यायाधीश दुर्गाप्रसाद ढुंगेलको इजलासले विराटनगर४ का १९ वर्षीय आयुष भेटुवाललाई धरौटीमा छाड्न सोमबार आदेश दिएको हो। धरौटीवापतको १ लाख रुपैयाँ तिरेर भेटुवाल रिहा भएको अदालतका सूचना अधिकारी हेमबहादुर बुढाथोकीले जानकारी दिए। उनका अनुसार मुद्दामा प्रतिवादी बनाइएका १७ बर्से किशोरलाई पक्राउ गर्नका लागि अदालतबाट ३५ दिने म्याद जारी हुने छ। वादी नेपाल सरकार र प्रतिवादीबीचका कानुन व्यवसायीको थुनछेक बहस सकिएसँगै भेटुवालविरुद्ध दायर भएको ज्यान मार्ने उद्योग मुद्दामा अदालतले आदेश दिएको हो। घटनामा संलग्न भनिएका तेह्रथुमको फेदाप गाउँपालिका४ का ३० वर्षीय रोशन कार्कीविरुद्ध मुद्दा नचल्ने निर्णय सरकारी वकिलको कार्यालयबाट भएको छ। घटनापछि असार २१ गते बिहान भेटुवाल पक्राउ परे। कार्की र १७ बर्से किशोर फरार थिए। साइकलमा हिँडिरहेका विराटनगर६ का २७ वर्षीय पवनकुमार साह हलुवाईको अनुहारमा भेटुवालले गत असार २० गते राति ८ बजे मुक्का प्रहार गरेका थिए। गलत दिशाबाट साइकल कुदाएको भन्दै बा १५ च ३४४५ नम्बरको कारमा सवार भेटुवालले दौडिएर आउँदै मुक्का प्रहार गरेपछि साह सडकमै ढलेका थिए। त्यसपछि साह बेहोस भए। घोप्टो परिरहेको रक्ताम्य अवस्थामा अमानवीय शैलीमा दुवै खुट्टा समातेर घिसार्दै उनलाई सडकको किनारमा छाडेर भेटुवाल हिँडेका थिए। लडिरहेको साहको साइकल १७ वर्षीय किशोरले सडकको छेउमा ल्याएर फ्यालिदिएका हुन्। कारका चालक कार्कीले प्रत्यक्ष हेरिरहे पनि घटना हुन नदिन तथा घाइतेलाई उपचारका लागि लैजान कुनै भूमिका खेलेनन्। घटनाका मतियार उनीविरुद्ध भने मुद्दा नचल्ने निर्णय गरिएको हो। १७ वर्षीय किशोरविरुद्ध भने ज्यान मार्ने उद्योग मुद्दाको मतियारका रूपमा मुद्दा दर्ता भएको छ। घटनाको अनुसन्धान सकेर प्रहरीले मिसिल (अनुसन्धान प्रतिवेदन) बुझाएपछि जिल्ला सरकारी वकिल कार्यालय मोरङले अभियोगपत्र तयार पार्दै आइतबार अभियुक्तविरुद्ध अदालतमा मुद्दा दायर गरेको हो। गलत दिशाबाट साइकलमा आइरहेका साहले अपशब्दसहित गाली गरेपछि आवेशमा आएर आफूले मुक्का प्रहार गरेको भेटुवालले स्वीकार गरेका छन्। मुक्का प्रहारबाट साह ढलेपछि मरेको ठानेर किनारमा उनलाई छाडेर आफूहरु भागेको बयान अनुसन्धानका क्रममा भेटुवालले दिएका छन्। उनीविरुद्धको ज्यान मार्ने उद्योग मुद्दामा मुलुकी अपराध संहिता २०७४ को दफा १८३ (२) बमोजिम १० वर्ष कैद र १ लाख रुपैयाँ जरिवानाको मागदाबी लिनुपर्ने रायसहितको प्रतिवेदन प्रहरीले सरकारी वकिल कार्यालयमा बुझाएको थियो। घटनासँग सम्बन्धित सीसी क्यामेरा फुटेज नै बाहिरिएको छ। फुटेजमा साहमाथि अमानवीय व्यवहार भएको प्रष्टसँग देख्न सकिन्छ। घटनास्थलमा रगत लतपतिएको र उनको अनुहारको भाग सडकमा मज्जाले रगडिएको दृष्य सीसी क्यामेरामा कैद भएको थियो। घटनास्थलबाट उद्धार गरेर उपचारका लागि लैजाँदै प्रहरीले साहलाई बचाएको थियो।
"मधेसमा छैटौं पटक मन्त्रिपरिषद विस्तार, थपिए दुई मन्त्री",जनकपुरधाम : मधेस प्रदेश सरकारमा दुई जना मन्त्री नियुक्त भएका छन्। लामो समयदेखि खाली रहेको मन्त्रालयमा कांग्रेसबाट मोहमद समिम गृह सञ्चार तथा कानुन र जनमतबाट चन्दन सिंह श्रम तथा यातायात मन्त्री नियुक्त भएका हुन्। नवनियुक्त मन्त्रीद्वयले प्रदेश प्रमुख हरिशंकर मिश्रबाट पद तथा गोपनीयताको शपथ लिएका छन्। मधेस सरकारले आज छैटौं पटक मन्त्रिपरिषद विस्तार गरेको हो। यो सँगै मन्त्रिपरिषदले पूर्णता पाएको छ भने जसपाबाट विना विभागीय मन्त्री रहेकी सुरिता साह यथावत् छिन्। उनी सुरुमा मन्त्री सामाजिक विकास मन्त्री नियुक्त भएकी थिइन्। पछि मन्त्रालय फुटाएर स्वास्थ्य मन्त्रीको जिम्मेवारी सम्हालेकी साहलाई पाँचौं पटकको मन्त्रिपरिषद् विस्तारमा विना विभागीय मन्त्री बनाएका थिए। त्यसयता उनी हालसम्म विना विभागीय मन्त्रीमा सीमित छन्। यसअघि आजै जनमत पार्टीबाट कृषि मन्त्री रहेका बसन्त कुशवाहा र राज्य मन्त्रीको जिम्मेवारी खोसेर विना विभागीय मन्त्री बनाएको थियो। त्यसयता उनीहरू दुवै जना विना विभागीय मन्त्रीका रूपमा रहेका थिए। तर आज जनमतले राजीनामा गराएर थप एक मन्त्री पठाएको छ।
असईबाट अन्नपूर्णकर्मी कुटिए प्रहरी परिसरमै,"उदयपुर : जिल्ला प्रहरी कार्यालय सप्तरीका प्रहरी सहायक निरीक्षक (असई) राजेश्वर महतोले अन्नपूर्णकर्मी मनोहरकुमार पोखरेलमाथि कुटपिट गरेका छन्। पीडितको आवाजमा प्रहरी प्रशासनबाट भइरहेका ढिलासुस्तिका विषयमा समाचार संकलन गर्न पुगेका अन्नपूर्णकर्मी पोखरेलमाथि सोमबार कार्यालय परिसरभित्र कुटपिट गरेका हुन्। प्रहरी कार्यालयको मुद्दा शाखामा जबरजस्तीकरणी र गर्भपतन सम्बन्धी मुद्दा प्रहरीले दर्ता गर्न नमानेको पीडित पक्षको गुनासो बुझ्न पोखरेल त्यहाँ पुगेको नेपाल पत्रकार महासंघका सचिव रामनारायण विश्वासले बताए। जानकारी लिने क्रममा अपशब्द बोल्दै पत्रकार पोखरेलमाथि असई महतोले कुटपिट गरेको उनले बताए। धनुषाको मिथिला नगरपालिका घर भएका महतो जिल्ला प्रहरी कार्यालयको नागरिक सहायता कक्षमा कार्यरत छन्। उनले पत्रकार पोखरेलको आँखा र सम्वेदनशील अंगमा बुटले हानेको तथा अनुहारमा मुक्का प्रहार गरेको प्रत्यक्षदर्शीले बताए। घाइते पोखरेलको राजविराजस्थित गजेन्द्रनारायण सिंह अस्पतालमा उपचार भइरहेको श्रीमती नानीमैया कटवालले बताइन्। उनी खतरामुक्त रहे पनि सम्वेदनशील अंगमा प्रहार भएकाले चिकित्सकसँग सल्लाह गरी थप उपचारका लागि बाहिर लैजाने वा त्यहीँ गर्ने निर्णय लिइने उनले बताइन्। पत्रकार पोखरेलले चार घण्टादेखि पिसाब बन्द भएकाले समस्या भएको बताए। नेपाल पत्रकार महासंघ सप्तरी शाखाका सल्लाहकार र इन्सेक प्रतिनिधिसमेत रहेका पोखरेलमाथि भएको घटनाको विषयलाई लिएर दुवै संस्थाले फरकफरक विज्ञप्ति जारी गरेका छन्। घटना लगत्तै सचिव विश्वासको नेतृत्वमा जिल्ला प्रहरी कार्यालय पुगेको पत्रकारको टोलीले प्रहरी प्रमुख एसपी नरेन्द्र कार्कीलाई भेटगरी यथाशीघ्र कुटपिट गर्ने असई महतोमाथि कारबाही गर्न माग गरेको छ। अन्यथा संघर्षका कार्यक्रम चलाउन महासंघ बाध्य हुने सचिव विश्वासद्धारा जारी विज्ञप्तिमा उल्लेख छ। जवाफमा एसपी कार्कीले जिल्ला प्रहरीको तर्फबाट क्षमायाचना गर्दै कुटपिट गर्ने असई महतोमाथि कानून बमोजिम तीन दिनभित्र कारबाही गर्ने प्रतिबद्धता जनाएको विज्ञप्तिमा उल्लेख छ। विज्ञप्तिमा नागरिकलाई सूचित गराउने अधिकार बोकेका सञ्चारकर्मीलाई यसरी जिल्ला प्रहरी कार्यालयमै असईबाट कुटपिट हुनु प्रेसमाथिको ठाडो हस्तक्षेप भएको महासंघको ठहर छ। पछिल्लो केही दिनदेखि सप्तरीका प्रहरी प्रशासनको तर्फबाट यसरी नै प्रेसविरुद्धको क्रियाकलाप हुँदैगएकाले यस्ता घटनालाई नियन्त्रण गर्न र संविधानमै उल्लेख भएको पूर्ण प्रेस स्वतन्त्रतालाई कायम गर्न विज्ञप्तिमार्फत गृहमन्त्रालयको समेत ध्यानाकर्षण गराइएको छ। इन्सेकका अध्यक्ष डाक्टर कुन्दन अर्यालले मानव अधिकार ज्यादती विरुद्ध पीडितको सहायताका लागि जिल्ला प्रहरी कार्यालय पुगेका पोखरेलमाथि असई महतोले कार्यालय परिसरमा कुटपिट गरेको घटनाले प्रहरी ज्यादतीको निरन्तरता झल्कको बताएका छन्। मानव अधिकारको परिपालना गर्दै शान्ति सुरक्षा बहाल गर्ने दायित्व निर्वाह गर्नुपर्ने जिम्मेवार निकाय प्रहरी कार्यालय परिसरभित्र सुपरिचित मानव अधिकार रक्षक र पत्रकारमाथि गुण्डागर्दीको शैलीमा बल प्रयोग गर्ने प्रहरीउपर कारबाही अघि बढाएर मानव अधिकारप्रतिको प्रतिबद्धतामा कायम रहन हामी सरकार समक्ष जोडदार माग गर्दछौँ, अध्यक्ष अर्यालद्वारा जारी विज्ञप्तिमा उल्लेख छ।"
लम्पी स्किनबाट मधेशमा दुई हजार बढी पशु मरे,"महेन्द्रनगर : लम्पी स्किन रोगका कारण मधेस प्रदेशमा दुई हजारभन्दा बढी पशु मरेका छन्। प्रदेशका आठवटै जिल्लामा यस रोगका कारण गाईवस्तुको व्यापक क्षति भएको हो। जनकपुरधामा आयोजित कार्यक्रममा लम्पी स्किन रोगका कारण मधेस प्रदेशमा दुई हजार बढि गाईवस्तु मरेको तथ्याङ्कले सार्वजनिक गरिएको हो। मधेस प्रदेश सरकारको भूमि व्यवस्था कृषि तथा सहकारी मन्त्रालयले उपलब्ध गराएको जानकारीअनुसार सिरहामा सबैभन्दा बढी एक हजार एक सय १८ पशु मरेका छन् भने पर्सामा सबैभन्दा कम दुई वटा मरेका छन्। लम्पी स्किनका कारण सबैभन्दा बढी गाईगोरु मरेका छन्। मरेका दुई हजार २५ पशुमध्ये भैँसीराँगा मात्र छ वटा छन् र दुई हजार १९ वटा गाईगोरु रहेका छन्। मधेस प्रदेशका आठवटै जिल्लामा हालसम्म ४५ हजार आठ सय २५ पशुलाई लम्पी स्किन विरुद्वको खोप लगाइ सकिएको पशु अधिकृत चिकित्सक डा रञ्जितकुमार अधिकारीले बताए। अझै सप्तरी, सिरहा, महोत्तरी र पर्सामा खोप लगाउन सुरु गरिएको छैन भने सर्लाहीमा सबैभन्दा बढी १२ हजार तीन सय २५ पशुलाई खोप लगाइएको छ। सोमबार रोग विरुद्धको खोप अभियानलाई जनकपुरधामस्थित सीताराम गाई गौशालामा उद्घाटन गर्दै मधेस प्रदेशका भूमि व्यवस्था कृषि तथा सहकारीमन्त्री गोविन्दबहादुर न्यौपानेले मधेस सरकारले आठवटै जिल्लामा आठआठ हजारको दरले कूल ६४ हजार खोप पठाएको जानकारी दिए। मन्त्री न्यौपानेका अनुसार यस्ता महामारीको दीर्घकालीन रूपमा समाधान गर्न सरकारले पहल गर्नेछ। स्थानीय सरकारले रोग विरुद्वको खोप आफ्नो पहलमा लगाइरहेको भए पनि प्रदेश सरकार अभियानका रुपमा खोप लगाउन सुरु गरेपछि रोग नियन्त्रण हुने विश्वास लिइएको छ।"
"कोसीका प्रदेश प्रमुखलाई एमाले सांसदको प्रश्न, कामचलाउ मुख्यमन्त्री को ?","विराटनगर : कोसी प्रदेशका प्रमुख पर्शुराम खापुङलाई नेकपा (एमाले)का प्रदेशसभा सदस्य (प्रदेश सांसद)हरूले कोसी प्रदेशको कामचलाउ मुख्यमन्त्री को हो भनेर प्रश्न गरेका छन्। कोसी प्रदेश सरकारविहीनताको अवस्थामा रहेको भनेर ध्यानाकर्षण गराउँदै उनीहरूले प्रदेश प्रमुखलाई कामचलाउ मुख्यमन्त्रीका बारेमा प्रश्न गरेका हुन्। एमाले प्रदेश संसदीय दलका उपनेता राम रानासहितका सांसदहरू अहिलेको राजनीतिक संकटका विषयमा कुरा गर्न सोमबार प्रदेश प्रमुखको कार्यालयमा पुगेका थिए। प्रदेश प्रमुखसँगको भेटका क्रममा रानाले सरकारविहीनताको अवस्था सिर्जना भएको भन्दै ध्यानाकर्षण गराए। उनले अहिलेको कामचलाउ मुख्यमन्त्री र सरकारका बारेमा जिज्ञासा राखेका थिए। एमाले कोसी प्रदेशका सचिव एवं सांसद चिन्तन पाठकले सर्वोच्च अदालतको फैसलाले कामचलाउ सरकारका बारेमा स्पष्ट पारेको भन्दै फैसला पढेर प्रदेश प्रमुखलाई सुनाएका थिए। अधिवक्तासमेत रहेका सांसद लीलाबल्लभ अधिकारीले फैसलाको पूर्णपाठ आइनसके पनि प्रदेश प्रमुखले राष्ट्रपति कार्यालयसँग समन्वय गरेर कामचलाउ मुख्यमन्त्रीका बारेमा बोल्नुपर्ने बताए। उनले संविधानले प्रदेशमा सरकारविहीनताको अवस्था कल्पना नगरेको पनि स्पष्ट पारे। एमाले नेताहरूले ध्यानाकर्षण गराएपछि प्रदेश प्रमुख खापुङले भने कोसीको कामचलाउ मुख्यमन्त्री को हो भनेर आफूले पनि भन्न नसक्ने जवाफ दिएका थिए। सर्वोच्चको फैसलाको पूर्णपाठ आइनसकेको बहाना बनाउँदै उनले कामचलाउ मुख्यमन्त्रीका विषय आफूले बोल्न नसकेको बताए। खापुङले यस विषयमा राष्ट्रपतिको कार्यालयसँग भने समन्वय नगरेर आफूले भुल गरेको प्रतिक्रिया दिएका थिए। सर्वोच्च अदालतले मुख्यमन्त्रीमा नेपाली कांग्रेस प्रदेश संसदीय दलका नेता उद्धव थापाको नियुक्ति बदर गरिदिएपछि गत बिहीबारदेखि कोसी प्रदेश सरकारविहीन बनेको छ। उनको नियुक्ति नै असंवैधानिक रहेको भनेर सर्वोच्चले व्याख्या गरेपनि प्रदेश प्रमुख खापुङले कामचलाउ मुख्यमन्त्री नतोकिकन नयाँ सरकार गठनको आह्वान गरेका छन्। प्रदेश प्रमुखले मंगलबार अपरान्ह ५ बजेसम्मको समयसीमा दिएर संविधानको धारा १६८ (२) बमोजिम नयाँ सरकार गठनको आह्वान गरेका हुन्। सभामुख बाबुराम गौतमसहितको हस्ताक्षर समेटेर बहुमत दाबी गरेका थापालाई भने खापुङले संविधानविपरीत असार २१ गते मुख्यमन्त्री नियुक्त गरेका थिए। सर्वोच्चले थापाको नियुक्तिमा सुरुको बिन्दुबाटै त्रुटि भएको भनिसकेको छ। त्यसो हुँदा त्यसअघिका मुख्यमन्त्री हिक्मतकुमार कार्कीको नेतृत्वमा कामचलाउ सरकार रहनुपर्ने हो। तर, फैसलाको पूर्णपाठ आइनसकेको कारण देखाउँदै नबुझेजस्तो व्यवहार देखाएर प्रदेश प्रमुख प्रस्तुत हुँदा कोसीमा सरकार शून्यताको अवस्था आएको छ। मुलुकको संविधानमाथि नै प्रहार गरेर थापालाई मुख्यमन्त्री नियुक्त गरेका खापुङले कार्कीलाई कामचलाउ मुख्यमन्त्री तोक्न आनाकानी गरेका हुन्। सभामुखको असंवैधानिक कदममा साथ दिन अग्रसर भएर संविधानमाथि हमला गर्न भने पछि परेनन्। त्यहाँमाथि प्रदेशका मुख्य सचिव डा दीपक काफ्ले पनि कार्कीलाई कामचलाउ मुख्यमन्त्री मान्न तयार भएनन्। मुख्यमन्त्री तथा मन्त्रिपरिषद्को कार्यालयको वेबसाइटमा मुख्यमन्त्रीका रूपमा थापाकै नाम र फोटो राखिएको छ। कामचलाउ मुख्यमन्त्रीको जिम्मेवारी सम्हाल्ने गरी शुक्रबार काठमाडौंबाट विराटनगर ओर्लिएका कार्कीलाई डा काफ्लेले गाडी र सुरक्षाकर्मी उपलब्ध गराएनन्। प्रदेश प्रमुखको अकर्मण्यता र प्रमुख सचिवको अवरोधका कारण कार्कीले कामचलाउ मुख्यमन्त्रीका रूपमा हालसम्म मुख्यमन्त्री तथा मन्त्रिपरिषद्को कार्यालय पुग्न पाएका छैनन्। प्रदेश प्रमुख र प्रमुख सचिवले संविधानले परिकल्पना नगरेको सरकारविहीनाको अवस्था तथा सर्वोच्च अदालतले गरिदिएको थापाको नियुक्ति बदरलाई अवज्ञा गरिरहेको संविधानविद्हरू बताउँछन्। थापा मुख्यमन्त्रीमा नियुक्त हुनुअघि असार २१ गतेसम्म कार्की नै कामचलाउ मुख्यमन्त्री थिए। उनी २०७९ पुस २४ गते मुख्यमन्त्री नियुक्त भएका हुन्। प्रदेशसभा (प्रदेश संसद)बाट असार १५ गते विश्वास गुमाएपछि कार्कीको नेतृत्वमा रहेको नेकपा (एमाले)को सरकार ढल्यो। त्यसपछि नयाँ सरकार गठन नहुन्जेलसम्म प्रदेश प्रमुखले उनलाई नै कामचलाउ तोकेका थिए। अहिले थापाको नियुक्ति बदर हुँदासमेत प्रदेश प्रमुख यस विषयमा अनिर्णित छन्। कार्की कामचलाउ मुख्यमन्त्री बनेर आउनसक्ने देखेपछि प्रदेशका प्रमुख सचिवसमेत बाधक बनिदिए। कांग्रेस कोसी प्रदेश संसदीय दलका प्रमुख सचेतक भूपेन्द्र राई कामचलाउ मुख्यमन्त्रीका सवालमा अदालतको फैसला हेरेर प्रदेश प्रमुख र मुख्य सचिवले निर्णय लिनुपर्ने बताउँछन्। कोसीको ९३ सदस्यीय संसदमा बहुमत पुर्याउन ४७ प्रदेशसभा सदस्य (सांसद) आवश्यक पर्छ। एमालेका ४०, कांग्रेसका २९, सभामुखबाहेक नेकपा (माओवादी केन्द्र)का १२, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना सांसद छन्। एउटा गठबन्धनमा रहेको एमाले र राप्रपाका ४६ सांसद छन्। अर्को गठबन्धनसँग पनि ४६ नै छन्। दुवैलाई बहुमत पुर्याउन थप १ सांसद आवश्यक पर्छ। सरकार गठनमा सभामुख सहभागी हुन नपाउने किटान सर्वोच्चले गरिसकेको छ। त्यसो हुँदा तोकिएको समयसीमाभित्र कसले बहुमत पुर्याएर सरकारका लागि दाबी पेस गर्ने हुन् भन्ने यकिन भइसकेको छैन। १६८ (२) बमोजिम प्रदेशसभामा कुनै पनि दलको स्पष्ट बहुमत नरहेको अवस्थामा प्रदेशसभामा प्रतिनिधित्व गर्ने दुई वा दुई भन्दा बढी दलहरूको समर्थनमा बहुमत प्राप्त गर्नसक्ने प्रदेशसभाको सदस्यलाई प्रदेश प्रमुखले मुख्यमन्त्री नियुक्त गर्ने व्यवस्था छ। त्यसअनुसार मुख्यमन्त्री नियुक्त हुन नसकेमा प्रदेश प्रमुखले उपधारा ३ अनुसार सबैभन्दा बढी सदस्य भएको संसदीय दलको नेतालाई मुख्यमन्त्री नियुक्त गर्ने व्यवस्था छ। उपधारा ३ मा पुग्नुपर्ने अवस्था आउँदा एमाले प्रदेश संसदीय दलका नेता कार्की नै मुख्यमन्त्री बन्ने छन्। तर, मुख्यमन्त्री नियुक्त भएको ३० दिनभित्र संसदबाट विश्वासको मत प्राप्त गर्न नसके पद जोगिने छैन।"
सहकारीमा जम्मा गरेको रकम फिर्ता पाउनुपर्ने माग गर्दै धर्ना,काठमाडौं : विभिन्न सहकारीमा जम्मा गरेको रकम फिर्ता पाउनुपर्ने माग गर्दै पीडितले धर्ना दिएका छन्। विभिन्न सहकारीमा जम्मा गरेको रकम फिर्ता पाउनुपर्ने मागसहित सहकारी पीडितहरुको धर्नामा अभिनेत्रीहरु बसुन्धरा भुसाल र चैत्यदेवी लगायतका कलाकारले धर्ना दिएका हुन्। सिभिल सहकारीले आफूहरूले जम्मा गरेको रकम फिर्ता नगरेको भन्दै उनीहरू धर्नामा सहभागी भएका हुन्। सहकारीमा जम्मा गरेको रकम फिर्ता नपाउँदा आफूहरू निकै समस्यामा परेको भन्दै उनीहरूले सरकारले उचित तवरले समस्या समाधान गर्न आग्रह गरेका छन्। भुसालले सहकारीबाट दुख पाएको तीन वर्ष भएको भन्दै सहकारी सञ्चालकहरूको सम्पत्ति बिक्री गरेर पीडितलाई न्याय दिनुपर्ने बताइन्। उनले आफू लगायत परिवार १४ जनाको दुई करोड ६० लाख तथा भुवन चैत्य बसुन्धारा फाउण्डेशनका तर्फबाट राखिएको १५ लाख समेत फसेको गुनासो गरिन्। उनले हजारौं सहकारीको बदमासीलाई सरकारले कारबाही गर्नुपर्ने बताए।
पर्यटकीय स्थल नरपानीमा वृक्षारोपण,"सन्धिखर्क : अर्घाखाँचीको प्रसिद्ध पर्यटकीय स्थल नरपानीमा वृक्षारोपण तथा सरसफाइ गरिएको छ । नेपाल निजामति कर्मचारी संगठन जिल्ला कार्य समिति अर्घाखाँचीले सहिद मनोज, झपेन्द्र, सुरेन्द्र स्मृति दिवसको अवसरमा मनोज,झपेन्द्र स्मृति पार्कमा वृक्षारोपण तथा सरसफाइ कार्यक्रम सम्पन्न गरेको कर्मचारी संगठनका जिल्ला अध्यक्ष गणेश भण्डारीले बताए । नरपानी डाँडा चिसो हावा र चिसो पानीले प्रशिद्ध छ । यहाँबाट धेरै हिमाल देख्न पाइन्छ । मनमोहक दृश्यहरु देख्न पाइने हुँदा तराईबाट धेरै पर्यटक आउने गर्छन् । यहाँ भारतबाट आउने पर्यटकको संख्या पनि वृद्धि भएको सन्धिखर्क नगरपालिकाका नगर प्रमुख कृष्ण प्रसाद श्रेष्ठले बताए । पिकनिक स्थलको रुपमा विकसित हुँदै गएको यस क्षेत्रमा कपिलवस्तु,रुपन्देही, दांग, नवलपरासी, बाके र बर्दियाबाट दैनिक रुपमा हजारौं मानिस आउने गरेका छन् । महेन्द्र राजमार्गको कपिलवस्तु गोरुसिंगेबाट ५० किलोमिटरको दुरीमा नरपानीमा पुग्न सकिन्छ । पछिल्लो समय भारतीय पर्यटक बढि आउने गरेका छन्। सुपा देउरालीको दर्शन गरेपछि मनले चिताएको पुग्ने धार्मिक विश्वास छ ।"
मंगलबार देशका यी स्थानमा हुने छ वर्षा,"काठमाडौं : मंगलबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी, बागमती, गण्डकी, लुम्बिनी र कर्णाली प्रदेशका केही स्थानहरूमा तथा बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, बागमती, गण्डकी, लुम्बिनी र कर्णाली प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। मंगलबार राति देशभर आंशिकदेखि सामान्य बदली रहनेछ। कोशी, बागमती, गण्डकी र लुम्बिनी प्रदेशका केही स्थानहरुमा तथा बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, बागमती, गण्डकी, लुम्बिनी र कर्णाली प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ।"
लुम्बिनी विकास कोषको उपाध्यक्षमा स्वच्छ छबि भएका धर्मगुरु नियुक्ति गर्न माग,"काठमाडौं : लुम्बिनी विकास कोषको उपाध्यक्षमा स्वच्छ छबि भएको, कुनै फौजदारी मुद्दा र विवादमा नमुछिएका धर्म गुरुलाई नियुक्ति गर्न बौद्ध धर्ममार्गीहरूले सरकारको ध्यानाकाषर्ण गराएका छन्। सोमबार काठमाडौंमा पत्रकार सम्मेलन गर्दै उनीहरूले राजनीतिक पहुँचको आधारमा लुम्बिनी विकास कोषको उपाध्यक्ष र अन्य कर्मचारी नियुक्ति नगर्न सरकारको ध्यानाकार्षण गराएका हुन्। लुम्बिनी विकास कोषको उपाध्यक्ष पद रिक्त रहेको छ। कोषको अध्यक्ष संस्कृति, पर्यटन तथा नागरिक उड्डयन मन्त्री रहने व्यवस्था रहेको छ भने कार्यकारी उपाध्यक्ष रहने व्यवस्था छ। पत्रकार सम्मेलनमा तामाङ बौद्ध महासंघ नेपालका महासचिव टेकराज मोक्तानले लाखौंलाख बुद्धका शिष्यहरू हुँदा पनि सरकारले लुम्बिनी विकास कोषको उपाध्यक्षमा खल्तीको मान्छे नियुक्ति गर्न लागेको भन्दै आपत्ति जनाए। कोषको उपाध्यक्ष र कर्मचारी नियुक्ति गर्दा सरकारले बु्द्धको अनुयायी, कुनै पनि राजनीतिक दलमा नमुछिएको र कुनै पनि फौजदारी कसुर नलागेको र फौजदारी कसुरमा सजाय नपाएको व्यक्ति नियुक्त गर्नुपर्ने उनको भनाइ छ। हिजोका दिनमा राज्यलाई बदनाम गरेका र मुद्दा चलेका व्यक्तिहरू नियुक्तिको खण्डमा सिंगो बौद्धमार्गीहरूलाई लुम्बिनीमा उतार्ने उनको चेतावनी छ। त्यस्तै नेपाल बौद्ध महासंघका पूर्व सदस्य तथा शान्ति विद्यालयका प्रमुख धर्मगुरु पासङ तोक्बा लामाले राजनीतिक दलका शीर्ष नेताहरूले लुम्बिनी विकास कोषलाई राजनीतिक भर्तीकेन्द्र बनाएको आरोप लगाए। उनले राजनीतिक दलहरु आफन्त भर्ती गर्ने, आफन्तलाई बचाउने, अर्कोलाई सिध्याउने, गरिबलाई थिच्नेलगायतका काममा नै रमाइरहेको बताए।"
लागुऔषधसहित विभिन्न स्थानबाट १३ जना पक्राउ,"काठमाडौं : प्रहरीले लागुऔषधसहित विभिन्न स्थानबाट १३ जना पक्राउ परेका छन्। पक्राउ पर्नेमा कैलाली,सर्लाही,कञ्चनपुरलगायत विभिन्न स्थानबाट १३ जना पक्राउ परिएका हुन्। कैलाली : कैलालीका विभिन्न ३ ठाउँबाट अवैध लागुऔषध खैरो हेरोइन जस्तो देखिने पदार्थसहित चारजनालाई आइतबार प्रहरीले पक्राउ गरेको छ । उनीहरूमध्ये धनगढी उपमहानगरपालिका२ बस्ने २७ वर्षीय योगेश कुँवर र सोही उपमहानगरपालिका१ बस्ने २६ वर्षीय कुनाल खड्कालाई करिब ३ सय ५० मिलिग्रामसहित धनगढी उपमहानगरपालिका२ सन्तोषी टोलबाट,जोशिपुर गाउँपालिका६ सिमरी बस्ने १९ वर्षीय अर्जुन बडायकलाई करिब ३ सय मिलिग्रामसहित सोही ठाउँबाट र टिकापुर नगरपालिका७ बस्ने २० वर्षीय राम सुरेश चौधरीलाई करिब १ ग्राम अवैध लागुऔषध खैरो हेरोइन जस्तो देखिने पदार्थसहित भजनी नगरपालिका५ कव्वाखेडा घाटबाट प्रहरीले पक्राउ गरेको हो । झापा : दमक नगरपालिका५ नारायण गोपाल टोल डेरा गरी बस्ने गौरादह नगरपालिका५ घर भएका २७ वर्षीय सरोज सुब्बा समेत ३ जनालाई अवैध लागुऔषध ब्राउनसुगर जस्तो देखिने पदार्थ करिब ८ ग्रामसहित आइतबार दिउँसो इलाका प्रहरी कार्यालय दमकबाट खटिएका प्रहरीले पक्राउ गरेको छ । यसैगरी मेचीनगर नगरपालिका६ स्थित मेची पुल छेउबाट अवैध लागुऔषध खैरो हेरोइन जस्तो देखिने पदार्थ करिब २ ग्रामसहित बिर्तामोड नगरपालिका४ बस्ने २० वर्षीय महममताज अलीलाई आइतबार साँझ इलाका प्रहरी कार्यालय काँकरभिट्टाबाट खटिएको प्रहरीले पक्राउ गरेको छ । सर्लाही : बागमती नगरपालिका११ स्थित सडकबाट लागुऔषध गाँजा करिब १० केजीसहित रौतहट गरुडा नगरपालिका८ बस्ने ४० वर्षीय रामानन्द साह समेत २ जनालाई प्रहरीले पक्रउ गरेको छ । इलाका प्रहरी कार्यालय कर्मैया र इलाका प्रहरी कार्यालय हरिवनबाट खटिएको संयुक्त टोलीले प्रदेश ३०१०२२ च ६५१५ नम्बरको कारलाई जाँच गर्ने क्रममा डिकीमा लुकाई ल्याएको उक्त परिमाणको गाँजा फेला पारी कारमा सवार उनीहरूलाई पक्राउ गरेको हो । कञ्चनपुर : कृष्णपुर नगरपालिका७ चम्मन चौराहबाट अवैध लागुऔषध ब्राउनसुगर करिब १ सय मिलिग्रामसहित सोही नगरपालिका७ सिगलपट्टी बस्ने २४ वर्षीय विकाश विकलाई आइतबार राति प्रहरीले पक्राउ गरेको छ । इलाका प्रहरी कार्यालय गुलरीया, इलाका प्रहरी कार्यालय रैकवार र अस्थायी ट्राफिक प्रहरी पोष्ट गुलरीयाबाट खटिएको संयुक्त टोलीले से५ प ७९९९ नम्बरको मोटरसाइकल जाँच गर्ने क्रममा चालक विकलाई उक्त लागुऔषधसहित पक्राउ गरेको हो । कपिलवस्तु : मायादेवी गाउँपालिका४ तुल्सिडिहवाबाट अवैध लागुऔषध ब्राउनसुगर जस्तो देखिने पदार्थ करिब ८ ग्रामसहित वाणगंगा नगरपालिका१ बैरिया बस्ने ३१ वर्षीय विवेक थारु समेत दुईजनालाई आइतबार राति प्रहरीले पक्राउ गरेको छ । प्रहरी चौकी तुल्सीपुर बलुहवाबाट खटिएको प्रहरीले लु७७ प १६२ नम्बरको मोटरसाइकलमा सवार उनीहरूलाई उक्त पदार्थसहित पक्राउ गरेको हो । घटनाका सम्बन्धमा प्रहरीले आवश्यक अनुसन्धान गरिरहेको बताएको छ।"
राति साढे १२ बजे हात्तीले घर भत्काउन थालेपछि,"टीकापुर : टीकापुर२ राजीपुर मिलनचोकका कालीदेवी सुनारको परिवार मस्त निन्द्रामा थियो। निदाएका कालीदेवीको घर एक्कासी हल्लिन थाल्यो। कालीदेवीले घर किन हल्लियो भनी टर्च बालेर हेर्दा घर हात्तीले भत्काउन थालेको थियो। कालीदेवीले केही सोच्नै सकिनन्। हात्तीले उनको ठाटी घरका साथै भकारीमा भण्डारण गरेको धान, गहुँलगायत खाद्यान्न सबै नष्ट गरिदियो। 'हात्तीले पछाडि घरमा हान्न थाल्यो, भूकम्प आयो कि भन्ने सोचेँ,' कालीदेवीले भनिन्, 'घरका भित्ता भत्कन थालेपछि टर्च बालेर हेर्दा हात्ती मच्चिएको थियो। हामी घरमा चार जना थियौं। छोरी, छोरा र १३ वर्षको नाती। बालबच्चालाई कसरी उठाएर सुरक्षित स्थानसम्म पुर्याए थाहा छैन।' हात्तीले पछाडितिर भत्काउन थालेपछि अगाडिपट्टीको ढोकाबाट उनको परिवार भाग्न सफल भएको थियो। कालीदेवीका अनुसार हात्ती अगाडीतिरबाट आएको भए भाग्न सकिने थिएन। 'हात्ती देखेपछि आँखा देखिन, डरले मुटु काप्यो, ज्यान जोगाउन ढोका खोलेर भाग्यौं,' उनले भनिन्, 'यसरी भागिएछ कि भाग्दाभाग्दै बर्दिया जाने पुलसम्म भागिएछ। हामी कराउँदै भागेका थियौं। खुट्टामा चप्पल पनि लगाएनौं। ज्यानमात्र सम्झियौं।' कालीदेवीका श्रीमान् दानबहादुर सुनार रोजागारीका लागि भारतमा छन्। परिवार कराउँदै दौड्न थालेपछि गाउँले हल्ला सुनेर हात्ती भगाएका दानबहादुरले बताए। राजीपुरका स्थानीय हात्तीको त्रासका कारण रातिको समयमा सुत्न मुश्किल भएको बताउँछन्। यहाँ जंगली हात्तीले अहिलेसम्म चार घर भत्काइसकेको स्थानीयको भनाइ छ। विगतमा पनि यहाँ हात्तीले नोक्सानी गर्ने गरेको स्थानीय बताउँछन्। यसरी पटकपटक नोक्सानी पुर्याउँदा पनि स्थानीय सरकारले चासो नदेखाएको उनीहरूको गुनासो छ। गाउँमा हात्तीको आक्रमण बढिरहेकाले नागरिकको सुरक्षाका लागि स्थानीय सरकारले सडकबत्तीको व्यवस्था गर्नुपर्ने हरि स्थानीय सुनारले बताए। 'अहिलेसम्म चार घर हात्तीले भत्काइसकेको छ। वर्षौंदेखि यही बसिरहेका हामी कहाँ जानु? त्रासमा पनि कसरी बस्ने होला?,' उनले भने। हात्तीले क्षति गरेको स्थानको वडाध्यक्ष दीपक चौधरीले अनुगमन गरेका छन्। अनुगमनका क्रममा एउटा घर, धान बालीमा क्षति हुनुका साथै भकारीमा रहेको धान खाएको उनले बताए। क्षतिको एकिन विवरण संकलन गरी त्यहीअनुसार राहत उपलब्ध गराइने वडाध्यक्ष चौधरीले बताए। 'हात्ती तथा जंगली जनावरको जोखिम छ। सुरक्षित हुनुस् भनी स्थानीयलाई नियमित सूचना जारी गरिरहेका छौं,' उनले भने, 'जंगल बस्ती नजिक भएकाले यहाँका नागरिक असुरक्षित छन्। क्षति भएका परिवारलाई राहत दिन पालिकाले सक्दो सहयोग गर्नेछ।'"
जोमसोम बजारमा पक्की सडक,"जोमसोम : मुस्ताङको सदरमुकाम जोमसोम बजार क्षेत्रमा आरसीसी पक्की सडक विस्तार भएसँगै व्यवस्थित देखिन थालेको छ। राष्ट्रिय गौरवको कालिगण्डकी करिडोर (बेनीजोमसोमकोरला) सडक अन्तर्गत जोमसोम बजार क्षेत्रको १६ सय मिटर सडकमध्ये १२ सय मिटरमा आरसीसी सडक सम्पन्न भइसकेको छ। बेनीजोमसोम ७६ किमी सडकको चौथो खण्ड मुस्ताङको थासाङ गाउँपालिका२ खन्तीदेखि जोमसोम स्थित कालिगण्डकी नदी पक्की पुल क्षेत्रसम्मको १६ दशमलव ८१ किमी सडक स्तरोन्नतिको जिम्मा पप्पु गौरी पावती कोशी एण्ड न्यौपाने जेभीले लिएको हो। २०७४ सालमा सुरु गरिएको ७६ किमी सडकको तेस्रो खण्ड बाहेक बाँकी ३ खण्ड अझै निर्माणाधीन चरणमै छन्। खन्तीदेखि जोमसोम कालोपत्रे सडकको सम्झौता लागत ७० करोड ५२ लाख छ। निर्माण कम्पनीबाट सहायक निर्माण कम्पनीको फेरबदल, ढिलासुस्ती र प्राकृतिक विपद् लगायतका कारण सम्झौता अवधि सकिएको ३ वर्ष बितिसक्दा समेत सडक निर्माणको काम सम्पन्न हुन नसकेको हो। बेनीजोमसोम सडकको सुरुआती सम्झौता अवधि ३० महिनाको मात्र थियो। अहिले खन्तीजोमसोम सडकको काम कोशी एण्ड न्यौपाने जेभीले सम्हालेको आयोजना प्रमुख जगत प्रजापतिले बताए। आयोजनाका अनुसार खन्तीजोमसोम सडकको १६ दशमलव ८१ किमी मध्ये १४ दशमलव ५ किमी अस्फाल्ट कालोपत्रे र १२ सय मिटर आरसीसी सडक विस्तार गर्नुपर्नेमा ६ दशमलव ९ किमी कालोपत्रे र ५ सय मिटर आरसीसी सडक विस्तारको काम सम्पन्न भएको आयोजना प्रमुख जगत प्रजापतिले बताए। अब खन्तीजोमसोममा ४ दशमलव ५ किमी कालोपत्रे र ७ सय मिटर आरसीसी सडक विस्तार गर्न बाँकी रहेको उनले बताए। खन्तीजोमसोम सडक अन्तर्गत सदरमुकाम जोमसोम क्षेत्रमा असोजसम्मका आरसीसी र कालोपत्रेको काम सम्पन्न गर्ने लक्ष्य रहेको आयोजना प्रमुख प्रजापतिको भनाइ छ। खन्तीजोमसोम सडकको पछिल्लो भौतिक प्रगति ७० प्रतिशत रहेको उनले बताए। आयोजना अन्तर्गतको खन्तीजोमसोम खण्डको घरपझोङ३ पुथाङ एयरपोर्ट क्षेत्रमा अहिले ५ सय मिटर आरसीसी र सडकको दायाँ बायाँ फुटपाथसहितको ड्रेन निर्माण अन्तिम चरणमा छ। त्यसपछि एयरपोर्टदेखि जोमसोम पक्की पुलसम्मको सडकमा आरसीसी र कालोपत्रे हुने बताएएको छ। जोमसोम बजार क्षेत्रमा अहिले सडक चौडा गर्न घरटहरा भत्काउने काम भइरहेको छ भने सडक विस्तारको काम पनि अघि बढाइएको छ। केही महिनाअघि सडक स्तरोन्नतिका क्रममा भताभुङ भएको पुथाङ एयरपोर्ट बजार क्षेत्र अहिले आरसीसी सडक निर्माण भएसँगै सुन्दर र सफा देखिन थालेको छ।"
सिन्धुपाल्चोकमा लम्पी स्कीन विरुद्धको खोप प्रदान,"सिन्धुपाल्चोक : सिन्धुपाल्चोकको बाह्रबिसे नगरपालिकाका२ का कार्साङ शेर्पाको चौरी एक्कासि बिरामी पर्न थाले। चौरीले केही खानै मानेन, झोक्राई मात्र रहयो। उनको चौरी गोठमा अरु चौरी पनि बिरामी पर्न थाले। दुःखले जोडेका चौरीहरू बिरामी परेपछि उनले नगरपालिकासँग गुहार मागे। नगरपालिकाको पशु चिकित्सकले गोठमै गरी चौरी जाँच गरे। लम्पी स्कीन रोगको लक्ष्यण देखिएको भन्दै चौरीहरूमा खोप लगाइयो। अहिले त चौरी ठीक छ, शेर्पाले भने जरो आउने, उठबस गर्न गारो हुने भएको थियो। यसरी किसानले पालन गरेका चौंरी, गाई र गोरु लम्पी रोगले संक्रमण भई बिरामी हुन थालेपछि रोकथाम, उपचारका लागि लम्पी स्कीन विरुद्धको खोप र औषधी गरिएको छ। सिन्धुपाल्चोकको बाह्रबिसे नगरपालिकाका भित्र १ हजार ७ सय ४६ वटा चौंरी, गाई र गोरुलाई लम्पी स्कीन रोग बिरुद्धको खोप लगाइएको नगर पशु विकास अधिकृत पिताम्बर घिमिरेले बताए। उनका अनुसार नगरपालिका भित्रका नौ वटै वडामा चौंरी, गाई र गोरुलाई खोप लगाई औषधी दिइएको छ। नगरभित्रका ४ सय ३६ चौंरी, १ हजार ३ सय १० वटा गाई, गोरुलाई खोप दिएको घिमिरे बताए। नगरभित्रका किसानले पालेका पशुधनहरू लम्पी रोगले बिरामी पर्न थालेपछि नगरप्रमुख बालकृष्ण बस्नेतले तत्काल प्रभावित स्थानमा गएर खोप तथा उपचार गर्न निर्देशन गरे अनुरूप असारको अन्तिम साताबाटै लम्पी विरुद्धको खोप र उपचार सञ्चालन गर्दै आएको अधिकृत घिमिरेले जानकारी दिए। नगरपालिकाको हिमाली क्षेत्र डुमथली, तौतप्सा, पलाँती झयाङदाङ, कोप्चे, मार्मिङ झयाङदाङ, जमकु, टोम्थाङ, यार्सा लगायतका खर्कहरूमा पुगेर खोप दिएको छ। महामारीका रूपमा फैलिएको लम्पी सरुवा रोगका बेला कुनै पशु खरीद बिक्री नगर्न र नगराउनसमेत किसानलाई पशु शाखाले अनुरोध गरेको छ। बिरामी पशुलाई अलग्गै राखेर उपचार गर्ने र लम्पी रोगले मरेका पशुहरूलाई निसंक्रमण गरी राम्ररी गाड्न पशु विकास अधिकृत पिताम्बर घिमिरेले सुझाव दिए। यदि पशुहरूमा रोग देखा परेमा पशु चिकित्सक वा प्राविधिकलाई सम्पर्क गरि जानकारी गराउन घिमिरेले आग्रह गरे। रोगी पशुहरूलाई राम्रो हेरविचार गरि सन्तुलित पौष्टिक आहारा खुवाई ३४ दिनसम्म एन्टिवायोटिकले उपचार गरेमा पशु निको हुने सम्भावना बढी हुने उनले जनाए। सिन्धुपाल्चोकका तीन नगरपालिका, नौ गाउँपालिकाको १ सय ३ वटै वडामा लम्पी रोगले गाईगोरु बिरामी पर्न थालेपछि सबै स्थानीय सरकारले लम्पी खोप लगाउन सुरु गरेको छ। यो रोग लागेका पशुमा उच्च ज्वरो आउने, दूध उत्पादन घट्ने, छालामा गिर्खा देखिने र र्याल सिँगान बग्नेजस्ता लक्षण देखा पर्ने पशु चिकित्सकहरूको भनाइ छ।"
सिद्धेश्वर शिवालयको महाआरतीमा भक्तजनको घुइँचो,सन्धिखर्क : अर्घाखाँचीको सन्धिखर्क२ चुत्राबेसीको सिद्धेश्वर शिवालय चुत्राबेसीमा सोमबारको महाआरतीमा भक्तजनको घुइँचो लागेको छ। नेपालकै एक मात्र स्फटिक धातुको शिवलिंग रहेको यस मन्दिरमा दैनिक वैदिक विधिपूर्वक पूजाआजा भइरहेको छ। प्रत्येक सोमबार भगवान शिवजीको विशेष महाआरती हुने गर्दछ।
साउने सोमबार : कपिलवस्तुको ताम्रेश्वर महादेव मन्दिरमा भक्तजनको घुइँचो,"कपिलवस्तु : कपिलवस्तुको सदरमुकाम तौलिहवास्थित ताम्रेश्वर महादेवको मन्दिरमा साउने सोमबारका अवसरमा भक्तजनहरूको घुइँचो लागेको छ । बाणगंगा नदीमा स्नान गरी जल लिइ भक्तजनले महादेव मन्दिरमा जलापर्ण गरिरहेका छन् । अन्य महिनामा पनि भीड रहने यो मन्दिरमा विशेष गरी साउन महिनाको सोमबार जर्लापणका लागि भक्तजनको घुइँचो लाग्ने गर्छ । रातभर जाग्राम बसी बिहान स्नान गरी मन्दिरमा जलापर्ण गर्ने गरिन्छ। विक्रम सम्वत् १८७२ सालमा स्थापित ताम्रेश्वर महादेवको यो मन्दिर हिन्दु धर्माबलम्वीहरूको ठूलो आस्थाको केन्द्र मानिन्छ। संभवत नेपालकै शिव मन्दिरमा रहेको शिवलिंगमध्ये सबैभन्दा ठूलो शिवलिंग यसै तौलेश्वर मन्दिरमा रहको छ । जलापर्णका लागि तिलौराकोट किनारमा अवस्थित प्राचिन भागिरथी (बाणगंगा) नदीमा स्नान गरी जल लिइ भजन किर्तन गर्दै भक्तजन ५ किलो मिटर टाढा रहेको ताम्रेश्वर महादेव मन्दिरमा आउने गरेका छन् । आइतबार राति बाणगंगा नदीको तटमा श्रद्धालुले चुटका र भजन गाएर जागराम बसेका थिए । तामे्रश्वर महादेवको मन्दिरमा जल चढाउन कपिलवस्तु, रुपन्देही, दांग, अर्घाखाँचीका विभिन्न स्थानबका साथै भारतीय सीमा क्षेत्रका सिद्धार्थनगर र वलरामपुरबाट समेत हजारौं भक्तजनहरू आउने गरेका छन् । तौलिहवा बजारमा स्थित ताम्रेश्वर महादेवको मन्दिर।"
मध्य साउनमा खानेपानीकै हाहाकार,"काठमाडौं : मध्य साउनमा जताततै पानीको छेलोखेलो हुनपर्नेमा महोत्तरीमा भने खानेपानीकै हाहाकार पर्न थालेको छ। पानीका स्रोतका मुहान धमाधम सुक्दै गएपछि यहाँ खानेपानीको हाहाकार पर्दै गएको हो। 'हाम्रो बस्तीका सबै चापाकल सुके, पानी आउने एउटै बाँकी छैनन्', भङ्गाहा४ रामनगरका ३० वर्षीय रामईश्वर ठाकुरले भने, 'अब तीनचार वटा इनारमा सबैको त्राण अडिएको छ, तीन सयभन्दा बढी घरधुरीको बस्तीमा तीनचार वटा इनारले धान्नै मुस्किल छ।' बस्तीमा निजी र सार्वजनिक तवरमा जडान भएका एक सय ५० भन्दा बढी चापाकल सुकिसकेको ठाकुरले स्पष्ट पारे। बस्तीका इनार पनि धेरैजसो सुकेका छन्। तीनचार वटा इनारमा पानी तान्न जोडिएका मोटरपाइपका लठ्ठाले अब इनार नै नदेखिने भएका सो बस्तीकै सामाजिक कार्यकर्ता गङ्गाराम महतो बताउँछन्। 'सबै चापाकलमा पानी सुकिसकेका छन्, केही इनार मात्रै बाँकी छन्', ६० वर्षीय महतो भन्छन्, 'मध्य साउनमा खानेपानीकै हाहाकार परेको यसपालि भोग्दैछौँ।' इनारमा मोटर लगाएर पाइपबाट पानी प्रबन्ध गर्न सबैको आर्थिक हैसियत नहुँदा बस्तीका अति विपन्न परिवार बढी अप्ठ्यारोमा परेका छन्। जिल्लाका उत्तरवर्ती क्षेत्रका भङ्गाहा, गौशाला र बर्दिबास नगरपालिकाका करिब एक सय २० टोलबस्ती मध्ये इनार र चापाकल खानेपानीका स्रोत रहेका ठाउँमा अहिले पानीको सङ्कट बढेको छ। इनार र चापाकल सुक्दै गएपछि ठाउँ ठाउँमा बोरिङ जडान गरेर मोटर पम्पबाट पानी वितरणको प्रबन्ध थालिएका छन्। 'बस्तीका चापाकल र इनार सुक्दै गएपछि अहिले भर्खरै बोरिङ जडान थालेका छौँ', भङ्गाहा४ का वडाध्यक्ष गणेश महतोले भने, 'रामनगर विद्यालय परिसरमा बोरिङ जडान सफल भयो, अब त्यसबाट वरिपरिका सय घर परिवारले पानी पाउन थालेका छन्।' विद्यालयका छात्रछात्रासँगै बस्तीका अति विपन्न परिवारलाई पहिलो प्राथमिकतामा पानी भण्डारण र वितरण व्यवस्थापन मिलाइएको महतोको भनाइ छ। पछिल्लो अवस्थामा चापाकल र इनारभन्दा बोरिङ बढी टिकाउ र भरपर्दो पाइएको महतो बताउँछन्। विगतमा वैशाखजेठमा कुनैकुनै वर्ष केही दिन इनार, चापाकल सुकेको अनुभव भए पनि साउनमा खानेपानीको हाहाकार भने जीवनमै पहिलो पटक भोग्नुपरेको बर्दिवास, गौशाला र भङ्गाहाका पाका व्यक्ति बताउँछन्। 'विगतमा साउनमा खानेपानी नपाइएको थिएन', गौशाला११ लक्ष्मीनियाँकी ७० वर्षीया जिवछीदेवी महरा भन्छिन्, 'बरु, असार लाग्दै सुकेका चापाकल र इनारमा पानी चल्न थाल्थ्यो। यसपालि नयाँ अनुभव सँगालिएको महराको भनाइ छ। 'हेर्नोस् न, इनारको पानी सुक्दै गएर पानी तान्न झारिएको डोल (बाल्टिन) डुब्न छाड्यो', बर्दिबास९ पशुपतिनगरको झ्याकुले टोलका राजकिशोर महतोले घर अगाडिको इनार देखाउँदै भने, 'यो साउनमा त इनार सुकेको थाहा थिएन।' करिब चार हजार जनसङ्ख्या रहेको पशुपतिनगरका सातआठ टोल बस्तीमा गरी एक सयभन्दा बढी सङ्ख्यामा इनार छन्। सबैजसो इनारमा अहिले पानी जमौट (इनारको सबभन्दा तलको बन्धन, जहाँबाट इनार ठड्याउँदै लगिन्छ) को घेरामा पुगेको सो बस्तीकै महेन्द्र महतो बताउँछन्। सामान्यतया प्रत्येक वर्ष वैशाखजेठमा यहाँका इनारमा पानीको सतह गहिरिदै जाने भए पनि यसपालि भने चैतदेखि नै यो समस्या बढेको हो। यसपालि हिउँदे वर्षा नहुँदा इनारमा पानीको सतह चैतमै गहिरिएको पशुपतिनगर गोमस्ताटोलका उत्तमबहादुर रानाको भनाइ छ। पहिले पहिले असार लागेपछि बर्खा सुरु हुने र सुकेका इनार फेरि चल्ने बेहोर्दै आएका आफूहरूलाई यसपालि भने मध्य साउनमा यो खेप्नुपरेको राना बताउँछन्। बस्तीका धेरैजसो इनारमा पानीको सतह जमौटमै पुगिसकेका हुँदा यहाँ मोटरबाट पानी तान्न ओछ्याइएका पाइपको काम सकिएको छ। 'इनारमा पानी भए पो मोटर चलाउनु ?' पशुपतिनगर टोकीटोलका रामचन्द्र थापा मगर भन्छन्, 'अब यो साउनमा नचलेको मोटर कहिले चल्ला ?' पानी नपरेर इनारहरू धमाधम सुक्दै गएपछि बालीनाली सुक्न थालेका छन्। तरकारी खेती मुख्यबाली लगाइने यहाँ लहरे तरकारीका बोट पानी नपाएर सुक्दै गएका छन्। अहिले लटरम्म फल्नुपर्ने लौका, फर्सी, करेला, घिरौला र झिमनीका लहरा चर्को घामको रापले सुकेपछि किसानलाई खानेपानीसँगै अबको गुजाराको चिन्ताले पनि पिरोल्न थालेको छ। पछिल्ला दिनमा खानेपानीको सङ्कट टार्न बोरिङबाट मोटरले पानी तानेर ट्याङ्कीमा भण्डारण गरी घरघरै धाराबाट पानी दिने व्यवस्थाले केही राहत भएको सर्वसाधारण बताउँछन्। 'खानसम्म त अब राहत भयो, तर खेतिपाती त उक्सने छाँट छैन', पशुपतिनगर झ्याकुलेटोलका छठु महतो भन्छन्। धाराको पानीले खान जेनतेन भए पनि सिँचाइका लागि त इनार नै सखार्नु पर्ने झ्याकुलेटोलकै जलेश्वरीदेवी महतोको भनाइ छ। 'कुलो नहरको कुनै विकल्प नभएको हाम्रो ठाउँमा खानेपानी र सिँचाइका लागि इनार सखार्नु (मर्मत सुधार, इनार अझै गहिर्याउनु) र नयाँ इनार बनाउनु नै राम्रो हुने देखिन्छ', उनले भने। धारा जडान गरेर खानेपानीको प्रबन्ध गरिएपछि अब सिँचाइ प्रयोजनका लागि इनार सखार्ने काममा लागिने बर्दिबास९ पशुपतिनगरका वडाअध्यक्ष घुरन महतोले योजना सुनाए। पानीको अभाव हुन थालेपछि बस्तीहरूमा इनार सखार्ने, बोरिङबाट पानी तानेर टङ्कीमा भण्डारण गरेर धाराबाट पानी दिने विकल्पका कुरा गरिए पनि यी स्थायी समाधान नभएका चुरे तथा वातावरण विज्ञको धारणा छ। पछिल्ला वर्षहरूमा प्राकृतिक सम्पदाहरू (पाहाडि थुम्का, नदी किनार, नदीउकास र वनक्षेत्र) को अनियन्त्रित दोहन बढेसँगै सन्तुलित वर्षा हुन छाडेको हुँदा पानीका स्रोतका मूहान गहिरिँदै गएका वातावरण तथा चुरे जलाधार क्षेत्रका काममा लामो अनुभव सँगाल्नुभएका सामुदायिक विकास तथा पैरवी मञ्च नेपाल बर्दिवासका अध्यक्ष नागदेव यादव बताउँछन्। प्राकृतिक सम्पदाको अनियन्त्रित दोहन बढेसँगै वातावरणीय सन्तुलन खलबलिएको छ। यसले गर्दा अल्पवृष्टि, अनावृष्टिसँगै बाढीपहिराका समस्या बढ्दैछन्। चुरे क्षेत्रका खोल्साखोल्सीको व्यवस्थापन हुन नसक्दा त्यहाँबाट बाढीसँगै झर्ने गेगर्यान नदीमा थुपरिने गर्दा कतिपय बस्ती नदी सतहभन्दा होचिएर डुबानमा र शिरानका बस्ती कटानको जोखिममा पर्ने गरेका यादव बताउँछन्। यसैगरी यसको प्रतिकूल प्रभाव जलाधारक्षेत्रमा पर्दा यस्ता क्षेत्र सुखा बगरमा परिणत हुँदैछन्। 'अब यो समस्याको स्थायी समाधानका लागि प्राकृतिक सम्पदाको सन्तुलित उपयोग, सघन वृक्षारोपण, खोल्साखोल्सी व्यवस्थापन गरेर गेगर्यान नदीमा नझर्ने व्यवस्था र ठाउँ ठाउँमा पानी पुनःभरणका लागि पोखरी निर्माणमा लाग्नुपर्छ', यादवले भने। पूर्वपश्चिम राजमार्ग माथि (उत्तर) को चुरे पहाडी क्षेत्रमा खनिने पोखरीले तलसम्मकै जमिनको सतहमा पानी रसाउँदै गएपछि इनार, बोरिङ सुक्ने समस्या घट्दै जाने यादवको भनाइ छ। यस कार्यमा पूर्वपश्चिम राजमार्ग ओरपरका स्थानीय तहले संयुक्त रुपमै पहलकदमी बढाए यो बढी प्रभावकारी हुने यादवले बताए। 'हामीले राष्ट्रिय तथा अन्तर्राष्ट्रिय दातृ संस्थाको सहयोगमा चुरे क्षेत्रका खोल्सी व्यवस्थापन थालेका छौँ, धनुषाको मिथिला र महोत्तरीको बर्दिवास र गौशाला नगरक्षेत्रमा पानी पुनःभरणका एक सय ८८ पोखरी खनिएका छन्', यादव भन्छन्, 'यो प्रयत्न व्यापक बढाउन स्थानीय तहको सहभागिता आवश्यक छ।' चुरेका खोल्साखोल्सीको प्रभाव भारतीय सीमावर्ती क्षेत्रसम्म पर्ने हुँदा ती भेगका स्थानीय तहले पनि पहाड र खोल्साखोल्सी त हाम्रो भूगोलमा छैनन् भनेर बेवास्ता गर्ने अवस्था नरहेको अर्का चुरे तथा जलाधारविज्ञ डा विजयकुमार सिंह बताउँछन्। खोल्सी व्यवस्थापन र पानी पुनःभरणका पोखरी बनाउन महोत्तरीका मात्र नभएर कमला पश्चिम र वागमती पूर्वका धनुषा र सर्लाहीका स्थानीय तहहरूले यस दिशामा तत्काल पहलकदमी बढाउन पर्ने सिंहको सुझाव छ। रासस"
मन्दिर अगाडि नेताको शालिक बनाएको विरोधमा प्रदर्शन,"जनकपुरधाम : मन्दिर अगाडि नेताको शालिक बनाएको विरोधमा स्थानीय युवाहरूले महोत्तरी सदरमुकाम जलेश्वरमा प्रदर्शन गरेका छन्। जलेश्वर नगरपालिका५ चौरिया गाउँमा रहेको हनुमान मन्दिरको अघि नेताको शालिक बनाइएको विरोधमा युवाहरूले प्रदर्शन गरेका हुन्। मधेस प्रदेश सरकारले आर्थिक वर्ष २०७९०८० को ६५ लाख रुपैयाँ लागतमा हनुमान मन्दिरको प्राङ्गणमा स्वर्गीय नेता गणेश नेपालीको शालिक तथा पार्क निर्माण गरेको भन्दै युवाहरू विरोधमा उत्रिएका हुन्। मन्दिरभित्र हनुमान भगवानको ठीक पहिले नेता नेपालीको शालिक बनाएर भगवानलाई ओझेलमा पारेको र नेतालाई भगवान भन्दा ठूलो बनाएको भन्दै स्थानीय युवाहरूले जलेश्वरमा प्रदर्शन गरेका हुन्। स्व नेता गणेश नेपालीका छोरा नेपाली कांग्रेसका नेता बजरंग नेपालीले मधेस प्रदेश सरकारबाट आफ्नो पहुँचका आधारमा बजेट ल्याएर मन्दिर छेउमा शालिक निर्माण गरेर सांस्कृतिक अपराध गर्नुका साथै बजेटको दुरुपयोग गरेर लाखौ अनियमितता समेत गरेको आरोप लगाउँदै युवाहरूले महोत्तरीका प्रमुख जिल्ला अधिकारीलाई ज्ञापनपत्र समेत बुझाएका छन्। शालिक र पार्क निर्माण सम्पन्न भएको देखाएर ठूलो आर्थिक अनियमितता गरेको स्थानीयले आरोप लगाएका छन्। हनुमान मन्दिरमा पूजा अर्चना गर्न जाने जो कोहीलाई पनि भगवानभन्दा पहिले स्वनेता गणेश नेपालीको शालिकको दर्शन गर्नुपर्ने अवस्था सिर्जना गरेर बजरंग नेपालीले नियतवस हिन्दू धर्ममाथि खेलबाड गरेको ज्ञापनपत्रमा उल्लेख छ। मन्दिरभित्र शालिक निर्माण गर्न पाइँदैन, भ्रष्टाचार बन्द गर, भ्रष्टाचारीलाई कारबाही गर, भगवानको मूर्ति अगाडि नेताको शालिक राख्न पाइँदैन, बजरंग नेपाली मुर्दावाद लगायतका नाराहरू लगाउँदै स्थानीयहरूले जलेश्वर नगर परिक्रमा गरेका थिए। प्रदर्शनकारीहरूले मन्दिर प्राङ्गणबाट नेताको शालिक तुरुन्त हटाइनुपर्ने, योजनामा २५३० लाख खर्च भएकोलाई ६५ लाख खर्च देखाएर गरिएको भ्रष्टाचारलाई सरोकारवाला निकायहरूले स्थलगत अनुगमन निरीक्षण गरेर अनियमितता भएको रकममा बाँकी सरह असुल उपर गर्नुपर्ने र दोषी देखिएकाहरूलाई हदैसम्मको कारबाही गरिनुपर्ने माग गरेका छन्। उनीहरूले जिल्ला प्रहरी कार्यालय महोत्तरी र जलेश्वर नगरपालिकाका मेयर सुरेश साह सोनारलाई समेत ज्ञापनपत्र बुझाएका छन्।"
बुटवलमा निर्माण गरिएको प्रदेश जनस्वास्थ्य प्रयोगशाला हस्तान्तरण,"बुटवल : बुटवलमा निर्माण गरिएको प्रदेश जनस्वास्थ्य प्रयोगशाला भवन लुम्बिनी प्रदेश सरकारलाई हस्तान्तरण गरेको छ। ८ करोड ७० लाख २० हजारको लागतमा निर्माण गरिएको भवन सोमबार हस्तान्तरण गरिएको हो। अत्याधुनिक सुविधा सम्पन्न प्रयोगशालाबाट कोभिड१९ र क्षयरोग लगायत अन्य विविध खालका सरुवा रोगहरुको उच्चस्तरीय माइक्रोबायोलोजिकल र इम्युनोलोजिकल परीक्षणदेखि प्याथोलोजिकल र विशिष्टकृत मलिक्युलर विश्लेषण लगायतका सेवा प्रदान गरिने छ। एड्स, क्षयरोग र मलेरियाविरुद्ध ग्लोबल फण्डको अनुदानमा निर्माण गरिएको भवन सेभ द चिल्ड्रेनले लुम्बिनी प्रदेश सरकारलाई हस्तान्तरण गरेको हो। प्रदेश जनस्वास्थ्य प्रयोगशाला ग्लोबल फण्डका वरिष्ठ पोर्टफोलियो व्यवस्थापक स्टेफन स्टोजानोभिक र सेद द चिल्ड्रेन नेपाल र भुटान कन्ट्री अफिसकी राष्ट्रिय निर्देशक हेदर क्याम्पबेलले संयुक्तरुपमा लुम्बिनी प्रदेशका मुख्यमन्त्री डिल्लीबहादुर चौधरीलाई हस्तान्तरण गरे। लुम्बिनी प्रदेशका मुख्यमन्त्री चौधरीले यस प्रयोगशालामा उपलब्ध हुने सेवाहरूको गुणस्तर तथा विश्वसनीयता कायम गर्नु मात्र नभई लुम्बिनी प्रदेश र अन्य प्रदेशमा समेतको स्वास्थ्य सेवासम्बन्धी आवश्यकताहरू परिपूर्ति गर्नेतर्फ अघि बढ्नु सबैको दायित्व भएको बताए। प्रदेश जनस्वास्थ्य प्रयोगशालाले स्वास्थ्य सेवा पूर्वाधारको सुदृढीकरण गर्ने र स्वास्थ्य समस्याको समयमै सही परीक्षण र उपचार सुनिश्चित गर्ने लक्ष्य राखेको छ। यस्तै यस प्रयोगशालाले लुम्बिनी प्रदेशमा सञ्चालनमा रहेका अन्य स्वास्थ्य प्रयोगशालाहरूको नियमन गर्न प्रदेश र स्थानीय सरकारहरूलाई सक्रिय रूपमा सहयोग गर्नेछ। क्षमता सुदृढीकरण कार्यक्रममार्फत यस प्रयोगशालाले लुम्बिनी प्रदेशका प्रयोगशालाहरूमा कार्यरत जनशक्तिको क्षमता अभिवृद्धि गर्ने, प्रयोगशालाहरूलार्ई प्राविधिक सहायता प्रदान गर्ने, प्रयोगशालाहरूको उच्च गुणस्तर कायम राख्ने र सर्वसाधारणलाई न्यून मूल्यमा प्रयोगशालासम्बन्धी सेवा दिनका लागि समेत सहयोग गर्नेछ।"
कोदोको आन्तरिक उत्पादन बढाउन जोड,"काठमाडौं : कोदोको प्रयोग बढेसँगै मुलुकभित्र नै उत्पादनलाई जोड दिन सरोकारवालाहरूले जोड दिएका छन्। कोदोको बाहार : दिगो, पौष्टिक र स्वादिष्ट आहार नाराका साथ सोमबार तेस्रो कोदो दिवस मनाई रहँदा सरोकारवालाहरूले कोदो र कोदोजन्य खाद्यको उत्पादन बढाउन जोड दिएका हुन्। काभ्रेको मण्डनदेउपुर नगरपालिका६ मा कोदो रोपेर र यसको महत्वबारे छलफल गरेर दिवस मनाइएको छ। राष्ट्रिय कृषक समूह महासंघ नेपाल, अनाज नेपाल, मण्डन देउपुर नगरपालिका, खाद्य तथा कृषि संगठन (एफएबो), केएर नेपाल र मिलन महिला कृषक समूहको संयुक्त आयोजनामा भएको हो। यसैक्रममा महासंघका अध्यक्ष नवराज बस्नेतले कोदो बाली साना, सिमान्त कृषकहरूको जीविकाको आधार भएकाले, सरकारी लगानी र प्राथमिकतासहित प्रतिस्पर्धात्मक क्षमता बढाउन जरुरी भएको औंल्याए। उनी भन्छन् , जलवायुमैत्री खेती साथै कोदोको स्वस्थ्य लाभ र यसको खेतीका लागि उपयुक्तता बारे जनचेतना अभिवृद्धि गर्न जरुरी छ। कोदोको प्रशोधन र उद्यमशीलतासँग कृषि शिक्षामा जोडनु पर्दछ। यसैगरी कार्यक्रममा कृषि विभाग, बाली विकास तथा कृषि जैविक विविधता संरक्षण केन्द्र प्रमुख डा रामकृष्ण श्रेष्ठ सरकारले कोदोजन्य बाली उत्पादनमा प्रोत्साहन गर्न १ सय ३३ वटा पालिकासँग मिलेर अनुदानसहित कार्यक्रम गरेकोमा अब यस वर्ष १ सय ६७ गाउँपालिकामा बाली प्रवर्द्धन गर्न लागेको जानकारी दिए। सो बालीको उत्पादन, ब्राण्डिङ, बजारीकरण र रैथाने बाली संरक्षण लगाउतका कम्पोनेन्ट पूरा गर्न यसो गरिएको बताए। यसै क्रममा उनले अब सरकारीस्तरबाट सकभर साउन १५ लाई कोदो दिवस भनेर वार्षिक क्यालेण्डरमा राख्न यस वर्ष प्रक्रिया अघि बढाइने र टुङ्गो लागेमा आगामी वर्षदेखि तालिकामा समेटीने विश्वास व्यक्त गरे। यस्तै कार्यक्रममा कृषि विभागका सहसचिव डा हरिबहादूर केसी छोड्दै गएका रैथाने बालीलाई सरकारले प्रवर्द्धनमा जोड दिँदै आएको बताए। कोदोलाई रैथाने बालीका रूपमा पथमिकतामा पर्नुपर्छ भनेर अगाडि बढाइएको छ। कोदोको उत्पादकत्व बढाउन सकैबाट प्रयास जारी गर्नुपर्छ, उनले भने। राष्ट्रिय समावेशी आयोगका सदस्य विष्णेमाया ओझा कुनैबेला हेंला गरीने कोदोको महत्व बढ्दै गएको र अहिले दिवसको रुपमा मनाइरहेको बताइन्। नेपाल कोदो उत्पादनमा सक्षम हुँदा हुँदै पनि वार्षिक ७३ करोड आयात गर्नुपर्ने अवस्था भएकोमा उनले अब मुलुक निर्यातमा अब्बल हुनुपर्नेमा जोड दिइन्। ओझाले सुझाव दिँदै भनिन्, कोदोलाई व्यवसायीकरण गर्न आवश्यक छ। यसलाई आकर्षणको क्षेत्र बनाउन सकिन्छ। मुलुक कृषिमा आत्मनिभैर बनाउदै जानु पर्छ। विदेशिएका युवालाई पनि यही कृषि गरुँ गरुँ लाग्ने वातावरण बनाऔं। यस्तै, खाद्यका लागि कृषि अभियानका अध्यक्ष तथा महासंघका संरक्षक उद्धव अधिकारी कोदो खेती छाड्दै जाने प्रवृत्ति बढिरहँदा यसको महत्वलाई बुझेर फेरि उत्पादनमा जोड दिन थालेकाले यसलाई प्राथमिकतामा राख्नुपर्नेमा जोड दिए। यसैक्रममा उनले निकट भविष्यमा कोदो दिवसकै रुपमा सरकारले राष्ट्रिय मान्यता दिनेमा पनि उनी विश्वस्त रहेको बताए। नगरपालिकाका प्रतिनिधिहरूले कोदो रोप्ने प्रवृत्तिलाई बर्सेनि बढाउँदै जाने हो भने आयात नै गर्न नपर्ने र आन्तरिक खपत आफ्नै उत्पादनले धान्न सकिने बताए। अबका सन्ततिलाई पनि कोदो उत्पादन र उपभोगमा पनि बानी पार्न आवश्यक रहेकोमा सरोकारवालाहरूले ध्यानाकर्षण गराएका छन्। संयुक्त राष्ट्रसंघको महासभाले सन २०२३ लाई सिमान्तबाली (कोदो) अन्तर्राष्ट्रिय वर्षका रुपमा मनाउने घोषणा गरेसँगै नेपाल सरकारले पनि सिमान्तबाली (कोदो) वर्षको रूपमा मनाइरहेको छ। खाद्य पोषण, सुरक्षा र वातावरण तथा ग्रामिण रुपान्तरणका लागि कोदोजन्य बाली नाराका साथ २०२३ लाई कोदोजन्य बाली वर्ष मनाइरहेको हो। नेपाल पनि कोदो उत्पादनमा विश्वकै १३ औं स्थानमा पर्दछ। खाद्य तथा कृषि संगठनको सन् २०२०को तथ्यांकअनुसार नेपालमा ३ लाख २० हजार ९ सय ५३ मेट्रिक टन कोदो उत्पादन भएको छ। यति उत्पादन हुँदा पनि पछिल्लो समय कोदोको माग बढ्दै गएकाले आयात पनि चुलिएको छ। गत वर्ष आव २०७६७७ मा ७ करोड १५ लाख २७ हजार रुपैयाँ बराबरको कोदो आयात भएको थियो। तर आव २०७७७८ मा ७ करोड २२ लाख रुपैयाँ र २०७९८० मा ७३ करोड २० लाख बराबरको कोदो आयात भएको छ।"
खोलामा डुबेर बालकको मृत्यु,विराटनगर : मोरङको कटहरी गाउँपालिका४ सुदा चोकस्थित सुखानी खोलामा डुबेर सोमबार बिहान एक बालकको मृत्यु भएको छ । अजय साहका छोरा १० वर्षीय प्रेमकुमार साहको खोलामा डुबेर मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार प्रेमकुमार नुहाउन भनेर बिहान ६:१० बजेतिर खोलामा छिरेका थिए । स्थानीयको सहयोग लिँदै प्रहरीले डुबिरहेको घाइते अवस्थामा उनको उद्धार गरेको थियो । प्रहरी चौकी कटहरीबाट गएको टोलीले उद्धार गरेर उपचारका लागि ल्याउँदा ल्याउँदै बाटैमा बालकको मृत्यु भएको डीएसपी दाहालले बताए । उनका अनुसार शवलाई पोस्टमार्टमका लागि विराटनगरको कोसी अस्पतालमा राखेर घटनाको अनुसन्धान सुरु गरिएको छ ।
सुन प्रकरणमा दावा छिरिङको कनेक्सन,"काठमाडौं : केही दिनअघि त्रिभुवन विमानस्थलबाट भन्सार पास भएर १०० केजी बढी सुन बाहिरिएको थियो। राजस्व अनुसन्धान विभाग र सशस्त्र प्रहरीको टोलीले मोटरसाइकलको सूमा लुकाएर ल्याएको अवस्थामा सुन बरामद गरेको थियो। यहि प्रकरणमा तस्करहरुलाई संरक्षण गरेको आरोपमा बेल्जियमका नागरिक दावा छिरिङ पक्राउ परेका छन्। उनलाई ठमेलस्थित भियाना होटलबाट नियन्त्रणमा लिइएको हो। उनीसहित राजस्व अन्सन्धान विभागको नियन्त्रणमा भारतीय, चिनियाँ र नेपाली नागरिक गरी १८ जना छन्। को हुन् दावा छिरिङ ? दावा छिरिङ तिब्बती मुलका वेल्जियमका नागरिक हुन्। चिनियाँ नागरिकसँग कनेक्सन भएका उनले चिनियाँको विदेशी लगानी भित्र्याउन समन्वय गर्ने गर्थे। नेपाली युवती अमला रोकासँग बिहे गरेका दावा ठमेलस्थित भियना होटलका मालिक समेत हुन्। अमला माओवादी केन्द्रका उपमहासचिव वर्षमान पुन र ओनसरी घर्तीसँग पारिवारिक सम्बन्ध भएकी व्यक्ति हुन्। छिरिङ यसअघि पनि विदेशी मुद्रा, सुन तस्करी लगायतमा संलग्न चिनियाँ गिरोहसँग जोडिएका पात्र हुन्। नेपालमा बसेर कारोवार गर्ने दावाले चिनियाँहरुको अवैध काममा सधाउने गर्थे। उनी कल बाइपास गर्ने चिनियाँ गिरोहसँग पनि संलग्न थिए। नेपालका केही उच्च नेताहरुसँग राम्रो हिमचिम बनाएका दावाले राजनीतिक पहुँचका आधारमा नेपालमा विभिन्न अवैध धन्दा चलाउँदै आएका छन्। प्रहरी स्रोतका अनुसार उनले काभ्रे जिल्लाबाट नेपाली नागरिकता समेत लिएका छन्। उनी प्रहरीको खोजी सूचिमा रहेका पात्र हुन्। पछिल्लो पटक सुन तस्करी गिरोहसँगसमेत छिरिङको सम्पर्क रहेको देखिएकोले उनी नियन्त्रणमा परेका हुन्। केहि दिन अघि पक्राउ परेका चिनिया नागरिकसँगको बयानका क्रममा चिनियाँले दावाको नाम बताएपछि विभागको टोली उनको होटलमा पुगेको थियो। होटलमा उनलाई फेला नपारेपछि टोली सामाखुसिस्थित घरबाटै दावालाई नियन्त्रणमा लिएको हो। तस्करहरुले तस्करी गरेको सुन दावाले भियना होटलमा लगेर व्यवस्थापन गर्ने गर्थे। चिनियाँको अन्य अपराधमा समेत दावाको नाम मुछिने गरेको छ। स्रोतका अनुसार दावाले चिनियाँ नागरिकसंग मिलेर अवैध नेटवर्किङ कारोबार समेत गर्ने गरेको खुलेको छ। उनको घरबाट बरामद भएको सुनको कागजात र ल्यापटप कम्युटर लगायतका सामान बरामद गरिएको छ। ३५ वर्षीय छिरिङले चाइनिज, नेपाली, इङ्गलिस् फ्रेन्च, हिन्दी र डच भाषाको जानाकारी रहेको दाबी गरेका छन्। टोखामा छापा राजस्व अनुसन्धान विभाग र सशस्त्र प्रहरीको टोलीले शनिबार राति टोखाको एक प्रिफ्याब हाउसमा छापा मारेको थियो। बन्द अवस्थामा रहेको उक्त गोदामबाट टोलीले ठूलो परिमाणको मेसिन, सुन पगालेर अरु नै वस्तुको स्वरुपमा लैजान प्रयोग हुने मेसिन, गलाउने मेसिन, हिटर, कागजात लगायतका सामान फेला परेका छन्। अनुसन्धान अधिकृतका अनुसार यो गोदाममा ठूलो परिमाणमा सुन आउने गरेको प्रमाण भेटिएको छ। राजश्व अनुसन्धानमा खटिएका सशस्त्रका कर्मचारी, प्रहरी कर्मचारी र राजश्वका अधिकारीहरूले छापा हानेर अहिले सिल गरेका छन्। यहाँ कच्चा सुनलाई पगालेर गरगहना बनाउने र आकार दिने फ्याक्ट्री नै भेटिएको थियो।"
सुन तस्करीको छानबिन गर्न विज्ञसहितको समिति बनाऔं : उपमहासचिव पुन,"काठमाडौं : नेकपा माओवादी केन्द्रका उपमहासचिव वर्षमान पुन 'अनन्त'ले भन्सार पास भएको सुन प्रकरणमा नाम आएका सबैबारे छानबिन गर्न समिति बनाउनुपर्ने बताएका छन्। प्रधानमन्त्री निवास बालुवाटारमा सोमबार बिहान बसेको पार्टी पदाधिकारी बैठकमा पुनले सुन तस्करी प्रकरण छानबीन गर्न प्रहरीको अपराध अनुसन्धानमा विज्ञ टोली, संसदीय समिति वा विशेष समिति बनाउन माग गरेका हुन्। अनुसन्धानमा विज्ञ निकाय, न्यायिक वा संसदीय छानबिन समिति जे उपयुक्त हुन्छ बनाएर हुन्छ यो प्रकरणको छानबिन हुनैपर्छ, पुनले भने, हामी नेताहरु, हाम्रा आफन्तहरु वा जसजसको अपराधमा संलग्नता देखिन्छ, त्यसले सजाय भोग्नुपर्छ। जेल जान तयार हुनुपर्छ। पुनले यस्ता प्रकरणमा मुछिएको पुष्टि भए पार्टी र सरकारले कसैलाई पनि उन्मुक्ति दिन नहुने बताए। तस्करी र अपराधीको कुनै पार्टी र नाता हुँदैन, उनले भने, देशद्रोहमा संलग्न जो कोही भएपनि उन्मुक्ति दिन हुँदैन, म नै किन नहोउँ। पुनले सुन तस्करी प्रकरणलाई लिएर कतिपयले उपप्रधान तथा गृहमन्त्री नारायणकाजी श्रेष्ठको राजीनामा मागेको, उपाध्यक्ष कृष्णबहादुर महरा र आफ्नो नाम मुछ्ने प्रयास भएको भन्दै छानबिनको माग गरे। उनले छानबिनमा दोषी देखिए आफू जस्तोसुकै सजाय भोग्न तयार रहेको र अरु नेता पनि तयार हुनुपर्ने बताए। १०० किलो सुन तस्करी प्रकरणमा उच्चस्तरीय छानबिन समिति गठन गर्नुपर्ने माग गर्दै प्रमुख प्रतिपक्षी नेकपा एमालेले बुधबार संसद बैठकमा अवरोध गरेको थियो। बैठकमा एमाले सांसदहरुले सुन तस्करी प्रकरणमा सरकारका मन्त्रीहरु नै सामेल भएको आरोप लगाउँदै उच्चस्तरीय छानबिन समिति गठनका लागि रुलिङ गर्न माग गरेका थिए। तर, सभामुखले शुन्य समयको कारवाही अघि बढाउन खोजेपछि एमाले सांसदहरुले वेल घेराउ गर्दै नाराबाजीमा उत्रिएका थिए। त्यसपश्चात सभामुखले आजसम्म बैठक स्थगित गरेका छन्। संसदमा एमाले र राप्रपाका सांसदले केही समयअघि भेपमा लुकाएर सुन तस्करी गरेको प्रकरणमा उपाध्यक्ष कृष्णबहादुर महरा र उनको छोरा राहुल महराको सुन तस्करहरूसँग सम्पर्क देखिएको बताएका थिए। १०० किलो सुन तस्करी प्रकरणमा उपमहासचिव पुनको परिवारको नाम जोडिएको छ। यता पुनले भने सरकारले सञ्चालन गरेको भ्रष्टाचार र अनियमितताविरोधी अभियानलाई अन्यत्रै मोड्ने नियोजित चलखेलका रुपमा आफ्नो नाम दावासँग मुछ्ने प्रयास भएको टिप्पणी गरे। सुन तस्करी प्रकरणमा आइतबार तिब्बतीमूलका बेल्जियन नागरिक दावा छिरिङ पक्राउ परेसँगै सामाजिक सञ्जालमा माओवादीका उच्च तहसँग भेटेका तस्बिर सार्वजनिक भएका छन्। उक्त आलोचनाप्रति लक्षित गर्दै पुनले आफ्नै कुनै सम्बन्ध नरहेको प्रष्ट पारेका हुन्। पुनले गृह जिल्ला रोल्पाकी अमला रोकाले दावासँग विवाह गरेको र अमलाले आफूसँग चिनजान गराउन एकपटक डेरामा लिएर आएको प्रष्टीकरण दिए। दावा पक्राउ परेपछि आठ वर्ष पहिला भएको भेटघाटको समयमा खिचिएको सामूहिक तस्बिरलाई अहिलेको घटनासँग जोडेर प्रचार भयो, पुनले भने, यो मेरो सार्वजनिक छविमाथिको आक्रमण र चरित्र हत्या हो। बैठकमा प्रधानमन्त्री एवम् माओवादी केन्द्रका अध्यक्ष पुष्पकमल दाहाल प्रचण्डले चासो व्यक्त गरेका थिए। प्रचण्डले तस्करी र भ्रष्टाचारका सबै घटनाको निष्पक्ष छानबिन हुने जवाफ दिएका थिए। सुन तस्करी प्रकरणमा पार्टीका शीर्ष नेताहरूको नाम मुछिएपछि बैठकमा प्रधानमन्त्री प्रचण्डले भेटघाटमा सचेत बन्न नेताहरुलाई सुझाव दिए।"
लम्पी स्किन नियन्त्रणका लागि सीडीओमार्फत् प्रधामन्त्रीलाई बुझायो ज्ञापनपत्र,"धनकुटा : देशैभरि महामारीको रुपमा फैलिएको लम्पी स्किन रोग नियन्त्रणका लागि तिनै तहका सरकारले गरिरहेको कार्य प्रर्याप्त नभएको भन्दै नेपाल पाराभेटेरिनरी एण्ड लाइभस्टक एशोसिएशन (नेभ्ला) धनकुटाले ६ बुँदे मागसहित प्रधानमन्त्रीलाई ज्ञापनपत्र बुझाएको छ । नेपाल पाराभेटेरिनरी एण्ड लाइभस्टक एशोसिएशन (नेभ्ला) धनकुटाका अध्यक्ष राजकुमार राईसहितको टोलीले प्रमुख जिल्ला अधिकारी थानेश्वर गौतममार्फत् प्रधानमन्त्रीलाई ज्ञापनपत्र बुझाएको हो । पछिल्लो समय पशुचौपायमा महामारीको रुपमा देशका ७७ वटै जिल्लामा लम्पी स्किन रोग फैलिसकेको र हालसम्म यस रोगबाट करिब ११ लाख पशु संक्रमित भइसकेका छन् भने ५० हजार बढी पशुहरूको मृत्यु समेत भइसकेको छ । यस रोगको कारणबाट दूध उत्पादन ८० प्रतिशतसम्म कमी आउने, गर्भ तुहिने, प्रजननमा समस्या आउने, मृत्यु हुने जस्ता कारणले कृषकले ठूलो आर्थिक क्षति व्यहोर्नु परिरहेको अवस्था रहेको नेभ्ला धनकुटाका अध्यक्ष राजकुमार राईले बताए । उनका अनुसार लम्पी स्किन रोगबाट धनकुटामा मात्रै ४ सय बढी पशुचौपाय मरिसकेका छन् । ४ हजार भन्दा बढी संक्रमित छन् । यो रोगको संक्रमण दर बढ्ने क्रममा रहेको छ । दूध उत्पादनमा समेत असर गरेको उनको भनाइ छ । किसानले लाखौं रुपैयाँ खर्चेर उन्नत गाई खरिद गरि ल्याएका छन् । तर रोगले ती गाई मर्न थालेका छन् । जसको कारण व्यवसायिक गाईपालनमा संलग्न किसानले आर्थिक क्षति व्यहोर्नु परेको छ । नेभ्लाले प्रधानमन्त्रीलाई बुझाएको ज्ञापनपत्रमा लम्पी स्किन रोगबाट भयावह बन्दै गएकाले महामारीको अवस्थालाई मध्यनजर गर्दै संकटकाल घोषणा गर्नुपर्ने,रोग नियन्त्रणका लागि ठोस योजनाको साथ आवश्यक औषधि तथा खोपको व्यवस्था गर्नुपर्ने,उपचारका लागि पशु चिकित्सक र प्रावधिकहरु सशक्त रुपमा परिचालन गर्नुपर्ने, उपचारमा प्रयोग हुने औषधीहरु बजारमा अभाव रहेकोले आवश्यक औषधीहरुको उपलब्धता बढाउनुपर्ने, विमा गरिएको पशुहरुको बिमा बापतको क्षतिपुर्ति उपलब्ध गराउनु पर्ने,लम्पी स्किन रोगबाट मृत्यु भएको पशुहरु र प्रत्यक्ष रुपमा प्रभावित भएका कृषकव्यवसायीहरुलाई राहतको कार्यक्रम ल्याउनु पर्ने लगायत माग उल्लेख छ ।"
"कोशी, बागमती, गण्डकी र लुम्बिनी प्रदेशमा भारी वर्षाको सम्भावना","काठमाडौं : नेपालमा मनसुनी वायुको प्रभाव रहेको छ। मनसुनको न्यून चापीय रेखा पश्चिमतिर सरदर स्थानभन्दा उत्तरतर्फ र पूर्वतिर सरदर स्थानको आसपास अवस्थित रहेको मौसम पूर्वानुमान महाशाखाले जनाएको छ। शाखाले जारी गरेको मौसम बुलेटिनमा सोमबार दिउँसो देशका पहाडी भूभागका केही र बाँकी भूभागका थोरै स्थानहरूमा मध्यम वर्षाको सम्भावना रहेको छ। कोशी, बागमती, गण्डकी र लुम्बिनी प्रदेशका एकदुई स्थानमा मेघ गर्जनचट्याङ्गसहित भारी वर्षाको समेत सम्भावना रहेको छ। राती कोशी, बागमती, गण्डकी र लुम्बिनी प्रदेशका केही र बाँकी भूभागका थोरै स्थानहरूमा मध्यम वर्षाको सम्भावना रहेको छ। कोशी, बागमती, गण्डकी र लुम्बिनी प्रदेशका एकदुई स्थानमा मेघ गर्जनचट्याङ्गसहित भारी वर्षाको समेत सम्भावना रहेको बुलेटिनमा उल्लेख छ। मंगलबार पनि कोशी, बागमती, गण्डकी, लुम्बिनी र कर्णाली प्रदेशका एकदुई स्थानमा मेघ गर्जनचट्याङ्ग सहित भारी वर्षाको समेत सम्भावना रहेको छ। बुधबार गण्डकी, लुम्बिनी, कर्णाली र सुदूरपश्चिम प्रदेशलगायत कोशी र बागमती प्रदेशका पहाडी भूभागका केही स्थानहरूमा र बाँकी भूभागका थोरै स्थानहरूमा मध्यम वर्षाको सम्भावना रहेको छ। कोशी, लुम्बिनी, कर्णाली र सुदूरपश्चिम प्रदेशका एकदुई स्थानमा मेघ गर्जनचट्याङ्गसहित भारी वर्षाको समेत सम्भावना रहेको महाशाखाको भनाई छ।"
रकम भुक्तानीको माग गर्दै प्रधानमन्त्री निवास अगाडि निर्माण व्यवसायीको धर्ना,"काठमाडौं : निर्माण व्यवसायीहरूले बाँकी रकम भुक्तानीको माग गर्दै बालुवाटारस्थित प्रधानमन्त्री निवास अगाडि धर्ना दिएका छन्। नेपाल निर्माण व्यवसायी महासंघको अगुवाइमा निर्माण व्यवसायीहरू धर्ना दिन सोमबार बिहान बालुवाटार पुगेका हुन्। निर्माण व्यवसायीहरूले कतिपय निर्माण सम्पन्न भइसकेका योजनाहरूको समेत भुक्तानी नदिको भन्दै सरकारको तीव्र आलोचना गर्दै आएका छन्। उनीहरू निर्माण कार्यको बाँकी कार्यको भुक्तानी, योजनाको म्याद थप,मूल्य समायोज,उपभोक्ता समिति खारेजीलगायतका ९ बुँदे माग राख्दै प्रधानमन्त्री निवास अगाडि धर्ना बसेका हुन्।"
साउनको तेस्रो सोमबार : मन्दिरमा दर्शनार्थीको घुइँचो (फोटोफिचर),"काठमाडौं : साउन महिनाको तेस्रो सोमबार हिन्दू धर्मावलम्बीले व्रत बसी भगवान् शिवको विधिपूर्वक पूजा आराधना गरिएको छ। साउने सोमबारको अवसरमा हजारौं भक्तजनले पशुपति लगायत विभिन्न शिवालयमा पूजा आराधना गर्ने गर्छन् । साउन महिनाको सोमबारलाई भगवान शिवको प्रिय दिन मानिन्छ महिलाहरुले विशेषगरी हरियो रंगका वस्त्र, चुरा र मेहंदी लगाएर भगवान शिवको पूजा तथा आराधना गरी ब्रत बस्ने चलन रहदै आएको छ । उक्त कार्य गर्नाले मनोकांक्षा पूरा हुने धार्मिक विश्वास छ । हरेक वर्ष साउन १५ गते सानो पशूपतिको मूलद्वारमाथि रहेको महेन्द्रेश्वर महादेव भगवानलाई दूधको महास्नान गरिन्छ । तस्बिर : अभिषेक महर्जन"
९ बुँदे मागसहित स्याङ्जाका निर्माण व्यवसायी धर्नामा,"स्याङ्जा : स्याङ्जाका निर्माण व्यवसायीले जिल्ला प्रशासन कार्यालयको मुख्य प्रवेशद्वारमा धर्ना दिएका छन्। निर्माण व्यवसायी संघ स्याङ्जामा आवद्ध पदाधिकारी एवं सदस्यले विभिन्न ९ बुँदे मागसहित प्रशासनमा धर्ना दिएका हुन्। निर्माण कार्यको बाँकी रकमको भुक्तानी,म्याद थप,मूल्य समायोजन,उपभोक्ता समिति खारेजीलगायत ९ बुँदे माग राखेर धर्ना गरिएको निर्माण व्यवसायी संघ स्याङजाका महासचिव कृष्णप्रसाद पोखरेलले जानकारी दिए। सबै निर्माण कार्यको भुक्तानी हुनुपर्ने,नेपाल सरकारबाट जारी म्याद थपको आदेशमा संशोधनगरी सम्पूर्ण आयोजनाको एकमुस्टरुपले म्याद थप गर्न पुनः आदेश जारी गर्नुपर्ने, अत्याधिक र अप्रत्याशित रुपले भएको मूल्यवृद्धिलाई सम्बोधन हुनेगरी समयोजन गर्नुपर्ने, रुग्ण आयोजनाहरु अन्यौलग्रस्त र बजेट नभइ काम हुन नसक्ने एवं काबु बाहिरका निर्माण कार्य सुविस्ताको आधारमा अन्त्य गर्नुपर्ने माग उल्लेख छन्। यसैगरी, चेक बाउन्स र बैंक ग्यारेण्टी जफत गर्ने लगायतका कारबाही रोकिनुपर्ने,विमाको प्रिमियम दरमा भएको वृद्धिलाई खारेज गरिनुपर्ने,स्रोतमा कट्टा गरेको अग्रीम आयकर र मुल्य अभिवृद्धि करको बाँकी बक्यौता रकम समयमा नियोक्तले राजश्व खातामा दाखिला गरिनुपर्ने,उपभोक्ता समितिबाट निर्माण कार्य गर्ने व्यवस्था खारेज गरिनुपर्ने र कानुनमा संशोधन गरिनुपर्ने माग रहेका छन्। धर्नामा सचिव हनिफ मिया, सहसचिव राजु अधिकारी, कोषाध्यक्ष बिष्णुप्रसाद पोखरेल, सदस्य जगत कोइरालालगायतले काम गरेपछि पनि बिल भुक्तानी नभएको जनाउँदै तत्काल समस्या समाधान गर्न सरोकारावालालाई आग्रह गरे। शान्तिपूर्ण आन्दोलनलाई वेवास्ता गरे थप आन्दोलन चर्काउने समेत उनीहरुले बताए। विभिन्न माग गर्दै निर्माण व्यवसायी संघ स्याङ्जाले ३ दिनअघि प्रमुख जिल्ला अधिकारी शशीघर घिमिरेलाई ज्ञापनपत्र पत्र बुझाउँदै समस्याका बारेमा जानकारी गराइसकेको जनाएका छन्। जिल्ला संघले निर्माण व्यवसायी महासंघको परिपत्र अनुरुप ज्ञापनपत्र, धर्नाका कार्यक्रम गर्दै आएका बताएका छन्।"
"मकवानपुरमा सवारी दुर्घटना, दुई जनाको मृत्यु",हेटौँडा : मोटरसाइकल ट्रकमा ठोक्किँदा दुई जनाको मृत्यु भएको छ। चितवनबाट हेटौँडातर्फ आउँदै गरेको ना ५७ प २३१ नम्बरको मोटरसाइकल मनहरी गाउँपालिका९ ज्यामिरेमा सडकमा रोकी राखेको ना ५ख ७४७२ नम्बरको ट्रकमा ठोक्किँदा दुई जनाको मृत्यु भएको हो । मोटरसाइकलमा सवार मनहरी९ का २२ वर्षीय शम्भु गिरी र २१ वर्षीय सुशील गिरीको मृत्यु भएको मकवानपुरका प्रहरी नायब उपरीक्षक टेकबहादुर कार्कीले जानकारी दिए। उनले उनीहरुको चितवनको पुरानो मेडिकल कलेज भरतपुर अस्पतालमा उपचारका क्रममा मृत्यु भएको बताए । प्रहरीले ट्रक र ट्रक चालकलाई नियन्त्रणमा लिइ घटनाको बारेमा आवश्यक अनुसन्धान गरिरहेको जनाएको छ ।  रासस
बैतडीको सिगासमा पानी नपाएर तीन दिन भोकै,"बैतडी : गत जेठ ९ गते मध्यराति । भीम नेपालीकी नातनी ५ वर्षीय शान्तीले रुँदै पानी मागिन् । बेलुका भोकै सुतेकी शान्ती मध्यरातमा रुँदै पानी माग्न थालेपछि भीम आत्तिए । राति झरो (खोटो भएको सल्लाको दाउरा) बालेर छिमेकीको घर गएर लोटामा पानी मागेर खुवाए । दिउँसो न्वालो (पानीको खाडल) मा पानी भर्नै पाइएन, केही भाँडाकुँडा रित्याएर पानीको जोहो गरी दिउँसोको खाना पकाएँ तर, राति भने खान समेत पानी नभएपछि भोकै सुत्यौँ,' भीमले भने । बैतडीको सिगास गाउँपालिका६ कौसाडी टोलका भीम नेपाली गत जेठ ९ गते सधैजसो गरी बिहानै न्वालो गएका थिए। तर, न्वालोमा पालो नआउँदै पानी सकिएपछि रित्तो गाग्रो फर्किए। त्यो रात भोकै सुते। उनले जेठ ९ गते मात्रै होइन जेठ १४ र २१ गते समेत पानी नपाएरै भोकै बस्नु परेको दुखेसो सुनाए । तीन दिन पानी नपाएरै भोकै सुत्न बाध्य भयौँ, खानेपानीको साह्रै समस्या छ,उनले भने । आजभोलि पनि वर्षा भएको बेला आकाशे पानीको भरमा गुजारा चलाउने गरेको उनले बताए । कुनै पानीको मुहान छैन,पानी परेको समयमा घरको छतबाट झरेको पानी भरेर गुजारा चलाउछौँ,उनले भने । १२ दलित परिवारको बसाइ रहेको कौसाडी टोलमा खानेपानी चरम समस्या छ । खानेपानीको सुविधा नभएका कारण जनजीवन नै प्रभावित बनेको छ । करिब एक घण्टाको दुरीमा रहेको न्वालोमा पानी भर्न लाइन लाग्नुपर्छ,कहिलेकाहीँ पालो नपुग्दै पानी सकिन्छ,खान नपुग्ने पानीले कसरी करेसाबारी गर्नु, कसरी पशुचौपाया पाल्नु,'उनले भने । खानकै लागि पानी भए अरु गुजारा गरिहाल्थ्यौँ,अर्का स्थानीय लक्ष्मे मेजारले भने । सिगास गाउँपालिका६ कौसाडी टोलका दलीत परिवारको सामूहिक । तस्बिर : कृष्ण बिष्ट लुगा सिउने र फलामको काम गर्ने उक्त टोलका दलितहरु खलो (गैह्र दलितको काम गरिदिएवाफत मागिने अन्न) मागेरै गुजारा गर्न गरेका छन् । मागेर परिवार पाल्दै आएका दलित परिवारले पानीकै अभावमा केहिलेकाही भोकै बस्नुपर्ने बाध्यता छ। खानेपानीको समस्याका बारेमा सबै निकायलाई जानकारी गराएपनि कुनै सुनुवाइ नभएको स्थानीयहरूको भनाइ छ । दलित बस्तीसँगै जोडिएका ठाटीकेदार, लदौलालगायतका टोलमा पनि खानेपानीको समस्या रहेको अर्का स्थानीय संग्राम सिंह धामीले बताए । दलित टोलमा धेरै समस्या छ,अन्य टोलमा पनि खानेपानीको समस्या नै हो,उनले भने । वर्षादको समयमा नजिकै पानीका मुल फुट्ने भएकाले समस्या नहुने गरे पनि माघदेखि असारसम्म पानीको साह्रै समस्या हुने गरेको उनले सुनाए । वडा अध्यक्ष तेजबहादुर साउँदले वडा नं ६ मा खानेपानी योजना निर्माणका लागि बजेट बिनियोजन नगरेको बताए । यस वर्ष खानेपानी निर्माणका लागि बजेट बिनियोजन गरिएन, सडक विद्युत र स्वास्थ्य क्षेत्रका केहि संरचना निर्माणका लागि मात्रै छ,अध्यक्ष साउँदले भने । गाउँपालिकाको केही शीर्षक र खानेपानी सरसफाइ डिभिजनसँग आवश्यक समन्वयमा पाइप समेत खरिद गर्न सकियो भने श्रमदानबाट खानेपानीको व्यवस्थापन गर्न सकिने अध्यक्ष साउँदले बताए । यता खानेपानी तथा सरसफाइ डिभिजन कार्यालयका प्रमुख कृष्णबहादुर बोगटीले पाइप वितरण गर्दा समस्याको समाधान हुने अवस्था आए उक्त टोलमा पाइपको व्यवस्था गर्न सकिने उनले बताए । गाउँपालिकाबाट योजना जानु पथ्र्यो,यहाँबाट प्रदेशका योजना कार्यान्वयन हुन्छन्,पाइप वितरण गरेर समाधान हुने भएन,त्यसको व्यवस्थापन गर्न सक्छौँ,'उनले भने ।"
राजाले पनि बेचेका थिए ललिता निवासको जग्गा,"४६ सालको प्रजातन्त्र पुनर्वहालीपछि ललिता निवासको जग्गालाई व्यक्तिको नाममा पार्ने क्रमले तीव्रता पाएको थियो। ०४७ सालमा कृष्णप्रसाद भट्टराईको नेतृत्वमा बनेको अन्तरिम सरकारले राजनीतिक आस्थाका कारण सरकारले कब्जा गरेका जग्गा फिर्ता दिने निर्णय गरेको थियो। काठमाडौं : पञ्चायतकालमा ललिता निवासको १२ रोपनी जग्गा राजाको हुकम प्रमाङ्गी (आदेश)बाटै बेच्ने र बाँड्ने काम भएको विभिन्न तथ्यले देखाएको छ। तत्कालीन राजाहरू महेन्द्र र वीरेन्द्रले हुकुमी प्रमाङ्गी बाट जग्गा बेच्ने र बाँड्ने निर्णय गरेको त्यसबेलाका सरकारी कागजातले पुष्टि गर्छ। सुवर्णशमशेरका छोरा कनकशमशेर राणाले ललिता क्याम्पमा रहेको गोठ, तबेलासहित ८ रोपनी जग्गामा बसोबास गर्न पाउँ भनी तत्कालीन श्री ५ को सरकारसमक्ष निवेदन दिएका थिए। उनको निवेदनअनुसार २०२२ साल साउन १० गते राजा महेन्द्रले उक्त जग्गा कनकशमशेरलाई बेच्ने निर्णय गरेका थिए। सरकारको निर्णयपछि तत्कालीन गृह पञ्चायत मन्त्रालयले ०२२ साल साउन १४ गते सरकारले खरिद गरेकै मोलमा आठ रोपनी जग्गा कनकशमशेरलाई बेच्ने निर्णय सदर गरेको थियो। त्यसपछि कनकशमशेरले ०३५ असोज ११ र ०३५ पुस ९ गते मालपोत कार्यालय काठमाडौंमा ४५ हजार ८ सय ८२ रुपैयाँ ६९ पैसा चुक्ता गरेका थिए। ०३६ कात्तिक २३ मा कनकशमशेरले आफ्नो नाममा ८ रोपनी जग्गाको श्रेस्ता कायम गरेका थिए। त्यतिबेला वीरेन्द्र राजा थिए। पञ्चायतकालमा राजाको हुकुम प्रमाङ्गी संविधानभन्दा माथि हुन्थ्यो। ०२२ सालमा ललिता निवास सरकारले अधिग्रहण गरेको थियो। त्यसपछि नेपाली सेनामा कार्यरत अधिकृत कनकशमशेरले क्याम्पमा रहेको गोठ, तबेलासहित आठ रोपनी जग्गामा बसोबास गर्नका लागि पाऊँ भनी निवेदन दिएका थिए। २०२६ वैशाख २९ गतेको बागमती अञ्चलाधीश कार्यालयको पत्र र २०२२ साउन २० को मेजिस्ट्रेट अफिस काठमाडौंको पत्रबाट समेत सरकारले खरिद गरेको मोल तिरी कनकशमशेरले ८ रोपनी जग्गा खरिद गरेको देखिएको छ। कनकशमशेरको वारेस कर्णबहादुर गुरुङले गरेका थिए। गुरुङले २०३५ असोज ११ र २०३५ पुस ९ गते मालपोत कार्यालयमा निवेदन दिएका थिए। कनकशमशेरको मागबमोजिम साविक काठमाडौं नगर वडा नम्बर २३ कित्ता नम्बर १६ को ८ रोपनी १२ आना २ पैसा कित्ता फोड गरेर ८ रोपनी जग्गा तत्कालीन शाही नेपाली सेनाका अधिकृत कनकशमशेरले आफ्नो नाममा श्रेस्ता लिएका थिए। ललिता निवास क्षेत्र । बाँकी कित्ता नम्बर २६ को १२ आना २ पैसा जग्गा भने सरकारकै नाम राखिएको थियो। ललिता निवासको २ सय ९९ रोपनी ९ आना २ पैसा जग्गामध्ये तत्कालीन राजा वीरेन्द्रको हुकुम प्रमाणी र सरकारको २०३६ जेठ २७ को निर्णयअनुसार कनकशमशेरसहित पवितादेवीलाई १ रोपनी, दामोदरप्रसाद उपाध्यायलाई १ रोपनी र कुमार बस्नेतलाई २ रोपनी ७ आना २ पैसा जग्गा दिइएको थियो। त्यसपछि ६० रोपनी नेपाल राष्ट्र बैंक र २१२ रोपनी समरजंग कम्पनीको जिम्मा लगाइएको थियो। २०२१ सालमा सरकारले ललिता निवास क्षेत्रको जग्गा अधिग्रहण गरेको थियो। जसअनुसार स्वेतप्रभा, कनकशमशेर, रुक्मशमशेर, शैलजा, हेमन्तशमशेर र हाटकशमशेर समेतका नामको २८४ रोपनी १४ आना ३ पैसा जग्गामा कुनै हकदैया कायम नरही घर कम्पाउन्ड र सबै जग्गा श्री ५ को सरकारको हुनेछ भन्ने सूचना मेजिस्ट्रेट अफिस काठमाडौंले जारी गरेको थियो। तर, सरकारीकरण भइसकेको जग्गा सरकारले नै कनकशमशेरलाई बेचेको थियो। सरकारी, सार्वजनिक, गुठी र सरकारद्वारा अधिग्रहण तथा जफत गरिएको जग्गाहरूको हिनामिनासम्बन्धी छानबिन समितिका संयोजक एवं पूर्वसचिव शारदाप्रसाद त्रितालले तत्कालीन सरकारले अधिग्रहण गरेपछि पनि कनकशमशेर, कुमार बस्नेतलगायतलाई जग्गा बिक्री वितरण गरिएको जनाए। कनकशमशेर सेनामा थिए, त्यो जग्गा पाइयो भने गाईगोठ हुन्छ भनेर राजालाई बिन्तिपत्र हालेका थिए, त्रितालले भने, राजाबाट हुकुम प्रमाङ्गीबाट लिएको हो। पछि अर्को लिएको बेला, हामीले फलानो जग्गा यसरी लिएको भनेर मिलाइएको हो। राजाको पालामा सरकारी, सार्वजनिक र गुठीको जग्गा धेरै नै बाँडिएको त्रितालले बताए। त्यतिबेला हजारौंहजार बिघारोपनी जग्गा हुकुम प्रमाङ्णीको नाममा सन्त, महन्तलगायतलाई पनि बाँडिएको थियो, त्रितालले भने। राजाले हुकुमी प्रमाङ्गीमार्फत कुमार बस्नेत लगायतलाई ललिता निवासको जग्गा दिनु पनि गलत भएको त्रितालले बताए। त्यतिबेला राजालाई हुकुम बक्स हुने अधिकार थियो भनिन्छ, त्रिताल भन्छन्, तर, अधिकार छ भन्दैमा सरकारी जग्गा व्यक्तिलाई दिनु राम्रो होइन। १९८८ माघ २५ गतेको लालमोहर अनुसार ललिता निवासको जग्गा २८७ रोपनी ५ आना २ पैसा २५ दाम थियो। त्यसमध्ये सुवर्णशमशेरले श्रीमती स्वेतप्रभादेवी राणालाई ५८ रोपनी र छोराहरू कनकशमशेर जबरा, कञ्चनशमशेर जबरा र रुक्मशमशेरलाई ५७ रोपनीका दरले बकसपत्र गरिदिएका थिए। २०२१ मंसिर १५ मा सरकारले ललिता निवाससहित ६ वटा दरबार अधिग्रहण गरेको थियो। महावीर भवन नक्सालको १५४ रोपनी ४ आना २ पैसा, हरिहर भवन ललितपुरको २४० रोपनी १ आना २ पैसा, सीता भवन नक्सालको ११९ रोपनी १२ आना ३ पैसा, लक्ष्मी निवास महाराजगन्जको २५८ रोपनी १४ आना, बबरमहल करिया गाउँको २५३ रोपनी ३ आना ३ पैसा १ दाममध्ये भरतशमशेरको भागको घर र जग्गा १२ रोपनी १२ आना २ पैसाबाहेक २४० रोपनी ५ आना ३ पैसा १ दाम अधिग्रहण गरिएको थियो। त्यस्तै ललिता निवासको २९९ रोपनी ९ आना २ पैसामध्ये सुवर्णशमशेर र कञ्चनशमशेरको भागमा रहेको १४ रोपनी ११ आना जग्गा (जफत भएको) को गरी बाँकी २८४ रोपनी १४ आना ३ पैसा अधिग्रहण गरिएको थियो। यससम्वन्धी सूचना २०२१ मंसिर १७ गते नेपाल गजेटमा जारी गरिएको थियो। अधिग्रहणको सूचनापछि मेजिस्ट्रेट अफिस काठमाडौंले हकदाबीको दरखास्त दिन र क्षतिपूर्ति दाबी गर्न ०२१ पुस ६ सार्वजनिक सूचना प्रकाशित गरेको थियो। ०२३ असोेज ७ मा छुटपुट व्यक्तिलाई क्षतिपूर्ति लिन आउनु भनेर अञ्चलाधीश अफिस बागमतीले पनि सूचना जारी गरेको थियो। २०२५ माघ ८ मा बाँकी मुआब्जा रकम भूमि प्रशासन कार्यालयमा धरौटी राखिदिएको सूचना जारी भएको थियो। त्यतिबेला सबै प्रक्रिया पूरा गरेर ललिता निवासको जग्गा सरकारीकरण गरिएको थियो। ०४६ सालको प्रजातन्त्र पुनर्वहालीपछि ललिता निवासको जग्गालाई व्यक्तिको नाममा पार्ने क्रमले तीव्रता पाएको थियो। ०४७ सालमा कृष्णप्रसाद भट्टराईको नेतृत्वमा बनेको अन्तरिम सरकारले राजनीतिक आस्थाका कारण सरकारले कब्जा गरेका जग्गा फिर्ता दिने निर्णय गरेको थियो। तर, त्यो निर्णयलाई आधार बनाएर २०४९ सालमा राणापरिवार, बिचौलिया र कर्मचारीको मिलोमतोमा ११२ रोपनी ४ रोपनी जग्गा व्यक्तिको नाम कायम गरिएको थियो। कनकशमशेरलाई ८ रोपनी दिएपछि कित्ताफोडमा बाँकी रहेको १२ आना २ पैसा जग्गा छुट दर्ता भन्दै २०६२ सालमा सुनिता राणाको नाममा कायम गरिएको थियो। २०६६०६७ मा माधवकुमार नेपाल प्रधानमन्त्री भएको बेला तीनपटक मन्त्रिपरिषद्बाट निर्णय गराएर २५ रोपनी ७ आना १ पैसा १ दाम प्रधानमन्त्री, प्रधानन्यायाधीशलगायत विशिष्ठ व्यक्तिको निवाससहित राजकुलो, बाटोसमेतमा नक्कली मोही खडा गरेर व्यक्तिको नाममा दर्ता गरिएको थियो। २०६९ मा डा बाबुराम भट्टराई प्रधानमन्त्री भएको बेला ४ रोपनी १४ आना ३ पैसा २ नक्कली पशुपति टिकिन्छा गुठी कायम गरी, त्यसको नक्कली मोही खडा गरेर वितरण गरिएको थियो। हालसम्म १४३ रोपनी जग्गा राणा परिवार, कर्मचारी, बिचौलिया र राजनीतिक नेतृत्वको मिलोमतोमा व्यक्तिको नाममा कायम भइसकेको प्रहरीको केन्द्रीय अनुसन्धान ब्युरो (सीआईबी) ले जनाएको छ। यस प्रकरणमा संलग्न भन्दै सीआईबीले वहालबाला सञ्चार तथा सूचनाप्रविधि सचिव कृष्णबहादुर राउत, पूर्वनिर्वाचन आयुक्त सुधीरकुमार शाह, भाटभटेनीका सञ्चालक मीनबहादुर गुरुङसहित डेढ दर्जनलाई पक्राउ गरेर अनुसन्धान गरिरहेको छ। यो प्रकरणमा २०७६ माघ २२ गते नै अख्तियारले तत्कालीन उपप्रधान एवं भौतिक निर्माणमन्त्री विजयकुमार गच्छदार, भूमिसुधारमन्त्रीहरू डम्बरबहादुर श्रेष्ठ, चन्द्रदेव जोशी, तत्कालीन भौतिक निर्माण सचिव दीपकुमार बस्न्यातसहित १ सय ७५ जनाविरुद्ध विशेष अदालतमा मुद्दा चलाएको थियो। अधिवक्ता युवराज कोइरालाको उजुरीको आधारमा सरकारले २०७५ सालमा ललिता निवास अनुसन्धान अगाडि बढाएको देखिन्छ। बालुवाटारस्थित ललिता निवासको जग्गा छानबिन गर्ने क्रममा २०७५ असार १५ मा सरकारले पूर्वसचिव त्रितालको संयोजकत्वमा सरकारी, सार्वजनिक, गठी र सरकारद्वारा अधिग्रहण तथा जफत गरिएको जग्गाहरूको हिनामिनासम्बन्धी छानबिनसमिति बनायो। यो छानबिन समिति पूर्वप्रशासक महेन्द्रकुमार थापा र गृह मन्त्रालयका उपसचिव गणेश आचार्यसहितको तीन सदस्यीय थियो। त्रितालको प्रतिवेदन आएपछि मन्त्रिपरिषद्को २०७५ फागुन २८ को निर्णयअनुसार ललिता निवासको जग्गा हिनामिनाबारे किर्ते र ठगीमा छानबिन गर्न सीआईबीलाई जिम्मेवारी दिइएको थियो भने भ्रष्टाचारमा अख्तियार दुरुपयोग अनुसन्धान आयोगलाई जिम्मा दिइएको थियो। राजाको हुक्कुमबाट पनि बिक्री भएको भनी त्रितालको संयोजकत्वमा गठित छानबिनसमितिको प्रतिवेदनमा उल्लेख भएका केही निर्णयहरू। तत्कालीन श्री ५ को सरकारको मिति २०२२।०४।१० को मेक कनकशमशेरलाई ८ रोपनी जग्गा बिक्री गर्नेसम्बन्धी निर्णय र सोको जानकारी : अधिग्रहण भएपश्चात् नेपाली सेनामा कार्यरत मेजर कर्नेल कनकशमशेरले क्याम्पमा रहेको गोठ, तबेलासहित आठ रोपनी जग्गामा बसोबास गर्नका लागि पाऊँ भनी निवेदन गरेपछि तत्कालीन श्री ५ को सरकारको मिति २०२२।०४।१० को निर्णयबाट निजलाई आठ रोपनी जग्गा दिने निर्णय भएकोले तत्कालीन गृह पञ्चायत मन्त्रालयको २०२२।०४।१४ को पत्रबाट उक्त आठ रोपनी जग्गा श्री ५ को सरकारले खरिद गरेको मोलमा बिक्री गरिदिने निर्णय भएको व्यहोरा मेजिस्ट्रेट अफिस, काठमाडौंको चनं १२३५ मिति २०२२।५।१३ को पत्रबाट जानकारी गराएको देखिएकोमा बागमती अंचलाधीश कार्यालयको चनं १४९६ मिति २०२६।०१।२९ को पत्र र २०२२।०४।२० को मेजिस्ट्रेट अफिस, काठमाडौंको पत्रबाट समेत सरकारले खरिद गरेको मोल तिरी निज कनकशमशेरले ८ रोपनी जग्गा पुनः खरिद गरेको देखिएको। बागमती अञ्चलाधीश कार्यालयको श्री ५ को सरकारको नाममा लालपुर्जा बनाइदिने भन्ने बेहोराको पत्रः गृह मन्त्रालयलाई बोधार्थ दिई आवास तथा भौतिक योजना तथा निर्माण मन्त्रालयलाई उक्त मन्त्रालयको चनं १०७५ मिति २०४४।११।२३ को पत्रको जवाफ दिँदै बागमती अञ्चलाधीश कार्यालयद्वारा प्रेषित गरिएको ललिता निवासको घर कम्पाउन्डको जग्गा क्षेत्रफल २९९९२०९ ३० रोपनी मध्येबाट श्री ५ महाराजधिराजको हुप्र र श्री ५ को सरकारको मिति २०३६।०२।२७ को निर्णय समेतबाट श्री पविता देविलाई वडा नं २३क्ष बाट १ रोपनी, दामोदरप्रसाद उपाध्यायलाई वडा नं २३स किनं ८५ बाट १ रोपनी र कुमार बस्नेतलाई २३स किनं२२ बाट २ रोपनी ७ आना २ पैसा पूरै जग्गा र श्री ५ को सरकारको निर्णय अनुसार ललिता निवासको घर जग्गाबाट मेक कनकशमशेरलाई गोठ, तबेलासमेत आठ रोपनी जग्गा छुट्ट्याई दिइसकेको हुँदा बाँकी जग्गामा नेपाल राष्ट्र बैंक र प्रधानमन्त्री क्वाटर, प्रधानन्यायाधीश क्वाटरसमेत बनेको, यसदेखि बाँकी जग्गा समरजंग कम्पनीको जिम्मा रहेको र नेपाल गजेट भाग३ मा श्री ५ को सरकार गृह मन्त्रालयको मिति २०२१।०८।१७ गतेको सूचनाअनुसार सम्बन्धित व्यक्तिहरूले क्षतिपूर्ति लिइसकेको, साथै चाहिएको बखत छोड्ने गरी मोहीहरूलाई कमाउन दिई किसिमबमोजिमको आएको आयस्ताको रकम समरजंग कम्पनीबाटै राजस्वमा जम्मासमेत गरिएको देखिन आएको हुँदा उक्त जग्गा मातपोत कार्यालय, काठमाडौंलाई श्री ५ को सरकारको नाउँमा दर्ता गरी लालपूर्जाको व्यवस्था गर्न मिति २०४४।१०।२२ मा लेखी पठाइसकेको हुँदा गुरु योजनाअन्तर्गत भवन निर्माण आदि गर्न सकिने भन्नेसमेत बेहोराको पत्र। कनकशमशेरले साविक नगर ४ किनं २५ क्षेफ ८००० रोपनी जग्गा ४५ हजार ८ सय ८२ रुपैयाँ ६९ पैसामा खरिद गरी आफ्नो नाममा श्रेस्ता कायम गरेकोः सुवर्णशमशेरको छोरा मेक कनकशमशेर जबराको वारेस कर्णबहादुर गुरुङले उक्त व्यहोराको पत्र प्राप्त भएको भनी विसं २०३५ साल असोज ११ र विसं २०३५ साल पौष ९ गते मालपोत कार्यालय, काठमाडौंमा निवेदन दिएको देखिएकोमा उक्त पत्रमा उल्लेख गरे बमोजिमको ४५ हजार ८ सय ८२ रुपैयाँ ६९ पैसा चुक्ता गरी निज कनकशमशेरले सरकारको निर्णय मुताविक आफ्नो माग बमोजिमको साविक काठमाण्डौं नगर वडा नं २३ स किनं १६ क्षेफ ८१२२० रोपनी कित्ताफोड भई कायम किनं २५ क्षेत्रफल ८० ०० रोपनी र किनं २६ क्षेत्रफल ०१२२० रोपनीमध्ये कानपंवडा नं ४ बालुवाटारको किनं २५ क्षेत्रफल ८००० रोपनी जग्गा मिति २०३६ ०७।२३ मा आफ्नो नाममा श्रेस्ता कायम गरिलिएको र किनं किनं २६ क्षेत्रफल ०१२२० रोपनी तत्कालीन श्री ५ को सरकारको नाममा बाँकी रहेको देखिएको।"
