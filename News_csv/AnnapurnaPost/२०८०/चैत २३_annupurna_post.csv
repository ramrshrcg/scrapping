शीर्षक,विवरण
इलाम२ मा एमाले र माओवादी केन्द्रको साझा उम्मेदवार बने सुहाङ,"काठमाडौं : इलाम क्षेत्र२ मा सुहाङ नेम्वाङ सत्ता साझेदार दल नेकपा एमाले र माओवादी केन्द्रको साझा उम्मेदवार बनेका छन्। एमाले र माओवादीको जिल्ला कमिटीले संयुक्त विज्ञप्ति जारी गर्दै सुहाङ साझा उम्मेदवार बनेको घोषणा गरेको हो। एमालेको जिल्ला अध्यक्ष महेश बस्नेत र माओवादी केन्द्रका जिल्ला अध्यक्ष विजय खम्बुले दुई पार्टीका अध्यक्षबीच चुनावी तालमेल गर्ने उच्चस्तरीय समझदारी भएको उल्लेख गरेका छन्। 'उपनिर्वाचनमा एमाले अध्यक्ष केपी शर्मा ओली र माओवादी केन्द्र अध्यक्ष पुष्पकमल दाहालबीच चुनावी तालमेल गर्ने उच्चस्तरीय समझदारी भएकाले इलाम क्षेत्र नं २ मा एमाले उम्मेदवार सुहाङ नेम्वाङ साझा उम्मेदवार भएको जानकारी गराउन चाहन्छौं,' विज्ञप्तिमा भनिएको छ। एमाले उपाध्यक्षसमेत रहेका प्रतिनिधिसभा सदस्य सुवासचन्द्र नेम्वाङको निधन भएपछि निर्वाचन आयोगले इलाम २ मा उपनिर्वाचन गर्दैछ। वैशाख १५ गते हुने उपनिर्वाचनका लागि भोलि (शनिबार) मनोनयन दर्ता गर्ने कार्यतालिका छ। एमालेसँगै प्रमुख दलहरूले यसअघि नै आफ्ना उम्मेदवार घोषणा गरिसकेका छन्। इलाम२ मा एमालेका सुहाङसँगै नेपाली कांग्रेसका डम्बर खड्का, राष्ट्रिय स्वतन्त्र पार्टीका मिलन लिम्बु, राष्ट्रिय प्रजातन्त्र पार्टीका लक्ष्मी गुरुङ, एकीकृत समाजवादीका जीतबहादुर राई र पहिचानवादीका तर्फबाट डकेन्द्रसिं थेगिमलगायतले उम्मेदवारी घोषणा गरेका छन्।"
"खरानीको डल्लोजस्तो यो गठबन्धन होइन, टुट्दैन : ओली","स्याङ्जा : नेकपा एमाले अध्यक्ष केपी शर्मा ओलीले वामपन्थीहरू आफ्नै सरकार गिराउन पनि पछि नपर्ने बताएका छन्। उनले नेपालका वामपन्थीहरू वामपन्थीजस्ता नभएको आरोप लगाए। स्याङ्जामा आयोजित कार्यक्रममा बोल्दै उनले एमालेविरुद्ध देशीविदेशी शक्ति र अदालतसमेत लागिपरेको बताए। उनले राजतन्त्र र पञ्चायती शासन ब्यवस्थाविरुद्धको अभियानका क्रममा उनले २०४२ सालदेखि एक वर्ष स्याङ्जा कारागारमा बिताएको बताए। उनले मिसन २०८४ लाई स्मरण गराउँदै अधिवेशनमा गुटगट प्रतिस्पर्धा नगर्न सुझाव दिए। नेताले कार्यकर्ता नभिडाउन र पार्टी एक ढिक्का बनाउन उनको निर्देशन थियो। पूर्वप्रधानमन्त्रीसमेत रहेका ओलीले आउँदो निर्वाचनमा संघ, प्रदेश र स्थानीय तहमा बहुमत ल्याउनेगरी तयारीमा जुट्न कार्यकताईलाई निर्देशन दिए। यसअघिको गठबन्धन खरानीको डल्लो भएकाले त्यसलाई पराजित गरेको बताउँदै उनले अहिलेको सत्तासमीकरण बलियो रहेकाले नटुट्ने दाबी गरे।"
नासलचोकमा १२ वर्षे रुद्रायणी सिकली जात्रा (फोटो फिचर),"काठमाडौं : हनुमानढोकास्थित नासलचोकमा रूद्रायणी देवीको १२ वर्षे शिकाली जात्रा प्रदर्शन गरिँदैछ। ललितपुरको खोकनामा ऐतिहासिकरूपमा मनाइने रुद्रायणी देवीको जात्रा हरेक १२ वर्षमा खोकना बाहिर पनि प्रर्दशन गर्ने चलन छ। खोकनालगायत पाटनका विभिन्न स्थानमा नाच सम्पन्न गरी देवगणहरू बिहीबार साँझ काठमाडौं प्रवेश गरेका हुन्। रूद्रायणी देवीका देवगनहरूले बिहीबार काठमाडौं प्रवेश गरेसँगै पचली, वन्दे, कोहिती, मरूसत, प्याफ परिक्रमा गर्दै हनुमानढोकास्थित नासलचोक पुगेका हुन्।"
"सिम्रिक भेन्चर र काठमाडौं विश्वविद्यालयबीच सम्झौता, नेपालमै उड्डयन व्यवस्थापन अध्यापन गर्ने तयारी","काठमाडौं : सिम्रिक भेन्चर र काठमाडौं विश्वविद्यालयबीच उड्डयन व्यवस्थापन अध्ययनअध्यापन सुरु गराउने सम्बन्धमा सहमति भएको छ। सिम्रिक भेन्चरका तर्फबाट प्रमुख कार्यकारी अधिकृत (सिइओ) सनत न्यौपाने र काठमाडौं विश्वविद्यालयको स्कुल अफ म्यानेज्मेन्ट(कुसुम)का डीन प्रोफेसर विजय केसीले उक्त सम्झौतमा हस्ताक्षर गरेका छन्। सन् २०२१ मा दुवै संस्थाबीच केयूमा उड्डयनसम्बन्धी अध्ययनअध्यापन सुरु गराउने सम्बन्धको आशयपत्रमा सहमति भएको थियो। हस्ताक्षरपछि कुसुमका डीन केसीले केयूको नामसँग जोडिएकाले उत्कृष्ट नतिजा ल्याउने बताए। दुवै पक्षको सहकार्य र कडा मेहेनतले मात्रै नयाँ विषय अध्यापन सफल हुने उनको भनाइ थियो। कार्यक्रममा सिम्रिक भेन्चरका सिइओ न्यौपानेले उड्डयन क्षेत्रमा मानव संशाधनको संकट रहेको बताए। नेपालको उड्डयन क्षेत्रमा करिब ७ सय पाइलट, ५ हजारलाई प्रत्यक्ष रोजगारी र १५ हजारले अप्रत्यक्ष रोजगारी पाइरहेको उनको भनाइ छ। जहाज पाइलटको एकल प्रयासले मात्र नउड्ने भन्दै उनले प्रत्यक्ष एवं अप्रत्यक्ष सबै कर्मचारीको संयुक्त प्रयासले उड्डयन क्षेत्र चलायमान भएको बताए। २ वर्षको निरन्तर छलफल र प्रयासपछि आजको दिनमा आइपुगेकाले यसलाई नमुना परियोजनाका रूपमा अघि बढाउनुपर्ने सिइओ न्यौपानेको जोड थियो। काठमाडौं विश्वविद्यालयको स्कुल अफ म्यानेज्मेन्टले सन् २०२४ को अगष्टबाट उड्डयन व्यवस्थापनसम्बन्धी अध्ययनअध्यापन सुरु गराउने तयारी गरेको छ। अध्यापन सुरु गराउनुपूर्व केकस्ता सामाग्री राख्ने, अध्यापनको ढाँचालगायतका बारेमा निर्णय गर्न कार्यसमिति गठन गरिएको छ। समितिमा सिम्रिक भेन्चरका २ र कुसुमका २ प्रतिनिधित्व रहेका छन्। उड्डयन व्यवस्थापन सम्बन्धमा केयूको स्तरलाई मापन गर्नेगरी कोर्सको ढाँचा तयार गरिनुपर्नेमा सहभागीहरूले जोड दिएका छन्। केयूका रजिष्ट्रार डा अच्युत वाग्लेले पहिलोपटक उड्डयन व्यवस्थापन विषयको अध्ययन नेपालमा सुरु हुन लागेको बताए। केयूले जहिले पनि नयाँनयाँ विषयमा अध्यापन गराउन भूमिका खेलेको भन्दै उड्डयन क्षेत्रलाई पनि समेटेर उत्कृष्ट नतिजा निकाल्नुपर्ने उनको भनाइ छ। नयाँ विषय भएकाले पढाउने प्राध्यापकदेखि विद्यार्थी भर्नासम्मको चुनौती रहेको उनले बताए। केयूका सहायक प्रोफेसर डा विराजसिंह थापाले उड्डयन व्यवस्थापनसम्बन्धी अध्यापनले मानव संशाधन विकासमा ठूलो भूमिका खेल्ने बताए। त्यस्तै सिम्रिक भेन्चरका अध्यक्ष क्याप्टेन रामेश्वर थापाले केयूले शिक्षा क्षेत्रमा छुट्टै पहिचान बनाउन सफल भएको बताए। उनले उड्डयन क्षेत्र नेपालमा नयाँ उद्योगको रूपमा विकास भइरहेकाले यस क्षेत्रमा मानव संशाधनको कमी रहेको बताए। नेपालको भौगोलिक बनावटका कारण उड्डयन पर्यटक ओसार्नेमा मात्र सीमित नभइ यातायातको साधनको रूपमा पनि रहेको उनले औंल्याए। यस क्षेत्रमा एयरलायन्स बुझेका धेरै भए पनि उड्डयन व्यवस्थापनका अन्य पाटा बुझेका औंलामा गन्यमात्र रहेको उनको भनाइ छ। क्याप्टेन थापाले संसारले हवाई सुरक्षालाई प्राथमिकता दिइरहेका बेला नेपालमा पनि यस विषयको अध्ययनअध्यापन हुनु आवश्यक भएको बताए। केयूसँगको यो सहकार्यले संसारको उड्डयन क्षेत्रलाई डील गर्न सक्नेगरी विद्यार्थी तयार हुने विश्वास उनको छ।"
शनिबार देशका यी स्थानमा हुने छ वर्षा,"काठमाडौं : शनिबार कर्णाली प्रदेश लगायत देशको पहाडी भूभागमा आंशिकदेखि साधारणतया बदली रहि बाँकी भूभागमा मौसम आंशिक बदलीदेखि मुख्यतया सफा रहने छ। मौसम पूर्वानुमान महाशाखाका अनुसार गण्डकी र कर्णाली प्रदेशको पहाडी भूभागको थोरै स्थानहरूमा र बाँकी पहाडी भूभागको एकदुई स्थानमा मेघगर्जनचट्याङ सहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। गण्डकी, कर्णाली तथा सुदूरपश्चिम प्रदेशका पहाडी तथा बाँकी तराई भूभागका थोरै स्थानहरूमा हावाहुरीको सम्भावना रहेको छ। शनिबार राति देशको पहाडी भूभागमा आंशिकदेखि साधारणतया बदली रहि बाँकी भूभागमा आंशिक बदलीदेखि मुख्यतया सफा रहने छ। गण्डकी र कर्णाली प्रदेशका पहाडी भूभागका थोरै स्थानहरूमा मेघगर्जनचट्याङ सहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
झापाबाट ८ महिनामा २२ हजार ३९८ जना विदेश उडे,"झापा : कोशी प्रदेशमै सबैभन्दा बढी वैदेशिक रोजगारीमा जाने झापा जिल्लामा पछिल्लो ८ महिनामा २२ हजार ३९८ जना विदेश गएका छन्। चालु आर्थिक वर्षको फागुन मसान्तसम्म ४ हजार ४८५ महिला र १७ हजार ९१३ पुरुष श्रम स्वीकृति लिएर वैदेशिक रोजगारीमा गएको सुरक्षित आप्रवासन सामीले जनाएको छ। सामीले सुरक्षित वैदेशिक रोजगारीका लागि वैदेशिक रोजगारीबाट फर्केका व्यक्तिहरूको सञ्जाल क्षमता विकास सम्बन्धी दुई दिने कार्यक्रममा सामी हेल्भेटास कार्यक्रम अधिकृत रोहित विश्वकर्माले झापामा अघिल्लो आर्थिक वर्ष २०७९०८० मा ५ हजार ८५१ महिला र २७ हजार ६१९ गरी ३३ हजार ५७० जना श्रम स्वीकृति लिएर विदेश गएको जानकारी दिए। चालु आर्थिक वर्षको फागुनसम्म २२ हजार ३९८ जना विदेश गइसकेकोले यो सङ्ख्या असारसम्म अझै बढेर जाने अधिकृत विश्वकर्माको भनाइ छ। वैदेशिक रोजगारीमा जानेहरूको समस्यामा ठगी, अशिक्षा, सीपको कमी, भाषाको समस्या, कानुनको ज्ञान नभएको, देखासिकी गर्ने बानी र पारिवारिक मनमुटाव रहेको पाइएको सामाजिक परिचालन अधिकृत शेखर बुढाथोकीले बताए। वैदेशिक रोजगारीमा जाँदा सीप मूलक र भाषा सम्बन्धी तालिम, कानुनको विषयमा ज्ञान लिएको र सामाजिक चेतना भएका व्यक्ति गएमा समस्या नपर्ने उनको भनाइ छ। वैदेशिक रोजगारीबाट फर्किएका १५ वटै पालिकाबाट सहभागीहरूलाई क्षमता विकास, वैदेशिक रोजगारीको हालको स्थिति, वैदेशिक रोजगारी बोर्डले प्रदान गर्ने कल्याणकारी सेवाको बारेमा जानकारी, ठगी लगायत समस्याहरूको कानुनी प्रक्रियाबारे जानकारी, सजग हुने उपाय बारे छलफलमा सहजिकरण गरिएको थियो। साथै भद्रपुरका विश्व खरेलको नेतृत्वमा २१ सदस्य झापा जिल्ला आप्रवासन सञ्जाल पनि गठन गरिएको जनाइएको छ।"
बझाङका चार एसईई परीक्षा केन्द्रमा झडप,"बझाङ : बझाङका चार परीक्षा केन्द्रमा एसईई दिएर बाहिरिने क्रममा विद्यार्थी माथि कुटपिट भएको छ। जिल्लाको खप्तडछान्ना गाउँपालिका५ को खप्तड मावि परीक्षा केन्द्रमा परीक्षा दिएर फर्कने क्रममा खप्तडछान्ना गाउँपालिका६ पाटादेवलका १८ वर्षीय खपिस थापा माथि कुटपिट भएको प्रहरीले जानकारी दिएको छ। थापा माथि खप्तडछान्ना गाउँपालिका५ का बालकेश सिंह र आनन्द सिंहको समूहले कुटपिट गरेको जनाइएको छ। उनीहरूले परीक्षा दिएर परीक्षा केन्द्रबाट बाहिर निस्केका थापाको टाउको, हात, पेटमा चक्कु प्रहार गरी फरार भएको र फरारमध्ये एक जना पक्राउ परेको र अन्य फरार रहेको प्रहरीले जनाएको छ। यस्तै उता दुर्गाथली गाउँपालिकामा पनि एसईई दिएर फर्कने क्रममा दुई जना विद्यार्थीमाथि कुटपिट भएको छ। आज अन्तिम दिनको परीक्षा दिएर फर्कने क्रममा दुर्गाथली गाउँपालिका१ मोरीबगरमा छविस पाथिभेराम गाउँपालिकाका१ का अभिषेक भण्डारी र खप्तडछान्ना गाउँपालिका२ का बिमल बोगटी माथि कुटपिट भएको प्रहरीले जनाएको छ। भण्डारी र बोगटीलाई दुर्गाथली गाउँपालिका१ का प्रकाश खाती लगायत तीनचार जनाको समूहले हातपात गरेको जनाइएको छ। कुटपिटबाट दुवै जनाको टाउकोमा चोट लागेको र अहिले उनीहरूको जिल्ला अस्पतालमा उपचार भइरहेको छ। कुटपिट गर्ने व्यक्तिहरूलाई प्रहरीले नियन्त्रणमा लिएको जिल्ला प्रहरी कार्यालय बझाङले जनाएको छ। त्यस्तै आज नै मष्टा गाउँपालिकाको भातेखोलामा रहेको कुलमष्टजन मावि परीक्षा केन्द्रमा परीक्षा दिएर फर्किने क्रममा मष्टा गाउँपालिका६ का मुन्ना बोहरामाथि पनि कुटपिट भएको छ। बोहरालाई बिमल बुढा, बादल बुढा लगायतको समूहमा आएका केटाहरूले हातपात गरेका हुन्। कुटपिटबाट बोहराको अनुहारमा चोट लागेको र उनीहरूको खोजी भइरहेको जिल्ला प्रहरी कार्यालय बझाङका सूचना अधिकारी दिपेश चौधरीले जानकारी दिए। यस्तै तल्कोटको दुर्गाभवानी माविमा पनि एक युवतीको विषयलाई लिएर विद्यार्थीबीच हात हालाहाल भएको प्रहरीले जनाएको छ।"
धनगढीमा तस्करी गरेर ल्याएको सामान बरामद,"धनगढी : धनगढी उपमहानगरपालिका४ को उत्तर वेहडी इलाकाबाट सशस्त्र प्रहरीले ५७ लाख १८ हजार ५ सय मूल्यको अवैध कपडा बरामद गरेको छ। सशस्त्र प्रहरीका अनुसार आज दिउसो सूचनाका आधारमा बसपार्क पछाडिको क्षेत्रमा टिनको टहरा बनाएर भण्डारण गरिएको अवस्थामा सामान बरामद गरिएको हो। गोदाममा २३ वटा बोरामा प्याक गरी लुकाइ राखेको अवस्थामा कुर्ती सेट, टप्स, सारी र सुट पिस कपडा विशेष सूचनाका आधारमा पक्राउ गरिएको सशस्त्र प्रहरी नम्बर ३४ गणका डीएसपी साजेन्द्र केसीले जानकारी दिए। सशस्त्र प्रहरी बल, नेपाल नम्बर ३४ गण हेडक्वाटर कैलालीबाट सशस्त्र प्रहरी उपरीक्षक दलबहादुर पाण्डेको कमाण्डमा खटिएको टोलीले बरामद उक्त सामान बरामद गरेको हो। बरामद गरिएका कपडा भन्सार कार्यालय त्रिनगर पठाइएको छ। सशस्त्र प्रहरीले उक्त सामान भारतबाट चोरी निकासी भई आएको दाबी गरेको छ। तर प्रहरी समक्ष उक्त सामान लिन कोही पनि आएको छैन। विशेष सूचना आएको थियो, हाम्रो टोली गयो, सामान बरामद भयो तर कसको हो ? भन्ने कुरा खुल्न सकेको छैन, डीएसपी केसीले भने।"
उपनिर्वाचनका लागि मतदानस्थल र केन्द्र निर्धारण,काठमाडौं : निर्वाचन आयोगले आगामी वैशाख १५ गते हुने उपनिर्वाचनका लागि मतदानस्थल र केन्द्र निर्धारण गरेको छ। देशभरमा १० हजार आठ सय ९२ मतदान केन्द्र स्वीकृत भएको र उपनिर्वाचनअन्तर्गत इलाम जिल्ला प्रतिनिधिसभा सदस्य क्षेत्र नम्बर २ का लागि ७९ मतदानस्थल र एक सय ४९ मतदान केन्द्र निर्धारण गरिएको आयोगका प्रवक्ता शालिग्राम शर्मा पौड्यालद्वारा जारी विज्ञप्तिमा उल्लेख छ। यसैगरी बझाङ जिल्ला प्रदेशसभा निर्वाचन क्षेत्र नम्बर १ मा ७४ मतदानस्थल र ९३ मतदान केन्द्र स्वीकृत भएको छ।
संयुक्त इफ्तारीमा २५ सय बढी मुस्लिम धर्मावलम्बी सहभागी,वीरगन्ज : पवित्र पर्व रमजानको रोजा बसेका मुस्लिम धर्मावलम्बीहरूका लागि शुक्रबार साँझ वीरगन्ज महानगरपालिकाले वीरगन्ज१० आदर्शनगरस्थित पुरानो बसपार्कमा संयुक्त इफ्तारी समारोह आयोजना गरेको छ। आपसी भाइचारा अभिवृद्धि हेतु वीरगन्ज महानगरपालिकाको आयोजनामा भएको इफ्तारीमा महानगरको ३२ वटै वडाका गरी करिब २ हजार ७ सयभन्दा बढी मुस्लिम धर्मावलम्बी सहभागी भएका थिए। शुक्रबार साँझ आयोजना गरिएको इफतारीमा सहभागी मुस्लिम धर्मावलम्बीलाई महानगरपालिकाले विभिन्न परिकारका साथै जलपान ग्रहण गराएको थियो। वीरगन्ज महानगरका मेयर राजेशमान सिंहले मुस्लिम धर्मावलम्बीको सबैभन्दा ठूलो पर्व रमजानको अवसर पारेर आयोजना गरिएको इफ्तारीमा सहभागी सबैलाई शुभकामना दिँदै धन्यवाद पनि व्यक्त गरे। एक अर्काको धर्म र पर्वप्रति सम्मान गर्दै आपसी सद्भाव र धार्मिक सहिष्णुता कायम राख्न मुस्लिमहरूको मुख्य पर्व रमजानको उपलक्ष्यमा महानगरपालिकाले गत वर्षदेखि इफ्तारी समारोह आयोजना गर्दै आएको भन्दै मेयर सिंहले यसलाई आगामी वर्ष पनि निरन्तरता दिने बताए।
नेपाललाई बरोडाले दियो १५७ रनको लक्ष्य,"काठमाडौं : नेपालविरुद्ध बरोडाले १५७ रनको लक्ष्य प्रस्तुत गरेको छ। भारतको गुजरातस्थित भापीमा टस जितेर ब्याटिङ गरेको बरोडाले निर्धारित ओभरको खेलमा ८ विकेट गुमाएर १५६ रन बनाएको हो। बरोडाका लागि शासवत रावतले ३१ रन र ध्रुव पटेलले २९ रन बनाए। नेपालका लागि गुल्शन झा र करण केसीले २२ विकेट लिए। नेपाल, गुजरात र बरोडा सम्मिलित फ्रेन्डसीप प्रतियोगितामा नेपाल यसअघि नै फाइनल प्रवेश गरिसकेको छ। नेपालले बरोडासँगको पहिलो खेल र गुजरातसँगको दुवै खेल जितेको थियो।"
सुनसरीका पाँच पालिकामा कर्फ्यु,"इनरुवा : जिल्ला प्रशासन कार्यालय सुनसरीले विभिन्न पाँच स्थानीय तहमा कर्फ्यू आदेश जारी गरेको छ। कामू प्रमुख जिल्ला अधिकारी वेदराज फुयालद्वारा जारी सूचनामा इनरुवा नगरपालिका, हरिनगर, देवागञ्ज, झोक्राहा नरसिंह र कोशी गाउँपालिकामा आज अपराह्न ५ बजेदेखि लागू हुनेगरी कर्फ्यू आदेश जारी भएको जनाइएको छ। कार्यालयले जारी गरेको सूचनामा शान्ति सुरक्षाको संवेदनशीलतालाई समेत मध्यनजर राखी सम्भावित मानवीय क्षति कम गर्न तथा सम्पत्तिको सुरक्षा गर्न स्थानीय प्रशासन ऐन, २०२८ को दफा ६ (क) बमोजिम अर्को सूचना नभएसम्मका कर्फ्यू आदेश जारी गरिएको उल्लेख छ। यहाँका स्थानीय समुदायका दुई पक्षबीच झडप भइ तनावपूर्ण स्थिति सिर्जाना भएपछि शान्ति सुरक्षा कायम गर्ने हेतुले सो सूचना जारी गरिएको बताइएको छ।"
कृषि विकास बैंकको कर्जा मोबाइलबाटै पाइने,"काठमाडौं : कृषि विकास बैंकले एडीबीएल स्मार्ट प्लस एपमा कर्जाको नयाँ सुविधा ल्याएको छ। यस सुविधामार्फत ग्राहकले दुई लाख रुपैयाँसम्म प्रत्यक्ष रुपमा आफ्नै मोबाइल बैंकिङ एपबाट बिना कुनै धितो, कुनै कागजी कार्य वा बैंक भ्रमण नगरी तुरुन्तै कर्जा प्राप्त गर्न सक्नेछन् । कृषि विकास बैंकमा तलबी प्रकारका खाता भएका योग्य ग्राहकहरुले बैंकले तोकेको सीमा अनुसार आफ्नो मोबाइल बैंकिङ एपबाट नै कर्जा लिन उक्त कर्जाको भुक्तानी अवधि ईएमआई आधारमा ३, ६, ९, १२ महिना तय गर्न सक्नेछन् भने पूर्व भुक्तानको विकल्प पनि रहने छ। एडीबीएल इन्स्ट्यान्ट फोनलोनमा योग्य ग्राहकहरुले वाइ नाऔं, पे लेटरको सुविधा पनि प्राप्त गर्न सक्नेछन्। बीएनपीएल सुविधाको प्रयोग कुनै पनि फोनपे मर्चेन्टमा क्यूआर पेमेन्टको समयमा क्रेडिट भुक्तानी गर्न प्रयोग गर्न सकिन्छ। यसबाट ग्राहकले आफुलाई चाहिएको सामानको खरिद गर्न अनुमति दिन्छ र यसलाई निर्धारित समय भित्र मासिक किस्तामा भुक्तानी गर्नुपर्ने हुन्छ। ग्राहकहरुले कन्भर्ट टु इएमआई सुविधा पनि प्राप्त गर्न सक्नेछन् जसअन्तर्गत योग्य ग्राहकहरुले आफ्नो अघिल्लो ठूलो कारोबार रकमलाई कर्जामा रुपान्तरण गरी सममासिक किस्तामा भुक्तानी गर्न सक्नेछन्। यस सेवा प्रयोग गर्न ग्राहकहरुले आफ्नो मोबाइल बैंकिङ् एप मार्फत प्रमाणित इमेल ठेगाना उपलब्ध गराएर सजिलैसँग एडीबीएल इन्स्ट्यान्ट फोनलोनमा रजिष्टर गर्न सक्नेछन्। कर्जाको योग्यता बैंकद्वारा विभिन्न मापदण्डहरु जस्तैः बैंकमा तलबी खाता हुनुपर्ने, बैंक खाताबाट नियमित कारोवार भएको हुनुपर्ने, बैंकसँग भाखा नाघेको कर्जा नभएको आदि जस्ता आधारमा सफ्टवेयर मार्फत तय गरिन्छ। योग्य ग्राहकहरुको आफ्नो मोबाइल बैंकिङ् एप भित्र फोनलोन ब्यानर र रजिष्टर बटन देखा पर्नेछ। ग्राहकहरुले एक पटक दर्ता र इमेल प्रमाणित गरेपछि इन्स्ट्यान्ट फोनलोनका सबै सेवाहरु प्राप्त गर्न सक्नेछन्। यो सेवा सुचारु गरे पश्चात सरकारी बैंकहरुमध्ये फोनलोन सेवा संचालनमा ल्याउने कृषि विकास बैंक पहिलो समेत बनेको छ। फोनलोनका प्रमुख कार्यकारी अधिकृत सागर शर्माले भने, हाम्रो मुख्य लक्ष्य फोनलोन मार्फत डिजिटल लोन प्रदान गरी लोन प्रक्रियालाई सहज गर्ने र आर्थिक आवश्यकताहरूमा तुरन्तै आफ्नो मोबाइल बैंकिङबाटै लोन उपलब्ध गरी ग्राहकलाई सजिलो बनाउनु हो। साथै ग्राहकहरुले बैंक नगई र बिना धितो जुनसुकै बेला पनि लोन लिन सक्छन्। यसैगरी कृषि विकास बैंकका प्रमुख कार्यकारी अधिकृत गोविन्द गुरुङले बैंकको एपमा फोनलोनको सुचारु भएसँगै अब लोन लिन बैंक आउनु नपर्ने र बिना कुनै कागजात र धितो ग्राहकहरुले २ लाख रुपैयाँसम्मको लोन आफ्नै मोबाइल बैंकिङबाटै लिन सक्ने बताएका छन्।"
त्रिविको कुलपति प्रधानमन्त्री हुने व्यवस्था अन्त्य हुनुपर्छ : मन्त्री सुमना श्रेष्ठ,काठमाडौं : शिक्षा विज्ञान तथा प्रविधिमन्त्री सुमना श्रेष्ठले एक महिनाको अवधिमा शिक्षा क्षेत्रमा सुधारको प्रयास सुरु गरिएको बताएकी छन्। एक महिना कार्यालय पूरा भएसँगै अहिलेसम्मका उपलब्धि र भावी योजनाबारे जानकारी गराउन शुक्रबार मन्त्रालयमा पत्रकार सम्मेलन गर्दै मन्त्री श्रेष्ठले पाठ्यक्रमको गुणस्तरदेखि विद्यालय शिक्षा विधेयकलाई अघि बढाउनेसम्मका काम भएको जानकारी दिइन्। उनले शिक्षा क्षेत्रलाई राजनीतिकमुक्त बनाउनका लागि कार्यदल बनाएर काम भइरहेको बताइन्। त्रिभुवन विश्वविद्यालय र काठमाडौं विश्वविद्यालयका कुलपति प्रधानमन्त्री हुने व्यवस्था अन्त्य गर्नेगरी कानुन बनाउन आफूले आग्रह पनि गरेको उनको भनाइ छ। मन्त्री श्रेष्ठले अन्य मन्त्रालयमा चाहिने मानव स्रोतका बारेमा जानकारी लिएको र प्रशिक्षार्थीसम्बन्धी कार्यविधि स्वीकृत गरिरहेको बताइन्। उनले मन्त्रालयलाई पूर्णरूपमा डिजिटल बनाइएको र मन्त्रालयमा फाइल अड्कने समस्या समधान गर्न डिजिटल हस्ताक्ष सुरु गरिसकेको बताइन्। उनले विद्यालय शिक्षा विधेयकलाई छिट्टै अघि बढ्ने विश्वास व्यक्त गर्दै विभिन्न मापदण्डहरू पनि छलफलका क्रममा रहेको उल्लेख गरिन्। तीनै तहको सरकारबीच समन्वय गर्दै राष्ट्रिय मापदण्डअनुसार काम गर्न आफूले अनुरोध गरेको उनको भनाइ छ। त्यस्तै उनले सामुदायिक विद्यालयमा आवश्यकताअनुसार लगानी गर्ने भन्दै त्यसअनुसारको नजिता नआए कारबाही गर्ने बताइन्। त्रिभुवन विश्वविद्यालयको शैक्षिक गुणस्तर बढाउने र त्यसका लागि अध्ययन पनि गरिने उनको भनाइ छ।
लुम्बिनीको मुख्यमन्त्रीमा जोखबहादुर महरा नियुक्त,दाङ : लुम्बिनी प्रदेशको मुख्यमन्त्रीमा नेकपा माओवादी केन्द्रका जोखबहादुर महरा नियुक्त भएका छन्। प्रदेश प्रमुख अमिक शेरचनले संविधानको धारा १६८ (२) अनुसार महरालाई मुख्यमन्त्री नियुक्त गरेका हु्न्। माओवादी संसदीय दलका नेता महराले शुक्रबार बिहान ४४ सांसदको हस्ताक्षरसहित मुख्यमन्त्रीमा दावी पेश गरेका थिए। केन्द्रमा सत्ता समीकरणमा फेरबदल आएसँगै प्रदेशमा अल्पमतमा परेका मुख्यमन्त्री डिल्लीराज चौधरीले विश्वासको मत नपाउने भएपछि बिहीबार राजीनामा दिएका थिए। उनले राजीनामा दिएलगत्तै प्रदेश प्रमुख शेरचनले दुई वा दुईभन्दा बढी दलको समर्थनमा नयाँ सरकार गठनका लागि दावी पेश गर्न आह्वान गरेका थिए।
ब्राउन सुगरसहित भारतीय कारोबारी पक्राउ,झापा : सशस्त्र प्रहरीले ४८ ग्रामभन्दा बढी ब्राउन सुगरसहित भारतीय कारोबारीलाई पक्राउ गरेको छ। पक्राउ पर्नेमा भारत किशनगञ्ज जिल्ला धनतोला ग्राम पञ्चायत बालुवाडीका २३ वर्षीय राहुल मण्डल रहेको सशस्त्र प्रहरी बल नेपाल नम्बर २ गण हेडक्वाटर झापाका डीएसपी तथा सूचना अधिकारी दिनेश कटुवालले जानकारी दिए। झापा गाउँपालिका१ सितुमारीस्थित सशस्त्र प्रहरी बल नेपाल बोर्डर आउट पोस्ट टाघनडुब्बाबाट खटिएको मोबाइल गस्ती टोलीले शुक्रबार दिउँसो १ बजेको समयमा बीआर ३७ एन ५८११ नम्बरको भारतीय मोटरसाइकलमा सवार मण्डललाई शंका लागि चेकजाँच गर्दा ४८ दशमलव ५५० ग्राम ब्राउन सुगर फेला परेको सूचना अधिकारी कटुवालले बताए। उनको साथबाट एउटा मोबाइल र भारतीय रुपैयाँ २ सय १०० रुपैयाँ समेत बरामद गरिएको छ। भारतबाट नेपालतर्फ ब्राउन सुगर पुर्याउन गइरहेको अवस्थामा सशस्त्रले उनलाई पक्राउ गर्न सफल भएको हो। सशस्त्र प्रहरीले उनलाई आवश्यक कारबाहीका लागि इलाका प्रहरी कार्यालय कुमरखोद बुझाइसकेको छ।
जनताले परिवर्तनको महसुस गर्नेगरी सरकारले काम गरिरहेको छ: प्रधानमन्त्री,"गोरखा : प्रधानमन्त्री पुष्पकमल दाहाल प्रचण्डले आगामी आर्थिक वर्षको नीति तथा कार्यक्रम एवं बजेटमा जनताले परिवर्तन एवं विकासको महसुस गर्ने बताएका छन्। नेकपा (माओवादी केन्द्र) जिल्ला पार्टीले शुक्रबार गोरखामा आयोजना गरेको कार्यकर्ता भेटघाट एवं प्रशिक्षण कार्यक्रमलाई सम्बोधन गर्दै प्रधानमन्त्री प्रचण्डले आगामी आर्थिक वर्षमा विकास र निर्माणका क्षेत्रमा प्रभावकारी आयोजना लिएर आउने बताएका हुन्। आगामी आर्थिक वर्षको बजेट विगत आर्थिक वर्षको जस्तो नहुने बताउँदै प्रधानमन्त्री प्रचण्डले अध्यादेशमार्फत ऐन संशोधन गरेर जनताको सुझावलाई समेटेर नीति तथा कार्यक्रम निर्माण भइरहेको स्पष्ट पारे। आगामी आर्थिक वर्षको बजेट निर्माणबारे जानकारी दिँदै प्रधानमन्त्री प्रचण्डले परिणाम दिने आयोजनालाई मात्र बजेटको व्यवस्था गरिने स्पष्ट पारे। 'गोरखा जिल्लाको जनप्रतिनिधिको हैसियतले गोरखाको सडक पूर्वाधारमा मेरो ध्यान जानेछ,' प्रधानमन्त्री प्रचण्डले भने,'जलविद्युत,जडीबुटी र एवं अन्य पूर्वाधार क्षेत्रमा विशेष ध्यान दिनेछु यो पटक जनताले बुझ्नेगरी बजेट बिनियोजन हुनेछ ।' यस्तै प्रधानमन्त्रीले भ्रष्टाचार काण्डमा कोही दोषी नछुट्ने दावी गरे। 'आगामी आर्थिक वर्षमा देशभर सुशासन एवं सामाजिक न्यायका पक्षमा महत्त्वपूर्ण काम भएका छन्,'प्रधानमन्त्री प्रचण्डले भने,'शरणार्थी काण्डदेखि वाइडबडी प्रकरणसम्म आइपुग्दा भ्रष्ट्राचार गर्ने कोही पनि छुट्ने छैनन्,सुशासनको सरकारको काम अगाडि बढ्छ ।' माओवादीले मात्र सामाजिक न्यायको क्षेत्रमा लाखौं मिटरब्याजबाट पीडितलाई न्याय दिएको उल्लेख गर्दै प्रधानमन्त्री प्रचण्डले यही सरकारले मात्र विदेशमा रहेका श्रमिक एवं देशभित्रका न्यून आयभएका श्रमिकलाई सामाजिक सुरक्षामा सामावेश गराइएको बताए। गोरखा जिल्ला जनयुद्धको समयमा पनि अग्रणी भूमिका रहेको उल्लेख गर्दै उनले विकास निर्माण र सामाजिक न्यायको विषयमा जनताले गरेको अपेक्षालाई सम्बोधन गर्ने विश्वास दिलाए। गत वर्ष बजेट तथा नीति तथा कार्यक्रममा जनताको चाहनाअनुसार गर्न नसकिएको उल्लेख गर्दै प्रधानन्त्री प्रचण्डले गत आवमा परम्परागत बजेट निर्माण भयो र त्यसले अपेक्षित उपलब्धी हासिल गर्न नसकिएको बताए।"
कोरियालीसहित १० पर्वतारोहीले जुगल हिमाल चढ्ने,"सिन्धुपाल्चोक : काठमाडौंबाट सबैभन्दा नजिकको जुगल हिमाल आरोहण हुने भएको छ। नेपाल र दक्षिण कोरियाका १० पर्वतारोहीले चैत २४ देखि वैशाख १५ गतेसम्म जुगल हिमाल आरोहण गर्ने भएका हुन्। नेपालका ३ र दक्षिण कोरियाका ७ जना गरी १० जनाले आरोहण गर्न लागेको जुगल गाउँपालिकाका अध्यक्ष रेशम स्याङ्बोले बताए। उनले आरोहण गर्ने कार्यक्रमको सम्पूर्ण तयारी पूरा भएको समेत जनाए। नेपाल र दक्षिण कोरियाको कूटनीतिक सम्बन्ध स्थापना भएको ५० वर्ष पुगेको अवसर पारेर जुगल हिमाल आरोहणको तयारी गरिएको हो। नेपालीसहितको आरोहण टोलीलाई जुगलले स्वागत गर्ने र तेम्बाथान हुँदै हिमाल आरोहणका लागि टोली प्रस्थान गर्ने गाउँपालिकाका अध्यक्ष स्याङ्बोले बताए। आरोहण दलका सदस्यहरूलाई चैत २४ गते काठमडौंबाट प्रधानमन्त्री पुष्पकमल दाहाल प्रचण्डले कोरिया र नेपालको झन्डासहित बिदाइ गर्ने कार्यक्रम रहेको आरोही समेत रहेका पर्यटन अभियन्ता मिलन तामाङले जानकारी दिए। आरोहण दलका सदस्यहरू काठमाडौंबाट अरनिको हाइवे हुँदै बलेफी, नौविसे, जलविरे तेम्बाथाङ सडकबाट जुगलको ढाँडे पुग्ने छन्। त्यहाँ जुगल गाउँपालिकाले आरोहीहरूलाई भव्य स्वागत गर्ने कार्यतालिका रहेको पालिकाले जनाएको छ। आरोहण दलले जुगल हिमश्रृङ्खलामा रहेको ६ हजार ५ सय ९१ मिटरको जुगल १ र ६ हजार ५ सय १८ मिटरको जुगल २ नामका चुचुराको आरोहण गर्ने अभियन्ता तामाङले जानकारी दिए। चैत ८ गते बसेको मन्त्री परिषद्को बैठकले दुवै हिमाल आरोहण गर्दा लाग्ने सलामी दस्तुर मिनाहा गर्ने निर्णय गरिसकेको छ। गाउँपालिकाका अध्यक्ष स्याङ्बोले सिन्धुपाल्चोकको जुगल गाउँपालिकामा पर्ने जुगल हिमाल आरोहणका लागि अन्तर्राष्ट्रिय पर्यटक भित्राउन पाउँदा खुशी लागेको बताउँदै यसबाट गाउँपालिका, जिल्लाको मात्र नभै सिंगो देशको पर्यटन प्रवर्द्धनमा टेवा पुग्ने विश्वास व्यक्त गरे। २०७५ चैत २६ गते सगरमाथा आरोही माया गुरुङको नेतृत्वमा पहिलो पटक जुगल हिमाल सफल आरोहण भएको थियो। त्यसअघि सन् १९५५ मा तीन अमेरिकन महिलाले जुगल आरोहणको प्रयास गरेका थिए। हाई अल्टिच्यूडका कारण एक सदस्य बिरामी परेको र बाँकीले खराब मौसमका कारण ६ हजार एक सय ५१ मिटरसम्म यात्रा गरी फर्किएका थिए। संस्कृति, पर्यटन तथा नागरिक उड्डयन मन्त्रालयले गत जेठमा जुगल हिमशृङ्खलामा पर्ने ५ वटा चुचुरोहरू आरोहणका लागि खुला गरेको थियो। ६ हजार ५ सय ९१ मिटर अग्लो जुगल १, ६ हजार ५ सय १८ मिटर अग्लो जुगल २, ६ हजार १ सय ८४ मिटर अग्लो जुगल ३, ५ हजार ९ सय ३६ मिटर अग्लो जुगल ४ र ५ हजार ९ सय २२ मिटर अग्लो जुगल ५ लाई पर्वतारोहण प्रयोजनका लागि खुला गर्ने निर्णय गरेको थियो। सरकारले खुला गरिएका हिमालको विवरण राजपत्रमा प्रकाशित गरेसँगै जुगल हिमालमा व्यावसायिक आरोहणको बाटो खुलेको हो। तुलनात्मक रुपमा होचा यी हिमालहरू अग्लो हिमाल चढ्नु अगाडिको आरोहण अभ्यासका लागि उपयुक्त मानिन्छन्। जुगल हिमशृङ्खलामा ६ हजार मिटर भन्दा अग्ला ८ वटा चुचुरो रहेको बताइएको छ। पछिल्लो समय स्थानीय सरकारले समेत जुगललाई पर्यटकीय गन्तव्य बनाउन विभिन्न प्रयास गरिरहेको छ।"
बुढीगण्डकी जलविद्युत् आयोजना चाँडै शिलान्यास हुन्छ : प्रधानमन्त्री,"गोरखा : प्रधानमन्त्री पुष्पकमल दाहाल प्रचण्डले बुढीगण्डकी जलविद्युत आयोजना चाँडै शिलान्यास गर्नेगरी काम गर्न आफूले सम्बन्धित निकायलाई निर्देशन दिएको बताएका छन्। जिल्लाका स्थानीय पत्रकारसँगको संक्षिप्त छलफलमा प्रधानमन्त्री प्रचण्डले बुढीगण्डकी जलासयुक्त आयोजनासँग सम्बन्धित निकायलाई तीब्ररूपमा आयोजनाका कामलाई अगाडि बढाउन निर्देशन दिएको जानकारी दिएका हुन्। जिल्लाको विकास निर्माणमा आफूले विशेष ध्यान दिएको बताउँदै प्रधानमन्त्री प्रचण्डले भौतिक पूर्वाधार एवं पार्क निर्माणका लागि पनि आफूले बजेट व्यवस्था गर्ने उल्लेख गरे। उनले भने,' गोरखा जिल्लाको जनप्रतिनिधिको हैसियतले गोरखाको सडक पूर्वाधारमा मेरो ध्यान जानेछ। जलविद्युत,जडीबुटी र एवं अन्य पूर्वाधार क्षेत्रमा विशेष ध्यान दिनेछु यो पटक जनताले बुझ्नेगरी बजेट बिनियोजन हुनेछ ।' सरकारले सुशासन र सामाजिक न्यायमा विशेष ध्यान दिएको उल्लेख गर्दै प्रधानमन्त्रीले यसबीचमा सरकारले महत्त्वपूण काम गरेको स्पष्ट पारे।"
मेटलाइफ नेपालद्वारा कार्यविनायक मन्दिरमा पार्क उद्घाटन,"काठमाडौं : मेटलाइफ नेपाल र डोको रिसायकलर्सले ललितपुरको बुङ्गमतीमा रहेको कार्यविनायक मन्दिर परिसरमा एक जीवन्त सामुदायिक ठाउँ सिर्जना गर्न महिनौंको व्यापक कार्य पूरा गर्दै पुनर्निर्मित पार्कको उद्घाटन गरेका छन्। मेटलाइफ नेपालले नोभेम्बर २०२३ मा आफ्नो स्थानीय सामाजिक उत्तरदायित्व अन्तर्गत पार्कको जीर्णोद्धारको पहल गरेको थियो। डोको रिसायकलर्सको रेखदेखमा र ललितपुर महानगरपालिका२२ को सहकार्यमा पार्कमा ल्यान्डस्केपिङ, नयाँ डिस्प्ले बोर्ड स्थापना, फोहोरमैला व्यवस्थापन पूर्वाधार र शौचालय मर्मतसम्भारलगायत व्यापक पुनर्स्थापना गरिएको थियो। पार्कको उद्घाटनसँगै मेटलाइफ र डोको रिसायकलर्सले नेपालीहरूका लागि नयाँ सामुदायिक ठाउँ जोगाउन मद्दत गर्ने कुरामा जोड दिनेछन्। मेटलाइफ नेपालका महाप्रबन्धक निर्मल काजी श्रेष्ठले भने, समुदायका सदस्यको रुपमा, हामी कार्यविनायक मन्दिरमा पार्क जीर्णोद्धार परियोजनाको हिस्सा हुन पाउँदा गर्व गर्छौं। डोको रिसायकलर्ससँगको हाम्रो साझेदारीले मेटलाइफको दिगो साइट संरक्षण अभ्यासहरूलाई प्रवर्द्धन गर्ने प्रतिबद्धतालाई प्रतिबिम्बित गर्दछ, जसबाट मानिसहरू र वातावरण दुवैलाई लाभ हुनेछ। हामी आगामी पुस्ताहरूका लागि दिगोपन र वातावरणीय जिम्मेवारीको संस्कृतिलाई बढावा दिन समर्पित छौं।"
सम्पत्ति सुद्धीकरण अनुसन्धान विभाग : यस वर्षमात्रै साढे ४ अर्ब रुपैयाँ बिगो माग गर्दै ११ वटा मुद्दा दर्ता,"काठमाडौं : सम्पत्ति सुद्धीकरण अनुसन्धान विभागले यस वर्षमात्रै साढे ४ अर्ब रुपैयाँ बिगो माग गर्दै ११ वटा मुद्दा दर्ता गरेको छ। उसले विशेष अदालतमा १ अर्ब ४२ करोड बिगो माग गर्दै ७ वटा मुद्दा दर्ता गरेको छ भने ३ अर्ब १५ करोड बिगो माग गर्दै अन्य ४ वटा मुद्दा दायर गरेको जानकारी दिएको छ। विभागका महानिर्देशक पुष्पराज शाहीले कामलाई तीव्ररूपमा अगाडि बढाएको बताए। उनले ३ वर्षमा गरिने काम एक वर्षमै गरेको दाबी गरे। 'विभागले यसअघि ३ वर्षमा हुने काम अहिले एकै वर्षमा गर्ने क्षमताको विकास गरेको छ। अनि कसरी ग्रे लिस्टमा पर्छ?,' उनले प्रश्न गरे। महानिर्देशक शाहीले नेपाल ग्रे लिस्टमा पर्ने सम्भावना नरहेको बताउँदै यसका लागि सबैको साथ र सहयोग चाहिने बताए। पछिल्ला ३ वर्षमा २२ वटा मुद्दा दर्ता गरेको र ७ अर्ब २१ करोड बिगो माग गरिएको जानकारी दिएको छ। मानव वेचविखन, लागुऔषधको कारोवार, वित्तीय अपराध (हुण्डी हवाला), इन्साइडर ट्रेडिङ समेतका सम्बद्ध कसुरका आधारबाट अनुसन्धान गरी मुद्दा दायर गरिएको विभागले जनाएको छ। त्यस्तै प्रधानमन्त्री पुष्पकमल दाहालबाट नयाँ रणनीति तर्जुमा भई विभागले अनुसन्धान र अभियोजनको कार्यलाई अन्तर्राष्ट्रिय मापदण्ड अनुकुल हुनेगरी देशको जोखिमका आधारमा केन्द्रित गरेको बताएको छ। विभागले २०२४ को अक्टोबरसम्म सम्पत्ति शुद्धीकरण निवारण प्रणालीमा आबद्ध रहेका राज्यका सबै निकायहरूको आवश्यक समन्वय, सहकार्य र सक्रियता अझ बढी हुन आवश्यक रहेको औंल्याएको छ। मुलुकमा पहिचान गरिएको जोखिम अनुकुल सो न्युनीकरणतर्फ सहयोग पुग्ने गरी ११ वटै नियामक निकाय, १७ वटा कानुन कार्यान्वयन गर्ने निकायर सूचक संस्थाहरूसमेत आफ्नो जिम्मेवारी प्रभावकारितामा केन्द्रित रहने र विभागसँगको सहकार्य र समन्वय महत्वपूर्ण रहने बताएको छ। विभागले सम्पत्ति सुद्धीकरण निवारण सम्बन्धमा अन्तर्राष्ट्रियरूपमा ग्रे लिष्टमा पर्ने अवस्था र परिस्थिति उत्पन्न नभएको स्पष्टसमेत पारेको छ। सम्पत्ति सुद्धीकरण तथा आतङ्कवादी क्रियाकलापमा हुने वित्तीय लगानी निवारण सम्बन्धमा सफल र सार्थक नतिजा प्राप्त गर्न विभाग जिम्मेवार र प्रतिवद्ध रहेको बताउँदै अन्तर्राष्ट्रियरूपमा नेपालको यी सबै प्रयास र प्राप्त उपलब्धीको उच्च प्रशंसा हुने दाबी गरिएको छ। विभागले हालसम्म विभिन्न २३ वटा नियामक तथा कानुन कार्यान्वयन गर्ने निकायसँग सम्पत्ति सुद्धीकरण निवारणलाई थप प्रभावकारी बनाउन सूचना आदानप्रदान गर्ने लगायतका कार्यका लागि एमओयुसमेत गरिसकेको बताएको छ। त्यस्तै सम्पत्ति सुद्धीकरण तथा आतंकवादी क्रियाकलापमा वित्तीय लगानी निवारणमा थप प्रभावकारिता हासिल गर्न मूल्यांकन प्रतिवेदनमा उल्लेखित प्राथमिकता सूचीका कार्य र सिफारिश भएका कार्यसमेतलाई सहयोग पुग्नेगरी ऐन संशोधनको प्रक्रिया अन्तिम चरणमा रहेको छ विभागले बताएको छ। संशोधित नयाँले आतंकवादी क्रियाकलापमा हुने वित्तीय लगानी निवारण सूक्ष्मरूपमा फलोअप हुने विभागको दाबी छ। 'सम्पत्ति सुद्धीकरण तथा आतंकवादी क्रियाकलापमा वित्तीय लगानी निवारणमा मुलुकको पारस्परिक मूल्यांकनमा सफल र सार्थक नतिजा हासिल गर्नका लागि सम्पत्ति सुद्धीकरण अनुसन्धान विभाग मात्र जिम्मेवार निकाय नभई सूचक संस्था नियामक निकाय वित्तीय जानकारी इकाई अनुसन्धान निकाय र अभियोजन निकाय समेत जिम्मेवार रहेकाले हामी सबैको सामूहिक एवं समन्वयात्मक र सहकार्यमूलक प्रयासले मात्र सार्थक नतिजा प्राप्त भई सोबाट नेपाललाई सम्भावित ग्रे लिष्टमा पर्नबाट बचाउन सकिने भएकाले सबैले जिम्मेवार बन्नु पर्ने परिस्थिति सिर्जना भएको छ,' विज्ञप्तिमा भनिएको छ।"
बैंकिङ कसुर मुद्दाका फरार प्रतिवादी पक्राउ,काठमाडौं : बैंकिङ कसुर मुद्दाका फरार प्रतिवादी पक्राउ परेका छन्। पक्राउ पर्नेमा सिन्धुपाल्चोकको हेलम्बु गाउँपालिका६ घर भई हाल जिल्ला काठमाडौं बुढानीलकण्ठमा बस्ने ३३ वर्षीय अमृत थापा रहेका छन्। काठमाडौं उपत्यका अपराध अनुसन्धान कार्यालयको टोलीले मीनभवनबाट पक्राउ गरेको हो। पक्राउ परेका उनलाई ललितपुर जिल्ला अदालत पठाइएको प्रहरीले जनाएको छ। उच्च अदालत पाटनले बैंकिङ कसुर मुद्दामा ६ दिन कैद र जाहेरवालालाई १६ लाख रुपैयाँ बिगो भराई बिगो बमोजिम १४ लाख २१ हजार ४ सय जरिवाना तथा क्षतिपूर्ति बापत पीडित राहत कोषमा ६४ हजार रुपैयाँ जम्मा गराउने ठहर गरेको थियो।
राजश्व संकलन उत्साहजनक हुन नसक्दा अर्थतन्त्रको सूचकमा सुधार भएन : अर्थमन्त्री पुन,"काठमाडौं : अर्थमन्त्री वर्षमान पुनले चालु आर्थिक वर्षको हालसम्मको राजश्व संकलनको अवस्था उत्साहजनक हुन नसक्दा अर्थतन्त्रको आन्तरिक सूचकमा सुधार हुन नसकेको बताएका छन्। राष्ट्रपति र उपराष्ट्रपति कार्यालय तथा संघीय संसदसहित संवैधानिक अंगहरूका सचिवहरूसँग आगामी आर्थिक वर्षको बजेट निर्माण र चालु आर्थिक वर्षको समीक्षाका लागि मन्त्रालयमा शुक्रबार आयोजित अन्तर्क्रियामा उनले लक्ष्य महत्वाकांक्षी राखिए पनि राजश्व वृद्धि अपेक्षित नभएको बताए। चालु आर्थिक वर्षको ९ महिनामा हालसम्म ९ प्रतिशत हाराहारीमा मात्र राजश्व संकलन हुनु राम्रो नभएको उनको भनाइ थियो। यद्यपि आफू मन्त्री भएर आएको करिब एक महिनामा राजश्व संकलनमा केही सुधारका संकेत देखिएको मन्त्री पुनले बताए। राजश्व चुहावट नियन्त्रणका लागि अर्थ र गृह मन्त्रालयको राजनीतिक र प्रशासनिक नेतृत्वबीच समन्वयमा काम अघि बढेको भन्दै मन्त्री पुनले आर्थिक वर्षको बाँकी तीन महिनामा राजश्व संकलनमा सकारात्मक वृद्धि गर्ने लक्ष्य राखिएको बताए। चालु आर्थिक वर्षमा ४१ प्रतिशत राजश्व संकलनको लक्ष्य राखिएकामा म आउँदा ९ प्रतिशत हारामारीमा मात्र वृद्धि रहेछ,' पुनले भने, अर्थ र गृहको अन्तर मन्त्रालय समन्वयमा राजश्व चुहावट नियन्त्रणको काम सुरु गरिसकेका छौं। अब राजश्व संकलन बढ्छ । मन्त्री पुनले स्रोतको सीमितताभित्र रहेर सत्ता गठन्धनले संविधानको दायराभित्रै बसेर तय गरेको सरकारको न्यूनतम साझा नीति तथा कार्यक्रमअनुसार आगामी आर्थिक वर्षको बजेट निर्माणको काम सुरु भइसकेको जानकारी दिए। यो वर्षको बजेट कृषि उत्पादन वृद्धि, विगतमा पुँगीजत खर्चको अवस्था उत्साहजनक नहुने गरेको चर्चा गर्दै मन्त्री पुनले बिना अध्ययन र तयारी हचुवाका भरमा कार्यान्वयन हुन नसक्ने योजना यो वर्षको बजेटमा समावेश नगरिने मन्त्री पुनले स्पष्ट गरे। उनले स्रोत सुनिश्चित भएका राष्ट्रिय गौरव र प्राथमिकता प्राप्त अयोजनामा समेत बजेट खर्च हुन नसक्नुको जवाफ राजनीतिक र प्रशानिक नेतृत्वले दिनुपर्ने औंल्याए। मन्त्री पुनले नियामक निकायका अनुसन्धानका कारण कर्मचारी तन्त्र काम गर्न हच्किएको भन्ने चर्चा सुनेको भन्दै विधि, प्रक्रिया र कानुनसम्मत काम गर्दा कोही आत्तिनुनपर्ने स्पष्ट गरे। कर्मचारी तन्त्रमा का मगर्ने वातावरण छैन भनिन्छ। कसैले नियामक निकायको हस्तक्षेपले काम भएन भनेको पनि सुनिन्छ,' पुनले भने, कानुन सम्मत काम गर्नेले नियामक निकायसँग डराउनुपर्दैन। फरक प्रसंगमा मन्त्री पुनले प्रक्रिया पुगेर आएका पुरानो दायित्व भुक्तानीका फाइल मन्त्रालमा नरोकिने प्रतिबद्धता जनाए। आफू मन्त्री भएको एक महिनामा सामाजिक सुरक्षा, दूग्ध किसान तथा विकास आयोजनाका गरी ७० अर्ब भुक्तानी भइसकेको जानकारी उनले दिए। उनले खर्च हुन सक्ने र नतिजा आउने योजनालाई मात्र बजेटको प्राथमितामा राखिने जनाए। अर्को फरक प्रसंगमा मन्त्री पुनले विकास आयोजनाका कामका लागि विनियोजित रकम खर्च नगरी सरकारी निकायले बैंकहरूमा निक्षेपका रूपमा जम्मा गरेर ब्याज लिने प्रवृत्तिलाई विकृतिको संज्ञा दिए। आगामी वर्षबाट यस्तो प्रवृत्ति निरुत्साहित गरिने उनको भनाइ थियो।"
बरोडासँग हार्यो नेपाल,"काठमाडौं : नेपाल बरोडासँग ३७ रनले पराजित भएको छ। बरोडाले दिएको १५७ रनको लक्ष्य पछ्याएको नेपालले १८५ ओभरमा अलआउट हुँदै ११९ रनमात्र बनाउन सक्यो। नेपालका लागि सन्दीप जोराले सर्वाधिक ५६ रन बनाए। अन्य खेलाडीले सम्मानजनक रन जोड्न सकेनन्। यसअघि टस जितेर ब्याटिङ गरेको बरोडाले निर्धारित ओभरको खेलमा ८ विकेट गुमाएर १५६ रन बनाएको थियो। बरोडाका लागि शासवत रावतले ३१ रन र ध्रुव पटेलले २९ रन बनाए। नेपालका लागि गुल्शन झा र करण केसीले २२ विकेट लिए। नेपाल, गुजरात र बरोडा सम्मिलित फ्रेन्डसीप प्रतियोगितामा नेपाल यसअघि नै फाइनल प्रवेश गरिसकेको छ। नेपालले बरोडासँगको पहिलो खेल र गुजरातसँगको दुवै खेल जितेको थियो।"
सुदूरपश्चिममा नयाँ सरकार गठनका लागि आह्वान,धनगढी : सुदूरपश्चिम प्रदेशमा नयाँ सरकार गठनका लागि प्रदेश प्रमुखले आह्वान गरेका छन्। प्रदेश प्रमुख नजिर मियाँले संविधानको धारा १६८ को उपधारा (२) अनुसार दुई वा दुईभन्दा बढी दल मिलेर सरकार गठनको दावी पेश गर्न आह्वान गरेका हुन्। उनले दलहरूलाई वैशाख २ गतेसम्मको समय दिएका हुन्। केन्द्रको सत्तासमीकरण फेरिएसँगै अल्पमतमा परेका मुख्यमन्त्री कमलबहादुर शाहीले विश्वासको मत नपाउने भएपछि बिहीबार राजीनामा दिएका थिए।
"मच्छिन्द्र र सांग्रीलाको दाबी, विराट गोल्डकपको उपाधि उचाल्छौं","विराटनगर : विराटनगरमा जारी आठौं संस्करणको विराट गोल्डकप फुटबल प्रतियोगिताको उपाधि रक्षाका लागि शनिबार घरेलु टोली सांग्रीला मोरङ एफए र मच्छिन्द्र फुटबल क्लब काठमाडौंबीच प्रतिस्पर्धा हुँदै छ। दुवै टोली ऐतिहासिक गोल्डकपको उपाधि उचाल्ने दाउमा छन्। उनीहरूले मैदानमा उपाधि भिडन्तका लागि तयारी अवस्थामा रहेको जनाएका छन्। जितमा आआफ्नो दाबी गरिरहेका छन्। मच्छिन्द्र र सांग्रीलाका प्रशिक्षक एवं कप्तानले जसरी पनि विराट गोल्डकपको उपाधि उचाल्ने दाबी प्रस्तुत गरेका हुन्। मच्छिन्द्र पहिलोपटक र घरेलु टोली दोस्रोपटक गोल्डकप च्याम्पियन हुने होडमा छन्। दुवै टोली उपाधि रक्षाका लागि आत्मविश्वासी देखिएका छन्। यद्यपि, सहिद रंगशालामा शनिबार राति सम्पन्न हुने फाइनल स्पर्धाले उपाधि कुन टोलीको पोल्टामा पर्यो भन्ने छिनोफानो गर्ने छ। मच्छिन्द्र विशाल श्रेष्ठ र सांग्रीला अभिषेक लिम्बूको कप्तानीमा मैदानमा हुने छन्। विराटनगरमा शुक्रबार आयोजित प्रीम्याच प्रेस मिटमा सांग्रीला मोरङका प्रशिक्षक रानु रानामगरले सहिद स्मारक ए डिभिजन लिगको उपविजेता मच्छिन्द्र बलियो टोली रहेको स्वीकार गरे। तर, मच्छिन्द्रलाई पराजित गर्दै उपाधि लक्ष्य पूरा गर्न टोली तयार रहेको उनले बताए। मच्छिन्द्र बलियो टोली भएपनि घरेलु मैदान सहिद रंगशालामा खेल्न हामीलाई धेरै दबाब हुने छैनभन्नेमा ढुक्क छौं। मैदानमा हामी उत्कृष्ट लयका साथ प्रस्तुत हुन्छौं। बाहिरबाट दर्शकको साथ हामीलाई रहन्छ भन्ने अपेक्षा छ, रानामगर भन्छन्, भिडन्तका लागि टोली शारीरिक र मानसिक रूपमा तयार छ। हाम्रो लक्ष्य नै उपाधि रक्षा हो। हामी उत्कृष्ट खेल पस्किने छौं। कप्तान अभिषेक लिम्बूले मच्छिन्द्र कस्तो टोली हो भनेर भनिरहन नपर्ने बताए। तर, मच्छिन्द्रलाई मैदानमा सहज नहुने र उपाधि सांग्रीलाले नै उचाल्ने उनको दाबी छ। हामी विषेश रणनीतिका साथ आउने छौं। मैदानमा ११ जना खेलाडी हुन्छन्। बाहिरबाट घरेलु दर्शकको भरपुर समर्थन र हौसला रहने छ। त्यसको लाभ उठाउने योजनामा छौं, लिम्बू भन्छन्। मच्छिन्द्र राम्रो र अनुभवी खेलाडीले भरिपूर्ण टिम रहेकाले टेक्निकल खेल पस्किने लिम्बू बताउँछन्। उनले उपाधि जितेर तत्कालीन महेन्द्र गोल्डकपको दोस्रो संस्करणको पुनरावृत्ति गर्ने बताए। २०१८ सालमा सम्पन्न महेन्द्र गोल्डकपको पहिलो संस्करणको उपाधि भारतको कोलकाताले उचालेको थियो। फाइनलमा घरेलु टोली मोरङ११ उपविजेता बन्यो। २०१९ सालमा सम्पन्न दोस्रो संस्करणको उपाधि भने मोरङ११ ले जितेको थियो। जारी गोल्डकपको क्वार्टरफाइनलमा भुटानको आरटीसी एफसी र सेमिफाइनलमा विभागीय टोली सशस्त्र प्रहरी बलको एपीएफलाई स्तब्ध बनाउँदै सांग्रीला फाइलनमा पुगेको हो। मच्छिन्द्र पहिलोपटक गोल्डकपको उपाधि होडमा पुगेको छ। मच्छिन्द्रका प्रशिक्षक सन्तोष न्यौपानेले क्लबको एक मात्र लक्ष्य विराट गोल्डकप भएको बताए। हामी आफ्नो शक्तिलाई सतप्रतिशत मैदानमा खर्च गर्ने छौं। उपाधि उचाल्न खेलाडी आतुर छन्, उनले भने, अहिलेलाई हाम्रो लक्ष्य गोल्डकप हो। फाइनल प्रतिस्पर्धामा पनि टोलीले आक्रामक शैलीलाई निरन्तरता दिने छ। यसअघि फिनिसिङमा देखिएको कमजोरीलाई फाइनलमा सुधार्दै सिजनको तेस्रो उपाधि चुम्ने लक्ष्यका साथ मैदानमा प्रस्तुत हुने न्यौपाने बताउँछन्। टोलीका गोलरक्षकसमेत रहेका कप्तान विशाल श्रेष्ठ क्लबले उपाधि उचाल्नेमा विश्वस्त रहेको बताउँछन्। विराट गोल्डकपमा पहिलोपटक हामी उपाधिनजिक पुगेका हौं, उनले भने, उपाधि रक्षा गरेर इतिहास रच्न चाहन्छौं। विराट गोल्डकपजस्तो प्रतिष्ठित प्रतियोगिताको महत्व आफूहरूले बुझेको बताउँदै श्रेष्ठले टोलीको आक्रामक शैलीले फाइनलमा निरन्तरता पाउने उल्लेख गरे। मच्छिन्द्र क्वार्टरफाइनलमा भारतको कोलकातास्थित साउर्थन समिति र सेमिफाइनलमा भारतकै सिक्किम ड्रायगन्सलाई पराजित गर्दै उपाधिनजिक पुगेको टोली हो। मच्छिन्द्रले जारी सिजनमा गोल्डकपको तेस्रो उपाधि चुम्ने लक्ष्य राखेको छ। यस सिजनमा मच्छिन्द्रले ७ वटा गोल्डकपमा सहभागिता जनाइसकेको छ। उसले मकवानपुरमा सम्पन्न छैठौं बागमती अन्तर्राष्ट्रिय गोल्डकप फुटबल प्रतियोगिता र काठमाडौंमा सम्पन्न केपी ओली कपको उपाधि चुमेको छ। मच्छिन्द्रले बागमतीमा एपीएफ र केपी ओली कपमा एनआरटीलाई पराजित गरेर उपाधि रक्षा गरेको थियो। विराट गोल्डकपको गत वर्षको संस्करणको उपाधि विराटनगर सीटीले हात पारेको थियो। विराटनगर सीटीसामु भारतको केरलाको लुका सरकार क्लब निरीह बन्दै उपविजेतमा खुम्चिएको थियो। चैत १५ गतेबाट जारी प्रतियोगितामा विदेशी ३ र विभागीय ३ सहित १० वटा टोलीको सहभागिता रहेको थियो। गोल्डकपको विजेताले ११ लाख र उपजिजेताले ५ लाख ५० हजार नगद पुरस्कार पाउने छन्। उत्कृष्ट प्रशिक्षक र गोलरक्षक तथा सर्वाधिक गोलकर्तालाई जनही २१ हजार रुपैयाँ पुरस्कार प्रदान गरिने विराट गोल्डकप ट्रष्टका अध्यक्ष किशोरबहादुर शाहीले बताए। उनका अनुसार सर्वोत्कृष्ट खेलाडीलाई मोटरसाइकल दिइने छ।"
मुवाँथाईं विश्व च्याम्पियनसिपका पदक विजेता खेलाडी र प्रशिक्षकलाई सम्मान,"काठमाडौं : नेपाल राष्ट्रिय मुवाँथाईं संघले मुवाँथाईं विश्व च्याम्पियनसिपका पदक विजेता खेलाडी तथा प्रशिक्षकलाई नगदसहित सम्मान गरेको छ। संघले शुक्रबार काठमाडौंमा आयोजना गरेको कार्यक्रममा राखेपका सदस्य सचिव टंकलाल घिसिङले थाइल्यान्डको बैंककमा भएको १९ औं मुवाँथाईं विश्व च्याम्पियनसिपका पदक विजेता खेलाडी तथा प्रशिक्षकलाई नगदसहित सम्मान गरेका हुन्। संघले ५४ केसी सेमि प्रोफेशन स्वर्ण पदक प्राप्त गुणराज रुचाललाई एक लाख नगद सहित सम्मान गरेको छ। त्यस्तै ४५ केसी एमेच्योरतर्फ स्वर्ण पदक प्राप्त परिका बतासलाई ५० हजार, ५१ केजी सेमि प्रो रजत पदक प्राप्त सञ्जय राईलाई १० हजार , ५१ केजी एमेच्योर रजत प्राप्त सुशील शाहलाई १० हजार रुपैयाँ नगद पुरस्कारसहित सम्मान गरिएको छ। त्यस्तै ५७ केजी एमेच्योर कास्य पदक प्राप्त गुमान घर्तीलाई पनि १० हजार सहित सम्मान गरिएको छ। कार्यक्रममा राखेप सदस्य सचिव घिसिङले राम्रो प्रशिक्षणका लागि खेलाडीहरूको राम्रो क्याम्पको व्यवस्था गर्ने र आवश्यक परे अन्य देशमा पनि प्रशिक्षणका लागि पठाइने बताए। उनले खेलाडीको विकासका लागि राखेप सदैव प्रयासरत रहने बताए। संघले प्रशिक्षक राहुल मोक्ता र सहायक प्रशिक्षक विगेन दराइलाई पनि समान १०१० हजार पुरस्कारसहित सम्मान गरेको थियो।"
डोल्पाको जुफाल विमानस्थल मर्मतको काम ८५ प्रतिशत,"डोल्पा : हिमाली जिल्ला डोल्पामा रहेको जुफाल विमानस्थल मर्मतको काम ८५ प्रतिशत सकिएको छ। गत फागुन १६ गते देखि बन्द भएको विमानस्थलको धावनमार्ग सम्याउने लगायत गरेर ८५ प्रतिशत काम सकिएको नागरिक उड्डयन प्राधिकरणका इन्जिनियर बिरप्रसाद शाहीले जानकारी दिए। मर्मतका लागि बन्द भएको ३८ दिनमा काम अन्तिम चरणमा पुगेकाले अब ढिलामा एकसाता भित्रै सबै काम सम्पन्न हुने उनको भनाइ छ। डोल्पाबासीका लागि यातायातको प्रमुख एवं भरपर्दो साधन हवाइ यातायात नै भएकाले अहोरात्र काम गरिरहेको छु, त्यसमा पनि स्थानीय युवा व्यवसायीहरूको सक्रियताका कारण पनि काम छिटो भयो, शाहीले भने। सकेसम्म वैशाख १ गते भित्रै हवाई सेवा सुचारु गर्ने योजना रहेको उनले बताए। निर्माणको जिम्मा आजिवन तामाङ मरिन जेभी धादिङले मूल्य अभिवृद्धि करसहित छ करोडमा लिएको छ। विमानस्थलको धावन मार्ग कतै उठेको कतै बसेको र केही ठाउँमा चिरा परेर भासिएपछि १८५ मिटर स्तरोन्नति गरिएको हो। धानवमार्ग जीर्ण भएकै कारण सरकारी तथा निजी एयरलाइन्स कम्पनीहरूले पनि पटक पटक उडान गर्न नसकिने बताउँदै आएका थिए। विमानस्थल मर्मतको काम सकिएपछि सहज रुपमा हवाई जहाज आवत जावत गर्न सकिने नागरिक उड्डयन प्राधिकरणको कार्यालय जुफालले जनाएको छ।"
आम सञ्चारमाध्यमलाई व्यवस्थित गर्न आवश्यक छ : मन्त्री शर्मा,तानसेन : सञ्चार तथा सूचना प्रविधीमन्त्री रेखा शर्माले सञ्चारमाध्यमलाई नियमन तथा व्यस्थित गर्न मन्त्रालयले संघीय कानुन निर्माणमा लागिपरेको बताएकी छन्। उनले केही दिनमै सोसम्बन्धी विधेयक मन्त्रिपरिषद बैठकमा लैजाने बताइन्। उनले मिडिया काउन्सील विधेयक मन्त्रिपरिषदबाट पारित भई संसदमा दर्ता गर्ने प्रक्रियामा रहेको बताइन्। दुवै आम सञ्चारसम्बन्धी विधेयक पारित भएपछि संघीय संरचनाअनुसार सञ्चारमाध्यमहरूको नियमन तथा व्यवस्था हुने उनको भनाइ छ। विज्ञापन बजार क्षेत्रमा देखिएको बेथिति न्यूनीकरण गर्न सरकारले विज्ञापन नियमावली संसोधन गरी संघीय विज्ञापनहरू समानुपातिकरूपमा वितरण गर्ने प्रणाली लागू गरेको विज्ञापन बजार व्यस्थित हुँदै गएको मन्त्री शर्माले बताइन्। संघले निर्माण गरेको विज्ञापन नियमावली संसोधनको आधारमा प्रदेश र स्थानीय सरकारले पनि विज्ञापन नीति निर्माण गर्न सुझाव दिइन्।
"पूर्णकालीन व्यापारका विषयमा छलफल, मदिरा सेवनबाट अचेत भएका सेवाग्राहीलाई सुरक्षित घर पुर्याउनुपर्ने","काठमाडौं : गृहमन्त्री रवि लामिछानेले आवश्यक तयारी पूरा नभएसम्म हतारमा पूर्णकालीन व्यापार व्यवसाय सञ्चालनको निर्णय नगरिने बताएका छन्। पूर्णकालीन व्यापार व्यवसाय सञ्चालनबारे शुक्रबार मन्त्रालयमा सरोकारवाला निकायसँग छलफल गर्दै लामिछानले काठमाडौंमा पूर्णकालीन व्यापार व्यवसाय सञ्चालन गर्नुपर्छ भन्नेमा आफ्नो मत रहेपनि त्यसको विपक्षमा रहेकाहरूको समस्या समाधान र आवश्यक तयारी नगरेसम्म यसबारे कुनै निर्णय नगरिने बताए। पूर्णकालीन व्यापार व्यवसाय सञ्चालन गर्न धेरै पक्ष सहमत भएको अवस्थामा पनि थोरै असन्तुष्टलाई पेलेर जाने अवस्थामा आफू नरहेको उनको भनाइ छ। उनले पूर्णकालीन व्यापार व्यवसाय सञ्चालन भएपछि गृह प्रशासन २४सै घण्टा अलर्ट रहने बताए। उनले कसैको निन्द्रा र कसैको व्यापार पनि नबिग्रने गरी तयारी पूरा गरेर पूर्णकालीन व्यापार व्यवसाय सञ्चालन गरिने बताए। सहर २४ घण्टा खुले सुरक्षा, लाइसेन्स, नीति नियम लगायतको मापदण्ड पनि हुने र कडारूपमा कार्यान्वयन पनि हुने उनले बताए। लामिछाने लागू औषधको नियन्त्रणका लागि गृह प्रशासन निर्मम ढंगले लाग्ने पनि बताए। पूर्णकालीन व्यापार व्यवसाय सञ्चालनका लागि तयार पारिएको कार्यविधिका बारेमा मन्त्रालयले सरोकारवालासँग छलफल गरेको हो। कार्यविधिमा १८ वर्षभन्दा मुनिका व्यक्तिहरूलाई प्रवेशमा रोक लगाउने, मादक पदार्थ सेवनबाट अचेत भएको सेवाग्राहीलाई सुरक्षित तवरले घरसम्म पुर्याउने वा राख्ने व्यवस्था गर्नुपर्ने, यौन तथा यौन उत्पीडनशोषण र अमर्यादित व्यवहार नहुने अवस्था सुनिश्चित गर्नुपर्नेलगायत उल्लेख छ।"
"सुदूरपश्चिमका मुख्यमन्त्री शाह कामचलाउ,आजै नयाँ सरकार गठनको आह्वान हुने","धनगढी : मुख्यमन्त्री कमलबहादुर शाहको राजीनामा स्वीकृत भएको छ । प्रदेश प्रमुख नजीर मीयाले मुख्यमन्त्री शाहले बिहीबार बेलुकी दिएको राजीनामा शुक्रबार स्वीकृत गरेका हुन् । प्रदेश प्रमुखले अर्को सरकार नबन्दासम्म उनलाई नै मुख्यमन्त्रीको जिम्मेवारी तोकेका छन् । प्रदेश प्रमुखको सचिवालयले दिएको जानकारी अनुसार आज नै नयाँ सरकार गठनको आह्वान हुनेछ । प्रदेश प्रमुख मीयाले संविधानको धारा १६८ (२) अनुसार नै सरकार आह्वान गर्ने सम्भावना रहेको छ । यस धारामा दुई वा दुईभन्दा बढी दलको समर्थनमा सरकार बनाउने दाबी गर्न सकिन्छ । यसअघि एमालेका राजेन्द्र सिह रावल यस धारा अन्तर्गत मुख्यमन्त्री बनेका थिए । उनले ३० दिनभीत्र विश्वासको मत प्राप्त गर्न नसकेपछि संविधानको धारा १६८ (३) अनुसार कमल बहादुर शाहको नेतृत्वको सरकार बनेको थियो । शाहले राजीनामा दिएपछि फेरि संविधानको धारा १६८ (२) अनुसार नै सरकार गठनको आह्वान हुने सम्भावना बढेको छ । ५३ प्रदेश सभा सदस्य रहेको सुदूरपश्चिममा अहिले ५२ जना छन । काँग्रेसका एकजना प्रदेश सभा सदस्यको निधन भएको थियो । प्रदेश सरकार बनाउनका लागि २७ प्रदेश सभा सदस्यको बहुमत चाहिन्छ । प्रदेश सभामा कांग्रेस १८, माओवादी सभामुख सहित ११, एमाले उपसभामुख सहित १०, नागरिक उन्मुक्ति पार्टी ७ (१ जना कारवाही), समाजवादी ४, राप्रपा १ र स्वतन्त्र १ सांसद छन । शीर्ष नेताहरुबीच सुदूरपश्चिममा समाजवादीलाई मुख्यमन्त्री दिने सहमति भएपनि नागरिक उन्मुक्ति भित्रको विवादका कारण अहिले नै मुख्यमन्त्री कसले दाबी गर्ने भन्ने कुराको टुंगो भने लागिसकेको छैन ।"
सुनको मूल्य प्रतितोला १३ सयले घट्यो,"काठमाडौं : स्थानीय बजारमा पहेँलो धातुको मूल्य प्रतितोला एक हजार तीन सयले ओरालो लागेको छ। लगातार उकालो लागेको सुनको मूल्यमा आज भने गिरावट देखिएको हो। नेपाल सुनचाँदी व्यवसायी महासङ्घका अनुसार आज छापावाला सुनको मूल्य प्रतितोला एक लाख ३२ हजार सात सय निर्धारण भएको छ। बिहीबार छापावाला सुन प्रतितोला एक लाख ३४ हजारमा कारोबार भएको थियो। यस्तै, तेजाबी सुन पनि तोलामा एक हजार तीन सयले ओरालो लागेको छ। बिहीबार प्रतितोला एक लाख ३३ हजार तीन सय ५० मा कारोबार भएको तेजाबी सुन आजका लागि भने एक लाख ३२ हजार ५० निर्धारण भएको हो। यसैगरी, चाँदीको मूल्यमा पनि सामान्य गिरावट आएको छ। महासङ्घका अनुसार चाँदीको मूल्य आजका लागि प्रतितोला रु एक हजार छ सय १५ निर्धारण भएको छ। बिहीबार चाँदी प्रतितोला रु एक हजार छ सय ५० मा कारोबार भएको थियो। यस आधारमा चाँदी तोलामा रु ३५ ले घटेको छ।"
"पाठ्यक्रम पुनर्संरचना,भौतिक एवं मानव संशाधन विकासमा विश्वविद्यालयले ध्यान दिनुपर्छ : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्ड ले समय सापेक्ष पाठ्यक्रम तयार गरेर लागू गर्नुपर्ने बताएका छन्। मध्यपश्चिम विश्वविद्यालयको १४ औँ सभा बैठकमा बोल्दै प्रधानमन्त्री प्रचण्डले पाठ्यक्रम पुनः संरचना, भौतिक एवं मानव संशाधन विकासमा विश्वविद्यालयको ध्यान जानुपर्ने बताएका हुन्। 'विश्वविद्यालयले अवलम्बन गरेका शैक्षिक उत्कृष्टता,आर्थिक वृद्धि,पाठ्यक्रम पुनःसंरचना,अन्तर्राष्ट्रिय सम्बन्ध तथा आदानप्रदान र पूर्वाधार विकाससम्बन्धी मार्गनिर्देशक सिद्धान्त,नीति तथा कार्यक्रमहरू समेत सराहनीय छन्,'प्रधानमन्त्री प्रचण्डले भने। विश्वविद्यालयको सम्पूर्ण शैक्षिक क्रियाकलापहरू पूर्व निर्धारित शैक्षिक पात्रोअनुसार शैक्षिक गतिविधि सञ्चालन गर्ने नीति लिनु सुधारको पाटो भएको उल्लेख गर्दै प्रधानमन्त्री प्रचण्डले विश्वविद्यालयको विद्यमान परीक्षा प्रणालीमा सुधार गरी शैक्षिक पात्रोअनुसार परीक्षा लिने तथा निर्धारित समयभित्र नतिजा प्रकाशन गर्ने नीति कार्यान्वयनमा सरकारले सहयोग गर्ने विश्वास व्यक्त गरे। प्रधानमन्त्रीले परिवर्तनशील विश्व परिवेश एवं राष्ट्रिय, क्षेत्रीय र स्थानीय विकासका नीति तथा अवधारणा र श्रम बजारको मागअनुसार विश्वविद्यालयका सम्पूर्ण शैक्षिक कार्यक्रम तथा पाठ्यक्रमलाई थप प्राथमिकता दिन सुझाव दिए। प्रधानमन्त्री प्रचण्डले विश्वविद्यालयका विभिन्न प्रयोगशालाबाट उत्पादित वस्तु, सेवा र सूचनाहरूको बजारीकरण र बिक्री वितरणमा आवश्यक पर्ने राष्ट्रिय नीति तथा कानुन निर्माणमा नेपाल सरकारको तर्फबाट सहयोग रहने प्रतिबद्धता व्यक्त गरे। संविधानबाट निर्दिष्ट गणतान्त्रिक राज्यव्यवस्थाले अनुसरण गरेको सुशासन र सामाजिक न्यायको सिद्धान्तमा आधारित समाजवादउन्मूख शैक्षिक नीति, रणनीति तथा कार्यक्रम निर्माण गर्नुपर्ने बताउँदै प्रधानमन्त्री प्रचण्डले नेपाली विद्यार्थीलाई स्वदेशमै उच्च शिक्षा अध्ययन गर्न उत्प्रेरित गर्दै देशको समृद्धिमा टेवा पुर्याउन विश्वविद्यालयले सकारात्मक भूमिका खेल्ने विश्वास व्यक्त गरे। कृषि तथा वन विज्ञानका क्षेत्रमा कर्णाली प्रदेश र समग्र नेपालकै भौगोलिक,सामाजिक एवं आर्थिक अवस्थालाई मध्यनजर गर्दै जल,जमिन, जङ्गल, जडीबुटी र जनशक्तिमा आधारित शैक्षिक,व्यावसायिक कार्यक्रम सञ्चालन गर्नुपर्नेमा जोड दिए। प्रधानमन्त्री प्रचण्डले आधुनिक र रैथाने कृषि प्रणाली र ज्ञानसीपको संयोजन गरी विभिन्न कार्यक्रम र परियोजनाहरू सञ्चालनमा आउने बताए। प्रधानमन्त्री प्रचण्डले सांस्कृतिक विविधता र प्राकृतिक स्रोतसाधनले सम्पन्न तर भौतिक पूर्वाधार विकास, औद्योगिकीकरण तथा मानव विकासका सूचकाङ्कमा पछाडि परेको कर्णाली प्रदेशमा स्थापित मध्यपश्चिम विश्वविद्यालयले आफ्नो स्थापनाको छोटो समयमै प्राज्ञिक उन्नयन,भौतिक विकास, सूचना प्रविधिसहितको कार्यप्रणाली विकासमा गरेको योगदान महत्त्वपूर्ण रहेको जिकिर गरे।"
घोडेजात्रामा अश्वकला,"यसपालिको घोडेजात्रा पर्व चैत्र २६ गते सोमबार परेको छ। उक्त दिन नबोली नुहाएमा धेरै पुण्य कमाउने सकिने सोमबारे औंसी पनि यसै दिन परेको छ। हरेक वर्ष चैत्रकृष्ण औंसीमा पर्ने यो विशेष पर्वलाई अश्वकला प्रदर्शन वा घोडादौड प्रतियोगिताका रूपमा लिइन्छ। नेपाली सेनाले राजधानी टुँडिखेलमा मनाउने यो एक किसिमको राष्ट्रिय उत्सव नै हो। राष्ट्र प्रमुख, सरकार प्रमुखलगायत धेरैको उपस्थितिमा हुने यो जात्रा हेर्न टाढाटाढाबाट समेत दर्शकको ठूलै उपस्थिति हुने गरेको छ। घोडेजात्रा पर्व पनि विशेष पर्व हो, यस्तो उत्सव विश्वका अन्य मुलुकमा पाइँदैन। यहाँको परम्परागत संस्कृति अनौठो छ हाम्रो। काठमाडौंमा मनाइने घोडेजात्राको अघिल्लो दिन चैत्र कृष्ण चतुर्दशीलाई पिशाच चतुर्दशी भनिन्छ। फागु पर्वको समापनपछि चैत्रकृष्ण अष्टमीका दिन पशुपति क्षेत्रबाट एक शिवलिंग ल्याई काठमाडौंको ब्रह्मटोलको बुद्ध बिहारमा राखी लुकुमाद्यो अर्थात् नेवारी परम्पराअनुसार लुकेका देवता भनी पिशाच चतुर्दशीमा स्नान गराई तामसी खाना खुवाउने गरिन्छ। यस दिन शिवगण प्रेत, पिशाचलाई पूजाआजा गरेमा देशैभरि रोग,व्याधि, कष्ट, हैरानी व्यहोर्नु नपर्ने भनाइ छ। काठमाडौं नक्साल भगवती, पशुपतिको वत्सला, जयबागेश्वरी र चाबहिल गणेशस्थानमा विशेषजात्रा मनाइने पिशाच चतुर्दशीका दिन काठमाडौंका पुराना नेवारहरूले पाशाचह्रे पर्व मनाउने गर्छन्। प्रत्येक टोल, बस्तीमा महादेव लुकेर बसेका छन् भनी घरआँगन सफा सुग्घर गरी टोल सुरक्षार्थ रहेका क्षेत्रपाल स्वरूप शिवको आराधना गर्छन्। सर्वेश्वर शिव त अग्निस्वरूप हुँदै हुन्, आगोमा जे जुन वस्तु हाले पनि जल्छ, पच्छ। एकपटक शिव परिवारमा ठाकठुक परेछ, अर्धांगिनी पार्वती रिसाइछन् र उनले भोले बाबालाई तिमीले मांशाहार गर भनिछन्। भोलेबाबाले पनि पिशाचको रूप लिएर मांसाहार गर्न थालेछन्, त्यही सम्झनास्वरूप यस दिनलाई पिशाच चर्तुदशी भनिन थालियो। काठमाडौं क्षेत्रमा धेरै देवदेवी छन्, असंख्य मूर्ति पनि। नक्साल भगवती र जय बागेश्वरी देवीलाई दिदीबहिनीको रूपमा लिइन्छ। चैत्र मासमा यहाँ विशेषजात्रा हुने गर्छ। प्राचीन इतिहासअनुसार काठमाडौंकै नरदेवी, म्हैैपी, भद्रकाली, असनकी देवी, संकटा आदि पनि एकै सन्तति हुन्। एकै सन्तानमध्ये काठमाडौंकै लुतेदेवी र उनको परिवार गरिब रहेछ पहिले। दिदीबहिनीले भोज भतेर गर्ने, मीठा, रसिला खाना खाने, खुवाउने, राम्रो गर्ने तर लुतेदेवी भने गरिबीका कारण यसो गर्न नसकेकोमा चिन्तित भइछन्, एकपटक। अपमानसमेत खेपेकी लुतेदेवीले एक दिन आफ्नो खानेकुरामा सर्प देखिन्छन् र विषालु खाना सबै फाल्न लाग्दा खाना फालेको ठाउँ वरिपरि सबै ठाउँ सुनैसुनको भएछ र त्यही सुनका कारण अरू सरह आपू पनि धनाढ्य भइछन्। उता दिदीबहिनीहरूले पालैपालो तडकभडक देखाउँदै गरेछन्, देखासिकीकै कारण लुतेदेवीले पनि आफ्नो छुट्टै जात्रा चलाउन थालिछन्। यसै क्रममा आएको हो पशुपतिको अर्को पर्व बाला चतुर्दशी धानले धनी हुने महिना मंसिर कृष्ण चतुर्दशी। यसै क्रममा काठमाडौंमा थपिएको हो चैत्र कृष्ण चतुर्दशीमा मनाइने भनौं पाशाचह्रे पर्व। यस्तै पर्वमा परेको हो घोडेजात्रा पनि। सरकारी स्तरबाटै मानिने, घोडेजात्रा कहीँ अन्यत्र नभएको जात्रा हो। यो जात्रा देखाएरै काठमाडौंको टुँडिखेलसँगै, नजिकै रहेकी भद्रकालीलाई खुसी गराउने चलन छ। हनुमानढोका परिसर वसन्तपुरको कुमारी घरबाट जीवितदेवी स्वरूप कुमारीलाई घोडचढीसहित बग्गीमा राखी टुँडिखेल ल्याइन्छ। उनै देवीलाई सम्मानका साथ सेनाद्वारा सलामी चढाइन्छ र घोडा दौड प्रदर्शनी सुरु गरिन्छ। अश्वकलाको प्रदर्शनी भनौं घोडेजात्रा नेपाली सेनाद्वारा गराइने प्रचलन हो। घोडेजात्राको चलन चलेपछि काठमाडौंका राजाले भद्रकालीमा चैत्र कृष्णऔंसीका दिन बिहानै दर्शन गर्ने परम्परा बसेको हो। पहिलेका राजा, महाराजा त्यतिबेला भद्रकालीको दर्शन गर्न जाँदा घोडामा जाने गर्थे। यस्तैमा एक पटक यहाँका प्रधानमन्त्री विदेश गएछन्। विदेशमा अश्वकला अर्थात् घोडादौड देखेछन्। फर्केर प्रधानमन्त्री जुद्धशमशेरले यहाँ घोडेजात्रा सुरु गराएछन्, त्यही हो परम्परा अहिले धानिँदैछ। त्यतिबेला काठमाडौं वरपर टँुडी नामको राक्षसले दुःख दिने गथ्र्यो, अबोध साना बालबालिका खाइदिने, उसको राक्षसी शैलीले जनता वाक्कदिक्क भए। सबै मानिस मिलेर टुँडीलाई समाती चौरमा खाल्डो खनी जिउँदै गाडे। यसरी हालको खुल्ला स्थानलाई टुँडिखेल नामकरण गरियो। टुँडी नामको राक्षसबाट फेरि कसैलाई अनिष्ट नहोस् भनी त्यहाँ सैन्य बल प्रदर्शन, घोडचढी प्रतियोगिता गर्ने गरियो। देश त दैव भूमि हुँदै हो, केही सय वर्षअघिसम्म पनि यहाँका शासकहरू देवदेवीसँग सीधै वार्ता गर्न सक्थे भनिन्छ। कृष्णयात्रा, गोरखकाली, मनकामना, गोरखनाथ, मत्स्येन्द्रनाथ, बज्रयोगिनी, खड्गयोगिनीको उपासना अझै भइरहेकै देखिन्छ। शास्त्रीय भनाइमा कुनै रथयात्रा, अश्वयात्रा, गजयात्रा, गो यात्रा गरेको यस्तो ठाउँ सदाका लागि पवित्र हुन्छ। कोहीकतैबाट पीडा हुँदैन भन्ने मान्यता छ। त्यसैले पनि वर्षमा एकपटक काठमाडौंको केन्द्र टुँडिखेलमा अश्वयात्रा गरेपछि कुनै अनिष्ट नहुने भन्ने मान्यता छ। अर्को प्रसंग छ : अघि भारतको कामरु कामाक्षबाट काठमाडौंका शाश्वतबज्र नामका तान्त्रिकले तन्त्र साधनाबाट त्यहाँकी भद्रकालीलाई काठमाडौंसम्म ल्याए। ल्याउने क्रममा केहीबेर भद्रकालीलाई उनले हालको जमल नजिक बाटैमा राखे। शौच गर्न गएका तिनीबाट देवी रिसाइन्, जमिनमा त्यसै राख्नु नहुने भनेर। देवीलाई उठाउन खोजियो, तर सकिएन र देवीले भनिन्, यो ठाउँबाट फेरि आफू अन्यत्र नसर्ने। शाश्वतबज्रको धोको पूरा भएन, उनको इच्छा पूरा हुने नदेखेर उनले भद्रकालीलाई अनुनय विनय गरेर भने कि हे देवी मैले अन्यत्र कतै नचलाइएको मौलिक जात्रा घोडेजात्रा यहाँ चलाइदिन्छु। केही पर खालि स्थानमा तिम्रो मूर्ति सजाउँछु, कृपया यहाँबाट उठिदेऊ न। यसरी देवीलाई फकाए उनले र फकाएर भद्रकालीलाई जमलबाट उठाई टुँडिखेल आडैमा जहाँ हालको मन्दिर परिसर छ, त्यहाँ राखे। र वर्षमा एक दिन घोडेजात्रा चलाउने चलन त्यसै बेलादेखि चलेकोे जनश्रुति छ। एकपटक चलन चलेपछि त्यसलाई सहजै तोड्न सकिन्न पनि। यस्ता पर्वविशेष काठमाडौं उपत्यकामा धेरै छन् र उपत्यका बाहिर पनि छन् विभिन्न। माथि वर्णित काठमाडौंको ओमबहालमा लुकुवा महादेवको मूर्ति अहिले पनि देख्न सकिन्छ। एक वर्षसम्म जमिनमुनि रहने यी देवतालाई घोडेजात्राको अघिल्लो दिन पूजा दर्शन गरी साना महादेव भनेर स्तुति पुकार गर्ने चलन छ। काठमाडौंको उपत्यकाको संस्कृति भिन्न प्रकारको छ, अनौठो छ। विश्वमै अनौठो यस्तो पर्व मेला भर्न, हेर्न विदेशीहरूसमेत उपस्थित भएको पाइन्छ।"
लुम्बिनीमा सरकार गठनका लागि ४४ सांसदको हस्ताक्षरसहित महरा पुगे प्रदेश प्रमुखको कार्यालय,दाङ : लुम्बिनी प्रदेशमा नयाँ सरकारको तयारी भएको छ। सत्ता गठबन्धनले नयाँ सरकारका लागि बहुमत सदस्यसहित प्रदेश प्रमुखकोमा पुगेका छन् । ४४ जनाको हस्ताक्षरसहित माओवादी दलका नेता जोखबहादुर महरालाई मुख्यमन्त्री प्रस्ताब गरेर प्रदेश प्रमुख अमिक शेरचनसँग सरकारको दाबी पेश गरिएको हो । लुम्बिनी प्रदेश सभामा ८७ जना प्रदेश सभा सदस्य रहेका छ्न् । केन्द्रमा सत्ता साझेदार भएको नागरिक उन्मुक्तिलाई भने लुम्बिनी सरकारमा नसमेटिने भएको छ ।
आयरल्याण्ड एले नेपाल 'ए' लाई दियो १७५ रनको लक्ष्य,काठमाडौं : आयरल्याण्ड 'ए'ले एक दिवसीय श्रृंखलाअन्तर्गत दोस्रो खेलमा नेपाल 'ए'लाई जितका लागि १७५ रनको लक्ष्य दिएको छ। कीर्तिपुरस्थित त्रिवि क्रिकेट मैदानमा टस हारेर पहिला ब्याटिङ गरेको आयरल्याण्डले ३८४ ओभरमा सबै विकेट गुमाउँदै १७४ रन बनाएको हो। आयरल्याण्डका गेभिन होयले सर्वाधिक ५० रन बनाउन सफल भए। उनले ५९ बल खेल्ने क्रममा २ छक्का र ५ चौको सहयोगमा ५० रन बनाए । कप्तान निल रकले ३८ बलमा ३ छक्का र ३ चौकाको सहयोगमा ४५ रन बनाए भने लियाम मकार्थीले ३५ रन बनाए । साथै पिटर मुरले १७ रन बनाउनुबाहेक अन्य ब्याटरले उल्लेख्य रन बनाउन सकेनन् । नेपाल एका लागि रिजन ढकाल र सहाब आलमले तीनतीन विकेट लिए भने मौसम ढकालले २ र कमल ऐरीले १ विकेट लिए । प्रतियोगिताको पहिलो खेलमा आयरल्याण्ड ए २१ रनले विजयी भएको थियो ।
बालसुधार गृहमा स्वास्थ्यकर्मीको व्यवस्था गर्न सरकारलाई निर्देशन,"काठमाडौं : प्रतिनिधिसभाअन्तर्गतको महिला तथा सामाजिक मामिला समितिले बालसुधार गृहमा स्वास्थ्यकर्मी रहने व्यवस्था गर्न सरकारलाई निर्देशन दिएको छ। सिंहदरबारमा शुक्रबार बसेको समिति बैठकले बालसुधार गृहको अनुगमन गर्दा स्वास्थ्यकर्मी नरहेको पाइएको भन्दै तत्काल स्वास्थ्यकर्मीको व्यवस्था गर्न सरकारलाई निर्देशन दिएको हो। समितिले बालसुधार गृहमा रहेकालाई खुवाउने खानाको गुणस्तर निकै कमजोर रहेको र सफा खानेपानीको पनि अभाव देखिएकाले यसमा विशेष ध्यान दिन समेत सुझाव दिएको समिति सभापति किरणकुमार साहले जानकारी दिए। केहि सुधार गृहहरू सेवामुलक भन्दा पनि नाफामूलक देखिएकाले संस्थाले नाफामूलक तवरले चलाएका सुधार गृहको अनुगमन गरी सुधार गर्न समेत निर्देशन दिएको उनले बताए। बैठकमा समिति सदस्यहरूले बालसुधार गृहमा रहेका बालबालिकाको अधिकारमाथि खेलवाड भइरहेको बताएका थिए । समिति सदस्य विन्दबासिनी कंशाकारले बालसुधार गृहको निरन्तर अनुगमन गरेर उनीहरुको समस्या समाधान गर्नुपर्ने बताए। त्यस्तै समिति सदस्य रोशन कार्कीले बालसुधार गृहमा रहेकाले पढ्न चाहे त्यसको व्यवस्था गर्नुपर्ने बताए। बैठकमा गृहमन्त्रालयका प्रतिनिधिहरूले स्थान अभावका कारण बाल सुधार गृहहरूमा क्षमताभन्दा बढी राख्नुपरेकाले नुवाकोट,मोरङ लगायतका स्थानमा थप सुधारगृह निर्माण प्रक्रिया सुरु गरिएको जनाएका थिए ।"
प्रधानमन्त्रीले गरे गोर्खा दरबारमा बहुमूल्य धातु क्वार्ज क्रिस्टल प्रतिस्थापन,"गोरखा : प्रधानमन्त्री पुष्पकमल दाहाल 'प्रचण्ड' ले गोरखा दरबारमा पुरातत्विक महत्त्वको बहुमूल्य धातु क्वार्ज क्रिस्टल प्रतिस्थापन गरेका छन्। गोरखा नगरपालिकाले गोरखा दरबार परिसरमा शक्रबार आयोजना गरेको कार्यक्रमका बीच प्रधानमन्त्री प्रचण्डले उक्त धातु पृथ्वीनारायण शाहको गद्दी आसन छेउमा प्रतिस्थापन गरेका हुन्। सो अवसरमा प्रधानमन्त्री प्रचण्डले ऐतिहासिक र बहुमूल्य धातु क्वार्जको प्रतिस्थापन भएसँगै जिल्लाको महत्त्व अझ बढ्ने विश्वास व्यक्त गरे। उनले जिल्लाको पर्यटन प्रवर्द्धनमा थप योगदान पुग्ने उल्लेख गरे। गोरखा जिल्लाको जनप्रतिनिधिका हैसियतले यहाँको विकास निर्माणमा आफू निरन्तर लागिपर्ने विश्वास दिलाउँदै प्रधानमन्त्री प्रचण्डले गोरखकाली उद्योग, बुढीगण्डकी जलविद्युत आयोजना एवम् पार्क निर्माणमा आफ्नो ध्यान जाने बताए। गोरखा जिल्लामा फेला पारिएको ५२३३० केजीको उक्त धातु पुरातत्व विभागले बहुमूल्य भएको प्रमाणित गरेको थियो ।"
गर्मी बढेसँगै गुल्मीमा आगलागीका घटना बढे,"गुल्मी : गर्मीयाम सुरू भएलगत्तै गुल्मीमा आगलागीका घटना बढिरहेका छन् । जिल्लाका १२ वटै स्थानीय तहमा रहेका सामुदायिक र सरकारी वनमा आगलागीका घटना बढिरहेको प्रहरीले जनाएको छ । यही चैत १ गते मुसिकोट नगरपालिका ४ स्थित हर्लेखानी सामुदायिक वनमा आगलागी भएको थियो । त्यस्तै रेसुङ्गा नगरपालिका १० वाग्नेछेडा र ३ को गौशलानजिकै सामुदायिक बनमा आगलागी भएको जिल्ला प्रहरी कार्यालय गुल्मीले जनाएको छ । सोही दिन ईस्मा गाउँपालिका १ स्थित कडेनी पञ्चसहित सामुदायिक बनमा आगलागी भएको थियो । बढ्दो आगलागीका कारण गुल्मीको वातावरण धूँवामय बन्दा वायु प्रदूषण बढेको छ । बढ्दो गर्मीका कारण जिल्लाका विभिन्न ठाउँमा आगलागीका घटना बढ्दै गएका छन् । गत चैत ४ गते मुसिकोट नगरपालिका १ जुकेपानीका हिरा बहादुर थापाको खरबारी र छत्रकोट गाउँपालिका ४ भुजेलमारास्थित सिद्धबाबा सामुदायिक बनमा आगलागी भएको थियो । त्यस्तै,चैत ६ गते सत्यवती गाउँपालिका ६ फौलरबोट सामुदायिक वनमा आगालागी भएको जिल्ला प्रहरी कार्यालय गुल्मीका प्रहरी निरीक्षक किरण सापकोटाले जानकारी दिए । चन्द्रकोट गाउँपालिका ७ मा गाउँपालिका उपाध्यक्ष बिष्णु भण्डारीको लगायतको खरबारीमा यही चैत्र १२ गते र १९ गते सत्यवती गाउँपालिका ६ जोहाङ स्थितकुलीडाँड सामुदायिक वनमा अचानक आगलागी भएको थियो । पाखो तथा खरबारीमा राम्रो घाँस पलाउने आशामा स्थानीयले आफै आगो लगाउने गरेका छन् भने खेतबारीमा बर्खेबाली लगाउनुअघि स्याउला, पात पतिङ्गर पोल्ने जस्ता गतिविधिका कारण आगलागी भइरहेको प्रहरी निरीक्षक किरण सापकोटाले बताए । चैत २० गते जिल्लाको गुल्मीदरबार गाउँपालिका ५ डाँडापोखरी भिरबारीस्थित ऋषि भट्टराईको खरबारी र चन्द्रकोट गाउँपालिका ८ मा रहेको रिप सामुदायिक वनमा अचानक सुरू भएको हावाहुरीसँगै आगलागी भएको थियो । प्राय : दिनहुँजसो जिल्लाका विभिन्न स्थानमा रहेका व्यक्तिगत खरबारीमा आगलागी भइरहेका छन् । अधिकांश घटनामा मानवीय लापरवाही नै बढी देखिएको छ । यही २२ गते रेसुङगा नगरपालिका २ र ३ मा अवस्थित शिवालय सामुदायिक बन, बतासे सामुदायिक बन र रेसुङगा ८ को रेसुङगा सामुदायिक बनमा आगलागी भएको छ । आगलागी भएका अधिकांश ठाउँमा तीनवटै तहका सुरक्षाकर्मी, स्थानीयवासी र वन कार्यालयका कर्मचारीको सहकार्यमा निभाउने गरिएको छ । एकपटक निभाइसकेका ठाउँमा पनि पुनः आगलागी हुने गरेको प्रहरीले जनाएको छ । बिहीबार बिहानैदेखि रेसुङ्गा क्षेत्रमा आगलागी भएको थियो। आगलागीका कारण रेसुंगा पार्क उच्च जोखिममा परेको छ।"
सामसङको नयाँ वर्ष अफर : टिभी खरिदमा ३८ र फ्रिज र वाशिङ मेसिनमा ३० सम्मको छुट,"काठमाडौं : सामसङले नयाँ वर्ष २०८१को उपलक्ष्यमा खुसी फैलाउने लक्ष्यका साथ ले 'स्वागत नयाँ वर्षलाई, बाढौं खुसी सधैंलाई' अफर ल्याएको छ। उक्त अफरमा ग्राहकहरूले आफूलाई मन परेको टिभी खरिद गर्दा ३८ सम्मको र फ्रिज र वाशिङ मेसिनको खरिदमा ३० सम्मको छुट प्राप्त गर्न सक्नेछन्। ग्राहकहरूले ० ब्याजको मासिक किस्ताबन्दीमा हुलास फिनसर्भ हायर पर्चेज लिमिटेड मार्फत उपलब्ध गराइएको इन्स्टा फाइनान्स सेवाबाट सहज रूपमा सामसङ टिभी फ्रिज र वाशिङ मेसिनको खरिद गर्न सक्ने जनाइएको छ। सामसङले यो नयाँ वर्षको अफरमा ग्राहकहरूलाई टिभीको नयाँ रेन्ज मध्ये कुनै पनि एफएचडी, क्रिस्टल् युएचडी, फ्रेम र क्युएलईडी लगायतका टिभी खरिद गर्दा ३८ सम्मको छुट दिएको छ। आफ्नो नागरिकता पेस गरी ग्राहकहरुले ५५ वा त्यो भन्दा ठुलो टिभी खरिद गर्दा इनस्टान्ट लोन पाउन सक्नेछन् र इनस्टा फाइनान्स सेवा मार्फत ईएमआइ १८ महिनाको अवधिमा तिर्ने विकल्प पाउने छन् । ४३वा सो भन्दा सानो टिभी खरिद गर्दा ईएमआइ तिर्न १२ महिनाको अवधि पाउने छन्। सामसङले आफ्नो टिभीहरूमा ३ वर्षको पूर्ण उत्पादन वारेन्टी प्रदान गरेको छ । यसको साथै कुनै पनि सामसङ टिभीको खरिद सँगै ग्राहकहरूले साउण्डबार खरिद गर्दा सो साउण्डबारमा आकर्षक छुट पाउन सक्ने छन्। सामसङको ७५ भन्दा ठुलो क्रिस्टल् युएचडी टिभी खरिद गर्दा ग्राहकहरूले साउण्डबार सित्तैमा पाउने छन् भने एयु७७०० मोडलका ५५ र ६५ युएचडी टिभीको खरिद गर्दा ग्यालेक्सी ए१५(८१२८) मोबाइल फोन मा रु ५०००को छुट पाउने छन्। त्यस्तै फ्रिज र वाशिङ मेसिनको खरिदमा ३० सम्मको छुट प्रदान गरेको छ । आफ्नो घरमा नयाँ वाशिङ मेसिन वा फ्रिज अपग्रेड गर्ने वा घर ल्याउने योजनामा रहेका ग्राहकहरूका लागि सामसङले एआई इकोबबल फ्रन्ट लोड वा टप लोड वाशिङ मेसिनका अद्भुत रेन्ज र साइडबाईसाइड, कन्भर्टेबल ५इन१ लगायतका अद्भुत रेन्जका फ्रिजहरुमा क्यासब्याक पाउने र एक्सचेन्जको सुबिधा उपलब्ध गराएको छ । सामसङले आफ्नो फ्रिजमा रहेको डीआइटि कम्प्रेसर र वासिङ मेसिनमा रहेको डीआइटि मोटरमा २० वर्षको वारेन्टी पनि प्रदान गर्दछ। सामसङको कुनै पनि विशेष टिभी र घरेलु उपकरणहरूमा अपग्रेड गर्दा एक्सचेन्जमा ग्राहकहरुले उत्कृष्ट मूल्याङ्कन प्राप्त गर्न सक्ने छन्। ग्राहकहरूले यो अफर एक्सचेन्ज पार्टनर अर्कोस्टोर डट कम मार्फत अनलाइनमा लिन सक्ने छन्। यसका साथै ग्राहकहरूले अर्कोस्टोर डट कम मार्फत ५५ र ६५ एयु७७०० क्रिस्टल् टिभी अनलाइन एक्सचेन्ज गर्दा रु ५५०० सम्मको टपअप प्राप्त गर्ने विशेष योजना पनि यो नयाँ वर्षमा प्रदान गरिएको छ। नेपाल अधिराज्य भरि यो अफर ज्येष्ठ २, २०८१ सम्म लागु हुने जनाइएको छ।"
"नेपाल ए ६० रनमै अलआउट, आयरल्यान्ड एको शानदार जित",काठमाडौं : आयरल्यान्ड एसँग दोस्रो एक दिवसीय खेलमा नेपाल ए ११४ रनले पराजित भएको छ। टियु क्रिकेट मैदानमा शुक्रबार भएको खेलमा नेपाल ए ६० रनमै अलआउट भयो। १७५ रनको लक्ष्य पछ्याएको नेपाल ए १६५ ओभरमा ६० रनमात्र बनाउन सक्यो। नेपाल एका लागि भीम सार्कीले १७ रन र विनोद भण्डारीले १६ रन बनाउनुबाहेक अन्य खेलाडीले दोहोरो अंकको रन बनाउन सकेनन्। नेपाल एका ५ जना खेलाडी शून्यमै आउट भएका थिए। यसअघि टस हारेर पहिला ब्याटिङ गरेको आयरल्याण्ड एले ३८४ ओभरमा सबै विकेट गुमाउँदै १७४ रन बनाएको थियो। आयरल्याण्ड एका लागि गेभिन होयले सर्वाधिक ५० रन बनाए। नेपाल ए पहिलो खेलमा पनि पराजित भएको थियो।
रिपोर्टिङमा गएका पत्रकारले जब आफ्नै बुवाको शव देखे,"धनगढी : कृष्ण विष्ट अन्नपूर्ण पोस्ट् र एपीवान टेलिभिजनका बैतडी सम्वाददाता हुन् । उनी बैतडीको सूचनामा दख्खल राख्ने व्यक्ति पनि हुन् । विष्ट स्थानीय सेभेन स्टार रेडियोमा समाचार प्रमुख छन् । रेडियोको बिहानको समाचार बनाउने र वाचनको ड्युटी उनकै हुन्छ । शुक्रबार एका बिहानै उनी रेडियोमा गए । खोड्पेबाट बझाङ जाने सडकमा ट्याक्टर दुर्घटनामा दुईजनाको मृत्यु भएको खबर आयो । उनले प्रहरीलाई घटनाको सबै विवरण मागे । प्रहरीले ट्याक्टर दुर्घटनाको सबै विवरण दियो पनि । प्रहरीले दिएको सूचनामा ट्याक्टर चालक राजेश चौधरी र एकजना सनाखत हुन नसकेको व्यक्तिको मृत्युको खबर उनले आफै लेखे पनि। त्यो खबर आफ्नो रेडियोमा पढे । अन्नपूर्ण पोस्टको अनलाइनमा पनि पठाए । एपीवान टेलिभिजनको जिल्ला ब्युरोको फेसबुक ग्रुपमा उनले फोटो भिडियो पनि पठाए । समाचार अनलाइनमा प्रकाशित भयो,टीभीमा बज्यो । तर, कृष्णको पत्रकारिताप्रतिको सक्रियता त्यत्तिकैमा सकिएन । उनले घटनास्थल जाने निधो गरे । घटनाको प्रारम्भिक खबर सबैतिर फैलिसकेको थियो । मोटरसाइकल समाते र घटनास्थलतिर लागे । उनी घटनास्थल नजिकैको खोडपे बजारमा बस्छन् । उनले काम गर्ने स्थानीय रेडियो पनि खोड्पे बजारमै छ । खोड्पेबाट झण्डै ६७ किलोमिटरको दुरीमा रहेको दुर्घटनास्थल झौलेक मोडमा उनी पुगे । उनले पहिला दुर्घटनाग्रस्त ट्याक्टरको तस्बीर खिचे । चालक र नजिकैको रुखमा अंगालो हालेर रक्ताम्य भएका सनाखत हुन नसकिएका भनिएका व्यक्तिको पनि तस्बिर आफ्नो क्यामेरामा कैद गरे। दुर्भाग्यवस् रुखलाई अंगालो हालेर रक्ताम्म अवस्थामा भेटिएका व्यक्ति अरु कोही नभइ उनकै बुवा मन्धीर विष्ट हुन्छन्। उनले तस्बिर खिचेर सडकमा आइसकेपछि मात्रै त्यो तस्बिर बुवाको नै भएको थाहा पाएका थिए। दुर्घटनामा घाइते भएकाले उनले गुहारका लागि रुखलाई अंगालो हालेको अनुमान लगाउन सकिन्छ। आसपासमा रगत धेरै बगेको थियो । उनले त्यो रक्ताम्य शरीर आफ्नै बुवाको होला भनेर कल्पना गर्ने कुरै भएन। किनकी उनका बुवा काठको ठेक्कापट्टाको काम गर्न केहीदिन अघि फिल्डमा गएका थिए। घर फर्किने क्रममा पक्की सडकमा दुर्घटना भएको थियो । उनका बुवाले आफू घर आइरहेको खबर पनि गरेका रहेनछन्। घटनाको रिपोर्टिङ सकेर सडकमा आएपछि कृष्णले बुवा भएको थाहा पाएको घटनास्थलमा रहेका अर्का पत्रकार सिपि लोहियाले बताए। लोहियाले भने,' आफैले रिपोर्टिङ गरेर सडकमा आएपछि सनाखत हुन नसकेका व्यक्ति आफ्नै बुवा हुन् भन्ने थाहा पाए । अनी ऊ (कृष्ण) सडकमै ढल्यो । सम्हाल्न गाह्रो भइरहेको छ । ५५ वर्षीय विष्ट खोडपे आसपासको सामुदायीक बनमा काठको ठेक्कापट्टा गर्थे। कहिले घर त कहिले बनतिर हुने भएकाले उनको घर आउनेजाने ठेगाना हुँदैनथ्यो। घर आउने खबर गरेको भए सायद दुर्घटनाको जानकारी राति नै आउने थियो । खोजतलास गर्दा घाइते भएका बुवा बचाउन सकिन्थ्यो, 'पत्रकार लोहियाले भने,' पत्रकार,आफैले मृत्यु भएका बुवाको शवको रिपोर्टिङ गरे । प्रहरीले गाडीलाई साइड दिने क्रममा किनारातिर रहेको ट्याक्टर खसेको हुनसक्ने अनुमान गरेको छ । दुर्घटना भएको ठाउँ नजिकको भित्तातिर गाडी घस्रिएको निसान रहेको प्रत्यक्षदर्शीले बताएका छन् । सुर्नयाबाट खोडपे गइरहेको से २ त ३६७८ नम्बरको टयाक्टर बिहीबार राति ११ बजेतिर जयपृथ्वी सिंह राजमार्गको पाटन नगरपालिका ८ झौलेक मोडमा दुर्घटना भएको थियो । सोही दुर्घटनामा पत्रकार कृष्णका बुवा र चालक राजेश चौधरीको ज्यान गएको हो।"
"सुनसरीको हरिनगरामा दुई समूहबीच विवाद, प्रहरीको गोली लागेर दुईजना घाइते",धरान : सुनसरीको हरिनगरा गाउँपालिकामा दुई समूहबीच भएको विवाद भएको छ। बिहीबार दुई युवाको व्यक्तिगत झगडालाई लिएर यहाँ बसोबास गर्ने समुदायहरू विवादमा तानिएका छन्। दुई युवाहरूको झगडाले ठूलोरुप लिएपछि सुनसरीको हरिनगरा गाउँपालिका र देवानगन्ज गाउँपालिकामा शुक्रबार १२ बजेदेखि जिल्ला प्रशासन कार्यालय सुनसरीले अनिश्चितकालिन कर्फ्यु लगाएको छ । कर्फ्यु लगाएको समयामा फरक समुदायका व्यक्तिहरू एकअर्कामाथि आक्रमणमा उत्रिएपछि भीड नियन्त्रणका लागि प्रहरीले गोली चलाएको छ। प्रहरीको गोली लागेर दुईजना घाइते भएका छन्। घाइतेहरूको नोबेल मेडिकल कलेजमा उपचार भइरहेको छ। बिहीबार एक समूहले जीवन मेहतालाई कुटपिट गरेपछि विवाद सुरु भएको हो । घाइते मेहताको बीपी कोईराला स्वास्थ्य विज्ञान प्रतिष्ठान धरानमा उपचार भइरहेको छ । कर्फ्यु उलंघन गर्दै ५ हजार भन्दा बढिको संख्यामा एक अर्कामा आक्रमणमा उत्रिएपछि भिड नियन्त्रणका लागि प्रहरीले दर्जनौं हवाई फायर र अश्रुग्यास प्रहार गरेको सुनसरीका प्रहरी प्रमुख एसपी बिपिन रेग्मीले बताए । उनले कानुन विपरीत काम गर्नेहरूलाई पक्राउ गरी कडा कारवाही गर्ने बताए। एसपी बिपिनले भीड नियन्त्रणका लागि दुबै समुदायका अग्रजहरूलाई बोलाएर घटना साम्य पार्ने प्रयास भइरहेको बताए ।
अन्नपूर्णकर्मी कृष्ण विष्टका बुवाको ट्याक्टर दुर्घटनामा मृत्यु,"धनगढी : अन्नपूर्ण पोस्टका बैतडी संवाददाता कृष्ण बिष्टलाई पितृशोक परेको छ । उनका ५५ वर्षीय बुवा मन्धीर विष्टको बिहीबार राति ट्याक्टर दुर्घटनामा मृत्यु भएको हो । बैतडीको सुर्नयाबाट खोडपे गइरहेको से २ त ३६७८ नम्बरको टयाक्टर राति ११ बजेतिर जयपृथ्वीसिंह राजमार्गको पाटन नगरपालिका ८ झौलेक मोडमा दुर्घटना भएको थियो । दुर्घटनामा चालक राजेश चौधरी र विष्टको मृत्यु भएको जिल्ला प्रहरी कार्यालय बैतडीका प्रहरी निरीक्षक खेमविक्रम केसीले बताए । राति भएको दुर्घटनाको शुक्रबार बिहान रिपोर्टिङ गर्न जाँदा संवादाता विष्टले आफ्नै बुवाको दुर्घटनामा निधन भएको थाहा पाएका हुन् । प्रहरीले चालक राजेश केसी र अर्का एकजनाको सनाखत हुन नसकेको खबर दिएपछि विष्ट रिपोर्टिङका लागि आफै मोटरसाइकलमा घटनास्थल गएका थिए । विष्टले समाचार बनाए,स्थानीय रेडियोमा पढे पनि,अनि घटनास्थल पुगेपछि आफ्नै बुवाको शव देखे। त्यसपछि उहाँलाई सम्हाल्न गाह्रो भयो,'विष्टसँग रहेका बैतडीका अर्का पत्रकार सिपि लोहियाले भने । विष्टका बुवा सुर्नया क्षेत्रमा काठको काम गर्थे। राति घर फर्किने क्रममा दुर्घटनामा परेका हुन्।"
रुपन्देहीमा मकै र मटर बरामद,"भैरहवा : रुपन्देही प्रहरीले ठूलो परिमाणमा मटर र मकै बरामद गरेको छ। प्रहरीले जिल्लाको सिद्धार्थनगर नगरपालिका४ स्थित सुगरमिल स्थित युपी १५ सिटी ८१९८ भारतीय नम्बर प्लेटको ट्रक चेकजाँच गर्दा भारतबाट अवैध रुपमा नेपालमा भित्राइएको अवस्थामा ठूलो परिमाणमा मटर र मकै बरामद भएको जनाएको छ। भारतबाट अवैध रुपमा सामग्री आउँदैछ भन्ने गोप्य सूचनाको आधारमा टोली खटाएका थियौँ रुपन्देहीका एसपी रञ्जित सिंह राठौरले भने, सोही आधारमा भारतीय नम्बरको ट्रक चेकजाँच गर्दा कुनै कागजपत्र नभएको अवस्थामा उक्त सामग्री नियन्त्रणमा लिएका हौँ। उनका अनुसार उक्त ट्रकबाट १५ लाख २५ हजार मूल्य बराबरको तीन सय पाँच बोरा (१५२५० केजी) मटर र ८६ हजार दुई सय २५ रुपैयाँ बराबरको ४५ बोरा (२४७५ केजी) मकै बरामद भएको छ। साथै प्रहरीले उक्त ट्रक समेत नियन्त्रणमा लिएको छ। प्रहरीले नियन्त्रणमा लिएको उक्त गाडीमा कपिलवस्तु जिल्लाको सुठौली भन्सारबाट ४ लाख ६७ हजार ५ सय मूल्यको चार सय २५ बोरा मकै मल्लिक ट्रेडिङले आयात गरेको सुठौली भन्सारले जारी गरेको प्रज्ञापन पत्रमा उल्लेख रहेको बुझिएको छ। हामीले कार्यालयमा उक्त ट्रक जाँच गर्दा चार सय २५ बोरा मकै थियो उनले अन्नपूर्ण पोस्टसँग दावी गर्दै भने, कार्यालयबाट ट्रक निस्किएपछि हामीलाई थाहा हुने कुरा भएन। त्यसको जिम्मेवार हामी होइनौँ, सम्बन्धित (आयातकर्ता) हो। भन्सारमा निस्किएको मकैको ट्रकमा मटरको बरामदबारे आफूलाई केही थाहा नभएको उनको भनाइ छ। उक्त ट्रक जाँच गरेको स्थानमा सीसीटीभी क्यामेरा जडान नरहेको उनले बताए। नेपालमा भन्दा भारतमा मटरको मूल्य सस्तो रहेकाले भारतबाट मटर तस्करी हुने गरेको छ। आयातकर्ताले भन्सार कर्मचारीको मिलोमतोमा ट्रकमा मकैको थोरै परिमाण राखेर अवैध रुपमा ठूलो परिमाणमा मटर भित्राएको आशंका गरिएको छ। प्रहरीले ट्रक नियन्त्रणमा लिएदेखि मुस्ताक नामक आयातकर्ता फरार भएको स्रोतको दावी छ। हामी चेकजाँच गर्ने बेलामा कुनै कागजपत्र नपाएपछि उक्त सामग्री र ट्रक आवश्यक कारबाहीअनुसन्धानका लागि लागि भैरहवा भन्सार कार्यालय बेलहियामा पठाएका छौँ, रुपन्देहीका एसपी राठौरले भने।"
माओवादी नेता कालीबहादुर खामलाई पुर्पक्षका लागि थुनामा पठाउन आदेश,चितवन : कोटेश्वरका ब्यापारी रामहरि श्रेष्ठको हत्या आरोपमा पक्राउ परेका माओवादी केन्द्रका नेता एवं जनमुक्ति सेनाका पूर्व कमाण्डर कालीबहादुर खामलाई पुर्पक्षका लागि थुनामा पठाउने आदेश भएको छ। चितवन जिल्ला अदालतका न्यायाधीश दयाराम ढकालको इजलासले खामलाई पुर्पक्षका लागि थुनामा पठाउने आदेश दिएको श्रेष्तेदार विष्णुप्रसाद आचार्यले बताए। यसअघि जिल्ला अदालतले सर्वोच्च अदालतबाट सक्कल मिसिल मगाएको थियो। कर्तव्य ज्यान मुद्दाका फरार प्रतिवादी खाम काठमाडौंको ठमेलबाट पक्राउ परेका थिए। उनलाई प्रहरीले गत मंगलबार राति चितवन ल्याइएको हो। उनी १५ वर्षदेखि फरार थिए। श्रेष्ठलाई २०६५ वैशाख १५ मा ब्यापारी रामहरि श्रेष्ठलाई अपहरण गरेर चितवनको शक्तिखोरस्थित माओवादी लडाकुको क्याम्पमा ल्याइएको थियो। त्यसैक्रममा कुटपिटबाट श्रेष्ठको मृत्यु भएको थियो। श्रेष्ठको शव वैशाख २८ विहान नारायणी नदीमा फ्याँकिएको थियो। २०६५ जेठ ३ गतेश्रेष्ठकी श्रीमती रमिला श्रेष्ठले अपहरण गरी हत्या गरेको भनी जिल्ला प्रहरी कार्यालय चितवनमा किटानी जाहेरी दिएकी थिइन्।
"दोलखामा ट्रयाक्टर दुर्घटना : एक जनाको मृत्यु, चार घाइते","दोलखा : कालिन्चोक गाउँपालिका२ बाबरेमा ट्याक्टर दुर्घटना हुँदा एक जनाको मृत्यु भएको छ भने ४ जना घाइते भएका छन्। बाबरेबाट सिगटीतर्फ आउदै गरेको लु ३ त १७१४ नम्बरको ट्याक्टर भूमिखोला नजिकै शुक्रबार बिहान ३५ मिटर तल खेतमा झरेर दुर्घटना हुँदा ३६ वर्षीया सन्चिमाया थामीको मृत्यु भएको प्रहरीले जनाएको छ। ट्याक्टरमा सवार ६ जनामध्ये एक जनाको घटनास्थल मै मृत्यु भएको र ४ जना गम्भीर घाइते भएका हुन्। घाइतेहरूमा १७ वर्षीया अस्मिता थामी, ३० वर्षीया कुमारी थामी,१९ वर्षीय टुकी थामी,२० वर्षीय निसा थामीको उद्धार गरी थप उपचारका लागि ट्रमा सेन्टर काठमाडौं रेफर गरिएको जिल्ला प्रहरी कार्यालय दोलखाका प्रहरी प्रवक्ता एवं प्रहरी निरीक्षक जीवन श्रेष्ठले जानकारी दिए। प्रहरीका अनुसार ट्याक्टर चालक २२ वर्षीय अवराम थामी प्रहरीको नियन्त्रणमा रहेका छन्।"
गैरआवासीय नागरिकका अपेक्षा,"नागरिकता ऐन, २०६३ को अन्तिम संशोधन २०७९ को व्यवस्थाअनुसार ऐनको दफा ७क थप गरी गैरआवासीय नागरिकता प्राप्त गर्न सक्ने व्यवस्था ऐनमा समावेश गरियो। त्यसपश्चात् २०८० देखि गैरआवासीय नागरिकता लिने प्रक्रिया सुरु भयो। अध्ययनको सिलसिलामा विदेश जान पनि पहिले निकै कठिन थियो। २०४६ सालको प्रजातन्त्र पुनस्र्थापितपछि विदेश जाने क्रम केही सहज भएको हो। २०५२ देखि सुरु भएको राजनीतिक द्वन्द्व, अस्थिर सरकार र रोजगारीका अवसरका कमीका कारण अध्ययनको अवसर मिलाएर नेपाली विद्यार्थी तथा विभिन्न रोजगारीको सिलसिलामा विदेश पलायन हुने प्रचलन बढ्दै गई नेपाली नागरिक गैरआवासीय नागरिकको रूपमा परिभाषित हुनु परेको हो। बढ्दो द्वन्द्व र द्वन्द्वपश्चात् देशमा देखिएको बढ्दो बेरोजगारीको कारण गाउँबाट युवा दिनप्रतिदिन वैदेशिक रोजगारी मात्र होइन, शरणार्थीको नाममा समेत नेपाली विदेश पलायन भइरहेका छन्। विदेश जाने र गैरआवासीय नेपाली नागरिक बन्ने क्रम बढ्दै गएपछि यसलाई व्यवस्थित गर्न तथा संगठित गराउन सन् २००३ अक्टोबर १११४ (२०६० असोज २४२७) मा काठमाडौंमा भएको गैरआवासीय नेपालीको सम्मेलनबाट गैरआवासीय संघको स्थापना गरियो। पछि २०६४ सालमा गैरआवासीय नेपालीसम्बन्धी ऐन २०६४ ल्याएर त्यसलाई कानुनी मान्यता दिइएको थियो। ६० को दशकपछि विदेश जाने नेपाली विशेषगरी अमेरिका, अस्ट्रेलिया, क्यानडा, बेलायतजस्ता रोजगार तथा शिक्षाका लागि आकर्षक देशहरूमा सम्भव भएसम्म उतै आवासीय भिसा लिएर बस्ने गरेको देखिएको छ। तथ्यांकअनुसार सन् २०२३ सम्म अमेरिकामा ७५ हजार नेपालीले अमेरिकन नागरिकता लिएका देखिन्छ। पछिल्लो तीन वर्षमा मात्र करिब २२ हजार नेपालीले अमेरिकन नागरिकता लिएको देखिन्छ। यसरी अमेरिकामात्र होइन, नागरिकता पाउन सक्ने अन्य देशमा समेत विदेशी नागरिकता लिनेको संख्या बढ्दो छ। विदेशी नागरिकता लिने सन्दर्भमा कतिपयले त्यहाँको राज्यको विशेष सुविधा लिन बाध्यतावश लिएको देखिन्छ भने कतिपयले खुसीले नेपाल नफर्कने मनसायले लिएको देखिन्छ। तर पनि जन्मभूमिप्रतिको माया, साथ र सहयोगमा कहीँ कतै कमी भएको देखिँदैन। नेपालमा भएका हरेक दुःखद् घटनामा उनीहरूको मन दुख्छ, आपत्विपद्मा आँसु बहन्छ भने त्यस्तो अवस्थाहरूमा सहयोग गर्न पाउँदा उनीहरू खुसी हुन्छन्। उनीहरूले बाहिर कागजमा विदेशी नागरिकता लिए पनि मनभित्र सदा नेपाली नागरिकको जरो गढेर बसिरहेको छ। नागरिकता भनेको एउटा कागजी प्रमाणपत्र मात्र होइन, त्यो त देशको रहनसहन, भाषा, संस्कृति, रीतिरिवाज तथा संस्कारमा समानता भएको मान्छेको पहिचान हो। अहिलेको संकुचन भइसकेको भूगोलमा स्थान विशेषले मात्र नागरिकको पहिचान दिन सकिँदैन। यदि कुनै व्यक्तिसँग नेपालमा परिवार, घरजग्गा श्रीसम्पत्ति रहिरहन्छ, त्यो गैरआवासीय नागरिक बन्न सक्दैन र भन्न मिल्दैन। केही समयका लागि बसाई सराई भन्न सकिन्छ तर ऊ देशको नागरिक नै ठहर्छ। एकपटक नेपाली नागरिक भइसकेको व्यक्ति केही वर्ष नेपाल बाहिर बसेको अवस्थामा उसलाई गैरआवासीय नागरिक होइन, दोहोरो नागरिकताको रूपमा वंशजकै आधारमा आवासीय नागरिकता दिनुपर्छ। २० वर्षदेखिको विदेशमा बस्ने नेपालीको एउटै चाहना थियो। हाम्रो नेपाली नागरिकताको निरन्तरता होस्। हाम्रा बालबालिकाले नेपाली नागरिकता लिन पाउन्। यो चाहना त केही हदसम्म पूरा भएको छ नेपाली नागरिकता त पाइएको छ तर त्यो गैरआवासीय नागरिकताको नाममा पाइएको छ। पुरानो वंशजको नागरिकता त्याग्नुपर्ने बाध्यता छ। माग थियो दोहोरो नागरिकता प्राप्त भयो गैरआवासीय नागरिकता। वास्तविक रूपमा उनीहरूले गैरआवासीय होइन, आवासीय नागरिकता मागेका थिए। उनीहरू निश्चित अवधि विदेशमा बसे पनि बाँकी अवधि मातृभूमिमै बिताउन चाहन्थे। हो, दीर्घकालीन रूपमा पाउने सुविधाका लागी विदेशी नागरिकता त्याग्न नसकेको बाध्यता उनीहरूको होला तथापि त्यो सुविधा लिएर आउने फेरि नेपालमै थियो। यहाँ गैरआवासीय नागरिकले राजनीतिक अधिकार खोजेको देखिन्छ। एउटा देशको नागरिकले दुईवटा देशको राजनीतिमा भाग लिनु कति उचित हो ? त्यो बहसको विषय बन्ला तर आमप्रवासीहरू यस्तो राजनीतिक अधिकारको मागप्रति त्यति चासो राख्दैनन्। उनीहरू वंशजको नागरिकसरह अन्य हकअधिकार सहजरूपमा मिलोस् आवासीय र गैरआवासीयमा विभेद नहोस्। सहज रूपमा लगानी, व्यापार व्यवसाय, रोजगारी गर्न पाओस्, पैतृक सम्पत्ति वा नयाँ घरजग्गा खरिदबिक्री, तथा ठूलाठूला लगानीमा सहज होस्। नेपाली पासपोर्ट बोक्न पाइयोस्। राष्ट्रिय परिचय पत्र बनोस्। निर्वाचनमा उम्मेदवार बन्न नपाए पनि मत जाहेर गर्न पाइयोस् भन्ने अपेक्षा उनीहरूको छ। अहिलेको नयाँ व्यवस्थाअनुसार गैरआवासीय नागरिकले नागरिकता लिन नेपाली नागरिकता लिए जस्तै वडाको सिफारिस चाहिने, अनुसूची फाराम भर्नुपर्ने, प्रमुख जिल्ला अधिकारीकहाँ शपथग्रहण गर्नुपर्ने र त्योभन्दा पहिले नेपाली नागरिकता त्याग गर्नुपर्ने व्यवस्था छ। यसरी देख्दा सहज देखिए पनि नागरिकता त्याग गर्नुपर्ने प्रक्रिया भने अलि झन्झटिलो बनाइएको छ। नागरिकता ऐन, २०६३ को दफा ११९१० अनुसार कुनै पनि नेपाली नागरिकले आफूखुसी कुनै विदेशी देशको नागरिकता प्राप्त गरेपछि निजको नेपालको नागरिकता कायम रहने छैन भनी उल्लेख छ। नेपाली नागरिकले विदेशी नागरिकता लिएपछि स्वतः खारेज भएको नागरिकतालाई पुनः परित्याग गर्न लगाउनु उपयुक्त देखिँदैन। कि त पुरानो नागरिकता खारेज नगर्दासम्म कायमै रहेको मान्नुपयो या विदेशी नागरिकता र आफ्नो कायम नरहेको पुरानो नागरिकता बुझाएपछि आन्तरिक रूपमा खारेज भएको प्रमाणित गरी नयाँ गैरआवासीय नागरिकता दिनुपर्ने देखिन्छ। गैरआवासीय नागरिकता लिन सुरुका दिनमा धेरै उत्साह देखिएता पनि अहिले उत्साह घटेको देखिन्छ। अहिलेको कानुनले गैरआवासीय नागरिकलाई आर्थिक, सामाजिक तथा सांस्कृतिक अधिकार उपभोग गर्न पाउनेगरी गैरआवासीय नागरिकता दिन सकिने व्यवस्था त गयो तर ती आर्थिक, सामाजिक तथा सांस्कृतिक अधिकारहरू के के हुन् भन्नेबारे स्पष्टता कहीँ कतै गरेको देखिँदैन। एउटा नेपाली नागरिकता भएको व्यक्ति विदेशबाट नेपाल फर्कंदा भिसा लगाउनुपर्ने बाध्यता छ। आफ्नो देशको पासपोर्ट बनाउन पाएको छैन, त्यस्तै पैतृक सम्पत्तिको अंशबन्डा, खरिदबिक्री गर्न अप्ठ्यारो परिरहेको छ। यसर्थ भविष्यमा संविधान संशोधन गर्दा नागरिकताको निरन्तरताबारे बहस गरौंला। अहिलेलाई गैरआवासीय नेपालीसम्बन्धी ऐन २०६४ र नागरिकता ऐनमा उल्लेख भएको गैरआवासीय नागरिकतासम्बन्धी व्यवस्थालाई एकै ठाउँमा एकीकृत गरी गैरआवासीय नागरिकका हकअधिकार स्पष्ट र सहज बनाई छुट्टै ऐन तर्जुमा गरी कार्यान्वयन गराउनुपर्ने देखिन्छ। ऐन, कानुनहरू बन्न समय लाग्ला तर गैरआवासीय नागरिकलाई पर्न गएको समस्या फुकाउन भने गृह मन्त्रालयमार्फत तत्काल विशेष कदम चाल्नुपर्ने देखिन्छ। देशका नागरिक पलायन भइरहेको बेला देशको नागरिकता लिन आएका प्रवासीलाई सहज रूपमा नागरिकता दिएर प्रेरित गर्नुपर्छ। नेपाल फर्कन उत्साह जगाउन पर्नेमा दोस्रो दर्जाको नागरिकको रुपमा व्यवहार गरी अधिकार कटौती गर्दा उनीहरूको भावनामा चोट परेको छ।"
मासु खाँदा घाँटीमा हड्डी अड्किएर भरतपुरमा एक जनाको मृत्यु,हेटौंडा : चितवनको भरतपुर महानगरपलिका१ स्थित शरदानगरमा बस्दै आएका करण सुनारको घाँटीमा हड्डी अड्किएर मुत्यु भएको छ। तनहुँ सिद्धेश्वर नगरपालिकाका करण अंकलको घरमा बस्थे। मासु खाँदा २२ वर्षीय सुनारको घाँटीमा हड्डी अड्किएको थियो। उनलाई स्थानीय सिद्धेश्वर हेल्थ केयर शारदानगरमा उपचार गरी औषधी दिइएको थियो। त्यसपछि उनी अंकलकै घरमा बसेर आराम गरिरहेका थिए। तर हिजो बिहीबार उनको स्वास्थ्य अवस्था बिग्रिँदै गएपछि भरतपुर अस्पताल लगिएको थियो। भरतपुर अस्पतालमा उपचारको क्रममा सुनारको मृत्यु भएको बागमती प्रदेश प्रहरी कार्यालय हेटौंडाले जनाएको छ।
श्रीमतीले उजुरी दिएपछि गायक रवि ओडविरुद्ध पक्राउ पुर्जी जारी,महेन्द्रनगर :नेपाल आइडल सिजन२ का विजेता रवि ओडविरुद्ध बैवाहिक बलात्कारको जाहेरी परेको छ । ओडकै श्रीमतीले आफूमाथि बैवाहिक बलात्कार गरेको भन्दै इलाका प्रहरी कार्यालय झलारी जाहेरी दिएपछि प्रहरीले उनीमाथि अनुसन्धान सुरु गरेको जिल्ला प्रहरी कार्यालय कञ्चनपुरका प्रहरी निरीक्षक पुष्कर राज पन्तले जानकारी दिए । ओडविरुद्ध पक्राउ पुर्जी जारी भइसकेको छ ।
लगानी सम्मेलनको औचित्य,"विदेशी लगानी भित्र्याएर पूर्वाधार विकास गर्ने लक्ष्यका साथ नेपाल सरकारले दुईवटा लगानी सम्मेलन आयोजना गरिसकेको छ। यी दुई सम्मेलनकै आधारमा तेस्रो लगानीको तयारी तीव्र भइरहँदा लगानी बोर्ड र नेपाल सरकार केही प्रश्नले घेरिएका छन्। पहिलो सम्मेलनमा करिब १४ खर्ब र दोस्रोमा करिब ३२ खर्ब रुपैयाँको विदेशी लगानी प्रतिबद्धता आएको थियो। तर, सम्मेलनमा भएका प्रतिबद्धता अनुरूप लगानी आउन सकेन। के कारणले प्रतिबद्धता व्यक्त भएको लगानी भित्रिन सकेन, हामीले पहल गर्न सकेनौं वा प्रतिबद्धता मात्र औपचारिकतामा सीमित भयो ? यसअघिका सम्मेलनबाट प्राप्त प्रतिबद्धता अनुरूप लगानी नआउँदा लगानी सम्मेलनको औचित्यमाथि नै प्रश्न उठेको हो। के कुराले विदेशी लगानी भिœयाउन समस्या भइरहेको छ ? समस्याको पहिचान र समाधानका लागि आवश्यक काम नगरी लगानी सम्मेलन मात्र गर्दै जाँदा त्यसको उपलब्धि सरकारले कति लिन सक्ला ? लगानीको वातावरण तयार नभएको विज्ञहरूले नै औंल्याउँदै आएका छन्। लगानीमैत्री वातावरण निर्माणका लागि आवश्यक ऐन कानुनको संशोधन पहिलो कुरा हो। आवश्यक ऐन, कानुन संशोधन गर्न सरकारले केही नेपाल ऐन संशोधनको मस्यौदा तयार पारेको छ। विभिन्न १० ऐनका दफा तथा उपदफा संशोधनको तयारी गरिएको छ। तर, लगानी सम्मेलनको लागि २३ दिनमात्र बाँकी हुँदा अझै नेपाल ऐन संशोधनको विधेयक पारित भई कार्यान्वयन हुन सकेको छैन। सशक्त राजनीतिक इच्छाशक्तिको अभावमा ऐन संशोधनका प्रयास अझै टुंग्याउन नसक्नु देशकै दुर्भाग्य हो। सम्मेलन केवल प्रतिबद्धता व्यक्त गर्ने मञ्चमात्रै होइन, कार्यान्वयनतर्फ पनि सरकार प्रतिबद्ध हुनुपर्छ। यसअघिका लगानी सम्मेलनका थुप्रै उपलब्धि पनि छन्। सम्मेलनले लगानी आकर्षणका लागि आवश्यक पूर्वाधार विकासका क्षेत्रहरू पहिचान, बहुपक्षीय धारणा विकास गर्न, नीतिगत संवाद गर्न र रणनीति तय गर्न सहयोग पुर्याउँछ। स्वदेशी तथा विदेशी लगानीकर्ताबीच संवाद गरी लगानी वातावरण तयार गर्न यस्ता सम्मेलनले मद्दत गर्नेमा भने दुईमत छैन। विस्तारै लगानीमैत्री वातावरण बन्दै गएको देश नेपालमा अब तेस्रो सम्मेलनले थप उपलब्धिहरू ल्याउन सक्नुपर्छ। सरकारले विदेशी लगानीकर्ताको भेलामात्र हैन, लगानी कति भिœयाउँछ, त्यसैमा सम्मेलनको सफलता र सार्थकता मापन हुनेछ।"
गुल्मीमा विद्युतीय गाडी सञ्चालनमा,"गुल्मी : गुल्मीमा पहिलो पटक विद्युतीय गाडी सञ्चालनमा आएका छन्। मैत्री यातायात प्रालिले सदरमुकाम तम्घासदेखि पाल्पा हुँदै बुटवलसम्मका लागि १० विद्युतीय गाडी सञ्चालन गरेको हो। विद्युतीय गाडी बिहीबारदेखि यातायात प्रालिले औपचारिक रूपमा सञ्चालनमा ल्याएको छ। डिजेल तथा पेट्रोलबाट चल्ने गाडी मात्र हिँड्ने यो रुटमा अबदेखि विद्युतीय गाडी चल्ने भएका छन्। नियमित बिहान ६ बजेदेखि दिउँसो ४ बजेसम्म धुर्कोट, सिमलटारी, तम्घास, बलेटक्सार र पाल्पा हुँदै बुटवल गुड्ने मैत्री यातायातका एक सञ्चालक काशी पाण्डेले जानकारी दिए। उक्त यातयात प्रालिले प्यूठान जिल्लाको सिमाना पुर्कोटदेखि भारतको सुनौली बोर्डरसम्मको रुट पर्मिट पाएको छ। विद्युतीय गाडी १४ सिट क्षमताको रहेको छ। गाडीको तम्घासदेखि बुटवलकोे भाडा ५ सय ६५ रुपैयाँ कायम गरिएको छ। जुन भाडा अन्य सवारीको तुलनामा २० देखि २५ प्रतिशत सहुलियत रहेको पाण्डेले बताए। विद्युतीय गाडीका लागि जिल्लामै पहिलो पटक चार्जिङ स्टेसन निर्माण गरिएको छ। यात्रुलाई गाडीमा फ्रि वाईफाईको व्यवस्था छ। यात्रुले गाडीमा विभिन्न सामाजिक सञ्जाल चलाउन सक्नेछन्। त्यस्तै यात्रुको सुरक्षालाई मध्यनगर गर्दै गाडीमा सीसी टीभीको पनि व्यवस्था गरिएको छ। गाडीको गाडी कहाँ पुग्यो भनेर हेर्नका लागि जीपीएससमेत जडान गरिएको मैत्री यातायात प्रालिका अध्यक्ष शंकरप्रसाद गौतमले जानकारी दिए। हामीले जिल्लामा नयाँ व्यवस्थापनका साथ पहिलो पटक विद्युतीय गाडी सञ्चालनमा ल्याएका छौं, गौतमले भने, अब छिट्टै जिल्लाका प्रायः ठाउँबाट विद्युतीय गाडी सञ्चालन गरेर यात्रुलाई भाडामा सहुलियत र आरामदायी यात्रामा सहजता दिने लक्ष्यसहित अगाडि बढिरहेका छौं। विद्युतीय गाडीको झन्डै एक महिना परीक्षण गरेर सञ्चालनमा ल्याइएको हो। यातायात प्रालिले लिएको उद्देश्य र मर्मअनुसार गाडी सञ्चालन गरेर नागरिक मैत्री सेवा प्रवाह गर्नुपर्ने जिल्ला समन्वय समिति अध्यक्ष द्रोर्ण खत्रीले बताए। चालक र सहचालकलाई तालिम प्रदान गरेर सबैलाई यात्रुमैत्री व्यवहार गर्दै सहज र सरल तरिकाले यात्रा गर्नुपर्ने उनले बताए। वातावरण मैत्री यस सवारीले गुल्मी, पाल्पा, अर्घाखाँची र प्यूठानका नागरिकलाई सहज हुने अपेक्षा लिइएको छ।"
आयरल्याण्ड एविरुद्ध टस जितेर बलिङ गर्दै नेपाल ए,काठमाडौं : आयरल्याण्ड ए विरुद्धको दोस्रो एकदिवसीय खेलमा नेपाल ए टिमले टस जितेर पहिले बलिङ गर्ने भएको छ । कीर्तिपुरस्थित त्रिभुवन विश्वविद्यालयको क्रिकेट मैदानमा आज हुने खेलमा नेपाल एका कप्तान विनोद भण्डारीले टस जितेर आयरल्याण्ड एलाई ब्याटिङको निम्तो दिएका छन् । शृङ्खलाको पहिलो खेलमा आयरल्याण्ड ए २१ रनले विजयी भएको थियो । यसअघि भएको टी२० शृङ्खलामा आयरल्याण्ड ए नेपाल ए माथि २१ को जित निकालेर प्रतियोगितामा कब्जा जमाएको थियो ।
शैक्षिक सुधारका लागि सामुदायिकमा भर्ना,"स्थानीय तहअन्तर्गतका सामुदायिक विद्यालयमा सबै नागरिकको समान पहुँच हुनुपर्छ। विद्यार्थीको अर्थपूर्ण सहभागिता अभिवृद्धि गर्दै सामुदायिक विद्यालयको शैक्षिक गुणस्तर उकास्नु पनि उत्तिकै जरुरी छ। आम सरोकारवालाको अपनत्व बोधमार्फत सामुदायिक विद्यालयको खस्कँदै गएको शैक्षिक गुणस्तरलाई थप व्यवस्थित र प्रभावकारी बनाउनु हामी सबैको दायित्व हो। त्यसैले हामीले हाम्रा सन्तानलाई अनिवार्य रूपमा सामुदायिक विद्यालयमा भर्ना गर्नुपर्ने निर्णय गरेका हौं। हामीले पालिकाअन्तर्गतका जनप्रतिनिधि, कार्यरत सम्पूर्ण शिक्षक, कर्मचारीलगायत सार्वजनिक पद धारण गरेका व्यक्तिहरूलाई यो निर्णय कार्यान्वयन गर्न अपिल र आग्रह गरेका छौं। सामुदायिक विद्यालयहरूको शैक्षिक अवस्था खस्किरहेकोमा कम्तीमा हामी जस्तो बुझेको जनप्रतिनिधि, नेपाल सरकारको तलब खाने कर्मचारीहरू, समाजका अगुवाहरूले सामुदायिक विद्यालयमा पठनपाठन गराउने हो भने सामुदायिक विद्यालयहरूलाई पनि सुधार्न सहयोग मिल्छ। सामुदायिक विद्यालयमा सबै वर्गका बालबालिका भर्ना हुने हुँदा सबै पक्षको चासो र आकर्षण हुन्छ। यही कारण शैक्षिक सुधार र व्यवस्थापनमा चिन्ता पनि सुरु हुन्छ। सामुदायिक विद्यालयको शैक्षिक अवस्था सुधार्न सबै पक्षको भूमिका उत्तिकै महत्वपूर्ण हुन्छ भन्ने ठानेका छौं। यो निर्णय कार्यान्वयन हुँदा सिंगो समुदायलाई नै फाइदा हुन्छ। नेपाल सरकारले भवन, शिक्षा, तालिम, शिक्षकलाई तलब भत्ता, निःशुल्क पाठ्यपुस्तक लगायतमा लगानी गरेको छ। आशा छ यो निर्णय पूर्णरूपमा कार्यान्वयन हुनेछ। समाजका अगुवाई गर्ने जनप्रतिनिधि र कर्मचारी मित्रहरूले बुझेर शिक्षा सुधारका लागि गरिएको एउटा महत्वपूर्ण निर्णय कार्यान्वयन हुनेछ। यो निर्णय यसै वर्षबाट लागू हुनेछ र आगामी वर्षसम्ममा यसले पूर्णता पाउँछ भन्ने ठानेका छौं। यो निर्णयका कारण हाम्रा विद्यार्थीमा मनोवैज्ञानिक असर नपरोस् भन्नेमा हामी सचेत छौं। (थापा तीनपाटन गाउँपालिका, सिन्धुलीका अध्यक्ष हुन्।)"
उपाध्यक्ष भर्सेस सदस्यसचिव : राजनीतिक प्रतिशोधले खेलकुद क्षेत्र अस्तव्यस्त,"विराटनगर : कोशी प्रदेशमा सरकारकै कारण खेलकुद क्षेत्र संकटमा पर्न थालेको छ। राजनीतिक हस्तक्षेपले खेल क्षेत्रलाई अस्तव्यस्त र धराशायी बनाउने काम भइरहेको भन्दै सरोकारवालाले आक्रोस पोखेका छन्। मुख्यमन्त्री केदार कार्कीकै अगुवाइमा खेल क्षेत्रलाई तहसनहस एवं लथालिंग बनाउने काम भइरहेको उनीहरूको आरोप छ। कार्की गत असोज २७ गते मुख्यमन्त्री नियुक्त भएका थिए। मुख्यमन्त्री भएदेखि कर्मचारीमा आफन्त र कार्यकर्ता भर्ती गर्नेदेखि विवादास्पद निर्णय गर्दै आएको आरोप लागिरहेको छ। पछिल्लो समय प्रशिक्षक नियुक्ति प्रक्रिया पनि विवादमा तानिएको छ। प्रदेश खेलकुद विकास बोर्डले विभिन्न १५ वटा खेलका १७ जना प्रशिक्षकलाई ३ महिनाका लागि करारमा नियुक्त गरेको थियो। प्रशिक्षक नियुक्तिको विषयलाई लिएर बोर्ड र मुख्यमन्त्री तथा मन्त्रिपरिषद्को कार्यालयबीच दूरी बढेको छ। बोर्डका सदस्यसचिव हंशराज वाग्ले राजनीतिक हस्तक्षेपबाट मुक्त गरेर योग्यता र क्षमताका आधारमा प्रशिक्षक छनोट गरिएको बताउँछन्। नियमसंगत हिसाबले गरिएको नियुक्तिलाई विवादित बनाएर खेल क्षेत्रमाथि गम्भीर प्रहार गरिएको उनको आरोप छ। हस्तक्षेप गरी खेल क्षेत्रलाई भाँडेर खेलकुदका गतिविधि ठप्प बनाउँदै राजनीतिक अभीष्ट पूरा गर्न खोजिदैछ, वाग्ले भन्छन्, तर, कसैको दबाब र प्रभावमा नपरिकन योग्यताका आधारमा प्रशिक्षक नियुक्त गरिएको छ। बोर्डले प्रशिक्षकमध्ये फुटबलमा सुनसरीका सुरेन्द्र तामाङ, करातेमा पाँचथरकी अञ्जु कामबाङ, एथलेटिक्समा सुनसरीकी यशोदा चौधरी, भलिबलमा भोजपुरका दिनेश राई र पाँचथरकी निलिमा आङदेम्बे, आईटीएफ तेक्वान्दोमा मोरङका राजेन्द्र धिमाल, शारीरिक सुगठनमा झापाका रामबहादुर दाहाल, क्रिकेटमा झापाका लाक्पा लामा र ब्याडमिन्टनमा भोजपुरका विशाल तामाङलाई नियुक्त गरेको छ। यस्तै, बक्सिङमा उदयपुरका धनबहादुर मगर, उसुमा संखुवासभाकी उमाकुमारी राई र सुनसरीका दीपक कार्की, सेपाकताक्रोमा संखुवासभाका मेघराज तोलांगी, रग्बीमा सुनसरीका विक्रम पुरी, तेक्वान्दोमा सुनसरीकी सुशीला राई, कबड्डीमा ओखलढुंगाका भुवनबहादुर खड्का र जुडोमा मोरङकी बिना बस्नेत नियुक्त भएका छन्। बोर्डले प्रशिक्षक नियुक्तिका लागि चैत ३ गते सात दिने सूचना जारी गरेर दरखास्त आह्वान गरेको थियो। ८४ जनाको आवेदन परेकोमा सर्ट लिष्टमा ४२ जना मात्रै अटाएका थिए। तीमध्ये चैत १५ गते अन्तर्वार्ता लिएर १७ जनालाई प्रशिक्षकमा नियुक्त गरिएको हो। बोर्डले वैकल्पिक प्रशिक्षकको सूचीसहित चैत १६ गते नतिजा सार्वजनिक गरेको थियो। प्रतिव्यक्ति महिनाको ३० हजार रूपैयाँ पारिश्रमिक दिने गरी प्रशिक्षकलाई १८ गतेबाट काममा खटाइसकिएको वाग्लेले बताए। उनका अनुसार प्रदेशका सामाजिक विकासमन्त्री राजेन्द्र कार्कीको अध्यक्षतामा फागुन ३० गते बसेको बोर्डको १९औं बैठकले खेल प्रशिक्षक नियुक्तिको निर्णय गरेको हो। सामाजिक विकासमन्त्री बोर्डको अध्यक्ष हुने व्यवस्था छ। बैठकले बोर्डका सदस्यसचिव वाग्लेको संयोजकत्वमा विज्ञसहितको ५ सदस्यीय प्रशिक्षक छनोट समिति गठन गरेको थियो। समितिले पारदर्शी र नियमसंगत हिसाबबाट प्रशिक्षक नियुक्त गरेको वाग्लेको दाबी छ। तर, खेलकुद नबुझ्ने र राजनीतिको फोहरी खेल खेल्नेहरू खेल क्षेत्रलाई तहसनहस बनाउन लागिरहेको उनको आरोप छ। उनका अनुसार मुख्यमन्त्री कार्कीनिकटकाले कार्यकर्ता र योग्यतै नभएकालाई प्रशिक्षक नियुक्त गर्न दबाब दिएको उनले दाबी गरे। दबाब दिनेमा मुख्यमन्त्रीका जनसम्पर्क सल्लाहकार लीलाबल्लभ घिमिरेदेखि बोर्ड उपाध्यक्ष विन्दिया कार्कीसम्मको नाम जोडिएको छ। उनीहरूले मुख्यमन्त्रीको नाम जोड्दै फुटबलमा दीपक लिम्बू, कबड्डीमा तरुण यादव, करातेमा सिद्धिकी ताज, एथलेटिक्समा मनिष श्रेष्ठ, क्रिकेटमा राजेश पोखरेल र भलिबलमा सुरज लुइँटेललाई नियुक्त गर्न दबाब दिएको वाग्ले बताउँछन्। आफूले उनीहरूले भने अनुसार नगर्दा इगो बनाएर प्रशिक्षक नियुक्तिलाई विवादमा तान्ने काम भएको उनले बताए। ४२ जना प्रशिक्षकलाई ६ महिनाको करारमा राख्न बोर्डले प्रदेश सरकारसँग ९६ लाख रूपैयाँ माग गरेको थियो। तर, मन्त्रिपरिषद् बैठकले २१ लाख रुपैयाँ मात्र उपलब्ध गराएपछि ३ महिनाका लागि १७ प्रशिक्षकलाई छनोट गरिएको वाग्ले बताउँछन्। अनियमित तथा धाँदलिपूर्ण तरिकाले छनोट गरिएको भन्दै मुख्यमन्त्री कार्यालयमा उजुरी परेपछि खेलकुद प्रशिक्षक नियुक्ति विवादमा परेको हो। उजुरीका आधारमा मुख्यमन्त्री कार्यालयले सामाजिक विकास मन्त्रालयलाई छानबिन समिति गठन गरी ७ दिनभित्र प्रतिवेदन बुझाउन चैत १८ गते पत्राचार गरेको थियो। उसुको प्रशिक्षकमा आवेदन दिएका धनकुटाका खेमराज थापा, सुनसरीका दीपेन चाम्लिङ, भोजपुरकी सर्मिला राई, मोरङका पिन्टु मोचीलगायतले उजुरी गरेका हुन्। थापाले आफूहरूलाई सर्ट लिष्टमा समेत नपारेपछि उजुरी दिएको बताए। खुला प्रतिस्पर्धाबिना कम योगदान गरेकालाई प्रशिक्षक नियुक्त गरेका कारण उजुरी दिएको उनले बताए। मुख्यमन्त्रीका जनसम्पर्क सल्लाहकार घिमिरेका अनुसार प्रशिक्षक नियुक्तिप्रति असन्तुष्टि जनाउँदै ५६ जनाले उजुरी गरेका छन्। उनले प्रशिक्षक नियुक्तिमा कुनै दबाब नदिएको दाबी गरे। जनता सहयोग माग्दै आएपछि मेरा मान्छेलाई काममा लगाइदिनु भनेर भन्नु स्वभाविक हो। मुख्यमन्त्रीले कुनै दबाब दिनु भएको छैन, घिमिरे भन्छन्, गुनासो आएपछि छानबिन र कारबाही गर्न मुख्यमन्त्री कार्यालयले भनेको हो। मुख्यमन्त्री कार्यालयमा परेको उजुरीसँगै प्रशिक्षक छनोटसम्बन्धी विवाद सतहमा आएको हो। सामाजिक विकास मन्त्रालयले छानबिन प्रतिवेदन पेस भई अन्तिम कारबाही नटुंगिएसम्म प्रशिक्षक नियुक्तिको काम यथास्थितिमा राख्न बोर्डलाई चैत १९ गते पत्राचार गरेको छ। मन्त्रालयको शिक्षा तथा खेलकुद महाशाखा प्रमुख एवं उपसचिव फणिन्द्र खत्री मुख्यमन्त्री कार्यालयको निर्देशनका आधारमा बोर्डलाई पत्राचार गरिएको बताउँछन्। अनियमित एवं धाँधलीपूर्ण तरिकाबाट अयोग्य र कनिष्ठलाई खेलकुद प्रशिक्षक छनोट गरिएको भनेर उजुरी परेको छ, उनले भने। खत्रीका अनुसार छानबिन समिति भने गठन गर्न बाँकी छ। बोर्डका सदस्यसचिव वाग्ले नियमसंगत हिसाबको निर्णयबाट पछि हट्न नसकिने र प्रशिक्षकहरू प्रशिक्षणमा जुटिसकेको बताउँछन्। चैत २५ देखि बागमती प्रदेशमा हुने प्रथम अन्तरप्रदेश खेलकुदको तयारीमा हामी जुटेका छौं। त्यो प्रतियोगितामा कोशी प्रदेशको प्रतिष्ठा पनि जोडिएकाले खेलाडीलाई धमाधम प्रशिक्षण दिने काम भइरहेको छ, वाग्ले भन्छन्, खेलाडीको बन्द प्रशिक्षण चलिरहेका बेला प्रशिक्षकको काम कारबाही रोकिँदैन। अन्तर प्रदेश खेलकुदलाई लक्षित गरेर काम गर्ने वातावरण बनाउनुपर्नेमा त्यसलाई प्रभावित पार्ने हिसाबले राजनीतिक हस्तक्षेप भइरहेको छ। अन्तरप्रदेश खेलकुदमा कोशीबाट दुई सय ५१ खेलाडी तथा अफिसियलले सहभागिता जनाउने छन्। विभिन्न ९ खेलका महिला तथा पुरुष खेलाडीहरूलाई बन्द प्रशिक्षणमा राखेर अभ्यास गराउने काम भइरहेको छ। इटहरीमा भलिबल, फुटबल, कराते, तेक्वान्दो र एथलेटिक्स तथा धरानमा बक्सिङ, झापामा ब्याडमिन्टन, विराटनगरमा क्रिकेट र काठमाडौंमा पौडीको प्रशिक्षण चलिरहेको छ। खेलकुदमा प्रदेशलाई माथि उकास्ने गरी काम भइरहँदा त्यसलाई रोक्न स्वार्थ समूहले प्रशिक्षण भाँड्ने प्रयास गरिरहेको वाग्लेको आरोप छ। विभिन्न बहानामा खेल क्षेत्रलाई प्रभावित नपार्न सबैमा आग्रह गर्छु, उनले भने, प्रथम अन्तर प्रदेश खेलकुद प्रतियोगितामा कोशी प्रदेशको प्रतिष्ठाको कुरा पनि छ। अहिलेको बन्द प्रशिक्षणलाई २०८१ सालमा कर्णालीमा हुने १०औं राष्ट्रिय खेलकुदको वार्म अपका रूपमा पनि लिइएको वाग्लेले बताए। नवनियुक्त प्रशिक्षकले आगामी राष्ट्रिय खेलकुदलाई समेत लक्षित गरेर प्रशिक्षण दिइरहेको उनले बताए। प्रशिक्षक नियुक्तिको विषयमा मुख्यमन्त्रीलाई गलत सन्देश प्रवाह गर्दै डर, धाक र त्रास देखाएर बोर्डको निर्णय प्रभावित पार्न खोजिएको वाग्लेको दाबी छ। प्रदेश खेलकुद विकास बोर्डमा यसअघि प्रशिक्षक थिएनन्। सरकारसँग ४२ जना प्रशिक्षक मागेको २ वर्ष भयो। प्रदेश सरकारले बजेटको व्यवस्थापन गरेपछि ३ महिनाका लागि १७ जना प्रशिक्षक नियुक्त गरिएको हो, वाग्लेले भने, त्यसलाई विवादित बनाएर खेलाडीको प्रशिक्षणलाई असर पार्न खोजिँदै छ। यसले समग्र प्रदेशकै खेलकुदलाई संकटमा धकेल्छ। बोर्ड उपाध्यक्ष कार्कीले शपथ लिएको दोस्रो दिनबाटै अनावश्यक दबाब दिन थालेको उनले बताए। प्रशिक्षक नियुुक्तिको विषय विन्दिया कार्कीको कार्यक्षेत्र र अधिकार क्षेत्रभित्र पर्दैन। उहाँ पछि नियुक्त हुनु भएको हो, वाग्ले भन्छन्, एउटा सिंगो बोर्डले गरेको नियुक्तिलाई चुनौती दिने काम भएको छ। खेलकुद क्षेत्रमा गैरखेलकुदकालाई प्रशिक्षक नियुक्त गर्ने कुरा हुँदैन। प्रशिक्षक नियुक्ति कानुनविपरीत रहेको पुष्टि भए आफूले पदबाट राजीनामा दिने वाग्लेले बताए। गैरखेलकुदका मान्छेलाई खेलकुदको नेतृत्वमा ल्याएपछि यस्ता धेरै समस्या आउने उनले बताए। उहाँ (विन्दिया कार्की) खेलकुदभन्दा बाहिरको व्यक्ति हो। तर, बोर्डको उपाध्यक्ष बनाइएको छ, वाग्लेले भने, प्रदेशभित्र चलायमान बन्दै गएको खेलकुदलाई उहाँकै अगुवाइमा राजनीतिक रंग भर्ने प्रयास हुँदैछ। यो कुरा हामीलाई मान्य हुँदैन। उपाध्यक्षले खेलकुद नबुझेकैले समस्या देखा पर्न थालेको उनले आरोप छ। आफ्नो काम, कर्तव्य र अधिकार भुल्दै राजनीतिक दम्भ देखाउने काम उपाध्यक्षबाट भएको आरोप वाग्ले लगाउँछन्। बोर्ड उपाध्यक्ष कार्कीले भने प्रशिक्षक नियुक्तिमा दबाब नदिएको बताइन्। प्रशिक्षक नियुक्तिको निर्णय म उपाध्यक्ष भएर आउनुभन्दा अघि नै भएको रहेको, उनले भनिन्, शपथ खाइसकेपछि मैले केही कुरा राखेको हुँ। तर, सुनुवाइ नभएकाले त्यसअघि नै भएको निर्णयलाई स्वीकार गरेको कार्की बताउँछिन्। उपाध्यक्षको नियुक्ति नै विवादास्पद प्रदेश सरकारले पूर्वप्रदेशसभा सदस्य विन्दिया कार्कीलाई प्रदेश खेलकुद विकास बोर्डको उपाध्यक्षमा नियुक्त गरेको छ। कांग्रेस नेतृ कार्कीलाई मुख्यमन्त्री केदार कार्कीको दबाबमा नियुक्त गरिएको सामाजिक विकास मन्त्रालय स्रोतले बतायो। यसअघिकी उपाध्यक्ष जिना कार्कीका ठाउँमा चैत ९ गतेको मन्त्रिपरिषद् बैठकले उनलाई उपाध्यक्ष नियुक्त गरेको हो। खेलकुद क्षेत्रमा १० वर्षसम्म अनुभव भएको व्यक्तिलाई सामाजिक विकास मन्त्रालयको सिफारिसका आधारमा मन्त्रिपरिषद् बैठकले बोर्डको उपाध्यक्ष नियुक्त गर्ने व्यवस्था छ। तर, मुख्यमन्त्रीको एकलौटी दबाबमा उपाध्यक्ष बनाइएकी कार्कीसँग खेलकुदको अनुभव नै नभएको स्रोतको दाबी छ। कार्कीले भने आफू बास्केटबल र ब्याडमिन्टनको खेलाडी रहेको बताइन्। कार्कीको नियुक्ति विवादास्पद हुनुको कारण भने अर्को पनि छ। उनीमाथि अख्तियार दुरुपयोग अनुसन्धान आयोगले अनुसन्धान गरिरहेको छ। अख्तियारको कारबाही चलिरहेका बेला उपाध्यक्ष बनाइएपछि नियुक्ति विवादित बनेको हो। कार्कीको नियुक्ति र यसअघिकी उपाध्यक्ष जिना कार्कीको राजीनामा पत्र हालसम्म प्राप्त नभएको बोर्डका सदस् सचिव वाग्ले बताउँछन्। मजदुरको मृत्यु हुने गरी सवारी दुर्घटना गराएका आफ्ना छोरालाई जोगाउन नक्कली सवारी चालक अनुमति पत्र (लाइसेन्स) बनाएको आरोप विन्दिया कार्कीमाथि लागेको छ। प्रदेशसभाको अघिल्लो कार्यकालमा उनी कांग्रेसको समानुपातिक कोटाबाट सांसद बनेकी थिइन्। त्यही बेला उनले छोरा रविनसिंह कार्कीको नक्कली लाइसेन्स बनाएको आरोप लागेको हो। रविनले चलाएको प्रदेश ३०१०२२ च २१३९ नम्बरको कारले विराटनगरमा २०७८ जेठ २० गते साँझ मोरङको कटहरीका राजकुमार राजवंशी र भारतीय नागरिक मुकेश दासलाई ठक्कर दिएको थियो। दुर्घटनामा परेर दासको मृत्यु भएको थियो। दुर्घटनापछि छोराको नाममा काठमाडौंबाट ०१०६००५४२५८९ नम्बरको लाइसेन्स बनाएको आरोप कार्कीमाथि लागेको हो। लाइसेन्सको जारी मिति २०७५७१२ गते उल्लेख गरिएको छ। यातायात व्यवस्था विभागको रेकर्डमा कार्कीकै नाममा लाइसेन्स रहेको देखिन्छ।"
मच्छिन्द्र विराट गोल्डकपको फाइनलमा,"विराटनगर : मच्छिन्द्र फुटबल क्लब विराटनगरमा जारी आठौं संस्करणको विराट गोल्डकप फुटबलको फाइनलमा प्रवेश गरेको छ। सहिद रंगशालामा बिहीबार राति सम्पन्न अन्तिम सेमिफाइनल खेलमा पाहुना टोली सिक्किम ड्रागन भारतलाई १० गोल अन्तरले स्तब्ध बनाउँदै मच्छिन्द्र उपाधिनजिक पुगेको हो। मच्छिन्द्रले सिक्किमविरुद्ध कठिन जित निकालेर फाइनलमा घरेलु टोली सांग्रीला मोरङ एफएसँगको भिडन्त पक्का गरेको छ। गोल्डकपको उपाधि रक्षाका लागि मच्छिन्द्र र सांग्रीलाबीच आगामी शनिबार फाइनल स्पर्धा हुने छ। सांग्रीला विभागीय टोली सशस्त्र प्रहरी बल एपीएफलाई पराजित गर्दै बुधबार उपाधिनजिक पुगेको टिम हो। मच्छिन्द्रलाई फाइनल पुर्याउने क्रममा आयुष घलान नायक बने। प्लेयर अफ दी म्याच घोषित भएका उनले ११ हजार नगद पुरस्कार पाए। वैकल्पिक खेलाडी मनिष डाँगीको क्रस पासलाई सदुपयोग गर्दै घलानले ९४ औं मिनेटमा टिमको जितका लागि निर्णायक गोल गरेका हुन्। उनको दर्शनीय गोलबाट मच्छिन्द्र फाइनल पुग्दा विदेशी पाहुना टोली भने स्तब्ध बनेर फर्कियो। घलानलाई बल निकाल्न सहयोग गरेका डाँगी मध्यान्तरपछि हिसब थपलियाको ठाउँमा मैदान प्रवेश गरेका थिए। फिनिसिङ कमजोर हुँदा खेलमा पाएका महत्वपूर्ण अवसरलाई दुवै टिमले सदुपयोग गर्न सकेनन्। आदर्श तामाङले ९ औं मिनेटमा ३० यार्डदेखि गरेको कडा प्रहारले पोस्टको दिशा तय नगर्दा सिक्किम सुरुवाती अग्रता लिनबाट चुक्यो। ३२ औं मिनेटमा मच्छिन्द्रका विदेशी खेलाडी एनडेसले डीबक्स भित्रबाट गरेको प्रहारमा सिक्किमका गोलरक्षक प्रिसो बाधक बने। हिसब थपलियाको प्रहारमा सिक्किमका गोलरक्षक बाधक बन्दा मच्छिन्द्रले पहिलो हाफमा अग्रता लिन पाएन। पहिलो हाफ गोलरहित बराबरीमा सकियो। ५२ औं मिनेटमा मिच्छिन्द्रका एनडेसको प्रहार बाहिरियो। मच्छिन्द्रका आयुष घलानले ७८ आंै मिनेटमा डीबक्स भित्रबाट गरेको प्रहारलाई सिक्किमका गोलरक्षकले विफल पारिदिए। ८९ औं मिनेटमा आदर्श तामाङले पेनाल्टी एरियाबाट गरेको प्रहार फ्रेमभित्र नपर्नु सिक्किमका लागि दुर्भाग्यपूर्ण बन्यो। सिक्किमा प्रशिक्षक कुन्जन भुटियाले खेलाडीले उत्कृष्ट पदर्शन गरेपनि फिनिसिङ कमजोर रहेको बताए। निर्धारित ९० मिनेटपछि थप गरिएको समयको अन्तिम एक मिनेट लेफसाइट कमजोर हुँदा गोल खानु परेको उनको भनाइ छ। भुटियाले अन्तिम समयमा खेलाडी सम्हालिन नसक्नु हारको मुख्य कारण बनेको बताए। मच्छिन्द्रका प्रशिक्षक सन्तोष न्यौपानेले पहिलो हाफमा थुप्रै अवसर गुमाएका कारण जित निकाल्न अन्तिम समयसम्म पर्खनु परेको बताए। दोस्रो हाफपछि रणनीति परिवर्तन गरेर विपक्षीलाई दबाबमा राख्न सकेका कारण खेल मच्छिन्द्रको पोल्टामा परेको उनको दाबी छ। हाम्रो फिनिसिङ सोचेजस्तो भएन। त्यसैले सुरुवाती गोल भएन, न्यौपानेले भने, उपाधि रक्षाका लागि फाइनलमा राम्रो प्रदर्शन गर्छौं। फाइनलमा विमल घर्तीमगरलाई मैदानमा उतार्ने प्रयास हुनेछ। गोल्डकपमा पुरस्कारवापत विजेताले ११ लाख र उपविजेताले ५ लाख ५० हजार रुपैयाँ पाउने छन्। उत्कृष्ट प्रशिक्षक, उत्कृष्ट गोलरक्षक र सर्वाधिक गोलकर्तालाई जनही २१ हजार रुपैयाँ पुरस्कार प्रदान गरिने छ। सर्वोत्कृष्ट खेलाडीलाई मोटरसाइकल दिइने छ। बलका लागि प्रतिस्पर्धा गर्दै सिक्किम ड्रागन (रातो जर्सी) र मच्छिन्द्रका खेलाडी।"
एकैठाउँ ५ हजारको ध्यान,"काठमाडौं : लुम्बिनीमा पाँच हजारले एकैठाउँमा एक साता चक्र विज्ञान कार्यक्रमअन्तर्गत ध्यान गरेका छन्। जीवन विज्ञान नामक आध्यात्मिक संस्थाले आयोजना गरेको उक्त कार्यक्रम विश्वमै पहिलोपटक भएको आयोजकको दाबी छ। चैत १७ गतेदेखि सुरु भएको उक्त ध्यान शुक्रबार सम्पन्न हुँदै छ। मेचीदेखि महाकाली अनि हिमालदेखि तराईका सबै पेसा, व्यवसाय अनि जातजाति र भाषाभाषीलाई एउटै थलोमा समेट्न मन थियो, जुन पूरा भएको छ, जीवन विज्ञानका संस्थापक एवं जीवन विकास विशेषज्ञ रमेश नेपालले अन्नपूर्णसँग भने, साताव्यापी विराट चक्र विज्ञानमा हुने ध्यानले नेपालमात्र होइन, विश्वमै एउटा तरंग फैलिएको छ। पाँच हजार एकले ध्यान गर्ने भने पनि झन्डै ६ हजारको संख्या छ। सहभागी सबैले परिवार र आफन्तलाई जोड्ने उत्साह लिनु नै कार्यक्रमको अर्को सफलता हो। उनका अनुसार, चक्र विज्ञानमार्फत विशुद्ध मानवीय हित गरेको छ। मानव कल्याणका लागि यो ध्यानले काम गर्ने बताउँदै उनले सातवटा चक्र जगाएर हरकोहीले जीवनलाई चाहेजस्तो बनाउन सक्ने बताए। चक्र विज्ञानमा सहभागी हुन लुम्बिनी पुगेका सुनसरी हरिनगर गाउँपालिका१ का अध्यक्ष प्रवीणप्रसाद गुप्ता अब क्रमशः वडाका झन्डै १० हजार बासिन्दालाई चक्र विज्ञानमार्फत ऊर्जावान् बनाउने बताउँछन्। त्यसपछि सबै वडाका अध्यक्षसँग जीवन बदल्ने यो कलाबारे बताउँछु, बुझाउँछु र भन्छु आआफ्नो वडामा यो कार्यक्रम चलाएर जागरुक र ऊर्जावान् बनाऔं, उनले भने, रामदेव बाबाको योग टेलिभिजनमा हेरेर अलिअलि गर्थें, जीवन विज्ञान छ, नेपालमै यति राम्रो कार्यक्रम छ भन्ने थाहा थिएन। उनले जीवन स्वस्थ्य भएर बाँच्ने कला सिकेको बताए। भूमिसुधार तथा मालपोत कार्यालय भक्तपुरका लेखाअधिकृत हरिकृष्ण तिमिल्सिनाले चक्रको ज्ञान पाएपछि तिनलाई चलायमान गरे मानिस अनुशासित हुने बताए। शासन बिग्रिए कुशासन सुरु हुने भन्दै गुरुहरूले त्यस्तो कर्मबाट मानिसलाई पोल्न थाल्ने र मानिसको सुख, शान्ति अनि समृद्धि हराउँदै जाने यथार्थ अनुभूति भयो, उनी थप्छन्, सात चक्रको ज्ञान लिएपछि जीवन ऊर्जा नै ऊर्जाले भरिएको रहेछ, अनेक सम्भावना देखिने रहेछ भन्ने भयो। जीवन जिउने कला सिकेँ। जीवन र जगत्का अनेक आयाम बुझ्ने अवसर पाएँ। झन्डै ३० वर्षदेखि अमेरिकामा बसोबास गर्दै आएकी ७४ वर्षीया लक्ष्मी अर्याल नेपाल आएको बखत पहिलोपटक चक्र विज्ञानमा सहभागी हुन लुम्बिनी पुगिन्। अमेरिका बस्दा पनि बेलाबखत दैनिक योगध्यानको कक्षा अनलाइनबाट सहभागी हुने उनी साताव्यापी चक्र जागरणको कोर्समा बस्न पाउँदा अत्यन्तै खुसी मिलेको बताउँछिन्। भन्छिन्, शरीरभित्रका सातवटा चक्र चलायमान गर्ने कला सिकेपछि लाग्यो नेपालका सबै कर्मचारी, नेताहरू, विद्यार्थी र शिक्षकले अनिवार्य लिनुपर्ने बोध भयो। गीतसंगीतसँगै नाचगान, योग र ध्यान हुने भएकाले बिहान साढे सातदेखि साँझ पाँच बजेसम्मको साढे ९ घण्टा बितेको पत्तो नहुने उनको भनाइ छ। उदयपुरबाट लुम्बिनी पुगेका १२ वर्षीय सुदिन राई पनि चक्र विज्ञानमा रमाएका छन्। भन्छन्, यो कार्यक्रमले पढाइमा सहयोग पुग्ने रहेछ। कार्यक्रममा १२ देखि ७८ वर्ष उमेरका मानिस सहभागी छन्। ३५ देखि ४५ वर्षका मानिसको सहभागिता बढी छ भने पुरुषभन्दा महिलाको संख्या बढी छ। उच्च अदालतका पूर्वन्यायाधीश भीमकुमार ओझा जीवन विज्ञानका कार्यक्रम रेडियो, टेलिभिजनमा सुन्ने र हेर्ने अनि पत्रपत्रिकामा पढ्ने गर्थे। कार्यक्रममै सहभागी भएर प्रत्यक्ष बुझ्दा र भोग्दा अत्यन्तै गजब पाएँ, उनले भने, सबै कुरो आफैंमा रहेछ, मै हुँ मभित्रै छ भन्ने चेत पाइने रहेछ। मलाई मैले जगाउनुको विकल्प छैन भन्ने बुझेँ। हरेक बालबालिकामा चक्र विज्ञानको बिज रोप्नुपर्ने बताउँदै उनले विद्यालय तहमा पाठ्यक्रम बनाएर अध्यापन र अभ्यास गर्नुपर्नेमा जोड दिए। मायादेवी गाउँपालिका, रुपन्देहीका अध्यक्ष ध्रुवनारायण चौधरीले देशभरका जनप्रतिनिधिलाई यो ज्ञान दिन सके विकास र परिवर्तनले छिटो सार्थकरूप लिने बताए। मायादेवी गाउँपालिकाले शरीरका सात चक्र जगाएर मानव स्रोत परिचालन गरे हरेक नागरिकमा परिवर्तन आउने भएकाले अत्यावश्यक सम्झेर नीति तथा कार्यक्रममा राख्नेछ, उनले भने, जनप्रतिनिधि दिनभर तनावमा हुन्छन्, यसको व्यवस्थापन कला यसले दिनेरहेछ। व्यवस्थित हुन र समयमा सेवासुविधा दिन यसले सिकाउने रहेछ। सरकारका पूर्वसहसचिव पुरुषोत्तम नेपाल चक्र विज्ञानमा दोस्रोपटक सहभागी हुँदै छन्। परिवार र आफन्त गरी सातजनाको टोली लिएर भक्तपुरबाट लुम्बिनी पुगेका उनी भन्छन्, मानिसलाई परिवारप्रति विश्वास छैन, युवालाई देशप्रति विश्वास छैन, नेपालमै कमाउँछु वा नेपालमा भविष्य सुरक्षित छ भन्नेमा विश्वास छैन। यस्तो अवस्थामा चक्र विज्ञानले आत्मविश्वास र आत्मसम्मान जगाउँछ। सकारात्मक सोचको विकास गरी केही गर्छु हुन्छ भन्ने सिकाउँछ। उनले मानिसभित्र सम्पूर्ण छ भन्ने बुझाउन चक्र विज्ञान उपयुक्त भएको बताए। उनका अनुसार, कार्यक्रममा गीतका हरेक श्लोक जोड्दै गुरुहरूबाट जीवनका अनेक सम्भावना खोतल्ने काम भएको छ। सेवानिवृत्त हुनुअघिसम्म सरकारी सेवा जे जति गरें, विवेकले गरेँ, नेपाल भन्छन्, समयमै चक्र विज्ञान लिएको भए दोब्बर गर्न सक्ने रहेछु। किन बेलैमा यो लिइनँ भन्ने लागेको छ। काठमाडौंबाट लुम्बिनी पुगेका ६५ वर्षीय भवानीशंकर सुवेदीले अधिकांश हामी चेतनाहीन जस्तै रहेको र चक्र विज्ञानले चेतना फैलाउने काम गरेको निष्कर्ष निकाले। उनले भने, आत्मचेतना र आत्मविश्वासको कमीले हामीले जीवनमा धेरै कुरा गुमाएका रहेछौं, बेलैमा बुझेनछौं जीवन। स्याङ्जा वालिङका विवश पाठक थप्छन्, जीवनमा जे सिक्नुपर्ने थियो, चक्र विज्ञान नलिएर त्यसबाट वञ्चित भएको पाएँ। बेलैमा यो बुद्धि पुगेको भए मेरो जीवन अर्कै हुनेरैछ। कमला तिवारीलाई चक्र विज्ञानले जीवन बदल्ने सूत्र दिएको अनुभूति भएको छ। अविस्मरणीय सिकाइ र अनुभव रह्यो, यति त सोचेकै थिइनँ, उनी भन्छिन्, हामीले जीवन बुझेकै रहेनछौं न जगत्। नजानेरै जीवन बिताएछौं भन्ने लागेको छ। अब चिनेजानेका आफन्त सबैलाई यो कोर्स लिन पठाउँछु। सियारी गाउँपालिकाका प्रमुख प्रशासकीय अधिकृत ऋषिराम पन्थी पारिवारिक सम्बन्ध सुमधुर बनाउनदेखि समाज परिवर्तनसम्मका लागि चक्र विज्ञानले अहं भूमिका खेल्ने बताउँछन्। विराट यो चक्र विज्ञान व्यावहारिक रहेछ जसमा मनोविज्ञान, भौतिक जगत् र अध्यात्म मिसिएको रहेछ, उनी भन्छन्, शिक्षकमा यसको बिज रोप्ने हो भने मुहानमा सङ्लो पानी बगेजस्तै हुनेछ, त्यसपछि सबैलाई यसले सङ्लो पार्दै लैजाने छ। कर्मचारी सबैले लिए सेवाप्रवाह चुस्तदुरुस्त हुनेमा शंका छैन। सेवाभाव पनि बढ्छ। सोही पालिकाका अधिकृत गणेशप्रसाद खनाल नकारात्मक पक्ष सुकाउने र सकारात्मक पक्ष फुकाउने चक्र विज्ञानले सकारात्मक सोच, सत्प्रयास र समृद्धिको बाटो देखाउने दाबी गर्छन्। नवलपरासी गैंडाकोटका ५४ वर्षीय रामचन्द्र चालिसे उमेर ढल्के पनि जीवनमा नयाँ ऊर्जा मिलेको बताउँछन्। भन्छन्, बालक होस् वा वृद्ध, जीवनमा केही गर्ने सोच यसले जगाउँछ अनि सहज जीवन जिउन र क्षमता वृद्धि गर्न यो उपयोगी छ। जीवन विज्ञानकी संयोजक निर्मला केसीले चक्र विज्ञानमा सहभागी हुनेले प्रदेश प्रदेश र पालिका पालिकामा यो कार्यक्रम लैजान अनुरोध गरेको जानकारी दिइन्। जीवन विज्ञान ललितपुरका संयोजक एकनारायण काफ्ले चक्र विज्ञान सोचेभन्दा भव्य भएको बताउँछन्। झन्डै ६ हजारले त लिनुभयो उहाँहरू अब सन्तान र आफन्तलाई पठाउनेमा पुग्नुभएको छ, उनी भन्छन्, अब नेपाली जाग्नेछन्, यसले विश्वलाई यही ऊर्जा दिएको छ। लुम्बिनीका संयोजक केशवप्रसाद खनालले व्यापार व्यवसायमा तनावग्रस्त बनेर विरक्तिएर आउने सयौं मित्रहरू यतिबेला शान्त भावमा देखिएको बताए। उनले भने, उहाँहरूले जीवनलाई कसरी व्यवस्थित गर्ने र कसरी सहज जीवन ज्यूने भन्ने कला सिकेको बताउनुभएको छ। कसैले जीवन त थियो तर बोध बल्ल भयो भन्नुभएको छ त कसैले नवजीवन पाएको अनि कसैले जीवन व्यवस्थित बनाउन सिकेको बताउनुभएको छ। यति भए हामी पनि खुसी।"
दूधको मूल्यमा गोबर बिक्री,"टीकापुर : झट्ट सुन्दा जोसुकैलाई अचम्म लाग्न सक्छ, दूधकै मूल्यमा गोबर। दुग्धजन्य उत्पादनहरू नै बिक्री हुन नसकेका समाचार आइरहँदा दूधकै मूल्यमा गोबर कसरी बिक्री हुन्छ ? तर, कैलालीका केही किसानले भने खेर गइरहेको गोबरबाट गड्यौला मल उत्पादन गरेर दूधकै मूल्यमा बिक्री गरिरहेका छन्। तीमध्येका एक हुन्, कैलालीको टीकापुर नगरपालिका१ का ललितबहादुर थापा (शिव)। उनी युद्धकालीन माओवादीको जनमुक्ति सेनाका पूर्वबटालियन कमान्डर हुन्। देशमा जनवादी क्रान्ति ल्याउनभन्दै विद्यार्थी उमेरमै जनमुक्ति सेनामा होमिएका उनी सेनाको समायोजनपछि राजनीतिमा फर्किए। राजनीतिले मात्रै आफू हिँडेको क्रान्तिको बाटो पछ्याउन नसकिने देखेपछि उनी कृषि कर्ममा लागे। गाई, भैंसी पालनसँगै भाडामा लिएको १ बिघा १० कठ्ठा जग्गामा बिगत ११ वर्षदेखि उनी पशुपालन तथा खेती गर्दै आइरहेका छन्। उनको फार्ममा गाई, भैंसीले दिएको दूध बजारमा सजिलै बिक्री भए पनि १८ वटा गाई, भैंसीबाट उत्पादन भइरहेको गोबर थुप्रिँदै गयो। आफूले लगाएको खेतीबाट बचेको गोबरको खात लाग्यो। यहाँका कैयौं किसान रासायनिक मल नपाएर खेती बिग्रिएको गुनासो गर्दै थिए। त्यसपछि उनलाई गड्यौला मल उत्पादन गर्ने सोच आयो। एकातिर गोबर थुप्रिरहेको छ, अर्कोतर्फ रासायनिक मल नपाएर हामी किसान तड्पिरहेका थियौं, काठमाडौंबाट गड्यौला ल्याएर मल उत्पादन थालेका उनले भने, फोहोरबाट मोहोर बनाउन, किसानलाई उन्नत जैविक मल उपलब्ध गराउन र खेर गइरहेको गोबरलाई दूधकै मूल्यमा बिक्री गर्न २०७५ सालबाट हामीले गड्यौला मल उत्पादन गरिरहेका छौं। थापाले तीन कठ्ठा जमिनमा २० वटा ब्याडको निर्माण गरी एक क्विन्टल बढी गड्यौला पालिरहेका छन्। स्नेहा एरोफला, एलोफला एलोवेडा, स्नेहा फोइटिडा जातका गड्यौलाबाट वार्षिक २ सय ५० क्वीन्टल गड्यौला मल उत्पादन गर्दै आएका उनलाई बजारको समस्या छैन। गड्यौला मल प्रतिकेजी ३० देखि ४० रुपैयाँसम्म बिक्री हुँदै आएको छ। धनगढी, डडेलधुरा, ड्रागन फ्रुट खेती गर्ने किसान, स्याउ किसान र नर्सरी व्यवसायीले अग्रिम भुक्तानी दिएर मल लिने गरेका छन्, थापाले भने, युरिया, डीएपी जस्तै खेतमा छन् सकिने हुनाले किसानले माग गर्दै आइरहेका छन्, हामीले विभिन्न साइजमा प्याकिङ गरेर एग्रोभेटमार्फतसमेत बिक्री गर्दै आइरहेका छौं। सुदूरपश्चिम प्रदेशमा गड्यौलाका स्रोत व्यक्तिसमेत रहेका थापाले विषादीलाई निरुत्साहित गर्दै कृषिमा आत्मनिभर बनाउन राज्यले गड्यौला मल उत्पादनमा ध्यान दिन जरुरी रहेको बताए। उनले गड्यौला मल उत्पादनका लागि प्रतिकेजी ३ हजारका दरले गड्यौलासमेत बिक्री गर्दै आइरहेका छन्। सरकारले रासायनिक मल र विषादीमा अनुदान दिनुभन्दा जैविक मलको उत्पादनमा जोड दिन विशेष ध्यान दिनुपर्छ थापाले भने, हाम्रा गाइगोरुको मल, घर छेउमै सजिलै पाइने झारपात, स्याउला, काठको धुलो (सःमिलबाट उत्पादन हुने धुलो) गड्यौलालाई खानाका रूपमा दिएर गड्यौला मल उत्पादन हुने हुनाले उत्पादन लागत निकै कम हुन्छ। गोबरलाई दूध, दहीजस्तै बिक्री गर्न सकिने हुनाले किसान र स्वास्थ्यका लागि यो निकै फाइदाजनक छ। टीकापुरकै नरेश रावल विगत पाँच वर्षदेखि गड्यौला मल उत्पादन गर्दै आइरहेका छन्। झन्डै १ लाख गड्यौलाबाट वार्षिक दुई सय क्विन्टल गड्यौला मल उत्पादन गरिरहेका रावलले माटोको उर्बराशक्ति जोगाएर स्वास्थ्यबद्र्धक तरकारी र खाद्यान्न उत्पादनका लागि गड्यौला मलको प्रयोग बढ्दै गइरहेको बताए। सुरुमा गड्यौला मलको प्रयोगबारे किसानलाई चेतना नै थिएन, हामीले सुरुवात गरेपछि गड्यौला मलको उपयोगबाट हुने फाइदाबारे किसान सचेत हुँदै गएका छन् रावलले भने, बर्सेनि यसको माग बढ्दै गइरहेको छ, किसानले माटो सुधार्न धान, गहुँ, मकै, केरा खेतीमा समेत गड्यौला मलको प्रयोग गर्न थालेका छन्। सजिलै पाइने कच्चा पदार्थको प्रयोगबाट थोरै जग्गामा गड्यौला मल उत्पादन गर्न सकिने र बजारको माग पनि बढ्दै गएपछि कैलालीमा गड्यौला मल उत्पादन गर्ने किसानहरूसमेत बढ्दै गइरहेका छन्। टीकापुरकै दुर्गाप्रसाद जैशी, गणेश कठायत, मीरा ठकुल्ला, मुनुवाका राजु हमालले समेत गड्यौला मल उत्पादन गर्दै आइरहेका छन्। गड्यौला मलको प्रयोगले माटोको उर्बराशक्ति बढाउने र अर्गानिक उत्पादन गर्न सकिने हुँदा चार वर्षदेखि गड्यौला मल प्रयोग गर्दै आइरहेका टीकापुर नगरपालिका२ का रमेश चौधरीले बताए। खासगरी आफूले खानका लागि प्रयोग हुने तरकारी, घरमा लगाइएको फूलबारी आदिमा गड्यौला मल प्रयोग गरिरहेका छौं, उनले भने, धान र गहुँमा समेत गड्यौला मल प्रयोग गरेपछि पहिलेभन्दा माटो उब्जाउ देखिन थालेको छ। झन्डै दुई दशकदेखि टीकापुर नगरपालिका६ मा नर्सरी व्यवसाय गर्दै आएका विश्राम कुश्मीले नर्सरी खेतीका लागि गड्यौला मल निकै उपयोगी रहेको बताए। हामीले नर्सरीमा विभिन्न किसिमका फूलहरू लगाएका हुन्छौं, बोटबिरुवा हुन्छन्। यी सबैका लागि थोरै प्रयोग गरे पनि पुग्ने भएकाले गड्यौला मल प्रयोग गर्दै आएका छौं, कुश्मीले भने, घर, आँगन सजावटका लागि राखिने गमलामा समेत यो मल निकै प्रभावकारी हुँदै आएको छ। जलवायु परिवर्तन, अत्याधिक मात्रामा रासायनिक मलखाद्य र विषादीको प्रयोगले मोटाको उर्बरा शक्ति नष्ट भइरहेका बेला गड्यौला मल निकै उपयोगी बनिरहेको छ। गड्यौला सोझो र गुणी जीव मानिन्छ। गड्यौलाले न कसैलाई टोक्छ, न त कसैलाई हानी पुयाउँछ। थोरै ठाउँमा थोरै लगानीमै सजिलै गड्यौला पाल्न सकिन्छ। घरको भान्साबाट निस्किने ६० प्रतिशतभन्दा बढी फोहोर जैविक हुन्छ। तरकारी, फलफूलका बोक्रा, कागज, काठको मसिना धुलो, झारपात जस्ता जैविक फोहोर गड्यौलाका लागि एकदमै पौष्टिक आहारा हुन्। यस्ता जैविक फोहोर खाएर गड्यौलाले निकाल्ने मल गन्धरहित हुन्छ। गड्यौलालाई गाई, भैंसीको गोबरमा यी जैविक फोहोरहरू खानाका रूपमा दिन सकिन्छ। २५ दिनदेखि ९० दिनसम्म गोबर खाएर गड्यौलाले मल निकाल्छ। किसान थापाका अनुसार प्रतिकेजी गड्यौलाले दुई केजी प्रतिदिन मल दिन्छ। मलसँगै गड्यौलाले बच्चाहरू जन्माउँछन्। फोहोरमा भएको ५ देखि १० प्रतिशत पौष्टिकत्तत्व मात्रै गड्यौलाले खान्छ भने बाँकी ९० देखि ९५ प्रतिशत पौष्टिक तत्व मलसँगै रहने हुनाले गड्यौला मल निकै पोषिलो र प्रभावकारी हुने गरेको कृषि विज्ञहरू बताउँछन्। गड्यौला मलमा म्युकस (एक प्रकारको चिल्लो पदार्थ) हुन्छ, जसमा असंख्य सूक्ष्म जीवाणुहरू हुन्छन्। गड्यौला मलमा पाइने पौष्टिक तत्व तथा म्युकसले माटोलाई उर्वर बनाउँछ। म्युकसले विषादीको काम पनि गर्ने हुनाले गड्यौला मल प्रयोग गरिएको खेतमा किरा लाग्दैन। रासायनिक मलको तुलनामा गड्यौला मलको पानी सोस्ने क्षमता अझ बढी हुन्छ। गड्यौला मलमा क्षारीय गुण धेरै हुने भएकाले वरिपरिको माटोलाई सुधार्न गड्यौला मल दीगो उपाय भएको सुदूरपश्चिम विश्वविद्यालय, स्कुल अफ एग्रिकल्चर, कृषि विज्ञान संकाय टीकापुरका प्रमुख उपप्राध्यापक सुशील न्याउपाने बताउँछन्। परम्परागत रूपमा गर्दै आइरहेको खेती प्रणाली छोडेर रासायनिक युरिया, डीएपी, पोटास जस्ता मलखाद्यहरूको प्रयोगले माटोमा अम्लीयपन र क्षारीयपन बढ्दै गइरहेको छ, जसले गर्दा बिरुवाले माटोमा भएका खाद्यतत्वहरू लिन सक्दैन, उपप्राध्याक न्याउपानेले भने, गड्यौला मलले माटोलाई चाहिने भौतिक र जैविक गुण बढाउनुको साथै नाइट्रोजन, फस्फोरस, पोटासियमसहित माटोलाई चाहिने ब्याक्टेरिया, हर्मनहरू पनि बढाउने हुनाले गड्यौला मललाई हामी ब्ल्याक गोल्ड पनि भन्छौं। जैविक पदार्थहरू कुहाएर गड्यौलालाई खाना दिएपछि गड्यौलाले गर्ने दिशाबाट निस्कने गड्यौला मल माटोको उर्बराशक्ति कायम राख्ने दिगो उपाय हो। माटोमा रासायनिक मलको प्रयोगले बढ्दै गइरहेको अम्लीयपनाका कारण उत्पादनमा ह्रास आइरहेको छ। स्कुल अफ एग्रिकल्चर टीकापुरका कृषि अर्थशास्त्रका उपप्राध्यापक सन्तोष उपाध्याय माटो सुधार गर्दै उत्पादकत्व वृद्धि गर्न गड्यौला मल उपयुक्त हुने बताउँछन्। गड्यौला मलको प्रयोगले माटोको अम्लीयपना र क्षारीयपना कम हुन्छ, जसले माटाको उर्बराशक्ति बढाउँछ, उपप्राध्यापक उपाध्यायले भने, माटाको उर्बराशक्ति कायम राख्दै उत्पादकत्व बढाउन यो निकै उपयोगी जैविक मल हो। सजिलै उत्पादन गर्न सकिने, माटोको स्वास्थ्य सुधार्दै उत्पादकत्व समेत वृद्धि गर्न सकिने गड्यौला मलको प्रयोग र उत्पादनमा सरकारले चासो दिन सकेको छैन। स्थानीय कच्चा पदार्थकै प्रयोगबाट ब्ल्याक गोल्ड मानिने गड्यौला मलको उत्पादन, प्रयोग र प्रबद्र्धनमा सरकारले ध्यान दिन सके रासायनिक मलखाद्य र विषादीको प्रयोगले दिनप्रतिदिन बिग्रिँदै गएको माटो सुधार हुन सक्छ। साथै जनस्वास्थ्यका लागि उचित मानिने अर्गानिक उत्पादन पनि वृद्धि हुनेछ। यसले जोखिममा रहेको मानव स्वास्थ्यलाई समेत टेवा पुग्ने उपप्राध्यापक उपाध्यायले बताए।"
"बैतडीमा ट्रयाक्टर दुर्घटना, दुई जनाको मृत्यु",बैतडी : जिल्लाको झौलेकमा शुक्रबार बिहान ट्रयाक्टर दुर्घटना हुँदा दुई जनाको घटनास्थलमै मृत्यु भएको छ । बैतडीको सुर्नयाबाट खोड्पे जाँदै गरेको से२त ३६७८ नम्बरको ट्रयाक्टरजयपृथ्वी राजमार्गको पाटन नगरपालिका ८ झौलेक मोडमा दुर्घटना भएको हो । दुर्घटनामा दुई जनाको मृत्यु भएको बैतडी जिल्ला प्रहरी कार्यालयका प्रहरी निरीक्षक खेमविक्रम केसीले पुष्टि गर्दै परिचय नखुलेका ट्रयाक्टर चालक त्यसमा सवार राजेश चौधरी रहेको मृत्यु भएको बताए। दुर्घटनाग्रस्त ट्रयाक्टर सडकबाट दुई सय मिटर तल खसेको छ । दुर्घटनाको कारण यकिन भइनसकेको प्रहरी निरीक्षक केसीले जानकारी दिए । रासस
"अन्ततः वाइडबडी अदालतमा, अख्तियारले माग्यो ३२ जनासँग डेढ अर्ब बिगो","काठमाडौं : नेपाल वायुसेवा निगमका दुइटा वाडइबडी विमान खरिद प्रकरणमा पूर्वपर्यटनमन्त्री जीवनबहादुर शाहीसहित ३२ जनाविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले वाइडबडी विमान खरिद प्रकरणमा झन्डै डेढ अर्बको बिगो दाबीसहित ३२ जनाविरुद्ध बिहीबार विशेष अदालतमा मुद्दा दायर गरेको हो। अख्तियारले पूर्वपर्यटनसचिव एवं निगमका तत्कालीन सञ्चालक समिति अध्यक्ष शंकरप्रसाद अधिकारी, पूर्वअर्थसचिव एवं निगमका तत्कालीन सञ्चालक समिति सदस्य शिशिरकुमार ढुंगाना, तत्कालीन महाप्रबन्धक एवं सञ्चालक समिति सदस्य सुगतरत्न कंसाकारलगायत विरुद्ध मुद्दा दायर गरेको हो। अख्तियारले २४ जना नेपाली नागरिक, ६ विदेशी नागरिक र दुइटा कम्पनीविरुद्ध १ अर्ब ४७ करोड १० लाख ४ सय ८२ रुपैयाँ बिगो माग दाबी गरेको छ। कर्णाली प्रदेशका पूर्वमुख्यमन्त्री एवं प्रदेशसभा सदस्य शाही र निगमको कार्यकारी प्रमुखको भूमिकामा रहेका तत्कालीन महाप्रबन्धक एवं सञ्चालक समिति सदस्य कंसाकारलाई मुख्य प्रतिवादी बनाइएको छ अख्तियारले पूर्वमन्त्री शाही र कंसाकारलाई ६ वर्षसम्मको कैद तथा १ अर्ब ४७ करोड १० लाख ८५ हजार ४८२ बिगो माग गरेको छ। यो मुद्दा दायरसँगै शाही प्रदेशसभा सदस्यबाट स्वतः निलम्वनमा परेका छन। यस्तै, पर्यटन मन्त्रालयका तत्कालीन सचिव एवं निगमका तत्कालीन सञ्चालक समिति अध्यक्ष अधिकारी तथा पूर्वअर्थसचिव एवं भन्सार विभागका तत्कालीन महानिर्देशक एवं निगमका तत्कालीन सञ्चालक समिति सदस्य ढुङ्गानालाई प्रतिवादी बनाइएको छ। अधिकारीविरुद्ध पनि ६ वर्षसम्म कैद तथा बिगोबमोजिम जरिवाना सजाय गरी बिगो असुलउपर गर्नुपर्ने मागदाबी गरेको छ। अख्तियारले ढुंगानाविरुद्ध ३ वर्षसम्मको कैद तथा बिगो बमोजिमको सजायको मागदाबी गरेको छ। त्यस्तै मन्त्रालयका सहसचिव एवं विगमका तत्कालीन सञ्चालक समिति सदस्यहरू बुद्धिसागर लामिछाने, टेकनाथ आचार्य, निमानुरु शेर्पा र मुक्तिराम पाण्डेलाई पनि प्रतिवादी बनाइएको छ। सम्पत्ति शुद्धीकरण अनुसन्धान विभागका तत्कालीन महानिर्देशक एवं वायुसेवा निगमका तत्कालीन सञ्चालक समिति सदस्य जीवनप्रकाश सिटौला र (निगमका तत्कालीन सञ्चालक समिति सदस्य भई हाल नेपाल नागरिक उड्डयन प्राधिकरणका सञ्चालक समिति सदस्य अच्युतराज पहाडीलाई पनि भ्रष्टाचार मुद्दामा प्रतिवादी बनाइएको छ। त्यस्तै निगमका तत्कालीन कामु निर्देशक रामहरी शर्मा सेढार्इं, तत्कालीन कामु निर्देशक तथा हाल नायव महाप्रबन्धक जनकराज कालाखेती र तत्कालीन उपनिर्देशक प्रभाशकुमार कर्माचार्यविरुद्ध पनि मुद्दा दायर भएको अख्तियारका प्रवक्ता एवं सहसचिव नरहरी घिमिरेले जानकारी दिए। निगमका तत्कालीन निर्देशक गणेशबहादुर चन्द, तत्कालीन कामु निर्देशक कर्णबहादुर थापा र तत्कालीन नि निर्देशक तथा हालका वरिष्ठ क्याप्टेन सुवास रिजाल पनि वाइडबडी खरिद प्रकरणमा संलग्न देखिएको भन्दै अख्तियारले प्रतिवादी बनाएको छ। निगमका तत्कालीन नायव महाप्रबन्धक रमेशबहादुर शाह, तत्कालीन निमित्त निर्देशक तथा हालका वरिष्ठ क्याप्टेन रवीन्द्रकुमार शेरचन, तत्कालीन कामु निर्देशक रवीन्द्र श्रेष्ठ, तत्कालीन कामु निर्देशक तथा हाल निर्देशक उपेन्द्र पौडेल, तत्कालीन उपनिर्देशक तथा हालका निर्देशक श्रवण रिजाल, तत्कालीन निमित्त उपनिर्देशक पारस पौडेल, तत्कालीन निमित्त उपनिर्देशक तथा हालका निर्देशक उमेश पौडेल र तत्कालीन निमित्त उपनिर्देशक तथा हालका उपनिर्देशक बृहतमान तुलाधरलाई पनि प्रतिवादी बनाइएको छ। उनीहरूविरुद्ध भ्रष्टाचार निवारण ऐनबमोजिम कैद तथा बिगोबमोजिमको सजायको माग गरिएको छ। विमान आपूर्तिकर्ताप्रस्तावदाता कम्पनीमध्ये इन्टरनेसनल सप्लाइचेन, एएआर कर्प अमेरिका अध्यक्ष दीपक शर्मा(बेलायती नागरिक), हाइफ्लाइ लिमिटेडका निर्देशक एवं जर्मन एभिएसन क्यापिटल जर्मनीसिंगापुरका प्रतिनिधि क्रिस्टियन न्यूहलेन र जर्मन एभियसन क्यापिटल जर्मनीका फाइनाइन्स डाइरेक्टर एवं रोमानिया एन्ड मोल्डोभाका नागरिक ओलेग क्यालिस्ट्रविरुद्ध पनि अख्तियारले मुद्दा हालेको छ। एमएस एएआर इन्टरनेसनल आइएनसी यूएसए तथा कम्पनीका अध्यक्ष एवं सीईओ जोन एम होम्स, जर्मन एसिएसन क्यापिटल जीएमबीएम जर्मनी तथा यो कम्पनीका म्यानेजिङ डाइरेक्टर अना टोपा, हाइफाई ट्रान्सपोर्ट एरिओस एसए(हाइफाई एयरलाइन्स) पोर्चुगल तथा यो कम्पनीका अध्यक्ष पाउलो मिरपुरी, हाइफाई एक्स आरल्यान्ड लिमिटेड आयरल्यान्ड तथा यो कम्पनीका डाइरेक्टर जेरल्ड थोर्नटन र डाइरेक्टर क्रिस्टिएन न्यूहलेन, नोर्टन रोज फुलबाइट एलएलपी जर्मनी तथा यो कम्पनीका हेड अर्फ एभियसन मार्कस रडब्रच र सिनियर कन्सल्टेन्ट राल्फ स्प्रिन्जरलाई मुद्दा दायर भएको छ। महालेखा परीक्षकको कार्यालय र संसद्को लेखा समितिले भ्रष्टाचार ठहर गरेको आधा दशकपछि अख्तियारले वाइडबडी विमान खरिद प्रकरणमा मुद्दा दर्ता गरेको हो। ०७५ सालमा लेखा समितिले वाइडबडी विमान खरिदमा व्यापक भ्रष्टाचार भएको भन्दै थप अनुसन्धान गर्न अख्तियारलाई सिफारिस गरेको थियो। पूर्वमन्त्री शाहीविरुद्ध किन मुद्दा ? शाही ०७३ भदौ महिनादेखि मन्त्रालयको विभागीय मन्त्रीको जिम्मेवारीमा थिए। शाहीले विमान खरिद प्रक्रियामा कमिटमेन्ट फि भुक्तानी गर्न डलर सटहीको सिफारिस गर्ने गरी ०७३ माघ २७ निर्णय गरेका थिए। विमान खरिदका लागि २०७३ माघ ४ गते (एमओयू) भएको थियो। ०७३ माघ २७ गते मन्त्रालयका सहसचिव एवं निगमका तत्कालीन सञ्चालक सदस्य बुद्धिसागर लामिछानेले बैंक जमानतसुरक्षण लगायतको आवश्यक जमानत बिना नै बदनियत राखी कमिटमेन्ट फि भुक्तानीका लागि १० लाख अमेरिकी डलर सटही सुविधा प्रदान गर्न अर्थ मन्त्रालयलाई अनुरोध गर्ने टिप्पणी उठाएका थिए। उक्त टिप्पणी आदेशलाई तत्कालीन सचिव एवं निगमका तत्कालीन सञ्चालक अध्यक्ष शंकरप्रसाद अधिकारीले अगाडि बढाएका थिए। सोही मितिमा तत्कालीनमन्त्री शाहीले मन्त्रीस्तरीय निर्णय गरेर टिप्पणी सदर गरेका थिए। मन्त्रीले सदर गरेपछि निगमको बैंक खाताबाट १० लाख अमेरिकी डलर हाइफाई एयरलाइन्स पोर्चुगलको बैंक खातामा भुक्तानी भएको अख्तियारको अनुसन्धानमा उल्लेख छ। पूर्वपर्यटनमन्त्री शाहीले भने विमान खरिदको टेन्डर एएआर आईएनसीलाई परेको, एमओयूको सर्तबमोजिम कमिटमेन्ट फी पठाउनुपर्ने र त्यसपछि विमान निर्माणको प्रक्रिया अघि बढ्ने कामसम्म आफूलाई थाहा थियो भन्ने बयान अख्तियारमा दिएका छन्। उनले टेन्डरको प्रक्रिया नै यस्तै हो भन्ने ब्रिफिङ भइसकेपछि मन्त्रालयबाट पेस भएको टिप्पणीका आधारमा आफूले कमिटमेन्ट फीबापत डलर सटहीका लागि अर्थ मन्त्रालयमा सिफारिस गरेको बयान दिएका थिए। तर, विभागीय मन्त्रीको हैसियतमा मन्त्री शाहीले विमान खरिद सम्बन्धमा सम्पूर्ण कामकारबाहीको जानकारी थिएन र काम कारबाहीमा समर्थन थिएन भनी मान्न मिल्ने अवस्था नदेखिएको अख्तियारको आरोपपत्रमा उल्लेख छ। ठेक्काको प्रक्रिया, कसलाई ठेक्का परेको, एमटिओडब्ल्यू घटाए वा बढाएको, एमओयू भएको, बिना सुरक्षण प्रतिबद्धता शुल्कको भुक्तानी गर्ने भन्ने सम्पूर्ण विषयमा ब्रिफिङ लिइसकेपछि खरिद कारबाही प्रचलित सार्वजनिक खरिद कानुनअनुरूप छ वा छैन भन्ने बारेमा कुनै अध्ययन नै नगरीप्रश्न नउठाइ चुपचाप समर्थन गरेको अख्तियारको आरोप छ। यस्तै, विमान खरिद कारबाही प्रचलित सार्वजनिक खरिद कानुनविपरीत रहेको तथ्यमा मन्त्री शाही जानकार नभएको भन्ने पनि देखिएन, आरोपपत्रमा उल्लेख छ। वायुसेवा निगम ऐन, सार्वजनिक खरिद कानुनविपरीत भएका कामकारबाहीलाई बदर गराउन वा सच्याउन निर्देशन दिनसक्ने र सो कार्य बदर गर्नगराउन मन्त्रिपरिषद्मा प्रस्ताव समेत पेस गर्न सक्ने हैसियतको विभागीय मन्त्रीको पदमा बहाल रहेका शाहीको थियो। तर, उनले सो समेत नगरीनगराई आफूसमेतलाई गैरकानुनी लाभ तथा नेपाल वायुसेवा निगमलाई गैरकानुनी हानी पुर्याउने बदनियत साथ काम गरेको अख्तियारको आरोप छ। मूल्य वृद्धिको दायित्व बढाउने र एमटिओडब्यू घटाउने सर्त समावेश भएका कार्यलाई विभागीय रूपमा बैधानिकता दिने उद्देश्यले कानुनविपरीतको प्रतिबद्धता शुल्क भुक्तानीका लागि डलर सटहीको सिफारिस समेत गरेको देखिएको अख्तियारको आरोप छ। अनुसन्धानमा बिना सुरक्षणजमानत प्रतिबद्धता रकम भुक्तानी भइसकेपश्चात् विमान खरिदको कारबाही रद्ध वा बदर गर्दाको अवस्थामा निगमले त्यो शुल्क पनि गुमाउने र विमान पनि प्राप्त हुन नसक्ने जस्तो दोहोरो जोखिममा हुने अवस्थासमेत शाहीले सिर्जना गरेको देखिएको छ। शाहीको उत्तराधिकारीका रूपमा आउने कुनै पनि पदाधिकारी वा निकायले विमान खरिद कारबाही वा सो सम्बन्धमा भएको कानुनविपरीतका एमओयू रद्ध गर्न सक्ने अवस्था नदेखिँदा निगमलाई हानिनोक्सानी हुने गरी भएको एमओयूलाई नै निरन्तरता दिनुपर्ने बाध्यात्मक अवस्थासमेत शाहीले सिर्जना गराएको अख्तियारको अनुसन्धानको निष्कर्ष छ। शाहीपछिका पर्यटन तथा नागरिक उड्डयनमन्त्री दिलनाथ गिरी, जितेन्द्रनारायण देव, रवीन्द्र अधिकारीलाई भने अख्तियारले मुद्दा चलाएको छैन। त्यस्तै कृष्णप्रसाद सापकोटालाई मुद्दा चलाइएको छैन। अनुसन्धानमा निगमले २ वटा ए ३३०२०० विमान आपूर्ति गर्ने आपूर्तिकर्तालाई जम्मा २१ करोड ६,३ लाख ८८ हजार १ सय ९ अमेरिकी डलर भुक्तानी गरेको देखिएको छ। एएआर कर्पले पेश गरेको प्रस्तावमा २ वटा विमानको कबोल मूल्य २० करोड ९६ लाख (प्रतिविमान १० करोड ४८ लाखका दरले) अमेरिकी डलर उल्लेख छ। तर, प्रस्तावमा गरिएको अनुरोध र सार्वजनिक खरिद ऐनविपरीत थप अमेरिकी डलर ६७ लाख ८८ हजार १ सय ९ रुपैयाँ ६० पैसा भुक्तानी गरेगराएको देखिएको अनुसन्धानमा उल्लेख छ। निगमले उक्त रकम अन्तिम भुक्तानी गर्दा (२४ जुलाई २०१८) मा एक अमेरिकी डलरको बिक्री दर १०९ रुपैयाँ ८८ पैसा थियो। उक्त रकमको ७४ करोड ५८ लाख ७७ हजार ४ सय ८२ रुपैयाँ ८५ पैसा हुन्छ। त्यति ठूलो रकम बढी भुक्तानी गरेर निगमलाई हानिनोक्सानी पुर्याएको तथ्यबाटै पुष्टि भएको अख्तियारको दाबी छ। नेपाल नागरिक उड्डयन प्राधिकरणको पत्रमा विमानको एमटिओडब्ल्यू २३ ओटी एमटीओडब्ल्यू २४२ टीबीच भारवहन क्षमतामा १२ टनको फरक पर्ने र सो १२ टनले इन्धन ट्यांकको क्षमतामा असर पर्ने भनी उल्लेख भई आएको देखिएको अनुसन्धान उल्लेख छ। प्राधिकरणको पत्रबाट एमटीओडब्ल्यू २३ ओटी भएको ए३३०२०० वायुयानलाई एमटीओडब्ल्यू २४२ टी मा अपग्रेड मात्रै विमान निर्माता कम्पनीले गर्न सक्छ। विमान निर्माता कम्पनीले निगमलाई पठाएका इमेल अनुसार एमटीओडब्ल्यू २३० टन क्षमताका ए३३०२०० विमानलाई एमटीओडब्ल्यू २४२ टन क्षमतामा लैजान प्रतिविमान ३३ लाख अमेरिकी डलरका दरले २ वटा विमानको ६६ लाख अमेरिकी डलर निगमलाई थप लागत पर्न जाने र क्षमता वृद्धि गर्दा एउटा विमानका लागि ६ महिनाको समय लाग्ने भन्ने समेत उल्लेख थियो। तर, एएआर कर्पले एमटीओडब्ल्यू २४२ टन क्षमता भएको विमानको प्रतिविमान १० लाख ४८ हजार अमेरिकी डलर कबोल गरी प्रस्ताव पेस गरेको थियो। एमओयूएसपीए गर्दा विमानको एमटीओडब्ल्यू २३० टनमा घटाइएको, तर विमानको मूल्य भने एमटीओडब्ल्यू २४२ टनका लागि कबोल रकम नै कायम गरेको देखिएको अनुसन्धानमा उल्लेख छ। १० लाख ४८ हजार अमेरिकी डलर मूल्यमा एमटीओडब्ल्यू २४२ टन क्षमताकै विमान आपूर्ति गर्ने गरी सम्झौता गरी आपूर्तिसमेत गर्नुपर्नेमा सो नगरी एमटीओडब्ल्यू २३० टन मात्रै क्षमता भएका २ वटा विमान आपूर्ति गरेको देखिएको छ। एमटीओडब्ल्यू २४२ टन क्षमता भएको विमानको तुलनामा एमटीओडब्ल्यू २३० टन क्षमता भएको २ वटा विमान स्वीकार गर्दा अमेरिकी डलर ६६ लाख घटाउनुपथ्र्यो। तर, उक्त रकम नघटाएका कारण विमानको रकम अन्तिम भुक्तानी गरेका बखत ७२ करोड ५२ लाख ८ हजार रुपैयाँ बढी भुक्तानी गरीगराई निगमलाई थप हानिनोक्सानी पुर्याएको तथ्य सप्रमाण पुष्टि हुन आएको अख्तियारको अनुसन्धानमा छ । विमान खरिदमा भएको गडबडी एयरबसका दुइटा वाइडबडी विमान किन्नेबारे नेपाल वायुसेवा निगमले अमेरिकाको एएआर कर्पसँग २७ जनवरी २०१७ मा समझदारी गरेको थियो। तर, विमान हाई फ्लाई एक्स आयरल्यान्डसँग किन्ने निचोडमा पुग्यो। त्यो कम्पनी त्यसको २६ दिनपछि २१ फेब्रअरी २०१७ मा स्थापना गरियो। दर्ता नम्बर ५९९०१० भएको हाइफ्लाई एक्सको देखावटी कार्यालय ग्रान्ड क्यानल हार्बर, डब्लिन २ मा थियो। त्यसको दर्ता उद्देश्यमा भनिएको छ, हवाई यातायातका उपकरण भाडामा लिनेदिने काम गर्ने। नेपालमा दुइटै जहाज ओर्लिएपछि त्यो बन्द भइसक्यो। यो कम्पनी यसैका लागि स्थापना भएको स्पष्ट हुन्छ। हाइफ्लाई र हाइफ्लाई एक्स आयरल्यान्ड फरक कम्पनी हुन्। निगमले हाई फ्लाई एक्ससँग विमान किनेको थियो। जब कि एयरबसले हाइफ्लाइलाई बेचेको सम्पूर्ण कागजातहरूले देखाउँछन्। हाइफ्लाई पुरानो कम्पनी हो। हाई फ्लाई एक्स भने नेपाललाई विमान बेच्ने प्रयोजनमा मात्रै खोलिएको थियो। वाइडबडी ल्याउने क्रममा टेन्डर पार्ने एउटा, सम्झौता गर्ने अर्को, जहाज दिने अर्कै कम्पनी छन्। सोझै एयरबससँग किन्न छाडेर बिचौलियाको चाङ खडा गरिएको थियो। यसमा महालेखापरीक्षकको प्रतिवेदनले समेत गम्भीर आपत्ति जनाएको थियो। त्यसमा सम्लग्न गराइएका कम्पनी कुनै पनि विमान बिक्री प्रयोजनका भने छैनन्। लेखासमिति र महालेखाले औंल्याएका गडबडी बाइडबडी विमान खरिदबारे संसद्को लेखासमितिले दुई पूर्वपर्यटनमन्त्रीसहित तत्कालीन बहालवाला मन्त्री, सचिव र निगमका महाप्रबन्धक समेतलाई दोषी देखाएको थियो। समितिले पूर्वपर्यटनमन्त्री जीवनबहादुर शाही, जितेन्द्रनारायण देव, रवीन्द्र अधिकारी, तत्कालीन पर्यटन सचिव कृष्णप्रसाद देवकोटा, पूर्वसचिव शंकरप्रसाद अधिकारीलाई पनि कारबाही सिफारिस गरेको थियो। यस्तै, निगमका महाप्रवन्धक सुगतरत्न कंसाकारलाई तत्कालै निलम्बन गरेर अख्तियारले कारबाही गर्नुपर्ने सिफारिस पनि गरेको थियो। लेखासमितिअन्तर्गतको उपसमितिले वाइडबडी प्रकरणमा ४ अर्ब ३५ करोड ५६ लाख रुपैयाँ भ्रष्टाचार भएको प्रतिवेदन समितिमा बुझाएको थियो। समितिको सिफारिसपछि यसको छानबिन ०७५ सालबाट अख्तियारले गरेको थियो। निगमले दुइटा वाइडबडी विमान उत्पादक कम्पनीसँग नकिनी बिचौलियासँग करिब २४ अर्ब रुपैयाँमा किनेको थियो। त्यसमा बिचौलियाका नाटकीय कम्पनी खोलिएका थिए। त्यसको म्याक्सिमम टेकअफ वेट (एमटीओडब्लू) समेत सम्झौताभन्दा कम ल्याएको थियो। महालेखा परीक्षकको प्रतिवेदनले पनि निगमको वाइडबडी (एयरबस ३३०२००) जहाज खरिदमा अनियमितता भएको ठहर गरेको थियो। सम्झौता गरिएभन्दा निकै कमसल खालका जहाज ढिला गरी ल्याइएको भन्दै महालेखाले अनियमितताको आशंका गर्यो। १२ अर्ब रुपैयाँ ऋणमा ल्याइएका दुइटा वाइडबडीको ऋण र साँवा गरी करिब ३३ अर्ब रुपैयाँ निगमको दायित्वमा थोपरिएको थियो। पहिलो वाइडबडी विमान ए ३३०२४३, नाइनएलएएलवाई २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट काठमाडौंमा अवतरण भएका थिए। वाइडबडी खरिदका क्रममा भएको आर्थिक अनियमिता, निगमको बदनियत, जहाजको भारवहन क्षमतामा गडबडीलगायतका विषयमा महालेखापरीक्षकको ५५औं वार्षिक प्रतिवेदनले औंल्याएपछि संसदीय छानबिन भएको थियो । महालेखा प्रतिवेदनअनुसार निगमले आर्थिक विनियमावली, २०६५ को विनियम २३६ (१) अनुसार निर्माता कम्पनीसँग विमान खरिद नगरी आपूर्तिकर्तासँग खरिद गरेको देखाएको थियो । बढीमा एक हजार घन्टा उडेको र ०७१ भन्दा पछि बनेको नयाँ जहाज भनी उल्लेख गरेकोमा ०६५ सालभन्दा पहिला नै बनेको जहाज खरिद गरिएका थिए। यस्तै, उल्लेखितभन्दा भारवहन क्षमता पनि प्रतिविमान १२ मेट्रिक टन कम भएको लेखा समितिको निष्कर्ष थियो। पुरानो जहाज खरिद गर्दा सो कम्पनीले बिक्रीमा ठूलो छुट दिएको तर निगमले नयाँ जहाजको नै खरिद मूल्यमा किनेको देखिएको उक्त प्रतिवेदनमा उल्लेख थियो।"
साउदी दूतावासमा सेवाग्राहीको संख्या बढ्दो,"साउदी अरब : साउदीमा नेपाली श्रमिकको संख्या बढेसँगै यहाँस्थित दूतावासबाट सेवा लिनेको संख्या पनि बढ्दै गएको छ। दूतावासले १८ घण्टासम्म कार्यालय खुला राखेर सेवाग्राहीलाई सुविधा दिइरहेको जनाएको छ। राजदूत नवराज सुवेदीले सीमित स्रोत साधनको बाबजुद पनि दूतावासले आवश्यकताअनुसार दैनिक १८ घण्टा काम गरिरहेको बताए। मंगलबार दूतावासमा आयोजित पत्रकार सम्मेलनमा राजदूत सुवेदीले पासपोर्ट नवीकरण लगायतका कामका लागि दैनिक ५ सयभन्दा बढी सेवा ग्राहीलाई सुबिधा दिइरहेको बताए। रातदिन खटेर काम गर्दा पनि केही मिडियाले अनर्गल दुस्प्रचार गरिरहेको भन्दै राजदूत सुवेदीले असन्तुष्टि जनाए। राजदूतावासले सीमित स्रोत, साधन तथा साउदी अरबको विशाल भूगोल, विषम हावापानी र भिन्न परिवेशका बाबजुद नेपाली श्रमिकलाई सहज रूपमा राहदानी, कन्सुलर, उद्धार, सेल्टर, बहिर्गमन भिसा, शव फिर्ता, बिमा तथा क्षतिपूर्ति दाबी र घर फिर्तीलगायतका सेवा दिइरहेको छ, उनले भने । राजदूत सुवेदीले भने, मागपत्र प्रमाणीकरण, उद्धार, घर फिर्तीलगायतका समस्या परे इजाजत पत्रवालाहरूको छाता संगठन नेपाल वैदेशिक रोजगार व्यवसायी संघ र यसका पदाधिकारी तथा वैदेशिक रोजगार विभागलगायतका सरोकारवाला निकायहरूसँग समयसमयमा अनलाइन अन्तरक्रिया गरी समाधान गर्ने गरेको छ । व्यक्तिगत स्वार्थ पूरा नगरिदिँदा केही अराजक समूहले दूतावासविरुद्ध अनेक प्रचार गरिरहेको उनको भनाइ थियो। नियोग उपप्रमुख डम्बरु बल्लभ पौडेलले कुनै गलत काम भए, सजाय भोग्न तयार रहेको भन्दै भ्रामक समाचार विरुद्ध कदम चालिने बताए। केही मेनपावरको मार्केटिङ आह्वान स्वीकार गर्न नमान्दा तथा नियमविपरीत काम गर्न नमान्दा दूतावास र यहाँका कर्मचारीको चरित्रहत्या गर्ने काम भएका छन, उनले भने, यस्ता गलत कार्यविरुद्ध दूतावास पनि कानुनी उपचारमा जाने विषयमा छलफल भइरहेको छ।"
रेमिट्यान्स वृद्धिले सञ्चितिको आकार अधिक,"काठमाडौं : महिनैपिच्छे रेमिट्यान्स वृद्धि भएर समग्र मुलुकमा वैदेशिक मुद्रा सञ्चितिको आकार बढ्दै गएको छ। यसले बाह्य क्षेत्र बलियो बनाउन टेवा पनि पुगेको छ। तत्काललाई यो राम्रो संकेत हो तर दीर्घकालीन रूपमा भने रेमिट्यान्ससँगै देशको आन्तरिक उत्पादनलाई नै बढाउनुपर्ने सरोकारवालाहरू बताउँछन्। नेपाल राष्ट्र बैंकले सार्वजनिक गरेको आर्थिक वर्ष २०८००८१ को आठ महिनाको देशको वर्तमान आर्थिक तथा वित्तीय स्थितिले रेमिट्यान्स २१ प्रतिशतले वृद्धि भई ९ खर्ब ६१ अर्ब २२ करोड रुपैयाँ पुगेको छ। अमेरिकी डलरमा विप्रेषण आप्रवाह १८८ प्रतिशतले वृद्धि भई ७ अर्ब २४ करोड पुगेको छ। अघिल्लो वर्ष यस्तो आप्रवाह १४८ प्रतिशतले बढेको थियो। रेमिट्यान्स वृद्धिले समग्र बाह्य क्षेत्र धानेको देखाउँछ। अघिल्लो आर्थिक वर्षझैं चालु आर्थिक वर्षको आठ महिना समाप्तिसम्म विप्रेषण आप्रवाह उल्लेख्य दरले बढेको छ। विप्रेषण आप्रवाहको बढोत्तरीले विदेशी विनिमय सञ्चितिदेखि बाह्य क्षेत्रतर्फको चालु खाता र शोधनान्तर स्थितिमा बचत कायम भएको छ। गत असार मसान्तमा १५ खर्ब ३९ अर्ब ३६ करोड रुपैयाँबराबर रहेको कुल विदेशी विनिमय सञ्चिति २१७ प्रतिशतले वृद्धि भई २ चालु आवको फागुन मसान्तमा १८ खर्ब ७२ अर्ब ८२ करोड रुपैयाँ पुगेको छ। अमेरिकी डलरमा यस्तो सञ्चिति २०८ प्रतिशतले वृद्धि भई १४ अर्ब १४ करोड पुगेको छ। उक्त सञ्चितिले आर्थिक वर्ष २०८००८१ को आठ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चितिले १४८ महिनाको वस्तु आयात र १२४ महिनाको वस्तु तथा सेवा आयात धान्न पर्याप्त रहने देखिन्छ। सामान्यतया नेपालजस्तो मुलुकका लागि कम्तीमा पाँच महिनाको वस्तु तथा सेवा आयात धान्न वैदेशिक मुद्रा प्रर्याप्त हुन्छ। तर यतिबेला मुलुकमा अधिक सञ्चिति छ। यसले वैदेशीक लगानीकर्तालाई केही आकर्षित गर्न मद्दत गर्न सक्छ। तर धेरै सञ्चिति थुप्रिरहनु पनि अर्थतन्त्रका लागि उपयुक्त नहुने सरोकारवालाहरू औंल्याउँछन्। यद्यपि नेपालबाट बाहिरिने वैदेशिक मुद्राभन्दा भित्रिने मुद्रा अधिक हुँदा शोधनान्तर लामो समयदेखि बचतमा छ। गत आवको फागुनसम्ममा शोधनान्तर स्थिति १ खर्ब ४२ अर्बले बचतमा रहेकोमा यसपटक झन् बढेर ३ खर्ब २७ अर्ब ५५ करोड रुपैयाँले बचतमा छ। यससँगै चालु खाता पनि निरन्तर बचतमा छ। गत आवको फागुनमा ५५ अर्ब २८ करोड रुपैयाँले घाटामा रहेको चालु खाता यस आवको सोही अवधिमा भने १ खर्ब ६६ अर्ब ८७ करोडले बचतमा छ। रेमिट्यान्स वृद्धिसँगै आयातमा आएको संकुचनले शोधनान्तर बचत बढेको देखिन्छ। किनभने पछिल्लो समय कुल वस्तु आयात २७ प्रतिशतले कमी आई १० खर्ब ३० अर्ब २२ करोड रुपैयाँ कायम भएको छ। विशेष गरेर तयारी पोसाक, सवारीसाधान तथा स्पेयर पार्टपुर्जा, हवाईजहाजको स्पेयर पार्टपुर्जा, विद्युतीय उपकरण, लत्ताकपडालगायतका वस्तुको आयात बढेको छ भने कच्चा सोयाबिन तेल, सुन, पेट्रोलियम पदार्थ, कच्चा पाम तेल, धान तथा चामललगायतका वस्तुको आयात घटेको छ। यस अवधिमा कुल वस्तु निर्यात भने ४ प्रतिशतले कमी आई १ खर्ब ६२ करोड रुपैयाँमात्रै भएको छ। यसो हेर्दा निर्यातको तुलनामा आयात १० गुणा अधिक नै छ। जस्ले गर्दा मुलुकले ९ खर्ब २९ अर्ब ६१ करोड रुपैयाँबराबरको व्यापारघाटा व्यहोर्नु परेको छ। समग्र अर्थतन्त्रका बाह्य सूचक राम्रो देखिए पनि यो दिगो नभएको अर्थविद्हरू टिप्पणी गर्छन्। यसै क्रममा अर्थविद् डा चन्द्रमणि अधिकारी रेमिट्यान्स बढ्नाले बाह्य क्षेत्र राम्रो देखिएको तर यो बलियो अर्थतन्त्रका लागि नटिक्ने बताउँछन्। यो स्थितिले मुलुकको परनिर्भरता बढ्ने भएकाले वास्तवमै अर्थतन्त्र बलियो बनाउन आन्तरिक लगानीमा जोड दिन ध्यानाकर्षण गर्छन्। उनी भन्छन्, आन्तरिक लगानी नबढ्नाले अर्थतन्त्रको ग्याप देखाउँछ, किनकि निर्यात ४ प्रतिशतले घटेको छ। शिक्षा र भ्रमणबाट बढी बाहिरियो मुद्रा नेपालबाट विदेशी मुलुकमा अध्ययन गर्ने र भ्रमण गर्ने जमात बढ्दै गर्दा ठूलो आकारमा यसको बाहिरीने मुद्रा पनि बढेको छ। परिणामस्वरूप समग्रमा मुलुकको सेवा खाता घाटा चुलिँदै छ। तथ्यांकअनुसार फागुनसम्ममा खुद सेवा आय ४४ अर्ब ८२ करोड रुपैयाँले घाटामा छ। यसबीच सेवा खाताअन्तर्गत भ्रमण आय ४२१ प्रतिशतले वृद्धि भई ५१ अर्ब ३९ करोड रुपैयाँ पुगेको छ भने भ्रमण व्यय ४५७ प्रतिशतले वृद्धि भई १ खर्ब २२ अर्ब ८१ करोड पुगेको छ। यसमध्ये शिक्षातर्पको व्यय ८० अर्ब १४ करोड रुपैयाँ छ। गत आवको सोही अवधिमा भ्रमण व्यय रु८४ अर्ब ३२ करोड रहेकोमा शिक्षातर्फको व्यय रु ५४ अर्ब ७० करोड रहेको थियो। मरमसलाको मूल्य अधिक समग्रमा फागुन महिनामा वार्षिक बिन्दुगत उपभोक्ता मुद्रास्फीति ४८२ प्रतिशतमा सीमित छ। तर यस अवधिमा खाद्य तथा पेयपदार्थ समूहको मुद्रास्फीति ५९४ प्रतिशत र गैरखाद्य तथा सेवासमूहको मुद्रास्फीति ३९५ प्रतिशत रहेको छ। मरमसला उपसमूहको वार्षिक बिन्दुगत मूल्य सूचकांक २८१७ प्रतिशत, तरकारीको १४०७ प्रतिशत, दाल तथा गेडागुडीको ११२२ प्रतिशत, खाद्य तथा खाद्यजन्य पदार्थको ७३५ प्रतिशत र दुग्ध पदार्थ तथा अन्डाको ७११ प्रतिशतले बढेको छ। यस्तै, घिउ तथा तेल उपसमूहको वार्षिक बिन्दुगत मूल्य सूचकांक ११७९ प्रतिशतले घटेको छ।"
अनुदानमा बोयर बोका वितरण,"रामेछाप : बाख्रा जोनको रूपमा घोषणा भएको रामेछाप जिल्लामा ५० प्रतिशत अनुदान साझेदारीमा बोयर बोका पाठी वितरण गरिएको छ। साथै दाना उत्पादन तथा कटिङ गर्न मेसिनसमेत उपलब्ध गराइएको छ। नेपाल सरकार प्रधानमन्त्री आधुनिकीकरण परियोजना रामेछाप र कृषि फार्म तथा समूहको ५०५० प्रतिशत लगानी साझेदारीमा ११ बोयर बोका र एउटा पाठी वितरण गरिएको परियोजना इकाइ रामेछापका प्रमुख थीरलाल गैरेले जानकारी दिए। बर्सेनि बोयर बोका र पाठी तथा कृषि औजार अनुदान साझेदारी वितरण गर्दै आएको परियोजनाले यो वर्ष पनि किसानलाई वितरण गरेको हो। बाख्रा जोन भएकै कारण किसानमा बाख्राको जात र प्रकार छुट्ट्याउन सक्ने क्षमताको विकास भएको र उत्पादनमा केही वृद्धि भएको पनि उनले बताए। जिल्लाका धेरै स्थानमा बोयरको उत्पादन सुरु भएको र केही समयपछि जिल्ला बाहिर निर्यात गर्न सकिने पनि गैरेको भनाइ छ। वितरण कार्यक्रम बोल्दै जिल्ला समन्वय समिति रामेछापका उपाध्यक्ष प्रेमबहादुर थापाले किसानले दायित्वबोध गर्दै अनुदानबाट प्राप्त गरेको कुरालाई वृद्धि विकास गरेर आत्मनिर्भरतर्फ उन्मुख हुन आग्रह गरेका छन्। यस्तै, पछिल्लो समय बोयरको माग ह्वात्तै बढेको छ। बोयर उन्नत जातको भएको र शारीरिक वृद्धि चाँडै हुने हुँदा बोयर जातका बोका पाठीमा किसानको आकर्षक पनि बढेको हो। जिल्लामा मागअनुसारको बोयर दिन नसकिएको सुनौलो बाख्रा फार्मका सञ्चालक साधुराम ढुंगेल बताउँछन्। किसानको माग धेरै छ सोही अनुपातमा उत्पादन सीमित भएकाले पनि मागअनुसार दिन नसकिएको उनको भनाइ छ। यस्तै जिल्लाको सुनापती गाउँपालिका २ का अर्जुन रायमाझी भन्छन्, अहिले मागअनुसार दिने हो भने आफ्नो खोर नै खाली हुन्छ। पछिल्लो समय बोयर पालन गरेका किसानले वार्षिक ३ लाखदेखि ५ लाख रुपैयाँसमेत आम्दानी गर्ने गरेको किसान बताउँछन्।"
अस्पताल शिलान्यास भएको १ वर्षपछि बल्ल डीपीआर,"धनकुटा : साँगुरीगढी गाउँपालिका९ आहालेमा गत वर्ष १५ शय्याको अस्पताल भवन निर्माणको शिलान्यास हुँदा स्थानीय नगेन्द्र राई खुसी देखिन्थे। गाउँमै सुविधायुक्त भवन निर्माण भएपछि स्वास्थ्य सेवा पाउने आस उनको थियो। तर, शिलान्यास भएको वर्ष दिन बित्दासमेत भवन निर्माण सुरु हुन सकेको छैन। भवन निर्माण सुरु नहुँदा उनी जस्तै गाउँका अन्य स्थानीय बासिन्दा अहिले निराश छन्। गत वर्ष फागुन १० गते एक भव्य समारोहकाबीच तत्कालीन भूमि व्यवस्था, सहकारी तथा गरिबी निवारणमन्त्री एवं वर्तमान खानेपानी मन्त्री राजेन्द्रकुमार राईले १५ शय्याको अस्पताल भवनको शिलान्यास गरेका थिए। शिलान्यासपछि पनि भवन निर्माणको काम सुरु हुन सकेन। सरकारको एक पालिका एक अस्पताल बनाउने योजनाअनुसार आहालेमा अस्पताल निर्माण हुन लागेको थियो। अस्पताल निर्माणका लागि स्थानीय ध्रुवदेव राई र कृष्णमाया राईले ७७ रोपनी गरी १४ रोपनी जग्गा निःशुल्क प्रदान गरेका थिए। आहालेमा अस्पताल निर्माणका लागि योजना फाइनल भए पनि डीपीआर नबनेका कारण गत वर्ष भवन निर्माणको काम सुरु हुन नसकेको साँगुरीगढी गाउँपालिका अध्यक्ष जितेन्द्र राईले बताए। डीपीआर नबनेसम्म सरकारले बजेट विनियोजन गर्दैन। डीपीआर नहुँदै शिलान्यास भयो। त्यसकारण तल्काल भवन निर्माण काम सुरु हुन सकेन। यो आर्थिक वर्षमा बल्ल स्वास्थ्य मन्त्रालयबाट डीपीआर फाइनल भई अर्थ मन्त्रालयमा पुगेको उनको भनाइ छ। तर, अर्थ मन्त्रालयबाट स्रोत सुनिश्चित नहुँदा ठेक्का लाग्न सकेको छैन। अहिले बल्ल डीपीआर फाइनल भएको छ। तर, बजेट छैन, उनले भने, बजेट सुनिश्चितताका लागि डीपीआरको डकुमेन्ट अर्थ मन्त्रालयमा रोकिएको छ। त्यो बेला हतारमा शिलान्यास भयो। पछि बुझ्दै जाँदा डीपीआर नै फाइनल भएको रहेनछ। बजेट सुनिश्चितताका लागि पटकपटक अर्थ मन्त्रालय धाइसकियो। काम हुन सकेको छैन। बजेटको लागि आफू पटकपटक काठमाडौं गएको उनी बताउँछन्। काठमाडौं पुग्दा काम भइहाल्छ भन्ने आवश्वासन पाइने भए पनि काम हुन नसकेको उनले सुनाए। चालु आर्थिक वर्षमा बजेट विनियोजन हुनेबित्तिकै तत्काल काम सुरु गर्ने उनको भनाइ छ। डीपीआर अनुसार उक्त अस्पतालको निर्माण लागत भ्याटसहित करिब १९ करोड ६३ लाख रुपैयाँ छ। अस्पताल भवनभित्र बिरामी उपचार कक्ष, सेमिनार हल, कर्मचारी बस्ने क्वाटर र बाटोसहितको संरचना निर्माण हुने साँगुरीगढी गाउँपालिका इन्जिनियर दीपक राईले बताए। तर, साँगुरीगढी गाउँपालिका९ का वडाध्यक्ष जितबहादुर राई भने शिलान्यास भएको वर्ष समयमै डीपीआर नबनेका कारण बजेट फ्रिज भएको बताउँछन्। पोहोर डीपीआर तयार भए पनि तत्कालीन सरकारले बजेट बिनियोजन गरेन उनले भने, अहिले बजेट बिनियोजनका लागि स्वास्थ्य मन्त्रालयमा पुगेको छु। उनका अनुसार तोकिएकै समयमा निर्माण सुरु भएको भए यति बेला निर्माण सम्पन्न भई सञ्चालनमा आउने उनको भनाइ छ। अस्पताल निर्माण सम्पन्न नहुँदा जनताले धेरै दुःख पाएको उनी बताउँछन्। साँगुरीगढी गाउँपालिकाको अन्य वडामध्ये आहाले भौगोलिक रूपमा विकट छ। यो क्षेत्रको ९ र १० वडा पुग्नका लागि गाउँपालिका केन्द्र भेडेटारदेखि धरान हुँदै जानुपर्छ। गाउँपालिकाले भेडेटारदेखि महाभारत हुँदै आहाले जोड्ने सडक सञ्चालनमा ल्याए पनि पानी पर्नेबित्तिकै पहिरो खसेर सडक अवरुद्ध हुने गर्छ। यस क्षेत्रका स्थानीय बासिन्दालाई सामान्य उपचारका लागि स्वास्थ्यचौकी भएपछि जटिल उपचारका लागि धरानस्थित बीपी कोइराला स्वास्थ्य विज्ञान प्रतिष्ठान जानुपर्ने बाध्यता छ। आहालेमा अस्पताल निर्माण भएपछि वडा नं ९ सहित १०, ७ र ८ वडाका स्थानीय बासिन्दाले प्रत्यक्ष रूपमा स्वास्थ्य सेवा पाउन सक्छन्। यसतर्फ सम्बन्धित निकायले ध्यान दिनुपर्ने यहाँका स्थानीय बासिन्दाको माग छ।"
लगानी सम्मेलनको औचित्य,"विदेशी लगानी भित्र्याएर पूर्वाधार विकास गर्ने लक्ष्यका साथ नेपाल सरकारले दुईवटा लगानी सम्मेलन आयोजना गरिसकेको छ। यी दुई सम्मेलनकै आधारमा तेस्रो लगानीको तयारी तीव्र भइरहँदा लगानी बोर्ड र नेपाल सरकार केही प्रश्नले घेरिएका छन्। पहिलो सम्मेलनमा करिब १४ खर्ब र दोस्रोमा करिब ३२ खर्ब रुपैयाँको विदेशी लगानी प्रतिबद्धता आएको थियो। तर, सम्मेलनमा भएका प्रतिबद्धता अनुरूप लगानी आउन सकेन। के कारणले प्रतिबद्धता व्यक्त भएको लगानी भित्रिन सकेन, हामीले पहल गर्न सकेनौं वा प्रतिबद्धता मात्र औपचारिकतामा सीमित भयो ? यसअघिका सम्मेलनबाट प्राप्त प्रतिबद्धता अनुरूप लगानी नआउँदा लगानी सम्मेलनको औचित्यमाथि नै प्रश्न उठेको हो। के कुराले विदेशी लगानी भिœयाउन समस्या भइरहेको छ ? समस्याको पहिचान र समाधानका लागि आवश्यक काम नगरी लगानी सम्मेलन मात्र गर्दै जाँदा त्यसको उपलब्धि सरकारले कति लिन सक्ला ? लगानीको वातावरण तयार नभएको विज्ञहरूले नै औंल्याउँदै आएका छन्। लगानीमैत्री वातावरण निर्माणका लागि आवश्यक ऐन कानुनको संशोधन पहिलो कुरा हो। आवश्यक ऐन, कानुन संशोधन गर्न सरकारले केही नेपाल ऐन संशोधनको मस्यौदा तयार पारेको छ। विभिन्न १० ऐनका दफा तथा उपदफा संशोधनको तयारी गरिएको छ। तर, लगानी सम्मेलनको लागि २३ दिनमात्र बाँकी हुँदा अझै नेपाल ऐन संशोधनको विधेयक पारित भई कार्यान्वयन हुन सकेको छैन। सशक्त राजनीतिक इच्छाशक्तिको अभावमा ऐन संशोधनका प्रयास अझै टुंग्याउन नसक्नु देशकै दुर्भाग्य हो। सम्मेलन केवल प्रतिबद्धता व्यक्त गर्ने मञ्चमात्रै होइन, कार्यान्वयनतर्फ पनि सरकार प्रतिबद्ध हुनुपर्छ। यसअघिका लगानी सम्मेलनका थुप्रै उपलब्धि पनि छन्। सम्मेलनले लगानी आकर्षणका लागि आवश्यक पूर्वाधार विकासका क्षेत्रहरू पहिचान, बहुपक्षीय धारणा विकास गर्न, नीतिगत संवाद गर्न र रणनीति तय गर्न सहयोग पुर्याउँछ। स्वदेशी तथा विदेशी लगानीकर्ताबीच संवाद गरी लगानी वातावरण तयार गर्न यस्ता सम्मेलनले मद्दत गर्नेमा भने दुईमत छैन। विस्तारै लगानीमैत्री वातावरण बन्दै गएको देश नेपालमा अब तेस्रो सम्मेलनले थप उपलब्धिहरू ल्याउन सक्नुपर्छ। सरकारले विदेशी लगानीकर्ताको भेलामात्र हैन, लगानी कति भिœयाउँछ, त्यसैमा सम्मेलनको सफलता र सार्थकता मापन हुनेछ।"
रेमिट्यान्स वृद्धिले सञ्चितिको आकार अधिक,"काठमाडौं : महिनैपिच्छे रेमिट्यान्स वृद्धि भएर समग्र मुलुकमा वैदेशिक मुद्रा सञ्चितिको आकार बढ्दै गएको छ। यसले बाह्य क्षेत्र बलियो बनाउन टेवा पनि पुगेको छ। तत्काललाई यो राम्रो संकेत हो तर दीर्घकालीन रूपमा भने रेमिट्यान्ससँगै देशको आन्तरिक उत्पादनलाई नै बढाउनुपर्ने सरोकारवालाहरू बताउँछन्। नेपाल राष्ट्र बैंकले सार्वजनिक गरेको आर्थिक वर्ष २०८००८१ को आठ महिनाको देशको वर्तमान आर्थिक तथा वित्तीय स्थितिले रेमिट्यान्स २१ प्रतिशतले वृद्धि भई ९ खर्ब ६१ अर्ब २२ करोड रुपैयाँ पुगेको छ। अमेरिकी डलरमा विप्रेषण आप्रवाह १८८ प्रतिशतले वृद्धि भई ७ अर्ब २४ करोड पुगेको छ। अघिल्लो वर्ष यस्तो आप्रवाह १४८ प्रतिशतले बढेको थियो। रेमिट्यान्स वृद्धिले समग्र बाह्य क्षेत्र धानेको देखाउँछ। अघिल्लो आर्थिक वर्षझैं चालु आर्थिक वर्षको आठ महिना समाप्तिसम्म विप्रेषण आप्रवाह उल्लेख्य दरले बढेको छ। विप्रेषण आप्रवाहको बढोत्तरीले विदेशी विनिमय सञ्चितिदेखि बाह्य क्षेत्रतर्फको चालु खाता र शोधनान्तर स्थितिमा बचत कायम भएको छ। गत असार मसान्तमा १५ खर्ब ३९ अर्ब ३६ करोड रुपैयाँबराबर रहेको कुल विदेशी विनिमय सञ्चिति २१७ प्रतिशतले वृद्धि भई २ चालु आवको फागुन मसान्तमा १८ खर्ब ७२ अर्ब ८२ करोड रुपैयाँ पुगेको छ। अमेरिकी डलरमा यस्तो सञ्चिति २०८ प्रतिशतले वृद्धि भई १४ अर्ब १४ करोड पुगेको छ। उक्त सञ्चितिले आर्थिक वर्ष २०८००८१ को आठ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चितिले १४८ महिनाको वस्तु आयात र १२४ महिनाको वस्तु तथा सेवा आयात धान्न पर्याप्त रहने देखिन्छ। सामान्यतया नेपालजस्तो मुलुकका लागि कम्तीमा पाँच महिनाको वस्तु तथा सेवा आयात धान्न वैदेशिक मुद्रा प्रर्याप्त हुन्छ। तर यतिबेला मुलुकमा अधिक सञ्चिति छ। यसले वैदेशीक लगानीकर्तालाई केही आकर्षित गर्न मद्दत गर्न सक्छ। तर धेरै सञ्चिति थुप्रिरहनु पनि अर्थतन्त्रका लागि उपयुक्त नहुने सरोकारवालाहरू औंल्याउँछन्। यद्यपि नेपालबाट बाहिरिने वैदेशिक मुद्राभन्दा भित्रिने मुद्रा अधिक हुँदा शोधनान्तर लामो समयदेखि बचतमा छ। गत आवको फागुनसम्ममा शोधनान्तर स्थिति १ खर्ब ४२ अर्बले बचतमा रहेकोमा यसपटक झन् बढेर ३ खर्ब २७ अर्ब ५५ करोड रुपैयाँले बचतमा छ। यससँगै चालु खाता पनि निरन्तर बचतमा छ। गत आवको फागुनमा ५५ अर्ब २८ करोड रुपैयाँले घाटामा रहेको चालु खाता यस आवको सोही अवधिमा भने १ खर्ब ६६ अर्ब ८७ करोडले बचतमा छ। रेमिट्यान्स वृद्धिसँगै आयातमा आएको संकुचनले शोधनान्तर बचत बढेको देखिन्छ। किनभने पछिल्लो समय कुल वस्तु आयात २७ प्रतिशतले कमी आई १० खर्ब ३० अर्ब २२ करोड रुपैयाँ कायम भएको छ। विशेष गरेर तयारी पोसाक, सवारीसाधान तथा स्पेयर पार्टपुर्जा, हवाईजहाजको स्पेयर पार्टपुर्जा, विद्युतीय उपकरण, लत्ताकपडालगायतका वस्तुको आयात बढेको छ भने कच्चा सोयाबिन तेल, सुन, पेट्रोलियम पदार्थ, कच्चा पाम तेल, धान तथा चामललगायतका वस्तुको आयात घटेको छ। यस अवधिमा कुल वस्तु निर्यात भने ४ प्रतिशतले कमी आई १ खर्ब ६२ करोड रुपैयाँमात्रै भएको छ। यसो हेर्दा निर्यातको तुलनामा आयात १० गुणा अधिक नै छ। जस्ले गर्दा मुलुकले ९ खर्ब २९ अर्ब ६१ करोड रुपैयाँबराबरको व्यापारघाटा व्यहोर्नु परेको छ। समग्र अर्थतन्त्रका बाह्य सूचक राम्रो देखिए पनि यो दिगो नभएको अर्थविद्हरू टिप्पणी गर्छन्। यसै क्रममा अर्थविद् डा चन्द्रमणि अधिकारी रेमिट्यान्स बढ्नाले बाह्य क्षेत्र राम्रो देखिएको तर यो बलियो अर्थतन्त्रका लागि नटिक्ने बताउँछन्। यो स्थितिले मुलुकको परनिर्भरता बढ्ने भएकाले वास्तवमै अर्थतन्त्र बलियो बनाउन आन्तरिक लगानीमा जोड दिन ध्यानाकर्षण गर्छन्। उनी भन्छन्, आन्तरिक लगानी नबढ्नाले अर्थतन्त्रको ग्याप देखाउँछ, किनकि निर्यात ४ प्रतिशतले घटेको छ। शिक्षा र भ्रमणबाट बढी बाहिरियो मुद्रा नेपालबाट विदेशी मुलुकमा अध्ययन गर्ने र भ्रमण गर्ने जमात बढ्दै गर्दा ठूलो आकारमा यसको बाहिरीने मुद्रा पनि बढेको छ। परिणामस्वरूप समग्रमा मुलुकको सेवा खाता घाटा चुलिँदै छ। तथ्यांकअनुसार फागुनसम्ममा खुद सेवा आय ४४ अर्ब ८२ करोड रुपैयाँले घाटामा छ। यसबीच सेवा खाताअन्तर्गत भ्रमण आय ४२१ प्रतिशतले वृद्धि भई ५१ अर्ब ३९ करोड रुपैयाँ पुगेको छ भने भ्रमण व्यय ४५७ प्रतिशतले वृद्धि भई १ खर्ब २२ अर्ब ८१ करोड पुगेको छ। यसमध्ये शिक्षातर्पको व्यय ८० अर्ब १४ करोड रुपैयाँ छ। गत आवको सोही अवधिमा भ्रमण व्यय रु८४ अर्ब ३२ करोड रहेकोमा शिक्षातर्फको व्यय रु ५४ अर्ब ७० करोड रहेको थियो। मरमसलाको मूल्य अधिक समग्रमा फागुन महिनामा वार्षिक बिन्दुगत उपभोक्ता मुद्रास्फीति ४८२ प्रतिशतमा सीमित छ। तर यस अवधिमा खाद्य तथा पेयपदार्थ समूहको मुद्रास्फीति ५९४ प्रतिशत र गैरखाद्य तथा सेवासमूहको मुद्रास्फीति ३९५ प्रतिशत रहेको छ। मरमसला उपसमूहको वार्षिक बिन्दुगत मूल्य सूचकांक २८१७ प्रतिशत, तरकारीको १४०७ प्रतिशत, दाल तथा गेडागुडीको ११२२ प्रतिशत, खाद्य तथा खाद्यजन्य पदार्थको ७३५ प्रतिशत र दुग्ध पदार्थ तथा अन्डाको ७११ प्रतिशतले बढेको छ। यस्तै, घिउ तथा तेल उपसमूहको वार्षिक बिन्दुगत मूल्य सूचकांक ११७९ प्रतिशतले घटेको छ।"
उपाध्यक्ष भर्सेस सदस्यसचिव : राजनीतिक प्रतिशोधले खेलकुद क्षेत्र अस्तव्यस्त,"विराटनगर : कोशी प्रदेशमा सरकारकै कारण खेलकुद क्षेत्र संकटमा पर्न थालेको छ। राजनीतिक हस्तक्षेपले खेल क्षेत्रलाई अस्तव्यस्त र धराशायी बनाउने काम भइरहेको भन्दै सरोकारवालाले आक्रोस पोखेका छन्। मुख्यमन्त्री केदार कार्कीकै अगुवाइमा खेल क्षेत्रलाई तहसनहस एवं लथालिंग बनाउने काम भइरहेको उनीहरूको आरोप छ। कार्की गत असोज २७ गते मुख्यमन्त्री नियुक्त भएका थिए। मुख्यमन्त्री भएदेखि कर्मचारीमा आफन्त र कार्यकर्ता भर्ती गर्नेदेखि विवादास्पद निर्णय गर्दै आएको आरोप लागिरहेको छ। पछिल्लो समय प्रशिक्षक नियुक्ति प्रक्रिया पनि विवादमा तानिएको छ। प्रदेश खेलकुद विकास बोर्डले विभिन्न १५ वटा खेलका १७ जना प्रशिक्षकलाई ३ महिनाका लागि करारमा नियुक्त गरेको थियो। प्रशिक्षक नियुक्तिको विषयलाई लिएर बोर्ड र मुख्यमन्त्री तथा मन्त्रिपरिषद्को कार्यालयबीच दूरी बढेको छ। बोर्डका सदस्यसचिव हंशराज वाग्ले राजनीतिक हस्तक्षेपबाट मुक्त गरेर योग्यता र क्षमताका आधारमा प्रशिक्षक छनोट गरिएको बताउँछन्। नियमसंगत हिसाबले गरिएको नियुक्तिलाई विवादित बनाएर खेल क्षेत्रमाथि गम्भीर प्रहार गरिएको उनको आरोप छ। हस्तक्षेप गरी खेल क्षेत्रलाई भाँडेर खेलकुदका गतिविधि ठप्प बनाउँदै राजनीतिक अभीष्ट पूरा गर्न खोजिदैछ, वाग्ले भन्छन्, तर, कसैको दबाब र प्रभावमा नपरिकन योग्यताका आधारमा प्रशिक्षक नियुक्त गरिएको छ। बोर्डले प्रशिक्षकमध्ये फुटबलमा सुनसरीका सुरेन्द्र तामाङ, करातेमा पाँचथरकी अञ्जु कामबाङ, एथलेटिक्समा सुनसरीकी यशोदा चौधरी, भलिबलमा भोजपुरका दिनेश राई र पाँचथरकी निलिमा आङदेम्बे, आईटीएफ तेक्वान्दोमा मोरङका राजेन्द्र धिमाल, शारीरिक सुगठनमा झापाका रामबहादुर दाहाल, क्रिकेटमा झापाका लाक्पा लामा र ब्याडमिन्टनमा भोजपुरका विशाल तामाङलाई नियुक्त गरेको छ। यस्तै, बक्सिङमा उदयपुरका धनबहादुर मगर, उसुमा संखुवासभाकी उमाकुमारी राई र सुनसरीका दीपक कार्की, सेपाकताक्रोमा संखुवासभाका मेघराज तोलांगी, रग्बीमा सुनसरीका विक्रम पुरी, तेक्वान्दोमा सुनसरीकी सुशीला राई, कबड्डीमा ओखलढुंगाका भुवनबहादुर खड्का र जुडोमा मोरङकी बिना बस्नेत नियुक्त भएका छन्। बोर्डले प्रशिक्षक नियुक्तिका लागि चैत ३ गते सात दिने सूचना जारी गरेर दरखास्त आह्वान गरेको थियो। ८४ जनाको आवेदन परेकोमा सर्ट लिष्टमा ४२ जना मात्रै अटाएका थिए। तीमध्ये चैत १५ गते अन्तर्वार्ता लिएर १७ जनालाई प्रशिक्षकमा नियुक्त गरिएको हो। बोर्डले वैकल्पिक प्रशिक्षकको सूचीसहित चैत १६ गते नतिजा सार्वजनिक गरेको थियो। प्रतिव्यक्ति महिनाको ३० हजार रूपैयाँ पारिश्रमिक दिने गरी प्रशिक्षकलाई १८ गतेबाट काममा खटाइसकिएको वाग्लेले बताए। उनका अनुसार प्रदेशका सामाजिक विकासमन्त्री राजेन्द्र कार्कीको अध्यक्षतामा फागुन ३० गते बसेको बोर्डको १९औं बैठकले खेल प्रशिक्षक नियुक्तिको निर्णय गरेको हो। सामाजिक विकासमन्त्री बोर्डको अध्यक्ष हुने व्यवस्था छ। बैठकले बोर्डका सदस्यसचिव वाग्लेको संयोजकत्वमा विज्ञसहितको ५ सदस्यीय प्रशिक्षक छनोट समिति गठन गरेको थियो। समितिले पारदर्शी र नियमसंगत हिसाबबाट प्रशिक्षक नियुक्त गरेको वाग्लेको दाबी छ। तर, खेलकुद नबुझ्ने र राजनीतिको फोहरी खेल खेल्नेहरू खेल क्षेत्रलाई तहसनहस बनाउन लागिरहेको उनको आरोप छ। उनका अनुसार मुख्यमन्त्री कार्कीनिकटकाले कार्यकर्ता र योग्यतै नभएकालाई प्रशिक्षक नियुक्त गर्न दबाब दिएको उनले दाबी गरे। दबाब दिनेमा मुख्यमन्त्रीका जनसम्पर्क सल्लाहकार लीलाबल्लभ घिमिरेदेखि बोर्ड उपाध्यक्ष विन्दिया कार्कीसम्मको नाम जोडिएको छ। उनीहरूले मुख्यमन्त्रीको नाम जोड्दै फुटबलमा दीपक लिम्बू, कबड्डीमा तरुण यादव, करातेमा सिद्धिकी ताज, एथलेटिक्समा मनिष श्रेष्ठ, क्रिकेटमा राजेश पोखरेल र भलिबलमा सुरज लुइँटेललाई नियुक्त गर्न दबाब दिएको वाग्ले बताउँछन्। आफूले उनीहरूले भने अनुसार नगर्दा इगो बनाएर प्रशिक्षक नियुक्तिलाई विवादमा तान्ने काम भएको उनले बताए। ४२ जना प्रशिक्षकलाई ६ महिनाको करारमा राख्न बोर्डले प्रदेश सरकारसँग ९६ लाख रूपैयाँ माग गरेको थियो। तर, मन्त्रिपरिषद् बैठकले २१ लाख रुपैयाँ मात्र उपलब्ध गराएपछि ३ महिनाका लागि १७ प्रशिक्षकलाई छनोट गरिएको वाग्ले बताउँछन्। अनियमित तथा धाँदलिपूर्ण तरिकाले छनोट गरिएको भन्दै मुख्यमन्त्री कार्यालयमा उजुरी परेपछि खेलकुद प्रशिक्षक नियुक्ति विवादमा परेको हो। उजुरीका आधारमा मुख्यमन्त्री कार्यालयले सामाजिक विकास मन्त्रालयलाई छानबिन समिति गठन गरी ७ दिनभित्र प्रतिवेदन बुझाउन चैत १८ गते पत्राचार गरेको थियो। उसुको प्रशिक्षकमा आवेदन दिएका धनकुटाका खेमराज थापा, सुनसरीका दीपेन चाम्लिङ, भोजपुरकी सर्मिला राई, मोरङका पिन्टु मोचीलगायतले उजुरी गरेका हुन्। थापाले आफूहरूलाई सर्ट लिष्टमा समेत नपारेपछि उजुरी दिएको बताए। खुला प्रतिस्पर्धाबिना कम योगदान गरेकालाई प्रशिक्षक नियुक्त गरेका कारण उजुरी दिएको उनले बताए। मुख्यमन्त्रीका जनसम्पर्क सल्लाहकार घिमिरेका अनुसार प्रशिक्षक नियुक्तिप्रति असन्तुष्टि जनाउँदै ५६ जनाले उजुरी गरेका छन्। उनले प्रशिक्षक नियुक्तिमा कुनै दबाब नदिएको दाबी गरे। जनता सहयोग माग्दै आएपछि मेरा मान्छेलाई काममा लगाइदिनु भनेर भन्नु स्वभाविक हो। मुख्यमन्त्रीले कुनै दबाब दिनु भएको छैन, घिमिरे भन्छन्, गुनासो आएपछि छानबिन र कारबाही गर्न मुख्यमन्त्री कार्यालयले भनेको हो। मुख्यमन्त्री कार्यालयमा परेको उजुरीसँगै प्रशिक्षक छनोटसम्बन्धी विवाद सतहमा आएको हो। सामाजिक विकास मन्त्रालयले छानबिन प्रतिवेदन पेस भई अन्तिम कारबाही नटुंगिएसम्म प्रशिक्षक नियुक्तिको काम यथास्थितिमा राख्न बोर्डलाई चैत १९ गते पत्राचार गरेको छ। मन्त्रालयको शिक्षा तथा खेलकुद महाशाखा प्रमुख एवं उपसचिव फणिन्द्र खत्री मुख्यमन्त्री कार्यालयको निर्देशनका आधारमा बोर्डलाई पत्राचार गरिएको बताउँछन्। अनियमित एवं धाँधलीपूर्ण तरिकाबाट अयोग्य र कनिष्ठलाई खेलकुद प्रशिक्षक छनोट गरिएको भनेर उजुरी परेको छ, उनले भने। खत्रीका अनुसार छानबिन समिति भने गठन गर्न बाँकी छ। बोर्डका सदस्यसचिव वाग्ले नियमसंगत हिसाबको निर्णयबाट पछि हट्न नसकिने र प्रशिक्षकहरू प्रशिक्षणमा जुटिसकेको बताउँछन्। चैत २५ देखि बागमती प्रदेशमा हुने प्रथम अन्तरप्रदेश खेलकुदको तयारीमा हामी जुटेका छौं। त्यो प्रतियोगितामा कोशी प्रदेशको प्रतिष्ठा पनि जोडिएकाले खेलाडीलाई धमाधम प्रशिक्षण दिने काम भइरहेको छ, वाग्ले भन्छन्, खेलाडीको बन्द प्रशिक्षण चलिरहेका बेला प्रशिक्षकको काम कारबाही रोकिँदैन। अन्तर प्रदेश खेलकुदलाई लक्षित गरेर काम गर्ने वातावरण बनाउनुपर्नेमा त्यसलाई प्रभावित पार्ने हिसाबले राजनीतिक हस्तक्षेप भइरहेको छ। अन्तरप्रदेश खेलकुदमा कोशीबाट दुई सय ५१ खेलाडी तथा अफिसियलले सहभागिता जनाउने छन्। विभिन्न ९ खेलका महिला तथा पुरुष खेलाडीहरूलाई बन्द प्रशिक्षणमा राखेर अभ्यास गराउने काम भइरहेको छ। इटहरीमा भलिबल, फुटबल, कराते, तेक्वान्दो र एथलेटिक्स तथा धरानमा बक्सिङ, झापामा ब्याडमिन्टन, विराटनगरमा क्रिकेट र काठमाडौंमा पौडीको प्रशिक्षण चलिरहेको छ। खेलकुदमा प्रदेशलाई माथि उकास्ने गरी काम भइरहँदा त्यसलाई रोक्न स्वार्थ समूहले प्रशिक्षण भाँड्ने प्रयास गरिरहेको वाग्लेको आरोप छ। विभिन्न बहानामा खेल क्षेत्रलाई प्रभावित नपार्न सबैमा आग्रह गर्छु, उनले भने, प्रथम अन्तर प्रदेश खेलकुद प्रतियोगितामा कोशी प्रदेशको प्रतिष्ठाको कुरा पनि छ। अहिलेको बन्द प्रशिक्षणलाई २०८१ सालमा कर्णालीमा हुने १०औं राष्ट्रिय खेलकुदको वार्म अपका रूपमा पनि लिइएको वाग्लेले बताए। नवनियुक्त प्रशिक्षकले आगामी राष्ट्रिय खेलकुदलाई समेत लक्षित गरेर प्रशिक्षण दिइरहेको उनले बताए। प्रशिक्षक नियुक्तिको विषयमा मुख्यमन्त्रीलाई गलत सन्देश प्रवाह गर्दै डर, धाक र त्रास देखाएर बोर्डको निर्णय प्रभावित पार्न खोजिएको वाग्लेको दाबी छ। प्रदेश खेलकुद विकास बोर्डमा यसअघि प्रशिक्षक थिएनन्। सरकारसँग ४२ जना प्रशिक्षक मागेको २ वर्ष भयो। प्रदेश सरकारले बजेटको व्यवस्थापन गरेपछि ३ महिनाका लागि १७ जना प्रशिक्षक नियुक्त गरिएको हो, वाग्लेले भने, त्यसलाई विवादित बनाएर खेलाडीको प्रशिक्षणलाई असर पार्न खोजिँदै छ। यसले समग्र प्रदेशकै खेलकुदलाई संकटमा धकेल्छ। बोर्ड उपाध्यक्ष कार्कीले शपथ लिएको दोस्रो दिनबाटै अनावश्यक दबाब दिन थालेको उनले बताए। प्रशिक्षक नियुुक्तिको विषय विन्दिया कार्कीको कार्यक्षेत्र र अधिकार क्षेत्रभित्र पर्दैन। उहाँ पछि नियुक्त हुनु भएको हो, वाग्ले भन्छन्, एउटा सिंगो बोर्डले गरेको नियुक्तिलाई चुनौती दिने काम भएको छ। खेलकुद क्षेत्रमा गैरखेलकुदकालाई प्रशिक्षक नियुक्त गर्ने कुरा हुँदैन। प्रशिक्षक नियुक्ति कानुनविपरीत रहेको पुष्टि भए आफूले पदबाट राजीनामा दिने वाग्लेले बताए। गैरखेलकुदका मान्छेलाई खेलकुदको नेतृत्वमा ल्याएपछि यस्ता धेरै समस्या आउने उनले बताए। उहाँ (विन्दिया कार्की) खेलकुदभन्दा बाहिरको व्यक्ति हो। तर, बोर्डको उपाध्यक्ष बनाइएको छ, वाग्लेले भने, प्रदेशभित्र चलायमान बन्दै गएको खेलकुदलाई उहाँकै अगुवाइमा राजनीतिक रंग भर्ने प्रयास हुँदैछ। यो कुरा हामीलाई मान्य हुँदैन। उपाध्यक्षले खेलकुद नबुझेकैले समस्या देखा पर्न थालेको उनले आरोप छ। आफ्नो काम, कर्तव्य र अधिकार भुल्दै राजनीतिक दम्भ देखाउने काम उपाध्यक्षबाट भएको आरोप वाग्ले लगाउँछन्। बोर्ड उपाध्यक्ष कार्कीले भने प्रशिक्षक नियुक्तिमा दबाब नदिएको बताइन्। प्रशिक्षक नियुक्तिको निर्णय म उपाध्यक्ष भएर आउनुभन्दा अघि नै भएको रहेको, उनले भनिन्, शपथ खाइसकेपछि मैले केही कुरा राखेको हुँ। तर, सुनुवाइ नभएकाले त्यसअघि नै भएको निर्णयलाई स्वीकार गरेको कार्की बताउँछिन्। उपाध्यक्षको नियुक्ति नै विवादास्पद प्रदेश सरकारले पूर्वप्रदेशसभा सदस्य विन्दिया कार्कीलाई प्रदेश खेलकुद विकास बोर्डको उपाध्यक्षमा नियुक्त गरेको छ। कांग्रेस नेतृ कार्कीलाई मुख्यमन्त्री केदार कार्कीको दबाबमा नियुक्त गरिएको सामाजिक विकास मन्त्रालय स्रोतले बतायो। यसअघिकी उपाध्यक्ष जिना कार्कीका ठाउँमा चैत ९ गतेको मन्त्रिपरिषद् बैठकले उनलाई उपाध्यक्ष नियुक्त गरेको हो। खेलकुद क्षेत्रमा १० वर्षसम्म अनुभव भएको व्यक्तिलाई सामाजिक विकास मन्त्रालयको सिफारिसका आधारमा मन्त्रिपरिषद् बैठकले बोर्डको उपाध्यक्ष नियुक्त गर्ने व्यवस्था छ। तर, मुख्यमन्त्रीको एकलौटी दबाबमा उपाध्यक्ष बनाइएकी कार्कीसँग खेलकुदको अनुभव नै नभएको स्रोतको दाबी छ। कार्कीले भने आफू बास्केटबल र ब्याडमिन्टनको खेलाडी रहेको बताइन्। कार्कीको नियुक्ति विवादास्पद हुनुको कारण भने अर्को पनि छ। उनीमाथि अख्तियार दुरुपयोग अनुसन्धान आयोगले अनुसन्धान गरिरहेको छ। अख्तियारको कारबाही चलिरहेका बेला उपाध्यक्ष बनाइएपछि नियुक्ति विवादित बनेको हो। कार्कीको नियुक्ति र यसअघिकी उपाध्यक्ष जिना कार्कीको राजीनामा पत्र हालसम्म प्राप्त नभएको बोर्डका सदस् सचिव वाग्ले बताउँछन्। मजदुरको मृत्यु हुने गरी सवारी दुर्घटना गराएका आफ्ना छोरालाई जोगाउन नक्कली सवारी चालक अनुमति पत्र (लाइसेन्स) बनाएको आरोप विन्दिया कार्कीमाथि लागेको छ। प्रदेशसभाको अघिल्लो कार्यकालमा उनी कांग्रेसको समानुपातिक कोटाबाट सांसद बनेकी थिइन्। त्यही बेला उनले छोरा रविनसिंह कार्कीको नक्कली लाइसेन्स बनाएको आरोप लागेको हो। रविनले चलाएको प्रदेश ३०१०२२ च २१३९ नम्बरको कारले विराटनगरमा २०७८ जेठ २० गते साँझ मोरङको कटहरीका राजकुमार राजवंशी र भारतीय नागरिक मुकेश दासलाई ठक्कर दिएको थियो। दुर्घटनामा परेर दासको मृत्यु भएको थियो। दुर्घटनापछि छोराको नाममा काठमाडौंबाट ०१०६००५४२५८९ नम्बरको लाइसेन्स बनाएको आरोप कार्कीमाथि लागेको हो। लाइसेन्सको जारी मिति २०७५७१२ गते उल्लेख गरिएको छ। यातायात व्यवस्था विभागको रेकर्डमा कार्कीकै नाममा लाइसेन्स रहेको देखिन्छ।"
गुल्मीमा विद्युतीय गाडी सञ्चालनमा,"गुल्मी : गुल्मीमा पहिलो पटक विद्युतीय गाडी सञ्चालनमा आएका छन्। मैत्री यातायात प्रालिले सदरमुकाम तम्घासदेखि पाल्पा हुँदै बुटवलसम्मका लागि १० विद्युतीय गाडी सञ्चालन गरेको हो। विद्युतीय गाडी बिहीबारदेखि यातायात प्रालिले औपचारिक रूपमा सञ्चालनमा ल्याएको छ। डिजेल तथा पेट्रोलबाट चल्ने गाडी मात्र हिँड्ने यो रुटमा अबदेखि विद्युतीय गाडी चल्ने भएका छन्। नियमित बिहान ६ बजेदेखि दिउँसो ४ बजेसम्म धुर्कोट, सिमलटारी, तम्घास, बलेटक्सार र पाल्पा हुँदै बुटवल गुड्ने मैत्री यातायातका एक सञ्चालक काशी पाण्डेले जानकारी दिए। उक्त यातयात प्रालिले प्यूठान जिल्लाको सिमाना पुर्कोटदेखि भारतको सुनौली बोर्डरसम्मको रुट पर्मिट पाएको छ। विद्युतीय गाडी १४ सिट क्षमताको रहेको छ। गाडीको तम्घासदेखि बुटवलकोे भाडा ५ सय ६५ रुपैयाँ कायम गरिएको छ। जुन भाडा अन्य सवारीको तुलनामा २० देखि २५ प्रतिशत सहुलियत रहेको पाण्डेले बताए। विद्युतीय गाडीका लागि जिल्लामै पहिलो पटक चार्जिङ स्टेसन निर्माण गरिएको छ। यात्रुलाई गाडीमा फ्रि वाईफाईको व्यवस्था छ। यात्रुले गाडीमा विभिन्न सामाजिक सञ्जाल चलाउन सक्नेछन्। त्यस्तै यात्रुको सुरक्षालाई मध्यनगर गर्दै गाडीमा सीसी टीभीको पनि व्यवस्था गरिएको छ। गाडीको गाडी कहाँ पुग्यो भनेर हेर्नका लागि जीपीएससमेत जडान गरिएको मैत्री यातायात प्रालिका अध्यक्ष शंकरप्रसाद गौतमले जानकारी दिए। हामीले जिल्लामा नयाँ व्यवस्थापनका साथ पहिलो पटक विद्युतीय गाडी सञ्चालनमा ल्याएका छौं, गौतमले भने, अब छिट्टै जिल्लाका प्रायः ठाउँबाट विद्युतीय गाडी सञ्चालन गरेर यात्रुलाई भाडामा सहुलियत र आरामदायी यात्रामा सहजता दिने लक्ष्यसहित अगाडि बढिरहेका छौं। विद्युतीय गाडीको झन्डै एक महिना परीक्षण गरेर सञ्चालनमा ल्याइएको हो। यातायात प्रालिले लिएको उद्देश्य र मर्मअनुसार गाडी सञ्चालन गरेर नागरिक मैत्री सेवा प्रवाह गर्नुपर्ने जिल्ला समन्वय समिति अध्यक्ष द्रोर्ण खत्रीले बताए। चालक र सहचालकलाई तालिम प्रदान गरेर सबैलाई यात्रुमैत्री व्यवहार गर्दै सहज र सरल तरिकाले यात्रा गर्नुपर्ने उनले बताए। वातावरण मैत्री यस सवारीले गुल्मी, पाल्पा, अर्घाखाँची र प्यूठानका नागरिकलाई सहज हुने अपेक्षा लिइएको छ।"
अस्पताल शिलान्यास भएको १ वर्षपछि बल्ल डीपीआर,"धनकुटा : साँगुरीगढी गाउँपालिका९ आहालेमा गत वर्ष १५ शय्याको अस्पताल भवन निर्माणको शिलान्यास हुँदा स्थानीय नगेन्द्र राई खुसी देखिन्थे। गाउँमै सुविधायुक्त भवन निर्माण भएपछि स्वास्थ्य सेवा पाउने आस उनको थियो। तर, शिलान्यास भएको वर्ष दिन बित्दासमेत भवन निर्माण सुरु हुन सकेको छैन। भवन निर्माण सुरु नहुँदा उनी जस्तै गाउँका अन्य स्थानीय बासिन्दा अहिले निराश छन्। गत वर्ष फागुन १० गते एक भव्य समारोहकाबीच तत्कालीन भूमि व्यवस्था, सहकारी तथा गरिबी निवारणमन्त्री एवं वर्तमान खानेपानी मन्त्री राजेन्द्रकुमार राईले १५ शय्याको अस्पताल भवनको शिलान्यास गरेका थिए। शिलान्यासपछि पनि भवन निर्माणको काम सुरु हुन सकेन। सरकारको एक पालिका एक अस्पताल बनाउने योजनाअनुसार आहालेमा अस्पताल निर्माण हुन लागेको थियो। अस्पताल निर्माणका लागि स्थानीय ध्रुवदेव राई र कृष्णमाया राईले ७७ रोपनी गरी १४ रोपनी जग्गा निःशुल्क प्रदान गरेका थिए। आहालेमा अस्पताल निर्माणका लागि योजना फाइनल भए पनि डीपीआर नबनेका कारण गत वर्ष भवन निर्माणको काम सुरु हुन नसकेको साँगुरीगढी गाउँपालिका अध्यक्ष जितेन्द्र राईले बताए। डीपीआर नबनेसम्म सरकारले बजेट विनियोजन गर्दैन। डीपीआर नहुँदै शिलान्यास भयो। त्यसकारण तल्काल भवन निर्माण काम सुरु हुन सकेन। यो आर्थिक वर्षमा बल्ल स्वास्थ्य मन्त्रालयबाट डीपीआर फाइनल भई अर्थ मन्त्रालयमा पुगेको उनको भनाइ छ। तर, अर्थ मन्त्रालयबाट स्रोत सुनिश्चित नहुँदा ठेक्का लाग्न सकेको छैन। अहिले बल्ल डीपीआर फाइनल भएको छ। तर, बजेट छैन, उनले भने, बजेट सुनिश्चितताका लागि डीपीआरको डकुमेन्ट अर्थ मन्त्रालयमा रोकिएको छ। त्यो बेला हतारमा शिलान्यास भयो। पछि बुझ्दै जाँदा डीपीआर नै फाइनल भएको रहेनछ। बजेट सुनिश्चितताका लागि पटकपटक अर्थ मन्त्रालय धाइसकियो। काम हुन सकेको छैन। बजेटको लागि आफू पटकपटक काठमाडौं गएको उनी बताउँछन्। काठमाडौं पुग्दा काम भइहाल्छ भन्ने आवश्वासन पाइने भए पनि काम हुन नसकेको उनले सुनाए। चालु आर्थिक वर्षमा बजेट विनियोजन हुनेबित्तिकै तत्काल काम सुरु गर्ने उनको भनाइ छ। डीपीआर अनुसार उक्त अस्पतालको निर्माण लागत भ्याटसहित करिब १९ करोड ६३ लाख रुपैयाँ छ। अस्पताल भवनभित्र बिरामी उपचार कक्ष, सेमिनार हल, कर्मचारी बस्ने क्वाटर र बाटोसहितको संरचना निर्माण हुने साँगुरीगढी गाउँपालिका इन्जिनियर दीपक राईले बताए। तर, साँगुरीगढी गाउँपालिका९ का वडाध्यक्ष जितबहादुर राई भने शिलान्यास भएको वर्ष समयमै डीपीआर नबनेका कारण बजेट फ्रिज भएको बताउँछन्। पोहोर डीपीआर तयार भए पनि तत्कालीन सरकारले बजेट बिनियोजन गरेन उनले भने, अहिले बजेट बिनियोजनका लागि स्वास्थ्य मन्त्रालयमा पुगेको छु। उनका अनुसार तोकिएकै समयमा निर्माण सुरु भएको भए यति बेला निर्माण सम्पन्न भई सञ्चालनमा आउने उनको भनाइ छ। अस्पताल निर्माण सम्पन्न नहुँदा जनताले धेरै दुःख पाएको उनी बताउँछन्। साँगुरीगढी गाउँपालिकाको अन्य वडामध्ये आहाले भौगोलिक रूपमा विकट छ। यो क्षेत्रको ९ र १० वडा पुग्नका लागि गाउँपालिका केन्द्र भेडेटारदेखि धरान हुँदै जानुपर्छ। गाउँपालिकाले भेडेटारदेखि महाभारत हुँदै आहाले जोड्ने सडक सञ्चालनमा ल्याए पनि पानी पर्नेबित्तिकै पहिरो खसेर सडक अवरुद्ध हुने गर्छ। यस क्षेत्रका स्थानीय बासिन्दालाई सामान्य उपचारका लागि स्वास्थ्यचौकी भएपछि जटिल उपचारका लागि धरानस्थित बीपी कोइराला स्वास्थ्य विज्ञान प्रतिष्ठान जानुपर्ने बाध्यता छ। आहालेमा अस्पताल निर्माण भएपछि वडा नं ९ सहित १०, ७ र ८ वडाका स्थानीय बासिन्दाले प्रत्यक्ष रूपमा स्वास्थ्य सेवा पाउन सक्छन्। यसतर्फ सम्बन्धित निकायले ध्यान दिनुपर्ने यहाँका स्थानीय बासिन्दाको माग छ।"
अनुदानमा बोयर बोका वितरण,"रामेछाप : बाख्रा जोनको रूपमा घोषणा भएको रामेछाप जिल्लामा ५० प्रतिशत अनुदान साझेदारीमा बोयर बोका पाठी वितरण गरिएको छ। साथै दाना उत्पादन तथा कटिङ गर्न मेसिनसमेत उपलब्ध गराइएको छ। नेपाल सरकार प्रधानमन्त्री आधुनिकीकरण परियोजना रामेछाप र कृषि फार्म तथा समूहको ५०५० प्रतिशत लगानी साझेदारीमा ११ बोयर बोका र एउटा पाठी वितरण गरिएको परियोजना इकाइ रामेछापका प्रमुख थीरलाल गैरेले जानकारी दिए। बर्सेनि बोयर बोका र पाठी तथा कृषि औजार अनुदान साझेदारी वितरण गर्दै आएको परियोजनाले यो वर्ष पनि किसानलाई वितरण गरेको हो। बाख्रा जोन भएकै कारण किसानमा बाख्राको जात र प्रकार छुट्ट्याउन सक्ने क्षमताको विकास भएको र उत्पादनमा केही वृद्धि भएको पनि उनले बताए। जिल्लाका धेरै स्थानमा बोयरको उत्पादन सुरु भएको र केही समयपछि जिल्ला बाहिर निर्यात गर्न सकिने पनि गैरेको भनाइ छ। वितरण कार्यक्रम बोल्दै जिल्ला समन्वय समिति रामेछापका उपाध्यक्ष प्रेमबहादुर थापाले किसानले दायित्वबोध गर्दै अनुदानबाट प्राप्त गरेको कुरालाई वृद्धि विकास गरेर आत्मनिर्भरतर्फ उन्मुख हुन आग्रह गरेका छन्। यस्तै, पछिल्लो समय बोयरको माग ह्वात्तै बढेको छ। बोयर उन्नत जातको भएको र शारीरिक वृद्धि चाँडै हुने हुँदा बोयर जातका बोका पाठीमा किसानको आकर्षक पनि बढेको हो। जिल्लामा मागअनुसारको बोयर दिन नसकिएको सुनौलो बाख्रा फार्मका सञ्चालक साधुराम ढुंगेल बताउँछन्। किसानको माग धेरै छ सोही अनुपातमा उत्पादन सीमित भएकाले पनि मागअनुसार दिन नसकिएको उनको भनाइ छ। यस्तै जिल्लाको सुनापती गाउँपालिका २ का अर्जुन रायमाझी भन्छन्, अहिले मागअनुसार दिने हो भने आफ्नो खोर नै खाली हुन्छ। पछिल्लो समय बोयर पालन गरेका किसानले वार्षिक ३ लाखदेखि ५ लाख रुपैयाँसमेत आम्दानी गर्ने गरेको किसान बताउँछन्।"
"अन्ततः वाइडबडी अदालतमा, अख्तियारले माग्यो ३२ जनासँग डेढ अर्ब बिगो","काठमाडौं : नेपाल वायुसेवा निगमका दुइटा वाडइबडी विमान खरिद प्रकरणमा पूर्वपर्यटनमन्त्री जीवनबहादुर शाहीसहित ३२ जनाविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले वाइडबडी विमान खरिद प्रकरणमा झन्डै डेढ अर्बको बिगो दाबीसहित ३२ जनाविरुद्ध बिहीबार विशेष अदालतमा मुद्दा दायर गरेको हो। अख्तियारले पूर्वपर्यटनसचिव एवं निगमका तत्कालीन सञ्चालक समिति अध्यक्ष शंकरप्रसाद अधिकारी, पूर्वअर्थसचिव एवं निगमका तत्कालीन सञ्चालक समिति सदस्य शिशिरकुमार ढुंगाना, तत्कालीन महाप्रबन्धक एवं सञ्चालक समिति सदस्य सुगतरत्न कंसाकारलगायत विरुद्ध मुद्दा दायर गरेको हो। अख्तियारले २४ जना नेपाली नागरिक, ६ विदेशी नागरिक र दुइटा कम्पनीविरुद्ध १ अर्ब ४७ करोड १० लाख ४ सय ८२ रुपैयाँ बिगो माग दाबी गरेको छ। कर्णाली प्रदेशका पूर्वमुख्यमन्त्री एवं प्रदेशसभा सदस्य शाही र निगमको कार्यकारी प्रमुखको भूमिकामा रहेका तत्कालीन महाप्रबन्धक एवं सञ्चालक समिति सदस्य कंसाकारलाई मुख्य प्रतिवादी बनाइएको छ अख्तियारले पूर्वमन्त्री शाही र कंसाकारलाई ६ वर्षसम्मको कैद तथा १ अर्ब ४७ करोड १० लाख ८५ हजार ४८२ बिगो माग गरेको छ। यो मुद्दा दायरसँगै शाही प्रदेशसभा सदस्यबाट स्वतः निलम्वनमा परेका छन। यस्तै, पर्यटन मन्त्रालयका तत्कालीन सचिव एवं निगमका तत्कालीन सञ्चालक समिति अध्यक्ष अधिकारी तथा पूर्वअर्थसचिव एवं भन्सार विभागका तत्कालीन महानिर्देशक एवं निगमका तत्कालीन सञ्चालक समिति सदस्य ढुङ्गानालाई प्रतिवादी बनाइएको छ। अधिकारीविरुद्ध पनि ६ वर्षसम्म कैद तथा बिगोबमोजिम जरिवाना सजाय गरी बिगो असुलउपर गर्नुपर्ने मागदाबी गरेको छ। अख्तियारले ढुंगानाविरुद्ध ३ वर्षसम्मको कैद तथा बिगो बमोजिमको सजायको मागदाबी गरेको छ। त्यस्तै मन्त्रालयका सहसचिव एवं विगमका तत्कालीन सञ्चालक समिति सदस्यहरू बुद्धिसागर लामिछाने, टेकनाथ आचार्य, निमानुरु शेर्पा र मुक्तिराम पाण्डेलाई पनि प्रतिवादी बनाइएको छ। सम्पत्ति शुद्धीकरण अनुसन्धान विभागका तत्कालीन महानिर्देशक एवं वायुसेवा निगमका तत्कालीन सञ्चालक समिति सदस्य जीवनप्रकाश सिटौला र (निगमका तत्कालीन सञ्चालक समिति सदस्य भई हाल नेपाल नागरिक उड्डयन प्राधिकरणका सञ्चालक समिति सदस्य अच्युतराज पहाडीलाई पनि भ्रष्टाचार मुद्दामा प्रतिवादी बनाइएको छ। त्यस्तै निगमका तत्कालीन कामु निर्देशक रामहरी शर्मा सेढार्इं, तत्कालीन कामु निर्देशक तथा हाल नायव महाप्रबन्धक जनकराज कालाखेती र तत्कालीन उपनिर्देशक प्रभाशकुमार कर्माचार्यविरुद्ध पनि मुद्दा दायर भएको अख्तियारका प्रवक्ता एवं सहसचिव नरहरी घिमिरेले जानकारी दिए। निगमका तत्कालीन निर्देशक गणेशबहादुर चन्द, तत्कालीन कामु निर्देशक कर्णबहादुर थापा र तत्कालीन नि निर्देशक तथा हालका वरिष्ठ क्याप्टेन सुवास रिजाल पनि वाइडबडी खरिद प्रकरणमा संलग्न देखिएको भन्दै अख्तियारले प्रतिवादी बनाएको छ। निगमका तत्कालीन नायव महाप्रबन्धक रमेशबहादुर शाह, तत्कालीन निमित्त निर्देशक तथा हालका वरिष्ठ क्याप्टेन रवीन्द्रकुमार शेरचन, तत्कालीन कामु निर्देशक रवीन्द्र श्रेष्ठ, तत्कालीन कामु निर्देशक तथा हाल निर्देशक उपेन्द्र पौडेल, तत्कालीन उपनिर्देशक तथा हालका निर्देशक श्रवण रिजाल, तत्कालीन निमित्त उपनिर्देशक पारस पौडेल, तत्कालीन निमित्त उपनिर्देशक तथा हालका निर्देशक उमेश पौडेल र तत्कालीन निमित्त उपनिर्देशक तथा हालका उपनिर्देशक बृहतमान तुलाधरलाई पनि प्रतिवादी बनाइएको छ। उनीहरूविरुद्ध भ्रष्टाचार निवारण ऐनबमोजिम कैद तथा बिगोबमोजिमको सजायको माग गरिएको छ। विमान आपूर्तिकर्ताप्रस्तावदाता कम्पनीमध्ये इन्टरनेसनल सप्लाइचेन, एएआर कर्प अमेरिका अध्यक्ष दीपक शर्मा(बेलायती नागरिक), हाइफ्लाइ लिमिटेडका निर्देशक एवं जर्मन एभिएसन क्यापिटल जर्मनीसिंगापुरका प्रतिनिधि क्रिस्टियन न्यूहलेन र जर्मन एभियसन क्यापिटल जर्मनीका फाइनाइन्स डाइरेक्टर एवं रोमानिया एन्ड मोल्डोभाका नागरिक ओलेग क्यालिस्ट्रविरुद्ध पनि अख्तियारले मुद्दा हालेको छ। एमएस एएआर इन्टरनेसनल आइएनसी यूएसए तथा कम्पनीका अध्यक्ष एवं सीईओ जोन एम होम्स, जर्मन एसिएसन क्यापिटल जीएमबीएम जर्मनी तथा यो कम्पनीका म्यानेजिङ डाइरेक्टर अना टोपा, हाइफाई ट्रान्सपोर्ट एरिओस एसए(हाइफाई एयरलाइन्स) पोर्चुगल तथा यो कम्पनीका अध्यक्ष पाउलो मिरपुरी, हाइफाई एक्स आरल्यान्ड लिमिटेड आयरल्यान्ड तथा यो कम्पनीका डाइरेक्टर जेरल्ड थोर्नटन र डाइरेक्टर क्रिस्टिएन न्यूहलेन, नोर्टन रोज फुलबाइट एलएलपी जर्मनी तथा यो कम्पनीका हेड अर्फ एभियसन मार्कस रडब्रच र सिनियर कन्सल्टेन्ट राल्फ स्प्रिन्जरलाई मुद्दा दायर भएको छ। महालेखा परीक्षकको कार्यालय र संसद्को लेखा समितिले भ्रष्टाचार ठहर गरेको आधा दशकपछि अख्तियारले वाइडबडी विमान खरिद प्रकरणमा मुद्दा दर्ता गरेको हो। ०७५ सालमा लेखा समितिले वाइडबडी विमान खरिदमा व्यापक भ्रष्टाचार भएको भन्दै थप अनुसन्धान गर्न अख्तियारलाई सिफारिस गरेको थियो। पूर्वमन्त्री शाहीविरुद्ध किन मुद्दा ? शाही ०७३ भदौ महिनादेखि मन्त्रालयको विभागीय मन्त्रीको जिम्मेवारीमा थिए। शाहीले विमान खरिद प्रक्रियामा कमिटमेन्ट फि भुक्तानी गर्न डलर सटहीको सिफारिस गर्ने गरी ०७३ माघ २७ निर्णय गरेका थिए। विमान खरिदका लागि २०७३ माघ ४ गते (एमओयू) भएको थियो। ०७३ माघ २७ गते मन्त्रालयका सहसचिव एवं निगमका तत्कालीन सञ्चालक सदस्य बुद्धिसागर लामिछानेले बैंक जमानतसुरक्षण लगायतको आवश्यक जमानत बिना नै बदनियत राखी कमिटमेन्ट फि भुक्तानीका लागि १० लाख अमेरिकी डलर सटही सुविधा प्रदान गर्न अर्थ मन्त्रालयलाई अनुरोध गर्ने टिप्पणी उठाएका थिए। उक्त टिप्पणी आदेशलाई तत्कालीन सचिव एवं निगमका तत्कालीन सञ्चालक अध्यक्ष शंकरप्रसाद अधिकारीले अगाडि बढाएका थिए। सोही मितिमा तत्कालीनमन्त्री शाहीले मन्त्रीस्तरीय निर्णय गरेर टिप्पणी सदर गरेका थिए। मन्त्रीले सदर गरेपछि निगमको बैंक खाताबाट १० लाख अमेरिकी डलर हाइफाई एयरलाइन्स पोर्चुगलको बैंक खातामा भुक्तानी भएको अख्तियारको अनुसन्धानमा उल्लेख छ। पूर्वपर्यटनमन्त्री शाहीले भने विमान खरिदको टेन्डर एएआर आईएनसीलाई परेको, एमओयूको सर्तबमोजिम कमिटमेन्ट फी पठाउनुपर्ने र त्यसपछि विमान निर्माणको प्रक्रिया अघि बढ्ने कामसम्म आफूलाई थाहा थियो भन्ने बयान अख्तियारमा दिएका छन्। उनले टेन्डरको प्रक्रिया नै यस्तै हो भन्ने ब्रिफिङ भइसकेपछि मन्त्रालयबाट पेस भएको टिप्पणीका आधारमा आफूले कमिटमेन्ट फीबापत डलर सटहीका लागि अर्थ मन्त्रालयमा सिफारिस गरेको बयान दिएका थिए। तर, विभागीय मन्त्रीको हैसियतमा मन्त्री शाहीले विमान खरिद सम्बन्धमा सम्पूर्ण कामकारबाहीको जानकारी थिएन र काम कारबाहीमा समर्थन थिएन भनी मान्न मिल्ने अवस्था नदेखिएको अख्तियारको आरोपपत्रमा उल्लेख छ। ठेक्काको प्रक्रिया, कसलाई ठेक्का परेको, एमटिओडब्ल्यू घटाए वा बढाएको, एमओयू भएको, बिना सुरक्षण प्रतिबद्धता शुल्कको भुक्तानी गर्ने भन्ने सम्पूर्ण विषयमा ब्रिफिङ लिइसकेपछि खरिद कारबाही प्रचलित सार्वजनिक खरिद कानुनअनुरूप छ वा छैन भन्ने बारेमा कुनै अध्ययन नै नगरीप्रश्न नउठाइ चुपचाप समर्थन गरेको अख्तियारको आरोप छ। यस्तै, विमान खरिद कारबाही प्रचलित सार्वजनिक खरिद कानुनविपरीत रहेको तथ्यमा मन्त्री शाही जानकार नभएको भन्ने पनि देखिएन, आरोपपत्रमा उल्लेख छ। वायुसेवा निगम ऐन, सार्वजनिक खरिद कानुनविपरीत भएका कामकारबाहीलाई बदर गराउन वा सच्याउन निर्देशन दिनसक्ने र सो कार्य बदर गर्नगराउन मन्त्रिपरिषद्मा प्रस्ताव समेत पेस गर्न सक्ने हैसियतको विभागीय मन्त्रीको पदमा बहाल रहेका शाहीको थियो। तर, उनले सो समेत नगरीनगराई आफूसमेतलाई गैरकानुनी लाभ तथा नेपाल वायुसेवा निगमलाई गैरकानुनी हानी पुर्याउने बदनियत साथ काम गरेको अख्तियारको आरोप छ। मूल्य वृद्धिको दायित्व बढाउने र एमटिओडब्यू घटाउने सर्त समावेश भएका कार्यलाई विभागीय रूपमा बैधानिकता दिने उद्देश्यले कानुनविपरीतको प्रतिबद्धता शुल्क भुक्तानीका लागि डलर सटहीको सिफारिस समेत गरेको देखिएको अख्तियारको आरोप छ। अनुसन्धानमा बिना सुरक्षणजमानत प्रतिबद्धता रकम भुक्तानी भइसकेपश्चात् विमान खरिदको कारबाही रद्ध वा बदर गर्दाको अवस्थामा निगमले त्यो शुल्क पनि गुमाउने र विमान पनि प्राप्त हुन नसक्ने जस्तो दोहोरो जोखिममा हुने अवस्थासमेत शाहीले सिर्जना गरेको देखिएको छ। शाहीको उत्तराधिकारीका रूपमा आउने कुनै पनि पदाधिकारी वा निकायले विमान खरिद कारबाही वा सो सम्बन्धमा भएको कानुनविपरीतका एमओयू रद्ध गर्न सक्ने अवस्था नदेखिँदा निगमलाई हानिनोक्सानी हुने गरी भएको एमओयूलाई नै निरन्तरता दिनुपर्ने बाध्यात्मक अवस्थासमेत शाहीले सिर्जना गराएको अख्तियारको अनुसन्धानको निष्कर्ष छ। शाहीपछिका पर्यटन तथा नागरिक उड्डयनमन्त्री दिलनाथ गिरी, जितेन्द्रनारायण देव, रवीन्द्र अधिकारीलाई भने अख्तियारले मुद्दा चलाएको छैन। त्यस्तै कृष्णप्रसाद सापकोटालाई मुद्दा चलाइएको छैन। अनुसन्धानमा निगमले २ वटा ए ३३०२०० विमान आपूर्ति गर्ने आपूर्तिकर्तालाई जम्मा २१ करोड ६,३ लाख ८८ हजार १ सय ९ अमेरिकी डलर भुक्तानी गरेको देखिएको छ। एएआर कर्पले पेश गरेको प्रस्तावमा २ वटा विमानको कबोल मूल्य २० करोड ९६ लाख (प्रतिविमान १० करोड ४८ लाखका दरले) अमेरिकी डलर उल्लेख छ। तर, प्रस्तावमा गरिएको अनुरोध र सार्वजनिक खरिद ऐनविपरीत थप अमेरिकी डलर ६७ लाख ८८ हजार १ सय ९ रुपैयाँ ६० पैसा भुक्तानी गरेगराएको देखिएको अनुसन्धानमा उल्लेख छ। निगमले उक्त रकम अन्तिम भुक्तानी गर्दा (२४ जुलाई २०१८) मा एक अमेरिकी डलरको बिक्री दर १०९ रुपैयाँ ८८ पैसा थियो। उक्त रकमको ७४ करोड ५८ लाख ७७ हजार ४ सय ८२ रुपैयाँ ८५ पैसा हुन्छ। त्यति ठूलो रकम बढी भुक्तानी गरेर निगमलाई हानिनोक्सानी पुर्याएको तथ्यबाटै पुष्टि भएको अख्तियारको दाबी छ। नेपाल नागरिक उड्डयन प्राधिकरणको पत्रमा विमानको एमटिओडब्ल्यू २३ ओटी एमटीओडब्ल्यू २४२ टीबीच भारवहन क्षमतामा १२ टनको फरक पर्ने र सो १२ टनले इन्धन ट्यांकको क्षमतामा असर पर्ने भनी उल्लेख भई आएको देखिएको अनुसन्धान उल्लेख छ। प्राधिकरणको पत्रबाट एमटीओडब्ल्यू २३ ओटी भएको ए३३०२०० वायुयानलाई एमटीओडब्ल्यू २४२ टी मा अपग्रेड मात्रै विमान निर्माता कम्पनीले गर्न सक्छ। विमान निर्माता कम्पनीले निगमलाई पठाएका इमेल अनुसार एमटीओडब्ल्यू २३० टन क्षमताका ए३३०२०० विमानलाई एमटीओडब्ल्यू २४२ टन क्षमतामा लैजान प्रतिविमान ३३ लाख अमेरिकी डलरका दरले २ वटा विमानको ६६ लाख अमेरिकी डलर निगमलाई थप लागत पर्न जाने र क्षमता वृद्धि गर्दा एउटा विमानका लागि ६ महिनाको समय लाग्ने भन्ने समेत उल्लेख थियो। तर, एएआर कर्पले एमटीओडब्ल्यू २४२ टन क्षमता भएको विमानको प्रतिविमान १० लाख ४८ हजार अमेरिकी डलर कबोल गरी प्रस्ताव पेस गरेको थियो। एमओयूएसपीए गर्दा विमानको एमटीओडब्ल्यू २३० टनमा घटाइएको, तर विमानको मूल्य भने एमटीओडब्ल्यू २४२ टनका लागि कबोल रकम नै कायम गरेको देखिएको अनुसन्धानमा उल्लेख छ। १० लाख ४८ हजार अमेरिकी डलर मूल्यमा एमटीओडब्ल्यू २४२ टन क्षमताकै विमान आपूर्ति गर्ने गरी सम्झौता गरी आपूर्तिसमेत गर्नुपर्नेमा सो नगरी एमटीओडब्ल्यू २३० टन मात्रै क्षमता भएका २ वटा विमान आपूर्ति गरेको देखिएको छ। एमटीओडब्ल्यू २४२ टन क्षमता भएको विमानको तुलनामा एमटीओडब्ल्यू २३० टन क्षमता भएको २ वटा विमान स्वीकार गर्दा अमेरिकी डलर ६६ लाख घटाउनुपथ्र्यो। तर, उक्त रकम नघटाएका कारण विमानको रकम अन्तिम भुक्तानी गरेका बखत ७२ करोड ५२ लाख ८ हजार रुपैयाँ बढी भुक्तानी गरीगराई निगमलाई थप हानिनोक्सानी पुर्याएको तथ्य सप्रमाण पुष्टि हुन आएको अख्तियारको अनुसन्धानमा छ । विमान खरिदमा भएको गडबडी एयरबसका दुइटा वाइडबडी विमान किन्नेबारे नेपाल वायुसेवा निगमले अमेरिकाको एएआर कर्पसँग २७ जनवरी २०१७ मा समझदारी गरेको थियो। तर, विमान हाई फ्लाई एक्स आयरल्यान्डसँग किन्ने निचोडमा पुग्यो। त्यो कम्पनी त्यसको २६ दिनपछि २१ फेब्रअरी २०१७ मा स्थापना गरियो। दर्ता नम्बर ५९९०१० भएको हाइफ्लाई एक्सको देखावटी कार्यालय ग्रान्ड क्यानल हार्बर, डब्लिन २ मा थियो। त्यसको दर्ता उद्देश्यमा भनिएको छ, हवाई यातायातका उपकरण भाडामा लिनेदिने काम गर्ने। नेपालमा दुइटै जहाज ओर्लिएपछि त्यो बन्द भइसक्यो। यो कम्पनी यसैका लागि स्थापना भएको स्पष्ट हुन्छ। हाइफ्लाई र हाइफ्लाई एक्स आयरल्यान्ड फरक कम्पनी हुन्। निगमले हाई फ्लाई एक्ससँग विमान किनेको थियो। जब कि एयरबसले हाइफ्लाइलाई बेचेको सम्पूर्ण कागजातहरूले देखाउँछन्। हाइफ्लाई पुरानो कम्पनी हो। हाई फ्लाई एक्स भने नेपाललाई विमान बेच्ने प्रयोजनमा मात्रै खोलिएको थियो। वाइडबडी ल्याउने क्रममा टेन्डर पार्ने एउटा, सम्झौता गर्ने अर्को, जहाज दिने अर्कै कम्पनी छन्। सोझै एयरबससँग किन्न छाडेर बिचौलियाको चाङ खडा गरिएको थियो। यसमा महालेखापरीक्षकको प्रतिवेदनले समेत गम्भीर आपत्ति जनाएको थियो। त्यसमा सम्लग्न गराइएका कम्पनी कुनै पनि विमान बिक्री प्रयोजनका भने छैनन्। लेखासमिति र महालेखाले औंल्याएका गडबडी बाइडबडी विमान खरिदबारे संसद्को लेखासमितिले दुई पूर्वपर्यटनमन्त्रीसहित तत्कालीन बहालवाला मन्त्री, सचिव र निगमका महाप्रबन्धक समेतलाई दोषी देखाएको थियो। समितिले पूर्वपर्यटनमन्त्री जीवनबहादुर शाही, जितेन्द्रनारायण देव, रवीन्द्र अधिकारी, तत्कालीन पर्यटन सचिव कृष्णप्रसाद देवकोटा, पूर्वसचिव शंकरप्रसाद अधिकारीलाई पनि कारबाही सिफारिस गरेको थियो। यस्तै, निगमका महाप्रवन्धक सुगतरत्न कंसाकारलाई तत्कालै निलम्बन गरेर अख्तियारले कारबाही गर्नुपर्ने सिफारिस पनि गरेको थियो। लेखासमितिअन्तर्गतको उपसमितिले वाइडबडी प्रकरणमा ४ अर्ब ३५ करोड ५६ लाख रुपैयाँ भ्रष्टाचार भएको प्रतिवेदन समितिमा बुझाएको थियो। समितिको सिफारिसपछि यसको छानबिन ०७५ सालबाट अख्तियारले गरेको थियो। निगमले दुइटा वाइडबडी विमान उत्पादक कम्पनीसँग नकिनी बिचौलियासँग करिब २४ अर्ब रुपैयाँमा किनेको थियो। त्यसमा बिचौलियाका नाटकीय कम्पनी खोलिएका थिए। त्यसको म्याक्सिमम टेकअफ वेट (एमटीओडब्लू) समेत सम्झौताभन्दा कम ल्याएको थियो। महालेखा परीक्षकको प्रतिवेदनले पनि निगमको वाइडबडी (एयरबस ३३०२००) जहाज खरिदमा अनियमितता भएको ठहर गरेको थियो। सम्झौता गरिएभन्दा निकै कमसल खालका जहाज ढिला गरी ल्याइएको भन्दै महालेखाले अनियमितताको आशंका गर्यो। १२ अर्ब रुपैयाँ ऋणमा ल्याइएका दुइटा वाइडबडीको ऋण र साँवा गरी करिब ३३ अर्ब रुपैयाँ निगमको दायित्वमा थोपरिएको थियो। पहिलो वाइडबडी विमान ए ३३०२४३, नाइनएलएएलवाई २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट काठमाडौंमा अवतरण भएका थिए। वाइडबडी खरिदका क्रममा भएको आर्थिक अनियमिता, निगमको बदनियत, जहाजको भारवहन क्षमतामा गडबडीलगायतका विषयमा महालेखापरीक्षकको ५५औं वार्षिक प्रतिवेदनले औंल्याएपछि संसदीय छानबिन भएको थियो । महालेखा प्रतिवेदनअनुसार निगमले आर्थिक विनियमावली, २०६५ को विनियम २३६ (१) अनुसार निर्माता कम्पनीसँग विमान खरिद नगरी आपूर्तिकर्तासँग खरिद गरेको देखाएको थियो । बढीमा एक हजार घन्टा उडेको र ०७१ भन्दा पछि बनेको नयाँ जहाज भनी उल्लेख गरेकोमा ०६५ सालभन्दा पहिला नै बनेको जहाज खरिद गरिएका थिए। यस्तै, उल्लेखितभन्दा भारवहन क्षमता पनि प्रतिविमान १२ मेट्रिक टन कम भएको लेखा समितिको निष्कर्ष थियो। पुरानो जहाज खरिद गर्दा सो कम्पनीले बिक्रीमा ठूलो छुट दिएको तर निगमले नयाँ जहाजको नै खरिद मूल्यमा किनेको देखिएको उक्त प्रतिवेदनमा उल्लेख थियो।"
एकैठाउँ ५ हजारको ध्यान,"काठमाडौं : लुम्बिनीमा पाँच हजारले एकैठाउँमा एक साता चक्र विज्ञान कार्यक्रमअन्तर्गत ध्यान गरेका छन्। जीवन विज्ञान नामक आध्यात्मिक संस्थाले आयोजना गरेको उक्त कार्यक्रम विश्वमै पहिलोपटक भएको आयोजकको दाबी छ। चैत १७ गतेदेखि सुरु भएको उक्त ध्यान शुक्रबार सम्पन्न हुँदै छ। मेचीदेखि महाकाली अनि हिमालदेखि तराईका सबै पेसा, व्यवसाय अनि जातजाति र भाषाभाषीलाई एउटै थलोमा समेट्न मन थियो, जुन पूरा भएको छ, जीवन विज्ञानका संस्थापक एवं जीवन विकास विशेषज्ञ रमेश नेपालले अन्नपूर्णसँग भने, साताव्यापी विराट चक्र विज्ञानमा हुने ध्यानले नेपालमात्र होइन, विश्वमै एउटा तरंग फैलिएको छ। पाँच हजार एकले ध्यान गर्ने भने पनि झन्डै ६ हजारको संख्या छ। सहभागी सबैले परिवार र आफन्तलाई जोड्ने उत्साह लिनु नै कार्यक्रमको अर्को सफलता हो। उनका अनुसार, चक्र विज्ञानमार्फत विशुद्ध मानवीय हित गरेको छ। मानव कल्याणका लागि यो ध्यानले काम गर्ने बताउँदै उनले सातवटा चक्र जगाएर हरकोहीले जीवनलाई चाहेजस्तो बनाउन सक्ने बताए। चक्र विज्ञानमा सहभागी हुन लुम्बिनी पुगेका सुनसरी हरिनगर गाउँपालिका१ का अध्यक्ष प्रवीणप्रसाद गुप्ता अब क्रमशः वडाका झन्डै १० हजार बासिन्दालाई चक्र विज्ञानमार्फत ऊर्जावान् बनाउने बताउँछन्। त्यसपछि सबै वडाका अध्यक्षसँग जीवन बदल्ने यो कलाबारे बताउँछु, बुझाउँछु र भन्छु आआफ्नो वडामा यो कार्यक्रम चलाएर जागरुक र ऊर्जावान् बनाऔं, उनले भने, रामदेव बाबाको योग टेलिभिजनमा हेरेर अलिअलि गर्थें, जीवन विज्ञान छ, नेपालमै यति राम्रो कार्यक्रम छ भन्ने थाहा थिएन। उनले जीवन स्वस्थ्य भएर बाँच्ने कला सिकेको बताए। भूमिसुधार तथा मालपोत कार्यालय भक्तपुरका लेखाअधिकृत हरिकृष्ण तिमिल्सिनाले चक्रको ज्ञान पाएपछि तिनलाई चलायमान गरे मानिस अनुशासित हुने बताए। शासन बिग्रिए कुशासन सुरु हुने भन्दै गुरुहरूले त्यस्तो कर्मबाट मानिसलाई पोल्न थाल्ने र मानिसको सुख, शान्ति अनि समृद्धि हराउँदै जाने यथार्थ अनुभूति भयो, उनी थप्छन्, सात चक्रको ज्ञान लिएपछि जीवन ऊर्जा नै ऊर्जाले भरिएको रहेछ, अनेक सम्भावना देखिने रहेछ भन्ने भयो। जीवन जिउने कला सिकेँ। जीवन र जगत्का अनेक आयाम बुझ्ने अवसर पाएँ। झन्डै ३० वर्षदेखि अमेरिकामा बसोबास गर्दै आएकी ७४ वर्षीया लक्ष्मी अर्याल नेपाल आएको बखत पहिलोपटक चक्र विज्ञानमा सहभागी हुन लुम्बिनी पुगिन्। अमेरिका बस्दा पनि बेलाबखत दैनिक योगध्यानको कक्षा अनलाइनबाट सहभागी हुने उनी साताव्यापी चक्र जागरणको कोर्समा बस्न पाउँदा अत्यन्तै खुसी मिलेको बताउँछिन्। भन्छिन्, शरीरभित्रका सातवटा चक्र चलायमान गर्ने कला सिकेपछि लाग्यो नेपालका सबै कर्मचारी, नेताहरू, विद्यार्थी र शिक्षकले अनिवार्य लिनुपर्ने बोध भयो। गीतसंगीतसँगै नाचगान, योग र ध्यान हुने भएकाले बिहान साढे सातदेखि साँझ पाँच बजेसम्मको साढे ९ घण्टा बितेको पत्तो नहुने उनको भनाइ छ। उदयपुरबाट लुम्बिनी पुगेका १२ वर्षीय सुदिन राई पनि चक्र विज्ञानमा रमाएका छन्। भन्छन्, यो कार्यक्रमले पढाइमा सहयोग पुग्ने रहेछ। कार्यक्रममा १२ देखि ७८ वर्ष उमेरका मानिस सहभागी छन्। ३५ देखि ४५ वर्षका मानिसको सहभागिता बढी छ भने पुरुषभन्दा महिलाको संख्या बढी छ। उच्च अदालतका पूर्वन्यायाधीश भीमकुमार ओझा जीवन विज्ञानका कार्यक्रम रेडियो, टेलिभिजनमा सुन्ने र हेर्ने अनि पत्रपत्रिकामा पढ्ने गर्थे। कार्यक्रममै सहभागी भएर प्रत्यक्ष बुझ्दा र भोग्दा अत्यन्तै गजब पाएँ, उनले भने, सबै कुरो आफैंमा रहेछ, मै हुँ मभित्रै छ भन्ने चेत पाइने रहेछ। मलाई मैले जगाउनुको विकल्प छैन भन्ने बुझेँ। हरेक बालबालिकामा चक्र विज्ञानको बिज रोप्नुपर्ने बताउँदै उनले विद्यालय तहमा पाठ्यक्रम बनाएर अध्यापन र अभ्यास गर्नुपर्नेमा जोड दिए। मायादेवी गाउँपालिका, रुपन्देहीका अध्यक्ष ध्रुवनारायण चौधरीले देशभरका जनप्रतिनिधिलाई यो ज्ञान दिन सके विकास र परिवर्तनले छिटो सार्थकरूप लिने बताए। मायादेवी गाउँपालिकाले शरीरका सात चक्र जगाएर मानव स्रोत परिचालन गरे हरेक नागरिकमा परिवर्तन आउने भएकाले अत्यावश्यक सम्झेर नीति तथा कार्यक्रममा राख्नेछ, उनले भने, जनप्रतिनिधि दिनभर तनावमा हुन्छन्, यसको व्यवस्थापन कला यसले दिनेरहेछ। व्यवस्थित हुन र समयमा सेवासुविधा दिन यसले सिकाउने रहेछ। सरकारका पूर्वसहसचिव पुरुषोत्तम नेपाल चक्र विज्ञानमा दोस्रोपटक सहभागी हुँदै छन्। परिवार र आफन्त गरी सातजनाको टोली लिएर भक्तपुरबाट लुम्बिनी पुगेका उनी भन्छन्, मानिसलाई परिवारप्रति विश्वास छैन, युवालाई देशप्रति विश्वास छैन, नेपालमै कमाउँछु वा नेपालमा भविष्य सुरक्षित छ भन्नेमा विश्वास छैन। यस्तो अवस्थामा चक्र विज्ञानले आत्मविश्वास र आत्मसम्मान जगाउँछ। सकारात्मक सोचको विकास गरी केही गर्छु हुन्छ भन्ने सिकाउँछ। उनले मानिसभित्र सम्पूर्ण छ भन्ने बुझाउन चक्र विज्ञान उपयुक्त भएको बताए। उनका अनुसार, कार्यक्रममा गीतका हरेक श्लोक जोड्दै गुरुहरूबाट जीवनका अनेक सम्भावना खोतल्ने काम भएको छ। सेवानिवृत्त हुनुअघिसम्म सरकारी सेवा जे जति गरें, विवेकले गरेँ, नेपाल भन्छन्, समयमै चक्र विज्ञान लिएको भए दोब्बर गर्न सक्ने रहेछु। किन बेलैमा यो लिइनँ भन्ने लागेको छ। काठमाडौंबाट लुम्बिनी पुगेका ६५ वर्षीय भवानीशंकर सुवेदीले अधिकांश हामी चेतनाहीन जस्तै रहेको र चक्र विज्ञानले चेतना फैलाउने काम गरेको निष्कर्ष निकाले। उनले भने, आत्मचेतना र आत्मविश्वासको कमीले हामीले जीवनमा धेरै कुरा गुमाएका रहेछौं, बेलैमा बुझेनछौं जीवन। स्याङ्जा वालिङका विवश पाठक थप्छन्, जीवनमा जे सिक्नुपर्ने थियो, चक्र विज्ञान नलिएर त्यसबाट वञ्चित भएको पाएँ। बेलैमा यो बुद्धि पुगेको भए मेरो जीवन अर्कै हुनेरैछ। कमला तिवारीलाई चक्र विज्ञानले जीवन बदल्ने सूत्र दिएको अनुभूति भएको छ। अविस्मरणीय सिकाइ र अनुभव रह्यो, यति त सोचेकै थिइनँ, उनी भन्छिन्, हामीले जीवन बुझेकै रहेनछौं न जगत्। नजानेरै जीवन बिताएछौं भन्ने लागेको छ। अब चिनेजानेका आफन्त सबैलाई यो कोर्स लिन पठाउँछु। सियारी गाउँपालिकाका प्रमुख प्रशासकीय अधिकृत ऋषिराम पन्थी पारिवारिक सम्बन्ध सुमधुर बनाउनदेखि समाज परिवर्तनसम्मका लागि चक्र विज्ञानले अहं भूमिका खेल्ने बताउँछन्। विराट यो चक्र विज्ञान व्यावहारिक रहेछ जसमा मनोविज्ञान, भौतिक जगत् र अध्यात्म मिसिएको रहेछ, उनी भन्छन्, शिक्षकमा यसको बिज रोप्ने हो भने मुहानमा सङ्लो पानी बगेजस्तै हुनेछ, त्यसपछि सबैलाई यसले सङ्लो पार्दै लैजाने छ। कर्मचारी सबैले लिए सेवाप्रवाह चुस्तदुरुस्त हुनेमा शंका छैन। सेवाभाव पनि बढ्छ। सोही पालिकाका अधिकृत गणेशप्रसाद खनाल नकारात्मक पक्ष सुकाउने र सकारात्मक पक्ष फुकाउने चक्र विज्ञानले सकारात्मक सोच, सत्प्रयास र समृद्धिको बाटो देखाउने दाबी गर्छन्। नवलपरासी गैंडाकोटका ५४ वर्षीय रामचन्द्र चालिसे उमेर ढल्के पनि जीवनमा नयाँ ऊर्जा मिलेको बताउँछन्। भन्छन्, बालक होस् वा वृद्ध, जीवनमा केही गर्ने सोच यसले जगाउँछ अनि सहज जीवन जिउन र क्षमता वृद्धि गर्न यो उपयोगी छ। जीवन विज्ञानकी संयोजक निर्मला केसीले चक्र विज्ञानमा सहभागी हुनेले प्रदेश प्रदेश र पालिका पालिकामा यो कार्यक्रम लैजान अनुरोध गरेको जानकारी दिइन्। जीवन विज्ञान ललितपुरका संयोजक एकनारायण काफ्ले चक्र विज्ञान सोचेभन्दा भव्य भएको बताउँछन्। झन्डै ६ हजारले त लिनुभयो उहाँहरू अब सन्तान र आफन्तलाई पठाउनेमा पुग्नुभएको छ, उनी भन्छन्, अब नेपाली जाग्नेछन्, यसले विश्वलाई यही ऊर्जा दिएको छ। लुम्बिनीका संयोजक केशवप्रसाद खनालले व्यापार व्यवसायमा तनावग्रस्त बनेर विरक्तिएर आउने सयौं मित्रहरू यतिबेला शान्त भावमा देखिएको बताए। उनले भने, उहाँहरूले जीवनलाई कसरी व्यवस्थित गर्ने र कसरी सहज जीवन ज्यूने भन्ने कला सिकेको बताउनुभएको छ। कसैले जीवन त थियो तर बोध बल्ल भयो भन्नुभएको छ त कसैले नवजीवन पाएको अनि कसैले जीवन व्यवस्थित बनाउन सिकेको बताउनुभएको छ। यति भए हामी पनि खुसी।"
इलाम२ मा एमाले र माओवादी केन्द्रको साझा उम्मेदवार बने सुहाङ,"काठमाडौं : इलाम क्षेत्र२ मा सुहाङ नेम्वाङ सत्ता साझेदार दल नेकपा एमाले र माओवादी केन्द्रको साझा उम्मेदवार बनेका छन्। एमाले र माओवादीको जिल्ला कमिटीले संयुक्त विज्ञप्ति जारी गर्दै सुहाङ साझा उम्मेदवार बनेको घोषणा गरेको हो। एमालेको जिल्ला अध्यक्ष महेश बस्नेत र माओवादी केन्द्रका जिल्ला अध्यक्ष विजय खम्बुले दुई पार्टीका अध्यक्षबीच चुनावी तालमेल गर्ने उच्चस्तरीय समझदारी भएको उल्लेख गरेका छन्। 'उपनिर्वाचनमा एमाले अध्यक्ष केपी शर्मा ओली र माओवादी केन्द्र अध्यक्ष पुष्पकमल दाहालबीच चुनावी तालमेल गर्ने उच्चस्तरीय समझदारी भएकाले इलाम क्षेत्र नं २ मा एमाले उम्मेदवार सुहाङ नेम्वाङ साझा उम्मेदवार भएको जानकारी गराउन चाहन्छौं,' विज्ञप्तिमा भनिएको छ। एमाले उपाध्यक्षसमेत रहेका प्रतिनिधिसभा सदस्य सुवासचन्द्र नेम्वाङको निधन भएपछि निर्वाचन आयोगले इलाम २ मा उपनिर्वाचन गर्दैछ। वैशाख १५ गते हुने उपनिर्वाचनका लागि भोलि (शनिबार) मनोनयन दर्ता गर्ने कार्यतालिका छ। एमालेसँगै प्रमुख दलहरूले यसअघि नै आफ्ना उम्मेदवार घोषणा गरिसकेका छन्। इलाम२ मा एमालेका सुहाङसँगै नेपाली कांग्रेसका डम्बर खड्का, राष्ट्रिय स्वतन्त्र पार्टीका मिलन लिम्बु, राष्ट्रिय प्रजातन्त्र पार्टीका लक्ष्मी गुरुङ, एकीकृत समाजवादीका जीतबहादुर राई र पहिचानवादीका तर्फबाट डकेन्द्रसिं थेगिमलगायतले उम्मेदवारी घोषणा गरेका छन्।"
जनताले परिवर्तनको महसुस गर्नेगरी सरकारले काम गरिरहेको छ: प्रधानमन्त्री,"गोरखा : प्रधानमन्त्री पुष्पकमल दाहाल प्रचण्डले आगामी आर्थिक वर्षको नीति तथा कार्यक्रम एवं बजेटमा जनताले परिवर्तन एवं विकासको महसुस गर्ने बताएका छन्। नेकपा (माओवादी केन्द्र) जिल्ला पार्टीले शुक्रबार गोरखामा आयोजना गरेको कार्यकर्ता भेटघाट एवं प्रशिक्षण कार्यक्रमलाई सम्बोधन गर्दै प्रधानमन्त्री प्रचण्डले आगामी आर्थिक वर्षमा विकास र निर्माणका क्षेत्रमा प्रभावकारी आयोजना लिएर आउने बताएका हुन्। आगामी आर्थिक वर्षको बजेट विगत आर्थिक वर्षको जस्तो नहुने बताउँदै प्रधानमन्त्री प्रचण्डले अध्यादेशमार्फत ऐन संशोधन गरेर जनताको सुझावलाई समेटेर नीति तथा कार्यक्रम निर्माण भइरहेको स्पष्ट पारे। आगामी आर्थिक वर्षको बजेट निर्माणबारे जानकारी दिँदै प्रधानमन्त्री प्रचण्डले परिणाम दिने आयोजनालाई मात्र बजेटको व्यवस्था गरिने स्पष्ट पारे। 'गोरखा जिल्लाको जनप्रतिनिधिको हैसियतले गोरखाको सडक पूर्वाधारमा मेरो ध्यान जानेछ,' प्रधानमन्त्री प्रचण्डले भने,'जलविद्युत,जडीबुटी र एवं अन्य पूर्वाधार क्षेत्रमा विशेष ध्यान दिनेछु यो पटक जनताले बुझ्नेगरी बजेट बिनियोजन हुनेछ ।' यस्तै प्रधानमन्त्रीले भ्रष्टाचार काण्डमा कोही दोषी नछुट्ने दावी गरे। 'आगामी आर्थिक वर्षमा देशभर सुशासन एवं सामाजिक न्यायका पक्षमा महत्त्वपूर्ण काम भएका छन्,'प्रधानमन्त्री प्रचण्डले भने,'शरणार्थी काण्डदेखि वाइडबडी प्रकरणसम्म आइपुग्दा भ्रष्ट्राचार गर्ने कोही पनि छुट्ने छैनन्,सुशासनको सरकारको काम अगाडि बढ्छ ।' माओवादीले मात्र सामाजिक न्यायको क्षेत्रमा लाखौं मिटरब्याजबाट पीडितलाई न्याय दिएको उल्लेख गर्दै प्रधानमन्त्री प्रचण्डले यही सरकारले मात्र विदेशमा रहेका श्रमिक एवं देशभित्रका न्यून आयभएका श्रमिकलाई सामाजिक सुरक्षामा सामावेश गराइएको बताए। गोरखा जिल्ला जनयुद्धको समयमा पनि अग्रणी भूमिका रहेको उल्लेख गर्दै उनले विकास निर्माण र सामाजिक न्यायको विषयमा जनताले गरेको अपेक्षालाई सम्बोधन गर्ने विश्वास दिलाए। गत वर्ष बजेट तथा नीति तथा कार्यक्रममा जनताको चाहनाअनुसार गर्न नसकिएको उल्लेख गर्दै प्रधानन्त्री प्रचण्डले गत आवमा परम्परागत बजेट निर्माण भयो र त्यसले अपेक्षित उपलब्धी हासिल गर्न नसकिएको बताए।"
बालसुधार गृहमा स्वास्थ्यकर्मीको व्यवस्था गर्न सरकारलाई निर्देशन,"काठमाडौं : प्रतिनिधिसभाअन्तर्गतको महिला तथा सामाजिक मामिला समितिले बालसुधार गृहमा स्वास्थ्यकर्मी रहने व्यवस्था गर्न सरकारलाई निर्देशन दिएको छ। सिंहदरबारमा शुक्रबार बसेको समिति बैठकले बालसुधार गृहको अनुगमन गर्दा स्वास्थ्यकर्मी नरहेको पाइएको भन्दै तत्काल स्वास्थ्यकर्मीको व्यवस्था गर्न सरकारलाई निर्देशन दिएको हो। समितिले बालसुधार गृहमा रहेकालाई खुवाउने खानाको गुणस्तर निकै कमजोर रहेको र सफा खानेपानीको पनि अभाव देखिएकाले यसमा विशेष ध्यान दिन समेत सुझाव दिएको समिति सभापति किरणकुमार साहले जानकारी दिए। केहि सुधार गृहहरू सेवामुलक भन्दा पनि नाफामूलक देखिएकाले संस्थाले नाफामूलक तवरले चलाएका सुधार गृहको अनुगमन गरी सुधार गर्न समेत निर्देशन दिएको उनले बताए। बैठकमा समिति सदस्यहरूले बालसुधार गृहमा रहेका बालबालिकाको अधिकारमाथि खेलवाड भइरहेको बताएका थिए । समिति सदस्य विन्दबासिनी कंशाकारले बालसुधार गृहको निरन्तर अनुगमन गरेर उनीहरुको समस्या समाधान गर्नुपर्ने बताए। त्यस्तै समिति सदस्य रोशन कार्कीले बालसुधार गृहमा रहेकाले पढ्न चाहे त्यसको व्यवस्था गर्नुपर्ने बताए। बैठकमा गृहमन्त्रालयका प्रतिनिधिहरूले स्थान अभावका कारण बाल सुधार गृहहरूमा क्षमताभन्दा बढी राख्नुपरेकाले नुवाकोट,मोरङ लगायतका स्थानमा थप सुधारगृह निर्माण प्रक्रिया सुरु गरिएको जनाएका थिए ।"
"खरानीको डल्लोजस्तो यो गठबन्धन होइन, टुट्दैन : ओली","स्याङ्जा : नेकपा एमाले अध्यक्ष केपी शर्मा ओलीले वामपन्थीहरू आफ्नै सरकार गिराउन पनि पछि नपर्ने बताएका छन्। उनले नेपालका वामपन्थीहरू वामपन्थीजस्ता नभएको आरोप लगाए। स्याङ्जामा आयोजित कार्यक्रममा बोल्दै उनले एमालेविरुद्ध देशीविदेशी शक्ति र अदालतसमेत लागिपरेको बताए। उनले राजतन्त्र र पञ्चायती शासन ब्यवस्थाविरुद्धको अभियानका क्रममा उनले २०४२ सालदेखि एक वर्ष स्याङ्जा कारागारमा बिताएको बताए। उनले मिसन २०८४ लाई स्मरण गराउँदै अधिवेशनमा गुटगट प्रतिस्पर्धा नगर्न सुझाव दिए। नेताले कार्यकर्ता नभिडाउन र पार्टी एक ढिक्का बनाउन उनको निर्देशन थियो। पूर्वप्रधानमन्त्रीसमेत रहेका ओलीले आउँदो निर्वाचनमा संघ, प्रदेश र स्थानीय तहमा बहुमत ल्याउनेगरी तयारीमा जुट्न कार्यकताईलाई निर्देशन दिए। यसअघिको गठबन्धन खरानीको डल्लो भएकाले त्यसलाई पराजित गरेको बताउँदै उनले अहिलेको सत्तासमीकरण बलियो रहेकाले नटुट्ने दाबी गरे।"
"सुदूरपश्चिमका मुख्यमन्त्री शाह कामचलाउ,आजै नयाँ सरकार गठनको आह्वान हुने","धनगढी : मुख्यमन्त्री कमलबहादुर शाहको राजीनामा स्वीकृत भएको छ । प्रदेश प्रमुख नजीर मीयाले मुख्यमन्त्री शाहले बिहीबार बेलुकी दिएको राजीनामा शुक्रबार स्वीकृत गरेका हुन् । प्रदेश प्रमुखले अर्को सरकार नबन्दासम्म उनलाई नै मुख्यमन्त्रीको जिम्मेवारी तोकेका छन् । प्रदेश प्रमुखको सचिवालयले दिएको जानकारी अनुसार आज नै नयाँ सरकार गठनको आह्वान हुनेछ । प्रदेश प्रमुख मीयाले संविधानको धारा १६८ (२) अनुसार नै सरकार आह्वान गर्ने सम्भावना रहेको छ । यसअघि एमालेका राजेन्द्र सिह रावल यस धारा अन्तर्गत मुख्यमन्त्री बनेका थिए । उनले ३० दिनभीत्र विश्वासको मत प्राप्त गर्न नसकेपछि संविधानको धारा १६८ (३) अनुसार कमल बहादुर शाहको नेतृत्वको सरकार बनेको थियो । शाहले राजीनामा दिएपछि फेरि संविधानको धारा १६८ (२) अनुसार नै सरकार गठनको आह्वान हुने सम्भावना बढेको छ । ५३ प्रदेश सभा सदस्य रहेको सुदूरपश्चिममा अहिले ५२ जना छन । काँग्रेसका एकजना प्रदेश सभा सदस्यको निधन भएको थियो । प्रदेश सरकार बनाउनका लागि २७ प्रदेश सभा सदस्यको बहुमत चाहिन्छ । प्रदेश सभामा कांग्रेस १८, माओवादी सभामुख सहित ११, एमाले उपसभामुख सहित १०, नागरिक उन्मुक्ति पार्टी ७ (१ जना कारवाही), समाजवादी ४, राप्रपा १ र स्वतन्त्र १ सांसद छन । शीर्ष नेताहरुबीच सुदूरपश्चिममा समाजवादीलाई मुख्यमन्त्री दिने सहमति भएपनि नागरिक उन्मुक्ति भित्रको विवादका कारण अहिले नै मुख्यमन्त्री कसले दाबी गर्ने भन्ने कुराको टुंगो भने लागिसकेको छैन ।"
"पाठ्यक्रम पुनर्संरचना,भौतिक एवं मानव संशाधन विकासमा विश्वविद्यालयले ध्यान दिनुपर्छ : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्ड ले समय सापेक्ष पाठ्यक्रम तयार गरेर लागू गर्नुपर्ने बताएका छन्। मध्यपश्चिम विश्वविद्यालयको १४ औँ सभा बैठकमा बोल्दै प्रधानमन्त्री प्रचण्डले पाठ्यक्रम पुनः संरचना, भौतिक एवं मानव संशाधन विकासमा विश्वविद्यालयको ध्यान जानुपर्ने बताएका हुन्। 'विश्वविद्यालयले अवलम्बन गरेका शैक्षिक उत्कृष्टता,आर्थिक वृद्धि,पाठ्यक्रम पुनःसंरचना,अन्तर्राष्ट्रिय सम्बन्ध तथा आदानप्रदान र पूर्वाधार विकाससम्बन्धी मार्गनिर्देशक सिद्धान्त,नीति तथा कार्यक्रमहरू समेत सराहनीय छन्,'प्रधानमन्त्री प्रचण्डले भने। विश्वविद्यालयको सम्पूर्ण शैक्षिक क्रियाकलापहरू पूर्व निर्धारित शैक्षिक पात्रोअनुसार शैक्षिक गतिविधि सञ्चालन गर्ने नीति लिनु सुधारको पाटो भएको उल्लेख गर्दै प्रधानमन्त्री प्रचण्डले विश्वविद्यालयको विद्यमान परीक्षा प्रणालीमा सुधार गरी शैक्षिक पात्रोअनुसार परीक्षा लिने तथा निर्धारित समयभित्र नतिजा प्रकाशन गर्ने नीति कार्यान्वयनमा सरकारले सहयोग गर्ने विश्वास व्यक्त गरे। प्रधानमन्त्रीले परिवर्तनशील विश्व परिवेश एवं राष्ट्रिय, क्षेत्रीय र स्थानीय विकासका नीति तथा अवधारणा र श्रम बजारको मागअनुसार विश्वविद्यालयका सम्पूर्ण शैक्षिक कार्यक्रम तथा पाठ्यक्रमलाई थप प्राथमिकता दिन सुझाव दिए। प्रधानमन्त्री प्रचण्डले विश्वविद्यालयका विभिन्न प्रयोगशालाबाट उत्पादित वस्तु, सेवा र सूचनाहरूको बजारीकरण र बिक्री वितरणमा आवश्यक पर्ने राष्ट्रिय नीति तथा कानुन निर्माणमा नेपाल सरकारको तर्फबाट सहयोग रहने प्रतिबद्धता व्यक्त गरे। संविधानबाट निर्दिष्ट गणतान्त्रिक राज्यव्यवस्थाले अनुसरण गरेको सुशासन र सामाजिक न्यायको सिद्धान्तमा आधारित समाजवादउन्मूख शैक्षिक नीति, रणनीति तथा कार्यक्रम निर्माण गर्नुपर्ने बताउँदै प्रधानमन्त्री प्रचण्डले नेपाली विद्यार्थीलाई स्वदेशमै उच्च शिक्षा अध्ययन गर्न उत्प्रेरित गर्दै देशको समृद्धिमा टेवा पुर्याउन विश्वविद्यालयले सकारात्मक भूमिका खेल्ने विश्वास व्यक्त गरे। कृषि तथा वन विज्ञानका क्षेत्रमा कर्णाली प्रदेश र समग्र नेपालकै भौगोलिक,सामाजिक एवं आर्थिक अवस्थालाई मध्यनजर गर्दै जल,जमिन, जङ्गल, जडीबुटी र जनशक्तिमा आधारित शैक्षिक,व्यावसायिक कार्यक्रम सञ्चालन गर्नुपर्नेमा जोड दिए। प्रधानमन्त्री प्रचण्डले आधुनिक र रैथाने कृषि प्रणाली र ज्ञानसीपको संयोजन गरी विभिन्न कार्यक्रम र परियोजनाहरू सञ्चालनमा आउने बताए। प्रधानमन्त्री प्रचण्डले सांस्कृतिक विविधता र प्राकृतिक स्रोतसाधनले सम्पन्न तर भौतिक पूर्वाधार विकास, औद्योगिकीकरण तथा मानव विकासका सूचकाङ्कमा पछाडि परेको कर्णाली प्रदेशमा स्थापित मध्यपश्चिम विश्वविद्यालयले आफ्नो स्थापनाको छोटो समयमै प्राज्ञिक उन्नयन,भौतिक विकास, सूचना प्रविधिसहितको कार्यप्रणाली विकासमा गरेको योगदान महत्त्वपूर्ण रहेको जिकिर गरे।"
आम सञ्चारमाध्यमलाई व्यवस्थित गर्न आवश्यक छ : मन्त्री शर्मा,तानसेन : सञ्चार तथा सूचना प्रविधीमन्त्री रेखा शर्माले सञ्चारमाध्यमलाई नियमन तथा व्यस्थित गर्न मन्त्रालयले संघीय कानुन निर्माणमा लागिपरेको बताएकी छन्। उनले केही दिनमै सोसम्बन्धी विधेयक मन्त्रिपरिषद बैठकमा लैजाने बताइन्। उनले मिडिया काउन्सील विधेयक मन्त्रिपरिषदबाट पारित भई संसदमा दर्ता गर्ने प्रक्रियामा रहेको बताइन्। दुवै आम सञ्चारसम्बन्धी विधेयक पारित भएपछि संघीय संरचनाअनुसार सञ्चारमाध्यमहरूको नियमन तथा व्यवस्था हुने उनको भनाइ छ। विज्ञापन बजार क्षेत्रमा देखिएको बेथिति न्यूनीकरण गर्न सरकारले विज्ञापन नियमावली संसोधन गरी संघीय विज्ञापनहरू समानुपातिकरूपमा वितरण गर्ने प्रणाली लागू गरेको विज्ञापन बजार व्यस्थित हुँदै गएको मन्त्री शर्माले बताइन्। संघले निर्माण गरेको विज्ञापन नियमावली संसोधनको आधारमा प्रदेश र स्थानीय सरकारले पनि विज्ञापन नीति निर्माण गर्न सुझाव दिइन्।
"पूर्णकालीन व्यापारका विषयमा छलफल, मदिरा सेवनबाट अचेत भएका सेवाग्राहीलाई सुरक्षित घर पुर्याउनुपर्ने","काठमाडौं : गृहमन्त्री रवि लामिछानेले आवश्यक तयारी पूरा नभएसम्म हतारमा पूर्णकालीन व्यापार व्यवसाय सञ्चालनको निर्णय नगरिने बताएका छन्। पूर्णकालीन व्यापार व्यवसाय सञ्चालनबारे शुक्रबार मन्त्रालयमा सरोकारवाला निकायसँग छलफल गर्दै लामिछानले काठमाडौंमा पूर्णकालीन व्यापार व्यवसाय सञ्चालन गर्नुपर्छ भन्नेमा आफ्नो मत रहेपनि त्यसको विपक्षमा रहेकाहरूको समस्या समाधान र आवश्यक तयारी नगरेसम्म यसबारे कुनै निर्णय नगरिने बताए। पूर्णकालीन व्यापार व्यवसाय सञ्चालन गर्न धेरै पक्ष सहमत भएको अवस्थामा पनि थोरै असन्तुष्टलाई पेलेर जाने अवस्थामा आफू नरहेको उनको भनाइ छ। उनले पूर्णकालीन व्यापार व्यवसाय सञ्चालन भएपछि गृह प्रशासन २४सै घण्टा अलर्ट रहने बताए। उनले कसैको निन्द्रा र कसैको व्यापार पनि नबिग्रने गरी तयारी पूरा गरेर पूर्णकालीन व्यापार व्यवसाय सञ्चालन गरिने बताए। सहर २४ घण्टा खुले सुरक्षा, लाइसेन्स, नीति नियम लगायतको मापदण्ड पनि हुने र कडारूपमा कार्यान्वयन पनि हुने उनले बताए। लामिछाने लागू औषधको नियन्त्रणका लागि गृह प्रशासन निर्मम ढंगले लाग्ने पनि बताए। पूर्णकालीन व्यापार व्यवसाय सञ्चालनका लागि तयार पारिएको कार्यविधिका बारेमा मन्त्रालयले सरोकारवालासँग छलफल गरेको हो। कार्यविधिमा १८ वर्षभन्दा मुनिका व्यक्तिहरूलाई प्रवेशमा रोक लगाउने, मादक पदार्थ सेवनबाट अचेत भएको सेवाग्राहीलाई सुरक्षित तवरले घरसम्म पुर्याउने वा राख्ने व्यवस्था गर्नुपर्ने, यौन तथा यौन उत्पीडनशोषण र अमर्यादित व्यवहार नहुने अवस्था सुनिश्चित गर्नुपर्नेलगायत उल्लेख छ।"
सुदूरपश्चिममा नयाँ सरकार गठनका लागि आह्वान,धनगढी : सुदूरपश्चिम प्रदेशमा नयाँ सरकार गठनका लागि प्रदेश प्रमुखले आह्वान गरेका छन्। प्रदेश प्रमुख नजिर मियाँले संविधानको धारा १६८ को उपधारा (२) अनुसार दुई वा दुईभन्दा बढी दल मिलेर सरकार गठनको दावी पेश गर्न आह्वान गरेका हुन्। उनले दलहरूलाई वैशाख २ गतेसम्मको समय दिएका हुन्। केन्द्रको सत्तासमीकरण फेरिएसँगै अल्पमतमा परेका मुख्यमन्त्री कमलबहादुर शाहीले विश्वासको मत नपाउने भएपछि बिहीबार राजीनामा दिएका थिए।
बुढीगण्डकी जलविद्युत् आयोजना चाँडै शिलान्यास हुन्छ : प्रधानमन्त्री,"गोरखा : प्रधानमन्त्री पुष्पकमल दाहाल प्रचण्डले बुढीगण्डकी जलविद्युत आयोजना चाँडै शिलान्यास गर्नेगरी काम गर्न आफूले सम्बन्धित निकायलाई निर्देशन दिएको बताएका छन्। जिल्लाका स्थानीय पत्रकारसँगको संक्षिप्त छलफलमा प्रधानमन्त्री प्रचण्डले बुढीगण्डकी जलासयुक्त आयोजनासँग सम्बन्धित निकायलाई तीब्ररूपमा आयोजनाका कामलाई अगाडि बढाउन निर्देशन दिएको जानकारी दिएका हुन्। जिल्लाको विकास निर्माणमा आफूले विशेष ध्यान दिएको बताउँदै प्रधानमन्त्री प्रचण्डले भौतिक पूर्वाधार एवं पार्क निर्माणका लागि पनि आफूले बजेट व्यवस्था गर्ने उल्लेख गरे। उनले भने,' गोरखा जिल्लाको जनप्रतिनिधिको हैसियतले गोरखाको सडक पूर्वाधारमा मेरो ध्यान जानेछ। जलविद्युत,जडीबुटी र एवं अन्य पूर्वाधार क्षेत्रमा विशेष ध्यान दिनेछु यो पटक जनताले बुझ्नेगरी बजेट बिनियोजन हुनेछ ।' सरकारले सुशासन र सामाजिक न्यायमा विशेष ध्यान दिएको उल्लेख गर्दै प्रधानमन्त्रीले यसबीचमा सरकारले महत्त्वपूण काम गरेको स्पष्ट पारे।"
लुम्बिनीमा सरकार गठनका लागि ४४ सांसदको हस्ताक्षरसहित महरा पुगे प्रदेश प्रमुखको कार्यालय,दाङ : लुम्बिनी प्रदेशमा नयाँ सरकारको तयारी भएको छ। सत्ता गठबन्धनले नयाँ सरकारका लागि बहुमत सदस्यसहित प्रदेश प्रमुखकोमा पुगेका छन् । ४४ जनाको हस्ताक्षरसहित माओवादी दलका नेता जोखबहादुर महरालाई मुख्यमन्त्री प्रस्ताब गरेर प्रदेश प्रमुख अमिक शेरचनसँग सरकारको दाबी पेश गरिएको हो । लुम्बिनी प्रदेश सभामा ८७ जना प्रदेश सभा सदस्य रहेका छ्न् । केन्द्रमा सत्ता साझेदार भएको नागरिक उन्मुक्तिलाई भने लुम्बिनी सरकारमा नसमेटिने भएको छ ।
लुम्बिनीको मुख्यमन्त्रीमा जोखबहादुर महरा नियुक्त,दाङ : लुम्बिनी प्रदेशको मुख्यमन्त्रीमा नेकपा माओवादी केन्द्रका जोखबहादुर महरा नियुक्त भएका छन्। प्रदेश प्रमुख अमिक शेरचनले संविधानको धारा १६८ (२) अनुसार महरालाई मुख्यमन्त्री नियुक्त गरेका हु्न्। माओवादी संसदीय दलका नेता महराले शुक्रबार बिहान ४४ सांसदको हस्ताक्षरसहित मुख्यमन्त्रीमा दावी पेश गरेका थिए। केन्द्रमा सत्ता समीकरणमा फेरबदल आएसँगै प्रदेशमा अल्पमतमा परेका मुख्यमन्त्री डिल्लीराज चौधरीले विश्वासको मत नपाउने भएपछि बिहीबार राजीनामा दिएका थिए। उनले राजीनामा दिएलगत्तै प्रदेश प्रमुख शेरचनले दुई वा दुईभन्दा बढी दलको समर्थनमा नयाँ सरकार गठनका लागि दावी पेश गर्न आह्वान गरेका थिए।
त्रिविको कुलपति प्रधानमन्त्री हुने व्यवस्था अन्त्य हुनुपर्छ : मन्त्री सुमना श्रेष्ठ,काठमाडौं : शिक्षा विज्ञान तथा प्रविधिमन्त्री सुमना श्रेष्ठले एक महिनाको अवधिमा शिक्षा क्षेत्रमा सुधारको प्रयास सुरु गरिएको बताएकी छन्। एक महिना कार्यालय पूरा भएसँगै अहिलेसम्मका उपलब्धि र भावी योजनाबारे जानकारी गराउन शुक्रबार मन्त्रालयमा पत्रकार सम्मेलन गर्दै मन्त्री श्रेष्ठले पाठ्यक्रमको गुणस्तरदेखि विद्यालय शिक्षा विधेयकलाई अघि बढाउनेसम्मका काम भएको जानकारी दिइन्। उनले शिक्षा क्षेत्रलाई राजनीतिकमुक्त बनाउनका लागि कार्यदल बनाएर काम भइरहेको बताइन्। त्रिभुवन विश्वविद्यालय र काठमाडौं विश्वविद्यालयका कुलपति प्रधानमन्त्री हुने व्यवस्था अन्त्य गर्नेगरी कानुन बनाउन आफूले आग्रह पनि गरेको उनको भनाइ छ। मन्त्री श्रेष्ठले अन्य मन्त्रालयमा चाहिने मानव स्रोतका बारेमा जानकारी लिएको र प्रशिक्षार्थीसम्बन्धी कार्यविधि स्वीकृत गरिरहेको बताइन्। उनले मन्त्रालयलाई पूर्णरूपमा डिजिटल बनाइएको र मन्त्रालयमा फाइल अड्कने समस्या समधान गर्न डिजिटल हस्ताक्ष सुरु गरिसकेको बताइन्। उनले विद्यालय शिक्षा विधेयकलाई छिट्टै अघि बढ्ने विश्वास व्यक्त गर्दै विभिन्न मापदण्डहरू पनि छलफलका क्रममा रहेको उल्लेख गरिन्। तीनै तहको सरकारबीच समन्वय गर्दै राष्ट्रिय मापदण्डअनुसार काम गर्न आफूले अनुरोध गरेको उनको भनाइ छ। त्यस्तै उनले सामुदायिक विद्यालयमा आवश्यकताअनुसार लगानी गर्ने भन्दै त्यसअनुसारको नजिता नआए कारबाही गर्ने बताइन्। त्रिभुवन विश्वविद्यालयको शैक्षिक गुणस्तर बढाउने र त्यसका लागि अध्ययन पनि गरिने उनको भनाइ छ।
माओवादी नेता कालीबहादुर खामलाई पुर्पक्षका लागि थुनामा पठाउन आदेश,चितवन : कोटेश्वरका ब्यापारी रामहरि श्रेष्ठको हत्या आरोपमा पक्राउ परेका माओवादी केन्द्रका नेता एवं जनमुक्ति सेनाका पूर्व कमाण्डर कालीबहादुर खामलाई पुर्पक्षका लागि थुनामा पठाउने आदेश भएको छ। चितवन जिल्ला अदालतका न्यायाधीश दयाराम ढकालको इजलासले खामलाई पुर्पक्षका लागि थुनामा पठाउने आदेश दिएको श्रेष्तेदार विष्णुप्रसाद आचार्यले बताए। यसअघि जिल्ला अदालतले सर्वोच्च अदालतबाट सक्कल मिसिल मगाएको थियो। कर्तव्य ज्यान मुद्दाका फरार प्रतिवादी खाम काठमाडौंको ठमेलबाट पक्राउ परेका थिए। उनलाई प्रहरीले गत मंगलबार राति चितवन ल्याइएको हो। उनी १५ वर्षदेखि फरार थिए। श्रेष्ठलाई २०६५ वैशाख १५ मा ब्यापारी रामहरि श्रेष्ठलाई अपहरण गरेर चितवनको शक्तिखोरस्थित माओवादी लडाकुको क्याम्पमा ल्याइएको थियो। त्यसैक्रममा कुटपिटबाट श्रेष्ठको मृत्यु भएको थियो। श्रेष्ठको शव वैशाख २८ विहान नारायणी नदीमा फ्याँकिएको थियो। २०६५ जेठ ३ गतेश्रेष्ठकी श्रीमती रमिला श्रेष्ठले अपहरण गरी हत्या गरेको भनी जिल्ला प्रहरी कार्यालय चितवनमा किटानी जाहेरी दिएकी थिइन्।
उपनिर्वाचनका लागि मतदानस्थल र केन्द्र निर्धारण,काठमाडौं : निर्वाचन आयोगले आगामी वैशाख १५ गते हुने उपनिर्वाचनका लागि मतदानस्थल र केन्द्र निर्धारण गरेको छ। देशभरमा १० हजार आठ सय ९२ मतदान केन्द्र स्वीकृत भएको र उपनिर्वाचनअन्तर्गत इलाम जिल्ला प्रतिनिधिसभा सदस्य क्षेत्र नम्बर २ का लागि ७९ मतदानस्थल र एक सय ४९ मतदान केन्द्र निर्धारण गरिएको आयोगका प्रवक्ता शालिग्राम शर्मा पौड्यालद्वारा जारी विज्ञप्तिमा उल्लेख छ। यसैगरी बझाङ जिल्ला प्रदेशसभा निर्वाचन क्षेत्र नम्बर १ मा ७४ मतदानस्थल र ९३ मतदान केन्द्र स्वीकृत भएको छ।
डोल्पाको जुफाल विमानस्थल मर्मतको काम ८५ प्रतिशत,"डोल्पा : हिमाली जिल्ला डोल्पामा रहेको जुफाल विमानस्थल मर्मतको काम ८५ प्रतिशत सकिएको छ। गत फागुन १६ गते देखि बन्द भएको विमानस्थलको धावनमार्ग सम्याउने लगायत गरेर ८५ प्रतिशत काम सकिएको नागरिक उड्डयन प्राधिकरणका इन्जिनियर बिरप्रसाद शाहीले जानकारी दिए। मर्मतका लागि बन्द भएको ३८ दिनमा काम अन्तिम चरणमा पुगेकाले अब ढिलामा एकसाता भित्रै सबै काम सम्पन्न हुने उनको भनाइ छ। डोल्पाबासीका लागि यातायातको प्रमुख एवं भरपर्दो साधन हवाइ यातायात नै भएकाले अहोरात्र काम गरिरहेको छु, त्यसमा पनि स्थानीय युवा व्यवसायीहरूको सक्रियताका कारण पनि काम छिटो भयो, शाहीले भने। सकेसम्म वैशाख १ गते भित्रै हवाई सेवा सुचारु गर्ने योजना रहेको उनले बताए। निर्माणको जिम्मा आजिवन तामाङ मरिन जेभी धादिङले मूल्य अभिवृद्धि करसहित छ करोडमा लिएको छ। विमानस्थलको धावन मार्ग कतै उठेको कतै बसेको र केही ठाउँमा चिरा परेर भासिएपछि १८५ मिटर स्तरोन्नति गरिएको हो। धानवमार्ग जीर्ण भएकै कारण सरकारी तथा निजी एयरलाइन्स कम्पनीहरूले पनि पटक पटक उडान गर्न नसकिने बताउँदै आएका थिए। विमानस्थल मर्मतको काम सकिएपछि सहज रुपमा हवाई जहाज आवत जावत गर्न सकिने नागरिक उड्डयन प्राधिकरणको कार्यालय जुफालले जनाएको छ।"
मुवाँथाईं विश्व च्याम्पियनसिपका पदक विजेता खेलाडी र प्रशिक्षकलाई सम्मान,"काठमाडौं : नेपाल राष्ट्रिय मुवाँथाईं संघले मुवाँथाईं विश्व च्याम्पियनसिपका पदक विजेता खेलाडी तथा प्रशिक्षकलाई नगदसहित सम्मान गरेको छ। संघले शुक्रबार काठमाडौंमा आयोजना गरेको कार्यक्रममा राखेपका सदस्य सचिव टंकलाल घिसिङले थाइल्यान्डको बैंककमा भएको १९ औं मुवाँथाईं विश्व च्याम्पियनसिपका पदक विजेता खेलाडी तथा प्रशिक्षकलाई नगदसहित सम्मान गरेका हुन्। संघले ५४ केसी सेमि प्रोफेशन स्वर्ण पदक प्राप्त गुणराज रुचाललाई एक लाख नगद सहित सम्मान गरेको छ। त्यस्तै ४५ केसी एमेच्योरतर्फ स्वर्ण पदक प्राप्त परिका बतासलाई ५० हजार, ५१ केजी सेमि प्रो रजत पदक प्राप्त सञ्जय राईलाई १० हजार , ५१ केजी एमेच्योर रजत प्राप्त सुशील शाहलाई १० हजार रुपैयाँ नगद पुरस्कारसहित सम्मान गरिएको छ। त्यस्तै ५७ केजी एमेच्योर कास्य पदक प्राप्त गुमान घर्तीलाई पनि १० हजार सहित सम्मान गरिएको छ। कार्यक्रममा राखेप सदस्य सचिव घिसिङले राम्रो प्रशिक्षणका लागि खेलाडीहरूको राम्रो क्याम्पको व्यवस्था गर्ने र आवश्यक परे अन्य देशमा पनि प्रशिक्षणका लागि पठाइने बताए। उनले खेलाडीको विकासका लागि राखेप सदैव प्रयासरत रहने बताए। संघले प्रशिक्षक राहुल मोक्ता र सहायक प्रशिक्षक विगेन दराइलाई पनि समान १०१० हजार पुरस्कारसहित सम्मान गरेको थियो।"
संयुक्त इफ्तारीमा २५ सय बढी मुस्लिम धर्मावलम्बी सहभागी,वीरगन्ज : पवित्र पर्व रमजानको रोजा बसेका मुस्लिम धर्मावलम्बीहरूका लागि शुक्रबार साँझ वीरगन्ज महानगरपालिकाले वीरगन्ज१० आदर्शनगरस्थित पुरानो बसपार्कमा संयुक्त इफ्तारी समारोह आयोजना गरेको छ। आपसी भाइचारा अभिवृद्धि हेतु वीरगन्ज महानगरपालिकाको आयोजनामा भएको इफ्तारीमा महानगरको ३२ वटै वडाका गरी करिब २ हजार ७ सयभन्दा बढी मुस्लिम धर्मावलम्बी सहभागी भएका थिए। शुक्रबार साँझ आयोजना गरिएको इफतारीमा सहभागी मुस्लिम धर्मावलम्बीलाई महानगरपालिकाले विभिन्न परिकारका साथै जलपान ग्रहण गराएको थियो। वीरगन्ज महानगरका मेयर राजेशमान सिंहले मुस्लिम धर्मावलम्बीको सबैभन्दा ठूलो पर्व रमजानको अवसर पारेर आयोजना गरिएको इफ्तारीमा सहभागी सबैलाई शुभकामना दिँदै धन्यवाद पनि व्यक्त गरे। एक अर्काको धर्म र पर्वप्रति सम्मान गर्दै आपसी सद्भाव र धार्मिक सहिष्णुता कायम राख्न मुस्लिमहरूको मुख्य पर्व रमजानको उपलक्ष्यमा महानगरपालिकाले गत वर्षदेखि इफ्तारी समारोह आयोजना गर्दै आएको भन्दै मेयर सिंहले यसलाई आगामी वर्ष पनि निरन्तरता दिने बताए।
बझाङका चार एसईई परीक्षा केन्द्रमा झडप,"बझाङ : बझाङका चार परीक्षा केन्द्रमा एसईई दिएर बाहिरिने क्रममा विद्यार्थी माथि कुटपिट भएको छ। जिल्लाको खप्तडछान्ना गाउँपालिका५ को खप्तड मावि परीक्षा केन्द्रमा परीक्षा दिएर फर्कने क्रममा खप्तडछान्ना गाउँपालिका६ पाटादेवलका १८ वर्षीय खपिस थापा माथि कुटपिट भएको प्रहरीले जानकारी दिएको छ। थापा माथि खप्तडछान्ना गाउँपालिका५ का बालकेश सिंह र आनन्द सिंहको समूहले कुटपिट गरेको जनाइएको छ। उनीहरूले परीक्षा दिएर परीक्षा केन्द्रबाट बाहिर निस्केका थापाको टाउको, हात, पेटमा चक्कु प्रहार गरी फरार भएको र फरारमध्ये एक जना पक्राउ परेको र अन्य फरार रहेको प्रहरीले जनाएको छ। यस्तै उता दुर्गाथली गाउँपालिकामा पनि एसईई दिएर फर्कने क्रममा दुई जना विद्यार्थीमाथि कुटपिट भएको छ। आज अन्तिम दिनको परीक्षा दिएर फर्कने क्रममा दुर्गाथली गाउँपालिका१ मोरीबगरमा छविस पाथिभेराम गाउँपालिकाका१ का अभिषेक भण्डारी र खप्तडछान्ना गाउँपालिका२ का बिमल बोगटी माथि कुटपिट भएको प्रहरीले जनाएको छ। भण्डारी र बोगटीलाई दुर्गाथली गाउँपालिका१ का प्रकाश खाती लगायत तीनचार जनाको समूहले हातपात गरेको जनाइएको छ। कुटपिटबाट दुवै जनाको टाउकोमा चोट लागेको र अहिले उनीहरूको जिल्ला अस्पतालमा उपचार भइरहेको छ। कुटपिट गर्ने व्यक्तिहरूलाई प्रहरीले नियन्त्रणमा लिएको जिल्ला प्रहरी कार्यालय बझाङले जनाएको छ। त्यस्तै आज नै मष्टा गाउँपालिकाको भातेखोलामा रहेको कुलमष्टजन मावि परीक्षा केन्द्रमा परीक्षा दिएर फर्किने क्रममा मष्टा गाउँपालिका६ का मुन्ना बोहरामाथि पनि कुटपिट भएको छ। बोहरालाई बिमल बुढा, बादल बुढा लगायतको समूहमा आएका केटाहरूले हातपात गरेका हुन्। कुटपिटबाट बोहराको अनुहारमा चोट लागेको र उनीहरूको खोजी भइरहेको जिल्ला प्रहरी कार्यालय बझाङका सूचना अधिकारी दिपेश चौधरीले जानकारी दिए। यस्तै तल्कोटको दुर्गाभवानी माविमा पनि एक युवतीको विषयलाई लिएर विद्यार्थीबीच हात हालाहाल भएको प्रहरीले जनाएको छ।"
नासलचोकमा १२ वर्षे रुद्रायणी सिकली जात्रा (फोटो फिचर),"काठमाडौं : हनुमानढोकास्थित नासलचोकमा रूद्रायणी देवीको १२ वर्षे शिकाली जात्रा प्रदर्शन गरिँदैछ। ललितपुरको खोकनामा ऐतिहासिकरूपमा मनाइने रुद्रायणी देवीको जात्रा हरेक १२ वर्षमा खोकना बाहिर पनि प्रर्दशन गर्ने चलन छ। खोकनालगायत पाटनका विभिन्न स्थानमा नाच सम्पन्न गरी देवगणहरू बिहीबार साँझ काठमाडौं प्रवेश गरेका हुन्। रूद्रायणी देवीका देवगनहरूले बिहीबार काठमाडौं प्रवेश गरेसँगै पचली, वन्दे, कोहिती, मरूसत, प्याफ परिक्रमा गर्दै हनुमानढोकास्थित नासलचोक पुगेका हुन्।"
ब्राउन सुगरसहित भारतीय कारोबारी पक्राउ,झापा : सशस्त्र प्रहरीले ४८ ग्रामभन्दा बढी ब्राउन सुगरसहित भारतीय कारोबारीलाई पक्राउ गरेको छ। पक्राउ पर्नेमा भारत किशनगञ्ज जिल्ला धनतोला ग्राम पञ्चायत बालुवाडीका २३ वर्षीय राहुल मण्डल रहेको सशस्त्र प्रहरी बल नेपाल नम्बर २ गण हेडक्वाटर झापाका डीएसपी तथा सूचना अधिकारी दिनेश कटुवालले जानकारी दिए। झापा गाउँपालिका१ सितुमारीस्थित सशस्त्र प्रहरी बल नेपाल बोर्डर आउट पोस्ट टाघनडुब्बाबाट खटिएको मोबाइल गस्ती टोलीले शुक्रबार दिउँसो १ बजेको समयमा बीआर ३७ एन ५८११ नम्बरको भारतीय मोटरसाइकलमा सवार मण्डललाई शंका लागि चेकजाँच गर्दा ४८ दशमलव ५५० ग्राम ब्राउन सुगर फेला परेको सूचना अधिकारी कटुवालले बताए। उनको साथबाट एउटा मोबाइल र भारतीय रुपैयाँ २ सय १०० रुपैयाँ समेत बरामद गरिएको छ। भारतबाट नेपालतर्फ ब्राउन सुगर पुर्याउन गइरहेको अवस्थामा सशस्त्रले उनलाई पक्राउ गर्न सफल भएको हो। सशस्त्र प्रहरीले उनलाई आवश्यक कारबाहीका लागि इलाका प्रहरी कार्यालय कुमरखोद बुझाइसकेको छ।
कोरियालीसहित १० पर्वतारोहीले जुगल हिमाल चढ्ने,"सिन्धुपाल्चोक : काठमाडौंबाट सबैभन्दा नजिकको जुगल हिमाल आरोहण हुने भएको छ। नेपाल र दक्षिण कोरियाका १० पर्वतारोहीले चैत २४ देखि वैशाख १५ गतेसम्म जुगल हिमाल आरोहण गर्ने भएका हुन्। नेपालका ३ र दक्षिण कोरियाका ७ जना गरी १० जनाले आरोहण गर्न लागेको जुगल गाउँपालिकाका अध्यक्ष रेशम स्याङ्बोले बताए। उनले आरोहण गर्ने कार्यक्रमको सम्पूर्ण तयारी पूरा भएको समेत जनाए। नेपाल र दक्षिण कोरियाको कूटनीतिक सम्बन्ध स्थापना भएको ५० वर्ष पुगेको अवसर पारेर जुगल हिमाल आरोहणको तयारी गरिएको हो। नेपालीसहितको आरोहण टोलीलाई जुगलले स्वागत गर्ने र तेम्बाथान हुँदै हिमाल आरोहणका लागि टोली प्रस्थान गर्ने गाउँपालिकाका अध्यक्ष स्याङ्बोले बताए। आरोहण दलका सदस्यहरूलाई चैत २४ गते काठमडौंबाट प्रधानमन्त्री पुष्पकमल दाहाल प्रचण्डले कोरिया र नेपालको झन्डासहित बिदाइ गर्ने कार्यक्रम रहेको आरोही समेत रहेका पर्यटन अभियन्ता मिलन तामाङले जानकारी दिए। आरोहण दलका सदस्यहरू काठमाडौंबाट अरनिको हाइवे हुँदै बलेफी, नौविसे, जलविरे तेम्बाथाङ सडकबाट जुगलको ढाँडे पुग्ने छन्। त्यहाँ जुगल गाउँपालिकाले आरोहीहरूलाई भव्य स्वागत गर्ने कार्यतालिका रहेको पालिकाले जनाएको छ। आरोहण दलले जुगल हिमश्रृङ्खलामा रहेको ६ हजार ५ सय ९१ मिटरको जुगल १ र ६ हजार ५ सय १८ मिटरको जुगल २ नामका चुचुराको आरोहण गर्ने अभियन्ता तामाङले जानकारी दिए। चैत ८ गते बसेको मन्त्री परिषद्को बैठकले दुवै हिमाल आरोहण गर्दा लाग्ने सलामी दस्तुर मिनाहा गर्ने निर्णय गरिसकेको छ। गाउँपालिकाका अध्यक्ष स्याङ्बोले सिन्धुपाल्चोकको जुगल गाउँपालिकामा पर्ने जुगल हिमाल आरोहणका लागि अन्तर्राष्ट्रिय पर्यटक भित्राउन पाउँदा खुशी लागेको बताउँदै यसबाट गाउँपालिका, जिल्लाको मात्र नभै सिंगो देशको पर्यटन प्रवर्द्धनमा टेवा पुग्ने विश्वास व्यक्त गरे। २०७५ चैत २६ गते सगरमाथा आरोही माया गुरुङको नेतृत्वमा पहिलो पटक जुगल हिमाल सफल आरोहण भएको थियो। त्यसअघि सन् १९५५ मा तीन अमेरिकन महिलाले जुगल आरोहणको प्रयास गरेका थिए। हाई अल्टिच्यूडका कारण एक सदस्य बिरामी परेको र बाँकीले खराब मौसमका कारण ६ हजार एक सय ५१ मिटरसम्म यात्रा गरी फर्किएका थिए। संस्कृति, पर्यटन तथा नागरिक उड्डयन मन्त्रालयले गत जेठमा जुगल हिमशृङ्खलामा पर्ने ५ वटा चुचुरोहरू आरोहणका लागि खुला गरेको थियो। ६ हजार ५ सय ९१ मिटर अग्लो जुगल १, ६ हजार ५ सय १८ मिटर अग्लो जुगल २, ६ हजार १ सय ८४ मिटर अग्लो जुगल ३, ५ हजार ९ सय ३६ मिटर अग्लो जुगल ४ र ५ हजार ९ सय २२ मिटर अग्लो जुगल ५ लाई पर्वतारोहण प्रयोजनका लागि खुला गर्ने निर्णय गरेको थियो। सरकारले खुला गरिएका हिमालको विवरण राजपत्रमा प्रकाशित गरेसँगै जुगल हिमालमा व्यावसायिक आरोहणको बाटो खुलेको हो। तुलनात्मक रुपमा होचा यी हिमालहरू अग्लो हिमाल चढ्नु अगाडिको आरोहण अभ्यासका लागि उपयुक्त मानिन्छन्। जुगल हिमशृङ्खलामा ६ हजार मिटर भन्दा अग्ला ८ वटा चुचुरो रहेको बताइएको छ। पछिल्लो समय स्थानीय सरकारले समेत जुगललाई पर्यटकीय गन्तव्य बनाउन विभिन्न प्रयास गरिरहेको छ।"
सुनसरीका पाँच पालिकामा कर्फ्यु,"इनरुवा : जिल्ला प्रशासन कार्यालय सुनसरीले विभिन्न पाँच स्थानीय तहमा कर्फ्यू आदेश जारी गरेको छ। कामू प्रमुख जिल्ला अधिकारी वेदराज फुयालद्वारा जारी सूचनामा इनरुवा नगरपालिका, हरिनगर, देवागञ्ज, झोक्राहा नरसिंह र कोशी गाउँपालिकामा आज अपराह्न ५ बजेदेखि लागू हुनेगरी कर्फ्यू आदेश जारी भएको जनाइएको छ। कार्यालयले जारी गरेको सूचनामा शान्ति सुरक्षाको संवेदनशीलतालाई समेत मध्यनजर राखी सम्भावित मानवीय क्षति कम गर्न तथा सम्पत्तिको सुरक्षा गर्न स्थानीय प्रशासन ऐन, २०२८ को दफा ६ (क) बमोजिम अर्को सूचना नभएसम्मका कर्फ्यू आदेश जारी गरिएको उल्लेख छ। यहाँका स्थानीय समुदायका दुई पक्षबीच झडप भइ तनावपूर्ण स्थिति सिर्जाना भएपछि शान्ति सुरक्षा कायम गर्ने हेतुले सो सूचना जारी गरिएको बताइएको छ।"
धनगढीमा तस्करी गरेर ल्याएको सामान बरामद,"धनगढी : धनगढी उपमहानगरपालिका४ को उत्तर वेहडी इलाकाबाट सशस्त्र प्रहरीले ५७ लाख १८ हजार ५ सय मूल्यको अवैध कपडा बरामद गरेको छ। सशस्त्र प्रहरीका अनुसार आज दिउसो सूचनाका आधारमा बसपार्क पछाडिको क्षेत्रमा टिनको टहरा बनाएर भण्डारण गरिएको अवस्थामा सामान बरामद गरिएको हो। गोदाममा २३ वटा बोरामा प्याक गरी लुकाइ राखेको अवस्थामा कुर्ती सेट, टप्स, सारी र सुट पिस कपडा विशेष सूचनाका आधारमा पक्राउ गरिएको सशस्त्र प्रहरी नम्बर ३४ गणका डीएसपी साजेन्द्र केसीले जानकारी दिए। सशस्त्र प्रहरी बल, नेपाल नम्बर ३४ गण हेडक्वाटर कैलालीबाट सशस्त्र प्रहरी उपरीक्षक दलबहादुर पाण्डेको कमाण्डमा खटिएको टोलीले बरामद उक्त सामान बरामद गरेको हो। बरामद गरिएका कपडा भन्सार कार्यालय त्रिनगर पठाइएको छ। सशस्त्र प्रहरीले उक्त सामान भारतबाट चोरी निकासी भई आएको दाबी गरेको छ। तर प्रहरी समक्ष उक्त सामान लिन कोही पनि आएको छैन। विशेष सूचना आएको थियो, हाम्रो टोली गयो, सामान बरामद भयो तर कसको हो ? भन्ने कुरा खुल्न सकेको छैन, डीएसपी केसीले भने।"
सम्पत्ति सुद्धीकरण अनुसन्धान विभाग : यस वर्षमात्रै साढे ४ अर्ब रुपैयाँ बिगो माग गर्दै ११ वटा मुद्दा दर्ता,"काठमाडौं : सम्पत्ति सुद्धीकरण अनुसन्धान विभागले यस वर्षमात्रै साढे ४ अर्ब रुपैयाँ बिगो माग गर्दै ११ वटा मुद्दा दर्ता गरेको छ। उसले विशेष अदालतमा १ अर्ब ४२ करोड बिगो माग गर्दै ७ वटा मुद्दा दर्ता गरेको छ भने ३ अर्ब १५ करोड बिगो माग गर्दै अन्य ४ वटा मुद्दा दायर गरेको जानकारी दिएको छ। विभागका महानिर्देशक पुष्पराज शाहीले कामलाई तीव्ररूपमा अगाडि बढाएको बताए। उनले ३ वर्षमा गरिने काम एक वर्षमै गरेको दाबी गरे। 'विभागले यसअघि ३ वर्षमा हुने काम अहिले एकै वर्षमा गर्ने क्षमताको विकास गरेको छ। अनि कसरी ग्रे लिस्टमा पर्छ?,' उनले प्रश्न गरे। महानिर्देशक शाहीले नेपाल ग्रे लिस्टमा पर्ने सम्भावना नरहेको बताउँदै यसका लागि सबैको साथ र सहयोग चाहिने बताए। पछिल्ला ३ वर्षमा २२ वटा मुद्दा दर्ता गरेको र ७ अर्ब २१ करोड बिगो माग गरिएको जानकारी दिएको छ। मानव वेचविखन, लागुऔषधको कारोवार, वित्तीय अपराध (हुण्डी हवाला), इन्साइडर ट्रेडिङ समेतका सम्बद्ध कसुरका आधारबाट अनुसन्धान गरी मुद्दा दायर गरिएको विभागले जनाएको छ। त्यस्तै प्रधानमन्त्री पुष्पकमल दाहालबाट नयाँ रणनीति तर्जुमा भई विभागले अनुसन्धान र अभियोजनको कार्यलाई अन्तर्राष्ट्रिय मापदण्ड अनुकुल हुनेगरी देशको जोखिमका आधारमा केन्द्रित गरेको बताएको छ। विभागले २०२४ को अक्टोबरसम्म सम्पत्ति शुद्धीकरण निवारण प्रणालीमा आबद्ध रहेका राज्यका सबै निकायहरूको आवश्यक समन्वय, सहकार्य र सक्रियता अझ बढी हुन आवश्यक रहेको औंल्याएको छ। मुलुकमा पहिचान गरिएको जोखिम अनुकुल सो न्युनीकरणतर्फ सहयोग पुग्ने गरी ११ वटै नियामक निकाय, १७ वटा कानुन कार्यान्वयन गर्ने निकायर सूचक संस्थाहरूसमेत आफ्नो जिम्मेवारी प्रभावकारितामा केन्द्रित रहने र विभागसँगको सहकार्य र समन्वय महत्वपूर्ण रहने बताएको छ। विभागले सम्पत्ति सुद्धीकरण निवारण सम्बन्धमा अन्तर्राष्ट्रियरूपमा ग्रे लिष्टमा पर्ने अवस्था र परिस्थिति उत्पन्न नभएको स्पष्टसमेत पारेको छ। सम्पत्ति सुद्धीकरण तथा आतङ्कवादी क्रियाकलापमा हुने वित्तीय लगानी निवारण सम्बन्धमा सफल र सार्थक नतिजा प्राप्त गर्न विभाग जिम्मेवार र प्रतिवद्ध रहेको बताउँदै अन्तर्राष्ट्रियरूपमा नेपालको यी सबै प्रयास र प्राप्त उपलब्धीको उच्च प्रशंसा हुने दाबी गरिएको छ। विभागले हालसम्म विभिन्न २३ वटा नियामक तथा कानुन कार्यान्वयन गर्ने निकायसँग सम्पत्ति सुद्धीकरण निवारणलाई थप प्रभावकारी बनाउन सूचना आदानप्रदान गर्ने लगायतका कार्यका लागि एमओयुसमेत गरिसकेको बताएको छ। त्यस्तै सम्पत्ति सुद्धीकरण तथा आतंकवादी क्रियाकलापमा वित्तीय लगानी निवारणमा थप प्रभावकारिता हासिल गर्न मूल्यांकन प्रतिवेदनमा उल्लेखित प्राथमिकता सूचीका कार्य र सिफारिश भएका कार्यसमेतलाई सहयोग पुग्नेगरी ऐन संशोधनको प्रक्रिया अन्तिम चरणमा रहेको छ विभागले बताएको छ। संशोधित नयाँले आतंकवादी क्रियाकलापमा हुने वित्तीय लगानी निवारण सूक्ष्मरूपमा फलोअप हुने विभागको दाबी छ। 'सम्पत्ति सुद्धीकरण तथा आतंकवादी क्रियाकलापमा वित्तीय लगानी निवारणमा मुलुकको पारस्परिक मूल्यांकनमा सफल र सार्थक नतिजा हासिल गर्नका लागि सम्पत्ति सुद्धीकरण अनुसन्धान विभाग मात्र जिम्मेवार निकाय नभई सूचक संस्था नियामक निकाय वित्तीय जानकारी इकाई अनुसन्धान निकाय र अभियोजन निकाय समेत जिम्मेवार रहेकाले हामी सबैको सामूहिक एवं समन्वयात्मक र सहकार्यमूलक प्रयासले मात्र सार्थक नतिजा प्राप्त भई सोबाट नेपाललाई सम्भावित ग्रे लिष्टमा पर्नबाट बचाउन सकिने भएकाले सबैले जिम्मेवार बन्नु पर्ने परिस्थिति सिर्जना भएको छ,' विज्ञप्तिमा भनिएको छ।"
शनिबार देशका यी स्थानमा हुने छ वर्षा,"काठमाडौं : शनिबार कर्णाली प्रदेश लगायत देशको पहाडी भूभागमा आंशिकदेखि साधारणतया बदली रहि बाँकी भूभागमा मौसम आंशिक बदलीदेखि मुख्यतया सफा रहने छ। मौसम पूर्वानुमान महाशाखाका अनुसार गण्डकी र कर्णाली प्रदेशको पहाडी भूभागको थोरै स्थानहरूमा र बाँकी पहाडी भूभागको एकदुई स्थानमा मेघगर्जनचट्याङ सहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। गण्डकी, कर्णाली तथा सुदूरपश्चिम प्रदेशका पहाडी तथा बाँकी तराई भूभागका थोरै स्थानहरूमा हावाहुरीको सम्भावना रहेको छ। शनिबार राति देशको पहाडी भूभागमा आंशिकदेखि साधारणतया बदली रहि बाँकी भूभागमा आंशिक बदलीदेखि मुख्यतया सफा रहने छ। गण्डकी र कर्णाली प्रदेशका पहाडी भूभागका थोरै स्थानहरूमा मेघगर्जनचट्याङ सहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"सिम्रिक भेन्चर र काठमाडौं विश्वविद्यालयबीच सम्झौता, नेपालमै उड्डयन व्यवस्थापन अध्यापन गर्ने तयारी","काठमाडौं : सिम्रिक भेन्चर र काठमाडौं विश्वविद्यालयबीच उड्डयन व्यवस्थापन अध्ययनअध्यापन सुरु गराउने सम्बन्धमा सहमति भएको छ। सिम्रिक भेन्चरका तर्फबाट प्रमुख कार्यकारी अधिकृत (सिइओ) सनत न्यौपाने र काठमाडौं विश्वविद्यालयको स्कुल अफ म्यानेज्मेन्ट(कुसुम)का डीन प्रोफेसर विजय केसीले उक्त सम्झौतमा हस्ताक्षर गरेका छन्। सन् २०२१ मा दुवै संस्थाबीच केयूमा उड्डयनसम्बन्धी अध्ययनअध्यापन सुरु गराउने सम्बन्धको आशयपत्रमा सहमति भएको थियो। हस्ताक्षरपछि कुसुमका डीन केसीले केयूको नामसँग जोडिएकाले उत्कृष्ट नतिजा ल्याउने बताए। दुवै पक्षको सहकार्य र कडा मेहेनतले मात्रै नयाँ विषय अध्यापन सफल हुने उनको भनाइ थियो। कार्यक्रममा सिम्रिक भेन्चरका सिइओ न्यौपानेले उड्डयन क्षेत्रमा मानव संशाधनको संकट रहेको बताए। नेपालको उड्डयन क्षेत्रमा करिब ७ सय पाइलट, ५ हजारलाई प्रत्यक्ष रोजगारी र १५ हजारले अप्रत्यक्ष रोजगारी पाइरहेको उनको भनाइ छ। जहाज पाइलटको एकल प्रयासले मात्र नउड्ने भन्दै उनले प्रत्यक्ष एवं अप्रत्यक्ष सबै कर्मचारीको संयुक्त प्रयासले उड्डयन क्षेत्र चलायमान भएको बताए। २ वर्षको निरन्तर छलफल र प्रयासपछि आजको दिनमा आइपुगेकाले यसलाई नमुना परियोजनाका रूपमा अघि बढाउनुपर्ने सिइओ न्यौपानेको जोड थियो। काठमाडौं विश्वविद्यालयको स्कुल अफ म्यानेज्मेन्टले सन् २०२४ को अगष्टबाट उड्डयन व्यवस्थापनसम्बन्धी अध्ययनअध्यापन सुरु गराउने तयारी गरेको छ। अध्यापन सुरु गराउनुपूर्व केकस्ता सामाग्री राख्ने, अध्यापनको ढाँचालगायतका बारेमा निर्णय गर्न कार्यसमिति गठन गरिएको छ। समितिमा सिम्रिक भेन्चरका २ र कुसुमका २ प्रतिनिधित्व रहेका छन्। उड्डयन व्यवस्थापन सम्बन्धमा केयूको स्तरलाई मापन गर्नेगरी कोर्सको ढाँचा तयार गरिनुपर्नेमा सहभागीहरूले जोड दिएका छन्। केयूका रजिष्ट्रार डा अच्युत वाग्लेले पहिलोपटक उड्डयन व्यवस्थापन विषयको अध्ययन नेपालमा सुरु हुन लागेको बताए। केयूले जहिले पनि नयाँनयाँ विषयमा अध्यापन गराउन भूमिका खेलेको भन्दै उड्डयन क्षेत्रलाई पनि समेटेर उत्कृष्ट नतिजा निकाल्नुपर्ने उनको भनाइ छ। नयाँ विषय भएकाले पढाउने प्राध्यापकदेखि विद्यार्थी भर्नासम्मको चुनौती रहेको उनले बताए। केयूका सहायक प्रोफेसर डा विराजसिंह थापाले उड्डयन व्यवस्थापनसम्बन्धी अध्यापनले मानव संशाधन विकासमा ठूलो भूमिका खेल्ने बताए। त्यस्तै सिम्रिक भेन्चरका अध्यक्ष क्याप्टेन रामेश्वर थापाले केयूले शिक्षा क्षेत्रमा छुट्टै पहिचान बनाउन सफल भएको बताए। उनले उड्डयन क्षेत्र नेपालमा नयाँ उद्योगको रूपमा विकास भइरहेकाले यस क्षेत्रमा मानव संशाधनको कमी रहेको बताए। नेपालको भौगोलिक बनावटका कारण उड्डयन पर्यटक ओसार्नेमा मात्र सीमित नभइ यातायातको साधनको रूपमा पनि रहेको उनले औंल्याए। यस क्षेत्रमा एयरलायन्स बुझेका धेरै भए पनि उड्डयन व्यवस्थापनका अन्य पाटा बुझेका औंलामा गन्यमात्र रहेको उनको भनाइ छ। क्याप्टेन थापाले संसारले हवाई सुरक्षालाई प्राथमिकता दिइरहेका बेला नेपालमा पनि यस विषयको अध्ययनअध्यापन हुनु आवश्यक भएको बताए। केयूसँगको यो सहकार्यले संसारको उड्डयन क्षेत्रलाई डील गर्न सक्नेगरी विद्यार्थी तयार हुने विश्वास उनको छ।"
बैंकिङ कसुर मुद्दाका फरार प्रतिवादी पक्राउ,काठमाडौं : बैंकिङ कसुर मुद्दाका फरार प्रतिवादी पक्राउ परेका छन्। पक्राउ पर्नेमा सिन्धुपाल्चोकको हेलम्बु गाउँपालिका६ घर भई हाल जिल्ला काठमाडौं बुढानीलकण्ठमा बस्ने ३३ वर्षीय अमृत थापा रहेका छन्। काठमाडौं उपत्यका अपराध अनुसन्धान कार्यालयको टोलीले मीनभवनबाट पक्राउ गरेको हो। पक्राउ परेका उनलाई ललितपुर जिल्ला अदालत पठाइएको प्रहरीले जनाएको छ। उच्च अदालत पाटनले बैंकिङ कसुर मुद्दामा ६ दिन कैद र जाहेरवालालाई १६ लाख रुपैयाँ बिगो भराई बिगो बमोजिम १४ लाख २१ हजार ४ सय जरिवाना तथा क्षतिपूर्ति बापत पीडित राहत कोषमा ६४ हजार रुपैयाँ जम्मा गराउने ठहर गरेको थियो।
झापाबाट ८ महिनामा २२ हजार ३९८ जना विदेश उडे,"झापा : कोशी प्रदेशमै सबैभन्दा बढी वैदेशिक रोजगारीमा जाने झापा जिल्लामा पछिल्लो ८ महिनामा २२ हजार ३९८ जना विदेश गएका छन्। चालु आर्थिक वर्षको फागुन मसान्तसम्म ४ हजार ४८५ महिला र १७ हजार ९१३ पुरुष श्रम स्वीकृति लिएर वैदेशिक रोजगारीमा गएको सुरक्षित आप्रवासन सामीले जनाएको छ। सामीले सुरक्षित वैदेशिक रोजगारीका लागि वैदेशिक रोजगारीबाट फर्केका व्यक्तिहरूको सञ्जाल क्षमता विकास सम्बन्धी दुई दिने कार्यक्रममा सामी हेल्भेटास कार्यक्रम अधिकृत रोहित विश्वकर्माले झापामा अघिल्लो आर्थिक वर्ष २०७९०८० मा ५ हजार ८५१ महिला र २७ हजार ६१९ गरी ३३ हजार ५७० जना श्रम स्वीकृति लिएर विदेश गएको जानकारी दिए। चालु आर्थिक वर्षको फागुनसम्म २२ हजार ३९८ जना विदेश गइसकेकोले यो सङ्ख्या असारसम्म अझै बढेर जाने अधिकृत विश्वकर्माको भनाइ छ। वैदेशिक रोजगारीमा जानेहरूको समस्यामा ठगी, अशिक्षा, सीपको कमी, भाषाको समस्या, कानुनको ज्ञान नभएको, देखासिकी गर्ने बानी र पारिवारिक मनमुटाव रहेको पाइएको सामाजिक परिचालन अधिकृत शेखर बुढाथोकीले बताए। वैदेशिक रोजगारीमा जाँदा सीप मूलक र भाषा सम्बन्धी तालिम, कानुनको विषयमा ज्ञान लिएको र सामाजिक चेतना भएका व्यक्ति गएमा समस्या नपर्ने उनको भनाइ छ। वैदेशिक रोजगारीबाट फर्किएका १५ वटै पालिकाबाट सहभागीहरूलाई क्षमता विकास, वैदेशिक रोजगारीको हालको स्थिति, वैदेशिक रोजगारी बोर्डले प्रदान गर्ने कल्याणकारी सेवाको बारेमा जानकारी, ठगी लगायत समस्याहरूको कानुनी प्रक्रियाबारे जानकारी, सजग हुने उपाय बारे छलफलमा सहजिकरण गरिएको थियो। साथै भद्रपुरका विश्व खरेलको नेतृत्वमा २१ सदस्य झापा जिल्ला आप्रवासन सञ्जाल पनि गठन गरिएको जनाइएको छ।"
अन्नपूर्णकर्मी कृष्ण विष्टका बुवाको ट्याक्टर दुर्घटनामा मृत्यु,"धनगढी : अन्नपूर्ण पोस्टका बैतडी संवाददाता कृष्ण बिष्टलाई पितृशोक परेको छ । उनका ५५ वर्षीय बुवा मन्धीर विष्टको बिहीबार राति ट्याक्टर दुर्घटनामा मृत्यु भएको हो । बैतडीको सुर्नयाबाट खोडपे गइरहेको से २ त ३६७८ नम्बरको टयाक्टर राति ११ बजेतिर जयपृथ्वीसिंह राजमार्गको पाटन नगरपालिका ८ झौलेक मोडमा दुर्घटना भएको थियो । दुर्घटनामा चालक राजेश चौधरी र विष्टको मृत्यु भएको जिल्ला प्रहरी कार्यालय बैतडीका प्रहरी निरीक्षक खेमविक्रम केसीले बताए । राति भएको दुर्घटनाको शुक्रबार बिहान रिपोर्टिङ गर्न जाँदा संवादाता विष्टले आफ्नै बुवाको दुर्घटनामा निधन भएको थाहा पाएका हुन् । प्रहरीले चालक राजेश केसी र अर्का एकजनाको सनाखत हुन नसकेको खबर दिएपछि विष्ट रिपोर्टिङका लागि आफै मोटरसाइकलमा घटनास्थल गएका थिए । विष्टले समाचार बनाए,स्थानीय रेडियोमा पढे पनि,अनि घटनास्थल पुगेपछि आफ्नै बुवाको शव देखे। त्यसपछि उहाँलाई सम्हाल्न गाह्रो भयो,'विष्टसँग रहेका बैतडीका अर्का पत्रकार सिपि लोहियाले भने । विष्टका बुवा सुर्नया क्षेत्रमा काठको काम गर्थे। राति घर फर्किने क्रममा दुर्घटनामा परेका हुन्।"
"बैतडीमा ट्रयाक्टर दुर्घटना, दुई जनाको मृत्यु",बैतडी : जिल्लाको झौलेकमा शुक्रबार बिहान ट्रयाक्टर दुर्घटना हुँदा दुई जनाको घटनास्थलमै मृत्यु भएको छ । बैतडीको सुर्नयाबाट खोड्पे जाँदै गरेको से२त ३६७८ नम्बरको ट्रयाक्टरजयपृथ्वी राजमार्गको पाटन नगरपालिका ८ झौलेक मोडमा दुर्घटना भएको हो । दुर्घटनामा दुई जनाको मृत्यु भएको बैतडी जिल्ला प्रहरी कार्यालयका प्रहरी निरीक्षक खेमविक्रम केसीले पुष्टि गर्दै परिचय नखुलेका ट्रयाक्टर चालक त्यसमा सवार राजेश चौधरी रहेको मृत्यु भएको बताए। दुर्घटनाग्रस्त ट्रयाक्टर सडकबाट दुई सय मिटर तल खसेको छ । दुर्घटनाको कारण यकिन भइनसकेको प्रहरी निरीक्षक केसीले जानकारी दिए । रासस
दूधको मूल्यमा गोबर बिक्री,"टीकापुर : झट्ट सुन्दा जोसुकैलाई अचम्म लाग्न सक्छ, दूधकै मूल्यमा गोबर। दुग्धजन्य उत्पादनहरू नै बिक्री हुन नसकेका समाचार आइरहँदा दूधकै मूल्यमा गोबर कसरी बिक्री हुन्छ ? तर, कैलालीका केही किसानले भने खेर गइरहेको गोबरबाट गड्यौला मल उत्पादन गरेर दूधकै मूल्यमा बिक्री गरिरहेका छन्। तीमध्येका एक हुन्, कैलालीको टीकापुर नगरपालिका१ का ललितबहादुर थापा (शिव)। उनी युद्धकालीन माओवादीको जनमुक्ति सेनाका पूर्वबटालियन कमान्डर हुन्। देशमा जनवादी क्रान्ति ल्याउनभन्दै विद्यार्थी उमेरमै जनमुक्ति सेनामा होमिएका उनी सेनाको समायोजनपछि राजनीतिमा फर्किए। राजनीतिले मात्रै आफू हिँडेको क्रान्तिको बाटो पछ्याउन नसकिने देखेपछि उनी कृषि कर्ममा लागे। गाई, भैंसी पालनसँगै भाडामा लिएको १ बिघा १० कठ्ठा जग्गामा बिगत ११ वर्षदेखि उनी पशुपालन तथा खेती गर्दै आइरहेका छन्। उनको फार्ममा गाई, भैंसीले दिएको दूध बजारमा सजिलै बिक्री भए पनि १८ वटा गाई, भैंसीबाट उत्पादन भइरहेको गोबर थुप्रिँदै गयो। आफूले लगाएको खेतीबाट बचेको गोबरको खात लाग्यो। यहाँका कैयौं किसान रासायनिक मल नपाएर खेती बिग्रिएको गुनासो गर्दै थिए। त्यसपछि उनलाई गड्यौला मल उत्पादन गर्ने सोच आयो। एकातिर गोबर थुप्रिरहेको छ, अर्कोतर्फ रासायनिक मल नपाएर हामी किसान तड्पिरहेका थियौं, काठमाडौंबाट गड्यौला ल्याएर मल उत्पादन थालेका उनले भने, फोहोरबाट मोहोर बनाउन, किसानलाई उन्नत जैविक मल उपलब्ध गराउन र खेर गइरहेको गोबरलाई दूधकै मूल्यमा बिक्री गर्न २०७५ सालबाट हामीले गड्यौला मल उत्पादन गरिरहेका छौं। थापाले तीन कठ्ठा जमिनमा २० वटा ब्याडको निर्माण गरी एक क्विन्टल बढी गड्यौला पालिरहेका छन्। स्नेहा एरोफला, एलोफला एलोवेडा, स्नेहा फोइटिडा जातका गड्यौलाबाट वार्षिक २ सय ५० क्वीन्टल गड्यौला मल उत्पादन गर्दै आएका उनलाई बजारको समस्या छैन। गड्यौला मल प्रतिकेजी ३० देखि ४० रुपैयाँसम्म बिक्री हुँदै आएको छ। धनगढी, डडेलधुरा, ड्रागन फ्रुट खेती गर्ने किसान, स्याउ किसान र नर्सरी व्यवसायीले अग्रिम भुक्तानी दिएर मल लिने गरेका छन्, थापाले भने, युरिया, डीएपी जस्तै खेतमा छन् सकिने हुनाले किसानले माग गर्दै आइरहेका छन्, हामीले विभिन्न साइजमा प्याकिङ गरेर एग्रोभेटमार्फतसमेत बिक्री गर्दै आइरहेका छौं। सुदूरपश्चिम प्रदेशमा गड्यौलाका स्रोत व्यक्तिसमेत रहेका थापाले विषादीलाई निरुत्साहित गर्दै कृषिमा आत्मनिभर बनाउन राज्यले गड्यौला मल उत्पादनमा ध्यान दिन जरुरी रहेको बताए। उनले गड्यौला मल उत्पादनका लागि प्रतिकेजी ३ हजारका दरले गड्यौलासमेत बिक्री गर्दै आइरहेका छन्। सरकारले रासायनिक मल र विषादीमा अनुदान दिनुभन्दा जैविक मलको उत्पादनमा जोड दिन विशेष ध्यान दिनुपर्छ थापाले भने, हाम्रा गाइगोरुको मल, घर छेउमै सजिलै पाइने झारपात, स्याउला, काठको धुलो (सःमिलबाट उत्पादन हुने धुलो) गड्यौलालाई खानाका रूपमा दिएर गड्यौला मल उत्पादन हुने हुनाले उत्पादन लागत निकै कम हुन्छ। गोबरलाई दूध, दहीजस्तै बिक्री गर्न सकिने हुनाले किसान र स्वास्थ्यका लागि यो निकै फाइदाजनक छ। टीकापुरकै नरेश रावल विगत पाँच वर्षदेखि गड्यौला मल उत्पादन गर्दै आइरहेका छन्। झन्डै १ लाख गड्यौलाबाट वार्षिक दुई सय क्विन्टल गड्यौला मल उत्पादन गरिरहेका रावलले माटोको उर्बराशक्ति जोगाएर स्वास्थ्यबद्र्धक तरकारी र खाद्यान्न उत्पादनका लागि गड्यौला मलको प्रयोग बढ्दै गइरहेको बताए। सुरुमा गड्यौला मलको प्रयोगबारे किसानलाई चेतना नै थिएन, हामीले सुरुवात गरेपछि गड्यौला मलको उपयोगबाट हुने फाइदाबारे किसान सचेत हुँदै गएका छन् रावलले भने, बर्सेनि यसको माग बढ्दै गइरहेको छ, किसानले माटो सुधार्न धान, गहुँ, मकै, केरा खेतीमा समेत गड्यौला मलको प्रयोग गर्न थालेका छन्। सजिलै पाइने कच्चा पदार्थको प्रयोगबाट थोरै जग्गामा गड्यौला मल उत्पादन गर्न सकिने र बजारको माग पनि बढ्दै गएपछि कैलालीमा गड्यौला मल उत्पादन गर्ने किसानहरूसमेत बढ्दै गइरहेका छन्। टीकापुरकै दुर्गाप्रसाद जैशी, गणेश कठायत, मीरा ठकुल्ला, मुनुवाका राजु हमालले समेत गड्यौला मल उत्पादन गर्दै आइरहेका छन्। गड्यौला मलको प्रयोगले माटोको उर्बराशक्ति बढाउने र अर्गानिक उत्पादन गर्न सकिने हुँदा चार वर्षदेखि गड्यौला मल प्रयोग गर्दै आइरहेका टीकापुर नगरपालिका२ का रमेश चौधरीले बताए। खासगरी आफूले खानका लागि प्रयोग हुने तरकारी, घरमा लगाइएको फूलबारी आदिमा गड्यौला मल प्रयोग गरिरहेका छौं, उनले भने, धान र गहुँमा समेत गड्यौला मल प्रयोग गरेपछि पहिलेभन्दा माटो उब्जाउ देखिन थालेको छ। झन्डै दुई दशकदेखि टीकापुर नगरपालिका६ मा नर्सरी व्यवसाय गर्दै आएका विश्राम कुश्मीले नर्सरी खेतीका लागि गड्यौला मल निकै उपयोगी रहेको बताए। हामीले नर्सरीमा विभिन्न किसिमका फूलहरू लगाएका हुन्छौं, बोटबिरुवा हुन्छन्। यी सबैका लागि थोरै प्रयोग गरे पनि पुग्ने भएकाले गड्यौला मल प्रयोग गर्दै आएका छौं, कुश्मीले भने, घर, आँगन सजावटका लागि राखिने गमलामा समेत यो मल निकै प्रभावकारी हुँदै आएको छ। जलवायु परिवर्तन, अत्याधिक मात्रामा रासायनिक मलखाद्य र विषादीको प्रयोगले मोटाको उर्बरा शक्ति नष्ट भइरहेका बेला गड्यौला मल निकै उपयोगी बनिरहेको छ। गड्यौला सोझो र गुणी जीव मानिन्छ। गड्यौलाले न कसैलाई टोक्छ, न त कसैलाई हानी पुयाउँछ। थोरै ठाउँमा थोरै लगानीमै सजिलै गड्यौला पाल्न सकिन्छ। घरको भान्साबाट निस्किने ६० प्रतिशतभन्दा बढी फोहोर जैविक हुन्छ। तरकारी, फलफूलका बोक्रा, कागज, काठको मसिना धुलो, झारपात जस्ता जैविक फोहोर गड्यौलाका लागि एकदमै पौष्टिक आहारा हुन्। यस्ता जैविक फोहोर खाएर गड्यौलाले निकाल्ने मल गन्धरहित हुन्छ। गड्यौलालाई गाई, भैंसीको गोबरमा यी जैविक फोहोरहरू खानाका रूपमा दिन सकिन्छ। २५ दिनदेखि ९० दिनसम्म गोबर खाएर गड्यौलाले मल निकाल्छ। किसान थापाका अनुसार प्रतिकेजी गड्यौलाले दुई केजी प्रतिदिन मल दिन्छ। मलसँगै गड्यौलाले बच्चाहरू जन्माउँछन्। फोहोरमा भएको ५ देखि १० प्रतिशत पौष्टिकत्तत्व मात्रै गड्यौलाले खान्छ भने बाँकी ९० देखि ९५ प्रतिशत पौष्टिक तत्व मलसँगै रहने हुनाले गड्यौला मल निकै पोषिलो र प्रभावकारी हुने गरेको कृषि विज्ञहरू बताउँछन्। गड्यौला मलमा म्युकस (एक प्रकारको चिल्लो पदार्थ) हुन्छ, जसमा असंख्य सूक्ष्म जीवाणुहरू हुन्छन्। गड्यौला मलमा पाइने पौष्टिक तत्व तथा म्युकसले माटोलाई उर्वर बनाउँछ। म्युकसले विषादीको काम पनि गर्ने हुनाले गड्यौला मल प्रयोग गरिएको खेतमा किरा लाग्दैन। रासायनिक मलको तुलनामा गड्यौला मलको पानी सोस्ने क्षमता अझ बढी हुन्छ। गड्यौला मलमा क्षारीय गुण धेरै हुने भएकाले वरिपरिको माटोलाई सुधार्न गड्यौला मल दीगो उपाय भएको सुदूरपश्चिम विश्वविद्यालय, स्कुल अफ एग्रिकल्चर, कृषि विज्ञान संकाय टीकापुरका प्रमुख उपप्राध्यापक सुशील न्याउपाने बताउँछन्। परम्परागत रूपमा गर्दै आइरहेको खेती प्रणाली छोडेर रासायनिक युरिया, डीएपी, पोटास जस्ता मलखाद्यहरूको प्रयोगले माटोमा अम्लीयपन र क्षारीयपन बढ्दै गइरहेको छ, जसले गर्दा बिरुवाले माटोमा भएका खाद्यतत्वहरू लिन सक्दैन, उपप्राध्याक न्याउपानेले भने, गड्यौला मलले माटोलाई चाहिने भौतिक र जैविक गुण बढाउनुको साथै नाइट्रोजन, फस्फोरस, पोटासियमसहित माटोलाई चाहिने ब्याक्टेरिया, हर्मनहरू पनि बढाउने हुनाले गड्यौला मललाई हामी ब्ल्याक गोल्ड पनि भन्छौं। जैविक पदार्थहरू कुहाएर गड्यौलालाई खाना दिएपछि गड्यौलाले गर्ने दिशाबाट निस्कने गड्यौला मल माटोको उर्बराशक्ति कायम राख्ने दिगो उपाय हो। माटोमा रासायनिक मलको प्रयोगले बढ्दै गइरहेको अम्लीयपनाका कारण उत्पादनमा ह्रास आइरहेको छ। स्कुल अफ एग्रिकल्चर टीकापुरका कृषि अर्थशास्त्रका उपप्राध्यापक सन्तोष उपाध्याय माटो सुधार गर्दै उत्पादकत्व वृद्धि गर्न गड्यौला मल उपयुक्त हुने बताउँछन्। गड्यौला मलको प्रयोगले माटोको अम्लीयपना र क्षारीयपना कम हुन्छ, जसले माटाको उर्बराशक्ति बढाउँछ, उपप्राध्यापक उपाध्यायले भने, माटाको उर्बराशक्ति कायम राख्दै उत्पादकत्व बढाउन यो निकै उपयोगी जैविक मल हो। सजिलै उत्पादन गर्न सकिने, माटोको स्वास्थ्य सुधार्दै उत्पादकत्व समेत वृद्धि गर्न सकिने गड्यौला मलको प्रयोग र उत्पादनमा सरकारले चासो दिन सकेको छैन। स्थानीय कच्चा पदार्थकै प्रयोगबाट ब्ल्याक गोल्ड मानिने गड्यौला मलको उत्पादन, प्रयोग र प्रबद्र्धनमा सरकारले ध्यान दिन सके रासायनिक मलखाद्य र विषादीको प्रयोगले दिनप्रतिदिन बिग्रिँदै गएको माटो सुधार हुन सक्छ। साथै जनस्वास्थ्यका लागि उचित मानिने अर्गानिक उत्पादन पनि वृद्धि हुनेछ। यसले जोखिममा रहेको मानव स्वास्थ्यलाई समेत टेवा पुग्ने उपप्राध्यापक उपाध्यायले बताए।"
गर्मी बढेसँगै गुल्मीमा आगलागीका घटना बढे,"गुल्मी : गर्मीयाम सुरू भएलगत्तै गुल्मीमा आगलागीका घटना बढिरहेका छन् । जिल्लाका १२ वटै स्थानीय तहमा रहेका सामुदायिक र सरकारी वनमा आगलागीका घटना बढिरहेको प्रहरीले जनाएको छ । यही चैत १ गते मुसिकोट नगरपालिका ४ स्थित हर्लेखानी सामुदायिक वनमा आगलागी भएको थियो । त्यस्तै रेसुङ्गा नगरपालिका १० वाग्नेछेडा र ३ को गौशलानजिकै सामुदायिक बनमा आगलागी भएको जिल्ला प्रहरी कार्यालय गुल्मीले जनाएको छ । सोही दिन ईस्मा गाउँपालिका १ स्थित कडेनी पञ्चसहित सामुदायिक बनमा आगलागी भएको थियो । बढ्दो आगलागीका कारण गुल्मीको वातावरण धूँवामय बन्दा वायु प्रदूषण बढेको छ । बढ्दो गर्मीका कारण जिल्लाका विभिन्न ठाउँमा आगलागीका घटना बढ्दै गएका छन् । गत चैत ४ गते मुसिकोट नगरपालिका १ जुकेपानीका हिरा बहादुर थापाको खरबारी र छत्रकोट गाउँपालिका ४ भुजेलमारास्थित सिद्धबाबा सामुदायिक बनमा आगलागी भएको थियो । त्यस्तै,चैत ६ गते सत्यवती गाउँपालिका ६ फौलरबोट सामुदायिक वनमा आगालागी भएको जिल्ला प्रहरी कार्यालय गुल्मीका प्रहरी निरीक्षक किरण सापकोटाले जानकारी दिए । चन्द्रकोट गाउँपालिका ७ मा गाउँपालिका उपाध्यक्ष बिष्णु भण्डारीको लगायतको खरबारीमा यही चैत्र १२ गते र १९ गते सत्यवती गाउँपालिका ६ जोहाङ स्थितकुलीडाँड सामुदायिक वनमा अचानक आगलागी भएको थियो । पाखो तथा खरबारीमा राम्रो घाँस पलाउने आशामा स्थानीयले आफै आगो लगाउने गरेका छन् भने खेतबारीमा बर्खेबाली लगाउनुअघि स्याउला, पात पतिङ्गर पोल्ने जस्ता गतिविधिका कारण आगलागी भइरहेको प्रहरी निरीक्षक किरण सापकोटाले बताए । चैत २० गते जिल्लाको गुल्मीदरबार गाउँपालिका ५ डाँडापोखरी भिरबारीस्थित ऋषि भट्टराईको खरबारी र चन्द्रकोट गाउँपालिका ८ मा रहेको रिप सामुदायिक वनमा अचानक सुरू भएको हावाहुरीसँगै आगलागी भएको थियो । प्राय : दिनहुँजसो जिल्लाका विभिन्न स्थानमा रहेका व्यक्तिगत खरबारीमा आगलागी भइरहेका छन् । अधिकांश घटनामा मानवीय लापरवाही नै बढी देखिएको छ । यही २२ गते रेसुङगा नगरपालिका २ र ३ मा अवस्थित शिवालय सामुदायिक बन, बतासे सामुदायिक बन र रेसुङगा ८ को रेसुङगा सामुदायिक बनमा आगलागी भएको छ । आगलागी भएका अधिकांश ठाउँमा तीनवटै तहका सुरक्षाकर्मी, स्थानीयवासी र वन कार्यालयका कर्मचारीको सहकार्यमा निभाउने गरिएको छ । एकपटक निभाइसकेका ठाउँमा पनि पुनः आगलागी हुने गरेको प्रहरीले जनाएको छ । बिहीबार बिहानैदेखि रेसुङ्गा क्षेत्रमा आगलागी भएको थियो। आगलागीका कारण रेसुंगा पार्क उच्च जोखिममा परेको छ।"
प्रधानमन्त्रीले गरे गोर्खा दरबारमा बहुमूल्य धातु क्वार्ज क्रिस्टल प्रतिस्थापन,"गोरखा : प्रधानमन्त्री पुष्पकमल दाहाल 'प्रचण्ड' ले गोरखा दरबारमा पुरातत्विक महत्त्वको बहुमूल्य धातु क्वार्ज क्रिस्टल प्रतिस्थापन गरेका छन्। गोरखा नगरपालिकाले गोरखा दरबार परिसरमा शक्रबार आयोजना गरेको कार्यक्रमका बीच प्रधानमन्त्री प्रचण्डले उक्त धातु पृथ्वीनारायण शाहको गद्दी आसन छेउमा प्रतिस्थापन गरेका हुन्। सो अवसरमा प्रधानमन्त्री प्रचण्डले ऐतिहासिक र बहुमूल्य धातु क्वार्जको प्रतिस्थापन भएसँगै जिल्लाको महत्त्व अझ बढ्ने विश्वास व्यक्त गरे। उनले जिल्लाको पर्यटन प्रवर्द्धनमा थप योगदान पुग्ने उल्लेख गरे। गोरखा जिल्लाको जनप्रतिनिधिका हैसियतले यहाँको विकास निर्माणमा आफू निरन्तर लागिपर्ने विश्वास दिलाउँदै प्रधानमन्त्री प्रचण्डले गोरखकाली उद्योग, बुढीगण्डकी जलविद्युत आयोजना एवम् पार्क निर्माणमा आफ्नो ध्यान जाने बताए। गोरखा जिल्लामा फेला पारिएको ५२३३० केजीको उक्त धातु पुरातत्व विभागले बहुमूल्य भएको प्रमाणित गरेको थियो ।"
श्रीमतीले उजुरी दिएपछि गायक रवि ओडविरुद्ध पक्राउ पुर्जी जारी,महेन्द्रनगर :नेपाल आइडल सिजन२ का विजेता रवि ओडविरुद्ध बैवाहिक बलात्कारको जाहेरी परेको छ । ओडकै श्रीमतीले आफूमाथि बैवाहिक बलात्कार गरेको भन्दै इलाका प्रहरी कार्यालय झलारी जाहेरी दिएपछि प्रहरीले उनीमाथि अनुसन्धान सुरु गरेको जिल्ला प्रहरी कार्यालय कञ्चनपुरका प्रहरी निरीक्षक पुष्कर राज पन्तले जानकारी दिए । ओडविरुद्ध पक्राउ पुर्जी जारी भइसकेको छ ।
रुपन्देहीमा मकै र मटर बरामद,"भैरहवा : रुपन्देही प्रहरीले ठूलो परिमाणमा मटर र मकै बरामद गरेको छ। प्रहरीले जिल्लाको सिद्धार्थनगर नगरपालिका४ स्थित सुगरमिल स्थित युपी १५ सिटी ८१९८ भारतीय नम्बर प्लेटको ट्रक चेकजाँच गर्दा भारतबाट अवैध रुपमा नेपालमा भित्राइएको अवस्थामा ठूलो परिमाणमा मटर र मकै बरामद भएको जनाएको छ। भारतबाट अवैध रुपमा सामग्री आउँदैछ भन्ने गोप्य सूचनाको आधारमा टोली खटाएका थियौँ रुपन्देहीका एसपी रञ्जित सिंह राठौरले भने, सोही आधारमा भारतीय नम्बरको ट्रक चेकजाँच गर्दा कुनै कागजपत्र नभएको अवस्थामा उक्त सामग्री नियन्त्रणमा लिएका हौँ। उनका अनुसार उक्त ट्रकबाट १५ लाख २५ हजार मूल्य बराबरको तीन सय पाँच बोरा (१५२५० केजी) मटर र ८६ हजार दुई सय २५ रुपैयाँ बराबरको ४५ बोरा (२४७५ केजी) मकै बरामद भएको छ। साथै प्रहरीले उक्त ट्रक समेत नियन्त्रणमा लिएको छ। प्रहरीले नियन्त्रणमा लिएको उक्त गाडीमा कपिलवस्तु जिल्लाको सुठौली भन्सारबाट ४ लाख ६७ हजार ५ सय मूल्यको चार सय २५ बोरा मकै मल्लिक ट्रेडिङले आयात गरेको सुठौली भन्सारले जारी गरेको प्रज्ञापन पत्रमा उल्लेख रहेको बुझिएको छ। हामीले कार्यालयमा उक्त ट्रक जाँच गर्दा चार सय २५ बोरा मकै थियो उनले अन्नपूर्ण पोस्टसँग दावी गर्दै भने, कार्यालयबाट ट्रक निस्किएपछि हामीलाई थाहा हुने कुरा भएन। त्यसको जिम्मेवार हामी होइनौँ, सम्बन्धित (आयातकर्ता) हो। भन्सारमा निस्किएको मकैको ट्रकमा मटरको बरामदबारे आफूलाई केही थाहा नभएको उनको भनाइ छ। उक्त ट्रक जाँच गरेको स्थानमा सीसीटीभी क्यामेरा जडान नरहेको उनले बताए। नेपालमा भन्दा भारतमा मटरको मूल्य सस्तो रहेकाले भारतबाट मटर तस्करी हुने गरेको छ। आयातकर्ताले भन्सार कर्मचारीको मिलोमतोमा ट्रकमा मकैको थोरै परिमाण राखेर अवैध रुपमा ठूलो परिमाणमा मटर भित्राएको आशंका गरिएको छ। प्रहरीले ट्रक नियन्त्रणमा लिएदेखि मुस्ताक नामक आयातकर्ता फरार भएको स्रोतको दावी छ। हामी चेकजाँच गर्ने बेलामा कुनै कागजपत्र नपाएपछि उक्त सामग्री र ट्रक आवश्यक कारबाहीअनुसन्धानका लागि लागि भैरहवा भन्सार कार्यालय बेलहियामा पठाएका छौँ, रुपन्देहीका एसपी राठौरले भने।"
"दोलखामा ट्रयाक्टर दुर्घटना : एक जनाको मृत्यु, चार घाइते","दोलखा : कालिन्चोक गाउँपालिका२ बाबरेमा ट्याक्टर दुर्घटना हुँदा एक जनाको मृत्यु भएको छ भने ४ जना घाइते भएका छन्। बाबरेबाट सिगटीतर्फ आउदै गरेको लु ३ त १७१४ नम्बरको ट्याक्टर भूमिखोला नजिकै शुक्रबार बिहान ३५ मिटर तल खेतमा झरेर दुर्घटना हुँदा ३६ वर्षीया सन्चिमाया थामीको मृत्यु भएको प्रहरीले जनाएको छ। ट्याक्टरमा सवार ६ जनामध्ये एक जनाको घटनास्थल मै मृत्यु भएको र ४ जना गम्भीर घाइते भएका हुन्। घाइतेहरूमा १७ वर्षीया अस्मिता थामी, ३० वर्षीया कुमारी थामी,१९ वर्षीय टुकी थामी,२० वर्षीय निसा थामीको उद्धार गरी थप उपचारका लागि ट्रमा सेन्टर काठमाडौं रेफर गरिएको जिल्ला प्रहरी कार्यालय दोलखाका प्रहरी प्रवक्ता एवं प्रहरी निरीक्षक जीवन श्रेष्ठले जानकारी दिए। प्रहरीका अनुसार ट्याक्टर चालक २२ वर्षीय अवराम थामी प्रहरीको नियन्त्रणमा रहेका छन्।"
"सुनसरीको हरिनगरामा दुई समूहबीच विवाद, प्रहरीको गोली लागेर दुईजना घाइते",धरान : सुनसरीको हरिनगरा गाउँपालिकामा दुई समूहबीच भएको विवाद भएको छ। बिहीबार दुई युवाको व्यक्तिगत झगडालाई लिएर यहाँ बसोबास गर्ने समुदायहरू विवादमा तानिएका छन्। दुई युवाहरूको झगडाले ठूलोरुप लिएपछि सुनसरीको हरिनगरा गाउँपालिका र देवानगन्ज गाउँपालिकामा शुक्रबार १२ बजेदेखि जिल्ला प्रशासन कार्यालय सुनसरीले अनिश्चितकालिन कर्फ्यु लगाएको छ । कर्फ्यु लगाएको समयामा फरक समुदायका व्यक्तिहरू एकअर्कामाथि आक्रमणमा उत्रिएपछि भीड नियन्त्रणका लागि प्रहरीले गोली चलाएको छ। प्रहरीको गोली लागेर दुईजना घाइते भएका छन्। घाइतेहरूको नोबेल मेडिकल कलेजमा उपचार भइरहेको छ। बिहीबार एक समूहले जीवन मेहतालाई कुटपिट गरेपछि विवाद सुरु भएको हो । घाइते मेहताको बीपी कोईराला स्वास्थ्य विज्ञान प्रतिष्ठान धरानमा उपचार भइरहेको छ । कर्फ्यु उलंघन गर्दै ५ हजार भन्दा बढिको संख्यामा एक अर्कामा आक्रमणमा उत्रिएपछि भिड नियन्त्रणका लागि प्रहरीले दर्जनौं हवाई फायर र अश्रुग्यास प्रहार गरेको सुनसरीका प्रहरी प्रमुख एसपी बिपिन रेग्मीले बताए । उनले कानुन विपरीत काम गर्नेहरूलाई पक्राउ गरी कडा कारवाही गर्ने बताए। एसपी बिपिनले भीड नियन्त्रणका लागि दुबै समुदायका अग्रजहरूलाई बोलाएर घटना साम्य पार्ने प्रयास भइरहेको बताए ।
मासु खाँदा घाँटीमा हड्डी अड्किएर भरतपुरमा एक जनाको मृत्यु,हेटौंडा : चितवनको भरतपुर महानगरपलिका१ स्थित शरदानगरमा बस्दै आएका करण सुनारको घाँटीमा हड्डी अड्किएर मुत्यु भएको छ। तनहुँ सिद्धेश्वर नगरपालिकाका करण अंकलको घरमा बस्थे। मासु खाँदा २२ वर्षीय सुनारको घाँटीमा हड्डी अड्किएको थियो। उनलाई स्थानीय सिद्धेश्वर हेल्थ केयर शारदानगरमा उपचार गरी औषधी दिइएको थियो। त्यसपछि उनी अंकलकै घरमा बसेर आराम गरिरहेका थिए। तर हिजो बिहीबार उनको स्वास्थ्य अवस्था बिग्रिँदै गएपछि भरतपुर अस्पताल लगिएको थियो। भरतपुर अस्पतालमा उपचारको क्रममा सुनारको मृत्यु भएको बागमती प्रदेश प्रहरी कार्यालय हेटौंडाले जनाएको छ।
एकैठाउँ ५ हजारको ध्यान,"काठमाडौं : लुम्बिनीमा पाँच हजारले एकैठाउँमा एक साता चक्र विज्ञान कार्यक्रमअन्तर्गत ध्यान गरेका छन्। जीवन विज्ञान नामक आध्यात्मिक संस्थाले आयोजना गरेको उक्त कार्यक्रम विश्वमै पहिलोपटक भएको आयोजकको दाबी छ। चैत १७ गतेदेखि सुरु भएको उक्त ध्यान शुक्रबार सम्पन्न हुँदै छ। मेचीदेखि महाकाली अनि हिमालदेखि तराईका सबै पेसा, व्यवसाय अनि जातजाति र भाषाभाषीलाई एउटै थलोमा समेट्न मन थियो, जुन पूरा भएको छ, जीवन विज्ञानका संस्थापक एवं जीवन विकास विशेषज्ञ रमेश नेपालले अन्नपूर्णसँग भने, साताव्यापी विराट चक्र विज्ञानमा हुने ध्यानले नेपालमात्र होइन, विश्वमै एउटा तरंग फैलिएको छ। पाँच हजार एकले ध्यान गर्ने भने पनि झन्डै ६ हजारको संख्या छ। सहभागी सबैले परिवार र आफन्तलाई जोड्ने उत्साह लिनु नै कार्यक्रमको अर्को सफलता हो। उनका अनुसार, चक्र विज्ञानमार्फत विशुद्ध मानवीय हित गरेको छ। मानव कल्याणका लागि यो ध्यानले काम गर्ने बताउँदै उनले सातवटा चक्र जगाएर हरकोहीले जीवनलाई चाहेजस्तो बनाउन सक्ने बताए। चक्र विज्ञानमा सहभागी हुन लुम्बिनी पुगेका सुनसरी हरिनगर गाउँपालिका१ का अध्यक्ष प्रवीणप्रसाद गुप्ता अब क्रमशः वडाका झन्डै १० हजार बासिन्दालाई चक्र विज्ञानमार्फत ऊर्जावान् बनाउने बताउँछन्। त्यसपछि सबै वडाका अध्यक्षसँग जीवन बदल्ने यो कलाबारे बताउँछु, बुझाउँछु र भन्छु आआफ्नो वडामा यो कार्यक्रम चलाएर जागरुक र ऊर्जावान् बनाऔं, उनले भने, रामदेव बाबाको योग टेलिभिजनमा हेरेर अलिअलि गर्थें, जीवन विज्ञान छ, नेपालमै यति राम्रो कार्यक्रम छ भन्ने थाहा थिएन। उनले जीवन स्वस्थ्य भएर बाँच्ने कला सिकेको बताए। भूमिसुधार तथा मालपोत कार्यालय भक्तपुरका लेखाअधिकृत हरिकृष्ण तिमिल्सिनाले चक्रको ज्ञान पाएपछि तिनलाई चलायमान गरे मानिस अनुशासित हुने बताए। शासन बिग्रिए कुशासन सुरु हुने भन्दै गुरुहरूले त्यस्तो कर्मबाट मानिसलाई पोल्न थाल्ने र मानिसको सुख, शान्ति अनि समृद्धि हराउँदै जाने यथार्थ अनुभूति भयो, उनी थप्छन्, सात चक्रको ज्ञान लिएपछि जीवन ऊर्जा नै ऊर्जाले भरिएको रहेछ, अनेक सम्भावना देखिने रहेछ भन्ने भयो। जीवन जिउने कला सिकेँ। जीवन र जगत्का अनेक आयाम बुझ्ने अवसर पाएँ। झन्डै ३० वर्षदेखि अमेरिकामा बसोबास गर्दै आएकी ७४ वर्षीया लक्ष्मी अर्याल नेपाल आएको बखत पहिलोपटक चक्र विज्ञानमा सहभागी हुन लुम्बिनी पुगिन्। अमेरिका बस्दा पनि बेलाबखत दैनिक योगध्यानको कक्षा अनलाइनबाट सहभागी हुने उनी साताव्यापी चक्र जागरणको कोर्समा बस्न पाउँदा अत्यन्तै खुसी मिलेको बताउँछिन्। भन्छिन्, शरीरभित्रका सातवटा चक्र चलायमान गर्ने कला सिकेपछि लाग्यो नेपालका सबै कर्मचारी, नेताहरू, विद्यार्थी र शिक्षकले अनिवार्य लिनुपर्ने बोध भयो। गीतसंगीतसँगै नाचगान, योग र ध्यान हुने भएकाले बिहान साढे सातदेखि साँझ पाँच बजेसम्मको साढे ९ घण्टा बितेको पत्तो नहुने उनको भनाइ छ। उदयपुरबाट लुम्बिनी पुगेका १२ वर्षीय सुदिन राई पनि चक्र विज्ञानमा रमाएका छन्। भन्छन्, यो कार्यक्रमले पढाइमा सहयोग पुग्ने रहेछ। कार्यक्रममा १२ देखि ७८ वर्ष उमेरका मानिस सहभागी छन्। ३५ देखि ४५ वर्षका मानिसको सहभागिता बढी छ भने पुरुषभन्दा महिलाको संख्या बढी छ। उच्च अदालतका पूर्वन्यायाधीश भीमकुमार ओझा जीवन विज्ञानका कार्यक्रम रेडियो, टेलिभिजनमा सुन्ने र हेर्ने अनि पत्रपत्रिकामा पढ्ने गर्थे। कार्यक्रममै सहभागी भएर प्रत्यक्ष बुझ्दा र भोग्दा अत्यन्तै गजब पाएँ, उनले भने, सबै कुरो आफैंमा रहेछ, मै हुँ मभित्रै छ भन्ने चेत पाइने रहेछ। मलाई मैले जगाउनुको विकल्प छैन भन्ने बुझेँ। हरेक बालबालिकामा चक्र विज्ञानको बिज रोप्नुपर्ने बताउँदै उनले विद्यालय तहमा पाठ्यक्रम बनाएर अध्यापन र अभ्यास गर्नुपर्नेमा जोड दिए। मायादेवी गाउँपालिका, रुपन्देहीका अध्यक्ष ध्रुवनारायण चौधरीले देशभरका जनप्रतिनिधिलाई यो ज्ञान दिन सके विकास र परिवर्तनले छिटो सार्थकरूप लिने बताए। मायादेवी गाउँपालिकाले शरीरका सात चक्र जगाएर मानव स्रोत परिचालन गरे हरेक नागरिकमा परिवर्तन आउने भएकाले अत्यावश्यक सम्झेर नीति तथा कार्यक्रममा राख्नेछ, उनले भने, जनप्रतिनिधि दिनभर तनावमा हुन्छन्, यसको व्यवस्थापन कला यसले दिनेरहेछ। व्यवस्थित हुन र समयमा सेवासुविधा दिन यसले सिकाउने रहेछ। सरकारका पूर्वसहसचिव पुरुषोत्तम नेपाल चक्र विज्ञानमा दोस्रोपटक सहभागी हुँदै छन्। परिवार र आफन्त गरी सातजनाको टोली लिएर भक्तपुरबाट लुम्बिनी पुगेका उनी भन्छन्, मानिसलाई परिवारप्रति विश्वास छैन, युवालाई देशप्रति विश्वास छैन, नेपालमै कमाउँछु वा नेपालमा भविष्य सुरक्षित छ भन्नेमा विश्वास छैन। यस्तो अवस्थामा चक्र विज्ञानले आत्मविश्वास र आत्मसम्मान जगाउँछ। सकारात्मक सोचको विकास गरी केही गर्छु हुन्छ भन्ने सिकाउँछ। उनले मानिसभित्र सम्पूर्ण छ भन्ने बुझाउन चक्र विज्ञान उपयुक्त भएको बताए। उनका अनुसार, कार्यक्रममा गीतका हरेक श्लोक जोड्दै गुरुहरूबाट जीवनका अनेक सम्भावना खोतल्ने काम भएको छ। सेवानिवृत्त हुनुअघिसम्म सरकारी सेवा जे जति गरें, विवेकले गरेँ, नेपाल भन्छन्, समयमै चक्र विज्ञान लिएको भए दोब्बर गर्न सक्ने रहेछु। किन बेलैमा यो लिइनँ भन्ने लागेको छ। काठमाडौंबाट लुम्बिनी पुगेका ६५ वर्षीय भवानीशंकर सुवेदीले अधिकांश हामी चेतनाहीन जस्तै रहेको र चक्र विज्ञानले चेतना फैलाउने काम गरेको निष्कर्ष निकाले। उनले भने, आत्मचेतना र आत्मविश्वासको कमीले हामीले जीवनमा धेरै कुरा गुमाएका रहेछौं, बेलैमा बुझेनछौं जीवन। स्याङ्जा वालिङका विवश पाठक थप्छन्, जीवनमा जे सिक्नुपर्ने थियो, चक्र विज्ञान नलिएर त्यसबाट वञ्चित भएको पाएँ। बेलैमा यो बुद्धि पुगेको भए मेरो जीवन अर्कै हुनेरैछ। कमला तिवारीलाई चक्र विज्ञानले जीवन बदल्ने सूत्र दिएको अनुभूति भएको छ। अविस्मरणीय सिकाइ र अनुभव रह्यो, यति त सोचेकै थिइनँ, उनी भन्छिन्, हामीले जीवन बुझेकै रहेनछौं न जगत्। नजानेरै जीवन बिताएछौं भन्ने लागेको छ। अब चिनेजानेका आफन्त सबैलाई यो कोर्स लिन पठाउँछु। सियारी गाउँपालिकाका प्रमुख प्रशासकीय अधिकृत ऋषिराम पन्थी पारिवारिक सम्बन्ध सुमधुर बनाउनदेखि समाज परिवर्तनसम्मका लागि चक्र विज्ञानले अहं भूमिका खेल्ने बताउँछन्। विराट यो चक्र विज्ञान व्यावहारिक रहेछ जसमा मनोविज्ञान, भौतिक जगत् र अध्यात्म मिसिएको रहेछ, उनी भन्छन्, शिक्षकमा यसको बिज रोप्ने हो भने मुहानमा सङ्लो पानी बगेजस्तै हुनेछ, त्यसपछि सबैलाई यसले सङ्लो पार्दै लैजाने छ। कर्मचारी सबैले लिए सेवाप्रवाह चुस्तदुरुस्त हुनेमा शंका छैन। सेवाभाव पनि बढ्छ। सोही पालिकाका अधिकृत गणेशप्रसाद खनाल नकारात्मक पक्ष सुकाउने र सकारात्मक पक्ष फुकाउने चक्र विज्ञानले सकारात्मक सोच, सत्प्रयास र समृद्धिको बाटो देखाउने दाबी गर्छन्। नवलपरासी गैंडाकोटका ५४ वर्षीय रामचन्द्र चालिसे उमेर ढल्के पनि जीवनमा नयाँ ऊर्जा मिलेको बताउँछन्। भन्छन्, बालक होस् वा वृद्ध, जीवनमा केही गर्ने सोच यसले जगाउँछ अनि सहज जीवन जिउन र क्षमता वृद्धि गर्न यो उपयोगी छ। जीवन विज्ञानकी संयोजक निर्मला केसीले चक्र विज्ञानमा सहभागी हुनेले प्रदेश प्रदेश र पालिका पालिकामा यो कार्यक्रम लैजान अनुरोध गरेको जानकारी दिइन्। जीवन विज्ञान ललितपुरका संयोजक एकनारायण काफ्ले चक्र विज्ञान सोचेभन्दा भव्य भएको बताउँछन्। झन्डै ६ हजारले त लिनुभयो उहाँहरू अब सन्तान र आफन्तलाई पठाउनेमा पुग्नुभएको छ, उनी भन्छन्, अब नेपाली जाग्नेछन्, यसले विश्वलाई यही ऊर्जा दिएको छ। लुम्बिनीका संयोजक केशवप्रसाद खनालले व्यापार व्यवसायमा तनावग्रस्त बनेर विरक्तिएर आउने सयौं मित्रहरू यतिबेला शान्त भावमा देखिएको बताए। उनले भने, उहाँहरूले जीवनलाई कसरी व्यवस्थित गर्ने र कसरी सहज जीवन ज्यूने भन्ने कला सिकेको बताउनुभएको छ। कसैले जीवन त थियो तर बोध बल्ल भयो भन्नुभएको छ त कसैले नवजीवन पाएको अनि कसैले जीवन व्यवस्थित बनाउन सिकेको बताउनुभएको छ। यति भए हामी पनि खुसी।"
रिपोर्टिङमा गएका पत्रकारले जब आफ्नै बुवाको शव देखे,"धनगढी : कृष्ण विष्ट अन्नपूर्ण पोस्ट् र एपीवान टेलिभिजनका बैतडी सम्वाददाता हुन् । उनी बैतडीको सूचनामा दख्खल राख्ने व्यक्ति पनि हुन् । विष्ट स्थानीय सेभेन स्टार रेडियोमा समाचार प्रमुख छन् । रेडियोको बिहानको समाचार बनाउने र वाचनको ड्युटी उनकै हुन्छ । शुक्रबार एका बिहानै उनी रेडियोमा गए । खोड्पेबाट बझाङ जाने सडकमा ट्याक्टर दुर्घटनामा दुईजनाको मृत्यु भएको खबर आयो । उनले प्रहरीलाई घटनाको सबै विवरण मागे । प्रहरीले ट्याक्टर दुर्घटनाको सबै विवरण दियो पनि । प्रहरीले दिएको सूचनामा ट्याक्टर चालक राजेश चौधरी र एकजना सनाखत हुन नसकेको व्यक्तिको मृत्युको खबर उनले आफै लेखे पनि। त्यो खबर आफ्नो रेडियोमा पढे । अन्नपूर्ण पोस्टको अनलाइनमा पनि पठाए । एपीवान टेलिभिजनको जिल्ला ब्युरोको फेसबुक ग्रुपमा उनले फोटो भिडियो पनि पठाए । समाचार अनलाइनमा प्रकाशित भयो,टीभीमा बज्यो । तर, कृष्णको पत्रकारिताप्रतिको सक्रियता त्यत्तिकैमा सकिएन । उनले घटनास्थल जाने निधो गरे । घटनाको प्रारम्भिक खबर सबैतिर फैलिसकेको थियो । मोटरसाइकल समाते र घटनास्थलतिर लागे । उनी घटनास्थल नजिकैको खोडपे बजारमा बस्छन् । उनले काम गर्ने स्थानीय रेडियो पनि खोड्पे बजारमै छ । खोड्पेबाट झण्डै ६७ किलोमिटरको दुरीमा रहेको दुर्घटनास्थल झौलेक मोडमा उनी पुगे । उनले पहिला दुर्घटनाग्रस्त ट्याक्टरको तस्बीर खिचे । चालक र नजिकैको रुखमा अंगालो हालेर रक्ताम्य भएका सनाखत हुन नसकिएका भनिएका व्यक्तिको पनि तस्बिर आफ्नो क्यामेरामा कैद गरे। दुर्भाग्यवस् रुखलाई अंगालो हालेर रक्ताम्म अवस्थामा भेटिएका व्यक्ति अरु कोही नभइ उनकै बुवा मन्धीर विष्ट हुन्छन्। उनले तस्बिर खिचेर सडकमा आइसकेपछि मात्रै त्यो तस्बिर बुवाको नै भएको थाहा पाएका थिए। दुर्घटनामा घाइते भएकाले उनले गुहारका लागि रुखलाई अंगालो हालेको अनुमान लगाउन सकिन्छ। आसपासमा रगत धेरै बगेको थियो । उनले त्यो रक्ताम्य शरीर आफ्नै बुवाको होला भनेर कल्पना गर्ने कुरै भएन। किनकी उनका बुवा काठको ठेक्कापट्टाको काम गर्न केहीदिन अघि फिल्डमा गएका थिए। घर फर्किने क्रममा पक्की सडकमा दुर्घटना भएको थियो । उनका बुवाले आफू घर आइरहेको खबर पनि गरेका रहेनछन्। घटनाको रिपोर्टिङ सकेर सडकमा आएपछि कृष्णले बुवा भएको थाहा पाएको घटनास्थलमा रहेका अर्का पत्रकार सिपि लोहियाले बताए। लोहियाले भने,' आफैले रिपोर्टिङ गरेर सडकमा आएपछि सनाखत हुन नसकेका व्यक्ति आफ्नै बुवा हुन् भन्ने थाहा पाए । अनी ऊ (कृष्ण) सडकमै ढल्यो । सम्हाल्न गाह्रो भइरहेको छ । ५५ वर्षीय विष्ट खोडपे आसपासको सामुदायीक बनमा काठको ठेक्कापट्टा गर्थे। कहिले घर त कहिले बनतिर हुने भएकाले उनको घर आउनेजाने ठेगाना हुँदैनथ्यो। घर आउने खबर गरेको भए सायद दुर्घटनाको जानकारी राति नै आउने थियो । खोजतलास गर्दा घाइते भएका बुवा बचाउन सकिन्थ्यो, 'पत्रकार लोहियाले भने,' पत्रकार,आफैले मृत्यु भएका बुवाको शवको रिपोर्टिङ गरे । प्रहरीले गाडीलाई साइड दिने क्रममा किनारातिर रहेको ट्याक्टर खसेको हुनसक्ने अनुमान गरेको छ । दुर्घटना भएको ठाउँ नजिकको भित्तातिर गाडी घस्रिएको निसान रहेको प्रत्यक्षदर्शीले बताएका छन् । सुर्नयाबाट खोडपे गइरहेको से २ त ३६७८ नम्बरको टयाक्टर बिहीबार राति ११ बजेतिर जयपृथ्वी सिंह राजमार्गको पाटन नगरपालिका ८ झौलेक मोडमा दुर्घटना भएको थियो । सोही दुर्घटनामा पत्रकार कृष्णका बुवा र चालक राजेश चौधरीको ज्यान गएको हो।"
