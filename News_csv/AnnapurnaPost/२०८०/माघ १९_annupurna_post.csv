शीर्षक,विवरण
"एम्बुलेन्सको व्यापार, बिरामीमाथि अत्याचार","बिरामी ओसारपसार गर्ने गाडी अर्थात् एम्बुलेन्स। यो आफैंमा सेवा हो। त्यसैले त सरकारले एम्बुलेन्स ल्याउँदा अरू गाडी किन्दाजस्तो भन्सार शुल्कलगायत कर पनि लिँदैन। तर के भने एम्बुलेन्स भनेको व्यक्तिले किन्ने गाडी होइन र चलाउने पनि। संघसंस्थाले बिरामीको सेवाको उद्देश्य राखेर चलाउने हो। र, त्यसका लागि पनि जिल्ला एम्बुलेन्स सञ्चालन समितिबाट अनुमति चाहिन्छ। निजी प्रयोजनको गाडीजस्तो देशभर कुदाउन पाइने र आफूखुसी सञ्चालन गर्ने होइन। धनुषामा भने निजी लगानीका भाडाका गाडीजस्तै गरी चलिरहेका छन्। एक त व्यक्तिगत लगानी गरी भाडा र अनुमतिबिना चलाउनु नै गैरकानुनी काम हो। अर्काेतिर यहाँ त भाडामा पनि मनलाग्दी छ। सार्वजनिक सेवा र चासोका कार्यालय तथा चोकमा यात्रु पर्खिरहेका भाडाका गाडी हुन्छन्। यहाँका अस्पतालमा त्यस्तै एम्बुलेन्स बिरामी पर्खिरहेका हुन्छन्। बिरामीसँग पनि आफूखुसी भाडा लिन्छन्। जबकि समितिले भाडादर निर्धारण गरेको छ। यात्रु अर्थात् बिरामीले त्यो शुल्कमा सेवा पाउँदैन्। एउटादुईटा हैन, दर्जनौं त्यस्ता एम्बुलेन्स जिल्लामा छन्। एक किसिमको धन्दा जो चलिरहेको छ। प्रमुख जिल्ला अधिकारीको संयोजकत्वमा एम्बुलेन्स सेवा सञ्चालन समिति जिल्लामा हुन्छ। यही समितिले नियमन र अनुगमन तथा अनुमति प्रदानलगायत काम गर्छ। धनुषामा एम्बुलेन्सको जुन धन्दा चलिरहेको छ, त्यसबारे त्यो समिति बेखबर छैन। सरोकारवालाले पटकपटक मौखिक र लिखित जानकारी गराएकै छन्। तर, कानुनी कारबाहीको पहल भएको छैन। बिरामीलाई त सके निःशुल्कै सहयोग गर्नुपर्नेमा उनीहरूमाथि भइरहेको लुटधन्दा सरकारी निकायबाट नजरअन्दाज गरिनु विडम्बना हो। अर्काेतिर एम्बलुेन्स सञ्चालनका जुनजुन मापदण्ड छन्, त्यसको पनि अनुगमन गरी अरू संस्थाका एम्बुलेन्समा भएका कमीकमजोरी पनि सुधार्न उक्त समिति लाग्नुपर्ने हो। जिल्लामा कानुन लागु गराउने प्रमुख भूमिकामा हुन्छन् प्रमुख जिल्ला अधिकारी। तर आफैं संयोजक रहेको समितिअन्तर्गतको दायित्व निर्वाहमै कमजोरी भयो भने अरु क्षेत्र झन् कस्तो होला ? स्वास्थ्य क्षेत्रको संवेदनशीलतासमेत ख्याल गरी अवैध चलिरहेका एम्बुलेन्सको धन्दा चाहिँ पहिला रोकी हाल्नुपर्छ।"
अख्तियारको उजुरी पर्नेमा स्याङ्जा प्रदेशकै तेस्रो,"स्याङ्जा : अख्तियार दुरुपयोग गरेको आरोपमा गण्डकी प्रदेशमा स्याङ्जा जिल्ला तेस्रो स्थानमा देखिएको छ। भ्रष्टाचारजन्य कसूर गरेको उल्लेख गर्दै स्याङ्जाका १ सय ५ वटा उजुरी परेको अख्तियार दुरुपयोग अनुसन्धान आयोगको कार्यालय पोखराले जनाएको छ। अख्तियार कार्यालय पोखराको आयोजना तथा पुतलीबजार नगरपालिकाको समन्वयमा भ्रष्टाचार नियन्त्रण तथा सुशासन प्रबद्र्धनसम्बन्धी कार्यक्रममा कार्यपत्र प्रस्तुत गर्दै कार्यालय प्रमुख अस्मान तामाङले संघ, प्रदेश र पालिका गरी गतवर्ष ४८ र चालु आर्थिक वर्षमा ५७ गरी १०५ वटा उजुरी परेको बताए। उजुरी परेका मध्ये ५४ वटा फछ्र्योट भई ५१ वटा बाँकी रहेको उनको भनाइ छ। यसैगरी, स्याङ्जाका ११ स्थानीय तहका गतवर्ष ३५ र चालुवर्ष ४३ गरी ७८ वटा उजुरी थिए। तीमध्ये ४० वटा फस्र्योट भई ३८ बाँकी रहेको उनले बताए। यहाँका स्थानीय तहमध्ये सबैभन्दा बढी पुतलीबजारका उजुरी परेका छन् । पुतलीबजारका १७ उजुरी छन्। गतवर्षको ३ र चालुवर्षमा १४ उजुरी परेका हुन्। तीमध्ये ११ फस्र्योट भई ५ प्रक्रियामा रहेका छन्। यसैगरी, चापाकोट नगपालिकाको ८, वालिङ र गल्याङ नगरपालिकाको ७७, आँधीखोला र कालीगण्डकी गाउपालिकाको ६६, बिरुवा र हरिनास गाउँपालिकाका ५५, भीरकोट नगरपालिकाको २ र फेदीखोला गाउँपालिकाको एउटा उजूरी रहेको बताइएको छ। प्रदेशका १० जिल्लामा गत र चालु आर्थिक वर्षमा ६ सय ७१ उजुरी परे । तीमध्ये स्याङ्जाका मात्र ७८ वटा छन्। दश जिल्लाका ३ सय ६९ उजुरी फछ्र्योट हुँदा स्याङ्जाका ४० वटा भए। यसैगरी, स्याङ्जाका ३८ उजुरी अनुसन्धानका प्रक्रियामा रहँदा अन्य १० जिल्लाका ३ सय २ बटा बाँकी छन्। प्रमुख तामाङका अनुसार, गण्डकी प्रदेशअन्र्तगतका जिल्ला मध्ये स्याङ्जा धेरै उजुरी पर्ने जिल्ला मध्ये तेस्रो हो। सबैभन्दा बढी कास्की र दोस्रोमा तनहुँ छ। कास्कीमा ४८३ र तनहुँमा १४५ वटा उजूरी छन्। स्याङ्जाको १०५, पर्वत १०३, बाग्लुङ् ८०, म्याग्दी ७१, गोरखा ६६, लम्जुङ् ३१, मुस्ताङ् १७ र मनाङका ११ वटा उजूरी छन्। प्रदेश र जिल्लाका अवस्थाका बारेमा जानकारी गराउँदै प्रमुख तामाङले पाएको जिम्मेवारीलाई दुरुपयोग नगर्न सुझाव दिए। गलत कार्य कहिल्यै सही प्रमाणित हुन नसक्ने जनाउँदै ऐन, नियमको परिधिभित्र रहेर काम गर्नुपर्ने बताए। कहिलेकाहीँ अनावश्यक दुःख र हैरानी दिनका लागि पनि उजुरी आउने गरेको जनाउँदै प्रमुख तामाङले भने गलत नगर्नुहोस्, कार्यालयले बोलाएको समयभित्र आउनुहोस्, आफनो स्पष्टिकरण दिएर जानुहोस् । भ्रष्टाचार नियन्त्रणका लागि कार्यालयले उपचारात्मक, निरोधात्मक र प्रबद्र्धनात्मक रणनीति अपनाएको छ। पुतलीबजार नगरपालिकाका नगरप्रमुख तुलसीराम रेग्मीले नगरपालिकालाई भ्रष्टाचार मुक्त पालिका बनाउने प्रतिबद्धता जनाए। कसैको दबाब र प्रभावमा परेर गलत कार्य नगर्न सहभागी सुझाव दिँदै उनले आपूले पनि भ्रष्टाचार नगर्ने र अरूले गरेको पनि सहन नसक्ने बताए। जनप्रतिनिधि, कर्मचारी, प्रधानाध्यापक, विद्यालय व्यवस्थापन समितिका अध्यक्ष सहभागी रहेको सो कार्यक्रममा लेखाका कर्मचारीले सार्वजनिक खरिद ऐन र सुशासन ऐनको पालना गर्दै काम अघि बढाउन सुझाव दिए। विगतमा गलत काम भएका भए ती कामलाई सुधार गरी अघि बढ्ने प्रतिबद्धता जनाउँदै नगरप्रमुख रेग्मीले सहभागीलाई पनि नागरिक र सुशासनमैत्री, स्थानीय पालिका बनाउन सहयोग गर्न आग्रह गरे। कार्यक्रममा प्रमुख प्रशासकीय अधिकृत हरिराम नागिलालले स्थानीय कानुन र ऐन बमोजिमका कार्य गरेमा पालिका भ्रष्टाचार मुक्त बन्नेमा जोड दिए। पूर्वनगर प्रवक्ता ख्यामनारायण अधिकारीले अख्तियार दुरुपयोगका सम्बन्धमा स्थानीय तहसम्म प्रशिक्षण दिनुपर्ने बताए।"
"सरकारको न शैली बदलियो, न गति बढ्यो","काठमाडौं : सरकारको एक वर्ष पुगेको अवसरमा प्रधानमन्त्री पुष्पकमल दाहाल (प्रचण्ड) ले घोषणा गरेका थिए अब सरकारको कार्यशैली बदलिनेछ। बितेको एक वर्षमा काम गर्न नसकेको स्वीकार गर्दै प्रधानमन्त्री दाहालले कामलाई गति दिने बाचा गरेका थिए। अपरिहार्यबाहेक बाहिरका कार्यक्रममा नजाने र सिंहदरबारमै बसेर काम गर्ने प्रतिबद्धता पनि व्यक्त गरेका थिए। प्रधानमन्त्री दाहालले पुस १० मा यस्तो प्रतिबद्धता गरेको साढे एक महिना बित्न लाग्यो। न प्रधानमन्त्रीले भने जस्तो सरकारको कार्यशैली बदलियो, न त जनतामा आशा जगाउने कुनै काम नै भए। पुरानै शैली र उही गतिले जनतामा झन्झन् निराशा बढ्दै गएको छ। सरकार केमा अल्झियो भन्ने प्रश्न उठेको छ। ०७९ पुस १० गते प्रधानमन्त्री भएका दाहालले पहिलो वर्ष भनेजति काम गर्न नसकेको स्वयं स्वीकार गरेका थिए। काम गर्न नसके आफूले पनि पद छोडने र मन्त्रीलाई पनि बाटो खोल्न निर्देशन दिएका थिए। यति मात्र होइन, दाहालले मन्त्री फेर्ने कुरा बारम्बार उठाइ पनि रहेका छन्। तर, काम नगर्ने मन्त्रीलाई बाई बाई पनि भन्न सकेका छैनन्। आफूले पनि आस जगाउने कामको सुरुवात गर्न सकेका छैनन्। मन्त्री फेर्ने प्रधानमन्त्रीको प्रस्तावमा कांग्रेस सभापति शेरबहादुर देउवा सहमत भएका छैनन्। गठबन्धनका अरू दल पनि तत्काल मन्त्री फेरिहाल्ने पक्षमा छैनन्। आफ्नै पार्टीबाट मन्त्री बनेकाहरूलाई पनि कार्यसम्पादनको आधारमा हटाउने र नयाँलाई अवसर दिन प्रधानमन्त्री दाहाल चुकेका छन्। १ सरकारको कार्यशैली : पुरानै गएको एक वर्षको कार्यशैलीप्रति प्रधानमन्त्री स्वयंले असन्तुष्टि जनाएका थिए। अधिकांश मन्त्रीको कार्यसम्पादन एकदमै कमजोर छ। प्रधानमन्त्री दाहालले एक वर्षको कार्यकाल यसपटकलाई यस्तै भयो भनेका थिए। दोस्रो वर्ष रफ्तार एवं गति बढाउने घोषणा गरेका थिए। काम गर्न नसक्ने मन्त्रीहरूलाई बिदा हुन समेत सार्वजनिक रूपमा नै अपिल गरे। तर, न प्रधानमन्त्रीले मन्त्री फेर्न सके, न त कुनै मन्त्रीले नैतिकताको आधारमा राजीनामा नै दिए। राष्ट्रिय योजना आयोगका पूर्वउपाध्यक्ष डा गोविन्दप्रसाद पोखरेल ऊर्जा क्षेत्रमा सरकारले केही आशालाग्दा काम गरे पनि अरू क्षेत्र निराशाजनक नै रहेको बताउँछन्। ऊर्जाको क्षेत्रमा सरकारले केही आशा देखाएको छ, पोखरेल भन्छन्, परराष्ट्र सम्बन्धमा अलिकति राम्रो गर्न खोजेको जस्तो लाग्छ। अरूमा त कुशासन र बेतिथि नै बेतिथि छ। २ स्थिरतामा : प्रश्नै प्रश्न संसद्मा तेस्रो दल, प्रचण्डको तेस्रो कार्यकाल। अरू दलकै टेकोमा सत्ता टिकाउनु परेकाले सरकारको स्थिरतामा बारम्बार प्रश्न उठिरहन्छन्। तर, पनि दाहाल संसद्का पहिलो र दोस्रो दलको काँध चढेर सत्तामा हालीमुहाली गरिरहेका छन्। सुरुमा एमालेको समर्थनमा प्रधानमन्त्री भएपछि एमालेसँग सहमति तोडेर कांग्रेसको समर्थन बटुले। २ सय ७५ सदस्यीय प्रतिनिधिसभामा माओवादीको ३२ सिट मात्रै छ। ८८ सिटको नेपाली कांग्रेसले सरकारलाई टेको लगाएको छ भने ७९ सिट भएको एमाले प्रमुख प्रतिपक्षमा छ। ३२ सिट मात्रै भएको दलले सरकारको नेतृत्व गरिरहेकाले सरकारको स्थिरतामाथि प्रश्न उठिरहन्छन्। त्यसैकारण पनि दीर्घकालीन नीति, विकास निर्माण र सुशासनका कामले गति लिन नसकेको जानकारहरू बताउँछन्। गठबन्धनमा : विश्वासको संकट प्रधानमन्त्री दाहाल राजनीतिमा अत्यन्तै चलायमान र सत्तालोभी मानिन्छन्। सत्ताका लागि उनले जसलाई पनि धोखा दिन सक्छन्। फाइदाका लागि सहकार्य गर्न सक्छन्। कहिले कांग्रेस त कहिले एमालेसँग सहकार्य गर्छन्। त्यसैकारण सत्ता गठबन्धनमा दाहालको कार्यशैलीका कारण अविश्वासको खाडल छ। त्यसैकारण सत्तासीन कांग्रेसका शेखर कोइराला लगायतका नेताहरू दाहाललाई प्रधानमन्त्रीबाट हटाउनुपर्ने बताइरहेका छन्। दाहाललाई कांग्रेस(८८), माओवादी केन्द्र(३२), नेकपा एकीकृत समाजवादी(१०), जनता समाजवादी पार्टी(१२), लोकतान्त्रिक समाजवादी पाटी(४र्), जनमत पार्टी(६), नागरिक उन्मुक्ति पार्टी(४), राष्ट्रिय जनमोर्चा(१)को समर्थन छ। जसमा राष्ट्रिय जनमोर्चा सरकारमा छैन। भिन्न विचारधाराको यो गठबन्धनमा सधैं अविश्वास त हुने नै भयो। सत्तारुढ दलभित्र विभिन्न घटनाक्रमका कारण विवाद पनि उत्तिकै हुन्छ। हालै सम्पन्न राष्ट्रियसभाको निर्वाचनमा कोशी प्रदेशमा भएको फ्लोर क्रसले माओवादी र कांग्रेसमा दरार उत्पन्न भयो। उता मधेसमा जनमत पार्टी र जसपाबीच टकराबले गठबन्धनमा पनि समस्या पैदा गरेको छ। कतिपय नेताहरूका अभिव्यक्तिले अविश्वास बढाउने गरेको छ। प्रमुख प्रतिपक्ष दल एमालेका रणनीतिले बेलाबेला असमझदारी निम्त्याउने गरेको छ। सत्ताको जग : मक्किएको संसद्मा कुनै पनि दलको बहुमत छैन। त्यसैकारण गठबन्धन गरेर सत्ता टिकाउनुपर्ने बाध्यता छ। तेस्रो दलले सत्ताको नेतृत्व गर्दा त्यसै पनि सरकारको जग कमजोर हुने नै भयो। पहिलो दल कांग्रेस र दोस्रो दल एमाले मिल्ने हो भने तेस्रो दल माओवादीको बार्गेनिङ पावर समाप्त हुन्छ नै। तर, एकापसका प्रतिस्पर्धी एमाले र कांग्रेस मिलेर सरकार बनाउने प्रयास गरेका छैनन्। अर्कोतिर नेपालको राजनीति ओली फोवियाले ग्रस्त छ। समकालीन नेतामा तुलनात्मक रूपमा बोल्ड भएका कारण एमाले अध्यक्ष केपी शर्मा ओलीसँग सबै जसो नेता डराउँछन्। उनी सत्तामा पुगे आफ्नो राजनीतिक भविष्य संकट पर्ने डर अन्य दलमा हुन्छ। ०७४ सालको साढे तीन वर्षको ओलीको शासनको जगजगीले पनि अन्य नेता पुन: उनलाई सत्तामा जान दिने पक्षमा छैनन्। ओलीले संविधान निर्माण, नाकाबन्दी र लिम्पियाधुरासहितको नक्सा जारी गर्दा भारतसँग टकरावका कारण पनि भारत उनलाई पुन: सत्तामा जान दिन चाहँदैन। अर्कोतिर संक्रमणकालीन न्यायलाई टुंगोमा पुर्याउनै पर्ने बाध्यता छकांग्रेस सभापति शेरबहादुर देउवा र माओवादी केन्द्रका अध्यक्ष एवं प्रधानमन्त्री दाहाललाई छ। त्यस कारण पनि उनीहरूको गाँठो त्यति सजिलै यताउता हुने अवस्था छैन। ३ सुशासन : गफ मात्रै भ्रष्टाचार नियन्त्रण गरी सुशासन कायम गर्नेमा सरकारले खासै उपलब्धिमूलक काम गरेको छैन। भ्रष्टाचार बढेको बढ्यै छ। नक्कली भुटानी शरणार्थी प्रकरण, ललिता निवास जग्गा हिनामिना प्रकरण, सुनतस्करी लगायतका काण्डमा सरकारले हात हाल्यो। सत्तारुढ र प्रमुख प्रतिपक्ष दलका शीर्ष नेताहरू नै पक्राउ गर्यो। सुरुवातमा यी घटना थाल्दा सरकारप्रति आशाको किरण पनि छायो। तर, सरकारले दबाब र प्रभावमा परेर यी प्रकरणलाई निष्कर्षमा पुर्याउन सकेन। योजना आयोगका पूर्वउपाध्यक्ष डा पोखरेल सुशासनमा केही सुरुवात भएको भए पनि टुंगोमा पुर्याउन नसकेकाले सरकारको कार्य हास्यास्पद नै भएको बताउँछन् । सुरुवात गर्यो तर टुंगोमा पुर्याएन, पोखरेल भन्छन्, यसले भ्रष्टाचार, कुशासन र बेथिति झन् बढायो। यस्तो गर्नु थियो भने नथालेको भए हुन्थ्यो, यो त हास्यापद काम भयो। उनी कुशासनको प्रभाव संघ, प्रदेश र स्थानीय तहमा उस्तै रहेको बताउँछन्। पूर्वसचिव एवं सुशासनविद् शारदाप्रसाद त्रिताल सुशासन र भ्रष्टाचार नियन्त्रणमा सरकारका तर्फबाट कुनै काम नै नभएको आरोप लगाउँछन्। मुलुकमा एकदमै भ्रष्टाचार बढिरहेको छ, त्रिताल भन्छन्, सरकारका तर्फबाट भ्रष्टाचार रोक्ने कुनै कुरा नै भएको छैन। ४ विकास निर्माण : सुस्त आर्थिक वर्षको ९ महिनामा १९ प्रतिशत पनि पुँजीगत खर्च भएको छैन। विकास निर्माणका काम लगभग ठप्प छन्। भएका योजनाको काम पनि अघि बढेको छैन। नयाँ आयोजनाको ठेक्का नै लाग्न सकेको छैन। बहुवर्षीय ठेक्काको स्रोत सहमति कात्तिक मसान्तभित्र लिइसक्नुपर्ने हो तर अहिलेसम्म यो हुन सकेको छैन। प्रधानमन्त्रीले पटकपटक पूर्वाधार निर्माणलाई प्राथमिकता दिएको दाबी गर्दै आएका छन्। तर, प्रधानमन्त्रीको कुरा भाषण र नारामा मात्रै सीमित भएको छ। राष्ट्रिय गौरवका आयोजनाको काम सुस्त गति छ। ठूला र गेम चेन्जर आयोजनाका कतै सुरुवात भएको सुनिँदैन। जबकि प्रधानमन्त्री दाहालले अब सरकारले गेमचेञ्जर आयोजनामा ध्यान दिने घोषणा गरेका थिए। ५ मन्त्रीमण्डल : ताल आआफ्नै मन्त्रीहरूबीच तालमेल छैन। प्रधानमन्त्रीले मन्त्रिपरिषद् परिवर्तन गर्ने घोषणा गरेपछि जनताको कामभन्दा प्रधानमन्त्रीलाई कसरी रिझाउने भन्ने ध्याउन्नमा मन्त्रीहरू छन्। मन्त्री परिवर्तन हुने हल्लाले मन्त्रीले कर्मचारी प्रशासनले मन्त्रीलाई टेर्न छोडेका छन्। ६ अर्थतन्त्र : फेसो खुस्किइसक्यो अर्थतन्त्रको अवस्था जर्जर छ। सरकारका इन्डिकेटर मा सुधार देखिए पनि बजारमा अर्थतन्त्रको अवस्था नाजुक छ। ठूला व्यापारी र उद्योगी त्रसित मानसिकतामा छन्। सरकार आएपछि अर्थतन्त्र सुधारको लक्षण र प्रयास नै भएको देखिँदैन। योजना आयोगका पूर्वउपाध्यक्ष डा पोखरेल अर्थतन्त्र सुधारमा सरकारले कुनै परिणाममुखी काम गर्न नसकेको बताउँछन्। जुन हिसाबले सरकारले सम्बोधन गर्नुपर्ने हो, त्यो गरेको छैन, उनले भने, अर्थतन्त्र जुन हिसाबले अघि बढ्नुपर्ने हो, त्यो कतै छैन। रेमिट्यान्स भरमा अर्थतन्त्र चलेको छ। सरकारले न नीतिगत सुधार नै गरेको छ न दीर्घकालीन सम्बोधन नै गरेको छ। गरिखाने वर्ग निराश छन्। उनीहरू जीवनस्तर अझ खस्किरहेको छ। यो वर्ष मात्रै वार्षिक १ लाख १० भन्दा बढी वैदेशिक अध्ययनका लागि बिदेसिएका छन्। पछिल्लो ५ महिनामा मात्रै वैदेशिक रोजगारीका लागि करिब ३ लाख बिदेसिएका छन्। रोजगार, स्वास्थ्य, शिक्षाको अवस्था दयनीय छ। नेपाली कांग्रेसका केन्द्रीय सदस्यसमेत रहेको डा पोखरेल प्रचण्ड सरकारका कामकारबाहीले भविष्य उज्यालो होइन अझ अन्धकार हुने देखिएको बताउँछन्। प्रधानमन्त्रीको व्यस्तता : घुम्न र रम्न प्रधानमन्त्री बनेयता दाहाल विदेश उडेको उड्यै छन्। प्रधानमन्त्री दाहाल घुम्न र रम्नमा व्यस्त छन्। उनले जंगबहादुरपछि विदेशमा एकैपटक धेरै बस्ने प्रधानमन्त्रीमा दाहालले कीर्तिमान कायम गरेका छन्। अमेरिका र चीन भ्रमणमा दुई हप्ताभन्दा बढी समय बिताएका छन्। भदौ ३१ देखि ४ सम्म अमेरिका र त्यतैबाट असोज ५ देखि एकहप्ता चीनमा बिताएका थिए। यति लामो समय एकै पटक ढुक्कसाथ विदेश बसेको खासै पाइँदैन। यो दुर्लभ घटना हो। यस्तै प्रधानमन्त्री दाहाल यूएई, भारत, इटाली र युगान्डालगायत देशमा पुगिसकेका छन्। जनता : निराशै निराश जनतामा सरकारप्रतिको विश्वास गुम्दै गएको देखिन्छ। त्यसैकारण सुरक्षित भविष्य नदेखेर युवाहरू विदेश पलायन भइरहेका छन्। राष्ट्रिय उद्योगीहरू ढुक्कले लगानी गर्न सकेका छैनन्। आमनागरिकले सरकारले केही गर्छ भन्ने विश्वास गर्न छोडेका छन्। जताततै निराशै निराश भए पनि सरकारले आसलाग्दो काम गर्न सकेको छैन। सरकारको काम स्टन्टबाजी मात्रै : पदमराज गिरि, प्रमुख सचेतक, नेकपा एमाले सरकार सुशासनका लागि सम्पूर्ण रूपले असफल भएको छ। देशको अर्थतन्त्र विकराल अवस्थामा पुगेको छ। जनतामा व्यापक निराशा बढेको छ। सरकारका मन्त्रीको काम स्टन्टबाजी मात्र छन्। समग्रमा देशको परिस्थिति जटिल छ। सरकार पूर्णतया असफल छ। सम्पूर्ण व्यवस्थामाथि खतरा देखिन्छ। आफ्नो मातहतका निकायमा सुशासन कायम गर्न कुनै पनि कार्यालयमा समयमा आयोजना सम्पन्न गर्न प्राथमिकता देखिँदैन सबै असरल्ल छन्। कुन कुरा गर्दा प्राथमिकता दिँदा गरिबी हट्छ, आर्थिक स्थिति सुध्रिन्छ भन्नेतर्फ ध्यान दिन सरकारलाई फुर्सद छैन। केपी ओली सरकारले ल्याएका कार्यक्रमलाई अगाडि बढाइएको छैन। यथास्थितिमा चलाइएको छ। इतिहासकै सबैभन्दा निरिह अवस्थामा अहिले सरकार छ। सार्वभौमसत्ता धुलोमा मिलाउने काम भएको छ। सरकारले भ्रष्टाचारको फाइल खोले जस्तो गरेर सिमित कमजोर मान्छेलाई थुन्ने र बलिया मान्छे उम्किने मेरो सरकारले गरेको छ। सामान्य फाइल सार्ने व्यक्तिलाई लगेर थुन्ने काम भएको छ। बिचौलिया उम्किने काम भएको छ। समग्रमा अहिलेको सरकारले जनताको आँखामा छारो हाल्ने काम गरेको छ। सुशासनको काम भएन : मीनबहादुर विश्वकर्मा, प्रचार विभाग प्रमुख, नेपाली कांग्रेस संसदीय प्रणालीमा प्रधानमन्त्री सर्वेसर्वा हो। मुख्य ड्राइभर प्रधानमन्त्री हो। प्रधानमन्त्रीलाई ड्राइभिङमा समस्या भयो भने गठबन्धनको प्रमुख दलका हैसियतले कांग्रेसले प्रधानमन्त्रीलाई सम्झाइदिने, बुझाइदिने र बढी भए मन्त्री हेरफेरमा सहयोग गर्ने हो। अर्कोकुरा यस अघिका कुनै पनि सरकारले ३६५ दिनमै छलाङ मार्ने काम गरेका छैनन्। गर्दैनन्। सरसर्ती हेर्दा अर्थतन्त्रको लय विस्तारै तंग्रिँदै छ। निर्यात क्षमता बढाउनुपर्ने अभियानमा सरकार लागेको छ। गठबन्धनमै भए पनि हामीले भ्रष्टाचार, सुशासनमा सरकारलाई काम किन भएन ? यो यो त गर्न सकिन्छ नि भन्दै झकझकाउने काम गरिराखेकै छौं। सुशासन कायम गर्न सरकारले जति गर्न सक्थ्यो, त्यति नगरेको महसुस हामीलाई पनि भएको छ। सुधार भएको छ : देव गुरुङ, महासचिव, माओवादी केन्द्र अहिलेको सरकार मुलुकको सापेक्षतामा राम्रै ढंगले अगाडि बढिराखेको छ। सरकारको मूल्यांकन गर्दा समग्रतामा गरिनुपर्छ। गुणात्मक परिवर्तनको अपेक्षा हुनु स्वाभाविक हो। तर, राज्यको संरचनाअनुसार यो परिस्थितिमा पनि सरकार चलायमान छ। एकातिर परम्परागत कानुन यथावत् छन। राज्यका पुरानै संरचना यथावत् छन्। यी सबै सापेक्षताका बाबजुत यो सरकारले भ्रष्टाचार विरोधी काममा प्रशस्तै प्रयास र काम गरेको छ। देशको परिस्थितिअनुरूप सरकारको कामलाई मात्रात्मक सुधारको गुणबाट हेर्नुपर्छ। सबै कुरा बिग्रेको अवस्थामा अहिलेको सरकारले जिम्मेवारी लिएर देशलाई अगाडि बढाएको हो। यत्तिको सुधार हुनु पनि ठूलो उपलब्धि हो। पपुलिज्मको कुरामा सरकार अल्झियो : दिनेशचन्द्र भट्टराई, पूर्वराजदूत एवं राजनीति विश्लेषक देशको प्रधानमन्त्रीमा नीति, नियम, नैतिकता र निष्ठा चाहिन्छ। काम र मुलुक प्रतिको निष्ठा आवश्यक पर्छ। यी सबैको मिश्रण चाहिन्छ। प्रधानमन्त्रीले हुटहुटी देखाएर मात्र हुँदैन। सिस्टम पनि बसाल्नुपर्छ। सिस्टमले सर्पोट गर्नुपर्छ। यहाँ यही सिस्टमले सर्पोट गर्दैन। सिस्टमले एसेप्ट नर्गदासम्म केही हुँदैन। सुशासनलाई पनि चाहिने माथिका ४ ओटा कुरा हुन् तिनै कुरा नहुँदा कुनै पक्षले सही ढंगले काम गर्न पाउँदैन। परराष्ट्र सम्बन्धको कुरा गर्दा त्यति बिगारेका पनि छैनन् र कमिन्टमेन्ट पनि देखिएको छैन। कूटनीतिक विषयमा प्रधामन्त्री सहितको भ्रमणमा जाँदा पनि त्यहाँ परराष्ट्र मन्त्रीले नेतृत्व गरिराखेको देखिन्छ। प्रधानमन्त्री तहमा कुरा राखेको खास कतै देखिँदैन। भारत भ्रमणकै विषयमा पनि ईपीजीको बिषयमा आफू विवादमा तानिने भन्ने डर हो या अरु केहीले हो, प्रधानमन्त्रीले बोल्दिन भन्नुभयो। मुख्य कुरा दोहोरो मापदण्ड, पपुलिज्म लगायतका कुरामा सरकार रुमल्लिएको देखिन्छ।"
हिमपात र वर्षाले भूकम्पपीडितलाई सास्ती,"जाजरकोटमुगु : लामो समयपछि बिहीबार बिहानै परेको हिमपात र पानीले खेतीबाली सप्रने भएकाले किसान खुसी भए पनि भूकम्पपछि त्रिपालमा बस्दै आएका पीडित भने समस्यामा परेका छन्। चिसोका कारण उनीहरू थप समस्यामा परेका छन्। जाजरकोटका बारेकोट, जुनीचाँदे र कुशे गाउँपालिकाका अधिकांश भूभागमा हिमपात भएको छ। भेरी नगरपालिकाको मछाइना र पाँचकाटिया, नलगाडको जुरेली, खालचौर, चाउलेचौर, छेडागाडको दशेरा, पजारुलगायतका क्षेत्रमा हिमपात भएको छ। अन्य भागमा भने वर्षा भएको छ। हिमपात र हिउँदे वर्षाले भूकम्पपीडितलाई थप सास्ती दिएको भेरी नगरपालिका२ का नरजित बुढाले बताए। उनका अनुसार लामो समयको खडेरीपछि भएको हिमपात र वर्षात्ले स्थानीय किसान खुसी भए पनि चिसोले सताउने भन्दै चिन्तित भएका छन्। यहाँका अधिकांश बासिन्दा कृषि पेसामा आश्रित छन्। सिँचाइको सुविधा नहुँदा हिउँदे बाली आकाशे पानीको भरमा लगाउने गरेका छन्। यसपालि लामो समयसम्म पानी नपर्दा गहँु, जौ, मसुरो, चनालगायतका हिउँदे बाली सुकेका छन्। हिमपात र पानी परेपछि निकै राहत भएको नलगाड नगरपालिका४ का टोपबहादुर पन्तले बताए। एकातिर खुसी छांै। अर्कोतिर चिसो कसरी थेग्ने भन्ने चिन्ताले सताइरहेको छ, उनले भने, त्रिपालमा बस्दै आएका भूकम्पपीडितलाई हिमपातले बिजोग बनाएको छ। बालबालिका, ज्येष्ठ नागरिक, सुत्केरी, गर्भवती, अपांगलगायतका जोखिम समूहमा रहेका नागरिकलाई निकै सास्ती भएको उनले बताए। चिसोका कारण मानिस घरबाहिर निस्कन सकिरहेका छैनन्। विद्यालय पनि खुल्न सकेको छैन। कतिपय ठाउँमा धारामै पानी जमेको छ। हिमपातले जनजीवन कष्टकर बनेको छ, पन्तले भने। जाजरकोटमा भूकम्पपछि हजारौं परिवार त्रिपालमा बस्दै आएका छन्। जिल्ला प्रशासन कार्यालय जाजरकोटका अनुसार ४२ हजार लाभग्राही कायम भएकोमा हालसम्म १६ हजार परिवारले मात्र अस्थायी आवास बनाएका छन्। ३० हजार परिवारले पहिलो किस्ताको रकम पाएका छन्। १२ हजार परिवारले अझै पहिलो किस्ताको रकम पाउन बाँकी छ भने अझै २६ हजार अस्थायी आवास बन्न बाँकी छ। ती परिवार अहिले पनि त्रिपालमा बस्दै आएका छन्। यसैगरी मुगुको उच्च हिमाली भूभागमा पनि हिमपात भएको छ। सदरमुकाम आसपास र अन्य क्षेत्रमा सामान्य वर्षा हुँदा कृषकले राहत महसुस गरेका छन्। बिहीबार बिहानैदेखि जिल्लाका चारै स्थानीय तहका उच्च हिमाली भूभागमा हिमपात भएको हो। सदरमुकाम गमगढीलगायतका क्षेत्रमा सामान्य वर्षा र उच्च हिमाली क्षेत्रमा हिमपात भएपछि किसान हर्षित भएका छन्। जिल्लाको मुगुम कार्मारोङ गाउँपालिकाको मुगुम, डोल्पु, चिताइ, कात्तिक, किम्री, खारी, ताखा, दाउरा, सेरोग पूर्व, रिउस, मह, माँग्री पाँपु, छाइल र चिमातमा हिमपात भएर बाक्लो हिँउ जमेको त्यहाँका स्थानीयले बताए। सोरु गाउँपालिका र खत्याडका गाउँहरूमा समेत हिमपात र वर्षा भइरहेको छ। छायाँनाथ रारा नगरपालिकाको रारा क्षेत्रलगायत बस्तिमा हिमपात र सदरमुकाम क्षेत्रमा सामन्य वर्षा भइरहेको जिल्ला प्रहरी कार्यालयका डीएसपी वीरेन्द्र थापाले जानकारी दिए। अग्ल्लिा वर्षमा मंसिर र पुसमै हिमपात हुने पनि यस वर्ष माघमा मात्रै हिमपात भएको हो। ढिलो हिमपात भए पनि ठूलो राहत मिलेको छायाँनाथ रारा नगरपालिका४ का कृषक उर्गिन भण्डारीले बताए।"
तिलौराकोटलाई विश्व सम्पदा सूचीमा सूचीकृतका लागि मनोनयन पेस,"बुटवल : गौतम बुद्धले २९ वर्ष बिताएको कपिलस्तुको तिलौराकोट दरबार क्षेत्रलाई विश्वसम्पदा सूचीमा सूचीकृत गर्न सरकारले मनोनयन पेस गरेको छ। तिलौराकोटको उत्खननपश्चात् भेटिएका पुरातात्विक तथ्य प्रमाणका आधारमा युनेस्को विश्वसम्पदा केन्द्रका सम्पदामा सूचीकृतका लागि पेस गरिएको हो। युनेस्कोको विश्व सम्पदा केन्द्र फ्रान्समा छ। फ्रान्सका लागि नेपाली राजदूत सुधीर भट्टराईले युनेस्को वल्र्ड हेरिटेज केन्द्रका निर्देशक लाजारे इलोन्डोलाई मनोनयन पेस गरे। भट्टराई युनेस्कोका लागि नेपाल स्थायी प्रतिनिधि पनि हुन्। संस्कृति, पर्यटन तथा नागरिक उड्डयन मन्त्रालय, पुरातत्व विभाग, लुम्बिनी विकास कोषसहितले तिलौराकोटको उत्खनन कार्य गरेका थिए। त्यही उत्खननबाट प्राप्त प्रमाणले शुद्धोधनको दरबार तिलौराकोटमा रहेको पुष्टि गरेको छ। संस्कृति पर्यटन तथा नागरिक उडयन मन्त्रालय, लुम्बिनी विकास कोष, पुरातत्व विभागसहित विज्ञका रूपमा दुर्हाम विश्व विद्यालयका प्रोफेसरहरूको टोलीले लामो समयदेखि गरेको कामले सार्थकता पाउनु हाम्रो लागि मात्रै होईन सम्पदाप्रेमि सबैका लागि खुसीको कुरा हो, लुम्बिनी विकास कोषका सदस्य सचिव सानुराजा शाक्यले विज्ञप्ति जारी गर्दै भनेका छन्। युनेस्को जापानिज फन्ड इन ट्रस्ट परियोजनाअन्तर्गत दुर्हाम विश्वविद्यालयका प्रोफेसर रविन कनिङ्घमको नेतृत्वमा सन् २०१४ देखि गरेको वैज्ञानिक पुरातात्विक उत्खननबाट तिलौराकोटलाई विश्व सम्पदा सूचीमा सूचीकृत गर्नका लागि पर्याप्त आधार र प्रमाणहरू जुटाएको थियो। तिलौराकोट कपिलवस्तुलाई सम्भावित विश्व सम्पदा सूचीमा सूचीकृत गर्ने प्रक्रियालाई राष्ट्रिय प्राथमिकतामा राखी सरकारी तथा सरोकारवाला निकायहरूबाट चाहिने आवश्यक सहयोग साधन, स्रोतको सुनिश्चिता सरलता र मार्गनिर्देशका लागि निर्देशक समितिसमेत गठन गरिएको थियो। उक्त समितिको संयोजक लुम्बिनी विकास कोषका उपाध्यक्ष रहने व्यवस्था छ। सरकारले २०७८७९ को नीति तथा कार्यक्रममार्फत तिलौराकोटलाई विश्व सम्पदा सूचीमा सूचीकृतका लागि नीति कार्यक्रम र बजेटमा राखेको थियो। विश्वसम्पदा समितिको ४५औं बैठकमा तिलौराकोट कपिलवस्तुसम्बन्धी प्रबद्र्धनात्मक कार्यक्रम गरिएको थियो। युनेस्कोले सन् १९९६ मै ऐतिहासिक पुरातात्विक स्थल तिलौराकोटलाई सम्भावित विश्वसम्पदा सूचीमा राखेको थियो।"
नक्कली शैक्षिक प्रमाणपत्र पेस गर्दै डीभी होल्डर,"काठमाडौं : अमेरिकाको इलेक्ट्रिोनिक्स डाइभरसिटी भिसा (ईडीभी) परेर भिसा प्रक्रियामा रहेका डीभी होल्डरसहित १० जना पक्राउ परेका छन्। काठमाडौं उपत्यका अपराध अनुसन्धान कार्यालयको विशेष टोलीले काठमाडौंस्थित अमेरिकी दूतावासको समन्वयमा १० जनालाई पक्राउ गरेको हो। डीभी परेकाहरूले एसएलसी र प्लसटुको नक्कली शैक्षिक प्रमाणपत्र बनाइ पेस गरेको सूचनाका आधारमा प्रहरीले उनीहरूलाई पक्राउ गरेको हो। पक्राउ पर्नेमा धनुषाका विवेक उपाध्याय, मकवानपुरका भगवती उप्रेती, लमजुङका रोना गुरुङ, ललितपुरका सञ्जय महर्जन, चितवनका सुमन ढकाल, सिरहाका सक्षम अर्याल, सर्लाहीका सुरज अधिकारी, दोलखाका अशोक श्रेष्ठ, पर्साका पुरुषोत्तम मल्लिक र सर्लाहीका स्वर्णिम दाहाल छन्। सन् २०२३ का लागि डीभी परेकाहरूले नक्कली शैक्षिक प्रमाणपत्र पेस गर्न थालेपछि अमेरिकी दूतावासले प्रहरीलाई खबर गरेको थियो। भिसा आवेदनका लागि उनीहरूले एसएलसी र प्लस टुको नक्कली शैक्षिक प्रमणपत्र पेस गरेको अनुसन्धानबाट खुलेको छ। प्रहरी उपरीक्षक रवीन्द्र रेग्मीका अनुसार माघ १६ गते प्रहरीको विशेष टोलीले महाराजगञ्जस्थित अमेरिकी दूतावासबाट विवेकसहित तीन जनालाई नियन्त्रणमा लिएको थियो।"
विधेयकहरू मिडियामैत्री नभएकोमा विरोध,"काठमाडौं : सरकारले ल्याउन लागेको मिडिया काउन्सिलसहित सञ्चार सम्बद्ध विधेयकहरू मिडियामैत्री हुन नसकेको भन्दै विरोध सुरु भएको छ। समाजवादी प्रेस संगठनसहितले हतारिएर त्यस्ता कानुन नल्याउन सरकारलाई सुझाव दिएका छन्। आमसञ्चार, मिडिया काउन्सिल र सामाजिक सञ्जालसम्बन्धी विधेयकका मस्यौदामा भएका प्रावधान संविधानको भावना विपरित भएकाले पर्याप्त गृहकार्य गर्न उनीहरूले बिहीबार सुझाव राखेका छन्। समाजवादी प्रेस संगठनले एक विज्ञप्ति जारी गरी सरकारले सञ्चारमाध्यमले पाउँदै आएको लोककल्याणकारी विज्ञापन र त्यसबापतको रकम सुनिश्चित हुनुपर्ने, स्वतन्त्र मिडियामाथि सरकारी नियन्त्रणबाट मुक्त हुनुपर्नेसहितको अडान राखेको छ। मिडिया काउन्सिल विधेयकमा लोककल्याणकारी विज्ञापन खारेज गरिएको र आमसञ्चार विधेयकले समेत प्रष्ट व्यवस्था नभएको भन्दै उक्त संगठनले त्यस्ता मस्यौदा रोक्न माग गरेको छ। पत्रकारिता क्षेत्रलाई थप जिम्मेवार बनाउँदै सरकार र प्रेसबीचको बलियो पुल हुने खालको काउन्सिल हुनुपर्ने हाम्रो मान्यता हो। यसविपरीत सरकारै हावी हुने खालको मिडिया काउन्सिल विधेयक कुनै हालतमा स्वीकार्य हुने छैन, संगठनका अध्यक्ष विश्वमणि सुवेदीद्वारा हस्ताक्षरित विज्ञप्तिमा भनिएको छ। अहिले भइरहेको स्वतन्त्रता, स्वायत्तता र पाइरहेको सुविधालाई निश्चित गर्ने कानुनी आधार र संरचनाबिना कुनै पनि विधेयक अघि नबढाउन संगठनहरूले माग गरेका छन्। स्वतन्त्र सञ्चारकर्मको घाँटी थिच्ने प्रावधानसहित कुनै पनि विधेयक अघि बढाइए नेपाली मिडिया आन्दोलनमा उत्रन बाध्य हुने चेतावनी समेत दिन चाहान्छौं, उक्त संगठनले विज्ञप्तिमा भनेको छ। प्रेस चौतारी नेपालका महासचिव हिरा लामाले सरकार प्रेस विरोधी रूपमा देखा परेको, लोककल्याणकारी विज्ञापन रोक्न अनेक प्रपच्च रच्न थालेको भन्दै कडा आक्रोश पोखे। उनले स्वतन्त्र प्रेसको घाँटी थिचेर सरकारलाई फाइदा हुने खालको मात्र व्यवस्था राख्न खोजेकाले आफूहरू सडक आन्दोलनमा जान बाध्य हुने बताए। सञ्चार तथा सूचना प्रविधि मन्त्रालयले हालको प्रेस काउन्सिल ऐन, २०४८ लाई विस्थापन गर्न मिडिया काउन्सिलको कानुन मस्यौदा गरेको हो। सत्तारुढ दल निकटकै प्रेस संगठनहरूले पत्रपत्रिका मात्र नभै रेडियो, टेलिभिजन र अनलाइनलाई समेत लोककल्याणकारी विज्ञापन हुने गरी कानुनी सुनिश्चिता हुनुपर्ने अडान राखेका छन्। मिडिया काउन्सिल विधेयक अघिल्लो संसदमा समेत प्रस्ताव हुँदा अहिले गठबन्धनमा सहभागी सरकारी दलले मिडिया विरोधी र कालो विधेयक भनी सडक आन्दोलन गरेका थिए।"
सुन्तला कुहिनुमा रफ हेन्डलिङ,"अर्घाखाँची : अर्घाखाँचीको पाणिनिमा शीत भण्डारमा राखेका सुन्तला रफ हेन्डलिङ र ट्रिटमेन्ट नमिलेका कारण हरियो र नीलो ढुसीले कुहिएको अनुसन्धानबाट पत्ता लागेको छ। पाणिनि गाउँपालिका२ पोखराथोकमा रहेको शिवशक्ति शीत भण्डारमा पणेनाको सिम्ले र पोखराथोकका कृषकले राखेको ९० टनमध्ये ६३ टन सुन्तलाका दानामा ढुसी लागेको थियो। सुन्तला नष्ट भएपछि नेपाल कृषि अनुसन्धान परिषद्का वरिष्ठ वैज्ञानिक उमेश आचार्यको टोलीले स्थलगत अनुसन्धान गरेको थियो। वैज्ञानिक अनुसन्धानपछि सुन्तला मुख्य गरी हरियो र नीलो ढुसीको कारणले गर्दा सुन्तला नष्ट भएको निष्कर्ष रहेको कृषि ज्ञान केन्द्र अर्घाखाँचीका प्रमुख बुद्धिराज घिमिरेले बताए। भण्डारण गर्दा प्राविधिक त्रुटि रहेको, खुला हातले पन्जा नलगाई शीत भएको समयमा टिपिएको, भण्डारण गर्दा घरलाई निर्मलीकरण सोडियम हाइपोक्लोराइडको मात्रा कम राखेको जसका कारण अघिल्ला वर्षको ढुसीका जीवाणु नष्ट नभएको अनुसन्धानपछि पत्ता लागेको छ। सुन्तलालाई पटकपटक हातले छुँदा ढुसीले बढी आक्रमण गरेको, भण्डारण घरको तापक्रम र आद्रता पनि नमिलेको देखिएको वैज्ञानिक टोलीको प्रतिवेदनमा उल्लेख गरिएको छ। सुन्तला टिप्दा आधा हरियो र आधा पाकेको टिप्नु पर्नेमा सबै पाकेका सुन्तला टिपेको, हातको बढी प्रयोग भएको, हातका कारण बढी ढुसी लागेको निष्कर्ष छ। सुन्तला कसरी र किन कुहियो भनेर आइतबार नेपाल कृषि अनुसन्धान परिषद्का वरिष्ठ वैज्ञानिक उमेश आचार्य, कृषि विकास निर्देशनालय बुटबलका बाली संरक्षण अधिकृत मिलन गैरे, कृषि विकास निर्देशनालय बुटबलका बागबानी अधिकृत सुनयना बराली र कृषि ज्ञान केन्द्र अर्घाखाँचीका प्रमुख बुद्धिराज घिमिरेको टोलीले स्थलगत रूपमा शीत भण्डारणमा पुगी सुन्तला कुहिएको बारेमा अनुसन्धान गरेको थियो।"
सिँचाइबाट उत्पादित विद्युत् राष्ट्रिय प्रसारण लाइनमा,"टीकापुर : राष्ट्रिय गौरवको रानीजमरा, कुलरिया सिँचाइ आयोजनाअन्तर्गत कैलालीको कटासेमा उत्पादित विद्युत् राष्ट्रिय प्रसारण लाइनमा जोडिएको छ। आयोजनाले जानकी गाउँपालिका ९ स्थित कटासेमा निर्माण गरेको विद्युत् गृहबाट उत्पादित ४७१ मेगावाट विद्युत् राष्ट्रिय प्रसारण लाइनमा जोडिएको हो। विद्युत् लम्कीस्थित प्रसारण केन्द्रबाट राष्ट्रिय प्रसारण लाइनमा जोडिएको छ। विगतका वर्षदेखि पूर्वी कैलालीमा बाहै्रमहिना सिँचाइ सुविधा पुर्याउने उद्देश्यले सुरु गरिएको आयोजनाले पाँच वर्षदेखि विद्युत् उत्पादनका लागि निर्माण थालेको थियो। गत महिना विद्युत् उत्पादन परीक्षण गरिएकोमा अन्य पूर्वाधार तयार गरेर मंगलबारदेखि राष्ट्रिय प्रसारण लाइनमा जोडिएको आयोजनाका इन्जिनियर वीरसिंह धामीले बताए। विद्युत् उत्पादन एक महिनाअगाडि नै परीक्षण गरिएको भए पनि केही प्राविधिक काम बाँकी रहेको थियो, इन्जिनियर धामीले भने, मंगलबारदेखि पावर हाउसबाट उत्पादित विद्युत् लम्कीस्थित प्रसारण केन्द्रबाट राष्ट्रिय ग्रिडमा जडान गरेका छौं। कर्णाली नदीको चिसापानीबाट मुख्य इन्टेकमार्फत रानीजमरा, कुलरिया सिँचाइ आयोजनामा बग्ने नहरबाट उत्पादित विद्युत् एकनासको उत्पादन हुने आयोजनाले जनाएको छ। पश्चिमको महेन्द्रनगरदेखि लमहीसम्मको एउटामात्रै पावरहाउस हो। इन्जिनियर धामीले भने, आयोजना यो क्षेत्रका लागि निकै गौरवको क्षण हो, हामीले वार्षिक ४२ गिगावाट विद्युत् ऊर्जा उत्पादन हुने अनुमान गरेका छौं। आयोजनाका सिनियर डिभिजन इन्जिनियर टोपबहादुर खत्रीले गत मंसिर अन्तिमदेखि विद्युत् उत्पादन सुरु गरिएको बताए। तराई क्षेत्रको सिँचाइ आयोजना भए पनि परियोजनामा बिजुलीसमेत उत्पादन भएपछि स्थानीयहरू दंग छन्। तराई क्षेत्रमा पनि आठ मिटरबराबरको हेड (उचाइ) प्राप्त भएपछि बिजुली उत्पादन गर्न सकिन्छ भन्ने कुरा प्रमाणित भएको छ, इन्जिनियर खत्रीले भने, सिँचाइ नहरमा पानी उपलब्ध निरन्तर हुँदा बिजुली पनि उत्पादन नियमित हुन्छ। कैलालीको पूर्वीक्षेत्रमा रानीजमरा र कुलरिया कुला प्रणालीबाट १४ हजार ३ सय हेक्टरमा सिँचाइ सुविधा पुगेको छ। लम्की शाखा नहर निर्माण सकिएसँगै थप ६ हजार हेक्टरमा सिँचाइ सुविधा पुर्याउने उद्देश्य आयोजनाको छ। आयोजनाका शाखा तथा उपशाखाहरूमा कुलो प्रणाली विस्तारका लागि समेत काम भइरहेका छन्। झन्डै १ सय ५० वर्षअघिदेखि कर्णाली नदीबाट अस्थायी मुहान निर्माण गर्दै बर्सेनि रानीजमरा र कुलरिया नदीमा पानी ल्याउने गरिन्थ्यो। आयोजनाले पहिलो चरण २०६७०६८ देखि २०७४०७५ मा विश्व बैंकको १२ अर्ब ३७ करोड ७५ लाख रुपैयाँ लागतमा निर्माण कार्य गरेको छ। दोस्रो चरण २०७४०७५ देखि २०८००८१ मा थप १५ अर्ब ३२ करोड ४९ लाख रुपैयाँ छुट्ट्याएको छ। हाल दोस्रो चरणका निर्माण कार्यहरू धमाधम भइरहेका छन्।"
टाइगर प्यालेसले बुझायो ५४ करोड बक्यौता,"चितवन : टाइगर प्यालेसले सरकारलाई राजस्वबापतको ५४ करोड रुपैयाँ बक्यौता बुझाएको छ। बक्यौता रकम तिरेर होटलले नवीकरण भएको टाइगर्स प्यालेसका अध्यक्ष बुद्धिसागर सुवेदीले बताए। भैरहवाको कोटिहवामा रहेको प्यालेसमा पाँच सय मजदुर आबद्ध छन्। यसले मुलुककै पर्यटनमा नयाँ आयाम ल्याउनेछ। हामी उत्साहित छौं, सुवेदीले भने, सबै समाधान गरेर अब प्यालेस लयमा फर्किएको छ। नयाँ व्यवस्थापनले जिम्मा लिए पनि राम्ररी सञ्चालन हुन सकेको थिएन। सरकारलाई बक्यौता रकम तिरेपछि अब प्यालेसले गति लिने प्रमुख कार्यकारी दीपक लेखकले बताए। प्यालेसमा मजदुरको विवाद पनि समाधान भएको छ। क्यासिनो सञ्चालन अनुमति लिएको छ। होटल पहिल्यै सञ्चालन गरेका हौं। नवीकरणले थप तयारीको बाटो खुलेको छ, लेखकले भने, अब केही समयपछि क्यासिनो पनि सञ्चालनमा ल्याउँदैछौं। एसएचएल म्यानेजमेन्ट सर्भिसेज कम्पनीले सन्ङरिला र टाइगर प्यालेस भैरहवामा गरी दुई क्यासिनोको सञ्चालन गरेको थियो। कोभिड संक्रमणका कारण बन्द भएको क्यासिनोको लाइसेन्स टाइगर प्यालेसले लिएको हो। करिब ६ महिनाको प्रयासपछि लाइसेन्स खुलेको हो। सर्वाेच्च अदालतमा परेको २ सय ६० वटा विचाराधीन मुद्दा पनि फिर्ता भएको छ। २ सय ६४ मजदुरले मुद्दा दायर गरेका थिए। संयुक्त संघर्ष समितिसँग वार्ता गरेर समाधान गरिएको हो। मजदुरलाई पुनः रोजगारीमा फिर्ता हुने वा गोल्डेन ह्यान्डसेकको विकल्पमा सहमति गरेपछि मजदुरले मुद्दा फिर्ता लिएका हुन्। प्यालेस गैरआवासीय नेपालीले सञ्चालन गरेको सबैभन्दा ठूलो व्यवसाय हो। गत असारमा पाँच अर्ब रुपैयाँको लगानीमा खरिद गरिएको हो। १ सय २ कोठा रहेको प्यालेस १५ बिघा जमिनमा फैलिएको छ।"
संसद सञ्चालनबारे सभामुख र प्रमुख सचेतकबीच छलफल,"काठमाडौं : संसद्को आउँदो हिउँदे अधिवेशनका सन्दर्भमा प्रतिनिधिसभाका सभामुख देवराज घिमिरे र राजनीतिक दलका प्रमुख सचेतक तथा सचेतकबीच आज छलफल भएको छ। सिंहदबारस्थित संसद् सचिवालयमा भएको छलफलमा माघ २२ गतेदेखि हुने अधिवेशनलाई कसरी व्यवस्थित र प्रभावकारी बनाउने भन्ने विषयमा गृहकार्य भएको बैठकमा सहभागी नेकपा (एमाले) का सचेतक महेश बर्तौलाले जानकारी दिए। उनले लामो समयदेखि थाँती रहेका विधेयकहरू निर्माण र जनसरोकारका विषयमा उचित सुनुवाइ हुनुपर्ने विषयमा आफूहरूले ध्यानाकर्षण गराएको बताए। छलफलमा उपसभामुख इन्दिरा राना, कानुन, न्याय तथा संसदीय मामिलामन्त्री धनराज गुरुङ, नेपाली काग्रेसका प्रमुख सचेतक रमेश लेखक, एमालेका प्रमुख सचेतक पदम गिरी, नेकपा (माओवादी केन्द्र) प्रमुख सचेतक हितराज पाण्डेलगायत सहभागी थिए।"
भ्रष्टाचार मुद्दामा उपसचिव प्रमोद नेपाल दोषी ठहर,"काठमाडौं संस्कृति, पर्यटन तथा नागरिक उड्डयन मन्त्रालयका उपसचिव प्रमोद नेपाल भ्रष्टाचार मुद्दामा दोषी ठहर भएका छन्। विशेष अदालतका अध्यक्ष टेकनारायण कुँवरर सदस्यहरू रामबहादुर थापा र मुरारीबाबु श्रेष्ठको इजलासले उनलाई दोषी ठहर गर्दै एक वर्ष कैद र ६ लाख रुपैयाँ जरिवाना असुली गर्ने फैसला सुनाएको हो। उपसचिव नेपाल गत साउन १७ गते ६ लाख घुससहित पक्राउ परेका थिए। अख्तियार दुरुपयोग अनुसन्धान आयोगको टोलीले उनलाई रंगेहात पक्राउ गरेको थियो। उनको कारबाट स्रोत नखुलेको १६ लाख ५० हजार रुपैयाँ बरामदसमेत भएको थियो। प्याराग्लाइडिङ सञ्चालनका लागि अनुमतिपत्र दिने सम्बन्धमा उपसचिव नेपालले घुस लिएको अख्तियारले जनाएको थियो। उनी काठमाडौंको होटेल अर्यानाबाट प्रकाउ परेका थिए।"
भारत भ्रमणमा रहेको संसदीय प्रतिनिधिमण्डल र भारतीय विदेशमन्त्रीबीच भेटवार्ता,"काठमाडौं : भारत भ्रमणमा रहेको नेपाली सांसदहरूको प्रतिनिधिमण्डलले भारतीय विदेशमन्त्री एस जयशंकरसँग भेटवार्ता गरेको छ। भारत भ्रमणमा रहेको अन्तर्राष्ट्रिय सम्बन्ध तथा पर्यटन समितिका सभापति राजकिशोर यादवको नेतृत्वमा रहेको सो प्रतिनिधिमण्डलले विदेशमन्त्री जयशंकरसँग भेटवार्ता गरेको हो। भेटमा दुई देशको सम्बन्ध, पारस्परिक सहयोग र हितका विविध विषयमा महत्वपूर्ण कुराकानी भएको विदेशमन्त्री एस जयशंकरले सामाजिक सञ्जालमार्फत् जानकारी दिएका छन्। भारतको लोकसभाको निमन्त्रणामा सभापति यादव नेतृत्वको सो संसदीय प्रतिनिधिमण्डल यही माघ १६ गते भारतको राजधानी नयाँ दिल्ली पुगेको थियो।"
राष्ट्रियसभा निर्वाचनमा कोशी प्रदेशको नजिता स्वभाविक : उपाध्यक्ष पौडेल,काठमाडौं : नेकपा एमालेका उपाध्यक्ष विष्णु पौडेलले राष्ट्रियसभा निर्वाचनमा कोशी प्रदेशको नजिता स्वभाविक भएको बताएका छन्। राष्ट्रिय युवा संघ नेपाल रुपन्देही जिल्ला कमिटीले शुक्रबार तिलोत्तमामा आयोजना गरेको स्वर्गीय परमानन्द खरेल स्मृति खुल्ला फुटसल प्रतियोगीता उद्घाटन गर्दै पौडेलले कोशीमा एमाले ठूलो पार्टी भएको र अन्य सदस्यहरुले पनि मत दिएका कारण कोशीको एक सिटमा एमालेले बिजयी हासिल गरेको भन्दै उक्त नजिता स्वभाविक भएको बताएका हुन्। त्यस्तै उनले वर्तमान सरकार समाजका लागि बोझ बनिसकेकाले वर्हिगमन अहिलको आवश्यकता भएको धारणा राखे । पौडेलले सरकार परिवर्तनका लागि अहिले नै एमालेले कुनै प्रयास नगरेको र मिसन ८४ बाट एमालेलाई बहुमतका साथ सरकारमा पुराउने दावी गरे।
संसद् अधिवेशन चल्दासम्म नेपाली कांग्रेसका सांसदले काठमाडौं छोड्न नपाउने,"काठमाडौं : नेपाली कांग्रेसले संसद अधिवेशन चल्दासम्म आफ्ना सांसदहरूलाई उपत्यका नछोड्न निर्देशन दिएको छ। शुक्रबार बसेको संसदीय दलको बैठकले सांसदहरूलाई अधिवेशन अन्त्य नहुन्जेलसम्म काठमाडौं नछोड्न निर्देशन दिएको हो। यदि छोड्नै परे प्रमुख सचेतक वा सचेतकबाट लिखित स्वीकृत गराएर मात्र जान सकिने निर्णय भएको छ। बैठकपछि कांग्रेस प्रमुख सचेतक रमेश लेखकले भने,'यदि अत्यावश्यक जानैपरे प्रमुख सचेतक वा सचेतकबाट लिखित स्वीकृति गराएरै मात्रै जान पाउने निर्देशन भएको छ।' यसैगरी कांग्रेसले संसद् र संसदीय समितिमा सम्बन्धित मन्त्री तथा सांसदको उपस्थिति अनिवार्य बनाएको छ। नेता लेखकले भने, 'सभा र समितिको बैठकमा मन्त्रीहरू अनिवार्य उपस्थित रहने, सांसदको कुरा सुन्ने र सरकारलाई सदनका प्रति उत्तरदायी बनाउनका निम्ति मन्त्रीहरूले गम्भीरताका साथ उपस्थित हुने निर्णय भएको छ।' बैठकले संसदमा प्रस्तुत गर्न बाँकी रहेका विधेयकहरूलाई संसदमा पेश गर्न सरकारलाई आग्रह गर्ने निर्णय गरेको छ। विधेयक पारित गर्न संसदमा रहेका अन्य राजनीतिक दललाई अपिल गर्ने समेत निर्णय भएको कांग्रेस नेता लेखकले जानकारी दिए। नेपाली कांग्रेसले प्रतिनिधिसभाका १० वटा विषयगत समितिको संयोजक तोकेको छ ।"
कांग्रेस संसदीय दलको बैठक बस्दै,काठमाडौं : सत्तारुढ दल नेपाली कांग्रेस संसदीय दलको बैठक बस्दैछ। बैठक आज दिउँसो २ बजे संघीय संसद भवनमा बस्न लागेको हो। बैठकमा माघ २२ गतेदेखि सुरु हुने हिउँदे अधिवेशनमा पार्टीले खेल्ने भूमिका र आगामी र रणनीतिबारेमा छलफल हुने कांग्रेसले जनाएको छ। सरकारको सिफारिसमा राष्ट्रपति रामचन्द्र पौडेलले माघ २२ गते सोमबार संघीय संसदका दुवै सदनको बैठक आह्वान गरेका छन्।
कांग्रेसले भन्यो  राष्ट्रिय सभा निर्वाचनमा कोशीको परिणाम अनपेक्षित,"काठमाडौं : नेपाली कांग्रेसले राष्ट्रियसभा निर्वाचनमा कोशी प्रदेशको परिणाम अनपेक्षित भएको जनाएको छ। शुक्रबार बसेको संसदीय दलको बैठकले कोशी प्रकरणलाई गम्भीररुपमा लिएको निष्कर्श निकालेको हो। बैठकपछि नेपाली कांग्रेसका मुख्य सचेतक रमेश लेखकले राष्ट्रियसभा निर्वाचनमा गठबन्धनबाट १९ वटा साझा उम्मेदवार पठाएकोमा कोशीमा एउटा सिट गुमाएको बताए। बैठकले यसलाई अनपेक्षित ठहर गरेको उनको भनाइ छ। उनले भने,'राष्ट्रियसभा निर्वाचनमा कोशीको परिणाम अनपेक्षित रहेको संसदीय दलको ठहर छ। ' बैठकले यसलाई गम्भीररुपमा लिएको छ।' माघ ११ गते सम्पन्न राष्ट्रियसभा सदस्य निर्वाचनमा कोशीमा गठबन्धनकी साझा उम्मेदवार चम्पादेवी कार्कीलाई पराजित गर्दै नेकपा एमालेकी रुक्मिणी कोइराला विजयी भएकी थिइन।"
शान्ति प्रक्रियाका बाँकी काम टुंग्याउने विषयमा प्रधानमन्त्रीसँग छलफल भयो : अध्यक्ष ओली,"काठमाडौं : प्रधानमन्त्री पुष्पकमल दाहाल प्रचण्ड र नेकपा एमालेका अध्यक्ष केपी शर्मा ओलीबीच शुक्रबार छलफल भएको छ। सिंहदरबास्थित प्रधानमन्त्री तथा मन्त्रिपरिषद कार्यालयमा उनीहरुबीच शान्ति प्रक्रियाका बाँकी काम टुंग्याउनेबारे छलफल भएको हो। छलफल सकेर बाहिरिने क्रममा अध्यक्ष ओलीले पत्रकारसँग कुराकानी गर्दै शान्ति प्रक्रियाका बाँकी काम टुंग्याउने बारेमा प्रधानमन्त्रीसँग छलफल भएको जानकारी दिए। उनले भने,' समसायिक विषय र शान्ति प्रक्रियाका बाँकी काम टुंग्याउने सन्दर्भमा कुरा भएो हो। टीआरसी विधेयकबारे छलफल भइरहेको छ। विधेयकलाई राम्रोसँग मिलाएर छिट्टै टुंग्याऔं भन्ने कुरा भएको छ।' अध्यक्ष ओलीले टीआरसीमा एमालेले राखेको अडान भने कायम रहेको बताए। प्रधानमन्त्रीसँग समसामयिक राजनीतिक विषयमा पनि छलफल भएको ओलीले बताए। भेटवार्ताका क्रममा प्रधानमन्त्री दाहालले टीआरसी विद्येयकलाई संसदको आगामी अधिवेशनबाट पारित गर्दै शान्ति प्रक्रियाका काम टुङ्ग्याउनका लागि सहयोग गर्न आग्रह गरेका थिए। माघ २२ गते देखि हिउँदे अधिवेशन सुरू हुँदैछ। टीआरसी विधेयकलगायत केही विधेयकहरू संसदमा पेश गर्ने सरकारको तयारी छ।"
रुसी सेनामा नेपालीको क्रन्दन : इलामका विजय मारिएको सुनेपछि हामी ३ जना क्याम्पबाट भाग्यौं,"सुमन राई। आकर्षक तलब पाउने सुनेपछि जाउँजाउँ लाग्यो। मैले हुन्छ भनिदिए। रुसीमा युद्ध भइरहेको कुरा मलाई थाहा थिएन। जब थाहा भयो। मैले सबै प्रक्रिया पूरा गरिसकेको थिएँ। तलबको लोभले योजना स्थगित गर्न सकिएन। दलालले ३० दिनको भिजिट भिसा मगाएको रहेछ। भिजिट भिसामा म दुबई हुँदै मस्को पुगेँ। मस्को एयरपोर्टमा ८ घन्टा कुर्नुपर्यो। त्यहाँ पनि एजेण्टको सेटिङ रहेछ। एजेण्टले प्रक्रिया मिलाउनै ८ घन्टा लगाएको रहेछ। ८ घन्टापछि होटल लगियो। एकदुई दिन आराम गर्ने कुरै थिएन। एजेण्ट भोलिपल्टै सेनमा भर्तिका लागि पुर्यायो। क्याम्पमा पुग्दा थुप्रै नेपाली रहेको चाल पाएँ। नेपालीमात्रै होइन, थुप्रैले ज्यान गुमाइसकेको कुरा थाहा भयो। क्याम्पमा नेपालीहरू बढी र मंगोलियन, भारतीय र चिनियाँहरू फाटफुट थिए। एकदिनको कुरा हो मसँगै भर्ति भएका इलामका विजय तामाङको मृत्यु भएको थाहा पाएँ। युक्रेन युद्धमा गएका उनको त्यतै मृत्यु भएको रहेछ। विजयको मृत्युको खबरले मलाई सोच्न बाध्य बनायो। ज्यानको अगाडि पैसा केही होइन भन्ने लाग्न थाल्यो। ज्यान सकुसल रहे पैसा जति पनि कमाइन्छ भनेर सोँच्न थाल। दिमागका यस्तै कुरा चलिरहेका बेला स्याङ्जाका दीपेश क्षेत्री भगवान बनेर आइदिनुभयो। उहाँले भागौं भन्ने योजना बनाउनुभयो। दीपेश रुसीमा ४ वर्षदेखि काम गर्दा रहेछन्। उनले त्यहाँको भाषा पनि राम्रोसँग बुझ्थे। रुसी सेनाले कति गालीगलौच गर्थे, ती कुराहरू दीपेशले हामीलाई उल्था गरेर सुनाउँथे। दीपेशको कुरा सुनेर झनै वाक् लागेर आउँथ्यो। उनीहरूको देशको लागि लड्न आएको हामीलाई कुकुर बिरालोझैं व्यवहार गरेको पटक्कै मन परेन। हाम्रो क्याम्पमा १० जना नेपाली र १५ जना रुसी थिए। युद्धमा जान एक हप्ता बाँकी रहँदा दीपेशले नै 'अब यहाँ बस्नु ठीक होइन, भागौं' भनेका थिए। एक महिना १८ दिनपछि क्याम्पबाट हामी ३ जना भागेका थियौं। तर, भागेर पनि सजिलै नेपाल फर्किने अवस्था थिएन। त्यहाँ पनि एजेण्टलाई नै समात्नुपर्ने रहेछ। त्यहाँको एजेण्टलाई ३ लाख तिरेपछि बल्ल नेपाल फर्किन सफल भयौं। एक महिना कट्दासमेत मैले कुनै पारिश्रमिक पाइनँ। नेपालमा आइसकेपछि केही नेपालीको मृत्यु भएको खबरहरू सुनेँ। जति आउनुपर्ने हो त्यो कुरा बाहिर आएकै छैन रहेछ। रुसमा साँच्चिकै भयावह अवस्था छ। मेरो विचारमा त्यहाँ तीनचार सय नेपालीको मृत्यु भइसक्यो होला। एक जना दाइ युद्धका लागि युक्रेन जानुभएको रहेछ। तीन सय जनामा ७० हुँदै ९ जनासम्म बाँचेको खबर उहाँले सुनाउभुनएको थियो। भनेपछि त्यहाँ कति नेपाली मारिएका छन् भन्ने कुराको गणना नै छैन जस्तो लाग्छ। रुसी सेनमा पनि १४१५ हजार नेपाली छन् किजस्तो लाग्छ। चारपाँच सय जना रहेको क्याम्प त मैले नै देखेको हुँ। विडम्वना त्यहाँ सबैले सबैसँग सम्पर्क गर्न पाउँदैनन्। सबैको आआफ्नै पल्टन बनाउँदो रहेछ। युक्रेनले नेपालीलाई कब्जा गरेजस्तै रुसीले पनि नेपालीलाई कब्जा गरेर राखेको छ। युद्धमा पनि अगाडि पठाउने भनेकै नेपालीलाई हो। नेपालीहरू मारिएपछि रुसी सेनाहरू गाडीबाट फर्किने रहेछ। उनीहरूले आफ्नो ज्यान बचाएर भाग्दो रहेछ। सेनामा भर्ति भएकाहरूलाई फोन दिइँदैन। जहाँ जे भयो त्यही छोडिदिने हो। उद्धार पनि नगरिँदो रहेछ। नेपालमा पीडित परिवारसमक्ष खास कुरा नआउनुको कारण पनि त्यही हो। न मारिएकाको तथ्यांक छ, न घाइतेको उद्धार। त्यहाँ जे पनि भएको हुनसक्छ। नेपाल फर्किएपछि घर परिवारमा खुसी त भइहाल्छ। उहाँहरूले तैंले ज्यान बँचाएर फर्किएको छौं। पैसाको चिन्ता नगर्नु भन्नुहुन्छ। कूल भएर बस्नु पछि विदेश जानै परे सोचौंला भन्नुहुन्छ। साढे २ प्रतिशत ब्याजमा ऋण लिएर गएको थिएँ। परिवारले सबै बुझिदिनुभएको छ। पैसा कमाएर तिर्दै गरौंला भन्नुहुन्छ। मेरो लागि त्यही ठूलो कुरा हो। दलालई पैसा दिएको कुनै प्रमाण छैन मसँग। हातमै पैसा दिएको हो। उहाँहरू कता हुनुहुन्छ केही थाहा छैन। अफिस पनि थाहा छैन। कति साथीहरू त रातो पासपोर्टका लागि रुसी सेनामा भर्ति भएको पायौं। दुबईमा राम्रै जागिर गर्नेहरू छाडेर रातो पासपोर्टका लागि त्यहाँ पुगेको सुनाउँने। रातो पासपोर्टका लागि ज्यानै दिने कुरा त भएनजस्तो लाग्यो मलाई। युक्रेन गएको भएँ म पनि फर्किनसक्ने अवस्था हुँदैनथ्यो। म रुसभित्रै भएरमात्रै भागेर भए पनि ज्यान बचाउन सफल भएँ। (काठमाडौंमा आयोजित एक कार्यक्रममा सुमनले दिएको अभिव्यक्तिको सम्पादित अंश)"
सीआईबीले भन्यो हामीले तीन महिनादेखि चौधरीले हडपेको जग्गाको बारेमा अनुसन्धान गरेका हौं,"काठमाडौं : नेपाल प्रहरीको केन्द्रीय अनुसन्धान ब्युरो (सीआईबी) ले बाँसबारी छाला जुत्ता कारखानाको जग्गा हिनामिनासम्बन्धमा लामो समयदेखि अनुसन्धान गरिरहेको बताएको छ। बाँसबारी छाला जुत्ता कारखानाको जग्गा हिनामिना प्रकरणमा व्यवसायी अरुण चौधरी, तत्कालीन अध्यक्ष अजितनारायण सिंह थापा र संजय ठाकुर पक्राउ परेपछि सीआईबीले शुक्रबार पत्रकार सम्मेलन गर्दै यसबारे जानकारी गराएको हो। सीआईबी एसएसपी दिनेश आचार्यले चौधरी ग्रुपले हडपेको जग्गा प्रकरणसम्बन्धमा तीन महिना लामो अनुसन्धानपछि मात्रै आरोपितहरूलाई पक्राउ गरेको जानकारी दिए। एसएसपी आचार्यका अनुसार बाँसबारीको जग्गा व्यक्तिलाई दिनेबारे कुनै सरकारी निर्णय भएको छैन। कानुन विपरीत संचालक समितिले आफूलाई फाइदा र तत्कालीन सरकारलाई हानी नोक्सानी गर्ने उद्देश्यले २०४३ साल भदौ १० गते बाँसबारी छाला जुत्ता कारखानाको तर्फबाट कार्यकारी अध्यक्ष अजित नारायणले चौधरी समेत सञ्चालक रहेको च्याम्पियन फुटवेयर लि नामक कम्पनी खडा गरेको पाइएको सीआईबीले जनाएको छ। सो कम्पनीको जारी पूँजी ५० लाखको २५ प्रतिशत सेयर लिनेगरी क्यानभास जुत्ता उत्पादन गर्ने भनी कारखानाको नाममा श्रेस्ता कायम रहेको काठमाडौं साविक नगर २२ छ कित्ता नम्बर ५० को १८३२० जग्गामध्येको १० रोपनी जग्गाको हक हस्तारन्तरण गरेको,च्याम्पियन फुवेयर लिको जारी पूँजी ५० लाख रहेको सो पूँजीको २५ प्रतिशत सेयर लिनेगरी तत्कालीन सञ्चालक समितिले निर्णय गरेको र सम्झौता वमोजिमको १२ लाख ५० हजार लगानी गर्नुपर्नेमा २६ लाख २७८ लगानी गरी तत्कालीन सरकारलाई हानीनोक्सानी पुर्याएको सीआईबीको ठहर छ। प्राइभेट कम्पनीमा रुपान्तरण भएपछि सरकारी जग्गा व्यक्तिको नाममा रुपान्तरण भएको र कम्पनीको नाम समेत परिवर्तन गरि सिजी चाँदबाग रेसिडेन्सी बनाइएको छ। हाल उक्त जग्गा चाँदबाग स्कुलकै नाममा रहेको सीआईबीले जनाएको छ । पक्राउ परेका तीनैजनामाथि मुलुकी अपराध संहिता २०७४ को दफा २४९ र २७६ बमोजिमको कसुरमा अनुसन्धान भइरहेको छ।"
८४ को निर्वाचन कुर्न सकिँदैन : राजेन्द्र लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले मुलुकलाई बाह्य हस्तक्षेपबाट रोक्न ८४ को निर्वाचन कुर्न नसकिने बताएका छन्। काठमाडौंमा आयोजित एक कार्यक्रममा सम्बोधन गर्दै उनले सत्तामा टिक्न विदेशीलाई खुसी पार्ने कामले मुलुकमा बाह्य हस्तक्षेप बढेको बताए। यसलाई रोक्न अब पार्टीले ८४ को निर्वाचन कुर्न नसक्ने उनको भनाइ छ। उनले उत्तर र दक्षिणबाट भइरहेको क्रियाकलापले नेपाल कुनै पनि बेला शक्ति राष्ट्रको द्वन्द्वको शिकार बन्ने खतरा उत्पन्न भएको बताए। उनले बैदेशिक हस्तक्षेप रोक्न, सनातन व्यवस्था कायम गर्न अहिले नै शान्तिपूर्ण जनदबाब सिर्जनाका साथै र युवाहरूको हस्तक्षेप जरुरी रहेको बताए। अभिभावकीय संस्थाका रूपमा रहेको राष्ट्रपति दलका तर्फबाट चयन हुँदा दलीय प्रभाव देखिएको भन्दै उनले अब प्रत्यक्ष निर्वाचित प्रधानमन्त्री र अभिभावकीय संस्थाका रूपमा राजा रहने व्यवस्था सफल हुने बताए।"
वर्तमान सरकार अलोकतान्त्रिक र भ्रष्ट : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले वर्तमान सरकार अलोकतान्त्रिक र भ्रष्ट भएको बताएका छन्। शुक्रबार काठमाडौंमा बैंक,बीमा तथा वित्तीय क्षेत्र कर्मचारी संघ नेपालको राष्ट्रिय महाधिवेशन उद्घाटन गर्दै ओलीले वर्तमान सरकार गैरकानुनी, वेतिथीसँग चल्ने अलोकतान्त्रिक र भ्रष्ट सरकार भएको बताएका हुन्। उनले सरकारकै कारण राजनीतिक, सांस्कृतिक,आर्थिक र सामाजिक क्षेत्र नै तहसनहस भएको दावी गरे। त्यस्तै अध्यक्ष ओलीले गठबन्धनले जित्ने नदेखेर प्रधानमन्त्रीले हस्तक्षेप गरेर स्काउटको सम्मेलन रोक्न निर्देशन दिएको भन्दै आपत्ती जनाए। स्काउटको सम्पती कांग्रेसले बल देखाएर लुटेर खाइरहेको उनले आरोप लगाए । उनले अदालतको आदेश बिपरित स्काउटको सम्मेलन स्थगीत गर्ने विषयमा प्रधानमन्त्रीसँग पनि जिज्ञासा राखेको र मिलाएर लैजाने जवाफ पाएको बताए । रेडक्रस,गैर आवासीय नेपाल संघ लगायतका संस्थामा समेत गठबन्धन सरकारले हस्तक्षेप गरेको उनको भनाइ छ। अध्यक्ष ओलीले बित्तिय संस्थाहरुले एकलौटीरूपमा व्याज बढाएर ऋणीहरुलाई समस्यामा पारेको उल्लेख गरे। उनले सर्वसाधारणले पैसा राख्दा सस्तो व्याज दिनेले ऋण लगानी गर्दा धेरै ब्याज लिन नमिल्ने बताए।"
प्रधानमन्त्री दाहाल र अध्यक्ष ओलीबीच भेटवार्ता,"काठमाडौं : प्रधानमन्त्री पुष्पकमल दाहाल 'प्रचण्ड' र नेकपा एमालेका अध्यक्ष केपी शर्म ओलीबीच भेटवार्ता भएको छ। सिंहदरबारस्थित प्रधानमन्त्री तथा मन्त्रिपरिषद कार्यालयमा भेटवार्ता भएको हो। भेटमा आगामी सोमबारदेखि सुरू हुने हिउँदे अधिवेशन, टीआरसी विधेयक र समसामयिक विषयमा छलफल भएको प्रधानमन्त्रीको सचिवालयले जनाएको छ। मन्त्रिपरिषदको सिफारिसमा राष्ट्रपति रामचन्द्र पौडेलले यही माघ २२ गते अपरान्ह ४ बजे संसदको हिउँदे अधिवेशन आह्वान गरेका छन्। हिउँदे अधिवेशनमा टीआरसी विधेयकसहित केही विधेयकहरू संसदमा पेश गर्ने सरकारको तयारी छ।"
प्रधानमन्त्री र गृहमन्त्रीको डिजाइनमा अरुण चौधरी पक्राउ परे : सांसद शर्मा,"काठमाडौं : नेपाली कांग्रेसका सांसद सुनिल शर्माले प्रधानमन्त्री पुष्पकल दाहाल र गृहमन्त्री नारायणकाजी श्रेष्ठको डिजाइनमा अरुण चौधरी पक्राउ परेको बताएका छन्। कांग्रेसको संसदीय दलको बैठकपछि सिंहदरवारमा सञ्चारकर्मीसँग कुरा गर्दै उनले दाहाल नेतृत्वको सरकारले उद्योगपतिहरूलाई पक्राउ गरेर 'अन्डर टेबुल' पैसा डील गर्ने गरेको दाबी गरे। 'मीनबहादुर गुरुङदेखि अरुण चौधरीसम्मको गिरफ्तारी माओवादी अध्यक्षसमेत रहेका पुष्पकमल दाहाल र गृहमन्त्री नारायणकाजी श्रेष्ठको डीजाइनमा हो। उनीहरूले ठूला उद्योगपति र घरानाहरू पक्राउ गर्ने, ह्यारेस गर्ने र अन्डर टेबुल पैसा डील गर्छन्,' उनले भने। सांसद शर्माले चौधरी ग्रुपले सरकारले आह्वान गरेको खुला बिक्रीबाटै बाँसबारी जुत्ता कारखानाको सेयर खरिद गरेको बताए। बैठकमा विनोद चौधरीले अरुण चौधरीको पक्राउप्रति संसदीय दलको ध्यानाकर्षण गराएका थिए।"
पीडितमैत्री कानुन बनाएर संक्रमणकालीन न्यायलाई टुंगोमा पुर्याउनुपर्छ : रास्वपा,"काठमाडौं : राष्ट्रिय स्वतन्त्र पार्टी (रास्वपा)ले संक्रमणकालीन न्यायसम्बन्धी विधेयकमा राष्ट्रिय सहमति हुनुपर्ने बताएको छ। रास्वपाको सिंहदरबारमा शुक्रबार बसेको संसदीय दलको बैठकले पीडितमैत्री विधेयक बनाएर संक्रमणकालीन न्यायलाई टुंगोमा पुर्याउनुपर्ने बताएको हो। रास्वपाका प्रमुख सचेतक सन्तोष परियारले नेपालीले आफ्नै खुबी र पहलले द्वन्द्वलाई शान्तिमा परिणत गरेको १७ वर्ष बितिसकेकाले यसलाई छिट्टै टुंगोमा पुर्याउनुपर्ने बताए। 'कुशको लास बनाएर काजकिरिया गर्नुपर्ने अवस्था आइसकेको छ। त्यसैले अब यसलाई टुंगोमा पुर्याउनुपर्छ। जे विषय नमिलेका छन्। त्यसमा छलफल गरौं। राष्ट्रिय सहमतिका साथ पीडितमैत्री कानुन बनाएर सत्यनिरुपण हुनेगरी काम सम्पन्न गर्नुपर्छ,' उनले भने। त्यस्तै माघ २२ गतेदेखि सुरु हुने प्रतिनिधिसभा बैठकमा रास्वपाले के कस्ता विषय उठाउनुपर्ने विषयमा बैठकमा छलफल भएको उनले बताए। रास्वपाका सभापति रवि लामिछानेले विभिन्न समितिमा रहेका विधेयक र चुनावमा वाचा गरेका विषयलाई विधेयकमा कसरी समेट्ने विषयमा छलफल गरेको प्रमुख सचेतक परियारको भनाइ छ। 'संसद बैठकमा कस्तो भूमिका निर्वाह गर्ने र रास्वपाले उठाउने मुद्दाको विषयमा छलफल भयो। सरकारले आफू अनुकूल विधेयक ल्याउने तर अगाडि नबढाउने प्रचलन छ। ती विधेयकमा कसरी जनतामैत्री कानुन बनाएर अघि बढ्न सकिन्छ भन्ने विषयमा छलफल भयो। केही कानुनको सूची बनाएर त्यसलाई पूरा गर्नैपर्छ भन्ने हाम्रो लाइन हो। मूलतः माघ २२ गतेबाट हुने अधिवेशनमा जनताको दैनिकीसँग जोडेर अगाडि बढ्नेछौं,' उनले भने।"
चीन र दुबई हिँडेका दुई भारतीय नागरिकलाई अध्यागमनले रोक्यो,काठमाडौं : त्रिभुवन विमानस्थलस्थित अध्यागमन कार्यालय (त्रिअवि)ले शंकास्पद ढंगले चीन र दुवई जान खोज्ने दुई भारतीय नागरिकलाई रोकेको छ । भारतीय नागरिक सलिम भाइ मेनन र राजीव रन्जनलाई त्रिअवि अध्यागमन कार्यालयले प्रस्थान अनुमति नदिएको हो । मेनन दुबई र रन्जन चीन जाँदै थिए । उनीहरु बिहीबार त्यसतर्फ प्रस्थान गर्दै थिए । उनको यात्रा समेत शंकास्पद देखिएको अध्यागमनका एक अधिकृतले अन्नपूर्णलाई बताए । नेपालस्थित भारतीय दूतावासले जारी गरेको नो अब्जेक्सन लेटर नभएपछि अध्यागमनले मेनन र रन्जनलाई प्रस्थान अनुमति नदिइ मेनन् र रन्जनलाई फिर्ता गरेको हो । भारतीय नागरिक पहिलो पटक नेपाल हुँदै अर्को मुलुक जाँदा नेपालस्थित भारतीय दूतावासले नो अब्जेक्सन लेटर दिने गरेको छ । मेनन रन्जन दुबैसँग नो अब्जेक्सन लेटर थिएन । उनीहरु दुबैले नेपाल हुँदै तेस्रो मुलुक जानुपर्ने कारणसमेत अध्यागमन अधिकृतसमक्ष बताउन नसकेको स्रोतले बताएको छ ।
सुत्केरी बेथा लागेको तीन दिनपछि हवाई उद्धार,डोल्पा : हिमाली जिल्ला डोल्पाको उत्तरी क्षेत्रमा पर्ने उपल्लो डोल्पाबाट तीन दिनदेखि सुत्केरी बेथा लागेकी गर्भवतीको उद्धार गरिएको छ। शेफोक्सुण्डो गाउँपालिका३ साल्दाङकी ३२ वर्षीया छिरिङ छोडेन लामाको सेनाको हेलिकोप्टरबाट उद्धार गरिएको हो। बेथा लागेको तीन दिनसम्म पनि सुत्केरी हुन नसकेपछि राष्ट्रपति हवाई उद्धार कार्यक्रममार्फत आज उद्धार गरेर सुर्खेत लगिएको सहायक प्रमुख जिल्ला अधिकारी दामोदर ज्ञवालीले बताए।
काभ्रेको खानिखोलामा भूमिहीनलाई लगत कार्ड वितरण,"काभ्रे : जिल्लाको खानीखोला गाउँपालिकाले भूमिहीन दलित र सुकुम्वासीलाई लगत कार्ड (निस्सा) वितरण गर्न सुरु गरेको छ। पालिकाको वडा ५ र ६ मा भूमिहीन दलित, सुकुम्वासी र अव्यवस्थित बसोबास गर्नेहरूको पहिचान गरेर जग्गा प्राप्ति सम्बन्धी प्रारम्भिक निस्सा लगत कार्ड वितरण सुरुवात गरिएको अध्यक्ष इन्द्रबहादुर थिङ (छिन्ताङ)ले जानकारी दिए। पालिकाको ७ वटै वडामा जनप्रतिनिधिहरूमार्फत भूमिहीनहरूको पहिचान गरिएको अध्यक्ष थिङले बताए। मालपोत कार्यालय काभ्रेले छुट जग्गा दर्ताका लागि खुला गरेसँगै भोगचलनमा रहेको तर दर्ता नभएका ३ सय ७२ परिवारको पहिचान गरेर निस्सा वितरण सुरु गरेको प्रमुख प्रशासकीय अधिकृत धनेन्द्र भुजेलले बताए।"
हिउँले ढकमक्क रारा (तस्बिरसहित),मुगु : लामो समयदेखि हिमपात नभएर हिमालहरु काला र नाङ्गा देखिएका थिए । हेर्दा उराठ लाग्थ्यो। बिहीबार बिहानबाट जिल्लाको उच्च हिमाली क्षेत्रमा हिमपात भएपछि काला हिमालहरू सेताम्मे देखिएका छन्। सरदरमुका असापसका क्षेत्रमा सामान्य वर्षा भयो । बाक्लो हिमपात नभएपनि हल्का परेको हिमपातले काला हिमालहरू सेता देखिएका छन्। हिमपातले रारा ताल सेतो कार्पेटमाथि रहेकोजस्तै देखिएको छ । २ हजार ९ सय ९० मिटर उचाईमा रहेको रारा ताल लगायत जिल्लाका उच्च हिममाली क्षेत्रमा हिमपात भएको हो।
भद्रपुरमा चोरीका घटना बढ्यो,"झापा : भद्रपूरको एउटै ठाउँबाट पटकपटक मोटरसाइकल र साइकल चोरीका घटना भइरहे तापनि प्रहरीले अहिलेसम्म चोरी गर्ने गिरोह पत्ता लगाउन सकेको छैन। भद्रपुर नगरपालिका६ स्थित कामेश्वर कम्प्लेक्स (सिनेमा हल) अगाडिबाट मोटरसाइकल र साइकल चोरी हुने क्रममा अझै रोकिएको छैन। बुधबार र शनिबार त्यही ठाउँमा हटिया बजार लाग्छ। बजार जाने स्थानीयले सिनेमा हल अगाडिको सडक छेउछाउ आफ्नो सवारीसाधन पार्किङ गरी हटिया गर्न जान्छन्। त्यही ठाउँबाट मोटरसाइकल र साइकल चोरी हुने गरेको स्थानीयहरू बताउँछन्। न त त्यहाँ कुनै नेपाल प्रहरी वा नगर प्रहरी खटाइएको हुन्छ। न त वरिपरि कुनै सीसीटीभी क्यामेरा जडान गरिएको छ। चोरी गर्ने गिरोहले त्यसको फाइदा उठाउँदै मोटरसाइकल र साइकल चोरी गरेर टाप कस्छन्। चोरी भएका सवारीसाधन खोजीमा प्रहरीले खासै चासो नदेखाउँदा चोरीका घटनाहरू बढ्दै गएकोप्रति नगरवासी चिन्तित देखिएका छन्। यसैक्रमा बुधबार दिउँसो कामेश्वर कम्प्लेक्स (सिनेमा हल) अगाडिबाट फेरि एउटा मोटरसाइकल चोरी भएको छ। भद्रपुर७ निवासी खेमराज ढुङ्गेलका नाममा रहेको मे ९ प ६३४ नम्बरको कालो रङ्गको सुपर स्पेलेन्डर मोटरसाइकल चोरी भएको हो। अन्दाजी ४ बजेको समयमा ढुङ्गेल त्यहाँ मोटरसाइकल पार्किङ गरी हटिया गर्न गएका थिए। फर्किएर आउँदा मोटरसाइकल चोरी भइसकेको थियो। ढुङ्गेलले तत्काल मोटरसाइकल चोरी भएको घटनाको बारेमा वडा प्रहरी कार्यालय भद्रपुरमा जानकारी गराइसकेको छ। तर, उनको मोटरसाइकल अझै फेला परेको छैन। २०७९ माघ २६ गते पार्किङ गरी राखिएको मे ७ प २०६३ नम्बरको होण्डा कम्पनीको कालो रङ्गको साइन मोटरसाइकल त्यहीबाट चोरी भएको थियो। भद्रपुर८ निवासी प्रदीप बस्नेतका नाममा रहेको सो मोटरसाइकल हालसम्म फेला परेको छैन। त्यसको एक वर्षअघि भद्रपुर५ निवासी राजन अधिकारीको पनि एउटा मोटरसाइकल त्यही ठाउँबाट चोरी भएको थियो। त्यो मोटरसाइकल पनि अझै फेला परेको छैन। मोटरसाइकल नभई त्यहीबाट कयौँ साइकल समेत चोरी भइसकेको घटनाहरू पनि घटेको स्थानीयहरू बताउँछन्। वडा प्रहरी कार्याल भद्रपुरले नगरको अपाराधिक क्रियाकलाप रोकथामका लागि दुई जना सादा पोशाकमा (घुमुवा) प्रहरी परिचालन गरेको छ। उनीहरूलाई गोप्य सुराक ल्याउन खटाइएको हो। तर, सादा पोसाकका प्रहरीहरू सूचना संकलन गर्नुभन्दा पनि तस्करी गर्ने र पोकापोकी ल्याउनेको पछाडि मात्र कुद्ने गरेकोप्रति नगरबासीले गुनासो समेत पोख्न थालेका छन्। सादा पोसाकको काम चोर पत्ता लगाउनुपर्ने हो, तर उनीहरू खल्ती भर्न खोलातिर कुद्छन, एक स्थानीयले भने। सुरक्षा फितलो हुँदा चोरीका घटना बढ्यो वडा प्रहरी कार्यालय भद्रपूरको शान्ति सुरक्षा फितलो बन्दै गएपछि नगरमा चोरीका घटना बढिरहेको छ। चोरी बढेसँगै स्थानीयमा त्रास छाएको छ। गएराति भद्रपुर६ स्थित संगम चोकबाट एउटा सिटी सफारी चोरी भएको छ। स्थानीय लालबहादुर साहको प्र१०१०९ ह १८३७ नम्बरको रातो रङ्गको सिटी सफारी चोरी भएको हो। घर अगाडि पार्किङ गरी राखिएको सफारी चोरी भएपछि उनले शुक्रबार बिहान वडा प्रहरी कार्यालय भद्रपुरमा उजुरी दिएका छन्। त्यसको एक साताअघि माघ ११ गते भद्रपुर ६ निवासी हेमन्त सुरानाको घरबाट नगद र सुन चोरी भएको थियो। घरमा कोही नभएको मौका छोपी दिउँसोको समयमा चोरी भएको पीडित सुरानाले जानकारी दिए। उनको घरको कोठाबाट ४ तोला सुन र ७० हजार नगद चोरी भएको हो। उनले घरमा चोरी भएको बारेमा वडा प्रहरी कार्यालयलाई जानकारी गराए पनि हालसम्म प्रहरीले घटनाको सुइँको समेत पाउन सकेन। त्यसैगरी माघ १७ गते भद्रपुर नगरपालिका१ सोमबारे स्थित साना किसान सहकारी संस्थामा चोरी भएको थियो। कार्यालयको झ्यालको पल्ला र ग्रिल फोडेर चोर भित्र प्रवेश गरी लकर समेत फोडेर लकर भित्री रहेको नगद ३ लाख २ हजार ९७६ रुपैयाँ र सिसी क्यामेराको हार्ड डिस्क चोरी गरेको थियो। सो घटनाको बारेमा पनि केही पत्ता लागेको छ। नगरमा चोरीका घटना बढेसँगै प्रहरी गस्ती बढाएको वडा प्रहरी कार्यालय भद्रपुरका इन्स्पेक्टर सञ्जीव बोगटीले बताए। अहिलेसम्म चोर भने फेला परेको छैन। सिसी क्यामेराले काम नगर्दा चोर समात्न समस्या भइरहेको बताउँदै इन्स्पेक्टर बोगटीले भने, चोरी घटनामा संलग्नताको पहिचानका लागि शङ्कास्पद व्यक्तिलाई नियन्त्रणमा लिएर सोधपुछ गरिरहेका छौँ। सिसी क्यामेरा देखाउने दाँत मात्र भारतीय सीमासँग जोडिएको भद्रपुर नगरमा चोरीसँगै आपराधिक क्रियाकलाप रोकथाम तथा न्यूनीकरण गर्ने उद्देश्य सीसीटीभी क्यामेरा जडान गरिएको छ। कोशी प्रदेश सरकार, भद्रपुर नगरपालिका, नागरिक समाज, स्थानीय सङ्घसंस्थाको सहयोग तथा वडा प्रहरी कार्यालयको पहलमा नगर क्षेत्रमा २०७५ साल पुसमा सिसी क्यामेरा जडान गरिएको थियो। पहिलो चरणमा १४ वटा र दोस्रो चरण १४ वटा गरी २८ सिसी क्यामेरा जडान गरिएको थियो। नगरमा जडान गरिएको सिसी क्यामेरा देखाउने दाँत मात्रै बनेको छ। प्रहरीले सिसी क्यामेराको सहयोगमा अहिलेसम्म कुनै अपराधी फेला पार्न सकेको छैन। मेची पुल, प्रहरी कार्यालय अगाडि, भन्सार छेउ, सगरमाथा चोक, हस्पिटचोक, सँगमचोक, भानुचोक, झापाचोक, बसपार्क, भद्रपुर बजार, जनताचोक, गिरीचोक, कनहाचोक, गणेश मन्दिर, झिम्की चोक, नगरपालिका कार्यालय अगाडि लगायतका स्थानमा सिसी क्यामेरा बिजुलीको पोलमा झुन्डाइएको छ। २८ वटा सिसी क्यामेरामध्ये हाल ९ वटाले मात्र काम गरिरहेको वडा प्रहरी कार्यालय भद्रपूरका इन्स्पेक्टर सञ्जीव बोगटीले जानकारी दिए। सिसी क्यामेरा मर्मत सम्भारका लागि भद्रपुर नगरपालिकालाई आग्रह गर्दा पनि अझै बन्न नसकेको इन्स्पेक्टर बोगटीले बताए। सडकमा जडित सिसी क्यामेरा नचल्दा वा चलेकोले पनि मान्छे पहिचान गर्न नसक्दा शान्ति सुरक्षामा चुनौती थपिएको स्विकार्दै इन्स्पेक्टर बोगटीले भने, सवारीसाधनको नम्बर पनि पहिचान गर्न समस्या भइरहेको छ, पहिला लगाइएका क्यामेराले काम गरेन, अब राम्रो क्वालिटीको क्यामेरा लगाउनुपर्ने भएको छ। त्यसका लागि नगरपालिकासँग पुनः आग्रह गरिने उनको भनाइ छ। यता नगर प्रमुख गणेश पोखरेलका अनुसार यति धेरै सिसी क्यामेरा बिग्रिएको बारेमा प्रहरीले नगरपालिकालाई जानकारी नगराएको बताए। प्रहरीले दसैँ तिहार अघि केही बिग्रिएको भनी जानकारी गराएको थियो। १९ वटा सिसी क्यामेरा बिग्रिएको बारेमा जानकारी नआएको बताउँदै नगर प्रमुख पोखरेलले भने, नगरपालिकाले वर्षेपिच्छे सिसी क्यामेरा मर्मत सम्भार गरिदिँदै आएको छ, नगरको शान्ति सुरक्षाका लागि आइटीसँग समन्वय गरी बिग्रिएका क्यामेराहरू पुनः मर्मत सम्भार गरिन्छ। यसका लागि प्रहरीले नगरपालिकासँग समन्वय गर्नुपर्यो, उनले भने।"
शान्ति सेनामा कार्यरत एक नेपाली सैनिकको मृत्यु,काठमाडौं : संयुक्त राष्ट्रसंघको आह्वानमा शान्ति स्थापना कार्यका लागि लेबनानमा तैनाथ पुरानो गोरख गण (शान्ति सेना) ६४औँ डफ्फामा कार्यरत सिपाही सुवास थापाको मृत्यु भएको छ। दोलखा निवासी थापा उक्त गण हडक्र्वाटरको बङ्करमा ड्युीमा रहँदा माघ १८ गते आफैँले बोकेको हतियारबाट गोली लागि घाइते फेलापरेका उनको उपचारका क्रममा मृत्यु भएको नेपाली सेनाको सैनिक जनसम्पर्क तथा सूचना निर्देशनालयले जनाएको छ। उनको शव स्वदेश ल्याउन आवश्यक समन्वय भइरहेको नेपाली सेनाका सूचना अधिकारी सहायक रथि कृष्णप्रसाद भण्डारीले जानकारी दिए। हालः उक्त मिसन तैनाथ रहेको लेबनानको सीमावर्ती इलाकामा लडाइँ चलिरहेको हुँदा त्यसको मनोवैज्ञानिक असर हो वा अन्य कुनै कारण हो भन्नेबारेमा बुझ्ने कार्य भइरहेको उनले बताए। त्यहाँ तैनाथ उक्त गणमा रहेका सकल दर्जाको एक वर्ष कार्य अवधि पुग्ने क्रममा रहेको थियो।
चार वर्षदेखि गाउँमा निरन्तर आर्थिक सहयोग,"धनकुटा : जिल्लाको साँगुरीगढी गाउँपालिका वडा नम्बर ५ डाँडाबजार घर भएका योमन देवान अहिले वैदेशिक रोजगारीका सिलसिलामा जापानमा बस्छन्। उनी जापान बस्न थालेको ११ वर्ष भइसक्यो। त्यस्तै डाँडाबजारकै प्रवीण याखा बेलायती सेनामा कार्यरत छन्। किसान याखा सिँगापुरे लाहुरे हुन्। निर्मल तामाङ र सुवास लिम्बु कोरियामा छन्। राजीवकुमार लिम्बू जापान, सृजन कटवाल अमेरिकामा छन्। नेपालमा रहँदा उनीहरू सामाजिक क्षेत्रमा क्रियाशील थिए। सातै जनाको घर एउटै गाउँमा भए पनि उनीहरूको भेट प्रत्यक्ष रुपमा नभएको धेरै भइसक्यो। सामाजिक सञ्जालको माध्यमबाट कुराकानी हुँदा बाल्यकाल बेतेको आफ्नो गाउँ ठाउँको धेरै कुराकानी हुन्थ्यो। आफ्नो गाउँमा केही सहयोग गर्नुपर्छ भन्ने उनीहरूमा सरसल्लाह भइरहन्थ्यो। चार वर्षअघि कुराकानीका क्रममा उनीहरूले डाँडाबजार ब्रदरहुड समूह स्थापना गरे। रगतले नाताले दाजुभाइ मात्रै नभए भावनात्मक रुपले हामी दाजुभाइ भावनात्मक रुपमा एकअर्कालाई जोड्ने गरी गठन गरिएको उनीहरूको यो समूह स्वस्फूर्त हो। डाँडाबजारको पीडा र परिवर्तनमा हामी सँगै छौं भन्ने उद्देश्यका साथ समूह गठन गरिएको हाल जापान बस्दै आइरहेका योमन देवानले बताए। गाउँघरमा हुने दुःखमा उनीहरूले समूह मार्फत हालसम्म करिब १३ लाख रुपैयाँभन्दा बढी आर्थिक सहयोग गरिसकेका छन्। तीन वर्षअघि भानु माध्यमिक विद्यालयमा अध्ययरत जेहेन्दार विद्यार्थीलाई छात्रवृत्ति प्रदान गरेको थियो। निम्न आय भएका विपन्न वर्गलाई उपचारमा आर्थिक सहयोग, खानेपानी आयोजना, पूर्वाधार क्षेत्र तथा गाउँघरमा हुने खेल प्रतियोगितामा सहयोग गर्दै आइरहेको छ। आर्थिक सहयोगका लागि उनीहरूले बाहिर कोहीसँग सहयोग उठाउँदैनन्। आफूले कमाएको रकममध्ये केही रकम बचत गर्दै समूहको कोषमा राख्ने गरेका छन्। गाउँ बाहिर गइसकेपछि गाउँको धेरै सम्झना आउँछ। माटोको याद आउँछ, उनले भने , हामी विदेशमा भए पनि मनले गाउँ सम्झिने माध्यम बनाएका हौं। हामी आफैं प्रत्यक्ष खट्न सक्दैनौं। विदेशमा रहेर पनि दुःखमा मलम लगाउने प्रयास गरेका हौं।' सात जना सदस्य रहेको समूहको बैठक ग्रुप म्यासेन्जरमा हुन्छ। आर्थिक सहयोगका लागि पत्र आउँछ। उक्त पत्रमाथि छलफल हुन्छ। सहयोगका लागि २० लाखको अक्षय कोष बनाउने लक्ष्य रहेको देवानको भनाइ छ। १२ लाख रुपैयाँ संकलन भएको छ। आगामी छ महिनाभित्र लक्ष्य पुरा हुनेछ। ब्रदरहुडले सहयोग रकम ५ नम्बर वडा कार्यालयमार्फत् प्रदान गर्छ। वडामार्फत् सहयोग गर्दा स्थानीय सरकारसँगको सहकार्य देखिने उनको भनाइ छ। उनीहरूको हरेक वर्ष सामाजिक क्षेत्रमा योगदान दिने व्यक्तिहरूलाई ब्रदरहुड अवार्ड समेत प्रदान गर्दै आइरहेको छ। ब्रदरहुड समूहका सदस्यहरूले आफ्नो गाउँ ठाउँमा गरेको सहयोगप्रति साँगुरीगढी गाउँपालिका वडा नम्बर ५ का वडाध्यक्ष खड्ग लिम्बूले प्रशंसा गरे। विदेशमा भए पनि गाउँघर सम्झिदै गरिने यस्तो सहयोगले सकारात्मक सन्देश दिएको उनी बताउँछन्।"
सर्लाहीमा प्रहरीमाथि कार्यालयमै छुरा प्रहार,"सर्लाही : जिल्ला ट्राफिक प्रहरी कार्यालय नवलपुर, सर्लाहीमा कार्यरत ट्राफिक प्रहरी जवानमाथि छुरा प्रहार भएको छ। महोत्तरीको गौशाला नगरपालिका३ घर भई हाल जिल्ला ट्राफिक प्रहरी कार्यालय नवलपुर सर्लाहीमा कार्यरत ट्राफिक प्रहरी जवान प्रमोद महतोमाथि आज कार्यालयमा नै छुरा प्रहार भएको जिल्ला ट्राफिक प्रहरी कार्यालय नवलपुरका प्रहरी प्रमुख एवं प्रहरी निरीक्षक मदन थापाले जानकारी दिए। उनका अनुसार कार्यालय बाहिर पुर्वपश्चिम लोकमार्गमा चेकजाँच गरी जरिवाना रसिद काटेर भुक्तानी गर्न जानु भनी कार्यालय छिरेका महतोमाथि छुरा प्रहार भएको हो। ट्राफिक कार्यालय अगाडि पूर्वपश्चिम लोकमार्गमा पश्चिमबाट पूर्वतर्फ जाँदै गरेको ना १९ प २५५५ नम्बरको मोटरसाईकलमा आएका रौतहट राजपुर१ घर भएका यमामुद्दिन देमानले प्रहरी जवान महतोलाई छुरा प्रहार गरेका जिल्ला प्रहरी कार्यालयका निमित्त प्रहरी प्रवक्ता एवं प्रहरी निरीक्षक ओम प्रकाश यादवले जानकारी दिए। उनका अनुसार महतोलाई छुरा प्रहार गरी भाग्न खोज्दा निजलाई तत्काल पक्राउ गरी लालबन्दीको हिरासतमा राखिएको छ। छुरा प्रहारबाट प्रहरी जवान महतोको निधार, घाँटी, हात र पेटमा चोट लागेको प्रहरीले जनाएको छ। घाइते महतोको स्थानीय स्वास्थ्य संस्थामा सामान्य उपचार पश्चात् थप उपचारका लागि नेशनल मेडिकल कलेज वीरगन्ज पठाइएको प्रनि थापाले जानकारी दिए। घटनाका सम्बन्धमा थप अनुसन्धान भइरहेको प्रहरीले जनाएको छ। रासस"
बिरामी परेका दुई विदेशी नागरिकको चुमभ्यालीबाट उद्दार,"गोरखा : गोरखाको चुमभ्यालीबाट दुईजना विदेशी नागरिकको उद्दार गरिएको छ । छेकम्पार हेल्थपोस्ट निर्माण गर्न सहयोग गरिरहेका जर्मनी नागरिक हेनरिक गुन्टर हफमेन दम्पति हिमपातका कारण बिरामी भएपछि शुक्रबार बिहान उद्दार गरेर काठमाडौं ल्याइएको समन्वयकर्ता किमोलुङ फाउण्डेशन नेपालका अध्यक्ष वाङचुक राप्तेन लामाले जानकारी दिए । अहिले उनीहरुको स्वाकोन इन्टरनेशनल बत्तिसपुतली अस्पतालमा उपचार भइरहेको छ । दुई दिनदेखि लगातारको हिमपातपछि स्वासप्रश्वासमा समस्या देखिएको,अक्सिजन लेभल अति न्यून भएपछि हेलिकोप्टरबाट उद्धार गरिएको लामाले जानकारी दिए । छेकम्पार हेल्थपोस्ट र बर्थिङ सेन्टर निर्माण गरी त्यहाँ आवश्यक औषधि तथा उपकरणहरु पनि सहयोग गरेका थिए । हालसालै निर्माण सम्पन्न भएको स्वास्थ्य चौकीको निरीक्षण गर्न जाँदा बिरामी भएपछि उद्दार गरिएको लामाले बताए ।"
मृगको मासु र बन्दुकसहित एक जना पक्राउ,"राजविराज : सप्तरीको राजविराज नगरपालिका५ का ४६ वर्षीय शैलेशकुमार झा मृगको मासु, बन्दुक र ४१ राउन्ड गोलीसहित शुक्रबार पक्राउ परेका छन्। सप्तरीको हनुमाननगर कंकालिनी नगरपालिका८ स्थित कोशी बाँधछेउबाट झालाई दुईवटा बोरामा काटिएको अवस्थामा ३५ किलो मृगको मासु र हतियारसहित पक्राउ गरिएको सप्तरी प्रहरीले जनाएको छ। सप्तरीका एसपी गजु सिद्धि बज्राचार्यका अनुसार उनको साथबाट एक थान २२ बोर मेगनम राइफल, ४१ वटा गोली, दुई थान म्याग्जिन, एकएक थान गन स्टेन, क्यामेरा, पावर बैंक, दुरबिन, टर्च लाइट, मोबाइल समेत फेला परेको छ। संरक्षित वन्यजन्तुको ताजा मासु चोरी सिकारी भइरहेको भन्ने विशेष सूचनाको आधारमा इलाका प्रहरी कार्यालय हनुमाननगरबाट खटिएको प्रहरी टोलीले बैष्णोदेवी मन्दिर नजिक २२५ नम्बर कोशी बाँधबाट झालाई पक्राउ गरेको हो। दुईवटा बोरामा मासु लिएर हतियार भिरेर बसिरहेको अवस्थामा उनलाई पक्राउ गरिएको प्रहरीले जनाएको छ। हतियार र वन्यजन्तुको ताजा मासुसहित पक्राउ परेका झालाई थप अनुसन्धानका लागि राजविराजस्थित डिभिजन बन कार्यालय सप्तरी पठाइएको छ। अनुसन्धान गर्दै जाँदा घटनामा संलग्न थप व्यक्तिको पहिचान हुने स्थानीयले बताएका छन्।"
झापामा ब्राउन सुगरसहित पाँच जना पक्राउ,"झापा : झापामा प्रतिबन्धित लागूऔषध ब्राउन सुगरसहित पाँच जना पक्राउ परेका छन्। पक्राउ पर्नेहरू कमल गाउँपालिका ५ का तीन जना र बिर्तामोड ३ का दुईजना रहेका जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए। शुक्रबार दिउँसो ३ बजे मेचीनगर नगरपालिका ६ पुरानो मेची पुलमा लागूऔषध नियन्त्रण ब्युरो र इलाका प्रहरी कार्यालय काँकडभिट्टाबाट खटिएको संयुक्त प्रहरी टोलीले भारतबाट नेपालतर्फ पैदल आउँदै गरेका कमल५ स्थित नमुना टोलका अन्दाजी १९ वर्षीय प्रितेश राई, सोही ठाउँ बस्ने अन्दाजी २७ वर्षीय यामप्रसाद सुनुवार, अन्दाजी २१ वर्षीय आमोद राईलाई शंका लागेर चेकजाँच गरेका थिए। प्रहरीले प्रितेशलाई मुख खोल्न लगाउँदा उनको मुखभित्र सेतो रङको प्लास्टिकको पोकामा लुकाइछिपाई ल्याएको ४ ग्राम ४० मिलिग्राम ब्राउन सुगर भेटिएको थियो। तीनै जनालाई नियन्त्रणमा लिई इलाका प्रहरी कार्यालय काँकडभिट्टामा राखिएको छ। त्यस्तै बिर्तामोडबाट लागूऔषध ब्राउन सुगरसहित दुई जना पक्राउ परेका छन्। पक्राउ पर्नेहरूमा बिर्तामोड नगरपालिका ३ का २२ वर्षीय कृष्णकुमार थापा र २३ वर्षीय अजय राजवंशी रहेको जिल्ला प्रहरी कार्यालय झापाले जनाएको छ। उनीहरूलाई गोप्य सूचनाका आधारमा प्रहरी चौकी बिर्ता बजारबाट खटिएको प्रहरी टोलीले १ ग्राम १७० मिलिग्राम ब्राउन सुगरसहित पक्राउ गरेको हो। पक्राउ परेका उनीहरूमाथि थप अनुसन्धान भइरहेको प्रहरीले जनाएको छ।"
नक्कली नोट र लागुऔषधसहित दुईजना पक्राउ,सर्लाही : हरिवन नगरपालिका११ कडरिया चोकबाट १ हजार दरको नक्कली जस्तो देखिने नोट १ सय ७२ थान र अवैध लागुऔषध गाँजा ८ ग्राम ८१० मिलिग्रामसहित दुईजनालाई प्रहरीले पक्राउ गरेको छ । पक्राउ पर्नेहरूमा रौतहट माधव नारायण नगरपालिका२ बस्ने ३६ वर्षीय संजय सहनी र सर्लाही बलरा नगरपालिका७ बस्ने २३ वर्षीय अम्रेन्द्र महरा रहेका छन् । इलाका प्रहरी कार्यालय हरिवनबाट खटिएको प्रहरीले प्र०२०२७ प ४२५६ नम्बर र बिआर ३० एसी ८३१८ नम्बरका दुईवटा मोटरसाइकललाई जाँच गर्न खोज्दा दुवै चालकहरू भाग्न खोजेपश्चात दुवैलाई नियन्त्रणमा लिइ तलासी गर्दा प्र०२०२७ प ४२५६ नम्बरको मोटरसाइकल चालक संजयको साथबाट उक्त परिमाणको नक्कली नोट र बिआर ३० एसी८३१८ नम्बरको मोटरसाइकल चालक अम्रेन्द्रको साथबाट लागुऔषध गाँजा फेला पारी पक्राउ गरेको हो । संजयको साथमा रहेका २५ बन्डलमध्ये २१ बन्डलमा तल र माथि १ हजार दर साइजको नक्कली नोट र बीचमा नोटको साइजमा काटेको सादा कागज र ४ बन्डलमा टेस्टी बिस्कुटको २० पुरियामा तल माथि नक्कली जस्तो देखिने १ हजार दरका नोट प्लाष्टिक र टेपले बेरेको अवस्थामा रहेको फेला परेको हो । घटनाबारे आवश्यक अनुसन्धान भइरहेको प्रहरीले जनाएको छ।
दुई जिल्लामा सीमित रुट परमिट खारेज,"म्याग्दी : गण्डकी प्रदेशमा दुई जिल्लामा सीमित गरिएको सार्वजनिक सवारीसाधनको रुट परमिट खारेज भएको छ। गण्डकी प्रदेश सवारी तथा यातायात व्यवस्था नियमावली, २०८० मा सार्वजनिक सवारीसाधनले प्रदेशभरिकै रुट परमिट लिन पाउने व्यवस्था गरिएको हो प्रदेश सरकारले बिहीबार राजपत्रमा प्रकाशन गरेको नियमावली कार्यान्वयनमा आएसँगै दुई जिल्लामा सीमित गरिएको रुट परमिट खारेज भएको भौतिक पूर्वाधार विकास तथा यातायात व्यवस्था मन्त्रालयले जनाएको छ। गण्डकीमा सञ्चालन हुने जीप र ट्याक्सीमा लागू गरिएको दुई जिल्ला परमिटको अव्यावहारिक नीतिगत व्यवस्था खारेज भएको भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जालीले बताए। 'व्यवसायीले चाहनाअनुसार प्रदेशभर रुट परमिट लिन पाउने व्यवस्था गरेका हौँ', उनले भने, 'तोकिएको दुईभन्दा बढी जिल्लामा जानका लागि अस्थायी रुट परमिट लिनुपर्ने झन्झट हटाएका छौँ।' एकै ठाउँमा मात्र व्यवसायीलाई केन्द्रित हुन नदिनका लागि आवश्यकताका आधारमा प्रदेशभरको रुट इजाजत दिने व्यवस्था मिलाइएको मन्त्रालयले जनाएको छ। पाँच वर्षपछि दुई जिल्लामा परमिटको अव्यावहारिक नियम हटेकामा यातायात व्यवसायी र यात्रुले खुसी व्यक्त गरेका छन्। प्रदेश राजधानी पोखरा अवस्थित कास्की पुग्न अर्को जिल्लाको सडक प्रयोग गर्ने गोरखा, लमजुङ, मुस्ताङ, म्याग्दी, नवलपुर, मनाङ र बागलुङ जिल्लाका ट्याक्सी, जीप व्यवसायी र यात्रुका लागि नयाँ व्यवस्थाले सहज हुने बेनी यातायात प्रालिका सञ्चालक भोजबहादुर थापाले बताए। 'ट्याक्सी सेवा लिने धेरै यात्रुको आकस्मिक काम परेका र बिरामी नै हुने गर्छन्', उनले भने, 'एकपटकलाई मात्र जारी हुने पटके लिन राति र कार्यालयबाहेकको समयमा कर्मचारीलाई फोन गरेर उनीहरूको घर, निवास र डेरामा पुगेर पटके लिनुपर्ने समस्या हटेको छ।' सम्बन्धित सार्वजनिक सवारी धनी वा व्यवसायी कम्पनीको मागबमोजिम प्रदेशभित्रको मार्ग इजाजत दिइने भएको हो। प्रदेशभर, बहुजिल्ला, एक जिल्ला, निश्चित पालिका वा क्षेत्र तोकी मार्ग इजाजतपत्र जारी गरिने भौतिक पूर्वाधार विकास तथा यातायात व्यवस्था मन्त्रालयका प्रवक्ता टीकाराम पौडेलले बताए। राजपत्रमा प्रकाशन भएको नियमावली कार्यान्वयनका लागि मातहतका कार्यालयमा पत्राचार गरिएको उनले बताए। अन्तर प्रदेश मार्ग इजाजतको हकमा सम्बन्धित निकायको निर्देशनबमोजिम कार्यालयले मार्ग इजाजत जारी गर्नसक्ने व्यवस्था गरिएको छ। एउटा मार्गका लागि इजाजतपत्र प्रयोग गरिरहेको सवारी धनी वा व्यवस्थापकले सो मार्गमा सवारी चलाउने चालकले अर्को मार्गमा सवारी चलाउने भएमा त्यसरी सवारी चलाउने मार्गको इजाजतपत्र लिनका लागि साविकको इजाजतपत्र दिने कार्यालयले दिएको सहमतिपत्र संलग्न गर्नुपर्ने व्यवस्था राखिएको यातायात व्यवस्था कार्यालय कास्की (सवारी)का प्रमुख डिल्ली रिजालले जानकारी दिए। उनका अनुसार गण्डकी प्रदेशमा सार्वजनिक र निजी गरी पाँच लाख सवारीसाधन दर्ता छन्।"
बागवानी क्षेत्र विस्तार गर्न सम्भाव्यता अध्ययन,"मुस्ताङ : उपल्लो मुस्ताङमा बागवानी क्षेत्र विस्तार गर्न सम्भाव्यता अध्ययन गरिने भएको छ। स्याउ तथा अन्य फलफूल तरकारीको नर्सरी स्थापना गर्नका लागि सम्भाव्यता अध्ययन गर्न लागिएको हो। यसका लागि शीतोष्ण बागवानी विकास केन्द्र मार्फाको शाखा कार्यालयको क्षेत्र विस्तार गर्ने प्रारम्भिक तयारी छ। बिहीबार कृषि विभाग शाखा कार्यालय स्थापनाका गर्नका लागि छलफल भएको छ। उपल्लो मुस्ताङमा स्याउ तथा अन्य फलफूलहरु खेतीको विस्तार,प्रवर्द्धन तथा संरक्षण गर्ने उद्देश्यसहित केन्द्रको शाखा कार्यालय स्थापनाका लागि प्रारम्भिक पहल सुरु गरिएको हो ।"
१२१ वर्षीया बाटुलीको मृत्यु,नुवाकोट : संसारकै सबैभन्दा बढी उमेर दावी गरिएकी नुवाकोटको ककनी गाउँपालिका८ थानसिङ छापथोककी १२१ वर्षीया बाटुली लामिछानेको मृत्यु भएको छ। सामान्य बिरामी रहेकी वाटुलीले तीन दिन अगाडिदेखि सामान्य खानेकुरा समेत खान छाडेकी थिइन्। वृद्धाको अक्सिजनको मात्रासमेत कमी भएको थियो। उनको आफ्नै निवासमा शुक्रबार साँझ मृत्यु भएको पनाति श्या ढुंगानाले जानकारी दिए। आगामी चैत १० गते उनले आफ्नो १२२ औं जन्मदिन मनाउने इच्छा गरेकी थिइन्। उनको मृत्यु भएसँगै उनको नाम गिनिज बुकमा लेखाउने अभियान रोकिएको छ। पशुपति आर्यघाटमा लगेर अन्तिम संस्कार गरिएको छ। वाटुलीको पार्थिव शरीरमा उनका ८२ वर्षीय छोरा नेत्रप्रसाद लामिछानेले दागबत्ती दिए।
खाजा खर्चमा विभेद गरेको कर्मचारीको गुनासो,"परासी : नवलपरासीको सुनवल नगरपालिकाले उपलब्ध गराउँदै आएको खाजाबापतको रकममा विभेद गरेको कर्मचारीले गुनासो गरेका छन्। नगरपालिकाले आन्तरिक कार्यसञ्चालन मापदण्ड२०८० लागू गरेर नगरको आन्तरिक स्रोतबाट तलब पाउँदै आएका कर्मचारीहरूलाई दैनिक ३ सय रुपैयाँ खाजाबापतको रकम उपलब्ध गराउँदै आएको छ। हाजिरी भएको दिनका आधारमा खाजाबापतको रकम उपलब्ध गराउँदै आएको नगरपालिकाले जनाएको छ। संघ र प्रदेशको सशर्त रकमबाट तलब पाउँदै आएकाबाहेक आन्तरिक कोषबाट तलब पाउँदै आएका कर्मचारीलाई मात्र खाजाबापतको रकम उपलब्ध गराउँदै आएको नगरपालिकाले जनाएको छ। तर, आन्तरिक स्रोतबाटै तलब पाउँदै आएका स्वास्थ्य शाखामा कार्यरत कर्मचारीहरूले समेत उक्त रकम नपाएको गुनासो गरेका छन्। स्वास्थ्य शाखामा ५५ जना कार्यरत छन्। जसमा ३२ जना आन्तरिक स्रोतबाट तलब पाउने छन्। नगरपालिकाको स्रोतबाट तलब पाउँदै आएकी अनमी मनिषा ढकालले आफूहरूले उक्त रकम नपाएको बताइन्। आन्तरिक स्रोतबाट तलब पाउनेलाई खाजाबापतको रकम दिइएको भनिएको छ। तर, स्वास्थ्यकर्मीसहितका हामी ३२ जना कर्मचारीले पाएका छैनौं, उनले भनिन्। खाजामा विभेद गरेको भन्दै स्वास्थ्य शाखाका कर्मचारीहरूले नगरपालिका हुने कार्यक्रममा सहभागी हुन छाडेका छन्। नगरपालिकामा काम गर्ने सबै कर्मचारी एउटै भएकाले संघ र प्रदेशको नाममा भेदभाव गरिनु गलत भएकाले समान व्यवहार गर्न कर्मचारीहरूले माग गरेका छन्। स्वास्थ्य शाखाका कर्मचारीबाहेक ९३ जनाले खाजाबापतको रकम पाउँदै आएको नगरपालिकाले जनाएको छ। उनीहरूका लागि मासिक ६ लाखको हाराहारीमा खाजाबापतको रकम खर्च गरिँदै आइएको छ। अहिलेसम्म ५ महिनाको खाजाबापतको रकम वितरण गरिएको छ। जसमा २७ लाख ८९ हजार रुपैयाँ खर्च भएको नगरपालिकाले जनाएको छ। नगर प्रमुख विमला अर्यालले सबै कर्मचारीलाई खाजाबापतको रकम उपलब्ध गराउन नसकिएको बताइन्। संघ र प्रदेश सशर्त रकमबाट तलब पाउँदै आएका कर्मचारीबाहेक नगरको कोषबाट तलब पाउँदै आएका कर्मचारीलाई मात्र खाजाबापतको रकम उपलब्ध गराउने निर्णय भएकाले सोहीअनुसार उपलब्ध गराइएको उनले बताइन्। खाजा रकमले नगरपालिकाको दायित्व बढाएको छ। उक्त रकम कटौती नै गर्ने की नपाएका कर्मचारीलाई पनि कसरी व्यवस्थापन गर्ने भन्ने विषयमा छलफल गर्छौ। नगर प्रमुख अर्यालले भनिन्। खाजा रकमबारे कर्मचारीमा असन्तुष्टी देखिएकाले त्यसलाई छलफलबाट टुंगाउने प्रमुख प्रशासकीय अधिकृत चेतनाथ गिरीले बताए। विभेद नै त नभनौ, केही सुधार गर्नुपर्ने देखिएको छ। त्यसलाई कार्यपालिकामा एजेण्डा लगेर छलफलबाट समाधानको प्रयास गर्छौं, गिरीले भने। नगरपालिकाले यसवर्ष साढे १६ करोड आन्तरिक स्रोतबाट रकम संकलन गर्ने लक्ष्य लिएको छ। गतवर्ष १४ करोड संकलन गर्ने लक्ष्य लिएकोमा १२ करोडको हाराहारीमा आन्तरिक स्रोतबाट रकम संकलन भएको नगरपालिकाले जनाएको छ।"
गण्डकी प्रदेशलाई कृषिजन्य वस्तुमा आत्मनिर्भर बनाउनेछौं : मुख्यमन्त्री पाण्डे,"स्याङ्जा : गण्डकी प्रदेशका मुख्यमन्त्री सुरेन्द्रराज पाण्डेले कृषि तथा पशुजन्य वस्तुमा आत्मनिर्भर बनाउने बताएका छन्। उनले तरकारी, फलफूल, दुध र मासुमध्ये केहीमा प्रदेशलाई आत्मनिर्भर बनाउनेगरी कार्यअघि बढेको बताएका हुन्। वालिङ उद्योग वाणिज्य संघ स्याङ्जा र नगरपालिकाको आयोजनामा बिहीबारदेखि सुरु भएको ८ औं वालिङ महोत्सवको उदघाटन गर्दै मुख्यमन्त्री पाण्डेले प्रदेश सरकारका पञ्चवर्षीय योजनामा युवा पलायनको दर घटाई तरकारी, फलफूल, दूध र मासुमा आत्मनिर्भर बनाउने लक्ष्य रहेको बताए। प्रदेश सरकार कृषि, पर्यटन, संस्कृतिको संरक्षणमा जुटेको बताउँदै उनले महोत्सवले जिल्लाका पहिचान, उत्पादन र ऐतिहासिक वस्तुका प्रचारप्रसार, प्रवर्द्धन तथा बजारीकरणका लागि महत्वपूर्ण हुने बताएका छन्। महोत्सव माघ २८ गतेसम्म सञ्चालन हुने छ। महोत्सवमा ३ लाख दर्शकले अवलोकन गर्ने र झण्डै १० करोडको आर्थिक कारोबार हुने अनुमान छ। महोत्सवमा झण्डै २ सय ५० स्टल राखिएका छन्।"
"फागुनदेखि स्वर्गद्वारी, सुपादेउराली, रेसुंगामा यातायात सञ्चालन हुने","बुटवल : प्यूठानको पवित्र धार्मिक एवं पर्यटकीय तीर्थस्थल स्वर्गद्वारी, अर्घाखाँचीको सुपादेउराली र गुल्मीको रेसुंगालाई लक्षित गरेर सार्वजनिक यातायात सञ्चालन गर्ने निर्णय भएको छ। झिमरुक गाउँपालिका प्यूठानको आयोजनामा तीनवटै जिल्लाका यातायात व्यवसायीहरूबीच भएको बैठकले आगामी फागुन १ गतेदेखि यातायात सेवा सञ्चालन गर्ने निर्णय गरेको हो। स्वर्गद्वारीमच्छिसौतामारेहुँदै गुल्मीको रेसुंगा, स्वर्गद्वारी, सुपादेउराली र झिमरुकको मच्छिकौछेटारीबौडाहुँदै अर्घाखाँची सुपादेउरालीसम्म यातायात सञ्चालन गर्ने निर्णय भएको झिमरुक गाउँपालिकाका उपाध्यक्ष प्रमोद पोखरेलले जानकारी दिए। स्वर्गद्वारी, सुपादेउराली र रेसुंगा पश्चिम नेपालका प्रसिद्ध धार्मिक एवं पर्यटकीय तीर्थस्थल हुन्। यी तीन जिल्लाका पर्यटकीय स्थलहरूलाई एक आपसमा जोड्नका लागि सार्वजनिक यातायात सेवा सञ्चालनको पहल गरेका हौँ,गाउँपालिका उपाध्यक्ष पोखरेलले भने,छिमेकी जिल्ला भएर पनि ओहोरदोहोर कमी थियो। नियमित सवारी चलेपछि सहज हुने छ। प्यूठानको जुम्रीबजारदेखि मच्छि हुँदै गुल्मीको मदाने गाउँपालिकाको पुर्कोटदह र अर्घाखाँचीको सन्धिखर्कका लागि खलंगा जोगीटारी हुँदै जीप नियमित सञ्चालन भइरहे पनि पर्यटकीयस्थल लक्षित यातायात सञ्चालन थिएनन्। तीनवटै जिल्लाका नागरिकहरूले यी पर्यटकीयस्थललाई एक आपसमा जोड्ने गरी गाडी सञ्चालन गर्न वर्षौ अघिदेखि माग राख्दै आएका थिए। छलफलममा गौमुखी स्वर्गद्वारी यातायात प्रालि प्यूठान, देउराली यातायात अर्घाखाँची र गुल्मी यातायातका पदाधिकारीहरू सहभागी थिए। हाल निर्माणाधीन अवस्थामा रहेको मदन भण्डारी राजमार्ग सम्पन्न भइसकेपछि यातायात सञ्चालन गर्न अझ सहज हुने व्यवसायीहरू बताउँछन्। यातायात सञ्चालन गर्नका लागि पहिलोपटक झिमरुक गाउँपालिकाको अगुवाइमा तीनवटै जिल्लाका व्यवसायीहरूलाई छलफल गराएको हो।"
भोजपुरको दुर्गम भेग हतुवागढीको बारीगाउँमा बिजुली,"भोजपुर : बिजुली बाल्ने चाहना पूरा भएकामा भोजपुरको दक्षिण हतुवागढी गाउँपालिका८ बारीगाउँका रामबहादुर राईको परिवार हर्षले गद्गद् भएको छ। नेपाल विद्युत् प्राधिकरणले गाउँमा विद्युतीकरण गरेसँगै राई परिवार मात्र नभई छिमेकी पनि दंग छन्। राईले भने, 'गाउँमा बिजुली पुगेपछि म मात्रै होइन, गाउँका बूढाबूढी, तन्नेरीदेखि बालबालिका सबै खुसी छौँ।' अहिलेसम्म चाहेर पनि हाम्रो गाउँमा विद्युत्को पहुँच पुगेको थिएन। नेपाल विद्युत् प्राधिकरण वितरण केन्द्र भोजपुरअन्तर्गतको हतुवागढी घोडेटार फ्युज सेवाले वडा नम्बर ८ को पात्लेपानी, विद्यापोखरी, रोक्ताङ हुँदै बारीगाउँसम्म ११ केभी प्रसारण लाइनबाट विद्युत् सेवा पुर्याएको हो। विद्युत्को पहुँच पुगेसँगै त्यहाँका ६९ घर अहिले झिलिमिली भएको छ। मट्टितेलको टुकी बालेर जीवन बिताउन बाध्य गाउँलेको गाउँमा बिजुली आउँला भन्ने सपना अहिले आएर पूरा भएको वडाध्यक्ष प्रेम थापाले बताए। उनले भने, 'दुर्गम गाउँपालिकाका धेरै वडाका जनता अँध्यारोमा बस्न बाध्य छन्, तर अहिले गाउँमा पनि बिजुली पुग्न थालेकामा यहाँका जनतामा खुसी छाएको छ।' जिल्लाका ग्रामीण क्षेत्रमा विद्युत् प्राधिकरण र ठेकेदारमार्फत विद्युतीकरणको क्रम चलिरहेको नेपाल विद्युत् प्राधिकरण भोजपुर वितरण केन्द्रका प्रमुख रामबाबु चौधरीले बताए। उनले भने, 'जिल्लाभित्रका नौवटै स्थानीय तहमा विद्युत्को पहुँच पुर्याउन प्राधिकरणले काम गरिरहेको छ।' स्थानीय उत्पादनमा रहेको सिक्तेल खोला जलविद्युत् आयोजनाबाट भोजपुर सदरमुकाम र आसपासका करिब एक हजार चार सय घर परिवारमा मात्र विद्युत् सेवा पुगेकामा २०६७ कात्तिक महिनाबाट विद्युत् प्राधिकरणको शाखा भोजपुरमा स्थापना भएसँगै विद्युतीकरणको काम सुरु भएको थियो। भोजपुरमा हाल निजीस्तरका दुई वटा हाइड्रोपावर सञ्चालनमा रहेका छन्। भोजपुरमा हाल ८५ प्रतिशत विद्युतीकरण भइसकेको छ भने जिल्लाको उत्तरमा रहेको साल्पासिलिछो र दक्षिणमा रहेको आमचोक गाउँपालिका क्षेत्रमा विद्युतीकरणको काम बाँकी रहेको छ। नेपाल विद्युत् प्राधिकरण भोजपुर वितरण केन्द्रका अनुसार अहिलेसम्म २४ हजार बढी घरधुरीमा विद्युत्को पहुँच पुगिसकेको छ।"
अनलाइन जुवा खेलाउने तीन जना एक करोड बढी नगदसहित पक्राउ,"काठमाडौं : नेपाल प्रहरीले अनलाइनमार्फत् जुवातास खेलाउने तीन जनालाई पक्राउ गरेको छ। जिल्ला प्रहरी परिसर काठमाडौंको टोलीले काठमाडौं महानगरपालिका१ दरबारमार्गस्थित क्यासिनो प्यालेसको अण्डरग्राउण्डमा अनलाइनमार्फत् जुवा खेलाउने र विदेशी मुद्रा कारोबार गरेको आरोपमा तीन भारतीय नागरिकलाई पक्राउ गरी आज सार्वजनिक गरेको हो। पक्राउ पर्नेमा भारत पञ्जावका ३२ वर्षीय रिसव पावा, भारतको सिद्धार्थ पोष्टमौका ५२ वर्षीय गुलाव सिंह र भारत विकासपुरीका ३९ वर्षीय गौरव सिंह छन् । परिसरका सूचना अधिकारी एव प्रहरी नायब उपरीक्षक (डिएसपी) अनिल अधिकारीले नेपालको कानुनले बन्देज गरेको अवैध जुवा र नेपाल राष्ट्र बैंक ऐन, २०५८ विपरीत विदेशी तथा स्वदेशी मुद्राको वित्तीय कारोबार गर्ने गरेको अभियोगमा उनीहरूलाई पक्राउ गरिएको जानकारी दिए। पक्राउ परेकासँग प्रहरीले अवैध अनलाइन जुवा खेलाउने विद्युतीय उपकरण, तास, कागजात, ठूलो मात्रामा स्वदेशी तथा विदेशी मुद्रा बरामदसमेत गरेको छ। उनीहरूसँग प्रहरीले रु एक करोड नौ लाख चार सय ४५ बरामद गरेको छ भने तीन थान ल्यापटप, सात थान कम्युटर बरामद गरेको छ। पक्राउ परेका तीनैजनालाई काठमाडौं जिल्ला अदालतबाट सात दिनको म्याद थप गरी अनुसन्धान गरिएको प्रहरी नायब उपरीक्षक अधिकारीले बताए।"
"बालबालिका चिसो ढुंगामा, आधुनिक भवनमा ताला","बैतडी : बैतडीको पञ्चेश्वर गाउँपालिका१ स्थित गड्देव आधारभूत विद्यालयको भवन निर्माणको क्रममा देखिएको विवादका कारण डेढ वर्षदेखि विद्यार्थी खुला चौरमा बस्न बाध्य छन्। २०७९ साउनमा निर्माण सम्पन्न भएको भवनको लागत अनुसारको भुक्तानी नदिएको भन्दै निर्माणको जिम्मा पाएका केशव सिंह घटालले लगाएको ताला अझै पनि खुलेको छैन। राष्ट्रपति शैक्षिक सुधार कार्यक्रमअन्तर्गत निर्माण सम्पन्न भएको चार कोठे भवनमा डेढ वर्षदेखि ताला लगाइएको छ। २०७८ साल कात्तिक पहिलो साता परेको अविरल वर्षाका कारण विद्यालय माथिबाट खसेको पहिरोले पुरानो विद्यालय भवन भत्किएको थियो। त्यसपछि विद्यार्थी बाहिर खुला चौरमा बस्दै आएका थिए। भवन निर्माण सम्पन्न भएको डेढ वर्षसम्म पनि विद्यालयमा ताला लागेपछि विद्यार्थी अझै पनि बाहिरै बसेर पढ्न बाध्य छन्। पहिरोले विद्यालय भवन भत्काएपछि हालसम्म बालबालिका भवनभित्र बस्न नपाएको विद्यालयकी शिक्षिक भानु जोशीले बताइन्। २०७८ सालको कात्तिकमा गएको पहिरोले सबै भवन भत्किए, त्यसपछि नयाँ भवन बन्यो, भुक्तानीको विवादले ताला खुलेको छैन, २ वर्षदेखि हालसम्म विद्यार्थी बाहिरै बसिरहेका छन्, जोशीले भनिन्। शिशु कक्षाका बालबालिका चिसो ढुंगामै बसेर पढ्ने गरेको उनले बताइन्। मौसम प्रतिकुलको समयमा विद्यालय बन्द गर्नुपर्ने बाध्यता रहको विद्यालयले जनाएको छ। गर्मीयाममा निकै गर्मी हुने ठाउँ हो, हामीले गर्मीयाममा केही दिन विद्यालय बन्द गर्नुपर्ने बाध्यता हुन्छ। पानी परेको दिन पढाइ हुँदैन, पानी परेको दिन विद्यार्थी आउँदैनन्, झोलामा विद्यालयका कागजात राख्छौं, शैक्षिक सामग्री अभाव छ, विद्यालयका प्रद्यानाध्यापक नीराजन जोशीले भने। राष्ट्रपति शैक्षिक सुधार कार्यक्रमबाट भवन निर्माणका लागि ३६ लाख रुपैयाँ बजेट आएको थियो। तर, निर्माण समितिले भवन निर्माण सम्पन्न हुँदासम्म ६९ लाख ६६ हजार रुपैयाँ खर्च भएको दाबी गरेको छ। गाउँपालिकाले विद्यालयसँग सम्झौता गरेको ३६ लाख रुपैयाँ भुक्तानी गरेको छ। तर लागत अनुसारको भुक्तानी हुनुपर्ने माग राख्दै तालाबन्दी गरिएको हो। गाउँपालिकाको प्राविधिक मूल्यांकनबाट ५८ लाख २३ हजार ७१८ रुपैयाँको काम भएको देखाएको छ। कामदारको ज्यालाको रकम कम राखिएको र छडलगायतका सामग्री बढी लागेकाले कुल लागत ६९ लाख रहेको निर्माण कम्पनीको दाबी छ। तर, गाउँपालिकाको प्राविधिक टोलीले उठाएको एमबीअनुसार पनि भुक्तानी भएको छैन। जनप्रनिधिहरूले बेलाबेला लागत अनुसारको भुक्तानी दिने आश्वासन दिएको पाइएको छ। गाउँपालिका अध्यक्षलेसमेत काम सम्पन्न गर्नुहोस्, लागेको रकम दिउँला भनेका हुन्, उपाध्यक्ष समेत विव्यसको बैठकमा सरिक हुँदै लागतअनुसारको भुक्तानी हुनुपर्छ भन्नु भएको छ। तर भुक्तानी हुँदैन, निर्माणको जिम्मा पाएका केशव सिंह घटालले भने। निर्माणको जिम्मा पाएका घटालले विद्यालयबाट आपूले कामको जिम्मा लिँदा लागत नखुलाएको बताएका छन्। मलाई विद्यालय व्यवस्थापन समितिले कामको जिम्मा दिएको हो, त्यतिबेला रकम उल्लेख थिएन, विनियोजन बजेटअनुसार काम नभएको जानकारी दिँदा जनप्रतिनिधिहरूले काम गर्दै जान अह्राएका हुन्, घटालले भने। जनप्रनिधिहरूले विद्यालयको भवन निर्माणका क्रममा लागेको लागत दिनुपर्नेमा सहमति जनाएको पनि पाइएको छ। वडाका निवर्तमान जनप्रतिनिधि र हालका जनप्रतिनिधिहरूले समेत विव्यसको बैठकमा सहभागी भएर भवन निर्माणमा लागेको लागत दिनुपर्नेमा लिखित निर्णयमा साँची बसेका छन्। तर, हालसम्म भुक्तानी हुन सकेको छैन। ३६ लाखको काम हुँदा भवन निर्माण पुरा भएको थिएन, पालिकाले दिएको ड्रइङअनुसार काम गरेको हुँ, बिनियोजन गरेको बजेटले काम नभएको बताउँदा काम गर्दै जान अह्राए, हालसम्म भुक्तानीका लागि पालिका धाउँदाधाउँदा थाकिसकेँ। आफ्नो व्यक्तिगत रुपैयाँ लगाएर विद्यालयको भवन बनाएको र हालसम्म १५ लाख रुपैयाँको ब्याज तिर्दै आएको घटनालको दुःखेसो छ। सम्झौताभन्दा बढी काम गरेका कारण लागतअनुसार भुक्तानी नभएको पञ्चेश्वर गाउँपालिका प्राविधिक घनश्याम मौनीले जानकारी दिए। विद्यालयसँग भएको सम्झौताभन्दा बढी काम भएको छ, जनप्रतिनिधिहरूले पनि आश्वासन दिएका रहेछन्, उनले भने। राष्ट्रपति शैक्षिक सुधार कार्यक्रम कार्यान्वयनमा अपुग रकम पालिकाले थप्नसक्ने व्यवस्था छ। सोहीबमोजिम कार्यपालिबाट निर्णय हुन सकेको छैन। वडा नं १ का वडाध्यक्ष दिवान सिंह सार्कीले यस विषयमा कार्यपालिकामा बेलाबेला कुरा उठाएको भए पनि सुनुवाइ नभएको बताए। बालबालिकाले विद्यालय भवनमा जान पाउनुपर्छ, मैले बेला बेला यस विषयमा कुरा उठाएँ, कार्यपालिकाबाट पनि ठोस प्रक्रिया अघि बढेन, उनले भने। सम्झौता अनुसारको भुक्तानी भइसकेको र भनिएजति लागत अनुसारको भुक्तानी दिन नसकिने गाउँपालिका अध्यक्ष गोरख बहादुर चन्दले बताए। निर्माणको लागत ६९ लाख भनिएको छ, त्यती रकम दिन सकिँदैन। सम्झौताअनुसार दिइसकेका छौँ, मलाई कसैले आश्वासन पनि दिएको छैन, अध्यक्ष चन्दले भने। बैतडीको पञ्चेश्वर गाउँपालिकास्थित गड्देव आधारभूत विद्यालयको नयाँ भवनमा ताला लागेपछि बाहिर बसिरहेका बालबालिका। तस्बिर : कृष्ण बिष्ट।"
त्यसैले हामी साइकल चढ्छौं,"हरेक वर्षझैं अन्नपूर्ण पोस्ट्ले क्यान्सरविरुद्धको जागरण अभियान अन्तर्गत पर्सि शनिबार बृहत् साइकल र्याली गर्दै छ। नेपालमा साइकल संस्कृतिको विकासमा सहयोग पुर्याउँदै आएका केही साइकलयात्रीलाई तपाईं किन साइकल चढ्न रुचाउनुहुन्छ ? भनेर गरिएको जिज्ञासामा साइकल यात्रीको जवाफ केशरराज क्षेत्री र गंगा खड्काको प्रस्तुतिः साइक्लिङ गर्नेहरू निरोगी : समिता महर्जन, सदस्य, डब्लूसीसीएन जब मैले साइक्लिङ गर्न थालेँ, त्यसपछि तौल सन्तुलनमा आएको छ। बढेको तौल घटाउन सफल भएकी छु। नियमित साइक्लिङ गर्नुको मुख्य कारण मेरो स्वास्थ्यका लागि हो। साइक्लिङ गर्ने मानिस निरोगी हुन्छन्। करिब डेढ वर्षदेखि मैले साइकलको यात्रा गर्न थालेकी हुँ। मेरा सँगैका साथीहरूको प्रेरणाबाट साइक्लिङ गर्नुपर्छ भन्ने मलाई लाग्यो। जावलाखेल नियमित पुग्ने ठाउँ हो। ४३ वर्षको उमेर भयो मलाई त्यस्तो कुनै रोग छैन। साइक्लिङ गर्दा भेटिने साथीहरूका कारण धेरै रमाइलो लाग्छ। म सँगैका साथीहरूले पनि नियमित साइक्लिङ गरेपछि कुनै रोगको सिकार हुन नपरेको अनुभव सुनाउनुभएको छ। यसले मलाई निकै खुसी बनाएको छ। म सबैलाई स्वस्थ रहन साइक्लिङ गर्न आग्रह गर्छु। सचेतनाका लागि पनि : योगेन्द्रमान सिंह बस्न्यात,उपप्रध्यापक, नेपाल कमर्स क्याम्पस साइकलको माध्यमबाट हामीले समाजमा सामाजिक सचेतना फैलाएका छौं। किनभने हामीले साइकल मात्र चलाएका छैनौं, मानिसलाई निरोगी हुनका लागि पनि उत्प्रेरणा जगाइरहेका छौं। जो मानिसले नियमित साइकल चलाएका हुन्छन् उनीहरू स्वस्थ्य हुन्छन्। साइकलको प्रयोगले वातावरण स्वच्छ हुन्छ। अनावश्यक गाडीको जामबाट मुक्त भइने र महँगो इन्धनबाट छुटकारा पाइने हुन्छ। विगत ८९ वर्षदेखि म निरन्तर साइकल चलाइरहेको छु। म मात्र नभएर मेरो १५ वर्षीय छोरा सुयोग मान सिंह बस्न्यात पनि राम्रो साइकल चलाउनेमा पर्छन्। त्यसैले स्वस्थ जीवन बिताउनु छ भने साइक्लिङ गर्न मेरो सुझाव छ। धेरै साथी कमाएँ : गणेशप्रसाद श्रेष्ठ, सहसचिव, सिद्धबाबा धाम विकास समिति लकडाउन भएको बेला घरमै बस्दाबस्दै विरक्त लागेपछि म साइक्लिङमा निस्केँ। अहिले दैनिक साइकल चलाउँछु। लकडाउनले गर्दा शारीरिक रूपमा व्यायम नपुगेपछि साइकल चलाउन थालेँ। मैले शरीरलाई स्वस्थ्य राख्न मात्र होइन, साइकलकै कारण कहिल्यै नभुल्ने गरी इष्टमित्र कमाएको छु। देशभरका साथीहरूसँग चिनजान भएको छ। कतिपय त भारतका साथीहरूसँग पनि परिचय भएको छ। नेपालगञ्ज, धनगढी, मुक्तिनाथ, पर्सालगायत ठाउँहरूमा साइकलबाटै पुगेको छ। साइकल चलाउनुपूर्व मेरा त्यति धेरै साथीभाइ थिएनन्। अहिले अनगिन्ती साथीहरूको चिनजानले मलाई जीवनकै सबैभन्दा धेरै सन्तुष्टि प्राप्त भएको छ। मसँगै मेरा छोराहरू जिसन र मिसन पनि साइक्लिङमा निस्कन्छन्। मोबाइलको लत हट्यो : राजु तिवारी, सचिव, बुटवल युनाइटेड साइक्लिङ क्लब कोभिडको बेला धेरै तनाव खेप्नुपर्यो। त्यो तनाव हटाउन कति मेहनत गरियो, तर सकिएन। जब नियमित साइक्लिङ गर्न थालेँ, त्यसपछि कोभिडको तनाव ह्वात्तै हट्यो। साइकलमा साथीभाइहरूसँगै नयाँनयाँ ठाउँको अवलोकनमा पुग्दा दिमाग फ्रेस हुने गरेको छ। स्वास्थ्यका हिसाबले पनि धेरै राम्रो भएको छ। म मात्र होइन, छोराछोरीलाई पनि सँगै साइक्लिङ गराउँदा उनीहरू फ्रेस हुन्छन्। त्यही साइक्लिङकै कारण छोराछोरीहरूलाई रातमा मोबाइलको लत हटेको छ। साइकलका बहुउपयोगी फाइदा मैले अनुभव गरेको छु। बसमा भन्दा छिटो : शिवराम थपलिया, आर्किटेक, सामाखुसी काठमाडौं काठमाडौंको जामले मानिस वाक्कदिक्क छन्। त्यो समस्याले मलाई त्यति छोएको छैन। किनभने म साइकलमा यात्रा गर्छु। सामाखुसीबाट पुलचोक क्याम्पसमा सार्वजनिक गाडीमा यात्रा गर्दा ४५ मिनेट लाग्ने समय साइकलमा यात्रा गर्दा बढीमा २५ मिनेटमा पुगिन्छ। साइकल आमनागरिकका लागि सर्वसुलभ साधन पनि हो। गाउँबाट काठमाडौैं आउने नयाँ मानिसलाई सस्तो मूल्यमा उपलब्ध हुने साधन साइकल हो। वातावरणीय र स्वास्थ्यका दृष्टिकोणले पनि साइकल चलाउनु राम्रो मानिन्छ। म आर्किटेकको विद्यार्थी भएकाले पनि हरेक क्षेत्रमा दिगो विकास होस् भन्ने चाहन्छु। काठमाडौंमा साइकल लेन चाहियो : राजनराज खनाल, वितरण विभाग, अन्नपूर्ण पोस्ट् काठमाडौंमा साइकल लेन नहुँदा धेरै दुर्घटना हुने गरेका छन्। दुईपटक त म आफैं दुर्घटनाको शिकार बने। साइकललाई गाडीले ठक्कर दिएको कतिपय ठाउँमा मेरै आँखाले देख्यो। तर, सरकारले किन सडकमा साइकल लेन बनाउँदैन ? साइकलको महत्व धेरै हुँदा पनि सरकारले यसप्रति चासो नदिँदा धेरै दुःख लाग्छ। मैले नियमित रूपमा साइकल चलाउन थालेको ९ वर्ष भयो। साइकलमै कार्यालय आउजाउ : नशिव आचार्य, इन्जिनियर, बालकोट, भक्तपुर म साइकलमै दैनिक कार्यालय आउजाउ गर्छु। काठमाडौंमा मोटरसाइकलमा र साइकलमा यात्रा गर्नु समयका हिसाबले त्यति अन्तर छैन। त्यस्तै, १०१५ मिनेटको मात्र अन्तर पर्ने हो। कार्यालयकै कामले व्यस्त हुने भएकाले साइक्लिङ गर्न समय पुग्दैन। त्यसैले कार्यालयको समय उपयोग गर्छु । दैनिक २२ किलोमिटर साइकलमै आउजाउ चल्छ। मेरो दिमाग फ्रेस राख्न म नियमित साइकल चलाउँछु। फुटबल छाडेर साइक्लिङ : उत्तम श्रेष्ठ, अध्यक्ष, बुटवल युनाइटेड साइक्लिङ क्लब २२ वर्षअघि म फुटबल खेल्ने गर्थे। फुटबल खेल्दा समस्या देखिएपछि अहिले निरन्तर साइक्लिङ गर्न थालेको छु। मलाई युरिक एसिड, ढाड दुख्ने र घुँडाहरू दुख्ने समस्या थियो। जब मैले साइक्लिङ गर्न थाले त्यसपछि यी सबै समस्या हटेर गए। म ४९ वर्षको भएँ। त्यस्तो कुनै शारीरिक समस्या छैन। साइकल नचलाएको दिन समस्या देखिन्छ तर साइकल चलाउँदा कुनै समस्या छैन। फाइदा कति छ कति। दैनिक २५ किलोमिटर साइकलमा : पुजन मगर, शिक्षक, काभ्य स्कुल, बानेश्वर घरदेखि कार्यालय र कार्यालयदेखि घर साइकलमै ओहोरदोहोर गर्छु। शारीरिक फिटनेस राख्न मैले साइकल चढ्ने गरेको हुँ। मेरो घर भक्तपुर र कार्यालय बानेश्वर हो। दैनिक २५ किलोमिटर साइकलमा आउनेजाने गर्दा मेरो स्वास्थ्य पनि धेरै राम्रो छ। तीन वर्षदेखि साइकल चलाउँदै आएको छु। जो कोहीलाई पनि आफ्नो शरीरलाई फिट राख्न मन छ, उसले नियमित साइक्लिङ गर्नुपर्छ भन्ने मलाई लाग्छ।"
आज देशका यी स्थानमा हुने छ वर्षा,"काठमाडौं : हाल नेपालमा पश्चिमी वायुको आंशिक प्रभाव रहेको छ। उक्त मौसमी प्रणाली कमजोर रहेकाले अबको दुई दिन मौसम सामान्यतया सफा रहने छ। जल तथा मौसम विज्ञान विभाग मौसम पूर्वानुमान महाशाखाका मौमसविद गोविन्दकुमार झाका अनुसार आज र शनिबार मौसममा सुधार रहे पनि आगामी आइतबारदेखि देशको पश्चिम भेगबाट पश्चिमी वायुको सक्रियता बढ्ने भएकाले केही दिन मौसममा गडबडी हुनेछ। बिहीबार पश्चिमी वायुसँगै आएको पश्चिमी न्यून चापीय प्रणालीका कारण देशका अधिकांश स्थानमा बदली हुनाका साथै उच्च पहाडी तथा हिमाली भूभागमा हल्का हिमपात भएको छ। यस्तै सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशका केही भूभागमा तथा बागमती र कोशी प्रदेशका पहाडी भूभागका थोरै स्थानमा फाटफुटदेखि हल्का वर्षा भएको थियो। महाशाखाको पछिल्लो विवरणमा काठमाडौँमा शून्य दशमलव पाँच मिलिमिटर वर्षा मापन गरिएको छ। त्यसैगरी, डढेलधुरामा १४ दशमलव आठ, दिपायलमा १२ तथा जुम्लामा दुई दशमलव ६ मिलिमिटर वर्षा भएको छ। काठमाडौँको आजको न्यूनतम तापक्रम चार दशमलव आठ डिग्री सेल्सियस रहेको छ भने अधिकतम तापक्रम १७ दशमलव आठ डिग्री सेल्सियस रहेको छ। महाशाखाले जारी गरेको मौसम पूर्वानुमान बुलेटिनमा अहिले देशको पहाडी भूभागमा आंशिक बदली रही बाँकी भूभागको मौसम सफा रहेको छ। तराईका थोरै स्थानमा हुस्सु लागेको छ। दिउँसो कोशी प्रदेशलगायत देशका पहाडी भूभागमा आंशिकदेखि साधारणतया बदली रही बाँकी भूभागमा मौसम सफा रहनेछ। कोशी र गण्डकी प्रदेशका पहाडी भूभागका एकदुई स्थानमा फाटफुटदेखि हल्का वर्षाको सम्भावना छ। कोशी प्रदेशको उच्च पहाडी तथा हिमाली भूभागका थोरै स्थान तथा बाँकी उच्च पहाडी तथा हिमाली भेगका केही स्थानमा हल्का हिमपातको सम्भावना छ।"
हिमपातपछि खोड्पे आसपास क्षेत्रमा देखिएको दृष्य,बैतडी :बिहीबार बिहानैदेखि बैतडीसहित सुदूरपश्चिम प्रदेशका पहाडी उच्च लेकाली भेगमा हिमापत भएको छ । बिहीबार दिनभर वर्षासँगै हिमपात भएको थियो । शुक्रबार बिहान आकाश खुलेको छ। मौसम सफा भएसँगै डाँडाकाँडा र हिमालमा चाँदीझै हिउँ टल्केको देखिएको छ। घाम लागेपनि यस क्षेत्रमा चिसो बढेको छ।
मनमायाले पाइन् ७३ वर्षको उमेरमा नागरिकता,"धनकुटा : छथरजोरपाटी गाउँपालिका १ कागुनेकी मनमाया लिम्बू शारीरिकरुपमा अशक्त छिन् । बोल्न सक्दिनन् । उनको घुँडादेखि भाग चल्दैन । दिसा पिसाब गरेको थाहा पाउँदिनन् । शारीरिक अवस्था कमजोर भएका कारण अडेस लगाएर बस्न समेत सक्दिनन् । उनलाई भदा पदमबहादुर लिम्बूले पालन पोषण गरिरहेका छन् । ज्यालादारीका रुपमा विद्यालयमा कार्यरत पदमबहादुर घरभन्दा बाहिर बस्छन्। शारीरिक अशक्त भएकै कारण उमेरले ७ दशक पार गरिसकेकी मनमायाले नागरिकताबाट बञ्चित थिइन्। नागरिकता नबनेकै कारण सामाजिक सुरक्षा भत्ता र स्वास्थ्य विमाको सुविधा पाउन सकेकी थिइन्। मनमायाले बल्ला ७३ वर्षको उमेरमा नागरिकता पाएकी छन् । वडाध्यक्ष गोविन्द लिम्बू,वडा सचिव चन्द्रप्रकाश सुवेदी र भदैनी बुहारीले उनलाई एम्बुलेन्समा राखेर जिल्ला प्रशासन कार्यालय धनकुटा ल्याएका थिए । मनमायाले कागजपत्रमा ल्याप्चे समेत लगाउन सकेकी थिइनन् । भदैनी बुहारी पवित्रा लिम्बूले उनको हात समाएर ल्याप्चे लगाइदिएकी थिइन् । तेस्रो प्रयासमा मनमायाले नागरिकता पाउँदा खुसी लागेको वडाध्यक्ष गोविन्द लिम्बूले बताए । नागरिकताका लागि तीनपटक जिल्ला प्रशासन कार्यालय धाउनु परेको उनले दु:खेसो पोखे। 'मनमायाको अवस्थाबारे सीडीओ कार्यालयमा जानकारी गराउँदा केही कागजपत्रमा समस्या भयो । कर्मचारी समयतालिका नमिल्दा घरमै लगेर नागरिकता दिन सकेनन । त्यही भएर बाध्य भएर एम्बुलेन्समा ल्याउनु परेको हो,'उनले भने। उनका अनुसार गत मंसिर ८ गते बसेको वडा समितिको बैठकले नागरिकताविहीनलाई नागरिक दिलाउन सर्भे गर्ने निर्णय गरेको थियो । सर्भेका क्रममा मनमायाले नागरिकता नपाएको खुलेको हो।उनको अवस्था नाजुक थियो। वडा कार्यालयसम्म ल्याउन पनि समस्या थियो । वडा सचिव सुवेदीले उनको घरमै पुगेर सबै कागजपत्र बनाइ दिएका थिए। एम्बुलेन्सको खर्च वडा कार्यालयले व्यहोरेको छ । सोही एम्बुलेन्समा वडाध्यक्षसहितको टोली आएको थियो । नागरिकता बनेपछि मनमायालाई घरैसम्म एम्बुलेन्सबाट पुर्याउने प्रबन्ध गरिएको वडा सचिव सुवेदीले बताए । उनका अनुसार पटकपटक टोली जाँदा पनि उनको शारीरिक र आर्थिक अवस्था कमजोर भएका कारण नागरिकता बन्न सकेको थिएन । यता प्रमुख जिल्ला अधिकारी पुण्यविक्रम पौडेलले वडा कार्यालयबाट आएको सर्जिमिन मुचुल्का र सिफारिसमा भएका विवरणमा केही फरक देखिएकाले ढिलाइ भएको बताए ।"
