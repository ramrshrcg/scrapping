शीर्षक,विवरण
रुपन्देही प्रहरीले गर्यो अवैध सामान बरामद,"बुटवल : जिल्ला प्रहरी कार्यालय रुपन्देहीले भारतबाट अवैध रुपमा लिएका विभिन्न सामग्रीहरू बरामद गरेको छ। भन्सार छली चोरी पैठारी गरी ल्याउँदै गरेको अवस्थामा एक लाख ४ हजार ५ सय रुपैयाँ बराबरको अवैध सामान बरामद गरिएको जिल्ला प्रहरी कार्यालय रुपन्देहीका सूचना अधिकारी एवं प्रहरी नायव उपरीक्षक मनोहरप्रसाद भट्टले जानकारी दिए। जिल्लाको कोटहिमाई गाउँपालिका६ बोगडीबाट ४० किलो बैखी जातको माछा, रोहिणी गाउँपालिका२ लखनौटियाबाट ६ बोरा प्याज, सम्मरीमाई गाउँपलिका२ ठेकहवाबाट लत्ताकपडा, मायादेवी गाउँपालिका५ लुथुवाबाट अवैध बोइलर कुखुरा प्रहरीले बरामद गरेको छ। बरामद गरिएका सामानहरू भन्सार कार्यालय बेलहिवा र पशु क्वारेन्टाइनमा पठाइएको प्रहरीले जनाएको छ। चारपाँच किलोमिटर नजिकै भारतीय सीमानाका भएकाले नेपालीहरू अवैध सामान ओसारपसारमा लाग्ने गरेको र प्रहरीको सक्रियताले दिनदिनै पक्राउ गर्ने गरिएको जिल्ला प्रहरी कार्यालय रुपन्देहीका प्रमुख एवं प्रहरी उपरीक्षक (एसपी) रन्जितसिंह राठौरले जानकारी दिए।"
३ वर्षभित्र पार्टीलाई चन्दामुक्त बनाउने विप्लवको उद्घोष,"कालिकोट : नेपाल कम्युनिष्ट पार्टी (नेकपा)का महासचिव नेत्र विक्रम चन्द्र विप्लवले केही वर्षभित्रै आफ्नो पार्टीलाई चन्दामुक्त बनाउने घोषणा गरेका छन्। सामूहिक स्याउ खेती गर्न जुम्ला पुगेर कालिकोटको सदरमुकाम मान्ममा पत्रकार भेटघाटमा उनले ३ वर्षभित्र पार्टीलाई चन्दामुक्त बनाई उत्पादनमा आत्मनिर्भर बनाउने उद्घोष गरेका हुन। 'यो अभियान हामीले सुरुवात गरेका छौं। अन्य पार्टीलाई पनि उद्योग र उत्पादनशील काममा लाग्न प्रेरणा मिल्न सक्छ,' उनले भेन। जुम्ला र कालिकोटको फोइमहादेमा दश हजार स्याउका विरुवा रोपेर कालिकोटको सदरमुकाम मान्ममा पुगेका विप्लवले स्थानीयको जमिनमा स्याउ रोपेको बताए। आफ्नो पार्टीलाई तराईमधेसमा धान, पहाडमा सुन्तला, हिमालमा स्याउ र जडिबुटी रोपेर आत्मर्निभर बनाई जनताको लगानी जनतामा फिर्ता गर्ने प्रतिवद्धता उनको थियो। 'अब पार्टीले चन्दा मागेर खाँदैन। ३ वर्षभित्र उत्पादनबाट अरूलाई दिने र खाने पार्टी बनाउँछौँ। जनताको खाएको अब तिर्छौं,' उनले भने। 'हाम्रो पार्टी सत्तामा हैन, कुर्सीमा हैन, कमिसन र घुस मागेर हैन, राज्यको ढुकुटी मासेर हैन, उत्पादन गरेर आफू खाने र गरिब जनतालाई खुवाउने अठोटका साथ यो कार्यको थालनी गरेका छौं,' उनले भने। नेपालको पछिल्लो राजनीतिक घटनाक्रमका बारेमा कटाक्ष गर्दै उनले सत्ता ढाल्ने र सत्तामा जाने खेल नखेल्न आग्रह गरे। उनका अनुसार सरकार बनाउने र ढलाउने खेलमा लागेका संसदवादी दलहरूकै कारण नेपाल विकासमा पछाडि पारेको बताए। उनले वर्तमान सरकारले आशा भने जगाएको बताए। 'वामपन्थी दलहरूको एकताको कुरा चलिरहेकाले यही सरकारको पालामा केही काम गर्न सकिन्छ,' उनले भने।"
भक्तपुरमा नवदूर्गा नाच (फोटो फिचर),"भक्तपुर : दसैंको दशमीदेखि सुरू भएको भक्तपुरको शताब्दी पुरानो नवदूर्गा नाच अझै जारी छ। यो नाच मल्लकालमा भक्तपुरमा राजोपाध्याय वंशको बसोबासदेखि सूरू भएको मानिन्छ। नवदूर्गा नाच जीवन चक्रमा आधारित छ। यो नाचले नेवार समाजमा उत्सवहरूको महत्त्व पनि स्पष्ट गर्ने संस्कृतिविद्हरू बताउँछन्। नवदूर्गा नाचमा १२ मुखौटा लगाएका देवतासहित १३ कलाकारले नवदूर्गा नृत्य प्रस्तुत गर्छन्। यो नाच भक्तपुरका दत्तात्रय, क्वाथण्डौ, गच्छे, दाछुटोल, नागपोखरी, इनाचो, गोलमढी, याछे लगायत अन्य क्षेत्रमा गरिन्छ। सो नाच भक्तपुरमा मात्र नभई बनेपा, नाला, पनैती, धुलिखेल, ठिमीलगायत क्षेत्रमा पनि नाचिन्छ।"
दाइजोको निहुँमा बिहे भाँडेको आरोपमा बेहुलासहित ५ जना विरुद्ध मुद्दा दर्ता,"वीरगन्ज : दाइजोमा सुनको सिक्री नपाएको निहुँमा विवाह नै भाँडेर मण्डपबाट हिँडेको आरोपमा पक्राउ परेका बेहुलासहितका पाँचजना विरुद्ध प्रहरीले विवाह सम्बन्धी कसुरमा मुद्दा दर्ता गरेर कारबाही प्रक्रिया अघि बढाएको छ। वीरगन्ज महानगरपालिका२४ रामगढवामा सोमबार राति बिहेको मण्डपमा वैवाहिक समारोह चलिरहकै बेला बेहुलाले सुनको सिक्री मागेका विषयमा बेहुली पक्षसँग विवाद हुँदा कुटपिटसमेत भई बिहे नै भाँडिएको थियो। त्यसमा संलग्न बेहुला,उनका बुबा, दुई दाजु र भिनाजु गरी पाँच जनालाई प्रहरीले बेहुलीकै घरबाट सोमबार मध्यरातमा नियन्त्रणमा लिएको थियो। मंगलबार साँझ बेहुली पक्षले दिएको जाहेरीका आधारमा बेहुला बाराको कलैया४ का २८ वर्षीय उमेश साह,उनका बुबा ६० वर्षीय बच्चालाल साह गोढ, दाजुहरू ४२ वर्षीय राकेश कुमार साह ,४० वर्षीय मुकेश कुमार साह र भिनाजु बाराकै परवानीपुर५ का ४५ वर्षीय को रामएकवाल साहविरुद्ध विवाह सम्बन्धी कसुरमा मुद्दा दर्ता गरिएको पर्साका प्रहरी नायब उपरीक्षक कुमार विक्रम थापाले जानकारी दिए। उनीहरू विरुद्ध मंगलबार नै पर्सा जिल्ला अदालतबाट दुई दिनको म्याद थप अनुमति लिई कारबाही प्रक्रिया अघि बढाइएको थापाले बताए। बिहे भाँडेको आरोपमा पक्राउ परेका बेहुला उमेश वीरगन्ज महानगरपालिकाको स्वास्थ्य शाखामा करारमा कार्यरत कम्प्युटर अपरेटर हुन् भने बेहुली रमिता साह वीरगन्जकै नारायणी अस्पतालकी ल्याब टेक्निसियन हुन्। वीरगन्ज२४ रामगढवास्थित बेहुलीको घरमा बनाइएको बिहेको जग्गेमा सामाजिक परम्परा अनुसार वैवाहिक विधि चलिरहेका बेला बेहुला उमेशले दाइजोमा सुनको सिक्री नपाएको भन्दै निहुँ खोजेपछि विवाद भई बेहुला र बेहुली पक्षबीच कुटाकुटसमेत भएको थियो। त्यसपछि बेहुला उमेश बिहे नगर्ने भन्दै जग्गेबाट उठेर हिँडेका थिए। लगत्तै बेहुली पक्षले खबर गरेपछि विवाहस्थलमा पुगेको प्रहरीले बेहुला उमेशसहित उनका पक्षका पाँच जनालाई नियन्त्रणमा लिएको थियो। मंगलबार बिहान वडा प्रहरी कार्यालय श्रीपुरमामा दुवै पक्षबीच भएको छलफलमा बेहुलीले दाइजोको लोभी केटासँग बिहे नै नगर्ने जवाफ दिएर आफ्ना अभिभावकका साथ घर लागेकी थिइन्। बेहुलीका मामाका अनुसार बेहुला पक्षले यसअघि नै दाइजोमा नगद ८ लाख ५० हजार,मोटरसाइकल बापत ३ लाख २५ हजार,६५ हजारको ल्यापटप र सुनको ओैंठी बेहुली पक्षबाट लिइसकेको थियो। यसबाहेक सोमबार राति जग्गेमा विवाहको विधि चलिरहेकै बेला बेहुला उमेशले दाइजोमा थप एउटा सुनको सिक्री पनि चाहिने र त्यो नपाए बिहे नै नगर्ने भन्दै निहुँ खोजेर झगडा गरेर मारपिट गर्दै बिहे नै भाँडेको बेहुलीका मामाले बताए।"
भोटेकोशी नदीमा कायाकिङ प्रतियोगिता सुरु,"सिन्धुपाल्चोक : साहसिक जलपर्यटनको रुपमा परिचित सिन्धुपाल्चोकको भोटेकोशी नदीमा कायाकिङ प्रतियोगिता सुरु गरिएको छ। भोटेकोशी एडभेन्चर क्लबको आयोजनामा मंगलबारबाट दोस्रो भोटेकोशी कायाकिङ प्रतियोगिता सुरु भएको हो। ३२ जना प्रतियोगी सहभागी रहेको प्रतियोगितामा ३ जना महिला सहभागी रहेको क्लबका अध्यक्ष रवीन्द्र श्रेष्ठले जानकारी दिए। स्प्रिन्ट, हेड टु हेड, स्लालम र डाउन रिभर रेष्ट गरि चार विधामा हुने प्रतियोगितामा सिन्धुपाल्चोक, नुवाकोट र धादिङका रिवर गाईडहरुको सहभागिता रहेको छ। प्रतियोगिताको उद्घाटन गर्दै बलेफी गाउँपालिका अध्यक्ष गंगाबहादुर तामाङले पर्यटन व्यवसायको प्रवर्द्धन गर्न गाउँपालिका लागि पर्ने बताए। सुनकोशी र ब्रह्मायणी नदी किनारलाई पर्यटनको हब निर्माणको लागि विस्तृत प्याकेजको व्यवस्था गरिने उनको भनाइ थियो। सिन्धु पर्यटन व्यवसायी संघका अध्यक्ष नारायण श्रेष्ठले यस खालका प्रतियोगिताले नदी पर्यटनको प्रवर्द्धन हुनुका साथै सीपमा निखरता आउने बताए। उद्घाटन समारोहमा चौतारा साँगाचोकगढी नगरपालिका९ का वडाध्यक्ष बिमल श्रेष्ठ, नेपाल पत्रकार महासंघ सिन्धुपाल्चोकका अध्यक्ष जीवन श्रेष्ठ लगायतकाले जल पर्यटनको प्रचुर सम्भावना रहेको भोटेकोशीलाई संरक्षण गर्नुपर्नेमा जोड दिएका थिए। प्रतियोगिता बुधबार सम्पन्न हुने छ।"
विश्वकप छनोटको तयारीका लागि राष्ट्रिय फुटबल टोली मलेसिया जाँदै,काठमाडौं : फिफा विश्व कप र एएफसी एसियन कप छनोटको तयारीका लागि मलेसिया जाने राष्ट्रिय फुटबल टोलीलाई विदाइ गरिएको छ। मंगलबार एन्फा कम्प्लेक्स सातदोवाटोमा एन्फा अध्यक्ष लगाएत पदाधिकारीहरूले राष्ट्रिय टोलीलाई विदाइ गरेका हुन्। राष्ट्रिय फुटबल टोली बुधबार मलेसिया जाँदैछ। मलेसियामा तयारी गरेपछि नेपाली टिम बहराइन जानेछ। एन्फाले ६ नयाँ खेलाडीलाई समेट्दै मंगलबार टोलीको समेत घोषणा गरेको छ। खेलाडी विदाइ कार्यक्रममा मुख्य प्रशिक्षक भिनसेन्जो अल्बर्टो एनेसले नेपालमा पनि राम्रो तयारी भएको र मलेसियामा हुने अभ्यास पनि आगामी खेलका लागी महत्वपूर्ण सावित हुने बताए। बहराइनसँग स्वदेशमा खेल हुँदा त्यसको थप फाइदा नेपाललाई हुने भए पनि बहराइनमा नै खेल हुँदा पनि उच्च मनोवलका साथ मैदान उत्रने उनले बताए। नेपाल र बहराइनबीच हुने फिफा विश्वकप र एएफसी एसियन कप छनोटको दुवै खेल बहराइनमै हुने पक्का भइसकेको छ। पूर्व निर्धारित खेलअनुसार नेपाल र बहराइनबीचको पहिलो खेल चैत ८ गते र दोस्रो खेल चैत १३ गते बहराइन नेसनल स्टेडिायमा हुने एन्फाले जनाएको छ।
अमेरिका पठाइदिन्छु भन्दै ६० लाख ठगी गर्ने पक्राउ,"काठमाडौं : नेपाल प्रहरीले अमेरिका पठाइदिन्छु भनी ६० लाख ठगी गर्ने एक जनालाई पक्राउ गरेको छ। प्रहरीको काठमाडौं उपत्यका अपराध अनुसन्धान कार्यालयको टोलीले वैदेशिक रोजगारीको लागि अमेरिका पठाइदिन्छु भनी ठगी गर्ने उदयपुर त्रियुगा नगरपालिका वडा नं ७ घर भई हालः गोंगबु बस्ने ३६ वर्षीय लोकबहादुर राउतलाई पक्राउ गरी आज सार्वजनिक गरेको हो। कार्यालयका प्रवक्ता, प्रहरी उपरीक्षक रवीन्द्र रेग्मीले अमेरिकामा सात लाख ५० हजारसम्म तलब हुने प्रलोभनमा पारी खिमा डाँगीसमेत दुई जनालाई ठगी गर्ने राउतलाई पक्राउ गरिएको जानकारी दिए। पक्राउ परेका राउतले अमेरिका जानका लागि प्रतिव्यक्ति ८० लाखसम्म लाग्छ भनी दुई जनासँग ६० लाख लिएर फरार भएका थिए। राउतलाई गोंगबुबाट पक्राउ गरी आवश्यक अनुसन्धान तथा कारबाहीका लागि वैदेशिक रोजगार विभाग ताहाचल पठाइएको प्रवक्ता रेग्मीले बताए।"
मकवानपुरमा गाँजा र चरेससहित २ जना पक्राउ,हेटौंडा : मकवानपुरमा ८४ केजी गाँजा र १ केजी चरेससहित २ जना पक्राउ परेका छन्। मकवानपुरको भीमफेदी गाउँपालिकामा १५ किलो १२० ग्राम प्रतिबन्धित चरेससहित प्रशान्त तामाङ पक्राउ परेका हुन्। मंगलबार बिहान पौने ९ बजे भीमफेदी गाउँपालिका२ स्थित भैसे चेकपोस्टमा सवारी साधनको चेकजाँच गर्दै गर्दा धादिङको गजुरी गाउँपालिकाका ३१ वर्षीय प्रशान्त तामाङको साथबाट चरेस बरामद गरेको जिल्ला प्रहरी कार्यालयले जनाएको छ। तामाङले चरेसको पोका बागमती प्रदेश ०२०२० प ८८३३ नम्बरको मोटरसाइकलमा लुकाएर ल्याएका थिए। पक्राउ परेका तामाङलाई नियन्त्रणमा लिई थप अनुसन्धान भइरहेको प्रहरीले जनाएको छ। यस्तै आजै हेटौंडा उपमहानगरपालिका१९ स्थित नेवारपानीबाट ८४ किलो १२० ग्राम लागुऔषध गाँजासहित साविर अन्सारीलाई प्रहरीले पक्राउ गरेको छ। प्रहरीले नेवारपानीस्थित सडक किनारमा भारतीय नम्बर बिआर ०१ बि एफ ५५८१ कारमा शंका लागेर चेकजाँच गर्दा उक्त कारको सिटको भागमा फल्स बटम बनाई लुकाई छिपाई गरी ल्याएको अवस्थामा गाँजासहित उनलाई पक्राउ गरेको प्रहरीले जनाएको छ। बारा जीतपुर सिमरा उपमहानगरपालिका७ बस्ने १९ वर्षीय अन्सारीलाई अदालतबाट दिन १० को म्याद लिई थप अनुसन्धान भइरहेको प्रहरीले जनाएको छ।
सरकारको पक्षमा मतदान गर्ने जसपाको निर्णय,काठमाडौं : जनता समाजवादी पार्टीले प्रधानमन्त्री पुष्पकमल दाहाल नेतृत्वको सरकारको पक्षमा मतदान गर्ने निर्णय गरेको छ। मंगलबार सिंहदरबारमा बसेको संसदीय दलको बैठकले सरकारको पक्षमा मतदान गर्ने निर्णय गरेको हो। बैठकमा जसपा नेपालको संसदीय दलले आफ्ना सांसदहरूलाई सरकारको पक्षमा मतदान गर्न ह्वीपसमेत जारी गरेको छ।
प्रधानमन्त्रीलाई विश्वासको मत दिन नागरिक उन्मुक्तिको ह्वीप,"काठमाडौं : नागरिक उन्मुक्ति पार्टीकी अध्यक्ष एवं संसदीय दलका नेता रञ्जिता श्रेष्ठले प्रधानमन्त्री पुष्पकमल दाहालको पक्षमा मतदान गर्न ह्वीप जारी छन्। उनले बुधबार बस्ने भनिएको प्रतिनिधिसभा बैठकमा चार जनै सांसदलाई अनिवार्य उपस्थिति हुन निर्देशनसमेत दिएकी छन्। मिति २०८० फागुन ३० गते बिहान ११ बजे बस्ने प्रतिनिधि सभाको बैठकमा नागरिक उन्मुक्ति पार्टी संसदीय दलको बैठकको निर्णय बमोजिम अनिवार्य उपस्थित हुन र सम्माननीय प्रधानमन्त्री श्री पुष्पकमल दाहाल प्रचण्डले आफू माथि प्रतिनिधि सभाको विश्वास छ भन्ने प्रस्तावको पक्षमा मतदान गर्न (निर्देशन) ह्विप जारी गरिएको ब्यहोरा अनुरोध छ, पत्रमा भनिएको छ। सरकारमा जानेनजाने विषयमा श्रीमान श्रीमतीबीच विवाद भइरहेका बेला अध्यक्ष श्रेष्ठले ह्वीप जारी गरेकी हुन्। उनका श्रीमान रेशम चौधरीले संघ सरकार नजाने र कांग्रेस नेतृत्वको सुदूरपश्चिम सरकारलाई समर्थन गर्ने अडानमा छन् भने रञ्जिता एमालेमाओवादी गठबन्धनमा जाने पक्षा छिन्। जसका कारण उनीहरूबीच चर्को मतभेद हुँदै आएको छ। निर्वाचन आयोगले अध्यक्ष रेशम चौधरीलाई अयोग्य ठहर गर्दै पुरानै कमिटी व्युँताएको थियो। सोमबारमात्रै बसेको संस्थापक केन्द्रीय सदस्यहरूको बैठकले संघ र प्रदेशमा समन्वय गर्न तीन सदस्यीय वार्ता समिति गठन गरेको थियो। समितिमा उपाध्यक्ष दामोदर पण्डित, रामलाल थारू र रमेश विश्वकर्मा रहेका छन्।"
मारुती भ्यान र मोटरसाइकल ठोकिँदा तीन जना गम्भीर घाइते,"धनकुटा : कोशी राजमार्गअन्तर्गत धरानधनकुटा सडक खण्डको साँगुरीगढी गाउँपालिका७ गर्जुवामा मंगलबार साँझ मारुती भ्यान र मोटरसाइकल एक आपसमा ठोकिँदा तीन जना गम्भीर घाइते भएका छन्। घाइते हुनेमा मोटरसाइकल चालक साँगुरीगढी गाउँपालिका६ का २२ वर्षीय अभिषेक लिम्बू, मोटरसाइकलको पछाडि सवार सोही ठाउँका २५ वर्षीय दिवश तामाङ र मारुती भ्यानका चालक ३० वर्षीय तुलबहादुर राई गम्भीर घाइते भएका छन्। दुर्घटनामा परी उनीहरूलाई तत्काल उपचारका लागि घोपातर्फ पठाइएको मुलघाट प्रहरी चौकी इन्चार्ज राजेन्द्र पाण्डेले बताए। भेडेटारबाट मुलघाट तर्फ जाँदै गरेको को १ च ३२८० नम्बरको मारुती भ्यान र विपरीत दिशाबाट जाँदै गरेको को ३३ प ८३५७ नम्बरको मोटरसाइकल एक आपसमा ठोकिँदा दुर्घटना भएको जिल्ला प्रहरी कार्यालय धनकुटाका सूचना अधिकारी तथा प्रहरी नायव उपरीक्षक राजवावु महर्जनले बताए। उनका अनुसार दुर्घटनामा परेका मारुती भ्यान र मोटरसाइकललाई प्रहरी चौकी मुलघाटमा राखिएको छ। दुर्घटना मंगलबार साँझ अन्दाजी पौने ७ बजे भएको हुन सक्ने प्रहरीको भनाइ छ। दुर्घटनाको कारण बारे प्रहरीले अनुसन्धान गरिरहेको छ।"
फलामे छड उत्पादन गर्ने कारखानाहरूको अवलोकन गर्न उपसमिति गठन,"काठमाडौं : प्रतिनिधिसभा अन्तर्गतको उद्योग तथा वाणिज्य र श्रम तथा उपभोक्ता हित समितिले स्पञ्ज आइरन र विलेट्स प्रयोग गरेर फलामे छड उत्पादन गर्ने कारखानाहरूको अवलोकन गर्न उपसमिति गठन गरेको छ। सिंहदरबारमा मंगलबार बसेको समिति बैठकले स्पञ्ज आइरन र विलेट्सबीच भन्सार महसुल एवं अन्तःशुल्कका सम्बन्धमा थप अध्ययन गर्न र उद्योगहरूको अवलोकन गर्न उपसमिति गठन गरेको हो। उपसमितिको सदस्यहरूमा गणेश पराजुली, कृष्णकुमार श्रेष्ठ, दुर्लभ थापा, गीता बस्नेत, रेखा यादव, लक्ष्मी महतो कोइरी र सूर्यमान तामाङ रहेका छन्। त्यस्तै बैठकले नेपालमा सञ्चालित सुर्ती, खैनी तथा गुट्खा उद्योगका साथै उत्पादनको अवस्थाको विवरणका साथै वार्षिक रूपमा हुने आयातको विवरण समितिलाई उपलब्ध गराउन निर्देशन दिने निर्णय गरेको सभापति अब्दुल खानले जानकारी दिए। बैठकमा समिति सदस्यहरूले स्वास्थ्यमा प्रतिकूल असर पर्ने उद्योगमा हुने लगानीलाई निरुत्साहित गर्नुपर्ने धारणा राखेका थिए।"
नवलपुरका पहाडी क्षेत्रमा कफीखेती विस्तार,"नवलपरासी : नवलपरासी (बर्दघाट सुस्तापूर्व)को बौदीकाली गाउँपालिकाका कमला गुरुङले चार वर्षदेखि कफीखेती गर्दै आएकी छन्। व्यावसायिक रूपमा आफ्नै पाखापखेरामा करिब तीन सय कफीका बिरुवा लगाएकी उनी राम्रो आम्दानी गर्न सफल भएकी छन्। विगतको भन्दा यस वर्ष कफीखेती राम्रो रहेकाले यस वर्ष आम्दानी पनि बढ्ने अनुमान गरेको गुरुङले बताए। पहाडी क्षेत्रमा कफीखेती राम्रो हुन्छ भन्ने सुनेका थियौँ, पछि थोरै संख्यामा बिरुवा लगाएर विचार गर्दा राम्रो उत्पादन भएपछि अहिले यसैलाई व्यावसायिक रूप दिएका छौँ, उनले भनिन्। जिल्लाकै हुप्सेकोट गाउँपालिकाका तुलीसरा राना मगरले पनि दुई सय कफीका बिरुवासहित कफीखेती गरेकी छन्। पहाडी क्षेत्रको त्यो पनि चिसो ठाउँमा कफी लगाउन सकिने र कफीबाट मनग्य आम्दानी समेत लिन सफल भएपछि आगामी वर्ष आफूले कफी खेती विस्तार गर्ने योजना रहेको उनको भनाइ छ। कफीखेती विस्तार हुने क्रम बढ्दो छ, यसको बजार राम्रो भएकाले अन्य छिमेकी पनि यसका बारेमा सोधखोज गर्न थालेका छन्, उनले भने, अहिले गरिरहेको क्षेत्रलाई विस्तार गरी काम गर्ने सोच बनाएका छौँ। नवलपरासी (बर्दघाट सुस्तापूर्व)को पहाडी भेगका गाउँमा कमला र तुलीसरा जस्तै कफीखेती गर्ने किसान बढ्दै गएका छन्। सामान्य कफीखेतीबाट सुरु गरेका किसानले अहिले व्यावसायिक रूपमा खेती गर्न थालेका छन्। यसको उत्पादनसमेत राम्रो हुँदै गएकाले कफीखेतीतर्फ दिनप्रतिदिन आकर्षित बन्दै गएको किसान बताउँछन्। जिल्लाको हुप्सेकोट, बुलिङटार र बौदीकाली गाउँपालिकामा अहिले किसान कफीखेतीतर्फ आकर्षित हुन थालेको कृषि ज्ञान केन्द्र नवलपुरका प्रमुख कुलप्रसाद तिवारीले बताए। जिल्लामा करिब पाँच सय किसानले ११ हेक्टरमा व्यावसायिक कफीखेती गर्दै आएको तथ्यांक छ, उनले भने, यहाँ प्रतिहेक्टर शून्य दशमलव आठ मेट्रिकटन कफी उत्पादन हुने गरेको छ। कफीखेती प्रवर्द्धनका लागि सरकारले विभिन्न सहुलियतका कार्यक्रमसहित निर्यात प्रवर्द्धन गर्ने योजना अगाडि बढाएको उद्योग, वाणिज्य तथा आपूर्ति मन्त्रालयका उपसचिव भक्तराज जोशीले बताए। राष्ट्रिय चिया तथा कफी विकास बोर्डकाले स्थानीय तहसँग सहयोग र समन्वयका साथ उत्पादन अभिवृद्धिका कार्यक्रम अगाडि बढाउन आवश्यक रहेको उपसचिव जोशीले सुझाव दिए। स्थानीय तहसँग सहकार्य गर्दा नेपाली कफीको उत्पादन बढाउन सहज हुने देखिन्छ, उनले भने, पहाडी गाउँमा कफीखेतीतर्फ किसानको आकर्षण बढ्दो छ। नेपालमा ४२ जिल्लामा करिब तीन हजार छ सय ५५ हेक्टरमा कफीखेती हुने गरेको छ। आर्थिक वर्ष २०७९८० मा नेपालमा कफीको उत्पादन करिब तीन सय ९४ मेट्रिकटन रहेको सरकारी तथ्यांक रहेको छ। सोही आर्थिक वर्षमा नेपालले १३ करोड चार लाख ४१ हजार मूल्य बराबरको ७७ मेट्रिकटन कफी निर्यात गर्दा ३२ करोड ५८ लाख ६६ हजार मूल्य बराबरको चार सय ५० मेट्रिकटन कफी आयात गरेको थियो। रासस"
घुससहित पक्राउ परेका वन अधिकृतविरुद्ध भ्रष्टाचार मुद्दा,काठमाडौं : घुस रकमसहित पक्राउ परेका सहायक वन अधिकृतविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले बाँके सब डिभिजन वन कार्यालय राँझामा कार्यरत सहायक वन अधिकृत नारायण पार्धेविरुद्ध आज विशेष अदालत काठमाडौंमा भ्रष्टाचार मुद्दा दायर गरेको हो। अख्तियारको टोलीले वन अधिकृत नारायणलाई ७ हजार घुससहित नियन्त्रणमा लिएको थियो। सेवाग्राहीसँग घुस लिएको पुष्टि हुन आएकाले उनीविरुद्ध आज आरोप पत्र दायर गरेको अख्तियारका प्रवक्ता नरहरि घिमिरेले जानकारी दिए। उनीविरुद्ध काठ चिरानको लागि सिफारिस गरिदिने प्रयोजनार्थ सेवाग्राहीसँग घुस माग गरिरहेको उजुरी परेको थियो। उनीविरुद्ध भ्रष्टाचारण निवारण ऐन २०५९ को दफा ३ को उपदफा (१) बमोजिमको कसुरमा ७ हजार विगो कायम गरी सोही ऐनको दफा ३ को उपदफा (१ ) को देहाय (क) बमोजिम कैद सजाय माग दावी गरी मुद्दा दायर गरेको अख्तियारले जनाएको छ।
नाइट्रोभेट ट्याब्लेटसहित एकजना पक्राउ,वीरगन्ज : प्रहरीले ठूलो परिमाणमा लागुऔषधसहित वीरगन्जमा एक पुरुषलाई पक्राउ गरेको छ। पक्राउ पर्नेमा वीरगन्ज महानगरपालिका१३ राधेमाई घर भएका ४८ वर्षीय विनोद गुप्ता रहेका छन्। गुप्तालाई नेपालमा प्रतिबन्धित लागुऔषध नाइट्रोभेट ट्याब्लेट एक हजार ८०० पिससहित पक्राउ गरिएको पर्साका प्रहरी नायब उपरीक्षक कुमार विक्रम थापाले जानकारी दिए। थापाका अनुसार सोमबार दिउँसो वीरगन्जको पावर हाउस चोकबाट गण्डक चोकतर्फ पैदल जाँदै गरेका गुप्तालाई प्रहरीले पावर हाउस चोकमा रोकेर चेकजाँच गरेको थियो। त्यसक्रममा उनको शरीर खानतलासी गर्दा उनले बोकेको कालो प्लाष्टिकको झोलाबाट ३० ट्याब्लेटका दरले ६० पत्तामा एक हजार ८०० पिस प्रतिबन्धित लागुऔषध नाईट्राभेट ट्याबलेट फेला परेको थापाले बताए। लागुऔषधसहित पक्राउ परेका गुप्तालाई प्रहरी हिरासतमा राखेर उनीविरुद्ध लागुऔषध सम्बन्धी कसूरमा थप अनुसन्धान भइरहेको जानकारी थापाले दिए।
स्मार्टलुक्स भएको इन्फिनिक्सका तीनवटा स्मार्टफोन नेपाली बजारमा सार्वजनिक,"काठमाडौं : स्मार्टलुक्स भएको इन्फिनिक्स स्मार्टफोनहरु नेपाली बजारमा सार्वजनिक भएको छ। स्मार्टफोन ब्राण्ड इन्फिनिक्सले नेपालमा स्मार्ट ८ सिरिज अन्तर्गत तीन किसिमका निकै आकर्षक स्मार्टफोन बजारमा ल्याएको छ। स्मार्ट ८, स्मार्ट ८ प्लस र स्मार्ट ८ प्रो नाम दिएर सार्वजनिक गरिएका यी तिनवटा स्मार्टफोनहरु उत्कृष्ट विशेषता साथ सुलभ मुल्यमा नेपाली बजारमा उपलब्ध छ। इन्फिनिक्सको स्मार्ट ८ प्लस स्मार्टफोनमा पनि ५० मेगापिक्सलको डुअल क्यामेरा सेटअप रहेको छ भने ८ मेगापिक्सलको फ्रन्ट क्यामेरा रहेको छ। ६५६ इन्च एचडी डिस्प्ले सहित आकर्षक तथा प्रिमियम डिजाइनमा आउँने यो स्मार्टफोनमा उत्कृष्ट पर्फमेन्शका लागि शक्तिशाली ६००० एमएएच ब्याट्री क्षमता। यसले टाइप सी चार्जिंग सपोर्ट गर्नुका साथै स्मार्ट ८ प्लसमा फिंगरप्रिन्ट सुविधा पनि रहेको छ। स्मार्ट ८ प्लस ४जीवी र्याम र ६४जीवी रोममा रु १३,९९९ मा उपलब्ध छन्। यो स्मार्टफोन टिम्बर ब्ल्याक, ग्यालेक्सी ह्वाइट र साइनी गोल्ड रंगमा देशभरका रिटेल स्टोर र इकर्मश प्ल्याटफर्महरुमा उपलब्ध रहेका छन्। इन्फिनिक्सको स्मार्ट ८ प्रो स्मार्टफोनमा ५० मेगापिक्सलको डुअल क्यामेरा सेटअप रहेको छ भने ८ मेगापिक्सलको फ्रन्ट क्यामेरा रहेको छ। प्रिमियम डिजाइन सहित ६५६ इन्च एचडी डिस्प्ले रहेको स्मार्ट ८ प्रो मा मिडिया टेक हेलियो जी३६ चिपसेट राखिएको छ। उत्कृष्ट पर्फमेन्शका लागि यो फोनमा शक्तिशाली ५००० एमएएच ब्याट्री क्षमता छ। यसले टाइप सी चार्जिंग सपोर्ट गर्दछ र फिंगरप्रिन्ट सुविधा पनि रहेको छ। स्मार्ट ८ प्रो ४जीवी र्याम र ६४ जीवी रोम तथा ४ जीवी र्याम र १२८ जीवी रोममा क्रमश रु १२,९९९ र रु १३,४९९ मा उपलब्ध छन्। यो स्मार्टफोन रेनबो ब्लू, ग्यालेक्सी ह्वाइट र टिम्बर ब्ल्याक रंगमा देशभरका रिटेल स्टोर र इकर्मश प्ल्याटफर्महरुमा उपलब्ध रहेका छन्। इन्फिनिक्सको नयाँ मोडल स्मार्ट ८ मा ६५६ इन्च एचडी डिस्प्लेको साथमा १३एमपी रियर क्यामेरा र ८ एमपी फ्रन्ट क्यामेरा रहेको छ। पर्फमेन्शका लागि शक्तिशाली ६००० एमएएच ब्याट्री रहेको यो स्मार्टफोनले टाइप सी चार्जिंग सपोर्ट गर्दछ। स्मार्ट ८ मा स्टोरेजका लागि ३ जीवी र्याम र ६४ जीवी रोम तथा ४ जीवी र्याम र १२८ जीवी रोममा क्रमश रु ११,४९९ र रु १२,९९९ मा उपलब्ध छन्। यो स्मार्टफोन आकर्षक रंग टिम्बर ब्ल्याक, क्रिस्टल ग्रिन र साइनी गोलमा देशभर उपलब्ध रहेको छ।"
आलु तथा कृषि प्रदर्शनीमा लालीगुराँसको जुसलाई प्राथमिकता,स्याङ्जा : स्याङजामा सञ्चालन भएको आलु तथा कृषि प्रर्दशनीमा लालीगुराँसको जुस प्राथमिकतामा परेको छ। गल्याङ नगरपालिका६ स्थित भाल्थुम सामुदायिक होमस्टेले सञ्चालन गरेको स्टलमा राखिएकामध्ये लालीगुराँस फूलको जुस प्राथमिकतामा परेको हो। होमस्टेका अध्यक्ष तीलबहादुर तरामगरलेका अनुसार लालीगुराँसको फूल प्रतिगोटा १० रुपैयाँ र जुस प्रतिगिलास २० रुपैयाँमा बिक्री भइरहेको छ। च्याम्बर अफ कमर्श गल्याङले जिमुवामा प्रदर्शनी आयोजना गरेको हो।
बागमती प्रदेश सभाको बैठकमा विशेष समितिको प्रतिवेदन पेश,"हेटौंडा : बागमती प्रदेश सभाको आज अपराह्न बसेको बैठकमा बजेट तथा कार्यक्रम विशेष समितिको संयोजक गोविन्दप्रसाद लम्सालले विशेष समितिको प्रतिवेदन प्रस्ताव संसदमा टेबुल गरेका छन्। त्यस्तै आजको बैठकमा मुख्यमन्त्री शालिकराम जम्कट्टेलले प्रदेश हस्तकला ग्रामको स्थापना तथा सञ्चालनका सम्बन्धमा व्यवस्था गर्न बनेको विधेयक २०८० को दफाबार छलफलका लागि उद्योग, पर्यटन तथा वातावरण समितिमा पठाइयोस् भनी प्रस्ताव पेश गरेका छन्। आजको बैठकले उक्त प्रस्तावलाई उद्योग, पर्यटन, वातावरण समितिमा पठाउन अनुमति प्रदान गरेको छ। सभामुख पाठकले बागमती प्रदेश प्रमुख यादवचन्द्र शर्माको कार्यालयबाट मुख्यमन्त्री जम्कट्टेललाई कार्यभार सम्हाल्ने विषयको पत्र प्राप्त भएको जानकारी गराएका छन्।"
"कांग्रेसमाओवादी गठबन्धन मैले फुटाएको हुँ, चीनलाई जस नदिनुस् : केपी ओली","काठमाडौं : नेकपा एमाले अध्यक्ष केपी शर्मा ओलीले कांग्रेस नेतृत्वको गठबन्धन आफूले फुटाएको बताएका छन्। तर, त्यसको जस चीन दिइएको भन्दै उनले आपत्ति जनाए। 'गठबन्धन हामीले फुटाएको हो। परिवर्तन हामीले गराएका हो। कम्तिमा यो जस त हामीलाई दिनुस्। कहाँ चीनलाई दिएको? चीनले यसो गरेको, उसो गरेको कुरा हावा हो। यतिको जस हामीलाई दिँदा हुन्छ,' एमाले संसदीय दलको बैठकमा उनले भने। उनले 'अनब्रेकेबल' भनिएको गठबन्धन फुटाएर जनतामा आशावादी पलाएको बताए। 'गठबन्धनमा हुनेहरूको एक खालको उन्माद थियो। उनीहरूले खरानीको डल्लोजस्तो गठबन्धनलाई अमर छ भन्थे। अनब्रेकेबल छ भन्थे। तोड्नै नसक्ने दाबी गर्थे। तर देशका लागि खरानीको डल्लो फुट्नुपर्थ्यो र फुट्यो पनि,' उनले भने। उनले भ्रष्टाचारमुक्त र सुशासनयुक्त देश बनाउने उद्देश्यका साथ सरकारमा आएको बताए। त्यसैले जनताले देख्ने र अनुभव गर्नेगरी काम गर्न ओलीले आफ्ना मन्त्रीहरूलाई निर्देशन दिए। 'हामी गैरकानुनी क्रियाकलाप गर्दैनौं। हाम्रा मन्त्रीहरू पनि भ्रष्ट क्रियाकलाप गर्न हुँदैन। अरुले गर्छ भने हामी सहँदैनौं। अहिलेको चुनौतीको सामना गर्ने र जनतालाई प्रत्यक्ष प्रभाव पार्नेगरी काम गर्न अनुरोध गर्छु,' उनले भेन। उनले प्रतिपक्षी दल हुँदा कांग्रेसका सांसदहरूले अनेकन गाली गरेको भन्दै रोष प्रकट गरे। 'विरोध गर्नेहरू विपक्षी बेन्चमा बस्न लायककै छन्। आफू सत्ता बसेर हामी प्रतिपक्षलाई समेत अनेकन गाली गरे। तर हामी त्यस प्रकारका गाली गर्दैनौं,' उनले भने, 'हामी फिल्म बनाउँदैछैनौं। जहाँ छिन छिनमा चमत्कार हुन्छ। हामीले समाज परिवर्तन गर्नु छ। त्यसैले फिल्मका पात्र यहाँ काम लाग्दैन।' अध्यक्ष ओलीले प्रधानमन्त्री पुष्पकमल दाहालको पक्षमा मतदान गर्न सांसदहरूलाई निर्देशनसमेत दिए।"
राष्ट्रियसभाका अध्यक्ष दाहालद्वारा पदभार ग्रहण,"काठमाडौं : नवनिर्वाचित राष्ट्रियसभाका अध्यक्ष नारायण प्रसाद दाहालले पदभार ग्रहण गरेका छन्। मंगलबार शीतल निवासमा पद तथा गोपनीयताको सपथ लिएपछि उनले सिंहदरबार पुगेर पदभार ग्रहण गरेका हुन्। सिंहदरबारमा उनलाई राष्ट्रियसभा उपाध्यक्ष उर्मिला अर्याल, संसद सचिवालयमा महासचिवलगायत कर्मचारीहरूले स्वागत गरेका थिए। पदभारका क्रममा उनले राष्ट्रिय सभा नियमावली, २०७५ को नियम ४० मा भएको व्यवस्था अनुसार राष्ट्रिय सभामा मन्त्रीहरूसँग प्रश्नोत्तर गर्न सकिने भएकाले त्यसका लागि राष्ट्रिय सभा सदस्यहरूका लागि अभिमुखीकरण सञ्चालन गर्ने निर्णय स्वीकृत गरे। सो क्रममा सञ्चारकर्मीसँग कुरा गर्दै महत्वपूर्ण विधेयकलाई अघि बढाउनका लागि सबै दलहरूलाई साथमा लिएर अघि बढ्ने उनले बताए। त्यस्तै संविधान कार्यान्वयनका लागि बन्न बाँकी ऐन कानुनहरूको निर्माणलाई पनि गम्भीरताका साथ लिने उनले बताए।"
आफ्नो नेतृत्वमा रहेका प्रदेश सरकारलाई सुरक्षित बनाउने कांग्रेस पदाधिकारी बैठकको निष्कर्ष,काठमाडौं : नेपाली कांग्रेसले आफू नेतृत्वमा रहेको प्रदेश सरकारलाई सुरक्षित गर्न पहल गर्ने भएको छ। पार्टी सभापति शेरबहादुर देउवा निवास बुढानिलकण्ठमा मंगलबार बसेको पदाधिकारी र पूर्वपदाधिकारीसहित प्रदेशका नेताहरुको बैठकले आफू नेतृत्वमा रहेको प्रदेश सरकारलाई सुरक्षित गर्ने र अन्य प्रदेशमा पनि कांग्रेस नेतृत्वको सरकार बनाउन पहल गर्ने निर्णय गरेको हो। बैठकपछि सहमहामन्त्री जीवन परियारले सम्भावना बाँकी रहेका प्रदेशमा सरकार जोगाउने विषयमा छलफल भएको जानकारी दिए। सातै प्रदेशका बारेमा प्रदेश सभापतिहरूसँग जानकारी लिएको र कांग्रेस नेतृत्वमा रहेको प्रदेश सरकारलाई बचाउने प्रयासलाई जारी राख्ने निर्णय भएको उनले बताए। त्यस्तै कांग्रेस प्रवक्ता डा प्रकाशशरण महतले प्रदेश सरकारको अवस्थाका बारेमा छलफल केन्द्रित रहेको र यथार्थ जानकारी लिने काम भएको बताए। त्यस्तै सदनमा विपक्षमा रहेका दलहरूसँग सहकार्य गरेर सशक्त प्रतिपक्षी भूमिका निर्वाह गर्ने विषयमा पनि बैठकमा छलफल भएको थियो।
"बेस्ट अप्सन हो कि होइन छोडदिनुस्, दिल खोलेर प्रधानमन्त्रीलाई विश्वासको मत दिनुस् : ओली","काठमाडौं : नेकपा एमाले अध्यक्ष केपी शर्मा ओलीले प्रधानमन्त्री पुष्पकमल दाहाललाई दिल खोलेर विश्वासको मत दिन आग्रह गरेका छन्। मंगलबार एमाले संसदीय दलको बैठकमा अध्यक्ष ओलीले मनमा कुनै हिचकिचाहट नराखेर विश्वासको मत दिन अपील गरे। 'अल्पमतको सरकार बन्यो भने देश कतातिर जान्छ? त्यसकारण हामी एकदम दिल खुलेर, बिना हिचकिचाहट, मनमा कुनै कुरा नराखेर विश्वासको मत दिन्छौं। विश्वासको मतमा हामी सबै उपस्थिति हुनेछौं। सम्पूर्णले प्रधानमन्त्री पुष्पकमल दाहालको पक्षमा मतदान गर्नेछौं,' उनले भने। उनले बेस्ट अप्सनको पछि नलाग्न पनि आग्रह गरे। अहिलेको अवस्थामा दुई विकल्पमात्र रहेको उनको भनाइ छ। 'अहिलेको परिवर्तन सकारात्मक छ। यसलाई अगाडि बढाउनुपर्छ। यो असफल हुनु भनेको देश ठूलो असफलतामा जानु हो,' उनले भने, 'यो बेस्ट अप्सन हो कि होइन छोडदिनुस्। यतिबेला कुनै अप्सन छैन। कि प्रचण्ड नेतृत्वमा कायम रहन्छ र यो चल्छ। कि संविधानको ७६ को उपधारा ३ अनुसार नेपाली कांग्रेसको नेतृत्वमा अल्पमतको सरकार बन्छ। अल्पमतको सरकार बन्नु भनेको देश दुर्घटनामा जानु हो।' उनले प्रमुख सचेतकले ह्वीप जारी गर्ने र ह्वीप जारी नभए पनि यसैलँई आदेश र निर्देश मानिदिनसमेत उनले आग्रह गरेका थिए।"
नक्कली शैक्षिक प्रमाणपत्र पेश गरेको आरोपमा शिक्षकविरुद्ध मुद्दा दायर,"काठमाडौं : अख्तियार दुरूपयोग अनुसन्धान आयोगले नक्कली शैक्षिक प्रमाणपत्र पेश गरी जागिर आएको आरोपमा एकजना शिक्षकविरुद्ध मुद्दा दर्ता गरेको छ। तनहुँको व्यास नगरपालिकास्थित बालमन्दिर माध्यमिक विद्यालयका शिक्षक सुनिता उपाध्याय पौडेलविरुद्ध झुट्टा शैक्षिक योग्यताको प्रमाणपत्रहरू पेश गरी प्राथमिक तह,तृतीय श्रेणी शिक्षक पदको हैसियतमा लाभ लिइ भ्रष्टाचार गरेको आरोपमा आज विशेष अदालत काठमाडौंमा आरोपत्र पत्र दायर गरेको अख्तियारले जनाएको छ। पौडेलको शैक्षिक योग्यताका प्रमाणपत्रहरूमाथि छानबिन गर्न उजुरी परेको थियो। सोही उजुरीका आधारमा उनले माध्यमिक शिक्षा परिषद क्षेत्रीय कार्यालय वाराणसीबाट उत्तीर्ण गरेको हाइस्कु्ल तहको झुट्टा शैक्षिक योग्यताको प्रमाणपत्रहरू पेश गरी जागिर खाएको खुल्न आएको अख्तियारको ठहर छ। भ्रष्टाचार निवारण ऐन २०५९ को दफा १६ को उपदफा (१) बमोजिमको कसुर पुष्टि हुन आएकाले पौडैललाई भ्रष्टाचार निवारण ऐन ,२०५९ को दफा १६ को उपदफा (१) बमोजिम सजाय हुन मागदाबी गरी आरोपपत्र दायर गरेको अख्तियारले जनाएको छ।"
वैदेशिक रोजगार विभागका कर्मचारी घुससहित रंगेहात पक्राउ,काठमाडौं : वैदेशिक रोजगार विभागमा कार्यरत कर्मचारी रंगेहात पक्राउ परेका छन्। अख्तियार दुरुपयोग अनुसन्धान आयोगको टोलीले विभागका कर्मचारी प्रमोद निरौलालाई रंगेहात पक्राउ गरेको हो। सेवाग्राहीसँग १५ हजार रुपैयाँ घुस लिँदै गर्दा उनी पक्राउ परेको अख्तियार स्रोतले जानकारी दियो। यस सम्बन्धमा थप अनुसन्धान भइरहेको अख्तियारले जनाएको छ।
राष्ट्रियसभा अध्यक्ष दाहालले लिए सपथ,"काठमाडौं : राष्ट्रिय सभा अध्यक्ष नारायण प्रसाद दाहालले पद तथा गोपनीयताको सपथ लिएका छन्। राष्ट्रपति रामचन्द्र पौडेलले दाहाललाई राष्ट्रिय सभा नियमावली, २०७५ को नियम २१७ कको अनुसूची २ बमोजिम सपथ खुवाएका हुन्। दाहाल आजै सम्पन्न निर्वाचनबाट अध्यक्षमा निर्वाचित भएका थिए। उनको पक्षमा ३९ मत आएको थियो भने विपक्षमा १७ मत आएको थियो। बैठकमा ५६ जना सांसद उपस्थित थिए। ५९ सदस्यीय रहेको राष्ट्रिय सभामा हालः माओवादी १८, कांग्रेस १६, एमाले १०, एकीकृत समाजवादी ८, जसपा ३, लोसपा १, राष्ट्रिय जनमोर्चा १ सदस्य छन्। त्यसैगरी राष्ट्रपतिबाट नारायणप्रसाद दाहाल र बामदेव गौतम मनोनित सदस्य हुन्। बिमला राईको कार्यकाल सकिएपछि एकजना मनोनित हुन बाँकी छ।"
"नागरिक उन्मुक्तिले विज्ञप्ति जारी गर्दै भन्यो नयाँ गठबन्धनमा जाँदैनौं, प्रतिपक्षमा बस्छौं","काठमाडौं : नागरिक उन्मक्ति पार्टी अध्यक्ष एवं संसदीय दलका नेता रञ्जिता श्रेष्ठले सरकारलाई विश्वासको मत दिन निर्देशन दिएलगत्तै बहुमत सदस्यले विज्ञप्ति जारी गर्दै सरकारलाई समर्थन नगर्ने निर्णय गरेका छन्। संस्थापक सदस्य दामोदर पण्डितले विज्ञप्ति जारी गर्दै केन्द्र सरकारको नयाँ गठबन्धनमा तत्काल सहभागी नहुने र प्रतिपक्षमा बस्ने निर्णय भएको जानकारी दिएका छन्। त्यस्तै सरकारको हकमा वार्ता समितिले विभिन्न दलहरूसँग सहकार्य र समन्वय गरी संवाद अघि बढाउने निर्णय भएको पण्डितको भनाइ छ। यसैबीच पार्टी अध्यक्षले जारी ह्वीप मान्य नहुने नागरिक उन्मुक्तिका एक नेताले बताए। नागरिक उन्मुक्ति पार्टीको संसदीय दलको प्रमुख सचेतक गंगाराम चौधरी रहेको भन्दै अध्यक्षको ह्वीप नलाग्ने ती नेताको भनाइ छ। 'पार्टीको ह्वीप लगाउने दलको नेताले होइन, प्रमुख सचेतकले हो। के आधारमा उहाँले ह्वीप लगाउनुभयो थाहा भएन। नागरिक उन्मुक्तिका सांसदरूले भोलि विपक्षमा मतदान गर्छन्,' अन्नपूर्णसँग ती नेताले भने। विश्वासको मत दिने जोकोही सांसदलाई पार्टीले कारबाही गर्ने चेतावनीसमेत दिइएको स्रोतको भनाइ छ।"
"एडीबीका कन्ट्री डाइरेक्टरले भेटे अर्थमन्त्री,लगानी बढाउन आग्रह",काठमाडौं : एसियाली विकास बैंक (एडीबी) का कन्ट्री डाइरेक्टर आर्नो कोशवाले अर्थमन्त्री वर्षमान पुन 'अनन्त' सँग भेट गरेका छन्। सिंहदरबारस्थित मन्त्रालयमा मंगलबार उनीहरूबीच भेटवार्ता भएको हो। भेटका क्रममा कोशवाले पुनको कार्यकालमा साझेदारी थप मजबुत हुने विश्वास व्यक्त गरेका थिए। कोशवाले एडीबीको लगानीमा निर्माण भएर पहिरोका कारण भत्किएको मेलम्ची खानेपानी आयोजनाको सुरुङको पुनः डिजाइनको काम करिब अन्तिम चरणमा पुगेको जानकारी गराएका थिए। यस्तै मन्त्री पुनले विश्व बैंकसँगको वित्तीय साझेदारीमा एडीबीले निर्माण गर्न चाहेको जलासययुक्त दूधकोशी जलविद्युत आयोजना र माथिल्लो अरुण जलविद्युत आयोजनाको काम थाल्ने वातावरण बनाउने विश्वास व्यक्त गरे । जवाफमा मन्त्री पुनले प्रमुख विकास साझेदार एडीबीले नेपालका महत्वपूर्ण विकास आयोजनामा गरेको सहयोगका लागि धन्यवाद दिँदै आगामी दिनमा समेत समझदारीपूर्ण सहकार्य हुने आशा व्यक्त गरे । आफू ऊर्जामन्त्री भएका बेला अघि बढेका दूधकोशी र माथिल्लो अरुण जलविद्युत आयोजनाको काम सकेसम्म छिटो अघि बढाउने प्रतिबद्धता उनले जनाए । २० वर्षपछि विश्व बैंक र एसियाली विकास बैंकले एकै आयोजनामा लगानी साझेदारी गर्ने गरी काम गर्न थालेकामा मन्त्री पुनले खुसी व्यक्त गरे । दूधकोशी जलासययुक्त र माथिल्लो अरुण नदी प्रवाहमा आधारित ठूला आयोजनामध्येका हुन् । म ऊर्जामन्त्री छँदा सुरु भएका यी आयोजनालाई प्राथमिकतामा राखेकामा एडिबीलाई धन्यवाद दिन चाहन्छु । पुनले नेपालमा विकास बजेट कम खर्च हुने समस्या रहेको भन्दै त्यसमा सुधार गर्न खर्च गर्ने क्षमता र विकास खर्च गर्न सक्ने जनशक्ति विकास गर्ने गरी कार्ययोजना बनाएर काम गर्न लागेको जानकारी दिए । यस्तै मन्त्री पुनले युवा वर्ग लक्षित रोजगारीका कार्यक्रम तथा निजी क्षेत्र र आमजनतामा आशा जगाउने गरी काम गर्ने उल्लेख गरे । मन्त्री पुनले नेपालमा लगानी बढाउन पनि एडीबीलाई आग्रह गरे ।
"कर्णाली पुल केही समयका लागि बन्द, वैकल्पिक बाटो अपनाउन आग्रह",कैलाली : सुदूरपश्चिमका मुख्यमन्त्री कमलबहादुर शाहीले कर्णाली पुल केही समयका लागि बन्द गरिएकोले वैकल्पिक बाटो अपनाउन आग्रह गरेका छन्। उक्त पुलमा सोमबार साँझ भएको आगलागीबाट आंशिकरूपमा क्षति भएकाले आज बिहान क्षतिको स्थलगत निरीक्षणपछि उनले पुलबाट तत्काल सवारी साधन सञ्चालन नगर्न तथा वैकल्पिक बाटो प्रयोग गर्न अनुरोध गरेका हुन्। उनले टीकापुर भएर हुलाकी राजमार्ग प्रयोग गर्न सम्बद्ध सबैमा आग्रह पनि गरेका छन्। पुलमा भएको क्षतिको जानकारी लिन काठमाडौँ र बुटवलबाट सम्बन्धित निकायका अधिकारी एवं प्राविधिक टोली आउन लागेको मुख्यमन्त्रीले बताएकाछन्। पुलको मर्मतसम्भारपछि त्यहाँबाट सवारी साधन सञ्चालन गर्नेनगर्नेबारेमा बताउन सकिने मुख्यमन्त्री शाहीले बताए। पुलबाट एम्बुलेन्स सञ्चालनको अनुमति दिनुपर्नेमा स्थानीय निकायका पदाधिकारीले जोड दिएका छन्।
युवराज शर्मालाई अध्यक्ष बनाउने प्रस्ताव अस्वीकृत,"काठमाडौं : नेपाली कांग्रेसका युवराज शर्मालाई राष्ट्रिय सभा अध्यक्ष बनाउने प्रस्ताव अस्वीकृत भएको छ। मंगलबार बसेको राष्ट्रिय सभा बैठकमा शर्मालाई अध्यक्षमा निर्वाचित गरियोस् भन्ने प्रस्तावको पक्षमा १७ मत र विपक्षमा ३९ मत खसेको थियो। शर्माले बहुमत प्राप्त गर्न नसकेपछि सो प्रस्ताव अस्वीकृत भएको हो। शर्माको प्रस्तावकमा कांग्रेसका आनन्दप्रसाद ढुङ्गाना, समर्थकमा किरणबाबु श्रेष्ठ र लोकतान्त्रिक समाजवादी पार्टीका शेखर कुमार सिंह थिए। बैठकमा ५६ जना सांसद उपस्थित थिए। हाल राष्ट्रिय सभामा माओवादी १८,कांग्रेस १६,एमाले १०,एकीकृत समाजवादी ८,जसपा ३,लोसपा १,राष्ट्रिय जनमोर्चा १,स्वतन्त्र १ सदस्य छन्।"
सडक कालोपत्रे गर्ने क्रममा ट्याकंरमा आगलागी,अर्घाखाँची : सन्धिखर्कगोरुसिंगे सडकअन्तर्गत अर्घाखाँचीको शितगंगा१२ को हिलेखोला स्थित सडक कालोपत्रे गर्ने क्रममा डिस्ट्रिब्युटर (अलकत्र बोकेको ट्याकंर)मा आगो लागेर नष्ट भएको छ। हिलेखोलाको सल्लेरी खण्डमा कालोपत्रे गरिरहेकै अवस्थामा एक्कासी आगो ट्याकंरमा सल्किएपछि अनियन्त्रित भइ उक्त गाडि र त्यसमा भएको ७ हजार लिटर कालोपत्रे गर्न तयार पारिएको तेल (अलकत्रा र मट्टितेल) जलेर नष्ट भएको निर्माण व्यवसायी कविराम खनालले बताए। शिवपुर सडक डिभिजन कार्यालय कपिलवस्तुको योजनामा खनाल बर्दश प्रतिभा सम्झना जेभी कन्स्ट्रक्सन सन्धिखर्कले कामको जिम्मा लिएर काम गर्दै आएकोमा सोमबार साँझ ६ बजे ट्यांकरमा आगो लागि भएको खनाल बर्दशका प्रमुख कविराम खनालको भनाइ छ। मानवीय क्षति नभए पनि आगलागीबाट करिब ६० लाखको क्षति भएको छ। आगलागीबाट अमर निर्माण सेवाको ना ५ ख २०८३ नम्बरको डिस्ट्रिब्युटर र त्यसमा रहको ७ हजार लिटर कालोपत्रे गर्न राखिएको तेल समेत जलेर ६० लाख बराबरको क्षति पुगेको कम्पनीले जनाएको छ।
दाइजोमा बेहुलाले सुनको सिक्री नपाएपछि बिहे नै भाँडियो,"बेहुली पक्षले दाइजोमा बेहुला पक्षलाई नगद आठ लाख ५० हजार रुपैयाँ,मोटरसाइकल बापत नगद ३ लाख २५ हजार रुपैयाँ,६५ हजार रुपैयाँको एक थान ल्यापटप,करिब ४० हजार रुपैयाँ मुल्यको सुनको सिक्री बिहेअगाडि नै दिइसकेको थियो । वीरगन्ज : दाइजोमा बेहुली पक्षले बेहुलालाई सुनको सिक्री नदिएको विषयमा विवाद हुँदा वीरगन्जमा एउटा बिहेनै भाँडिएको छ । वीरगन्ज महानगरपालिका २४ रामगढवामा सोमबार राति विहेको मण्डपमा वैवाहिक समारोह चलिरहकै बेला बेहुलाले सुनको सिक्री मागेको विषयमा बेहुली पक्षसँग विवाद हुँदा कुटपिटसमेत भए बिहेनै भाँडिएको हो । बाराको कलैया उपमहानगरपालिका ४ सिनेमा चोकका बच्चालाल साहका छोरा उमेश साह र वीरगन्ज २४ रामगढवाका सुखल सहकी छोरी रमिता कुमारीको बिहेभाँडिएको हो । बेहुला उमेश वीरगन्ज महानगरपालिकाको स्वास्थ्य शाखामा कार्यरत कम्प्युटर अपरेटर हुन् भने बेहुली रमिता वीरगन्जकै नारायणी अस्पतालको ल्याबमा कार्यरत ल्याब टेक्निसियन हुन् । एक थान मात्रै गहना बेहुलीलाई दिएपछि बेहुली पक्षले गहना थोरै भएको गुनासो गरे। त्यहि निहुँमा बेहुला उमेश र उनका भिनाजु आनन्दले दाइजोमा सकारेको सुनको सिक्री किन नदिएको भन्दै बेहुली पक्षसँग निहुँ खोजेर झगडा गर्न थाले । उक्त विवाद चर्किदै गएर दुवै पक्षबीच हात हालाहाल पनि भयो । बिहेभाँडिएपछि प्रहरीले बेहुला उमेश,उनका बुबा बच्चालाल,दाजुहरु राकेश साह र मुकेश साह,भिनाजु आनन्द साहसहित बेहुला पक्षका ६ जनालाई नियन्त्रणमा लिएको छ । बिहेचल्दै गरेका बेला बेहुला र बेहुली पक्षबीच विवाद भएको खबर आएपछि दुवै पक्षलाई प्रहरी कार्यालयमा झिकाएर छलफल गर्दा पनि सहमति नजुटेपछि बेहुला पक्षका ६ जनालाई नियन्त्रणमा लिएको वडा प्रहरी कार्यालय श्रीपुरका प्रहरी निरीक्षक धर्मजंग थिङले बताए । उनले भने,छलफलमा सहमति जुटेन। त्यसपछि नियन्त्रणमा लिइएका बेहुलासहितका ६ जनालाई आवश्यक कारबाहीका लागि जिल्ला प्रहरी कार्यालय पर्सामा पठाइदिएका छौं। कसरी भाँडियो बिहे? वीरगन्ज २४ रामगढवास्थित बेहुली रमिताको घरमा सोमबार बेलुकी बाजागाजका साथ जन्ती आयो । वैवाहिक कार्यक्रम सुरू भयो । बेहुला र बेहुलीबीच बरमाला(स्वयम्बर)पनि धुमधामका साथ भयो । जन्तीहरूले भोजभतेर पनि मज्जाले खाए । त्यसपछि मधेसी समुदायको परम्परा अनुसार जग्गेमा कनिया निरिक्षन (जेठाजुले बहुलीलाई पूज्ने विधी) सुरु भयो । त्यसक्रममा बेहुला पक्षले बेहुलीको हातमा सुनको एक थान मात्रै गहना चढाए । एक थान मात्रै गहना बेहुलीलाई दिएपछि बेहुली पक्षले गहना थोरै भएको गुनासो गरे। त्यहि निहुँमा बेहुला उमेश र उनका भिनाजु आनन्दले दाइजोमा सकारेको सुनको सिक्री किन नदिएको भन्दै बेहुली पक्षसँग निहुँ खोजेर झगडा गर्न थाले । उक्त विवाद चर्किदै गएर दुवै पक्षबीच हात हालाहाल पनि भयो । बेहुलीका मामा विन्दु भूषण साहले भने, बेहुलाका भिनाजु आनन्दले बेहुलीका भाइ अमितको घाँटी नै न्यााकेर हातपात गरे । बेहुला उमेश स्वयम्ले बेहुलीलाई पनि दुई तीन थप्पड हाने । त्यसपछि विवादले झन् उग्र रुप लियो । अनि हामीले प्रहरीलाई खबर गर्यौं।' सोमबार राति बिहेको जग्गेमै बेहुला र उनका भिनाजुले दाइजोमा थप सुनको सिक्री नपाएको निहुँ खोजेर बिहे भाँडेको बेहुलीका मामा विन्दुभूषणको दाबी छ । विन्दुभूषणले भने, पहिलो कुरो त जबसम्म ल्याप्टप दिएका थिएनौं तबसम्म बेहुला पक्षले बिहेको मिति नै तोक्न मानेका थिएनन् । ल्यापटप घरमा पुर्याएपछि मात्रै विहेको मिति फिक्स गरेका थिए । बेहुलीका मामा विन्दुभूषणका अनुसार,बेहुली पक्षले दाइजोमा बेहुला पक्षलाई नगद आठ लाख ५० हजार रुपैयाँ,मोटरसाइकल बापत नगद ३ लाख २५ हजार रुपैयाँ,६५ हजार रुपैयाँको एक थान ल्यापटप,करिब ४० हजार रुपैयाँ मुल्यको सुनको सिक्री बिहेअगाडि नै दिइसकेको थियो । त्यसका बाबजुद पनि सोमबार राति बिहेको जग्गेमै बेहुला र उनका भिनाजुले दाइजोमा थप सुनको सिक्री नपाएको निहुँ खोजेर बिहे भाँडेको बेहुलीका मामा विन्दुभूषणको दाबी छ । विन्दुभूषणले भने, पहिलो कुरो त जबसम्म ल्याप्टप दिएका थिएनौं तबसम्म बेहुला पक्षले बिहेको मिति नै तोक्न मानेका थिएनन् । ल्यापटप घरमा पुर्याएपछि मात्रै विहेको मिति फिक्स गरेका थिए । अर्को कुरा दाइजोमा सुनको सिक्री दिने भनेर सकारेकै थिएनौं । तर त्यसैलाई निहुँ बनाएर बिहेनै भाँडे। बेहुली रमिताले भनिन्,दाइजोकै लागि मेरो घरपरिवारको इज्जत लिलाम गर्ने केटासँग म बिहेगरेर बस्न सक्दिन । म उसँग कुनैपनि हालतमा बिहेगर्न सक्दिन । उनले थपिन्,दाइजोकै लागि मजस्तै अरु पनि चेलीबेटी र उसको परिवारको यस्तो हालत नहोस् अनि दाइजोका लोभीलाई कारवाही होस् भनेर मैले यो निर्णय लिएकी हुँ। मंगलबार बिहान वडा प्रहरी कार्यालय श्रीपुरमा प्रहरी निरीक्षक थिङको उपस्थितिमा दुवै पक्षबीच भएको छलफलमा बेहुली रमिताले दाइजोको लोभी केटासँग बिहेनगर्ने अडान राखेपछि प्रहरीले आवश्यक प्रक्रिया अगाडि बढाएको छ । छलफलबाट बाहिर निस्किएकी बेहुली रमिताले अन्नपूर्णपोष्टकर्मीसँग भनिन्,दाइजोकै लागि मेरो घरपरिवारको इज्जत लिलाम गर्ने केटासँग म बिहेगरेर बस्न सक्दिन । म उसँग कुनैपनि हालतमा बिहेगर्न सक्दिन । उनले थपिन्,दाइजोकै लागि मजस्तै अरु पनि चेलीबेटी र उसको परिवारको यस्तो हालत नहोस् अनि दाइजोका लोभीलाई कारवाही होस् भनेर मैले यो निर्णय लिएकी हुँ। जिल्ला प्रहरी कार्यालय पर्सााका प्रवक्ता प्रहरी नायब उपरीक्षक कुमार विक्रम थापाले भने वडा प्रहरी कार्यालयमा भएको छलफलमा सहमति नभएपछि बेहुलासहित उनी पक्षका ६ जनालाई जिल्ला प्रहरी कार्यालयको नियन्त्रणमा राखिएको बताए । उनले भने,पीडित पक्ष जाहेरी लेखाउन गएको छ । जाहेरी लिएर आएपछि दर्ता हुन्छ । अनि त्यसै अनुसार थप प्रक्रिया अगाडि बढ्छ ।"
पाकिस्तानको पञ्जाबमा आवासीय भवन भत्किँदा ९ जनाको मृत्यु,स्लामावाद : पाकिस्तानको पूर्वी पञ्जाब प्रान्तको मुल्तान शहरमा मङ्गलबार आवासीय भवन भत्किँदा ९ जनाको मृत्यु भएको छ भने २ जना गम्भीर घाइते भएका छन् । उक्त तीनतले भवन मङ्गलबार बिहानै भत्केको जानकारी पाउनासाथ उद्धार कार्यमा जुटेको उद्धार कार्यको नेतृत्व गरिरहेका मुल्तानका जिल्ला आपतकालीन अधिकारी कलीम उल्लाहले सिन्ह्वालाई बताएका छन्। घाइतेहरूलाई स्थानीय अस्पतालमा लगिएको उनले जानकारी दिए। मृत्यु हुनेमा एकै परिवारका ७ जना रहेको उनले बताए । भवन भत्किनुको कारणबारे अनुसन्धान शुरु गरिएको छ ।
गाउँमा अस्पताल छिटो बनाऊ,"प्रकाश रोकाया । हाम्रो गाउँपालिका पचालझरनामा अस्पताल छैन। हामीलाई सामान्य स्वास्थ्य समस्या हुँदा पनि जिल्ला अस्पताल वा कर्णाली प्रदेश अस्पताल धाउनुपर्ने बाध्यता छ। कतिपय गम्भीर प्रकृतिका बिरामीहरू अस्पताल नपुग्दै बाटोमै प्राण त्यागेका उदाहरण प्रसस्तै छन्। २०७४ सालको स्थानीय तह निर्वाचनका बेला नै गाउँपालिकामा १५ शय्याको अस्पताल बन्ने हल्ला थियो। तर, त्यो हल्लामै सीमित भयो। आजसम्म अस्पताल बनेको छैन। यहाँका मानिसलाई विगतमा जस्तै बिरामी पर्दा जिल्ला सदरमुकाम वा प्रदेश राजधानी धाउनु परिरहेको छ। पचालझरनाबाट सदरमुकाम मान्म जान एक दिन लाग्छ। प्रदेश राजधानी जान दुई दिन। मानिसको उपचार सेवा लिनभन्दा बाटो खर्चकै समस्या हुन्छ। यसले पनि धेरै नागरिक गम्भीर बिरामी नपर्दासम्म उपचार गर्न जाँदैनन्। धेरैजसो नागरिक रोग पालेरै बस्छन्। हाम्रो पालिकामा मात्र होइन, कर्णालीका सबै नागरिकको पहुँचमा आधारभूत स्वास्थ्य सेवा छैन। देशमा संघीयता आयो। अब त हरेक सेवा सुविधा गाउँमै आउँछन् भनियो। तर, शिक्षा, स्वास्थ्य, विद्युत्, यातायातलगायतका आधारभूत सेवासमेत गाउँसम्म आइपुगेका छैनन्। जसको परिणाम नागरिकले संघीयताप्रति नै प्रश्न उठाउन थालिसके। व्यवस्था जस्तो आए पनि नागरिकको अवस्था सधैं उस्तै हुने भयो। चुनावका बेला राजनीतिक दलहरू निकै लोकप्रिय नारा लगाउँछन्। नागरिकलाई चाहिनेभन्दा बढी आश्वासन दिन्छन्। तर, ती आश्वासनहरू कहिल्यै पूरा गर्दैनन्। अब त्यसो गर्नुहुँदैन। जे बोल्छन्, त्यही गर्छन् र जे गर्छन्, त्यही मात्र बोल्छन् भन्ने विश्वास नागरिकमाझ दिलाउन सक्नुपर्छ। त्यसका लागि राजनीतिक दल र जनप्रतिनिधिहरू जिम्मेवार बन्नुपर्छ। गाउँमा आधारभूत स्वास्थ्य सेवा, गुणस्तरीय शिक्षालगायतका नागरिकका आवश्यकताको सम्बोधन गरिनुपर्छ। गाउँमै नागरिकलाई आशा जगाउनुपर्छ। यसो नभए दिन प्रतिदिन गाउँहरू रित्तिँदै जानेछन्। यस विषयमा राज्यका तीनै तहका सरकार जिम्मेवार बन्नुपर्छ। ( रोकाया, कालीकोटस्थित पचालझरना गाउँपालिका४ राम्नाकोटका स्थानीय हुन्।)"
मुस्ताङ र मनाङमा दादुरारुवेला खोप लगाउन सुरु,"जोमसोम : हिमालपारीको जिल्ला मुस्ताङ र मनाङमा दादुरारुवेला रोग विरुद्धको खोप अभियान सुरु भएको छ। हिमपात र अत्यधिक चिसोका कारण रोकिएको दादुरारुवेला रोग विरुद्धको खोप अभियान सोमबारदेखि सञ्चालन भएको हो। दादुरा रुवेला रोगविरुद्धको राष्ट्रव्यापी खोप अभियानको स्वास्थ्य निर्देशानालय गण्डकी प्रदेशले फागुन १३ गतेदेखि सूरु गरे पनि हिमाली जिल्ला मुस्ताङ र मनाङमा यो अभियान सञ्चालन प्रतिकुल मौसमका कारण दुई साता ढिलाइ हुन पुगेको हो। स्वास्थ्य कार्यालय मुस्ताङले चिसो र हिमपात छल्न बेसी झरेका नागरिकहरु जिल्ला नफर्किसकेकाले दादुरारुवेला खोप अभियान ढिलो हुन पुगेको बताएको छ। मुस्ताङमा आयोजित दादुरा रुवेला रोग विरुद्धको खोप अभियानको स्वास्थ्य निर्देशानालय गण्डकी प्रदेशका निमित्त महानिर्देशक हेमन्त शर्मा पौडेल र जिसस प्रमुख माया गुरुङले संयुक्त रुपमा उद्घाटन गरे। उनीहरुले खोप अभियानमा खटिने स्वास्थ्यकर्मीलाई भ्याक्सिनेटर र किट र स्वास्थ्य उपकरण हस्तान्तरण गरी कार्यक्रमको शुभारम्भ गरिएको हो। प्रत्येक ४४ वर्षको फेरोमा दादुरारुवेला खोप अभियान सञ्चालन हुने स्वास्थ्य निर्देशानालय गण्डकीका निमित्त महानिर्देशक हेमन्त शर्मा पौडेलले उल्लेख गरे। उनले हिमाली जिल्ला मुस्ताङ र मनाङमा बुधबारदेखि एकैसाथ दादुरारुवेला खोप अभियान सुरु भएको जानकारी दिए। नेपालमा दादुरारुवेला रोग विरुद्ध ८० प्रतिशत बालबालिका खोपको पहुँचमा जोडिएको भएपनि २० प्रतिशत बालबालिकाले खोपबाट बञ्चित रहेको उनले बताए। जसमध्ये ४ प्रतिशतले कुनै पनि खोप नलगाएको र १६ प्रतिशत बालबालिकाले कुनै न कुनै रुपमा खोप मात्रा पुरा नगरेको निमित्त महानिर्देशक पौडेलको भनाइ छ। गण्डकी प्रदेशको नवलपुरमा मात्रै ९ महिनादेखि १५ वर्ष मुनिका बालबालिकालाई दादुरा रुवेला खोप लगाइएको प्रदेशका १० जिल्लामा ९ महिनादेखि ५ वर्ष मुनिका बालबालिकालाई दादुरारुवेला खोप अभियान सञ्चालन भइरहेको निमित्त महानिर्देशक पोडेलले बताए। भारतमा दादुरारुवेला रोग संक्रमण बढ्दो रहेकाले सरकारले दक्षिणका सीमावर्ती क्षेत्रहरुमा १५ वर्ष मुनिका बालबालिकालाई दादुरारुवेला खोप अभियानमा समेट्नु परेको उनले जनाए। दादुरारुवेला राष्ट्र व्यापी खोप अभियानमा कुनै बालबालिका वञ्चित हुन नपरोस् भन्ने हेतुले स्वास्थ्य कार्यालय मुस्ताङले जिल्ला ,पालिका र वडा तहको खोप समन्वय समितिलाई अभिमुखिकरण तथा अन्तरक्रिया कार्यक्रम समेत आयोजना गरेको थियो। यसैगरी खोप अभियानलाई पूर्ण रुपमा सफल बनाउन स्थानीय सञ्चारकर्मीलाई समेत प्रचारप्रसारमा सहयोग पुर्याउन कार्यक्रम गरी आह्वान गरेको थियो। हिमाली जिल्ला मुस्ताङका ५ स्थानीय तहमा ६१२ जना बालबालिकाहरुलाई खोप लगाउने कार्यक्रम छ। खोप अभियानका लागि जिल्लाका ५ स्थानीय तहको २९ वटा खोप केन्द्रमा दादुरा रुवेला खोप अभियान सञ्चालन हुने बताए। अभियान अन्तर्गत जिल्लाका २९ खोप केन्द्रमा २९ जना भ्याक्सिेनेटर,४० जना स्वसेवक र ५८ जना एईएफआई टोली परिचालन हुनेछन्। स्वास्थ्य कार्यालय मुस्ताङले जिल्लाको थासाङमा फागुन २९ र ३० गते,घरपझोङमा फागुन २८ र ३० गते, वारागुङ मुक्तिक्षेत्रमा फागुन २९,३० र चैत्र १ गते,लोघेकर दामोदरकुण्डमा फागुन ३० र चैत्र १ गते र लोमान्थाङ गाउँपालिकामा चैत्र १ र २ गते गरी लगातार ५ दिनसम्म दादुरा रुवेला खोप अभियान सञ्चालन हुने बताएको छ। राष्ट्र व्यापी खोप अभियानमा सबै बालबालिकालाई सरिक गराई नेपालबाट दादुरारुवेला रोग उन्मुलन तथा निवारणमा योगदान पुर्याउन सबै सरोकारवालाहरुले सहकार्य गर्न अपील गरे।"
राष्ट्रिय सभा अध्यक्षमा माओवादी केन्द्रका नारायण दाहाल निर्वाचित,"काठमाडौं : राष्ट्रिय सभा अध्यक्षमा माओवादी केन्द्रका नारायण दाहाल निर्वाचित भएका छन्। मंगलबार बसेको राष्ट्रिय सभा बैठकमा दाहाललाई अध्यक्षमा निर्वाचित गरियोस् भन्ने प्रस्तावको पक्षमा ३९ र विपक्षमा १७ मत आएको हो। दाहालको पक्षमा बहुमत आएपछि उपाध्यक्ष उर्मिला अर्यालले उनलाई राष्ट्रियसभा अध्यक्षमा निर्वाचित भएको घोषणा गरेकी हुन्। बैठकमा ५६ जना सांसद उपस्थित थिए। यसअघि नेपाली कांग्रेसका युवराज शर्मालाई अध्यक्ष पदमा निर्वाचित गरियोस् भन्ने प्रस्ताव बहुमतले अस्वीकृत भएको थियो। उनको पक्षमा १७ मत र विपक्षमा ३९ मत खसेको थियो। शर्माको प्रस्तावकमा कांग्रेसका आनन्दप्रसाद ढुङ्गाना, समर्थकमा किरणबाबु श्रेष्ठ र लोकतान्त्रिक समाजवादी पार्टीका शेखर कुमार सिंह थिए। दाहालको प्रस्तावकमा माओवादी केन्द्रका गोपीबहादुर सार्की र समर्थकमा एमालेका देवेन्द्र दाहाल,नेकपा एकीकृत समाजवादीका बेदुराम भुसाल र जसपाका मोहम्मद खालिद रहेका थिए। दाहाल माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डका भाइ हुन्। दाहाल २०७८ सालमा सरकारको सिफारिसमा राष्ट्रपतिबाट राष्ट्रिय सभा सदस्यमा मनोनीत भएका थिए । एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली,नेकपा माओवादी केन्द्रका अध्यक्ष दाहाल,रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्ष माओवादी केन्द्रलाई र उपाध्यक्षमा एमालेलाई दिने सहमति भएको थियो। कांग्रेसबाट यसअघि नेता कृष्णप्रसाद सिटौलालाई राष्ट्रियसभाको अध्यक्ष बनाउने प्रस्तावसहित कांग्रेसले राष्ट्रियसभा सदस्य बनाएको थियो। तर,प्रधानमन्त्री दाहालले कांग्रेससँगको गठबन्धन तोडेर एमालेसँग जोडिएपछि सिटौलालाई नदिइ कांग्रेस संसदीय दलको बैठकले शर्मालाई उम्मेदवार बनाएको थियो। ५९ सदस्यीय रहेको राष्ट्रिय सभामा हाल माओवादी १८,कांग्रेस १६,एमाले १०,एकीकृत समाजवादी ८,जसपा ३,लोसपा १,राष्ट्रिय जनमोर्चा १ सदस्य छन्। यसैगरी राष्ट्रपतिबाट नारायणप्रसाद दाहाल र बामदेव गौतम मनोनित सदस्य हुन्। बिमला राईको कार्यकाल सकिएपछि एकजना मनोनित हुन बाँकी छ।"
जथाभाबी खर्च रोक्दा प्रधानमन्त्री ममाथि खनिए : कांग्रेस प्रवक्ता,"काठमाडौं : नेपाली कांग्रेसले प्रधानमन्त्री पुष्पकमल दाहाल प्रचण्डले कुनै न कुनै आशयका साथ गठबन्धन फेरेको आरोप लगाएको छ। मंगलबार पत्रकार सम्मेलन गरेर कांग्रेसले पटकपटक गठबन्धन फेर्ने प्रचण्डको प्रवृत्तिमाथि प्रश्न उठाएको हो। 'निर्वाचनपछि प्रचण्डजीले तीनपटक गठबन्धन परिवर्तन गर्नुभयो। प्रचण्डजीको यो प्रवृत्तिजन्य निर्णय कुनै आशयका साथ भएको देखिन्छ,' पूर्वअर्थमन्त्री समेत रहेका कांग्रेस प्रवक्ता प्रकाशशरण महतले भने। कांग्रेस महासमितिमा उठेका विषय बहानाबाजीमात्र रहेको महतले प्रस्ट पारे। 'प्रचण्डजीले कांग्रेसको महासमिति बैठकमा आएका धारणा, कोशी प्रदेशको कुरालाई उल्लेख गर्नुभएको छ। तर, हाम्रो निर्णय स्पष्ट थियो। यो गठबन्धनलाई सुदृढताका साथ अगाडि बढाउने विज्ञप्तिमै भनेका थियौं। महासमिति बैठकमा कसले के बोल्यो भन्ने कुरा केही थिएन,' उनले भने, 'त्यसैले गठबन्धन लत्याउने प्रचण्डको चाल हो।' उनले प्रधानमन्त्री प्रचण्डको निर्णय बेइमानीपूर्ण र विश्वासघात रहेको दोहोर्याएका थिए। 'उहाँले संसदमा आएर गठबन्धनको विषयमा बोल्दा जे विषयवस्तु उठाउनुभयो। त्यसलाई हामीले कपोल्कल्पित र बहानाबाजी भनेका छौं,' उनले भने। उनले नेपालको अर्थतन्त्र पनि प्रधानमन्त्रीले भनेजस्तो औसत उपलब्धिमात्र नभएको बताए। उनले आफू अर्थमन्त्री भएपछि अर्थतन्त्र लयमा फर्किएको बताए। 'मैले जिम्मेवारी लिँदा अर्थतन्त्रको अवस्था के थियो। त्यो अर्थतन्त्रलाई हामीले लयमा फर्कायौं। राष्ट्र बैंकको समीक्षा हेर्दा पनि स्पष्ट हुन्छ,' उनले भने। उनले आफ्नो कार्यकालमा मूल्यवृद्धि, बैंकको व्याजदर घट्नुका साथै राजस्व संकलनमा पनि वृद्धि भएको बताए। 'त्यसबेला आम जनतालाई मूल्यवृद्धि बढ्ला भन्ने डर थियो। त्यतिबेला ८ प्रतिशन मूल्यवृद्धि थियो, अहिले ५२ प्रतिशत छ। बैंकको ब्याजदर पनि अत्यधिक थियो। किन धेरै ज्याजदर थियो, त्यतातिर म जान चाहन्न। मौद्रिक नीति लचिलो बनाएपछि बैंकको ब्याजदर पनि घटिरहेको छ। अझै घट्छ पनि। यसले लगानीको वातावरण बनाउँदै थियो,' महतले भने। उनले आफू आएपछि सेयर बजार, पर्यटन र अर्थतन्त्रका अन्य सूचकहरू पनि राम्रो बन्दै गएको बताए। 'त्यतिबेला सेयर मार्केट पनि समस्यामा थियो। १८०० मुनि रहेको सेयर २१ सम्म पुगेको थियो। अन्य इन्डिकेटरहरू पनि राम्रो थियो। पर्यटन क्षेत्र पनि राम्रो बन्दै गएको थियो। यस्तो प्रतिकूल अवस्थाबाट सुरु गर्दा पनि राजस्व वृद्धि १० प्रतिशत बढेको छ। अहिलेको अवस्थामा यो चानचुन होइन,' उनले भने। पूर्व अर्थमन्त्री महतले आफूले जथाभाबी खर्च रोक्दा प्रधानमन्त्री दाहालले खनिएको आश्यसमेत व्यक्त गरे। उनले नियम, कानुन र विधिसम्म नभएका निकासाहरू आफूले रोकेको बताए। 'प्रधानमन्त्रीजीले हाम्रो कारणले अर्थतन्त्रमा सुधार भएन भन्नुभयो। समस्याको चाङलाई छिचोल्न समय लाग्छ नि। अनि यसमा प्रधानमन्त्रीको भूमिका हुँदैन? हुन्छ नि। अनि कांग्रेसका मन्त्रीलाई ताकेर दोष दिन मिल्छ?,' उनले प्रश्न गरे, 'मैले जथाभाबी खर्च रोके। यहाँ दिउँ भन्नेलाई रोके। नियम र कानुनले मिल्ने, आवश्यक खर्चमात्र गरेका छौं। ११ महिना कार्यकालमा धेरै विषयवस्तु आउँथे, त्यसलाई मैले यसकारण मिल्दैन भन्थे। त्यो मेरो कर्तव्य पनि हो। मेरो जनता र पार्टीप्रतिको जिम्मेवारी पूरा गरेको हुँ।' उनले प्रधानमन्त्रीले लगाए आरोपलाई कांग्रेसले ठाडै अस्विकार गर्ने बताए।"
नेपालरुस सम्बन्धका सात दशक,"२००६ साल मोहनशमशेर जबराको प्रधानमन्त्रीत्व कालमा नेपालको संयुक्त राष्ट्रसंघको सदस्य हुने चाहना बढ्यो। यसको मुख्य कारण चीन र भारतमा आएको राजनीतिक परिवर्तनबाट नेपाल सतर्क हुनुपर्ने भयो। नेपालको संयुक्त राष्ट्रसंघको सदस्यतासम्बन्धी निवेदन लिएर कूटनीतिज्ञ पद्मबहादुर खत्री न्युयोर्कतर्फ लागे। तर रुस र युक्रेनले नेपालको सदस्यताविरुद्ध एक्काइसौं पटकसम्म भिटो प्रयोग गरेकाले यो सफल हुन सकेन। यसका साथै नेपाल प्रजातन्त्र कांग्रेसले संयुक्त राष्ट्रसंघलाई पत्र पठाई प्रजातान्त्रिक सरकारको स्थापना नभएसम्म नेपाललाई सदस्यता नदिन अनुरोध गरेको थियो। रुस र युक्रेनले भिटो प्रयोग गर्नुको कारण नेपाल बेलायत सरकारको बढी नजिक हुनु थियो। नेपाल स्वतन्त्र राष्ट्र हो भन्ने कुराको अनेक ऐतिहासिक प्रस्तुत गर्नु परेको थियो। २०१८ मंसिर २९ बुधबारमा नेपाल राष्ट्रसंघको सदस्य भएको थियो। सोभियत संघसँगको नेपालको सम्बन्ध अत्यन्त राम्रो हुँदै गयो। २०१७ माघ २० मा सोभियत रुसका राष्ट्रपति मार्सल केई भेरोसिलोभले नेपालको भ्रमण गरेका थिए। त्यसै समयमा नेपाल र सोभियत रुसको बीचमा सहायतासम्बन्धी सन्धिमा हस्ताक्षर भएको थियो। यस सन्धिअनुसार सोभियत रुसले नेपाललाई तीन करोड रुबल आर्थिक सहयोग गरेका थिए। १९९१ डिसेम्बर २८ मा सोभियत रुसको विखण्डनपछि नेपाल सरकारले रुसी संघलाई सार्वभौम राष्ट्रको रूपमा मान्यता प्रदान गर्यो। नेपालसँग कूटनीतिक सम्बन्ध स्थापना भएका देशमध्ये छैटौं स्थानमा पर्छ। १९५६ जुलाई २० मा नेपालको तत्कालीन सोभियत रुससँग दौत्य सम्बन्ध स्थापना भएपछि दुवै देशबीच उच्चस्तरीय भ्रमणको सिलसिला कायम भएको थियो। सोभियत रुस र जापानसँग नेपालको कूटनीतिक सम्बन्ध एकै वर्षमा भएको थियो। नेपालको आवासीय दूतावास मस्कोमा छ भने रुसको आवासीय दूतावास काठमाडौंमा छ। नेपालरुस सम्बन्ध महाकवि लक्ष्मीप्रसाद देवकोटासँग जोडिएको छ। १९५८ अक्टुबर (२०१५ कात्तिक) मा सुवर्णशमशेरको प्रधानमन्त्रीत्वकालमा देवकोटा अफ्रोएसियाली सम्मेलनमा भाग लिन तत्कालीन सोभियत रुसको उज्वेकिस्तानको तासकन्दमा कवि सम्मेलनमा भाग लिन राष्ट्रकवि माधवप्रसाद घिमिरे तथा अन्य कविका साथ पुगे। त्यसबखत यिनी कलकत्ताबाट पेटको अप्रेसन गरेर भर्खर नेपाल आएका थिए। सम्मेलन सक्नेबित्तिकै साथीले यिनलाई औषधि गर्न मास्को जाने सल्लाह दिए। यिनी मस्कोको भोत्किन अस्पतालमा भर्ना भएका थिए। यिनलाई २८ दिनसम्म अस्पतालका चिकित्सक तथा नर्सहरूले उपचार गरेका थिए। यिनका असल व्यवहारबाट देवकोटा निकै प्रभावित भएका थिए। यिनी रुसी जनताको माया बोकेर नेपाल आएका थिए। यिनमा रुसी शासन व्यवस्था र कार्यशैलीको निकै प्रभाव परेको थियो। त्यसपछि उच्चस्तरीय भ्रमणको सिलसिलामा जारी थियो। देवकोटा मस्को गएकै वर्ष सन् १९५८ मा राजा महेन्द्र र त्यसको १८ वर्षपछि स्न १९७६ मा राजा वीरेन्द्रबाट रुसको भ्रमण भएको थियो। यसैगरी रुसको सेन्ट पिटर्सवर्गमा भएको बाघ सम्मेलनमा भाग लिन नेपालका तत्कालीन प्रधानमन्त्री माधवकुमार नेपालको भ्रमण भएको थियो। त्यसको एक वर्षपछि २०११ मा उपप्रधान तथा परराष्ट्रमन्त्री उपेन्द्र यादवको मस्कोको भ्रमण भएको थियो। त्यसको पाँच वर्षपछि २०१६ मा व्यवस्थापिका संसद्का सभामुख ओनसरी घर्तीमगरबाट रुसको भ्रमण भएको थियो। त्यसको वर्ष दिनपछि महिला, बालबालिका तथा समाज कल्याण ज्येष्ठ नागरिक र संसद् समितिका अध्यक्ष रञ्जु झाबाट नेपाली प्रतिनिधि मण्डलको नेतृत्व गर्दै रुसको भ्रमण भएको थियो। २३२६ सेप्टेम्बर २०१७ मा तत्कालीन प्रधानन्यायाधीश गोपालप्रसाद पराजुली र त्यसको दुई वर्षपछि प्रधानन्यायाधीश चोलेन्द्रशमशेर राणाबाट रुसको भ्रमण भएको थियो। त्यसै वर्ष २०१९ मा तत्कालीन परराष्ट्रमन्त्री प्रदीपकुमार ज्ञवालीबाट रुसको भ्रमण भएको थियो। रुसबाट पनि उच्चस्तरीय भ्रमण भएका थिए। रुसका राष्ट्रपति भोरोसिलोभले नेपालको भ्रमण गरेको ३२ वर्षपछि रुसका उपविदेशमन्त्री गोर्की एफ कुनाइजबाट नेपालको भ्रमण भयो। त्यसको ११ वर्षपछि २००३ मा रुसको परराष्ट्र मन्त्रालयअन्तर्गत तेस्रो एसिया विभागका निर्देशक ग्लोब ए इभासेन्ट सोभले नेपालको भ्रमण गरे। सन् १९५९ देखि नेपाल र रुसका बीचमा आर्थिक तथा प्राविधिक सहयोगको आदानप्रदान हुँदै आएको छ। सोभियत रुसले विगतमा कान्ति अस्पताल, पनौती जलविद्युत् केन्द्र, जनकपुर चुरोट कारखाना, पथलैया ढल्केवर सडक खण्ड, कृषि औजार केन्द्र, वीरगन्ज चिनी कारखाना वीरगञ्ज, रोसिन टर्पाइन प्लान्टमा नेपाललाई सहयोग पुर्याएको थियो। सन् १९९२ देखि नेपाली विद्यार्थी छात्रवृत्ति र आफ्नै खर्चमा उच्च अध्ययनका निम्ति रुस जाने गरेका छन्। रुसले नेपाललाई चिकित्सा र इन्जिनियरिङ क्षेत्रमा छात्रवृत्ति प्रदान गर्दै आएको छ। २०७२ सालको महाभूकम्पमा रुसले नेपाललाई सहयोग गरेको थियो। नेपालले रुसमा चिया, वनस्पति, धूप, छाला, हातेकागज, कार्पेट, सुती कपडा, संगीत तथा कलाका सामान निर्यात गर्छ भने रुसबाट खाद्य सामग्री, लुब्रिकेट, चामल, औषधि आयात गर्छ। नेपाली चेम्बर अफ कमर्स एन्ड इन्डस्ट्रिज र रुसी चेम्बर अफ कमर्सबीचमा सहयोग आदानप्रदान गर्ने सम्झौतामा हस्ताक्षर गरेको छ। रुसयुक्रेन युद्ध र इजरायल हमास युद्धले नेपालमा तनाव थपेको छ। रुसी सेनामा दुई सय नेपाली युवा भर्ना भएका छन्। तीमध्ये धेरैलाई बिनातालिम उक्त युद्धमा पठाइएको र १६ युवा मारिएको खबर छ। कैलाली टीकापुरका ३६ वर्षीय पूर्वप्रहरी भरत शाह सोही युद्धमा मारिएका थिए। यिनको लास नेपाल ल्याउने व्यवस्था गरिँदैछ। इजरायल हमास युद्धमा २१ नेपाली मारिए वा हराइरहेका छन्। प्रवीण जोशीको खोजी भइरहेको छ। राष्ट्रसंघले इजरायलहमास र रुसयुक्रेनको युद्धको चाँडै अन्त्य होस् भन्ने चाहेको छ। नेपालको असंलग्न परराष्ट्र नीतिले कुनै पनि समूहमा लाग्न दिँदैन। बेलायत र भारतबाहेक कुनै पनि देशसँग नेपालको सैनिक सम्झौता भएको छैन। त्यसैले नेपाल सरकारले रुसी सेनामा रहेका नेपाली युवालाई तत्काल स्वदेश फिर्ता गर्न अनुरोध गरेको छ। नेपालरुस कूटनीतिक सम्बन्ध स्थापना भएको ७०औं वर्षको अवसरमा लुक नेपालले विशेषांक निकालेको छ। उक्त विशेषांकमा मन्तव्य दिँदै तत्कालीन परराष्ट्रमन्त्री एनपी साउदबाट नेपालरुस सम्बन्ध मित्रता, सद्भाव र सहयोगमा आधारित रहेको कुरा व्यक्त भएको छ। निष्कर्ष : नेपालरुस सम्बन्ध अत्यन्त पुरानो हो। रुसबाट फर्केका नेपालीले देश विकासको काममा योगदान पुर्याइरहेछन्। उच्च अध्ययनमा गएका केही नेपाली रुसमै बसेर रोजगार गर्दैछन्। उच्च अध्ययन गर्न रुस गएका एक चिकित्सकले ललितपुरको भैंसेपाटीमा आधुनिक अस्पताल बनाएर राष्ट्रको सेवा गर्दैछन्। रुस तथा अन्य विकसित राष्ट्रहरूमा कार्यरत युवालाई स्वदेशमा लगानी गर्न उत्प्रेरित गर्नुपर्छ। रुससँग कूटनीति सम्बन्ध स्थापना भएकै वर्ष जापानसँग पनि कूटनीतिक सम्बन्ध स्थापना भएको थियो। यी दुई शक्तिशाली देशसँग सम्बन्ध विकास गर्न सकियो भने देश उन्नतिको शिखरमा पुग्न सक्छ।"
नेकपा एकीकृत समाजवादीले राष्ट्रिय सभा अध्यक्षका उम्मेदवार दाहाललाई मत दिने,"काठमाडौं : नेकपा एकीकृत समाजवादीले राष्ट्रियसभा अध्यक्षका उम्मेदवार नारायण दाहाललाई मत दिने भएको छ। राष्ट्रिय सभामा बोल्दै नेकपा एसका नेता बेदुराम भुसालले अध्यक्षका उम्मेदवार दाहाललाई समर्थन गरी मतदान गर्न आग्रह गरेका छन्। नेकपा एसले अघि सारेका मागहरूमा प्रधानमन्त्री पुष्पकमल दाहाल 'प्रचण्ड'ले लिखितरुपमा सहमति जनाएपछि मात्रै राष्ट्रिय सभा अध्यक्ष र विश्वासको मतमा सहयोग गर्ने जनाएको थियो। सोमबार बसेको पार्टीको संसदीय दलको बैठकले प्रधानमन्त्री प्रचण्डले लिखित रुपमा सहमति जनाएपछि मात्रै विश्वासको मत र राष्ट्रियसभा अध्यक्षमा सहयोग गर्ने निर्णय गरेको थियो। नेकपा एकीकृतले प्रधानमन्त्री प्रचण्डसँग अघिल्लो कांग्रेससहितको गठबन्धनमा भएको सहमतिअनुसार माधव नेपालले कम्तिमा एक वर्ष प्रधानमन्त्री बन्नुपर्ने र संघदेखि प्रदेश सरकारसम्म पावर सेयरिङमा लिखित प्रतिवद्धता जनाउनुपर्ने माग गरेको थियो। पार्टीका मागमा प्रधानमन्त्री दाहाल सहमत भएपछि नेकपा एस राष्ट्रियसभा अध्यक्ष र विश्वासको मत दिन तयार भएको हो। आज बिहान प्रधानमन्त्री दाहाल,नेकपा एमालेका अध्यक्ष केपी शर्मा ओली र नेकपा एसका अध्यक्ष नेपालबीच सहमति जुटेको हो। राष्ट्रियसभा अध्यक्षमा दुईजनाको उम्मेदवारी परेको छ। नयाँ गठबन्धनबाट माओवादी केन्द्रबाट दाहाल र नेपाली कांग्रेसबाट युवराज शर्माले उम्मेदवारी दिएका हुन्। एसले मत दिने भएपछि राष्ट्रिय सभा अध्यक्षमा दाहालको जित निश्चित भएको छ। हाल राष्ट्रिय सभामा माओवादी १८, कांग्रेस १६, एमाले १०, एकीकृत समाजवादी ८, जसपा ३, लोसपा १, राष्ट्रिय जनमोर्चा १, स्वतन्त्र १ सदस्य छन्।"
"राष्ट्रिय सभाको अध्यक्ष निर्वाचनअगाडि सत्तापक्षका दलबीच छलफल, दाहाललाई विजयी गराउन ओलीको निर्देशन","काठमाडौं : राष्ट्रिय सभाको अध्यक्ष निर्वाचनअगाडि राष्ट्रिय सभामा रहेका सत्तापक्षीय दलबीच छलफल भएको छ । नयाँ बानेश्वर स्थित संसद भवनको ल्होत्सेहलमा नेकपा एमाले, नेकपा माओवादी केन्द्र, नेकपा एकीकृत समाजवादी, जनता समाजवादी पार्टीबीच छलफल भएको हो । छलफलमा एमाले अध्यक्ष केपी शर्मा ओली, एकीकृत समाजवादीका अध्यक्ष माधव नेपाल, नेकपा माओवादी केन्द्रका वरिष्ठ उपाध्यक्ष एवम् परराष्ट्रमन्त्री नारायणकाजी श्रेष्ठसहितका नेता सहभागी छन्। बैठकमा एमाले अध्यक्ष ओलीले गठबन्धनका साझा उम्मेदवार नारायणप्रसाद दाहाललाई विजयी गराउन निर्देशन दिएका छन्। राष्ट्रिय सभा अध्यक्षको निर्वाचनका लागि भर्खर बैठक सुरु भएको छ। राष्ट्रियसभा अध्यक्षको लागि सत्ता गठबन्धनका तर्फबाट माओवादी केन्द्रका नारायण दाहाल र कांग्रेसका युवराज शर्माले उम्मेदवारी दर्ता गराएका छन्। संसद सचिवालयका अनुसार दाहालको प्रस्तावकमा माओवादी केन्द्रका गोपीबहादुर सार्की र समर्थकमा एमालेका देवेन्द्र दाहाल, नेकपा एकीकृत समाजवादीका बेदुराम भुसाल र जसपाका मोहम्मद खालिद छन् । शर्माको प्रस्तावकमा कांग्रेसका आनन्दप्रसाद ढुङ्गाना, समर्थकमा किरणबाबु श्रेष्ठ र लोकतान्त्रिक समाजवादी पार्टीका शेखर कुमार सिंह छन्। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएपछि निर्वाचन हुन लागेको हो। छ। कूल ५९ सदस्यीय रहेको राष्ट्रिय सभामा मतविभाजनबाटअध्यक्ष चुनिनेछन्। हाल राष्ट्रिय सभामा माओवादी १८, कांग्रेस १६, एमाले १०, एकीकृत समाजवादी ८, जसपा ३, लोसपा १, राष्ट्रिय जनमोर्चा १, स्वतन्त्र १ सदस्य छन्। राष्ट्रपतिबाट मनोनीत विमला राई पौड्यालको कार्यकाल समाप्त भएपछि राष्ट्रपतिबाट मनोनित हुन बाँकी रहेकाले १ पद खाली रहेको छ। राष्ट्रिय सभामा पनि सत्ता पक्षको गठबन्धनको बलियो मत रहेको छ। (यस अगाडि समाचारमा नारायणप्रसाद दाहाल हुनुपर्नेमा नारायणप्रसाद शर्मा लेखिएकाले सच्याएको छ  सम्पादक)"
मिसन ८४ : देश बचाउने कि सकाउने ?,"देश प्रतिक्रान्तिको भुमरीमा फसेको अवगतै छ। यतिसम्मकि खरानी परेको राजतन्त्रलाई प्रतिक्रियावादीहरूले फर्काउने सपना देखिरहेका छन्। अर्कोतिर संघीय लोकतान्त्रिक व्यवस्था ल्याउने राजनीतिक दलहरूसमेत यो व्यवस्थाप्रति भयभीत छन्। यो परिस्थिति सिर्जना हुनुमा फेरि मुख्य दोषी उनै डेट एक्सपायर राजनीतिक दलहरू नै हुन्। जसलाई भोट दिएर सत्ता शक्तिमा पुर्याउँदै आएका छौं। र, उनीहरूको राजनीतिक विरासत भोग्दै आएका छौं। तथापि हामी नागरिक सचेत हुन सकिरहेका छैनौं। चुनावमा खोजीखोजी उनीहरूलाई नै भोट दिन मरिहत्ते गरिरहेका हुन्छौं। हामी आफ्नो घर र थर बदल्न सक्छौं। तर, दल बदल्न सकिरहेको छैनौं। भोट बदल्न सकिरहेको छैनौं। मनमस्तिष्कमा क्यान्सर जस्तै पुरातन ह्याङओभर बोकेर बाँचिरहेका छौं। पुराना सडेगलेका राजनीतिक दल र नेतालाई बोकिरहेका छौं। किनकि उनीहरूलाई भोट दिने हामी करोडौं नेपाली नै हौं। अनि गाली गर्ने पनि हामी नै हौं। यस्तो दुःखद् विरासत हामीसँग छ। त्यसैले अब मुटुमा हात राखेर समीक्षा गर्ने बेला आएको छ। देशलाई बचाउने हो कि सकाउने ? सोच्ने बेला आएको छ। आजको लोकतान्त्रिक युगमा भोट बदलिए सबै बदलिन्छ भने हेक्का राखौं। हरेक निर्वाचनमा आफ्नो भोट बदलौं। जोसँग भोट छ त्यो नै यो देशको राजा र शासक हुन् भन्ने बुझौं। मरेको राजा र राजतन्त्रलाई ब्युँताउनु कुनै जरुरी छैन। अहिलेको युगमा लोकतान्त्रिक व्यवस्थाभन्दा सुन्दर व्यवस्था केही छैन, हुन पनि सक्दैन। पटकपटक व्यवस्था परिवर्तन गर्र्याैं तर अवस्थामा परिवर्तन गर्न सकेका छैनौं। अवस्थामा परिवर्तन ल्याउन साहस गरौं। किनभने जनताको सरोकार अवस्था परिवर्तनसँग हुन्छ। व्यवस्था परिवर्तनसँगको सरोकार शासकहरूको मात्र हुन्छ। त्यसैले नागरिक गाँस, बास, कपास, स्वास्थ्य, शिक्षा, रोजगार र सुरक्षाका लागि तड्पिँदै आएका छन्। राजनीतिक दलहरूले यसलाई भोट बैंकको रूपमा प्रयोग गर्दै आएका छन्। राज्यले भने निःशुल्क गर्ने र जिम्मेवारी लिनबाट पन्छिँदै आएका छन्। यसका लागि देशमा पटकपटक आन्दोलन र विद्रोह भए। सयौंले बलिदान गरे। थुप्रै घाइते भए। तर, पनि उनीहरूको सपनामाथि कुठाराघात हुँदै आएको छ। युवाशक्ति विदेश पलायनको क्रममा छ। तिनै तहको सरकार व्यापक बेथिति र भ्रष्टाचारमा लिप्त छन्। परिवार, जात, नेता कार्यकर्ता र आसेपासे पाल्ने भर्तीकेन्द्र बनाएका छन् सरकारलाई। देशमा कस्ता राजनीतिक दल छन् भने सत्ता स्वार्थका निम्ति जस्तोसुकै काम गर्न तयार हुन्छन्। तर पनि देश र जनताका भविष्यका लागि त्याग गर्न तयार छैनन्। वास्तविक लोकतन्त्र ल्याउन तयार छैनन्। बरु देश र जनता बेच्न तयार छन्। नागरिकको श्रम पसिना लुट्न तयार छन्। तर, तयार छैनन् आफ्नो निहित स्वार्थ त्याग गर्न। यहाँका न्यायालय र प्रशासन पनि उनीहरूकै बाटो पछ्याइरहेका छन्। बिनाघुस वा कमिसन एक इन्च सर्दैनन्। बेथिति र भ्रष्टाचारले सीमा नाघेको छ। लोकतान्त्रिक अराजकताले समाजमा हत्या, हिंसा, विभेद र बलात्कारका घटनाहरूले चरम रूप लिएको छ। मान्छेले मान्छेलाई टेर्ने स्थिति छैन। राजनीतिक दल पसल भएका छन्, तिनका नेताहरू क्रेता। हामी सर्वसाधारण नागरिक उनीहरूको ग्राहक अर्थात् भोट बैंक सावित भएका छौं। हिजोका मालिक आजका नेता भएका छन्। फरक केही छैन। अहिलेको नक्कली लोकतान्त्रिक व्यवस्थामा बलिया झन् बलिया र कमजोर झन् कमजोर भएका छन्। राजनीतिक दलभित्र हिजोका सामन्त जमिनदार तथा दलाल पुँजीपति वर्गलाई भिœयाउने र उनीहरूलाई हिजोका मालिक सम्मानको दर्जा दिन चुनावमा टिकट दिने र जनप्रतिनिधि बनाउने प्रतिस्पर्धा चलेको छ। दक्ष, सोझा, सीधा र इमानदार आफ्नै नेता, कार्यकर्तालाई असक्षम बनाएर झोले सावित गरेका छन्। उनीहरूलाई भोट बैंकको रूपमा मात्र प्रयोग गरिरहेका छन्। यसले राजनीतिक वृत्तमा चरम निराशा पैदा गरेको छ। दलीय व्यवस्थामा दलहरू निर्वाचनमा दुईतिहाइ बहुमत पाउन चरम संकट खेपिरहेका छन्। जसले गर्दा सरकार निर्माण गर्न विपरीत राजनीतिक दलहरूभित्र पनि अस्वाभाविक र अप्राकृतिक राजनीतिक गठबन्धन र तालमेल गर्नु परिरहेको छ। यसले जनतामा झन् दलहरूप्रतिको अविश्वास बढ्दै गएको छ। नयाँ राजनीतिक दल र स्वतन्त्र उम्मेदवारहरूप्रतिको आकर्षण बढिरहेको छ। उनीहरू परिणाममा थोरै भए पनि प्रभावमा बलियो देखिरहेका छन्। तराई मधेसमा सीके राउतको जनमत पार्टी र पहाडी सहरिया क्षेत्रमा खासगरी राजधानीमा रवि लामिछाने नेतृत्वको राष्ट्रिय स्वतन्त्र पार्टीको प्रभाव बलियो नै देखिरहेको छ भने ७ सय ५३ स्थानीय जनप्रतिनिधिमा धरानको हर्क साम्पाङ राई र काठमाडौंमा बालेन साह देशभरमा दुईवटा जनप्रतिनिधिमात्र देखिरहेका छन्। बाँकी ७ सय ५१ जनप्रतिनिधि उनीहरूको छायाँमा परेका छन्। यस्तै २ सय ७५ सांसदमा दलीय हिसाबले राउत र स्वतन्त्रताको हिसाबले अमरेश सिंह नै चर्चामा छन्। अरू सबै ओझेलमा छन्। उनीहरूप्रतिको जनआकर्षण बढ्दो छ। पुरानो दल र नेताहरू भने यिनीहरूलाई कसरी तह लगाउने भन्नेतिरै समय खर्चिरहेका छन्। राजनीतिक अस्थिरताले बढिरहेको अस्वस्थ राजनीतिक प्रतिस्पर्धा, अप्राकृतिक र निषेधको राजनीतिक गठबन्धन, खस्किँदो अर्थतन्त्र, बढ्दो अराजकता, बेथिति र भ्रष्टाचारले मुलुक सबैखाले संकटमा फसेको छ। यसको निकास र निवारण आजको आवश्यकता हो। यसर्थ अपूर्ण संविधान र संघीयता, पूर्ण समानुपातिक र समावेशिताका सबाल, जननिर्वाचित कार्यकारी राष्ट्रप्रमुखको सबाल आजको नेपाली युगको ज्वलन्त आवश्यकता बन्न पुगेको छ। नेतृत्व नागरिक बदलिए बदलिन्छ। आजसम्म हार्नेहरूले नै देश बदलेका छन्, परिवर्तन गरेका छन्। जित्नेहरूले होइन। उनीहरू कुर्सीमा बसेर दमनचक्र चलाएको इतिहास छ। २०८४ को निर्वाचनमा भोट कसलाई दिने अहिलेदेखि नै सोचौं। मासु र पैसाको लालच त्यागौं। युग नयाँ हो, नयाँपनलाई पछ्याऊँ। नभए यो तमामखाले विकृति, विसंगति र भ्रष्टाचारको दोषी एउटा पार्टी र नेता मात्र हुने छैन। हामी भोट दिने तीन करोड नागरिक पनि जिम्मेवार हुनेछौं। किनभने हामी संसदीय व्यवस्थामा भोट खसाउने अभ्यासमा नयाँ छैनौं। पञ्चायतकालदेखि भोट खसाउने भोटको राजनीति गर्दै आएका छौं। चेतना भया ! हामी नेपाली नागरिक आफ्नो घर र थर बदल्न सक्छौं। तर, दल बदल्न सकिरहेको छैनौं। भोट पनि बदल्न सकेनौं। राजनीतिक अस्थिरताले अस्वस्थ राजनीतिक प्रतिस्पर्धा, खस्किँदो अर्थतन्त्र, बढ्दो अराजकता, बेथिति र भ्रष्टाचार बढिरहेको छ। जसले मुलुक सबैखाले संकटमा फसेको छ। यसको निकास र निवारण आजको आवश्यकता हो।"
"नेप्से परिसूचक २१११२४ विन्दुमा, ४ अर्बमाथिको सेयर कारोबार","काठमाडौं : दोस्रो सेयर कारोबार दिन आज नेप्से परिसूचक उच्च अंकले वृद्धि भएको छ। नेप्से परिसूचक ५८५८ अंकले बढेर २१११२४ विन्दुमा कायम भएको छ। यसअघि साताको पहिलो कारोबार दिन आइतबार नेप्से परिसूचक २२ अंकले बढेको थियो। सोमबार सार्वजनिक बिदा परेकाले कारोबार भएन। यसदिन ३०५ कम्पनीको १ करोड ६ लाख ९ हजार ५९७ कित्ता सेयर ४ अर्ब ५५ करोड १६ लाख ३२ हजार ३४७८२ रुपैयाँमा खरिदबिक्री भए। उच्च अंकले बढेको सेयर बजारमा पाँच कम्पनीको मूल्य सकारात्मक सर्किट लेभलमा कारोबार भएको छ। जनउत्थान सामुदायिक लघुवित्त वित्तीय संस्था,उन्नति सहकारी लघुवित्त वित्तीय,विन नेपाल लघुवित्त वित्तीय संस्था,स्वाबलम्बन लघुववित्त वित्तीय र जलपा सामुदायिक लघुवित्तीय संस्थाको सेयर सकारात्मक सर्किट लेभलमा कारोबार भएको हो। कारोबार रकमका आधारमा शिवम् सिमेन्ट शीर्षस्थानमा रह्यो। सो कम्पनीको ३७ करोड रुपैयाँ बराबरको सेयर कारोबार भयो। सोनापुरको २४ लाख मूल्य बराबरको सेयर कारोबार हुँदा सन नेपाल लाइफ इन्स्योरेन्सले १६ करोड,हिमालयन रिइन्स्योरेन्सले १५ करोड र माउन्टेन इनर्जी नेपालले ११ करोड बढि मूल्य बराबरको सेयर कारोबार गरे। सबै उपसमूहका सूचक सकारात्मक देखिएका छन्। यसदिन लाइफ इन्स्योरेन्सको सूचक सर्वाधिक ५४४ प्रतिशतले बढ्यो। कारोबारमा आएका २२० कम्पनीको मूल्य बढ्यो भने २२ वटाको मूल्य घट्यो । बाँकी ४ कम्पनीको मूल्य स्थिर रह्यो।"
वामदेव गौतम पनि सत्ता गठबन्धनमा मिसिए,"काठमाडौं : नेकपा एकता राष्ट्रिय अभियानका संयोजक वामदेव गौतम नयाँ सत्ता समीकरणमा मिसिएका छन्। राष्ट्रिय सभा अध्यक्षको निर्वाचनमा गौतमले सत्तारुढ दलका उम्मेदवार नारायण दाहालको पक्षमा मतदान गरेका हुन्। नेकपा विघटन हुँदा पूर्व गृहमन्त्री गौतम माधवप्रचण्ड समूहमा थिए। सर्वोच्चले नेकपा नाम जुधेको भन्दै नयाँ नाम लिएर आउन आदेश दिएपछि एमाले र माओवादी केन्द्रले पुरानै समितिमार्फत आआफ्ना गतिविधिमा सक्रिय भएका थिए। तत्कालीन प्रधानमन्त्री शेरबहादुर देउवाले दल फुटाउन अध्यादेश ल्याएपछि माधवकुमार नेपालले एमालेलाई फुटाएर एकीकृत समाजवादी बनाए। त्यसैगरी राष्ट्रिय सभाका सांसद समेत रहेका गौतमले नेकपा विभाजित भएपछि वाम एकताका लागि छुट्टै अभियान संचालन गर्दै आएका छन्। तर, पछिल्लो समयमा उनले पार्टीका गतिविधि सक्रिय रुपमा अगाडि बढाउन सकेका छैनन्। राष्ट्रिय सभाको अध्यक्षमा सत्ता गठबन्धनका उम्मेदवार राष्ट्रिय सभा अध्यक्षमा नारायण प्रसाद दाहालले ३९ मत प्राप्त गरेर विजयी भएका छन्। उनको विपक्षमा कांग्रेस र लोसपाले मतदान गरेका थिए। ५९ सदस्यीय रहेको बैठकमा ५६ जना सांसद उपस्थित थिए।"
चितवन राष्ट्रिय निकुञ्जमा गैँडा स्थानान्तरण गरिँदै,"चितवन : चितवन राष्ट्रिय निकुञ्जमा भोलिदेखि गैँडा आन्तरिक स्थानान्तरण गरिने भएको छ। निकुञ्जको पश्चिमी क्षेत्रमा गैँडाको सङ्ख्या बढी भएपछि त्यहाँका केही गैँडा निकुञ्जकै पूर्वी क्षेत्रमा स्थानान्तरण गर्न लागिएको हो। केही वर्षअघि नै गैँडा आन्तरिक स्थानान्तरण गर्न अध्ययन गरिएको भए पनि स्थानान्तरण हुन सकेको थिएन। निकुञ्जका प्रमुख संरक्षण अधिकृत डिलबहादुर पुर्जा पुनका अनुसार आन्तरिक स्थानान्तरणका लागि सबै तयारी पूरा भइसकेको छ। गैँडा आन्तरिक स्थानान्तरण कार्यदलको आज बैठक बसेर बुधबारदेखि काम सुरु गरिने उनले बताए। निकुञ्जकै हात्ती, प्राविधिक जनशक्ति, कर्मचारी, सुरक्षार्थ खटिएको सेनालगायत जनशक्ति प्रयोग गरेर गैँडा स्थानान्तरण गरिने उनको भनाइ छ। उनले भने, 'अहिले हामीले सातवटा गैँडालाई आन्तरिक स्थानान्तरण गर्दैंछौं।' राष्ट्रिय निकुञ्ज तथा वन्यजन्तु संरक्षण विभागले गठन गरेको अध्ययन टोलीको प्रतिवेदनअनुसार गैँडा स्थानान्तरण गर्न लागिएको हो। आठ वर्षदेखि माथि र २० वर्षभन्दा मुनिका गैँडालाई स्थानान्तरण गरिने छ। बुधबार बिहान वनदेवीको पूजा गरेर गैँडा नियन्त्रणमा लिने काम सुरु गरिने छ। उनले थपे, 'अहिले गैँडाको निगरानी गर्ने काम भइरहेको छ।' गैँडा स्थानान्तरणका लागि दुई साता लाग्ने अनुमान गरिएको छ। उनले भने, 'गैँडा स्थानान्तरणसँगै पश्चिम र पूर्वका गैँडाको बीचमा संसर्ग भएर प्रजननमा सहयोग पुग्ने अपेक्षा छ।' गैँडा स्थानान्तरणका लागि प्रमुख संरक्षण अधिकृतको नेतृत्वमा स्थलगत कार्यदल बनेको छ। गैँडा स्थानान्तरणका लागि राष्ट्रिय निकुञ्ज तथा वन्यजन्तु संरक्षण विभागका वरिष्ठ इकोलोजिस्ट श्याम शाहको नेतृत्वमा प्राविधिक टोली निकुञ्ज आइसकेको छ। पुनका अनुसार विश्व वन्यजन्तु कोष, राष्ट्रिय प्रकृति संरक्षण कोष, जेडएसएलका प्रतिनिधिहरु निकुञ्जमा आइसकेका छन्। गैँडा निकुञ्जको पश्चिम क्षेत्रको भित्री कोर क्षेत्रमा र नवलपुरबाट पूर्वी क्षेत्रको भित्री भागमा स्थानान्तरण गरिने छ। निकुञ्जबाहिर बस्तीमा आएर दुःख दिएका गैँडालाई स्थानान्तरणमा प्राथमिकता दिइने छ। स्थानान्तरण गर्दा भालेपोथीको रेसियो मिलाइने उनले जानकारी दिए। दुई वर्षअघि विभागले गैँडाको स्थानान्तरणका लागि उपमहानिर्देशक वेदकुमार ढकालको नेतृत्वमा अध्ययन टोली गठन गरी अध्ययन गरेको थियो। पछिल्लो गणनाअनुसार नेपालमा सात सय ५२ वटा गैँडा छन् जसमध्ये बर्दियामा ३८ र शुक्लाफाँटामा १७ वटा गैँडा छन्। चितवन राष्ट्रिय निकुञ्जमा छ सय ९४ गैँडा छन् भने पर्सा राष्ट्रिय निकुञ्जमा तीनवटा गैँडा छन्। विसं २०७४ मा बाढीका कारण धेरै गैँडा बगेर भारत पुगेका थिए। केही गैँडा उद्धार गरी फिर्ता ल्याए पनि अरू केही ल्याउन सकिएको थिएन। त्यही समयमा पूर्वका गैँडा बगेर पश्चिम पुगेका थिए। एकै ठाउँमा धेरै गैँडा हुँदा प्राकृतिक कारणले मर्ने क्रम बढ्ने गर्दछ। घाँसेमैदान र पानीका स्रोत व्यवस्थापन गरी गैँडा पूर्वतर्फ लैजान लागिएको हो। निकुञ्जमा गैँडाको सङ्ख्या बढ्दै जाने तर बासस्थानको व्यवस्थापन सङ्ख्याका आधारमा गर्न नसक्दा समस्या देखिएको छ। वरिष्ठ इकोलोजिस्ट शाहले एकै ठाउँमा धेरै गैँडा भएकाले स्थानान्तरण गरी घनत्व मिलाउन लागिएको बताए। एकै स्थानमा धेरै गैँडा हुँदा बासस्थान व्यवस्थापनमा समस्या आउने र वृद्धि दरमा कमी आउने भएकाले स्थानान्तरण गर्न लागिएको उनले बताए। रासस"
कृषिलाई प्राथमिकता दिँदैनन् स्थानीय सरकार,"दैलेख : स्थानीय तह जनताको सबैभन्दा नजिकको सरकार हो। जनतालाई राज्यप्रति अपनत्व महसुस गराउने र अत्यावश्यक सेवा प्रवाह गर्ने महत्वपूर्ण निकाय पनि स्थानीय तह नै हो। नेपालको संविधानले संघीयतालाई संस्थागत गर्दै स्थानीय तहलाई सरकारकै रुपमा परिभाषित गरेको छ। स्थानीय तहसँग नागरिकका अपेक्षा धेरै छन्। संविधानले स्थानीय तहलाई २२ वटा एकल अधिकार दिएको छ। त्यसमध्येको एक हो कृषि तथा पशुपालन, कृषि उत्पादन व्यवस्थापन, पशु स्वास्थ्य र सहकारी क्षेत्र। संविधानकै मर्म अनुसार नेपालको कृषि क्षेत्रको विकास स्थानीय सरकारमा निर्भर छ। कृषि क्षेत्रको विकासका लागि संघ र प्रदेश सरकारले कोरेको खाकालाई पूर्णता दिने निकायपनि स्थानीय तह नै हो। तर, यो दायित्वलाई स्थानीय तहले पूरा गर्न सकेका छैनन्। स्थानीय तहमा कृषि क्षेत्रको विकासका लागि नीतिमा मात्रै प्राथमिकता पाएको देखिन्छ, त्यो पनि कागजमा। कृषि क्षेत्रको विकासका लागि वार्षिक नीति तथा कार्यक्रममार्फत सयौँ बुँदामा घोषणा गरिन्छ। तर बजेट तथा कार्यक्रममा ती सबै नीति तथा कार्यक्रमहरू प्राथमिकतामा पर्दैनन्। बेवास्ता गरिन्छ। जबकी स्थानीय सरकारले उच्च प्राथमिकताका साथ काम नगरे गाउँहरूमा कृषि पेसाले काँचुली फेर्दैन। डुङ्गेश्वर गाउँपालिकाले हरेक वर्षको वार्षिक नीति तथा कार्यक्रममा कृषि क्षेत्रको विकासका लागि थुप्रै योजना समेटे पनि बजेट तथा कार्यक्रममा ती योजनाहरू समेटिएको छैन। गाउँपालिकाले आर्थिक वर्ष २०७९०८० को बजेट तथा कार्यक्रममा कृषि तथा पशुपक्षी विकासतर्फ जम्मा तीन बुँदामा कार्यक्रमहरू उल्लेख गरेको छ। जबकी नीति तथा कार्यक्रममा १३ बुँदा घोषित थिए। गाउँपालिकाले कृषि क्षेत्रको विकास १० लाख र पशुपक्षीको विकासका लागि १० लाख बजेट छुट्यायो। सोह वर्षको अन्तिममा सार्वजनिक प्रगतिमा चार वटा बुँदा उल्लेख छ। ती हुन, उन्नत तथा हाईब्रिड बीउ वितरण र च्याउ सम्बन्धी घुम्ती शिविर, संघसंस्थाको साझेदारीमा कृषि उपज संकलन केन्द्र, फ्रेस हाउस र रष्ट्रिक स्टोर स्थापना। यस्तै मौरी प्रवर्द्धन कार्यक्रम, व्यावसायिक नर्सरी सुदृढिकरण कार्यक्रम सञ्चालन तथा १७३ गाईभैसी र बाख्रामा कृतिम गर्भाधानलाई पनि गाउँपालिकाले प्रगति ठानेको छ। तर, कृषकहरूले रैथाने र लोपोन्मुख कृषि उपज वस्तु संरक्षण र प्रवर्द्धन, किसानले उत्पादन गरेको कृषि उपज वस्तु बजारीकरणका लागि गाउँपालिकाले बेवास्ता गरेको बताउँछन्। स्थानीय कृषक बमबहादुर शाहीले उत्पादन हुने रैथाने र लोपोन्मुख तरकारी तथा खाद्यवस्तुको बीउ संरक्षण गर्न गाउँपालिकाले चासो नदिएको बताए। उनले स्थानीय सरकारले कृषक र कृषि क्षेत्रको विकासका लागि नीति तथा कार्यक्रम बनाएपछि कार्यान्वयनको चरण ओझेलमा परेको बताए। यस्तै चालु आर्थिक वर्ष २०८००८१ को नीति तथा कार्यक्रममा घोषणा गरिएका कृषि विकासका योजना बजेट तथा कार्यक्रममा समावेश नै भएनन्। गाउँपालिकाले चालु आर्थिक वर्षमा कृषि तथा पशुपक्षी विकासका लागि २८ बुँदामा नीति तथा कार्यक्रम ल्याएको थियो। तर, नीति तथा कार्यक्रम अनुसारका योजना बजेट तथा कार्यक्रममा समेटिएनन्। गाउँपालिकाले नीति तथा कार्यक्रममा एकीकृत कृषि विकास कार्यक्रमको कार्यविधि तर्जुमा गरी लागु गर्ने, कृषिको आधुनिकीकरण, यान्त्रिकरण, व्यवसायीकरण गरि उत्पादन र उत्पादकत्व बृद्धिमा जोड दिने योजना ल्याएको थियो। यस्तै अर्को महत्वकांक्षी योजना थियो, कृषि उत्पादनलाई स्थानीय स्तरमै खपत गर्न भन्दै चुप्रा, डुङ्गेश्वर, देउली बजार तथा डाँडापराजुल अवलपराजुल र हनेटामा कृषि हाटबजार सञ्चालन गर्ने। यस्तै रैथाने बालीको संरक्षण गर्न आवश्यक रणनीति तय गरि लागु गर्ने, कृषि बीउ केन्द्र स्थापना गर्ने, उत्पादनमा आधारित अनुदान वितरण कार्यविधि तयार गर्ने, किसानलाई मल, बीउ, विषादी, कृषि औजार र विज्ञको सेवा उपलब्धता सुनिश्चित गर्ने, कृषकलाई प्रविधिमैत्री तालिम दिने लगायतका योजनाहरू समेत नीति तथा कार्यक्रममा उल्लेख थियो। नीति तथा कार्यक्रमको अधीनमा रहि कार्यान्वयनका लागि ल्याइएको बजेट तथा कार्यक्रममा भने सीमित योजना मात्रै समेटिए। गाउँपालिकाले कृषि तथा पशुपक्षी विकासका लागि २४ लाख रुपैयाँ छुट्यायो। कृषि क्षेत्रको विकासका लागि १२ लाख विनियोजन भयो। पशु विकासअन्तर्गत नियमित औषधि खरिद, घाँस विकास कार्यक्रम स्थलगत तालिम, पशु स्वास्थ्य शिविर, आकस्मिक उपचार लगायतका कार्यक्रम सञ्चालन गर्न १२ लाख बजेट विनियोजन भयो। कृषि क्षेत्रको विकासका लागि कृषिलाई व्यावसायिक बनाउन तरकारी बाली पकेट विकास, आल बाली पकेट, बाख्रा पालन पकेट कार्यक्रम सञ्चालन गर्न साझेदार निकायको साझेदारीमा प्रभावकारी बनाउने गाउँपालिकाले ल्याएको बजेट तथा कार्यक्रममा उल्लेख छ। रैथाने बाली संरक्षण लगायतका कृषि तथा पशुपक्षी विकासका थोरै कार्यक्रमले किसानको अपेक्षा पूरा नहुने स्थानीय अगुवा किसानहरू बताउँछन्। गाउँपालिकाका अध्यक्ष सुन्दरकुमार केसीले गाउँपालिकाभित्रको कृषि क्षेत्रको विकासका लागि नीति र कार्यक्रम बनाइए पनि कार्यान्वयन गर्न नसकिएको स्वीकार गरे। हामीले वार्षिक नीति तथा कार्यक्रममा कृषि क्षेत्रको विकासका लागि थुप्रै कार्यक्रमहरू तय गर्छौ तर व्यवहारत कार्यान्वयन गर्न सकिएको छैन, बजेट पनि व्यवस्था हुन सकेको छैन, अध्यक्ष केसी भन्छन्। विषयगत शाखाबाट कार्यान्वयन हुने कार्यक्रमहरू खरिद, चेतनामुलक कार्यक्रम, तालिममै सीमित हुन पुगेको उनको भनाइ छ। योजना छनौटका क्रममा रोजगारी सिर्जना, कृषि उत्पादन आत्मनिर्भर हुने खालका कार्यक्रम ल्याउन निर्देशन दिए पनि त्यसो हुन नसकेको अध्यक्ष केसी बताउँछन्। अहिले पनि विकास भनेकै सडक खन्ने र भवन बनाउने बुझाइका कारण नागरिकको जीवनस्तर सुधार्ने र पुँजी निर्माण हुने खालका योजना तथा कार्यक्रम ओझेलमा परेका छन्, उनले भने। अर्गानिक उत्पादनपनि नारामा मात्रै गाउँपालिकाले हरेक वर्षको वार्षिक नीति तथा कार्यक्रममा अर्गानिक उत्पादनलाई प्राथमिकता दिने बताए पनि नारामै सीमित बनेको छ। गाउँपालिकाले प्रांगारिक मलको उत्पादन तथा प्रयोग प्रवर्द्धन गर्दै प्रांगारिक खेतीलाई प्रोत्साहन गर्ने कार्यक्रम ल्याउने गरेको छ। प्रांगारिक खेतीका लागि थोपा सिँचाइ, प्रांगारिक झोलमल, भकारो सुधार जस्ता कार्यक्रममा जोड दिने गाउँपालिकाको नीति अनुसार कार्यान्वयन भने हुन सकेको छैन। गाउँपालिकाले माटोको अम्लीयपन हटाई उत्पादन बढाउन माटो उपचार तथा सुधार कार्यक्रम सञ्चालन गर्ने, माटो र हावापानी सुहाउँदो खेती प्रणालीमा जोड दिने योजना अघि सार्ने गरेको छ। तर, त्यस्ता नीति र योजना कार्यान्वयनको चरणमा ओझेलमा परिरहेको छ।"
शर्माको पक्षमा मत माग्दै किरणबाबुले भने चुनावमा हार भएपनि सिद्धान्त र आदर्श हार्नु हुँदैन,"काठमाडौं : राष्ट्रिय सभा सदस्य किरणबाबु श्रेष्ठले राष्ट्रिय सभा अध्यक्षका उम्मेदवार युवराज शर्माको पक्षमा मत मागेका छन्। अध्यक्षका उम्मेदवार शर्माका समर्थक बनेका श्रेष्ठले अत्यधिक मत दिएर परिपक्व व्यक्ति शर्मालाई राष्ट्रियसभा अध्यक्षमा निर्वाचित गर्न आग्रह गरेका हुन्। राष्ट्रिय सभामा बोल्दै उनले मुलुकमा प्रजातन्त्र ल्याउनमा शर्माको अहम भूमिका रहेको भन्दै मत दिएर निर्वाचित गरिदिन आग्रह गरेका हुन्। नेता श्रेष्ठले चुनावमा हार र जितको कुनै अर्थ नरहने बताउँदै हार्दैमा राजनीति वा व्यक्ति समाप्त नहुने उल्लेख छ। उनले भने,' चुनाव हार्न सक्छ। चुनाव हार्दैमा त्यो राजनीतिक पार्टी समाप्त हुँदैन। त्यो व्यक्ति समाप्त हुँदैन। चुनाव हारेर पनि जसले सिद्धान्त हार्दैन, जसले नैतिकता हार्दैन, जसले इमान गुमाउँदैन। त्यो साचो अर्थमा नेता हो। साचो रुपमा राजनीतिक पार्टी हो।' उनले नेपाली कांग्रेसले सिद्धान्त र आदर्शमा सम्झौता नगर्ने बताए। 'उम्मेदवारले हार्नु होला जित्नु होला। त्यो आफ्नो ठाउँमा रहला । तर हामी सिद्धान्त र आदर्शमा सम्झौता गर्दैनौं,'उनले भने,' नेपाली कांग्रेसले २०३६ सालमा एक्लै जनमतसंग्रहको चुनाव लड्यो। २४ लाखका विरुद्ध २० लाख ल्यायो। तर, हामीले सिद्धान्त हारेनौं । हामीले आदर्श छोडेनौं। २०४६ सालको आन्दोलनमा नेतृत्व गरेर यो मुलुकमा प्रजातन्त्र स्थापित गरेर छाड्यौं।'"
"सुशासनसहित समृद्ध नेपाल बनाउन नयाँ गठबन्धन भएको हो, दाहाललाई जिताऔं","काठमाडौं : सत्ता गठबन्धनका प्रस्ताव र समर्थकले राष्ट्रिय सभाका अध्यक्षका उम्मेदवार नारायणप्रसाद दाहाललाई विजयी गराउन आग्रह गरेका छन्। मंगलबार राष्ट्रिय सभाको बैठकमा दाहाललाई अध्यक्षमा विजयी बनाउन आग्रह गर्दै प्रस्तावक माओवादी केन्द्रका गोपीबहादुर सार्कीले अहिलेको समयको आवश्यकताले नयाँ गठबन्धन बनेको दाबी गरे। उनले बदलिएका परिस्थितिमा वामपन्थी र अन्य दलबीच सहकार्य गरेर सुशासनसहित समृद्ध नेपाल बनाउन लागि परेको बताए। दाहालका समर्थकमा एमालेका देवेन्द्र दाहालले सार्कीले गरेको प्रस्तावको समर्थन गर्न आग्रह गरे। उनले हिजो एमालेलाई एक्लै कर्नरमा पारेकाले अहिले नयाँ ढंगले जाउ भनेर गठबन्धन गर्नुपर्ने धारणा राखे। उनले कांग्रेसले प्रतिपक्षमा राम्रो भूमिका खेल्ने बताए। उनले भने,कांग्रेसको अहिले प्रतिपक्षको भूमिका छ। प्रतिपक्षमा उहाँहरुले असाध्यै राम्रो भूमिका खेल्छ भने विश्वास छ। अहिले सत्ता पक्षमा छौं भोली हामी पनि कुनै समय प्रतिपक्षमा पुग्न सक्छौं। उहाँहरुबाट सिक्न चाहन्छौं। अर्का समर्थक नेकपा एकीकृत समाजवादीका बेदुराम भुसालले संसदीय क्षेत्रमा निरन्तर क्रियाशिल र अनुवभी दाहाललाई मतदान गर्न आग्रह गरे। उनले भनेर, संसदीय क्षेत्रको अनुभव र २ वर्ष राष्ट्रिय सभाका सदस्य भएकाले सभा सञ्चालन गर्न सक्षम हुनुहुन्छ। उहाँलाई हाम्रो पार्टीको समर्थन रहेको छ। अर्का समर्थक जसपाका मोहम्मद खालिदले दाहाललाई विजयी गराउन आग्रह गरे। गठबन्धन बन्नु र बिग्रनु लोकतान्त्रिक अभ्यास भएको बताउँदै उनले यो अभ्यास देश र जनताको हितमा हुनुपर्ने बताए। उनले अहिलेको गठबन्धनले जनताको निराशालाई कम गर्ने र आर्थिक संकट सुधार हुने देखिएकाले आफ्नो दल सामेल भएको दाबी गरे।"
"एकीकृत समाजवादीले पायो सत्ता समीकरणको स्वामित्व, पाँच दलबीच ७ बुँदे सहमति हुँदा राष्ट्रिय सभा उपाध्यक्षको विषय गायव","काठमाडौं : नयाँ सत्ता गठबन्धन बनाउन स्वामित्व लिन नपाएको नेकपा एकीकृत समाजवादीलाई समेटेर सत्तारुढ दलहरुबीच लिखित सहमति भएको छ। मंगलबार बिहान पाँच दलबीच ७ बुँदे सहमति भएको हो। यस अगाडि गत सोमबार नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), राष्ट्रिय स्वतन्त्र पार्टी र जनता समाजवादी पार्टी, नेपालबीच ८ बुँदे सहमति भएको थियो। गठबन्धनको अपनत्व लिन आफूले पनि पाउनुपर्ने माग नेकपा एकीकृत समाजवादीका अध्यक्ष माधवकुमार नेपालले राखेपछि उनीसहित नेकपा एमालेका अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल प्रचण्ड, रास्वपाका सभापति रवि लामिछाने र जसपा अध्यक्ष उपेन्द्र यादवले हस्ताक्षर गरेका छन्। सहमति पत्रमा भनिएको छ, नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), राष्ट्रिय स्वतन्त्र पार्टी, जनता समाजवादी पार्टी, नेपाल र नेपाल कम्युनिष्ट पार्टी (एकीकृत समाजवादी)का बीच जनचाहनाअनुरूप सुशासन, विकास र सामाजिक न्यायका आकाङ्क्षा पुरा गर्न, राष्ट्रिय हित र सरोकारलाई प्राथमिकतामा राखेर सन्तुलित र फराकिलो अन्तर्राष्ट्रिय सम्बन्धको विकास गर्न तथा नेपालको संविधानको मर्म र भावनाअनुरूप सङ्घीय लोकतान्त्रिक गणतन्त्रलाई सुदृढ गर्दै समृद्धिको दिशामा प्रभावकारी ढङ्गले अघि बढ्न सहमत भई निष्कर्षमा पुगेका छौं सहमति पत्रमा राष्ट्रिय सभाको रिक्त रहेको अध्यक्ष पदमा नेकपा (माओवादी केन्द्र) का उम्मेद्वारलाई समर्थन गर्ने भनिएको छ। माओवादी केन्द्रले नारायणप्रसाद दाहाललाई अध्यक्षको उम्मेदवार बनाएको छ। तर यस अगाडि ४ दलबीच राष्ट्रिय सभाको अध्यक्ष माओवादी केन्द्र र उपाध्यक्ष एमालेलाई दिने सहमति भएको थियो। उक्त स्थानमा उपाध्यक्षको विषय गायव पारिएको छ। सहमति कार्यान्वयनका लागि वर्तमान मन्त्रिपरिषद् पुनर्गठन गरी सहमतिअनुसार नयाँ संयुक्त सरकार गठन गर्ने निर्णय भएको थियो, जसमा मन्त्रिपरिषद् पुनर्गठन भइसकेकाले उक्त बुँदा हटाइएको छ। यी हुन् सहमतिका बुँदा १ राष्ट्रिय आवश्यकता र जनचाहनाअनुसार सरकारको कामलाई थप प्रभावकारी बनाउन तथा मुलुकको सुशासन, विकास, सामाजिक न्याय र समृद्धिका प्रश्नमा समान सोच राख्ने दलहरूका बीचमा सहकार्य आवश्यक रहेको महशुस गरी नेकपा (एमाले), नेकपा (माओवादी केन्द्र), राष्ट्रिय स्वतन्त्र पार्टी, जनता समाजवादी पार्टी, नेपाल र नेपाल कम्युनिष्ट पार्टी (एकीकृत समाजवादी) को सहभागितामा नेकपा (माओवादी केन्द्र) का अध्यक्ष पुष्पकमल दाहाल प्रचण्ड को नेतृत्वमा पुनर्गठित वर्तमान सरकारलाई सुदृढ र सफल पार्ने । २ राष्ट्रिय सभाको रिक्त रहेको अध्यक्ष पदमा नेकपा (माओवादी केन्द्र) का उम्मेद्वारलाई समर्थन गर्ने । ३ नयाँ संयुक्त सरकार गठन प्रक्रियामा सकारात्मक अन्य दलहरूसँग संवाद अघि बढाउने । ४ सङ्क्रमणकालिन न्यायसम्बन्धी विधेयक, शान्ति प्रक्रिया र देशमा स्थायी शान्ति कायम गर्नका लागि यससँग सम्बन्धित अन्य विषयहरू सहमतिका आधारमा अविलम्ब टुङ्गयाउने । ५ सङ्घीयता कार्यान्वयनसँग सम्बन्धित बाँकी कानुन निर्माण गरी सबै तहका सरकारलाई प्रभावकारी बनाउने । ६ देशका आर्थिक समस्याहरु सम्बोधन गर्दै राष्ट्रिय हित र लोकतन्त्रलाई सुदृढ बनाउन सरकारको नीति तथा कार्यक्रमलाई मार्गदर्शन गर्ने गरी सरकारमा सहभागी दलहरूका बीचमा साझा न्यूनतम कार्यक्रम तयार गर्ने । ७ हामी पाँच राजनीतिक दल राष्ट्रिय स्वाधिनता, सार्वभौमसत्ता र भौगोलिक अखण्डतालाई सुदृढ गर्न तथा समाजवादउन्मुख आर्थिकसामाजिक विकासका लागि राजनीतिक स्थायित्वको दिशामा अघि बढ्न सहमत भएका छौं ।"
प्रधानमन्त्री प्रचण्डलाई विश्वासको मत दिन रास्वपाको ह्वीप,"काठमाडौं : प्रधानमन्त्री पुष्पकमल दाहालप्रचण्डले विश्वासको मत दिन रास्वपाले ह्वीप जारी गरेको छ। प्रधानमन्त्री प्रचण्डले प्रतिनिधिसभाको बुधबार बस्ने बैठकमा विश्वासको मत लिने तयारी गरेपछि संसदीय दलको बैठकपश्चात अनिवार्य उपस्थित भएर विश्वासको मत दिन सांसदहरुलाई निर्देशन दिएको रास्वपाका महामन्त्री मुकुल ढकालले जानकारी दिए। रास्वपा उपप्रधान एवम् गृहमन्त्रीसहित ४ मन्त्रालय लिएर सरकारमा गएको छ। संवैधानिक व्यवस्था अनुसार विश्वासको मत लिनका लागि प्रधानमन्त्री कार्यालयबाट सङ्घीय संसद्लाई विश्वासको मत लिनका लागि दिएको सूचना आइतबार संसद् सचिवालयमा पत्र आइपुगेको छ। सभामुखका प्रेस सल्लाहकार शेखर अधिकारीका अनुसार आजको कार्यव्यवस्था समितिको बैठकमा छलफलपश्चात कार्यसूचीमा विश्वासको मत लिने समय तय हुनेछ। अधिकारीले भने,सभामुख ज्यूले २९ गते कार्यव्यवस्था समितिको बैठक बोलाउनुभएको छ। त्यहाँ छलफल हुन्छ। कार्यव्यवस्था परामर्श समितिको परामर्शमा सम्भवतः प्रधानमन्त्रीले मागेकै दिन अर्थात् फागुन ३० गते बिहान ११ बजेलाई तोक्नुहुनेछ। प्रचण्डले तेस्रो पटक विश्वासको मत लिन लागेका हुन्। एमाले नेतृत्वमा बनेको तत्कालीन गठबन्धनबाट प्रधानमन्त्री बनेपछि उनले पुस ११ गते प्रधानमन्त्रीको सपथ लिएका थिए। उक्त समयमा विश्वासको मत लिँदा कांग्रेसले पनि विश्वासको मत दिएको थियो । राष्ट्रपति निर्वाचनमा माओवादीले एमालेको गठबन्धन भत्काएर कांग्रेससँग गठबन्धन गरेपछि एमालेलगायतका दलले समर्थन फिर्ता लिएपछि उनले पुन: विश्वासको मत लिएका थिए। हाल गत सोमबार चारदलीय गठबन्धनबीच सहमति भएपछि पुन: एमाले, माओवादी केन्द्र, रास्वपा, जसपा र एकीकृत समाजवादी सरकारमा छन्। कांग्रेसले सरकारलाई दिएको समर्थन फिर्ता लिएपछि प्रधानमन्त्री प्रचण्डले विश्वासको मत लिन लागेका हुन्। संवैधानिक व्यवस्थाअनुसार सरकारलाई समर्थन गरेको दलले समर्थन फिर्ता लिएमा एक महिनाभित्र विश्वासको मत लिनुपर्नेछ। उनले संविधानको धारा १०० (२) अनुसार प्रतिनिधिसभाबाट विश्वासको मत लिन लागेका हुन्। प्रधानमन्त्री प्रचण्डले पहिलो पटक २६ पुसमा २६८ मत पाएका थिए भने दुई जनाले विपक्षमा मत हालेका थिए। दोस्रो पटक विश्वासको मत लिँदा पक्षमा १७२ र विपक्षमा ८९ मत खसेको थियो। मत दिन्नमा एक मत खसेको थियो। कांग्रेसले विपक्षमा मतदान गर्न ह्वीप जारी गरेको छ। यो पनि पढ्नुहोस नयाँ सत्ता समीकरण : चार राजनीतिक दलबीच ८ बुँदे सहमति (पूर्णपाठ) प्रधानमन्त्री प्रचण्डले फागुन ३० गते विश्वासको मत लिने, संसद सचिवालयमा पठाए पत्र प्रधानमन्त्री प्रचण्डलाई विश्वासको मत नदिन कांग्रेसको ह्विप"
पपुवा न्युगिनीलाई नेपालले दियो १९९ रनको लक्ष्य,"काठमाडौं : पिएनजीविरुद्ध हङकङमा जारी त्रिकोणात्मक सिरिजको दोस्रो खेलमा नेपालले १९९ रनको बलियो लक्ष्य दिएको छ। नेपालले निर्धारित २० ओभरमा ६ विकेट गुमाएर १९८ रन बनाएको हो। पपुवा न्युगिनीले टस जितेर फिल्डिङ रोजेपछि ब्याटिङको निम्तो पाएको नेपालका लागि ओपनर कुशल भुर्तेल र सन्दीप जोराले अर्धशतक प्रहार गरे । नेपालका लागि भुर्तेलले ५९ रन, जोराले ५६ रन, बिनोद भण्डारीले २७ रन, गुलसन झाले १५ रन , लोकेश बमले १४ रन, विवेक यादवले १९ रनको योगदान गरे। गुलसन र विवेश अविजित रहँदा कप्तान रोहित पौडेलले १ रन र आरिफ शेखले ४ रनको मात्र योगदान गर्न सके। पिएनजीका असाद भालाले २ विकेट र जोन कारिको, नोर्मन भनुआ र नोसेना पोकानाले ११ विकेट लिए । आजको खेल जितेमा नेपाल सिधै फाइनल प्रवेश गर्नेछ। पहिलो खेलमा बर्षाका कारण हङकङ र नेपालले ११ अंक बाँडेका छन्। आजै पिएनजी र हङकङबीच पनि खेल हुनेछ। फाइनल खेल बुधबार हुने कार्यतालिका छ ।"
त्रिकोणात्मक सिरिज : पिएनजीलाई ८५ रनले पराजित गर्दै नेपाल फाइनलमा,"काठमाडौं : हङकङमा जारी त्रिकोणात्मक सिरिजमा पिएनजीलाई ८५ रनले पराजित गर्दै नेपाल फाइनलमा पुगेको हो। मंगलबार बिहान १९९ रनको लक्ष्य पछ्याएको पिएनजीले १६१ ओभरमा ११३ रन बनाएर अलआउट भएको हो। पिएजीविरुद्ध नेपालका लागि कुशल भुर्तेलले सर्वाधिक ४ विकेट, प्रतिक जिसीले २ विकेट, गुलसन झा, आकाश चन्दले ११ विकेट लिए। पिएनजीका लागि हिरी हिरीको २८ रन, सेसे बाउले २१ रन, टोनी उराले १३ रन र नोसेना पोकानाले १२ को योगदान गरे। अन्य खेलाडीले दोहोरो अंक जोड्न सकेनन्। यस अगाडि पपुवा न्युगिनीले टस जितेर फिल्डिङ रोजेपछि ब्याटिङको निम्तो पाएको नेपालका लागि ओपनर कुशल भुर्तेल र सन्दीप जोराले अर्धशतकमा प्रहार गरे। नेपालका लागि भुर्तेलले ५९ रन, जोराले ५६ रन, बिनोद भण्डारीले २७ रन, गुलसन झाले १५ रन , लोकेश बमले १४ रन, विवेक यादवले १९ रनको योगदान गरे। गुलसन र विवेक अविजित रहँदा कप्तान रोहित पौडेलले १ रन र आरिफ शेखले ४ रनको मात्र योगदान गर्न सके। पिएनजीका असाद भालाले २ विकेट र जोन कारिको, नोर्मन भनुआ र नोसेना पोकानाले ११ विकेट लिए । आइतबार बर्षाले खेल प्रभावित भएपछि नेपाल र हङकङले अंक बाँडेका थिए। हङकङस्थित टिनक्वङ रोड खेल मैदानमा हङकङले ८ ओभरको समाप्तिमा २ विकेट गुमाएर ६५ रन बनाएपछि खेल प्रभावित भएको हो। आजै पिएनजी र हङकङबीच पनि खेल हुनेछ। उक्त खेलमा विजेता टोली फाइनल प्रवेश गर्नेछ। फाइनल खेल बुधबार हुने कार्यतालिका छ।"
बौद्ध विश्वविद्यालयले देवदहमा एक खर्बको परियोजना सञ्चालन गर्दै,"बुटवल : लुम्बिनी बौद्ध विश्वविद्यालयले रुपन्देहीको देवदहमा शैक्षिक पूर्वाधार निर्माणका लागि करिव १ खर्बको परियोजना सञ्चालन गर्ने तयारी गरेको छ। देवदहमा निर्माण भएको विश्वविद्यालयको शैक्षिक एवं प्रशासनिक भवनको सोमबार उद्घाटन कार्यक्रममा बोल्दै पदाधिकारीहरुले देवदहमा महत्वपूर्ण परियोजना निर्माणको प्रक्रिया शुरु भएको बताएका हुन्। भवनको उद्घाटन गर्दै पूर्व उपप्रधान तथा अर्थमन्त्री विष्णु प्रसाद पौडेलले लुम्बिनी बौद्ध विश्वविद्यालय विश्वकै आकर्षणको शैक्षिक केन्द्र बन्ने बताए। बौद्ध दर्शनको प्राध्यापन बुद्ध जन्मेकै स्थानमा गर्न पाउनु विश्वका अध्येताका लागि महत्वपूर्ण रहेको भन्दै यसको प्राज्ञिक विकासमा सरकारको विशेष भूमिका हुनुपर्ने उनले बताए। बौद्ध विश्वविद्यालयलाई सरकारी दायित्वबाट सञ्चालन गर्ने योजनासहित ऐन संसोधन गर्नमा आफ्नो प्रयत्न रहेको स्मरण गर्दै उनले विश्वविद्यालयलाई मुलुककै नमुना उच्च शिक्षाको केन्द्र बनाएर लैजानुपर्ने बताए। विश्वविद्यालयको प्राज्ञिक विकासका लागि देवदहमा एक खर्बको परियोजना शुरु भएको भन्दै उनले त्यो परियोजना सम्पन्न गर्ने दायित्व सबैको रहेको उल्लेख गरे। 'यो विशाल संरचना हो, १ खर्ब लागतमा सम्पन्न हुनेछ', उनले भने,'पूर्वाधार निर्माणको चरणलाई सबै पक्षले सहयोग गर्नुपर्छ, धुलो धुवा सहेरै विकास हुने हो।' विश्वविद्यालयको देवदहमा जग्गा व्यवस्थापनमा रजिष्टरसहितका पदाधिकारीहरुले गरेको मिहनेतको उनले प्रशंसा गरे। पूर्व मन्त्री एवं सांसद छविलाल विश्वकर्माले देवदहकै विशाल पूर्वाधारको निर्माण विश्वविद्यालयले गर्न लागेको भन्दै सबै पक्षबाट यसमा सहयोगको अपेक्षा रहेको बताए। देवदहबासीका लागि देवदह शैक्षिकग्रामका रुपमा स्थापित हुने भन्दै यसको निर्माण सम्पन्न हुँदा अन्र्तराष्ट्यि आकर्षणको केन्द्र बन्ने उनले बताए। कार्यक्रममा बोल्दै लुम्बिनी बौद्ध विश्वविद्यालयका उपकुलपति प्राडा सुवर्णलाल बज्राचार्यले देवदहमा २० हजार विद्यार्थीले अध्ययन गर्न मिल्नेगरी सुविधा सम्पन्न संरचनाहरु निर्माण हुने बताए।'हामीले ५० करोडको लागतमा गुरुयोजना बनाएका छौं, अव यसै अनुरुपका पूर्वाधारहरु निर्माण हुनेछन', उनले भने। विश्वविद्यालयको देवदह शैक्षिक केन्द्रमा १६ हजार विदेशी र ४ हजार नेपाली विद्यार्थीले अध्ययन गर्ने उपकुलपति बज्राचार्यले बताए। विश्वविद्यालयको पूर्ण संरचना तयार हुँदा स्थानीयलाई प्रत्यक्ष लाभ हुने उत्पादनमुखी शैक्षिक कार्यक्रमहरु सञ्चालन हुने उनले बताए। विश्वविद्यालयका रजिष्टर डा तिलकराम आचार्यले लुम्बिनी, देवदह र बुटवललाई तीन शैक्षिक केन्द्रका रुपमा विकास गर्नेगरी विश्वविद्यालयले योजना बनाएको बताए। आफूले आठ वर्षको अवधिमा पूर्वाधार र शैक्षिक विकासका कामलाई प्राथमिकतामा राखेर काम गरेको भन्दै विश्वविद्यालय निर्माणका लागि हरतरहले निरन्तर अघि बढिरहने बताए। देवदहमा ९२ विगाहा जमिन प्राप्तीका लागि ६ वर्ष संघर्ष गरेको स्मरण गर्दै उनले देवदहबासीबीच गरिएका पूर्वाधार निर्माणका प्रतिवद्धताहरु पूरा गर्दै लगिने बताए। देवदहमा विशाल परियोजनाको निर्माण शुरु गरिएको भन्दै उनले ससानो एजेण्डामा विकासमा अवरोधक नबन उनले आग्रक गरे। विश्वविद्यालयले देवदहमा ९ वटा शैक्षिक कार्यक्रम सञ्चालन गर्ने भवन, अस्पताल, प्राथमिक तथा आधारभूत विद्यालय, छात्रावास, शिक्षक तथा कर्मचारी आवास केन्द्र, अनुसन्धान केन्द्र, संग्राहलय, गेष्ट हाउस भिल्लासहितका संरचना बन्नेछन्। रंगशालासहित पर्यटकीय आकर्षण गर्ने संरचना बौद्ध संस्कृति झल्किने शैलीमा बन्ने गरी डिजाइन गरिएको छ। पूर्वाधार निर्माणका लागि स्रोत जुटाउन विश्वविद्यालयले बोर्ड अफ ट्रष्टी बनाउने जनाएको छ। रजिष्टर डा तिलकराम आचार्यले पूर्वाधार निर्माणका लागि केही दातृ निकायले प्रतिवद्धता जनाइसकेको बताए। यो संरचना बन्दा विदेशी विद्यार्थीहरु पढ्नका लागि नेपाल आउने वातावरण सिर्जना हुने बताए। सोमबार उद्घाटन गरिएको भवन झण्डै सवा सात करोडको लागतमा आठ महिना मै तयार भएको हो। एक वर्ष निर्माण अवधि रहे पनि कम्पनीले समयावधि अगावै निर्माण सकेको भन्दै सम्मान गरिएको थियो। कार्यक्रममा लुम्बिनी विकास कोषका कोषाध्यक्ष सिद्धिचरण भट्राईले देवदहबासीले दिएको जमिनमा पूर्वाधार निर्माण शुरु भएको भन्दै खुसी व्यक्त गरे। विश्वविद्यालय सभाका सदस्य कपिल लामाले बौद्ध शिक्षासहितका कार्यक्रम सञ्चालन गरी विद्यार्थी संख्या बढाउदै लैजानुपर्ने बताए। डिन कार्यालयका कार्यकारी निर्देशक उकेशराज भुजुले समुदायलाई जोड्दै विश्वविद्यालयले देवदहमा शैक्षिकसहितका कार्यक्रम सञ्चालन गरिरहेको बताए। देवदहमा भवन निर्माणसँगै लुम्बिनी बौद्ध विश्वविद्यालयका संरचना तीन स्थानमा विस्तार भएका छन्। लुम्बिनी, बुटवल र देवदहबाट शैक्षिक कार्यक्रम सञ्चालन गरेको विश्वविद्यालयमा हाल ३० वटा शैक्षिक कार्यक्रम सञ्चालित छन्। विश्वविद्यालयमा २ हजार १३ जना विद्यार्थीले अध्ययन गरिरहेका छन्।"
अध्यक्ष चयन गर्न राष्ट्रिय सभाको बैठक बस्दै,"काठमाडौं : राष्ट्रिय सभा अध्यक्षको निर्वाचनका लागि मंगलबार बिहान ११ बजेर ९ मिनेटमा बैठक बस्दैछ। राष्ट्रियसभा अध्यक्षको लागि सत्ता गठबन्धनका तर्फबाट माओवादी केन्द्रका नारायण दाहाल र कांग्रेसका युवराज शर्माले उम्मेदवारी दर्ता गराएका छन्। संसद सचिवालयका अनुसार दाहालको प्रस्तावकमा माओवादी केन्द्रका गोपीबहादुर सार्की र समर्थकमा एमालेका देवेन्द्र दाहाल, नेकपा एकीकृत समाजवादीका बेदुराम भुसाल र जसपाका मोहम्मद खालिद छन् । दाहाल माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डका भाई हुन्। दाहाल २०७८ सालमा सरकारको सिफारिसमा राष्ट्रपतिबाट राष्ट्रिय सभा सदस्यमा मनोनीत भएका थिए । एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल, रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्षमा माओवादी केन्द्रका उम्मेदवार र उपाध्यक्षमा एमालेका उम्मेदवारलाई समर्थन गर्ने सहमति भएको थियो। कांग्रेसबाट यसअघि नेता कृष्णप्रसाद सिटौलालाई राष्ट्रियसभाको अध्यक्ष बनाउने प्रस्तावसहित कांग्रेसले राष्ट्रियसभा सदस्य बनाएको थियो। तर, प्रधानमन्त्री दाहालले कांग्रेससँगको समीकरण तोडेर एमालेसँग जोडिएपछि सिटौलालाई नदिई कांग्रेस संसदीय दलको बैठकले शर्मालाई उम्मेदवार बनाउने निर्णय गरेको हो। संसद सचिवालयका अनुसार शर्माको प्रस्तावकमा कांग्रेसका आनन्दप्रसाद ढुङ्गाना, समर्थकमा किरणबाबु श्रेष्ठ र लोकतान्त्रिक समाजवादी पार्टीका शेखर कुमार सिंह छन्। ७४ वर्षीय शर्मा बाँके जिल्लाका हुन्। ४५ सालमै पार्टीको बाँके सभापति भएर काम गरेका उनी ०२८ सालमा पार्टी सभापति शेरबहादुर देउवा नेविसंघको सभापति हुँदा उपाध्यक्ष थिए। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएपछि निर्वाचन हुन लागेको हो। छ। कूल ५९ सदस्यीय रहेको राष्ट्रिय सभामा मतविभाजनबाटअध्यक्ष चुनिनेछन्। हाल राष्ट्रिय सभामा माओवादी १८, कांग्रेस १६, एमाले १०, एकीकृत समाजवादी ८, जसपा ३, लोसपा १, राष्ट्रिय जनमोर्चा १, स्वतन्त्र १ सदस्य छन्। राष्ट्रपतिबाट मनोनीत विमला राई पौड्यालको कार्यकाल समाप्त भएपछि राष्ट्रपतिबाट मनोनित हुन बाँकी रहेकाले १ पद खाली रहेको छ। राष्ट्रिय सभामा पनि सत्ता पक्षको गठबन्धनको बलियो मत रहेको छ।"
सम्पत्ति व्यवस्थापन कम्पनीको अवधारणा,"भारत र नेपालमा गैरबैंकिङ सम्पत्ति व्यवस्थापनको सुरुआत सँगसँगै भएको देख्न सकिन्छ। नेपालमा मौद्रिक नीति सार्वजनिक हुन् थालेदेखि नै यसको अवधारणाको सुरुआत भएको हो। नेपालमा मौद्रिक नीति सार्वजनिक हुन थालेको आर्थिक वर्ष (आव) २०५९०६० देखि हो। आव २०५९०६० को मौद्रिक नीतिमा वित्तीय प्रणालीमा बढ्दै गएको निष्क्रिय कर्जाको समस्या समाधान गरिने र सम्पत्ति व्यवस्थापन (एसेट म्यानेजमेन्ट) कम्पनीको स्थापनासम्बन्धी कार्य पूरा गरी आगामी आर्थिक वर्षको पूर्वाद्धमा नै यस्तो कम्पनी स्थापनाद्वारा वित्तीय प्रणालीमा बढ्दै गएको निष्क्रिय कर्जा (नन्पर्फर्मिङ लोन) को समस्या समाधानमा सघाउ पुग्ने उल्लेख थियो। बैंक तथा वित्तीय संस्थाको खराब कर्जा बढ्दो दरमा छ। यसलाई व्यवस्थापन गर्ने निकायको स्थापना गर्ने कुरा मौद्रिक नीतिमा १० वर्षसम्म हरेक वर्ष जस्तै उठ्यो। यससम्बन्धी कानुनको मस्यौदासमेत बनेर अथ मन्त्रालयमा पनि पुग्यो तर, पनि यसले साकार रूप लिन सकेन। भारतमा यहीबेला यस्ता निष्क्रिय कर्जा व्यवस्थापनका लागि छोटकरीमा सरफेसी भनिने सेक्युरिटाइजेसन एन्ड रिकन्स्ट्रक्सन अफ फाइनान्सियल एसेट्स एन्ड इन्फोर्समेन्ट अफ सेक्युरिटी इन्टरेस्ट एक्ट, २००२ जारी भएको थियो। भारतमा स्थापित सम्पत्ति व्यवस्थापन कम्पनीलाई बोलीचालीमा ब्याड बैंक भनिए पनि यसको आधिकारिक नाम नेसनल एसेट रिकन्स्ट्रक्सन कम्पनी लिमिटेड (एनएआरसीएल) हो। यसलाई सहयोग पुर्याउन इन्डिया डेट रेजुलेसन कम्पनी लिमिटेड (आईडीआरसीएल) नामक अर्को कम्पनी खडा गरिएको छ। यी दुवैको संयुक्त स्वरूपलाई ब्याड बैंक भनिन्छ। एनएआरसीएलले बैंकसँग खराब कर्जा किन्छ भने आईडीआरसीएलले यस्ता सम्पत्तिको व्यवस्थापन गर्छ। यस्ता संस्था कम्पनी कानुनअनुसार दर्ता हुन्छन् र नियमन केन्द्रीय बैंकले गर्छ। यी कम्पनीले बैंकबाट निष्क्रिय कर्जा (नन् पर्फर्मिङ लोन) खरिद गर्छन् र त्यसपछि ऋण पुनर्संरचना, व्यवसाय पुनर्जीवन, सम्पत्ति बिक्री वा अन्य रणनीति अपनाएर व्यवस्थापन गर्ने काम गर्छन्। एएमसीको कार्यप्रणाली सम्पत्ति व्यवस्थापन कम्पनी (एएमसी) वा ब्याड बैंक वित्तीय संस्था हो। यसले बैंकवित्तीय संस्थाबाट निष्क्रिय कर्जा केही मूल्य तिरेर खरिद गरी त्यसलाई उचित तवरले व्यवस्थापन गर्छ। भारतमा एनएआरसीएलले सुरुमै १५ प्रतिशत रकम उपलब्ध गराएर बैंकवित्तबाट निष्क्रिय सम्पत्ति किन्छ र आईडीआरसीएललाई त्यस्तो सम्पत्ति व्यवस्थापन गर्ने जिम्मा दिन्छ। आईडीआरसीएलले बाँकी रहेको ८५ प्रतिशतको सेक्युरिटी रिसिटको रूपमा उपलब्ध गराउँछ। बैंकवित्तले यसरी केही मूल्य लिई सम्पत्ति बिक्री गरेपछि त्यस्ता सम्पत्तिलाई वासलातबाट हटाउँछन्। एएमसीले यसरी सम्पत्ति प्राप्त गरेपछि त्यस्तो सम्पत्ति (ऋण) को पुनर्संरचना गर्ने, ऋणधारकको व्यवसायलाई पुनर्जीवन दिने वा बिक्री गर्ने गर्छन्। यस्ता सम्पत्ति पुनर्संरचना वा बिक्री गरी रकम प्राप्त गर्छन्। यसरी प्राप्त रकम एएमसीले बैंकवित्तसँग गरेको सम्झौताअनुसार नाफाको बाँडफाँड गर्छन्। एएमसीले उल्लेखित कार्यवाहेक त्यस्ता सम्पत्तिको प्रतिभूतीकरण (सेक्युरिटाइजेसन) गरेर पनि रकम प्राप्त गर्न सक्छन्। यस्ता निष्क्रिय कर्जाको सुरक्षणको रूपमा रहेका सम्पत्तिलाई प्रतिभूतीकरण गर्दा निष्क्रिय कर्जाको व्यवस्थापन मात्र नभएर धितोपत्र बजारको लागि नयाँ वित्तीय उपकरण पनि बन्छ। यस्ता सम्पत्ति प्रतिभूतीकरण गरी बोन्ड जारी हुन सक्छ। बोन्डलाई सबैभन्दा सुरक्षित लगानी मानिन्छ। यस्ता खराब सम्पत्तिको व्यवस्थापनमा ऋणधारकले पर्याप्त सहयोग नगरेमा अन्य आवश्यक कानुनी प्रक्रियामा जान सक्छन्। एएमसीको रणनीति एएमसीले सम्पत्ति प्राप्त गरेपछि धारकसँग ऋणको पुनर्संरचना र भुक्तानी सर्तबन्देजमा पुनरावलोकन जस्ता विषयमा छलफल गर्छ। यसमा धारकलाई ऋण चुक्ता गर्न थप सम्भाव्य बनाउनको लागि भुक्तानी अवधि बढाउन, ब्याजदर घटाउने वा ऋण चुक्ता गर्ने तालिका परिमार्जन गर्नेजस्ता विषय पर्छन्। धारकलाई आफ्नो ऋणको बाँकी किस्ता (बक्यौता रकम) एकमुष्ट भुक्तानी गर्ने विकल्पसमेत दिन सक्छ। यस्तो गर्दा वास्तविक तिर्नुपर्ने कुल रकमभन्दा कम हुन्छ। यो दुवै पक्ष (धारक र बैंक)को लागि उत्तम विकल्प बन्न सक्छ। समस्यामा परेको ऋण धारक कम्पनीको स्वामित्व परिवर्तन गराई नयाँ सञ्चालक समिति र व्यवस्थापकीय नेतृत्व परिवर्तनसमेत गराउँछ। यसो गर्दा विशेषज्ञता भएका नयाँ प्रवद्र्धक वा व्यवस्थापन टोलीले व्यवसायलाई पुनरुत्थान गर्न सक्छन्। वित्तीय तथा व्यवस्थापकीय सहयोग दिएर समस्याग्रस्त व्यवसायलाई पुनर्जीवन दिन पनि सक्रियतापूर्वक लागिरहन्छन्। आफूले मात्र वित्तीय सहयोग दिएर नपुग्ने भएमा प्राइभेट इक्विटी कम्पनी, अन्य रणनैतिक साझेदार वा व्यवसायिक अवसर खोजिरहेका व्यावसायिक संस्थाव्यक्तिलाई सहभागी गराएर पुँजी थप गराई यसको पुनरुत्थान गर्न सक्छ। धारकसँगको छलफलबाट पुनरुत्थान प्रयास असफल भएमा सुरक्षणबापत राखिएको सम्पत्ति कब्जामा लिई त्यसलाई बिक्री गर्ने प्रक्रिया सुरु गरिन्छ। एएमसीले यस्ता खराब बनेका सम्पत्ति (ऋण) व्यवस्थापन गर्न सक्षमता भएका अन्य संस्था (लगानीकर्ता) लाई हस्तान्तरणसमेत गर्न सक्छन्। यसो गर्दा एएमसीले अन्य समस्याग्रस्त सम्पत्तितर्फ ध्यान दिन सक्छन्। ऋण धारक र ऋणदाता दुवैलाई लाभदायक हुने किसिमको समाधान निकाल्न संयुक्त उपक्रम (जोइन्ट भेन्चर), रणनीतिक साझेदारी, वा सम्पत्तिको सहविकासजस्ता विषय समावेश हुन सक्छ। सहज र सरल तरिकाले समस्याग्रस्त सम्पत्तिको व्यवस्थापन गर्न धारकसँग गरिएका छलफलमा धारक (ऋणी कम्पनीव्यक्ति) असहयोगी बनेको खण्डमा विभिन्न कानुनी प्रक्रियामा जान्छन्। यसमा दामाशाहीको प्रक्रिया सुरु गर्ने, मुद्दा दायर गर्ने वा अन्य कानुनी उपचार खोज्छन्। सम्पत्ति व्यवस्थापन गर्ने क्रममा यस्ता समस्याग्रस्त सम्पत्तिप्रति सम्भावित लगानीकर्ताको आकर्षण बढाउन विभिन्न प्रयास पनि गर्छन्। एएमसीको कोष एएमसीले समस्याग्रस्त सम्पत्ति प्राप्ति गरी त्यसको व्यवस्थापन गर्छ भन्ने कुरो बुझिएपछि त्यस्तो सम्पत्ति प्राप्ति गर्न रकम कसरी कहाँबाट प्राप्त गर्छ भन्ने सामान्यतया प्रश्न आउन सक्छ। यस्ता कम्पनीको पहिलो स्रोतको रूपमा यसको सेयर पुँजी हुन्छ। यस्ता कम्पनीको सेयरधनीको रूपमा बैंक आफैं, भेन्चर क्यापिटल, प्राइभेट इक्विटी, इन्भेस्टमेन्ट कम्पनी र व्यक्ति आदि हुन्छन्। एनएआरसीएलमा क्यानरा, एसबीआई, पञ्जाब नेसनल, बैंक अफ महाराष्ट्र, बैंक अफ बरोदा, आईडीबीआई, आईसीआईसीआई, एक्सिस, एचएफडीसी बैंकसहित १५ वटा बैंकले सेयर लगानी गरेका छन्। क्यानरा बैंकको सबैभन्दा बढी १२ प्रतिशत सेयर लगानी रहेको छ। आईडीबीआई, आईसीआईसीआई, एक्सिस, एचएफडीसी निजी क्षेत्रका बैंक हुन्। स्वपुँजीबाहेक बोन्ड रडिवेन्चरजस्ता वित्तीय उपकरण जारी गरेर पनि पुँजी जुटाउन सक्छन्। त्यस्तै, बैंकवित्तीय संस्थाबाट कर्जा लिन पनि सक्छन्। त्यस्तै, संकटग्रस्त सम्पत्तिलाई प्रतिभूतीकरण (सेक्युरिटाइजेसन) गरेर पुँजीबजारबाट पनि रकम उठाउन सक्छन्। यसका अतिरिक्त विदेशी लगानी पनि ल्याउन सक्छन्। तर, यस्तो लगानी ल्याउनु अघि नियामकीय स्वीकृति लिनुपर्ने भएमा सो आवश्यक हुन्छ। एएमसीले रकम जुटाउन विशिष्टीकृत संस्था अर्थात् स्पेसल पर्पोज भेहिकल (एसपीभी) समेत गठन गर्न सक्छन्। यस्ता एसपीभीले प्रतिभूती (जस्तै बोन्ड) जारी गरेर रकम जुटाउने गर्छन्। बैंकवित्तीय संस्थासँग पनि साझेदारी गरेर रकम प्राप्त गर्न सक्छन्। एएमसीले संकटसमस्याग्रस्त सम्पत्तिको व्यवस्थापनबाट आर्जित गरेको नाफा रकम पनि कोषको रूपमा रहन्छ। एएमसीका चुनौती समस्याग्रस्त बनेको अरुको सम्पत्ति किनेर त्यसलाई व्यवस्थापन गर्ने कार्य पक्कै पनि सहज र सरल छैनहुन्न। त्यसैले यस्ता कम्पनीका लागि चुनौतीको पहाडै हुन्छ। बजार तथा सम्पत्तिको अवस्थाले सम्पत्तिको वास्तविक मूल्य निर्धारण गर्नु एएमसीको लागि चुनौतीपूर्ण कार्य हुन्छ। कानुनी प्रक्रिया अलि जटिल हुने कारणले गर्दा कानुनी कामकारबाहीमा हुने ढिलाइले संकटग्रस्त सम्पत्ति पुनस्र्थापना समयमै पूरा हुन सक्दैन। ऋण पुनर्संरचना वा अन्य रणनीतिको लागि ऋण धारकको सहयोग प्राप्त गर्न गाह्रो हुन सक्छ। आर्थिक मन्दी, ब्याजदरको उतारचढावले संकटग्रस्त सम्पत्ति प्राप्ति र पुनस्र्थापना गर्दाको बेलाको मूल्यले पनि सकारात्मकनकारात्मक असर गर्न सक्छ। संकटग्रस्त व्यवसायलाई पुनर्जीवित गर्न व्यवसाय व्यवस्थापन र सञ्चालनमा विशेषज्ञता चाहिन्छ। यस्तो विशेषज्ञता प्राप्त गरी व्यवसायलाई पुनर्जीवन दिन कठिनाइ उत्पन्न हुन्छ। आर्थिक अनिश्चितताको समयमा लगानीकर्ताको मनोबल कमजोर बन्ने हुँदा यस्ता समस्याग्रस्त सम्पत्ति प्राप्त गर्न रकम जुटाउन कठिनाइको सामना गर्नुपर्छ। समस्याग्रस्त सम्पत्तिको व्यवस्थापन गर्न कानुनी कार्यबाही तथा धारकसँगको छलफलमा अपेक्षितभन्दा बढी समय लाग्छ। एएमसीको आवश्यकता एएमसीको आवश्यकताको बारेमा जति चर्चा गरिए पनि यसको स्थापना गर्ने कार्यमा सरकार र केन्द्रीय बैंकले चासो देखाएको छैन। यस्ता कम्पनी स्थापना गर्ने कि नगर्ने भन्ने विषयमा आलोचना पनि हुने गरेको छ। यस्ता कम्पनीले खराब ऋण (सम्पत्ति) व्यवस्थापन गरिदिने भएपछि जथाभावी लगानी हुँदा अहिलेको तुलनामा खराब कर्जामा बढोत्तरी हुन्छ, त्यसकारण यस्ता कम्पनी आवश्यक छैन भन्ने मत पनि छ। एउटा संस्था (बैंक) को समस्या बनेको खराब सम्पत्ति अर्को कम्पनीमा सार्नु समाधान हैन भन्ने तर्क पनि छन्। खराब सम्पत्ति व्यवस्थापन गर्न यस्ता कम्पनीले हात हाल्नेबित्तिकै खराब भएको सम्पत्ति असल भइहाल्छ भन्ने पनि हैन। सबै सम्पत्ति खराब हुन्छ भन्ने पनि हैन। आर्थिक मन्दी, ब्याजदरमा हुने उतारचढाव आदिले ऋण खराब बन्न पुग्छ। यस्ता खराब भएका सम्पत्ति व्यवस्थापन गर्न विशिष्टीकृत कानुन र अर्को कम्पनी वा निकाय हुँदा सहजता हुन्छ। ऋणदाता निकाय (बैंक) ले खराब बनेको कर्जा असुली प्रक्रियामा आफैं लाग्नुभन्दा अर्को निकायलाई जिम्मा दिँदा विशिष्टीकृत किसिमको सेवा प्राप्त हुन्छ। गरिएको लगानी खराब भएपछि त्यसको असुली प्रक्रियामा वर्षौंसम्म लाग्दा त्यसबाट लाभभन्दा हानि नै बढी हुन सक्छ। यस्तो अवस्थामा एएमसीलाई जिम्मा दिँदा तुलनात्मक रूपमा केही लाभ हुन सक्छ। हरेको कुराको पक्ष र विपक्ष हुन्छ। पक्ष र विपक्ष नहुने हो भने त्यसको अस्तित्व पनि रहन्न। विपक्षमा आएको तर्कले पक्षलाई झन् मजबुत बनाउँछ। भारतमा अर्थमन्त्री निर्मला सीतारमणले सुरुआत गरेको खराब बैंक (एएमसी) को अवधारणालाई नेपालमा पनि आत्मसात् गरी केही छुट र सहुलियत दिएर भए पनि यदाहाल, कर्पोरेट र धितोपत्र कानुनका अध्येताअधिवक्ता हुन्। थाशीघ्र कार्यान्वयनमा ल्याउनु आवश्यक छ।"
राज्यलाई उपप्रधानमन्त्रीको भार,"खिलराज रेग्मी नेतृत्वको चुनावी मन्त्रिपरिषद्मा २०६९ मा कोही पनि उपप्रधानमन्त्री बनेनन्। गणतन्त्र स्थापनापछिका सरकारमा भने उपप्रधानमन्त्री अनिवार्यजस्तै देखिन्छन्। काठमाडौं : उपप्रधानमन्त्रीको थप जिम्मेवारी केही छैन। र, पनि यो पद पाउन नेताहरूबीच हानथाप चल्ने गरेको छ। प्रधानमन्त्री पुष्पकमल दाहाल प्रचण्डले गठबन्धन फेरेसँगै बनेको सरकारमै चार जना छन्। एकै मन्त्रिपरिषद्मा ६ जनासम्म उपप्रधानमन्त्री बनेका विगत छ। यसरी लर्को लगाउने परिपाटीले राज्यको ढुकुटीमा अनावश्यक आर्थिक भार परिरहेको छ। यसपटक सत्ता घटकमध्ये चार दलका एकएक नेताले उक्त पद ओगटेका छन्। जसमध्ये एमालेका रघुवीर महासेठ पहिलो वरीयतामा छन्। त्यसपछि क्रमशः माओवादीका नारायणकाजी श्रेष्ठ, रास्वपाका रवि लामिछाने र जसपाका उपेन्द्र यादव छन्। जिम्मेवारीका हिसाबले महासेठ भौतिक पूर्वाधार तथा यातायात, श्रेष्ठ परराष्ट्र, लामिछाने गृह र यादव स्वास्थ्य तथा जनसंख्यामन्त्री छन्। उनीहरूले उपप्रधानमन्त्री पद ओगटेबापत मन्त्रीभन्दा बढी सेवासुविधा पाउँछन्। तर, पदीय जिम्मेवारी भने बढी छैन। वरिष्ठता पाउने, सुरक्षा संयन्त्र थपिने र केही रकम सुविधा बढ्नेबाहेक उपप्रधानमन्त्रीको अरू जिम्मेवारी नहुने बताउँछन् पूर्वसभामुख दमननाथ ढुंगाना। मन्त्रिपरिषद्मा वरिष्ठताक्रम पाउनेबाहेक उपप्रधानमन्त्रीको अतिरिक्त जिम्मेवारी खास केही हुँदैन, ढुंगाना भन्छन्, गठबन्धन संस्कृतिका कारण प्रधानमन्त्रीले दलहरूसँग सम्झौता गर्नुपर्ने अवस्था आयो। त्यसकारण उपप्रधानमन्त्रीको संख्या पनि बढाइयो। राजनीतिक विश्लेषक डा लोकराज बरालका अनुसार नेताहरूले व्यक्तिगत शक्ति सन्तुलनका लागि पदहरू सिर्जना गर्ने गरेका छन्। केपी ओलीजीको पालामा धेरै उपप्रधानमन्त्री बनाइएको देखिन्छ। धेरै दललाई समेटेर सरकारमा जाँदा यसको अतिरिक्त भार राज्यको ढुकुटीमा पर्छ, डा बराल भन्छन्, यति जनाभन्दा बढी उपप्रधानमन्त्री बनाउन नपाउने भन्ने व्यवस्था संविधानमा नराखिएकाले पनि राज्यलाई अतिरिक्त भार बढेको हो। अर्को कुरा प्रोटोकलको वास्ता नभएको उनको भनाइ छ। भन्छन्, बेलायतलगायत अन्य देशको अभ्यास हेर्दा प्रधानमन्त्री भएका मान्छे मन्त्रीसम्म बनेका छन्। मन्त्री भएका मान्छे राजदूतसम्म भएर गएका छन्। मन्त्रीभन्दा उपप्रधानमन्त्रीले केही बढी सेवासुविधा मात्र पाउँछन्। मन्त्रीहरूको पारिश्रमिक सुविधासम्बन्धी ऐन, २०४९ अनुसार पनि उनीहरूको पारिश्रमिक र केही सुविधा मन्त्रीहरूको भन्दा बढी छ। उपप्रधानमन्त्रीले पारिश्रमिक मात्रै मन्त्रीभन्दा करिब ५ हजार रुपैयाँ बढी पाइरहेका छन्। अन्य सेवासुविधा पनि बढी नै तोकिएको छ। ०६२६३ को राजनीतिक परिवर्तनपछि बनेका सरकारमा उपप्रधानमन्त्रीको लर्को लगाउने परिपाटी बसेको देखिन्छ। दलीय भागबन्डा मिलाउन, सरकार टिकाउन र नेता व्यवस्थापन गर्न यसको फेसन चलेको जानकार बताउँछन्। विश्लेषक डा बरालका अनुसार सरकार बनाउँदा सबै दलको सहयोग नलिई विकल्प छैन। एउटा पार्टीको सरकार बन्ने परिपाटी नै देखिँदैन। जो कोही प्रधानमन्त्रीलाई यो एउटा बाध्यताको उपज पनि भएको छ, उनी भन्छन्, हाम्रोमा उपप्रधानमन्त्री बन्ने विषयले प्राथमिकता पाउनु भनेको बन्ने मान्छेले पनि आफ्नो मर्यादाक्रम बलियो बनाए जस्तो गर्नु हो। संविधानविद् नीलाम्बर आचार्य उपप्रधानमन्त्रीको भीडभाड हुनुको मुख्य कारण समीकरणको उपज भएको बताउँछन्। सबैलाई मान लिनुपर्नेछ, आचार्य भन्छन्, अर्कोतिर यो परिस्थितिजन्य कुरा हो। ठूलाठूला पार्टीहरू मिल्दा यो अवस्था आएको हो। बहुमतीय प्रणालीमा भएको भए अर्कै अवस्था हुन्थ्यो। कसका पालामा धेरै ? सबैभन्दा बढी उपप्रधानमन्त्री २०७२ मा गठित सरकारमा थियो। एमाले अध्यक्ष केपी शर्मा ओलीले २० सदस्यीय मन्त्रिपरिषद् बनाउँदा ६ जना उपप्रधानमन्त्री थिए। त्यसबेला विजयकुमार गच्छदार, कमल थापा, टोपबहादुर रायमाझी, भीमबहादुर रावल, चन्द्रप्रकाश मैनाली र चित्रबहादुर केसी उक्त पदमा आसीन रहे। जसको चर्को आलोचना भएको थियो। ओलीले त्यसपछि २०७४ मा आफ्नो नयाँ मन्त्रिपरिषद्मा कसैलाई पनि उपप्रधानमन्त्री नबनाउने प्रस्ताव माओवादी अध्यक्ष पुष्पकमल दाहाल प्रचण्ड समक्ष राखेका थिए। दुवै पार्टी एक भइसकेकाले गठबन्धन सरकारमा जस्तो उपप्रधानमन्त्री बनाइरहन आवश्यक नरहेको ओलीको भनाइ थियो। उनले उपप्रधानमन्त्री धेरै बनाउँदा जनतामा राम्रो सन्देश नगएको भन्दै त्यस्तो अलोकप्रिय काम गर्ने चाहना नभएको प्रतिक्रिया दिएका थिए। तर, पछि उनले एमालेबाट ईश्वर पोखरेललाई उपप्रधानमन्त्री बनाएका थिए। यस्तै, कांग्रेस सभापति शेरबहादुर देउवा २०७४ मा प्रधानमन्त्री हुँदा चार उपप्रधानमन्त्री थिए। दाहालले २०७९ मा पनि चार उपप्रधानमन्त्री बनाए। सरकारमा कनिष्ट एवं सक्षम व्यक्ति ल्याउने बाटो रोक्ने एउटा माध्यम धेरै उपप्रधानमन्त्री राख्ने प्रचलनै भएको पूर्वसभामुख ढुंगाना बताउँछन्। उपप्रधानमन्त्रीहरू धेरै भएको मन्त्रिपरिषद्मा भने अन्य मन्त्रीहरूको हैसियत कमजोर देखिन्छ। काम त गर्छन् तर त्यसको नतिजा खास देखिँदैन, उनी भन्छन्। त्यसो त २०१६ सालमा बीपी कोइराला प्रधानमन्त्री हुँदा सुवर्णशमशेर जबरा उपप्रधानमन्त्री बनेका थिए। पञ्चायतकालमा भने यो परिपाटी चलेको देखिँदैन। २०४६ सालमा पञ्चायती शासन व्यवस्थाको अन्त्य भई बहुदल आएपछि पहिलोपटक २०५१ सालमा मनमोहन अधिकारी नेतृत्वको सरकारमा माधवकुमार नेपाल रक्षा र परराष्ट्रसहित उपप्रधानमन्त्री बने। २०५७ सालमा गिरिजाप्रसाद कोइराला नेतृत्वको सरकारमा रामचन्द्र पौडेल उपप्रधानसहित गृहमन्त्री बने। तत्कालीन राजा ज्ञानेन्द्र शाहको प्रत्यक्ष शासनकालमा डा तुलसी गिरी र कीर्तिनिधि विष्ट उपप्रधानमन्त्रीको हैसियत हुने गरी उपाध्यक्ष बनेका थिए। पञ्चायतकालमा पनि अध्यक्ष र उपाध्यक्ष बन्ने परिपाटी भने चलेको थियो। गणतन्त्र स्थापनापछिका सरकारमा भने उपप्रधानमन्त्री अनिवार्यजस्तै देखिन्छन्। माधवकुमार नेपालको नेतृत्वमा २०६६ जेठमा गठन भएको सरकारमा विजयकुमार गच्छदार र सुजाता कोइराला, २०६७ माघमा बनेको झलनाथ खनाल नेतृत्वको सरकारमा भरतमोहन अधिकारी, त्यसपछि दुईपटक पुनर्गठन हुँदा कृष्णबहादुर महरा र उपेन्द्र यादव थपिए। त्यसपछि डा बाबुराम भट्टराई प्रधानमन्त्री हुँदा विजयकुमार गच्छदार र नारायणकाजी श्रेष्ठ उपप्रधानमन्त्री बने। खिलराज रेग्मी नेतृत्वको चुनावी मन्त्रिपरिषद्मा २०६९ मा कोही पनि उपप्रधानमन्त्री बनेनन्। २०७० मा सुशील कोइराला नेतृत्वको सरकारमा वामदेव गौतम र प्रकाशमान सिंह उपप्रधानमन्त्री भए। त्यसपछि पुष्पकमल दाहाल प्रचण्ड नेतृत्वको सरकारमा विमलेन्द्र निधि र कृष्णबहादुर महरा, २०७४ सालमा गठन भएको शेरबहादुर देउवा नेतृत्वको सरकारमा गोपालमान श्रेष्ठ, विजयकुमार गच्छदार, कृष्णबहादुर महरा र कमल थापा उपप्रधानमन्त्री भए। २०७९ पुसमा दाहालको नेतृत्वमा पूर्णबहादुर खड्का र नारायणकाजी श्रेष्ठ उपप्रधानमन्त्री बने। संविधान जारी भएपछि प्रधानमन्त्री बनेका ओलीले रक्षामन्त्री ईश्वर पोखरेल र विष्णु पौडेललाई उपप्रधानमन्त्री बनाएका थिए। देउवाले पछिल्लो करिब डेढ वर्ष अवधिको कार्यकालमा भने कसैलाई उपप्रधानमन्त्री बनाएनन्। पूर्वसभामुख ढुंगानाका अनुसार उपप्रधानमन्त्री कति भए भन्ने प्रश्न सार्वजनिक रूपमा नउठेकाले राजनीतिक नेतृत्व यस्ता पद र भूमिका सिर्जना गर्न ठूलो कुरा मान्दैनन्। उनी भन्छन्, सरकारलाई सहज बनाउन र टिकाउन एक जनाभन्दा बढीलाई उपप्रधानमन्त्री बनाइदिने चलन बस्यो। पछिल्लो समय यो विकृति झनै बढ्दै गयो। वरीयतामा अगाडि, सेवासुविधा थप कार्यविभाजनमा उपप्रधानमन्त्रीलाई पनि आआफ्नो मन्त्रालयको नेतृत्व लिने मात्रै जिम्मेवारी निर्धारण गरिएको छ। जिम्मेवारी र कामका हिसाबले उपप्रधानमन्त्री र मन्त्रीको हैसियत समानै हो। तर, सेवासुुविधा, घोडागाडी र वरीयता भने मन्त्रीभन्दा माथि हुन्छ। पछिल्लोपटक २०७४ सालमा जारी मन्त्रिपरिषद्को कार्यविभाजन नियमावलीमा उपप्रधानमन्त्रीलाई अतिरिक्त भूमिका वा जिम्मेवारी दिइएको छैन। मन्त्रीभन्दा उपप्रधानमन्त्रीले केही बढी सेवासुविधा मात्र पाउँछन्। मन्त्रीहरूको पारिश्रमिक सुविधासम्बन्धी ऐन, २०४९ अनुसार पनि उनीहरूको पारिश्रमिक र केही सुविधा मन्त्रीहरूको भन्दा बढी छ। उपप्रधानमन्त्रीले पारिश्रमिक मात्रै मन्त्रीभन्दा करिब ५ हजार रुपैयाँ बढी पाइरहेका छन्। अन्य सेवासुविधा पनि बढी नै तोकिएको छ। त्यसमाथि सबै उपप्रधानमन्त्री प्रोटोकल र वरिष्ठताक्रमअनुसार मन्त्रीभन्दा माथि रहन्छन्। संविधानविद् आचार्य भन्छन्, यसमा खासै प्रभाव पर्दैन। उपप्रधानमन्त्रीले पनि मन्त्रीले झै सचिवालय, कर्मचारी र सवारी साधन प्रयोग हुन्छन्। अतिरिक्त भार खासै देखिँदैन। उपप्रधानमन्त्री पद कुनै पनि अर्थमा प्रभावशाली नरहेको समाजशास्त्री प्रा डा शारदा पोख्रेल बताउँछिन्। उपप्रधानमन्त्रीको पद केही पनि होइन, पोख्रेल भन्छिन्, ४ जनाको ठाउँमा १० जना राखे पनि कुनै फरक पर्दैन। अर्थ मन्त्रालयको चालु आर्थिक वर्ष २०८०८१ को व्यवस्थाअनुसार उपप्रधानमन्त्रीहरूको मासिक पारिश्रमिक मसलन्द, महँगी भत्ता र सञ्चारसमेत जोड्दा मासिक ८४ हजार ६ सय ४० रुपैयाँ हुन आउँछ। त्यसबाहेक मासिक ३०६ लिटर पेट्रोल, सहसचिव सोसरह एक स्वकीय सचिवदेखि कार्यालय सहायकसम्म गरी आठ कर्मचारीको पारिश्रमिक पनि सरकारले नै बेहोर्ने व्यवस्था छ। हालको व्यवस्थाअनुसार मन्त्रीहरूको मासिक पारिश्रमिक मसलन्द तथा अतिथि सत्कार ३५००, महँगी भत्ता २०००, सञ्चार सुविधा ३००० गरी जम्मा ७९ हजार २ सय ३० रुपैयाँ पाउँछन्। त्यसमा मासिक २०७ लिटर पेट्रोल र ७ कर्मचारी उनीहरूको सुविधाका लागि सरकारले उपलब्ध गराउँछ। उपप्रधानमन्त्रीले सहसचिव स्तरको कर्मचारी भर्ना गराउँदा १ जना कर्मचारीमा करिब १० हजार फरकको खर्च निस्कन्छ। दुई नेतृ मात्रै उपप्रधानमन्त्री गणतन्त्र आइसकेपछि करिब १५ वर्ष अवधिमा २८ नेता उपप्रधानमन्त्री बनेका देखिन्छ। कोही त उक्त पदमा पटकपटक पुगेका छन्। महिलामा कांग्रेसबाट शैलजा आचार्य र सुजाता कोइराला उपप्रधानमन्त्री बनेको पाइन्छ। हैसियत र औचित्य भएर पनि तत्कालीन वाममोर्चा अध्यक्ष र एमाले नेतृ साहना प्रधान मन्त्री बने पनि उपप्रधानमन्त्रीचाहिँ भइनन्। यद्यपि उनीभन्दा कनिष्ठ नेता भने पटकपटक उपप्रधानमन्त्री बने। पार्टीमा दोस्रो वा तेस्रो तहमा रहेका तर तत्काल प्रधानमन्त्री बन्ने लाइनमा नरहेका र बन्ने सम्भावना कम भएका नेताहरूमा उपप्रधानमन्त्री बन्ने होड र आकांक्षा चर्को देखिन्छ। यसैमा पनि गठबन्धन सरकार निर्माणमा संख्यात्मक हिसाबले महत्वपूर्ण साना एवं क्षेत्रीय दलभित्र अध्यक्ष तथा वजनदार नेताको पनि उपप्रधानमन्त्री बनेर सरकारमा जाने उत्कण्ठा बोक्नेको परिणाम हो। नयाँ मन्त्रिपरिषद् गठनसँगै अब उपप्रधानमन्त्रीको संख्या बढ्ने निश्चित छ। मुलुकको आवश्यकताभन्दा पनि गठबन्धन बनाउन र बचाउन, निश्चित पार्टी र नेताहरूको स्वार्थ पूर्तिका लागि उपप्रधानमन्त्री पद बाँडेको देखिन्छ। सत्ता साझेदारीका नाममा कसैको चित्त बुझाउन उपप्रधानमन्त्री पद नै अत्यन्त वजनहीन बनाइयो। यसले उल्टो उपप्रधानमन्त्री पदको महत्व र गरिमा खस्केको नेताहरू नै बताउँछन्। कांग्रेस नेता अर्जुननरसिंह केसी गठबन्धनभित्र सहजता नभएर सबैलाई खुसी बनाउन भएको व्यवस्था भन्छन्। उपप्रधानमन्त्री थुपार्ने काम राजनैतिक बाध्यता हो राष्ट्रिय बाध्यता होइन। समग्र राजनीतिक व्यवस्था र नेतृत्वप्रति समेत वितृष्णा र आक्रोश बढाउने काम भएको छ, केसी भन्छन्, उपप्रधानमन्त्रीको पद सिर्जना गरेर राष्ट्रको खर्चको भार पनि बढेको छ। आगामी दिनमा यसलाई नेपाली राजनीतिको विकृत पाटोका रूपमा स्वीकार गरेर यस्तो परिपाटी र प्रवृत्तिमा सुधार ल्याउनुपर्ने जरुरी छ। अब उपप्रधानमन्त्री पदका लागि निश्चित संख्या र मापदण्डको संवैधानिक एवं कानुनी व्यवस्था गर्नु आवश्यक भइसकेको पनि केसीको तर्क छ। सरकार बनाउने र जोगाउने नाममा दलपिच्छे भागबन्डा स्वरूप एकएक जना उपप्रधानमन्त्री बनाउने परम्परालाई निरन्तरता दिँदै जानु स्वार्थ अनुचित र निन्दनीय कार्य भएको बताउँछन् अर्का संविधानविद् भीमार्जुन आचार्य बताउँछन्। शक्ति दुरुपयोग भयो। व्यक्तिगत अहंकारलाई माथि राख्ने राज्य भाडमा गए जाओस् भन्ने खालको प्रवृत्ति हाबी भएको छ, आचार्य भन्छन्, उपप्रधानमन्त्री यति जना राख्ने भन्ने कुरा पनि ५ जना ६जना राख्लान भनेर संविधानको परिकल्पनाभन्दा बाहिरको कुरा हो। यति कुरामा राजनीतिक संस्कार देखिनुपर्छ। संविधानबमोजिम मन्त्रिपरिषद् २५ सदस्यीयभन्दा बढी बनाउन पाइँदैन। शासन, प्रशासन, राजनीतिक र नैतिक हिसाबले एउटा मन्त्रिपरिषदमा धेरै जना उपप्रधानमन्त्री बनाउनु कुनै पनि हिसाबले औचित्य साबित नहुने आचार्य बताउँछन्। माओवादी महासचिव देव गुरुङले भने उपप्रधानमन्त्रीको विषय गठबन्धन सरकारको नियमित प्रक्रियाजस्तो भएको बताउँछन्। जसरी मन्त्रीलाई यतिभन्दा बनाउन नपाइने भनेर संविधानमै व्यवस्था गरियो त्यसैगरी उपप्रधानमन्त्रीको हकमा पनि त्यही तोकियो भने यसमा नियमन हुन्छ, गुरुङ भन्छन्, नत्र गठबन्धनको सरकार बनाउन परिहाल्छ। सरकार जुनसुकै आए पनि सबैलाई व्यवस्थापन गर्नु यो सामान्य प्रक्रिया हो। मन्त्रिपरिषद्मा वरिष्ठताक्रम पाउनेबाहेक उपप्रधानमन्त्रीको अतिरिक्त जिम्मेवारी खास केही हुँदैन। गठबन्धन संस्कृतिका कारण प्रधानमन्त्रीले दलहरूसँग सम्झौता गर्नुपर्ने अवस्था आयो। त्यसकारण उपप्रधानमन्त्रीको संख्या पनि बढाइयो। दमननाथ ढुंगाना, पूर्वसभामुख उपप्रधानमन्त्री थुपार्ने काम राजनीतिक बाध्यता हो, राष्ट्रिय बाध्यता होइन। यसले समग्र राजनीतिक व्यवस्था र नेतृत्वप्रति समेत वितृष्णा र आक्रोश बढाउने काम भएको छ। उपप्रधानमन्त्रीको पद सिर्जना गरेर राष्ट्रलाई भार बढाउने काम भएको छ। आगामी दिनमा यसलाई नेपाली राजनीतिको विकृत पाटोका रूपमा स्वीकार गरेर यस्तो परिपाटी र प्रवृत्तिलाई सुधार गर्नु जरुरी छ। अर्जुननरसिंह केसी, नेता, नेपाली कांग्रेस जसरी मन्त्रीलाई यतिभन्दा बनाउन नपाइने भनेर संविधानमै व्यवस्था गरिएको छ, त्यसैगरी उपप्रधानमन्त्रीको हकमा पनि त्यही प्रावधान तोकियो भने यसमा नियमन हुन्छ। नत्र गठबन्धनको सरकार बनाउँदा सबैलाई व्यवस्थापन गर्नुपर्छ। यसो हुँदा उपप्रधानमन्त्रीको संख्या बढी हाल्छ। यो सामान्य प्रक्रिया हो। देव गुरुङ, महासचिव, नेकपा माओवादी केन्द्र शक्ति दुरुपयोग भयो। व्यक्तिगत अहंकारलाई माथि राख्ने र राज्य भाडमा गए जाओस् भन्ने प्रवृत्ति हावी भयो। उपप्रधानमन्त्री कति जना बनाउने भन्ने प्रधानमन्त्रीको तजविजमा भर पर्छ। ५६ जना राख्लान् भनेर कसैले सोचेकै थिएनन्। त्यसैले यो संविधानको परिकल्पनाभन्दा बाहिरको कुरा हो। यसमा दलहरूले राजनीतिक संस्कार देखाउनुपर्छ। भीमार्जुन आचार्य, संविधानविद् उपप्रधानमन्त्रीको भीडभाड हुनुको मुख्य कारण समीकरणको उपज हो। सबैलाई मान चाहिने र पार्टीहरूबीच गठबन्धन हुँदा यो अवस्था आएको हो। बहुमतीय प्रणालीमा भएको भए अर्कै अवस्था हुन्थ्यो। नीलाम्बर आचार्य, संविधानविद् धेरै दललाई समेटेर सरकारमा जाँदा यसको अतिरिक्त भार राज्यको ढुकुटीमा पर्छ। यति जनाभन्दा बढी उपप्रधानमन्त्री बनाउन नपाउने भन्ने व्यवस्था संविधानमा नराखिएकाले पनि राज्यलाई अतिरिक्त भार बढाउने काम भइरहेको छ। लोकराज बराल, राजनीतिक विश्लेषक जो पटकपटक बने उपप्रधानमन्त्री सबैभन्दा धेरै उपप्रधानमन्त्री हुनेमा विजयकुमार गच्छादार, कृष्णबहादुर महरा र नारायणकाजी श्रेष्ठ छन्। विजयकुमार गच्छदार माधवकुमार नेपालका पालामा पहिलोपटक उपप्रधानमन्त्री बनेका थिए। त्यसपछि २०६९ मा डा बाबुराम भट्टराई र २०७२ मा केपी शर्मा ओलीको सरकारमा उनी उपप्रधानमन्त्री भए। त्यसपछि २०७४ मा शेरबहादुर देउवाको पालामा उनी उपप्रधानमन्त्री बने। यसैगरी कृष्णबहादुर महरा पनि पटकपटक उपप्रधानमन्त्री बन्नेमा पर्छन्। उनी पहिलोपटक झलनाथ खनाल प्रधानमन्त्री हुँदा २०६७ सालमा उपप्रधानमन्त्री भएका थिए। त्यसपछि प्रचण्ड नेतृत्वको सरकारमा २०७३ र २०७४ मा शेरबहादुर देउवाको पालामा पनि उनी उपप्रधानमन्त्री बने। अहिलेका उपप्रधानमन्त्री नारायणकाजी श्रेष्ठ पनि पटकपटक उपप्रधानमन्त्री बन्नेमा पर्छन्। उनी सबैभन्दा पहिले डा बाबुराम भट्टराईको पालामा उपप्रधानमन्त्री भए। त्यसपछि प्रचण्ड नेतृत्वको २०७९ मा दुई चोटी उपप्रधानमन्त्री भए। पछिल्लोपटक पनि उनी उपप्रधानमन्त्री नै छन्। अहिले बहालवाला उपप्रधानमन्त्री उपेन्द्र यादव, झलनाथ खनाल प्रधानमन्त्री हुँदा २०६८ मै उपप्रधानमन्त्री भएका थिए।"
पिएनजीविरुद्ध नेपालले लियो ४ विकेट,"काठमाडौं : पिएनजीविरुद्ध हङकङमा जारी त्रिकोणात्मक सिरिजमा नेपालले ४ विकेट लिएको छ। नेपालले १९९ रनको लक्ष्य दिएपछि जवाफि ब्याटिङमा उत्रिएको पपुवा न्युगिनीले ४ विकेट गुमाएको हो। नेपालका लागि प्रतिश जिसीले पिएनजीका हिरीहिरीको विकेट लिएका हुन्। ८२ ओभरमा जिसीको बलमा हिरीलाई गुलसन झाले क्याच आउट गरे। उनले २८ रन बनाए। त्यस अगाडि ७५ ओभरमा कुशल भुर्तेलको बलमा लोकेश बमले असद भालालाई क्याच आउट गरे। कप्तान भालाले ९ रनको योगदान गरे। नेपालका प्रतिक जिसीले नै पिएनजीका टोनी उरालाई आउट गराएका थिए। उनले १३ रन र र सेसे बाउले २१ रनको योगदान गरेर बाहिरिए। पिएनजीले १० ओभरमा ८२ रन बनाएर खेलिरहेको छ। यस अगाडि पपुवा न्युगिनीले टस जितेर फिल्डिङ रोजेपछि ब्याटिङको निम्तो पाएको नेपालका लागि ओपनर कुशल भुर्तेल र सन्दीप जोराले अर्धशतकमा प्रहार गरे। नेपालका लागि भुर्तेलले ५९ रन, जोराले ५६ रन, बिनोद भण्डारीले २७ रन, गुलसन झाले १५ रन , लोकेश बमले १४ रन, विवेक यादवले १९ रनको योगदान गरे। गुलसन र विवेश अविजित रहँदा कप्तान रोहित पौडेलले १ रन र आरिफ शेखले ४ रनको मात्र योगदान गर्न सके। पिएनजीका असाद भालाले २ विकेट र जोन कारिको, नोर्मन भनुआ र नोसेना पोकानाले ११ विकेट लिए । आजको खेल जितेमा नेपाल सिधै फाइनल प्रवेश गर्नेछ। पहिलो खेलमा बर्षाका कारण हङकङ र नेपालले ११ अंक बाँडेका छन्। आजै पिएनजी र हङकङबीच पनि खेल हुनेछ। फाइनल खेल बुधबार हुने कार्यतालिका छ ।"
"कर्णाली पुलमा आगोले क्षति, आवतजावत बन्द","सशस्त्र युद्धको समयमा तत्कालीन विद्रोही पक्ष माओवादी र सुरक्षाकर्मीबीच दोहोरो भिडन्त हुँदा पुलको तार तथा पिल्लरमा गोली लागि क्षति भएको थियो। कैलाली : सुदूरपश्चिम र लुम्बिनी प्रदेशलाई जोड्ने कैलालीको चिसापानीस्थित कर्णाली पुलमा आगलागीबाट क्षति भएपछि पूर्वपश्चिम राजमार्गमा चल्ने सवारी साधन डाइभर्ट गरिएको छ। वीरगञ्जबाट कञ्चनपुरतर्फ आउँदै गरेको ना ५ ख ५२९७ नम्बरको लाइटर बोकेको मालबाहक ट्रकमा पुलमा गुडिरहेको बेला आगलागी भएको थियो। उक्त आगलागीबाट ट्रकमा क्षति पुग्नुका साथै पुलका तारहरुमा समेत आगो सल्किएको थियो। आगोले पुलमा क्षति पुर्याएपछि यातायातका साधन कैलालीको लम्कीबाट टीकापुर हुँदै सत्ती घाटबाट बर्दिया र बर्दियाको भुरीगाउँबाट कोठियाघाट हुँदै राजापुरसम्म डाइभर्ट गरिएको इलाका प्रहरी कार्यालयले चिसापानीले जनाएको छ। आगलागीबाट ट्रक जल्दा पुलको स्ल्याबमा समेत क्षति पुगेको छ। पुलको तार तथा स्ल्याबमा क्षति पुगेपछि तत्काललाई आवातजावत रोकिएको हो। आगो निभाउन टीकापुर, लम्कीचुहा नगरपालिकाका दमकल, नेपाली सेना, सशस्त्र प्रहरी र नेपाल प्रहरीले आगो नियन्त्रणमा लिएका थिए। कैलालीका प्रमुख जिल्ला अधिकारी धर्मेन्द्र कुमार मिश्रले कर्णाली पुलका तार र स्ल्याबमा क्षति पुगेको बताउँदै क्षतिको यकिन विवरण नआउँदासम्म आवागमन बन्द गरिएको बताए। २०५१ सालमा जापानको कावासाकी हेवी इन्डस्टिजले निर्माण गरेको चिसापानीस्थित कर्णाली पुल एक खम्बामा अड्याइएको पुल हो। पाँच सय मिटर लम्बाई र १० मिटर चौडाईमा निर्मित यो पुल बने यता मर्मत सम्भार हुन सकेको छैन। सशस्त्र युद्धको समयमा तत्कालीन विद्रोही पक्ष माओवादी र सुरक्षाकर्मीबीच दोहोरो भिडन्त हुँदा पुलको तार तथा पिल्लरमा गोली लागि क्षति भएको थियो।"
भन्सार छली ल्याइएको सामान बरामद,"बुटवल : जिल्ला प्रहरी कार्यालय रुपन्देहीले भन्सार छलेर ल्याइएका विभिन्न सामग्रीहरु बरामद गरेको छ । सोमबार प्रहरीको विभिन्न कार्यालयबाट खटेको टोलीले भारतबाट लुकाईछिपाई ल्याएका तीन लाख ३३ हजार आठ सय ५० रुपैयाँ बरावरको सामग्री बरामद गरिएको सूचना अधिकारी एवं प्रहरी नायव उपरीक्षक मनोहर प्रसाद भट्टले जानकारी दिए । सिद्धार्थनगर नगरपालिका वडा नं ४ सुगरमिलबाट ६ सय ९० किलो प्याज, रोहिणी गाउँपालिका वडा नं ७ अमवाबाट रेडवुल, सरफ, मसला लगायत घरायसी सामग्री, बोईलर कुखुरा, कोटहिमाइ गाउँपालिका वडा नं ४ बाट महिला पुरुषले प्रयोग गर्ने चप्पल र कपडा लगायत सामग्री बरामद गरी भन्सार कार्यालय पठाइएको प्रहरीले जनाएको छ । प्रहरीले भारतीय सिमानाकाबाट अवैध रुपमा चोरीपैठारी गरेर ल्याएका सामग्रीहरु दिनहुँ बरामद गर्ने गरेको जिल्ला प्रहरी कार्यालय रुपन्देहीका प्रहरी उपरीक्षक रंजितसिँह राठौरले जानकारी दिए ।"
"राष्ट्रिय सभाको अध्यक्ष निर्वाचनअगाडि सत्तापक्षका दलबीच छलफल, दाहाललाई विजयी गराउन ओलीको निर्देशन","काठमाडौं : राष्ट्रिय सभाको अध्यक्ष निर्वाचनअगाडि राष्ट्रिय सभामा रहेका सत्तापक्षीय दलबीच छलफल भएको छ । नयाँ बानेश्वर स्थित संसद भवनको ल्होत्सेहलमा नेकपा एमाले, नेकपा माओवादी केन्द्र, नेकपा एकीकृत समाजवादी, जनता समाजवादी पार्टीबीच छलफल भएको हो । छलफलमा एमाले अध्यक्ष केपी शर्मा ओली, एकीकृत समाजवादीका अध्यक्ष माधव नेपाल, नेकपा माओवादी केन्द्रका वरिष्ठ उपाध्यक्ष एवम् परराष्ट्रमन्त्री नारायणकाजी श्रेष्ठसहितका नेता सहभागी छन्। बैठकमा एमाले अध्यक्ष ओलीले गठबन्धनका साझा उम्मेदवार नारायणप्रसाद दाहाललाई विजयी गराउन निर्देशन दिएका छन्। राष्ट्रिय सभा अध्यक्षको निर्वाचनका लागि भर्खर बैठक सुरु भएको छ। राष्ट्रियसभा अध्यक्षको लागि सत्ता गठबन्धनका तर्फबाट माओवादी केन्द्रका नारायण दाहाल र कांग्रेसका युवराज शर्माले उम्मेदवारी दर्ता गराएका छन्। संसद सचिवालयका अनुसार दाहालको प्रस्तावकमा माओवादी केन्द्रका गोपीबहादुर सार्की र समर्थकमा एमालेका देवेन्द्र दाहाल, नेकपा एकीकृत समाजवादीका बेदुराम भुसाल र जसपाका मोहम्मद खालिद छन् । शर्माको प्रस्तावकमा कांग्रेसका आनन्दप्रसाद ढुङ्गाना, समर्थकमा किरणबाबु श्रेष्ठ र लोकतान्त्रिक समाजवादी पार्टीका शेखर कुमार सिंह छन्। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएपछि निर्वाचन हुन लागेको हो। छ। कूल ५९ सदस्यीय रहेको राष्ट्रिय सभामा मतविभाजनबाटअध्यक्ष चुनिनेछन्। हाल राष्ट्रिय सभामा माओवादी १८, कांग्रेस १६, एमाले १०, एकीकृत समाजवादी ८, जसपा ३, लोसपा १, राष्ट्रिय जनमोर्चा १, स्वतन्त्र १ सदस्य छन्। राष्ट्रपतिबाट मनोनीत विमला राई पौड्यालको कार्यकाल समाप्त भएपछि राष्ट्रपतिबाट मनोनित हुन बाँकी रहेकाले १ पद खाली रहेको छ। राष्ट्रिय सभामा पनि सत्ता पक्षको गठबन्धनको बलियो मत रहेको छ। (यस अगाडि समाचारमा नारायणप्रसाद दाहाल हुनुपर्नेमा नारायणप्रसाद शर्मा लेखिएकाले सच्याएको छ  सम्पादक)"
कपिलवस्तुमा फरार रहेका ८५ प्रतिवादी पक्राउ,"कपिलवस्तु : जिल्ला प्रहरी कार्यालयले फरार प्रतिवादीहरुलाई पक्राउ गर्न विशेष अभियान संचालन गरेको छ। चालु आर्थिक वर्षको दोस्रो चौमासिक सम्ममा विभिन्न मुद्दाका लगत कट्टाका फरार रहेका प्रतिवादीहरु ४ महिला सहित ८५ जना पक्राउ परेका छन्। प्रहरीको विशेष अभियान अन्तरगत जिल्लाका विभिन्न स्थानमा लुकिछिपी बसेका अभियुक्तहरुलाई विशेष सुचनाका आधारमा पक्राउ गर्न प्रहरीलाई निर्देशन गरिए अनुसार यसरी धमाधम फरार प्रतिवादी पक्राउ पर्दै गएका हुन्। फरार अपराधी, लागू औषध सेवन तथा ओसारपोसार र तस्करी नियन्त्रणका सवालमा आफु शुन्य सहनशीलताको नीतिमा अघि बढेको प्रहरी उपरीक्षक नवरत्न पौडेलले बताए। जिल्लाका सबै प्रहरी युनिटहरुलाई फरार प्रतिवादी लुकिछिपी बसेको सूचना संकलन र पक्राउ गर्न सुक्ष्म ढंगले परिचालन गरिएको प्रहरी नायब उपरीक्षक हरि बहादुर वलीले बताए। पक्राउ परेका सवैको जम्मा कैद १ सय १४ वर्ष ७ महिना २५ दिन भुक्तान गर्न बांकी रहेकोे छ। उनीहरुबाट १२ लाख ९३ हजार ९ सय ७५ रुपैया जरिवाना रकम असुल गर्न बांकी रहेको जिल्ला प्रहरी कार्यालयले जनाएको छ।"
विद्यार्थीलाई परम्परागत सीप हस्तान्तरण,"बेनी : म्याग्दीका युवा, विद्यार्थीहरुलाई परम्परागत सीप हस्तान्तरण गर्न थालिएको छ। मौलिक र परम्परागत सीप हस्तान्तरण, संरक्षण र वातावरणमैत्री चोयाका सामग्रीको प्रयोग बढाउने उद्देश्यले युवा, विद्यार्थीलाई तालिम मार्फत सीप हस्तान्तरण गरिएको हो। धवलागिरी गाउँपालिका७ शिवाङको हेम र अन्नपूर्ण गाउँपालिका५ को शिख नमुना आवासीय माविका विद्यार्थीका साथै अन्नपूर्ण७ घराम्दीका युवा युवतीहरुलाई चोयाका सामान बनाउने तालिम दिइएको छ। हेम नमुना आवासीय माविका शिक्षक नेत्रलाल सुवेदीले स्वास्थ्य शारीरिक तथा सिर्जनात्मक कला विषय अन्तरगत निगालोबाट चोया र सामान बनाउने सीप सिकाउन ४ दिने तालिम सञ्चालन गरेको जानकारी दिए। कक्षा ७ र ८ का विद्यार्थीको इच्छा अनुसार सीपमुलक व्यवहारिक तालिम दिएका हौं, उनले भने, निगालो र बाँसको चोयाबाट डोका, थुन्से, नाङ्लो डाली, थुन्से, भकारी, नाम्लो, नाङ्लो, डाम्लो बनाउन सिकाएका छौं। शिक्षक सुवेदीले तालिम दिएका थिए। विद्यार्थीले तयार पारेको निगालोको चोयाबाट बनेका डस्टविन विद्यालयको फोहोर व्यवस्थापनमा प्रयोग गरिएको छ। अन्नपूर्ण७ को मण्डली सामुदायिक सिकाई केन्द्रका अध्यक्ष सम्झना पौडेलले निगालोबाट चोया र सामान बनाउने सीप सिकाउन ६ जना महिलासहित ३० जनालाई हालै ५ दिने तालिम दिएको बताइन्। चोयाका सामान बनाउन रघुगंगा गाउँपालिका७ चिमखोलाबाट अनिल पाईजा घराम्दी पुगेका थिए। चिमखोलाका बासिन्दाहरुमा निगालोबाट आकर्षक डोका बनाउने सीप छ। पाइजाका अनुसार प्रति डोकालाई एक हजारदेखि दुई हजार पाँच सय मूल्य पर्छ। सामाजिक विकास कार्यालय म्याग्दीको आर्थिक सहयोगमा शिख माविको कक्षा ८, ९ र १० का ४० जना विद्यार्थीहरुलाई २ दिने तालिम दिइएको प्रअ केदार कार्कीले बताए। उनका अनुसार अघिल्लो पुस्ताका नागरिकहरुको मृत्यु, नयाँ पुस्ताका युवा युवतिमा ज्ञान सीप हस्तान्तरण नभएको र पलास्टिकबाट बनेका सामाग्रीको बढ्दो प्रयोगका कारण चोयाबाट बनेका सामग्री र सीप लोप हुने अवस्थामा पुगेको छ। घराम्दीका पुनीसरा पुनले सामान भण्डारण र ढुवानीमा प्रयोग हुने चोयाका सामग्रीहरु वातावरणमैत्री हुने बताइन्। पलास्टिकका सामानका कारण प्रदुषण बढेकाले चोयाबाट बनेका सामग्री प्रयोगमा ल्याउन थालेको उनले बताइन्।"
जलजला अध्यक्ष कप फट्केढुङ्गालाई,"बेनी : जलजला गाउँपालिका४ फट्केढुङ्गाले दोस्रो गाउँपालिका अध्यक्ष कपको उपाधी जितेको छ। खोलाखेतमा सोमबार सम्पन्न फाइनलमा वडा नम्बर ७ धाइरीङलाई पराजित गर्दै ४ नम्बर वडाले उपाधी जितेको हो। प्रतियोगिताको बिजेता र उपबिजेताले ट्रफी, मेडल र प्रमाणपत्र सहित १ लाख १११ रुपैयाँ र ५० हजार ५५५ रुपैयाँ प्राप्त गरेका छन्। तृतीय बनेको वडा नम्बर २ र सान्तवना वडा नम्बर १ ले क्रमश ३० हजार ३३३ रुपैयाँ र १० हजार १११ रुपैयाँ ट्रफी, मेडल र प्रमाणपत्र प्राप्त गरेका छन्। प्रतियोगितामा प्रथम, द्धितीय, तृतीय र सान्त्वना हुने वडा र खेलाडीहरुलाई गाउँपालिकाका उपाध्यक्ष दिपक आचार्य, वडाध्यक्षहरु र प्रमुख प्रशासकीय अधिकृत फणिन्द्रप्रसाद आचार्यले नगद पुरस्कार, ट्रफी, मेडल र प्रमाणपत्र वितरण गरेका थिए। प्रतियोगितामा ९ वटै वडाबाट खेलाडीहरुले सहभागिता जनाएका थिए। सहभागी स्वरुप अन्य पाँचवटा वडाहरुलाई ५ हजार ५५ रुपैयाँका दरले सहभागी भत्ता प्रदान गरिएको छ। शनिबारदेखि सुरु भएको प्रतियोगिताको जिसस उपप्रमुख सोमबहादुर जिसीले उद्घाटन गरेका थिए। जलजला खोलाखेत युवा क्लबले दोस्रो महाशिवरात्री मेलाको समेत आयोजना गरेको थियो। युवा क्लब र स्थानीय आमा समुहले अध्यक्ष कप प्रतियोगिताको व्यवस्थापन गरेका थिए। स्थानीय खेल प्रतिभाको पहिचान र प्रोत्साहन गर्ने उद्देश्यले प्रतियोगिता आयोजना गरेको गाउँपालिकाका अध्यक्ष राजुप्रसाद आचार्यले बताए।"
बाबुको हत्या गर्ने छोरो पक्राउ,नुवाकोट : नुवाकोटको पश्चिमी भेगमा रहेको किस्पाङमा छोरोले बाबुको हत्या गरेका छन् । प्रहरीले पक्राउ गरी हिरासतमा राखेको छ । किस्पाङ गाउँपालिका ५ पोखरीगाउँमा घरासयसी विवादमा छोराले बाबुको हत्या गरेका प्रहरीले जनाएको छ । छोरा २३ वर्षीय मुकेश नेपालीले मादक पदार्थ सेवन गरी बाबु ५५ वर्षीय भरत नेपालीको आग्लोले हानेर हत्या गरेका जिल्ला प्रहरी कार्यालय नुवाकोटले जनाएको छ । बाबुको हत्या गरेका मुकेशलाई पक्राउ गरी जिल्ला प्रहरी कार्यालयको हिरासतमा राखिएको छ । उनलाई नुवाकोट जिल्ला अदालतबाट सात दिन हिरासतमा रख्ने अनुमति लिइएको छ।
खेतमा बालकको शव फेला,नुवाकोट : नुवाकोटको लिखुमा एक बालको शव रहस्यमय रुपमा फेला परेको छ। प्रहरीले सुक्ष्म रुपमा अनुसन्धान गरिरहेको जनाएको छ। लिखु गापा २ बाघेमा मामाघर बस्दै आएका ९ वर्षीय सर्विन्द्र खातीको शव खेतमा फेला परेको जिल्ला प्रहरी कार्यालय नुवाकोटले जनाएको छ। प्रहरीका अनुसार बालकको शव पोष्टमार्टमका लागि त्रिवि शिक्षण अस्पताल महाराजगन्ज लगिएको छ।
"म्याग्नाइटको स्मार्ट इडिसन सार्वजनिक, ३ लाखसम्मको लाभ","काठमाडौं : नेपालमा निसान गाडीका अधिकारिक विक्रेता पायोनियर मोटो कर्पले निसान म्याग्नाइटको स्मार्ट इडिसन भेरियन्ट सार्वजनिक गरेको छ। नेपालमा सन् २०२१ मा सार्वजनिक भई नेपाली बजारमा लोकप्रियता पाएको यो बिग, बोल्ड, ब्युटिफुल र कारिज्माटिक एसयूभी निसान म्यागनाइट नयाँ, स्मार्ट र नवीनतापूर्ण आरामदायी सुविधासहित उपलब्ध भएको छ। निसान म्याग्नाइट स्मार्ट इडिसन मार्च महिनामा खरिद गर्दा विशेष छुटका साथ आकर्षक मूल्यको लाभ लिन सकिन्छ। गाडीको खरिदमा ग्राहकले विभिन्न लाभहरू समावेश गरी जम्मा ३ लाख १६ हजार १ सय ९६ रुपैयाँसम्मका फाइदा प्राप्त गर्न सक्नेछन्। निसान म्याग्नाइट स्मार्ट इडिसनमा अतुलनीय मनोरञ्जनको लागि नयाँ ८ इन्च टचस्क्रिन नेभिगेसन डिस्प्ले उपलब्ध छ। ढुक्कले ड्राइभिङ गर्न सक्षम बनाउने फग लाइट समावेश गरिएका छन्। स्मार्ट एलईर्ड डीआरएलले कारको डिजाइनमा सुन्दरता थपेको छ। एलोय ह्विल, मस्कुलर लाइन र डायनामिक स्टाइल डिजाइनले गर्दा नयाँ गाडी हरेक कोणबाट साँच्चिकै आकर्षक र बोल्ड देखिन्छ। गाडीमा वायरलेस चार्जरको सुविधा पनि छ। निसान म्यागनाइट एएमटि चाँडै नै देशव्यापी रुपमा उपलब्ध हुने तयारीमा रहेको बताइएको छ।"
घर र गोठमा लागेको आगो निभाउने क्रममा बालक घाइते,"विराटनगर : मोरङको बेलबारी नगरपालिका४ स्थित एउटा घर र गोठमा सोमबार दिउँसो आगलागी भएको छ। प्रहरीका अनुसार गोपाल थापाको कर्कट पाताको छानो भएको १ तले गोठबाट आगलागी सुरु भएको थियो। गोठबाट सल्किएको आगोले थापाको घरको आधा पाटो पनि जलेर क्षति पुगेको मोरङ प्रहरी प्रमुख एसपी नवराज कार्कीले जानकारी दिए। उनका अनुसार दिउँसो १२ बजेतिर गोठमा अचानक आगलागी सुरु भएको थियो। आगोले गोठनजिकै रहेको घरमा पनि क्षति पुर्याएको हो। आगोले गोठ तथा घरको आधा पाटोसहित अन्नपात, लत्ताकपडा जल्दा ३ लाख बराबरको क्षति भएको एसपी कार्कीले बताए। विद्युत सर्ट भएर आगलागी भएको हुनसक्ने प्रहरीको अनुमान छ। आगो निभाउने क्रममा एक जना बालक घाइते भएका छन्। आगोले जलेर १४ वर्षीय निमेष थापा घाइते भएको प्रहरीले जनाएको छ। उनी घरधनी गोपालका नाति हुन्। हात, खुट्टा, ढाडलगायत शरीरका विभिन्न भागमा चोट लागेका निमेषलाई उपचारका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको छ। आगोले जलेर गोठभित्र रहेको एउटा राँगोसमेत घाइते भएको छ। प्रहरी, स्थानीय र दमकलको सहयोगमा दिउँसो १ बजेतिर आगो नियन्त्रणमा लिइएको थियो। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान सुरु गरेको छ।"
"राष्ट्रिय सभा अध्यक्षको निर्वाचनअघि प्रचण्ड,ओली र नेपालबीच छलफल","काठमाडौं : सत्ता गठबन्धनका तीन शीर्ष नेताहरूबीच भेटघाट भएको छ। मंगलबार बिहान प्रधानमन्त्री पुष्पकमल दाहाल 'प्रचण्ड', नेकपा एमालेका अध्यक्ष केपी शर्मा ओली र एकीकृत समाजवादी पार्टीका अध्यक्ष माधवकुमार नेपालबीच भेटवार्ता भएको हो। राष्ट्रियसभा अध्यक्षको निर्वाचनअघि उनीहरूबीच भेटघाट भएको हो। राष्ट्रिय सभा निर्वाचन केहीबेरमा हुँदैछ। उनीहरूबीच राष्ट्रियसभा अध्यक्षको निर्वाचन,विश्वासको मतलगायत समसायिक राजनीतिक विषयमा छलफल भएको जनाइएको छ। नेकपा एकीकृत समाजवादीले आफ्ना मागबाट पछि नहटेपछि शीर्ष नेताहरू छलफलमा जुटेको एक नेताले जनाएका छन्। नेकपा एसले कांग्रेससँगको गठबन्धनमा भएको सहमतिअनुसार माधव कुमार नेपालले कम्तिमा एक वर्ष प्रधानमन्त्री बन्नुपर्ने र संघदेखि प्रदेश सरकारसम्म पावर सेयरिङमा लिखित प्रतिवद्धता जनाउनुपर्ने माग गरेको छ। यी दुवै विषयमा प्रधानमन्त्री सहमत भएपछि मात्रै नेकपा एसले राष्ट्रिय सभा अध्यक्ष र विश्वासको मतमा सहयोग गर्ने बताएको छ। नयाँ सत्ता समीकरण बनाउँदा बहुमत नपुगेपछि प्रधानमन्त्री प्रचण्ड र ओलीले निरन्तर संवाद गरेर नेपाललाई सरकारमा ल्याएका थिए। नयाँ सरकारमा सहभागी भएको नेकपा एस आफ्नो अडानबाट पछि नहट्ने भएको हो। नयाँ सरकारमा नेकपा एसबाट दुईजना मन्त्री बनेका छन्। भानुभक्त जोशी र धनबहादुर बुढा मगर मन्त्री बनेका हुन्।"
राष्ट्रिय सभा अध्यक्षको निर्वाचन प्रक्रिया सुरू,काठमाडौं : राष्ट्रिय सभा बैठक सुरू भएको छ। बैठकमा राष्ट्रिय सभा अध्यक्ष पदको निर्वाचन प्रक्रिया सुरू भएको छ। बैठकमा राष्ट्रिय सभा सदस्य आनन्द प्रसाद ढुंगानाले युवराज शर्मालाई राष्ट्रिय सभाको अध्यक्ष पदमा निर्वाचित गरियोस् भन्ने प्रस्ताव सभासमक्ष प्रस्तुत गर्दैछन्। बैठकमा सांसद गोपीबहादुर सार्की 'अछामी'ले नारायण प्रसाद दाहाललाई राष्ट्रियसभा अध्यक्ष पदमा निर्वाचित गरियोस् भन्ने प्रस्ताव सभासमक्ष प्रस्तुत गर्नेछन्। त्यसपछि अध्यक्षले उक्त दुवै प्रस्तावहरूलाई निर्णयार्थ प्रस्तुत गर्नेछन्। अन्तमा आगामी आर्थिक वर्ष २०८१०८२ का लागि विनियोजन विधेयकमा सिद्धान्त र प्राथमिकतामाथि सभामा छलफल हुने कार्यक्रम तय भएको संघीय संसदले जनाएको छ।
ओस्कारमा ओपेनहाइमरले जित्यो ७ अवार्ड,"लस एन्जलस (एजेन्सी) : सर्वाधिक लोकप्रिय चलचित्र ओपेनहाइमरले ओस्कार २०२४ मा आफ्नो वर्चश्व कायम गर्दै सात विधामा अवार्ड जितेको छ। अमेरिकाको लस एन्जलसको हलिउडस्थित डल्बी थियटरमा सम्पन्न ९६औं ओस्कार अवार्डमा ओपेनहाइमरले सर्वोत्कृष्ट चलचित्र, सर्वोत्कृष्ट निर्देशक, सर्वोत्कृष्ट अभिनेता, सर्वोत्कृष्ट सहायक अभिनेता, उत्कृष्ट सम्पादन, मौलिक स्कोर र छायांकन गरी सात विधामा अवार्ड हात पारेको हो। चलचित्र १३ विधामा मनोनयनमा परेको थियो। चलचित्रका नायक सिलियन मर्फीले उत्कृष्ट अभिनेताको अवार्ड जितेका छन्। ओस्कारमा सर्वोत्कृष्ट अभिनेताको अवार्ड जित्ने उनी पहिलो आयरिश व्यक्ति बनेका छन्। क्रिस्टोफर नोलनले उत्कृष्ट निर्देशक र रोबर्ट डाउनी जुनियरले उत्कृष्ट सहायक अभिनेताको अवार्ड जितेका हुन्। सर्वोत्कृष्ट अभिनेताको अवार्ड थाप्न पाउँदा निकै हर्षित भएको बताउँदै मर्फीले भने, यस समारोहमा उभिन पाउँदा धेरै गर्व अनुभूत गरेको छु। उनले सबैभन्दा जंगली, सबैभन्दा रमाइलो, सबैभन्दा रचनात्मक र सन्तोषजनक यात्रामा आफूलाई सँगै लगेको भन्दै निर्देशक नोलन र निर्माता एम्मा थोमसलाई धन्यवादसमेत दिए। हाल आफूहरू ओपेनहाइमरको संसारमा बाँचिरहेको बताउँदै उनले विश्वभर रहेका शान्तिका संवाहकहरूप्रति पुरस्कार समर्पित गरे। चलचित्र आणविक बमका आविष्कारक भौतिकशास्त्री जे रोबर्ट ओपेनहाइमरको जीवनीमा आधारित चलचित्र हो। ओपेनहाइमर फादर अफ एटोमिक बमका रूपमा पनि परिचित छन्। अवार्ड समारोहमा चलचित्र पोर थिङ्स र द जोन अफ इन्ट्रेस्टले क्रमशः चार र दुई वटा पुरस्कार पोल्टामा हाले। चलचित्र पोर थिङ्सका लागि नायिका एम्मा स्टोनले उत्कृष्ट अभिनेत्रीको अवार्ड हात पारिन्। द जोन अफ इन्ट्रेस्टले उत्कृष्ट साउन्ड अवार्ड जित्यो। त्यसैगरी उत्कृष्ट अन्तर्राष्ट्रिय फिचर जित्ने पनि यो पहिलो बेलायती चलचित्र बन्यो। जापानी काल्पनिक चलचित्र द ब्वाय एन्ड द हेरोन सर्वोत्कृष्ट एनिमेटेड फिचर फिल्म घोषित भयो। अमेरिकी च्याट शोका प्रस्तोता जिमी किमेलले चौथो पटक समारोह सञ्चालन गरेका थिए। पुरस्कार समारोह स्थल नजिकै गाजामा इजरायलको युद्धविरुद्ध भएका विरोध प्रदर्शनले त्यहाँको ट्राफिक अवरुद्ध बनाएको थियो। समारोहमा पनि राजनीति नै चर्चाको विषय बन्यो। पुरस्कार थाप्नेमध्येका धेरैले आफ्ना भाषणमा गाजा र युक्रेनमा शान्तिको लागि आह्वान गरे।"
एमालेद्वारा नेता कार्यकर्तालाई प्रशिक्षण दिँदै,"उदयपुर : नेकपा एमाले उदयपुरले मिसन८४ लाई लक्षित गरी नेता कार्यकर्तालाई प्रशिक्षण दिन सुरु गरेको छ। पछिल्लो राजनीतिक परिवेश, आगामी निर्वाचन, जनवर्गीय संगठन, जनप्रतिनिधि र पार्टीबीचका सम्बन्ध, विकास निर्माण, पार्टीका सिद्धान्त, जनताको बहुदलीय जनवाद लगायतका विषयमा एमालेले कार्यकर्तालाई प्रशिक्षित गराउन सुरु गरेको हो। पार्टी संगठन मजबुद बनाउउँदै आगामी निर्वाचनमा सर्वश्रेष्ठ हासिल गर्न जिल्लाका आठ वटै स्थानीय तहका नेता कार्यकर्तालाई लक्षित गरी प्रशिक्षण कार्यक्रमको आयोजना गरिएको जिल्ला अध्यक्ष परमेश्वर घिमिरेले बताए। उनले भने, पार्टी नेता र कार्यकर्तालाई विचार र दृष्टिकोणमा प्रष्ट, अब्बल संगठन, विकासमा नेतृत्वदायी भूमिका बनाउने पार्टीको लक्ष्य अनुरूप प्रशिक्षण सुरु गरेका हौ। प्रशिक्षणमा विषयवस्तुको जानकारीसँगै मिसन ८४ लाई लक्षित गरी पार्टी भित्रका आन्तरिक द्वन्द्व व्यवस्थापन, विकास निर्माणका विषयमा छलफल, जनप्रतिनिधि र कार्यकर्ताबीचका सम्बन्धमा सुमधुरता कायम गर्नसमेत समन्वयात्मक भूमिका निर्वाह गरिएको अध्यक्ष घिमिरेले बताए। उनका अनुसार हालसम्म बेलका, चौदण्डिगढी, त्रियुगा नगरपालिका, रौतामाई गाउँपालिकामा प्रशिक्षण सकिएको र बाँकी पालिकामा जिल्ला अधिवेशन अगाडि नै सक्ने गरी तयारी गरिएको बताए। प्रशिक्षण कार्यक्रमअन्तर्गत सोमबार रौतामाई गाउँपालिका कमिटीले वडा नम्बर ६ रौतामा प्रशिक्षण कार्यक्रम आयोजना गरिएको पालिका कमिटीका अध्यक्ष केशव राईले बताए। कार्यक्रममा पार्टीका सम्बन्धित भूगोलका जिल्ला कमिटी, गाउँपालिका कमिटी, जनसंगठनका केन्द्र, प्रदेश र जिल्ला, पालिका कमिटीका नेताहरूको उपस्थिति रहेको उनले बताए। एक दिने प्रशिक्षणको सहजिकरण पोलिटब्युरो सदस्य तथा जिल्ला इन्र्चाज पर्शुमेघी गुरुङ, केन्द्रिय सदस्य तथा सबै पालिका इन्र्चाज अम्बिका थापा, जिल्ला अध्यक्ष परमेश्वर घिमिरे, उपसचिव भरतबहादुर थापाले गरेका छन्। पालिका कमिटीका सचिव ललित मगरका अनुसार पार्टीको दशौं महाधिवेशनबाट पारित प्रस्तावका विषयमा पोलिटब्युरो सदस्य गुरुङ, महिलाका मुद्दा, अवसर, चुनौती र आगामी कार्यभारका सवालमा केन्द्रीय सदस्य थापा, जनप्रतिनिधि र पार्टीबीचको सम्बन्धका विषयमा अध्यक्ष घिमिरे र पार्टी र जनवर्गीय संगठनबीचको सम्बन्धका विषयमा उपसचिव थापाले प्रशिक्षण दिएका छन्।"
झोलुंगे पुल बनेपछि स्थानीयलाई सहज,"दोलखा : दोलखाको गोगंर टासिनामा स्थिति तामाकोशी नदीमा १०४ मिटर लामो झोलुङ्गे पुल बनेको छ। बिगुगाउँपालिका १ र गौरीशंकर गाउँपालिका ९ जोड्ने तामाकोशी नदीमा झोलुङ्गे पुल बनेको हो। तामाकोशी नदीमा पुल नहुँदा टासिनामका स्थानीय ३ घण्टा पैदल हिँडेर स्वास्थ्य, शिक्षा लगायतका अन्य सेवा लिन बाध्य हुनुपरेको स्थानीयको गुनासो थियो। कादुरी एग्री कल्चरल एसोसिएसन ब्रिटिस गोर्खाज नेपालको आर्थिक सहयोगमा दोलखामा ३ वटा झोलुङ्गे पुल र ६१ वटा धारा निर्माण भएको छ। ५५ वर्षअघिदेखि देशका विभिन्न जिल्लामा कृषि, स्वास्थ, शिक्षा र पुल निर्माणका लागि काम गर्दै आएको कादुरी एग्री कल्चरल एसोसिएसन ब्र्रिटिस गोर्खाज नेपालले १ करोड २६ लाख मा निर्मित तामाकोशी नदीको झोलुङ्गे पुल संस्थाका प्रमुख माइकल कादूरीले सोमबार उद्घाटन गरेका हुन्। पुल निर्माणपछि ५ सय भन्दा बढी घर परिवारलाई विद्यालय र स्वास्थ्यचौकी जान बाटो छोटिने भएपछि स्थानीय खुसी भएका छन्। कादुरी एग्री कल्चरल एसोसिएसन ब्रिटिस गोर्खाज नेपालले बिगु गाउँपालिका १ स्यालु गाउँमा ८७ लाखको लागतमा खानेपानीको ९१ वटा धारा निर्माण गरिदिएको प्रोजेक्ट मेनेजर प्रदीपकुमार सिलवालले बताए। गौरीशंकर ८ भुमेथान, हुर्पुङमा ८० लाख लगानी मा ६१ वटा खानेपानीका धारा अर्को वर्ष निर्माण हुने कादूरी एग्री कल्चरल एसोसिएसन ब्रिटिस गोर्खाज नेपालका पुल विभाग प्रमुख सुन्दरकुमार श्रेष्ठले जानकारी दिए। यसअघि गौरीशंकर नाजिमटार खारेमा १ करोड १६ लाखमा १ सय १२ मिटर लामो झोलुङ्गे पुल निर्माण गरिसकेको पुल विभाग प्रमुख श्रेष्ठको भनाइ छ। त्यसैगरी माथिल्लो तामाकोशी जलविद्युत् आयोजनाको मुख्य सुरूङ मार्ग नजिकैको गोंगर खोलामा ८० लाखको लागतमा ७२ मिटर लम्बाइको झोलुङ्गे पुल कादुरी एग्री कल्चरल एसोसिएसन ब्र्रिटिस गोर्खाज नेपालले बनाइ सकेको छ। बिगु र गौरीशंकर गाउँपालिकामा २ वटा झोलुङगे पुल र २ वटा खानेपानी आयोजना थप निर्माण गर्ने तयारीमा रहेको कादूरी एग्री कल्चरल एसोसिएसन ब्र्रिटिस गोर्खाज नेपालका पुल विभाग प्रमुखले जानकारी दिएका छन्। नेपालका लागि बेलायती राजदूत फेनले पुल निर्माणले स्थानीयलाई आवतजावतमा सहज हुने विश्वास लिए। पुल निर्माण भएसँगै गोंगर र टासिनामको दूरी छोटिएको छ।"
मुगुमा बौद्ध शिक्षा पढाइ हुने,मुगु : जिल्लाको पूर्वी क्षेत्रमा पर्ने मुगुम कार्मारोङ गाउँपालिका३ चेजाङपुकमा निर्मित गुम्बामा बौद्ध शिक्षा पढाइ हुने भएको छ। मुगुम कार्मारोङ गाउँपालिकाको ९ वटा वडाको १७ बस्तीमा लामा समुदायको बसोबास रहेको छ। यी गाउँबाट बर्सेनि सयौंको संख्यामा लामा शिक्षा पढ्नका लागि आफ्ना बालबालिकालाई काठमाडौंलगायत देशका विभिन्न स्थान र भारत सम्म लिन थालेपछि आधारभूत तहसम्मको बौद्ध शिक्षा सोही गाउँपालिका३ चेजाङपुकमा निर्मित गुम्बामा बौद्ध शिक्षा पढाइ हुने भएको हो। मुगुम कार्मारोङ गाउँपालिका३ चेजाङपुकमा र रिम्बोच्चे हिस्से साम्फो र उनकी धर्मपत्नी रिम्बोच्चे खाण्डो पेमा छोईडेलको आर्थिक सहयोगमा निर्मित ओर्गेन ढोदुल लिङ गुम्बाको उद्घाटन र १०औं कर्मारोङ सिद्धि धोङढुब पूजाको कार्यक्रममा उक्त गुम्बाबाट जिल्लामै पहिलो पटक आधारभूत तहको बौद्ध शिक्षा पढाइ हुने भएको छ। यो गाउँपालिका बाट बर्सेनि बौद्ध शिक्षा अध्ययनका लागि ५० देखि १ सयसम्म लामा समुमदायका बालबालिका काठमाडौं लगायत देशका अन्य जिल्ला र भारतसम्म पुग्ने भएकाले आधारभूत तहसम्मको अध्यापन यही गुम्बाबाट हुने उक्त गुम्बाका अध्यक्ष खेन्बो कार्मा राप्केले बताए। सात वर्ष अगाडिबाट निर्माण सुरु भई निर्माण कार्य सम्पन्न भईसकेपछि गुम्बाको निर्माण लगायत अन्य कार्यमा आर्थिक सहयोग गरेका रेम्वोच्चेले यही गुम्बाबाट बौद्ध शिक्षा समेत पढाइ गर्ने भएपछि मुगुम कार्मारोङगाउँ पालिकाका सर्वसाधारण आफ्ना बालबालिकालाई गाउँ नजिकै पढाउन पाउने भएपछि सारै हर्षित भएको सोही स्थानीय दाक्पा तामङले बताए। बौद्ध शिक्षालाई राज्यले कुनै पनि व्यवस्था नगरीरहेका बेला मुगुम कार्मारोङ गाउँपालिका जस्तो दुुर्गम स्थानमा बौद्ध शिक्षा पढाइ हुनु सारै गर्वको कुरा भएको छ। चन्दा संकलन गरेर होस या आफ्नै लगानीमा रिम्पोचे गुरुले यो गाउँपालिकाका लागि ठूलो सहयोग गरेको सोही गाउँपालिका६ की इटोल तामाङले बताइन्। मुगुम कार्मारोङ गाउँपालिका बौद्ध धर्मालम्बीहरूको बसोबास रहेको क्षेत्र भए पनि राज्यका कुनै पनि निकायबाट बौद्ध शिक्षाको संरक्षणमा हुन सकेको छैन। बर्सेनि सयौंको संख्यामा यहाँबाट बालबालिका जिल्ला बाहिर र भारत सम्म पुग्न थालेपछि आगमी दिनमा आधारभूत शिक्षा गाउँ नजिकै यो गुम्बामा पढ्ने वातावरण बनाउन राज्यका सबै निकायको उत्तिकै दायित्व रहेको यहाँका धर्म गुरुहरू बताउँदै आएका छन्।
फेरिएको नेतृत्वबाट कहिले चुक्ता हुन्छ दूधको बक्यौता ?,"काठमाडौं : स्वदेशमै उत्पादित वस्तुहरूले बजार र उचित मूल्य नपाउँदा पटकपटक आन्दोलन भइरहे पनि त्यसले दीर्घकालीन निकासा पाउन सकेको छैन। यसअघि आन्दोलित दुग्ध किसानहरूको पुस मसान्तसम्मको भुक्तानी बक्यौता चैत २१ गतेभित्र गरिसक्नुपर्ने सम्झौता पुरानो नेतृत्वले गरेको थियो। तर, सम्झौता भएको केही दिनमा नयाँ नेतृत्व आएपछि अहिलेसम्मको करिब ७ अर्ब रुपैयाँबराबरको बक्यौता कहिले भुक्तानी होला भन्ने आशंका उठेको छ। भलै यसअघि किसानले राखेका मागहरूबारे तत्कालीन कृषि तथा पशुपन्छी मन्त्री डा बेदुराम भुसालले फागुन १८ गते पाँचबुँदे सम्झौता गरे। तर, फागुन २३ गते सरकारको नेतृत्व नै परिवर्तन भएपछि यो सम्झौताले कत्तिको निचोड पाउँला भन्ने प्रश्न उठेको छ। यद्यपि नयाँ नेतृत्वले किसानहरूको बाँकी रहेको दूधको भुक्तानी छिट्टै गर्ने आश्वासन दिएको बताउँछन् केन्द्रीय दुग्ध उत्पादक सहकारी संघका महासचिव राम आचार्य। दुग्ध किसानहरूको पुस मसान्तसम्मको भुक्तानी बक्यौता चैत २१ गतेभित्र गरिसक्नुपर्ने सम्झौता भएको उनले ध्यानाकर्षण गराए। अहिले सरकार परिवर्तन भएपछिको कृषि तथा पशुपन्छी मन्त्री ज्वालाकुमारी साहसँग भेट गरिसकेको र अर्थमन्त्री वर्षमान पुनलाई पनि ध्यानाकर्षण गरिसकेको संघका अध्यक्ष राम आचार्यले जनाए। उनका अनुसार यो फाइल अर्थ मन्त्रालय पुगेको छ। दुग्ध विकास संस्थानले पहिलो चरणमा ३० करोड रुपैयाँ भुक्तानी गर्ने भनेको छ। महासचिव आचार्य भन्छन्, किसानका सबै बक्यौता भुक्तानी गर्नेमा अर्थमन्त्री सकारात्मक छन्। छलफल गरेर मिलाउने आश्वासन दिएका छन्। यसबारे प्रधानमन्त्री पनि चिन्तित छन्। यसैले अब किसानको समस्या छिट्टै टुंगिनेमा आशावादी छौं। माग पूरा नभए फेरि आन्दोलनको आँधीबेहरी सिर्जना गर्नुपर्ने हुन्छ। यता कृषि तथा पशुपन्छी मन्त्रालयका प्रवक्ता शवनम शिवाकोटी अर्याल भने नयाँ मन्त्रीलाई अहिलेसम्मको अपडेटको ब्रिफिङ गर्नै बाँकी भएको बताउँछिन्। यसअघि भएको सम्झौताअनुसार हुनेछ। बिक्री बन्द भएको खुलाइसकेको छ। किसानसँगको सम्झौताबारे जानकारी दिनै भ्याइएको छैन। अब सबै जानकारी गराएपछि मन्त्रीज्यूको निर्देशन आउला, प्रवक्ता अर्यालले अन्नपूर्णसँग भनिन्। लामो समयदेखि उद्योगीले किसानको दूध खरिद गरेका थिएनन्। तर सम्झौतापछि किन्न थालिएको छ। किनभने प्रत्येक उद्योगले सहकारीबाट खरिद गरिरहेको दूधको परिमाणलाई नघटाई मिल्क होलिडे नहुने गरी निरन्तर खरिद गर्ने सहमति भएको थियो। किसानले उत्पादन गरेको दूध बिक्री गरेको आधा वर्ष बितिसक्दा पनि पैसा हात पार्न सकेका थिएन। सरकारी स्वामित्वमा रहेको दुग्ध विकास संस्थान (डीडीसी)ले मात्रै ७ महिनायता १ अर्ब रुपैयाँ भुक्तानी दिन बाँकी छ। यसबाहेकका निजी उद्योगहरूको समेत जोड्दा करिब ७ अर्ब रुपैयाँबराबरको भुक्तानी दिन बाँकी रहेको नेपाल डेरी एसोसिएसनले जनाएको छ। उद्योगमा दुग्धजन्य उत्पादन स्टकमै थुप्रिएकाले थप दूध किसानबाट खरिद गर्नै नसकेको स्थिति रहेको उद्योगीहरू बताउँछन्। नेपाल डेरी एसोसिएसनका अध्यक्ष प्रल्हाद दाहाल नेपालमा दूध उत्पादन व्यवसाय सुरु भएको करिब सात दशक बितेको छ तर यसको इतिहासमै पहिलो पटक दुग्ध उत्पादनमा एकै पटक धेरै समस्या आइलागेको बताउँछन्। पछिल्लो समय आर्थिक मन्दी, भारतको दूधभन्दा नेपालको दूध महँगो भयो (प्रतिलिटर ५ रुपैयाँदेखि १५ सम्म भारतको सस्तो), धेरै विदेश पलायन भएकाले दूध प्रयोग पनि घटेकोले उद्योगीसँग स्टक सामान धेरै हँुदा यो स्थिति आएको गुनासो गर्छन्। उनका अनुसार उद्योगमा अझै घिउ, बटर, धुलो दूध गरेर करिब पाँच अर्ब रुपैयाँबराबरको स्टक सामान छ। नेपाल डेरी एसोसिएसनका अनुसार देशभर दैनिक ३१ लाख लिटर दूध खपत हुन्छ। तर अहिलेको स्थितिमा दैनिक २६ लाख लिटर दूध मात्रै खपत हुने भएकाले बाँकी पाँच लाख लिटर दूध बढी भइरहेको एसोसिएसनका अध्यक्ष दाहाल बताउछन्। बढी हुने दूधलाई वैकल्पिक उत्पादन गरेर धूलो दूध बनाउँदै आएको तर यो बिक्री नभएकाले स्टकमै रह्यो। जस्ले गर्दा हाम्रै चालु पुँजी सबै त्यही स्टकमै गएर थुप्रियो, उनले अन्नपूर्णसँग भने, यसो हुँदा किसानलाई भुक्तानी गर्न नसकेको हो। हामीसँग कोलस्टोर पनि छैन। यसो हँुदा मिल्क होलिडे अर्थात् किसानबाट किन्न छोडिएको थियो। साढे १० वर्षमा ३९ अर्बको दुग्धजन्य पदार्थ आयात तत्कालीन कृषि तथा पशुपन्छी विकासमन्त्री डा भुसालले दूध तथा दुग्ध पदार्थ आयात गर्न बन्द गर्ने भनेर गोप्य निर्णय पनि गरेका थिए। तर नेपाल विश्व व्यापार संगठन (डब्लूटीओ) को सदस्य भएकाले आयातमा रोक लगाउन नपाइने व्यवस्थाले यसलाई रोक्यो। वैदेशिक व्यापारविज्ञ डापोषराज पाण्डे विश्व व्यापार संगठन (डब्लूटीओ)को नियमअनुसार कुनै पनि उत्पादन वा कृषि उत्पादनको आयातमा सीधा प्रतिबन्ध वा मात्रात्मक प्रतिबन्ध वा कोटा लगाउन नसकिने बताउँछन्। किनभने नेपाल विश्व व्यापार संगठन (डब्लूटीओ)को सदस्य भएकाले यस्ता वस्तुको आयात ठप्प रोक्न पाइँदैन, उनले अन्नपूर्णसँग भने, यद्यपि, यदि आयातित वस्तुहरू हानिकारककम गुणस्तर वा राष्ट्रिय सुरक्षाको आधारमा छन् भने तपाईंले स्वास्थ्यको आधारमा आयातमा प्रतिबन्ध लगाउन सक्नुहुन्छ। तर, आयातित उत्पादनलाई स्वदेशी उत्पादन (राष्ट्रिय उपचार) सरह व्यवहार गर्नुपर्छ। स्वदेशमै उत्पादित दूधले बजार नपाइरहेका अवस्थामा बर्सेनि दुग्धजन्य पदार्थहरू अर्बौं रुपैयाँको नेपाल भित्रिन्छ। आर्थिक वर्ष २०७०७१ देखियता हालसम्म मात्रै करिब ३८ अर्ब ८४ करोड ५८ लाख ६३ हजार रुपैयाँबराबरको आयात भएको छ। आव २०७८७९ मा मात्रै ३ अर्ब ६३ करोडको दुग्धजन्य पदार्थ आयात भएको थियो। यसपछि आव २०७९८० मा २ अर्ब ३८ करोड र चालु आवको माघसम्ममा १ अर्ब ४८ करोड रुपैयाँबराबरको भित्रिएको छ। यद्यपि नेपालबाट दुग्धजन्य पदार्थहरू पनि निर्यात भने नहुने होइनन्। तर आयातको तुलनामा निर्यात कम छ। आव २०७९८० मा मात्रै १ अर्ब ४५ करोड रुपैयाँबराबरको दुग्धजन्य पदार्थ निर्यात भएको थियो। चालु आवको ७ महिनामा सुधार भएर १ अर्ब ७१ करोड रुपैयाँबराबरको निर्यात भएको व्यापार तथा निकासी प्रवद्र्धन केन्द्रको तथ्यांकमा उल्लेख छ। सरकार र किसानसँगको सम्झौतामा पनि दूध तथा दुग्ध पदार्थहरूको निर्यात प्रवद्र्धनसम्बन्धी विषय सरकारको आगामी आर्थिक वर्षको नीति तथा कार्यक्रममा समावेश गर्ने सहमति भएको छ।"
बाँझो जग्गा खनजोत गरी सामूहिक तरकारी खेती,"मुग : मुगुका महिलाहरूले बाँझो जग्गा खनजोत गरी सामूहिक तरकारी खेतीबाट मनग्य आम्दानी गरिरहेका छन्। मुगुम कार्मारोङ गाउँपालिका९ को छायल, पाँपु र चिमात गाउँका महिलाहरू छायल गाउँमा रहेको दुई बिघा बाँझो जग्गा खनजोत गरी दुई वर्षयता कमाइरहेका हुन्। छायल गाउँमा पापु गाउँका स्थानीयको नाममा रहेको दुई बिघा जग्गा बाँझो थियो। सोही वडाको तीन बस्ती छायल, पापु र चिमात गाउँका महिलाहरूले कार्मारोङ महिला कृषि सहकारी संस्थासँग आबद्ध सदस्यहरू मिलेर गत वर्षबाट तरकारी खेती गरेका हुन्। पालिकाको वडा नं ९ का ८३ महिला आबद्ध सहकारी संस्थाका सदस्यले मौसमी तर बेमौसमी तरकारी खेती गरेका हुन्। त्यहाँ उत्पादित तरकारीहरू नजिकैको छायाँल बजारदेखि, पुलु, ढुंगेधारा, गमगढी बजार र आवासीय विद्यालय ताखासम्म पुयाइन्छ। तरकारीबाट भएको आम्दानीलाई सहकारीमा आबद्ध महिलाहरूको घरपरिवारमा ब्याज लगानी हुने गरेको सूर्यदेवी रोकायाले बताइन्। उक्त जग्गामा काउली, बन्दा, गोलभेँडा, बेसार, अदुवा, प्याज, लसुन, खुर्सानीलगायत अन्य तरकारी र सागपात लगाइँदै आएको छ। तरकारीबाट आम्दानी पाँच लाख रुपैयाँभन्दा बढी रकम ब्याजमा लगानी गरिएको हो। सामूहिक तरकारी खेतीबाट कमाउन थालेपछि महिलाहरूको आयआर्जनमा सुधार भएको छ भने उनीहरूले आफ्नो जमिनमा तरकारी खेती गर्न थालेका छन्। जिल्लामा होटल व्यवसाय गर्नेले सदरमुकाम गमगढीबाट ढुुवानी गरेर तरकारी ल्याउनुपर्ने बाध्यता रहेकामा हाल सो बाध्यता अन्त्य भएको छ। छायल बजारमा होटल गर्दै आएकी राजकली बुढा भन्छिन्, दुई वर्षदेखि आफ्नो होटलको आँगनमै ताजा तरकारी पाइन थालेको छ। आर्थिक वर्ष २०७८०७९ र २०७९०८० मा कर्णाली प्रदेश सरकारअन्तर्गत नवप्रवद्र्धन साझेदारी कोषको आर्थिक सहयोगमा मुगुम कार्मारोङ गाउँपालिका र छायाँ नेपालको लागत साझेदारीमा पर्यटन पर्यावरणमार्फत आत्मनिर्भर परियोजना यो वडामा लागू भएको थियो। उक्त परियोजना समाप्तिपछि छायाँ नेपाल र मुगुम कार्मारोङ गाउँपालिकाको लागत साझेदारी गरेको छ भने सोही परियोजनालाई महिला सशक्तीकरण थालनी गरी महिलालाई आयआर्जनतिर आकर्षित हुन थालेको छायाँ नेपालका फिल्ड सुपुभाइजर धीरेन्द्रबहादुर भामले बताए।"
जो पटकपटक बने उपप्रधानमन्त्री,"काठमाडौं : सबैभन्दा धेरै उपप्रधानमन्त्री हुनेमा विजयकुमार गच्छादार, कृष्णबहादुर महरा र नारायणकाजी श्रेष्ठ छन्। विजयकुमार गच्छदार माधवकुमार नेपालका पालामा पहिलोपटक उपप्रधानमन्त्री बनेका थिए। त्यसपछि २०६९ मा डा बाबुराम भट्टराई र २०७२ मा केपी शर्मा ओलीको सरकारमा उनी उपप्रधानमन्त्री भए। त्यसपछि २०७४ मा शेरबहादुर देउवाको पालामा उनी उपप्रधानमन्त्री बने। यसैगरी कृष्णबहादुर महरा पनि पटकपटक उपप्रधानमन्त्री बन्नेमा पर्छन्। उनी पहिलोपटक झलनाथ खनाल प्रधानमन्त्री हुँदा २०६७ सालमा उपप्रधानमन्त्री भएका थिए। त्यसपछि प्रचण्ड नेतृत्वको सरकारमा २०७३ र २०७४ मा शेरबहादुर देउवाको पालामा पनि उनी उपप्रधानमन्त्री बने। अहिलेका उपप्रधानमन्त्री नारायणकाजी श्रेष्ठ पनि पटकपटक उपप्रधानमन्त्री बन्नेमा पर्छन्। उनी सबैभन्दा पहिले डा बाबुराम भट्टराईको पालामा उपप्रधानमन्त्री भए। त्यसपछि प्रचण्ड नेतृत्वको २०७९ मा दुई चोटी उपप्रधानमन्त्री भए। पछिल्लोपटक पनि उनी उपप्रधानमन्त्री नै छन्। अहिले बहालवाला उपप्रधानमन्त्री उपेन्द्र यादव, झलनाथ खनाल प्रधानमन्त्री हुँदा २०६८ मै उपप्रधानमन्त्री भएका थिए।"
गठबन्धन फेरिनासाथ फेरिए ३ प्रदेश प्रमुख,"नयाँ प्रदेश प्रमुखका रूपमा मधेस प्रदेश प्रमुखमा सुमित्रा भण्डारी, गण्डकी प्रदेश प्रमुखमा डिल्लीराज भट्ट र सुदूरपश्चिम प्रदेश प्रमुखमा नजिर मियाँलाई मनोनयनका लागि राष्ट्रपति समक्ष सिफारिस । काठमाडौं : सत्ता समीकरण फेरिएलगत्तै नवगठित सरकारले तीन प्रदेशका प्रमुखहरू पदमुक्त गर्न सिफारिस गरेको छ। सिंहदरबारमा सोमबार बसेको मन्त्रिपरिषद् बैठकले मधेस, गण्डकी र सुदूरपश्चिममा रिक्त हुने पदमा नयाँ प्रदेश प्रमुखलाई मनोनयन गर्न सिफारिस गर्ने निर्णय गरेको हो। सञ्चार तथा सूचना प्रविधिमन्त्री रेखा शर्माका अनुसार, मन्त्रिपरिषद् बैठकले तीनवटै प्रदेशका प्रमुखहरूलाई पदमुक्त गर्न राष्ट्रपति रामचन्द्र पौडेल समक्ष सिफारिस गर्ने निर्णय गरेको छ। सरकार प्रवक्तासमेत रहेकी मन्त्री शर्माले बैठकले रिक्त हुने प्रदेश प्रमुखका पदहरूमा नयाँ नियुक्तिको सिफारिस गर्न नयाँ प्रदेश प्रमुखका रूपमा मधेस प्रदेश प्रमुखमा सुमित्रा भण्डारी, गण्डकी प्रदेश प्रमुखमा डिल्लीराज भट्ट र सुदूरपश्चिम प्रदेश प्रमुखमा नजिर मियाँलाई मनोनयनका लागि राष्ट्रपति समक्ष सिफारिस गरेको जानकारी दिइन्। सिफारिस गरिएका तीनैजना प्रदेश प्रमुख सत्तारुढ नेकपा एमाले निकट हुन्। शपथ गराउँदागराउँदै पदमुक्त प्रदेश प्रमुखमा नियुक्त भएको साढे दुई वर्षपछि पदमुक्त हुँदै छन्। मन्त्रिपरिषद् बैठकले मधेस प्रदेश प्रमुख हरिशंकर मिश्र, गण्डकी प्रदेशका प्रमुख पृथ्वीमान गुरुङ र सुदूरपश्चिम प्रदेश प्रमुख देवराज जोशी पदमुक्तकोलागि सिफारिस गरेको छ। तीनै जना नेपाली कांग्रेस निकट हुन्। उनीहरू २०७८ साल साउनमा प्रदेश प्रमुखमा नियुक्त भएका थिए। सुदूरपश्चिम प्रदेश प्रमुख देवराज जोशी पदमुक्त भएका हुन्। सुदूरपश्चिम प्रदेश प्रमुख जोशीले मन्त्रीलाई शपथ गराइरहेका बेला संघिय सरकारले पदमुक्त गरेको हो। नयाँ गठबन्धनको सरकार बने लगत्तै संघ र प्रदेश सरकारहरूबीचमा समन्वय नभएकाले लगायतका गतिविधि भइरहेकोले पदमुक्तकोलागि सिफारिस गर्नु परेको एक मन्त्रीले जानकारी दिए। नेपालको संविधानमा प्रदेश प्रमुखको नियुक्ति र बर्खास्तीको अधिकार राष्ट्रपतिलाई दिएको छ। धारा १६३ (२) मा राष्ट्रपतिले प्रत्येक प्रदेशका लागि एक प्रदेश प्रमुख नियुक्ति गर्ने व्यवस्था रहेको छ। सोहि धाराको उपधारा ३ मा राष्ट्रपतिले पदावधि समाप्त हुनुभन्दा अगावै निजलाई पदमुक्त गर्न सक्ने संवैधानिक व्यवस्था रहेको छ । राष्ट्रपतिले पदमुक्त नगरेमा बाहेक प्रदेश प्रमुखको पदावधि पाँच वर्षको हुने संवैधानिक व्यवस्था छ। राष्ट्रपति पौडेलका प्रेस सल्लाहकार किरण पोखरेलले प्रदेश प्रमुखको पदमुक्तका लागि भएको मन्त्रिपरिषद्को निर्णय राष्ट्रपति कार्यालयमा आएको औपचारिक जानकारी नभएको बताए। को हुन नयाँ प्रदेश प्रमुख ? मधेस सरकार प्रमुखमा सिफारिस भएकी भण्डारी झापाकी स्थानीय बासिन्दा हुन्। प्राध्यापन पेसामा संलग्न भण्डारी एमालेनिकट अखिल नेपाल महिला संघमा आबद्ध छिन्। उनी यस अघि तत्कालीन प्रधानमन्त्री केपी शर्मा ओलीको पालामा डेनमार्कका लागि नेपाली राजदूतमा सिफारिस भएकी थिइन। तर, ओली नेतृत्वको सरकार बाहिरिए पछि उनी राजदूत बन्न पाइनन्। गण्डकी प्रदेश प्रमुखमा सिफारिस भएका डिल्लीराज भट्ट सुदूरपश्चिम डोटीका बासिन्दा हुन्। उनी एमालेको केन्द्रीय सल्लाहकार समितिका सदस्य हुन्। त्यस्तै सुदूरपश्चिम प्रमुखमा सिफारिस भएका मियाँ यसअघि संविधानसभा सदस्य भएका थिए। एमालेको केन्द्रीय कार्यसमितिमा रहेर कार्य गरेका मियाँ मुस्लिम इत्तेहाद संघका पूर्वअध्यक्ष छन्। प्रदेशको औचित्य के ? संविधानविद् डा भीमार्जुन आचार्यका अनुसार, केन्द्रमा सत्ता समीकरण फेरिनेबित्तिकै प्रदेश प्रमुखहरू पदमुक्त गर्ने प्रवृत्तिले प्रदेशको आवश्यकता र औचित्य नभएको सन्देश प्रवाह हुने बताए। केन्द्रमा केही परिवर्तन हुनेबित्तिकै तल्लो तहमा पनि हेरफेर हुनु राम्रो होइन। प्रदेशलाई स्वतन्त्र र स्वायत्त रूपमा काम गर्न दिइँदैन भन्ने सन्देश गएको छ । प्रदेश औचित्यहिन भएको छ, संविधानविद् डा आचार्यले भने, प्रदेश स्वयं पनि आफ्नो हक, अधिकार र शक्तिलाई उपभोग गर्न सक्षम नभएको पनि देखिन्छ। यो पनि पढ्नुहोस तीन वटा प्रदेशका प्रमुख पदमुक्त, सुमित्रा, डिल्लीराज र नजिर मियाँलाई सिफारिस गर्ने सरकारको निर्णय"
कर्मचारीलाई लगाम,"नेपाल बन्न सकेन वा बनेन भन्ने विषयको कारण खोतल्दा एउटा अपजस कर्मचारीतन्त्रलाई पनि जाने गरेको छ। कर्मचारीतन्त्र राजनीतिक हस्तक्षेपले मात्रै होइन, आफैं राजनीतिको दलदलमा हुँदा परिणाम दिन असमर्थ छ भनिन्छ। प्रथम श्रेणी वा विशिष्ट तहमा पुग्नमात्रै होइन, सरुवा र बढुवामा राजनीतिक नेताको फेरो समात्ने कर्मचारी प्रवृत्ति छ। झन् राजनीतिक नेतृत्व पनि कर्मचारीहरूमा समेत आफ्नै रङ खोजी हिँड्छ। तटस्थ र निष्पक्ष भएर कार्यसम्पादन गर्नुपर्ने कर्मचारी दलहरूको सदस्यमात्रै होइन, नेतै पनि छन्। हो, त्यही विकृतिको अन्त्यका लागि कर्मचारीहरू राजनीतिक दलको सदस्य बन्न नपाइने कानुनको तयारी सरकारले गरेको छ, जुन आफैंमा स्वागतयोग्य छ। स्वार्थका लागि राजनीतिक गतिविधि गर्ने र स्वार्थ बाझिने व्यापार व्यवसायमा संलग्न हुने कर्मचारी प्रवृत्तिमा लगाम लगाउने कानुन बनेर कार्यान्वयन भए कर्मचारीतन्त्रमा पक्कै सुधार आउने अपेक्षा गर्न सकिन्छ। अझ कर्मचारीहरूका विभिन्न राजनीतिक संगठन बनाउने र तिनकै आडमा जनताको काम रोक्ने आफ्नोमात्रै दुनो सोझ्याउने अनि सरकारसँग मोलमोलाइ पनि गर्ने जुन तौरतरिका छ, त्यसको पूर्ण अन्त्य गरिनुपर्छ। एउटा आधिकारिक ट्रेड युनियनचाहिँ हक नै हो, जुन विधेयकले पनि व्यवस्था गरेको छ। चन्दा, उपहार, दान लिन नहुने त सामान्य आचार संहिता नै हो, कानुनी व्यवस्था गर्नु झन् मनासिव भयो। हाजिर सरकारी कार्यालयमा गर्ने र कामचाहिँ अन्त गर्न प्रवृत्ति पनि छ। अझ व्यंग्यात्मक रूपमा के पनि भनिन्छ भने सरकारले तलब दिने भनेको हाजिर गरेकाले हो र कर्मचारीले काम गरेकोचाहिँ छुट्टै चाहन्छन्। त्यस्तो अनुभव त भुक्तभोगी सेवाग्राहीसँग पनि छ। लोकसेवा परीक्षाको तयारी कक्षा पढाउनेदेखि स्वार्थ बाझिने कुनै पनि काममा कर्मचारीलाई नियन्त्रण गर्नैपर्छ। संघीय राजनीतिक व्यवस्था आइसकेपछि पनि कर्मचारीतन्त्रमा अझै संघीयता नआएको साँचो हो। त्यसलाई पनि विधेयकले सम्बोधन गर्ने प्रयत्न गरेको छ, तर स्थानीय तहका प्रमुख प्रशासकीय अधिकृत संघले खटाउने र प्रदेशमा प्रमुख सचिव संघले नै राख्ने व्यवस्थामा अझै बहसको खाँचो छ। प्रमुख प्रशासकीय अधिकृतलगायत जुनसुकै कर्मचारीको कार्यसम्पादन मूल्यांकन पनि पालिकाका जनप्रतिनिधिबाट गराउने व्यवस्था हुँदा उत्तरदायी भएर काममा लाग्ने हुन्थ्यो। एकपटक लोकसेवा पास गरेपछि जागिरभर कुनै अर्काे परीक्षा दिनु पनि नपर्ने र अपडेड पनि हुनु नपर्ने जुन व्यवस्था छ, त्यसमा समेत विधेयकले नयाँ प्रावधान राख्नुपथ्र्याे, त्यसमा चाहिँ कमजोरी छ। समग्रमा कर्मचारीतन्त्रलाई राष्ट्र र जनताप्रति उत्तरदायी बनाउने र उनीहरूलाई साँच्चीकै राष्ट्रसेवक बनाउने कानुनी व्यवस्था हुनुपर्छ। संसद्मा दर्ता भए पनि आवश्यक थप व्यवस्था गर्न सकिने समय र ठाउँ बाँकी नै छ, त्यसमा सरकारले सोच्नैपर्छ कि ?"
लुङ्खिम भाषाको कखरा सिक्ने क्रेज,"इलाम : सूर्योदय नगरपालिका११ का दुर्गामान राई लुङ्खिम समाज नेपालका सचिव हुन्। तर, तीन वर्ष अघिसम्म उनलाई यो भाषा पटक्कै आउँदैन थियो। अहिले लुङ्खिम भाषामा सामान्य कुरा गर्न थालेका छन्। तीन वर्षको प्रयासमा आधारभुत भाषाको ज्ञान लिएका सूर्योदय नगरपालिका र रोङ गाउँपालिकाका लुङखिमहरु अब मुखले बोल्ने भाषालाई व्याकरणका दृष्टिले समेत व्यवहारिक प्रयोगमा ल्याउने प्रयासमा लागेका छन्। सूर्योदय नगरपालिकाको दुई लाख रुपैयाँ आर्थिक सहयोगमा भाषा आयोगले बनाइदिएको पाठ्यक्रम अनुसारको दोस्रो चरणको भाषा ज्ञान लिन लुङखिम जुटेका हुन्। सचिव राईले सुनाए, हामीले त बिर्सेका थियौं, गत वर्षसम्म सामान्य बोलचालको शब्द सिक्यौं, अब व्याकरणका कुरा सिक्ने तरखरमा छौं। कुल पूजामा कुल पुजारीले मात्रै जातको भाषा प्रयोग गर्दै आएकोमा तीन वर्ष अघि भाषा आयोगको आयोजनामा गाउँमै चार महिलासहित ३० जनाले भाषा सिकेका थिए। लुङ्खिम राई समाजका अध्यक्ष जंगबहादुर लुङ्खिम राईका गनुसार यसपटक पनि पहिलेका सहभागी नै तालिममा रहने छन्। बितेको दुई वर्ष लुङ्खिम भाषाको आधारभूत कक्षाले सामान्य बोलिचालीको कुरा सिकाएको अध्यक्ष लुङखिमले बताए। यस पटक पनि आयोगले निर्माण गरेको लुङ्खिम खा (लुङ्खिम भाषा कक्षाको पाठ्यसामग्री) को आधारमा सहभागिलाई हरेक दिन बिहान ८ बजे देखि १० बजेसम्म तालिम प्रदान गरिने अध्यक्ष राईले बताए। सूर्योदय नगरपालिकाका मेयर रण बहादुर राईले तालिमको उद्घाटन गर्दै भाषा संरक्षणका लागि गरेको प्रयासको प्रशंसा गरे। उनले लुङ्खिम भाषाको पाठ्यक्रम बनाउने पहल गर्ने बताए। सूर्योदय नगरपालिका वाड न ११ का वडा अध्यक्ष सन्तोष राईले भाषा, संस्कृति, साहित्य संरक्षणका प्रयासमा स्थानीय सरकार सधैं साथमा रहने बताए। भाषा फिटिक्कै नजान्नेहरु समेत भाषामा गफ गर्न थालेको समाजका सचिव राईले बताए। भाषा आयोगले गरेको अध्यायनमा पाँच परिवारमा मात्रै लुङ्खिम भाषा बोल्ने परिवार फेलापरेपछि यसको संरक्षणको प्रयास सुरु गरिएको हो। एक सय २९ जनाले मात्रै देश भरिमा यो भाषाको प्रयोग गर्ने गरेको सरकारी तथ्याङ्क छ। लुङ्खिम भाषा इलाममा मात्रै जिवित रहेको अध्यायनले देखाएको छ। राईका २६ वटा भाषा मध्ये लुङ्खिम र तिलुङ संकटमा परेका भाषा हुन्। प्रशिक्षक अरुणबहादुर लुङ्खिमले सहजीकरण गर्ने छन्। नेपालमा कुसुन्डा, तिलुङ, दुरा, बराम र लुङ्खिम गरी पाँचवटा लोपोन्मुख भाषाको संरक्षणको काम अहिले भाषा आयोगले गर्दै आएको छ। देशभर एक हजार ६ सयको हाराहारीमा लुङ्खिमहरुको बसोबास रहेको सचिव राईले बताए। सचिव राईका अनुसार यस अघिका तालिममा घरमा प्रयोग गर्ने सामान, सम्मान, नाता गोतालाई प्रयोग गर्ने सिष्टाचार लगायतका कुरालाई प्राथमिकताका साथ सिकाइएको छ। राई समूदायमा पनि लुङ्खिमहरुले कुल, पित्री (श्राद्ध) भदौ महिनामा गर्ने गरेका छन् र राई समूदायकै अरु थरले भने सोह्र श्राद्धको समयमा यस्तो कर्म गर्ने गरेका छन्। उनका अनुसार अहिले संस्कृतिको जगेर्ना गर्ने सोचले मर्दापर्दा लिङखिमकै मुन्दुमी (पुरोहित) प्रयोग गर्ने गरेका छन्। इलामको सूर्योदय नगरपालिकाको केरावारी, आहालेमा १०० घर जति लुङ्खिम रहेका सचिव राईले बताए। उनका अनुसार इलामको रोङ गाउँपालिका, देउमाई , इलाम नगरपालिकामा समेत लुङ्खिमको बसोबास रहेको छ। नेपालको भोजपुर, इलाम, मोरङ लगायतका जिल्लामा यो जातीको बसोबास रहेको अध्यक्ष राइले बताए। लुङ्खिम भाषामा अहिले २४ वटा अक्षर रहेका छन्। तेस्रो वर्षको तालिम सुरुवातको दिन लुङ्खिम राईहरु।"
कर्मचारीलाई लगाम,"नेपाल बन्न सकेन वा बनेन भन्ने विषयको कारण खोतल्दा एउटा अपजस कर्मचारीतन्त्रलाई पनि जाने गरेको छ। कर्मचारीतन्त्र राजनीतिक हस्तक्षेपले मात्रै होइन, आफैं राजनीतिको दलदलमा हुँदा परिणाम दिन असमर्थ छ भनिन्छ। प्रथम श्रेणी वा विशिष्ट तहमा पुग्नमात्रै होइन, सरुवा र बढुवामा राजनीतिक नेताको फेरो समात्ने कर्मचारी प्रवृत्ति छ। झन् राजनीतिक नेतृत्व पनि कर्मचारीहरूमा समेत आफ्नै रङ खोजी हिँड्छ। तटस्थ र निष्पक्ष भएर कार्यसम्पादन गर्नुपर्ने कर्मचारी दलहरूको सदस्यमात्रै होइन, नेतै पनि छन्। हो, त्यही विकृतिको अन्त्यका लागि कर्मचारीहरू राजनीतिक दलको सदस्य बन्न नपाइने कानुनको तयारी सरकारले गरेको छ, जुन आफैंमा स्वागतयोग्य छ। स्वार्थका लागि राजनीतिक गतिविधि गर्ने र स्वार्थ बाझिने व्यापार व्यवसायमा संलग्न हुने कर्मचारी प्रवृत्तिमा लगाम लगाउने कानुन बनेर कार्यान्वयन भए कर्मचारीतन्त्रमा पक्कै सुधार आउने अपेक्षा गर्न सकिन्छ। अझ कर्मचारीहरूका विभिन्न राजनीतिक संगठन बनाउने र तिनकै आडमा जनताको काम रोक्ने आफ्नोमात्रै दुनो सोझ्याउने अनि सरकारसँग मोलमोलाइ पनि गर्ने जुन तौरतरिका छ, त्यसको पूर्ण अन्त्य गरिनुपर्छ। एउटा आधिकारिक ट्रेड युनियनचाहिँ हक नै हो, जुन विधेयकले पनि व्यवस्था गरेको छ। चन्दा, उपहार, दान लिन नहुने त सामान्य आचार संहिता नै हो, कानुनी व्यवस्था गर्नु झन् मनासिव भयो। हाजिर सरकारी कार्यालयमा गर्ने र कामचाहिँ अन्त गर्न प्रवृत्ति पनि छ। अझ व्यंग्यात्मक रूपमा के पनि भनिन्छ भने सरकारले तलब दिने भनेको हाजिर गरेकाले हो र कर्मचारीले काम गरेकोचाहिँ छुट्टै चाहन्छन्। त्यस्तो अनुभव त भुक्तभोगी सेवाग्राहीसँग पनि छ। लोकसेवा परीक्षाको तयारी कक्षा पढाउनेदेखि स्वार्थ बाझिने कुनै पनि काममा कर्मचारीलाई नियन्त्रण गर्नैपर्छ। संघीय राजनीतिक व्यवस्था आइसकेपछि पनि कर्मचारीतन्त्रमा अझै संघीयता नआएको साँचो हो। त्यसलाई पनि विधेयकले सम्बोधन गर्ने प्रयत्न गरेको छ, तर स्थानीय तहका प्रमुख प्रशासकीय अधिकृत संघले खटाउने र प्रदेशमा प्रमुख सचिव संघले नै राख्ने व्यवस्थामा अझै बहसको खाँचो छ। प्रमुख प्रशासकीय अधिकृतलगायत जुनसुकै कर्मचारीको कार्यसम्पादन मूल्यांकन पनि पालिकाका जनप्रतिनिधिबाट गराउने व्यवस्था हुँदा उत्तरदायी भएर काममा लाग्ने हुन्थ्यो। एकपटक लोकसेवा पास गरेपछि जागिरभर कुनै अर्काे परीक्षा दिनु पनि नपर्ने र अपडेड पनि हुनु नपर्ने जुन व्यवस्था छ, त्यसमा समेत विधेयकले नयाँ प्रावधान राख्नुपथ्र्याे, त्यसमा चाहिँ कमजोरी छ। समग्रमा कर्मचारीतन्त्रलाई राष्ट्र र जनताप्रति उत्तरदायी बनाउने र उनीहरूलाई साँच्चीकै राष्ट्रसेवक बनाउने कानुनी व्यवस्था हुनुपर्छ। संसद्मा दर्ता भए पनि आवश्यक थप व्यवस्था गर्न सकिने समय र ठाउँ बाँकी नै छ, त्यसमा सरकारले सोच्नैपर्छ कि ?"
फेरिएको नेतृत्वबाट कहिले चुक्ता हुन्छ दूधको बक्यौता ?,"काठमाडौं : स्वदेशमै उत्पादित वस्तुहरूले बजार र उचित मूल्य नपाउँदा पटकपटक आन्दोलन भइरहे पनि त्यसले दीर्घकालीन निकासा पाउन सकेको छैन। यसअघि आन्दोलित दुग्ध किसानहरूको पुस मसान्तसम्मको भुक्तानी बक्यौता चैत २१ गतेभित्र गरिसक्नुपर्ने सम्झौता पुरानो नेतृत्वले गरेको थियो। तर, सम्झौता भएको केही दिनमा नयाँ नेतृत्व आएपछि अहिलेसम्मको करिब ७ अर्ब रुपैयाँबराबरको बक्यौता कहिले भुक्तानी होला भन्ने आशंका उठेको छ। भलै यसअघि किसानले राखेका मागहरूबारे तत्कालीन कृषि तथा पशुपन्छी मन्त्री डा बेदुराम भुसालले फागुन १८ गते पाँचबुँदे सम्झौता गरे। तर, फागुन २३ गते सरकारको नेतृत्व नै परिवर्तन भएपछि यो सम्झौताले कत्तिको निचोड पाउँला भन्ने प्रश्न उठेको छ। यद्यपि नयाँ नेतृत्वले किसानहरूको बाँकी रहेको दूधको भुक्तानी छिट्टै गर्ने आश्वासन दिएको बताउँछन् केन्द्रीय दुग्ध उत्पादक सहकारी संघका महासचिव राम आचार्य। दुग्ध किसानहरूको पुस मसान्तसम्मको भुक्तानी बक्यौता चैत २१ गतेभित्र गरिसक्नुपर्ने सम्झौता भएको उनले ध्यानाकर्षण गराए। अहिले सरकार परिवर्तन भएपछिको कृषि तथा पशुपन्छी मन्त्री ज्वालाकुमारी साहसँग भेट गरिसकेको र अर्थमन्त्री वर्षमान पुनलाई पनि ध्यानाकर्षण गरिसकेको संघका अध्यक्ष राम आचार्यले जनाए। उनका अनुसार यो फाइल अर्थ मन्त्रालय पुगेको छ। दुग्ध विकास संस्थानले पहिलो चरणमा ३० करोड रुपैयाँ भुक्तानी गर्ने भनेको छ। महासचिव आचार्य भन्छन्, किसानका सबै बक्यौता भुक्तानी गर्नेमा अर्थमन्त्री सकारात्मक छन्। छलफल गरेर मिलाउने आश्वासन दिएका छन्। यसबारे प्रधानमन्त्री पनि चिन्तित छन्। यसैले अब किसानको समस्या छिट्टै टुंगिनेमा आशावादी छौं। माग पूरा नभए फेरि आन्दोलनको आँधीबेहरी सिर्जना गर्नुपर्ने हुन्छ। यता कृषि तथा पशुपन्छी मन्त्रालयका प्रवक्ता शवनम शिवाकोटी अर्याल भने नयाँ मन्त्रीलाई अहिलेसम्मको अपडेटको ब्रिफिङ गर्नै बाँकी भएको बताउँछिन्। यसअघि भएको सम्झौताअनुसार हुनेछ। बिक्री बन्द भएको खुलाइसकेको छ। किसानसँगको सम्झौताबारे जानकारी दिनै भ्याइएको छैन। अब सबै जानकारी गराएपछि मन्त्रीज्यूको निर्देशन आउला, प्रवक्ता अर्यालले अन्नपूर्णसँग भनिन्। लामो समयदेखि उद्योगीले किसानको दूध खरिद गरेका थिएनन्। तर सम्झौतापछि किन्न थालिएको छ। किनभने प्रत्येक उद्योगले सहकारीबाट खरिद गरिरहेको दूधको परिमाणलाई नघटाई मिल्क होलिडे नहुने गरी निरन्तर खरिद गर्ने सहमति भएको थियो। किसानले उत्पादन गरेको दूध बिक्री गरेको आधा वर्ष बितिसक्दा पनि पैसा हात पार्न सकेका थिएन। सरकारी स्वामित्वमा रहेको दुग्ध विकास संस्थान (डीडीसी)ले मात्रै ७ महिनायता १ अर्ब रुपैयाँ भुक्तानी दिन बाँकी छ। यसबाहेकका निजी उद्योगहरूको समेत जोड्दा करिब ७ अर्ब रुपैयाँबराबरको भुक्तानी दिन बाँकी रहेको नेपाल डेरी एसोसिएसनले जनाएको छ। उद्योगमा दुग्धजन्य उत्पादन स्टकमै थुप्रिएकाले थप दूध किसानबाट खरिद गर्नै नसकेको स्थिति रहेको उद्योगीहरू बताउँछन्। नेपाल डेरी एसोसिएसनका अध्यक्ष प्रल्हाद दाहाल नेपालमा दूध उत्पादन व्यवसाय सुरु भएको करिब सात दशक बितेको छ तर यसको इतिहासमै पहिलो पटक दुग्ध उत्पादनमा एकै पटक धेरै समस्या आइलागेको बताउँछन्। पछिल्लो समय आर्थिक मन्दी, भारतको दूधभन्दा नेपालको दूध महँगो भयो (प्रतिलिटर ५ रुपैयाँदेखि १५ सम्म भारतको सस्तो), धेरै विदेश पलायन भएकाले दूध प्रयोग पनि घटेकोले उद्योगीसँग स्टक सामान धेरै हँुदा यो स्थिति आएको गुनासो गर्छन्। उनका अनुसार उद्योगमा अझै घिउ, बटर, धुलो दूध गरेर करिब पाँच अर्ब रुपैयाँबराबरको स्टक सामान छ। नेपाल डेरी एसोसिएसनका अनुसार देशभर दैनिक ३१ लाख लिटर दूध खपत हुन्छ। तर अहिलेको स्थितिमा दैनिक २६ लाख लिटर दूध मात्रै खपत हुने भएकाले बाँकी पाँच लाख लिटर दूध बढी भइरहेको एसोसिएसनका अध्यक्ष दाहाल बताउछन्। बढी हुने दूधलाई वैकल्पिक उत्पादन गरेर धूलो दूध बनाउँदै आएको तर यो बिक्री नभएकाले स्टकमै रह्यो। जस्ले गर्दा हाम्रै चालु पुँजी सबै त्यही स्टकमै गएर थुप्रियो, उनले अन्नपूर्णसँग भने, यसो हुँदा किसानलाई भुक्तानी गर्न नसकेको हो। हामीसँग कोलस्टोर पनि छैन। यसो हँुदा मिल्क होलिडे अर्थात् किसानबाट किन्न छोडिएको थियो। साढे १० वर्षमा ३९ अर्बको दुग्धजन्य पदार्थ आयात तत्कालीन कृषि तथा पशुपन्छी विकासमन्त्री डा भुसालले दूध तथा दुग्ध पदार्थ आयात गर्न बन्द गर्ने भनेर गोप्य निर्णय पनि गरेका थिए। तर नेपाल विश्व व्यापार संगठन (डब्लूटीओ) को सदस्य भएकाले आयातमा रोक लगाउन नपाइने व्यवस्थाले यसलाई रोक्यो। वैदेशिक व्यापारविज्ञ डापोषराज पाण्डे विश्व व्यापार संगठन (डब्लूटीओ)को नियमअनुसार कुनै पनि उत्पादन वा कृषि उत्पादनको आयातमा सीधा प्रतिबन्ध वा मात्रात्मक प्रतिबन्ध वा कोटा लगाउन नसकिने बताउँछन्। किनभने नेपाल विश्व व्यापार संगठन (डब्लूटीओ)को सदस्य भएकाले यस्ता वस्तुको आयात ठप्प रोक्न पाइँदैन, उनले अन्नपूर्णसँग भने, यद्यपि, यदि आयातित वस्तुहरू हानिकारककम गुणस्तर वा राष्ट्रिय सुरक्षाको आधारमा छन् भने तपाईंले स्वास्थ्यको आधारमा आयातमा प्रतिबन्ध लगाउन सक्नुहुन्छ। तर, आयातित उत्पादनलाई स्वदेशी उत्पादन (राष्ट्रिय उपचार) सरह व्यवहार गर्नुपर्छ। स्वदेशमै उत्पादित दूधले बजार नपाइरहेका अवस्थामा बर्सेनि दुग्धजन्य पदार्थहरू अर्बौं रुपैयाँको नेपाल भित्रिन्छ। आर्थिक वर्ष २०७०७१ देखियता हालसम्म मात्रै करिब ३८ अर्ब ८४ करोड ५८ लाख ६३ हजार रुपैयाँबराबरको आयात भएको छ। आव २०७८७९ मा मात्रै ३ अर्ब ६३ करोडको दुग्धजन्य पदार्थ आयात भएको थियो। यसपछि आव २०७९८० मा २ अर्ब ३८ करोड र चालु आवको माघसम्ममा १ अर्ब ४८ करोड रुपैयाँबराबरको भित्रिएको छ। यद्यपि नेपालबाट दुग्धजन्य पदार्थहरू पनि निर्यात भने नहुने होइनन्। तर आयातको तुलनामा निर्यात कम छ। आव २०७९८० मा मात्रै १ अर्ब ४५ करोड रुपैयाँबराबरको दुग्धजन्य पदार्थ निर्यात भएको थियो। चालु आवको ७ महिनामा सुधार भएर १ अर्ब ७१ करोड रुपैयाँबराबरको निर्यात भएको व्यापार तथा निकासी प्रवद्र्धन केन्द्रको तथ्यांकमा उल्लेख छ। सरकार र किसानसँगको सम्झौतामा पनि दूध तथा दुग्ध पदार्थहरूको निर्यात प्रवद्र्धनसम्बन्धी विषय सरकारको आगामी आर्थिक वर्षको नीति तथा कार्यक्रममा समावेश गर्ने सहमति भएको छ।"
बाँझो जग्गा खनजोत गरी सामूहिक तरकारी खेती,"मुग : मुगुका महिलाहरूले बाँझो जग्गा खनजोत गरी सामूहिक तरकारी खेतीबाट मनग्य आम्दानी गरिरहेका छन्। मुगुम कार्मारोङ गाउँपालिका९ को छायल, पाँपु र चिमात गाउँका महिलाहरू छायल गाउँमा रहेको दुई बिघा बाँझो जग्गा खनजोत गरी दुई वर्षयता कमाइरहेका हुन्। छायल गाउँमा पापु गाउँका स्थानीयको नाममा रहेको दुई बिघा जग्गा बाँझो थियो। सोही वडाको तीन बस्ती छायल, पापु र चिमात गाउँका महिलाहरूले कार्मारोङ महिला कृषि सहकारी संस्थासँग आबद्ध सदस्यहरू मिलेर गत वर्षबाट तरकारी खेती गरेका हुन्। पालिकाको वडा नं ९ का ८३ महिला आबद्ध सहकारी संस्थाका सदस्यले मौसमी तर बेमौसमी तरकारी खेती गरेका हुन्। त्यहाँ उत्पादित तरकारीहरू नजिकैको छायाँल बजारदेखि, पुलु, ढुंगेधारा, गमगढी बजार र आवासीय विद्यालय ताखासम्म पुयाइन्छ। तरकारीबाट भएको आम्दानीलाई सहकारीमा आबद्ध महिलाहरूको घरपरिवारमा ब्याज लगानी हुने गरेको सूर्यदेवी रोकायाले बताइन्। उक्त जग्गामा काउली, बन्दा, गोलभेँडा, बेसार, अदुवा, प्याज, लसुन, खुर्सानीलगायत अन्य तरकारी र सागपात लगाइँदै आएको छ। तरकारीबाट आम्दानी पाँच लाख रुपैयाँभन्दा बढी रकम ब्याजमा लगानी गरिएको हो। सामूहिक तरकारी खेतीबाट कमाउन थालेपछि महिलाहरूको आयआर्जनमा सुधार भएको छ भने उनीहरूले आफ्नो जमिनमा तरकारी खेती गर्न थालेका छन्। जिल्लामा होटल व्यवसाय गर्नेले सदरमुकाम गमगढीबाट ढुुवानी गरेर तरकारी ल्याउनुपर्ने बाध्यता रहेकामा हाल सो बाध्यता अन्त्य भएको छ। छायल बजारमा होटल गर्दै आएकी राजकली बुढा भन्छिन्, दुई वर्षदेखि आफ्नो होटलको आँगनमै ताजा तरकारी पाइन थालेको छ। आर्थिक वर्ष २०७८०७९ र २०७९०८० मा कर्णाली प्रदेश सरकारअन्तर्गत नवप्रवद्र्धन साझेदारी कोषको आर्थिक सहयोगमा मुगुम कार्मारोङ गाउँपालिका र छायाँ नेपालको लागत साझेदारीमा पर्यटन पर्यावरणमार्फत आत्मनिर्भर परियोजना यो वडामा लागू भएको थियो। उक्त परियोजना समाप्तिपछि छायाँ नेपाल र मुगुम कार्मारोङ गाउँपालिकाको लागत साझेदारी गरेको छ भने सोही परियोजनालाई महिला सशक्तीकरण थालनी गरी महिलालाई आयआर्जनतिर आकर्षित हुन थालेको छायाँ नेपालका फिल्ड सुपुभाइजर धीरेन्द्रबहादुर भामले बताए।"
गठबन्धन फेरिनासाथ फेरिए ३ प्रदेश प्रमुख,"नयाँ प्रदेश प्रमुखका रूपमा मधेस प्रदेश प्रमुखमा सुमित्रा भण्डारी, गण्डकी प्रदेश प्रमुखमा डिल्लीराज भट्ट र सुदूरपश्चिम प्रदेश प्रमुखमा नजिर मियाँलाई मनोनयनका लागि राष्ट्रपति समक्ष सिफारिस । काठमाडौं : सत्ता समीकरण फेरिएलगत्तै नवगठित सरकारले तीन प्रदेशका प्रमुखहरू पदमुक्त गर्न सिफारिस गरेको छ। सिंहदरबारमा सोमबार बसेको मन्त्रिपरिषद् बैठकले मधेस, गण्डकी र सुदूरपश्चिममा रिक्त हुने पदमा नयाँ प्रदेश प्रमुखलाई मनोनयन गर्न सिफारिस गर्ने निर्णय गरेको हो। सञ्चार तथा सूचना प्रविधिमन्त्री रेखा शर्माका अनुसार, मन्त्रिपरिषद् बैठकले तीनवटै प्रदेशका प्रमुखहरूलाई पदमुक्त गर्न राष्ट्रपति रामचन्द्र पौडेल समक्ष सिफारिस गर्ने निर्णय गरेको छ। सरकार प्रवक्तासमेत रहेकी मन्त्री शर्माले बैठकले रिक्त हुने प्रदेश प्रमुखका पदहरूमा नयाँ नियुक्तिको सिफारिस गर्न नयाँ प्रदेश प्रमुखका रूपमा मधेस प्रदेश प्रमुखमा सुमित्रा भण्डारी, गण्डकी प्रदेश प्रमुखमा डिल्लीराज भट्ट र सुदूरपश्चिम प्रदेश प्रमुखमा नजिर मियाँलाई मनोनयनका लागि राष्ट्रपति समक्ष सिफारिस गरेको जानकारी दिइन्। सिफारिस गरिएका तीनैजना प्रदेश प्रमुख सत्तारुढ नेकपा एमाले निकट हुन्। शपथ गराउँदागराउँदै पदमुक्त प्रदेश प्रमुखमा नियुक्त भएको साढे दुई वर्षपछि पदमुक्त हुँदै छन्। मन्त्रिपरिषद् बैठकले मधेस प्रदेश प्रमुख हरिशंकर मिश्र, गण्डकी प्रदेशका प्रमुख पृथ्वीमान गुरुङ र सुदूरपश्चिम प्रदेश प्रमुख देवराज जोशी पदमुक्तकोलागि सिफारिस गरेको छ। तीनै जना नेपाली कांग्रेस निकट हुन्। उनीहरू २०७८ साल साउनमा प्रदेश प्रमुखमा नियुक्त भएका थिए। सुदूरपश्चिम प्रदेश प्रमुख देवराज जोशी पदमुक्त भएका हुन्। सुदूरपश्चिम प्रदेश प्रमुख जोशीले मन्त्रीलाई शपथ गराइरहेका बेला संघिय सरकारले पदमुक्त गरेको हो। नयाँ गठबन्धनको सरकार बने लगत्तै संघ र प्रदेश सरकारहरूबीचमा समन्वय नभएकाले लगायतका गतिविधि भइरहेकोले पदमुक्तकोलागि सिफारिस गर्नु परेको एक मन्त्रीले जानकारी दिए। नेपालको संविधानमा प्रदेश प्रमुखको नियुक्ति र बर्खास्तीको अधिकार राष्ट्रपतिलाई दिएको छ। धारा १६३ (२) मा राष्ट्रपतिले प्रत्येक प्रदेशका लागि एक प्रदेश प्रमुख नियुक्ति गर्ने व्यवस्था रहेको छ। सोहि धाराको उपधारा ३ मा राष्ट्रपतिले पदावधि समाप्त हुनुभन्दा अगावै निजलाई पदमुक्त गर्न सक्ने संवैधानिक व्यवस्था रहेको छ । राष्ट्रपतिले पदमुक्त नगरेमा बाहेक प्रदेश प्रमुखको पदावधि पाँच वर्षको हुने संवैधानिक व्यवस्था छ। राष्ट्रपति पौडेलका प्रेस सल्लाहकार किरण पोखरेलले प्रदेश प्रमुखको पदमुक्तका लागि भएको मन्त्रिपरिषद्को निर्णय राष्ट्रपति कार्यालयमा आएको औपचारिक जानकारी नभएको बताए। को हुन नयाँ प्रदेश प्रमुख ? मधेस सरकार प्रमुखमा सिफारिस भएकी भण्डारी झापाकी स्थानीय बासिन्दा हुन्। प्राध्यापन पेसामा संलग्न भण्डारी एमालेनिकट अखिल नेपाल महिला संघमा आबद्ध छिन्। उनी यस अघि तत्कालीन प्रधानमन्त्री केपी शर्मा ओलीको पालामा डेनमार्कका लागि नेपाली राजदूतमा सिफारिस भएकी थिइन। तर, ओली नेतृत्वको सरकार बाहिरिए पछि उनी राजदूत बन्न पाइनन्। गण्डकी प्रदेश प्रमुखमा सिफारिस भएका डिल्लीराज भट्ट सुदूरपश्चिम डोटीका बासिन्दा हुन्। उनी एमालेको केन्द्रीय सल्लाहकार समितिका सदस्य हुन्। त्यस्तै सुदूरपश्चिम प्रमुखमा सिफारिस भएका मियाँ यसअघि संविधानसभा सदस्य भएका थिए। एमालेको केन्द्रीय कार्यसमितिमा रहेर कार्य गरेका मियाँ मुस्लिम इत्तेहाद संघका पूर्वअध्यक्ष छन्। प्रदेशको औचित्य के ? संविधानविद् डा भीमार्जुन आचार्यका अनुसार, केन्द्रमा सत्ता समीकरण फेरिनेबित्तिकै प्रदेश प्रमुखहरू पदमुक्त गर्ने प्रवृत्तिले प्रदेशको आवश्यकता र औचित्य नभएको सन्देश प्रवाह हुने बताए। केन्द्रमा केही परिवर्तन हुनेबित्तिकै तल्लो तहमा पनि हेरफेर हुनु राम्रो होइन। प्रदेशलाई स्वतन्त्र र स्वायत्त रूपमा काम गर्न दिइँदैन भन्ने सन्देश गएको छ । प्रदेश औचित्यहिन भएको छ, संविधानविद् डा आचार्यले भने, प्रदेश स्वयं पनि आफ्नो हक, अधिकार र शक्तिलाई उपभोग गर्न सक्षम नभएको पनि देखिन्छ।"
सम्पत्ति व्यवस्थापन कम्पनीको अवधारणा,"भारत र नेपालमा गैरबैंकिङ सम्पत्ति व्यवस्थापनको सुरुआत सँगसँगै भएको देख्न सकिन्छ। नेपालमा मौद्रिक नीति सार्वजनिक हुन् थालेदेखि नै यसको अवधारणाको सुरुआत भएको हो। नेपालमा मौद्रिक नीति सार्वजनिक हुन थालेको आर्थिक वर्ष (आव) २०५९०६० देखि हो। आव २०५९०६० को मौद्रिक नीतिमा वित्तीय प्रणालीमा बढ्दै गएको निष्क्रिय कर्जाको समस्या समाधान गरिने र सम्पत्ति व्यवस्थापन (एसेट म्यानेजमेन्ट) कम्पनीको स्थापनासम्बन्धी कार्य पूरा गरी आगामी आर्थिक वर्षको पूर्वाद्धमा नै यस्तो कम्पनी स्थापनाद्वारा वित्तीय प्रणालीमा बढ्दै गएको निष्क्रिय कर्जा (नन्पर्फर्मिङ लोन) को समस्या समाधानमा सघाउ पुग्ने उल्लेख थियो। बैंक तथा वित्तीय संस्थाको खराब कर्जा बढ्दो दरमा छ। यसलाई व्यवस्थापन गर्ने निकायको स्थापना गर्ने कुरा मौद्रिक नीतिमा १० वर्षसम्म हरेक वर्ष जस्तै उठ्यो। यससम्बन्धी कानुनको मस्यौदासमेत बनेर अथ मन्त्रालयमा पनि पुग्यो तर, पनि यसले साकार रूप लिन सकेन। भारतमा यहीबेला यस्ता निष्क्रिय कर्जा व्यवस्थापनका लागि छोटकरीमा सरफेसी भनिने सेक्युरिटाइजेसन एन्ड रिकन्स्ट्रक्सन अफ फाइनान्सियल एसेट्स एन्ड इन्फोर्समेन्ट अफ सेक्युरिटी इन्टरेस्ट एक्ट, २००२ जारी भएको थियो। भारतमा स्थापित सम्पत्ति व्यवस्थापन कम्पनीलाई बोलीचालीमा ब्याड बैंक भनिए पनि यसको आधिकारिक नाम नेसनल एसेट रिकन्स्ट्रक्सन कम्पनी लिमिटेड (एनएआरसीएल) हो। यसलाई सहयोग पुर्याउन इन्डिया डेट रेजुलेसन कम्पनी लिमिटेड (आईडीआरसीएल) नामक अर्को कम्पनी खडा गरिएको छ। यी दुवैको संयुक्त स्वरूपलाई ब्याड बैंक भनिन्छ। एनएआरसीएलले बैंकसँग खराब कर्जा किन्छ भने आईडीआरसीएलले यस्ता सम्पत्तिको व्यवस्थापन गर्छ। यस्ता संस्था कम्पनी कानुनअनुसार दर्ता हुन्छन् र नियमन केन्द्रीय बैंकले गर्छ। यी कम्पनीले बैंकबाट निष्क्रिय कर्जा (नन् पर्फर्मिङ लोन) खरिद गर्छन् र त्यसपछि ऋण पुनर्संरचना, व्यवसाय पुनर्जीवन, सम्पत्ति बिक्री वा अन्य रणनीति अपनाएर व्यवस्थापन गर्ने काम गर्छन्। एएमसीको कार्यप्रणाली सम्पत्ति व्यवस्थापन कम्पनी (एएमसी) वा ब्याड बैंक वित्तीय संस्था हो। यसले बैंकवित्तीय संस्थाबाट निष्क्रिय कर्जा केही मूल्य तिरेर खरिद गरी त्यसलाई उचित तवरले व्यवस्थापन गर्छ। भारतमा एनएआरसीएलले सुरुमै १५ प्रतिशत रकम उपलब्ध गराएर बैंकवित्तबाट निष्क्रिय सम्पत्ति किन्छ र आईडीआरसीएललाई त्यस्तो सम्पत्ति व्यवस्थापन गर्ने जिम्मा दिन्छ। आईडीआरसीएलले बाँकी रहेको ८५ प्रतिशतको सेक्युरिटी रिसिटको रूपमा उपलब्ध गराउँछ। बैंकवित्तले यसरी केही मूल्य लिई सम्पत्ति बिक्री गरेपछि त्यस्ता सम्पत्तिलाई वासलातबाट हटाउँछन्। एएमसीले यसरी सम्पत्ति प्राप्त गरेपछि त्यस्तो सम्पत्ति (ऋण) को पुनर्संरचना गर्ने, ऋणधारकको व्यवसायलाई पुनर्जीवन दिने वा बिक्री गर्ने गर्छन्। यस्ता सम्पत्ति पुनर्संरचना वा बिक्री गरी रकम प्राप्त गर्छन्। यसरी प्राप्त रकम एएमसीले बैंकवित्तसँग गरेको सम्झौताअनुसार नाफाको बाँडफाँड गर्छन्। एएमसीले उल्लेखित कार्यवाहेक त्यस्ता सम्पत्तिको प्रतिभूतीकरण (सेक्युरिटाइजेसन) गरेर पनि रकम प्राप्त गर्न सक्छन्। यस्ता निष्क्रिय कर्जाको सुरक्षणको रूपमा रहेका सम्पत्तिलाई प्रतिभूतीकरण गर्दा निष्क्रिय कर्जाको व्यवस्थापन मात्र नभएर धितोपत्र बजारको लागि नयाँ वित्तीय उपकरण पनि बन्छ। यस्ता सम्पत्ति प्रतिभूतीकरण गरी बोन्ड जारी हुन सक्छ। बोन्डलाई सबैभन्दा सुरक्षित लगानी मानिन्छ। यस्ता खराब सम्पत्तिको व्यवस्थापनमा ऋणधारकले पर्याप्त सहयोग नगरेमा अन्य आवश्यक कानुनी प्रक्रियामा जान सक्छन्। एएमसीको रणनीति एएमसीले सम्पत्ति प्राप्त गरेपछि धारकसँग ऋणको पुनर्संरचना र भुक्तानी सर्तबन्देजमा पुनरावलोकन जस्ता विषयमा छलफल गर्छ। यसमा धारकलाई ऋण चुक्ता गर्न थप सम्भाव्य बनाउनको लागि भुक्तानी अवधि बढाउन, ब्याजदर घटाउने वा ऋण चुक्ता गर्ने तालिका परिमार्जन गर्नेजस्ता विषय पर्छन्। धारकलाई आफ्नो ऋणको बाँकी किस्ता (बक्यौता रकम) एकमुष्ट भुक्तानी गर्ने विकल्पसमेत दिन सक्छ। यस्तो गर्दा वास्तविक तिर्नुपर्ने कुल रकमभन्दा कम हुन्छ। यो दुवै पक्ष (धारक र बैंक)को लागि उत्तम विकल्प बन्न सक्छ। समस्यामा परेको ऋण धारक कम्पनीको स्वामित्व परिवर्तन गराई नयाँ सञ्चालक समिति र व्यवस्थापकीय नेतृत्व परिवर्तनसमेत गराउँछ। यसो गर्दा विशेषज्ञता भएका नयाँ प्रवद्र्धक वा व्यवस्थापन टोलीले व्यवसायलाई पुनरुत्थान गर्न सक्छन्। वित्तीय तथा व्यवस्थापकीय सहयोग दिएर समस्याग्रस्त व्यवसायलाई पुनर्जीवन दिन पनि सक्रियतापूर्वक लागिरहन्छन्। आफूले मात्र वित्तीय सहयोग दिएर नपुग्ने भएमा प्राइभेट इक्विटी कम्पनी, अन्य रणनैतिक साझेदार वा व्यवसायिक अवसर खोजिरहेका व्यावसायिक संस्थाव्यक्तिलाई सहभागी गराएर पुँजी थप गराई यसको पुनरुत्थान गर्न सक्छ। धारकसँगको छलफलबाट पुनरुत्थान प्रयास असफल भएमा सुरक्षणबापत राखिएको सम्पत्ति कब्जामा लिई त्यसलाई बिक्री गर्ने प्रक्रिया सुरु गरिन्छ। एएमसीले यस्ता खराब बनेका सम्पत्ति (ऋण) व्यवस्थापन गर्न सक्षमता भएका अन्य संस्था (लगानीकर्ता) लाई हस्तान्तरणसमेत गर्न सक्छन्। यसो गर्दा एएमसीले अन्य समस्याग्रस्त सम्पत्तितर्फ ध्यान दिन सक्छन्। ऋण धारक र ऋणदाता दुवैलाई लाभदायक हुने किसिमको समाधान निकाल्न संयुक्त उपक्रम (जोइन्ट भेन्चर), रणनीतिक साझेदारी, वा सम्पत्तिको सहविकासजस्ता विषय समावेश हुन सक्छ। सहज र सरल तरिकाले समस्याग्रस्त सम्पत्तिको व्यवस्थापन गर्न धारकसँग गरिएका छलफलमा धारक (ऋणी कम्पनीव्यक्ति) असहयोगी बनेको खण्डमा विभिन्न कानुनी प्रक्रियामा जान्छन्। यसमा दामाशाहीको प्रक्रिया सुरु गर्ने, मुद्दा दायर गर्ने वा अन्य कानुनी उपचार खोज्छन्। सम्पत्ति व्यवस्थापन गर्ने क्रममा यस्ता समस्याग्रस्त सम्पत्तिप्रति सम्भावित लगानीकर्ताको आकर्षण बढाउन विभिन्न प्रयास पनि गर्छन्। एएमसीको कोष एएमसीले समस्याग्रस्त सम्पत्ति प्राप्ति गरी त्यसको व्यवस्थापन गर्छ भन्ने कुरो बुझिएपछि त्यस्तो सम्पत्ति प्राप्ति गर्न रकम कसरी कहाँबाट प्राप्त गर्छ भन्ने सामान्यतया प्रश्न आउन सक्छ। यस्ता कम्पनीको पहिलो स्रोतको रूपमा यसको सेयर पुँजी हुन्छ। यस्ता कम्पनीको सेयरधनीको रूपमा बैंक आफैं, भेन्चर क्यापिटल, प्राइभेट इक्विटी, इन्भेस्टमेन्ट कम्पनी र व्यक्ति आदि हुन्छन्। एनएआरसीएलमा क्यानरा, एसबीआई, पञ्जाब नेसनल, बैंक अफ महाराष्ट्र, बैंक अफ बरोदा, आईडीबीआई, आईसीआईसीआई, एक्सिस, एचएफडीसी बैंकसहित १५ वटा बैंकले सेयर लगानी गरेका छन्। क्यानरा बैंकको सबैभन्दा बढी १२ प्रतिशत सेयर लगानी रहेको छ। आईडीबीआई, आईसीआईसीआई, एक्सिस, एचएफडीसी निजी क्षेत्रका बैंक हुन्। स्वपुँजीबाहेक बोन्ड रडिवेन्चरजस्ता वित्तीय उपकरण जारी गरेर पनि पुँजी जुटाउन सक्छन्। त्यस्तै, बैंकवित्तीय संस्थाबाट कर्जा लिन पनि सक्छन्। त्यस्तै, संकटग्रस्त सम्पत्तिलाई प्रतिभूतीकरण (सेक्युरिटाइजेसन) गरेर पुँजीबजारबाट पनि रकम उठाउन सक्छन्। यसका अतिरिक्त विदेशी लगानी पनि ल्याउन सक्छन्। तर, यस्तो लगानी ल्याउनु अघि नियामकीय स्वीकृति लिनुपर्ने भएमा सो आवश्यक हुन्छ। एएमसीले रकम जुटाउन विशिष्टीकृत संस्था अर्थात् स्पेसल पर्पोज भेहिकल (एसपीभी) समेत गठन गर्न सक्छन्। यस्ता एसपीभीले प्रतिभूती (जस्तै बोन्ड) जारी गरेर रकम जुटाउने गर्छन्। बैंकवित्तीय संस्थासँग पनि साझेदारी गरेर रकम प्राप्त गर्न सक्छन्। एएमसीले संकटसमस्याग्रस्त सम्पत्तिको व्यवस्थापनबाट आर्जित गरेको नाफा रकम पनि कोषको रूपमा रहन्छ। एएमसीका चुनौती समस्याग्रस्त बनेको अरुको सम्पत्ति किनेर त्यसलाई व्यवस्थापन गर्ने कार्य पक्कै पनि सहज र सरल छैनहुन्न। त्यसैले यस्ता कम्पनीका लागि चुनौतीको पहाडै हुन्छ। बजार तथा सम्पत्तिको अवस्थाले सम्पत्तिको वास्तविक मूल्य निर्धारण गर्नु एएमसीको लागि चुनौतीपूर्ण कार्य हुन्छ। कानुनी प्रक्रिया अलि जटिल हुने कारणले गर्दा कानुनी कामकारबाहीमा हुने ढिलाइले संकटग्रस्त सम्पत्ति पुनस्र्थापना समयमै पूरा हुन सक्दैन। ऋण पुनर्संरचना वा अन्य रणनीतिको लागि ऋण धारकको सहयोग प्राप्त गर्न गाह्रो हुन सक्छ। आर्थिक मन्दी, ब्याजदरको उतारचढावले संकटग्रस्त सम्पत्ति प्राप्ति र पुनस्र्थापना गर्दाको बेलाको मूल्यले पनि सकारात्मकनकारात्मक असर गर्न सक्छ। संकटग्रस्त व्यवसायलाई पुनर्जीवित गर्न व्यवसाय व्यवस्थापन र सञ्चालनमा विशेषज्ञता चाहिन्छ। यस्तो विशेषज्ञता प्राप्त गरी व्यवसायलाई पुनर्जीवन दिन कठिनाइ उत्पन्न हुन्छ। आर्थिक अनिश्चितताको समयमा लगानीकर्ताको मनोबल कमजोर बन्ने हुँदा यस्ता समस्याग्रस्त सम्पत्ति प्राप्त गर्न रकम जुटाउन कठिनाइको सामना गर्नुपर्छ। समस्याग्रस्त सम्पत्तिको व्यवस्थापन गर्न कानुनी कार्यबाही तथा धारकसँगको छलफलमा अपेक्षितभन्दा बढी समय लाग्छ। एएमसीको आवश्यकता एएमसीको आवश्यकताको बारेमा जति चर्चा गरिए पनि यसको स्थापना गर्ने कार्यमा सरकार र केन्द्रीय बैंकले चासो देखाएको छैन। यस्ता कम्पनी स्थापना गर्ने कि नगर्ने भन्ने विषयमा आलोचना पनि हुने गरेको छ। यस्ता कम्पनीले खराब ऋण (सम्पत्ति) व्यवस्थापन गरिदिने भएपछि जथाभावी लगानी हुँदा अहिलेको तुलनामा खराब कर्जामा बढोत्तरी हुन्छ, त्यसकारण यस्ता कम्पनी आवश्यक छैन भन्ने मत पनि छ। एउटा संस्था (बैंक) को समस्या बनेको खराब सम्पत्ति अर्को कम्पनीमा सार्नु समाधान हैन भन्ने तर्क पनि छन्। खराब सम्पत्ति व्यवस्थापन गर्न यस्ता कम्पनीले हात हाल्नेबित्तिकै खराब भएको सम्पत्ति असल भइहाल्छ भन्ने पनि हैन। सबै सम्पत्ति खराब हुन्छ भन्ने पनि हैन। आर्थिक मन्दी, ब्याजदरमा हुने उतारचढाव आदिले ऋण खराब बन्न पुग्छ। यस्ता खराब भएका सम्पत्ति व्यवस्थापन गर्न विशिष्टीकृत कानुन र अर्को कम्पनी वा निकाय हुँदा सहजता हुन्छ। ऋणदाता निकाय (बैंक) ले खराब बनेको कर्जा असुली प्रक्रियामा आफैं लाग्नुभन्दा अर्को निकायलाई जिम्मा दिँदा विशिष्टीकृत किसिमको सेवा प्राप्त हुन्छ। गरिएको लगानी खराब भएपछि त्यसको असुली प्रक्रियामा वर्षौंसम्म लाग्दा त्यसबाट लाभभन्दा हानि नै बढी हुन सक्छ। यस्तो अवस्थामा एएमसीलाई जिम्मा दिँदा तुलनात्मक रूपमा केही लाभ हुन सक्छ। हरेको कुराको पक्ष र विपक्ष हुन्छ। पक्ष र विपक्ष नहुने हो भने त्यसको अस्तित्व पनि रहन्न। विपक्षमा आएको तर्कले पक्षलाई झन् मजबुत बनाउँछ। भारतमा अर्थमन्त्री निर्मला सीतारमणले सुरुआत गरेको खराब बैंक (एएमसी) को अवधारणालाई नेपालमा पनि आत्मसात् गरी केही छुट र सहुलियत दिएर भए पनि यदाहाल, कर्पोरेट र धितोपत्र कानुनका अध्येताअधिवक्ता हुन्।थाशीघ्र कार्यान्वयनमा ल्याउनु आवश्यक छ।"
सरकारको पक्षमा मतदान गर्ने जसपाको निर्णय,काठमाडौं : जनता समाजवादी पार्टीले प्रधानमन्त्री पुष्पकमल दाहाल नेतृत्वको सरकारको पक्षमा मतदान गर्ने निर्णय गरेको छ। मंगलबार सिंहदरबारमा बसेको संसदीय दलको बैठकले सरकारको पक्षमा मतदान गर्ने निर्णय गरेको हो। बैठकमा जसपा नेपालको संसदीय दलले आफ्ना सांसदहरूलाई सरकारको पक्षमा मतदान गर्न ह्वीपसमेत जारी गरेको छ।
प्रधानमन्त्रीलाई विश्वासको मत दिन नागरिक उन्मुक्तिको ह्वीप,"काठमाडौं : नागरिक उन्मुक्ति पार्टीकी अध्यक्ष एवं संसदीय दलका नेता रञ्जिता श्रेष्ठले प्रधानमन्त्री पुष्पकमल दाहालको पक्षमा मतदान गर्न ह्वीप जारी छन्। उनले बुधबार बस्ने भनिएको प्रतिनिधिसभा बैठकमा चार जनै सांसदलाई अनिवार्य उपस्थिति हुन निर्देशनसमेत दिएकी छन्। मिति २०८० फागुन ३० गते बिहान ११ बजे बस्ने प्रतिनिधि सभाको बैठकमा नागरिक उन्मुक्ति पार्टी संसदीय दलको बैठकको निर्णय बमोजिम अनिवार्य उपस्थित हुन र सम्माननीय प्रधानमन्त्री श्री पुष्पकमल दाहाल प्रचण्डले आफू माथि प्रतिनिधि सभाको विश्वास छ भन्ने प्रस्तावको पक्षमा मतदान गर्न (निर्देशन) ह्विप जारी गरिएको ब्यहोरा अनुरोध छ, पत्रमा भनिएको छ। सरकारमा जानेनजाने विषयमा श्रीमान श्रीमतीबीच विवाद भइरहेका बेला अध्यक्ष श्रेष्ठले ह्वीप जारी गरेकी हुन्। उनका श्रीमान रेशम चौधरीले संघ सरकार नजाने र कांग्रेस नेतृत्वको सुदूरपश्चिम सरकारलाई समर्थन गर्ने अडानमा छन् भने रञ्जिता एमालेमाओवादी गठबन्धनमा जाने पक्षा छिन्। जसका कारण उनीहरूबीच चर्को मतभेद हुँदै आएको छ। निर्वाचन आयोगले अध्यक्ष रेशम चौधरीलाई अयोग्य ठहर गर्दै पुरानै कमिटी व्युँताएको थियो। सोमबारमात्रै बसेको संस्थापक केन्द्रीय सदस्यहरूको बैठकले संघ र प्रदेशमा समन्वय गर्न तीन सदस्यीय वार्ता समिति गठन गरेको थियो। समितिमा उपाध्यक्ष दामोदर पण्डित, रामलाल थारू र रमेश विश्वकर्मा रहेका छन्।"
"एडीबीका कन्ट्री डाइरेक्टरले भेटे अर्थमन्त्री,लगानी बढाउन आग्रह",काठमाडौं : एसियाली विकास बैंक (एडीबी) का कन्ट्री डाइरेक्टर आर्नो कोशवाले अर्थमन्त्री वर्षमान पुन 'अनन्त' सँग भेट गरेका छन्। सिंहदरबारस्थित मन्त्रालयमा मंगलबार उनीहरूबीच भेटवार्ता भएको हो। भेटका क्रममा कोशवाले पुनको कार्यकालमा साझेदारी थप मजबुत हुने विश्वास व्यक्त गरेका थिए। कोशवाले एडीबीको लगानीमा निर्माण भएर पहिरोका कारण भत्किएको मेलम्ची खानेपानी आयोजनाको सुरुङको पुनः डिजाइनको काम करिब अन्तिम चरणमा पुगेको जानकारी गराएका थिए। यस्तै मन्त्री पुनले विश्व बैंकसँगको वित्तीय साझेदारीमा एडीबीले निर्माण गर्न चाहेको जलासययुक्त दूधकोशी जलविद्युत आयोजना र माथिल्लो अरुण जलविद्युत आयोजनाको काम थाल्ने वातावरण बनाउने विश्वास व्यक्त गरे । जवाफमा मन्त्री पुनले प्रमुख विकास साझेदार एडीबीले नेपालका महत्वपूर्ण विकास आयोजनामा गरेको सहयोगका लागि धन्यवाद दिँदै आगामी दिनमा समेत समझदारीपूर्ण सहकार्य हुने आशा व्यक्त गरे । आफू ऊर्जामन्त्री भएका बेला अघि बढेका दूधकोशी र माथिल्लो अरुण जलविद्युत आयोजनाको काम सकेसम्म छिटो अघि बढाउने प्रतिबद्धता उनले जनाए । २० वर्षपछि विश्व बैंक र एसियाली विकास बैंकले एकै आयोजनामा लगानी साझेदारी गर्ने गरी काम गर्न थालेकामा मन्त्री पुनले खुसी व्यक्त गरे । दूधकोशी जलासययुक्त र माथिल्लो अरुण नदी प्रवाहमा आधारित ठूला आयोजनामध्येका हुन् । म ऊर्जामन्त्री छँदा सुरु भएका यी आयोजनालाई प्राथमिकतामा राखेकामा एडिबीलाई धन्यवाद दिन चाहन्छु । पुनले नेपालमा विकास बजेट कम खर्च हुने समस्या रहेको भन्दै त्यसमा सुधार गर्न खर्च गर्ने क्षमता र विकास खर्च गर्न सक्ने जनशक्ति विकास गर्ने गरी कार्ययोजना बनाएर काम गर्न लागेको जानकारी दिए । यस्तै मन्त्री पुनले युवा वर्ग लक्षित रोजगारीका कार्यक्रम तथा निजी क्षेत्र र आमजनतामा आशा जगाउने गरी काम गर्ने उल्लेख गरे । मन्त्री पुनले नेपालमा लगानी बढाउन पनि एडीबीलाई आग्रह गरे ।
आफ्नो नेतृत्वमा रहेका प्रदेश सरकारलाई सुरक्षित बनाउने कांग्रेस पदाधिकारी बैठकको निष्कर्ष,काठमाडौं : नेपाली कांग्रेसले आफू नेतृत्वमा रहेको प्रदेश सरकारलाई सुरक्षित गर्न पहल गर्ने भएको छ। पार्टी सभापति शेरबहादुर देउवा निवास बुढानिलकण्ठमा मंगलबार बसेको पदाधिकारी र पूर्वपदाधिकारीसहित प्रदेशका नेताहरुको बैठकले आफू नेतृत्वमा रहेको प्रदेश सरकारलाई सुरक्षित गर्ने र अन्य प्रदेशमा पनि कांग्रेस नेतृत्वको सरकार बनाउन पहल गर्ने निर्णय गरेको हो। बैठकपछि सहमहामन्त्री जीवन परियारले सम्भावना बाँकी रहेका प्रदेशमा सरकार जोगाउने विषयमा छलफल भएको जानकारी दिए। सातै प्रदेशका बारेमा प्रदेश सभापतिहरूसँग जानकारी लिएको र कांग्रेस नेतृत्वमा रहेको प्रदेश सरकारलाई बचाउने प्रयासलाई जारी राख्ने निर्णय भएको उनले बताए। त्यस्तै कांग्रेस प्रवक्ता डा प्रकाशशरण महतले प्रदेश सरकारको अवस्थाका बारेमा छलफल केन्द्रित रहेको र यथार्थ जानकारी लिने काम भएको बताए। त्यस्तै सदनमा विपक्षमा रहेका दलहरूसँग सहकार्य गरेर सशक्त प्रतिपक्षी भूमिका निर्वाह गर्ने विषयमा पनि बैठकमा छलफल भएको थियो।
राष्ट्रियसभाका अध्यक्ष दाहालद्वारा पदभार ग्रहण,"काठमाडौं : नवनिर्वाचित राष्ट्रियसभाका अध्यक्ष नारायण प्रसाद दाहालले पदभार ग्रहण गरेका छन्। मंगलबार शीतल निवासमा पद तथा गोपनीयताको सपथ लिएपछि उनले सिंहदरबार पुगेर पदभार ग्रहण गरेका हुन्। सिंहदरबारमा उनलाई राष्ट्रियसभा उपाध्यक्ष उर्मिला अर्याल, संसद सचिवालयमा महासचिवलगायत कर्मचारीहरूले स्वागत गरेका थिए। पदभारका क्रममा उनले राष्ट्रिय सभा नियमावली, २०७५ को नियम ४० मा भएको व्यवस्था अनुसार राष्ट्रिय सभामा मन्त्रीहरूसँग प्रश्नोत्तर गर्न सकिने भएकाले त्यसका लागि राष्ट्रिय सभा सदस्यहरूका लागि अभिमुखीकरण सञ्चालन गर्ने निर्णय स्वीकृत गरे। सो क्रममा सञ्चारकर्मीसँग कुरा गर्दै महत्वपूर्ण विधेयकलाई अघि बढाउनका लागि सबै दलहरूलाई साथमा लिएर अघि बढ्ने उनले बताए। त्यस्तै संविधान कार्यान्वयनका लागि बन्न बाँकी ऐन कानुनहरूको निर्माणलाई पनि गम्भीरताका साथ लिने उनले बताए।"
३ वर्षभित्र पार्टीलाई चन्दामुक्त बनाउने विप्लवको उद्घोष,"कालिकोट : नेपाल कम्युनिष्ट पार्टी (नेकपा)का महासचिव नेत्र विक्रम चन्द्र विप्लवले केही वर्षभित्रै आफ्नो पार्टीलाई चन्दामुक्त बनाउने घोषणा गरेका छन्। सामूहिक स्याउ खेती गर्न जुम्ला पुगेर कालिकोटको सदरमुकाम मान्ममा पत्रकार भेटघाटमा उनले ३ वर्षभित्र पार्टीलाई चन्दामुक्त बनाई उत्पादनमा आत्मनिर्भर बनाउने उद्घोष गरेका हुन। 'यो अभियान हामीले सुरुवात गरेका छौं। अन्य पार्टीलाई पनि उद्योग र उत्पादनशील काममा लाग्न प्रेरणा मिल्न सक्छ,' उनले भेन। जुम्ला र कालिकोटको फोइमहादेमा दश हजार स्याउका विरुवा रोपेर कालिकोटको सदरमुकाम मान्ममा पुगेका विप्लवले स्थानीयको जमिनमा स्याउ रोपेको बताए। आफ्नो पार्टीलाई तराईमधेसमा धान, पहाडमा सुन्तला, हिमालमा स्याउ र जडिबुटी रोपेर आत्मर्निभर बनाई जनताको लगानी जनतामा फिर्ता गर्ने प्रतिवद्धता उनको थियो। 'अब पार्टीले चन्दा मागेर खाँदैन। ३ वर्षभित्र उत्पादनबाट अरूलाई दिने र खाने पार्टी बनाउँछौँ। जनताको खाएको अब तिर्छौं,' उनले भने। 'हाम्रो पार्टी सत्तामा हैन, कुर्सीमा हैन, कमिसन र घुस मागेर हैन, राज्यको ढुकुटी मासेर हैन, उत्पादन गरेर आफू खाने र गरिब जनतालाई खुवाउने अठोटका साथ यो कार्यको थालनी गरेका छौं,' उनले भने। नेपालको पछिल्लो राजनीतिक घटनाक्रमका बारेमा कटाक्ष गर्दै उनले सत्ता ढाल्ने र सत्तामा जाने खेल नखेल्न आग्रह गरे। उनका अनुसार सरकार बनाउने र ढलाउने खेलमा लागेका संसदवादी दलहरूकै कारण नेपाल विकासमा पछाडि पारेको बताए। उनले वर्तमान सरकारले आशा भने जगाएको बताए। 'वामपन्थी दलहरूको एकताको कुरा चलिरहेकाले यही सरकारको पालामा केही काम गर्न सकिन्छ,' उनले भने।"
"नागरिक उन्मुक्तिले विज्ञप्ति जारी गर्दै भन्यो नयाँ गठबन्धनमा जाँदैनौं, प्रतिपक्षमा बस्छौं","काठमाडौं : नागरिक उन्मक्ति पार्टी अध्यक्ष एवं संसदीय दलका नेता रञ्जिता श्रेष्ठले सरकारलाई विश्वासको मत दिन निर्देशन दिएलगत्तै बहुमत सदस्यले विज्ञप्ति जारी गर्दै सरकारलाई समर्थन नगर्ने निर्णय गरेका छन्। संस्थापक सदस्य दामोदर पण्डितले विज्ञप्ति जारी गर्दै केन्द्र सरकारको नयाँ गठबन्धनमा तत्काल सहभागी नहुने र प्रतिपक्षमा बस्ने निर्णय भएको जानकारी दिएका छन्। त्यस्तै सरकारको हकमा वार्ता समितिले विभिन्न दलहरूसँग सहकार्य र समन्वय गरी संवाद अघि बढाउने निर्णय भएको पण्डितको भनाइ छ। यसैबीच पार्टी अध्यक्षले जारी ह्वीप मान्य नहुने नागरिक उन्मुक्तिका एक नेताले बताए। नागरिक उन्मुक्ति पार्टीको संसदीय दलको प्रमुख सचेतक गंगाराम चौधरी रहेको भन्दै अध्यक्षको ह्वीप नलाग्ने ती नेताको भनाइ छ। 'पार्टीको ह्वीप लगाउने दलको नेताले होइन, प्रमुख सचेतकले हो। के आधारमा उहाँले ह्वीप लगाउनुभयो थाहा भएन। नागरिक उन्मुक्तिका सांसदरूले भोलि विपक्षमा मतदान गर्छन्,' अन्नपूर्णसँग ती नेताले भने। विश्वासको मत दिने जोकोही सांसदलाई पार्टीले कारबाही गर्ने चेतावनीसमेत दिइएको स्रोतको भनाइ छ।"
राष्ट्रियसभा अध्यक्ष दाहालले लिए सपथ,"काठमाडौं : राष्ट्रिय सभा अध्यक्ष नारायण प्रसाद दाहालले पद तथा गोपनीयताको सपथ लिएका छन्। राष्ट्रपति रामचन्द्र पौडेलले दाहाललाई राष्ट्रिय सभा नियमावली, २०७५ को नियम २१७ कको अनुसूची २ बमोजिम सपथ खुवाएका हुन्। दाहाल आजै सम्पन्न निर्वाचनबाट अध्यक्षमा निर्वाचित भएका थिए। उनको पक्षमा ३९ मत आएको थियो भने विपक्षमा १७ मत आएको थियो। बैठकमा ५६ जना सांसद उपस्थित थिए। ५९ सदस्यीय रहेको राष्ट्रिय सभामा हालः माओवादी १८, कांग्रेस १६, एमाले १०, एकीकृत समाजवादी ८, जसपा ३, लोसपा १, राष्ट्रिय जनमोर्चा १ सदस्य छन्। त्यसैगरी राष्ट्रपतिबाट नारायणप्रसाद दाहाल र बामदेव गौतम मनोनित सदस्य हुन्। बिमला राईको कार्यकाल सकिएपछि एकजना मनोनित हुन बाँकी छ।"
बागमती प्रदेश सभाको बैठकमा विशेष समितिको प्रतिवेदन पेश,"हेटौंडा : बागमती प्रदेश सभाको आज अपराह्न बसेको बैठकमा बजेट तथा कार्यक्रम विशेष समितिको संयोजक गोविन्दप्रसाद लम्सालले विशेष समितिको प्रतिवेदन प्रस्ताव संसदमा टेबुल गरेका छन्। त्यस्तै आजको बैठकमा मुख्यमन्त्री शालिकराम जम्कट्टेलले प्रदेश हस्तकला ग्रामको स्थापना तथा सञ्चालनका सम्बन्धमा व्यवस्था गर्न बनेको विधेयक २०८० को दफाबार छलफलका लागि उद्योग, पर्यटन तथा वातावरण समितिमा पठाइयोस् भनी प्रस्ताव पेश गरेका छन्। आजको बैठकले उक्त प्रस्तावलाई उद्योग, पर्यटन, वातावरण समितिमा पठाउन अनुमति प्रदान गरेको छ। सभामुख पाठकले बागमती प्रदेश प्रमुख यादवचन्द्र शर्माको कार्यालयबाट मुख्यमन्त्री जम्कट्टेललाई कार्यभार सम्हाल्ने विषयको पत्र प्राप्त भएको जानकारी गराएका छन्।"
प्रधानमन्त्री प्रचण्डलाई विश्वासको मत दिन रास्वपाको ह्वीप,"काठमाडौं : प्रधानमन्त्री पुष्पकमल दाहालप्रचण्डले विश्वासको मत दिन रास्वपाले ह्वीप जारी गरेको छ। प्रधानमन्त्री प्रचण्डले प्रतिनिधिसभाको बुधबार बस्ने बैठकमा विश्वासको मत लिने तयारी गरेपछि संसदीय दलको बैठकपश्चात अनिवार्य उपस्थित भएर विश्वासको मत दिन सांसदहरुलाई निर्देशन दिएको रास्वपाका महामन्त्री मुकुल ढकालले जानकारी दिए। रास्वपा उपप्रधान एवम् गृहमन्त्रीसहित ४ मन्त्रालय लिएर सरकारमा गएको छ। संवैधानिक व्यवस्था अनुसार विश्वासको मत लिनका लागि प्रधानमन्त्री कार्यालयबाट सङ्घीय संसद्लाई विश्वासको मत लिनका लागि दिएको सूचना आइतबार संसद् सचिवालयमा पत्र आइपुगेको छ। सभामुखका प्रेस सल्लाहकार शेखर अधिकारीका अनुसार आजको कार्यव्यवस्था समितिको बैठकमा छलफलपश्चात कार्यसूचीमा विश्वासको मत लिने समय तय हुनेछ। अधिकारीले भने,सभामुख ज्यूले २९ गते कार्यव्यवस्था समितिको बैठक बोलाउनुभएको छ। त्यहाँ छलफल हुन्छ। कार्यव्यवस्था परामर्श समितिको परामर्शमा सम्भवतः प्रधानमन्त्रीले मागेकै दिन अर्थात् फागुन ३० गते बिहान ११ बजेलाई तोक्नुहुनेछ। प्रचण्डले तेस्रो पटक विश्वासको मत लिन लागेका हुन्। एमाले नेतृत्वमा बनेको तत्कालीन गठबन्धनबाट प्रधानमन्त्री बनेपछि उनले पुस ११ गते प्रधानमन्त्रीको सपथ लिएका थिए। उक्त समयमा विश्वासको मत लिँदा कांग्रेसले पनि विश्वासको मत दिएको थियो । राष्ट्रपति निर्वाचनमा माओवादीले एमालेको गठबन्धन भत्काएर कांग्रेससँग गठबन्धन गरेपछि एमालेलगायतका दलले समर्थन फिर्ता लिएपछि उनले पुन: विश्वासको मत लिएका थिए। हाल गत सोमबार चारदलीय गठबन्धनबीच सहमति भएपछि पुन: एमाले, माओवादी केन्द्र, रास्वपा, जसपा र एकीकृत समाजवादी सरकारमा छन्। कांग्रेसले सरकारलाई दिएको समर्थन फिर्ता लिएपछि प्रधानमन्त्री प्रचण्डले विश्वासको मत लिन लागेका हुन्। संवैधानिक व्यवस्थाअनुसार सरकारलाई समर्थन गरेको दलले समर्थन फिर्ता लिएमा एक महिनाभित्र विश्वासको मत लिनुपर्नेछ। उनले संविधानको धारा १०० (२) अनुसार प्रतिनिधिसभाबाट विश्वासको मत लिन लागेका हुन्। प्रधानमन्त्री प्रचण्डले पहिलो पटक २६ पुसमा २६८ मत पाएका थिए भने दुई जनाले विपक्षमा मत हालेका थिए। दोस्रो पटक विश्वासको मत लिँदा पक्षमा १७२ र विपक्षमा ८९ मत खसेको थियो। मत दिन्नमा एक मत खसेको थियो। कांग्रेसले विपक्षमा मतदान गर्न ह्वीप जारी गरेको छ।"
"कर्णाली पुलमा आगोले क्षति, आवतजावत बन्द",सशस्त्र युद्धको समयमा तत्कालीन विद्रोही पक्ष माओवादी र सुरक्षाकर्मीबीच दोहोरो भिडन्त हुँदा पुलको तार तथा पिल्लरमा गोली लागि क्षति भएको थियो। कैलाली : सुदूरपश्चिम र लुम्बिनी प्रदेशलाई जोड्ने कैलालीको चिसापानीस्थित कर्णाली पुलमा आगलागीबाट क्षति भएपछि पूर्वपश्चिम राजमार्गमा चल्ने सवारी साधन डाइभर्ट गरिएको छ। वीरगञ्जबाट कञ्चनपुरतर्फ आउँदै गरेको ना ५ ख ५२९७ नम्बरको लाइटर बोकेको मालबाहक ट्रकमा पुलमा गुडिरहेको बेला आगलागी भएको थियो। उक्त आगलागीबाट ट्रकमा क्षति पुग्नुका साथै पुलका तारहरुमा समेत आगो सल्किएको थियो। आगोले पुलमा क्षति पुर्याएपछि यातायातका साधन कैलालीको लम्कीबाट टीकापुर हुँदै सत्ती घाटबाट बर्दिया र बर्दियाको भुरीगाउँबाट कोठियाघाट हुँदै राजापुरसम्म डाइभर्ट गरिएको इलाका प्रहरी कार्यालयले चिसापानीले जनाएको छ। कैलालीका प्रमुख जिल्ला अधिकारी धर्मेन्द्र कुमार मिश्रले कर्णाली पुलका तार र स्ल्याबमा क्षति पुगेको बताउँदै क्षतिको यकिन विवरण नआउँदासम्म आवागमन बन्द गरिएको बताए। २०५१ सालमा जापानको कावासाकी हेवी इन्डस्टिजले निर्माण गरेको चिसापानीस्थित कर्णाली पुल एक खम्बामा अड्याइएको पुल हो। पाँच सय मिटर लम्बाई र १० मिटर चौडाईमा निर्मित यो पुल बने यता मर्मत सम्भार हुन सकेको छैन। सशस्त्र युद्धको समयमा तत्कालीन विद्रोही पक्ष माओवादी र सुरक्षाकर्मीबीच दोहोरो भिडन्त हुँदा पुलको तार तथा पिल्लरमा गोली लागि क्षति भएको थियो।
"एकीकृत समाजवादीले पायो सत्ता समीकरणको स्वामित्व, पाँच दलबीच ७ बुँदे सहमति हुँदा राष्ट्रिय सभा उपाध्यक्षको विषय गायव","काठमाडौं : नयाँ सत्ता गठबन्धन बनाउन स्वामित्व लिन नपाएको नेकपा एकीकृत समाजवादीलाई समेटेर सत्तारुढ दलहरुबीच लिखित सहमति भएको छ। मंगलबार बिहान पाँच दलबीच ७ बुँदे सहमति भएको हो। यस अगाडि गत सोमबार नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), राष्ट्रिय स्वतन्त्र पार्टी र जनता समाजवादी पार्टी, नेपालबीच ८ बुँदे सहमति भएको थियो। गठबन्धनको अपनत्व लिन आफूले पनि पाउनुपर्ने माग नेकपा एकीकृत समाजवादीका अध्यक्ष माधवकुमार नेपालले राखेपछि उनीसहित नेकपा एमालेका अध्यक्ष केपी शर्मा ओली, माओवादी केन्द्रका अध्यक्ष पुष्पकमल दाहाल प्रचण्ड, रास्वपाका सभापति रवि लामिछाने र जसपा अध्यक्ष उपेन्द्र यादवले हस्ताक्षर गरेका छन्। सहमति पत्रमा भनिएको छ, नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), राष्ट्रिय स्वतन्त्र पार्टी, जनता समाजवादी पार्टी, नेपाल र नेपाल कम्युनिष्ट पार्टी (एकीकृत समाजवादी)का बीच जनचाहनाअनुरूप सुशासन, विकास र सामाजिक न्यायका आकाङ्क्षा पुरा गर्न, राष्ट्रिय हित र सरोकारलाई प्राथमिकतामा राखेर सन्तुलित र फराकिलो अन्तर्राष्ट्रिय सम्बन्धको विकास गर्न तथा नेपालको संविधानको मर्म र भावनाअनुरूप सङ्घीय लोकतान्त्रिक गणतन्त्रलाई सुदृढ गर्दै समृद्धिको दिशामा प्रभावकारी ढङ्गले अघि बढ्न सहमत भई निष्कर्षमा पुगेका छौं सहमति पत्रमा राष्ट्रिय सभाको रिक्त रहेको अध्यक्ष पदमा नेकपा (माओवादी केन्द्र) का उम्मेद्वारलाई समर्थन गर्ने भनिएको छ। माओवादी केन्द्रले नारायणप्रसाद दाहाललाई अध्यक्षको उम्मेदवार बनाएको छ। तर यस अगाडि ४ दलबीच राष्ट्रिय सभाको अध्यक्ष माओवादी केन्द्र र उपाध्यक्ष एमालेलाई दिने सहमति भएको थियो। उक्त स्थानमा उपाध्यक्षको विषय गायव पारिएको छ। सहमति कार्यान्वयनका लागि वर्तमान मन्त्रिपरिषद् पुनर्गठन गरी सहमतिअनुसार नयाँ संयुक्त सरकार गठन गर्ने निर्णय भएको थियो, जसमा मन्त्रिपरिषद् पुनर्गठन भइसकेकाले उक्त बुँदा हटाइएको छ। यी हुन् सहमतिका बुँदा"
गठबन्धन फेरिनासाथ फेरिए ३ प्रदेश प्रमुख,"नयाँ प्रदेश प्रमुखका रूपमा मधेस प्रदेश प्रमुखमा सुमित्रा भण्डारी, गण्डकी प्रदेश प्रमुखमा डिल्लीराज भट्ट र सुदूरपश्चिम प्रदेश प्रमुखमा नजिर मियाँलाई मनोनयनका लागि राष्ट्रपति समक्ष सिफारिस । काठमाडौं : सत्ता समीकरण फेरिएलगत्तै नवगठित सरकारले तीन प्रदेशका प्रमुखहरू पदमुक्त गर्न सिफारिस गरेको छ। सिंहदरबारमा सोमबार बसेको मन्त्रिपरिषद् बैठकले मधेस, गण्डकी र सुदूरपश्चिममा रिक्त हुने पदमा नयाँ प्रदेश प्रमुखलाई मनोनयन गर्न सिफारिस गर्ने निर्णय गरेको हो। सञ्चार तथा सूचना प्रविधिमन्त्री रेखा शर्माका अनुसार, मन्त्रिपरिषद् बैठकले तीनवटै प्रदेशका प्रमुखहरूलाई पदमुक्त गर्न राष्ट्रपति रामचन्द्र पौडेल समक्ष सिफारिस गर्ने निर्णय गरेको छ। सरकार प्रवक्तासमेत रहेकी मन्त्री शर्माले बैठकले रिक्त हुने प्रदेश प्रमुखका पदहरूमा नयाँ नियुक्तिको सिफारिस गर्न नयाँ प्रदेश प्रमुखका रूपमा मधेस प्रदेश प्रमुखमा सुमित्रा भण्डारी, गण्डकी प्रदेश प्रमुखमा डिल्लीराज भट्ट र सुदूरपश्चिम प्रदेश प्रमुखमा नजिर मियाँलाई मनोनयनका लागि राष्ट्रपति समक्ष सिफारिस गरेको जानकारी दिइन्। सिफारिस गरिएका तीनैजना प्रदेश प्रमुख सत्तारुढ नेकपा एमाले निकट हुन्। शपथ गराउँदागराउँदै पदमुक्त प्रदेश प्रमुखमा नियुक्त भएको साढे दुई वर्षपछि पदमुक्त हुँदै छन्। मन्त्रिपरिषद् बैठकले मधेस प्रदेश प्रमुख हरिशंकर मिश्र, गण्डकी प्रदेशका प्रमुख पृथ्वीमान गुरुङ र सुदूरपश्चिम प्रदेश प्रमुख देवराज जोशी पदमुक्तकोलागि सिफारिस गरेको छ। तीनै जना नेपाली कांग्रेस निकट हुन्। उनीहरू २०७८ साल साउनमा प्रदेश प्रमुखमा नियुक्त भएका थिए। सुदूरपश्चिम प्रदेश प्रमुख देवराज जोशी पदमुक्त भएका हुन्। सुदूरपश्चिम प्रदेश प्रमुख जोशीले मन्त्रीलाई शपथ गराइरहेका बेला संघिय सरकारले पदमुक्त गरेको हो। नयाँ गठबन्धनको सरकार बने लगत्तै संघ र प्रदेश सरकारहरूबीचमा समन्वय नभएकाले लगायतका गतिविधि भइरहेकोले पदमुक्तकोलागि सिफारिस गर्नु परेको एक मन्त्रीले जानकारी दिए। नेपालको संविधानमा प्रदेश प्रमुखको नियुक्ति र बर्खास्तीको अधिकार राष्ट्रपतिलाई दिएको छ। धारा १६३ (२) मा राष्ट्रपतिले प्रत्येक प्रदेशका लागि एक प्रदेश प्रमुख नियुक्ति गर्ने व्यवस्था रहेको छ। सोहि धाराको उपधारा ३ मा राष्ट्रपतिले पदावधि समाप्त हुनुभन्दा अगावै निजलाई पदमुक्त गर्न सक्ने संवैधानिक व्यवस्था रहेको छ । राष्ट्रपतिले पदमुक्त नगरेमा बाहेक प्रदेश प्रमुखको पदावधि पाँच वर्षको हुने संवैधानिक व्यवस्था छ। राष्ट्रपति पौडेलका प्रेस सल्लाहकार किरण पोखरेलले प्रदेश प्रमुखको पदमुक्तका लागि भएको मन्त्रिपरिषद्को निर्णय राष्ट्रपति कार्यालयमा आएको औपचारिक जानकारी नभएको बताए। को हुन नयाँ प्रदेश प्रमुख ? मधेस सरकार प्रमुखमा सिफारिस भएकी भण्डारी झापाकी स्थानीय बासिन्दा हुन्। प्राध्यापन पेसामा संलग्न भण्डारी एमालेनिकट अखिल नेपाल महिला संघमा आबद्ध छिन्। उनी यस अघि तत्कालीन प्रधानमन्त्री केपी शर्मा ओलीको पालामा डेनमार्कका लागि नेपाली राजदूतमा सिफारिस भएकी थिइन। तर, ओली नेतृत्वको सरकार बाहिरिए पछि उनी राजदूत बन्न पाइनन्। गण्डकी प्रदेश प्रमुखमा सिफारिस भएका डिल्लीराज भट्ट सुदूरपश्चिम डोटीका बासिन्दा हुन्। उनी एमालेको केन्द्रीय सल्लाहकार समितिका सदस्य हुन्। त्यस्तै सुदूरपश्चिम प्रमुखमा सिफारिस भएका मियाँ यसअघि संविधानसभा सदस्य भएका थिए। एमालेको केन्द्रीय कार्यसमितिमा रहेर कार्य गरेका मियाँ मुस्लिम इत्तेहाद संघका पूर्वअध्यक्ष छन्। प्रदेशको औचित्य के ? संविधानविद् डा भीमार्जुन आचार्यका अनुसार, केन्द्रमा सत्ता समीकरण फेरिनेबित्तिकै प्रदेश प्रमुखहरू पदमुक्त गर्ने प्रवृत्तिले प्रदेशको आवश्यकता र औचित्य नभएको सन्देश प्रवाह हुने बताए। केन्द्रमा केही परिवर्तन हुनेबित्तिकै तल्लो तहमा पनि हेरफेर हुनु राम्रो होइन। प्रदेशलाई स्वतन्त्र र स्वायत्त रूपमा काम गर्न दिइँदैन भन्ने सन्देश गएको छ । प्रदेश औचित्यहिन भएको छ, संविधानविद् डा आचार्यले भने, प्रदेश स्वयं पनि आफ्नो हक, अधिकार र शक्तिलाई उपभोग गर्न सक्षम नभएको पनि देखिन्छ।"
जथाभाबी खर्च रोक्दा प्रधानमन्त्री ममाथि खनिए : कांग्रेस प्रवक्ता,"काठमाडौं : नेपाली कांग्रेसले प्रधानमन्त्री पुष्पकमल दाहाल प्रचण्डले कुनै न कुनै आशयका साथ गठबन्धन फेरेको आरोप लगाएको छ। मंगलबार पत्रकार सम्मेलन गरेर कांग्रेसले पटकपटक गठबन्धन फेर्ने प्रचण्डको प्रवृत्तिमाथि प्रश्न उठाएको हो। 'निर्वाचनपछि प्रचण्डजीले तीनपटक गठबन्धन परिवर्तन गर्नुभयो। प्रचण्डजीको यो प्रवृत्तिजन्य निर्णय कुनै आशयका साथ भएको देखिन्छ,' पूर्वअर्थमन्त्री समेत रहेका कांग्रेस प्रवक्ता प्रकाशशरण महतले भने। कांग्रेस महासमितिमा उठेका विषय बहानाबाजीमात्र रहेको महतले प्रस्ट पारे। 'प्रचण्डजीले कांग्रेसको महासमिति बैठकमा आएका धारणा, कोशी प्रदेशको कुरालाई उल्लेख गर्नुभएको छ। तर, हाम्रो निर्णय स्पष्ट थियो। यो गठबन्धनलाई सुदृढताका साथ अगाडि बढाउने विज्ञप्तिमै भनेका थियौं। महासमिति बैठकमा कसले के बोल्यो भन्ने कुरा केही थिएन,' उनले भने, 'त्यसैले गठबन्धन लत्याउने प्रचण्डको चाल हो।' उनले प्रधानमन्त्री प्रचण्डको निर्णय बेइमानीपूर्ण र विश्वासघात रहेको दोहोर्याएका थिए। 'उहाँले संसदमा आएर गठबन्धनको विषयमा बोल्दा जे विषयवस्तु उठाउनुभयो। त्यसलाई हामीले कपोल्कल्पित र बहानाबाजी भनेका छौं,' उनले भने। उनले नेपालको अर्थतन्त्र पनि प्रधानमन्त्रीले भनेजस्तो औसत उपलब्धिमात्र नभएको बताए। उनले आफू अर्थमन्त्री भएपछि अर्थतन्त्र लयमा फर्किएको बताए। 'मैले जिम्मेवारी लिँदा अर्थतन्त्रको अवस्था के थियो। त्यो अर्थतन्त्रलाई हामीले लयमा फर्कायौं। राष्ट्र बैंकको समीक्षा हेर्दा पनि स्पष्ट हुन्छ,' उनले भने। उनले आफ्नो कार्यकालमा मूल्यवृद्धि, बैंकको व्याजदर घट्नुका साथै राजस्व संकलनमा पनि वृद्धि भएको बताए। 'त्यसबेला आम जनतालाई मूल्यवृद्धि बढ्ला भन्ने डर थियो। त्यतिबेला ८ प्रतिशन मूल्यवृद्धि थियो, अहिले ५२ प्रतिशत छ। बैंकको ब्याजदर पनि अत्यधिक थियो। किन धेरै ज्याजदर थियो, त्यतातिर म जान चाहन्न। मौद्रिक नीति लचिलो बनाएपछि बैंकको ब्याजदर पनि घटिरहेको छ। अझै घट्छ पनि। यसले लगानीको वातावरण बनाउँदै थियो,' महतले भने। उनले आफू आएपछि सेयर बजार, पर्यटन र अर्थतन्त्रका अन्य सूचकहरू पनि राम्रो बन्दै गएको बताए। 'त्यतिबेला सेयर मार्केट पनि समस्यामा थियो। १८०० मुनि रहेको सेयर २१ सम्म पुगेको थियो। अन्य इन्डिकेटरहरू पनि राम्रो थियो। पर्यटन क्षेत्र पनि राम्रो बन्दै गएको थियो। यस्तो प्रतिकूल अवस्थाबाट सुरु गर्दा पनि राजस्व वृद्धि १० प्रतिशत बढेको छ। अहिलेको अवस्थामा यो चानचुन होइन,' उनले भने। पूर्व अर्थमन्त्री महतले आफूले जथाभाबी खर्च रोक्दा प्रधानमन्त्री दाहालले खनिएको आश्यसमेत व्यक्त गरे। उनले नियम, कानुन र विधिसम्म नभएका निकासाहरू आफूले रोकेको बताए। 'प्रधानमन्त्रीजीले हाम्रो कारणले अर्थतन्त्रमा सुधार भएन भन्नुभयो। समस्याको चाङलाई छिचोल्न समय लाग्छ नि। अनि यसमा प्रधानमन्त्रीको भूमिका हुँदैन? हुन्छ नि। अनि कांग्रेसका मन्त्रीलाई ताकेर दोष दिन मिल्छ?,' उनले प्रश्न गरे, 'मैले जथाभाबी खर्च रोके। यहाँ दिउँ भन्नेलाई रोके। नियम र कानुनले मिल्ने, आवश्यक खर्चमात्र गरेका छौं। ११ महिना कार्यकालमा धेरै विषयवस्तु आउँथे, त्यसलाई मैले यसकारण मिल्दैन भन्थे। त्यो मेरो कर्तव्य पनि हो। मेरो जनता र पार्टीप्रतिको जिम्मेवारी पूरा गरेको हुँ।' उनले प्रधानमन्त्रीले लगाए आरोपलाई कांग्रेसले ठाडै अस्विकार गर्ने बताए।"
"सुशासनसहित समृद्ध नेपाल बनाउन नयाँ गठबन्धन भएको हो, दाहाललाई जिताऔं","काठमाडौं : सत्ता गठबन्धनका प्रस्ताव र समर्थकले राष्ट्रिय सभाका अध्यक्षका उम्मेदवार नारायणप्रसाद दाहाललाई विजयी गराउन आग्रह गरेका छन्। मंगलबार राष्ट्रिय सभाको बैठकमा दाहाललाई अध्यक्षमा विजयी बनाउन आग्रह गर्दै प्रस्तावक माओवादी केन्द्रका गोपीबहादुर सार्कीले अहिलेको समयको आवश्यकताले नयाँ गठबन्धन बनेको दाबी गरे। उनले बदलिएका परिस्थितिमा वामपन्थी र अन्य दलबीच सहकार्य गरेर सुशासनसहित समृद्ध नेपाल बनाउन लागि परेको बताए। दाहालका समर्थकमा एमालेका देवेन्द्र दाहालले सार्कीले गरेको प्रस्तावको समर्थन गर्न आग्रह गरे। उनले हिजो एमालेलाई एक्लै कर्नरमा पारेकाले अहिले नयाँ ढंगले जाउ भनेर गठबन्धन गर्नुपर्ने धारणा राखे। उनले कांग्रेसले प्रतिपक्षमा राम्रो भूमिका खेल्ने बताए। उनले भने,कांग्रेसको अहिले प्रतिपक्षको भूमिका छ। प्रतिपक्षमा उहाँहरुले असाध्यै राम्रो भूमिका खेल्छ भने विश्वास छ। अहिले सत्ता पक्षमा छौं भोली हामी पनि कुनै समय प्रतिपक्षमा पुग्न सक्छौं। उहाँहरुबाट सिक्न चाहन्छौं। अर्का समर्थक नेकपा एकीकृत समाजवादीका बेदुराम भुसालले संसदीय क्षेत्रमा निरन्तर क्रियाशिल र अनुवभी दाहाललाई मतदान गर्न आग्रह गरे। उनले भनेर, संसदीय क्षेत्रको अनुभव र २ वर्ष राष्ट्रिय सभाका सदस्य भएकाले सभा सञ्चालन गर्न सक्षम हुनुहुन्छ। उहाँलाई हाम्रो पार्टीको समर्थन रहेको छ। अर्का समर्थक जसपाका मोहम्मद खालिदले दाहाललाई विजयी गराउन आग्रह गरे। गठबन्धन बन्नु र बिग्रनु लोकतान्त्रिक अभ्यास भएको बताउँदै उनले यो अभ्यास देश र जनताको हितमा हुनुपर्ने बताए। उनले अहिलेको गठबन्धनले जनताको निराशालाई कम गर्ने र आर्थिक संकट सुधार हुने देखिएकाले आफ्नो दल सामेल भएको दाबी गरे।"
युवराज शर्मालाई अध्यक्ष बनाउने प्रस्ताव अस्वीकृत,"काठमाडौं : नेपाली कांग्रेसका युवराज शर्मालाई राष्ट्रिय सभा अध्यक्ष बनाउने प्रस्ताव अस्वीकृत भएको छ। मंगलबार बसेको राष्ट्रिय सभा बैठकमा शर्मालाई अध्यक्षमा निर्वाचित गरियोस् भन्ने प्रस्तावको पक्षमा १७ मत र विपक्षमा ३९ मत खसेको थियो। शर्माले बहुमत प्राप्त गर्न नसकेपछि सो प्रस्ताव अस्वीकृत भएको हो। शर्माको प्रस्तावकमा कांग्रेसका आनन्दप्रसाद ढुङ्गाना, समर्थकमा किरणबाबु श्रेष्ठ र लोकतान्त्रिक समाजवादी पार्टीका शेखर कुमार सिंह थिए। बैठकमा ५६ जना सांसद उपस्थित थिए। हाल राष्ट्रिय सभामा माओवादी १८,कांग्रेस १६,एमाले १०,एकीकृत समाजवादी ८,जसपा ३,लोसपा १,राष्ट्रिय जनमोर्चा १,स्वतन्त्र १ सदस्य छन्।"
राष्ट्रिय सभा अध्यक्षको निर्वाचन प्रक्रिया सुरू,काठमाडौं : राष्ट्रिय सभा बैठक सुरू भएको छ। बैठकमा राष्ट्रिय सभा अध्यक्ष पदको निर्वाचन प्रक्रिया सुरू भएको छ। बैठकमा राष्ट्रिय सभा सदस्य आनन्द प्रसाद ढुंगानाले युवराज शर्मालाई राष्ट्रिय सभाको अध्यक्ष पदमा निर्वाचित गरियोस् भन्ने प्रस्ताव सभासमक्ष प्रस्तुत गर्दैछन्। बैठकमा सांसद गोपीबहादुर सार्की 'अछामी'ले नारायण प्रसाद दाहाललाई राष्ट्रियसभा अध्यक्ष पदमा निर्वाचित गरियोस् भन्ने प्रस्ताव सभासमक्ष प्रस्तुत गर्नेछन्। त्यसपछि अध्यक्षले उक्त दुवै प्रस्तावहरूलाई निर्णयार्थ प्रस्तुत गर्नेछन्। अन्तमा आगामी आर्थिक वर्ष २०८१०८२ का लागि विनियोजन विधेयकमा सिद्धान्त र प्राथमिकतामाथि सभामा छलफल हुने कार्यक्रम तय भएको संघीय संसदले जनाएको छ।
"बेस्ट अप्सन हो कि होइन छोडदिनुस्, दिल खोलेर प्रधानमन्त्रीलाई विश्वासको मत दिनुस् : ओली","काठमाडौं : नेकपा एमाले अध्यक्ष केपी शर्मा ओलीले प्रधानमन्त्री पुष्पकमल दाहाललाई दिल खोलेर विश्वासको मत दिन आग्रह गरेका छन्। मंगलबार एमाले संसदीय दलको बैठकमा अध्यक्ष ओलीले मनमा कुनै हिचकिचाहट नराखेर विश्वासको मत दिन अपील गरे। 'अल्पमतको सरकार बन्यो भने देश कतातिर जान्छ? त्यसकारण हामी एकदम दिल खुलेर, बिना हिचकिचाहट, मनमा कुनै कुरा नराखेर विश्वासको मत दिन्छौं। विश्वासको मतमा हामी सबै उपस्थिति हुनेछौं। सम्पूर्णले प्रधानमन्त्री पुष्पकमल दाहालको पक्षमा मतदान गर्नेछौं,' उनले भने। उनले बेस्ट अप्सनको पछि नलाग्न पनि आग्रह गरे। अहिलेको अवस्थामा दुई विकल्पमात्र रहेको उनको भनाइ छ। 'अहिलेको परिवर्तन सकारात्मक छ। यसलाई अगाडि बढाउनुपर्छ। यो असफल हुनु भनेको देश ठूलो असफलतामा जानु हो,' उनले भने, 'यो बेस्ट अप्सन हो कि होइन छोडदिनुस्। यतिबेला कुनै अप्सन छैन। कि प्रचण्ड नेतृत्वमा कायम रहन्छ र यो चल्छ। कि संविधानको ७६ को उपधारा ३ अनुसार नेपाली कांग्रेसको नेतृत्वमा अल्पमतको सरकार बन्छ। अल्पमतको सरकार बन्नु भनेको देश दुर्घटनामा जानु हो।' उनले प्रमुख सचेतकले ह्वीप जारी गर्ने र ह्वीप जारी नभए पनि यसैलँई आदेश र निर्देश मानिदिनसमेत उनले आग्रह गरेका थिए।"
वामदेव गौतम पनि सत्ता गठबन्धनमा मिसिए,"काठमाडौं : नेकपा एकता राष्ट्रिय अभियानका संयोजक वामदेव गौतम नयाँ सत्ता समीकरणमा मिसिएका छन्। राष्ट्रिय सभा अध्यक्षको निर्वाचनमा गौतमले सत्तारुढ दलका उम्मेदवार नारायण दाहालको पक्षमा मतदान गरेका हुन्। नेकपा विघटन हुँदा पूर्व गृहमन्त्री गौतम माधवप्रचण्ड समूहमा थिए। सर्वोच्चले नेकपा नाम जुधेको भन्दै नयाँ नाम लिएर आउन आदेश दिएपछि एमाले र माओवादी केन्द्रले पुरानै समितिमार्फत आआफ्ना गतिविधिमा सक्रिय भएका थिए। तत्कालीन प्रधानमन्त्री शेरबहादुर देउवाले दल फुटाउन अध्यादेश ल्याएपछि माधवकुमार नेपालले एमालेलाई फुटाएर एकीकृत समाजवादी बनाए। त्यसैगरी राष्ट्रिय सभाका सांसद समेत रहेका गौतमले नेकपा विभाजित भएपछि वाम एकताका लागि छुट्टै अभियान संचालन गर्दै आएका छन्। तर, पछिल्लो समयमा उनले पार्टीका गतिविधि सक्रिय रुपमा अगाडि बढाउन सकेका छैनन्। राष्ट्रिय सभाको अध्यक्षमा सत्ता गठबन्धनका उम्मेदवार राष्ट्रिय सभा अध्यक्षमा नारायण प्रसाद दाहालले ३९ मत प्राप्त गरेर विजयी भएका छन्। उनको विपक्षमा कांग्रेस र लोसपाले मतदान गरेका थिए। ५९ सदस्यीय रहेको बैठकमा ५६ जना सांसद उपस्थित थिए।"
राष्ट्रिय सभा अध्यक्षमा माओवादी केन्द्रका नारायण दाहाल निर्वाचित,"काठमाडौं : राष्ट्रिय सभा अध्यक्षमा माओवादी केन्द्रका नारायण दाहाल निर्वाचित भएका छन्। मंगलबार बसेको राष्ट्रिय सभा बैठकमा दाहाललाई अध्यक्षमा निर्वाचित गरियोस् भन्ने प्रस्तावको पक्षमा ३९ र विपक्षमा १७ मत आएको हो। दाहालको पक्षमा बहुमत आएपछि उपाध्यक्ष उर्मिला अर्यालले उनलाई राष्ट्रियसभा अध्यक्षमा निर्वाचित भएको घोषणा गरेकी हुन्। बैठकमा ५६ जना सांसद उपस्थित थिए। यसअघि नेपाली कांग्रेसका युवराज शर्मालाई अध्यक्ष पदमा निर्वाचित गरियोस् भन्ने प्रस्ताव बहुमतले अस्वीकृत भएको थियो। उनको पक्षमा १७ मत र विपक्षमा ३९ मत खसेको थियो। शर्माको प्रस्तावकमा कांग्रेसका आनन्दप्रसाद ढुङ्गाना, समर्थकमा किरणबाबु श्रेष्ठ र लोकतान्त्रिक समाजवादी पार्टीका शेखर कुमार सिंह थिए। दाहालको प्रस्तावकमा माओवादी केन्द्रका गोपीबहादुर सार्की र समर्थकमा एमालेका देवेन्द्र दाहाल,नेकपा एकीकृत समाजवादीका बेदुराम भुसाल र जसपाका मोहम्मद खालिद रहेका थिए। दाहाल माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डका भाइ हुन्। दाहाल २०७८ सालमा सरकारको सिफारिसमा राष्ट्रपतिबाट राष्ट्रिय सभा सदस्यमा मनोनीत भएका थिए । एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली,नेकपा माओवादी केन्द्रका अध्यक्ष दाहाल,रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्ष माओवादी केन्द्रलाई र उपाध्यक्षमा एमालेलाई दिने सहमति भएको थियो। कांग्रेसबाट यसअघि नेता कृष्णप्रसाद सिटौलालाई राष्ट्रियसभाको अध्यक्ष बनाउने प्रस्तावसहित कांग्रेसले राष्ट्रियसभा सदस्य बनाएको थियो। तर,प्रधानमन्त्री दाहालले कांग्रेससँगको गठबन्धन तोडेर एमालेसँग जोडिएपछि सिटौलालाई नदिइ कांग्रेस संसदीय दलको बैठकले शर्मालाई उम्मेदवार बनाएको थियो। ५९ सदस्यीय रहेको राष्ट्रिय सभामा हाल माओवादी १८,कांग्रेस १६,एमाले १०,एकीकृत समाजवादी ८,जसपा ३,लोसपा १,राष्ट्रिय जनमोर्चा १ सदस्य छन्। यसैगरी राष्ट्रपतिबाट नारायणप्रसाद दाहाल र बामदेव गौतम मनोनित सदस्य हुन्। बिमला राईको कार्यकाल सकिएपछि एकजना मनोनित हुन बाँकी छ।"
शर्माको पक्षमा मत माग्दै किरणबाबुले भने चुनावमा हार भएपनि सिद्धान्त र आदर्श हार्नु हुँदैन,"काठमाडौं : राष्ट्रिय सभा सदस्य किरणबाबु श्रेष्ठले राष्ट्रिय सभा अध्यक्षका उम्मेदवार युवराज शर्माको पक्षमा मत मागेका छन्। अध्यक्षका उम्मेदवार शर्माका समर्थक बनेका श्रेष्ठले अत्यधिक मत दिएर परिपक्व व्यक्ति शर्मालाई राष्ट्रियसभा अध्यक्षमा निर्वाचित गर्न आग्रह गरेका हुन्। राष्ट्रिय सभामा बोल्दै उनले मुलुकमा प्रजातन्त्र ल्याउनमा शर्माको अहम भूमिका रहेको भन्दै मत दिएर निर्वाचित गरिदिन आग्रह गरेका हुन्। नेता श्रेष्ठले चुनावमा हार र जितको कुनै अर्थ नरहने बताउँदै हार्दैमा राजनीति वा व्यक्ति समाप्त नहुने उल्लेख छ। उनले भने,' चुनाव हार्न सक्छ। चुनाव हार्दैमा त्यो राजनीतिक पार्टी समाप्त हुँदैन। त्यो व्यक्ति समाप्त हुँदैन। चुनाव हारेर पनि जसले सिद्धान्त हार्दैन, जसले नैतिकता हार्दैन, जसले इमान गुमाउँदैन। त्यो साचो अर्थमा नेता हो। साचो रुपमा राजनीतिक पार्टी हो।' उनले नेपाली कांग्रेसले सिद्धान्त र आदर्शमा सम्झौता नगर्ने बताए। 'उम्मेदवारले हार्नु होला जित्नु होला। त्यो आफ्नो ठाउँमा रहला । तर हामी सिद्धान्त र आदर्शमा सम्झौता गर्दैनौं,'उनले भने,' नेपाली कांग्रेसले २०३६ सालमा एक्लै जनमतसंग्रहको चुनाव लड्यो। २४ लाखका विरुद्ध २० लाख ल्यायो। तर, हामीले सिद्धान्त हारेनौं । हामीले आदर्श छोडेनौं। २०४६ सालको आन्दोलनमा नेतृत्व गरेर यो मुलुकमा प्रजातन्त्र स्थापित गरेर छाड्यौं।'"
जो पटकपटक बने उपप्रधानमन्त्री,"काठमाडौं : सबैभन्दा धेरै उपप्रधानमन्त्री हुनेमा विजयकुमार गच्छादार, कृष्णबहादुर महरा र नारायणकाजी श्रेष्ठ छन्। विजयकुमार गच्छदार माधवकुमार नेपालका पालामा पहिलोपटक उपप्रधानमन्त्री बनेका थिए। त्यसपछि २०६९ मा डा बाबुराम भट्टराई र २०७२ मा केपी शर्मा ओलीको सरकारमा उनी उपप्रधानमन्त्री भए। त्यसपछि २०७४ मा शेरबहादुर देउवाको पालामा उनी उपप्रधानमन्त्री बने। यसैगरी कृष्णबहादुर महरा पनि पटकपटक उपप्रधानमन्त्री बन्नेमा पर्छन्। उनी पहिलोपटक झलनाथ खनाल प्रधानमन्त्री हुँदा २०६७ सालमा उपप्रधानमन्त्री भएका थिए। त्यसपछि प्रचण्ड नेतृत्वको सरकारमा २०७३ र २०७४ मा शेरबहादुर देउवाको पालामा पनि उनी अहिलेका उपप्रधानमन्त्री नारायणकाजी श्रेष्ठ पनि पटकपटक उपप्रधानमन्त्री बन्नेमा पर्छन्। उनी सबैभन्दा पहिले डा बाबुराम भट्टराईको पालामा उपप्रधानमन्त्री भए। त्यसपछि प्रचण्ड नेतृत्वको २०७९ मा दुई चोटी उपप्रधानमन्त्री भए। पछिल्लोपटक पनि उनी उपप्रधानमन्त्री नै छन्। अहिले बहालवाला उपप्रधानमन्त्री उपेन्द्र यादव, झलनाथ खनाल प्रधानमन्त्री हुँदा २०६८ मै उपप्रधानमन्त्री भएका थिए।"
अध्यक्ष चयन गर्न राष्ट्रिय सभाको बैठक बस्दै,"काठमाडौं : राष्ट्रिय सभा अध्यक्षको निर्वाचनका लागि मंगलबार बिहान ११ बजेर ९ मिनेटमा बैठक बस्दैछ। राष्ट्रियसभा अध्यक्षको लागि सत्ता गठबन्धनका तर्फबाट माओवादी केन्द्रका नारायण दाहाल र कांग्रेसका युवराज शर्माले उम्मेदवारी दर्ता गराएका छन्। संसद सचिवालयका अनुसार दाहालको प्रस्तावकमा माओवादी केन्द्रका गोपीबहादुर सार्की र समर्थकमा एमालेका देवेन्द्र दाहाल, नेकपा एकीकृत समाजवादीका बेदुराम भुसाल र जसपाका मोहम्मद खालिद छन् । एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली, नेकपा माओवादी केन्द्रका अध्यक्ष पुष्पकमल दाहाल, रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्षमा माओवादी केन्द्रका उम्मेदवार र उपाध्यक्षमा एमालेका उम्मेदवारलाई समर्थन गर्ने सहमति भएको थियो। कांग्रेसबाट यसअघि नेता कृष्णप्रसाद सिटौलालाई राष्ट्रियसभाको अध्यक्ष बनाउने प्रस्तावसहित कांग्रेसले राष्ट्रियसभा सदस्य बनाएको थियो। तर, प्रधानमन्त्री दाहालले कांग्रेससँगको समीकरण तोडेर एमालेसँग जोडिएपछि सिटौलालाई नदिई कांग्रेस संसदीय दलको बैठकले शर्मालाई उम्मेदवार बनाउने निर्णय गरेको हो। संसद सचिवालयका अनुसार शर्माको प्रस्तावकमा कांग्रेसका आनन्दप्रसाद ढुङ्गाना, समर्थकमा किरणबाबु श्रेष्ठ र लोकतान्त्रिक समाजवादी पार्टीका शेखर कुमार सिंह छन्। ७४ वर्षीय शर्मा बाँके जिल्लाका हुन्। ४५ सालमै पार्टीको बाँके सभापति भएर काम गरेका उनी ०२८ सालमा पार्टी सभापति शेरबहादुर देउवा नेविसंघको सभापति हुँदा उपाध्यक्ष थिए। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएपछि निर्वाचन हुन लागेको हो। छ। कूल ५९ सदस्यीय रहेको राष्ट्रिय सभामा मतविभाजनबाटअध्यक्ष चुनिनेछन्। हाल राष्ट्रिय सभामा माओवादी १८, कांग्रेस १६, एमाले १०, एकीकृत समाजवादी ८, जसपा ३, लोसपा १, राष्ट्रिय जनमोर्चा १, स्वतन्त्र १ सदस्य छन्। राष्ट्रपतिबाट मनोनीत विमला राई पौड्यालको कार्यकाल समाप्त भएपछि राष्ट्रपतिबाट मनोनित हुन बाँकी रहेकाले १ पद खाली रहेको छ। राष्ट्रिय सभामा पनि सत्ता पक्षको गठबन्धनको बलियो मत रहेको छ।"
राज्यलाई उपप्रधानमन्त्रीको भार,"खिलराज रेग्मी नेतृत्वको चुनावी मन्त्रिपरिषद्मा २०६९ मा कोही पनि उपप्रधानमन्त्री बनेनन्। गणतन्त्र स्थापनापछिका सरकारमा भने उपप्रधानमन्त्री अनिवार्यजस्तै देखिन्छन्। काठमाडौं : उपप्रधानमन्त्रीको थप जिम्मेवारी केही छैन। र, पनि यो पद पाउन नेताहरूबीच हानथाप चल्ने गरेको छ। प्रधानमन्त्री पुष्पकमल दाहाल प्रचण्डले गठबन्धन फेरेसँगै बनेको सरकारमै चार जना छन्। एकै मन्त्रिपरिषद्मा ६ जनासम्म उपप्रधानमन्त्री बनेका विगत छ। यसरी लर्को लगाउने परिपाटीले राज्यको ढुकुटीमा अनावश्यक आर्थिक भार परिरहेको छ। यसपटक सत्ता घटकमध्ये चार दलका एकएक नेताले उक्त पद ओगटेका छन्। जसमध्ये एमालेका रघुवीर महासेठ पहिलो वरीयतामा छन्। त्यसपछि क्रमशः माओवादीका नारायणकाजी श्रेष्ठ, रास्वपाका रवि लामिछाने र जसपाका उपेन्द्र यादव छन्। जिम्मेवारीका हिसाबले महासेठ भौतिक पूर्वाधार तथा यातायात, श्रेष्ठ परराष्ट्र, लामिछाने गृह र यादव स्वास्थ्य तथा जनसंख्यामन्त्री छन्। उनीहरूले उपप्रधानमन्त्री पद ओगटेबापत मन्त्रीभन्दा बढी सेवासुविधा पाउँछन्। तर, पदीय जिम्मेवारी भने बढी छैन। वरिष्ठता पाउने, सुरक्षा संयन्त्र थपिने र केही रकम सुविधा बढ्नेबाहेक उपप्रधानमन्त्रीको अरू जिम्मेवारी नहुने बताउँछन् पूर्वसभामुख दमननाथ ढुंगाना। मन्त्रिपरिषद्मा वरिष्ठताक्रम पाउनेबाहेक उपप्रधानमन्त्रीको अतिरिक्त जिम्मेवारी खास केही हुँदैन, ढुंगाना भन्छन्, गठबन्धन संस्कृतिका कारण प्रधानमन्त्रीले दलहरूसँग सम्झौता गर्नुपर्ने अवस्था आयो। त्यसकारण उपप्रधानमन्त्रीको संख्या पनि बढाइयो। राजनीतिक विश्लेषक डा लोकराज बरालका अनुसार नेताहरूले व्यक्तिगत शक्ति सन्तुलनका लागि पदहरू सिर्जना गर्ने गरेका छन्। केपी ओलीजीको पालामा धेरै उपप्रधानमन्त्री बनाइएको देखिन्छ। धेरै दललाई समेटेर सरकारमा जाँदा यसको अतिरिक्त भार राज्यको ढुकुटीमा पर्छ, डा बराल भन्छन्, यति जनाभन्दा बढी उपप्रधानमन्त्री बनाउन नपाउने भन्ने व्यवस्था संविधानमा नराखिएकाले पनि राज्यलाई अतिरिक्त भार बढेको हो। अर्को कुरा प्रोटोकलको वास्ता नभएको उनको भनाइ छ। भन्छन्, बेलायतलगायत अन्य देशको अभ्यास हेर्दा प्रधानमन्त्री भएका मान्छे मन्त्रीसम्म बनेका छन्। मन्त्री भएका मान्छे राजदूतसम्म भएर गएका छन्। ०६२६३ को राजनीतिक परिवर्तनपछि बनेका सरकारमा उपप्रधानमन्त्रीको लर्को लगाउने परिपाटी बसेको देखिन्छ। दलीय भागबन्डा मिलाउन, सरकार टिकाउन र नेता व्यवस्थापन गर्न यसको फेसन चलेको जानकार बताउँछन्। विश्लेषक डा बरालका अनुसार सरकार बनाउँदा सबै दलको सहयोग नलिई विकल्प छैन। एउटा पार्टीको सरकार बन्ने परिपाटी नै देखिँदैन। जो कोही प्रधानमन्त्रीलाई यो एउटा बाध्यताको उपज पनि भएको छ, उनी भन्छन्, हाम्रोमा उपप्रधानमन्त्री बन्ने विषयले प्राथमिकता पाउनु भनेको बन्ने मान्छेले पनि आफ्नो मर्यादाक्रम बलियो बनाए जस्तो गर्नु हो। संविधानविद् नीलाम्बर आचार्य उपप्रधानमन्त्रीको भीडभाड हुनुको मुख्य कारण समीकरणको उपज भएको बताउँछन्। सबैलाई मान लिनुपर्नेछ, आचार्य भन्छन्, अर्कोतिर यो परिस्थितिजन्य कुरा हो। ठूलाठूला पार्टीहरू मिल्दा यो अवस्था आएको हो। बहुमतीय प्रणालीमा भएको भए अर्कै अवस्था हुन्थ्यो। कसका पालामा धेरै ? सबैभन्दा बढी उपप्रधानमन्त्री २०७२ मा गठित सरकारमा थियो। एमाले अध्यक्ष केपी शर्मा ओलीले २० सदस्यीय मन्त्रिपरिषद् बनाउँदा ६ जना उपप्रधानमन्त्री थिए। त्यसबेला विजयकुमार गच्छदार, कमल थापा, टोपबहादुर रायमाझी, भीमबहादुर रावल, चन्द्रप्रकाश मैनाली र चित्रबहादुर केसी उक्त पदमा आसीन रहे। जसको चर्को आलोचना भएको थियो। ओलीले त्यसपछि २०७४ मा आफ्नो नयाँ मन्त्रिपरिषद्मा कसैलाई पनि उपप्रधानमन्त्री नबनाउने प्रस्ताव माओवादी अध्यक्ष पुष्पकमल दाहाल प्रचण्ड समक्ष राखेका थिए। दुवै पार्टी एक भइसकेकाले गठबन्धन सरकारमा जस्तो उपप्रधानमन्त्री बनाइरहन आवश्यक नरहेको ओलीको भनाइ थियो। उनले उपप्रधानमन्त्री धेरै बनाउँदा जनतामा राम्रो सन्देश नगएको भन्दै त्यस्तो अलोकप्रिय काम गर्ने चाहना नभएको प्रतिक्रिया दिएका थिए। तर, पछि उनले एमालेबाट ईश्वर पोखरेललाई उपप्रधानमन्त्री बनाएका थिए। यस्तै, कांग्रेस सभापति शेरबहादुर देउवा २०७४ मा प्रधानमन्त्री हुँदा चार उपप्रधानमन्त्री थिए। दाहालले २०७९ मा पनि चार उपप्रधानमन्त्री बनाए। सरकारमा कनिष्ट एवं सक्षम व्यक्ति ल्याउने बाटो रोक्ने एउटा माध्यम धेरै उपप्रधानमन्त्री राख्ने प्रचलनै भएको पूर्वसभामुख ढुंगाना बताउँछन्। उपप्रधानमन्त्रीहरू धेरै भएको मन्त्रिपरिषद्मा भने अन्य मन्त्रीहरूको हैसियत कमजोर देखिन्छ। काम त गर्छन् तर त्यसको नतिजा खास देखिँदैन, उनी भन्छन्। त्यसो त २०१६ सालमा बीपी कोइराला प्रधानमन्त्री हुँदा सुवर्णशमशेर जबरा उपप्रधानमन्त्री बनेका थिए। पञ्चायतकालमा भने यो परिपाटी चलेको देखिँदैन। २०४६ सालमा पञ्चायती शासन व्यवस्थाको अन्त्य भई बहुदल आएपछि पहिलोपटक २०५१ सालमा मनमोहन अधिकारी नेतृत्वको सरकारमा माधवकुमार नेपाल रक्षा र परराष्ट्रसहित उपप्रधानमन्त्री बने। २०५७ सालमा गिरिजाप्रसाद कोइराला नेतृत्वको सरकारमा रामचन्द्र पौडेल उपप्रधानसहित गृहमन्त्री बने। तत्कालीन राजा ज्ञानेन्द्र शाहको प्रत्यक्ष शासनकालमा डा तुलसी गिरी र कीर्तिनिधि विष्ट उपप्रधानमन्त्रीको हैसियत हुने गरी उपाध्यक्ष बनेका थिए। पञ्चायतकालमा पनि अध्यक्ष र उपाध्यक्ष बन्ने परिपाटी भने चलेको थियो। गणतन्त्र स्थापनापछिका सरकारमा भने उपप्रधानमन्त्री अनिवार्यजस्तै देखिन्छन्। माधवकुमार नेपालको नेतृत्वमा २०६६ जेठमा गठन भएको सरकारमा विजयकुमार गच्छदार र सुजाता कोइराला, २०६७ माघमा बनेको झलनाथ खनाल नेतृत्वको सरकारमा भरतमोहन अधिकारी, त्यसपछि दुईपटक पुनर्गठन हुँदा कृष्णबहादुर महरा र उपेन्द्र यादव थपिए। त्यसपछि डा बाबुराम भट्टराई प्रधानमन्त्री हुँदा विजयकुमार गच्छदार र नारायणकाजी श्रेष्ठ उपप्रधानमन्त्री बने। खिलराज रेग्मी नेतृत्वको चुनावी मन्त्रिपरिषद्मा २०६९ मा कोही पनि उपप्रधानमन्त्री बनेनन्। २०७० मा सुशील कोइराला नेतृत्वको सरकारमा वामदेव गौतम र प्रकाशमान सिंह उपप्रधानमन्त्री भए। त्यसपछि पुष्पकमल दाहाल प्रचण्ड नेतृत्वको सरकारमा विमलेन्द्र निधि र कृष्णबहादुर महरा, २०७४ सालमा गठन भएको शेरबहादुर देउवा नेतृत्वको सरकारमा गोपालमान श्रेष्ठ, विजयकुमार गच्छदार, कृष्णबहादुर महरा र कमल थापा उपप्रधानमन्त्री भए। २०७९ पुसमा दाहालको नेतृत्वमा पूर्णबहादुर खड्का र नारायणकाजी श्रेष्ठ उपप्रधानमन्त्री बने। संविधान जारी भएपछि प्रधानमन्त्री बनेका ओलीले रक्षामन्त्री ईश्वर पोखरेल र विष्णु पौडेललाई उपप्रधानमन्त्री बनाएका थिए। देउवाले पछिल्लो करिब डेढ वर्ष अवधिको कार्यकालमा भने कसैलाई उपप्रधानमन्त्री बनाएनन्। पूर्वसभामुख ढुंगानाका अनुसार उपप्रधानमन्त्री कति भए भन्ने प्रश्न सार्वजनिक रूपमा नउठेकाले राजनीतिक नेतृत्व यस्ता पद र भूमिका सिर्जना गर्न ठूलो कुरा मान्दैनन्। उनी भन्छन्, सरकारलाई सहज बनाउन र टिकाउन एक जनाभन्दा बढीलाई उपप्रधानमन्त्री बनाइदिने चलन बस्यो। पछिल्लो समय यो विकृति झनै बढ्दै गयो। वरीयतामा अगाडि, सेवासुविधा थप कार्यविभाजनमा उपप्रधानमन्त्रीलाई पनि आआफ्नो मन्त्रालयको नेतृत्व लिने मात्रै जिम्मेवारी निर्धारण गरिएको छ। जिम्मेवारी र कामका हिसाबले उपप्रधानमन्त्री र मन्त्रीको हैसियत समानै हो। तर, सेवासुुविधा, घोडागाडी र वरीयता भने मन्त्रीभन्दा माथि हुन्छ। पछिल्लोपटक २०७४ सालमा जारी मन्त्रिपरिषद्को कार्यविभाजन नियमावलीमा उपप्रधानमन्त्रीलाई अतिरिक्त भूमिका वा जिम्मेवारी दिइएको छैन। मन्त्रीभन्दा उपप्रधानमन्त्रीले केही बढी सेवासुविधा मात्र पाउँछन्। मन्त्रीहरूको पारिश्रमिक सुविधासम्बन्धी ऐन, २०४९ अनुसार पनि उनीहरूको पारिश्रमिक र केही सुविधा मन्त्रीहरूको भन्दा बढी छ। उपप्रधानमन्त्रीले पारिश्रमिक मात्रै मन्त्रीभन्दा करिब ५ हजार रुपैयाँ बढी पाइरहेका छन्। अन्य सेवासुविधा पनि बढी नै तोकिएको छ। त्यसमाथि सबै उपप्रधानमन्त्री प्रोटोकल र वरिष्ठताक्रमअनुसार मन्त्रीभन्दा माथि रहन्छन्। संविधानविद् आचार्य भन्छन्, यसमा खासै प्रभाव पर्दैन। उपप्रधानमन्त्रीले पनि मन्त्रीले झै सचिवालय, कर्मचारी र सवारी साधन प्रयोग हुन्छन्। अतिरिक्त भार खासै देखिँदैन। उपप्रधानमन्त्री पद कुनै पनि अर्थमा प्रभावशाली नरहेको समाजशास्त्री प्रा डा शारदा पोख्रेल बताउँछिन्। उपप्रधानमन्त्रीको पद केही पनि होइन, पोख्रेल भन्छिन्, ४ जनाको ठाउँमा १० जना राखे पनि कुनै फरक पर्दैन। अर्थ मन्त्रालयको चालु आर्थिक वर्ष २०८०८१ को व्यवस्थाअनुसार उपप्रधानमन्त्रीहरूको मासिक पारिश्रमिक मसलन्द, महँगी भत्ता र सञ्चारसमेत जोड्दा मासिक ८४ हजार ६ सय ४० रुपैयाँ हुन आउँछ। त्यसबाहेक मासिक ३०६ लिटर पेट्रोल, सहसचिव सोसरह एक स्वकीय सचिवदेखि कार्यालय सहायकसम्म गरी आठ कर्मचारीको पारिश्रमिक पनि सरकारले नै बेहोर्ने व्यवस्था छ। हालको व्यवस्थाअनुसार मन्त्रीहरूको मासिक पारिश्रमिक मसलन्द तथा अतिथि सत्कार ३५००, महँगी भत्ता २०००, सञ्चार सुविधा ३००० गरी जम्मा ७९ हजार २ सय ३० रुपैयाँ पाउँछन्। त्यसमा मासिक २०७ लिटर पेट्रोल र ७ कर्मचारी उनीहरूको सुविधाका लागि सरकारले उपलब्ध गराउँछ। उपप्रधानमन्त्रीले सहसचिव स्तरको कर्मचारी भर्ना गराउँदा १ जना कर्मचारीमा करिब १० हजार फरकको खर्च निस्कन्छ। दुई नेतृ मात्रै उपप्रधानमन्त्री गणतन्त्र आइसकेपछि करिब १५ वर्ष अवधिमा २८ नेता उपप्रधानमन्त्री बनेका देखिन्छ। कोही त उक्त पदमा पटकपटक पुगेका छन्। महिलामा कांग्रेसबाट शैलजा आचार्य र सुजाता कोइराला उपप्रधानमन्त्री बनेको पाइन्छ। हैसियत र औचित्य भएर पनि तत्कालीन वाममोर्चा अध्यक्ष र एमाले नेतृ साहना प्रधान मन्त्री बने पनि उपप्रधानमन्त्रीचाहिँ भइनन्। यद्यपि उनीभन्दा कनिष्ठ नेता भने पटकपटक उपप्रधानमन्त्री बने। पार्टीमा दोस्रो वा तेस्रो तहमा रहेका तर तत्काल प्रधानमन्त्री बन्ने लाइनमा नरहेका र बन्ने सम्भावना कम भएका नेताहरूमा उपप्रधानमन्त्री बन्ने होड र आकांक्षा चर्को देखिन्छ। यसैमा पनि गठबन्धन सरकार निर्माणमा संख्यात्मक हिसाबले महत्वपूर्ण साना एवं क्षेत्रीय दलभित्र अध्यक्ष तथा वजनदार नेताको पनि उपप्रधानमन्त्री बनेर सरकारमा जाने उत्कण्ठा बोक्नेको परिणाम हो। नयाँ मन्त्रिपरिषद् गठनसँगै अब उपप्रधानमन्त्रीको संख्या बढ्ने निश्चित छ। मुलुकको आवश्यकताभन्दा पनि गठबन्धन बनाउन र बचाउन, निश्चित पार्टी र नेताहरूको स्वार्थ पूर्तिका लागि उपप्रधानमन्त्री पद बाँडेको देखिन्छ। सत्ता साझेदारीका नाममा कसैको चित्त बुझाउन उपप्रधानमन्त्री पद नै अत्यन्त वजनहीन बनाइयो। यसले उल्टो उपप्रधानमन्त्री पदको महत्व र गरिमा खस्केको नेताहरू नै बताउँछन्। कांग्रेस नेता अर्जुननरसिंह केसी गठबन्धनभित्र सहजता नभएर सबैलाई खुसी बनाउन भएको व्यवस्था भन्छन्। उपप्रधानमन्त्री थुपार्ने काम राजनैतिक बाध्यता हो राष्ट्रिय बाध्यता होइन। समग्र राजनीतिक व्यवस्था र नेतृत्वप्रति समेत वितृष्णा र आक्रोश बढाउने काम भएको छ, केसी भन्छन्, उपप्रधानमन्त्रीको पद सिर्जना गरेर राष्ट्रको खर्चको भार पनि बढेको छ। आगामी दिनमा यसलाई नेपाली राजनीतिको विकृत पाटोका रूपमा स्वीकार गरेर यस्तो परिपाटी र प्रवृत्तिमा सुधार ल्याउनुपर्ने जरुरी छ। अब उपप्रधानमन्त्री पदका लागि निश्चित संख्या र मापदण्डको संवैधानिक एवं कानुनी व्यवस्था गर्नु आवश्यक भइसकेको पनि केसीको तर्क छ। सरकार बनाउने र जोगाउने नाममा दलपिच्छे भागबन्डा स्वरूप एकएक जना उपप्रधानमन्त्री बनाउने परम्परालाई निरन्तरता दिँदै जानु स्वार्थ अनुचित र निन्दनीय कार्य भएको बताउँछन् अर्का संविधानविद् भीमार्जुन आचार्य बताउँछन्। शक्ति दुरुपयोग भयो। व्यक्तिगत अहंकारलाई माथि राख्ने राज्य भाडमा गए जाओस् भन्ने खालको प्रवृत्ति हाबी भएको छ, आचार्य भन्छन्, उपप्रधानमन्त्री यति जना राख्ने भन्ने कुरा पनि ५ जना ६जना राख्लान भनेर संविधानको परिकल्पनाभन्दा बाहिरको कुरा हो। यति कुरामा राजनीतिक संस्कार देखिनुपर्छ। संविधानबमोजिम मन्त्रिपरिषद् २५ सदस्यीयभन्दा बढी बनाउन पाइँदैन। शासन, प्रशासन, राजनीतिक र नैतिक हिसाबले एउटा मन्त्रिपरिषदमा धेरै जना उपप्रधानमन्त्री बनाउनु कुनै पनि हिसाबले औचित्य साबित नहुने आचार्य बताउँछन्। माओवादी महासचिव देव गुरुङले भने उपप्रधानमन्त्रीको विषय गठबन्धन सरकारको नियमित प्रक्रियाजस्तो भएको बताउँछन्। जसरी मन्त्रीलाई यतिभन्दा बनाउन नपाइने भनेर संविधानमै व्यवस्था गरियो त्यसैगरी उपप्रधानमन्त्रीको हकमा पनि त्यही तोकियो भने यसमा नियमन हुन्छ, गुरुङ भन्छन्, नत्र गठबन्धनको सरकार बनाउन परिहाल्छ। सरकार जुनसुकै आए पनि सबैलाई व्यवस्थापन गर्नु यो सामान्य प्रक्रिया हो। मन्त्रिपरिषद्मा वरिष्ठताक्रम पाउनेबाहेक उपप्रधानमन्त्रीको अतिरिक्त जिम्मेवारी खास केही हुँदैन। गठबन्धन संस्कृतिका कारण प्रधानमन्त्रीले दलहरूसँग सम्झौता गर्नुपर्ने अवस्था आयो। त्यसकारण उपप्रधानमन्त्रीको संख्या पनि बढाइयो।दमननाथ ढुंगाना, पूर्वसभामुख उपप्रधानमन्त्री थुपार्ने काम राजनीतिक बाध्यता हो, राष्ट्रिय बाध्यता होइन। यसले समग्र राजनीतिक व्यवस्था र नेतृत्वप्रति समेत वितृष्णा र आक्रोश बढाउने काम भएको छ। उपप्रधानमन्त्रीको पद सिर्जना गरेर राष्ट्रलाई भार बढाउने काम भएको छ। आगामी दिनमा यसलाई नेपाली राजनीतिको विकृत पाटोका रूपमा स्वीकार गरेर यस्तो परिपाटी र प्रवृत्तिलाई सुधार गर्नु जरुरी छ।अर्जुननरसिंह केसी, नेता, नेपाली कांग्रेस जसरी मन्त्रीलाई यतिभन्दा बनाउन नपाइने भनेर संविधानमै व्यवस्था गरिएको छ, त्यसैगरी उपप्रधानमन्त्रीको हकमा पनि त्यही प्रावधान तोकियो भने यसमा नियमन हुन्छ। नत्र गठबन्धनको सरकार बनाउँदा सबैलाई व्यवस्थापन गर्नुपर्छ। यसो हुँदा उपप्रधानमन्त्रीको संख्या बढी हाल्छ। यो सामान्य प्रक्रिया हो।देव गुरुङ, महासचिव, नेकपा माओवादी केन्द्र शक्ति दुरुपयोग भयो। व्यक्तिगत अहंकारलाई माथि राख्ने र राज्य भाडमा गए जाओस् भन्ने प्रवृत्ति हावी भयो। उपप्रधानमन्त्री कति जना बनाउने भन्ने प्रधानमन्त्रीको तजविजमा भर पर्छ। ५६ जना राख्लान् भनेर कसैले सोचेकै थिएनन्। त्यसैले यो संविधानको परिकल्पनाभन्दा बाहिरको कुरा हो। यसमा दलहरूले राजनीतिक संस्कार देखाउनुपर्छ।भीमार्जुन आचार्य, संविधानविद् उपप्रधानमन्त्रीको भीडभाड हुनुको मुख्य कारण समीकरणको उपज हो। सबैलाई मान चाहिने र पार्टीहरूबीच गठबन्धन हुँदा यो अवस्था आएको हो। बहुमतीय प्रणालीमा भएको भए अर्कै अवस्था हुन्थ्यो।नीलाम्बर आचार्य, संविधानविद् धेरै दललाई समेटेर सरकारमा जाँदा यसको अतिरिक्त भार राज्यको ढुकुटीमा पर्छ। यति जनाभन्दा बढी उपप्रधानमन्त्री बनाउन नपाउने भन्ने व्यवस्था संविधानमा नराखिएकाले पनि राज्यलाई अतिरिक्त भार बढाउने काम भइरहेको छ।लोकराज बराल, राजनीतिक विश्लेषक जो पटकपटक बने उपप्रधानमन्त्री सबैभन्दा धेरै उपप्रधानमन्त्री हुनेमा विजयकुमार गच्छादार, कृष्णबहादुर महरा र नारायणकाजी श्रेष्ठ छन्। विजयकुमार गच्छदार माधवकुमार नेपालका पालामा पहिलोपटक उपप्रधानमन्त्री बनेका थिए। त्यसपछि २०६९ मा डा बाबुराम भट्टराई र २०७२ मा केपी शर्मा ओलीको सरकारमा उनी उपप्रधानमन्त्री भए। त्यसपछि २०७४ मा शेरबहादुर देउवाको पालामा उनी उपप्रधानमन्त्री बने। यसैगरी कृष्णबहादुर महरा पनि पटकपटक उपप्रधानमन्त्री बन्नेमा पर्छन्। उनी पहिलोपटक झलनाथ खनाल प्रधानमन्त्री हुँदा २०६७ सालमा उपप्रधानमन्त्री भएका थिए। त्यसपछि प्रचण्ड नेतृत्वको सरकारमा २०७३ र २०७४ मा शेरबहादुर देउवाको पालामा पनि उनी उपप्रधानमन्त्री बने। अहिलेका उपप्रधानमन्त्री नारायणकाजी श्रेष्ठ पनि पटकपटक उपप्रधानमन्त्री बन्नेमा पर्छन्। उनी सबैभन्दा पहिले डा बाबुराम भट्टराईको पालामा उपप्रधानमन्त्री भए। त्यसपछि प्रचण्ड नेतृत्वको २०७९ मा दुई चोटी उपप्रधानमन्त्री भए। पछिल्लोपटक पनि उनी उपप्रधानमन्त्री नै छन्। अहिले बहालवाला उपप्रधानमन्त्री उपेन्द्र यादव, झलनाथ खनाल प्रधानमन्त्री हुँदा २०६८ मै उपप्रधानमन्त्री भएका थिए।"
नेकपा एकीकृत समाजवादीले राष्ट्रिय सभा अध्यक्षका उम्मेदवार दाहाललाई मत दिने,"काठमाडौं : नेकपा एकीकृत समाजवादीले राष्ट्रियसभा अध्यक्षका उम्मेदवार नारायण दाहाललाई मत दिने भएको छ। राष्ट्रिय सभामा बोल्दै नेकपा एसका नेता बेदुराम भुसालले अध्यक्षका उम्मेदवार दाहाललाई समर्थन गरी मतदान गर्न आग्रह गरेका छन्। नेकपा एसले अघि सारेका मागहरूमा प्रधानमन्त्री पुष्पकमल दाहाल 'प्रचण्ड'ले लिखितरुपमा सहमति जनाएपछि मात्रै राष्ट्रिय सभा अध्यक्ष र विश्वासको मतमा सहयोग गर्ने जनाएको थियो। सोमबार बसेको पार्टीको संसदीय दलको बैठकले प्रधानमन्त्री प्रचण्डले लिखित रुपमा सहमति जनाएपछि मात्रै विश्वासको मत र राष्ट्रियसभा अध्यक्षमा सहयोग गर्ने निर्णय गरेको थियो। नेकपा एकीकृतले प्रधानमन्त्री प्रचण्डसँग अघिल्लो कांग्रेससहितको गठबन्धनमा भएको सहमतिअनुसार माधव नेपालले कम्तिमा एक वर्ष प्रधानमन्त्री बन्नुपर्ने र संघदेखि प्रदेश सरकारसम्म पावर सेयरिङमा लिखित प्रतिवद्धता जनाउनुपर्ने माग गरेको थियो। पार्टीका मागमा प्रधानमन्त्री दाहाल सहमत भएपछि नेकपा एस राष्ट्रियसभा अध्यक्ष र विश्वासको मत दिन तयार भएको हो। आज बिहान प्रधानमन्त्री दाहाल,नेकपा एमालेका अध्यक्ष केपी शर्मा ओली र नेकपा एसका अध्यक्ष नेपालबीच सहमति जुटेको हो। राष्ट्रियसभा अध्यक्षमा दुईजनाको उम्मेदवारी परेको छ। नयाँ गठबन्धनबाट माओवादी केन्द्रबाट दाहाल र नेपाली कांग्रेसबाट युवराज शर्माले उम्मेदवारी दिएका हुन्। एसले मत दिने भएपछि राष्ट्रिय सभा अध्यक्षमा दाहालको जित निश्चित भएको छ। हाल राष्ट्रिय सभामा माओवादी १८, कांग्रेस १६, एमाले १०, एकीकृत समाजवादी ८, जसपा ३, लोसपा १, राष्ट्रिय जनमोर्चा १, स्वतन्त्र १ सदस्य छन्।"
"कांग्रेसमाओवादी गठबन्धन मैले फुटाएको हुँ, चीनलाई जस नदिनुस् : केपी ओली","काठमाडौं : नेकपा एमाले अध्यक्ष केपी शर्मा ओलीले कांग्रेस नेतृत्वको गठबन्धन आफूले फुटाएको बताएका छन्। तर, त्यसको जस चीन दिइएको भन्दै उनले आपत्ति जनाए। 'गठबन्धन हामीले फुटाएको हो। परिवर्तन हामीले गराएका हो। कम्तिमा यो जस त हामीलाई दिनुस्। कहाँ चीनलाई दिएको? चीनले यसो गरेको, उसो गरेको कुरा हावा हो। यतिको जस हामीलाई दिँदा हुन्छ,' एमाले संसदीय दलको बैठकमा उनले भने। उनले 'अनब्रेकेबल' भनिएको गठबन्धन फुटाएर जनतामा आशावादी पलाएको बताए। 'गठबन्धनमा हुनेहरूको एक खालको उन्माद थियो। उनीहरूले खरानीको डल्लोजस्तो गठबन्धनलाई अमर छ भन्थे। अनब्रेकेबल छ भन्थे। तोड्नै नसक्ने दाबी गर्थे। तर देशका लागि खरानीको डल्लो फुट्नुपर्थ्यो र फुट्यो पनि,' उनले भने। उनले प्रतिपक्षी दल हुँदा कांग्रेसका सांसदहरूले अनेकन गाली गरेको भन्दै रोष प्रकट गरे। 'विरोध गर्नेहरू विपक्षी बेन्चमा बस्न लायककै छन्। आफू सत्ता बसेर हामी प्रतिपक्षलाई समेत अनेकन गाली गरे। तर हामी त्यस प्रकारका गाली गर्दैनौं,' उनले भने, 'हामी फिल्म बनाउँदैछैनौं। जहाँ छिन छिनमा चमत्कार हुन्छ। हामीले समाज परिवर्तन गर्नु छ। त्यसैले फिल्मका पात्र यहाँ काम लाग्दैन।' अध्यक्ष ओलीले प्रधानमन्त्री पुष्पकमल दाहालको पक्षमा मतदान गर्न सांसदहरूलाई निर्देशनसमेत दिए।"
एमालेद्वारा नेता कार्यकर्तालाई प्रशिक्षण दिँदै,"उदयपुर : नेकपा एमाले उदयपुरले मिसन८४ लाई लक्षित गरी नेता कार्यकर्तालाई प्रशिक्षण दिन सुरु गरेको छ। पछिल्लो राजनीतिक परिवेश, आगामी निर्वाचन, जनवर्गीय संगठन, जनप्रतिनिधि र पार्टीबीचका सम्बन्ध, विकास निर्माण, पार्टीका सिद्धान्त, जनताको बहुदलीय जनवाद लगायतका विषयमा एमालेले कार्यकर्तालाई प्रशिक्षित गराउन सुरु गरेको हो। पार्टी संगठन मजबुद बनाउउँदै आगामी निर्वाचनमा सर्वश्रेष्ठ हासिल गर्न जिल्लाका आठ वटै स्थानीय तहका नेता कार्यकर्तालाई लक्षित गरी प्रशिक्षण कार्यक्रमको आयोजना गरिएको जिल्ला अध्यक्ष परमेश्वर घिमिरेले बताए। उनले भने, पार्टी नेता र कार्यकर्तालाई विचार र दृष्टिकोणमा प्रष्ट, अब्बल संगठन, विकासमा नेतृत्वदायी भूमिका बनाउने पार्टीको लक्ष्य अनुरूप प्रशिक्षण सुरु गरेका हौ। प्रशिक्षणमा विषयवस्तुको जानकारीसँगै मिसन ८४ लाई लक्षित गरी पार्टी भित्रका आन्तरिक द्वन्द्व व्यवस्थापन, विकास निर्माणका विषयमा छलफल, जनप्रतिनिधि र कार्यकर्ताबीचका सम्बन्धमा सुमधुरता कायम गर्नसमेत समन्वयात्मक भूमिका निर्वाह गरिएको अध्यक्ष घिमिरेले बताए। उनका अनुसार हालसम्म बेलका, चौदण्डिगढी, त्रियुगा नगरपालिका, रौतामाई गाउँपालिकामा प्रशिक्षण सकिएको र बाँकी पालिकामा जिल्ला अधिवेशन अगाडि नै सक्ने गरी तयारी गरिएको बताए। प्रशिक्षण कार्यक्रमअन्तर्गत सोमबार रौतामाई गाउँपालिका कमिटीले वडा नम्बर ६ रौतामा प्रशिक्षण कार्यक्रम आयोजना गरिएको पालिका कमिटीका अध्यक्ष केशव राईले बताए। कार्यक्रममा पार्टीका सम्बन्धित भूगोलका जिल्ला कमिटी, गाउँपालिका कमिटी, जनसंगठनका केन्द्र, प्रदेश र जिल्ला, पालिका कमिटीका नेताहरूको उपस्थिति रहेको उनले बताए। एक दिने प्रशिक्षणको सहजिकरण पोलिटब्युरो सदस्य तथा जिल्ला इन्र्चाज पर्शुमेघी गुरुङ, केन्द्रिय सदस्य तथा सबै पालिका इन्र्चाज अम्बिका थापा, जिल्ला अध्यक्ष परमेश्वर घिमिरे, उपसचिव भरतबहादुर थापाले गरेका छन्। पालिका कमिटीका सचिव ललित मगरका अनुसार पार्टीको दशौं महाधिवेशनबाट पारित प्रस्तावका विषयमा पोलिटब्युरो सदस्य गुरुङ, महिलाका मुद्दा, अवसर, चुनौती र आगामी कार्यभारका सवालमा केन्द्रीय सदस्य थापा, जनप्रतिनिधि र पार्टीबीचको सम्बन्धका विषयमा अध्यक्ष घिमिरे र पार्टी र जनवर्गीय संगठनबीचको सम्बन्धका विषयमा उपसचिव थापाले प्रशिक्षण दिएका छन्।"
"राष्ट्रिय सभाको अध्यक्ष निर्वाचनअगाडि सत्तापक्षका दलबीच छलफल, दाहाललाई विजयी गराउन ओलीको निर्देशन","काठमाडौं : राष्ट्रिय सभाको अध्यक्ष निर्वाचनअगाडि राष्ट्रिय सभामा रहेका सत्तापक्षीय दलबीच छलफल भएको छ । नयाँ बानेश्वर स्थित संसद भवनको ल्होत्सेहलमा नेकपा एमाले, नेकपा माओवादी केन्द्र, नेकपा एकीकृत समाजवादी, जनता समाजवादी पार्टीबीच छलफल भएको हो । छलफलमा एमाले अध्यक्ष केपी शर्मा ओली, एकीकृत समाजवादीका अध्यक्ष माधव नेपाल, नेकपा माओवादी केन्द्रका वरिष्ठ उपाध्यक्ष एवम् परराष्ट्रमन्त्री नारायणकाजी श्रेष्ठसहितका नेता सहभागी छन्। बैठकमा एमाले अध्यक्ष ओलीले गठबन्धनका साझा उम्मेदवार नारायणप्रसाद दाहाललाई विजयी गराउन निर्देशन दिएका छन्। राष्ट्रिय सभा अध्यक्षको निर्वाचनका लागि भर्खर बैठक सुरु भएको छ। राष्ट्रियसभा अध्यक्षको लागि सत्ता गठबन्धनका तर्फबाट माओवादी केन्द्रका नारायण दाहाल र कांग्रेसका युवराज शर्माले उम्मेदवारी दर्ता गराएका छन्। संसद सचिवालयका अनुसार दाहालको प्रस्तावकमा माओवादी केन्द्रका गोपीबहादुर सार्की र समर्थकमा एमालेका देवेन्द्र दाहाल, नेकपा एकीकृत समाजवादीका बेदुराम भुसाल र जसपाका मोहम्मद खालिद छन् । शर्माको प्रस्तावकमा कांग्रेसका आनन्दप्रसाद ढुङ्गाना, समर्थकमा किरणबाबु श्रेष्ठ र लोकतान्त्रिक समाजवादी पार्टीका शेखर कुमार सिंह छन्। निर्वतमान अध्यक्ष गणेशप्रसाद तिमिल्सनाको कार्यकाल यही फागुन २० गते सकिएपछि निर्वाचन हुन लागेको हो। छ। कूल ५९ सदस्यीय रहेको राष्ट्रिय सभामा मतविभाजनबाटअध्यक्ष चुनिनेछन्। हाल राष्ट्रिय सभामा माओवादी १८, कांग्रेस १६, एमाले १०, एकीकृत समाजवादी ८, जसपा ३, लोसपा १, राष्ट्रिय जनमोर्चा १, स्वतन्त्र १ सदस्य छन्। राष्ट्रपतिबाट मनोनीत विमला राई पौड्यालको कार्यकाल समाप्त भएपछि राष्ट्रपतिबाट मनोनित हुन बाँकी रहेकाले १ पद खाली रहेको छ। राष्ट्रिय सभामा पनि सत्ता पक्षको गठबन्धनको बलियो मत रहेको छ। (यस अगाडि समाचारमा नारायणप्रसाद दाहाल हुनुपर्नेमा नारायणप्रसाद शर्मा लेखिएकाले सच्याएको छ  सम्पादक)"
"राष्ट्रिय सभा अध्यक्षको निर्वाचनअघि प्रचण्ड,ओली र नेपालबीच छलफल","काठमाडौं : सत्ता गठबन्धनका तीन शीर्ष नेताहरूबीच भेटघाट भएको छ। मंगलबार बिहान प्रधानमन्त्री पुष्पकमल दाहाल 'प्रचण्ड', नेकपा एमालेका अध्यक्ष केपी शर्मा ओली र एकीकृत समाजवादी पार्टीका अध्यक्ष माधवकुमार नेपालबीच भेटवार्ता भएको हो। राष्ट्रियसभा अध्यक्षको निर्वाचनअघि उनीहरूबीच भेटघाट भएको हो। राष्ट्रिय सभा निर्वाचन केहीबेरमा हुँदैछ। उनीहरूबीच राष्ट्रियसभा अध्यक्षको निर्वाचन,विश्वासको मतलगायत समसायिक राजनीतिक विषयमा छलफल भएको जनाइएको छ। नेकपा एकीकृत समाजवादीले आफ्ना मागबाट पछि नहटेपछि शीर्ष नेताहरू छलफलमा जुटेको एक नेताले जनाएका छन्। नेकपा एसले कांग्रेससँगको गठबन्धनमा भएको सहमतिअनुसार माधव कुमार नेपालले कम्तिमा एक वर्ष प्रधानमन्त्री बन्नुपर्ने र संघदेखि प्रदेश सरकारसम्म पावर सेयरिङमा लिखित प्रतिवद्धता जनाउनुपर्ने माग गरेको छ। यी दुवै विषयमा प्रधानमन्त्री सहमत भएपछि मात्रै नेकपा एसले राष्ट्रिय सभा अध्यक्ष र विश्वासको मतमा सहयोग गर्ने बताएको छ। नयाँ सत्ता समीकरण बनाउँदा बहुमत नपुगेपछि प्रधानमन्त्री प्रचण्ड र ओलीले निरन्तर संवाद गरेर नेपाललाई सरकारमा ल्याएका थिए। नयाँ सरकारमा सहभागी भएको नेकपा एस आफ्नो अडानबाट पछि नहट्ने भएको हो। नयाँ सरकारमा नेकपा एसबाट दुईजना मन्त्री बनेका छन्। भानुभक्त जोशी र धनबहादुर बुढा मगर मन्त्री बनेका हुन्।"
आलु तथा कृषि प्रदर्शनीमा लालीगुराँसको जुसलाई प्राथमिकता,स्याङ्जा : स्याङजामा सञ्चालन भएको आलु तथा कृषि प्रर्दशनीमा लालीगुराँसको जुस प्राथमिकतामा परेको छ। गल्याङ नगरपालिका६ स्थित भाल्थुम सामुदायिक होमस्टेले सञ्चालन गरेको स्टलमा राखिएकामध्ये लालीगुराँस फूलको जुस प्राथमिकतामा परेको हो। होमस्टेका अध्यक्ष तीलबहादुर तरामगरलेका अनुसार लालीगुराँसको फूल प्रतिगोटा १० रुपैयाँ र जुस प्रतिगिलास २० रुपैयाँमा बिक्री भइरहेको छ। च्याम्बर अफ कमर्श गल्याङले जिमुवामा प्रदर्शनी आयोजना गरेको हो।
मकवानपुरमा गाँजा र चरेससहित २ जना पक्राउ,हेटौंडा : मकवानपुरमा ८४ केजी गाँजा र १ केजी चरेससहित २ जना पक्राउ परेका छन्। मकवानपुरको भीमफेदी गाउँपालिकामा १५ किलो १२० ग्राम प्रतिबन्धित चरेससहित प्रशान्त तामाङ पक्राउ परेका हुन्। मंगलबार बिहान पौने ९ बजे भीमफेदी गाउँपालिका२ स्थित भैसे चेकपोस्टमा सवारी साधनको चेकजाँच गर्दै गर्दा धादिङको गजुरी गाउँपालिकाका ३१ वर्षीय प्रशान्त तामाङको साथबाट चरेस बरामद गरेको जिल्ला प्रहरी कार्यालयले जनाएको छ। तामाङले चरेसको पोका बागमती प्रदेश ०२०२० प ८८३३ नम्बरको मोटरसाइकलमा लुकाएर ल्याएका थिए। पक्राउ परेका तामाङलाई नियन्त्रणमा लिई थप अनुसन्धान भइरहेको प्रहरीले जनाएको छ। यस्तै आजै हेटौंडा उपमहानगरपालिका१९ स्थित नेवारपानीबाट ८४ किलो १२० ग्राम लागुऔषध गाँजासहित साविर अन्सारीलाई प्रहरीले पक्राउ गरेको छ। प्रहरीले नेवारपानीस्थित सडक किनारमा भारतीय नम्बर बिआर ०१ बि एफ ५५८१ कारमा शंका लागेर चेकजाँच गर्दा उक्त कारको सिटको भागमा फल्स बटम बनाई लुकाई छिपाई गरी ल्याएको अवस्थामा गाँजासहित उनलाई पक्राउ गरेको प्रहरीले जनाएको छ। बारा जीतपुर सिमरा उपमहानगरपालिका७ बस्ने १९ वर्षीय अन्सारीलाई अदालतबाट दिन १० को म्याद लिई थप अनुसन्धान भइरहेको प्रहरीले जनाएको छ।
रुपन्देही प्रहरीले गर्यो अवैध सामान बरामद,"बुटवल : जिल्ला प्रहरी कार्यालय रुपन्देहीले भारतबाट अवैध रुपमा लिएका विभिन्न सामग्रीहरू बरामद गरेको छ। भन्सार छली चोरी पैठारी गरी ल्याउँदै गरेको अवस्थामा एक लाख ४ हजार ५ सय रुपैयाँ बराबरको अवैध सामान बरामद गरिएको जिल्ला प्रहरी कार्यालय रुपन्देहीका सूचना अधिकारी एवं प्रहरी नायव उपरीक्षक मनोहरप्रसाद भट्टले जानकारी दिए। जिल्लाको कोटहिमाई गाउँपालिका६ बोगडीबाट ४० किलो बैखी जातको माछा, रोहिणी गाउँपालिका२ लखनौटियाबाट ६ बोरा प्याज, सम्मरीमाई गाउँपलिका२ ठेकहवाबाट लत्ताकपडा, मायादेवी गाउँपालिका५ लुथुवाबाट अवैध बोइलर कुखुरा प्रहरीले बरामद गरेको छ। बरामद गरिएका सामानहरू भन्सार कार्यालय बेलहिवा र पशु क्वारेन्टाइनमा पठाइएको प्रहरीले जनाएको छ। चारपाँच किलोमिटर नजिकै भारतीय सीमानाका भएकाले नेपालीहरू अवैध सामान ओसारपसारमा लाग्ने गरेको र प्रहरीको सक्रियताले दिनदिनै पक्राउ गर्ने गरिएको जिल्ला प्रहरी कार्यालय रुपन्देहीका प्रमुख एवं प्रहरी उपरीक्षक (एसपी) रन्जितसिंह राठौरले जानकारी दिए।"
फलामे छड उत्पादन गर्ने कारखानाहरूको अवलोकन गर्न उपसमिति गठन,"काठमाडौं : प्रतिनिधिसभा अन्तर्गतको उद्योग तथा वाणिज्य र श्रम तथा उपभोक्ता हित समितिले स्पञ्ज आइरन र विलेट्स प्रयोग गरेर फलामे छड उत्पादन गर्ने कारखानाहरूको अवलोकन गर्न उपसमिति गठन गरेको छ। सिंहदरबारमा मंगलबार बसेको समिति बैठकले स्पञ्ज आइरन र विलेट्सबीच भन्सार महसुल एवं अन्तःशुल्कका सम्बन्धमा थप अध्ययन गर्न र उद्योगहरूको अवलोकन गर्न उपसमिति गठन गरेको हो। उपसमितिको सदस्यहरूमा गणेश पराजुली, कृष्णकुमार श्रेष्ठ, दुर्लभ थापा, गीता बस्नेत, रेखा यादव, लक्ष्मी महतो कोइरी र सूर्यमान तामाङ रहेका छन्। त्यस्तै बैठकले नेपालमा सञ्चालित सुर्ती, खैनी तथा गुट्खा उद्योगका साथै उत्पादनको अवस्थाको विवरणका साथै वार्षिक रूपमा हुने आयातको विवरण समितिलाई उपलब्ध गराउन निर्देशन दिने निर्णय गरेको सभापति अब्दुल खानले जानकारी दिए। बैठकमा समिति सदस्यहरूले स्वास्थ्यमा प्रतिकूल असर पर्ने उद्योगमा हुने लगानीलाई निरुत्साहित गर्नुपर्ने धारणा राखेका थिए।"
नक्कली शैक्षिक प्रमाणपत्र पेश गरेको आरोपमा शिक्षकविरुद्ध मुद्दा दायर,"काठमाडौं : अख्तियार दुरूपयोग अनुसन्धान आयोगले नक्कली शैक्षिक प्रमाणपत्र पेश गरी जागिर आएको आरोपमा एकजना शिक्षकविरुद्ध मुद्दा दर्ता गरेको छ। तनहुँको व्यास नगरपालिकास्थित बालमन्दिर माध्यमिक विद्यालयका शिक्षक सुनिता उपाध्याय पौडेलविरुद्ध झुट्टा शैक्षिक योग्यताको प्रमाणपत्रहरू पेश गरी प्राथमिक तह,तृतीय श्रेणी शिक्षक पदको हैसियतमा लाभ लिइ भ्रष्टाचार गरेको आरोपमा आज विशेष अदालत काठमाडौंमा आरोपत्र पत्र दायर गरेको अख्तियारले जनाएको छ। पौडेलको शैक्षिक योग्यताका प्रमाणपत्रहरूमाथि छानबिन गर्न उजुरी परेको थियो। सोही उजुरीका आधारमा उनले माध्यमिक शिक्षा परिषद क्षेत्रीय कार्यालय वाराणसीबाट उत्तीर्ण गरेको हाइस्कु्ल तहको झुट्टा शैक्षिक योग्यताको प्रमाणपत्रहरू पेश गरी जागिर खाएको खुल्न आएको अख्तियारको ठहर छ। भ्रष्टाचार निवारण ऐन २०५९ को दफा १६ को उपदफा (१) बमोजिमको कसुर पुष्टि हुन आएकाले पौडैललाई भ्रष्टाचार निवारण ऐन ,२०५९ को दफा १६ को उपदफा (१) बमोजिम सजाय हुन मागदाबी गरी आरोपपत्र दायर गरेको अख्तियारले जनाएको छ।"
मारुती भ्यान र मोटरसाइकल ठोकिँदा तीन जना गम्भीर घाइते,"धनकुटा : कोशी राजमार्गअन्तर्गत धरानधनकुटा सडक खण्डको साँगुरीगढी गाउँपालिका७ गर्जुवामा मंगलबार साँझ मारुती भ्यान र मोटरसाइकल एक आपसमा ठोकिँदा तीन जना गम्भीर घाइते भएका छन्। घाइते हुनेमा मोटरसाइकल चालक साँगुरीगढी गाउँपालिका६ का २२ वर्षीय अभिषेक लिम्बू, मोटरसाइकलको पछाडि सवार सोही ठाउँका २५ वर्षीय दिवश तामाङ र मारुती भ्यानका चालक ३० वर्षीय तुलबहादुर राई गम्भीर घाइते भएका छन्। दुर्घटनामा परी उनीहरूलाई तत्काल उपचारका लागि घोपातर्फ पठाइएको मुलघाट प्रहरी चौकी इन्चार्ज राजेन्द्र पाण्डेले बताए। भेडेटारबाट मुलघाट तर्फ जाँदै गरेको को १ च ३२८० नम्बरको मारुती भ्यान र विपरीत दिशाबाट जाँदै गरेको को ३३ प ८३५७ नम्बरको मोटरसाइकल एक आपसमा ठोकिँदा दुर्घटना भएको जिल्ला प्रहरी कार्यालय धनकुटाका सूचना अधिकारी तथा प्रहरी नायव उपरीक्षक राजवावु महर्जनले बताए। उनका अनुसार दुर्घटनामा परेका मारुती भ्यान र मोटरसाइकललाई प्रहरी चौकी मुलघाटमा राखिएको छ। दुर्घटना मंगलबार साँझ अन्दाजी पौने ७ बजे भएको हुन सक्ने प्रहरीको भनाइ छ। दुर्घटनाको कारण बारे प्रहरीले अनुसन्धान गरिरहेको छ।"
अमेरिका पठाइदिन्छु भन्दै ६० लाख ठगी गर्ने पक्राउ,"काठमाडौं : नेपाल प्रहरीले अमेरिका पठाइदिन्छु भनी ६० लाख ठगी गर्ने एक जनालाई पक्राउ गरेको छ। प्रहरीको काठमाडौं उपत्यका अपराध अनुसन्धान कार्यालयको टोलीले वैदेशिक रोजगारीको लागि अमेरिका पठाइदिन्छु भनी ठगी गर्ने उदयपुर त्रियुगा नगरपालिका वडा नं ७ घर भई हालः गोंगबु बस्ने ३६ वर्षीय लोकबहादुर राउतलाई पक्राउ गरी आज सार्वजनिक गरेको हो। कार्यालयका प्रवक्ता, प्रहरी उपरीक्षक रवीन्द्र रेग्मीले अमेरिकामा सात लाख ५० हजारसम्म तलब हुने प्रलोभनमा पारी खिमा डाँगीसमेत दुई जनालाई ठगी गर्ने राउतलाई पक्राउ गरिएको जानकारी दिए। पक्राउ परेका राउतले अमेरिका जानका लागि प्रतिव्यक्ति ८० लाखसम्म लाग्छ भनी दुई जनासँग ६० लाख लिएर फरार भएका थिए। राउतलाई गोंगबुबाट पक्राउ गरी आवश्यक अनुसन्धान तथा कारबाहीका लागि वैदेशिक रोजगार विभाग ताहाचल पठाइएको प्रवक्ता रेग्मीले बताए।"
दाइजोको निहुँमा बिहे भाँडेको आरोपमा बेहुलासहित ५ जना विरुद्ध मुद्दा दर्ता,"वीरगन्ज : दाइजोमा सुनको सिक्री नपाएको निहुँमा विवाह नै भाँडेर मण्डपबाट हिँडेको आरोपमा पक्राउ परेका बेहुलासहितका पाँचजना विरुद्ध प्रहरीले विवाह सम्बन्धी कसुरमा मुद्दा दर्ता गरेर कारबाही प्रक्रिया अघि बढाएको छ। वीरगन्ज महानगरपालिका२४ रामगढवामा सोमबार राति बिहेको मण्डपमा वैवाहिक समारोह चलिरहकै बेला बेहुलाले सुनको सिक्री मागेका विषयमा बेहुली पक्षसँग विवाद हुँदा कुटपिटसमेत भई बिहे नै भाँडिएको थियो। त्यसमा संलग्न बेहुला,उनका बुबा, दुई दाजु र भिनाजु गरी पाँच जनालाई प्रहरीले बेहुलीकै घरबाट सोमबार मध्यरातमा नियन्त्रणमा लिएको थियो। मंगलबार साँझ बेहुली पक्षले दिएको जाहेरीका आधारमा बेहुला बाराको कलैया४ का २८ वर्षीय उमेश साह,उनका बुबा ६० वर्षीय बच्चालाल साह गोढ, दाजुहरू ४२ वर्षीय राकेश कुमार साह ,४० वर्षीय मुकेश कुमार साह र भिनाजु बाराकै परवानीपुर५ का ४५ वर्षीय को रामएकवाल साहविरुद्ध विवाह सम्बन्धी कसुरमा मुद्दा दर्ता गरिएको पर्साका प्रहरी नायब उपरीक्षक कुमार विक्रम थापाले जानकारी दिए। उनीहरू विरुद्ध मंगलबार नै पर्सा जिल्ला अदालतबाट दुई दिनको म्याद थप अनुमति लिई कारबाही प्रक्रिया अघि बढाइएको थापाले बताए। बिहे भाँडेको आरोपमा पक्राउ परेका बेहुला उमेश वीरगन्ज महानगरपालिकाको स्वास्थ्य शाखामा करारमा कार्यरत कम्प्युटर अपरेटर हुन् भने बेहुली रमिता साह वीरगन्जकै नारायणी अस्पतालकी ल्याब टेक्निसियन हुन्। वीरगन्ज२४ रामगढवास्थित बेहुलीको घरमा बनाइएको बिहेको जग्गेमा सामाजिक परम्परा अनुसार वैवाहिक विधि चलिरहेका बेला बेहुला उमेशले दाइजोमा सुनको सिक्री नपाएको भन्दै निहुँ खोजेपछि विवाद भई बेहुला र बेहुली पक्षबीच कुटाकुटसमेत भएको थियो। त्यसपछि बेहुला उमेश बिहे नगर्ने भन्दै जग्गेबाट उठेर हिँडेका थिए। लगत्तै बेहुली पक्षले खबर गरेपछि विवाहस्थलमा पुगेको प्रहरीले बेहुला उमेशसहित उनका पक्षका पाँच जनालाई नियन्त्रणमा लिएको थियो। मंगलबार बिहान वडा प्रहरी कार्यालय श्रीपुरमामा दुवै पक्षबीच भएको छलफलमा बेहुलीले दाइजोको लोभी केटासँग बिहे नै नगर्ने जवाफ दिएर आफ्ना अभिभावकका साथ घर लागेकी थिइन्। बेहुलीका मामाका अनुसार बेहुला पक्षले यसअघि नै दाइजोमा नगद ८ लाख ५० हजार,मोटरसाइकल बापत ३ लाख २५ हजार,६५ हजारको ल्यापटप र सुनको ओैंठी बेहुली पक्षबाट लिइसकेको थियो। यसबाहेक सोमबार राति जग्गेमा विवाहको विधि चलिरहेकै बेला बेहुला उमेशले दाइजोमा थप एउटा सुनको सिक्री पनि चाहिने र त्यो नपाए बिहे नै नगर्ने भन्दै निहुँ खोजेर झगडा गरेर मारपिट गर्दै बिहे नै भाँडेको बेहुलीका मामाले बताए।"
भक्तपुरमा नवदूर्गा नाच (फोटो फिचर),"भक्तपुर : दसैंको दशमीदेखि सुरू भएको भक्तपुरको शताब्दी पुरानो नवदूर्गा नाच अझै जारी छ। यो नाच मल्लकालमा भक्तपुरमा राजोपाध्याय वंशको बसोबासदेखि सूरू भएको मानिन्छ। नवदूर्गा नाच जीवन चक्रमा आधारित छ। यो नाचले नेवार समाजमा उत्सवहरूको महत्त्व पनि स्पष्ट गर्ने संस्कृतिविद्हरू बताउँछन्। नवदूर्गा नाचमा १२ मुखौटा लगाएका देवतासहित १३ कलाकारले नवदूर्गा नृत्य प्रस्तुत गर्छन्। यो नाच भक्तपुरका दत्तात्रय, क्वाथण्डौ, गच्छे, दाछुटोल, नागपोखरी, इनाचो, गोलमढी, याछे लगायत अन्य क्षेत्रमा गरिन्छ। सो नाच भक्तपुरमा मात्र नभई बनेपा, नाला, पनैती, धुलिखेल, ठिमीलगायत क्षेत्रमा पनि नाचिन्छ।"
नाइट्रोभेट ट्याब्लेटसहित एकजना पक्राउ,वीरगन्ज : प्रहरीले ठूलो परिमाणमा लागुऔषधसहित वीरगन्जमा एक पुरुषलाई पक्राउ गरेको छ। पक्राउ पर्नेमा वीरगन्ज महानगरपालिका१३ राधेमाई घर भएका ४८ वर्षीय विनोद गुप्ता रहेका छन्। गुप्तालाई नेपालमा प्रतिबन्धित लागुऔषध नाइट्रोभेट ट्याब्लेट एक हजार ८०० पिससहित पक्राउ गरिएको पर्साका प्रहरी नायब उपरीक्षक कुमार विक्रम थापाले जानकारी दिए। थापाका अनुसार सोमबार दिउँसो वीरगन्जको पावर हाउस चोकबाट गण्डक चोकतर्फ पैदल जाँदै गरेका गुप्तालाई प्रहरीले पावर हाउस चोकमा रोकेर चेकजाँच गरेको थियो। त्यसक्रममा उनको शरीर खानतलासी गर्दा उनले बोकेको कालो प्लाष्टिकको झोलाबाट ३० ट्याब्लेटका दरले ६० पत्तामा एक हजार ८०० पिस प्रतिबन्धित लागुऔषध नाईट्राभेट ट्याबलेट फेला परेको थापाले बताए। लागुऔषधसहित पक्राउ परेका गुप्तालाई प्रहरी हिरासतमा राखेर उनीविरुद्ध लागुऔषध सम्बन्धी कसूरमा थप अनुसन्धान भइरहेको जानकारी थापाले दिए।
खेतमा बालकको शव फेला,नुवाकोट : नुवाकोटको लिखुमा एक बालको शव रहस्यमय रुपमा फेला परेको छ। प्रहरीले सुक्ष्म रुपमा अनुसन्धान गरिरहेको जनाएको छ। लिखु गापा २ बाघेमा मामाघर बस्दै आएका ९ वर्षीय सर्विन्द्र खातीको शव खेतमा फेला परेको जिल्ला प्रहरी कार्यालय नुवाकोटले जनाएको छ। प्रहरीका अनुसार बालकको शव पोष्टमार्टमका लागि त्रिवि शिक्षण अस्पताल महाराजगन्ज लगिएको छ।
विद्यार्थीलाई परम्परागत सीप हस्तान्तरण,"बेनी : म्याग्दीका युवा, विद्यार्थीहरुलाई परम्परागत सीप हस्तान्तरण गर्न थालिएको छ। मौलिक र परम्परागत सीप हस्तान्तरण, संरक्षण र वातावरणमैत्री चोयाका सामग्रीको प्रयोग बढाउने उद्देश्यले युवा, विद्यार्थीलाई तालिम मार्फत सीप हस्तान्तरण गरिएको हो। धवलागिरी गाउँपालिका७ शिवाङको हेम र अन्नपूर्ण गाउँपालिका५ को शिख नमुना आवासीय माविका विद्यार्थीका साथै अन्नपूर्ण७ घराम्दीका युवा युवतीहरुलाई चोयाका सामान बनाउने तालिम दिइएको छ। हेम नमुना आवासीय माविका शिक्षक नेत्रलाल सुवेदीले स्वास्थ्य शारीरिक तथा सिर्जनात्मक कला विषय अन्तरगत निगालोबाट चोया र सामान बनाउने सीप सिकाउन ४ दिने तालिम सञ्चालन गरेको जानकारी दिए। कक्षा ७ र ८ का विद्यार्थीको इच्छा अनुसार सीपमुलक व्यवहारिक तालिम दिएका हौं, उनले भने, निगालो र बाँसको चोयाबाट डोका, थुन्से, नाङ्लो डाली, थुन्से, भकारी, नाम्लो, नाङ्लो, डाम्लो बनाउन सिकाएका छौं। शिक्षक सुवेदीले तालिम दिएका थिए। विद्यार्थीले तयार पारेको निगालोको चोयाबाट बनेका डस्टविन विद्यालयको फोहोर व्यवस्थापनमा प्रयोग गरिएको छ। अन्नपूर्ण७ को मण्डली सामुदायिक सिकाई केन्द्रका अध्यक्ष सम्झना पौडेलले निगालोबाट चोया र सामान बनाउने सीप सिकाउन ६ जना महिलासहित ३० जनालाई हालै ५ दिने तालिम दिएको बताइन्। चोयाका सामान बनाउन रघुगंगा गाउँपालिका७ चिमखोलाबाट अनिल पाईजा घराम्दी पुगेका थिए। चिमखोलाका बासिन्दाहरुमा निगालोबाट आकर्षक डोका बनाउने सीप छ। पाइजाका अनुसार प्रति डोकालाई एक हजारदेखि दुई हजार पाँच सय मूल्य पर्छ। सामाजिक विकास कार्यालय म्याग्दीको आर्थिक सहयोगमा शिख माविको कक्षा ८, ९ र १० का ४० जना विद्यार्थीहरुलाई २ दिने तालिम दिइएको प्रअ केदार कार्कीले बताए। उनका अनुसार अघिल्लो पुस्ताका नागरिकहरुको मृत्यु, नयाँ पुस्ताका युवा युवतिमा ज्ञान सीप हस्तान्तरण नभएको र पलास्टिकबाट बनेका सामाग्रीको बढ्दो प्रयोगका कारण चोयाबाट बनेका सामग्री र सीप लोप हुने अवस्थामा पुगेको छ। घराम्दीका पुनीसरा पुनले सामान भण्डारण र ढुवानीमा प्रयोग हुने चोयाका सामग्रीहरु वातावरणमैत्री हुने बताइन्। पलास्टिकका सामानका कारण प्रदुषण बढेकाले चोयाबाट बनेका सामग्री प्रयोगमा ल्याउन थालेको उनले बताइन्।"
कपिलवस्तुमा फरार रहेका ८५ प्रतिवादी पक्राउ,"कपिलवस्तु : जिल्ला प्रहरी कार्यालयले फरार प्रतिवादीहरुलाई पक्राउ गर्न विशेष अभियान संचालन गरेको छ। चालु आर्थिक वर्षको दोस्रो चौमासिक सम्ममा विभिन्न मुद्दाका लगत कट्टाका फरार रहेका प्रतिवादीहरु ४ महिला सहित ८५ जना पक्राउ परेका छन्। प्रहरीको विशेष अभियान अन्तरगत जिल्लाका विभिन्न स्थानमा लुकिछिपी बसेका अभियुक्तहरुलाई विशेष सुचनाका आधारमा पक्राउ गर्न प्रहरीलाई निर्देशन गरिए अनुसार यसरी धमाधम फरार प्रतिवादी पक्राउ पर्दै गएका हुन्। फरार अपराधी, लागू औषध सेवन तथा ओसारपोसार र तस्करी नियन्त्रणका सवालमा आफु शुन्य सहनशीलताको नीतिमा अघि बढेको प्रहरी उपरीक्षक नवरत्न पौडेलले बताए। जिल्लाका सबै प्रहरी युनिटहरुलाई फरार प्रतिवादी लुकिछिपी बसेको सूचना संकलन र पक्राउ गर्न सुक्ष्म ढंगले परिचालन गरिएको प्रहरी नायब उपरीक्षक हरि बहादुर वलीले बताए। पक्राउ परेका सवैको जम्मा कैद १ सय १४ वर्ष ७ महिना २५ दिन भुक्तान गर्न बांकी रहेकोे छ। उनीहरुबाट १२ लाख ९३ हजार ९ सय ७५ रुपैया जरिवाना रकम असुल गर्न बांकी रहेको जिल्ला प्रहरी कार्यालयले जनाएको छ।"
चितवन राष्ट्रिय निकुञ्जमा गैँडा स्थानान्तरण गरिँदै,"चितवन : चितवन राष्ट्रिय निकुञ्जमा भोलिदेखि गैँडा आन्तरिक स्थानान्तरण गरिने भएको छ। निकुञ्जको पश्चिमी क्षेत्रमा गैँडाको सङ्ख्या बढी भएपछि त्यहाँका केही गैँडा निकुञ्जकै पूर्वी क्षेत्रमा स्थानान्तरण गर्न लागिएको हो। केही वर्षअघि नै गैँडा आन्तरिक स्थानान्तरण गर्न अध्ययन गरिएको भए पनि स्थानान्तरण हुन सकेको थिएन। निकुञ्जका प्रमुख संरक्षण अधिकृत डिलबहादुर पुर्जा पुनका अनुसार आन्तरिक स्थानान्तरणका लागि सबै तयारी पूरा भइसकेको छ। गैँडा आन्तरिक स्थानान्तरण कार्यदलको आज बैठक बसेर बुधबारदेखि काम सुरु गरिने उनले बताए। निकुञ्जकै हात्ती, प्राविधिक जनशक्ति, कर्मचारी, सुरक्षार्थ खटिएको सेनालगायत जनशक्ति प्रयोग गरेर गैँडा स्थानान्तरण गरिने उनको भनाइ छ। उनले भने, 'अहिले हामीले सातवटा गैँडालाई आन्तरिक स्थानान्तरण गर्दैंछौं।' राष्ट्रिय निकुञ्ज तथा वन्यजन्तु संरक्षण विभागले गठन गरेको अध्ययन टोलीको प्रतिवेदनअनुसार गैँडा स्थानान्तरण गर्न लागिएको हो। आठ वर्षदेखि माथि र २० वर्षभन्दा मुनिका गैँडालाई स्थानान्तरण गरिने छ। बुधबार बिहान वनदेवीको पूजा गरेर गैँडा नियन्त्रणमा लिने काम सुरु गरिने छ। उनले थपे, 'अहिले गैँडाको निगरानी गर्ने काम भइरहेको छ।' गैँडा स्थानान्तरणका लागि दुई साता लाग्ने अनुमान गरिएको छ। उनले भने, 'गैँडा स्थानान्तरणसँगै पश्चिम र पूर्वका गैँडाको बीचमा संसर्ग भएर प्रजननमा सहयोग पुग्ने अपेक्षा छ।' गैँडा स्थानान्तरणका लागि प्रमुख संरक्षण अधिकृतको नेतृत्वमा स्थलगत कार्यदल बनेको छ। गैँडा स्थानान्तरणका लागि राष्ट्रिय निकुञ्ज तथा वन्यजन्तु संरक्षण विभागका वरिष्ठ इकोलोजिस्ट श्याम शाहको नेतृत्वमा प्राविधिक टोली निकुञ्ज आइसकेको छ। पुनका अनुसार विश्व वन्यजन्तु कोष, राष्ट्रिय प्रकृति संरक्षण कोष, जेडएसएलका प्रतिनिधिहरु निकुञ्जमा आइसकेका छन्। गैँडा निकुञ्जको पश्चिम क्षेत्रको भित्री कोर क्षेत्रमा र नवलपुरबाट पूर्वी क्षेत्रको भित्री भागमा स्थानान्तरण गरिने छ। निकुञ्जबाहिर बस्तीमा आएर दुःख दिएका गैँडालाई स्थानान्तरणमा प्राथमिकता दिइने छ। स्थानान्तरण गर्दा भालेपोथीको रेसियो मिलाइने उनले जानकारी दिए। दुई वर्षअघि विभागले गैँडाको स्थानान्तरणका लागि उपमहानिर्देशक वेदकुमार ढकालको नेतृत्वमा अध्ययन टोली गठन गरी अध्ययन गरेको थियो। पछिल्लो गणनाअनुसार नेपालमा सात सय ५२ वटा गैँडा छन् जसमध्ये बर्दियामा ३८ र शुक्लाफाँटामा १७ वटा गैँडा छन्। चितवन राष्ट्रिय निकुञ्जमा छ सय ९४ गैँडा छन् भने पर्सा राष्ट्रिय निकुञ्जमा तीनवटा गैँडा छन्। विसं २०७४ मा बाढीका कारण धेरै गैँडा बगेर भारत पुगेका थिए। केही गैँडा उद्धार गरी फिर्ता ल्याए पनि अरू केही ल्याउन सकिएको थिएन। त्यही समयमा पूर्वका गैँडा बगेर पश्चिम पुगेका थिए। एकै ठाउँमा धेरै गैँडा हुँदा प्राकृतिक कारणले मर्ने क्रम बढ्ने गर्दछ। घाँसेमैदान र पानीका स्रोत व्यवस्थापन गरी गैँडा पूर्वतर्फ लैजान लागिएको हो। निकुञ्जमा गैँडाको सङ्ख्या बढ्दै जाने तर बासस्थानको व्यवस्थापन सङ्ख्याका आधारमा गर्न नसक्दा समस्या देखिएको छ। वरिष्ठ इकोलोजिस्ट शाहले एकै ठाउँमा धेरै गैँडा भएकाले स्थानान्तरण गरी घनत्व मिलाउन लागिएको बताए। एकै स्थानमा धेरै गैँडा हुँदा बासस्थान व्यवस्थापनमा समस्या आउने र वृद्धि दरमा कमी आउने भएकाले स्थानान्तरण गर्न लागिएको उनले बताए। रासस"
झोलुंगे पुल बनेपछि स्थानीयलाई सहज,"दोलखा : दोलखाको गोगंर टासिनामा स्थिति तामाकोशी नदीमा १०४ मिटर लामो झोलुङ्गे पुल बनेको छ। बिगुगाउँपालिका १ र गौरीशंकर गाउँपालिका ९ जोड्ने तामाकोशी नदीमा झोलुङ्गे पुल बनेको हो। तामाकोशी नदीमा पुल नहुँदा टासिनामका स्थानीय ३ घण्टा पैदल हिँडेर स्वास्थ्य, शिक्षा लगायतका अन्य सेवा लिन बाध्य हुनुपरेको स्थानीयको गुनासो थियो। कादुरी एग्री कल्चरल एसोसिएसन ब्रिटिस गोर्खाज नेपालको आर्थिक सहयोगमा दोलखामा ३ वटा झोलुङ्गे पुल र ६१ वटा धारा निर्माण भएको छ। ५५ वर्षअघिदेखि देशका विभिन्न जिल्लामा कृषि, स्वास्थ, शिक्षा र पुल निर्माणका लागि काम गर्दै आएको कादुरी एग्री कल्चरल एसोसिएसन ब्र्रिटिस गोर्खाज नेपालले १ करोड २६ लाख मा निर्मित तामाकोशी नदीको झोलुङ्गे पुल संस्थाका प्रमुख माइकल कादूरीले सोमबार उद्घाटन गरेका हुन्। पुल निर्माणपछि ५ सय भन्दा बढी घर परिवारलाई विद्यालय र स्वास्थ्यचौकी जान बाटो छोटिने भएपछि स्थानीय खुसी भएका छन्। कादुरी एग्री कल्चरल एसोसिएसन ब्रिटिस गोर्खाज नेपालले बिगु गाउँपालिका १ स्यालु गाउँमा ८७ लाखको लागतमा खानेपानीको ९१ वटा धारा निर्माण गरिदिएको प्रोजेक्ट मेनेजर प्रदीपकुमार सिलवालले बताए। गौरीशंकर ८ भुमेथान, हुर्पुङमा ८० लाख लगानी मा ६१ वटा खानेपानीका धारा अर्को वर्ष निर्माण हुने कादूरी एग्री कल्चरल एसोसिएसन ब्रिटिस गोर्खाज नेपालका पुल विभाग प्रमुख सुन्दरकुमार श्रेष्ठले जानकारी दिए। यसअघि गौरीशंकर नाजिमटार खारेमा १ करोड १६ लाखमा १ सय १२ मिटर लामो झोलुङ्गे पुल निर्माण गरिसकेको पुल विभाग प्रमुख श्रेष्ठको भनाइ छ। त्यसैगरी माथिल्लो तामाकोशी जलविद्युत् आयोजनाको मुख्य सुरूङ मार्ग नजिकैको गोंगर खोलामा ८० लाखको लागतमा ७२ मिटर लम्बाइको झोलुङ्गे पुल कादुरी एग्री कल्चरल एसोसिएसन ब्र्रिटिस गोर्खाज नेपालले बनाइ सकेको छ। बिगु र गौरीशंकर गाउँपालिकामा २ वटा झोलुङगे पुल र २ वटा खानेपानी आयोजना थप निर्माण गर्ने तयारीमा रहेको कादूरी एग्री कल्चरल एसोसिएसन ब्र्रिटिस गोर्खाज नेपालका पुल विभाग प्रमुखले जानकारी दिएका छन्। नेपालका लागि बेलायती राजदूत फेनले पुल निर्माणले स्थानीयलाई आवतजावतमा सहज हुने विश्वास लिए। पुल निर्माण भएसँगै गोंगर र टासिनामको दूरी छोटिएको छ।"
वैदेशिक रोजगार विभागका कर्मचारी घुससहित रंगेहात पक्राउ,काठमाडौं : वैदेशिक रोजगार विभागमा कार्यरत कर्मचारी रंगेहात पक्राउ परेका छन्। अख्तियार दुरुपयोग अनुसन्धान आयोगको टोलीले विभागका कर्मचारी प्रमोद निरौलालाई रंगेहात पक्राउ गरेको हो। सेवाग्राहीसँग १५ हजार रुपैयाँ घुस लिँदै गर्दा उनी पक्राउ परेको अख्तियार स्रोतले जानकारी दियो। यस सम्बन्धमा थप अनुसन्धान भइरहेको अख्तियारले जनाएको छ।
दाइजोमा बेहुलाले सुनको सिक्री नपाएपछि बिहे नै भाँडियो,"बेहुली पक्षले दाइजोमा बेहुला पक्षलाई नगद आठ लाख ५० हजार रुपैयाँ,मोटरसाइकल बापत नगद ३ लाख २५ हजार रुपैयाँ,६५ हजार रुपैयाँको एक थान ल्यापटप,करिब ४० हजार रुपैयाँ मुल्यको सुनको सिक्री बिहेअगाडि नै दिइसकेको थियो । वीरगन्ज : दाइजोमा बेहुली पक्षले बेहुलालाई सुनको सिक्री नदिएको विषयमा विवाद हुँदा वीरगन्जमा एउटा बिहेनै भाँडिएको छ । वीरगन्ज महानगरपालिका २४ रामगढवामा सोमबार राति विहेको मण्डपमा वैवाहिक समारोह चलिरहकै बेला बेहुलाले सुनको सिक्री मागेको विषयमा बेहुली पक्षसँग विवाद हुँदा कुटपिटसमेत भए बिहेनै भाँडिएको हो । बाराको कलैया उपमहानगरपालिका ४ सिनेमा चोकका बच्चालाल साहका छोरा उमेश साह र वीरगन्ज २४ रामगढवाका सुखल सहकी छोरी रमिता कुमारीको बिहेभाँडिएको हो । बेहुला उमेश वीरगन्ज महानगरपालिकाको स्वास्थ्य शाखामा कार्यरत कम्प्युटर अपरेटर हुन् भने बेहुली रमिता वीरगन्जकै नारायणी अस्पतालको ल्याबमा कार्यरत ल्याब टेक्निसियन हुन् । एक थान मात्रै गहना बेहुलीलाई दिएपछि बेहुली पक्षले गहना थोरै भएको गुनासो गरे। त्यहि निहुँमा बेहुला उमेश र उनका भिनाजु आनन्दले दाइजोमा सकारेको सुनको सिक्री किन नदिएको भन्दै बेहुली पक्षसँग निहुँ खोजेर झगडा गर्न थाले । उक्त विवाद चर्किदै गएर दुवै पक्षबीच हात हालाहाल पनि भयो । बिहेभाँडिएपछि प्रहरीले बेहुला उमेश,उनका बुबा बच्चालाल,दाजुहरु राकेश साह र मुकेश साह,भिनाजु आनन्द साहसहित बेहुला पक्षका ६ जनालाई नियन्त्रणमा लिएको छ । बिहेचल्दै गरेका बेला बेहुला र बेहुली पक्षबीच विवाद भएको खबर आएपछि दुवै पक्षलाई प्रहरी कार्यालयमा झिकाएर छलफल गर्दा पनि सहमति नजुटेपछि बेहुला पक्षका ६ जनालाई नियन्त्रणमा लिएको वडा प्रहरी कार्यालय श्रीपुरका प्रहरी निरीक्षक धर्मजंग थिङले बताए । उनले भने,छलफलमा सहमति जुटेन। त्यसपछि नियन्त्रणमा लिइएका बेहुलासहितका ६ जनालाई आवश्यक कारबाहीका लागि जिल्ला प्रहरी कार्यालय पर्सामा पठाइदिएका छौं। कसरी भाँडियो बिहे? वीरगन्ज २४ रामगढवास्थित बेहुली रमिताको घरमा सोमबार बेलुकी बाजागाजका साथ जन्ती आयो । वैवाहिक कार्यक्रम सुरू भयो । बेहुला र बेहुलीबीच बरमाला(स्वयम्बर)पनि धुमधामका साथ भयो । जन्तीहरूले भोजभतेर पनि मज्जाले खाए । त्यसपछि मधेसी समुदायको परम्परा अनुसार जग्गेमा कनिया निरिक्षन (जेठाजुले बहुलीलाई पूज्ने विधी) सुरु भयो । त्यसक्रममा बेहुला पक्षले बेहुलीको हातमा सुनको एक थान मात्रै गहना चढाए । एक थान मात्रै गहना बेहुलीलाई दिएपछि बेहुली पक्षले गहना थोरै भएको गुनासो गरे। त्यहि निहुँमा बेहुला उमेश र उनका भिनाजु आनन्दले दाइजोमा सकारेको सुनको सिक्री किन नदिएको भन्दै बेहुली पक्षसँग निहुँ खोजेर झगडा गर्न थाले । उक्त विवाद चर्किदै गएर दुवै पक्षबीच हात हालाहाल पनि भयो । बेहुलीका मामा विन्दु भूषण साहले भने, बेहुलाका भिनाजु आनन्दले बेहुलीका भाइ अमितको घाँटी नै न्यााकेर हातपात गरे । बेहुला उमेश स्वयम्ले बेहुलीलाई पनि दुई तीन थप्पड हाने । त्यसपछि विवादले झन् उग्र रुप लियो । अनि हामीले प्रहरीलाई खबर गर्यौं।' सोमबार राति बिहेको जग्गेमै बेहुला र उनका भिनाजुले दाइजोमा थप सुनको सिक्री नपाएको निहुँ खोजेर बिहे भाँडेको बेहुलीका मामा विन्दुभूषणको दाबी छ । विन्दुभूषणले भने, पहिलो कुरो त जबसम्म ल्याप्टप दिएका थिएनौं तबसम्म बेहुला पक्षले बिहेको मिति नै तोक्न मानेका थिएनन् । ल्यापटप घरमा पुर्याएपछि मात्रै विहेको मिति फिक्स गरेका थिए । बेहुलीका मामा विन्दुभूषणका अनुसार,बेहुली पक्षले दाइजोमा बेहुला पक्षलाई नगद आठ लाख ५० हजार रुपैयाँ,मोटरसाइकल बापत नगद ३ लाख २५ हजार रुपैयाँ,६५ हजार रुपैयाँको एक थान ल्यापटप,करिब ४० हजार रुपैयाँ मुल्यको सुनको सिक्री बिहेअगाडि नै दिइसकेको थियो । त्यसका बाबजुद पनि सोमबार राति बिहेको जग्गेमै बेहुला र उनका भिनाजुले दाइजोमा थप सुनको सिक्री नपाएको निहुँ खोजेर बिहे भाँडेको बेहुलीका मामा विन्दुभूषणको दाबी छ । विन्दुभूषणले भने, पहिलो कुरो त जबसम्म ल्याप्टप दिएका थिएनौं तबसम्म बेहुला पक्षले बिहेको मिति नै तोक्न मानेका थिएनन् । ल्यापटप घरमा पुर्याएपछि मात्रै विहेको मिति फिक्स गरेका थिए । अर्को कुरा दाइजोमा सुनको सिक्री दिने भनेर सकारेकै थिएनौं । तर त्यसैलाई निहुँ बनाएर बिहेनै भाँडे। बेहुली रमिताले भनिन्,दाइजोकै लागि मेरो घरपरिवारको इज्जत लिलाम गर्ने केटासँग म बिहेगरेर बस्न सक्दिन । म उसँग कुनैपनि हालतमा बिहेगर्न सक्दिन । उनले थपिन्,दाइजोकै लागि मजस्तै अरु पनि चेलीबेटी र उसको परिवारको यस्तो हालत नहोस् अनि दाइजोका लोभीलाई कारवाही होस् भनेर मैले यो निर्णय लिएकी हुँ। मंगलबार बिहान वडा प्रहरी कार्यालय श्रीपुरमा प्रहरी निरीक्षक थिङको उपस्थितिमा दुवै पक्षबीच भएको छलफलमा बेहुली रमिताले दाइजोको लोभी केटासँग बिहेनगर्ने अडान राखेपछि प्रहरीले आवश्यक प्रक्रिया अगाडि बढाएको छ । छलफलबाट बाहिर निस्किएकी बेहुली रमिताले अन्नपूर्णपोष्टकर्मीसँग भनिन्,दाइजोकै लागि मेरो घरपरिवारको इज्जत लिलाम गर्ने केटासँग म बिहेगरेर बस्न सक्दिन । म उसँग कुनैपनि हालतमा बिहेगर्न सक्दिन । उनले थपिन्,दाइजोकै लागि मजस्तै अरु पनि चेलीबेटी र उसको परिवारको यस्तो हालत नहोस् अनि दाइजोका लोभीलाई कारवाही होस् भनेर मैले यो निर्णय लिएकी हुँ। जिल्ला प्रहरी कार्यालय पर्सााका प्रवक्ता प्रहरी नायब उपरीक्षक कुमार विक्रम थापाले भने वडा प्रहरी कार्यालयमा भएको छलफलमा सहमति नभएपछि बेहुलासहित उनी पक्षका ६ जनालाई जिल्ला प्रहरी कार्यालयको नियन्त्रणमा राखिएको बताए । उनले भने,पीडित पक्ष जाहेरी लेखाउन गएको छ । जाहेरी लिएर आएपछि दर्ता हुन्छ । अनि त्यसै अनुसार थप प्रक्रिया अगाडि बढ्छ ।"
घुससहित पक्राउ परेका वन अधिकृतविरुद्ध भ्रष्टाचार मुद्दा,काठमाडौं : घुस रकमसहित पक्राउ परेका सहायक वन अधिकृतविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले बाँके सब डिभिजन वन कार्यालय राँझामा कार्यरत सहायक वन अधिकृत नारायण पार्धेविरुद्ध आज विशेष अदालत काठमाडौंमा भ्रष्टाचार मुद्दा दायर गरेको हो। अख्तियारको टोलीले वन अधिकृत नारायणलाई ७ हजार घुससहित नियन्त्रणमा लिएको थियो। सेवाग्राहीसँग घुस लिएको पुष्टि हुन आएकाले उनीविरुद्ध आज आरोप पत्र दायर गरेको अख्तियारका प्रवक्ता नरहरि घिमिरेले जानकारी दिए। उनीविरुद्ध काठ चिरानको लागि सिफारिस गरिदिने प्रयोजनार्थ सेवाग्राहीसँग घुस माग गरिरहेको उजुरी परेको थियो। उनीविरुद्ध भ्रष्टाचारण निवारण ऐन २०५९ को दफा ३ को उपदफा (१) बमोजिमको कसुरमा ७ हजार विगो कायम गरी सोही ऐनको दफा ३ को उपदफा (१ ) को देहाय (क) बमोजिम कैद सजाय माग दावी गरी मुद्दा दायर गरेको अख्तियारले जनाएको छ।
मुगुमा बौद्ध शिक्षा पढाइ हुने,मुगु : जिल्लाको पूर्वी क्षेत्रमा पर्ने मुगुम कार्मारोङ गाउँपालिका३ चेजाङपुकमा निर्मित गुम्बामा बौद्ध शिक्षा पढाइ हुने भएको छ। मुगुम कार्मारोङ गाउँपालिकाको ९ वटा वडाको १७ बस्तीमा लामा समुदायको बसोबास रहेको छ। यी गाउँबाट बर्सेनि सयौंको संख्यामा लामा शिक्षा पढ्नका लागि आफ्ना बालबालिकालाई काठमाडौंलगायत देशका विभिन्न स्थान र भारत सम्म लिन थालेपछि आधारभूत तहसम्मको बौद्ध शिक्षा सोही गाउँपालिका३ चेजाङपुकमा निर्मित गुम्बामा बौद्ध शिक्षा पढाइ हुने भएको हो। मुगुम कार्मारोङ गाउँपालिका३ चेजाङपुकमा र रिम्बोच्चे हिस्से साम्फो र उनकी धर्मपत्नी रिम्बोच्चे खाण्डो पेमा छोईडेलको आर्थिक सहयोगमा निर्मित ओर्गेन ढोदुल लिङ गुम्बाको उद्घाटन र १०औं कर्मारोङ सिद्धि धोङढुब पूजाको कार्यक्रममा उक्त गुम्बाबाट जिल्लामै पहिलो पटक आधारभूत तहको बौद्ध शिक्षा पढाइ हुने भएको छ। यो गाउँपालिका बाट बर्सेनि बौद्ध शिक्षा अध्ययनका लागि ५० देखि १ सयसम्म लामा समुमदायका बालबालिका काठमाडौं लगायत देशका अन्य जिल्ला र भारतसम्म पुग्ने भएकाले आधारभूत तहसम्मको अध्यापन यही गुम्बाबाट हुने उक्त गुम्बाका अध्यक्ष खेन्बो कार्मा राप्केले बताए। सात वर्ष अगाडिबाट निर्माण सुरु भई निर्माण कार्य सम्पन्न भईसकेपछि गुम्बाको निर्माण लगायत अन्य कार्यमा आर्थिक सहयोग गरेका रेम्वोच्चेले यही गुम्बाबाट बौद्ध शिक्षा समेत पढाइ गर्ने भएपछि मुगुम कार्मारोङगाउँ पालिकाका सर्वसाधारण आफ्ना बालबालिकालाई गाउँ नजिकै पढाउन पाउने भएपछि सारै हर्षित भएको सोही स्थानीय दाक्पा तामङले बताए। बौद्ध शिक्षालाई राज्यले कुनै पनि व्यवस्था नगरीरहेका बेला मुगुम कार्मारोङ गाउँपालिका जस्तो दुुर्गम स्थानमा बौद्ध शिक्षा पढाइ हुनु सारै गर्वको कुरा भएको छ। चन्दा संकलन गरेर होस या आफ्नै लगानीमा रिम्पोचे गुरुले यो गाउँपालिकाका लागि ठूलो सहयोग गरेको सोही गाउँपालिका६ की इटोल तामाङले बताइन्। मुगुम कार्मारोङ गाउँपालिका बौद्ध धर्मालम्बीहरूको बसोबास रहेको क्षेत्र भए पनि राज्यका कुनै पनि निकायबाट बौद्ध शिक्षाको संरक्षणमा हुन सकेको छैन। बर्सेनि सयौंको संख्यामा यहाँबाट बालबालिका जिल्ला बाहिर र भारत सम्म पुग्न थालेपछि आगमी दिनमा आधारभूत शिक्षा गाउँ नजिकै यो गुम्बामा पढ्ने वातावरण बनाउन राज्यका सबै निकायको उत्तिकै दायित्व रहेको यहाँका धर्म गुरुहरू बताउँदै आएका छन्।
घर र गोठमा लागेको आगो निभाउने क्रममा बालक घाइते,"विराटनगर : मोरङको बेलबारी नगरपालिका४ स्थित एउटा घर र गोठमा सोमबार दिउँसो आगलागी भएको छ। प्रहरीका अनुसार गोपाल थापाको कर्कट पाताको छानो भएको १ तले गोठबाट आगलागी सुरु भएको थियो। गोठबाट सल्किएको आगोले थापाको घरको आधा पाटो पनि जलेर क्षति पुगेको मोरङ प्रहरी प्रमुख एसपी नवराज कार्कीले जानकारी दिए। उनका अनुसार दिउँसो १२ बजेतिर गोठमा अचानक आगलागी सुरु भएको थियो। आगोले गोठनजिकै रहेको घरमा पनि क्षति पुर्याएको हो। आगोले गोठ तथा घरको आधा पाटोसहित अन्नपात, लत्ताकपडा जल्दा ३ लाख बराबरको क्षति भएको एसपी कार्कीले बताए। विद्युत सर्ट भएर आगलागी भएको हुनसक्ने प्रहरीको अनुमान छ। आगो निभाउने क्रममा एक जना बालक घाइते भएका छन्। आगोले जलेर १४ वर्षीय निमेष थापा घाइते भएको प्रहरीले जनाएको छ। उनी घरधनी गोपालका नाति हुन्। हात, खुट्टा, ढाडलगायत शरीरका विभिन्न भागमा चोट लागेका निमेषलाई उपचारका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको छ। आगोले जलेर गोठभित्र रहेको एउटा राँगोसमेत घाइते भएको छ। प्रहरी, स्थानीय र दमकलको सहयोगमा दिउँसो १ बजेतिर आगो नियन्त्रणमा लिइएको थियो। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान सुरु गरेको छ।"
सडक कालोपत्रे गर्ने क्रममा ट्याकंरमा आगलागी,अर्घाखाँची : सन्धिखर्कगोरुसिंगे सडकअन्तर्गत अर्घाखाँचीको शितगंगा१२ को हिलेखोला स्थित सडक कालोपत्रे गर्ने क्रममा डिस्ट्रिब्युटर (अलकत्र बोकेको ट्याकंर)मा आगो लागेर नष्ट भएको छ। हिलेखोलाको सल्लेरी खण्डमा कालोपत्रे गरिरहेकै अवस्थामा एक्कासी आगो ट्याकंरमा सल्किएपछि अनियन्त्रित भइ उक्त गाडि र त्यसमा भएको ७ हजार लिटर कालोपत्रे गर्न तयार पारिएको तेल (अलकत्रा र मट्टितेल) जलेर नष्ट भएको निर्माण व्यवसायी कविराम खनालले बताए। शिवपुर सडक डिभिजन कार्यालय कपिलवस्तुको योजनामा खनाल बर्दश प्रतिभा सम्झना जेभी कन्स्ट्रक्सन सन्धिखर्कले कामको जिम्मा लिएर काम गर्दै आएकोमा सोमबार साँझ ६ बजे ट्यांकरमा आगो लागि भएको खनाल बर्दशका प्रमुख कविराम खनालको भनाइ छ। मानवीय क्षति नभए पनि आगलागीबाट करिब ६० लाखको क्षति भएको छ। आगलागीबाट अमर निर्माण सेवाको ना ५ ख २०८३ नम्बरको डिस्ट्रिब्युटर र त्यसमा रहको ७ हजार लिटर कालोपत्रे गर्न राखिएको तेल समेत जलेर ६० लाख बराबरको क्षति पुगेको कम्पनीले जनाएको छ।
बाबुको हत्या गर्ने छोरो पक्राउ,नुवाकोट : नुवाकोटको पश्चिमी भेगमा रहेको किस्पाङमा छोरोले बाबुको हत्या गरेका छन् । प्रहरीले पक्राउ गरी हिरासतमा राखेको छ । किस्पाङ गाउँपालिका ५ पोखरीगाउँमा घरासयसी विवादमा छोराले बाबुको हत्या गरेका प्रहरीले जनाएको छ । छोरा २३ वर्षीय मुकेश नेपालीले मादक पदार्थ सेवन गरी बाबु ५५ वर्षीय भरत नेपालीको आग्लोले हानेर हत्या गरेका जिल्ला प्रहरी कार्यालय नुवाकोटले जनाएको छ । बाबुको हत्या गरेका मुकेशलाई पक्राउ गरी जिल्ला प्रहरी कार्यालयको हिरासतमा राखिएको छ । उनलाई नुवाकोट जिल्ला अदालतबाट सात दिन हिरासतमा रख्ने अनुमति लिइएको छ।
बौद्ध विश्वविद्यालयले देवदहमा एक खर्बको परियोजना सञ्चालन गर्दै,"बुटवल : लुम्बिनी बौद्ध विश्वविद्यालयले रुपन्देहीको देवदहमा शैक्षिक पूर्वाधार निर्माणका लागि करिव १ खर्बको परियोजना सञ्चालन गर्ने तयारी गरेको छ। देवदहमा निर्माण भएको विश्वविद्यालयको शैक्षिक एवं प्रशासनिक भवनको सोमबार उद्घाटन कार्यक्रममा बोल्दै पदाधिकारीहरुले देवदहमा महत्वपूर्ण परियोजना निर्माणको प्रक्रिया शुरु भएको बताएका हुन्। भवनको उद्घाटन गर्दै पूर्व उपप्रधान तथा अर्थमन्त्री विष्णु प्रसाद पौडेलले लुम्बिनी बौद्ध विश्वविद्यालय विश्वकै आकर्षणको शैक्षिक केन्द्र बन्ने बताए। बौद्ध दर्शनको प्राध्यापन बुद्ध जन्मेकै स्थानमा गर्न पाउनु विश्वका अध्येताका लागि महत्वपूर्ण रहेको भन्दै यसको प्राज्ञिक विकासमा सरकारको विशेष भूमिका हुनुपर्ने उनले बताए। बौद्ध विश्वविद्यालयलाई सरकारी दायित्वबाट सञ्चालन गर्ने योजनासहित ऐन संसोधन गर्नमा आफ्नो प्रयत्न रहेको स्मरण गर्दै उनले विश्वविद्यालयलाई मुलुककै नमुना उच्च शिक्षाको केन्द्र बनाएर लैजानुपर्ने बताए। विश्वविद्यालयको प्राज्ञिक विकासका लागि देवदहमा एक खर्बको परियोजना शुरु भएको भन्दै उनले त्यो परियोजना सम्पन्न गर्ने दायित्व सबैको रहेको उल्लेख गरे। 'यो विशाल संरचना हो, १ खर्ब लागतमा सम्पन्न हुनेछ', उनले भने,'पूर्वाधार निर्माणको चरणलाई सबै पक्षले सहयोग गर्नुपर्छ, धुलो धुवा सहेरै विकास हुने हो।' विश्वविद्यालयको देवदहमा जग्गा व्यवस्थापनमा रजिष्टरसहितका पदाधिकारीहरुले गरेको मिहनेतको उनले प्रशंसा गरे। पूर्व मन्त्री एवं सांसद छविलाल विश्वकर्माले देवदहकै विशाल पूर्वाधारको निर्माण विश्वविद्यालयले गर्न लागेको भन्दै सबै पक्षबाट यसमा सहयोगको अपेक्षा रहेको बताए। देवदहबासीका लागि देवदह शैक्षिकग्रामका रुपमा स्थापित हुने भन्दै यसको निर्माण सम्पन्न हुँदा अन्र्तराष्ट्यि आकर्षणको केन्द्र बन्ने उनले बताए। कार्यक्रममा बोल्दै लुम्बिनी बौद्ध विश्वविद्यालयका उपकुलपति प्राडा सुवर्णलाल बज्राचार्यले देवदहमा २० हजार विद्यार्थीले अध्ययन गर्न मिल्नेगरी सुविधा सम्पन्न संरचनाहरु निर्माण हुने बताए।'हामीले ५० करोडको लागतमा गुरुयोजना बनाएका छौं, अव यसै अनुरुपका पूर्वाधारहरु निर्माण हुनेछन', उनले भने। विश्वविद्यालयको देवदह शैक्षिक केन्द्रमा १६ हजार विदेशी र ४ हजार नेपाली विद्यार्थीले अध्ययन गर्ने उपकुलपति बज्राचार्यले बताए। विश्वविद्यालयको पूर्ण संरचना तयार हुँदा स्थानीयलाई प्रत्यक्ष लाभ हुने उत्पादनमुखी शैक्षिक कार्यक्रमहरु सञ्चालन हुने उनले बताए। विश्वविद्यालयका रजिष्टर डा तिलकराम आचार्यले लुम्बिनी, देवदह र बुटवललाई तीन शैक्षिक केन्द्रका रुपमा विकास गर्नेगरी विश्वविद्यालयले योजना बनाएको बताए। आफूले आठ वर्षको अवधिमा पूर्वाधार र शैक्षिक विकासका कामलाई प्राथमिकतामा राखेर काम गरेको भन्दै विश्वविद्यालय निर्माणका लागि हरतरहले निरन्तर अघि बढिरहने बताए। देवदहमा ९२ विगाहा जमिन प्राप्तीका लागि ६ वर्ष संघर्ष गरेको स्मरण गर्दै उनले देवदहबासीबीच गरिएका पूर्वाधार निर्माणका प्रतिवद्धताहरु पूरा गर्दै लगिने बताए। देवदहमा विशाल परियोजनाको निर्माण शुरु गरिएको भन्दै उनले ससानो एजेण्डामा विकासमा अवरोधक नबन उनले आग्रक गरे। विश्वविद्यालयले देवदहमा ९ वटा शैक्षिक कार्यक्रम सञ्चालन गर्ने भवन, अस्पताल, प्राथमिक तथा आधारभूत विद्यालय, छात्रावास, शिक्षक तथा कर्मचारी आवास केन्द्र, अनुसन्धान केन्द्र, संग्राहलय, गेष्ट हाउस भिल्लासहितका संरचना बन्नेछन्। रंगशालासहित पर्यटकीय आकर्षण गर्ने संरचना बौद्ध संस्कृति झल्किने शैलीमा बन्ने गरी डिजाइन गरिएको छ। पूर्वाधार निर्माणका लागि स्रोत जुटाउन विश्वविद्यालयले बोर्ड अफ ट्रष्टी बनाउने जनाएको छ। रजिष्टर डा तिलकराम आचार्यले पूर्वाधार निर्माणका लागि केही दातृ निकायले प्रतिवद्धता जनाइसकेको बताए। यो संरचना बन्दा विदेशी विद्यार्थीहरु पढ्नका लागि नेपाल आउने वातावरण सिर्जना हुने बताए। सोमबार उद्घाटन गरिएको भवन झण्डै सवा सात करोडको लागतमा आठ महिना मै तयार भएको हो। एक वर्ष निर्माण अवधि रहे पनि कम्पनीले समयावधि अगावै निर्माण सकेको भन्दै सम्मान गरिएको थियो। कार्यक्रममा लुम्बिनी विकास कोषका कोषाध्यक्ष सिद्धिचरण भट्राईले देवदहबासीले दिएको जमिनमा पूर्वाधार निर्माण शुरु भएको भन्दै खुसी व्यक्त गरे। विश्वविद्यालय सभाका सदस्य कपिल लामाले बौद्ध शिक्षासहितका कार्यक्रम सञ्चालन गरी विद्यार्थी संख्या बढाउदै लैजानुपर्ने बताए। डिन कार्यालयका कार्यकारी निर्देशक उकेशराज भुजुले समुदायलाई जोड्दै विश्वविद्यालयले देवदहमा शैक्षिकसहितका कार्यक्रम सञ्चालन गरिरहेको बताए। देवदहमा भवन निर्माणसँगै लुम्बिनी बौद्ध विश्वविद्यालयका संरचना तीन स्थानमा विस्तार भएका छन्। लुम्बिनी, बुटवल र देवदहबाट शैक्षिक कार्यक्रम सञ्चालन गरेको विश्वविद्यालयमा हाल ३० वटा शैक्षिक कार्यक्रम सञ्चालित छन्। विश्वविद्यालयमा २ हजार १३ जना विद्यार्थीले अध्ययन गरिरहेका छन्।"
नवलपुरका पहाडी क्षेत्रमा कफीखेती विस्तार,"नवलपरासी : नवलपरासी (बर्दघाट सुस्तापूर्व)को बौदीकाली गाउँपालिकाका कमला गुरुङले चार वर्षदेखि कफीखेती गर्दै आएकी छन्। व्यावसायिक रूपमा आफ्नै पाखापखेरामा करिब तीन सय कफीका बिरुवा लगाएकी उनी राम्रो आम्दानी गर्न सफल भएकी छन्। विगतको भन्दा यस वर्ष कफीखेती राम्रो रहेकाले यस वर्ष आम्दानी पनि बढ्ने अनुमान गरेको गुरुङले बताए। पहाडी क्षेत्रमा कफीखेती राम्रो हुन्छ भन्ने सुनेका थियौँ, पछि थोरै संख्यामा बिरुवा लगाएर विचार गर्दा राम्रो उत्पादन भएपछि अहिले यसैलाई व्यावसायिक रूप दिएका छौँ, उनले भनिन्। जिल्लाकै हुप्सेकोट गाउँपालिकाका तुलीसरा राना मगरले पनि दुई सय कफीका बिरुवासहित कफीखेती गरेकी छन्। पहाडी क्षेत्रको त्यो पनि चिसो ठाउँमा कफी लगाउन सकिने र कफीबाट मनग्य आम्दानी समेत लिन सफल भएपछि आगामी वर्ष आफूले कफी खेती विस्तार गर्ने योजना रहेको उनको भनाइ छ। कफीखेती विस्तार हुने क्रम बढ्दो छ, यसको बजार राम्रो भएकाले अन्य छिमेकी पनि यसका बारेमा सोधखोज गर्न थालेका छन्, उनले भने, अहिले गरिरहेको क्षेत्रलाई विस्तार गरी काम गर्ने सोच बनाएका छौँ। नवलपरासी (बर्दघाट सुस्तापूर्व)को पहाडी भेगका गाउँमा कमला र तुलीसरा जस्तै कफीखेती गर्ने किसान बढ्दै गएका छन्। सामान्य कफीखेतीबाट सुरु गरेका किसानले अहिले व्यावसायिक रूपमा खेती गर्न थालेका छन्। यसको उत्पादनसमेत राम्रो हुँदै गएकाले कफीखेतीतर्फ दिनप्रतिदिन आकर्षित बन्दै गएको किसान बताउँछन्। जिल्लाको हुप्सेकोट, बुलिङटार र बौदीकाली गाउँपालिकामा अहिले किसान कफीखेतीतर्फ आकर्षित हुन थालेको कृषि ज्ञान केन्द्र नवलपुरका प्रमुख कुलप्रसाद तिवारीले बताए। जिल्लामा करिब पाँच सय किसानले ११ हेक्टरमा व्यावसायिक कफीखेती गर्दै आएको तथ्यांक छ, उनले भने, यहाँ प्रतिहेक्टर शून्य दशमलव आठ मेट्रिकटन कफी उत्पादन हुने गरेको छ। कफीखेती प्रवर्द्धनका लागि सरकारले विभिन्न सहुलियतका कार्यक्रमसहित निर्यात प्रवर्द्धन गर्ने योजना अगाडि बढाएको उद्योग, वाणिज्य तथा आपूर्ति मन्त्रालयका उपसचिव भक्तराज जोशीले बताए। राष्ट्रिय चिया तथा कफी विकास बोर्डकाले स्थानीय तहसँग सहयोग र समन्वयका साथ उत्पादन अभिवृद्धिका कार्यक्रम अगाडि बढाउन आवश्यक रहेको उपसचिव जोशीले सुझाव दिए। स्थानीय तहसँग सहकार्य गर्दा नेपाली कफीको उत्पादन बढाउन सहज हुने देखिन्छ, उनले भने, पहाडी गाउँमा कफीखेतीतर्फ किसानको आकर्षण बढ्दो छ। नेपालमा ४२ जिल्लामा करिब तीन हजार छ सय ५५ हेक्टरमा कफीखेती हुने गरेको छ। आर्थिक वर्ष २०७९८० मा नेपालमा कफीको उत्पादन करिब तीन सय ९४ मेट्रिकटन रहेको सरकारी तथ्यांक रहेको छ। सोही आर्थिक वर्षमा नेपालले १३ करोड चार लाख ४१ हजार मूल्य बराबरको ७७ मेट्रिकटन कफी निर्यात गर्दा ३२ करोड ५८ लाख ६६ हजार मूल्य बराबरको चार सय ५० मेट्रिकटन कफी आयात गरेको थियो। रासस"
कृषिलाई प्राथमिकता दिँदैनन् स्थानीय सरकार,"दैलेख : स्थानीय तह जनताको सबैभन्दा नजिकको सरकार हो। जनतालाई राज्यप्रति अपनत्व महसुस गराउने र अत्यावश्यक सेवा प्रवाह गर्ने महत्वपूर्ण निकाय पनि स्थानीय तह नै हो। नेपालको संविधानले संघीयतालाई संस्थागत गर्दै स्थानीय तहलाई सरकारकै रुपमा परिभाषित गरेको छ। स्थानीय तहसँग नागरिकका अपेक्षा धेरै छन्। संविधानले स्थानीय तहलाई २२ वटा एकल अधिकार दिएको छ। त्यसमध्येको एक हो कृषि तथा पशुपालन, कृषि उत्पादन व्यवस्थापन, पशु स्वास्थ्य र सहकारी क्षेत्र। संविधानकै मर्म अनुसार नेपालको कृषि क्षेत्रको विकास स्थानीय सरकारमा निर्भर छ। कृषि क्षेत्रको विकासका लागि संघ र प्रदेश सरकारले कोरेको खाकालाई पूर्णता दिने निकायपनि स्थानीय तह नै हो। तर, यो दायित्वलाई स्थानीय तहले पूरा गर्न सकेका छैनन्। स्थानीय तहमा कृषि क्षेत्रको विकासका लागि नीतिमा मात्रै प्राथमिकता पाएको देखिन्छ, त्यो पनि कागजमा। कृषि क्षेत्रको विकासका लागि वार्षिक नीति तथा कार्यक्रममार्फत सयौँ बुँदामा घोषणा गरिन्छ। तर बजेट तथा कार्यक्रममा ती सबै नीति तथा कार्यक्रमहरू प्राथमिकतामा पर्दैनन्। बेवास्ता गरिन्छ। जबकी स्थानीय सरकारले उच्च प्राथमिकताका साथ काम नगरे गाउँहरूमा कृषि पेसाले काँचुली फेर्दैन। डुङ्गेश्वर गाउँपालिकाले हरेक वर्षको वार्षिक नीति तथा कार्यक्रममा कृषि क्षेत्रको विकासका लागि थुप्रै योजना समेटे पनि बजेट तथा कार्यक्रममा ती योजनाहरू समेटिएको छैन। गाउँपालिकाले आर्थिक वर्ष २०७९०८० को बजेट तथा कार्यक्रममा कृषि तथा पशुपक्षी विकासतर्फ जम्मा तीन बुँदामा कार्यक्रमहरू उल्लेख गरेको छ। जबकी नीति तथा कार्यक्रममा १३ बुँदा घोषित थिए। गाउँपालिकाले कृषि क्षेत्रको विकास १० लाख र पशुपक्षीको विकासका लागि १० लाख बजेट छुट्यायो। सोह वर्षको अन्तिममा सार्वजनिक प्रगतिमा चार वटा बुँदा उल्लेख छ। ती हुन, उन्नत तथा हाईब्रिड बीउ वितरण र च्याउ सम्बन्धी घुम्ती शिविर, संघसंस्थाको साझेदारीमा कृषि उपज संकलन केन्द्र, फ्रेस हाउस र रष्ट्रिक स्टोर स्थापना। यस्तै मौरी प्रवर्द्धन कार्यक्रम, व्यावसायिक नर्सरी सुदृढिकरण कार्यक्रम सञ्चालन तथा १७३ गाईभैसी र बाख्रामा कृतिम गर्भाधानलाई पनि गाउँपालिकाले प्रगति ठानेको छ। तर, कृषकहरूले रैथाने र लोपोन्मुख कृषि उपज वस्तु संरक्षण र प्रवर्द्धन, किसानले उत्पादन गरेको कृषि उपज वस्तु बजारीकरणका लागि गाउँपालिकाले बेवास्ता गरेको बताउँछन्। स्थानीय कृषक बमबहादुर शाहीले उत्पादन हुने रैथाने र लोपोन्मुख तरकारी तथा खाद्यवस्तुको बीउ संरक्षण गर्न गाउँपालिकाले चासो नदिएको बताए। उनले स्थानीय सरकारले कृषक र कृषि क्षेत्रको विकासका लागि नीति तथा कार्यक्रम बनाएपछि कार्यान्वयनको चरण ओझेलमा परेको बताए। यस्तै चालु आर्थिक वर्ष २०८००८१ को नीति तथा कार्यक्रममा घोषणा गरिएका कृषि विकासका योजना बजेट तथा कार्यक्रममा समावेश नै भएनन्। गाउँपालिकाले चालु आर्थिक वर्षमा कृषि तथा पशुपक्षी विकासका लागि २८ बुँदामा नीति तथा कार्यक्रम ल्याएको थियो। तर, नीति तथा कार्यक्रम अनुसारका योजना बजेट तथा कार्यक्रममा समेटिएनन्। गाउँपालिकाले नीति तथा कार्यक्रममा एकीकृत कृषि विकास कार्यक्रमको कार्यविधि तर्जुमा गरी लागु गर्ने, कृषिको आधुनिकीकरण, यान्त्रिकरण, व्यवसायीकरण गरि उत्पादन र उत्पादकत्व बृद्धिमा जोड दिने योजना ल्याएको थियो। यस्तै अर्को महत्वकांक्षी योजना थियो, कृषि उत्पादनलाई स्थानीय स्तरमै खपत गर्न भन्दै चुप्रा, डुङ्गेश्वर, देउली बजार तथा डाँडापराजुल अवलपराजुल र हनेटामा कृषि हाटबजार सञ्चालन गर्ने। यस्तै रैथाने बालीको संरक्षण गर्न आवश्यक रणनीति तय गरि लागु गर्ने, कृषि बीउ केन्द्र स्थापना गर्ने, उत्पादनमा आधारित अनुदान वितरण कार्यविधि तयार गर्ने, किसानलाई मल, बीउ, विषादी, कृषि औजार र विज्ञको सेवा उपलब्धता सुनिश्चित गर्ने, कृषकलाई प्रविधिमैत्री तालिम दिने लगायतका योजनाहरू समेत नीति तथा कार्यक्रममा उल्लेख थियो। नीति तथा कार्यक्रमको अधीनमा रहि कार्यान्वयनका लागि ल्याइएको बजेट तथा कार्यक्रममा भने सीमित योजना मात्रै समेटिए। गाउँपालिकाले कृषि तथा पशुपक्षी विकासका लागि २४ लाख रुपैयाँ छुट्यायो। कृषि क्षेत्रको विकासका लागि १२ लाख विनियोजन भयो। पशु विकासअन्तर्गत नियमित औषधि खरिद, घाँस विकास कार्यक्रम स्थलगत तालिम, पशु स्वास्थ्य शिविर, आकस्मिक उपचार लगायतका कार्यक्रम सञ्चालन गर्न १२ लाख बजेट विनियोजन भयो। कृषि क्षेत्रको विकासका लागि कृषिलाई व्यावसायिक बनाउन तरकारी बाली पकेट विकास, आल बाली पकेट, बाख्रा पालन पकेट कार्यक्रम सञ्चालन गर्न साझेदार निकायको साझेदारीमा प्रभावकारी बनाउने गाउँपालिकाले ल्याएको बजेट तथा कार्यक्रममा उल्लेख छ। रैथाने बाली संरक्षण लगायतका कृषि तथा पशुपक्षी विकासका थोरै कार्यक्रमले किसानको अपेक्षा पूरा नहुने स्थानीय अगुवा किसानहरू बताउँछन्। गाउँपालिकाका अध्यक्ष सुन्दरकुमार केसीले गाउँपालिकाभित्रको कृषि क्षेत्रको विकासका लागि नीति र कार्यक्रम बनाइए पनि कार्यान्वयन गर्न नसकिएको स्वीकार गरे। हामीले वार्षिक नीति तथा कार्यक्रममा कृषि क्षेत्रको विकासका लागि थुप्रै कार्यक्रमहरू तय गर्छौ तर व्यवहारत कार्यान्वयन गर्न सकिएको छैन, बजेट पनि व्यवस्था हुन सकेको छैन, अध्यक्ष केसी भन्छन्। विषयगत शाखाबाट कार्यान्वयन हुने कार्यक्रमहरू खरिद, चेतनामुलक कार्यक्रम, तालिममै सीमित हुन पुगेको उनको भनाइ छ। योजना छनौटका क्रममा रोजगारी सिर्जना, कृषि उत्पादन आत्मनिर्भर हुने खालका कार्यक्रम ल्याउन निर्देशन दिए पनि त्यसो हुन नसकेको अध्यक्ष केसी बताउँछन्। अहिले पनि विकास भनेकै सडक खन्ने र भवन बनाउने बुझाइका कारण नागरिकको जीवनस्तर सुधार्ने र पुँजी निर्माण हुने खालका योजना तथा कार्यक्रम ओझेलमा परेका छन्, उनले भने। अर्गानिक उत्पादनपनि नारामा मात्रै गाउँपालिकाले हरेक वर्षको वार्षिक नीति तथा कार्यक्रममा अर्गानिक उत्पादनलाई प्राथमिकता दिने बताए पनि नारामै सीमित बनेको छ। गाउँपालिकाले प्रांगारिक मलको उत्पादन तथा प्रयोग प्रवर्द्धन गर्दै प्रांगारिक खेतीलाई प्रोत्साहन गर्ने कार्यक्रम ल्याउने गरेको छ। प्रांगारिक खेतीका लागि थोपा सिँचाइ, प्रांगारिक झोलमल, भकारो सुधार जस्ता कार्यक्रममा जोड दिने गाउँपालिकाको नीति अनुसार कार्यान्वयन भने हुन सकेको छैन। गाउँपालिकाले माटोको अम्लीयपन हटाई उत्पादन बढाउन माटो उपचार तथा सुधार कार्यक्रम सञ्चालन गर्ने, माटो र हावापानी सुहाउँदो खेती प्रणालीमा जोड दिने योजना अघि सार्ने गरेको छ। तर, त्यस्ता नीति र योजना कार्यान्वयनको चरणमा ओझेलमा परिरहेको छ।"
लुङ्खिम भाषाको कखरा सिक्ने क्रेज,"इलाम : सूर्योदय नगरपालिका११ का दुर्गामान राई लुङ्खिम समाज नेपालका सचिव हुन्। तर, तीन वर्ष अघिसम्म उनलाई यो भाषा पटक्कै आउँदैन थियो। अहिले लुङ्खिम भाषामा सामान्य कुरा गर्न थालेका छन्। तीन वर्षको प्रयासमा आधारभुत भाषाको ज्ञान लिएका सूर्योदय नगरपालिका र रोङ गाउँपालिकाका लुङखिमहरु अब मुखले बोल्ने भाषालाई व्याकरणका दृष्टिले समेत व्यवहारिक प्रयोगमा ल्याउने प्रयासमा लागेका छन्। सूर्योदय नगरपालिकाको दुई लाख रुपैयाँ आर्थिक सहयोगमा भाषा आयोगले बनाइदिएको पाठ्यक्रम अनुसारको दोस्रो चरणको भाषा ज्ञान लिन लुङखिम जुटेका हुन्। सचिव राईले सुनाए, हामीले त बिर्सेका थियौं, गत वर्षसम्म सामान्य बोलचालको शब्द सिक्यौं, अब व्याकरणका कुरा सिक्ने तरखरमा छौं। कुल पूजामा कुल पुजारीले मात्रै जातको भाषा प्रयोग गर्दै आएकोमा तीन वर्ष अघि भाषा आयोगको आयोजनामा गाउँमै चार महिलासहित ३० जनाले भाषा सिकेका थिए। लुङ्खिम राई समाजका अध्यक्ष जंगबहादुर लुङ्खिम राईका गनुसार यसपटक पनि पहिलेका सहभागी नै तालिममा रहने छन्। बितेको दुई वर्ष लुङ्खिम भाषाको आधारभूत कक्षाले सामान्य बोलिचालीको कुरा सिकाएको अध्यक्ष लुङखिमले बताए। यस पटक पनि आयोगले निर्माण गरेको लुङ्खिम खा (लुङ्खिम भाषा कक्षाको पाठ्यसामग्री) को आधारमा सहभागिलाई हरेक दिन बिहान ८ बजे देखि १० बजेसम्म तालिम प्रदान गरिने अध्यक्ष राईले बताए। सूर्योदय नगरपालिकाका मेयर रण बहादुर राईले तालिमको उद्घाटन गर्दै भाषा संरक्षणका लागि गरेको प्रयासको प्रशंसा गरे। उनले लुङ्खिम भाषाको पाठ्यक्रम बनाउने पहल गर्ने बताए। सूर्योदय नगरपालिका वाड न ११ का वडा अध्यक्ष सन्तोष राईले भाषा, संस्कृति, साहित्य संरक्षणका प्रयासमा स्थानीय सरकार सधैं साथमा रहने बताए। भाषा फिटिक्कै नजान्नेहरु समेत भाषामा गफ गर्न थालेको समाजका सचिव राईले बताए। भाषा आयोगले गरेको अध्यायनमा पाँच परिवारमा मात्रै लुङ्खिम भाषा बोल्ने परिवार फेलापरेपछि यसको संरक्षणको प्रयास सुरु गरिएको हो। एक सय २९ जनाले मात्रै देश भरिमा यो भाषाको प्रयोग गर्ने गरेको सरकारी तथ्याङ्क छ। लुङ्खिम भाषा इलाममा मात्रै जिवित रहेको अध्यायनले देखाएको छ। राईका २६ वटा भाषा मध्ये लुङ्खिम र तिलुङ संकटमा परेका भाषा हुन्। प्रशिक्षक अरुणबहादुर लुङ्खिमले सहजीकरण गर्ने छन्। नेपालमा कुसुन्डा, तिलुङ, दुरा, बराम र लुङ्खिम गरी पाँचवटा लोपोन्मुख भाषाको संरक्षणको काम अहिले भाषा आयोगले गर्दै आएको छ। देशभर एक हजार ६ सयको हाराहारीमा लुङ्खिमहरुको बसोबास रहेको सचिव राईले बताए। सचिव राईका अनुसार यस अघिका तालिममा घरमा प्रयोग गर्ने सामान, सम्मान, नाता गोतालाई प्रयोग गर्ने सिष्टाचार लगायतका कुरालाई प्राथमिकताका साथ सिकाइएको छ। राई समूदायमा पनि लुङ्खिमहरुले कुल, पित्री (श्राद्ध) भदौ महिनामा गर्ने गरेका छन् र राई समूदायकै अरु थरले भने सोह्र श्राद्धको समयमा यस्तो कर्म गर्ने गरेका छन्। उनका अनुसार अहिले संस्कृतिको जगेर्ना गर्ने सोचले मर्दापर्दा लिङखिमकै मुन्दुमी (पुरोहित) प्रयोग गर्ने गरेका छन्। इलामको सूर्योदय नगरपालिकाको केरावारी, आहालेमा १०० घर जति लुङ्खिम रहेका सचिव राईले बताए। उनका अनुसार इलामको रोङ गाउँपालिका, देउमाई , इलाम नगरपालिकामा समेत लुङ्खिमको बसोबास रहेको छ। नेपालको भोजपुर, इलाम, मोरङ लगायतका जिल्लामा यो जातीको बसोबास रहेको अध्यक्ष राइले बताए। लुङ्खिम भाषामा अहिले २४ वटा अक्षर रहेका छन्। तेस्रो वर्षको तालिम सुरुवातको दिन लुङ्खिम राईहरु।"
"कर्णाली पुल केही समयका लागि बन्द, वैकल्पिक बाटो अपनाउन आग्रह",कैलाली : सुदूरपश्चिमका मुख्यमन्त्री कमलबहादुर शाहीले कर्णाली पुल केही समयका लागि बन्द गरिएकोले वैकल्पिक बाटो अपनाउन आग्रह गरेका छन्। उक्त पुलमा सोमबार साँझ भएको आगलागीबाट आंशिकरूपमा क्षति भएकाले आज बिहान क्षतिको स्थलगत निरीक्षणपछि उनले पुलबाट तत्काल सवारी साधन सञ्चालन नगर्न तथा वैकल्पिक बाटो प्रयोग गर्न अनुरोध गरेका हुन्। उनले टीकापुर भएर हुलाकी राजमार्ग प्रयोग गर्न सम्बद्ध सबैमा आग्रह पनि गरेका छन्। पुलमा भएको क्षतिको जानकारी लिन काठमाडौँ र बुटवलबाट सम्बन्धित निकायका अधिकारी एवं प्राविधिक टोली आउन लागेको मुख्यमन्त्रीले बताएकाछन्। पुलको मर्मतसम्भारपछि त्यहाँबाट सवारी साधन सञ्चालन गर्नेनगर्नेबारेमा बताउन सकिने मुख्यमन्त्री शाहीले बताए। पुलबाट एम्बुलेन्स सञ्चालनको अनुमति दिनुपर्नेमा स्थानीय निकायका पदाधिकारीले जोड दिएका छन्।
भन्सार छली ल्याइएको सामान बरामद,"बुटवल : जिल्ला प्रहरी कार्यालय रुपन्देहीले भन्सार छलेर ल्याइएका विभिन्न सामग्रीहरु बरामद गरेको छ । सोमबार प्रहरीको विभिन्न कार्यालयबाट खटेको टोलीले भारतबाट लुकाईछिपाई ल्याएका तीन लाख ३३ हजार आठ सय ५० रुपैयाँ बरावरको सामग्री बरामद गरिएको सूचना अधिकारी एवं प्रहरी नायव उपरीक्षक मनोहर प्रसाद भट्टले जानकारी दिए । सिद्धार्थनगर नगरपालिका वडा नं ४ सुगरमिलबाट ६ सय ९० किलो प्याज, रोहिणी गाउँपालिका वडा नं ७ अमवाबाट रेडवुल, सरफ, मसला लगायत घरायसी सामग्री, बोईलर कुखुरा, कोटहिमाइ गाउँपालिका वडा नं ४ बाट महिला पुरुषले प्रयोग गर्ने चप्पल र कपडा लगायत सामग्री बरामद गरी भन्सार कार्यालय पठाइएको प्रहरीले जनाएको छ । प्रहरीले भारतीय सिमानाकाबाट अवैध रुपमा चोरीपैठारी गरेर ल्याएका सामग्रीहरु दिनहुँ बरामद गर्ने गरेको जिल्ला प्रहरी कार्यालय रुपन्देहीका प्रहरी उपरीक्षक रंजितसिँह राठौरले जानकारी दिए ।"
