शीर्षक,विवरण
"झापामा सशस्त्र र स्थानीयबीच झडप, सशस्त्रको खुकुरी प्रहारबाट ६ जना घाइते","झापा : झापाको मेचीनगरमा सशस्त्र प्रहरी र सामान ओेसारपसार गर्ने स्थानीयबीच शुक्रबार साँझ झडप भएको छ। झडपको क्रममा सशस्त्र प्रहरीको खुकुरी प्रहारबाट केही स्थानीय घाइते भएका छन्। घाइतेहरूको बिर्तामोडस्थित बीएण्डसी अस्पतालमा उपचार भइरहेको जनाएको छ। नेपालभारत सीमा पिलर ९०२९०३ नजिकै रहेको मेचीनगर नगरपालिका ७ स्थित गैरीगाउँमा तस्करीको सामान बरामद गर्ने क्रममा दुवै पक्षबीच झडप भएको थियो। सोही क्रममा घटनास्थल पुगेका प्रस्तावित सिमा सुरक्षा गुल्म, काँकडभिट्टाका कोट मास्टर र चालकले खुकुरी निकालेर एक्कासी प्रहार गरेको स्थानीयले आरोप लगाएका छन्। खुकुरी प्रहारबाट दीपा बातरको हातको औंला काटिएको छ। हरि बातरको छातीमा गहिरो चोट लागेको छ। विषेश राजबंशी र मिलन चापागाईंको हात काटिएको छ। दीपक बातर र आनह यादवको शरिरमा चोट लागेको छ। भारतबाट सामान ल्याउनेलाई सशस्त्र प्रहरीले रोक्न खोज्दा झडप भएको र त्यसक्रममा स्थानीय र सशस्त्र प्रहरी घाइते भएको जिल्ला प्रहरी कार्यालय झापाका एसपी मिलन केसीले बताए। घटनाबारे अनुसन्धान भइरहेको उनले जानकारी दिए। हालः पाँच जना स्थानीय र एकजना सशस्त्र घाइते भएको जानकारी आए पनि अन्य पनि घाइते भएको हुनसक्ने भएकाले सोधपुछ गरिरहेको इलाका प्रहरी कार्यालय काँकडभिट्टाका डीएसपी दीपक भारतीले बताए।"
शंकास्पद बन्दै चितवनको होस्टेल मृत्यु प्रकरण,"काठमाडौं : गत शनिबार चितवनको रत्ननगर१० स्थित एकता शिशु निकेतनको होस्टलमा १३ वर्षीया शालिन पोखरेल मृत भेटिइन्। उनी होस्टलको कोठामा झुण्डिएको अवस्थामा फेला परेकी थिइन्। उनले आत्महत्या गरेको भन्दै प्रहरीले ३ दिनसम्म जाहेरी दर्ता गरेन। तर, उनको आत्महत्या नभएर बलात्कारपछि हत्या भएको भन्दै आफन्तले न्यायका लागि आवाज उठाएका छन्। घटनाको निष्पक्ष छानबिन हुनुपर्ने र दोषीलाई कारबाही गर्नुपर्ने भन्दै देशभरि आवाज उठेको छ। मृतकका बुबा दीपेन्द्र पोखरेलका अनुसार घटना लुकाउन विद्यालयले पैसाको प्रलोभन दिएको थियो। उनी भन्छन्, 'छोरी मृत भेटिएको अघिल्लो दिनमात्रै मेरो फोनमा कुरा भएको थियो। होस्टल वार्डेनले कुटपिट गर्ने र टर्चर गर्ने कुरा सुनाएकी थिइन्। होस्टलमा ६ बजे नै खाना खानुपर्ने हुँदा रातिसम्म पढ्न बस्दा भोक लाग्ने र खाने कुरा नभएको सुनाएकी थिइन्। पोखरेलका अनुसार परिवारले शालिनका लागि पठाएको सामान र पैसासमेत होस्टल वार्डेनले नै लुकाउने गरेका थिए। छोरीको हत्या गरेर विद्यालयको कोठामा झुण्डाइएको परिवारको आरोप छ। स्कुल प्रशासन नै लागेर घटना ढाकछोप गर्न लागि परेको छ। नेपाल प्रहरीका प्रवक्ता भिमप्रसाद ढकालका अनुसार बालिका मृत्यु प्रकरणमा प्रहरी अत्यन्तै संवेदनशिल भएर लागेको छ। घटनाको अनुसन्धानमा कुनै त्रुटि नहोस भनेर अनुसन्धान भइरहेको उनले बताए। मृतकको शव पोष्टमार्टमका लागि शिक्षण अस्पताल महाराजगञ्जमा ल्याइएको छ। हत्या वा आत्महत्या रिपोर्ट आएपछि मात्रै भन्न सकिने प्रहरीको भनाइ छ। जिल्ला प्रहरी कार्यालय चितवनका प्रमुख भावेश रिमालका अनुसार बालिकाको शव विद्यालयको होस्टेलमा झुन्डिएको अवस्थामा फेला परेको थियो। विहान १०२० बजे प्रहरी पुग्दा बालिकाको मृत्यु भइसकेको थियो। बालिकाका आफन्तले विद्यालयका प्रिन्सिपल, भाइस प्रिन्सिपल र वार्डेनविरुद्ध किटानी जाहेरी दिएकाले उनीहरूलाई पक्राउ गरी ५ दिनको म्याद थप गरी अनुसन्धान भइरहेको उनले बताए। 'पोष्टमार्टम रिपोर्ट आइसकेको छैन। उक्त घटनाको निपष्क्ष छानबिन हुन्छ। यसमा शंका गर्नु पर्ने ठाँउ छैन। घटनामा संलग्न जो भए पनि कानुनी सजाय हुन्छ।'"
तस्करी गरेर ल्याइएको ५ हजार किलो प्याज वीरगन्जमा बरामद,वीरगन्ज : भारतबाट तस्करी गरेर ल्याई वीरगन्जमा भण्डारण गरी राखिएको ठूलो परिमाणमा प्याज प्रहरीले बरामद गरेको छ। जिल्ला प्रहरी कार्यालय पर्साबाट खटिएको प्रहरी टोलीले वीरगन्ज महानगरपालिका वडा नम्बर ८ मिनाबजारमा अनधिकृत रुपमा भण्डारण गरेर राखिएको अवस्थामा ५ हजार २२० किलोग्राम प्याज बरामद गरेको हो। विशेष सूचनाको आधारमा खानतलासी गर्न पुगेको प्रहरीलाई देख्ने बित्तिकै प्याज भण्डारण गर्ने व्यक्ति फरार भएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमारविक्रम थापाले बताए। उनकाअनुसार १३३ बोरामा रहेको ५ हजार २२० केजी प्याज बेवारिसे अवस्थामा बरामद गरिएको हो। बरामद प्याज आवश्यक कारबाहीका लागि वीरगन्ज भन्सार कार्यालयमा बुझाइएको थापाले जानकारी दिए। नेपाल सरकारले गत साउन १ गतेदेखि आलु र प्याजमा भ्याट लगाएपछि भारतबाट तस्करी गरेर प्याजको आयात हुने क्रम बढेको छ।
"मधेसलाई माया गर्छु भन्ने भनाई मुखमा मात्रै, व्यवहारमा छैन : मुख्यमन्त्री यादव","सिमरा : मधेस प्रदेशका मुख्यमन्त्री सरोजकुमार यादवले संघीय सरकारले मधेसलाई हेर्ने दृष्टिकोण विभेदपूर्ण रहेको आरोप लगाएका छन्। संघीय सरकारमा जसले नेतृत्व गरेपनि मधेस सरकारलाई विभेद गर्ने गरेको आरोप यादवले लगाए। जीतपुरसिमरा नगर उद्योग वाणिज्य संघको आयोजनामा शुक्रबारदेखि सुरु भएको प्रथम जीतपुरसिमरा महोत्सवको उद्घाटन समारोहलाई सम्बोधन गर्दै मुख्यमन्त्री यादवले मधेसलाई माया गर्छु भनेर मुखले ठिक्क पार्ने संघीय सरकारको नेतृत्वले गर्ने व्यवहार भने फरक हुने गरेको बताए। बजेट, अनुदान, नीति, जिम्मेवारीका हिसाबले मधेसप्रति विभेद भईरहेको भन्दै यादवले प्रदेश सरकारलाई पङ्गु बनाउने काम भइरहेको आरोप लगाएका छन्। मधेसलाई माया गर्छु भनेर मुखले ठिक्क पार्ने मात्रै हो, व्यवहार विभेदपूर्ण छ, यादवले भने प्रदेश सरकारलाई पङ्गु बनाउने काममात्रै भइरहेको छ। संघीयतालाई प्रभावकारी बनाउने भए प्रदेश सरकारलाई सशक्त बनाउन जरुरी रहेको यादवको भनाइ थियो। प्रदेश सरकारको भन्दा बढी बजेट महानगरपालिकाको हुने गरेको भन्दै यादवले प्रदेश सरकार सशक्त बनाउनेमा ध्यान दिन आग्रह गरेका थिए। मुख्यमन्त्री यादवले भारतीय पर्यटक भित्रिने वातावरण बनाउनसमेत संघीय सरकारसंग आग्रह गरेका छन्। मधेसका जिल्लाको नाकाबाट भित्रिने भारतीय पर्यटकले अनावश्यक झन्झटको सामना गर्नु परिरहेको भन्दै यादवले पर्यटनमैत्री वातावरण निर्माण गर्नुपर्नेमा जोड दिए। भारतबाट भित्रिने पर्यटक चढेका सवारी साधनलाई राजमार्गमा प्रहरीले अनावश्यक जाँच गर्ने, भन्सारबाट भित्रिने क्रममा २५ हजार रुपैयाँभन्दा बढी बोकेर आउन नपाउने गरी रोक लगाउनेलगायतका समस्या देखिएको भन्दै मुख्यमन्त्री यादवले यस्तो वातावरणले पर्यटनको विकास नहुने तर्क गरे। भारतीय पर्यटकको सहजताका लागि मधेसका नाकाबाट भित्रिने पर्यटकको भन्सार दस्तुर तिर्न मधेस सरकार तयार रहेको बताउँदै यादवले एक साताका लागी आउने पर्यटकका लागि सवारी साधनमा पर्यटक स्टिकर लगाउन र भन्सारमा नगद सटही काउन्टर संचालन गर्न संघीय सरकारलाई सुझाव दिए। भारतीय पर्यटक भित्रिने वातावरण सहज भए मधेस प्रदेशको मुहार ६ महिनामै फेरिने यादवको दाबी थियो। कार्यक्रममा संघीय सांसद एवम् पूर्वमन्त्री किसान श्रेष्ठ, ज्वालाकुमारी साह, मधेस प्रदेशकी पर्यटनमन्त्री सुनिताकुमारी यादव, मधेस प्रदेशसभा सदस्य देवनारायण चौधरी, संविधानसभाका सदस्य शोभाकर पराजुली, जयराम दहाल, मधु शाही, जीतपुरसिमरा उपमहानगरपालिकाका नगर प्रमुख राजन पौडेल, निजगढ नगरपालिकाका नगर प्रमुख सुरथ पुरी, उद्योग वाणिज्य संघ मधेस प्रदेशका अध्यक्ष अशोक टेमानी, जीतपुरसिमरा नगर उद्योग वाणिज्य संघका अध्यक्ष मोहन शर्मा लामिछानेलगायतले सम्बोधन गरेका थिए । कृषी, पर्यटन, खेल, उद्योग र व्यापार, जीतपुरसिमरा, बारा मधेस समृद्धिको मुख्य आधारको नारासहित आयोजना गरिएको महोत्सव फाल्गुन २९ गतेसम्म आयोजना हुनेछ। महोत्सवमा व्यापारिक प्रतिष्ठान, नेपाली सेना, सशस्त्र प्रहरी, सरकारी कार्यालय तथा विभिन्न संघसंस्थाका सेवा, कृषि तथा पर्यटनसम्बन्धी स्टल रहनेछन्। महोत्सवमा धुर्मुस सुन्तली, मिस्टर डी, एलिन चौहान, रजना रिमाल, बद्री पंगेनी, निशान भट्टराई, दुर्गेश थापा, अनु चौधरी, ज्योती मगर, मञ्जु पौडेल, राजा राजेन्द्र, सुनिल पण्डित, प्रमोद जख्मी, प्रीति पासवानलगायतका कलाकारको सांगीतिक प्रस्तुति रहनेछ।"
बाल आश्रमको १३ रोपनी जग्गामा व्यक्तिको रजगज,"गोरखा : विदेशी दातृसंस्थाले सञ्चालन गरेको गोरखा नगरपालिका १० छेपेटारको मुक्ति बालआश्रमको ९ रोपनी जग्गा एक व्यक्तिले बेचेर सकेका छन्। कृश्चियन दातृ संस्थाको सहयोगमा एक दशकसम्म मुक्ति बालआश्रम सञ्चालन भएको सो जग्गा सिरानचोक गाउँपालिका५ स्थायी घर भई हाल अन्यत्र बसोबास गर्दै आएका कृष्ण घिमिरे र बिमला घिमिरे दम्पतीले बेचबिखन गरेका स्थानीयबासीले जनाएका छन्। अनाथ तथा असहाय बालबच्चा लालनपालन र पठपाठन गराउने उद्देश्यले स्थापित मुक्ति बालआश्रमले २०५१ साल भदौ महिनामा खरिद गरेको १३ रोपनी जग्गामा विभिन्न संरचना निर्माण भएको थियो। संस्थाको नाममा दर्ता नगरी विमला घिमिरेको नाममा लालपूर्जा बनाइएको सो जग्गा मुद्दा मामिला र विवादपछि आफूखुसी बेचेर सिध्याएका हुन्। स्थानीय जानकारहरूका अनुसार त्यतिबेला क्रिश्चियन संस्थाको नाममा जग्गा दर्ता गर्ने प्रचलन थिएन। त्यसैले विदेशी संस्थाले बाल आश्रम निर्माण गर्न खरिद गरेको सो जग्गा विमला घिमिरेको नाममा दर्ता गरेको वडाध्यक्ष प्रदीप कुँबर बताउँछन्। एक दशकसम्म चलेको सो बालआश्रम विवादका कारण बन्द भएपछि सो सार्वजनिक सम्पति घिमिरे दम्पतिले आफ्नो बनाएका कुँबर बताउँछन्। जग्गा खरिद गरेको केही समयमै सो जग्गामा बालआश्रमको प्रयोजनका लागि आवास, भान्सालगायतका संरचनाहरू निर्माण भएका थिए। मुक्ति बाल आश्रमको साइनबोर्ड राखेर सञ्चालन गरिएको सो बालआश्रममा आश्रय लिई बसेका बालिकाहरुमाथि यौन दुर्व्यवहार भएर सञ्चालकमाथि नै मुद्दा मामिला चलेपछि आश्रम बन्द भएको पूर्व वडाध्यक्ष देबी बस्नेत बताउँछन्। आश्रमका सञ्चालक कृष्ण घिमिरेले बालिकामाथि यौन दुर्व्यवहार गरेको भनेर जिल्ला, पुनरावेदन र सर्वोच्च अदालतसम्म मुद्दा चलेका थियो,' पीडित बालिका पढ्ने विद्यालयका अध्यक्षसमेत रहेका बस्नेत भन्छन्, वादी मै थिएँ। बयान फेरेर मुद्दा जिते। २०५० सालतिर संस्था सञ्चालनका लागि किनेको जग्गा २०७०, २०७२ सालतिर बेचेर खाए। त्यतिबेला कोही बोलेनन्। ममात्रै एउटा मान्छेसँग कति मुद्दा मामिला गर्ने भनेर मैले पनि चासो नलिएको हो। किन्दैमा व्यक्तिको नाममा लालपूर्जा बनेपछि कागजमा उनीहरू बलिया भएका उनले बताए। २०७४ को चुनावमा म वडाध्यक्ष भएको थिएँ। तर त्यतिबेला जग्गा बेचबिखन गरेर सिध्याइसकेका थिए,' उनले भने। बस्नेतका अनुसार विदेशी संस्थाले अनाथ, असहाय बालबालिकाहरूको उद्धार र लालनपालन गर्न मुक्ति बाल आश्रम स्थापना गरेको थियो। आश्रममा विभिन्न ठाउँका सानाठूला गरेर १८ जना बालबालिकाहरू आश्रित थिए। आश्रमको सबै जिम्मा विमला घिमिरे र उनका श्रीमान कृष्ण घिमिरेले गरेका थिए। विदेशी दातृसंस्थाबाट प्राप्त रकमले घिमिरे दम्पतीले बालबालिकाहरूको संरक्षण र लालनपालन गर्ने गर्दथे। उनीहरूको खानपान, पढाइ, स्वास्थ्य उपचार लगायतका सबै खर्चहरू दातृ संस्थामार्फत नै गरिने बस्नेतले बताए। अनाथ, असहाय बालबालिकालाई संरक्षण गर्ने, लालनपालन, शिक्षा दीक्षा दिने पवित्र उद्देश्यले स्थापना भएको सो मुक्ति बालआश्रम घिमिरे दम्पतीले लथालिंग बनाएका अर्का स्थानीय टिका लामा बताउँछन्। त्यो आश्रमको मुख्य मान्छे कृष्ण घिमिरे हो,' आश्रमको छेउमा घर भएका उनी भन्छन्, हामी २०५० साल फागुनमा यहाँ बस्न आयौं। अनि भदौमा घिमिरेले यो जग्गा किनेको हो। जग्गा किनेको दुई वर्षभित्र संरचनाहरू बनाएर बालआश्रम सञ्चालन गरेको उनले बताए। घर संरचनाहरू बनाएर १० वर्षजति अनाथ बालबालिका राखेका पनि थिए,' लामा भन्छन्, आश्रम सञ्चालनका लागि धेरै बजेट आउँथ्यो। बच्चाहरूको लुगा धुने, खाना बनाउने, खुवाउने, बिहान बेलुका पढाउने छुट्टै कर्मचारीहरू पनि राखेका थिए। एकदम व्यवस्थितरूपमा चलेको थियो। विदेशीहरू बेलाबेलामा आश्रम अनुगमन गर्न आउने गर्थे।' तर, पछिपछि लथालिंग बनाएर संस्था डुबाएका उनले बताए। संरक्षकबाटै आश्रित बालिकामाथि यौन दुर्व्यवहार भएर मुद्दा चलेको खबर दातृसंस्थामा पनि पुगेपछि उनीहरूले हात झिकेको लामाले बताए। आश्रम बन्द भएपछि यहाँ बस्ने कोही बच्चाहरु माइती नेपालले लग्यो, कोही आफ्नै आफन्तकोमा गए र कोहीलाई भने कृष्ण घिमिरेका भाइले लगेका उनले बताए। कृष्ण घिमिरेले आफन्तहरुको प्रयोग गरी जग्गा बेचेर सिध्याएको वडाअध्यक्ष प्रदीप कुँबर बताउँछन्। संस्था चलुञ्जेल देखा नपरेका घिमिरे दम्पतीका आफन्तहरू खिला र लक्ष्मीले जग्गा बेचेर सकेका हुन्,' उनी भन्छन्, बीच बजारको यति ठूलो परिमाणको जग्गा बेचेर ब्यक्तिले धनआर्जन गर्नु सरासर अन्याय हो। यो फिर्ता भएर संस्थाकै नाममा जानुपर्छ भनेर जहाँतहीँ आवाज उठिरहेको छ। देशका अरु ठाउँमा पनि यसरी सार्वजनिक सम्पत्ति बेचेर खानेबाट जग्गा फिर्ता गराइएको छ। यहाँको मुक्ति बालआश्रमले पनि त्यसैगरी न्याय पाउनुपर्छ। विदेशी दातृसंस्थाको सहयोगमा आश्रम सञ्चालन भएको सो जग्गा अहिले अनधिकृतरूपमा धमाधम व्यक्तिका ठूल्ठूला घरहरू बनिसकेका छन्। ९ रोपनी उक्त जग्गा विभिन्न समयमा दयाराम ढकाल, पुन्यकुमार पन्त, ज्ञानु खड्का, रीता थापा आले, कविता आले, भानमाया राना, गोमा भन्तना, दुर्गा बस्नेत, सुवास पोखरेल, कुमारी थापा मगर, सरिता थापा, अलोककुमार श्रेष्ठ, निर्मला राना मगर र सन्दिपा लामा बस्नेतले खरिद गरेको मालपोत कार्यलयको विवरणमा उल्लेख छ। अहिले मुक्ति बालआश्रमको विभिन्न संरचना भत्काएर व्यक्तिको घर ठडिसकेको छ। संस्थाको एउटा पुरानो भवनमात्र बाँकी छ। बाँकी रहेको सो जग्गामा पनि धेरै नै विवाद भइरहेको स्थानीयहरू बताउँछन्। अहिले एक टुक्रा जग्गा बाँकी छ त्यो जग्गा पनि मेरो हो। मेरो हो भन्ने महिनामा १०१२ जना आउँछन्,' आश्रम छेउमा घर भएका टीका लामाले भने।"
जुम्लाले जित्यो फुटबलको उपाधि,"सुर्खेत : कर्णाली प्रदेश स्तरीय फुटबल प्रतियोगिताको उपाधि जुम्लाले जितेको छ। जुम्लाको सदरमुकाम खलंगामा सम्पन्न प्रतियोगितामा हुम्लालाई हराउँदै जुम्लाले उपाधि हात पारेको हो। शुक्रबार भएको फाइनल खेलमा शून्यकाविरुद्ध ४ गोलको फराकिलो अन्तरले हराउँदै जुम्ला विजयी भएको हो। फाइनल खेलमा जितका लागि जुम्लाका खेलाडी रुवेन भण्डारीले ह्याट्रिक गरे। त्यस्तै खेलको दोस्रो हाफमा अर्का खेलाडी महेन्द्र शाहीले पेनाल्टीमार्फत १ गोल थपेका थिए। हुम्लाले भने खेलको अवधिभर गोल गर्ने अवसर पाएपनि गोल फर्काउन सकेन। आयोजक जुम्ला फुटवल संघका महासचिव दिपेन्द्र हमालले विजेता जुम्लाको फुटबल टिमका खेलाडीलाई टफ्री, मेडल र प्रमाणपत्रसहित सम्मान गरिएको बताए। त्यस्तै प्रतियोगितामा उपविजेता बनेको हुम्लाका खेलाडीलाई पनि मेडल र प्रमाणपत्र प्रदान गरिएको छ। यो प्रतियोगितामा कर्णाली प्रदेशका १० जिल्लामध्ये ६ जिल्लाले मात्र सहभागिता जनाएका थिए। प्रतियोगितामा जुम्ला, हुम्ला, सुर्खेत, कालीकोट, जाजरकोट र मुगु जिल्लाका टीम सहभागि थिए। यही फागुन १५ गते उद्घाटन भएको प्रतियोगिताका खेलहरु मौसम प्रतिकुल बनेपछि १६ गतेबाट मात्रै संचालन भएका थिए। प्रतियोगिता अन्तर्गत जाजरकोट र मुगु नकआउट चरणबाट बाहिरिएका थिए। त्यस्तै सेमिफाइनलमा जुम्लासँग पराजित भएपछि सुर्खेत र हुम्लासँग पराजित भएपछि कालीकोट प्रतियोगिताबाट बाहिरिएका थिए। शुक्रबार हुम्ला र जुम्लाबीच उपाधिका लागि प्रतिस्पर्धा भएको थियो। आगामी मंसिरमा कर्णालीमा आयोजना हुने १०औं राष्ट्रिय खेलकुद प्रतियोगितालाई लक्षित गरी प्रदेश स्तरीय फुटबल प्रतियोगिताको आयोजना गरिएको हो। यो प्रतियोगितामा सहभागी खेलाडीहरूबाट छनोटका आधारमा प्रदेश स्तरीय फुटबल टिम बनाइने छ। छनोटमा परेका खेलाडीहरू १०औं राष्ट्रिय खेलकुद प्रतियोगिताको तयारीस्वरुप बन्द प्रशिक्षणमा रहनेछन्। विजेता र उपविजेता टिमलाई कर्णाली प्रदेशसभा सदस्यसमेत रहेका पूर्वसामाजिक विकासमन्त्री टेकराज पछाई, प्रदेशसभा सदस्य देवन्द्रबहादुर शाही र प्रमुख जिल्ला अधिकारी जयकुमार घिमिरे लगायतले प्रमाणपत्र, मेडल र टफ्री हस्तान्तरण गरेका छन्।"
५ राउण्ड गोलीसहित अटोमेटिक पेस्तोल बरामद,"मलंगवा : सशस्त्र प्रहरी बल नेपालले शुक्रबार साँझ गोली लोड गरिएको पेस्तोल बरामद गरेको छ। सशस्त्रले जिल्लाको सीमावर्ती क्षेत्रस्थित ब्रह्मपुरी गाउँपालिका५, इनरुवा सीमा इलाकाबाट मेड इन यूएसए लेखिएको १ एक थान पेस्तोल र म्यागजिनमा लोड गरिएको ५ राउण्ड गोली बरामद गरेको हो। शुक्रबार साँझ ८ बजे बोर्डर आउट पोष्ट (बीओपी) सखुअवाबाट खटिएको गस्ती टोलीले चेक प्वाइन्ट थापेर चेकजाँच गर्नेक्रममा हतियार बरामद भएको सशस्त्र प्रहरी बल नेपाल नं १० गण हेडक्वार्टर अगर्वाले जनायो। भारतबाट नेपालतर्फ आउँदै गरेको भारतीय बीआर ३० एक्स ७७१३ नम्वरको मोटरसाइकलमा सवार दुई अपरिचित व्यक्ति चेकिङमा रहेका सशस्त्र प्रहरीलाई देख्नासाथ भाग्न खोज्दा उनीहरुको साथबाट हतियार खसेको बुझिएको छ। ती दुवै व्यक्ति तत्कालै भारततर्फ नै फरार भएका छन्। म्यागजिनमा गोली लोड गरिएको पेस्तोल बरामद हुनुले उक्त व्यक्तिहरु नेपालतर्फ कोही कसैमाथि सिधै आक्रमण गर्न आएको हुनसक्ने सुरक्षा अधिकारीहरुले आशंका गरेका छन्। बरामद गरिएको हतियार आवश्यक कारवाहीका लागि नेपाल प्रहरीलाई बुझाइने सर्लाहीका सशस्त्र प्रहरी उपरीक्षक विनोदराज खनालले बताए।"
बाँसबारी जग्गा विवाद : सर्वोच्चले झिकायो सरकारका नाममा ल्याउने निर्णयको फाइल,"काठमाडौं : बाँसबारी छाला तथा जुत्ता कारखाना लिमिटेडको १० रोपनी जग्गा सरकारको नाममा ल्याउने प्रक्रियाविरुद्ध परेको रिटमा सर्वोच्च अदालतले निर्णयको फाइल झिकाउन आदेश जारी गरेको छ। सिजि चाँदवाग रेसिडेन्सी प्रालिका तर्फबाट गत फागुन १३ गते दर्ता भएको रिटमाथि सुनुवाइ गर्दै शुक्रबार न्यायाधीश डाआनन्दमोहन भट्टराई र टेकप्रसाद ढुंगानाको संयुक्त इजलासले सो जग्गा सरकारका नाममा ल्याउने निर्णयको फाइल झिकाउने आदेश दिएको हो। यसअघि फागुन १४ गते न्यायाधीश बालकृष्ण ढकालको एकल इजलासले सो रिटमाथि प्रारम्भिक सुनुवाइ गर्दै कारण देखाउ आदेश जारी गरेको थियो। त्यसपछि सुनुवाइका लागि फागुन १७ गते पेशी तोकिए पनि 'हेर्न नभ्याइने' सूचीमा राखेको थियो। चौधरी ग्रुपले हडपेको उक्त जग्गा सरकारका नाममा ल्याउन अघि बढाएको प्रक्रिया बदर गर्न माग गरिएको रिटमा केन्द्रीय अनुसन्धान ब्युरो (सीआईबी) र भूमि सुधार तथा मालपोत कार्यालय डिल्लीबजारलाई प्रतिवादी बनाइएको छ। सीआईबीले बाँसबारी छाला तथा जुत्ता कारखानाको १० रोपनी जग्गा हिनामिना गरेको आरोपमा सीजी होल्डिङ्सका अध्यक्ष तथा प्रबन्धक निर्देशक अरूण चौधरी,तत्कालीन बाँसबारी छाला जुत्ता कारखानाका अध्यक्ष अजितनारायण सिंह थापा र सञ्चालक समितिका अध्यक्ष सञ्जय ठाकुरलाई नियन्त्रणमा लिएको थियो। पछि जिल्ला अदालत काठमाडौंले हिरासतमा राखी अनुसन्धान गर्नुपर्ने अवस्था नदेखिएको भन्दै तीनैजनालाई हाजिरी जमानीमा छोड्न आदेश दिएको थियो। मालपोत कार्यालय डिल्लीबजारले चौधरी ग्रुपले हडपेको तत्कालीन बाँसबारी छालाजुत्ता उद्योगको १० रोपनी जग्गा २१ दिनभित्र फिर्ता गर्न माघ २६ गते पत्राचार गरेको थियो।"
२०८३ चैत मसान्तभित्र द्रूतमार्गको काम सम्पन्न हुन्छ : रक्षामन्त्री खड्का,"काठमाडौं : सरकारले काठमाडौंतराई मधेस द्रुतमार्गको काम २०८३ चैत मसान्तभित्र सम्पन्न हुने दाबी गरेको छ। राष्ट्रिय सभाको शुक्रबारको बैठकमा सांसदहरूले उठाएका विषयको जवाफ दिँदै उपप्रधानमन्त्री एवं रक्षामन्त्री पूर्णबहादुर खड्काले काठमाडौंतराई मधेस द्रूतमार्ग विसं २०८३ चैत मसान्तभित्र निर्माण पूरा हुने बताए। उनले उक्त आयोजनाको भौतिक प्रगति ३० दशमलव ९६ प्रतिशत रहेको बताए। आयोजना निर्माण कोरोनाका कारण प्रभावित भए पनि सरकारले तय गरेको समयभित्रै पूरा हुने उल्लेख गरे। उपप्रधानमन्त्री खड्काले लागत नबढ्ने गरी खरिद प्रक्रिया अगाडि बढाइएको स्पष्ट पारे। आयोजनाअन्तर्गत खोकनामा देखिएको समस्या समाधानका लागि आवश्यक अध्ययन भइरहेको जनाउँदै उनले विभिन्न विकल्पमाथि छलफल जारी रहेको बताए। उनले सेनाको कल्याणकारी कोषमार्फत हेटौंडा कपडा कारखाना सञ्चालनका लागि प्राविधिक टोलीले गरेको अध्ययन प्रतिवेदन प्रधानमन्त्रीसमक्ष पेस भएको भन्दै उक्त प्रतिवेदन अध्ययनको क्रममा रहेको बताए। खड्काले सेना, सरकार र अदालतप्रति नकारात्मक टिप्पणी गर्ने प्रवृत्ति बढेकामा उनले आपत्ति प्रकट गरे। मौलिक हक कार्यान्वयनका लागि आवश्यक कानुन निर्माण गर्ने कार्यमा सरकार गम्भीर रहेको उनको भनाइ छ।"
स्याङ्जामा ३९ जनालाई मृत्युको न्यायिक घोषणा,"स्याङ्जा : भीरकोट नगरपालिकाका तेजबहादुर मल्ल २०३५ सालदेखि बेखबर थिए। युवा अवस्थामा घरबाट निस्केका उनी त्यसपछि कहाँ गए, कता गए, परिवारले पत्तो पाउन सकेन। उनका परिवारले ४५ वर्षसम्म उनको बाटो र खबरको प्रतीक्षा गरे। कहि कतैबाट केही पत्तो पाउन नसकेपछि जिल्ला अदालत स्याङ्जामा पुगेर उनका दाजु यामबहादुर मल्लले मृत्युको न्यायिक घोषणाका लागि निवेदन गरे। परिवारबाट २०३५ सालदेखि घरबाट निस्केपछि हालसम्म फर्केर नआएकाले मृत्युको न्यायिक घोषणा गरी पाऊँ भन्ने निवेदनमा मृत्युको न्यायिक घोषणा गर्ने निर्णय गरेको थियो। त्यसपछि अदालतले आफ्नो प्रक्रिया पुरा गरेर तेजबहादुर मल्लको मृत्युको घोषणा गरिदियो। निवेदनका अनुसार बेखबर भएका मल्लको हालको उमेर ९६ वर्ष छ। हरिनास गाउँपालिकाका बाबुलाल सार्कीको अवस्था पनि २०५० सालदेखि अज्ञात छ। पत्नी र छोरी घरमा छाडेर हिँडेका उनका २० वर्षसम्म अत्तोपत्तो लागेन। त्यसपछि पत्नी नेत्रकुमारी सार्किले अदालत मार्फत मृत्युको न्यायिक घोषणा गराइन्। यसैगरी अर्जुनचौपारी गाउँपालिकाका लीलाकुमारी पौडेलले पनि २०६२ सालदेखि बेपत्ता पतिको मृत्युको न्यायिक घोषणाको माग गरिन्। रोजगारका लागि भारत जान्छु भनेर हिँडेका थिरलाल पौडेल १८ वर्षदेखि बेखबर रहे। अदालतले आवश्यक कानूनी पक्रिया पूरा गरी मृत्युको न्यायिक घोषणा गरिदिएको स्याङ्जा अदालतका श्रेस्तेदार भूमिप्रसाद शर्माले जानकारी दिए। यी त केही उदाहरण मात्र हुन्। दिनहुँ जस्तो यस्ता मुद्दा लिएर अदालतमा धाउनेको संख्या बढ्न थालेको छ। सशस्त्र द्धन्द्ध वा अन्य कुनै कारणबाट लामो समयसम्म बेखबर भएपछि उनका परिवारले बेपत्ता वा न्यायिक घोषणाका लागि अदालत धाउन थालेका हुन्। चालु आर्थिक वर्षको साउन यता (८ महिनाभित्र) मृत्युको न्यायिक घोषणा गर्ने ३९ जना रहेको नायब सुब्बा शोभाकान्त पौडेलले बताए। एक जनाको भने मृत्यु न्यायिक घोषणा बदर भएको उनले जानकारी दिए। मृत्युको घोषणाका लागि वडा कार्यालयदेखि प्रहरी हुँदै अदालतसम्म आउने प्रक्रिया हुन्छ। त्यसपछि भने अदालत मार्फत काम कारबाही अघि बढ्छ। धेरै वर्षसम्म अत्तो पत्तो पाउन नसक्नु र ज्यूँदो रहेको पनि मनन् गर्न नसकेपछि मृत्युको न्यायिक घोषणाका लागि अदालतमा पारिवारिक सदस्य आउने गरेका हुन्छन्। मृत्युको घोषणापछि सम्बन्धित व्यक्तिले आआफ्ना धर्म, संस्कार संस्कृति अनुरुपका काजकिरिया पाउनुका साथै पति,पत्नी, छोराछोरी र दाजुभाइले पाउने अंशवण्डा, सहुलियत, भत्ता लगायतका अन्य कामकाजमा सहज बन्ने बताइएको छ।"
छोरी जन्माएर मार्ने आमा १७ वर्षपछि पक्राउ,गोरखा : छोरी जन्माएर मार्ने एक आमालाई गोरखा प्रहरीले १७ वर्षपछि पक्राउ गरेको छ। २०६६ साल माघ ७ गते छोरी जन्माएर मारेकी सहिदलखन गाउँपालिका ७ बुंकोटकी ३६ वर्षीया मञ्जु श्रेष्ठलाई गत मंगलबार पक्राउ गरिएको प्रहरीले जनाएको छ। उनलाई कैद सजाय असुलका लागि शुक्रबार कारागार पठाइएको जिल्ला प्रहरी कार्यालय गोरखाले जनाएको छ। छोरी जन्म दिएर हत्या गरेको आरोपमा मुद्दा खेपेकी श्रेष्ठलाई गोरखा जिल्ला अदालतले २०६८ सालको माघ ३ गते तीन महिना कैद र पाँच सय रुपैयाँ जरिवाना फैसला गरेको थियो। मुद्दा पुनरावेदन हुँदा सर्वोच्च अदालतले २०६९ चैत २३ गते उनलाई दुई वर्ष कैद सजाय फैसला गरेको प्रहरीले जनाएको छ।
सामान्य प्रशासन मन्त्रालयले सरकारलाई भन्यो प्रदेश र स्थानीय तहका कर्मचारीको विवाद छिटो टुंग्याऊ,"काठमाडौं : संघीय मामिला तथा सामान्य प्रशासन मन्त्रालयले प्रदेश र स्थानीय तहका कर्मचारीबीच भइरहेको विवाद समाधानका लागि आवश्यक कानुन बनाउन सरकारलाई आग्रह गरेको छ। स्थानीय सेवाको गठन तथा सञ्चालन सम्बन्धमा प्रदेश र स्थानीय तहबीच विवाद भएपछि मन्त्रालयले त्यसका लागि सबै प्रदेशमा आवश्यक नीतिगत तथा कानुनी व्यवस्था गर्न सरकारलाई आग्रह गरेको हो। प्रदेशहरूले स्थानीय सेवा गठन तथा सञ्चालनका लागि बनाएको कानुनप्रति आपत्ति जनाउँदै आएका छन्। उनीहरूले स्थानीय सेवाको गठन र सञ्चालन आफूहरूले गर्न पाउनुपर्ने माग गर्दै आएका छ। 'स्थानीय तहको वडा विभाजन र सीमाना परिवर्तनका लागि आवश्यक मापदण्डकार्यविधि तर्जुमा गर्नका लागि नेपाल सरकारलाई अनुरोध गर्ने,' निर्णयमा भनिएको छ। त्यस्तै स्थानीय सरकार सञ्चालन ऐन, २०७४ संशोधनका लागि तयार पारिएको मस्यौदा उपर प्रदेश सरकारसँग समेत सुझाव माग गर्ने निर्णय भएको मन्त्रालयले जनाएको छ। त्यस्तै प्रदेश र स्थानीय तहका संगठन संरचना र दरबन्दी सिर्जना व्यवस्थापनसम्बन्धी राष्ट्रिय मापदण्ड तर्जुमा गर्न र स्थानीय तहमा कार्यरत कर्मचारीहरूको अभिलेख प्रविष्टि गर्न निजामती किताबखानाको प्राविधिक समन्वयमा सबै मुख्यमन्त्री तथा मन्त्रिपरिषद्को कार्यालयले सञ्चालनमा ल्याउने नीतिगत निर्णय भएको मन्त्रालयले जनाएको छ। त्यस्तै जारी भएका प्रदेश निजामती सेवा कानुनहरूको प्रावधानगत विश्लेषण असार मसान्तभित्र सम्पन्न गरी सोको प्रतिवेदन विषयगत समितिका अध्यक्षसमक्ष पेस गर्नका निम्ति समिति गठन गर्नेसमेत निर्णय गरिएको छ। त्यस्तै तिनै तहमा कार्यरत सरकारी कर्मचारीहरूलाई स्वास्थ्य सेवा प्रदान गर्न निजामती कर्मचारी अस्पतालले प्रादेशिक अस्पतालहरूसँगको सहकार्यमा सेवा प्रदान गर्ने, सरकारले स्थापना गरी सञ्चालन गरेको कर्मचारी कल्याण कोषसँग तादात्म्यता हुने गरी हालसम्म यस्तो कोष सञ्चालन नगरेका प्रदेश तथा स्थानीय सरकारलाई आवश्यक प्रबन्ध गरी सञ्चालन गर्नसमेत सरकारलाई आग्रह गर्ने सामान्य प्रशासन मन्त्रालयले जानकारी दिएको छ।"
भरतपुर पर्यटन विकासको प्रचुर सम्भावना बोकेको सहर हो : अध्यक्ष ओली,"भरतपुर : नेकपा एमाले अध्यक्ष केपी शर्मा ओलीले भरतपुर पर्यटन विकासको प्रचुर सम्भावना बोकेको सहर भएको बताएका छन्। भतपुर भ्रमण वर्ष २०२४ को नारायणी नदी किनारमा आयोजित उद्घाटन समारोहलाई सम्बोधन गर्दै अध्यक्ष ओलीले भरतपुर देशका विभिन्न क्षेत्रबाट बसाइँसराइ गरेर आएका र यहाँका आदिवासीको सुन्दर सम्मिश्रणको सहर भएको बताएका हुन्। उनले यहाँको पर्यटनको प्रचुर सम्भावना देखेर नारायणी,कोसी हुँदै बङ्गालसम्म जोड्नका लागि आफूले जलमार्गको योजना अघि बढाएको स्पष्ट पारे। उनले त्यही योजनाअनुरुप अहिले निजी क्षेत्रले नारायणीलगायत नदीमा जलपर्यटनका पूर्वाधार निर्माण गरेको जिकिर गरे। अध्यक्ष ओलीले चितवन पूर्वपश्चिम र हुलाकी राजमार्गसँग जोडिएको जिल्ला भएकाले पनि यहाँको सम्भावना धेरै रहेको बताए । भरतपुरको विकासका लागि सभाहल,छ लेन सडक,हुलाकी सडकको काम आफू प्रधानमन्त्री हुँदा अघि बढाउन पहल गरेको बताए। भरतपुरमा पूर्वाधार विकाससँगै कृषि, शिक्षा, स्वास्थ्य क्षेत्रको केन्द्र बनाउन सकिने भन्दै यहाँको विश्वविद्यालयले कृषि क्षेत्रमा मार्गदर्शनको काम गर्न सक्नुपर्ने उनको भनाइ छ। अध्यक्ष ओलीले यहाँको विकासमा आफू र आफ्नो पार्टी सधैँ सहयोग गर्न प्रतिबद्ध रहेको बताए।"
चेक रिपब्लिक पठाइदिन्छु भन्दै रकम ठगी गर्ने व्यक्ति पक्राउ,काठमाडौं : चेक रिपब्लिक पठाइदिन्छु भन्दै रकम ठगी गर्ने व्यक्ति पक्राउ परेका छन्। पक्राउ पर्नेमा झापा गौरादह नगरपालिका४ घर भई हाल काठमाडौं साप्रेढुंगा बस्ने २७ वर्षीय अशोक कार्की रहेका छन्। उनले कृष्ण कुमार केसी लगायत ६ जनालाई वैदेशिक रोजगारीका लागि चेक रिपब्लिक पठाइदिने भनेर ३ लाख ८५ हजार रुपैयाँ लिएका थिए। त्यहाँ मासिक एक लाख रुपैयाँ कमाइ हुने आश्वासन दिएर प्रतिव्यक्ति ९ लाख रुपैयाँ लाग्ने बताएका थिए। रकम लिएपछि उनी बेपत्ता भएका थिए। काठमाडौं उपत्यका अपराध अनुसन्धान कार्यालयको टोलीले उनलाई काठमाडौंको बबरमहलबाट पक्राउ गरेको हो। पक्राउ परेका उनलाई अनुसन्धानका लागि वैदेशिक रोजगार विभाग पठाइएको छ।
तीव्र गतिले बेलबारीमा ठूलो क्षति,"विराटनगर : सवारी चाप अत्यधिक हुने लोकमार्गमा सार्वजनिक यातायातका साधन तीव्र गतिमा कुदाइन्छ। तीव्र गतिसँगै साँघुरो र उबडखाबड सडक सवारी दुर्घटनाको मुख्य कारण बनिरहेका छन्। अर्कोतर्फ सार्वजनिक सवारीसाधनबीच यात्रु उठाउन होडबाजी चल्ने गरेको छ। चालकले असावधानीपूर्वक कुदाउने यात्रुबहाक तथा मालबहाक सवारीसाधनको तीव्र गतिका ठुल्ठूला दुर्घटना भइरहेका छन्। दुर्घटनासँगै ठूलो मानवीय तथा भौतिक क्षति बेहोर्नु परिरहेको छ। यात्रु चढाउन एकअर्कामा गरिने प्रतिस्पर्धाले भयानक दुर्घटना हुने गरेको पाइन्छ। प्रायजसो ठूला दुर्घटनामा सवारी चालकको गम्भीर लापरबाही देखिन्छ। ट्राफिक प्रहरीको आँखाअगाडि चालकले सवारीसाधन सीमित गतिमा कुदाउँछन्। ट्राफिकको आँखा छल्नसाथ लापरवाहीपूर्ण तरिकाले अनियन्त्रित हिसाबबाट लेन अनुशासनसमेत मिचेर गाडी हाँक्ने गर्छन। जसका कारण मोरङको बेलबारीमा शुक्रबार बिहान ठूलो दुर्घटना हुन पुग्यो। पूर्वपश्चिम लोकमार्गअन्तर्गत मोरङको बेलबारी नगरपालिका१ र ३ को सिमानामा शुक्रबार बिहान टिपर, बस र बोलेरो जीप ठोक्किएर भयानक दुर्घटना हुँदा ३ जनाको मृत्यु भएको छ। २ जना घाइते भएका छन्। घाइतेमध्ये एक जनाको अवस्था चिन्ताजनक छ। पश्चिमबाट पूर्वतर्फ जाँदै गरेको प्रदेश १०२००१ ख ९६७६ नम्बरको टिपरले पश्चिमतर्फ आउँदै गरेको बागमती प्रदेश ०३००१ ख २७१८ नम्बरको बसलाई सुरुमा ठक्कर दिएको थियो। बसलाई ठक्कर दिएपछि नियन्त्रण गुमाएको टिपरले पूर्वबाट पश्चिमतर्फ नै आउँदै गरेको मे १ ज २८५६ नम्बरको बोलेरोलाई ठक्कर दियो। तीव्र गतिमा रहेको बसका कारण बिहान ६:३० बजेतिर दुर्घटना भएको प्रहरीको प्रारम्भिक अनुसन्धानबाट खुलेको छ। यात्रु उठाउने होडबाजीसँगै चालकले बस तीव्र गतिमा कुदाउँदा दुर्घटना भएको प्रहरीको भनाइ छ। जसका कारण भयानक दुर्घटना भएर ठूलो क्षति हुन पुग्यो। तीव्र गतिमा बोलेरोलाई ओभरटेक गर्दै अर्को लेनमा पुगेको बसलाई विपरीत दिशाबाट आइरहेको टिपरले ठक्कर दियो। त्यसपछि अनियन्त्रित बनेको टिपरले बसको पछि रहेको बोलेरोलाई ठक्कर दिएको हो, मोरङ प्रहरी प्रमुख एसपी नवराज कार्की भन्छन्, तीव्र गतिको बसले बोलेरोलाई उछिन्नसाथ भयानक दुर्घटना हुन पुग्यो। दुर्घटनामा ठूलो मानवीय र भौतिक क्षति भएको छ। उनका अनुसार दुर्घटनामा परेर झापाको कमल गाउँपालिका२ का ५१ वर्षीय यदुकान्त भट्टराई, कमल गाउँपालिका४ की ५० वर्षीया गीता भनिने दीपा खनाल र झापाको बिर्तामोड नगरपालिका२ का ३६ वर्षीय कृष्ण गजुरेलको मृत्यु भएको हो। यदुकान्त र दीपाको विराटनगरको कोशी अस्पताल तथा कृष्णको विराटनगरकै न्युरो अस्पतालमा मृत्यु भएको जानकारी कार्कीले दिए। उनका अनुसार उपचारका लागि कोशीमा पुर्याउनासाथ यदुकान्त र दीपालाई चिकित्सकले मृत घोषित गरेका थिए। कृष्णको उपचारका क्रममा बिहान ८:५५ बजे न्युरोमा मृत्यु भएको हो। दुर्घटनामा परेर कमल गाउँपालिका४ का ५३ वर्षीय हरि खनाल र कमल२ की ४९ वर्षीया गायत्री भट्टराई घाइते भए। उनीहरुको न्युरोमा उपचार भइरहेको छ। उपचाररतमध्ये हरिको अवस्था गम्भीर र गायत्रीको अवस्था सामान्य रहेको एसपी कार्कीले बताए। उनका अनुसार बोलेरो जीपमा चालकसहित ५ जना सवार थिए। दुर्घटनापछि पाँचै जना घाइतेलाई घटनास्थलबाट उद्धार गरेर प्रहरीले उपचारका लागि विराटनगरतर्फ पठाएको थियो। प्रहरीका अनुसार घाइते हरि मृतक दीपाका पति (श्रीमान) हुन् भने घाइते गायत्री मृतक यदुकान्तकी पत्नी (श्रीमती) हुन्। मृतकमध्ये कृष्ण बोलेरो चालक रहेको जानकारी प्रहरीले दिएको छ। यदुकान्त र हरि ज्वाईंजेठान हुन्। हरि श्रीमती दीपासहित बहिनी गायत्री र ज्वाईं यदुकान्तलाई लिएर पाँचथरको आरुबोटोस्थित छोरीको घरमा सम्दी ढोगाभेटका लागि जाने क्रममा बीचैमा दुर्घटना भएको यदुकान्तका भाइ यामप्रसाद भट्टराईले बताए। उनका अनुसार झापाबाट पूर्वपश्चिम र कोशी लोकमार्ग हुँदै तमोर करिडोरको बाटो भएर पाँचथरतर्फ जाने योजनाअनुरुप घरबाट निस्किएका उनीहरू पूर्वपश्चिम लोकमार्गअन्तर्गत बेलबारीमा अइपुग्नसाथ दुर्घटनामा परेका हुन्। हरि र दीपाकी जेठी छोरीको १ वर्षअघि पाँचथरको आरुबोटेमा बिहे भएको यामप्रसाद बताउँछन्। खनाल दम्पतीका २ छोरी छन्। सामान्य खेती किसानी गर्ने मध्यम आर्थिक अवस्था भएका भट्टराई दम्पतीका ३ छोरी छन्। सबै जना छोरीको बिहे भइसकेको यामप्रसादले बताए। अकल्पनीय दुर्घटनामा आफन्त गुमाएको खबर पाउनेहरु भावविह्वल भएका छन्। आफन्तको मृत्यु भएको सुनेर कोशी अस्पताल पुगेकाहरु सम्हालिन सकिरहेका छैनन्। डाँको छाडेर रोइरहेको अवस्थामा भेटिए। आफन्त र परिवारका सदस्यको आँखाबाट आँसु थामिन सकिरहेको थिएन। परिवारका सदस्य र आफन्त मात्रै हैन, गाउँ नै शोकमा डुबेको यामप्रसाद बताउँछन्। दुर्घटनामा परिवारका सदस्य र आफन्त गुमाउँदाको पीडाले केहीपनि सोच्न सकिरहेको छैन। यहाँभन्दा ठूलो बज्रापात अरु के हुन्छ र ?, आँखाभरि आँसु पार्दै यामप्रसाद भन्छन्, दुर्घटनामा परेर दाजुको दुःखद् निधन भयो। भाउजू अस्पतालको शय्यामा छटपटाइरहनु भएको छ। उनी दाजुसँगै आफन्त गुमाउँदाको अकल्पनीय घटनालाई व्यक्त गर्ने आफूसँग कुनै शब्द नभएको बताउँछन्। दुर्घटनामा परेर बोलेरो जीप पूर्णरूपले क्षतिग्रस्त बनेको छ। टिपरको अगाडिको भागमा पनि क्षति पुगेको छ। बसको भने पछाडिको भागमा सामान्य क्षति पुगेको प्रहरीले जनाएको छ। टिपर चालकसहित बसमा सवार सबै जना सकुशल छन्। दुर्घटनामा परेका सवारीसाधनलाई प्रहरीले जेसीबीको प्रयोग गरेर सडकबाट हटाएको छ। दुर्घटनालगत्तै प्रहरीले टिपर तथा चालक मोरङको सुन्दरहरैँचा नगरपालिका७ का २३ वर्षीय चन्द्रबहादुर विक र बस तथा चालक सुन्दरहरैँचा१२ का ४५ वर्षीय छत्रकुमार मास्केलाई नियन्त्रणमा लिएको छ। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान अघि बढाएको छ। चालकको लापरबाहीले दुर्घटना : एसपी पौडेल सार्वजनिक सवारीसाधनका यात्रुको सुरक्षा चालकको हातमा हुन्छ। तर, तिनै चालकको लापरबाही र बेवास्ताले दुर्घटना बढिरहेका छन्। कोशी प्रदेशका ट्राफिक प्रहरी प्रमुख एसपी सरोज पौडेल अधिकांश दुर्घटना चालकको लापरबाहीले हुने गरेको बताउँछन्। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय इटहरीका प्रमुख पौडेलले सडकमा सवारीसाधन हाँक्दा चालकले धेरै कुरामा सावधानी अपनाउनुपर्ने बताए। तीव्र गतिमा सवारी चलाउने चालकलाई ट्राफिक नियम उल्लंघनको कसुरमा कारबाहीसमेत गर्ने गरिएको उनको भनाइ छ। पछिल्लो समय बढ्दै गएको सवारी दुर्घटना न्यूनीकरण र ट्राफिक नियमको पालनाका लागि जनचेतनामूलक कार्यक्रमलाई तीव्र पार्दै ट्राफिक सक्रियता बढाइएको उनी बताउँछन्। तीव्र गतिमा गाडी हाँक्ने चालकलाई कारबाही गरिन्छ। सुरक्षालाई दृष्टिगत गरेर सीमित गतिमा सवारी चलाउनुपर्छ भनेर सम्झाइबझुाइ गरिन्छ, उनले भने, तर, चालकहरुले अटेरी गरिरहेका हुन्छन्। जसका कारण ठुल्ठूला दुर्घटना भएर मानवीय तथा भौतिक क्षति बेहोर्नु परिरहेको छ। एसपी पौडेलका अनुसार लोकमार्गमा लामो रुटमा चल्ने गाडीले समय व्यवस्थापनमा ख्याल नगर्ने, चालकले तीव्र गतिमा र लापरबाहीपूर्ण तरिकाले चलाउने, जथाभावी रोकेर यात्रु चढाउने, आफूभन्दा पछाडिको सवारीसाधनलाई उछिन्न नदिने, लेन अनुशासनको बेवास्ता गर्ने, आफ्नो र यात्रुको सुरक्षामा ध्यान नदिनेलगायतका कारणले दुर्घटना बढिरहेका छन्। सवारी चालकले ट्राफिक नियम पालना आफ्नो र यात्रुको फाइदा एवं सुरक्षाका लागिका हो भन्ने कुरा नबुझ्दा पनि समस्या भइरहेको उनको भनाइ छ। सम्झाइबुझाइ गर्दा चालकले कुरा बुझेजस्तो गर्छन्। अलि पर पुगेपछि त्यसलाई बिर्सिएर अनियन्त्रित हिसाबले गाडी हाँक्छन्, पौडेल भन्छन्, सवारी दुर्घटना रोक्न ट्राफिकसँगै यातायात व्यवसायी एवं सार्वजनिक सवारीसाधनका कर्मचारीको महत्वपूर्ण भूमिका हुन्छ। सवारी दुर्घटना न्यूनीकरणका लागि ट्राफिक प्रहरीले त आफ्नो हिसाबले काम गरिरहेको छ। उपलब्ध स्रोतसाधन र जनशक्ति परिचालन गर्दै दुर्घटना न्यूनीकरण तथा दुर्घटनाबाट हुने क्षति रोक्न ट्राफिक सक्रियता बढाएर विशेष अभियान चलाइएको उनको भनाइ छ। साँघुरो सडकको बिग्रँदो अवस्था पनि दुर्घटनाको कारण बनिरहेको उनी बताउँछन्। बढ्दो सवारी चापको तुलनामा लोकमार्ग र भित्र सडकहरु साँघुरा हुन थाले। पूर्वपश्चिम लोकमार्ग नै जम्मा २ लेनको छ, एसपी पौडेलले भने, सडकका ठाउँठाउँमा उबडखाबड छ। जसका कारण नियन्त्रण गुमाएर सवारीसाधन दुर्घटनामा परिरहेका छन्। सवारी दुर्घटना न्यूनीकरणका कारण सबैले आआफ्नो ठाउँबाट पहल गर्नुपर्ने उनले बताए।"
दमकलमा पानी भर्न विराटनगरमा डिप बोरिङ जडान,विराटनगर : आगलागी नियन्त्रणमा परिचालन गरिने दमकल (वारुणयन्त्र)का लागि आवश्यक पर्ने पानी भर्नका लागि विराटनगर महानगरपालिकामा डिप बोरिङ सञ्चालनमा ल्याइएको छ। आगलागी नियन्त्रणलाई प्रभावकारी बनाउन महानगरले सनसारीमाईस्थानमा डिप बोरिङ जडान गरेर शुक्रबारदेखि सञ्चालनमा ल्याएको हो। महानगरले बजार र दक्षिणी क्षेत्रलाई लक्षित गरी जडान गरेको डिप बोडिङको परीक्षण सफल भएको छ। विराटनगरका मेयर नागेश कोइराला र उपमेयर शिल्पा निराला कार्कीको उपस्थितिमा डिप बोरिङबाट २ वटा दमकलमा पानी भरेर परीक्षण गरिएको थियो। नयाँ डिप बोरिङबाट दमकलको ५ हजार लिटरको ट्यांकी २० मिनेट र ३ हजार लिटरको ट्यांकी १२ मिनेटमा भरिने छ। महानगरले विराटनगर बजार र दक्षिणी क्षेत्रलाई लक्षित गरेर डिप बोरिङ सञ्चालन गरेको उपमेयर कार्कीले बताइन्। आगलागी भएमा नियन्त्रणका लागि डिप बोरिङबाट दमकलमा तत्काल पानी भर्न सकिने उनको भनाइ छ। यसअघि बजार र दक्षिणी क्षेत्रमा आगलागी हुँदा पानी भरेर घटनास्थलसम्म पुग्न दमकललाई धेरै समय लाग्ने गरेको थियो। दमकलले पानी भर्न महानगर कार्यालय परिसर र पुष्पलाल चोक पुग्नुपर्ने बाध्यता थियो। अब दक्षिणी क्षेत्रमा आगलागी भएमा नियन्त्रणका लागि तत्काल पानी भरेर दमकल पुग्नसक्ने मेयर कोइरालाले बताए। उनका अनुसार अन्य ठाउँमा पनि डिप बोरिङ जडान गर्ने तयारी छ। सुक्खा मौसम सुरु भएसँगै आगलागीको जोखिम बढ्दो छ। कोइरालाले आगलागी नियन्त्रणको पूर्वतयारी स्वरुप दमकलमा पानी भर्न सहज होस् भनेर पायक पर्ने स्थानहरूको छनोट गरी महानगरले डिप बोरिङ जडानलाई प्राथमिकतामा राखेको बताए। बजार र आसपासको क्षेत्रमा आगलागी भइहाले सनसारीमाईस्थानमा जडान गरिएको डिप बोरिङबाट पानी भरेर तत्कालै नियन्त्रण गर्न सहज हुने मेयर कोइराला बताउँछन्। आगलागी भइहाले समयमै नियन्त्रण गरी क्षति न्यूनीकरण गर्न मद्दत पुग्ने उनको भनाइ छ। मेयर कोइरालाले समयमै पानी भरेर दमकल घटनास्थल पुग्दा क्षति कम हुने बताए। वारुणयन्त्रको समेत जम्मेवारी सम्हालिरहेका महानगर प्रहरीका प्रमुख इन्सपेक्टर राजन पौडेलले डिप बोरिङको क्षमता वृद्धि गरी छोटो समयमै दमकलमा पानी भर्ने व्यवस्था मिलाइने बताए। पुष्पलालचोकस्थित वारुणयन्त्रको डिप बोरिङबाट ५ हजार लिटरको ट्यांकी भर्न ५ मिनेट र महानगर परिसरको डिप बोरिङबाट २० मिनेट समय लाग्ने गरेको उनको भनाइ छ।
राष्ट्रियसभा अध्यक्षको विषयमा गठबन्धनभित्रै टुंगो लाग्छ : मन्त्री शर्मा,काठमाडौं : सञ्चार तथा सूचना प्रविधिमन्त्री रेखा शर्माले राष्ट्रियसभा अध्यक्षको विषयलाई लिएर गठबन्धनमा कुनै असर नपर्ने बताएकी छन्। शुक्रबार संसद भवन नयाँ बानेश्वरमा सञ्चारकर्मीसँग कुरा गर्दै शर्माले गठबन्धनभित्र रहेका दलको निर्णय र नेताहरुको अभिव्यक्तिले गठबन्धनमा कुनै असर नपर्ने बताएकी हुन्। उनले माओवादीभित्र राष्ट्रियसभा अध्यक्ष माओवादीले पाउनुपर्ने गरि कुरा राख्ने समझदारी बनेको र यस विषय पनि गठबन्धनभित्रै छलफल हुने जिकिर गरिन् । राष्ट्रियसभा अध्यक्ष कांग्रेसलाई दिने सहमति नभइ समझदारी बनेपनि अहिले परिस्थीति फरक रहेको उनको भनाइ छ । शर्माले माओवादीको मागलाई गठबन्धन दलले सहयोग गर्नुपर्ने बताउइन्।
कालीकोटमा मोटरसाइकल चोरी गर्ने गिरोह सक्रिय,"कालीकोट : कालीकोटमा मोटरसाइकल चोरी गर्ने गिरोह सक्रिय रहेको पाइएको छ। प्रहरीले कात्तिकयता ६ वटा मोटरसाइकल नियन्त्रणमा लिएरको छ। जिल्लाको विभिन्न स्थानबाट हराएका मोटरसाइकल नियन्त्रणमा लिएर सम्बन्धित सवारीधनीलाई हस्तान्तरण गरेको छ। तर, मोटरसाइकल चोरीमा संलग्न व्यक्ति हालसम्म पक्राउ पर्न सकेका छैनन्। कात्तिकदेखि हालसम्म २८ वटा मोबाइल हराएको उजुरी परेको १५ वटा फेला परेको प्रहरीले जनाएको छ। जिल्ला प्रहरी कार्यालयका सूचना अधिकारी तथा प्रहरी निरीक्षक पोषण थापाका अनुसार देशका विभिन्न स्थानमा चोरी गर्ने र कालीकोट लगायत हिमाली जिल्लामा मोटरसाइकल प्रयोग भइरहेको सूचनाका आधारमा प्रहरीले चोकजाँचलाई कडाइ गरेको छ।"
आयोजक मदन भण्डारी र आर्मी महिला राष्ट्रिय हक्कीको फाइनलमा,"ढल्केवर(धनुषा) : प्रथम मदन भण्डारी कप महिला राष्ट्रिय हक्की प्रतियोगिताको उपाधिका लागि विभागीय टोली नेपाल आर्मी र आयोजक मदन भण्डारी मदन भण्डारी स्पोर्टस् एकेडेमी भिड्ने भएका छन्। शुक्रबार भएको पहिलो सेमिफाइनल खेलमा लुम्बिनीलाई ६० ले हराउँदै नेपाल आर्मीको टोलीले फाइनलको यात्रा तय गरेको छ। आर्मीका लागि सिता माया बलले सर्वाधिक ३ तथा सीमा खड्का, मनिषा राना र कमला चन्दले समान ११ गोल गरिन्। आर्मीका लागि सर्वाधिक तीन गोल गरेकी सिता माया बल प्लेयर अफ दि म्याच घोषित भए। आयोजक मदन भण्डारी मदन भण्डारी स्पोर्टस् एकेडेमी र सुदुरपश्चिमबीच भएको दोस्रो सेमिफाइनल खेलमा सुदुरपश्चिमलाई ३४ गोलले पराजित गर्दै आयोजक टोली प्रतियोगिताको फाइनलमा प्रवेश गरेको हो। आयोजक मदन भण्डारी मदन भण्डारी स्पोर्टस् एकेडेमीका लागि शोभा शर्माले सर्वाधिक २ तथा मधु राई र सुनिता नेगीले समान ११ गोल गरे। सुदुरपश्चिमकी गंगा भट्टले २ र नमिता एसकेले १ गोल गर्दा पनि टिमलाई जित दिलाउन सकिनन्। नेपाल आर्मी र मदन भण्डारी स्पोटस् एकेडेमीबीचको फाइनल खेल आइतबार हुने जनाइएको छ। प्रतियोगिताको तृतीय स्थानका लागि शनिबार लुम्बिनी र सुदुरपश्चिम भिड्ने आयोजक मदन भण्डारी स्पोटस् एकेडेमीका अध्यक्ष ध्रुव आचार्यले जानकारी दिए। प्रतियोगितामा प्रथम हुने टिमलाई १ लाख ५० हजार, द्वितीय टिमलाई १ लाख र तृतिय हुने टिमलाई ५० हजार पुरस्कार प्रदान गरिने अध्यक्ष आचार्यले बताए। आइतबार हुने प्रतियोगिताको समापन समारोहमा पूर्वप्रधानमन्त्री तथा मदन भण्डारी स्पोटस् एकेडेमीका संरक्षक केपी शर्मा ओलीको सहभागिता रहने आयोजक मदन भण्डारी स्पोटस् एकेडेमीका उपाध्यक्ष तेजविक्रम बस्नेतले जानकारी दिए।"
उपनिर्वाचनको कार्यक्रम स्वीकृत : चैत २४ गते मनोनयन दर्ता,काठमाडौं : निर्वाचन आयोगले २०८१ साल वैशाख १५ गते हुने उपनिर्वाचनको लागि निर्वाचन कार्यक्रम स्वीकृत भएको छ। इलाम निर्वाचन क्षेत्र नम्बर २ र बझाङ१(१) मा उपनिर्वाचन हुन लागेको हो। कार्यक्रमअनुसार २०८० चैत २४ गते बिहान १० बजेदेखि बेलु्का ५ बजेसम्म मुख्य निर्वाचन अधिकृतको कार्यालयमा उम्मेदवारको मनोनयन दर्ता हुनेछ भने सोही दिन बेलुका ५ बजेदेखि ६ बजेसम्ममा उम्मेदवारको सूची प्रकाशित हुनेछ। उम्मेदवारहरूको विरोधमा उजुरीको समय २०८० चैत २५ गते बिहान १० बजेदेखि दिउँसो ३ बजेसम्मका लागि तोकिएको छ। सोही दिनको दिउँसो ३ बजेदेखि चैत २६ गते बेलुका ५ बजेसम्म मनोनयन र उजुरीउपर जाँचबुझ एवं निर्णय गरिनेछ। यसैगरी चैत २६ गते बेलुका ५ बजेदेखि ६ बजेसम्ममा मुख्य निर्वाचन अधिकृतको कार्यालयमा उम्मेदवारको नामावली प्रकाशन गरिने आयोगले जनाएको छ। २०८० चैत २७ गते बिहान ९ बजेदेखि दिउँसो १ बजेसम्म उम्मेदवारको नाम फिर्ता लिन सकिनेछ भने सोही दिन दिउँसो १ बजेसम्ममा मुख्य निर्वाचन अधिकृतको कार्यालयमा उम्मेदवारको अन्तिम नामावली प्रकाशन गरिनेछ। आयोगका अनुसार सोही दिन उम्मेदवारलाई निर्वाचन चिन्ह प्रदान गरिनेछ। निर्वाचन कार्यक्रमअनुसार वैशाख १५ गते बिहान ७ बजेदेखि बेलुका ५ बजेसम्म मतदान हुनेछ।
भरतपुर महानगरले दियो जारकोटका भूकम्प पीडितलाई एक करोड रुपैयाँ,भरतपुर : भरतपुर महानगरपालिकाले जाजरकोट र रुकुमका भूकम्प पीडितका लागि आर्थिक सहयोग गरेको छ। गत कार्त्तिक १७ गते जाजरकोट केन्द्रविन्दु भएर गएको भूकम्पबाट पीडितका लागि प्रधानमन्त्री दैवी प्रकोप उद्धार कोषमा जम्मा हुनेगरी महानगरका तर्फबाट एक करोड रकम हस्तान्तरण भएको हो। आइतबार भतपुर भ्रमण वर्ष २०२४ को नारायणी नदी किनारमा आयोजित उद्घाटन समारोहमा महानगरको मेयर रेणु दाहालले प्रधानमन्त्री पुष्पकमल दाहाल 'प्रचण्ड'लाई एक करोड रुपैयाँ बराबरको चेक हस्तान्तरण गरेकी हुन्। सो रकम प्रधानमन्त्री दैवी प्रकोप उद्धार कोषमा जम्मा हुनेछ। गत कार्त्ति १९ गते बसेको महानगर कार्यपालिकाको बैठकले भूकम्प पीडितलाई एक करोड आर्थिक सहयोग गर्ने घोषणा गरेको थियो।
३५ तोला सुन र ११ लाखसहित एक पक्राउ,"पर्वत : विभिन्न जिल्लामा शृङ्खलाबद्ध रुपमा चोरी गर्ने एक युवालाई यहाँबाट प्रहरीले पक्राउ गरेको छ। रोल्पाको रोल्पा नगरपालिका१ का ३३ वर्षीय भरत परियार पर्वतको कुश्मा नगरपालिका९ कटुवाचौपारीबाट बिहीबार राति २ बजे प्रहरीले पक्राउ गरेको हो। स्थानीय शर्मिला पौडेलले सञ्चालन गर्दै आएको आशिक एन्ड आशिका किराना पसलबाट १० लाख १७ हजार नगद, १२ हजार बराबरको रिचार्ज कार्ड, चोरी गर्दै गर्दा स्थानीयले प्रहरीलाई खबर गरेपछि जिल्ला प्रहरी कार्यालयबाट पुगेको प्रहरी नायब उपरीक्षक खुमलाल भुसालको टोलीले पक्राउ गरेको हो। उनका साथबाट प्रहरीले ३५ तोला ७२ लाल सुन, ११ लाख १५ हजार चार सय ८५ नगद, नेपाल टेलिकम र एनसेलका ४२ थान रिचार्ज कार्ड बरामद गरेको छ। जिल्ला प्रहरी कार्यालयले आज पत्रकार सम्मेलन गरी चोरीमा संलग्न व्यक्ति र बरामद गरिएको सामान सार्वजनिक गरेको हो। जिल्ला प्रहरी कार्यालयका प्रमुख प्रहरी नायब उपरीक्षक खुमलाल भुसालका अनुसार चोरी गर्ने व्यक्तिबाट दुई थान मोबाइल, नेपालको नक्सा एक थान, नेपालको सडकको नक्सा एक थान, हँसिया एक थान, निजको नागरिकता, वायरलेस सिसी टिभी क्यामेरा एक थान, हार्डडिक्स एक थान र एलइडी मनिटर एक थान बरामद गरिएको छ। त्यसैगरी चोरी गर्न प्रयोग गरिएको ह्याम्बर, स्क्रुड्राइभर, जीआई पाइप, टर्च विभिन्न चाबीका झुप्पाहरू, चोरी गर्दा प्रयोग गरिने बालक्याप, पञ्जा, पावर बैंक, डिजिटल तौल मेसिन बरामद गरिएको छ। अभियुक्त परियार यसअघि २०६९ सालमा प्रहरी वृत्त नयाँ बानेश्वरमा चोरी मुद्दामा चार वर्ष कैद भुक्तान गरी २०७३ सालमा छुटेको पाइएको छ। सुरुमा केन्द्रीय कारागार काठमाडौं र पछि झुम्का कारागार सुनसरीमा बसेको तथा त्यहाँ बस्दा आपराधिक व्यक्तिसँग सम्पर्क बढाई जेलबाट छुटिसकेपछि गिरोहको रुपमा चोरी गर्न थालेको बयान परियारले प्रहरीलाई दिएको छ। परियारलाई आज नै जिल्ला अदालतमा चोरीसम्बन्धी कसुरमा मुद्दा दर्ता गरी १० दिनको म्याद लिएर अनुसन्धान कार्य सुरु गरिएको प्रहरी नायब उपरीक्षक भुसालले जानकारी दिए। रासस"
बेनीमा विपद् उद्धारको नमुना अभ्यास,"बेनी : बेनीस्थित म्याग्दी र कालीगण्डकी नदीको दोभानमा शुक्रबार सशस्त्र प्रहरीले विपद् उद्धारको नमुना अभ्यास गरेको छ। गण्डकी प्रदेश सरकारको आर्थिक सहयोगमा सशस्त्र प्रहरी बल नेपालको मुक्तिनाथ बाहिनी र गलेश्वर आश्रित गुल्मले विपद् उद्धारको नमुना अभ्यास प्रदर्शन गरेका हुन्। विपदमा खटिने जनशक्तिको क्षमता अभिवृद्धि र समुदाय स्तरमा विपद् पूर्वतयारीका विषयमा सचेतना फैलाउने उद्देश्यले नमुना अभ्यास प्रदर्शन गरिएको शसस्त्र प्रहरी बलको मुक्तिनाथ बाहिनीका बाहिनीपति कालिदास धौवाजीले बताए। जलउत्पन्न प्रकोप पश्चात पीडितहरूको उद्धार सम्बन्धी जनशक्तिको क्षमता विकासका साथै समुदायमा सचेतना फैलाउने उद्देश्यले नमुना अभ्यास प्रदर्शन गरिएको हो, उनले भने विपद्को पूर्वतयारी, उद्धार, प्रतिकार्य र व्यवस्थापनका गतिविधिलाई प्रभावकारी बनाउन सचेतनामुलक कार्यक्रमले सहयोग गर्नेछ। सशस्त्र प्रहरीका ३५ जना सुरक्षाकर्मीहरूले नदीजन्य विपद्को उद्धारमा अपनाइने ५ वटा विधिको नमुना अभ्यास प्रस्तुत गरेका थिए। सशस्त्र प्रहरीको टोलीले एक हप्तासम्म तालिम गरेका थिए। बाढीले बगाएका, डोरीको सहायताले भिरबाट झरेर नदी किनारमा फसेका, डोरीमा झुण्डिएर नदीको बीच भागमा फसेका, र्याफटिङबाट खसेका र डुबेकाको उद्धार गर्ने विधिको नमुना प्रदर्शन गरिएको सशस्त्र प्रहरी बल गलेश्वर आश्रित गुल्मका प्रमुख प्रहरी नायव उपरीक्षक श्यामकुमार पौडेलले बताए। उनका अनुसार नदीबाट उद्धार पछि प्राथमिक उपचार, मृत्यु भएकाको शव व्यवस्थापन र बाढी पहिरोबाट घरबास गुमाएकाहरूलाई अस्थायी आवास निर्माण गर्ने नमुना प्रस्तुत गरिएको थियो।"
अनुगमन तथा मूल्यांकनसम्बन्धी विधेयक पारित,"काठमाडौं : अनुगमन तथा मूल्यांकन सम्बन्धमा व्यवस्था गर्न बनेको विधेयक प्रतिनिधिसभाबाट पारित भएको छ। शुक्रबार बसेको बैठकमा प्रधानमन्त्रीका तर्फबाट सञ्चार तथा सूचना प्रविधिमन्त्री रेखा शर्माले राख्नुभएको विधेयक पारितको प्रस्ताव सर्वसम्मतीले स्वीकृत भएको हो। त्यसअघि विधेयकमाथि राज्य व्यवस्था तथा सुशासन समितिले दिएको प्रतिवेदनसहितको छलफल भएको थियो। छलफलमा उठेका प्रश्नको जवाफ दिँदै सञ्चारमन्त्री शर्माले मुलुकको विकास प्रक्रियालाई नतिजामूलक र पारदर्शी बनाई सार्वजनिक जवाफदेहिता सुनिश्चित गर्न विधेयक ल्याइएको बताइन्। उनले अनुगमन गर्ने ठाँउको स्रोत साधनका साथै सुविधा परिचालन नगर्ने विषय पनि विधेयकमा उल्लेख रहेको जानकारी दिइन्। मुलुकका तीनै तहको विकास आयोजनाको अनुगमन तथा मूल्यांनका आधार, मापदण्ड, अनुगमन गर्ने निकायलगायतको व्यवस्थालाई विधेयकमा समावेश गरिएको उनको भनाइ छ।"
'अध्यक्षको दाबीले गठबन्धनमा समस्या आउँदैन',काठमाडौं : सञ्चार तथा सूचना प्रविधिमन्त्री रेखा शर्माले राष्ट्रियसभा अध्यक्षको विषयलाई लिएर गठबन्धनमा कुनै असर नपर्ने बताएकी छन्। शुक्रबार संसद भवन नयाँ बानेश्वरमा सञ्चारकर्मीसँग कुरा गर्दै शर्माले गठबन्धनभित्र रहेका दलको निर्णय र नेताहरुको अभिव्यक्तिले गठबन्धनमा कुनै असर नपर्ने बताइन्। उनले माओवादीभित्र राष्ट्रियसभा अध्यक्ष माओवादीले पाउनुपर्ने गरी कुरा राख्ने समझदारी बनेको र यस विषय पनि गठबन्धनभित्रै छलफल हुने बताइन्। राष्ट्रियसभा अध्यक्ष कांग्रेसलाई दिने सहमति नभइ समझदारी बनेपनि अहिले परिस्थिति फरक रहेको उनको भनाइ छ। शर्माले माओवादीको मागलाई गठबन्धन दलले सहयोग गर्नुपर्ने बताइन्। त्यस्तै उपप्रधान एवं रक्षामन्त्री पूर्ण बहादुर खड्काले राष्ट्रियसभा अध्यक्ष चयनको विषयमा गठबन्धनले नै टुंगो लगाउने र सर्वसम्मत उम्मेदवार दिने बताइन्। निर्वाचनका बेला जनताको विश्वास लिएर गठबन्धन बनाएको भन्दै पाँचै वर्ष गठबन्धन चल्ने उनले बताए। राष्ट्रियसभा अध्यक्षको दाबीले गठबन्धनमा कुनै समस्या नभएको उनको भनाइ छ। उनले गठबन्धनभित्र केही समस्या भए छलफलबाटै निष्कर्षमा पुगिने बताए।
आर्थिक पत्रकारलाई १६ करोडको स्वास्थ्य बिमा,"काठमाडौं : आर्थिक पत्रकारहरूलाई हिमालयन एभरेस्ट इन्सुरेन्समा १५ करोड ९६ लाख रुपैयाँबराबरको स्वास्थ्य बिमा गरिएको छ। नेपाल आर्थिक पत्रकार समाज (सेजन)ले संस्थामा आबद्ध सदस्यहरूको स्वास्थ्य बिमा गरेको हो। हिमालयन एभरेस्ट इन्स्योरेन्सका प्रमुख कार्यकारी अधिकृत विजयबहादुर शाहले सेजनका प्रमुख कार्यकारी अधिकृत (सीईओ) आश्विन पराजुलीलाई बिमा पोलिसी हस्तान्तरण गरेका हुन्। उक्त पोलिसी फागुन ४ गतेदेखि नै कार्यान्वयनमा आइसकेको छ। स्वास्थ्य बिमाको अवधि एक वर्षको हुनेछ। पोलिसी हस्तान्तरण कार्यक्रममा सेजन अध्यक्ष सुजन ओलीले सदस्यहरूको क्षमता अभिवृद्धिबाहेक सुरक्षाको लागिसमेत संस्था गम्भीर रहेको बताए। यसैक्रममा स्वास्थ्य बिमा कार्यक्रम लागू गरिएको दाबी उनले गरे। उनले भने, सदस्यको स्वास्थ्य संवेदनशीलतालाई मध्यनजर गर्दै अहिले हामीले आफ्नो कोषबाट सबै सदस्यको बिमा गरेका छौं। इन्सुरेन्स कम्पनीका सीईओ शाहले नेपाली बिमामा जोडिन आवश्यक रहे पनि सर्वसाधारणलाई बुझाउन नसकिएको भन्दै आर्थिक पत्रकारको संगठनको हैसियतले सेजनले बुझाउन अनुरोध गरे। बिमा गर्दाका फाइदा बुझाउन नसक्दा क्षति न्यूनीकरण नभएको उनको भनाइ छ।"
राष्ट्रियसभाबाट सम्पत्ति शुद्धीकरण विधेयक पारित,"काठमाडौं : राष्ट्रियसभाको आजको बैठकले प्रतिनिधिसभाबाट सन्देशसहित प्राप्त सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवद्र्धनसम्बन्धी केही ऐनलाई संशोधन गर्ने विधेयक, २०८० पारित गरेको छ । २७ माघ २०७९ मा प्रतिनिधि सभामा दर्ता भएको यो विधेयक २४ माघ २०८० मा पास भएर राष्ट्रिय सभामा आएको थियो। कानुन,न्याय तथा संसदीय मामिलामन्त्री धनराज गुरुङले सो विधेयक सभामा पेस गरेका थिए । विधायन व्यवस्थापन समितिको प्रतिवेदनसहित प्रतिनिधिसभाबाट सन्देशसहित प्राप्त भएको सो विधेयकमाथि त्यसअघि छलफल भएको थियो । छलफलमा सांसदहरू रमेशजङ्ग रायमाझी र भैरवसुन्दर श्रेष्ठले आफनो धारणा राखेका थिए। त्यस्तै, बैठकले राष्ट्रियसभा (दोस्रो संशोधन) नियमावली, २०८० पारित गरेको छ । समितिका सभापति सुरेशकुमार आलेमगरले सो प्रस्ताव बैठकसमक्ष पेस गरेका थिए। । त्यसमाथि सांसदहरू प्रकाश पन्थ, भुवनबहादुर सुनार, रमेशजंग रायमाझी, कमला पन्त, डा विमला राई पौडेल, जितेन्द्रनारायण देव, भैरवसुन्दर श्रेष्ठ, खिमलाल देवकोटा, विमला घिमिरे र गोपीबहादुर सार्की अछामीले आफ्नो धारणा राखेका थिए। लुम्बिनी प्रदेशबाट प्रतिनिधित्व गर्ने सभामा सदस्यकोतर्फबाट निर्वाचन क्षेत्र (प्रदेश) विकास निर्माण,शान्ति सुव्यवस्थालगायत कार्यहरुको अनुमगन,निरीक्षण र मूल्याङ्कनको प्रतिवेदन, २०८० सभासमक्ष पेस भएको छ। दिगो विकास तथा सुशासन समितिका सभापति प्रकाश पन्थले नेपालमा दिगो विकास लक्ष्य कार्यान्वयन स्थिति अध्ययन तथा मूल्याङ्कन प्रतिवेदन, २०८० सभासमक्ष पेस गरेका हुन्। त्यस्तै, विधायन व्यवस्थापन समितिका सभापति जयन्तीदेवी राईले खाद्य अधिकार तथा खाद्य सम्प्रभूतासम्बन्धी ऐन, २०७५ को दफा १९ को कार्यान्वयन मापन प्रतिवेदन, २०८० सभामा पेस गरिन् । राष्ट्रियसभाको अर्को बैठक यही फागुन २१ गते १ : १७ बजे बस्नेछ ।"
संसदमा एकसिट पनि नभएका व्यक्तिहरू प्रधानमन्त्री बन्छु भन्दै हिँड्या छन् : अध्यक्ष ओली,काठमाडौं : नेकपा एमालेका अध्यक्ष केपी शर्मा ओलीले संसदमा एकसिट पनि नभएका व्यक्तिहरू प्रधानमन्त्री बन्छु भन्दै हिँड्ने गरेको बताएका छन्। शुक्रबार काठमाडौंमा नेपाल पुस्तक तथा स्टेसनरी व्यवसायी महासंघको सातौँ राष्ट्रिय महाधिवेशन उद्घाटन गर्दै ओलीले राष्ट्रिय मान्यता प्राप्त नगरेका दलबाट प्रधानमन्त्री हुन्छन् भने आफू पनि असार १५ गते प्रधानमन्त्री बन्छु भन्दै एकसिट पनि नभएका व्यक्तिहरु हिँड्ने गरेको बताएका हुन्। अहिलेको परिस्थितिमा को सरकारमा हुन्छ को हुँदैन भन्न नसक्ने अवस्था रहेको उनले बताए ।पूर्वप्रधानमन्त्री समेत रहेका ओलीले एमाले त्यस्ता भित्र पर्ने पार्टी नभएको र आफ्नो दृष्टिकोण र इतिहास बोकेको पार्टी भएको प्रष्ट पारे। अध्यक्ष ओलीले अहिलेको देशको अर्थतन्त्रलाई कोभिडले प्रभाव पारेको छ भन्नू गलत भएको भन्दै अर्थतन्त्र ओरालो लाग्नुको कारण वर्तमान गठबन्धन सरकार नै भएको आरोप लगाए। उनले सिर्जन संस्कृतिको विकासको लागि पठन संस्कृतिको विकास आवश्यक रहेको धारणा राखे।
एनसेल र ईएन्ड इन्टरनेसनलबीच उत्कृष्ट डिजिटल सेवा र ग्राहक अनुभव प्रदान गर्न समझदारी,"काठमाडौं : एनसेलले बुधबार आफ्ना ग्राहकहरूलाई उत्कृष्ट डिजिटल अनुभव प्रदान गर्न, नलेज सेयरिङसम्बन्धी गतिविधिहरू सञ्चालन गर्न र मुख्य सेवा, सुविधा तथा प्लेटफर्महरू उपलब्ध गराउन ईएन्ड इन्टरनेसनलसँग रणनीतिक समझदारी गरेको छ। यो सम्झौतामा एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभ र ईएन्ड इन्टरनेसनलका चिफ बिजनेस अफिसर खालेद मोहम्मद रियदले बार्सिलोनामा भएको मोबाइल वर्ल्ड कंग्रेसका अवसरमा हस्ताक्षर गरेका हुन्। ईएन्ड इन्टरनेसनल संयुक्त अरब इमिरेट्सको एतिसलात ब्रान्डको दूरसञ्चार कम्पनी चलाउने ईएन्ड ग्रुपको एक अंश हो। समझदारी पत्रअनुसार दुवै पक्षले कस्टमर भ्यालु म्यानेजमेन्ट (सीभीएम) र एड्भान्स्ड एनालिटिक्स, बीटुसी र बीटुबी सेल्स एन्ड मार्केटिङलगायतको व्यावसायिक सहायता, ग्राहक अनुभव, खरिद, नेटवर्क क्यापेक्स एन्ड ओपेक्स अप्टिमाइजेसन, इन्टरनेसनल क्यारियर एन्ड होलसेल, मोबाइल नेटवर्क कोड (एमएनसी) सर्भिसेज सपोर्ट र डिजिटल रूपान्तरणलगायत क्षेत्रमा सहकार्य गर्नेछन्। यो सहकार्य आय बढाउन, नवीन सेवाहरू सञ्चालनमा ल्याउन, खरिद र नेटवर्क सुदृढीकरणमा बचत गर्न, अन्तर्राष्ट्रिय लामो दूरीको व्यवसाय र डिजिटल सोलुसन्स बढाउन महत्त्वपूर्ण हुनेछ। यसका लागि एनसेल र ईएन्ड इन्टरनेसनलले नेपालका ग्राहकको डिजिटल यात्रा सजिलो हुने गरी ठोस र प्रभावकारी नतिजा प्रदान गर्नेछन्। ईएन्ड इन्टरनेसनलसँगको यो रणनीतिक साझेदारी एनसेलको टेल्कोबाट डिजिटल टेकको बन्ने यात्राको महत्त्वपूर्ण उपलब्धि हो। यो साझेदारी नेपालको डिजिटल विकासमा योगदान पुर्याएर डिजिटल रूपान्तरणलाई गति दिने हाम्रो प्रतिबद्धताअनुरूप छ, सम्झौतापछि एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभले भने, ईएन्ड इन्टरनेसनलको नेतृत्व र पार्टनर नेटवर्क प्रोग्रामको बृहत् अनुभवका साथ यो सहकार्यले एनसेललाई असीम अवसरहरूका साथ सशक्त बनाउने कुरामा हामी विश्वस्त छौं। ईएन्ड इन्टरनेसनलका साथ हामी हाम्रा ग्राहकलाई उत्कृष्ट सेवा प्रदान गर्दै आफ्ना सेयरधनी, व्यावसायिक साझेदार र सम्पूर्ण दूरसञ्चार क्षेत्रको प्रगतिमा योगदान पुर्याउन तयार छौं। मोबाइल कनेक्टिभीभन्दा बाहिरसमेत नेटवर्क पूर्वाधार विस्तारलाई प्राथमिकता दिइरहेको अवस्थामा हामी डिजिटल नेपाल भिजनको उद्देश्य प्राप्त गर्ने लक्ष्यमा योगदान पुर्याउन प्रतिबद्ध रहेको स्पष्ट पार्न चाहन्छौं, जुन हाम्रो थिम हेयर फर यू अर्थात हामी तपाईंकै लागिमा आधारित छ। ईएन्ड इन्टरनेसनलका चिफ बिजनेस अफिसर खालेद मोहम्मद रियदले एनसेलसँगको साझेदारी नेपालका उपभोक्ता र व्यवसायीहरूलाई कनेक्टिभिटी र डिजिटल रूपान्तरणका लाभ दिलाउने नयाँ अध्याय भएको बताए। स्थानीय बजारबारे एनसेलको गहिरो बुझाइ र विश्वस्तरीय डिजिटल सञ्जाल विकास गर्ने हाम्रो विशेषज्ञताको संयोजनबाट यस डिजिटल युगमा नेपालको प्रगतिलाई गति दिन मद्दत गर्न सक्छौं भन्ने कुरामा म विश्वस्त छु, उनले भने, पूर्वाधारलाई अप्टिमाइज गरेर, कनेक्टिभिटी बढाएर र सेवाहरूमा नयाँ अवसर पहिल्याएर हामी सबै नेपालीका लागि साँच्चै कनेक्टेड र समावेशी डिजिटल भविष्य निर्माणमा सघाउने लक्ष्य राख्छौं। यो सुरुवात मात्र हो। नेपालको महत्त्वाकांक्षी डिजिटल भिजनलाई साकार पार्न रणनीतिक साझेदारको रूपमा के गर्न सक्छौं, त्यो गर्न हामी तत्पर छौं। यसैगरी सामझदारीअन्तर्गत एनसेलले ईएन्ड इन्टरनेसनलको सहयोगमा डिजिटल र परम्परागत माध्यमको सदुपयोग गर्दै रियल टाइम र कन्टेक्सचुअल मार्केटिङ गर्ने, मेसिन लर्निङ र एआई मोडलहरूको बृहत्तर उपयोग गर्दै उत्कृष्ट एनालिटिक्स कार्यान्वयन गर्ने र बिग डाटा स्रोतहरूको प्रयोगमार्फत सान्दर्भिक र पर्सनलाइज्ड अफरहरू ल्याउनेछ। कम्पनीले आफ्नो ग्राहक आधार वृद्धि, वितरक र विक्रेताहरूको व्यवस्थापनलगायतका विषयमा रणनीतिक दिशा तय गर्नेछ। एनसेल र ईएन्ड इन्टरनेसनलले नेटवर्क अप्टिमाइजेसन, दुर्गम क्षेत्रका लागि लागतमैत्री समाधान, ग्रिनफिल्ड एनालिसिसका लागि अप्टिमाइजेसन, नेटवर्क कार्यसम्पादन मूल्यांकन (क्राउडसोर्सिङ), प्रत्यक्ष सोर्सिङमार्फत भ्यालु क्रियसन र सेवालगायत अन्य क्षेत्रमा सहकार्य गर्नेछन्। एनसेलले क्यापेक्स र ओपेक्सलाई घटाउँदै ग्रामीण तथा दुर्गम क्षेत्रहरूमा भ्वाइस र डाटा सेवा प्रभावकारी बनाउने उद्देश्यले प्राविधिक समाधानहरूको डिजाइन र पहिचानमा नेतृत्व गर्नेछ। क्यारियर र होलसेल सेवाहरूको सन्दर्भमा एनसेलले ईएन्ड ग्रुपअन्तर्गत विश्वभरका ८५० भन्दा बढी सेवाप्रदायकहरूको नेटवर्कमा आबद्ध भएर रोमिङमा एसएमएस र भ्वाइस सेवामार्फत ग्लोबल फुटप्रिन्टको लाभ उठाउन सक्नेछ। त्यसैगरी डिजिटल सोलुसन्सअन्तर्गत प्रविधिमा अभ्यस्त युवाहरूलाई बेस्ट इन क्लास डिजिटल अनुभव प्रदान गरिनेछ। यस समझदारीअन्तर्गत हुने सबै रणनीतिक योजना र समन्वयबारे निरीक्षण तथा छलफल गर्न एनसेल र ईएन्ड इन्टरनेसनलले आआफ्नो तर्फबाट संयोजक तोक्नेछन्।"
"गाम्रीण बजार मदिरा पसलले भरिए, सिसाले वातावरण विनाश","बैतडी : सुर्नया गाउँपालिकाको केन्द्र रौलेश्वर बजार क्षेत्रमा जहाँतहीँ सिसा फालिन्छन्। पसल वरपर, नाली र सडक छेउछाउ तथा खाली चौरमा जहाँतहीँ सिसा देखिन्छन्। सोही ठाँउको सन्सेरीमाण्डौ बजार क्षेत्रको पनि अवस्था उस्तै छ। जिल्लाका अधिकांश बजार क्षेत्र तथा सडक छेउछाउमा सिसा अव्यवस्थित रुपमा यत्रतत्र देख्न पाइन्छ। गाउँघरतिर मदिराका पसलहरू थुप्रै खुले, सिसीहरू जहाँतहीँ फालिन्छन्, सुर्नया गाउँपालिका ४ स्थित पञ्चदेव आधारभुत विद्यालयका शिक्षक भानबहादुर महरा भन्छन्, ग्रामीण बजारहरू मदिरा पसलले भरिन थाले, सिसाले वातावरण भरियो। जहाँतहीँ फुटेका सिसाले विद्यार्थीहरूका लागि हिँडडुलमा समस्या आएको शिक्षक महरा बताउँछन्। हिंडडुल गर्ने बाटो तथा ग्रामीण सडक र खेतहरूमा समेत सिसाहरू धेरै छन्। ग्रामीण क्षेत्रमा सडकको पहुँच पुगेसँगै मदिरा पसलहरु पनि छ्यापछ्याप्ती खुलेर नकारात्मक असर पुर्याइरहेको मेलौली नगरपालिका१ की सुनिता दयाल बताउँछिन्। सडकको सहज पहुँच पुग्यो, मदिराका पसलहरू बढी खुले, यसले समाजिक रुपमा प्रत्यक्ष असर पुर्याएको थियो नै, जहाँत्यहीं सिसा फालिनाले वातावरणमासमेत प्रभाव पार्यो, घरखेत गर्दा हिँड्नै समस्या हुन्छ, जहाँत्यहीं सिसा छन्।' घर नजिकै रहेको मेलौली काँडा बजारबाट मदिरा बिक्री हुने र आसापासका क्षेत्रमा सिसैसिसा फालिने गरिएको दयाल बताउँछिन्। सुदूरपश्चिम प्रदेशकै प्रशिद्ध धार्मिक क्षेत्र मेलौली भगवती मन्दिर परिसरमा समेत प्लास्टिक र सिसाजन्य वस्तु फालिने गरिएको मेलौली धार्मिक सेवा समितिका संयोजक जगदिश सिंह नायकले बताए। यो प्रदेशकै प्रशिद्ध धार्मिक क्षेत्र हो, यस वरपार थुप्रै प्लाष्टिक र सिसाका बोतल तथा टुक्राहरू छन्, जहाँतहीँ सिसा फाल्ने गरेका छन्, उनले भने। ग्रामीण क्षेत्रमा रहेका ससाना बजारहरु रहेको र मदिराजन्य पदार्थको बिक्रीवितरणले ठुलै सहरहरुको झल्को दिइरहेको बताउँछन् सिवनाथ गाउँपालिकाका मनोज ठकुराठी। दैनिक उपभोज्ञका सरसामान नपाइने बजारहरुमा रक्सी थुप्रै पाइन्छन्, साबुन तेल पाउन सजिलो होला, मदिरा छ्यापछ्याप्ती पाइन्छ। मुख्य राजमार्ग तथा शाखा सडकहरूमा समेत जहाँतहीँ सिसा फालेको देख्न सकिन्छ। पहिले मदिराजन्य सिसीहरु बिक्री हुन्थे, आजभोलि बिक्रीसमेत हुन छोड्यो, जहाँतहीँ फालिन्छन्, पाटन बजारका व्यावसायी दिनेश बिष्ट भन्छन्, सिसाको व्यवस्थापन छैन, पेय पदार्थका खाली सिसी र सिसाका टुक्राहरू यत्रतत्र देख्न सकिन्छ।' सिगास गाउँपालिकाको गाजरी, सुर्नया गाउँपालिकाको सन्सेरीमाण्डौ, रौलेश्वर, मेलौली नगरपालिकाको काणा बजार, पञ्चेश्वर गाउँपालिकाको कुलाउ, शिवनाथ गाउँपालिकाको सुल्लेखान लगायतका बजार क्षेत्रहरुमा जहातहीँ मदिराका सीसीहरु फाल्ने गरिएको छ। जिल्लाका मुख्य राजर्मागका बजारहरुमा समेत व्यवस्थित विसर्जन नगर्ने गरेको पाइएको हो। पाटन नगरपालिका, दशरथचन्द नगरपालिकाले मुख्य बजार क्षेत्रबाट फोहोर संकलन गर्ने गरेको भए पनि व्यवस्थित रुपमा विसर्जन गरिंदैन। पाटन नगरपालिकाले बजार क्षेत्रबाट ओसारेर सडक छेउमै फाल्ने गरेको छ। मेलौलीले पाटनपञ्चेश्वर सडकखण्ड छेउमै सिसा फाल्ने गरिएको छ। यसैगरी सुर्नया नदीमा समेत सिसाहरु फाल्ने गरेको पाइन्छ। दिसाभन्दा सिसाले मानिसको जीवन जोखिममा छ, हामीले खुलादिसामुक्त क्षेत्र घोषणा गर्यौँ, अब सिसामुक्त क्षेत्र पनि घोषणा गर्ने गरी आगामी वर्ष नीति तथा कार्यक्रममै ल्याउछौँ, पाटन नगरपालिकाका नगर उपप्रमुख कमल सिंह बोहराले भने। सिसाको स्थायी व्यवस्थापन गर्ने तयारी गर्ने उपप्रमुख बोहराले बताए। स्थानीय सरकार गठन भएपछि पालिकाको केन्द्र र वडातहसम्म नै सडकको सहज पहुँच पुगेको र पछिल्लो समयमा मदिरा पसल खुल्ने क्रम ह्वात्तै बढेको घरेलु तथा साना उद्योग कार्यालय बैतडीका सूचना अधिकारी लक्ष्मण कुमार साउँद बताउँछन्। जिल्लामा ६५० मदिरा पसलहरु रहेकोमा ५ सयभन्दा बढी मदिराका पसलहरु ग्रामीण क्षेत्रमा रहेको सूचना अधिकारी साउँदको भनाइ छ। स्थानीय बजारहरुमा मदिरा बिक्रीवितरण बढ्दो अवस्थामा रहेको र सोही अनुसार सिसा व्यवस्थापनमा ध्यान नदिएको पाइएको सुर्नया गाउँपालिकाका प्रमुख प्रशासकीय अधिकृत रघुनाथ अवस्थीले बताए। यहाँका बजारहरुमा सिसा जताततै फालिने गरिन्छ, व्यापरीहरुलाई सही ढंगले व्यवस्थापन गर्न भनिरहेका हुन्छौं', प्रमुख प्रशासकीय अधिकृत अवस्थीले भने, 'पालिकाबाट पनि छुट्टै व्यवस्थापन गर्न सकेका छैनौँ।' जिल्लाको सदरमुकासँग जोडिएको दशरथचन्द नगरपालिकाले पनि अव्यवस्थित रुपमा डम्पिङ साइडमा सिसा फाल्ने गरेको पाइएको छ। यसरी जथाभावी सिसा फाल्नाले वातावरणीय प्रभाव र जोखिमसँगै स्वास्थ्यमा पनि प्रतिकूल असर पुर्याउने गरेको स्वास्थ्य कार्यालय बैतडीका प्रमुख योगेशप्रशाद भट्ट बताउँछन्। सिसामा जम्ने पानीबाट लामखुट्टे, किर्नाजस्ता रोग सार्ने किराहरु बढ्ने गर्दछन्, यसले विभिन्न सरुवा रोगको जोखिम बढ्छ। कच्चा पदार्थको रुपमा धातुजन्य वस्तु लगायत, सिसा, रबर, प्लाष्टिक, काँच लगायतका वस्तुहरुलाई कलकाराखानामा लगेर प्रसोधन गरी पुनः प्रयोगमा ल्याउन सकिन्छ। वातावरणीय असन्तुलनसमेत कायम राख्ने भएकाले सिसा लगायत प्लाष्टिकजन्य वस्तुहरुको व्यवस्थापमा ध्यान दिन आवश्यक रहेको वातावरण विज्ञहरु बताउँछन्। सरकारले जारी गरेको राष्ट्रिय वातावरण नीति (२०७६)मा पनि औद्योगिक उत्पादनमा प्रयोग हुने रसायन तथा कच्च पदार्थसँगै आउने पारो(मर्करी),सिसा तथा अति वाष्पशील जैविक पदार्थ जस्ता रासायनलाई आवश्यकता अनुसार नियन्त्रण तथा व्यवस्थापन गरिने उल्लेख गरिएको छ। तर स्थानीय स्तरमा जहाँतहीँ प्लास्टिक तथा सिसाजन्य वस्तुहरु विसर्जन गर्ने गरिएको छ। स्थानीय तहले फोहोर व्यवस्थापनसँगै सिसाजन्य फोहोरको उचित व्यवस्थापन गर्न नसकेको पाइएको हो।"
आँखाले देखेपछिको खुशीयाली,"अर्घाखाँची : २३ महिनादेखि एक आँखाले देख्न छाडेका अर्घाखाँचीको मालारानी गाउँपालिका६ हंसपुरका ७५ वर्षीय रामबहादुर थापा, आँखाले देख्न थालेपछि खुशी भएका छन् । मोतीया बिन्दु भएर आँखाको ज्योति गुमाएका थापाले शल्यक्रिया गरेर आँखा देख्न थालेका हुन् । सन्धिखर्क नगरपालिका११ का ९१ वर्षीय धनबहादुर कुँवरले पनि शिविरमा आँखाको शल्यक्रिया गरेपछि निकै हर्षित भएका छन् । ५ वर्ष देखि एउटा आँखाले नदेखेका उनी आँखा देख्न थालेपछि अत्यन्तै खुशी भएका छन् । अर्घाखाँचीको सदरमुकाम सन्धिखर्कमा २ दिनसम्म चलेको शल्यक्रिया शिविरमा ९५ जनाको आँखाको मोतिया विन्दुको निःशुल्क शल्यक्रिया गरिएको छ । केही वर्षदेखि आँखा नदेखी घरमै बस्तै आएका यहाँका स्थानीयले आँखाले देखेपछि निकै खुशी भएका छन्। ग्लोबल मेडिकल फाउन्डेसन अष्ट्रेलियाको आर्थिक सहयोग , दिगो विकास केन्द्र अर्घाखाँचीको आयोजना तथा जिल्ला आँखा उपचार केन्द्र सन्धिखर्कको प्राविधिक सहयोगमा सन्धिखर्कमा शिविर सम्पन्न भएको हो । पछिल्लो ३ वर्षको अवधिमा ३ सय जनाको निःशुल्क मोतियाविन्दुको शल्यक्रिया गरिएको दिगो विकास केन्द्र अर्घाखाँचीका अध्यक्ष डाक्टर जयबहादुर टण्डनले बताए ।अखाँचीमा आँखाको मोतियाविन्दुको समस्या धेरै भएकाले आर्थिक अवस्था कमजोर भएर उपचार गर्न नसकेका बिरामीलाई लक्षित गरेर कार्यक्रम सञ्चालन गरिएको अध्यक्ष टण्डनको भनाइ छ । शिविरले आर्थिक अवस्था कमजोर भएर उपचार गराउन नसकेका बिरामीलाई धेरै राहत पुगेको छ । उपचारको लागि बुटवल काठमाडौंसम्म शल्यक्रिया गर्न जाने बिरामीको पैसासमेत बचत भएको दिगो विकास केन्द्रका उपाध्यक्ष तथा राष्ट्रिय बिमा बोर्डका सदस्य मुक्तिराम श्रेष्ठ बताए । आफूहरु जिल्लाबासी भएको त्यसमा पनि डाक्टर भएकाले स्वास्थ्यको पहुँचमा ल्याउनु दायित्व पनि भएको उनले बताए । सोही संस्थाले ३ वर्षको अवधिमा जिल्लाका ग्रामीण क्षेत्रमा आँखा परीक्षण, निःशुल्क औषधि वितरण, चस्मा वितरण, दाँतको परीक्षण सवा १७ सय बढी बिरामीलाई सेवा दिएको छ । यो कार्यक्रमलाई आगामी वर्ष पनि निरन्तर संचालन गरिने उपाध्यक्ष श्रेष्ठले बताए । कार्यक्रमबाट जिल्लाबासीले बढी फाइदा पुगेको भन्दै सन्धिखर्क नगरपालिकाले दिगो विकास केन्द्र अर्घाखाँचीलाई सम्मान समेत गरेको छ ।"
राष्ट्रियसभा अध्यक्षको विषयमा गठबन्धनबाटै टुंगो लाग्छ : सभापति देउवा,काठमाडौं : नेपाली कांग्रेसका सभापति शेरबहादुर देउवाले राष्ट्रिय सभा अध्यक्षको विषय गठबन्धनबाटै टुंगो लगाइने बताएका छन्। शुक्रबार चितवनको भरतपुर बिमानस्थलमा सञ्चारकर्मीसँग कुरा गर्दै देउवाले कांग्रेस एक्लैले अध्यक्ष बनाउन नसक्ने भन्दै गठबन्धनबाटै टुंगो लगाइने बताएका हुन्। पूर्वप्रधानमन्त्री समेत रहेका देउवाले अहिले गठबन्धनभित्र कुनै समस्या नरहेको भन्दै निरन्तरता पाउने विश्वास व्यक्त गरे। उनले एक पार्टीभित्र अर्को पार्टीको विषयमा छलफल र कुराकानी हुनु सामान्य भएको जिकिर गरे। राष्ट्रियसभा अध्यक्ष पदमा सत्तारुढ दल नेकपा माओवादी केन्द्र र नेपाली कांग्रेसले आआफ्ना उम्मेदवार उठाउने दावी गर्दै आएका छन्। राष्ट्रियसभा अध्यक्षका लागि यही फागुन २९ गते निर्वाचन हुँदैछ।
बैठकमा उठेका विषयमा जवाफ दिन सरकारलाई सभामुखको निर्देशन,"काठमाडौं : सभामुख देवराज घिमिरेले प्रतिनिधिसभा बैठकमा सांसदहरूले उठाएका प्रश्नको जवाफ दिन सरकारलाई निर्देशन दिएका छन्। शुक्रबारको प्रतिनिधिसभा बैठकमा प्रमुख प्रतिपक्ष दल नेकपा एमालेसहित विपक्षी दलका सांसदहरूले आफूहरूले उठाएका विषयमा सरकार गम्भीर नभएको भन्दै अवरोध जनाएपछि सभामुख घिमिरेले फागुन २१ गतेको बैठकमा जवाफ दिन सरकारलाई रुलिङ गरेका हुन्। सभामुखले भने,' यसअघिका बैठकमा माननीय सांसदहरूले उठाएका विषयमा संसदमा उपस्थित भएर जवाफ दिन निर्देशन दिइसकेको छ। आजको बैठकमा माननीय सदस्यहरूले उठाएका विषयमा फागुन २१ गते बस्ने बैठकमा उपस्थित भएर जवाफ दिन नेपाल सरकारलाई निर्देशन गर्दछु।' एमाले सांसदहरूले बालकुमारी घटनाको दोषी मन्त्री प्रकाश ज्वालालाई बर्खास्त नगरेको भन्दै आपत्ती जनाएका थिए। सो घटनालाई गम्भीररुपले लिएर जवाफ दिनुपर्नेमा प्रधानमन्त्री पन्छिन खोजेको आरोप लगाए।"
साढे २ महिनापछि पोखराजोमसोम उडान सुरु,जोमसोम : मुस्ताङमा साढे दुई महिनापछि हवाइ सेवा सञ्चालनमा आएको छ। प्रतिकुल मौसमका साथै पर्यटकीय अफसिजनका कारण रोकिएको पोखराजोमसोम हवाइ सेवा शुक्रबारदेखि सञ्चालनमा आएको हो। हिउँदयामको मौसमसँगै पर्यटक अफसिजनका कारण तारा एअरलाईन्सले मंसिर १० गते र सुमित एअरलाईन्सले मंसिर २० गतेदेखि पोखराजोमसोम हवाइ सेवा उडान बन्द गरेका थिए। उडान बन्द भएको साढे २ महिनापछि पोखराजोमसोम हवाइ सेवा सञ्चालनमा आएको जोमसोम नागरिक उड्यन कार्यालयका प्रमुख हिरोण शाहले जानकारी दिए। उनका अनुसार हिउँदपछि गर्मी सुरु भएकाले शुक्रबार सुमित एअरलाईन्सले पोखराजोमसोमका लागि २ वटा उडान भरेको हो। हवाइ मार्ग हुँदै आउने सबै भारतीय पर्यटक रहेका उनले बताए। पोखराजोमसोमका लागि सुमित एअरलाइन्सको जहाजले उडान सञ्चालनमा ल्याएपछि तारा एअरलाइन्सले उडान कहिलेदेखि सुरु गर्ने भन्ने तय भइनसकेको जोमसोम नागरिक उड्यन कार्यालयका प्रमुख शाहले उल्लेख गरे। मुस्ताङमा पोखरा जोमसोम हवाइ सेवा सञ्चालना आएसँगै जोमसोम विमानस्थलको पर्यटकीय चहलपहल बढेको छ। अनुकुल मौसम सुरु भएसँगै सदरमुकाम जोमसोम भारतीय तथा आन्तरिक पर्यटकको आगमन बढेको छ। धेरै भारतीय पर्यटक सडकमार्ग हुँदै मुक्तिनाथ दर्शनका लागि आउने गरेका छन्। गतवर्ष हवाइ तथा सडकमार्ग हुँदै करिव ९० हजार पर्यटक मुस्ताङ आएका थिए। यसअघि जिल्ला प्रहरी कार्यालय मुस्ताङले जोमसोम विमानस्थलको सरसफाई तथा धावनमार्गमा उम्रिएका घाँसबिरुवा पन्छ्याउने काम गरिएको थियो।
काठमाडौं महानगरपालिकाका ११८ औषधि पसल मापदण्डविपरित,"काठमाडौं : काठमाडौं महानगरपालिकाले महानगर क्षेत्रभित्र सञ्चालनमा रहेका ११८ औषधि पसलले आधारभूत मापदण्डसमेत पालना नगरेको जनाएको छ। कामपा स्वास्थ्य विभागले गएको असोज २१ गतेदेखि औषधि पसलको अनुगमन थालेको थियो। अहिलेसम्ममा वडा नं १, २ र ३ का धेरै र अन्य वडामा गरिएको अनुगमनका क्रममा उक्त कमजोरी पत्ता लगाइएको विभागको भनाइ छ। वडा नं १४ कलङ्कीमा सञ्चालित मिसन फार्मेसीले फ्रिज नचलाई खोप भण्डारण गरेको पाइयो। यसरी भेटिएका तीन प्याकेट (३० वटा) एन्टिरेविज भ्याक्सिन, टिटी खोप नौ थान र तीन थान इन्सुलिन जफत गरिएको कामपाको स्वास्थ्य विभागका निमित्त प्रमुख सजिना महर्जनले जानकारी दिए। अनुगमनका क्रममा औषधि राख्ने फ्रिजमा कोल्ड चेन कुनैमा पनि नभेटिएकाले औषधि पसलमा कुनै पनि खोप नलगाउन नागरिकलाई आग्रह गरिएको छ। 'औषधि पसलले, फ्रिज तथा खोप भण्डारण गर्ने कक्षमा आवश्यक पर्ने तापक्रम नमिलाउनु गम्भीर लापरबाही हो। जनस्वास्थ्यका दृष्टिले चरम गल्ती हो।' अनुगमनको अवस्था बुझिसकेपछि कामपाको उपप्रमुख एवं अनुगमन समितिकी संयोजक सुनिता डङ्गोलले भने, 'यस्ता ठाउँमा सुधारको मौका दिन सकिँदैन।' औषधि पसल दर्ता गर्दा एउटाका नाममा प्रमाणपत्र छ। पसलमा अर्कै व्यक्ति बसेको पनि अनुगमनका क्रममा भेटिएको छ। अनुगमनका क्रममा भेटिएका केही प्रतिनिधि पसलबाहेक धेरैमा समस्या देखिएको कामपाको भनाइ छ। कामपाले गत मङ्सिरमा महानगर क्षेत्रभित्र सञ्चालित औषधि पसललाई प्रचलित व्यवस्थाअनुसार कानुनी दायरामा आउनका लागि सार्वजनिक सूचनामार्फत आग्रह गरेको थियो। सूचनाको बेवास्ता गरेको भन्दै कामपाले अनुगमन सुरु गरेको हो। अवस्थामा सुधार नगर्नेलाई स्थानीय सरकार सञ्चालन ऐन, २०७४ को दफा ११ (झ) ९, महानगरपालिका जनस्वास्थ्य ऐन २०८० को दफा ५३ अनुसार कारबाही हुनेछ। औषधि पसल सञ्चालन गर्न कामपामा अनुमति लिनुपर्छ, फार्मेसी पढेकाले मात्रै औषधि पसल सञ्चालन र बिक्रीवितरण गर्नुपर्ने कानुनी व्यवस्था छ। हाल कामपामा दुई हजार छ सय औषधि पसल सञ्चालनमा रहेको बताइएको छ। औषधि पसलको यो प्रवृत्तिमा तत्काल सुधारको खाँचो रहेको बताउँदै कामपाले गत असोजदेखि नियमित अनुगमन गरिरहेको छ। अनुगमनका क्रममा समस्या देखिएका पसललाई कारबाहीको दायरामा ल्याउने कामपाले जनाएको छ। रासस"
"बङ्गलादेशको ढाकामा आगलागी , ४३ जनाको मृत्यु","ढाका : बङ्गलादेशको राजधानी ढाकाको एक अग्लो भवनमा बिहीबार राति आगलागी हुँदा कम्तीमा ४३ जनाको मृत्यु भएको छ । बङ्गलादेशका स्वास्थ्य तथा परिवार कल्याणमन्त्री समान्तलाल सेनले शुक्रबार बिहान सिन्ह्वासँगको कुराकानीमा घटनाको पुष्टि गरेका छन्। उनका अनुसार ३३ जनाको शव ढाका मेडिकल कलेज अस्पतालमा र १० जनाको शव ढाकास्थित शेख हसिना नेसनल इन्स्टिच्युट अफ बर्न एन्ड प्लास्टिक सर्जरीमा ल्याइएको छ । ढाकास्थित फायर सर्भिस एण्ड सिभिल डिफेन्स हेडक्वाटरका इन्स्पेक्टर अनवारुल इस्लामले सिन्ह्वासँग कुरा गर्दै ४२ जना अचेत अवस्थामा रहेका सहित करिब ७५ जनालाई ग्रिन कोजी कटेज सपिङ मल बाट उद्धार गरिएको र उनीहरुलाई विभिन्न अस्पतालमा लगिएको बताएका छन्। इस्लामका अनुसार उद्धारकर्मीले घटनास्थलमा काम गरिरहेका छन् । राति ९:३० बजेतिर आगलागी भएको सूचना पाएपछि दमकल पठाइएको उनले बताए। स्थानीय समयअनुसार बिहीबार राति ११:३० बजे १२ वटा दमकल घटनास्थलमा पुगेर आगो नियन्त्रणमा लिएका थिए । अधिकारीका अनुसार सात तले भवनमा एउटा रेस्टुरेन्ट, एउटा आउटलेट र अन्य थुप्रै पसलहरू छन् । नाम उल्लेख नगर्ने शर्तमा अग्नि नियन्त्रकका अर्का एक अधिकारीले आगलागीमा परी घाइते भएकामध्ये केहीको अवस्था गम्भीर रहेकोले मृत्यु हुनेको सङ्ख्या अझै बढ्न सक्ने बताएका छन्। शुक्रबार बिहानै आएको टिभी रिपोर्ट अनुसार भवनको केही भागमा शुक्रबार बिहान समाचार तयार पार्दासम्म आगलागी पूर्ण नियन्त्रणमा आउन सकेको छैन । आगलागीको कारण तत्काल खुल्न सकेको छैन ।"
एमालेको प्रश्न : बालकुमारी घटनाका दोषी मन्त्रीलाई बरखास्त गर्न प्रधानमन्त्रीलाई कसले रोक्यो ?,"काठमाडौं : प्रमुख प्रतिपक्ष दल नेकपा एमालेले ललितपुरको बालकुमारी घटनामा दोषी देखिएका मन्त्रीलाई बर्खास्त नगरेको भन्दै आजपनि प्रतिनिधिसभा बैठकमा विरोध जनाएको छ। बैठक सुरू हुनेवित्तिकै एमाले सांसदहरू सिटबाट उठेर दोषी मन्त्रीको राजीनामा माग गर्दै अवरोध जनाएका हुन्। त्यसपछि सभामुख देवराज घिमिरेले एमाले सांसद सूर्यथापालाई बोल्नका लागि समय दिएका थिए। उनले सरकारी प्रतिवेदनले बालकुमारी घटनामा दोषी ठहराएका भौतिक योजना तथा यातायात मन्त्री प्रकाश ज्वालालाई बर्खास्त किन नगरेको भन्दै सरकारको ध्यानाकर्षण गराए। उनले मन्त्री ज्वालालाई बर्खास्त गर्न प्रधानमन्त्रीलाई कसले रोक्यो भन्दै प्रश्न समेत गरे। 'बालकुमारी घटनाका दोषी मन्त्रीलाई बरखास्त गर्न प्रधानमन्त्रीलाई कसले रोकेको हो,'उनले भने,'सरकार जिम्मेवारी भएन। सरकार हरायो। प्रधानमन्त्रीको खोजि हुनुपर्यो। खोजि गर्नका लागि संसदले उच्चस्तरीय समिति बनाउनुपर्ने हो कि? संसद स्थगित गर्नुपर्ने हो।' उनले लघुवित्त,सहकारी र दुग्ध किसानका मागप्रति सरकारले वेवास्ता गरेको आरोप लगाए।"
प्रतिनिधिसभा बैठक सुरू,काठमाडौं : संघीय संसदअन्तर्गतको प्रतिनिधिसभा बैठक सुरू भएको छ। बैठकमा सभामुख देवराज घिमिरेले प्रतिनिधिसभा कार्यव्यवस्था परामर्श समितिमा माननीय सदस्यहरूको नाम हेरफेर गर्ने कार्यसूचीमा उल्लेख छ। परराष्ट्रमन्त्री नारायणप्रसाद साउदले विमस्टेक वडापत्र प्रस्तुत गर्नेलगायत कार्यसूची रहेको संघीय संसदका महासचिव पद्मप्रसाद पाण्डेले जानकारी दिएका छन्।
"नामिबियाविरुद्ध पहिला ब्याटिङ गर्दै नेपाल, कुशल भुर्तेलसहित तीनजना नखेल्ने","काठमाडौं : घरेलु मैदानमा जारी त्रिकोणात्मक टी२० सिरिज अन्तर्गतको चौथो खेलमा नामिबियाले टस जितेर फिल्डिङ गर्ने निर्णय लिएको छ । टीयु क्रिकेट मैदानमा नेपालविरुद्ध नामिबियाले टस जितेर पहिला फिल्डिङ गर्ने निर्णय लिएको हो। यसअघि भएका दुई खेलमा नामिवियासँग २० रन र नेदरल्याण्डसँग २ रनको हार व्यहोरेको नेपालले आजको खेल जित्नै पर्ने दबाबमा छ। खेल ११: ३० बजेदेखि सुरु हुँदैछ। नेपाली राष्ट्रिय पुरुष क्रिकेट टोलीमा आज तीनजना परिवर्तन भएका छन् । कुशल भुर्तेल,सन्दीप जोरा र ललित राजवंशीलाई विश्राम दिइएको छ। अनिल शाह,अभिनाश बोहोरा र आरिफ शेख मैदानमा उत्रिदैछन्। नेपालको टोली आसिफ शेख,रोहित पौडेल, कुशल मल्ल, सोमपाल कामी, करण केसी, गुलशन झा, दीपेन्द्र सिंह ऐरी, प्रतिश जिसी, अनिल शाह, अभिनाश बोहोरा र आरिफ शेख नामिबियाको टोली मलान क्रुगर,माइकल भान लिंगेन, जेपी कोट्जे, जान फ्रिलिंक, जेजे स्मिट, जान निकोल लोफ्ट इटन, जेन ग्रीन, रुबेन ट्रम्पलम्यान, बर्नार्ड स्कोल्ज, पिटर ब्लिगनट, बेन शिकोंगो"
जनताका समस्या सम्बोधन नगर्ने भए संसद चलाउनुको औचित्य छैन : राजेन्द्र लिङदेन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले आम नागरिकका समस्या सम्बोधनमा सरकार गम्भीर नभएको आरोप लगाएका छन्। शुक्रबार प्रतिनिधिसभा बैठकमा बोल्दै अध्यक्ष लिङदेनले नागरिकका समस्या सम्बोधन गर्नुको सट्टा उल्टै खेद्ने नीति सरकारले लिएको बताएका हुन्। उनले आन्दोलनरत मिटरब्याज पीडित,सहकारी पीडित र दुग्ध उत्पादन किसानका समस्या समाधान गर्न सरकार उदासिन देखिएको बताए। 'करिब एक महिनाको यात्रा तय गरेर मेची र महाकालीबाट मिटरब्याज पीडितहरू काठमाडौं आइपुगेका छन्। घाइते अवस्थामा आएका छन्। अशक्त अवस्थामा आइपुगेका छन्,'उनले भने,'सरकारले उनीहरूको समस्या सम्बोधन गर्नुको बदला तिम्रो लागि ऐन बनाइदिएको छ जाउ मुद्दा हाल भन्ने जवाफ दिइराखेको छ।' सरकार जवाफदेहिता नबनेपछि लघुवित्त ऋणीहरू संसद भवन प्रवेश गर्नुपर्ने अवस्था आएको जिकिर गरे। केहीदिनअघि नयाँ बानेश्वरको निषेधित क्षेत्र तोडेर लघुवित्त ऋणीहरू संसद भवन परिसर प्रवेश गरेका थिए। सोही क्रममा ४९ जना लघुवित्त ऋणीलाई प्रहरीले नियन्त्रणमा लिएको थियो। बैंक र वित्तीय समस्याका कारण व्यवसायीहरू आत्महत्या गर्ने अवस्थामा पुगेको उनको भनाइ छ। 'दुग्ध उत्पादन किसानहरू सडकमै छन्। समस्या कहाँ छैन। बैंक तथा वित्तीय समस्याका कारण आज आत्महत्या गर्नुपर्ने अवस्थामा पुगेका व्यवसायीहरूको कथा अलग्गै छ । यी विषयमा हामीले निरन्तररुपमा सरकारको ध्यानाकर्षण गराइराखेका छौं, 'उनले भने, 'तैपनि सरकारले सुनेको नसुनेझै गर्छ।' अध्यक्ष लिङदेनले सदनमा नागरिकका समस्याहरू निरन्तर उठाउँदै आएपनि सरकारले वेवास्ता गरेको बताए। उनले आफूले सदनमा उठाएका विषयमाथि सरकारले जवाफ नदिएसम्म संसद चलाइरहनुको कुनै औचित्य नभएको उल्लेख गरे। 'हामीले संसदमा कुरा उठाउने। पीडितले न्यायका लागि आत्मदाहा गर्नुपर्ने। यो सरकारको काम के हो ? ,'उनले भने, 'सभामुखमार्फत् सरकारको ध्यानाकर्षण गराउन चाहन्छु कि सरकारले ठोस जवाफ नदिएसम्म संसद अगाडि बढाइरहनु अर्थ छैन। केबल कर्मकाण्डका लागि मात्रै हुनेछ। संसद अघि बढदैन।' नेता लिङदेनले रुसी सेनामा भर्ना भएका नेपालीको फिर्ताका लागि माग गरे। सेनामा भर्ना भएका नेपालीहरूको रिहाइका लागि संसदमा संकल्प प्रस्ताव समेत दर्ता गरेको भन्दै नेता लिङ्देनले यो विषयमा सरकारले कुनै चासो नै नदिएको बताए। उनले नागरिकका समस्याका सवालमा सरकार बहिरो र अन्धो भएको टिप्पणी गरे। उनले भने, 'रसियन सेनामा भर्ती भएकाअन्य देशले आफ्ना नागरिकहरूलाई फिर्ता लगिसकेका छन्। हाम्रो सरकारले फिर्ता ल्याउनेपहल गर्ने कुरामा परै जाओस् सेनामा भर्ना भएकाका परिवारलाई भेटेर सान्त्वना दिने प्रयास पनि गर्न सक्दैन।'"
जनसहभागितामूलक राजनीतिक संस्कृति,"राजनीतिक संस्कृति भनेको कुनै पनि व्यक्तिको राजनीतिप्रतिको आस्था, झुकाव, मूल्यमान्यता, सोचाइ र धारणा हो। राजनीतिक संस्कृतिमा नैतिक मूल्यमान्यताको कदर एवं अनुसरण, प्रजातान्त्रिक संस्कारको विकास, कानुनी शासनको प्रत्याभूति, मानव अधिकारको सुरक्षा र प्रवद्र्धन तथा शक्ति पृथकीकरण र शक्ति सन्तुलन नियन्त्रण, राजनीतिक क्षमता अभिवृद्धि, जनसहभागिता, सुशासनको अभिवृद्धि, समूह काम, प्रतिफल अनुगमन मूल्यांकन दृढ निश्चयी, दूरदृष्टि, नेतृत्व क्षमताको विकास आदि यसभित्र पर्छन्। राजनीतिक संस्कृतिभित्र कुनै पनि देशको ऐतिहासिक, भौगोलिक, आर्थिक र सामाजिक, विचारात्मक आधारले यो देशको संस्कृतिको विकास भएको हुन्छ। व्यक्ति या समूहको राजनीति र राजनीतिकप्रतिको दृष्टिकोण नै राजनीतिक संस्कृति हो। हामी समाजमा विभिन्न किसिमका मानिस देख्छौं। कोही राजनीतिबारे पटक्कै चासो राख्दैनन् भने कोही फोहोरी खेल भनेर घृणा गर्छन्। कसैले साम्यवादी राजनीतिक प्रणाली रुचाउँछन् भने कसैले संघीय। वास्तवमा व्यक्ति या समूहको उपर्युक्त मानसिक अवस्था नै उसको राजनीतिक संस्कृति हो। समाजको अन्य संस्कृति, राजनीतिक आस्था, विचारधारा, वैदेशिक, सांस्कृतिक विषयहरू यसअन्तर्गत पर्छन्। राजनीतिक संस्कृति प्रगतिमा आधारित हुन्छ। राजनीतिक संस्कृतिलाई सिक्न, सिकाउन सकिन्छ। यो साझा संस्कृतिको रूपमा रहेको हुन्छ। विकासको गतिसँगै राजनीतिक संस्कृति पनि परिवर्तन हुन्छ। यसलाई स्वीकार गर्न सकिन्छ। राजनीतिक संस्कृति तीन प्रकारका हुन्छन् :संकुचित राजनीतिक संस्कृति : ज्ञान कम, अन्धभक्ति, माग मात्र राख्ने, गाउँका नेता वा ठालुले मात्र बोलावाला राख्ने परम्परागत अवस्थालाई बुझिन्छ। केन्द्रीय सरकार अभिकरणहरूबाट अप्रभावित रहन्छ र उसको चेतनालाई सरकारले मुस्किलले दक्खल दिन्छ। परिणामस्वरूप व्यक्तिलाई आफ्ना स्थानीय समुदायको गठन र कार्य सञ्चालन मात्र थाहा हुन्छ। प्रजा राजनीतिक संस्कृति : अर्ध विकसित संकुचित संस्कृतिको विकसित रूप हो। राज्यका तर्फबाट प्राप्त सुविधाको प्रयोग गर्ने र आफ्नो आवश्यकता राख्न नसक्ने प्रकारका हुन्छन्। वास्तवमा यस्तो संस्कृति भएका व्यक्ति वा समूहको सरकारसँगको सम्बन्ध निष्क्रिय किसिमको हुन्छ। हुन त परम्परागत संक्रमणकालीन तथा आधुनिक सबै प्रकारका राजनीतिक प्रणालीमा यस्तो संस्कार देख्न पाइन्छ। सहभागी राजनीतिक संस्कृति : राजनीतिका बारेमा राम्रो ज्ञान भएको, अधिकार र कर्तव्यको पूर्ण जानकारी, राजनीतिक चासो उच्च नेता र नीतिमा सहभागी र यसलाई परिपक्व र विकसित रूप मानिन्छ। जस्तै बेलायत, अस्टेलिया, क्युबा, मिश्र आदिको राजनीतिक संस्कृति सहभागी राजनीतिक संस्कृतिभित्र पर्छ। नेपालमा राजनीतिक संस्कृति : दुर्गम ग्रामीण क्षेत्रमा संकुचित राजनीतिक संस्कृति छ भने साना सहर र दुर्गम सदरमुकाममा प्रजा संस्कृति छ। ठूला नगरपालिका र राजधानीमा सहभागी राजनीतिक संस्कृतिको विकास भएको देखिन्छ। नेपालमा राजनीतिक संस्कृतिको चुनौती धेरै छन्। त्यसैले नेपालमा राजनीतिक संस्कृतिको सहभागी किसिमले विकास हुन सकेको छैन। सार्वभौमसत्ताको प्रश्न चिह्न आदिजस्ता राजनीतिक संस्कृतिका चुनौतीलाई सामना गर्न सके राजनीतिक संस्कृतिको विकास हुने देखिन्छ। तापनि शासकीय सुधार र सुशासनको कमी, सामाजिक विकासमा उच्च लगानीको कमी, आर्थिक विकासको अभाव, स्वस्थ्थ प्रतिस्पर्धामा अविश्वास, गल्ती कमजोरीमा आलोचना स्वीकृति नगर्ने प्रवृत्ति, राजनीतिक सामाजिकीकरणको अभाव आदिले राजनीतिक संस्कृतिको विकास हुन सकेको छैन। राजनीतिक सक्षमताभित्र नकारात्मक पक्षमाथि नियन्त्रण गर्न सक्ने कानुनी र संस्थागत क्षमताको विकास भएको हुन्छ। देशमा उपलब्ध स्रोत र साधनको परिचालन गर्न सक्ने क्षमताको विकास आफ्नो राष्ट्र र मूल्य मान्यताप्रति गौरवको भावना विकास भएको हुन्छ। आर्थिक सामाजिक उपलब्धि र प्रतिफलको न्यायिक वितरण गर्न सक्ने राजनीतिक क्षमताको विकास भएको हुन्छ। आर्थिक विकासको अभावमा राजनीतिक विकासले गति लिन सक्दैन। यस अर्थमा नेपालको राजनीतिक विकास, आर्थिक विकासको गति न्यून भएको सन्दर्भमा सोहीबमोजिम छ। राजनीतिक संस्कृति र राजनीतिक सामाजिकीकरणको अवस्था कमजोर छ। राजनीतिक विकासले समानता, आमजनताको राजनीतिक सक्षमता र राजनीतिक संस्थाको विशिष्टीकरणमा जोड दिन्छ। समानता र राजनीतिक संस्थाको विशिष्टीकरणमा सुधार छैन। जनपरिचालन र जनसहभागिताको अवस्था राम्रो रहेता पनि नीति निर्माण प्रक्रियामा सार्थक सहभागिता हुन सकेको छैन। राजनीतिमा पहुँचको समस्या राजनीतिक समानताको समस्या, राजनीतिक सहभागिता र विकासको समस्या छ। गरिबी, अशिक्षा, भ्रष्टाचार व्याप्त छ। राजनीतिक स्थायित्वको समस्या छ। राजनीतिक क्षमताको विकास नै राजनीतिक विकास हो। समयको मागअनुसार राजनीतिक व्यवस्था विकसित वा व्यवस्थित हुन सक्नु नै राजनीतिक विकास हो। राजनीतिक विकासभित्र स्रोत परिचालन व्यक्ति समूह, समाज, पद, इज्जत, मान आदि वितरण गर्ने क्षमता आदि कुरा राजनीतिक विकासभित्र पर्छन्। अत: राजनीतिक विकासले जनतामा देशको राजनीतिक व्यवस्था, क्रियाकलापप्रति पूर्णज्ञान गराउँछ। आफ्ना माग, हक र अधिकारको लागि सक्षम बनाउँछ। राजनीतिक नेतृत्वको क्षमता विकास र सकारात्मक सोच अभिवृद्धि गराउँछ। राजनीतिक खराबीप्रति जनस्तरबाट नियन्त्रण गर्छ। जनसहभागिता, कानुनी समानता, योग्यता र प्रस्पिर्धात्मक क्षमताको विकास गराउँछ। बदलिँदो परिस्थितिअनुसार देखा पर्ने परिवर्तनलाई आत्मसात् गर्ने क्षमताको विकास गर्छ। जनसहभागितामूलक राजनीतिक संस्कृति अहिलेको समयको आवश्यकता हो। पारदर्शी निर्णय प्रक्रियालाई बढावा दिन्छ। कार्यस्थलमा मानसिक तनाब घटाउँछ। त्यसैले समयसापेक्ष रूपले राजनीतिक, संस्कृतिका र विकास हुनु जरुरी छ। कुँवर, त्रिचन्द्र क्याम्पसमा प्राध्यापन गर्छिन्।"
नेपालले नामिबियालाई दियो १८१ रनको लक्ष्य,काठमाडौं : कुशल मल्लको अर्धशतकमा नेपालले त्रिकोणात्मक अन्तर्राष्ट्रिय ट्वान्टी २० शृङखलाअन्तर्गत आजको खेलमा नामिबियालाई जितका लागि एक सय ८१ रनको चुनौती दिएको छ। कीर्तिपुरस्थित त्रिवि मैदानमा टस हारेर पहिले ब्याटिङको निम्तो पाएको नेपालले निर्धारित २० ओभरमा आठ विकेट गुमाउदै एक सय ८० रनको योगफल बनायो। नेपालका लागि कुशल मल्लले ३७ बल खेल्दै एक चौका र चार छक्काको मद्दतमा ५५ रन बनाए। कुशलले आरिफ शेखसँग पाँचौ विकेटका लागि ८५ रनको साझेदारी गरे। आरिफले आउट हुनुअघि २४ बलमा चार चौकाको सहायताले ३१ रन जोडे। त्यस्तै गुलशन झाले १६ बल खेल्दै एक चौका र तीन छक्काको सहायताले २६ रन बनाए भने अनिल शाहले १७ बलमा तीन छक्काको मद्दतमा २३ रन जोडे। दीपेन्द्रसिंह ऐरी आठ बलमा दुई चौका प्रहार गर्दै १६ रनमा आउट भए। कप्तान रोहितकुमार पौडेल नौ बलमा दुई चौका प्रहार गर्दै १० रनमा आउट भए। त्यस्तै सुरुआती ब्याट्सम्यान आसिफ शेख एक रनमा आउट हुँदा करण केसीले सात तथा सोमपाल कामी दुई रनमात्रै बनाए। बलिङतर्फ नामिबियाका बेन शिकाङगोलले तीन विकेट लिए भने ज्याक ब्रेसलले दुई विकेट झारे। त्यसैगरी बर्नार्ड स्कोल्ज र जान निकोल लोफटी इटनले समान एकएक विकेट लिए। फाइनलमा पुग्नका लागि पनि नेपाललाई आजको खेल जित्नैपर्ने दबाब छ। नेपालले नामिबियालाई पराजित गरेमा मात्र नेपालको फाइनल पुग्ने सम्भावना कायमै रहन्छ। रासस
"रोमाञ्चक खेलमा नेपाल ३ रनले विजयी, फाइनल पुग्ने सम्भावना कायमै","काठमाडौं : त्रिदेशीय टी२० आई खेलमा नेपालले पहिलो जित दर्ता हात पारेको छ। टियु क्रिकेट मैदानमा शुक्रबार भएको रोमाञ्चक खेलमा नेपालले ३ रनको रोमाञ्चक जित हात पारेको हो। टस हारेर ब्याटिङको निम्तो पाएको नेपालले निर्धारित ओभरको खेलमा ८ विकेट गुमाएर १८० रन बनायो। नेपालका लागि कुशल मल्लले अर्धशतक प्रहार गरे। उनले ३७ बलमा ४ छक्का र १ चौकासहित ५५ रन बनाए। त्यस्तै आरिफ शेखले ३१ रन, गुल्शन झाले २६ रन, अनिल साहले २३ रन, दीपेन्द्र सिंह ऐरीले १६ रन र रोहित पौडेलले १० रन बनाए। जवाफी ब्याटिङ गरेको नामिबिया निर्धारित ओभरको खेलमा ७ विकेट गुमाएर १७७ रनमात्र बनाउन सक्यो। नामिबियाका लागि जेजे स्मितले सर्वाधिक ५० रन बनाए। त्यस्तै ज्यान फ्रिलिङ्कले ३७, जेपी कोट्जले २५ र रुबेन ट्रुम्पलेम्यानले १४ रन बनाउँदा जेन ग्रिन २३ रनमा अविजित रहे। जितसँगै नेपालले फाइनल पुग्ने सम्भावनालाई कायमै राखेको छ। समान ३ खेलमा नेपाल र नामिबियाको २२ अंक रहेको छ भने नेदरल्यान्ड्स दुई खेल जितेर ४ अंकसहित शीर्ष स्थानमा छ। नेपालले भोलि नेरदल्यान्ड्ससँग अन्तिम खेल खेल्दैछ।"
ग्लोबल आइएमई बैंकको नयाँ शाखा महोत्तरीको गौशालामा,"काठमाडौं : ग्लोबल आइएमई बैंक लिमिटेडले महोत्तरी जिल्लाको गौशाला नगरपालिका५, गौशालामा नयाँ शाखा कार्यालय सञ्चालनमा ल्याएको छ। बैंकको गौशाला शाखाबाट बिहीबारदेखि नै सम्पूर्ण बैंकिङ सेवाहरू उपलब्ध हुनेछन्। ग्लोबल आइएमई बैंक मुलुकका सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको नयाँ शाखा कार्यालय सञ्चालन सँगै ३५६ शाखा कार्यालय, ३७९ एटिएम, २७५ शाखा रहित बैंकिङ सेवा, ६५ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय समेत गरी १,१०० भन्दा बढी सेवा केन्द्र रहेका छन्। ग्लोबल आइएमई बैंकलाई सबैंका लागि बैंक बनाउँदै बैंकले विभिन्न सेवा तथा सुविधासहितका योजनामार्फत आफ्ना ४६ लाख भन्दा बढी ग्राहकलाई उत्कृष्ट सेवा प्रदान गरी लाभान्वित गरिरहेको छ। त्यसैगरी बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरेबिया, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ।"
प्रधानमन्त्रीले बालकुमारी घटनाबारे फागुन २१ गते जवाफ दिने,"काठमाडौं : प्रधानमन्त्री पुष्पकमल दाहाल 'प्रचण्ड'ले फागुन २१ गते बस्ने प्रतिनिधिसभामा सांसदहरूले उठाएका प्रश्नको जवाफ दिने भएका छन्। प्रधानमन्त्री तथा मन्त्रिपरिषद कार्यालयका सचिव डागणेशप्रसाद पाण्डेयले प्रतिनिधिसभा बैठकमा सम्बोधनको व्यवस्था मिलाउन संघीय सचिवालयका महासचिव पद्मप्रसाद पाण्डेयलाई पत्राचार गरेका छन्। उनका अनुसार काम विशेषले प्रधानमन्त्री काठमाडौं उपत्यका बाहिर रहेकाले २१ गतेको बैठकमा सम्बोधनका लागि पत्रचार गरेको जानकारी दिए। आजको संसद बैठकमा प्रधानमन्त्री दाहालले सम्बोधन गर्ने कार्यक्रम तय भएको थियो। बैठकमा प्रधानमन्त्री उपस्थित नभएपछि प्रमुख प्रतिपक्षीसहित विपक्षी दलले सदनमा प्रधानमन्त्रीको खोजि गरेका थिए। प्रमुख पक्ष नेकपा एमालेसहित विपक्षी दलका सांसदहरूले विभिन्न मुद्दामा दोषी देखिएका मन्त्रीहरूको राजीनामाको माग गर्दै संसद बैठकमा विरोध जनाउँदै आएका छन्। आजको बैठकमा सोही विषयलाई लिएर एमालेसहित विपक्षी दलका सांसदहरूले अवरोध जनाएपछि सभामुख देवराज घिमिरेले फागुन २० गतेको संसद बैठकमा उपस्थित भइ जवाफ दिन सरकारलाई निर्देशन दिएका थिए। त्यसपछि बैठक अघि बढेको थियो। ललितपुरको बालकुमारी घटनामा मुछिएका भौतिक पूर्वाधार मन्त्री प्रकाश ज्वाला,गृहमन्त्री नारायणकाजी श्रेष्ठ ,टेरामिक्स काण्डमा मुछिएका स्वास्थ्य तथा जनसंख्यामन्त्री मोहनबहादुर बस्नेत र संस्कति,पर्यटन तथा नागरिक उडड्यनमन्त्री सुदन किरातीलाई बर्खास्त गर्नुपर्ने माग गर्दै आएका छन्।"
आगामी दिनमा स्वास्थ क्षेत्रमा फरक ढंगबाट बजेट विनियोजना हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले आगामी नीति तथा बजेट कार्यक्रममा स्वास्थ्य क्षेत्रलाई विगतको भन्दा फरक ढंगबाट बजेट बिनियोजन गर्ने बताएका छन्। चितवनको भरतपुरमा निर्माण भएको बाल आखारोग बहिरङ्ग विभाग तथा अत्याधुनिक शल्यक्रिया भबनको उद्घाटनपछि प्रचण्डले यस्तो बताएका हुन्। उनले स्वास्थ्य क्षेत्रमा योपटक अधिकतम बजेट बिनियोजन गर्ने प्रतिवद्धता पनि जनाए । उनले वर्तमान सरकार संविधानप्रदत्त स्वास्थ्यसम्बन्धी हकलाई व्यवहारमा कार्यान्वयन गर्न निरन्तर क्रियाशील रहँदै आएको बताए । संविधानअनुरूप निर्माण गरिनुपर्ने ऐनहरूको तर्जुमाका निम्ति सरकारले गम्भीर पहल लिइरहेको जनाउँदै उनले यी सबै प्रयासहरूले स्वास्थ्य क्षेत्रमा महत्त्वपूर्ण सुधार हुने विश्वास व्यक्त गरे। उनले सरकार,सामाजिक क्षेत्र र सामाजिक व्यक्तित्वहरूको साझा पहल र सक्रियताकै कारण अस्पतालले आँखा रोगसम्बन्धी विशेषज्ञ सेवा र अस्पतालको विश्वसनीयतामा समेत बढोत्तरी हुँदै गएको बताए।"
आगलागी हुँदा बर्दियामा एकको मृत्यु,बर्दिया : ठाकुरबाबा नगरपालिका४ मैनवारमा गए राति गोठमा आगलागी हुँदा एक जनाको ज्यान गएको छ । आगलागी भएपछि गोठमा भएका पशु चौपाया निकाल्ने क्रममा ५८ वर्षीय लक्ष्मीराज जैसीको आगोमा जलेर मृत्यु भएको इलाका प्रहरी कार्यालय भुरीगाउँले जनाएको छ। गोठमा भएको आगलागी नियन्त्रण गर्ने क्रममा राति ११ बजेतिर जैसीको शव पूर्णरूपमा जलेको अवस्थामा फेला परेको प्रहरी जनाएको छ । उनको शव परीक्षणका लागि बर्दिया अस्पताल गुलरिया पठाइएको प्रहरी कार्यालयले जनाएको छ ।रासस
"प्रतिनिधिसभा बैठक बस्दै,के छ कार्यसूची ?",काठमाडौं : संघीय संसदअन्तरगतको प्रतिनिधिसभा बैठक बस्दैछ। बिहान ११ बजे बस्ने बैठकमा सभामुख देवराज घिमिरेले प्रतिनिधिसभा कार्यव्यवस्था परामर्श समितिमा माननीय सदस्यहरूको नाम हेरफेर गर्ने संभावित कार्यसूचीमा उल्लेख छ। बैठकमा परराष्ट्रमन्त्री नारायणप्रसाद साउदले विमस्टेक वडापत्र प्रस्तुत गर्नेलगायत कार्यसूची छ।
ऐतिहासिक विश्व शान्ति मण्डलाखोज्न भौतारिँदै वृद्ध जापानी,"काठमाडौं : १६ देशका १० हजारभन्दा बढी स्वयम्सेवकले तीन वर्ष लगाएर बनाएको विश्व शान्ति मण्डला विगत ८ वर्षदेखि नेपालमा हराएको छ। विश्वको सबैभन्दा ठूलो मण्डला दाबी गरिएको मण्डला सन् २०१६ मा नेपाल ल्याइएको थियो। त्यसयता यो मण्डला गायब छ। यसले नेपालको अन्तर्राष्ट्रिय प्रतिष्ठा र इज्जत र छविमा नै आँच पुर्याएको छ। पछिल्लोपटक सन् २०१६ मा यो मण्डला नेपालमा प्रदर्शन गरिएको थियो। नेपालजापान दौत्य सम्बन्धको ६०औं वर्षका अवसरमा २०१६ नोभेम्बर ११ र १२ तारिखमा त्रिपुरेश्वरस्थित दशरथ रंगशाला, नोभेम्बर १८ र १९ मा पोखरा रंगशाला र नोभेम्बर २५ र २६ मा लुम्बिनी मैदानमा प्रदर्शन गरिएको थियो। नेपालमा मण्डला प्रदर्शनीको नेतृत्व नेपाल बौद्ध धर्म संरक्षण समितिका अध्यक्ष सूर्यबहादुर थकालीले गरेका थिए। मण्डला निर्माणको सुरुवाती चरणदेखि नै थकाली संलग्न थिए। प्रदर्शनीका लागि उनले मण्डला नेपाल ल्याएपछि फिर्ता गरेनन्। उनले नै लामो समयदेखि मण्डला राख्दै आएका छन्। अहिले यो मण्डला खोज्न ८४ वर्षीय जापानी नागरिक भौतिरहेका छन्। मण्डला फिर्ता लिन जापानी नागरिक कातागिरी याचुतादा धेरैपटक नेपाल आइसकेका छन्। मण्डला फिर्ताको पहल गरिदिन नेपाल सरकारसँग पटकपटक अनुरोध गरिरहेका छन्। तर, उनले मण्डला पाउन सकेका छैनन्। सूर्य थकाली आफूले भन्सार प्रक्रिया पूरा गरेर मण्डला नेपाल ल्याएको र जापानीले आफ्नो कमजोरीको फाइदा उठाउन खोजेको बताए। उनले अदालती र कानुनी प्रक्रियाबाटै मण्डला आफ्नो भएको दाबी पनि गरे। मैले भन्सार तिरेरै मण्डला ल्याएको हो। जापानी दूतावासले समेत त यसबाट हात झिकिसक्यो, उनले भने, पर्यटन मन्त्रालय, परराष्ट्र मन्त्रालय र दूतावाससँग पनि पटकपटक बैठक बसिसकेका छौं। कुरा नमिलेपछि अदालत गयौं। अदालतले पनि कातागिरीले अमेरिकामा मुद्दा दायर गर्न सक्ने भनिसकेको छ। अब यहाँ केही हुनेवाला छैन। उनले कातागिरीले अमेरिकाको न्युयोर्क अदालतमा मात्रै उजुरी र मुद्दा दर्ता गर्न सक्ने बताए। मण्डला फर्काउन गरिएको पहल वृद्ध जापानी कातागिरीले पटकपटक मण्डला फर्काउन पहल गरिरहेका छन्। उनले जापानस्थित नेपाली राजदूतावासदेखि नेपालका विभिन्न मन्त्री, उच्च पदस्थ प्रहरी अधिकारी, स्थानीय प्रशासनसँग आग्रह गरिसकेका छन्। सूर्य थकालीसँग भेट्ने पटकपटक प्रयास गर्दा पनि पछिल्लो समय सम्पर्कमै नआएको उनको आरोप छ। कातागिरीले मण्डला जापान फर्काइ पाऊँ भन्दै सन् २०१७ सेप्टेम्बर ११ मा जापानस्थित नेपाली दूतावासमा निवेदन दिएका थिए। त्यतिबेला प्रतिभा राणा राजदूत थिइन्। उनको निवेदनका आधारमा २०७६ माघ २६ मा संस्कृति, पर्यटन तथा नागरिक उड्डयन मन्त्रालयले थकालीलाई ७ दिनभित्र लिखित जवाफ पेस गर्न पत्राचार गरेको थियो। तर, थकालीले मन्त्रालयको निर्देशनलाई बेवस्था गरेका थिए। कातागिरी र थकालीबीच ४ पटक भेटवार्ता भएको थियो। वार्तामा विभिन्न बाहना बनाएर थकालीले मण्डला फिर्ता गर्न मानेनन्। उनले विभिन्न बाहना बनाएर पन्छिने गरेको कातागिरीको आरोप छ। २०७६ मंसिर ३० मा जिल्ला प्रशासन कार्यालय काठमाडौंमा सहजीकरणको भूमिका निर्वाह गरिदिन भन्दै कातागिरीका तर्फबाट निवेदन हालियो। जिल्ला प्रशासनमा उजुरी परिसकेपछि पक्राउ पर्न सक्ने खतरा देखेपछि थकालीले २०७६ पुस ६ मा अन्तरिम आदेशका लागि उच्च अदालत पाटनमा निवेदन दिएका थिए। पटकपटकको बहसपछि उच्च अदालतले थकाली र जापानीय नागरिकलाई पर्यटन मन्त्रालयमा हाजिर हुन र छलफलको निष्कर्षसहित जवाफ माग गरेको थियो। यसका लागि जापानी दूतावासलाईसमेत सहयोगी भूमिका निर्वाह गर्न अदालतले आदेश दिएको थियो। तर, मण्डला फिर्ता गर्नुपर्ने भनेर अदालतबाट कुनै निर्णय भएन। मण्डलाको ऐतिहासिक पृष्ठभूमि सन् १९९४ मा जापानी नागरिक किता मुराको सोचमा मण्डला निर्माण भएको हो। सूर्यबहादुर थकाली कितामुराको घरमा भाडामा बस्न पुगेका बेला मण्डला बनाउने योजना बनेको थियो। घर जत्रै मण्डला बनाउने उनीहरूले अवधारण बनाएका थिए। त्योबेला थान्का बेच्न थकाली जापान पुगेका थिए। कितामुराका साथी कातागिरी याचुतादासँग पनि थकाली जोडिए। कातागिरी थाकालीसँग नेपाल आए। दुवैले मण्डला बनाउन करिब ५ वर्षसम्म गृहकार्य गरे। त्यो बेला जापानमा धर्मसम्बन्धी आंतक नै फैलिएको थियो। त्यो आंतकका कारण पनि उनीहरूको योजना सफल हुन सकेन। त्यसपछि यो योजना स्थगित नै भयो। यो असफलतापछि कातागिरी जापान फर्किए। तर, विश्वकै ठूलो मण्डला बनाउने भोक भने उनको मरेन। कातागिरीले विश्वकै ठूलो मण्डला बनाउन प्राध्यापक र प्राविधिकसहित एउटा संस्था नै स्थापना गरे। उनले आफूलाई अध्यक्ष बनाएर नन प्रोफिट अर्गनाइजेसन (एनपीओ) एम २१ नेटवर्क टोकियो (मण्डला २१ सेन्चुरी) स्थापना गरे। यो समूहले मण्डला बनाउन सर्वे थाल्यो। सन् १९९९ मा लामो गृहकार्यपछि विश्वकै ठूलो मण्डला बनाउने अभियान सुरु भयो। १ हजार वर्षसम्म नबिग्रिने मण्डला बनाउन १६ देशका १० हजारभन्दा बढी मानिस परिचालित भए। लगातार तीन वर्षसम्म १० हजारभन्दा बढी जनसहभागितामा विश्वकै सबैभन्दा ठूलो मण्डला तयार भयो। करिब २ हजार किलोग्रामको मण्डला तयार भयो। ८१ वटा टुक्रा जोडेर यो मण्डला बनाइएको थियो। ८१ वटा टुक्रा बनाउन ८१ जना नै संयोजक तोकिएको थियो। एउटा टुक्रा बनाउन १६ जनाभन्दा बढी मानिस खटेका थिए। ८१ वटा टुक्रा जोडेर एउटै बनाउन पनि ठूलै परिश्रम लाग्यो। निर्माणमा १६ देशका मानिसको सहभागिता थियो। त्यसमध्ये ७५ प्रतिशत जापानमै निर्माण भएको थियो। बाँकी २५ प्रतिशत अन्य १५ मुलुकमा तयार गरिएको थियो। नेपालमा पनि दुई प्रतिशत अर्थात् ८१ मध्ये २ वटा टुक्राको निर्माण भएको थियो। विश्वशान्ति मण्डला बनाउनुको मुख्य दुई उद्देश्य राखेको देखिन्छ। विश्वमा युद्धको अन्त्य भई शान्ति छाओस् र मण्डलाको निर्माणपछि विश्वव्यापी प्रदर्शन गरी त्यसबाट संकलन भएको रकम एसियाली मुलुकका बालबालिकालाई शैक्षिक सहयोग गर्न सकियोस्। विवादको सुरुवात सन् २०१२ मा नेपालमा सूर्यबहादुर थकालीकै नेतृत्वमा मण्डलाको भव्य प्रदर्शन भयो। यो प्रदर्शनको भव्यता र विश्वासलाई देखेर नै जापानी नागरिक कातागिरीले सन् २०१६ मा पनि थकालीको आग्रहलाई स्वीकार गरेर मण्डला नेपाल पठाए। काठमाडौं, पोखरा र लुम्बनीमा भव्य प्रदर्शन भयो। तर, त्यसपछि भने थकालीले यो मण्डला फर्काएनन्। कातागिरी भन्छन्, थकालीसँग सन् १९९४ मैै जापानमा भेट भएको थियो। हाम्रो संस्थाको उद्देश्यअनुरूप काम गर्छु भनेर विश्वास पारे। पुरानो सम्बन्ध भएकाले मण्डलाको हेरचाह गर्नुहुनेछ र यस प्रदर्शनले नेपाल र जापानको सम्बन्धमा पनि सुमधुरता स्थापित हुनेछ भनेर गर्न मण्डला दिएको थिएँ। यो मण्डला सन् २०२० को टोकियो ओलम्पिकमा पनि प्रदर्शन गर्न खोजिएको थियो। तर, थकालीले मण्डला फिर्ता नगरेका कारण प्रदर्शन गर्न नपाएको कातागिरीले गुनासो गरे। श्रीलंका, म्यानमारलगायतका देशबाट समेत प्रदर्शनको माग भए पनि प्रदर्शनी गर्न नपाएको कातागिरीले बताए। अमेरिकामा गरेको किर्ते सम्झौता नेपालमा माओवादी सशस्त्र आन्दोलन चलिरहेको थियो। नेपालमा बस्न नसकिएको भन्दै थकाली अमेरिका पुगे। त्यो बेला कातागिरी पनि अमेरिकामा थिए। त्यो बेला थकालीले अमेरिकामा किर्ते सम्झौता गरेको कातागिरीको दाबी छ। सन् २०१० डिसेम्बर २१ मा मण्डला २१ सेन्च्युरीका अध्यक्ष कातागिरी र थकालीबीच अमेरिकाको ११३७३ स्थित कामावे लज एन्ड ट्राभलमा बौद्ध धर्म प्रवद्र्धन गर्नका लागि विशाल मण्डला बनाउने र संसारभर प्रदर्शन गर्ने सम्झौता भएको थकालीले दाबी गर्दै आएका छन्। सो सम्झौताको दफा ७ मा कुनै विवाद भएमा समाधान अमेरिकाको न्युयोर्क राज्यको कानुनबमोजिम गरिनेछ भन्ने लेखिएको छ। मण्डला आफ्नो पनि हो भन्ने दाबी थकालीको छ। थकालीले अदालतमा समेत अमेरिकामा गरिएको सम्झौताको आधारमा संयुक्त सम्पत्ति दाबी गरेका थिए। थकालीले मण्डला बनाउने अवधारणा पनि आफ्नो भएको दाबी गरेका छन्। कातागिरी भने आफूलाई यो सम्झौताको विषयमा जानकारी नभएको दाबी गर्छन्। हस्ताक्षर पनि आफ्नो नभएको उनको दाबी छ। यो नक्कली सम्झौता हो। मेरो हस्ताक्षर पनि होइन। उसले मलाई झुक्याएको हो, उनले भने, मण्डला बनाउने अवधारण उसको होइन। मेरो साथी किरामुराको हो। कानुनतः फर्काउनु पर्ने बाध्यता थकालीले जतिसुकै दाबी गरे पनि कानुनतः उनले मण्डला फकाउनै पर्ने देखिएको छ। तत्कालीन भन्सार विभागका महानिर्देशकले प्रदर्शनीका लागि ल्याएको मण्डला फिर्ता हुने गरी लगत राख्न परिपत्र गरेको कागज नै छ। थकालीले नै भन्सार विभागका महानिर्देशकलाई सम्बोधन गरेर भन्सार र अन्तःशुल्क छुट गरिदिन आग्रह गर्दै लेखेको पत्रमा उमनिश्री कृष्णजी फिर्ता हुने गरी अभिलेख (लगत) राखी भनी उल्लेख छ। नेपाल बौद्ध धर्म संरक्षण समिति तथा एनपीओ एम २१ नेटवर्क टोकियो जापानको संयुक्त आयोजना तथा नेपाल पर्यटन बोर्डको सहयोगमा विश्वकै सबैभन्दा ठूलो थान्का (मण्डला) निःशुल्क रूपमा प्रदर्शनी हुन लागेको भन्दै भन्सार र अन्तःशुल्क छुट मागिएको थियो। तर, थकाली भने आफूले सबै प्रक्रिया पूरा गरी भन्सार पनि तिरेर ल्याएको फिर्ता गर्नु नगर्ने दाबी गर्छन्। अहिले कहाँ छ मण्डला ? जापानबाट पछिल्लो पटक खोज्दै आएका कातागिरी मण्डला सूर्य थकालीले गायब गरेको बताउँछन्। यो मण्डला संवेदनशील वस्तु भएकाले थन्क्याएर राख्दा पनि गुणस्तरमा क्षति हुने उनको दाबी छ। यो विशेष तापक्रममा राख्नुपर्छ। यति ठूलो वस्तु जथाभावी राखेमा बिग्रिन्छ, उनले भने। उनले ऐतिहासिक विश्वशान्ति मण्डलालाई सधैंका लागि सुरक्षित राख्न यथासक्य छिटो जापान फर्काउन आवश्यक पहल गरिदिन पनि आग्रह गरे। सन् २०१७ मा भएको चार पटकको वार्तामा जथाभावी फालेर राखेको एक भट्टचन थरका व्यक्तिले आफूलाई बताएको कातागिरीले दाबी गरे। आधाआधा हो भनेर पनि थकालीले प्रस्ताव गरेको थिए। थकालीको घरमा वार्ता भएका बेला मैले हेर्छु भनेँ। तर, मलाई हेर्नै दिइएन। भट्टचनलाई मात्रै देखायो। उनले देखाएको फोटो हेर्दा नै विरुप भइसकेको थियो। अहिले के भयो होला, उनले चिन्ता प्रकट गर्दै भने। मण्डला कहाँ छ भनेर सोध्दा मेरो चिज हो जहाँ भए पनि राखेको छु भन्ने थकालीले उत्तर दिए। उनले यो मण्डला अब नेपालकै सम्पत्ति भएको समेत बताए। थकालीले कातागिरीले लामो समयसम्म मनपरी रूपमा मण्डलाको प्रयोग गरेको आरोप पनि लगाए। कातागिरीका कानुन व्यवसायी सुदर्शन प्रधान पनि मण्डला फिर्ता लिन कातागिरी धेरै पटक नेपाल आएको बताउँछन्। यति बुढो मान्छे यसैका लागि धेरैपटक आइराख्नु भएको छ। धेरै खर्च पनि गरिसक्नु भएको छ, उनले भने, मण्डला फिर्ता नगर्ने हो भने नेपालको प्रतिष्ठा र इज्जतमा पनि आँच आउन सक्छ।"
दूध बिक्री नभएपछि किसान आन्दोलित,"गुलरियाधनकुटा : बर्दियाको गुलरिया नगरपालिका ४ की दुग्ध उत्पादक किसान विनिता शर्माले पीडित अन्य किसान साथीहरूसँगै आफूहरूले उत्पादन गरेको दूध जिल्ला प्रशासन कार्यालय बर्दियाको मूल गेट अगाडि कालोपत्रे सडकमा पोखिन्। घरखेत लिलामीमा चढाएर जीवनका सबैथोक पशुपालनमा लगाएर मेहनतले उत्पादन गरेको दूध पोख्दा कसलाई खुसी लाग्थ्यो र ? दूध पोख्नु उनीसँगै आन्दोलनमा होमिएका सबै पशुपालकहरूको बाध्यता थियो। दु:ख गरी दूध उत्पादन गर्यो बजारमा बिक्दैन। मुस्किलले बजार पुर्याउँदा भुक्तानी पाइँदैन, किसान शर्माले भनिन्, भारतीय आयातित दूध बन्द गर्नुपर्छ अनि मात्र हाम्रो दूध बिक्री हुन्छ। नेपाली किसानको दूधलाई प्रोत्साहन गरी अवैध नाकाहरू बन्द गर्नुपर्छ अनि मात्र किसानलाई केही राहत हुन्छ। सीमा नाकामा एकदम कडाइ गर्नुपर्छ र कृषि तथा पशुबिमा नि:शुल्क गर्नुपर्छ। दूधको तत्काल भुक्तानी दिँदै सरकारले दिने अनुदान वृद्धि गर्नुपर्ने अन्यथा किसानहरूको दूध उत्पादन प्रति उत्साह हराउने उनको भनाइ छ। बर्दियाका किसानको ९ करोड रुपैयाँ भुक्तानी पाउनुपर्ने देखिन्छ, नेपाल दुग्ध उत्पादन केन्द्रीय संघका सदस्य एवं बढैयाताल गाउँपालिकाका किसान इन्द्रप्रसाद लुइँटेलले भने। जसमध्ये ३ करोड डीडीसी र ६ करोड प्राइभेट डेरीहरूले तिर्नुपर्ने छ। १ अर्ब ५९ करोड २९ लाख ५० हजारको दूध भारतबाट खरिद भएर आएको तथ्यांक उनले सुनाए। लुइँटेलले थपे, नेपालभरका किसानले असोजदेखि फागुनसम्मको रकम भुक्तानी पाएका छैनन्। सरकार समक्ष पटकपटक वार्ता गरे पनि राज्यले कुनै पनि सुनुवाइ नगरेपछि सडक आन्दोलनमा उत्रिनु परेको उनले बताए। दूधको रकम तत्काल राज्यले उपलब्ध गराउनुपर्ने भन्दै चक्का जामसँगै जिल्ला प्रशासन कार्यालय अगाडि दूध पोखेर दुग्ध सहकारी संस्थाहरूमार्फत किसान आन्दोलनमा उत्रिएका छन्। दूध उत्पादनको बिक्री सुनिश्चित गर्नुपर्ने, भारतबाट आयातित दूध रोकी किसानको रकम तत्काल भुक्तानी गर्नुपर्ने माग उनीहरूको रहेको दुग्ध उत्पादक सहकारी संस्था लिमिटेड बर्दियाका अध्यक्ष पवन यादवले बताए। मंसिरदेखि किसान निरन्तर आन्दोलनमा रहे पनि सरकारको आश्वासनले चुप लागेका थियौं। समस्या समाधान नभएपछि पहिलो चरणमा ज्ञापनपत्र बुझाउँदै आन्दोलनको उद्घोष गरेका छौं। मागप्रति बेवास्ता गरिए फागुन २१ गतेदेखि निरन्तर काठमाडौंको माइतीघर मण्डलामा बृहत् आन्दोलन गर्ने तयारीमा छौं, उनले भने। त्यसैगरी, ६ महिनायता भुक्तानी नपाएका दूध उत्पादक किसानहरूले जिल्ला प्रशासन कार्यालय, धनकुटामा दुई घण्टा धर्ना दिएका छन्। दुग्ध उत्पादन जिल्ला सहकारी संघ लिमिटेड धनकुटामा भेला भएका सयभन्दा बढी किसानले गत सोमबार दुई घण्टा जिल्ला प्रशासन कार्यालय धनकुटामा धर्ना दिएका हुन्। उनीहरूले प्रमुख जिल्ला अधिकारी पुण्यविक्रम पौडेलमार्फत सरकारलाई ज्ञापनपत्रसमेत पठाएका छन्। दुग्ध किसानहरूको सरकारी स्वामित्वमा रहेका डीडीसीलगायतका अन्य डेरी उद्योगीहरूले विगत ६ महिना अघिदेखि ६ अर्ब बढीको भुक्तानी बक्यौता रहेको केन्द्रीय दुग्घ सहकारी संघ नेपालका अध्यक्ष अम्बरबहादुर कुँवरको भनाइ छ। बर्दियाको गुलरियास्थित जिल्ला प्रशासन कार्यालय गेट अगाडि दूध पोख्दै किसान । तस्बिर : यादव आचार्य।"
"मोरङको बेलबारीमा टिपर, बस र बोलेरो ठोक्कियो : २ जनाको मृत्यु, ३ घाइते","विराटनगर : पूर्वपश्चिम लोकमार्गअन्तर्गत मोरङको बेलबारी नगरपालिका१ र ३ को सिमानामा शुक्रबार बिहान ठूलो दुर्घटना भएको छ। प्रहरीका अनुसार टिपर, बस र बोलेरो जीप ठोक्किएर बिहान ६:३० बजेतिर भयानक दुर्घटना भएको हो। दुर्घटनामा परेर २ जनाको मृत्यु भएको छ। ३ जना घाइते भएका छन्। प्रहरीका अनुसार मृतक र घाइते बोलेरो जीपमा सवार थिए। बोलेरोमा ५ जना सवार थिए। पश्चिमबाट पूर्वतर्फ जाँदै गरेको प्रदेश १०२००१ ख ९६७६ नम्बरको टिपरले पश्चिमतर्फ आउँदै गरेको बागमती प्रदेश ०३००१ ख २७१८ नम्बरको बसलाई सुरुमा ठक्कर दिएको प्रहरीले जनाएको छ। बसलाई ठक्कर दिएपछि अनियन्त्रित बनेको टिपरले पूर्वबाट पश्चिमतर्फ नै आउँदै गरेको मे १ ज २८५६ नम्बरको बोलेरोलाई ठक्कर दियो। बोलेरो बसको पछिपछि आउँदै थियो। प्रहरीका अनुसार दुर्घटनामा परेर बोलेरोमा सवार झापाको कमल गाउँपालिका२ का ५१ वर्षीय यदुकान्त भट्टराई र पहिचान नखुलेकी महिलाको मृत्यु भएको छ। दुवै जनालाई उपचारका लागि विराटनगरको कोशी अस्पताल ल्याइएको थियो। अस्पताल ल्याइपुर्याउनसाथ चिकित्सकले मृत घोषित गरेका हुन्। मृतकमध्ये अन्दाजी ५० वर्षीया महिलाको पहिचान खुल्न बाँकी रहेको प्रहरीले जनाएको छ। साथमा बोकेको मतदाता परिचयपत्रका आधारमा मृतकमध्ये भट्टराईको पहिचान खुलेको प्रहरीको भनाइ छ। मृतक महिलाको साथमा गायत्री भट्टराई नाम लेखेको मतदाता परिचयपत्र फेला परेको छ। तर, उक्त परिचयपत्र मृतकको नभएको प्रहरीको भनाइ छ। कमल गाउँपालिका२ की ५० वर्षीया गायत्री भट्टराईको घाइते अवस्थामा विराटनगरकै न्युरो अस्पतालमा उपचार भइरहेको प्रहरीले जनाएको छ। दुर्घटनामा परेर गायत्रीसहित ३ जना घाइते भएका छन्। दुर्घटनाका घाइते गायत्रीसहित कमल गाउँपालिका२ का ५५ वर्षीय हरि खनाल र पहिचान नखुलेका अन्दाजी ४० वर्षीया पुरुषको न्युरोमै उपचार भइरहेको छ। पहिचान नखुलेका पुरुष बोलेरो चालक हुनसक्ने प्रहरीको अनुमान छ। घाइतेमध्ये ती पुरुष र हरि खनालको अवस्था गम्भीर रहेको प्रहरीको भनाइ छ। प्रहरीका अनुसार गायत्रीको अवस्था सामान्य छ। घटनास्थलबाट ५ जना घाइतेलाई प्रहरीले उद्धार गरेर उपचारका लागि पठाएको थियो। घाइतेमध्ये २ जनाको मृत्यु भइसकेको हो। २ जना सिकिस्त छन्। दुर्घटनामा परेर बोलेरो जीप पूर्णरूपले क्षतिग्रस्त बनेको छ। टिपरको अगाडिको भागमा पनि क्षति पुगेको छ। बसको भने पछाडिको भागमा सामान्य क्षति पुगेको प्रहरीले जनाएको छ। बसमा सवार सबै जना सकुशल रहेको प्रहरीको भनाइ छ। प्रहरीका अनुसार दुर्घटनास्थलमै रहेका सवारीसाधनलाई सडकबाट हटाउने प्रयास भइरहेको छ। दुर्घटनालगत्तै प्रहरीले टिपर तथा चालक मोरङको सुन्दरहरैँचा नगरपालिका७ का २३ वर्षीय चन्द्रबहादुर विक र बस तथा चालक सुन्दरहरैँचा१२ का ४५ वर्षीय छत्रकुमार मास्केलाई नियन्त्रणमा लिएको छ। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान सुरु गरेको छ।"
"कांग्रेसले एक्लै चुनाव लड्छु भन्नै पर्थ्यो, भनियो","प्रस्तुति : नरेन्द्र साउदराधा खनाल महासमितिको बैठकमा तपाईंको प्रतिवेदन सर्वसम्मत पारित भएको घोषणा गरियो, फेरि केन्द्रीय समितिले परिमार्जन गर्ने पनि भनियो, खास के हो ? कांग्रसको महाधिवेशन र महासमिति बैठकमा प्रस्ताव पेस गर्ने स्थापित परम्परा र विधि छ। ती बैठकमा लैजाने प्रतिवेदनको ड्राफ्ट गर्ने जिम्मा केन्द्रीय समितिले कि व्यक्तिलाई दिन्छ, कि समितिलाई दिन्छ। त्यसपछि केन्द्रीय समितिमा आउँछन्, छलफल हुन्छ। केन्द्रीय समितिमा आएका सुझावलाई समेटेर परिमार्जनसहित पारित गर्छौं। जब हलमा प्रस्ताव पुग्छन्, ती व्यक्तिका रहंँदैनन्। केन्द्रीय समितिको सम्पत्ति हुन्छन्। प्रस्तोता मात्र हामी भयौं। ती प्रस्तावमाथि महासमितिको बैठकमा आएका सुझावलाई समेटेर केन्द्रीय समितिले प्रतिवेदनलाई अन्तिमरूप दिन्छ। सामान्य सुधार होला। केही विषय थपथाप होलान्। तर, प्रतिवेदनका आधारभूत एवं मुख्य तत्व केन्द्रीय समितिले छँुदैन। अर्थात्, आधारभूत र सार तत्व परिवर्तन हुँदैन। केन्द्रीय समितिको अन्तिम टुंगो लगाएपछि प्रतिवेदन छापिन्छन् र वितरण हुन्छन्। चुनाव अघि गठबन्धन नगर्ने भन्ने तपाईंको प्रतिवेदनको संकल्प जस्ताको तस्तै छापिएर आउँछ त ? कांग्रेसमा संगठनको सदस्यता लिएको भन्दा करिबकरिब तीन गुणा बढी शुभेच्छुक र समर्थकको पंक्ति छ। चुनावी नतिजादेखि राष्ट्रिय राजनीतिमा कांग्रेसको प्रभाव कस्तो हुने भन्ने विषयमा यो पंक्तिको महत्वपूर्ण योगदान हुन्छ। अहिलेको यथार्थता के हो भने, समर्थक एवं शुभेच्छुकको पंक्ति कांग्रेससँग रुष्ट छ। चुनावभन्दा अघि अन्य पार्टीसँग हुने गठबन्धन नै यसको प्रमुख कारण हो। अरू पार्टीको चुनाव चिन्ह्मा भोट हाल्ने विषय ती मतदाताको लागि सामान्य हुँदै होइन। पार्टीमा आबद्घ व्यक्तिका लागि बाध्यता, अनुशासन र रणनीतिको विषय होला। तर, समर्थक र शुभेच्छुकहरू यी विषयमा बाँधिएका हुँदैनन्। त्यसकारण समर्थकशुभेच्छुकको भावनालाई सम्मान गर्नुपर्छ भन्ने प्रतिवेदनको निचोड हो। समर्थक एवं शुभेच्छुकलाई हामी भविष्यमा हुने जति पनि आवधिक चुनावहरू छन्, कांग्रेस आफ्नै तागतमा लड्छ भनेर आश्वस्त पार्नुपर्ने आवश्यक्ता छ। यो भनेको ०८४ पछिका चुनावको कुरा हो। हाम्रा समर्थकलाई कांग्रेसकै चुनाव चिह्न रूखमा मत हाल्ने बनाउँछौ भनेर प्रतिवेदनमा ल्याइएको हो। एउटा कुरा भन्नैपर्छ, कुन राजनीतिक दलले आफ्नो दस्ताबेजमा भविष्यका चुनावमा आफ्नै तागतमा चुनाव लडछु भनेर घोषणा गर्दैन ? साना साना दलले त हामी एक्लं चुनाव जित्ने गरी चुनाव लड्नुपर्छ भन्ने उल्लेख गरेका छन्। मैले माधव नेपाल नेतृत्वको एकीकृत समाजवादीकोे दस्तावेज हेरंँे, उहाँले आगामी चुनावमा एक्लै लड्ने गरी संगठन बलियो बनाउन देशैभरि परिपत्र गर्नुभएको छ। माओवादीको पनि त्यस्तै छ। त्यसैले यो एकदमै सामान्य कुरा हो। कांग्रेसको दस्तावेजमा जे भनिएको छ, त्यो भन्नैपर्ने थियो। त्यसैकारण दस्तावेजमा ल्याइयो। तर, ०८४ को चुनावका लागि अहिले नै गठबन्धन गर्दैनौ भनेर नीति बनाउन नहुने पक्षमा संस्थापन पक्ष देखियो नि ! महासमितिको बैठक सम्पन्न हुने बेला पार्टी उपसभापतिले हलमा भोट के मा ? भन्नुभयो। सबै साथिहरूले रूख मा भन्नुभयो। कांग्रेसको हलमा नारा लगाउँदा भोट के मा ? भन्दा रूखमा भन्न पाइँदैन वा थाहा छैन भन्नुपथ्र्यो ? वा, अहिले भन्दिन, ४ वर्षपछि मात्रै भन्छु भन्नुपथ्र्यो ? यो मिल्छ कि मिल्दैन ? मलाई सोध्नुहुन्छ भने, यो मिल्दैन। यो चुनावको कुरा हैन एउटा राजनीतिक दलको आत्मविश्वासको कुरा हो। त्यसैले कांग्रेसले अब भविष्यमा आपूलाई कसरी लिएर जान्छ ? आफ्नो संगठन कसरी बनाउँछ ? आफ्ना शुभचिन्तकलाई के भन्छ ? भन्ने विषयसँग जोडेर हेर्नुपर्छ। अर्को कुरा, सिंगो दस्तावेजसँग सहमत हुने, तर एउटा वाक्यसँग सहमत छैन भन्न मिल्दैन। कि त दस्तावेजको विश्लेषण नै इन्कार गर्नुपर्यो। अर्को कुरा, कांग्रेसभित्र एक खालको उकुसमुकुस छ पनि भन्ने, दलको मौलिकता खोज्नुपर्छ पनि भन्ने। तर, भोलिको निर्वाचनमा हामी हाम्रो तागतमा लड्छौं भनेर पनि भन्न नसक्ने ? यस्तो हुँदैन। संस्थापन पक्ष डराउनुको कारण ? भविष्यका निर्वाचनमा हामी हाम्रो तागतमा लड्छौं। हाम्रो नेतृत्व र विचारमाथि विश्वास छ। संगठनमा विश्वास छ। हाम्रो तागतबाट बहुमत आर्जन गर्छौं भन्ने कुरा कुनै पनि दलको अति सामान्य कुरा हो। बरु हामी आफ्नो तागतमा लड्छौं भनिराख्दा, अरू दललाई पनि आफनै तागतमा चुनाव लड्न सक्षम बनाउने कसरी ? भन्ने विषय उठला। त्यसका लागि निर्वाचन प्रणाली बदल्ने हो कि ? संसद्मा आउन लागेको निर्वाचन कानुनमा काम गर्ने हो कि ? राजनीतिक समझदारी बनाउने हो कि ? यी नेपाली कांग्रेसका रणनीतिक विषय भए। सबै राजनीतिक दल एक्लै लड्ने कसरी बनाउने भनेर चिन्तन गर्दै जाने हो। त्यतातिर चिन्तन सोचाई केही नबनाउने, अनि आफ्नो तागतमा लड्छु भनेर पनि भन्न नसक्ने हो भने त हामी झन्झन् धसिदै जाने भयौं। गठबन्धनमा छौं भन्दैमा ०८४ को निर्वाचनमा एक्लै लड्छु नभन्ने हो भने कुनै पनि पार्टीको संगठन कसरी बन्छ ? १६५ निर्वाचन क्षेत्रमा चुनाव लड्ने कांग्रेसले चुनावमा के हो के हो भन्यो भने पार्टीका साथीहरूले किन काम गर्ने ? संगठन किन निर्माण गर्ने ? यसमा प्रश्न आउँछ कि आउँदैन ? त्यसैले माओवादी वा गठबन्धनका अरू शक्तिले यसरी बुझेका छन् भन्ने मलाई लाग्दैन। चुनावअघि गठबन्धन नगर्ने कांग्रेसको संकल्पले माओवादीभित्र तरंग ल्याएको देखिन्छ। सत्ता गठबन्धनमा त दरार आउला जस्तो छ नि ? हाम्रो पार्टीले गरेको संकल्पबारे माओवादीमा छलफल भएको कुरा मैले पत्रपत्रिकाबाट थाहा पाएँ। यसकै आधारमा बोल्नु छिटो होला। यद्यपि, उहाँहरूले अप्ठ्यारो मान्नुपर्ने कुनै कारण देख्दिन। किनभने, माओवादी प्रवक्ताले एउटा अन्तर्वार्तामा विधान सम्मेलनले ०८४ को चुनाव आफ्नै तागतमा लड्नुपर्छ। त्यहीअनुसार संगठन निर्माण गर्नुपर्छ भनेर जोड दिएको कुरा भन्नुभएको थियो। माधव नेपालजीको त मैले परिपत्र नै पढिसकेको छु। राजनीतिक दलका लागि यो सामान्य कुरा हो। बरु, अहिलेको गठबन्धनबारे कांग्रेसको धारणा के हो ? भन्ने उहाँहरूको जिज्ञासा होला। अहिले गठबन्धन बदल्ने वा यसलाई तलमाथि गर्ने पक्षमा कांग्रेस छैन। सत्ता गठबन्धन टुटाउने र पार्टी सभापति शेरबहादुर देउवालाई प्रधानमन्त्री बन्न नदिन तपाईंले यस्तो प्रस्ताव ल्याउनुभयो भन्ने आरोप लाग्यो नि ? अहिलेका प्रधानमन्त्री, पूर्वप्रधानमन्त्री वा भविष्यमा प्रधानमन्त्री हुने लाइनमा जोजो नेताहरू हुनुहुन्छ, उहाँहरू सबैजना अब प्रधानमन्त्री भइराख्नुपर्ने एउटा पनि कारण छैन। यसमा लुकाउनुपर्ने केही पनि छैन। त्यसकारण पुरानो पुस्ताको मान्छे अब फेरि प्रधानमन्त्री नबनोस् भनेर मैले सम्पूर्ण शक्ति लगाएकै हो। रोक्न नसकेको मात्रै हो। सक्ने भए त, भोलि फेरि उहाँहरूलाई रोक्न शक्ति लगाइहाल्छु नि ! अहिलेको प्रस्ताव त्यस्तो कुनै षड्यन्त्र वा अरू केहिका लागि ल्याइएको होइन। गठबन्धन गरेर चुनाव लडे पनि चुनावपछि त गठबन्धनप्रति इमानदारिता देखिएन नि ? निर्वाचन अगाडि गठबन्धनको संस्कृति हाम्रोमा बन्नै सकेन। चुनावका बेला औंलामा लगाएको मसि नसुक्दै यो गठबन्धन तोडेर अर्को गठबन्धन बनाउन कांग्रेस तयार भएकै हो। एमालेले मानेको भए त्यसबेला कांग्रेसएमालेको सरकार बन्थ्यो। त्यो नभएपछि माओवादी एमालेतिर लाग्यो। एमालेकै समर्थनमा पुष्पकमल दाहाल प्रधानमन्त्री बन्नुभएकै हो। त्यसैले गठबन्धनप्रति म यति इमानदार थिएँ, योचाहिँ भएन, भन्ने कुरा कम्तीमा पनि निर्णय तहमा बसेका मान्छेले भन्न मिल्दैन। बेकार हो। जसलेजसमाथि सक्छ, जालझेल गर्नुभएकै हो। उसलेउसलाई गलाएरथकाएर यहाँसम्म आउनु भएकै हो। त्यसैले, निर्वाचन पहिलाको गठबन्धनको संस्कृति हामीले बनाउन सकेनौं। अब यो बाटो हिँड्नु हुँदैन भन्ने कुरा मेरो अनुभव र पार्टीका बहुसंख्यक साथीहरूको विश्वास हो। यसमा कहीँ कतै कुनै षड्यन्त्र छैन। सत्तागठबन्धनमा असर पर्दैन त ? ०८४ को चुनाव कांग्रेस आफ्नै तागतमा लड्छ भनेर मैले प्रस्ताव गरेकै आधारमा यो गठबन्धन तलमाथि हुन्छ, भन्ने मलाई लाग्दैलाग्दैन। होला, यो विषय कसै कसैलाई बाहना बन्न सक्ला। मनमा एउटा कुरा छ, टेक्ने बाहना चाहियो भने अन्यथा नहोला भन्न सकिन्न। एमसीसी पारित गर्ने बेला पनि बहानाहरू देखेकै हो। त्यस्तै बहाना चाहिएको छ भने, म भन्न सक्दिनँ। होइन भने, केही समस्या छैन। तपाईंको प्रस्ताव पारित भएपछि माओवादी र एमाले नेतृत्वबीच भेटघाट बाक्लिन थालेको छ। कम्युनिस्ट मिलाउन गगन थापाले भूमिका खेले भन्ने आरोप छ नि ? एमाले अध्यक्ष र प्रधानमन्त्रीबीच छलफलका शृंखला हेरांै। कहिलेदेखि चलेको छ ? कति समय भयो ? एकएक दिनको मिति पल्टाएर हेरौं न ? ५ सिट दिएर भए पनि एमालेलाई राष्ट्रियसभा निर्वाचनमा मिलाएर लैजाऔं भनेर प्रधानमन्त्रीले प्रस्ताव गर्नुभएकै हो। यी नौला विषय होइनन्। हाम्रो पार्टीको महासमितिमा प्रस्ताव भएको हिन्दूराज्यसम्बन्धी प्रस्तावमा पनि माओवादी बैठकमा आपत्ति जनाइयो रे ! ठीक छ । आआफ्नो दृष्टिकोणको कुरा हो। धर्ममा भइरहेको व्यवस्था बदल्नुपर्छ भन्ने एउटा प्रस्ताव आयो। अर्कोतिर, धर्ममा भएको व्यवस्था केही पनि गर्नुहुन्न भन्ने अर्काे प्रस्ताव आयो। आदिवासी महासंघ, दलित संघ, थारु संघलगायत विभागबाट धर्मबारे संविधानमा भएको अधिकारलाई तलमाथि गर्न पाइँदैन भन्दै पार्टीमा लिखित ध्यानाकर्षण गराइयो। माओवादीले यसलाई बहाना त बनाउन सक्ने भयो नि ? माओवादीले विषयलाई सजिलो रूपमा लिनुपर्छ। बहानानै चाहिएको छ भने त के कुरा भयो र ? जुन बिषय आपूलाई चाहिएको छ, त्यही बहाना बनाए भैगो। नत्र, कांग्रेसभित्र लुकेको कुरा केही पनि छैन। मैले चुनावी गठबन्धनको बाटोमा हिँड्नुहुँदैन, यसले राजनीति विर्गाछ भनेकै थिएँ। म ठीक थिएँ भन्ने कुरा विस्तारै पुष्टि हुँदै गएको छ। अहिले जताततै निराशाअसन्तुष्टि पनि यसको कारण हो। किनभने, मुलुकमा त्यस्तो कुनै ठूलो घटना केहि भएको छैन। चुनाव गरेका छौं। सत्ता हस्तान्तरण गरेका छौं, यति धेरै आत्तिनुपर्ने कारण पनि केही छैन। तर, मुलुकमा आगलागी भएको जस्तो अवस्था देखिन्छ। भागाभाग, दौडादौड, सकियो, डुब्यो भन्या जस्तो अवस्था छ। यसको मुख्य कारण हो आफ्नो नेता र दल प्रतिआम कार्यकर्ताको भरोषा टुट्नु। कांग्रेस, कांग्रेस जस्तो छैन। एमाले, एमाले जस्तो छैन। माओवादी उस्तै छ। हामीले त सबैलाई मिसाइदियौं। कोकोजस्तो, कोकोजस्तो भयौं। महामन्त्री विश्वप्रकाश शर्माको दस्तावेजमा प्रधानमन्त्री १ पटक र सांसद ४ पटक मात्रै हुन पाउने प्रस्ताव छ। त्यो लागू भयो भने त तपाईं पनि अब सांसदमा लड्न पाउनुहुन्न नि ? यसलाई यसरी बुझौं, हाम्रोमा संगठन र नेतृत्व प्रवेशमा रोकावट हुन्छ। तर बाहिर निस्कने बाटो छैन। जस्तो कि, पार्टी सदस्यता लिएको यति वर्षपछि मात्रै जिल्ला कमिटीमा आउन पाइन्छ भन्ने छ। योयो भएपछि मात्र यहाँयहाँ जान पाइन्छ भनेका छौं। छिर्नलाई टन्नै रोकावट राख्छौं। तर, बाहिर निस्कनका लागि केही पनि छैन। पार्टीको सभापति २ पटकभन्दा बन्न नपाउने भन्ने एउटा व्यवस्था राख्यौ। अरूमा त्यस्तो छैन। बाहिर निस्कनका निम्ति पनि एउटा नीति चाहिन्छ। महामन्त्री विश्वप्रकाश शर्माले ल्याउनुभएको यो प्रस्तावमा छलफल गर्न सकिन्छ। कांग्रेसमा मात्र हैन, यो छलफल नेपालको संवैधानिक व्यवस्था नै बदल्ने गरि जानुपर्छ। एउटा व्यक्ति दुई पटकभन्दा बढी प्रधानमन्त्री हुन नपाउने संवैधानिक व्यवस्था गर्नुपर्छ। कांग्रेस सभापति पाँचपटक प्रधानमन्त्री भइसक्नुभयो। परिमार्जन भएर आउँदा त उहाँलाई पनि छेक्ला नि ? कुनै नीति, नियम वा कानुन बनिसकेपछि लागू हुन्छन्। यो महत्वपूर्ण विषय हो। विधान मस्यौदा समिति बनाएर यसलाइ विधानमा व्यवस्था गर्नुपर्ने हुन्छ। एउटै व्यक्तिले पटकपटक अवसर नपाओस् भनेर कसरी व्यवस्था गर्ने ? एकपटक समानुपातिकमा अवसर पाएको व्यक्तिले पटकपटक अवसर पाउने कि नपाउने ? कतिपटक एउटै व्यक्ति एउटै ठाउँबाट चुनाव लड्ने ? हाम्रो प्रस्तावमा यी विषय आएका छन्। अब हामीले हाम्रो विधानमा भएका केही व्यवस्थाहरू बदल्नुपर्छ। एउटै व्यक्तिले पटकपटक अवसर प्राप्त गर्नुहुँदैन है भन्ने कुरालाई कसरी समाविष्ट गर्ने भन्नेमा छलफल हुन्छ। यो बहसलाई तन्काएर संवैधानिक व्यवस्था नै बनाउनेतिर लैजानुपर्छ। हाम्रो राजनीति पूर्वप्रधानमन्त्रीलहरूले हाइज्याक गर्नुभएको छ। ४५ जना व्यक्तिको नेतृत्वका बारेमा मात्र सोची रहेका छांै। त्यो चंगुलभन्दा बाहिर मुलुकको राजनीति आएन। यही अवस्था रहे अभै ५७ वर्ष नआउने देखिन्छ। त्यसैकारण मुलुकको राजनीतिको प्रजातन्त्रीकरण भएन। गठबन्धनको सरकार छ, तर स्वामित्व कसैले पनि लिदैन नि, कारण के हो ? सरकारले काम गरोस्, जनतामा योगदान गरोस् भन्ने चाहन्छौं। तर, सरकारले काम गर्न सकिरहेको छैन। यो सरकार बनाउने सांसदले नै सरकारलाई जुरुक्क बोकेर हिँड्न पाएको अवस्था छैन। ठूलो असन्तुष्टि छ। सरकारले यो कुरा बुझोस्। काम गर्न टिम बदल्नुपर्छ भने टिम बदल्नुपर्छ। जेजे गर्दा सरकारले काम गर्न सक्छ, गरोस। समझदारीअनुसार चलोस्। हामी त्यो कुरामा क्लियर छौं। प्रधानमन्त्री पटकपटक मन्त्री फेर्छु भन्नुहुन्छ। तर, कांग्रेसले नै मन्त्री फेर्न नदिएको आरोप लाग्यो नि ? महासमिति बैठक अघि पार्टी सभापतिजिको निवासमा पदाधिकारीको बैठक बसेको थियो। त्यहाँ हामीले यो कुरा राम्रोसँग राख्यौं। भोलि हामीले पनि प्रधानमन्त्री लिएर सरकार चलाउनुपर्छ। त्यो बेला अन्य दलका पनि मन्त्री हुन्छन। अरू पार्टीका मन्त्रीबाट राम्रो परिणाम आएन भने, त्यसबेला हामीले भन्न पाउने कि नपाउने ? जो प्रधानमन्त्री हुन्छ, उसलाई चित्त बुझेन भने टिम बदल्न पाउनुपर्छ। किनभने प्रधानमन्त्री क्याप्टेन हो। उसलाई गोल गर पनि भन्ने, तर उसले चाहेजस्तो टिम नबनाइदिने भन्ने कुरा हुँदैन। प्रधानमन्त्रीले पटकपटक उठाएको बिषय पनि यही हो। त्यो बेला सभापतिजीले महासमिति बैठक पछाडी यसबारे छलफल गर्ने भनेर हामीलाई आश्वस्त बनाउनुभएको थियो। त्यसपछि उहाँसँग छलफल भएको छैन। महासमिति बैठक सकिसक्यो त ? महासमिति सकियो, अब मन्त्री हेरफेरका लागि तयार छु भनेर पार्टी सभापतिले भन्नुभएको छ रे !, यो कुरा मैले सुनेको छु। प्रधानमन्त्रीले तुरुन्त मन्त्रिपरिषद् परिर्वतन गरेर राम्रो टिम बनाउनुपर्छ। उहाँसँग अब एक वर्ष बाँकी छ। प्रधानमन्त्रीले भनेजस्तो टिम बनाइदियौ र त्यसबाट पनि परिणाम आएन भने प्रश्न गर्ने ठाउँ हामीसँग रहन्छ। अबको एक वर्ष यस्तै किचकिच गर्दै बिताउनु भएन। नत्र, यस्तै भइरह्यो भने यसको जवाफदेहिता कसले लिने ? उल्टै, प्रधानमन्त्रीले मैले त मन्त्री फेरेर काम गर्न खोजेको थिएँ कांग्रेसले दिएन भन्न पाउनुहुन्छ। सरकारमा सहभागी पनि एकअर्कालाई दोष लगाउँदै किन बस्ने ? अबको एक वर्ष सरकारले काम गरे पनि जस मैले पाउँछु र गर्न सकिन भन अपजस मेरै काँधमा आउँछ भन्ने महसुस प्रधानमन्त्रीलाई गराउनुपर्ने छ। कांग्रेस मन्त्री फेर्ने लाइनमा हो कि प्रधानमन्त्री फेर्ने रणनीतिमा हो ? प्रचण्ड २ वर्षका लागि प्रधानमन्त्री बन्नुभएको हो। उहाँसँग अझै १ वर्ष बाँकी छ। बरु, राम्रो टिम बनाएर देश र जनताका पक्षमा काम गर्नुपर्छ। प्रधानमन्त्रीले मन्त्रीको भारी बोकेर बस्ने हो भने उहाँ थप अप्ठ्यारोमा पर्ने निश्चित छ। मैले देखेको सजिलो बाटो भनेको मन्त्रिपरिषद् पुनर्गठन हो। यसो भयो भने सर्प पनि मर्यो लठ्ठी पनि भाँचिएन। एक्लै चुनाव लड्ने भए त कसैको पनि बहुमत आउने देखिँदैन। अनि, निर्वाचन प्रणाली फेर्नेबारे बहस गर्नुपर्ला ? अहिलेको निर्वाचन प्रणालीमा परिमार्जन गरेर कसरी सहज बनाउने भन्नेमा बहस गर्नुपर्छ। निर्वाचन कानुनको मस्यौदा संसद्मा आउँदै छ। त्यसमा केके सुधार गर्न सकिन्छ, बहस गरौं। तर, के कुरा बिर्सन हुँदैन भने, प्रत्यक्ष निर्वाचन प्रणाली हुँदैमा मात्र बहुमत आउँछ भन्ने हँुदैन। ०५१ सालको निर्वाचन हामीले हेरेकै हो। निर्वाचन प्रणाली हेर्ने, सुधार गर्नका लागि दलहरूका बिचमा समझदारी गर्नुपर्छ। नत्र त यस्तो भयो कि, प्रधानमन्त्री नै प्रत्येक दिन बिहान उठ्दा तर्सेर उठ्छ। उसले उसलाई तर्साएर तर्सिएर सातो गएको जस्तो अवस्था छ। त्यसपछि डराउनेमा अर्को मान्छे हुन्छ, प्रधानमन्त्रीको लाइनमा बसेको भूतपूर्व प्रधानमन्त्री। बाहिर हेर्दा भयंकर बलियो जस्तो देखिन्छन। तर, कसैसँग कसैको भेट भयो कि, एक अर्कोसँग तर्सिने गरेका छन्। यस्तो पनि हुन्छ ? यसमा बरु राजनीतिक समझदारी गरौं। कानुन फेर्ने विषयमा पनि काम गरौं। राष्ट्रियसभाको अध्यक्षमा माओवादीको दाबी आयो नि ? राष्ट्रियसभा अध्यक्षका लागि भएको दलीय छलफलमा म उपस्थित थिए। अनुमानका आधारमा हैन, छलफलकै आधारमै भन्छु राष्ट्रियसभा अध्यक्ष कृष्णप्रसाद सिटौलालाई बनाउने समझदारी बनेपछि मात्रै उहाँलाई राष्ट्रियसभाको उम्मेदवार बनाइएको हो। यदि उहाँलाई अध्यक्ष नबनाउने भनिएको थियो भने उहाँ उम्मेदवार बन्नु हुन्थेन। हामी पनि बनाउने थिएनौं। पदीय गरिमा र महत्वका आधारमा उहाँको नामै टुंग्याइएको हो। माओवादी अध्यक्ष प्रचण्ड, माधव नेपाल, उपेन्द्र यादवलगायतका नेताहरू बसेर गरिएको निर्णय एक इन्च पनि तलमाथि हुँदैन भन्ने मलाई पूर्ण विश्वास छ। केही दिन लाग्ला। योसँग जोडिएर अरू विषय पनि आउलान, तर त्यो निर्णय भने तल माथि हुँदैन।"
उपाधिका लागि आयोजक र आर्मी भिड्ने,"फिदिम : पाँचथर सदरमुकाम फिदिममा जारी चौथो पाँचथर गोल्डकप फुटबल प्रतियोगिताको उपाधिका लागि आयोजक पाँचथर क्लब र विभागीय टोली त्रिभुवन आर्मीबीच भिडन्त हुने भएको छ। फिदिम माविको मैदानमा बिहीबार भएको सेमिफाइनमा झापा११ लाई टाइब्रेकरमा ३० गोलले पराजित गर्दै आर्मीले फाइनलमा स्थान बनाएको हो। निर्धारित समयमा दुवै टोलीले ११ गोल गरेपछि खेल टाइब्रेकरमा धकेलिएको थियो। खेलको ४३औं मिनेटमा आर्मीका दीपकुमार लामाले सुरुवाती गोल गरेका थिए। आर्मीको यो अग्रता धेरै समय टिकेन। ५९औं मिनेटमा झापाका प्रदीप बुढाथोकीले गोल गर्दै खेललाई बराबरीमा ल्याएका थिए। आर्मीका खेलाडीले फल खेलेपछि झापाले पेनाल्टी पाएको थियो। जसलाई प्रदीपले सदुपयोग गरेका थिए। टाइब्रेकरमा आर्मीका दीपकुमार लामा, मनबहादुर आलेमगर, सन्तोष केसीले गोल गरे। झापाका कप्तान पेमा तामाङ, रोजिन माझी र विशाल तामाङको प्रहार विफल भएको थियो। बिहीबारको खेलमा आर्मीका दीपकुमार लामा प्लेयर अफ दी म्याच घोषित भए। उनलाई फिदिम नगरपालिकाका प्रमुख मित्रप्रसाद काफ्लेले पाँच हजार नगद पुरस्कार प्रदान गरे। फिदिम माविको मैदानमा शनिबार उपाधि भिडन्त हुने आयोजक पाँचथर क्लबका अध्यक्ष निशान सिवाकोटीले जानकारी दिए। प्रतियोगिताको विजेताले पाँच लाख पाँच हजार नगद पुरस्कार प्राप्त गर्नेछन्।"
खेलकुदमा लैंगिक विभेद,"समान कामका लागि महिला र पुरुषलाई फरकफरक ज्याला ! यस्तो विभेद नेपाली समाजमा अझै बाँकी छ । ज्याला मजदुरीमा समेत हुँदै आएको त्यो विभेद खेलकुद क्षेत्रमा समेत सेवा र सुविधाका हकमा पनि छ भन्दा अचम्म हुनु स्वाभाविक हो । शिक्षा, स्वास्थ्यदेखि राज्यका निकायहरूमा पनि महिलाको पहुँच कमजोर छ , बनाइएको छ । जुन सामाजिक विभेद र कुरीति नै हो । अझ खेलकुदका हकमा त समान कामका लागि असमान मात्रै नभई उपलब्धि धेरै हासिल गर्ने महिलालाई नै असमान व्यवहार भएको छ । नेपाल क्रिकेट संघ (क्यान) ले महिलालाई कम र पुरुषलाई बढी पारिश्रमिकको व्यवस्था गरेको छ, जबकि महिला क्रिकेटरले हासिल गरेका पदक र उपलब्धि पुरुषहरूको दाँजोमा धेरै छन् । क्यानले खेलाडीलाई ए, बी र सीमा वर्गीकरण गरेको छ । एक श्रेणीका पुरुष खेलाडीलाई एक लाख रुपैयाँ पारिश्रमिक तोक्दा महिलालाई भने ठीक आधा अर्थात् ५० हजार रुपैयाँ निर्धारण गरेको छ । बी र सी श्रेणीमा पनि विभेदै छ । अचेल खेलकुदका गतिविधिमा महिला र पुरुषका प्रतियोगिता र गतिविधि बराबरैजसो हुन थालेका छन् । र, खेल गतिविधिमा पुरुषको वर्चस्व भए पनि पदकमा महिलाले नै धेरै बाजी मारेका छन् । जस्तोकि गत असोजमा चीनको हाङचाओमा आयोजना भएको १९औं एसियाली खेलकुदमा नेपालबाट सहभागी २ सय ३४ जना खेलाडीमध्ये नतिजा महिला खेलाडीले मात्रै दिलाए । एसियाली खेलकुदकै इतिहासमा सन् १९९८ को बैंककमा भएको १३औं संस्करणमा तेक्वान्दोमा पहिलोपटक नेपाललाई रजत पदक दिलाउने खेलाडी नै थिइन्, सविता राजभण्डारी । फुटबल र भलिबलतर्फको सुविधामा पनि भूलसुधार भइसकेको छ । महिलाले नै अन्तर्राष्ट्रिय प्रतियोगिताबाट धेरै पदक हासिल गर्ने तर स्वदेशमा पारिश्रमिक कम हुँदा उनीहरूको पलायन दर बढी भएको छ । पारिश्रमिकमात्रै नभई खेलकुद क्षेत्रका प्रतियोगिताहरूमा पनि महिलाहरूको प्रतिस्पर्धामा पुरस्कार राशिमा पनि विभेद हुने गरेको छ । पुरुष टोलीलाई धेरै र उही प्रतियोगिताको महिलातर्फको पुरस्कार कम हुने गरेको छ । विश्व खेलकुद क्षेत्रमा पनि विभेद थियो, छ र क्रमशः समानताको व्यवहार प्रकट हुन थालेको छ । कला क्षेत्रमा पनि महिलाको पारिश्रमिकमा विभेद हुन्थ्यो, अचेल सुधार हुन थालेको छ । खेलकुदका क्षेत्रको विभेद पनि तत्कालै सुधार हुनुपर्छ । सबैभन्दा पहिला क्यानले नै आफूले तोकेको श्रेणीअनुसारको पारिश्रमिकमा महिलालाई पनि पुरुषलाई जत्ति नै निर्धारण गर्नुपर्छ । महिलामाथि विभेद हुनु हुँदैन ।"
दुग्ध किसानद्वारा हेटौंडामा प्रदर्शन,"हेटौंडा : दुग्ध किसानहरूले बागमती प्रदेशको राजधानी हेटौंडामा सरकारविरुद्ध प्रदर्शन गरेका छन्। बिहीबार प्रदर्शनमा उत्रिएका करिब तीन हजार किसानहरूले हेटौंडा उपमहानगपालिकामा बजार क्षेत्रमा प्रदर्शन गर्नुका साथै बागमती प्रदेशको कृषि तथा पशुपन्छी विकास मन्त्रालय घेराउ गरेका थिए। आन्दोलित दुग्ध किसानहरूले बागमती प्रदेशको कृषि तथा पशुपन्छी विकास मन्त्रालय अघि दुग्ध बिक्रीको ग्यारेन्टी गर, दुग्धजन्य पदार्थ निर्यातको प्रबन्ध गर, किसानको पैसा फिर्ता गर भन्दै नाराबाजी र घेराउ गरेका हुन्। सरकारको स्वामित्वमा रहेको दुग्ध विकास संस्थान डीडीसीले दूधको भुक्तानी नदिएपछि बाध्य भएर आन्दोलित हुनुपरेको केन्द्रीय दुग्ध उत्पादक सहकारी संघका केन्द्रीय सदस्य विदुर हुमागाईंले बताए। केन्द्रीय दुग्ध सहकारी संघको आन्दोलनलाई ऐक्यबद्धता जनाउँदै दुग्ध उत्पादक सहकारी संघ मकवानपुरको किसानहरू बिरोध प्रदर्शनमा उत्रिएका हुन्। मकवानपुरमा विगत ६ महिनादेखि किसानले दूध बेचेको ५७ करोड रुपैयाँ पाउनुपर्ने भए पनि उक्त रकम नआएको मकवानपुर जिल्ला दुग्ध उत्पादक सहकारी संघका अध्यक्ष हरिप्रसाद कँडेलले बताए।"
जाँडरक्सी खानेको खोजीखोजी सम्मान,"तानसेन : सुन्दा अचम्म लाग्न सक्छ, जाँडरक्सी खानेलाई खोजी खोजी सम्मान । हाम्रो समाजमा जाँडरक्सी खानेलाई गाली गरिन्छ । प्रहरीले पक्राउ गर्छ र थाना चौकीमा लैजान्छ । उसलाई थुन्छ । कानुनी कारबाही गर्छ । तर, पाल्पामा भने ठीक उल्टो गरिएको छ । नियमित रूपमा जाँडरक्सी खाने व्यक्तिलाई खोजीखोजी सम्मान गरिएको छ । रिब्दीकोट गाउँपालिकाले पालिकाभरीका नियमित रूपमा जाँडरक्सी खाने ६० जनालाई गाउँपालिकाकै कार्यालयमा जम्मा गरी टिका, फूलमाला लगाएर र पोसाक वितरण गरी सम्मान गरेको छ । रिब्दीकोट गाउँपालिका १ ख्याहाका एक पुरुष रक्सी खाएरै श्रीमतीसहित गाउँपालिकाको सभाहलमा छिरे । आफू जस्तै नियमित रक्सी खाएर हिँड्ने दर्जनौं व्यक्तिलाई गाउँपालिकाले टीका, फूलमालासहित पोसाकबाट सम्मानित गरेको देख्दा उनी निकै खुसी देखिए । मञ्चमा गए । रक्सीको नसाले आफूलाई बहुला बनाएको गीत उनले गाए । कक्षा ८ मा पढ्दै गरेको छोरीलाई सम्झिए र भने, छोरी अब चिन्ता नलिउ, मैले आजदेखि रक्सी खान छोडें । तिमीलाई चाहेजति पढाउने प्रतिबद्धता जनाएँ । सम्मानित भएका सबै रक्सी खानेहरूले ताली पिटे । मञ्चमा बसेका अतिथिहरूले समेत आँसु झारे । रिब्दीकोट ३ खस्यौलीका अर्का पुरुषले पालिकाको सम्मान कार्यक्रममा आउँदासम्म बिहानदेखि ३ गिलास रक्सी खाइसकेका थिए । गाउँपालिकामा प्रहरीहरू देख्दा आफूलाई पक्राउ गर्न बोलाएको हो कि जस्तो सन्तलाई लागेको थियो । तर, रक्सीकै नसामा पनि गाउँपालिकाले फूलमालाले सम्मान गरेपछि उनको दिमागमा केही हलचल भयो । साथीभाइको संगतले रक्सी खान सिकियो, रक्सीले त हाम्रो जीवनै बर्बाद पारेको रहेछ । आजैदेखि रक्सीको मात्रा घटाएर छोड्ने उनले मञ्चमै पुगेर वाचा गरे । पालिकाभित्र जाँडरक्सी सेवनबाटै धेरै मानिसको घरबार बिग्रिएको, परिवार लथालिंग भएको, परिवार, समाजमा दिनहुँँ झैं झगडा कलह भएको, अन्त्यमा कम उमेरमै मृत्यु भइरहेका घटनाहरूलाई ध्यान दिएर रिब्दीकोट गाउँपालिकाले सम्मान गरेको हो । स्थानीय सरकार भनेकै जनताहरूको दुःखमा साथ दिने, सुसंस्कृत समाज निर्माण गर्ने, विकृति विसंगति हटाउने, समाजमा मेल मिलापको वातावरण बनाउने, जनताको अभिभावकत्व ग्रहण गर्ने भएकाले गाउँपालिकाले नियमित जाँडरक्सी खाने व्यक्तिलाई खोजी खोजी सम्मान गरेर रक्सी खाने मन विचार बुद्धिलाई सही काममा मोड्नका लागि पहिलोपटक अभियान सुरु गरेको रिब्दीकोट गाउँपालिकाका अध्यक्ष नारायणबहादुर कार्कीले बताए । गाउँपालिकाले पुरुष मात्र होइन नियमित रक्सी सेवन गरी घरवार लथालिंग भएका महिलालाई पनि फूलमालाले सम्मान गरेको छ । विकास निर्माणसँगै, सभ्य समाज निर्माण गर्नु, समाजमा हुने विकृति विसँगति हटाउनु, गलत बाटो तथा संस्कारमा लागेका व्यक्तिहरूलाई साहारा दिई सुधार गर्नु स्थानीय सरकारको कर्तव्य र दायित्व भएकोले यो अभियान सुरु गरेको पालिका उपाध्यक्ष कान्ता अधिकारीले बताइन् । स्थानीय सरकार घरदैलोको सरकार भएकोले गाउँघरमा रहेको विकृति विसँगति हटाउने, जाड रक्सीमा बरालिएर घरवार विगारेकालाई सुधार गर्ने, नैतिक शिक्षा प्रदान गर्ने, सभ्य समाज निर्माण गर्ने जिम्मेवारी पनि पालिकाको भएकोले अन्यत्र नभएको चलन रिव्दीकोटले सुरु गरेको प्रमुख प्रशासकीय अधिकृत मणी प्रसाद खनालले बताए । पालिकाभरीका नियमित जाँड रक्सी खाने अम्मलीहरू लाई सम्मान मात्र होइन उनीहरूलाई रक्सी सेवनबाट हुने स्वास्थ्यमा प्रभाव, पारिवारिक अवस्था, समाजमा पार्ने प्रभाव, कानुनी दण्ड सजायसँगै कम उमेरमा हुने मृत्युको बारेमा पूर्व पत्रकार राम प्रसाद न्यौपाने, गाउँपालिकाका स्वास्थ्य शाखा प्रमुख सुनिल अधिकारी, प्रहरी हवलदार गोबिन्द किसानले प्रशिक्षण दिएका थिए । पालिकाले रक्सी छोड्ने युवालाई प्रधानमन्त्री रोजगार कार्यक्रममार्फत रोजगारीमा प्राथमिकता दिने रोजगार संयोजक दुर्गा पछाईले बताइन् । जाड रक्सीमा भुलेका युवालाई श्रम र सिप, आय आर्जनसँग जोड्ने गरी गाउँपालिकाले नीतिगत व्यबस्था गर्ने विषयमा छलफल सुरु भएको पालिकाका सूचना अधिकारी रुकलाल भट्टराईले बताए । कार्यक्रममा आएका अति विपन्न एवं आर्थिक अवस्था कमजोर भएका ३० घरपरिवारलाई पालिका अध्यक्ष कार्कीले आफ्नो तलव भत्ताबाट निःशुल्क रूपमा स्वास्थ विमा गरिदिएका छन् । गाउँपालिकाले म बनाउँछु मेरो रिव्दीकोट अभियान अन्तर्गत निःशुल्क रूपमा नियमित रूपमा सरसफाइ, वडा वडामा योग शिक्षा तथा प्रशिक्षण, विशेषज्ञ सहितको स्वास्थ्य शिविर सञ्चालन गर्दै आएको छ ।"
समस्या शिक्षामा कि कुशिक्षामा ?,"सबल समाज तथा अनुकरणीय राष्ट्र निर्माणमा शिक्षाको भूमिका अतुलनीय हुन्छ। समुन्नत राष्ट्र निर्माण सिद्घान्तका प्रतिपादकमध्धे सान्हा बन्धोपाध्याय, सी हार्वर, जान जी जानम्याटजस्ता लेखक पनि शिक्षाको गुणस्तर र समय सामयिकतालाई उच्च महŒव दिन्छन्। प्राचीन अथवा शास्त्रीय दर्शनमा पूर्वका कौटिल्य, कन्फुसियस, मनुदेखि पाश्चात्य जगत्का प्लेटो, लन्जाइनस तथा सुकरातले समेत शिक्षामा राज्यको विशेष निगरानी तथा प्रयासको आवश्यकता दर्शाउँथे। विकसित देशहरूले त इजुकेसन इज द चिफ डिफेन्स अफ नेसन अर्थात् राष्ट्रको मुख्य सक्षमता नै शिक्षा हो भन्छन्। सोही आत्मसात्मा जापानले दोस्रो विश्वयुद्घपछि धेरै वर्षसम्म बजेटको ठूलो हिस्सा लगभग ४९ प्रतिशत शिक्षामा लगाउँथे भन्ने प्रमाण भेटिन्छन्। भारतमा शिक्षामा क्वालिटी सर्कलको अवधारणा ल्याइयो। विश्वभर गुणस्तरीय अनि वैज्ञानिक र सहभागितामूलक शिक्षाको अवधारणा बन्दैछन्। शिक्षालाई मानिसको आचारण, सीप अनि ज्ञान (आस्क मेथड) को दायरा फराकिलो पार्ने प्रमुख साधक मानिन्छ। आई फोर जस्ता आधुनिक अवधारणा प्रचलनमा आउँदैछन्। हाम्रो बजेटको विशाल हिस्सा शिक्षामै जान्छ। चालु वर्षमा पनि बजेटको ११२६ प्रतिशत शिक्षामा विनियोजन भएको छ। मन्त्रालयगत हिसाबमा यो सबैभन्दा अधिक हो। समृद्घ र सफल देश निर्माण त्यो खर्चको एकमात्र अनि अन्तिम अपेक्षा हो। दशकौं पहिले छुवाछूत, विभेद, भेदभावजस्ता सामाजिक कुरीतिलाई अशिक्षाको उपज मानिथ्यो। आर्थिक, सामाजिक, राजनीतिक अनि व्यावहारिक पछौटेपनको आधार शिक्षाको अभावलाई ठानिन्थ्यो। सरकारी बजेटको मुख्य अंश शिक्षामा खर्च हुन थाल्यो, निजी क्षेत्रबाट पनि सघन लगानी भयो। यद्यपि हाम्रो देश निर्माणभन्दा विनिर्माण, प्रगतिभन्दा अधोगति र विकासभन्दा विनाशको पथमा जाँदैछ। विगत ३० वर्षमा हामी परनिर्भरताको पराकाष्ठामा पुग्दैछौं। आर्थिक स्थिति झन् जर्जर बन्दैछ। अन्तर्राष्ट्रिय जगत्मा अपहेलनामूलक व्यवहार खप्नुपर्छ। शिक्षा अभावको समयमा भन्दा शिक्षाको सहजता तथा व्यापकताको समयमा हाम्रा अधिक सूचक चाहिँ ऋणात्मक हुँदैछन्। कारण हाम्रो प्रयास सामयिक रूपमा शिक्षाको नभएर कुशिक्षाको प्रवद्र्धन बन्दैछ। शिक्षा भनेको प्रमाणपत्रको थाक र सूचनाको भारी हैन, सोच र चेतनाको स्तर हो। शत्कर्म, सदाचार, शिष्टाचारको बढावा हो तर हाम्रो शिक्षा यसमा नराम्ररी चुक्यो कि देश अनवरत अधोगतिमा फस्दै गयो। शिक्षाले दीक्षितहरूलाई देशको सम्मान गर्न सिकाएन। बुजु्रकहरूलाई क्रियात्मक कम प्रतिक्रियात्मक बढी बनायोे। अरूले गल्ती गरेको वा सरकारले केही नगरेको भन्दै वुद्घिविलास गर्न चाहिँ सिकायो। आपू पनि जिम्मेवार भएकाले केही सकारात्मक र रचनात्मक प्रयास गर्नुपर्छ भन्ने आत्मसात् गर्न सिकाएन। आधुनिकताको नाममा दूध बेचेर कोकाकोला पिउने, आलु र बासीभातलाई हेलाँ गर्दै फिङ्गर चिप्स तथा फ्राई राइसमा रमाउने पुस्ताको दस्ता बनायो। गाईबस्तु चराउनेको अपमान र कुकुर चराउनेको सम्मान गर्ने बेथिति बसायो। आफ्ना आवश्यकता र आधारलाई मूल्यांकन गर्न सिकाएन। गफ जोतेर नेता फलाउने उद्यममात्र स्थापित भए, कर्मशीलता तथा उत्पादनका उद्यमहरू विस्थापित बनायो। शिक्षाले मानिसलाई देशमा बस्न सिकाएन। कममात्र शिक्षा पाएकाहरू हतारहतार खेत र खोरिया छोडेर कोरिया र कतार जाँदैछन्। उच्च शिक्षा हुनेहरू अमेरिका, युरोप तथा अन्यतिर दौडन्छन्। देश राम्रो चाहिएको छ, देश नबनेकोमा चिन्ता पनि छ तर अरू कसैले बनाइदिए आएर बसौंला भन्छन््। हाम्रो शिक्षाको उत्पादन सस्तो सपनाको पछि लाग्दैछ। यही देशभित्र अपार र अनपुम सम्भावना जीवित छन्, त्यसको संवद्र्धन गर्न सिकाएनन्। छोटै समयमा उच्च आर्थिक विकास गर्न सक्ने अनेकन बहुआयामिक योजना हामीसँग प्रशस्त छन्। बिदेसिएका मानिसलगायत अन्य सबैले त्यहाँ जत्ति नै दुःख यहाँ गर्ने हो भने यही देश स्वर्ग बन्छ। त्यस्तो देश कहाँ छ जहाँ एक जनाको कामले परिवार पाल्न पुग्छ, ६ घण्टा औसतमा काम गर्दा जीवन राम्रैगरी चल्छ। सायद नेपालमात्र त्यस्तो भाग्यमानी देश हो। अनि देशमा केही नभए यही केही गर्ने हो कि समस्यासँग भाग्ने हो ? अधिकांश अभिभावक सन्तान बिदेसिनुलाई उपलब्धि मान्छन्। जीवनको एकमात्र उद्देश्य देश छाड्नु र अरूका देशमा रैती हुनु बन्दैछ। कोही पढ्न, कोही घुम्न, कोही डीभी वा पीआर भरेर, कोही शरणार्थी बनेर अनि कोही कलाकार भनेर विभिन्न बहानामा बिदेसिन्छन्। अधिकांश मानिस यसैलाई जीवनको सार्थकता मान्छन्। हामी पनि शिक्षा त्यस्तै दिन्छौं, सोच त्यस्तै निर्माण गरिदिन्छौं। शिक्षण संस्थाचाहिँ विदेश पठाउनुलाई नै महŒव दिन्छन् र सफलता ठान्छन्। सहरका चोक र गल्लीगल्लीमा विदेश पठाउने परामर्शदाता घरैपिच्छे छन्। हामी यस्तो शिक्षाको अभ्यास गर्दैछांै जसले देशको प्रगति सोच्ने, त्यसका लागि काम गर्ने मानव स्रोतसाधन तयार गरेकै छैन। हाम्रो शिक्षाले त खाडी मुलुकका लागि कुल्ली र विकसित देशका लागि दक्ष प्राविधिक जनशक्ति बनाउँदैछ। खर्च र लगानी देशको छ र पसिना अरूकामा बग्छन्, उपलब्धि अरूले लिन्छन्। सक्नेहरू देश छाड्ने, यही बसेका जान्नेहरू सकेसम्म देश र अरूलाई आफ्नो स्वार्थका लागि लुट्ने अनि अर्काथरी चाहिँ कसैले राम्रो नगरेको भनेर बाँकीलाई उछितो काढ्नेमात्र गर्छन्। कर्तव्यको सही निवारण र देशको समृद्घिमा आफ्नो तर्पबाट हुन सक्ने योगदान गर्न खासै तत्पर छैनन्। हाम्रो शिक्षाले पराजित र संकीर्ण सोचको बढावा गर्दैछ। सरकारी शिक्षालयहरू राजनीतिको केन्द्र भए। निजी चाहिँ चोकका पसल र सहरका सुपरमार्केट बन्दैछन्। शिक्षा हैन, आफैंलाई सिध्याउने र देशलाई सिध्याउने कुशिक्षाको विस्तारमा व्यस्त छन्। नर्वेमा ३० प्रतिशतमात्र युवा विश्वविद्यालय पुग्छन्। अधिकांश युरोपियन खासै विश्वविद्यालय जाँदैनन्। मानिस देशमा काम गर्छन् र घुम्न अरूकोमा जान्छन्। देशको विकास हुन्छ, उनीहरू घुमेकोहिँडेको देखेर बाँकी मानिस उनीहरूका देशलाई विकसित मान्छन्। हामी काम गर्न अरूकोमा हिँड्छौं, संसारभर भिखारीका रूपमा हेर्छन्। चीनका मानिस कोही कसैले उनीहरूको देशको विरोध गरे तर्क गर्र्न तयार हुन्छन्। देशलाई अपार माया गर्छन्। हामी कसले देशको सबैभन्दा बढी उछितो काढ्ने र नेतृत्वको सत्तोसराप गर्ने भन्ने प्रतिस्पर्धाको आत्मरतिमा बहकिन्छौं। शिक्षाले गफ गर्न सिकायो, आत्मज्ञान सिकाएन। मानिसलाई व्यवहार र देशप्रेम सिकाएन, बिक्न सिकायो तर टिक्न सिकाएन। जबसम्म हाम्रो शिक्षाले देशलाई माया गर्ने, देशको प्रगतिका लागि सोच्ने, स्वदेशमै बस्ने र सकारात्मक परिवर्तनका लागि प्रयास गर्ने मानिस तयार गर्दैन, तबसम्म विकास हुँदैन। कुनै पनि देश स्वतः सुन्दर, सभ्य, शालीन र समृद्घ बनेको हैन। नागरिकको सघन सोच, सहयोग, शुभेच्छाको सदैव आवश्यकता हुन्छ। तर हाम्रो शिक्षाले नागरिकमा त्यस्तो सोच निर्माण गर्न सकेन। समस्यालाई पार लगाउन योगदान गरौं भन्ने भावना निर्माण गराउन सकेन। वास्तवमा सबै मानिस शिक्षित भएर पनि शिक्षित सोच पलाएन। देशको बर्बादी भएको अशिक्षाले हैन, कुशिक्षाले चाहिँ अवश्य हो।"
वायुसेवा सञ्चालक संघमा फेरियो नेतृत्व,"काठमाडौं : आन्तरिक वायुसेवा सञ्चालक संघ, नेपालको २३औं वार्षिक साधारणसभाले नयाँ कार्यसमिति चयन गरको छ। यससँगै क्याप्टेन रामेवर थापाको कार्यकाल सकिएको छ। मनोज कार्कीको अध्यक्षतामा १५ सदस्य नयाँ कार्यसमिति सर्वसम्मत चयन भएको हो। कार्यसमितिमा प्रथम उपाध्यक्षमा प्रतापजंग पाण्डे, द्वितीय उपाध्यक्षमा निमानुरु शेर्पा, तृतीय उपाध्यक्षमा अनिल मानन्धर, महासचिवमा सुवास सापकोटा, सचिवमा मुरलीधर जोशी, कोषाध्यक्षमा रूपेश जोशी, सदस्यहरूमा सुवास अमात्य, उमेश पनेरू, बालकृष्ण पण्डित, प्रज्ज्वल थापा, सेचन सुवेदी, उमेश आचार्य, फुर्वाछिरिङ शेर्पा र विजयसिंह श्रेष्ठ चयन भएका छन्। संघको वार्षिक साधारणसभामा संस्कृति, पर्यटन तथा नागरिक उड्डयनमन्त्री सुदन किरातीले संघको नयाँ कार्यसमितिलाई बधाई दिँदै उडान सुरक्षामा ध्यान दिन निर्देशन दिए। उनले निजी क्षेत्रलाई व्यवसायीमुखी मात्र नभई बजारमुखी हुन आग्रह गरे। नाफालाई मात्र ध्यान नदिई मुलुकका दुर्गम भेगमा उडान चलाउन आवश्यक रहेको मन्त्री किरातीले औंल्याए। हवाई क्षेत्र पर्यटनको रक्त सञ्चार हो, मन्त्री किरातीले भने, सरकार, नियामक निकाय र निजी उड्डयन कम्पनीहरू मिलेर अघि बढ्नु पर्छ। उड्डयन क्षेत्रमा भएका समस्या लिएर मन्त्रालय आउन आग्रह गर्दै मन्त्री किरातीले समस्या समाधानमा मन्त्रालय सधैं तयार रहने प्रतिबद्धता गरे। कार्यक्रममा पर्यटन सचिव डा दीपक काफ्लेले सरकारले नेपालको उड्डयन क्षेत्रलाई सार्वजनिक निजी साझेदारी अवधारणामा लैजान अध्ययन गरिरहेको जानकारी दिए। समयसापेक्ष रूपमा ऐन, नियम परिवर्तन गर्दै र हातेमालो गर्दै अन्तर्राष्ट्रिय बजारमा नेपाली उड्डयनको क्षेत्रको धमिलिएको छवि सुधार्नु पर्ने जिकिर उनले गरे। नेपाल नागरिक उड्डयन प्राधिकरणका महानिर्देशक इन्जिनियर प्रदीप अधिकारीले निजी वायुसेवा कम्पनी र नियामक निकायबीचको मतभेदलाई अन्त्य गर्नुपर्ने बताए। नियामक निकायको रूपमा प्राधिकरणको विकल्प नभएको भन्दै अधिकारीले व्यवस्थापकीय सुधारमा चालिएको कदम हवाई सुरक्षा बढाउनमा नै केन्द्रित रहेको स्पष्ट पारे। उडान सेवाका क्रममा आइपरेका समस्या समाधानका लागि प्राधिकरण सधैं तयार छ, उनले भने। संघका निवर्तमान अध्यक्ष क्याप्टेन रामेवर थापाले सबै निजी वायुसेवा कम्पनीहरूले बजारमा प्रतिस्पर्धासँगै उड्डयन क्षेत्रमा विकास एक भएर अघि बढ्नुपर्ने बताए। विगतमा झैं आगामी दिनमा पनि यात्रु सेवा तथा सुरक्षालाई ध्यानमा राखेर अघि बढ्नेछौं, उनले भने। संघका नवनिर्वाचित अध्यक्ष मनोज कार्कीले सरकार र नियामक निकायका नियम र कानुनलाई पालना गर्दै अघि बढ्ने प्रतिबद्धता व्यक्त गरे। संघले सुरक्षित हवाई सेवाका लागि काम गर्ने अध्यक्ष कार्कीको भनाइ थियो। वार्षिक साधारणसभाको अवसरमा पर्यटन तथा उड्डयन क्षेत्रका विभिन्न व्यक्तित्वहरूलाई सम्मान गरिएको छ। सम्मानित हुनेमा प्राधिकरणका महानिर्देशक इप्रदीप अधिकारी, पूर्वमहानिर्देशकहरू राजकुमार क्षेत्री, राजन पोखरेल, सञ्जीव गौतम, रतिशचन्द्रलाल सुमन, त्रिरत्न मानन्धर, रामप्रसाद न्यौपाने, केशवराज खनाल, यज्ञप्रसाद गौतम, राजेशराज दली र स्व उपेन्द्रप्रसाद धिताल छन्। यस्तै, उड्डयनसँग र पर्यटन तथा होटल व्यवसायसँग सम्बन्धित व्यक्तिहरूलाई पनि संघले सम्मान गरेको छ। कार्यक्रममा संघको अगुवाइमा प्राधिकरणका पूर्वमहानिर्देशक यज्ञप्रसाद गौतमको टिमले तयार पारेको यस क्षेत्रका समस्या, चुनौती र सुझावसहितको प्रतिवेदन पर्यटनमन्त्री सुदन किरातीलाई हस्तान्तरण गरेको थियो।"
व्यक्तिको नाममा दर्ता गरिएको ४ बिघा सार्वजनिक जग्गा गाउँपालिकाद्वारा फिर्ता,पर्सा : पर्साको जगरनाथपुर गाउँपालिका३ विजवनियामा फर्जी कागजातको आधारमा व्यक्तिको नाममा गरिएको झण्डै चार बिघा सार्वजनिक जग्गा गाउँपालिकाले फिर्ता गराएको छ। साविकको विजवानिया गाविस वडा नम्बर २ मा रहेको नदि किनारको कित्ता नम्बर ६२को तीन बिघा १८ काठ्ठा जग्गा दुई जना व्यक्तिले मालपोत कार्यालयका कर्मचारीको मिलोमतोमा आफ्नो नाममा कायम गराएका थिए। केही वर्ष पहिले बहुदरमाई नगरपालिका वडा नम्बर २ विश्रामपुरकी चन्द्रकली कुर्मीन् र त्यही स्थानका महेन्द्रप्रसाद गोढले मालपोत कार्यालयमा फर्जी कागजात पेश गरेर उक्त जग्गा संयुक्त रुपमा आफ्नो नाममा दर्ता गराएका थिए। यसबारेमा विजवनियाका स्थानीयले जगरनाथपुर गाउँपालिका कार्यालयमा जानकारी गराएपछि गाउँपालिका अध्यक्ष श्रीकान्त प्रसाद यादवले मालपोत कार्यालय पर्सामा जग्गा गाउँपालिकाको स्वामित्वमा फिर्ता गराउन गाउँपालिकाबाट पत्र पठाए। गाउँपालिकाले पठाएका प्रमाणसहितका कागजातको मालपोत कार्यालयले अध्ययन गर्दा उक्त जग्गा चन्द्रकली कुर्मिन् र महेन्द्र प्रसाद गोढको भएको ठहर नभएपछि उनीहरुको नाममा दर्ता गरिएको जग्गाको लालपुर्जा खारेज गरी फाल्गुन १५ गते जगरनाथपुर गाउँपालिकाको नाम दर्ता गरि लालपुर्जा दिएको गाउँपालिका अध्यक्ष यादवले बताए। उक्त जग्गामा गाउँपालिकाले छिट्टै १५ शैय्याको सुविधा सम्पन्न अस्पताल निर्माण गर्ने निर्णय गरेको गाउँपालिका अध्यक्ष यादवले बताए।
"आगलागीमा घर जल्यो, २ लाखको क्षति","विराटनगर : विराटनगर महानगरपालिका१५ भट्टी चोकको एउटा घरमा बिहीबार राति आगलागी भएको छ । आगोले पप्पु पाठकको घर जलेको छ । पाठकको घर जल्दा २ लाख बराबरको क्षति भएको प्रहरीले जनाएको छ । कर्कटपातको छानो भएको १ तले घरमा राति ११:३० बजेतिर आगलागी भएको हो । आगोले जलेर घरसहित घरभित्र रहेका लत्ताकपडा, कागजपत्र, काठपात, टेलिभिजन, डाइनिङ टेबल, खाटलगायतका सरसामान जलेर ध्वस्त भएको प्रहरीले जनाएको छ । प्रहरीका अनुसार विद्युत सर्ट भएर आगलागी भएको हुनसक्ने अनुमान गरिएको छ । इलाका प्रहरी कार्यालय रानीबाट खटिएको इन्सपेक्टर सन्दीप बेलबासे नेतृत्वको टोली तथा स्थानीय बासिन्दा र दमकलको सहयोगमा आगो नियन्त्रणमा लिइएको थियो । घटनामा मानवीय र चौपाया क्षति नभएको प्रहरीको भनाइ छ । प्रहरीले घटनाको अनुसन्धान गरिरहेको छ ।"
बेलबारी दुर्घटना अपडेट : मृतकको संख्या ३ पुग्यो,"विराटनगर : पूर्वपश्चिम लोकमार्गअन्तर्गत मोरङको बेलबारी नगरपालिका१ र ३ को सिमानामा शुक्रबार बिहान दुर्घटनामा परेर मृत्यु हुनेको संख्या ३ पुगेको छ। प्रहरीका अनुसार दुर्घटना परेर झापाको कमल गाउँपालिका२ का ५२ वर्षीय यदुकान्त भट्टराई, कमल गाउँपालिका४ की ४४ वर्षीया दीपा खानाल र झापाको बिर्तामोड नगरपालिका२ का ३६ वर्षीय कृष्ण गजुरेलको मृत्यु भएको हो। दुर्घटना गम्भीर घाइते भएकामध्ये यदुकान्त र दीपाको विराटनगरस्थित कोशी अस्पताल तथा कृष्णको विराटनगरकै न्युरो अस्पतालमा मृत्यु भएको हो। उपचारका लागि कोशी अस्पताल पुर्याउनसाथ यदुकान्त र दीपालाई चिकित्सकले मृत घोषित गरेका थिए। कृष्णको उपचारका क्रममा बिहान ८:५५ बजे न्युरोमा मृत्यु भएको हो। दुर्घटनामा परेर अरु २ जना घाइते भएका छन्। घाइतेहरु कमल गाउँपालिका४ का ४६ वर्षीय हरि खनाल र कमल२ की ४८ वर्षीया गायत्री भट्टराईको न्युरोमा उपचार भइरहेको छ। घाइतेमध्ये हरिको अवस्था गम्भीर र गायत्रीको अवस्था सामान्य रहेको अस्पताललाई उद्रित गर्दै प्रहरीले जनाएको छ। प्रहरीका अनुसार टिपर, बस र बोलेरो जीप ठोक्किएर बिहान ६:३० बजेतिर भयानक दुर्घटना भएको हो। प्रहरीका अनुसार मृतक र घाइते ५ जना नै बोलेरो जीपमा सवार थिए। दुर्घटनामा घाइते भएका उनीहरुलाई घटनास्थलबाट उद्धार गरेर प्रहरीले उपचारका लागि विराटनगरतर्फ पठाएको थियो। पश्चिमबाट पूर्वतर्फ जाँदै गरेको प्रदेश १०२००१ ख ९६७६ नम्बरको टिपरले पश्चिमतर्फ आउँदै गरेको बागमती प्रदेश ०३००१ ख २७१८ नम्बरको बसलाई सुरुमा ठक्कर दिएको प्रहरीले जनाएको छ। बसलाई ठक्कर दिएपछि अनियन्त्रित बनेको टिपरले पूर्वबाट पश्चिमतर्फ नै आउँदै गरेको मे १ ज २८५६ नम्बरको बोलेरोलाई ठक्कर दियो। बोलेरो बसको पछिपछि आउँदै थियो। प्रहरीका अनुसार घाइते हरि मृतक दीपाका पति (श्रीमान)हुन् भने घाइते गायत्री मृतक यदुकान्तकी पत्नी (श्रीमती) हुन्। मृतकमध्ये कृष्ण बोलेरो चालक रहेको जानकारी प्रहरीले दिएको छ। दुर्घटनामा परेर बोलेरो जीप पूर्णरूपले क्षतिग्रस्त बनेको छ। टिपरको अगाडिको भागमा पनि क्षति पुगेको छ। बसको भने पछाडिको भागमा सामान्य क्षति पुगेको प्रहरीले जनाएको छ। बसमा सवार सबै जना सकुशल रहेको प्रहरीको भनाइ छ। प्रहरीका अनुसार दुर्घटनामा परेका सवारीसाधनलाई जेसीबीको प्रयोग गरेर सडकबाट हटाइएको छ। दुर्घटनालगत्तै प्रहरीले टिपर तथा चालक मोरङको सुन्दरहरैँचा नगरपालिका७ का २३ वर्षीय चन्द्रबहादुर विक र बस तथा चालक सुन्दरहरैँचा१२ का ४५ वर्षीय छत्रकुमार मास्केलाई नियन्त्रणमा लिएको छ। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान सुरु गरेको छ।"
"पटेर्वा सुगौलीमा बाघ आतंक, एक घाइते",वीरगन्ज : पर्साको पटेर्वासुगौलीमा बाघले आतंक मच्चाएको छ। बाघको आक्रमणबाट एक युवक गम्भीर घाइते भएका छन् भने बाघले आक्रमणबाट तीनवटा बाख्रा मरेका छन्। पटेर्वासुगौली गाउँपालिका वडा नम्बर २ लक्ष्मीपुरमा बिहीबार बाघको आक्रमणबाट स्थानीय २२ वर्षीय सरोजप्रसाद अधिकारी गम्भीर घाइते भएका हुन्। बाघले बाख्रालाई मारेको खबर थाहा पाएसँगै बाघ धपाउन पुगेका युवाको समूहमध्ये सरोजलाई बाघले घाइते बनाएको प्रहरीले जनाएको छ। इलाका प्रहरी कार्यालय पटेर्वासुगौलीका प्रमुख प्रहरी निरीक्षक रामराजा केशरीको नेतृत्वमा प्रहरी चौकी रंगपुरटाडीसहितको टोलीले घाइते अधिकारीको उद्धार गरेको थियो। श्रीपुरस्थित स्वास्थ्य चौकीमा उपचार हुन नसकेपछि गम्भीर घाइते सरोजलाई वीरगन्जस्थित नारायणी अस्पतालमा लगेर भर्ना गरिएको प्रहरी निरीक्षक केशरीले बताए। सरोजलाई आक्रमण गरी घाइते बनाएको बाघले नै लक्ष्मीपुर टोलमा तीनवटा बाख्रा मारेको छ। आक्रमण गर्ने बाघको खोजी भइरहेको प्रहरी निरीक्षक केशरीले बताए। पटेर्वा सुगौली गाँउपालिका र पर्सागढी नगरपालिकाको जनता सडक आसपासको क्षेत्रमा बाघले विगत एक महिनादेखि आतंक मच्चाउँदै आएको स्थानीय शिक्षक महेन्द्र चौधरी थारुले जानकारी दिए। उनका अनुसार एक महिना पहिले पनि पटेर्वा सुगौली गाँउपालिका वडा नम्बर २ चाफीमा बाघकै आक्रमणबाट एकजना पुरुषको मृत्यु भएको थियो।
आयु बढाउन आयुर्वेद,"आयुर्वेद प्राचीन चिकित्सा पद्धति हो । वैदिक भाषामा आयुर्वेद भनेको आयु विज्ञान हो । सृष्टि एवं मानव जातिको उत्पत्तिसँगै विभिन्न रोगको पनि सुरुवात भएको पाइन्छ । यससँगै आयुर्विज्ञानको पनि विकास हुँदै गएको हो । आयुर्वेदलाई वैज्ञानिकीकरण र व्यवस्थित बनाउँदै लैजानुपर्ने आजको आवश्यकता हो । व्यासले चारवटा वेद लिपिबद्ध गरेको पाइन्छ । ती वेदहरू ऋग्वेद, आयुर्वेद, सामवेद, अथर्ववेद हुन् । अथर्ववेदमा ७० प्रतिशतभन्दा बढी आयुर्वेदसम्बन्धी विषय उल्लेख छ । रोग लाग्नुअघि नै स्वास्थ्यको रक्षा गर्ने र रोग लागिसकेपछि निको पार्ने काम आयुर्वेद चिकित्सा पद्धतिबाट हुन्छ । स्वास्थ्य बिग्रन नदिन र रोग लागिसकेको अवस्थामा उचित उपचार गर्ने नै आयुर्वेद चिकित्साको मूल उद्देश्य हो । आयुर्वेदको अन्तिम लक्ष्य भनेको नै मानवजातिलाई निरोगी र दीर्घायु बनाउने हो । त्यसैले मानिसको आयु बढाउन आयुर्वेद महत्वपूर्ण मानिन्छ । दिनचर्या, ऋतुचर्या, आहार, विहार, निद्रा, ब्रह्मचर्य र सदवृत्त आदिको वर्णन आयुर्वेदमा गरिएको छ । यिनीहरूको सही तरिकाले पालना गर्न सकेमा शरीरलाई स्वस्थ राख्न सकिन्छ । व्यक्तिगत मात्र होइन, सामाजिक स्वास्थ्यलाई सबल बनाउन पनि आयुर्वेदको ठूलो महत्व छ । आयुर्वेद नेपालको राष्ट्रिय चिकित्सा प्रणालीमा पनि समावेश गरिएको छ । प्राचीनकालदेखि नै उपचारमा जडिबुटीको प्रयोग हाम्रो मौलिक उपचार पद्धति हो । हाम्रो मौलिक उपचार पद्धतिलाई आधुनिकीकरण गर्नुपर्ने अहिले टड्कारो आवश्यकता छ । त्यसका लागि नेपालमै उत्पादित जडिबुटीको पहिचान गरी सही सदुपयोग गर्न सक्नुपर्छ । आयुर्वेदको माध्यमबाट चिकित्सा पर्यटन पनि वृद्धि गर्न सकिन्छ । त्यसैले आयुर्वेदको विकास, विस्तार र सम्बद्र्धनका लागि सरकारका साथै सरोकारवाला निकायहरूले पनि ध्यान दिनुपर्ने जरुरी छ । (डारोका वरिष्ठ आयुर्वेद चिकित्सक हुन् ।)"
खेलकुदमा लैंगिक विभेद,"समान कामका लागि महिला र पुरुषलाई फरकफरक ज्याला ! यस्तो विभेद नेपाली समाजमा अझै बाँकी छ । ज्याला मजदुरीमा समेत हुँदै आएको त्यो विभेद खेलकुद क्षेत्रमा समेत सेवा र सुविधाका हकमा पनि छ भन्दा अचम्म हुनु स्वाभाविक हो । शिक्षा, स्वास्थ्यदेखि राज्यका निकायहरूमा पनि महिलाको पहुँच कमजोर छ , बनाइएको छ । जुन सामाजिक विभेद र कुरीति नै हो । अझ खेलकुदका हकमा त समान कामका लागि असमान मात्रै नभई उपलब्धि धेरै हासिल गर्ने महिलालाई नै असमान व्यवहार भएको छ । नेपाल क्रिकेट संघ (क्यान) ले महिलालाई कम र पुरुषलाई बढी पारिश्रमिकको व्यवस्था गरेको छ, जबकि महिला क्रिकेटरले हासिल गरेका पदक र उपलब्धि पुरुषहरूको दाँजोमा धेरै छन् । क्यानले खेलाडीलाई ए, बी र सीमा वर्गीकरण गरेको छ । एक श्रेणीका पुरुष खेलाडीलाई एक लाख रुपैयाँ पारिश्रमिक तोक्दा महिलालाई भने ठीक आधा अर्थात् ५० हजार रुपैयाँ निर्धारण गरेको छ । बी र सी श्रेणीमा पनि विभेदै छ । अचेल खेलकुदका गतिविधिमा महिला र पुरुषका प्रतियोगिता र गतिविधि बराबरैजसो हुन थालेका छन् । र, खेल गतिविधिमा पुरुषको वर्चस्व भए पनि पदकमा महिलाले नै धेरै बाजी मारेका छन् । जस्तोकि गत असोजमा चीनको हाङचाओमा आयोजना भएको १९औं एसियाली खेलकुदमा नेपालबाट सहभागी २ सय ३४ जना खेलाडीमध्ये नतिजा महिला खेलाडीले मात्रै दिलाए । एसियाली खेलकुदकै इतिहासमा सन् १९९८ को बैंककमा भएको १३औं संस्करणमा तेक्वान्दोमा पहिलोपटक नेपाललाई रजत पदक दिलाउने खेलाडी नै थिइन्, सविता राजभण्डारी । फुटबल र भलिबलतर्फको सुविधामा पनि भूलसुधार भइसकेको छ । महिलाले नै अन्तर्राष्ट्रिय प्रतियोगिताबाट धेरै पदक हासिल गर्ने तर स्वदेशमा पारिश्रमिक कम हुँदा उनीहरूको पलायन दर बढी भएको छ । पारिश्रमिकमात्रै नभई खेलकुद क्षेत्रका प्रतियोगिताहरूमा पनि महिलाहरूको प्रतिस्पर्धामा पुरस्कार राशिमा पनि विभेद हुने गरेको छ । पुरुष टोलीलाई धेरै र उही प्रतियोगिताको महिलातर्फको पुरस्कार कम हुने गरेको छ । विश्व खेलकुद क्षेत्रमा पनि विभेद थियो, छ र क्रमशः समानताको व्यवहार प्रकट हुन थालेको छ । कला क्षेत्रमा पनि महिलाको पारिश्रमिकमा विभेद हुन्थ्यो, अचेल सुधार हुन थालेको छ । खेलकुदका क्षेत्रको विभेद पनि तत्कालै सुधार हुनुपर्छ । सबैभन्दा पहिला क्यानले नै आफूले तोकेको श्रेणीअनुसारको पारिश्रमिकमा महिलालाई पनि पुरुषलाई जत्ति नै निर्धारण गर्नुपर्छ । महिलामाथि विभेद हुनु हुँदैन ।"
दूध बिक्री नभएपछि किसान आन्दोलित,"गुलरियाधनकुटा : बर्दियाको गुलरिया नगरपालिका ४ की दुग्ध उत्पादक किसान विनिता शर्माले पीडित अन्य किसान साथीहरूसँगै आफूहरूले उत्पादन गरेको दूध जिल्ला प्रशासन कार्यालय बर्दियाको मूल गेट अगाडि कालोपत्रे सडकमा पोखिन्। घरखेत लिलामीमा चढाएर जीवनका सबैथोक पशुपालनमा लगाएर मेहनतले उत्पादन गरेको दूध पोख्दा कसलाई खुसी लाग्थ्यो र ? दूध पोख्नु उनीसँगै आन्दोलनमा होमिएका सबै पशुपालकहरूको बाध्यता थियो। दु:ख गरी दूध उत्पादन गर्यो बजारमा बिक्दैन। मुस्किलले बजार पुर्याउँदा भुक्तानी पाइँदैन, किसान शर्माले भनिन्, भारतीय आयातित दूध बन्द गर्नुपर्छ अनि मात्र हाम्रो दूध बिक्री हुन्छ। नेपाली किसानको दूधलाई प्रोत्साहन गरी अवैध नाकाहरू बन्द गर्नुपर्छ अनि मात्र किसानलाई केही राहत हुन्छ। सीमा नाकामा एकदम कडाइ गर्नुपर्छ र कृषि तथा पशुबिमा नि:शुल्क गर्नुपर्छ। दूधको तत्काल भुक्तानी दिँदै सरकारले दिने अनुदान वृद्धि गर्नुपर्ने अन्यथा किसानहरूको दूध उत्पादन प्रति उत्साह हराउने उनको भनाइ छ। बर्दियाका किसानको ९ करोड रुपैयाँ भुक्तानी पाउनुपर्ने देखिन्छ, नेपाल दुग्ध उत्पादन केन्द्रीय संघका सदस्य एवं बढैयाताल गाउँपालिकाका किसान इन्द्रप्रसाद लुइँटेलले भने। जसमध्ये ३ करोड डीडीसी र ६ करोड प्राइभेट डेरीहरूले तिर्नुपर्ने छ। १ अर्ब ५९ करोड २९ लाख ५० हजारको दूध भारतबाट खरिद भएर आएको तथ्यांक उनले सुनाए। लुइँटेलले थपे, नेपालभरका किसानले असोजदेखि फागुनसम्मको रकम भुक्तानी पाएका छैनन्। सरकार समक्ष पटकपटक वार्ता गरे पनि राज्यले कुनै पनि सुनुवाइ नगरेपछि सडक आन्दोलनमा उत्रिनु परेको उनले बताए। दूधको रकम तत्काल राज्यले उपलब्ध गराउनुपर्ने भन्दै चक्का जामसँगै जिल्ला प्रशासन कार्यालय अगाडि दूध पोखेर दुग्ध सहकारी संस्थाहरूमार्फत किसान आन्दोलनमा उत्रिएका छन्। दूध उत्पादनको बिक्री सुनिश्चित गर्नुपर्ने, भारतबाट आयातित दूध रोकी किसानको रकम तत्काल भुक्तानी गर्नुपर्ने माग उनीहरूको रहेको दुग्ध उत्पादक सहकारी संस्था लिमिटेड बर्दियाका अध्यक्ष पवन यादवले बताए। मंसिरदेखि किसान निरन्तर आन्दोलनमा रहे पनि सरकारको आश्वासनले चुप लागेका थियौं। समस्या समाधान नभएपछि पहिलो चरणमा ज्ञापनपत्र बुझाउँदै आन्दोलनको उद्घोष गरेका छौं। मागप्रति बेवास्ता गरिए फागुन २१ गतेदेखि निरन्तर काठमाडौंको माइतीघर मण्डलामा बृहत् आन्दोलन गर्ने तयारीमा छौं, उनले भने। त्यसैगरी, ६ महिनायता भुक्तानी नपाएका दूध उत्पादक किसानहरूले जिल्ला प्रशासन कार्यालय, धनकुटामा दुई घण्टा धर्ना दिएका छन्। दुग्ध उत्पादन जिल्ला सहकारी संघ लिमिटेड धनकुटामा भेला भएका सयभन्दा बढी किसानले गत सोमबार दुई घण्टा जिल्ला प्रशासन कार्यालय धनकुटामा धर्ना दिएका हुन्। उनीहरूले प्रमुख जिल्ला अधिकारी पुण्यविक्रम पौडेलमार्फत सरकारलाई ज्ञापनपत्रसमेत पठाएका छन्। दुग्ध किसानहरूको सरकारी स्वामित्वमा रहेका डीडीसीलगायतका अन्य डेरी उद्योगीहरूले विगत ६ महिना अघिदेखि ६ अर्ब बढीको भुक्तानी बक्यौता रहेको केन्द्रीय दुग्घ सहकारी संघ नेपालका अध्यक्ष अम्बरबहादुर कुँवरको भनाइ छ। बर्दियाको गुलरियास्थित जिल्ला प्रशासन कार्यालय गेट अगाडि दूध पोख्दै किसान । तस्बिर : यादव आचार्य।"
दुग्ध किसानद्वारा हेटौंडामा प्रदर्शन,"हेटौंडा : दुग्ध किसानहरूले बागमती प्रदेशको राजधानी हेटौंडामा सरकारविरुद्ध प्रदर्शन गरेका छन्। बिहीबार प्रदर्शनमा उत्रिएका करिब तीन हजार किसानहरूले हेटौंडा उपमहानगपालिकामा बजार क्षेत्रमा प्रदर्शन गर्नुका साथै बागमती प्रदेशको कृषि तथा पशुपन्छी विकास मन्त्रालय घेराउ गरेका थिए। आन्दोलित दुग्ध किसानहरूले बागमती प्रदेशको कृषि तथा पशुपन्छी विकास मन्त्रालय अघि दुग्ध बिक्रीको ग्यारेन्टी गर, दुग्धजन्य पदार्थ निर्यातको प्रबन्ध गर, किसानको पैसा फिर्ता गर भन्दै नाराबाजी र घेराउ गरेका हुन्। सरकारको स्वामित्वमा रहेको दुग्ध विकास संस्थान डीडीसीले दूधको भुक्तानी नदिएपछि बाध्य भएर आन्दोलित हुनुपरेको केन्द्रीय दुग्ध उत्पादक सहकारी संघका केन्द्रीय सदस्य विदुर हुमागाईंले बताए। केन्द्रीय दुग्ध सहकारी संघको आन्दोलनलाई ऐक्यबद्धता जनाउँदै दुग्ध उत्पादक सहकारी संघ मकवानपुरको किसानहरू बिरोध प्रदर्शनमा उत्रिएका हुन्। मकवानपुरमा विगत ६ महिनादेखि किसानले दूध बेचेको ५७ करोड रुपैयाँ पाउनुपर्ने भए पनि उक्त रकम नआएको मकवानपुर जिल्ला दुग्ध उत्पादक सहकारी संघका अध्यक्ष हरिप्रसाद कँडेलले बताए।"
ऐतिहासिक विश्व शान्ति मण्डलाखोज्न भौतारिँदै वृद्ध जापानी,"काठमाडौं : १६ देशका १० हजारभन्दा बढी स्वयम्सेवकले तीन वर्ष लगाएर बनाएको विश्व शान्ति मण्डला विगत ८ वर्षदेखि नेपालमा हराएको छ। विश्वको सबैभन्दा ठूलो मण्डला दाबी गरिएको मण्डला सन् २०१६ मा नेपाल ल्याइएको थियो। त्यसयता यो मण्डला गायब छ। यसले नेपालको अन्तर्राष्ट्रिय प्रतिष्ठा र इज्जत र छविमा नै आँच पुर्याएको छ। पछिल्लोपटक सन् २०१६ मा यो मण्डला नेपालमा प्रदर्शन गरिएको थियो। नेपालजापान दौत्य सम्बन्धको ६०औं वर्षका अवसरमा २०१६ नोभेम्बर ११ र १२ तारिखमा त्रिपुरेश्वरस्थित दशरथ रंगशाला, नोभेम्बर १८ र १९ मा पोखरा रंगशाला र नोभेम्बर २५ र २६ मा लुम्बिनी मैदानमा प्रदर्शन गरिएको थियो। नेपालमा मण्डला प्रदर्शनीको नेतृत्व नेपाल बौद्ध धर्म संरक्षण समितिका अध्यक्ष सूर्यबहादुर थकालीले गरेका थिए। मण्डला निर्माणको सुरुवाती चरणदेखि नै थकाली संलग्न थिए। प्रदर्शनीका लागि उनले मण्डला नेपाल ल्याएपछि फिर्ता गरेनन्। उनले नै लामो समयदेखि मण्डला राख्दै आएका छन्। अहिले यो मण्डला खोज्न ८४ वर्षीय जापानी नागरिक भौतिरहेका छन्। मण्डला फिर्ता लिन जापानी नागरिक कातागिरी याचुतादा धेरैपटक नेपाल आइसकेका छन्। मण्डला फिर्ताको पहल गरिदिन नेपाल सरकारसँग पटकपटक अनुरोध गरिरहेका छन्। तर, उनले मण्डला पाउन सकेका छैनन्। सूर्य थकाली आफूले भन्सार प्रक्रिया पूरा गरेर मण्डला नेपाल ल्याएको र जापानीले आफ्नो कमजोरीको फाइदा उठाउन खोजेको बताए। उनले अदालती र कानुनी प्रक्रियाबाटै मण्डला आफ्नो भएको दाबी पनि गरे। मैले भन्सार तिरेरै मण्डला ल्याएको हो। जापानी दूतावासले समेत त यसबाट हात झिकिसक्यो, उनले भने, पर्यटन मन्त्रालय, परराष्ट्र मन्त्रालय र दूतावाससँग पनि पटकपटक बैठक बसिसकेका छौं। कुरा नमिलेपछि अदालत गयौं। अदालतले पनि कातागिरीले अमेरिकामा मुद्दा दायर गर्न सक्ने भनिसकेको छ। अब यहाँ केही हुनेवाला छैन। उनले कातागिरीले अमेरिकाको न्युयोर्क अदालतमा मात्रै उजुरी र मुद्दा दर्ता गर्न सक्ने बताए। मण्डला फर्काउन गरिएको पहल वृद्ध जापानी कातागिरीले पटकपटक मण्डला फर्काउन पहल गरिरहेका छन्। उनले जापानस्थित नेपाली राजदूतावासदेखि नेपालका विभिन्न मन्त्री, उच्च पदस्थ प्रहरी अधिकारी, स्थानीय प्रशासनसँग आग्रह गरिसकेका छन्। सूर्य थकालीसँग भेट्ने पटकपटक प्रयास गर्दा पनि पछिल्लो समय सम्पर्कमै नआएको उनको आरोप छ। कातागिरीले मण्डला जापान फर्काइ पाऊँ भन्दै सन् २०१७ सेप्टेम्बर ११ मा जापानस्थित नेपाली दूतावासमा निवेदन दिएका थिए। त्यतिबेला प्रतिभा राणा राजदूत थिइन्। उनको निवेदनका आधारमा २०७६ माघ २६ मा संस्कृति, पर्यटन तथा नागरिक उड्डयन मन्त्रालयले थकालीलाई ७ दिनभित्र लिखित जवाफ पेस गर्न पत्राचार गरेको थियो। तर, थकालीले मन्त्रालयको निर्देशनलाई बेवस्था गरेका थिए। कातागिरी र थकालीबीच ४ पटक भेटवार्ता भएको थियो। वार्तामा विभिन्न बाहना बनाएर थकालीले मण्डला फिर्ता गर्न मानेनन्। उनले विभिन्न बाहना बनाएर पन्छिने गरेको कातागिरीको आरोप छ। २०७६ मंसिर ३० मा जिल्ला प्रशासन कार्यालय काठमाडौंमा सहजीकरणको भूमिका निर्वाह गरिदिन भन्दै कातागिरीका तर्फबाट निवेदन हालियो। जिल्ला प्रशासनमा उजुरी परिसकेपछि पक्राउ पर्न सक्ने खतरा देखेपछि थकालीले २०७६ पुस ६ मा अन्तरिम आदेशका लागि उच्च अदालत पाटनमा निवेदन दिएका थिए। पटकपटकको बहसपछि उच्च अदालतले थकाली र जापानीय नागरिकलाई पर्यटन मन्त्रालयमा हाजिर हुन र छलफलको निष्कर्षसहित जवाफ माग गरेको थियो। यसका लागि जापानी दूतावासलाईसमेत सहयोगी भूमिका निर्वाह गर्न अदालतले आदेश दिएको थियो। तर, मण्डला फिर्ता गर्नुपर्ने भनेर अदालतबाट कुनै निर्णय भएन। मण्डलाको ऐतिहासिक पृष्ठभूमि सन् १९९४ मा जापानी नागरिक किता मुराको सोचमा मण्डला निर्माण भएको हो। सूर्यबहादुर थकाली कितामुराको घरमा भाडामा बस्न पुगेका बेला मण्डला बनाउने योजना बनेको थियो। घर जत्रै मण्डला बनाउने उनीहरूले अवधारण बनाएका थिए। त्योबेला थान्का बेच्न थकाली जापान पुगेका थिए। कितामुराका साथी कातागिरी याचुतादासँग पनि थकाली जोडिए। कातागिरी थाकालीसँग नेपाल आए। दुवैले मण्डला बनाउन करिब ५ वर्षसम्म गृहकार्य गरे। त्यो बेला जापानमा धर्मसम्बन्धी आंतक नै फैलिएको थियो। त्यो आंतकका कारण पनि उनीहरूको योजना सफल हुन सकेन। त्यसपछि यो योजना स्थगित नै भयो। यो असफलतापछि कातागिरी जापान फर्किए। तर, विश्वकै ठूलो मण्डला बनाउने भोक भने उनको मरेन। कातागिरीले विश्वकै ठूलो मण्डला बनाउन प्राध्यापक र प्राविधिकसहित एउटा संस्था नै स्थापना गरे। उनले आफूलाई अध्यक्ष बनाएर नन प्रोफिट अर्गनाइजेसन (एनपीओ) एम २१ नेटवर्क टोकियो (मण्डला २१ सेन्चुरी) स्थापना गरे। यो समूहले मण्डला बनाउन सर्वे थाल्यो। सन् १९९९ मा लामो गृहकार्यपछि विश्वकै ठूलो मण्डला बनाउने अभियान सुरु भयो। १ हजार वर्षसम्म नबिग्रिने मण्डला बनाउन १६ देशका १० हजारभन्दा बढी मानिस परिचालित भए। लगातार तीन वर्षसम्म १० हजारभन्दा बढी जनसहभागितामा विश्वकै सबैभन्दा ठूलो मण्डला तयार भयो। करिब २ हजार किलोग्रामको मण्डला तयार भयो। ८१ वटा टुक्रा जोडेर यो मण्डला बनाइएको थियो। ८१ वटा टुक्रा बनाउन ८१ जना नै संयोजक तोकिएको थियो। एउटा टुक्रा बनाउन १६ जनाभन्दा बढी मानिस खटेका थिए। ८१ वटा टुक्रा जोडेर एउटै बनाउन पनि ठूलै परिश्रम लाग्यो। निर्माणमा १६ देशका मानिसको सहभागिता थियो। त्यसमध्ये ७५ प्रतिशत जापानमै निर्माण भएको थियो। बाँकी २५ प्रतिशत अन्य १५ मुलुकमा तयार गरिएको थियो। नेपालमा पनि दुई प्रतिशत अर्थात् ८१ मध्ये २ वटा टुक्राको निर्माण भएको थियो। विश्वशान्ति मण्डला बनाउनुको मुख्य दुई उद्देश्य राखेको देखिन्छ। विश्वमा युद्धको अन्त्य भई शान्ति छाओस् र मण्डलाको निर्माणपछि विश्वव्यापी प्रदर्शन गरी त्यसबाट संकलन भएको रकम एसियाली मुलुकका बालबालिकालाई शैक्षिक सहयोग गर्न सकियोस्। विवादको सुरुवात सन् २०१२ मा नेपालमा सूर्यबहादुर थकालीकै नेतृत्वमा मण्डलाको भव्य प्रदर्शन भयो। यो प्रदर्शनको भव्यता र विश्वासलाई देखेर नै जापानी नागरिक कातागिरीले सन् २०१६ मा पनि थकालीको आग्रहलाई स्वीकार गरेर मण्डला नेपाल पठाए। काठमाडौं, पोखरा र लुम्बनीमा भव्य प्रदर्शन भयो। तर, त्यसपछि भने थकालीले यो मण्डला फर्काएनन्। कातागिरी भन्छन्, थकालीसँग सन् १९९४ मैै जापानमा भेट भएको थियो। हाम्रो संस्थाको उद्देश्यअनुरूप काम गर्छु भनेर विश्वास पारे। पुरानो सम्बन्ध भएकाले मण्डलाको हेरचाह गर्नुहुनेछ र यस प्रदर्शनले नेपाल र जापानको सम्बन्धमा पनि सुमधुरता स्थापित हुनेछ भनेर गर्न मण्डला दिएको थिएँ। यो मण्डला सन् २०२० को टोकियो ओलम्पिकमा पनि प्रदर्शन गर्न खोजिएको थियो। तर, थकालीले मण्डला फिर्ता नगरेका कारण प्रदर्शन गर्न नपाएको कातागिरीले गुनासो गरे। श्रीलंका, म्यानमारलगायतका देशबाट समेत प्रदर्शनको माग भए पनि प्रदर्शनी गर्न नपाएको कातागिरीले बताए। अमेरिकामा गरेको किर्ते सम्झौता नेपालमा माओवादी सशस्त्र आन्दोलन चलिरहेको थियो। नेपालमा बस्न नसकिएको भन्दै थकाली अमेरिका पुगे। त्यो बेला कातागिरी पनि अमेरिकामा थिए। त्यो बेला थकालीले अमेरिकामा किर्ते सम्झौता गरेको कातागिरीको दाबी छ। सन् २०१० डिसेम्बर २१ मा मण्डला २१ सेन्च्युरीका अध्यक्ष कातागिरी र थकालीबीच अमेरिकाको ११३७३ स्थित कामावे लज एन्ड ट्राभलमा बौद्ध धर्म प्रवद्र्धन गर्नका लागि विशाल मण्डला बनाउने र संसारभर प्रदर्शन गर्ने सम्झौता भएको थकालीले दाबी गर्दै आएका छन्। सो सम्झौताको दफा ७ मा कुनै विवाद भएमा समाधान अमेरिकाको न्युयोर्क राज्यको कानुनबमोजिम गरिनेछ भन्ने लेखिएको छ। मण्डला आफ्नो पनि हो भन्ने दाबी थकालीको छ। थकालीले अदालतमा समेत अमेरिकामा गरिएको सम्झौताको आधारमा संयुक्त सम्पत्ति दाबी गरेका थिए। थकालीले मण्डला बनाउने अवधारणा पनि आफ्नो भएको दाबी गरेका छन्। कातागिरी भने आफूलाई यो सम्झौताको विषयमा जानकारी नभएको दाबी गर्छन्। हस्ताक्षर पनि आफ्नो नभएको उनको दाबी छ। यो नक्कली सम्झौता हो। मेरो हस्ताक्षर पनि होइन। उसले मलाई झुक्याएको हो, उनले भने, मण्डला बनाउने अवधारण उसको होइन। मेरो साथी किरामुराको हो। कानुनतः फर्काउनु पर्ने बाध्यता थकालीले जतिसुकै दाबी गरे पनि कानुनतः उनले मण्डला फकाउनै पर्ने देखिएको छ। तत्कालीन भन्सार विभागका महानिर्देशकले प्रदर्शनीका लागि ल्याएको मण्डला फिर्ता हुने गरी लगत राख्न परिपत्र गरेको कागज नै छ। थकालीले नै भन्सार विभागका महानिर्देशकलाई सम्बोधन गरेर भन्सार र अन्तःशुल्क छुट गरिदिन आग्रह गर्दै लेखेको पत्रमा उमनिश्री कृष्णजी फिर्ता हुने गरी अभिलेख (लगत) राखी भनी उल्लेख छ। नेपाल बौद्ध धर्म संरक्षण समिति तथा एनपीओ एम २१ नेटवर्क टोकियो जापानको संयुक्त आयोजना तथा नेपाल पर्यटन बोर्डको सहयोगमा विश्वकै सबैभन्दा ठूलो थान्का (मण्डला) निःशुल्क रूपमा प्रदर्शनी हुन लागेको भन्दै भन्सार र अन्तःशुल्क छुट मागिएको थियो। तर, थकाली भने आफूले सबै प्रक्रिया पूरा गरी भन्सार पनि तिरेर ल्याएको फिर्ता गर्नु नगर्ने दाबी गर्छन्। अहिले कहाँ छ मण्डला ? जापानबाट पछिल्लो पटक खोज्दै आएका कातागिरी मण्डला सूर्य थकालीले गायब गरेको बताउँछन्। यो मण्डला संवेदनशील वस्तु भएकाले थन्क्याएर राख्दा पनि गुणस्तरमा क्षति हुने उनको दाबी छ। यो विशेष तापक्रममा राख्नुपर्छ। यति ठूलो वस्तु जथाभावी राखेमा बिग्रिन्छ, उनले भने। उनले ऐतिहासिक विश्वशान्ति मण्डलालाई सधैंका लागि सुरक्षित राख्न यथासक्य छिटो जापान फर्काउन आवश्यक पहल गरिदिन पनि आग्रह गरे। सन् २०१७ मा भएको चार पटकको वार्तामा जथाभावी फालेर राखेको एक भट्टचन थरका व्यक्तिले आफूलाई बताएको कातागिरीले दाबी गरे। आधाआधा हो भनेर पनि थकालीले प्रस्ताव गरेको थिए। थकालीको घरमा वार्ता भएका बेला मैले हेर्छु भनेँ। तर, मलाई हेर्नै दिइएन। भट्टचनलाई मात्रै देखायो। उनले देखाएको फोटो हेर्दा नै विरुप भइसकेको थियो। अहिले के भयो होला, उनले चिन्ता प्रकट गर्दै भने। मण्डला कहाँ छ भनेर सोध्दा मेरो चिज हो जहाँ भए पनि राखेको छु भन्ने थकालीले उत्तर दिए। उनले यो मण्डला अब नेपालकै सम्पत्ति भएको समेत बताए। थकालीले कातागिरीले लामो समयसम्म मनपरी रूपमा मण्डलाको प्रयोग गरेको आरोप पनि लगाए। कातागिरीका कानुन व्यवसायी सुदर्शन प्रधान पनि मण्डला फिर्ता लिन कातागिरी धेरै पटक नेपाल आएको बताउँछन्। यति बुढो मान्छे यसैका लागि धेरैपटक आइराख्नु भएको छ। धेरै खर्च पनि गरिसक्नु भएको छ, उनले भने, मण्डला फिर्ता नगर्ने हो भने नेपालको प्रतिष्ठा र इज्जतमा पनि आँच आउन सक्छ।"
राष्ट्रियसभा अध्यक्षको विषयमा गठबन्धनभित्रै टुंगो लाग्छ : मन्त्री शर्मा,काठमाडौं : सञ्चार तथा सूचना प्रविधिमन्त्री रेखा शर्माले राष्ट्रियसभा अध्यक्षको विषयलाई लिएर गठबन्धनमा कुनै असर नपर्ने बताएकी छन्। शुक्रबार संसद भवन नयाँ बानेश्वरमा सञ्चारकर्मीसँग कुरा गर्दै शर्माले गठबन्धनभित्र रहेका दलको निर्णय र नेताहरुको अभिव्यक्तिले गठबन्धनमा कुनै असर नपर्ने बताएकी हुन्। उनले माओवादीभित्र राष्ट्रियसभा अध्यक्ष माओवादीले पाउनुपर्ने गरि कुरा राख्ने समझदारी बनेको र यस विषय पनि गठबन्धनभित्रै छलफल हुने जिकिर गरिन् । राष्ट्रियसभा अध्यक्ष कांग्रेसलाई दिने सहमति नभइ समझदारी बनेपनि अहिले परिस्थीति फरक रहेको उनको भनाइ छ । शर्माले माओवादीको मागलाई गठबन्धन दलले सहयोग गर्नुपर्ने बताउइन्।
'अध्यक्षको दाबीले गठबन्धनमा समस्या आउँदैन',काठमाडौं : सञ्चार तथा सूचना प्रविधिमन्त्री रेखा शर्माले राष्ट्रियसभा अध्यक्षको विषयलाई लिएर गठबन्धनमा कुनै असर नपर्ने बताएकी छन्। शुक्रबार संसद भवन नयाँ बानेश्वरमा सञ्चारकर्मीसँग कुरा गर्दै शर्माले गठबन्धनभित्र रहेका दलको निर्णय र नेताहरुको अभिव्यक्तिले गठबन्धनमा कुनै असर नपर्ने बताइन्। उनले माओवादीभित्र राष्ट्रियसभा अध्यक्ष माओवादीले पाउनुपर्ने गरी कुरा राख्ने समझदारी बनेको र यस विषय पनि गठबन्धनभित्रै छलफल हुने बताइन्। राष्ट्रियसभा अध्यक्ष कांग्रेसलाई दिने सहमति नभइ समझदारी बनेपनि अहिले परिस्थिति फरक रहेको उनको भनाइ छ। शर्माले माओवादीको मागलाई गठबन्धन दलले सहयोग गर्नुपर्ने बताइन्। त्यस्तै उपप्रधान एवं रक्षामन्त्री पूर्ण बहादुर खड्काले राष्ट्रियसभा अध्यक्ष चयनको विषयमा गठबन्धनले नै टुंगो लगाउने र सर्वसम्मत उम्मेदवार दिने बताइन्। निर्वाचनका बेला जनताको विश्वास लिएर गठबन्धन बनाएको भन्दै पाँचै वर्ष गठबन्धन चल्ने उनले बताए। राष्ट्रियसभा अध्यक्षको दाबीले गठबन्धनमा कुनै समस्या नभएको उनको भनाइ छ। उनले गठबन्धनभित्र केही समस्या भए छलफलबाटै निष्कर्षमा पुगिने बताए।
राष्ट्रियसभाबाट सम्पत्ति शुद्धीकरण विधेयक पारित,"काठमाडौं : राष्ट्रियसभाको आजको बैठकले प्रतिनिधिसभाबाट सन्देशसहित प्राप्त सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रवद्र्धनसम्बन्धी केही ऐनलाई संशोधन गर्ने विधेयक, २०८० पारित गरेको छ । २७ माघ २०७९ मा प्रतिनिधि सभामा दर्ता भएको यो विधेयक २४ माघ २०८० मा पास भएर राष्ट्रिय सभामा आएको थियो। कानुन,न्याय तथा संसदीय मामिलामन्त्री धनराज गुरुङले सो विधेयक सभामा पेस गरेका थिए । विधायन व्यवस्थापन समितिको प्रतिवेदनसहित प्रतिनिधिसभाबाट सन्देशसहित प्राप्त भएको सो विधेयकमाथि त्यसअघि छलफल भएको थियो । छलफलमा सांसदहरू रमेशजङ्ग रायमाझी र भैरवसुन्दर श्रेष्ठले आफनो धारणा राखेका थिए। त्यस्तै, बैठकले राष्ट्रियसभा (दोस्रो संशोधन) नियमावली, २०८० पारित गरेको छ । समितिका सभापति सुरेशकुमार आलेमगरले सो प्रस्ताव बैठकसमक्ष पेस गरेका थिए। । त्यसमाथि सांसदहरू प्रकाश पन्थ, भुवनबहादुर सुनार, रमेशजंग रायमाझी, कमला पन्त, डा विमला राई पौडेल, जितेन्द्रनारायण देव, भैरवसुन्दर श्रेष्ठ, खिमलाल देवकोटा, विमला घिमिरे र गोपीबहादुर सार्की अछामीले आफ्नो धारणा राखेका थिए। लुम्बिनी प्रदेशबाट प्रतिनिधित्व गर्ने सभामा सदस्यकोतर्फबाट निर्वाचन क्षेत्र (प्रदेश) विकास निर्माण,शान्ति सुव्यवस्थालगायत कार्यहरुको अनुमगन,निरीक्षण र मूल्याङ्कनको प्रतिवेदन, २०८० सभासमक्ष पेस भएको छ। दिगो विकास तथा सुशासन समितिका सभापति प्रकाश पन्थले नेपालमा दिगो विकास लक्ष्य कार्यान्वयन स्थिति अध्ययन तथा मूल्याङ्कन प्रतिवेदन, २०८० सभासमक्ष पेस गरेका हुन्। त्यस्तै, विधायन व्यवस्थापन समितिका सभापति जयन्तीदेवी राईले खाद्य अधिकार तथा खाद्य सम्प्रभूतासम्बन्धी ऐन, २०७५ को दफा १९ को कार्यान्वयन मापन प्रतिवेदन, २०८० सभामा पेस गरिन् । राष्ट्रियसभाको अर्को बैठक यही फागुन २१ गते १ : १७ बजे बस्नेछ ।"
२०८३ चैत मसान्तभित्र द्रूतमार्गको काम सम्पन्न हुन्छ : रक्षामन्त्री खड्का,"काठमाडौं : सरकारले काठमाडौंतराई मधेस द्रुतमार्गको काम २०८३ चैत मसान्तभित्र सम्पन्न हुने दाबी गरेको छ। राष्ट्रिय सभाको शुक्रबारको बैठकमा सांसदहरूले उठाएका विषयको जवाफ दिँदै उपप्रधानमन्त्री एवं रक्षामन्त्री पूर्णबहादुर खड्काले काठमाडौंतराई मधेस द्रूतमार्ग विसं २०८३ चैत मसान्तभित्र निर्माण पूरा हुने बताए। उनले उक्त आयोजनाको भौतिक प्रगति ३० दशमलव ९६ प्रतिशत रहेको बताए। आयोजना निर्माण कोरोनाका कारण प्रभावित भए पनि सरकारले तय गरेको समयभित्रै पूरा हुने उल्लेख गरे। उपप्रधानमन्त्री खड्काले लागत नबढ्ने गरी खरिद प्रक्रिया अगाडि बढाइएको स्पष्ट पारे। आयोजनाअन्तर्गत खोकनामा देखिएको समस्या समाधानका लागि आवश्यक अध्ययन भइरहेको जनाउँदै उनले विभिन्न विकल्पमाथि छलफल जारी रहेको बताए। उनले सेनाको कल्याणकारी कोषमार्फत हेटौंडा कपडा कारखाना सञ्चालनका लागि प्राविधिक टोलीले गरेको अध्ययन प्रतिवेदन प्रधानमन्त्रीसमक्ष पेस भएको भन्दै उक्त प्रतिवेदन अध्ययनको क्रममा रहेको बताए। खड्काले सेना, सरकार र अदालतप्रति नकारात्मक टिप्पणी गर्ने प्रवृत्ति बढेकामा उनले आपत्ति प्रकट गरे। मौलिक हक कार्यान्वयनका लागि आवश्यक कानुन निर्माण गर्ने कार्यमा सरकार गम्भीर रहेको उनको भनाइ छ।"
अनुगमन तथा मूल्यांकनसम्बन्धी विधेयक पारित,"काठमाडौं : अनुगमन तथा मूल्यांकन सम्बन्धमा व्यवस्था गर्न बनेको विधेयक प्रतिनिधिसभाबाट पारित भएको छ। शुक्रबार बसेको बैठकमा प्रधानमन्त्रीका तर्फबाट सञ्चार तथा सूचना प्रविधिमन्त्री रेखा शर्माले राख्नुभएको विधेयक पारितको प्रस्ताव सर्वसम्मतीले स्वीकृत भएको हो। त्यसअघि विधेयकमाथि राज्य व्यवस्था तथा सुशासन समितिले दिएको प्रतिवेदनसहितको छलफल भएको थियो। छलफलमा उठेका प्रश्नको जवाफ दिँदै सञ्चारमन्त्री शर्माले मुलुकको विकास प्रक्रियालाई नतिजामूलक र पारदर्शी बनाई सार्वजनिक जवाफदेहिता सुनिश्चित गर्न विधेयक ल्याइएको बताइन्। उनले अनुगमन गर्ने ठाँउको स्रोत साधनका साथै सुविधा परिचालन नगर्ने विषय पनि विधेयकमा उल्लेख रहेको जानकारी दिइन्। मुलुकका तीनै तहको विकास आयोजनाको अनुगमन तथा मूल्यांनका आधार, मापदण्ड, अनुगमन गर्ने निकायलगायतको व्यवस्थालाई विधेयकमा समावेश गरिएको उनको भनाइ छ।"
"मधेसलाई माया गर्छु भन्ने भनाई मुखमा मात्रै, व्यवहारमा छैन : मुख्यमन्त्री यादव","सिमरा : मधेस प्रदेशका मुख्यमन्त्री सरोजकुमार यादवले संघीय सरकारले मधेसलाई हेर्ने दृष्टिकोण विभेदपूर्ण रहेको आरोप लगाएका छन्। संघीय सरकारमा जसले नेतृत्व गरेपनि मधेस सरकारलाई विभेद गर्ने गरेको आरोप यादवले लगाए। जीतपुरसिमरा नगर उद्योग वाणिज्य संघको आयोजनामा शुक्रबारदेखि सुरु भएको प्रथम जीतपुरसिमरा महोत्सवको उद्घाटन समारोहलाई सम्बोधन गर्दै मुख्यमन्त्री यादवले मधेसलाई माया गर्छु भनेर मुखले ठिक्क पार्ने संघीय सरकारको नेतृत्वले गर्ने व्यवहार भने फरक हुने गरेको बताए। बजेट, अनुदान, नीति, जिम्मेवारीका हिसाबले मधेसप्रति विभेद भईरहेको भन्दै यादवले प्रदेश सरकारलाई पङ्गु बनाउने काम भइरहेको आरोप लगाएका छन्। मधेसलाई माया गर्छु भनेर मुखले ठिक्क पार्ने मात्रै हो, व्यवहार विभेदपूर्ण छ, यादवले भने प्रदेश सरकारलाई पङ्गु बनाउने काममात्रै भइरहेको छ। संघीयतालाई प्रभावकारी बनाउने भए प्रदेश सरकारलाई सशक्त बनाउन जरुरी रहेको यादवको भनाइ थियो। प्रदेश सरकारको भन्दा बढी बजेट महानगरपालिकाको हुने गरेको भन्दै यादवले प्रदेश सरकार सशक्त बनाउनेमा ध्यान दिन आग्रह गरेका थिए। मुख्यमन्त्री यादवले भारतीय पर्यटक भित्रिने वातावरण बनाउनसमेत संघीय सरकारसंग आग्रह गरेका छन्। मधेसका जिल्लाको नाकाबाट भित्रिने भारतीय पर्यटकले अनावश्यक झन्झटको सामना गर्नु परिरहेको भन्दै यादवले पर्यटनमैत्री वातावरण निर्माण गर्नुपर्नेमा जोड दिए। भारतबाट भित्रिने पर्यटक चढेका सवारी साधनलाई राजमार्गमा प्रहरीले अनावश्यक जाँच गर्ने, भन्सारबाट भित्रिने क्रममा २५ हजार रुपैयाँभन्दा बढी बोकेर आउन नपाउने गरी रोक लगाउनेलगायतका समस्या देखिएको भन्दै मुख्यमन्त्री यादवले यस्तो वातावरणले पर्यटनको विकास नहुने तर्क गरे। भारतीय पर्यटकको सहजताका लागि मधेसका नाकाबाट भित्रिने पर्यटकको भन्सार दस्तुर तिर्न मधेस सरकार तयार रहेको बताउँदै यादवले एक साताका लागी आउने पर्यटकका लागि सवारी साधनमा पर्यटक स्टिकर लगाउन र भन्सारमा नगद सटही काउन्टर संचालन गर्न संघीय सरकारलाई सुझाव दिए। भारतीय पर्यटक भित्रिने वातावरण सहज भए मधेस प्रदेशको मुहार ६ महिनामै फेरिने यादवको दाबी थियो। कार्यक्रममा संघीय सांसद एवम् पूर्वमन्त्री किसान श्रेष्ठ, ज्वालाकुमारी साह, मधेस प्रदेशकी पर्यटनमन्त्री सुनिताकुमारी यादव, मधेस प्रदेशसभा सदस्य देवनारायण चौधरी, संविधानसभाका सदस्य शोभाकर पराजुली, जयराम दहाल, मधु शाही, जीतपुरसिमरा उपमहानगरपालिकाका नगर प्रमुख राजन पौडेल, निजगढ नगरपालिकाका नगर प्रमुख सुरथ पुरी, उद्योग वाणिज्य संघ मधेस प्रदेशका अध्यक्ष अशोक टेमानी, जीतपुरसिमरा नगर उद्योग वाणिज्य संघका अध्यक्ष मोहन शर्मा लामिछानेलगायतले सम्बोधन गरेका थिए । कृषी, पर्यटन, खेल, उद्योग र व्यापार, जीतपुरसिमरा, बारा मधेस समृद्धिको मुख्य आधारको नारासहित आयोजना गरिएको महोत्सव फाल्गुन २९ गतेसम्म आयोजना हुनेछ। महोत्सवमा व्यापारिक प्रतिष्ठान, नेपाली सेना, सशस्त्र प्रहरी, सरकारी कार्यालय तथा विभिन्न संघसंस्थाका सेवा, कृषि तथा पर्यटनसम्बन्धी स्टल रहनेछन्। महोत्सवमा धुर्मुस सुन्तली, मिस्टर डी, एलिन चौहान, रजना रिमाल, बद्री पंगेनी, निशान भट्टराई, दुर्गेश थापा, अनु चौधरी, ज्योती मगर, मञ्जु पौडेल, राजा राजेन्द्र, सुनिल पण्डित, प्रमोद जख्मी, प्रीति पासवानलगायतका कलाकारको सांगीतिक प्रस्तुति रहनेछ।"
सामान्य प्रशासन मन्त्रालयले सरकारलाई भन्यो प्रदेश र स्थानीय तहका कर्मचारीको विवाद छिटो टुंग्याऊ,"काठमाडौं : संघीय मामिला तथा सामान्य प्रशासन मन्त्रालयले प्रदेश र स्थानीय तहका कर्मचारीबीच भइरहेको विवाद समाधानका लागि आवश्यक कानुन बनाउन सरकारलाई आग्रह गरेको छ। स्थानीय सेवाको गठन तथा सञ्चालन सम्बन्धमा प्रदेश र स्थानीय तहबीच विवाद भएपछि मन्त्रालयले त्यसका लागि सबै प्रदेशमा आवश्यक नीतिगत तथा कानुनी व्यवस्था गर्न सरकारलाई आग्रह गरेको हो। प्रदेशहरूले स्थानीय सेवा गठन तथा सञ्चालनका लागि बनाएको कानुनप्रति आपत्ति जनाउँदै आएका छन्। उनीहरूले स्थानीय सेवाको गठन र सञ्चालन आफूहरूले गर्न पाउनुपर्ने माग गर्दै आएका छ। 'स्थानीय तहको वडा विभाजन र सीमाना परिवर्तनका लागि आवश्यक मापदण्डकार्यविधि तर्जुमा गर्नका लागि नेपाल सरकारलाई अनुरोध गर्ने,' निर्णयमा भनिएको छ। त्यस्तै स्थानीय सरकार सञ्चालन ऐन, २०७४ संशोधनका लागि तयार पारिएको मस्यौदा उपर प्रदेश सरकारसँग समेत सुझाव माग गर्ने निर्णय भएको मन्त्रालयले जनाएको छ। त्यस्तै प्रदेश र स्थानीय तहका संगठन संरचना र दरबन्दी सिर्जना व्यवस्थापनसम्बन्धी राष्ट्रिय मापदण्ड तर्जुमा गर्न र स्थानीय तहमा कार्यरत कर्मचारीहरूको अभिलेख प्रविष्टि गर्न निजामती किताबखानाको प्राविधिक समन्वयमा सबै मुख्यमन्त्री तथा मन्त्रिपरिषद्को कार्यालयले सञ्चालनमा ल्याउने नीतिगत निर्णय भएको मन्त्रालयले जनाएको छ। त्यस्तै जारी भएका प्रदेश निजामती सेवा कानुनहरूको प्रावधानगत विश्लेषण असार मसान्तभित्र सम्पन्न गरी सोको प्रतिवेदन विषयगत समितिका अध्यक्षसमक्ष पेस गर्नका निम्ति समिति गठन गर्नेसमेत निर्णय गरिएको छ। त्यस्तै तिनै तहमा कार्यरत सरकारी कर्मचारीहरूलाई स्वास्थ्य सेवा प्रदान गर्न निजामती कर्मचारी अस्पतालले प्रादेशिक अस्पतालहरूसँगको सहकार्यमा सेवा प्रदान गर्ने, सरकारले स्थापना गरी सञ्चालन गरेको कर्मचारी कल्याण कोषसँग तादात्म्यता हुने गरी हालसम्म यस्तो कोष सञ्चालन नगरेका प्रदेश तथा स्थानीय सरकारलाई आवश्यक प्रबन्ध गरी सञ्चालन गर्नसमेत सरकारलाई आग्रह गर्ने सामान्य प्रशासन मन्त्रालयले जानकारी दिएको छ।"
भरतपुर महानगरले दियो जारकोटका भूकम्प पीडितलाई एक करोड रुपैयाँ,भरतपुर : भरतपुर महानगरपालिकाले जाजरकोट र रुकुमका भूकम्प पीडितका लागि आर्थिक सहयोग गरेको छ। गत कार्त्तिक १७ गते जाजरकोट केन्द्रविन्दु भएर गएको भूकम्पबाट पीडितका लागि प्रधानमन्त्री दैवी प्रकोप उद्धार कोषमा जम्मा हुनेगरी महानगरका तर्फबाट एक करोड रकम हस्तान्तरण भएको हो। आइतबार भतपुर भ्रमण वर्ष २०२४ को नारायणी नदी किनारमा आयोजित उद्घाटन समारोहमा महानगरको मेयर रेणु दाहालले प्रधानमन्त्री पुष्पकमल दाहाल 'प्रचण्ड'लाई एक करोड रुपैयाँ बराबरको चेक हस्तान्तरण गरेकी हुन्। सो रकम प्रधानमन्त्री दैवी प्रकोप उद्धार कोषमा जम्मा हुनेछ। गत कार्त्ति १९ गते बसेको महानगर कार्यपालिकाको बैठकले भूकम्प पीडितलाई एक करोड आर्थिक सहयोग गर्ने घोषणा गरेको थियो।
उपनिर्वाचनको कार्यक्रम स्वीकृत : चैत २४ गते मनोनयन दर्ता,काठमाडौं : निर्वाचन आयोगले २०८१ साल वैशाख १५ गते हुने उपनिर्वाचनको लागि निर्वाचन कार्यक्रम स्वीकृत भएको छ। इलाम निर्वाचन क्षेत्र नम्बर २ र बझाङ१(१) मा उपनिर्वाचन हुन लागेको हो। कार्यक्रमअनुसार २०८० चैत २४ गते बिहान १० बजेदेखि बेलु्का ५ बजेसम्म मुख्य निर्वाचन अधिकृतको कार्यालयमा उम्मेदवारको मनोनयन दर्ता हुनेछ भने सोही दिन बेलुका ५ बजेदेखि ६ बजेसम्ममा उम्मेदवारको सूची प्रकाशित हुनेछ। उम्मेदवारहरूको विरोधमा उजुरीको समय २०८० चैत २५ गते बिहान १० बजेदेखि दिउँसो ३ बजेसम्मका लागि तोकिएको छ। सोही दिनको दिउँसो ३ बजेदेखि चैत २६ गते बेलुका ५ बजेसम्म मनोनयन र उजुरीउपर जाँचबुझ एवं निर्णय गरिनेछ। यसैगरी चैत २६ गते बेलुका ५ बजेदेखि ६ बजेसम्ममा मुख्य निर्वाचन अधिकृतको कार्यालयमा उम्मेदवारको नामावली प्रकाशन गरिने आयोगले जनाएको छ। २०८० चैत २७ गते बिहान ९ बजेदेखि दिउँसो १ बजेसम्म उम्मेदवारको नाम फिर्ता लिन सकिनेछ भने सोही दिन दिउँसो १ बजेसम्ममा मुख्य निर्वाचन अधिकृतको कार्यालयमा उम्मेदवारको अन्तिम नामावली प्रकाशन गरिनेछ। आयोगका अनुसार सोही दिन उम्मेदवारलाई निर्वाचन चिन्ह प्रदान गरिनेछ। निर्वाचन कार्यक्रमअनुसार वैशाख १५ गते बिहान ७ बजेदेखि बेलुका ५ बजेसम्म मतदान हुनेछ।
प्रधानमन्त्रीले बालकुमारी घटनाबारे फागुन २१ गते जवाफ दिने,"काठमाडौं : प्रधानमन्त्री पुष्पकमल दाहाल 'प्रचण्ड'ले फागुन २१ गते बस्ने प्रतिनिधिसभामा सांसदहरूले उठाएका प्रश्नको जवाफ दिने भएका छन्। प्रधानमन्त्री तथा मन्त्रिपरिषद कार्यालयका सचिव डागणेशप्रसाद पाण्डेयले प्रतिनिधिसभा बैठकमा सम्बोधनको व्यवस्था मिलाउन संघीय सचिवालयका महासचिव पद्मप्रसाद पाण्डेयलाई पत्राचार गरेका छन्। उनका अनुसार काम विशेषले प्रधानमन्त्री काठमाडौं उपत्यका बाहिर रहेकाले २१ गतेको बैठकमा सम्बोधनका लागि पत्रचार गरेको जानकारी दिए। आजको संसद बैठकमा प्रधानमन्त्री दाहालले सम्बोधन गर्ने कार्यक्रम तय भएको थियो। बैठकमा प्रधानमन्त्री उपस्थित नभएपछि प्रमुख प्रतिपक्षीसहित विपक्षी दलले सदनमा प्रधानमन्त्रीको खोजि गरेका थिए। प्रमुख पक्ष नेकपा एमालेसहित विपक्षी दलका सांसदहरूले विभिन्न मुद्दामा दोषी देखिएका मन्त्रीहरूको राजीनामाको माग गर्दै संसद बैठकमा विरोध जनाउँदै आएका छन्। आजको बैठकमा सोही विषयलाई लिएर एमालेसहित विपक्षी दलका सांसदहरूले अवरोध जनाएपछि सभामुख देवराज घिमिरेले फागुन २० गतेको संसद बैठकमा उपस्थित भइ जवाफ दिन सरकारलाई निर्देशन दिएका थिए। त्यसपछि बैठक अघि बढेको थियो। ललितपुरको बालकुमारी घटनामा मुछिएका भौतिक पूर्वाधार मन्त्री प्रकाश ज्वाला,गृहमन्त्री नारायणकाजी श्रेष्ठ ,टेरामिक्स काण्डमा मुछिएका स्वास्थ्य तथा जनसंख्यामन्त्री मोहनबहादुर बस्नेत र संस्कति,पर्यटन तथा नागरिक उडड्यनमन्त्री सुदन किरातीलाई बर्खास्त गर्नुपर्ने माग गर्दै आएका छन्।"
भरतपुर पर्यटन विकासको प्रचुर सम्भावना बोकेको सहर हो : अध्यक्ष ओली,"भरतपुर : नेकपा एमाले अध्यक्ष केपी शर्मा ओलीले भरतपुर पर्यटन विकासको प्रचुर सम्भावना बोकेको सहर भएको बताएका छन्। भतपुर भ्रमण वर्ष २०२४ को नारायणी नदी किनारमा आयोजित उद्घाटन समारोहलाई सम्बोधन गर्दै अध्यक्ष ओलीले भरतपुर देशका विभिन्न क्षेत्रबाट बसाइँसराइ गरेर आएका र यहाँका आदिवासीको सुन्दर सम्मिश्रणको सहर भएको बताएका हुन्। उनले यहाँको पर्यटनको प्रचुर सम्भावना देखेर नारायणी,कोसी हुँदै बङ्गालसम्म जोड्नका लागि आफूले जलमार्गको योजना अघि बढाएको स्पष्ट पारे। उनले त्यही योजनाअनुरुप अहिले निजी क्षेत्रले नारायणीलगायत नदीमा जलपर्यटनका पूर्वाधार निर्माण गरेको जिकिर गरे। अध्यक्ष ओलीले चितवन पूर्वपश्चिम र हुलाकी राजमार्गसँग जोडिएको जिल्ला भएकाले पनि यहाँको सम्भावना धेरै रहेको बताए । भरतपुरको विकासका लागि सभाहल,छ लेन सडक,हुलाकी सडकको काम आफू प्रधानमन्त्री हुँदा अघि बढाउन पहल गरेको बताए। भरतपुरमा पूर्वाधार विकाससँगै कृषि, शिक्षा, स्वास्थ्य क्षेत्रको केन्द्र बनाउन सकिने भन्दै यहाँको विश्वविद्यालयले कृषि क्षेत्रमा मार्गदर्शनको काम गर्न सक्नुपर्ने उनको भनाइ छ। अध्यक्ष ओलीले यहाँको विकासमा आफू र आफ्नो पार्टी सधैँ सहयोग गर्न प्रतिबद्ध रहेको बताए।"
प्रतिनिधिसभा बैठक सुरू,काठमाडौं : संघीय संसदअन्तर्गतको प्रतिनिधिसभा बैठक सुरू भएको छ। बैठकमा सभामुख देवराज घिमिरेले प्रतिनिधिसभा कार्यव्यवस्था परामर्श समितिमा माननीय सदस्यहरूको नाम हेरफेर गर्ने कार्यसूचीमा उल्लेख छ। परराष्ट्रमन्त्री नारायणप्रसाद साउदले विमस्टेक वडापत्र प्रस्तुत गर्नेलगायत कार्यसूची रहेको संघीय संसदका महासचिव पद्मप्रसाद पाण्डेले जानकारी दिएका छन्।
बैठकमा उठेका विषयमा जवाफ दिन सरकारलाई सभामुखको निर्देशन,"काठमाडौं : सभामुख देवराज घिमिरेले प्रतिनिधिसभा बैठकमा सांसदहरूले उठाएका प्रश्नको जवाफ दिन सरकारलाई निर्देशन दिएका छन्। शुक्रबारको प्रतिनिधिसभा बैठकमा प्रमुख प्रतिपक्ष दल नेकपा एमालेसहित विपक्षी दलका सांसदहरूले आफूहरूले उठाएका विषयमा सरकार गम्भीर नभएको भन्दै अवरोध जनाएपछि सभामुख घिमिरेले फागुन २१ गतेको बैठकमा जवाफ दिन सरकारलाई रुलिङ गरेका हुन्। सभामुखले भने,' यसअघिका बैठकमा माननीय सांसदहरूले उठाएका विषयमा संसदमा उपस्थित भएर जवाफ दिन निर्देशन दिइसकेको छ। आजको बैठकमा माननीय सदस्यहरूले उठाएका विषयमा फागुन २१ गते बस्ने बैठकमा उपस्थित भएर जवाफ दिन नेपाल सरकारलाई निर्देशन गर्दछु।' एमाले सांसदहरूले बालकुमारी घटनाको दोषी मन्त्री प्रकाश ज्वालालाई बर्खास्त नगरेको भन्दै आपत्ती जनाएका थिए। सो घटनालाई गम्भीररुपले लिएर जवाफ दिनुपर्नेमा प्रधानमन्त्री पन्छिन खोजेको आरोप लगाए।"
आगामी दिनमा स्वास्थ क्षेत्रमा फरक ढंगबाट बजेट विनियोजना हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले आगामी नीति तथा बजेट कार्यक्रममा स्वास्थ्य क्षेत्रलाई विगतको भन्दा फरक ढंगबाट बजेट बिनियोजन गर्ने बताएका छन्। चितवनको भरतपुरमा निर्माण भएको बाल आखारोग बहिरङ्ग विभाग तथा अत्याधुनिक शल्यक्रिया भबनको उद्घाटनपछि प्रचण्डले यस्तो बताएका हुन्। उनले स्वास्थ्य क्षेत्रमा योपटक अधिकतम बजेट बिनियोजन गर्ने प्रतिवद्धता पनि जनाए । उनले वर्तमान सरकार संविधानप्रदत्त स्वास्थ्यसम्बन्धी हकलाई व्यवहारमा कार्यान्वयन गर्न निरन्तर क्रियाशील रहँदै आएको बताए । संविधानअनुरूप निर्माण गरिनुपर्ने ऐनहरूको तर्जुमाका निम्ति सरकारले गम्भीर पहल लिइरहेको जनाउँदै उनले यी सबै प्रयासहरूले स्वास्थ्य क्षेत्रमा महत्त्वपूर्ण सुधार हुने विश्वास व्यक्त गरे। उनले सरकार,सामाजिक क्षेत्र र सामाजिक व्यक्तित्वहरूको साझा पहल र सक्रियताकै कारण अस्पतालले आँखा रोगसम्बन्धी विशेषज्ञ सेवा र अस्पतालको विश्वसनीयतामा समेत बढोत्तरी हुँदै गएको बताए।"
"कांग्रेसले एक्लै चुनाव लड्छु भन्नै पर्थ्यो, भनियो","प्रस्तुति : नरेन्द्र साउदराधा खनाल महासमितिको बैठकमा तपाईंको प्रतिवेदन सर्वसम्मत पारित भएको घोषणा गरियो, फेरि केन्द्रीय समितिले परिमार्जन गर्ने पनि भनियो, खास के हो ? कांग्रसको महाधिवेशन र महासमिति बैठकमा प्रस्ताव पेस गर्ने स्थापित परम्परा र विधि छ। ती बैठकमा लैजाने प्रतिवेदनको ड्राफ्ट गर्ने जिम्मा केन्द्रीय समितिले कि व्यक्तिलाई दिन्छ, कि समितिलाई दिन्छ। त्यसपछि केन्द्रीय समितिमा आउँछन्, छलफल हुन्छ। केन्द्रीय समितिमा आएका सुझावलाई समेटेर परिमार्जनसहित पारित गर्छौं। जब हलमा प्रस्ताव पुग्छन्, ती व्यक्तिका रहंँदैनन्। केन्द्रीय समितिको सम्पत्ति हुन्छन्। प्रस्तोता मात्र हामी भयौं। ती प्रस्तावमाथि महासमितिको बैठकमा आएका सुझावलाई समेटेर केन्द्रीय समितिले प्रतिवेदनलाई अन्तिमरूप दिन्छ। सामान्य सुधार होला। केही विषय थपथाप होलान्। तर, प्रतिवेदनका आधारभूत एवं मुख्य तत्व केन्द्रीय समितिले छँुदैन। अर्थात्, आधारभूत र सार तत्व परिवर्तन हुँदैन। केन्द्रीय समितिको अन्तिम टुंगो लगाएपछि प्रतिवेदन छापिन्छन् र वितरण हुन्छन्। चुनाव अघि गठबन्धन नगर्ने भन्ने तपाईंको प्रतिवेदनको संकल्प जस्ताको तस्तै छापिएर आउँछ त ? कांग्रेसमा संगठनको सदस्यता लिएको भन्दा करिबकरिब तीन गुणा बढी शुभेच्छुक र समर्थकको पंक्ति छ। चुनावी नतिजादेखि राष्ट्रिय राजनीतिमा कांग्रेसको प्रभाव कस्तो हुने भन्ने विषयमा यो पंक्तिको महत्वपूर्ण योगदान हुन्छ। अहिलेको यथार्थता के हो भने, समर्थक एवं शुभेच्छुकको पंक्ति कांग्रेससँग रुष्ट छ। चुनावभन्दा अघि अन्य पार्टीसँग हुने गठबन्धन नै यसको प्रमुख कारण हो। अरू पार्टीको चुनाव चिन्ह्मा भोट हाल्ने विषय ती मतदाताको लागि सामान्य हुँदै होइन। पार्टीमा आबद्घ व्यक्तिका लागि बाध्यता, अनुशासन र रणनीतिको विषय होला। तर, समर्थक र शुभेच्छुकहरू यी विषयमा बाँधिएका हुँदैनन्। त्यसकारण समर्थकशुभेच्छुकको भावनालाई सम्मान गर्नुपर्छ भन्ने प्रतिवेदनको निचोड हो। समर्थक एवं शुभेच्छुकलाई हामी भविष्यमा हुने जति पनि आवधिक चुनावहरू छन्, कांग्रेस आफ्नै तागतमा लड्छ भनेर आश्वस्त पार्नुपर्ने आवश्यक्ता छ। यो भनेको ०८४ पछिका चुनावको कुरा हो। हाम्रा समर्थकलाई कांग्रेसकै चुनाव चिह्न रूखमा मत हाल्ने बनाउँछौ भनेर प्रतिवेदनमा ल्याइएको हो। एउटा कुरा भन्नैपर्छ, कुन राजनीतिक दलले आफ्नो दस्ताबेजमा भविष्यका चुनावमा आफ्नै तागतमा चुनाव लडछु भनेर घोषणा गर्दैन ? साना साना दलले त हामी एक्लं चुनाव जित्ने गरी चुनाव लड्नुपर्छ भन्ने उल्लेख गरेका छन्। मैले माधव नेपाल नेतृत्वको एकीकृत समाजवादीकोे दस्तावेज हेरंँे, उहाँले आगामी चुनावमा एक्लै लड्ने गरी संगठन बलियो बनाउन देशैभरि परिपत्र गर्नुभएको छ। माओवादीको पनि त्यस्तै छ। त्यसैले यो एकदमै सामान्य कुरा हो। कांग्रेसको दस्तावेजमा जे भनिएको छ, त्यो भन्नैपर्ने थियो। त्यसैकारण दस्तावेजमा ल्याइयो। तर, ०८४ को चुनावका लागि अहिले नै गठबन्धन गर्दैनौ भनेर नीति बनाउन नहुने पक्षमा संस्थापन पक्ष देखियो नि ! महासमितिको बैठक सम्पन्न हुने बेला पार्टी उपसभापतिले हलमा भोट के मा ? भन्नुभयो। सबै साथिहरूले रूख मा भन्नुभयो। कांग्रेसको हलमा नारा लगाउँदा भोट के मा ? भन्दा रूखमा भन्न पाइँदैन वा थाहा छैन भन्नुपथ्र्यो ? वा, अहिले भन्दिन, ४ वर्षपछि मात्रै भन्छु भन्नुपथ्र्यो ? यो मिल्छ कि मिल्दैन ? मलाई सोध्नुहुन्छ भने, यो मिल्दैन। यो चुनावको कुरा हैन एउटा राजनीतिक दलको आत्मविश्वासको कुरा हो। त्यसैले कांग्रेसले अब भविष्यमा आपूलाई कसरी लिएर जान्छ ? आफ्नो संगठन कसरी बनाउँछ ? आफ्ना शुभचिन्तकलाई के भन्छ ? भन्ने विषयसँग जोडेर हेर्नुपर्छ। अर्को कुरा, सिंगो दस्तावेजसँग सहमत हुने, तर एउटा वाक्यसँग सहमत छैन भन्न मिल्दैन। कि त दस्तावेजको विश्लेषण नै इन्कार गर्नुपर्यो। अर्को कुरा, कांग्रेसभित्र एक खालको उकुसमुकुस छ पनि भन्ने, दलको मौलिकता खोज्नुपर्छ पनि भन्ने। तर, भोलिको निर्वाचनमा हामी हाम्रो तागतमा लड्छौं भनेर पनि भन्न नसक्ने ? यस्तो हुँदैन। संस्थापन पक्ष डराउनुको कारण ? भविष्यका निर्वाचनमा हामी हाम्रो तागतमा लड्छौं। हाम्रो नेतृत्व र विचारमाथि विश्वास छ। संगठनमा विश्वास छ। हाम्रो तागतबाट बहुमत आर्जन गर्छौं भन्ने कुरा कुनै पनि दलको अति सामान्य कुरा हो। बरु हामी आफ्नो तागतमा लड्छौं भनिराख्दा, अरू दललाई पनि आफनै तागतमा चुनाव लड्न सक्षम बनाउने कसरी ? भन्ने विषय उठला। त्यसका लागि निर्वाचन प्रणाली बदल्ने हो कि ? संसद्मा आउन लागेको निर्वाचन कानुनमा काम गर्ने हो कि ? राजनीतिक समझदारी बनाउने हो कि ? यी नेपाली कांग्रेसका रणनीतिक विषय भए। सबै राजनीतिक दल एक्लै लड्ने कसरी बनाउने भनेर चिन्तन गर्दै जाने हो। त्यतातिर चिन्तन सोचाई केही नबनाउने, अनि आफ्नो तागतमा लड्छु भनेर पनि भन्न नसक्ने हो भने त हामी झन्झन् धसिदै जाने भयौं। गठबन्धनमा छौं भन्दैमा ०८४ को निर्वाचनमा एक्लै लड्छु नभन्ने हो भने कुनै पनि पार्टीको संगठन कसरी बन्छ ? १६५ निर्वाचन क्षेत्रमा चुनाव लड्ने कांग्रेसले चुनावमा के हो के हो भन्यो भने पार्टीका साथीहरूले किन काम गर्ने ? संगठन किन निर्माण गर्ने ? यसमा प्रश्न आउँछ कि आउँदैन ? त्यसैले माओवादी वा गठबन्धनका अरू शक्तिले यसरी बुझेका छन् भन्ने मलाई लाग्दैन। चुनावअघि गठबन्धन नगर्ने कांग्रेसको संकल्पले माओवादीभित्र तरंग ल्याएको देखिन्छ। सत्ता गठबन्धनमा त दरार आउला जस्तो छ नि ? हाम्रो पार्टीले गरेको संकल्पबारे माओवादीमा छलफल भएको कुरा मैले पत्रपत्रिकाबाट थाहा पाएँ। यसकै आधारमा बोल्नु छिटो होला। यद्यपि, उहाँहरूले अप्ठ्यारो मान्नुपर्ने कुनै कारण देख्दिन। किनभने, माओवादी प्रवक्ताले एउटा अन्तर्वार्तामा विधान सम्मेलनले ०८४ को चुनाव आफ्नै तागतमा लड्नुपर्छ। त्यहीअनुसार संगठन निर्माण गर्नुपर्छ भनेर जोड दिएको कुरा भन्नुभएको थियो। माधव नेपालजीको त मैले परिपत्र नै पढिसकेको छु। राजनीतिक दलका लागि यो सामान्य कुरा हो। बरु, अहिलेको गठबन्धनबारे कांग्रेसको धारणा के हो ? भन्ने उहाँहरूको जिज्ञासा होला। अहिले गठबन्धन बदल्ने वा यसलाई तलमाथि गर्ने पक्षमा कांग्रेस छैन। सत्ता गठबन्धन टुटाउने र पार्टी सभापति शेरबहादुर देउवालाई प्रधानमन्त्री बन्न नदिन तपाईंले यस्तो प्रस्ताव ल्याउनुभयो भन्ने आरोप लाग्यो नि ? अहिलेका प्रधानमन्त्री, पूर्वप्रधानमन्त्री वा भविष्यमा प्रधानमन्त्री हुने लाइनमा जोजो नेताहरू हुनुहुन्छ, उहाँहरू सबैजना अब प्रधानमन्त्री भइराख्नुपर्ने एउटा पनि कारण छैन। यसमा लुकाउनुपर्ने केही पनि छैन। त्यसकारण पुरानो पुस्ताको मान्छे अब फेरि प्रधानमन्त्री नबनोस् भनेर मैले सम्पूर्ण शक्ति लगाएकै हो। रोक्न नसकेको मात्रै हो। सक्ने भए त, भोलि फेरि उहाँहरूलाई रोक्न शक्ति लगाइहाल्छु नि ! अहिलेको प्रस्ताव त्यस्तो कुनै षड्यन्त्र वा अरू केहिका लागि ल्याइएको होइन। गठबन्धन गरेर चुनाव लडे पनि चुनावपछि त गठबन्धनप्रति इमानदारिता देखिएन नि ? निर्वाचन अगाडि गठबन्धनको संस्कृति हाम्रोमा बन्नै सकेन। चुनावका बेला औंलामा लगाएको मसि नसुक्दै यो गठबन्धन तोडेर अर्को गठबन्धन बनाउन कांग्रेस तयार भएकै हो। एमालेले मानेको भए त्यसबेला कांग्रेसएमालेको सरकार बन्थ्यो। त्यो नभएपछि माओवादी एमालेतिर लाग्यो। एमालेकै समर्थनमा पुष्पकमल दाहाल प्रधानमन्त्री बन्नुभएकै हो। त्यसैले गठबन्धनप्रति म यति इमानदार थिएँ, योचाहिँ भएन, भन्ने कुरा कम्तीमा पनि निर्णय तहमा बसेका मान्छेले भन्न मिल्दैन। बेकार हो। जसलेजसमाथि सक्छ, जालझेल गर्नुभएकै हो। उसलेउसलाई गलाएरथकाएर यहाँसम्म आउनु भएकै हो। त्यसैले, निर्वाचन पहिलाको गठबन्धनको संस्कृति हामीले बनाउन सकेनौं। अब यो बाटो हिँड्नु हुँदैन भन्ने कुरा मेरो अनुभव र पार्टीका बहुसंख्यक साथीहरूको विश्वास हो। यसमा कहीँ कतै कुनै षड्यन्त्र छैन। सत्तागठबन्धनमा असर पर्दैन त ? ०८४ को चुनाव कांग्रेस आफ्नै तागतमा लड्छ भनेर मैले प्रस्ताव गरेकै आधारमा यो गठबन्धन तलमाथि हुन्छ, भन्ने मलाई लाग्दैलाग्दैन। होला, यो विषय कसै कसैलाई बाहना बन्न सक्ला। मनमा एउटा कुरा छ, टेक्ने बाहना चाहियो भने अन्यथा नहोला भन्न सकिन्न। एमसीसी पारित गर्ने बेला पनि बहानाहरू देखेकै हो। त्यस्तै बहाना चाहिएको छ भने, म भन्न सक्दिनँ। होइन भने, केही समस्या छैन। तपाईंको प्रस्ताव पारित भएपछि माओवादी र एमाले नेतृत्वबीच भेटघाट बाक्लिन थालेको छ। कम्युनिस्ट मिलाउन गगन थापाले भूमिका खेले भन्ने आरोप छ नि ? एमाले अध्यक्ष र प्रधानमन्त्रीबीच छलफलका शृंखला हेरांै। कहिलेदेखि चलेको छ ? कति समय भयो ? एकएक दिनको मिति पल्टाएर हेरौं न ? ५ सिट दिएर भए पनि एमालेलाई राष्ट्रियसभा निर्वाचनमा मिलाएर लैजाऔं भनेर प्रधानमन्त्रीले प्रस्ताव गर्नुभएकै हो। यी नौला विषय होइनन्। हाम्रो पार्टीको महासमितिमा प्रस्ताव भएको हिन्दूराज्यसम्बन्धी प्रस्तावमा पनि माओवादी बैठकमा आपत्ति जनाइयो रे ! ठीक छ । आआफ्नो दृष्टिकोणको कुरा हो। धर्ममा भइरहेको व्यवस्था बदल्नुपर्छ भन्ने एउटा प्रस्ताव आयो। अर्कोतिर, धर्ममा भएको व्यवस्था केही पनि गर्नुहुन्न भन्ने अर्काे प्रस्ताव आयो। आदिवासी महासंघ, दलित संघ, थारु संघलगायत विभागबाट धर्मबारे संविधानमा भएको अधिकारलाई तलमाथि गर्न पाइँदैन भन्दै पार्टीमा लिखित ध्यानाकर्षण गराइयो। माओवादीले यसलाई बहाना त बनाउन सक्ने भयो नि ? माओवादीले विषयलाई सजिलो रूपमा लिनुपर्छ। बहानानै चाहिएको छ भने त के कुरा भयो र ? जुन बिषय आपूलाई चाहिएको छ, त्यही बहाना बनाए भैगो। नत्र, कांग्रेसभित्र लुकेको कुरा केही पनि छैन। मैले चुनावी गठबन्धनको बाटोमा हिँड्नुहुँदैन, यसले राजनीति विर्गाछ भनेकै थिएँ। म ठीक थिएँ भन्ने कुरा विस्तारै पुष्टि हुँदै गएको छ। अहिले जताततै निराशाअसन्तुष्टि पनि यसको कारण हो। किनभने, मुलुकमा त्यस्तो कुनै ठूलो घटना केहि भएको छैन। चुनाव गरेका छौं। सत्ता हस्तान्तरण गरेका छौं, यति धेरै आत्तिनुपर्ने कारण पनि केही छैन। तर, मुलुकमा आगलागी भएको जस्तो अवस्था देखिन्छ। भागाभाग, दौडादौड, सकियो, डुब्यो भन्या जस्तो अवस्था छ। यसको मुख्य कारण हो आफ्नो नेता र दल प्रतिआम कार्यकर्ताको भरोषा टुट्नु। कांग्रेस, कांग्रेस जस्तो छैन। एमाले, एमाले जस्तो छैन। माओवादी उस्तै छ। हामीले त सबैलाई मिसाइदियौं। कोकोजस्तो, कोकोजस्तो भयौं। महामन्त्री विश्वप्रकाश शर्माको दस्तावेजमा प्रधानमन्त्री १ पटक र सांसद ४ पटक मात्रै हुन पाउने प्रस्ताव छ। त्यो लागू भयो भने त तपाईं पनि अब सांसदमा लड्न पाउनुहुन्न नि ? यसलाई यसरी बुझौं, हाम्रोमा संगठन र नेतृत्व प्रवेशमा रोकावट हुन्छ। तर बाहिर निस्कने बाटो छैन। जस्तो कि, पार्टी सदस्यता लिएको यति वर्षपछि मात्रै जिल्ला कमिटीमा आउन पाइन्छ भन्ने छ। योयो भएपछि मात्र यहाँयहाँ जान पाइन्छ भनेका छौं। छिर्नलाई टन्नै रोकावट राख्छौं। तर, बाहिर निस्कनका लागि केही पनि छैन। पार्टीको सभापति २ पटकभन्दा बन्न नपाउने भन्ने एउटा व्यवस्था राख्यौ। अरूमा त्यस्तो छैन। बाहिर निस्कनका निम्ति पनि एउटा नीति चाहिन्छ। महामन्त्री विश्वप्रकाश शर्माले ल्याउनुभएको यो प्रस्तावमा छलफल गर्न सकिन्छ। कांग्रेसमा मात्र हैन, यो छलफल नेपालको संवैधानिक व्यवस्था नै बदल्ने गरि जानुपर्छ। एउटा व्यक्ति दुई पटकभन्दा बढी प्रधानमन्त्री हुन नपाउने संवैधानिक व्यवस्था गर्नुपर्छ। कांग्रेस सभापति पाँचपटक प्रधानमन्त्री भइसक्नुभयो। परिमार्जन भएर आउँदा त उहाँलाई पनि छेक्ला नि ? कुनै नीति, नियम वा कानुन बनिसकेपछि लागू हुन्छन्। यो महत्वपूर्ण विषय हो। विधान मस्यौदा समिति बनाएर यसलाइ विधानमा व्यवस्था गर्नुपर्ने हुन्छ। एउटै व्यक्तिले पटकपटक अवसर नपाओस् भनेर कसरी व्यवस्था गर्ने ? एकपटक समानुपातिकमा अवसर पाएको व्यक्तिले पटकपटक अवसर पाउने कि नपाउने ? कतिपटक एउटै व्यक्ति एउटै ठाउँबाट चुनाव लड्ने ? हाम्रो प्रस्तावमा यी विषय आएका छन्। अब हामीले हाम्रो विधानमा भएका केही व्यवस्थाहरू बदल्नुपर्छ। एउटै व्यक्तिले पटकपटक अवसर प्राप्त गर्नुहुँदैन है भन्ने कुरालाई कसरी समाविष्ट गर्ने भन्नेमा छलफल हुन्छ। यो बहसलाई तन्काएर संवैधानिक व्यवस्था नै बनाउनेतिर लैजानुपर्छ। हाम्रो राजनीति पूर्वप्रधानमन्त्रीलहरूले हाइज्याक गर्नुभएको छ। ४५ जना व्यक्तिको नेतृत्वका बारेमा मात्र सोची रहेका छांै। त्यो चंगुलभन्दा बाहिर मुलुकको राजनीति आएन। यही अवस्था रहे अभै ५७ वर्ष नआउने देखिन्छ। त्यसैकारण मुलुकको राजनीतिको प्रजातन्त्रीकरण भएन। गठबन्धनको सरकार छ, तर स्वामित्व कसैले पनि लिदैन नि, कारण के हो ? सरकारले काम गरोस्, जनतामा योगदान गरोस् भन्ने चाहन्छौं। तर, सरकारले काम गर्न सकिरहेको छैन। यो सरकार बनाउने सांसदले नै सरकारलाई जुरुक्क बोकेर हिँड्न पाएको अवस्था छैन। ठूलो असन्तुष्टि छ। सरकारले यो कुरा बुझोस्। काम गर्न टिम बदल्नुपर्छ भने टिम बदल्नुपर्छ। जेजे गर्दा सरकारले काम गर्न सक्छ, गरोस। समझदारीअनुसार चलोस्। हामी त्यो कुरामा क्लियर छौं। प्रधानमन्त्री पटकपटक मन्त्री फेर्छु भन्नुहुन्छ। तर, कांग्रेसले नै मन्त्री फेर्न नदिएको आरोप लाग्यो नि ? महासमिति बैठक अघि पार्टी सभापतिजिको निवासमा पदाधिकारीको बैठक बसेको थियो। त्यहाँ हामीले यो कुरा राम्रोसँग राख्यौं। भोलि हामीले पनि प्रधानमन्त्री लिएर सरकार चलाउनुपर्छ। त्यो बेला अन्य दलका पनि मन्त्री हुन्छन। अरू पार्टीका मन्त्रीबाट राम्रो परिणाम आएन भने, त्यसबेला हामीले भन्न पाउने कि नपाउने ? जो प्रधानमन्त्री हुन्छ, उसलाई चित्त बुझेन भने टिम बदल्न पाउनुपर्छ। किनभने प्रधानमन्त्री क्याप्टेन हो। उसलाई गोल गर पनि भन्ने, तर उसले चाहेजस्तो टिम नबनाइदिने भन्ने कुरा हुँदैन। प्रधानमन्त्रीले पटकपटक उठाएको बिषय पनि यही हो। त्यो बेला सभापतिजीले महासमिति बैठक पछाडी यसबारे छलफल गर्ने भनेर हामीलाई आश्वस्त बनाउनुभएको थियो। त्यसपछि उहाँसँग छलफल भएको छैन। महासमिति बैठक सकिसक्यो त ? महासमिति सकियो, अब मन्त्री हेरफेरका लागि तयार छु भनेर पार्टी सभापतिले भन्नुभएको छ रे !, यो कुरा मैले सुनेको छु। प्रधानमन्त्रीले तुरुन्त मन्त्रिपरिषद् परिर्वतन गरेर राम्रो टिम बनाउनुपर्छ। उहाँसँग अब एक वर्ष बाँकी छ। प्रधानमन्त्रीले भनेजस्तो टिम बनाइदियौ र त्यसबाट पनि परिणाम आएन भने प्रश्न गर्ने ठाउँ हामीसँग रहन्छ। अबको एक वर्ष यस्तै किचकिच गर्दै बिताउनु भएन। नत्र, यस्तै भइरह्यो भने यसको जवाफदेहिता कसले लिने ? उल्टै, प्रधानमन्त्रीले मैले त मन्त्री फेरेर काम गर्न खोजेको थिएँ कांग्रेसले दिएन भन्न पाउनुहुन्छ। सरकारमा सहभागी पनि एकअर्कालाई दोष लगाउँदै किन बस्ने ? अबको एक वर्ष सरकारले काम गरे पनि जस मैले पाउँछु र गर्न सकिन भन अपजस मेरै काँधमा आउँछ भन्ने महसुस प्रधानमन्त्रीलाई गराउनुपर्ने छ। कांग्रेस मन्त्री फेर्ने लाइनमा हो कि प्रधानमन्त्री फेर्ने रणनीतिमा हो ? प्रचण्ड २ वर्षका लागि प्रधानमन्त्री बन्नुभएको हो। उहाँसँग अझै १ वर्ष बाँकी छ। बरु, राम्रो टिम बनाएर देश र जनताका पक्षमा काम गर्नुपर्छ। प्रधानमन्त्रीले मन्त्रीको भारी बोकेर बस्ने हो भने उहाँ थप अप्ठ्यारोमा पर्ने निश्चित छ। मैले देखेको सजिलो बाटो भनेको मन्त्रिपरिषद् पुनर्गठन हो। यसो भयो भने सर्प पनि मर्यो लठ्ठी पनि भाँचिएन। एक्लै चुनाव लड्ने भए त कसैको पनि बहुमत आउने देखिँदैन। अनि, निर्वाचन प्रणाली फेर्नेबारे बहस गर्नुपर्ला ? अहिलेको निर्वाचन प्रणालीमा परिमार्जन गरेर कसरी सहज बनाउने भन्नेमा बहस गर्नुपर्छ। निर्वाचन कानुनको मस्यौदा संसद्मा आउँदै छ। त्यसमा केके सुधार गर्न सकिन्छ, बहस गरौं। तर, के कुरा बिर्सन हुँदैन भने, प्रत्यक्ष निर्वाचन प्रणाली हुँदैमा मात्र बहुमत आउँछ भन्ने हँुदैन। ०५१ सालको निर्वाचन हामीले हेरेकै हो। निर्वाचन प्रणाली हेर्ने, सुधार गर्नका लागि दलहरूका बिचमा समझदारी गर्नुपर्छ। नत्र त यस्तो भयो कि, प्रधानमन्त्री नै प्रत्येक दिन बिहान उठ्दा तर्सेर उठ्छ। उसले उसलाई तर्साएर तर्सिएर सातो गएको जस्तो अवस्था छ। त्यसपछि डराउनेमा अर्को मान्छे हुन्छ, प्रधानमन्त्रीको लाइनमा बसेको भूतपूर्व प्रधानमन्त्री। बाहिर हेर्दा भयंकर बलियो जस्तो देखिन्छन। तर, कसैसँग कसैको भेट भयो कि, एक अर्कोसँग तर्सिने गरेका छन्। यस्तो पनि हुन्छ ? यसमा बरु राजनीतिक समझदारी गरौं। कानुन फेर्ने विषयमा पनि काम गरौं। राष्ट्रियसभाको अध्यक्षमा माओवादीको दाबी आयो नि ? राष्ट्रियसभा अध्यक्षका लागि भएको दलीय छलफलमा म उपस्थित थिए। अनुमानका आधारमा हैन, छलफलकै आधारमै भन्छु राष्ट्रियसभा अध्यक्ष कृष्णप्रसाद सिटौलालाई बनाउने समझदारी बनेपछि मात्रै उहाँलाई राष्ट्रियसभाको उम्मेदवार बनाइएको हो। यदि उहाँलाई अध्यक्ष नबनाउने भनिएको थियो भने उहाँ उम्मेदवार बन्नु हुन्थेन। हामी पनि बनाउने थिएनौं। पदीय गरिमा र महत्वका आधारमा उहाँको नामै टुंग्याइएको हो। माओवादी अध्यक्ष प्रचण्ड, माधव नेपाल, उपेन्द्र यादवलगायतका नेताहरू बसेर गरिएको निर्णय एक इन्च पनि तलमाथि हुँदैन भन्ने मलाई पूर्ण विश्वास छ। केही दिन लाग्ला। योसँग जोडिएर अरू विषय पनि आउलान, तर त्यो निर्णय भने तल माथि हुँदैन।"
राष्ट्रियसभा अध्यक्षको विषयमा गठबन्धनबाटै टुंगो लाग्छ : सभापति देउवा,काठमाडौं : नेपाली कांग्रेसका सभापति शेरबहादुर देउवाले राष्ट्रिय सभा अध्यक्षको विषय गठबन्धनबाटै टुंगो लगाइने बताएका छन्। शुक्रबार चितवनको भरतपुर बिमानस्थलमा सञ्चारकर्मीसँग कुरा गर्दै देउवाले कांग्रेस एक्लैले अध्यक्ष बनाउन नसक्ने भन्दै गठबन्धनबाटै टुंगो लगाइने बताएका हुन्। पूर्वप्रधानमन्त्री समेत रहेका देउवाले अहिले गठबन्धनभित्र कुनै समस्या नरहेको भन्दै निरन्तरता पाउने विश्वास व्यक्त गरे। उनले एक पार्टीभित्र अर्को पार्टीको विषयमा छलफल र कुराकानी हुनु सामान्य भएको जिकिर गरे। राष्ट्रियसभा अध्यक्ष पदमा सत्तारुढ दल नेकपा माओवादी केन्द्र र नेपाली कांग्रेसले आआफ्ना उम्मेदवार उठाउने दावी गर्दै आएका छन्। राष्ट्रियसभा अध्यक्षका लागि यही फागुन २९ गते निर्वाचन हुँदैछ।
संसदमा एकसिट पनि नभएका व्यक्तिहरू प्रधानमन्त्री बन्छु भन्दै हिँड्या छन् : अध्यक्ष ओली,काठमाडौं : नेकपा एमालेका अध्यक्ष केपी शर्मा ओलीले संसदमा एकसिट पनि नभएका व्यक्तिहरू प्रधानमन्त्री बन्छु भन्दै हिँड्ने गरेको बताएका छन्। शुक्रबार काठमाडौंमा नेपाल पुस्तक तथा स्टेसनरी व्यवसायी महासंघको सातौँ राष्ट्रिय महाधिवेशन उद्घाटन गर्दै ओलीले राष्ट्रिय मान्यता प्राप्त नगरेका दलबाट प्रधानमन्त्री हुन्छन् भने आफू पनि असार १५ गते प्रधानमन्त्री बन्छु भन्दै एकसिट पनि नभएका व्यक्तिहरु हिँड्ने गरेको बताएका हुन्। अहिलेको परिस्थितिमा को सरकारमा हुन्छ को हुँदैन भन्न नसक्ने अवस्था रहेको उनले बताए ।पूर्वप्रधानमन्त्री समेत रहेका ओलीले एमाले त्यस्ता भित्र पर्ने पार्टी नभएको र आफ्नो दृष्टिकोण र इतिहास बोकेको पार्टी भएको प्रष्ट पारे। अध्यक्ष ओलीले अहिलेको देशको अर्थतन्त्रलाई कोभिडले प्रभाव पारेको छ भन्नू गलत भएको भन्दै अर्थतन्त्र ओरालो लाग्नुको कारण वर्तमान गठबन्धन सरकार नै भएको आरोप लगाए। उनले सिर्जन संस्कृतिको विकासको लागि पठन संस्कृतिको विकास आवश्यक रहेको धारणा राखे।
एमालेको प्रश्न : बालकुमारी घटनाका दोषी मन्त्रीलाई बरखास्त गर्न प्रधानमन्त्रीलाई कसले रोक्यो ?,"काठमाडौं : प्रमुख प्रतिपक्ष दल नेकपा एमालेले ललितपुरको बालकुमारी घटनामा दोषी देखिएका मन्त्रीलाई बर्खास्त नगरेको भन्दै आजपनि प्रतिनिधिसभा बैठकमा विरोध जनाएको छ। बैठक सुरू हुनेवित्तिकै एमाले सांसदहरू सिटबाट उठेर दोषी मन्त्रीको राजीनामा माग गर्दै अवरोध जनाएका हुन्। त्यसपछि सभामुख देवराज घिमिरेले एमाले सांसद सूर्यथापालाई बोल्नका लागि समय दिएका थिए। उनले सरकारी प्रतिवेदनले बालकुमारी घटनामा दोषी ठहराएका भौतिक योजना तथा यातायात मन्त्री प्रकाश ज्वालालाई बर्खास्त किन नगरेको भन्दै सरकारको ध्यानाकर्षण गराए। उनले मन्त्री ज्वालालाई बर्खास्त गर्न प्रधानमन्त्रीलाई कसले रोक्यो भन्दै प्रश्न समेत गरे। 'बालकुमारी घटनाका दोषी मन्त्रीलाई बरखास्त गर्न प्रधानमन्त्रीलाई कसले रोकेको हो,'उनले भने,'सरकार जिम्मेवारी भएन। सरकार हरायो। प्रधानमन्त्रीको खोजि हुनुपर्यो। खोजि गर्नका लागि संसदले उच्चस्तरीय समिति बनाउनुपर्ने हो कि? संसद स्थगित गर्नुपर्ने हो।' उनले लघुवित्त,सहकारी र दुग्ध किसानका मागप्रति सरकारले वेवास्ता गरेको आरोप लगाए।"
"प्रतिनिधिसभा बैठक बस्दै,के छ कार्यसूची ?",काठमाडौं : संघीय संसदअन्तरगतको प्रतिनिधिसभा बैठक बस्दैछ। बिहान ११ बजे बस्ने बैठकमा सभामुख देवराज घिमिरेले प्रतिनिधिसभा कार्यव्यवस्था परामर्श समितिमा माननीय सदस्यहरूको नाम हेरफेर गर्ने संभावित कार्यसूचीमा उल्लेख छ। बैठकमा परराष्ट्रमन्त्री नारायणप्रसाद साउदले विमस्टेक वडापत्र प्रस्तुत गर्नेलगायत कार्यसूची छ।
जनताका समस्या सम्बोधन नगर्ने भए संसद चलाउनुको औचित्य छैन : राजेन्द्र लिङदेन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले आम नागरिकका समस्या सम्बोधनमा सरकार गम्भीर नभएको आरोप लगाएका छन्। शुक्रबार प्रतिनिधिसभा बैठकमा बोल्दै अध्यक्ष लिङदेनले नागरिकका समस्या सम्बोधन गर्नुको सट्टा उल्टै खेद्ने नीति सरकारले लिएको बताएका हुन्। उनले आन्दोलनरत मिटरब्याज पीडित,सहकारी पीडित र दुग्ध उत्पादन किसानका समस्या समाधान गर्न सरकार उदासिन देखिएको बताए। 'करिब एक महिनाको यात्रा तय गरेर मेची र महाकालीबाट मिटरब्याज पीडितहरू काठमाडौं आइपुगेका छन्। घाइते अवस्थामा आएका छन्। अशक्त अवस्थामा आइपुगेका छन्,'उनले भने,'सरकारले उनीहरूको समस्या सम्बोधन गर्नुको बदला तिम्रो लागि ऐन बनाइदिएको छ जाउ मुद्दा हाल भन्ने जवाफ दिइराखेको छ।' सरकार जवाफदेहिता नबनेपछि लघुवित्त ऋणीहरू संसद भवन प्रवेश गर्नुपर्ने अवस्था आएको जिकिर गरे। केहीदिनअघि नयाँ बानेश्वरको निषेधित क्षेत्र तोडेर लघुवित्त ऋणीहरू संसद भवन परिसर प्रवेश गरेका थिए। सोही क्रममा ४९ जना लघुवित्त ऋणीलाई प्रहरीले नियन्त्रणमा लिएको थियो। बैंक र वित्तीय समस्याका कारण व्यवसायीहरू आत्महत्या गर्ने अवस्थामा पुगेको उनको भनाइ छ। 'दुग्ध उत्पादन किसानहरू सडकमै छन्। समस्या कहाँ छैन। बैंक तथा वित्तीय समस्याका कारण आज आत्महत्या गर्नुपर्ने अवस्थामा पुगेका व्यवसायीहरूको कथा अलग्गै छ । यी विषयमा हामीले निरन्तररुपमा सरकारको ध्यानाकर्षण गराइराखेका छौं, 'उनले भने, 'तैपनि सरकारले सुनेको नसुनेझै गर्छ।' अध्यक्ष लिङदेनले सदनमा नागरिकका समस्याहरू निरन्तर उठाउँदै आएपनि सरकारले वेवास्ता गरेको बताए। उनले आफूले सदनमा उठाएका विषयमाथि सरकारले जवाफ नदिएसम्म संसद चलाइरहनुको कुनै औचित्य नभएको उल्लेख गरे। 'हामीले संसदमा कुरा उठाउने। पीडितले न्यायका लागि आत्मदाहा गर्नुपर्ने। यो सरकारको काम के हो ? ,'उनले भने, 'सभामुखमार्फत् सरकारको ध्यानाकर्षण गराउन चाहन्छु कि सरकारले ठोस जवाफ नदिएसम्म संसद अगाडि बढाइरहनु अर्थ छैन। केबल कर्मकाण्डका लागि मात्रै हुनेछ। संसद अघि बढदैन।' नेता लिङदेनले रुसी सेनामा भर्ना भएका नेपालीको फिर्ताका लागि माग गरे। सेनामा भर्ना भएका नेपालीहरूको रिहाइका लागि संसदमा संकल्प प्रस्ताव समेत दर्ता गरेको भन्दै नेता लिङ्देनले यो विषयमा सरकारले कुनै चासो नै नदिएको बताए। उनले नागरिकका समस्याका सवालमा सरकार बहिरो र अन्धो भएको टिप्पणी गरे। उनले भने, 'रसियन सेनामा भर्ती भएकाअन्य देशले आफ्ना नागरिकहरूलाई फिर्ता लगिसकेका छन्। हाम्रो सरकारले फिर्ता ल्याउनेपहल गर्ने कुरामा परै जाओस् सेनामा भर्ना भएकाका परिवारलाई भेटेर सान्त्वना दिने प्रयास पनि गर्न सक्दैन।'"
५ राउण्ड गोलीसहित अटोमेटिक पेस्तोल बरामद,"मलंगवा : सशस्त्र प्रहरी बल नेपालले शुक्रबार साँझ गोली लोड गरिएको पेस्तोल बरामद गरेको छ। सशस्त्रले जिल्लाको सीमावर्ती क्षेत्रस्थित ब्रह्मपुरी गाउँपालिका५, इनरुवा सीमा इलाकाबाट मेड इन यूएसए लेखिएको १ एक थान पेस्तोल र म्यागजिनमा लोड गरिएको ५ राउण्ड गोली बरामद गरेको हो। शुक्रबार साँझ ८ बजे बोर्डर आउट पोष्ट (बीओपी) सखुअवाबाट खटिएको गस्ती टोलीले चेक प्वाइन्ट थापेर चेकजाँच गर्नेक्रममा हतियार बरामद भएको सशस्त्र प्रहरी बल नेपाल नं १० गण हेडक्वार्टर अगर्वाले जनायो। भारतबाट नेपालतर्फ आउँदै गरेको भारतीय बीआर ३० एक्स ७७१३ नम्वरको मोटरसाइकलमा सवार दुई अपरिचित व्यक्ति चेकिङमा रहेका सशस्त्र प्रहरीलाई देख्नासाथ भाग्न खोज्दा उनीहरुको साथबाट हतियार खसेको बुझिएको छ। ती दुवै व्यक्ति तत्कालै भारततर्फ नै फरार भएका छन्। म्यागजिनमा गोली लोड गरिएको पेस्तोल बरामद हुनुले उक्त व्यक्तिहरु नेपालतर्फ कोही कसैमाथि सिधै आक्रमण गर्न आएको हुनसक्ने सुरक्षा अधिकारीहरुले आशंका गरेका छन्। बरामद गरिएको हतियार आवश्यक कारवाहीका लागि नेपाल प्रहरीलाई बुझाइने सर्लाहीका सशस्त्र प्रहरी उपरीक्षक विनोदराज खनालले बताए।"
शंकास्पद बन्दै चितवनको होस्टेल मृत्यु प्रकरण,"काठमाडौं : गत शनिबार चितवनको रत्ननगर१० स्थित एकता शिशु निकेतनको होस्टलमा १३ वर्षीया शालिन पोखरेल मृत भेटिइन्। उनी होस्टलको कोठामा झुण्डिएको अवस्थामा फेला परेकी थिइन्। उनले आत्महत्या गरेको भन्दै प्रहरीले ३ दिनसम्म जाहेरी दर्ता गरेन। तर, उनको आत्महत्या नभएर बलात्कारपछि हत्या भएको भन्दै आफन्तले न्यायका लागि आवाज उठाएका छन्। घटनाको निष्पक्ष छानबिन हुनुपर्ने र दोषीलाई कारबाही गर्नुपर्ने भन्दै देशभरि आवाज उठेको छ। मृतकका बुबा दीपेन्द्र पोखरेलका अनुसार घटना लुकाउन विद्यालयले पैसाको प्रलोभन दिएको थियो। उनी भन्छन्, 'छोरी मृत भेटिएको अघिल्लो दिनमात्रै मेरो फोनमा कुरा भएको थियो। होस्टल वार्डेनले कुटपिट गर्ने र टर्चर गर्ने कुरा सुनाएकी थिइन्। होस्टलमा ६ बजे नै खाना खानुपर्ने हुँदा रातिसम्म पढ्न बस्दा भोक लाग्ने र खाने कुरा नभएको सुनाएकी थिइन्। पोखरेलका अनुसार परिवारले शालिनका लागि पठाएको सामान र पैसासमेत होस्टल वार्डेनले नै लुकाउने गरेका थिए। छोरीको हत्या गरेर विद्यालयको कोठामा झुण्डाइएको परिवारको आरोप छ। स्कुल प्रशासन नै लागेर घटना ढाकछोप गर्न लागि परेको छ। नेपाल प्रहरीका प्रवक्ता भिमप्रसाद ढकालका अनुसार बालिका मृत्यु प्रकरणमा प्रहरी अत्यन्तै संवेदनशिल भएर लागेको छ। घटनाको अनुसन्धानमा कुनै त्रुटि नहोस भनेर अनुसन्धान भइरहेको उनले बताए। मृतकको शव पोष्टमार्टमका लागि शिक्षण अस्पताल महाराजगञ्जमा ल्याइएको छ। हत्या वा आत्महत्या रिपोर्ट आएपछि मात्रै भन्न सकिने प्रहरीको भनाइ छ। जिल्ला प्रहरी कार्यालय चितवनका प्रमुख भावेश रिमालका अनुसार बालिकाको शव विद्यालयको होस्टेलमा झुन्डिएको अवस्थामा फेला परेको थियो। विहान १०२० बजे प्रहरी पुग्दा बालिकाको मृत्यु भइसकेको थियो। बालिकाका आफन्तले विद्यालयका प्रिन्सिपल, भाइस प्रिन्सिपल र वार्डेनविरुद्ध किटानी जाहेरी दिएकाले उनीहरूलाई पक्राउ गरी ५ दिनको म्याद थप गरी अनुसन्धान भइरहेको उनले बताए। 'पोष्टमार्टम रिपोर्ट आइसकेको छैन। उक्त घटनाको निपष्क्ष छानबिन हुन्छ। यसमा शंका गर्नु पर्ने ठाँउ छैन। घटनामा संलग्न जो भए पनि कानुनी सजाय हुन्छ।'"
छोरी जन्माएर मार्ने आमा १७ वर्षपछि पक्राउ,गोरखा : छोरी जन्माएर मार्ने एक आमालाई गोरखा प्रहरीले १७ वर्षपछि पक्राउ गरेको छ। २०६६ साल माघ ७ गते छोरी जन्माएर मारेकी सहिदलखन गाउँपालिका ७ बुंकोटकी ३६ वर्षीया मञ्जु श्रेष्ठलाई गत मंगलबार पक्राउ गरिएको प्रहरीले जनाएको छ। उनलाई कैद सजाय असुलका लागि शुक्रबार कारागार पठाइएको जिल्ला प्रहरी कार्यालय गोरखाले जनाएको छ। छोरी जन्म दिएर हत्या गरेको आरोपमा मुद्दा खेपेकी श्रेष्ठलाई गोरखा जिल्ला अदालतले २०६८ सालको माघ ३ गते तीन महिना कैद र पाँच सय रुपैयाँ जरिवाना फैसला गरेको थियो। मुद्दा पुनरावेदन हुँदा सर्वोच्च अदालतले २०६९ चैत २३ गते उनलाई दुई वर्ष कैद सजाय फैसला गरेको प्रहरीले जनाएको छ।
चेक रिपब्लिक पठाइदिन्छु भन्दै रकम ठगी गर्ने व्यक्ति पक्राउ,काठमाडौं : चेक रिपब्लिक पठाइदिन्छु भन्दै रकम ठगी गर्ने व्यक्ति पक्राउ परेका छन्। पक्राउ पर्नेमा झापा गौरादह नगरपालिका४ घर भई हाल काठमाडौं साप्रेढुंगा बस्ने २७ वर्षीय अशोक कार्की रहेका छन्। उनले कृष्ण कुमार केसी लगायत ६ जनालाई वैदेशिक रोजगारीका लागि चेक रिपब्लिक पठाइदिने भनेर ३ लाख ८५ हजार रुपैयाँ लिएका थिए। त्यहाँ मासिक एक लाख रुपैयाँ कमाइ हुने आश्वासन दिएर प्रतिव्यक्ति ९ लाख रुपैयाँ लाग्ने बताएका थिए। रकम लिएपछि उनी बेपत्ता भएका थिए। काठमाडौं उपत्यका अपराध अनुसन्धान कार्यालयको टोलीले उनलाई काठमाडौंको बबरमहलबाट पक्राउ गरेको हो। पक्राउ परेका उनलाई अनुसन्धानका लागि वैदेशिक रोजगार विभाग पठाइएको छ।
"झापामा सशस्त्र र स्थानीयबीच झडप, सशस्त्रको खुकुरी प्रहारबाट ६ जना घाइते","झापा : झापाको मेचीनगरमा सशस्त्र प्रहरी र सामान ओेसारपसार गर्ने स्थानीयबीच शुक्रबार साँझ झडप भएको छ। झडपको क्रममा सशस्त्र प्रहरीको खुकुरी प्रहारबाट केही स्थानीय घाइते भएका छन्। घाइतेहरूको बिर्तामोडस्थित बीएण्डसी अस्पतालमा उपचार भइरहेको जनाएको छ। नेपालभारत सीमा पिलर ९०२९०३ नजिकै रहेको मेचीनगर नगरपालिका ७ स्थित गैरीगाउँमा तस्करीको सामान बरामद गर्ने क्रममा दुवै पक्षबीच झडप भएको थियो। सोही क्रममा घटनास्थल पुगेका प्रस्तावित सिमा सुरक्षा गुल्म, काँकडभिट्टाका कोट मास्टर र चालकले खुकुरी निकालेर एक्कासी प्रहार गरेको स्थानीयले आरोप लगाएका छन्। खुकुरी प्रहारबाट दीपा बातरको हातको औंला काटिएको छ। हरि बातरको छातीमा गहिरो चोट लागेको छ। विषेश राजबंशी र मिलन चापागाईंको हात काटिएको छ। दीपक बातर र आनह यादवको शरिरमा चोट लागेको छ। भारतबाट सामान ल्याउनेलाई सशस्त्र प्रहरीले रोक्न खोज्दा झडप भएको र त्यसक्रममा स्थानीय र सशस्त्र प्रहरी घाइते भएको जिल्ला प्रहरी कार्यालय झापाका एसपी मिलन केसीले बताए। घटनाबारे अनुसन्धान भइरहेको उनले जानकारी दिए। हालः पाँच जना स्थानीय र एकजना सशस्त्र घाइते भएको जानकारी आए पनि अन्य पनि घाइते भएको हुनसक्ने भएकाले सोधपुछ गरिरहेको इलाका प्रहरी कार्यालय काँकडभिट्टाका डीएसपी दीपक भारतीले बताए।"
दमकलमा पानी भर्न विराटनगरमा डिप बोरिङ जडान,विराटनगर : आगलागी नियन्त्रणमा परिचालन गरिने दमकल (वारुणयन्त्र)का लागि आवश्यक पर्ने पानी भर्नका लागि विराटनगर महानगरपालिकामा डिप बोरिङ सञ्चालनमा ल्याइएको छ। आगलागी नियन्त्रणलाई प्रभावकारी बनाउन महानगरले सनसारीमाईस्थानमा डिप बोरिङ जडान गरेर शुक्रबारदेखि सञ्चालनमा ल्याएको हो। महानगरले बजार र दक्षिणी क्षेत्रलाई लक्षित गरी जडान गरेको डिप बोडिङको परीक्षण सफल भएको छ। विराटनगरका मेयर नागेश कोइराला र उपमेयर शिल्पा निराला कार्कीको उपस्थितिमा डिप बोरिङबाट २ वटा दमकलमा पानी भरेर परीक्षण गरिएको थियो। नयाँ डिप बोरिङबाट दमकलको ५ हजार लिटरको ट्यांकी २० मिनेट र ३ हजार लिटरको ट्यांकी १२ मिनेटमा भरिने छ। महानगरले विराटनगर बजार र दक्षिणी क्षेत्रलाई लक्षित गरेर डिप बोरिङ सञ्चालन गरेको उपमेयर कार्कीले बताइन्। आगलागी भएमा नियन्त्रणका लागि डिप बोरिङबाट दमकलमा तत्काल पानी भर्न सकिने उनको भनाइ छ। यसअघि बजार र दक्षिणी क्षेत्रमा आगलागी हुँदा पानी भरेर घटनास्थलसम्म पुग्न दमकललाई धेरै समय लाग्ने गरेको थियो। दमकलले पानी भर्न महानगर कार्यालय परिसर र पुष्पलाल चोक पुग्नुपर्ने बाध्यता थियो। अब दक्षिणी क्षेत्रमा आगलागी भएमा नियन्त्रणका लागि तत्काल पानी भरेर दमकल पुग्नसक्ने मेयर कोइरालाले बताए। उनका अनुसार अन्य ठाउँमा पनि डिप बोरिङ जडान गर्ने तयारी छ। सुक्खा मौसम सुरु भएसँगै आगलागीको जोखिम बढ्दो छ। कोइरालाले आगलागी नियन्त्रणको पूर्वतयारी स्वरुप दमकलमा पानी भर्न सहज होस् भनेर पायक पर्ने स्थानहरूको छनोट गरी महानगरले डिप बोरिङ जडानलाई प्राथमिकतामा राखेको बताए। बजार र आसपासको क्षेत्रमा आगलागी भइहाले सनसारीमाईस्थानमा जडान गरिएको डिप बोरिङबाट पानी भरेर तत्कालै नियन्त्रण गर्न सहज हुने मेयर कोइराला बताउँछन्। आगलागी भइहाले समयमै नियन्त्रण गरी क्षति न्यूनीकरण गर्न मद्दत पुग्ने उनको भनाइ छ। मेयर कोइरालाले समयमै पानी भरेर दमकल घटनास्थल पुग्दा क्षति कम हुने बताए। वारुणयन्त्रको समेत जम्मेवारी सम्हालिरहेका महानगर प्रहरीका प्रमुख इन्सपेक्टर राजन पौडेलले डिप बोरिङको क्षमता वृद्धि गरी छोटो समयमै दमकलमा पानी भर्ने व्यवस्था मिलाइने बताए। पुष्पलालचोकस्थित वारुणयन्त्रको डिप बोरिङबाट ५ हजार लिटरको ट्यांकी भर्न ५ मिनेट र महानगर परिसरको डिप बोरिङबाट २० मिनेट समय लाग्ने गरेको उनको भनाइ छ।
तस्करी गरेर ल्याइएको ५ हजार किलो प्याज वीरगन्जमा बरामद,वीरगन्ज : भारतबाट तस्करी गरेर ल्याई वीरगन्जमा भण्डारण गरी राखिएको ठूलो परिमाणमा प्याज प्रहरीले बरामद गरेको छ। जिल्ला प्रहरी कार्यालय पर्साबाट खटिएको प्रहरी टोलीले वीरगन्ज महानगरपालिका वडा नम्बर ८ मिनाबजारमा अनधिकृत रुपमा भण्डारण गरेर राखिएको अवस्थामा ५ हजार २२० किलोग्राम प्याज बरामद गरेको हो। विशेष सूचनाको आधारमा खानतलासी गर्न पुगेको प्रहरीलाई देख्ने बित्तिकै प्याज भण्डारण गर्ने व्यक्ति फरार भएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमारविक्रम थापाले बताए। उनकाअनुसार १३३ बोरामा रहेको ५ हजार २२० केजी प्याज बेवारिसे अवस्थामा बरामद गरिएको हो। बरामद प्याज आवश्यक कारबाहीका लागि वीरगन्ज भन्सार कार्यालयमा बुझाइएको थापाले जानकारी दिए। नेपाल सरकारले गत साउन १ गतेदेखि आलु र प्याजमा भ्याट लगाएपछि भारतबाट तस्करी गरेर प्याजको आयात हुने क्रम बढेको छ।
स्याङ्जामा ३९ जनालाई मृत्युको न्यायिक घोषणा,"स्याङ्जा : भीरकोट नगरपालिकाका तेजबहादुर मल्ल २०३५ सालदेखि बेखबर थिए। युवा अवस्थामा घरबाट निस्केका उनी त्यसपछि कहाँ गए, कता गए, परिवारले पत्तो पाउन सकेन। उनका परिवारले ४५ वर्षसम्म उनको बाटो र खबरको प्रतीक्षा गरे। कहि कतैबाट केही पत्तो पाउन नसकेपछि जिल्ला अदालत स्याङ्जामा पुगेर उनका दाजु यामबहादुर मल्लले मृत्युको न्यायिक घोषणाका लागि निवेदन गरे। परिवारबाट २०३५ सालदेखि घरबाट निस्केपछि हालसम्म फर्केर नआएकाले मृत्युको न्यायिक घोषणा गरी पाऊँ भन्ने निवेदनमा मृत्युको न्यायिक घोषणा गर्ने निर्णय गरेको थियो। त्यसपछि अदालतले आफ्नो प्रक्रिया पुरा गरेर तेजबहादुर मल्लको मृत्युको घोषणा गरिदियो। निवेदनका अनुसार बेखबर भएका मल्लको हालको उमेर ९६ वर्ष छ। हरिनास गाउँपालिकाका बाबुलाल सार्कीको अवस्था पनि २०५० सालदेखि अज्ञात छ। पत्नी र छोरी घरमा छाडेर हिँडेका उनका २० वर्षसम्म अत्तोपत्तो लागेन। त्यसपछि पत्नी नेत्रकुमारी सार्किले अदालत मार्फत मृत्युको न्यायिक घोषणा गराइन्। यसैगरी अर्जुनचौपारी गाउँपालिकाका लीलाकुमारी पौडेलले पनि २०६२ सालदेखि बेपत्ता पतिको मृत्युको न्यायिक घोषणाको माग गरिन्। रोजगारका लागि भारत जान्छु भनेर हिँडेका थिरलाल पौडेल १८ वर्षदेखि बेखबर रहे। अदालतले आवश्यक कानूनी पक्रिया पूरा गरी मृत्युको न्यायिक घोषणा गरिदिएको स्याङ्जा अदालतका श्रेस्तेदार भूमिप्रसाद शर्माले जानकारी दिए। यी त केही उदाहरण मात्र हुन्। दिनहुँ जस्तो यस्ता मुद्दा लिएर अदालतमा धाउनेको संख्या बढ्न थालेको छ। सशस्त्र द्धन्द्ध वा अन्य कुनै कारणबाट लामो समयसम्म बेखबर भएपछि उनका परिवारले बेपत्ता वा न्यायिक घोषणाका लागि अदालत धाउन थालेका हुन्। चालु आर्थिक वर्षको साउन यता (८ महिनाभित्र) मृत्युको न्यायिक घोषणा गर्ने ३९ जना रहेको नायब सुब्बा शोभाकान्त पौडेलले बताए। एक जनाको भने मृत्यु न्यायिक घोषणा बदर भएको उनले जानकारी दिए। मृत्युको घोषणाका लागि वडा कार्यालयदेखि प्रहरी हुँदै अदालतसम्म आउने प्रक्रिया हुन्छ। त्यसपछि भने अदालत मार्फत काम कारबाही अघि बढ्छ। धेरै वर्षसम्म अत्तो पत्तो पाउन नसक्नु र ज्यूँदो रहेको पनि मनन् गर्न नसकेपछि मृत्युको न्यायिक घोषणाका लागि अदालतमा पारिवारिक सदस्य आउने गरेका हुन्छन्। मृत्युको घोषणापछि सम्बन्धित व्यक्तिले आआफ्ना धर्म, संस्कार संस्कृति अनुरुपका काजकिरिया पाउनुका साथै पति,पत्नी, छोराछोरी र दाजुभाइले पाउने अंशवण्डा, सहुलियत, भत्ता लगायतका अन्य कामकाजमा सहज बन्ने बताइएको छ।"
३५ तोला सुन र ११ लाखसहित एक पक्राउ,"पर्वत : विभिन्न जिल्लामा शृङ्खलाबद्ध रुपमा चोरी गर्ने एक युवालाई यहाँबाट प्रहरीले पक्राउ गरेको छ। रोल्पाको रोल्पा नगरपालिका१ का ३३ वर्षीय भरत परियार पर्वतको कुश्मा नगरपालिका९ कटुवाचौपारीबाट बिहीबार राति २ बजे प्रहरीले पक्राउ गरेको हो। स्थानीय शर्मिला पौडेलले सञ्चालन गर्दै आएको आशिक एन्ड आशिका किराना पसलबाट १० लाख १७ हजार नगद, १२ हजार बराबरको रिचार्ज कार्ड, चोरी गर्दै गर्दा स्थानीयले प्रहरीलाई खबर गरेपछि जिल्ला प्रहरी कार्यालयबाट पुगेको प्रहरी नायब उपरीक्षक खुमलाल भुसालको टोलीले पक्राउ गरेको हो। उनका साथबाट प्रहरीले ३५ तोला ७२ लाल सुन, ११ लाख १५ हजार चार सय ८५ नगद, नेपाल टेलिकम र एनसेलका ४२ थान रिचार्ज कार्ड बरामद गरेको छ। जिल्ला प्रहरी कार्यालयले आज पत्रकार सम्मेलन गरी चोरीमा संलग्न व्यक्ति र बरामद गरिएको सामान सार्वजनिक गरेको हो। जिल्ला प्रहरी कार्यालयका प्रमुख प्रहरी नायब उपरीक्षक खुमलाल भुसालका अनुसार चोरी गर्ने व्यक्तिबाट दुई थान मोबाइल, नेपालको नक्सा एक थान, नेपालको सडकको नक्सा एक थान, हँसिया एक थान, निजको नागरिकता, वायरलेस सिसी टिभी क्यामेरा एक थान, हार्डडिक्स एक थान र एलइडी मनिटर एक थान बरामद गरिएको छ। त्यसैगरी चोरी गर्न प्रयोग गरिएको ह्याम्बर, स्क्रुड्राइभर, जीआई पाइप, टर्च विभिन्न चाबीका झुप्पाहरू, चोरी गर्दा प्रयोग गरिने बालक्याप, पञ्जा, पावर बैंक, डिजिटल तौल मेसिन बरामद गरिएको छ। अभियुक्त परियार यसअघि २०६९ सालमा प्रहरी वृत्त नयाँ बानेश्वरमा चोरी मुद्दामा चार वर्ष कैद भुक्तान गरी २०७३ सालमा छुटेको पाइएको छ। सुरुमा केन्द्रीय कारागार काठमाडौं र पछि झुम्का कारागार सुनसरीमा बसेको तथा त्यहाँ बस्दा आपराधिक व्यक्तिसँग सम्पर्क बढाई जेलबाट छुटिसकेपछि गिरोहको रुपमा चोरी गर्न थालेको बयान परियारले प्रहरीलाई दिएको छ। परियारलाई आज नै जिल्ला अदालतमा चोरीसम्बन्धी कसुरमा मुद्दा दर्ता गरी १० दिनको म्याद लिएर अनुसन्धान कार्य सुरु गरिएको प्रहरी नायब उपरीक्षक भुसालले जानकारी दिए। रासस"
तीव्र गतिले बेलबारीमा ठूलो क्षति,"विराटनगर : सवारी चाप अत्यधिक हुने लोकमार्गमा सार्वजनिक यातायातका साधन तीव्र गतिमा कुदाइन्छ। तीव्र गतिसँगै साँघुरो र उबडखाबड सडक सवारी दुर्घटनाको मुख्य कारण बनिरहेका छन्। अर्कोतर्फ सार्वजनिक सवारीसाधनबीच यात्रु उठाउन होडबाजी चल्ने गरेको छ। चालकले असावधानीपूर्वक कुदाउने यात्रुबहाक तथा मालबहाक सवारीसाधनको तीव्र गतिका ठुल्ठूला दुर्घटना भइरहेका छन्। दुर्घटनासँगै ठूलो मानवीय तथा भौतिक क्षति बेहोर्नु परिरहेको छ। यात्रु चढाउन एकअर्कामा गरिने प्रतिस्पर्धाले भयानक दुर्घटना हुने गरेको पाइन्छ। प्रायजसो ठूला दुर्घटनामा सवारी चालकको गम्भीर लापरबाही देखिन्छ। ट्राफिक प्रहरीको आँखाअगाडि चालकले सवारीसाधन सीमित गतिमा कुदाउँछन्। ट्राफिकको आँखा छल्नसाथ लापरवाहीपूर्ण तरिकाले अनियन्त्रित हिसाबबाट लेन अनुशासनसमेत मिचेर गाडी हाँक्ने गर्छन। जसका कारण मोरङको बेलबारीमा शुक्रबार बिहान ठूलो दुर्घटना हुन पुग्यो। पूर्वपश्चिम लोकमार्गअन्तर्गत मोरङको बेलबारी नगरपालिका१ र ३ को सिमानामा शुक्रबार बिहान टिपर, बस र बोलेरो जीप ठोक्किएर भयानक दुर्घटना हुँदा ३ जनाको मृत्यु भएको छ। २ जना घाइते भएका छन्। घाइतेमध्ये एक जनाको अवस्था चिन्ताजनक छ। पश्चिमबाट पूर्वतर्फ जाँदै गरेको प्रदेश १०२००१ ख ९६७६ नम्बरको टिपरले पश्चिमतर्फ आउँदै गरेको बागमती प्रदेश ०३००१ ख २७१८ नम्बरको बसलाई सुरुमा ठक्कर दिएको थियो। बसलाई ठक्कर दिएपछि नियन्त्रण गुमाएको टिपरले पूर्वबाट पश्चिमतर्फ नै आउँदै गरेको मे १ ज २८५६ नम्बरको बोलेरोलाई ठक्कर दियो। तीव्र गतिमा रहेको बसका कारण बिहान ६:३० बजेतिर दुर्घटना भएको प्रहरीको प्रारम्भिक अनुसन्धानबाट खुलेको छ। यात्रु उठाउने होडबाजीसँगै चालकले बस तीव्र गतिमा कुदाउँदा दुर्घटना भएको प्रहरीको भनाइ छ। जसका कारण भयानक दुर्घटना भएर ठूलो क्षति हुन पुग्यो। तीव्र गतिमा बोलेरोलाई ओभरटेक गर्दै अर्को लेनमा पुगेको बसलाई विपरीत दिशाबाट आइरहेको टिपरले ठक्कर दियो। त्यसपछि अनियन्त्रित बनेको टिपरले बसको पछि रहेको बोलेरोलाई ठक्कर दिएको हो, मोरङ प्रहरी प्रमुख एसपी नवराज कार्की भन्छन्, तीव्र गतिको बसले बोलेरोलाई उछिन्नसाथ भयानक दुर्घटना हुन पुग्यो। दुर्घटनामा ठूलो मानवीय र भौतिक क्षति भएको छ। उनका अनुसार दुर्घटनामा परेर झापाको कमल गाउँपालिका२ का ५१ वर्षीय यदुकान्त भट्टराई, कमल गाउँपालिका४ की ५० वर्षीया गीता भनिने दीपा खनाल र झापाको बिर्तामोड नगरपालिका२ का ३६ वर्षीय कृष्ण गजुरेलको मृत्यु भएको हो। यदुकान्त र दीपाको विराटनगरको कोशी अस्पताल तथा कृष्णको विराटनगरकै न्युरो अस्पतालमा मृत्यु भएको जानकारी कार्कीले दिए। उनका अनुसार उपचारका लागि कोशीमा पुर्याउनासाथ यदुकान्त र दीपालाई चिकित्सकले मृत घोषित गरेका थिए। कृष्णको उपचारका क्रममा बिहान ८:५५ बजे न्युरोमा मृत्यु भएको हो। दुर्घटनामा परेर कमल गाउँपालिका४ का ५३ वर्षीय हरि खनाल र कमल२ की ४९ वर्षीया गायत्री भट्टराई घाइते भए। उनीहरुको न्युरोमा उपचार भइरहेको छ। उपचाररतमध्ये हरिको अवस्था गम्भीर र गायत्रीको अवस्था सामान्य रहेको एसपी कार्कीले बताए। उनका अनुसार बोलेरो जीपमा चालकसहित ५ जना सवार थिए। दुर्घटनापछि पाँचै जना घाइतेलाई घटनास्थलबाट उद्धार गरेर प्रहरीले उपचारका लागि विराटनगरतर्फ पठाएको थियो। प्रहरीका अनुसार घाइते हरि मृतक दीपाका पति (श्रीमान) हुन् भने घाइते गायत्री मृतक यदुकान्तकी पत्नी (श्रीमती) हुन्। मृतकमध्ये कृष्ण बोलेरो चालक रहेको जानकारी प्रहरीले दिएको छ। यदुकान्त र हरि ज्वाईंजेठान हुन्। हरि श्रीमती दीपासहित बहिनी गायत्री र ज्वाईं यदुकान्तलाई लिएर पाँचथरको आरुबोटोस्थित छोरीको घरमा सम्दी ढोगाभेटका लागि जाने क्रममा बीचैमा दुर्घटना भएको यदुकान्तका भाइ यामप्रसाद भट्टराईले बताए। उनका अनुसार झापाबाट पूर्वपश्चिम र कोशी लोकमार्ग हुँदै तमोर करिडोरको बाटो भएर पाँचथरतर्फ जाने योजनाअनुरुप घरबाट निस्किएका उनीहरू पूर्वपश्चिम लोकमार्गअन्तर्गत बेलबारीमा अइपुग्नसाथ दुर्घटनामा परेका हुन्। हरि र दीपाकी जेठी छोरीको १ वर्षअघि पाँचथरको आरुबोटेमा बिहे भएको यामप्रसाद बताउँछन्। खनाल दम्पतीका २ छोरी छन्। सामान्य खेती किसानी गर्ने मध्यम आर्थिक अवस्था भएका भट्टराई दम्पतीका ३ छोरी छन्। सबै जना छोरीको बिहे भइसकेको यामप्रसादले बताए। अकल्पनीय दुर्घटनामा आफन्त गुमाएको खबर पाउनेहरु भावविह्वल भएका छन्। आफन्तको मृत्यु भएको सुनेर कोशी अस्पताल पुगेकाहरु सम्हालिन सकिरहेका छैनन्। डाँको छाडेर रोइरहेको अवस्थामा भेटिए। आफन्त र परिवारका सदस्यको आँखाबाट आँसु थामिन सकिरहेको थिएन। परिवारका सदस्य र आफन्त मात्रै हैन, गाउँ नै शोकमा डुबेको यामप्रसाद बताउँछन्। दुर्घटनामा परिवारका सदस्य र आफन्त गुमाउँदाको पीडाले केहीपनि सोच्न सकिरहेको छैन। यहाँभन्दा ठूलो बज्रापात अरु के हुन्छ र ?, आँखाभरि आँसु पार्दै यामप्रसाद भन्छन्, दुर्घटनामा परेर दाजुको दुःखद् निधन भयो। भाउजू अस्पतालको शय्यामा छटपटाइरहनु भएको छ। उनी दाजुसँगै आफन्त गुमाउँदाको अकल्पनीय घटनालाई व्यक्त गर्ने आफूसँग कुनै शब्द नभएको बताउँछन्। दुर्घटनामा परेर बोलेरो जीप पूर्णरूपले क्षतिग्रस्त बनेको छ। टिपरको अगाडिको भागमा पनि क्षति पुगेको छ। बसको भने पछाडिको भागमा सामान्य क्षति पुगेको प्रहरीले जनाएको छ। टिपर चालकसहित बसमा सवार सबै जना सकुशल छन्। दुर्घटनामा परेका सवारीसाधनलाई प्रहरीले जेसीबीको प्रयोग गरेर सडकबाट हटाएको छ। दुर्घटनालगत्तै प्रहरीले टिपर तथा चालक मोरङको सुन्दरहरैँचा नगरपालिका७ का २३ वर्षीय चन्द्रबहादुर विक र बस तथा चालक सुन्दरहरैँचा१२ का ४५ वर्षीय छत्रकुमार मास्केलाई नियन्त्रणमा लिएको छ। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान अघि बढाएको छ। चालकको लापरबाहीले दुर्घटना : एसपी पौडेल सार्वजनिक सवारीसाधनका यात्रुको सुरक्षा चालकको हातमा हुन्छ। तर, तिनै चालकको लापरबाही र बेवास्ताले दुर्घटना बढिरहेका छन्। कोशी प्रदेशका ट्राफिक प्रहरी प्रमुख एसपी सरोज पौडेल अधिकांश दुर्घटना चालकको लापरबाहीले हुने गरेको बताउँछन्। नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय इटहरीका प्रमुख पौडेलले सडकमा सवारीसाधन हाँक्दा चालकले धेरै कुरामा सावधानी अपनाउनुपर्ने बताए। तीव्र गतिमा सवारी चलाउने चालकलाई ट्राफिक नियम उल्लंघनको कसुरमा कारबाहीसमेत गर्ने गरिएको उनको भनाइ छ। पछिल्लो समय बढ्दै गएको सवारी दुर्घटना न्यूनीकरण र ट्राफिक नियमको पालनाका लागि जनचेतनामूलक कार्यक्रमलाई तीव्र पार्दै ट्राफिक सक्रियता बढाइएको उनी बताउँछन्। तीव्र गतिमा गाडी हाँक्ने चालकलाई कारबाही गरिन्छ। सुरक्षालाई दृष्टिगत गरेर सीमित गतिमा सवारी चलाउनुपर्छ भनेर सम्झाइबझुाइ गरिन्छ, उनले भने, तर, चालकहरुले अटेरी गरिरहेका हुन्छन्। जसका कारण ठुल्ठूला दुर्घटना भएर मानवीय तथा भौतिक क्षति बेहोर्नु परिरहेको छ। एसपी पौडेलका अनुसार लोकमार्गमा लामो रुटमा चल्ने गाडीले समय व्यवस्थापनमा ख्याल नगर्ने, चालकले तीव्र गतिमा र लापरबाहीपूर्ण तरिकाले चलाउने, जथाभावी रोकेर यात्रु चढाउने, आफूभन्दा पछाडिको सवारीसाधनलाई उछिन्न नदिने, लेन अनुशासनको बेवास्ता गर्ने, आफ्नो र यात्रुको सुरक्षामा ध्यान नदिनेलगायतका कारणले दुर्घटना बढिरहेका छन्। सवारी चालकले ट्राफिक नियम पालना आफ्नो र यात्रुको फाइदा एवं सुरक्षाका लागिका हो भन्ने कुरा नबुझ्दा पनि समस्या भइरहेको उनको भनाइ छ। सम्झाइबुझाइ गर्दा चालकले कुरा बुझेजस्तो गर्छन्। अलि पर पुगेपछि त्यसलाई बिर्सिएर अनियन्त्रित हिसाबले गाडी हाँक्छन्, पौडेल भन्छन्, सवारी दुर्घटना रोक्न ट्राफिकसँगै यातायात व्यवसायी एवं सार्वजनिक सवारीसाधनका कर्मचारीको महत्वपूर्ण भूमिका हुन्छ। सवारी दुर्घटना न्यूनीकरणका लागि ट्राफिक प्रहरीले त आफ्नो हिसाबले काम गरिरहेको छ। उपलब्ध स्रोतसाधन र जनशक्ति परिचालन गर्दै दुर्घटना न्यूनीकरण तथा दुर्घटनाबाट हुने क्षति रोक्न ट्राफिक सक्रियता बढाएर विशेष अभियान चलाइएको उनको भनाइ छ। साँघुरो सडकको बिग्रँदो अवस्था पनि दुर्घटनाको कारण बनिरहेको उनी बताउँछन्। बढ्दो सवारी चापको तुलनामा लोकमार्ग र भित्र सडकहरु साँघुरा हुन थाले। पूर्वपश्चिम लोकमार्ग नै जम्मा २ लेनको छ, एसपी पौडेलले भने, सडकका ठाउँठाउँमा उबडखाबड छ। जसका कारण नियन्त्रण गुमाएर सवारीसाधन दुर्घटनामा परिरहेका छन्। सवारी दुर्घटना न्यूनीकरणका कारण सबैले आआफ्नो ठाउँबाट पहल गर्नुपर्ने उनले बताए।"
बेनीमा विपद् उद्धारको नमुना अभ्यास,"बेनी : बेनीस्थित म्याग्दी र कालीगण्डकी नदीको दोभानमा शुक्रबार सशस्त्र प्रहरीले विपद् उद्धारको नमुना अभ्यास गरेको छ। गण्डकी प्रदेश सरकारको आर्थिक सहयोगमा सशस्त्र प्रहरी बल नेपालको मुक्तिनाथ बाहिनी र गलेश्वर आश्रित गुल्मले विपद् उद्धारको नमुना अभ्यास प्रदर्शन गरेका हुन्। विपदमा खटिने जनशक्तिको क्षमता अभिवृद्धि र समुदाय स्तरमा विपद् पूर्वतयारीका विषयमा सचेतना फैलाउने उद्देश्यले नमुना अभ्यास प्रदर्शन गरिएको शसस्त्र प्रहरी बलको मुक्तिनाथ बाहिनीका बाहिनीपति कालिदास धौवाजीले बताए। जलउत्पन्न प्रकोप पश्चात पीडितहरूको उद्धार सम्बन्धी जनशक्तिको क्षमता विकासका साथै समुदायमा सचेतना फैलाउने उद्देश्यले नमुना अभ्यास प्रदर्शन गरिएको हो, उनले भने विपद्को पूर्वतयारी, उद्धार, प्रतिकार्य र व्यवस्थापनका गतिविधिलाई प्रभावकारी बनाउन सचेतनामुलक कार्यक्रमले सहयोग गर्नेछ। सशस्त्र प्रहरीका ३५ जना सुरक्षाकर्मीहरूले नदीजन्य विपद्को उद्धारमा अपनाइने ५ वटा विधिको नमुना अभ्यास प्रस्तुत गरेका थिए। सशस्त्र प्रहरीको टोलीले एक हप्तासम्म तालिम गरेका थिए। बाढीले बगाएका, डोरीको सहायताले भिरबाट झरेर नदी किनारमा फसेका, डोरीमा झुण्डिएर नदीको बीच भागमा फसेका, र्याफटिङबाट खसेका र डुबेकाको उद्धार गर्ने विधिको नमुना प्रदर्शन गरिएको सशस्त्र प्रहरी बल गलेश्वर आश्रित गुल्मका प्रमुख प्रहरी नायव उपरीक्षक श्यामकुमार पौडेलले बताए। उनका अनुसार नदीबाट उद्धार पछि प्राथमिक उपचार, मृत्यु भएकाको शव व्यवस्थापन र बाढी पहिरोबाट घरबास गुमाएकाहरूलाई अस्थायी आवास निर्माण गर्ने नमुना प्रस्तुत गरिएको थियो।"
आर्थिक पत्रकारलाई १६ करोडको स्वास्थ्य बिमा,"काठमाडौं : आर्थिक पत्रकारहरूलाई हिमालयन एभरेस्ट इन्सुरेन्समा १५ करोड ९६ लाख रुपैयाँबराबरको स्वास्थ्य बिमा गरिएको छ। नेपाल आर्थिक पत्रकार समाज (सेजन)ले संस्थामा आबद्ध सदस्यहरूको स्वास्थ्य बिमा गरेको हो। हिमालयन एभरेस्ट इन्स्योरेन्सका प्रमुख कार्यकारी अधिकृत विजयबहादुर शाहले सेजनका प्रमुख कार्यकारी अधिकृत (सीईओ) आश्विन पराजुलीलाई बिमा पोलिसी हस्तान्तरण गरेका हुन्। उक्त पोलिसी फागुन ४ गतेदेखि नै कार्यान्वयनमा आइसकेको छ। स्वास्थ्य बिमाको अवधि एक वर्षको हुनेछ। पोलिसी हस्तान्तरण कार्यक्रममा सेजन अध्यक्ष सुजन ओलीले सदस्यहरूको क्षमता अभिवृद्धिबाहेक सुरक्षाको लागिसमेत संस्था गम्भीर रहेको बताए। यसैक्रममा स्वास्थ्य बिमा कार्यक्रम लागू गरिएको दाबी उनले गरे। उनले भने, सदस्यको स्वास्थ्य संवेदनशीलतालाई मध्यनजर गर्दै अहिले हामीले आफ्नो कोषबाट सबै सदस्यको बिमा गरेका छौं। इन्सुरेन्स कम्पनीका सीईओ शाहले नेपाली बिमामा जोडिन आवश्यक रहे पनि सर्वसाधारणलाई बुझाउन नसकिएको भन्दै आर्थिक पत्रकारको संगठनको हैसियतले सेजनले बुझाउन अनुरोध गरे। बिमा गर्दाका फाइदा बुझाउन नसक्दा क्षति न्यूनीकरण नभएको उनको भनाइ छ।"
बाल आश्रमको १३ रोपनी जग्गामा व्यक्तिको रजगज,"गोरखा : विदेशी दातृसंस्थाले सञ्चालन गरेको गोरखा नगरपालिका १० छेपेटारको मुक्ति बालआश्रमको ९ रोपनी जग्गा एक व्यक्तिले बेचेर सकेका छन्। कृश्चियन दातृ संस्थाको सहयोगमा एक दशकसम्म मुक्ति बालआश्रम सञ्चालन भएको सो जग्गा सिरानचोक गाउँपालिका५ स्थायी घर भई हाल अन्यत्र बसोबास गर्दै आएका कृष्ण घिमिरे र बिमला घिमिरे दम्पतीले बेचबिखन गरेका स्थानीयबासीले जनाएका छन्। अनाथ तथा असहाय बालबच्चा लालनपालन र पठपाठन गराउने उद्देश्यले स्थापित मुक्ति बालआश्रमले २०५१ साल भदौ महिनामा खरिद गरेको १३ रोपनी जग्गामा विभिन्न संरचना निर्माण भएको थियो। संस्थाको नाममा दर्ता नगरी विमला घिमिरेको नाममा लालपूर्जा बनाइएको सो जग्गा मुद्दा मामिला र विवादपछि आफूखुसी बेचेर सिध्याएका हुन्। स्थानीय जानकारहरूका अनुसार त्यतिबेला क्रिश्चियन संस्थाको नाममा जग्गा दर्ता गर्ने प्रचलन थिएन। त्यसैले विदेशी संस्थाले बाल आश्रम निर्माण गर्न खरिद गरेको सो जग्गा विमला घिमिरेको नाममा दर्ता गरेको वडाध्यक्ष प्रदीप कुँबर बताउँछन्। एक दशकसम्म चलेको सो बालआश्रम विवादका कारण बन्द भएपछि सो सार्वजनिक सम्पति घिमिरे दम्पतिले आफ्नो बनाएका कुँबर बताउँछन्। जग्गा खरिद गरेको केही समयमै सो जग्गामा बालआश्रमको प्रयोजनका लागि आवास, भान्सालगायतका संरचनाहरू निर्माण भएका थिए। मुक्ति बाल आश्रमको साइनबोर्ड राखेर सञ्चालन गरिएको सो बालआश्रममा आश्रय लिई बसेका बालिकाहरुमाथि यौन दुर्व्यवहार भएर सञ्चालकमाथि नै मुद्दा मामिला चलेपछि आश्रम बन्द भएको पूर्व वडाध्यक्ष देबी बस्नेत बताउँछन्। आश्रमका सञ्चालक कृष्ण घिमिरेले बालिकामाथि यौन दुर्व्यवहार गरेको भनेर जिल्ला, पुनरावेदन र सर्वोच्च अदालतसम्म मुद्दा चलेका थियो,' पीडित बालिका पढ्ने विद्यालयका अध्यक्षसमेत रहेका बस्नेत भन्छन्, वादी मै थिएँ। बयान फेरेर मुद्दा जिते। २०५० सालतिर संस्था सञ्चालनका लागि किनेको जग्गा २०७०, २०७२ सालतिर बेचेर खाए। त्यतिबेला कोही बोलेनन्। ममात्रै एउटा मान्छेसँग कति मुद्दा मामिला गर्ने भनेर मैले पनि चासो नलिएको हो। किन्दैमा व्यक्तिको नाममा लालपूर्जा बनेपछि कागजमा उनीहरू बलिया भएका उनले बताए। २०७४ को चुनावमा म वडाध्यक्ष भएको थिएँ। तर त्यतिबेला जग्गा बेचबिखन गरेर सिध्याइसकेका थिए,' उनले भने। बस्नेतका अनुसार विदेशी संस्थाले अनाथ, असहाय बालबालिकाहरूको उद्धार र लालनपालन गर्न मुक्ति बाल आश्रम स्थापना गरेको थियो। आश्रममा विभिन्न ठाउँका सानाठूला गरेर १८ जना बालबालिकाहरू आश्रित थिए। आश्रमको सबै जिम्मा विमला घिमिरे र उनका श्रीमान कृष्ण घिमिरेले गरेका थिए। विदेशी दातृसंस्थाबाट प्राप्त रकमले घिमिरे दम्पतीले बालबालिकाहरूको संरक्षण र लालनपालन गर्ने गर्दथे। उनीहरूको खानपान, पढाइ, स्वास्थ्य उपचार लगायतका सबै खर्चहरू दातृ संस्थामार्फत नै गरिने बस्नेतले बताए। अनाथ, असहाय बालबालिकालाई संरक्षण गर्ने, लालनपालन, शिक्षा दीक्षा दिने पवित्र उद्देश्यले स्थापना भएको सो मुक्ति बालआश्रम घिमिरे दम्पतीले लथालिंग बनाएका अर्का स्थानीय टिका लामा बताउँछन्। त्यो आश्रमको मुख्य मान्छे कृष्ण घिमिरे हो,' आश्रमको छेउमा घर भएका उनी भन्छन्, हामी २०५० साल फागुनमा यहाँ बस्न आयौं। अनि भदौमा घिमिरेले यो जग्गा किनेको हो। जग्गा किनेको दुई वर्षभित्र संरचनाहरू बनाएर बालआश्रम सञ्चालन गरेको उनले बताए। घर संरचनाहरू बनाएर १० वर्षजति अनाथ बालबालिका राखेका पनि थिए,' लामा भन्छन्, आश्रम सञ्चालनका लागि धेरै बजेट आउँथ्यो। बच्चाहरूको लुगा धुने, खाना बनाउने, खुवाउने, बिहान बेलुका पढाउने छुट्टै कर्मचारीहरू पनि राखेका थिए। एकदम व्यवस्थितरूपमा चलेको थियो। विदेशीहरू बेलाबेलामा आश्रम अनुगमन गर्न आउने गर्थे।' तर, पछिपछि लथालिंग बनाएर संस्था डुबाएका उनले बताए। संरक्षकबाटै आश्रित बालिकामाथि यौन दुर्व्यवहार भएर मुद्दा चलेको खबर दातृसंस्थामा पनि पुगेपछि उनीहरूले हात झिकेको लामाले बताए। आश्रम बन्द भएपछि यहाँ बस्ने कोही बच्चाहरु माइती नेपालले लग्यो, कोही आफ्नै आफन्तकोमा गए र कोहीलाई भने कृष्ण घिमिरेका भाइले लगेका उनले बताए। कृष्ण घिमिरेले आफन्तहरुको प्रयोग गरी जग्गा बेचेर सिध्याएको वडाअध्यक्ष प्रदीप कुँबर बताउँछन्। संस्था चलुञ्जेल देखा नपरेका घिमिरे दम्पतीका आफन्तहरू खिला र लक्ष्मीले जग्गा बेचेर सकेका हुन्,' उनी भन्छन्, बीच बजारको यति ठूलो परिमाणको जग्गा बेचेर ब्यक्तिले धनआर्जन गर्नु सरासर अन्याय हो। यो फिर्ता भएर संस्थाकै नाममा जानुपर्छ भनेर जहाँतहीँ आवाज उठिरहेको छ। देशका अरु ठाउँमा पनि यसरी सार्वजनिक सम्पत्ति बेचेर खानेबाट जग्गा फिर्ता गराइएको छ। यहाँको मुक्ति बालआश्रमले पनि त्यसैगरी न्याय पाउनुपर्छ। विदेशी दातृसंस्थाको सहयोगमा आश्रम सञ्चालन भएको सो जग्गा अहिले अनधिकृतरूपमा धमाधम व्यक्तिका ठूल्ठूला घरहरू बनिसकेका छन्। ९ रोपनी उक्त जग्गा विभिन्न समयमा दयाराम ढकाल, पुन्यकुमार पन्त, ज्ञानु खड्का, रीता थापा आले, कविता आले, भानमाया राना, गोमा भन्तना, दुर्गा बस्नेत, सुवास पोखरेल, कुमारी थापा मगर, सरिता थापा, अलोककुमार श्रेष्ठ, निर्मला राना मगर र सन्दिपा लामा बस्नेतले खरिद गरेको मालपोत कार्यलयको विवरणमा उल्लेख छ। अहिले मुक्ति बालआश्रमको विभिन्न संरचना भत्काएर व्यक्तिको घर ठडिसकेको छ। संस्थाको एउटा पुरानो भवनमात्र बाँकी छ। बाँकी रहेको सो जग्गामा पनि धेरै नै विवाद भइरहेको स्थानीयहरू बताउँछन्। अहिले एक टुक्रा जग्गा बाँकी छ त्यो जग्गा पनि मेरो हो। मेरो हो भन्ने महिनामा १०१२ जना आउँछन्,' आश्रम छेउमा घर भएका टीका लामाले भने।"
कालीकोटमा मोटरसाइकल चोरी गर्ने गिरोह सक्रिय,"कालीकोट : कालीकोटमा मोटरसाइकल चोरी गर्ने गिरोह सक्रिय रहेको पाइएको छ। प्रहरीले कात्तिकयता ६ वटा मोटरसाइकल नियन्त्रणमा लिएरको छ। जिल्लाको विभिन्न स्थानबाट हराएका मोटरसाइकल नियन्त्रणमा लिएर सम्बन्धित सवारीधनीलाई हस्तान्तरण गरेको छ। तर, मोटरसाइकल चोरीमा संलग्न व्यक्ति हालसम्म पक्राउ पर्न सकेका छैनन्। कात्तिकदेखि हालसम्म २८ वटा मोबाइल हराएको उजुरी परेको १५ वटा फेला परेको प्रहरीले जनाएको छ। जिल्ला प्रहरी कार्यालयका सूचना अधिकारी तथा प्रहरी निरीक्षक पोषण थापाका अनुसार देशका विभिन्न स्थानमा चोरी गर्ने र कालीकोट लगायत हिमाली जिल्लामा मोटरसाइकल प्रयोग भइरहेको सूचनाका आधारमा प्रहरीले चोकजाँचलाई कडाइ गरेको छ।"
"मोरङको बेलबारीमा टिपर, बस र बोलेरो ठोक्कियो : २ जनाको मृत्यु, ३ घाइते","विराटनगर : पूर्वपश्चिम लोकमार्गअन्तर्गत मोरङको बेलबारी नगरपालिका१ र ३ को सिमानामा शुक्रबार बिहान ठूलो दुर्घटना भएको छ। प्रहरीका अनुसार टिपर, बस र बोलेरो जीप ठोक्किएर बिहान ६:३० बजेतिर भयानक दुर्घटना भएको हो। दुर्घटनामा परेर २ जनाको मृत्यु भएको छ। ३ जना घाइते भएका छन्। प्रहरीका अनुसार मृतक र घाइते बोलेरो जीपमा सवार थिए। बोलेरोमा ५ जना सवार थिए। पश्चिमबाट पूर्वतर्फ जाँदै गरेको प्रदेश १०२००१ ख ९६७६ नम्बरको टिपरले पश्चिमतर्फ आउँदै गरेको बागमती प्रदेश ०३००१ ख २७१८ नम्बरको बसलाई सुरुमा ठक्कर दिएको प्रहरीले जनाएको छ। बसलाई ठक्कर दिएपछि अनियन्त्रित बनेको टिपरले पूर्वबाट पश्चिमतर्फ नै आउँदै गरेको मे १ ज २८५६ नम्बरको बोलेरोलाई ठक्कर दियो। बोलेरो बसको पछिपछि आउँदै थियो। प्रहरीका अनुसार दुर्घटनामा परेर बोलेरोमा सवार झापाको कमल गाउँपालिका२ का ५१ वर्षीय यदुकान्त भट्टराई र पहिचान नखुलेकी महिलाको मृत्यु भएको छ। दुवै जनालाई उपचारका लागि विराटनगरको कोशी अस्पताल ल्याइएको थियो। अस्पताल ल्याइपुर्याउनसाथ चिकित्सकले मृत घोषित गरेका हुन्। मृतकमध्ये अन्दाजी ५० वर्षीया महिलाको पहिचान खुल्न बाँकी रहेको प्रहरीले जनाएको छ। साथमा बोकेको मतदाता परिचयपत्रका आधारमा मृतकमध्ये भट्टराईको पहिचान खुलेको प्रहरीको भनाइ छ। मृतक महिलाको साथमा गायत्री भट्टराई नाम लेखेको मतदाता परिचयपत्र फेला परेको छ। तर, उक्त परिचयपत्र मृतकको नभएको प्रहरीको भनाइ छ। कमल गाउँपालिका२ की ५० वर्षीया गायत्री भट्टराईको घाइते अवस्थामा विराटनगरकै न्युरो अस्पतालमा उपचार भइरहेको प्रहरीले जनाएको छ। दुर्घटनामा परेर गायत्रीसहित ३ जना घाइते भएका छन्। दुर्घटनाका घाइते गायत्रीसहित कमल गाउँपालिका२ का ५५ वर्षीय हरि खनाल र पहिचान नखुलेका अन्दाजी ४० वर्षीया पुरुषको न्युरोमै उपचार भइरहेको छ। पहिचान नखुलेका पुरुष बोलेरो चालक हुनसक्ने प्रहरीको अनुमान छ। घाइतेमध्ये ती पुरुष र हरि खनालको अवस्था गम्भीर रहेको प्रहरीको भनाइ छ। प्रहरीका अनुसार गायत्रीको अवस्था सामान्य छ। घटनास्थलबाट ५ जना घाइतेलाई प्रहरीले उद्धार गरेर उपचारका लागि पठाएको थियो। घाइतेमध्ये २ जनाको मृत्यु भइसकेको हो। २ जना सिकिस्त छन्। दुर्घटनामा परेर बोलेरो जीप पूर्णरूपले क्षतिग्रस्त बनेको छ। टिपरको अगाडिको भागमा पनि क्षति पुगेको छ। बसको भने पछाडिको भागमा सामान्य क्षति पुगेको प्रहरीले जनाएको छ। बसमा सवार सबै जना सकुशल रहेको प्रहरीको भनाइ छ। प्रहरीका अनुसार दुर्घटनास्थलमै रहेका सवारीसाधनलाई सडकबाट हटाउने प्रयास भइरहेको छ। दुर्घटनालगत्तै प्रहरीले टिपर तथा चालक मोरङको सुन्दरहरैँचा नगरपालिका७ का २३ वर्षीय चन्द्रबहादुर विक र बस तथा चालक सुन्दरहरैँचा१२ का ४५ वर्षीय छत्रकुमार मास्केलाई नियन्त्रणमा लिएको छ। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान सुरु गरेको छ।"
वायुसेवा सञ्चालक संघमा फेरियो नेतृत्व,"काठमाडौं : आन्तरिक वायुसेवा सञ्चालक संघ, नेपालको २३औं वार्षिक साधारणसभाले नयाँ कार्यसमिति चयन गरको छ। यससँगै क्याप्टेन रामेवर थापाको कार्यकाल सकिएको छ। मनोज कार्कीको अध्यक्षतामा १५ सदस्य नयाँ कार्यसमिति सर्वसम्मत चयन भएको हो। कार्यसमितिमा प्रथम उपाध्यक्षमा प्रतापजंग पाण्डे, द्वितीय उपाध्यक्षमा निमानुरु शेर्पा, तृतीय उपाध्यक्षमा अनिल मानन्धर, महासचिवमा सुवास सापकोटा, सचिवमा मुरलीधर जोशी, कोषाध्यक्षमा रूपेश जोशी, सदस्यहरूमा सुवास अमात्य, उमेश पनेरू, बालकृष्ण पण्डित, प्रज्ज्वल थापा, सेचन सुवेदी, उमेश आचार्य, फुर्वाछिरिङ शेर्पा र विजयसिंह श्रेष्ठ चयन भएका छन्। संघको वार्षिक साधारणसभामा संस्कृति, पर्यटन तथा नागरिक उड्डयनमन्त्री सुदन किरातीले संघको नयाँ कार्यसमितिलाई बधाई दिँदै उडान सुरक्षामा ध्यान दिन निर्देशन दिए। उनले निजी क्षेत्रलाई व्यवसायीमुखी मात्र नभई बजारमुखी हुन आग्रह गरे। नाफालाई मात्र ध्यान नदिई मुलुकका दुर्गम भेगमा उडान चलाउन आवश्यक रहेको मन्त्री किरातीले औंल्याए। हवाई क्षेत्र पर्यटनको रक्त सञ्चार हो, मन्त्री किरातीले भने, सरकार, नियामक निकाय र निजी उड्डयन कम्पनीहरू मिलेर अघि बढ्नु पर्छ। उड्डयन क्षेत्रमा भएका समस्या लिएर मन्त्रालय आउन आग्रह गर्दै मन्त्री किरातीले समस्या समाधानमा मन्त्रालय सधैं तयार रहने प्रतिबद्धता गरे। कार्यक्रममा पर्यटन सचिव डा दीपक काफ्लेले सरकारले नेपालको उड्डयन क्षेत्रलाई सार्वजनिक निजी साझेदारी अवधारणामा लैजान अध्ययन गरिरहेको जानकारी दिए। समयसापेक्ष रूपमा ऐन, नियम परिवर्तन गर्दै र हातेमालो गर्दै अन्तर्राष्ट्रिय बजारमा नेपाली उड्डयनको क्षेत्रको धमिलिएको छवि सुधार्नु पर्ने जिकिर उनले गरे। नेपाल नागरिक उड्डयन प्राधिकरणका महानिर्देशक इन्जिनियर प्रदीप अधिकारीले निजी वायुसेवा कम्पनी र नियामक निकायबीचको मतभेदलाई अन्त्य गर्नुपर्ने बताए। नियामक निकायको रूपमा प्राधिकरणको विकल्प नभएको भन्दै अधिकारीले व्यवस्थापकीय सुधारमा चालिएको कदम हवाई सुरक्षा बढाउनमा नै केन्द्रित रहेको स्पष्ट पारे। उडान सेवाका क्रममा आइपरेका समस्या समाधानका लागि प्राधिकरण सधैं तयार छ, उनले भने। संघका निवर्तमान अध्यक्ष क्याप्टेन रामेवर थापाले सबै निजी वायुसेवा कम्पनीहरूले बजारमा प्रतिस्पर्धासँगै उड्डयन क्षेत्रमा विकास एक भएर अघि बढ्नुपर्ने बताए। विगतमा झैं आगामी दिनमा पनि यात्रु सेवा तथा सुरक्षालाई ध्यानमा राखेर अघि बढ्नेछौं, उनले भने। संघका नवनिर्वाचित अध्यक्ष मनोज कार्कीले सरकार र नियामक निकायका नियम र कानुनलाई पालना गर्दै अघि बढ्ने प्रतिबद्धता व्यक्त गरे। संघले सुरक्षित हवाई सेवाका लागि काम गर्ने अध्यक्ष कार्कीको भनाइ थियो। वार्षिक साधारणसभाको अवसरमा पर्यटन तथा उड्डयन क्षेत्रका विभिन्न व्यक्तित्वहरूलाई सम्मान गरिएको छ। सम्मानित हुनेमा प्राधिकरणका महानिर्देशक इप्रदीप अधिकारी, पूर्वमहानिर्देशकहरू राजकुमार क्षेत्री, राजन पोखरेल, सञ्जीव गौतम, रतिशचन्द्रलाल सुमन, त्रिरत्न मानन्धर, रामप्रसाद न्यौपाने, केशवराज खनाल, यज्ञप्रसाद गौतम, राजेशराज दली र स्व उपेन्द्रप्रसाद धिताल छन्। यस्तै, उड्डयनसँग र पर्यटन तथा होटल व्यवसायसँग सम्बन्धित व्यक्तिहरूलाई पनि संघले सम्मान गरेको छ। कार्यक्रममा संघको अगुवाइमा प्राधिकरणका पूर्वमहानिर्देशक यज्ञप्रसाद गौतमको टिमले तयार पारेको यस क्षेत्रका समस्या, चुनौती र सुझावसहितको प्रतिवेदन पर्यटनमन्त्री सुदन किरातीलाई हस्तान्तरण गरेको थियो।"
ऐतिहासिक विश्व शान्ति मण्डलाखोज्न भौतारिँदै वृद्ध जापानी,"काठमाडौं : १६ देशका १० हजारभन्दा बढी स्वयम्सेवकले तीन वर्ष लगाएर बनाएको विश्व शान्ति मण्डला विगत ८ वर्षदेखि नेपालमा हराएको छ। विश्वको सबैभन्दा ठूलो मण्डला दाबी गरिएको मण्डला सन् २०१६ मा नेपाल ल्याइएको थियो। त्यसयता यो मण्डला गायब छ। यसले नेपालको अन्तर्राष्ट्रिय प्रतिष्ठा र इज्जत र छविमा नै आँच पुर्याएको छ। पछिल्लोपटक सन् २०१६ मा यो मण्डला नेपालमा प्रदर्शन गरिएको थियो। नेपालजापान दौत्य सम्बन्धको ६०औं वर्षका अवसरमा २०१६ नोभेम्बर ११ र १२ तारिखमा त्रिपुरेश्वरस्थित दशरथ रंगशाला, नोभेम्बर १८ र १९ मा पोखरा रंगशाला र नोभेम्बर २५ र २६ मा लुम्बिनी मैदानमा प्रदर्शन गरिएको थियो। नेपालमा मण्डला प्रदर्शनीको नेतृत्व नेपाल बौद्ध धर्म संरक्षण समितिका अध्यक्ष सूर्यबहादुर थकालीले गरेका थिए। मण्डला निर्माणको सुरुवाती चरणदेखि नै थकाली संलग्न थिए। प्रदर्शनीका लागि उनले मण्डला नेपाल ल्याएपछि फिर्ता गरेनन्। उनले नै लामो समयदेखि मण्डला राख्दै आएका छन्। अहिले यो मण्डला खोज्न ८४ वर्षीय जापानी नागरिक भौतिरहेका छन्। मण्डला फिर्ता लिन जापानी नागरिक कातागिरी याचुतादा धेरैपटक नेपाल आइसकेका छन्। मण्डला फिर्ताको पहल गरिदिन नेपाल सरकारसँग पटकपटक अनुरोध गरिरहेका छन्। तर, उनले मण्डला पाउन सकेका छैनन्। सूर्य थकाली आफूले भन्सार प्रक्रिया पूरा गरेर मण्डला नेपाल ल्याएको र जापानीले आफ्नो कमजोरीको फाइदा उठाउन खोजेको बताए। उनले अदालती र कानुनी प्रक्रियाबाटै मण्डला आफ्नो भएको दाबी पनि गरे। मैले भन्सार तिरेरै मण्डला ल्याएको हो। जापानी दूतावासले समेत त यसबाट हात झिकिसक्यो, उनले भने, पर्यटन मन्त्रालय, परराष्ट्र मन्त्रालय र दूतावाससँग पनि पटकपटक बैठक बसिसकेका छौं। कुरा नमिलेपछि अदालत गयौं। अदालतले पनि कातागिरीले अमेरिकामा मुद्दा दायर गर्न सक्ने भनिसकेको छ। अब यहाँ केही हुनेवाला छैन। उनले कातागिरीले अमेरिकाको न्युयोर्क अदालतमा मात्रै उजुरी र मुद्दा दर्ता गर्न सक्ने बताए। मण्डला फर्काउन गरिएको पहल वृद्ध जापानी कातागिरीले पटकपटक मण्डला फर्काउन पहल गरिरहेका छन्। उनले जापानस्थित नेपाली राजदूतावासदेखि नेपालका विभिन्न मन्त्री, उच्च पदस्थ प्रहरी अधिकारी, स्थानीय प्रशासनसँग आग्रह गरिसकेका छन्। सूर्य थकालीसँग भेट्ने पटकपटक प्रयास गर्दा पनि पछिल्लो समय सम्पर्कमै नआएको उनको आरोप छ। कातागिरीले मण्डला जापान फर्काइ पाऊँ भन्दै सन् २०१७ सेप्टेम्बर ११ मा जापानस्थित नेपाली दूतावासमा निवेदन दिएका थिए। त्यतिबेला प्रतिभा राणा राजदूत थिइन्। उनको निवेदनका आधारमा २०७६ माघ २६ मा संस्कृति, पर्यटन तथा नागरिक उड्डयन मन्त्रालयले थकालीलाई ७ दिनभित्र लिखित जवाफ पेस गर्न पत्राचार गरेको थियो। तर, थकालीले मन्त्रालयको निर्देशनलाई बेवस्था गरेका थिए। कातागिरी र थकालीबीच ४ पटक भेटवार्ता भएको थियो। वार्तामा विभिन्न बाहना बनाएर थकालीले मण्डला फिर्ता गर्न मानेनन्। उनले विभिन्न बाहना बनाएर पन्छिने गरेको कातागिरीको आरोप छ। २०७६ मंसिर ३० मा जिल्ला प्रशासन कार्यालय काठमाडौंमा सहजीकरणको भूमिका निर्वाह गरिदिन भन्दै कातागिरीका तर्फबाट निवेदन हालियो। जिल्ला प्रशासनमा उजुरी परिसकेपछि पक्राउ पर्न सक्ने खतरा देखेपछि थकालीले २०७६ पुस ६ मा अन्तरिम आदेशका लागि उच्च अदालत पाटनमा निवेदन दिएका थिए। पटकपटकको बहसपछि उच्च अदालतले थकाली र जापानीय नागरिकलाई पर्यटन मन्त्रालयमा हाजिर हुन र छलफलको निष्कर्षसहित जवाफ माग गरेको थियो। यसका लागि जापानी दूतावासलाईसमेत सहयोगी भूमिका निर्वाह गर्न अदालतले आदेश दिएको थियो। तर, मण्डला फिर्ता गर्नुपर्ने भनेर अदालतबाट कुनै निर्णय भएन। मण्डलाको ऐतिहासिक पृष्ठभूमि सन् १९९४ मा जापानी नागरिक किता मुराको सोचमा मण्डला निर्माण भएको हो। सूर्यबहादुर थकाली कितामुराको घरमा भाडामा बस्न पुगेका बेला मण्डला बनाउने योजना बनेको थियो। घर जत्रै मण्डला बनाउने उनीहरूले अवधारण बनाएका थिए। त्योबेला थान्का बेच्न थकाली जापान पुगेका थिए। कितामुराका साथी कातागिरी याचुतादासँग पनि थकाली जोडिए। कातागिरी थाकालीसँग नेपाल आए। दुवैले मण्डला बनाउन करिब ५ वर्षसम्म गृहकार्य गरे। त्यो बेला जापानमा धर्मसम्बन्धी आंतक नै फैलिएको थियो। त्यो आंतकका कारण पनि उनीहरूको योजना सफल हुन सकेन। त्यसपछि यो योजना स्थगित नै भयो। यो असफलतापछि कातागिरी जापान फर्किए। तर, विश्वकै ठूलो मण्डला बनाउने भोक भने उनको मरेन। कातागिरीले विश्वकै ठूलो मण्डला बनाउन प्राध्यापक र प्राविधिकसहित एउटा संस्था नै स्थापना गरे। उनले आफूलाई अध्यक्ष बनाएर नन प्रोफिट अर्गनाइजेसन (एनपीओ) एम २१ नेटवर्क टोकियो (मण्डला २१ सेन्चुरी) स्थापना गरे। यो समूहले मण्डला बनाउन सर्वे थाल्यो। सन् १९९९ मा लामो गृहकार्यपछि विश्वकै ठूलो मण्डला बनाउने अभियान सुरु भयो। १ हजार वर्षसम्म नबिग्रिने मण्डला बनाउन १६ देशका १० हजारभन्दा बढी मानिस परिचालित भए। लगातार तीन वर्षसम्म १० हजारभन्दा बढी जनसहभागितामा विश्वकै सबैभन्दा ठूलो मण्डला तयार भयो। करिब २ हजार किलोग्रामको मण्डला तयार भयो। ८१ वटा टुक्रा जोडेर यो मण्डला बनाइएको थियो। ८१ वटा टुक्रा बनाउन ८१ जना नै संयोजक तोकिएको थियो। एउटा टुक्रा बनाउन १६ जनाभन्दा बढी मानिस खटेका थिए। ८१ वटा टुक्रा जोडेर एउटै बनाउन पनि ठूलै परिश्रम लाग्यो। निर्माणमा १६ देशका मानिसको सहभागिता थियो। त्यसमध्ये ७५ प्रतिशत जापानमै निर्माण भएको थियो। बाँकी २५ प्रतिशत अन्य १५ मुलुकमा तयार गरिएको थियो। नेपालमा पनि दुई प्रतिशत अर्थात् ८१ मध्ये २ वटा टुक्राको निर्माण भएको थियो। विश्वशान्ति मण्डला बनाउनुको मुख्य दुई उद्देश्य राखेको देखिन्छ। विश्वमा युद्धको अन्त्य भई शान्ति छाओस् र मण्डलाको निर्माणपछि विश्वव्यापी प्रदर्शन गरी त्यसबाट संकलन भएको रकम एसियाली मुलुकका बालबालिकालाई शैक्षिक सहयोग गर्न सकियोस्। विवादको सुरुवात सन् २०१२ मा नेपालमा सूर्यबहादुर थकालीकै नेतृत्वमा मण्डलाको भव्य प्रदर्शन भयो। यो प्रदर्शनको भव्यता र विश्वासलाई देखेर नै जापानी नागरिक कातागिरीले सन् २०१६ मा पनि थकालीको आग्रहलाई स्वीकार गरेर मण्डला नेपाल पठाए। काठमाडौं, पोखरा र लुम्बनीमा भव्य प्रदर्शन भयो। तर, त्यसपछि भने थकालीले यो मण्डला फर्काएनन्। कातागिरी भन्छन्, थकालीसँग सन् १९९४ मैै जापानमा भेट भएको थियो। हाम्रो संस्थाको उद्देश्यअनुरूप काम गर्छु भनेर विश्वास पारे। पुरानो सम्बन्ध भएकाले मण्डलाको हेरचाह गर्नुहुनेछ र यस प्रदर्शनले नेपाल र जापानको सम्बन्धमा पनि सुमधुरता स्थापित हुनेछ भनेर गर्न मण्डला दिएको थिएँ। यो मण्डला सन् २०२० को टोकियो ओलम्पिकमा पनि प्रदर्शन गर्न खोजिएको थियो। तर, थकालीले मण्डला फिर्ता नगरेका कारण प्रदर्शन गर्न नपाएको कातागिरीले गुनासो गरे। श्रीलंका, म्यानमारलगायतका देशबाट समेत प्रदर्शनको माग भए पनि प्रदर्शनी गर्न नपाएको कातागिरीले बताए। अमेरिकामा गरेको किर्ते सम्झौता नेपालमा माओवादी सशस्त्र आन्दोलन चलिरहेको थियो। नेपालमा बस्न नसकिएको भन्दै थकाली अमेरिका पुगे। त्यो बेला कातागिरी पनि अमेरिकामा थिए। त्यो बेला थकालीले अमेरिकामा किर्ते सम्झौता गरेको कातागिरीको दाबी छ। सन् २०१० डिसेम्बर २१ मा मण्डला २१ सेन्च्युरीका अध्यक्ष कातागिरी र थकालीबीच अमेरिकाको ११३७३ स्थित कामावे लज एन्ड ट्राभलमा बौद्ध धर्म प्रवद्र्धन गर्नका लागि विशाल मण्डला बनाउने र संसारभर प्रदर्शन गर्ने सम्झौता भएको थकालीले दाबी गर्दै आएका छन्। सो सम्झौताको दफा ७ मा कुनै विवाद भएमा समाधान अमेरिकाको न्युयोर्क राज्यको कानुनबमोजिम गरिनेछ भन्ने लेखिएको छ। मण्डला आफ्नो पनि हो भन्ने दाबी थकालीको छ। थकालीले अदालतमा समेत अमेरिकामा गरिएको सम्झौताको आधारमा संयुक्त सम्पत्ति दाबी गरेका थिए। थकालीले मण्डला बनाउने अवधारणा पनि आफ्नो भएको दाबी गरेका छन्। कातागिरी भने आफूलाई यो सम्झौताको विषयमा जानकारी नभएको दाबी गर्छन्। हस्ताक्षर पनि आफ्नो नभएको उनको दाबी छ। यो नक्कली सम्झौता हो। मेरो हस्ताक्षर पनि होइन। उसले मलाई झुक्याएको हो, उनले भने, मण्डला बनाउने अवधारण उसको होइन। मेरो साथी किरामुराको हो। कानुनतः फर्काउनु पर्ने बाध्यता थकालीले जतिसुकै दाबी गरे पनि कानुनतः उनले मण्डला फकाउनै पर्ने देखिएको छ। तत्कालीन भन्सार विभागका महानिर्देशकले प्रदर्शनीका लागि ल्याएको मण्डला फिर्ता हुने गरी लगत राख्न परिपत्र गरेको कागज नै छ। थकालीले नै भन्सार विभागका महानिर्देशकलाई सम्बोधन गरेर भन्सार र अन्तःशुल्क छुट गरिदिन आग्रह गर्दै लेखेको पत्रमा उमनिश्री कृष्णजी फिर्ता हुने गरी अभिलेख (लगत) राखी भनी उल्लेख छ। नेपाल बौद्ध धर्म संरक्षण समिति तथा एनपीओ एम २१ नेटवर्क टोकियो जापानको संयुक्त आयोजना तथा नेपाल पर्यटन बोर्डको सहयोगमा विश्वकै सबैभन्दा ठूलो थान्का (मण्डला) निःशुल्क रूपमा प्रदर्शनी हुन लागेको भन्दै भन्सार र अन्तःशुल्क छुट मागिएको थियो। तर, थकाली भने आफूले सबै प्रक्रिया पूरा गरी भन्सार पनि तिरेर ल्याएको फिर्ता गर्नु नगर्ने दाबी गर्छन्। अहिले कहाँ छ मण्डला ? जापानबाट पछिल्लो पटक खोज्दै आएका कातागिरी मण्डला सूर्य थकालीले गायब गरेको बताउँछन्। यो मण्डला संवेदनशील वस्तु भएकाले थन्क्याएर राख्दा पनि गुणस्तरमा क्षति हुने उनको दाबी छ। यो विशेष तापक्रममा राख्नुपर्छ। यति ठूलो वस्तु जथाभावी राखेमा बिग्रिन्छ, उनले भने। उनले ऐतिहासिक विश्वशान्ति मण्डलालाई सधैंका लागि सुरक्षित राख्न यथासक्य छिटो जापान फर्काउन आवश्यक पहल गरिदिन पनि आग्रह गरे। सन् २०१७ मा भएको चार पटकको वार्तामा जथाभावी फालेर राखेको एक भट्टचन थरका व्यक्तिले आफूलाई बताएको कातागिरीले दाबी गरे। आधाआधा हो भनेर पनि थकालीले प्रस्ताव गरेको थिए। थकालीको घरमा वार्ता भएका बेला मैले हेर्छु भनेँ। तर, मलाई हेर्नै दिइएन। भट्टचनलाई मात्रै देखायो। उनले देखाएको फोटो हेर्दा नै विरुप भइसकेको थियो। अहिले के भयो होला, उनले चिन्ता प्रकट गर्दै भने। मण्डला कहाँ छ भनेर सोध्दा मेरो चिज हो जहाँ भए पनि राखेको छु भन्ने थकालीले उत्तर दिए। उनले यो मण्डला अब नेपालकै सम्पत्ति भएको समेत बताए। थकालीले कातागिरीले लामो समयसम्म मनपरी रूपमा मण्डलाको प्रयोग गरेको आरोप पनि लगाए। कातागिरीका कानुन व्यवसायी सुदर्शन प्रधान पनि मण्डला फिर्ता लिन कातागिरी धेरै पटक नेपाल आएको बताउँछन्। यति बुढो मान्छे यसैका लागि धेरैपटक आइराख्नु भएको छ। धेरै खर्च पनि गरिसक्नु भएको छ, उनले भने, मण्डला फिर्ता नगर्ने हो भने नेपालको प्रतिष्ठा र इज्जतमा पनि आँच आउन सक्छ।"
"पटेर्वा सुगौलीमा बाघ आतंक, एक घाइते",वीरगन्ज : पर्साको पटेर्वासुगौलीमा बाघले आतंक मच्चाएको छ। बाघको आक्रमणबाट एक युवक गम्भीर घाइते भएका छन् भने बाघले आक्रमणबाट तीनवटा बाख्रा मरेका छन्। पटेर्वासुगौली गाउँपालिका वडा नम्बर २ लक्ष्मीपुरमा बिहीबार बाघको आक्रमणबाट स्थानीय २२ वर्षीय सरोजप्रसाद अधिकारी गम्भीर घाइते भएका हुन्। बाघले बाख्रालाई मारेको खबर थाहा पाएसँगै बाघ धपाउन पुगेका युवाको समूहमध्ये सरोजलाई बाघले घाइते बनाएको प्रहरीले जनाएको छ। इलाका प्रहरी कार्यालय पटेर्वासुगौलीका प्रमुख प्रहरी निरीक्षक रामराजा केशरीको नेतृत्वमा प्रहरी चौकी रंगपुरटाडीसहितको टोलीले घाइते अधिकारीको उद्धार गरेको थियो। श्रीपुरस्थित स्वास्थ्य चौकीमा उपचार हुन नसकेपछि गम्भीर घाइते सरोजलाई वीरगन्जस्थित नारायणी अस्पतालमा लगेर भर्ना गरिएको प्रहरी निरीक्षक केशरीले बताए। सरोजलाई आक्रमण गरी घाइते बनाएको बाघले नै लक्ष्मीपुर टोलमा तीनवटा बाख्रा मारेको छ। आक्रमण गर्ने बाघको खोजी भइरहेको प्रहरी निरीक्षक केशरीले बताए। पटेर्वा सुगौली गाँउपालिका र पर्सागढी नगरपालिकाको जनता सडक आसपासको क्षेत्रमा बाघले विगत एक महिनादेखि आतंक मच्चाउँदै आएको स्थानीय शिक्षक महेन्द्र चौधरी थारुले जानकारी दिए। उनका अनुसार एक महिना पहिले पनि पटेर्वा सुगौली गाँउपालिका वडा नम्बर २ चाफीमा बाघकै आक्रमणबाट एकजना पुरुषको मृत्यु भएको थियो।
जाँडरक्सी खानेको खोजीखोजी सम्मान,"तानसेन : सुन्दा अचम्म लाग्न सक्छ, जाँडरक्सी खानेलाई खोजी खोजी सम्मान । हाम्रो समाजमा जाँडरक्सी खानेलाई गाली गरिन्छ । प्रहरीले पक्राउ गर्छ र थाना चौकीमा लैजान्छ । उसलाई थुन्छ । कानुनी कारबाही गर्छ । तर, पाल्पामा भने ठीक उल्टो गरिएको छ । नियमित रूपमा जाँडरक्सी खाने व्यक्तिलाई खोजीखोजी सम्मान गरिएको छ । रिब्दीकोट गाउँपालिकाले पालिकाभरीका नियमित रूपमा जाँडरक्सी खाने ६० जनालाई गाउँपालिकाकै कार्यालयमा जम्मा गरी टिका, फूलमाला लगाएर र पोसाक वितरण गरी सम्मान गरेको छ । रिब्दीकोट गाउँपालिका १ ख्याहाका एक पुरुष रक्सी खाएरै श्रीमतीसहित गाउँपालिकाको सभाहलमा छिरे । आफू जस्तै नियमित रक्सी खाएर हिँड्ने दर्जनौं व्यक्तिलाई गाउँपालिकाले टीका, फूलमालासहित पोसाकबाट सम्मानित गरेको देख्दा उनी निकै खुसी देखिए । मञ्चमा गए । रक्सीको नसाले आफूलाई बहुला बनाएको गीत उनले गाए । कक्षा ८ मा पढ्दै गरेको छोरीलाई सम्झिए र भने, छोरी अब चिन्ता नलिउ, मैले आजदेखि रक्सी खान छोडें । तिमीलाई चाहेजति पढाउने प्रतिबद्धता जनाएँ । सम्मानित भएका सबै रक्सी खानेहरूले ताली पिटे । मञ्चमा बसेका अतिथिहरूले समेत आँसु झारे । रिब्दीकोट ३ खस्यौलीका अर्का पुरुषले पालिकाको सम्मान कार्यक्रममा आउँदासम्म बिहानदेखि ३ गिलास रक्सी खाइसकेका थिए । गाउँपालिकामा प्रहरीहरू देख्दा आफूलाई पक्राउ गर्न बोलाएको हो कि जस्तो सन्तलाई लागेको थियो । तर, रक्सीकै नसामा पनि गाउँपालिकाले फूलमालाले सम्मान गरेपछि उनको दिमागमा केही हलचल भयो । साथीभाइको संगतले रक्सी खान सिकियो, रक्सीले त हाम्रो जीवनै बर्बाद पारेको रहेछ । आजैदेखि रक्सीको मात्रा घटाएर छोड्ने उनले मञ्चमै पुगेर वाचा गरे । पालिकाभित्र जाँडरक्सी सेवनबाटै धेरै मानिसको घरबार बिग्रिएको, परिवार लथालिंग भएको, परिवार, समाजमा दिनहुँँ झैं झगडा कलह भएको, अन्त्यमा कम उमेरमै मृत्यु भइरहेका घटनाहरूलाई ध्यान दिएर रिब्दीकोट गाउँपालिकाले सम्मान गरेको हो । स्थानीय सरकार भनेकै जनताहरूको दुःखमा साथ दिने, सुसंस्कृत समाज निर्माण गर्ने, विकृति विसंगति हटाउने, समाजमा मेल मिलापको वातावरण बनाउने, जनताको अभिभावकत्व ग्रहण गर्ने भएकाले गाउँपालिकाले नियमित जाँडरक्सी खाने व्यक्तिलाई खोजी खोजी सम्मान गरेर रक्सी खाने मन विचार बुद्धिलाई सही काममा मोड्नका लागि पहिलोपटक अभियान सुरु गरेको रिब्दीकोट गाउँपालिकाका अध्यक्ष नारायणबहादुर कार्कीले बताए । गाउँपालिकाले पुरुष मात्र होइन नियमित रक्सी सेवन गरी घरवार लथालिंग भएका महिलालाई पनि फूलमालाले सम्मान गरेको छ । विकास निर्माणसँगै, सभ्य समाज निर्माण गर्नु, समाजमा हुने विकृति विसँगति हटाउनु, गलत बाटो तथा संस्कारमा लागेका व्यक्तिहरूलाई साहारा दिई सुधार गर्नु स्थानीय सरकारको कर्तव्य र दायित्व भएकोले यो अभियान सुरु गरेको पालिका उपाध्यक्ष कान्ता अधिकारीले बताइन् । स्थानीय सरकार घरदैलोको सरकार भएकोले गाउँघरमा रहेको विकृति विसँगति हटाउने, जाड रक्सीमा बरालिएर घरवार विगारेकालाई सुधार गर्ने, नैतिक शिक्षा प्रदान गर्ने, सभ्य समाज निर्माण गर्ने जिम्मेवारी पनि पालिकाको भएकोले अन्यत्र नभएको चलन रिव्दीकोटले सुरु गरेको प्रमुख प्रशासकीय अधिकृत मणी प्रसाद खनालले बताए । पालिकाभरीका नियमित जाँड रक्सी खाने अम्मलीहरू लाई सम्मान मात्र होइन उनीहरूलाई रक्सी सेवनबाट हुने स्वास्थ्यमा प्रभाव, पारिवारिक अवस्था, समाजमा पार्ने प्रभाव, कानुनी दण्ड सजायसँगै कम उमेरमा हुने मृत्युको बारेमा पूर्व पत्रकार राम प्रसाद न्यौपाने, गाउँपालिकाका स्वास्थ्य शाखा प्रमुख सुनिल अधिकारी, प्रहरी हवलदार गोबिन्द किसानले प्रशिक्षण दिएका थिए । पालिकाले रक्सी छोड्ने युवालाई प्रधानमन्त्री रोजगार कार्यक्रममार्फत रोजगारीमा प्राथमिकता दिने रोजगार संयोजक दुर्गा पछाईले बताइन् । जाड रक्सीमा भुलेका युवालाई श्रम र सिप, आय आर्जनसँग जोड्ने गरी गाउँपालिकाले नीतिगत व्यबस्था गर्ने विषयमा छलफल सुरु भएको पालिकाका सूचना अधिकारी रुकलाल भट्टराईले बताए । कार्यक्रममा आएका अति विपन्न एवं आर्थिक अवस्था कमजोर भएका ३० घरपरिवारलाई पालिका अध्यक्ष कार्कीले आफ्नो तलव भत्ताबाट निःशुल्क रूपमा स्वास्थ विमा गरिदिएका छन् । गाउँपालिकाले म बनाउँछु मेरो रिव्दीकोट अभियान अन्तर्गत निःशुल्क रूपमा नियमित रूपमा सरसफाइ, वडा वडामा योग शिक्षा तथा प्रशिक्षण, विशेषज्ञ सहितको स्वास्थ्य शिविर सञ्चालन गर्दै आएको छ ।"
व्यक्तिको नाममा दर्ता गरिएको ४ बिघा सार्वजनिक जग्गा गाउँपालिकाद्वारा फिर्ता,पर्सा : पर्साको जगरनाथपुर गाउँपालिका३ विजवनियामा फर्जी कागजातको आधारमा व्यक्तिको नाममा गरिएको झण्डै चार बिघा सार्वजनिक जग्गा गाउँपालिकाले फिर्ता गराएको छ। साविकको विजवानिया गाविस वडा नम्बर २ मा रहेको नदि किनारको कित्ता नम्बर ६२को तीन बिघा १८ काठ्ठा जग्गा दुई जना व्यक्तिले मालपोत कार्यालयका कर्मचारीको मिलोमतोमा आफ्नो नाममा कायम गराएका थिए। केही वर्ष पहिले बहुदरमाई नगरपालिका वडा नम्बर २ विश्रामपुरकी चन्द्रकली कुर्मीन् र त्यही स्थानका महेन्द्रप्रसाद गोढले मालपोत कार्यालयमा फर्जी कागजात पेश गरेर उक्त जग्गा संयुक्त रुपमा आफ्नो नाममा दर्ता गराएका थिए। यसबारेमा विजवनियाका स्थानीयले जगरनाथपुर गाउँपालिका कार्यालयमा जानकारी गराएपछि गाउँपालिका अध्यक्ष श्रीकान्त प्रसाद यादवले मालपोत कार्यालय पर्सामा जग्गा गाउँपालिकाको स्वामित्वमा फिर्ता गराउन गाउँपालिकाबाट पत्र पठाए। गाउँपालिकाले पठाएका प्रमाणसहितका कागजातको मालपोत कार्यालयले अध्ययन गर्दा उक्त जग्गा चन्द्रकली कुर्मिन् र महेन्द्र प्रसाद गोढको भएको ठहर नभएपछि उनीहरुको नाममा दर्ता गरिएको जग्गाको लालपुर्जा खारेज गरी फाल्गुन १५ गते जगरनाथपुर गाउँपालिकाको नाम दर्ता गरि लालपुर्जा दिएको गाउँपालिका अध्यक्ष यादवले बताए। उक्त जग्गामा गाउँपालिकाले छिट्टै १५ शैय्याको सुविधा सम्पन्न अस्पताल निर्माण गर्ने निर्णय गरेको गाउँपालिका अध्यक्ष यादवले बताए।
आँखाले देखेपछिको खुशीयाली,"अर्घाखाँची : २३ महिनादेखि एक आँखाले देख्न छाडेका अर्घाखाँचीको मालारानी गाउँपालिका६ हंसपुरका ७५ वर्षीय रामबहादुर थापा, आँखाले देख्न थालेपछि खुशी भएका छन् । मोतीया बिन्दु भएर आँखाको ज्योति गुमाएका थापाले शल्यक्रिया गरेर आँखा देख्न थालेका हुन् । सन्धिखर्क नगरपालिका११ का ९१ वर्षीय धनबहादुर कुँवरले पनि शिविरमा आँखाको शल्यक्रिया गरेपछि निकै हर्षित भएका छन् । ५ वर्ष देखि एउटा आँखाले नदेखेका उनी आँखा देख्न थालेपछि अत्यन्तै खुशी भएका छन् । अर्घाखाँचीको सदरमुकाम सन्धिखर्कमा २ दिनसम्म चलेको शल्यक्रिया शिविरमा ९५ जनाको आँखाको मोतिया विन्दुको निःशुल्क शल्यक्रिया गरिएको छ । केही वर्षदेखि आँखा नदेखी घरमै बस्तै आएका यहाँका स्थानीयले आँखाले देखेपछि निकै खुशी भएका छन्। ग्लोबल मेडिकल फाउन्डेसन अष्ट्रेलियाको आर्थिक सहयोग , दिगो विकास केन्द्र अर्घाखाँचीको आयोजना तथा जिल्ला आँखा उपचार केन्द्र सन्धिखर्कको प्राविधिक सहयोगमा सन्धिखर्कमा शिविर सम्पन्न भएको हो । पछिल्लो ३ वर्षको अवधिमा ३ सय जनाको निःशुल्क मोतियाविन्दुको शल्यक्रिया गरिएको दिगो विकास केन्द्र अर्घाखाँचीका अध्यक्ष डाक्टर जयबहादुर टण्डनले बताए ।अखाँचीमा आँखाको मोतियाविन्दुको समस्या धेरै भएकाले आर्थिक अवस्था कमजोर भएर उपचार गर्न नसकेका बिरामीलाई लक्षित गरेर कार्यक्रम सञ्चालन गरिएको अध्यक्ष टण्डनको भनाइ छ । शिविरले आर्थिक अवस्था कमजोर भएर उपचार गराउन नसकेका बिरामीलाई धेरै राहत पुगेको छ । उपचारको लागि बुटवल काठमाडौंसम्म शल्यक्रिया गर्न जाने बिरामीको पैसासमेत बचत भएको दिगो विकास केन्द्रका उपाध्यक्ष तथा राष्ट्रिय बिमा बोर्डका सदस्य मुक्तिराम श्रेष्ठ बताए । आफूहरु जिल्लाबासी भएको त्यसमा पनि डाक्टर भएकाले स्वास्थ्यको पहुँचमा ल्याउनु दायित्व पनि भएको उनले बताए । सोही संस्थाले ३ वर्षको अवधिमा जिल्लाका ग्रामीण क्षेत्रमा आँखा परीक्षण, निःशुल्क औषधि वितरण, चस्मा वितरण, दाँतको परीक्षण सवा १७ सय बढी बिरामीलाई सेवा दिएको छ । यो कार्यक्रमलाई आगामी वर्ष पनि निरन्तर संचालन गरिने उपाध्यक्ष श्रेष्ठले बताए । कार्यक्रमबाट जिल्लाबासीले बढी फाइदा पुगेको भन्दै सन्धिखर्क नगरपालिकाले दिगो विकास केन्द्र अर्घाखाँचीलाई सम्मान समेत गरेको छ ।"
बेलबारी दुर्घटना अपडेट : मृतकको संख्या ३ पुग्यो,"विराटनगर : पूर्वपश्चिम लोकमार्गअन्तर्गत मोरङको बेलबारी नगरपालिका१ र ३ को सिमानामा शुक्रबार बिहान दुर्घटनामा परेर मृत्यु हुनेको संख्या ३ पुगेको छ। प्रहरीका अनुसार दुर्घटना परेर झापाको कमल गाउँपालिका२ का ५२ वर्षीय यदुकान्त भट्टराई, कमल गाउँपालिका४ की ४४ वर्षीया दीपा खानाल र झापाको बिर्तामोड नगरपालिका२ का ३६ वर्षीय कृष्ण गजुरेलको मृत्यु भएको हो। दुर्घटना गम्भीर घाइते भएकामध्ये यदुकान्त र दीपाको विराटनगरस्थित कोशी अस्पताल तथा कृष्णको विराटनगरकै न्युरो अस्पतालमा मृत्यु भएको हो। उपचारका लागि कोशी अस्पताल पुर्याउनसाथ यदुकान्त र दीपालाई चिकित्सकले मृत घोषित गरेका थिए। कृष्णको उपचारका क्रममा बिहान ८:५५ बजे न्युरोमा मृत्यु भएको हो। दुर्घटनामा परेर अरु २ जना घाइते भएका छन्। घाइतेहरु कमल गाउँपालिका४ का ४६ वर्षीय हरि खनाल र कमल२ की ४८ वर्षीया गायत्री भट्टराईको न्युरोमा उपचार भइरहेको छ। घाइतेमध्ये हरिको अवस्था गम्भीर र गायत्रीको अवस्था सामान्य रहेको अस्पताललाई उद्रित गर्दै प्रहरीले जनाएको छ। प्रहरीका अनुसार टिपर, बस र बोलेरो जीप ठोक्किएर बिहान ६:३० बजेतिर भयानक दुर्घटना भएको हो। प्रहरीका अनुसार मृतक र घाइते ५ जना नै बोलेरो जीपमा सवार थिए। दुर्घटनामा घाइते भएका उनीहरुलाई घटनास्थलबाट उद्धार गरेर प्रहरीले उपचारका लागि विराटनगरतर्फ पठाएको थियो। पश्चिमबाट पूर्वतर्फ जाँदै गरेको प्रदेश १०२००१ ख ९६७६ नम्बरको टिपरले पश्चिमतर्फ आउँदै गरेको बागमती प्रदेश ०३००१ ख २७१८ नम्बरको बसलाई सुरुमा ठक्कर दिएको प्रहरीले जनाएको छ। बसलाई ठक्कर दिएपछि अनियन्त्रित बनेको टिपरले पूर्वबाट पश्चिमतर्फ नै आउँदै गरेको मे १ ज २८५६ नम्बरको बोलेरोलाई ठक्कर दियो। बोलेरो बसको पछिपछि आउँदै थियो। प्रहरीका अनुसार घाइते हरि मृतक दीपाका पति (श्रीमान)हुन् भने घाइते गायत्री मृतक यदुकान्तकी पत्नी (श्रीमती) हुन्। मृतकमध्ये कृष्ण बोलेरो चालक रहेको जानकारी प्रहरीले दिएको छ। दुर्घटनामा परेर बोलेरो जीप पूर्णरूपले क्षतिग्रस्त बनेको छ। टिपरको अगाडिको भागमा पनि क्षति पुगेको छ। बसको भने पछाडिको भागमा सामान्य क्षति पुगेको प्रहरीले जनाएको छ। बसमा सवार सबै जना सकुशल रहेको प्रहरीको भनाइ छ। प्रहरीका अनुसार दुर्घटनामा परेका सवारीसाधनलाई जेसीबीको प्रयोग गरेर सडकबाट हटाइएको छ। दुर्घटनालगत्तै प्रहरीले टिपर तथा चालक मोरङको सुन्दरहरैँचा नगरपालिका७ का २३ वर्षीय चन्द्रबहादुर विक र बस तथा चालक सुन्दरहरैँचा१२ का ४५ वर्षीय छत्रकुमार मास्केलाई नियन्त्रणमा लिएको छ। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान सुरु गरेको छ।"
काठमाडौं महानगरपालिकाका ११८ औषधि पसल मापदण्डविपरित,"काठमाडौं : काठमाडौं महानगरपालिकाले महानगर क्षेत्रभित्र सञ्चालनमा रहेका ११८ औषधि पसलले आधारभूत मापदण्डसमेत पालना नगरेको जनाएको छ। कामपा स्वास्थ्य विभागले गएको असोज २१ गतेदेखि औषधि पसलको अनुगमन थालेको थियो। अहिलेसम्ममा वडा नं १, २ र ३ का धेरै र अन्य वडामा गरिएको अनुगमनका क्रममा उक्त कमजोरी पत्ता लगाइएको विभागको भनाइ छ। वडा नं १४ कलङ्कीमा सञ्चालित मिसन फार्मेसीले फ्रिज नचलाई खोप भण्डारण गरेको पाइयो। यसरी भेटिएका तीन प्याकेट (३० वटा) एन्टिरेविज भ्याक्सिन, टिटी खोप नौ थान र तीन थान इन्सुलिन जफत गरिएको कामपाको स्वास्थ्य विभागका निमित्त प्रमुख सजिना महर्जनले जानकारी दिए। अनुगमनका क्रममा औषधि राख्ने फ्रिजमा कोल्ड चेन कुनैमा पनि नभेटिएकाले औषधि पसलमा कुनै पनि खोप नलगाउन नागरिकलाई आग्रह गरिएको छ। 'औषधि पसलले, फ्रिज तथा खोप भण्डारण गर्ने कक्षमा आवश्यक पर्ने तापक्रम नमिलाउनु गम्भीर लापरबाही हो। जनस्वास्थ्यका दृष्टिले चरम गल्ती हो।' अनुगमनको अवस्था बुझिसकेपछि कामपाको उपप्रमुख एवं अनुगमन समितिकी संयोजक सुनिता डङ्गोलले भने, 'यस्ता ठाउँमा सुधारको मौका दिन सकिँदैन।' औषधि पसल दर्ता गर्दा एउटाका नाममा प्रमाणपत्र छ। पसलमा अर्कै व्यक्ति बसेको पनि अनुगमनका क्रममा भेटिएको छ। अनुगमनका क्रममा भेटिएका केही प्रतिनिधि पसलबाहेक धेरैमा समस्या देखिएको कामपाको भनाइ छ। कामपाले गत मङ्सिरमा महानगर क्षेत्रभित्र सञ्चालित औषधि पसललाई प्रचलित व्यवस्थाअनुसार कानुनी दायरामा आउनका लागि सार्वजनिक सूचनामार्फत आग्रह गरेको थियो। सूचनाको बेवास्ता गरेको भन्दै कामपाले अनुगमन सुरु गरेको हो। अवस्थामा सुधार नगर्नेलाई स्थानीय सरकार सञ्चालन ऐन, २०७४ को दफा ११ (झ) ९, महानगरपालिका जनस्वास्थ्य ऐन २०८० को दफा ५३ अनुसार कारबाही हुनेछ। औषधि पसल सञ्चालन गर्न कामपामा अनुमति लिनुपर्छ, फार्मेसी पढेकाले मात्रै औषधि पसल सञ्चालन र बिक्रीवितरण गर्नुपर्ने कानुनी व्यवस्था छ। हाल कामपामा दुई हजार छ सय औषधि पसल सञ्चालनमा रहेको बताइएको छ। औषधि पसलको यो प्रवृत्तिमा तत्काल सुधारको खाँचो रहेको बताउँदै कामपाले गत असोजदेखि नियमित अनुगमन गरिरहेको छ। अनुगमनका क्रममा समस्या देखिएका पसललाई कारबाहीको दायरामा ल्याउने कामपाले जनाएको छ। रासस"
बाँसबारी जग्गा विवाद : सर्वोच्चले झिकायो सरकारका नाममा ल्याउने निर्णयको फाइल,"काठमाडौं : बाँसबारी छाला तथा जुत्ता कारखाना लिमिटेडको १० रोपनी जग्गा सरकारको नाममा ल्याउने प्रक्रियाविरुद्ध परेको रिटमा सर्वोच्च अदालतले निर्णयको फाइल झिकाउन आदेश जारी गरेको छ। सिजि चाँदवाग रेसिडेन्सी प्रालिका तर्फबाट गत फागुन १३ गते दर्ता भएको रिटमाथि सुनुवाइ गर्दै शुक्रबार न्यायाधीश डाआनन्दमोहन भट्टराई र टेकप्रसाद ढुंगानाको संयुक्त इजलासले सो जग्गा सरकारका नाममा ल्याउने निर्णयको फाइल झिकाउने आदेश दिएको हो। यसअघि फागुन १४ गते न्यायाधीश बालकृष्ण ढकालको एकल इजलासले सो रिटमाथि प्रारम्भिक सुनुवाइ गर्दै कारण देखाउ आदेश जारी गरेको थियो। त्यसपछि सुनुवाइका लागि फागुन १७ गते पेशी तोकिए पनि 'हेर्न नभ्याइने' सूचीमा राखेको थियो। चौधरी ग्रुपले हडपेको उक्त जग्गा सरकारका नाममा ल्याउन अघि बढाएको प्रक्रिया बदर गर्न माग गरिएको रिटमा केन्द्रीय अनुसन्धान ब्युरो (सीआईबी) र भूमि सुधार तथा मालपोत कार्यालय डिल्लीबजारलाई प्रतिवादी बनाइएको छ। सीआईबीले बाँसबारी छाला तथा जुत्ता कारखानाको १० रोपनी जग्गा हिनामिना गरेको आरोपमा सीजी होल्डिङ्सका अध्यक्ष तथा प्रबन्धक निर्देशक अरूण चौधरी,तत्कालीन बाँसबारी छाला जुत्ता कारखानाका अध्यक्ष अजितनारायण सिंह थापा र सञ्चालक समितिका अध्यक्ष सञ्जय ठाकुरलाई नियन्त्रणमा लिएको थियो। पछि जिल्ला अदालत काठमाडौंले हिरासतमा राखी अनुसन्धान गर्नुपर्ने अवस्था नदेखिएको भन्दै तीनैजनालाई हाजिरी जमानीमा छोड्न आदेश दिएको थियो। मालपोत कार्यालय डिल्लीबजारले चौधरी ग्रुपले हडपेको तत्कालीन बाँसबारी छालाजुत्ता उद्योगको १० रोपनी जग्गा २१ दिनभित्र फिर्ता गर्न माघ २६ गते पत्राचार गरेको थियो।"
"गाम्रीण बजार मदिरा पसलले भरिए, सिसाले वातावरण विनाश","बैतडी : सुर्नया गाउँपालिकाको केन्द्र रौलेश्वर बजार क्षेत्रमा जहाँतहीँ सिसा फालिन्छन्। पसल वरपर, नाली र सडक छेउछाउ तथा खाली चौरमा जहाँतहीँ सिसा देखिन्छन्। सोही ठाँउको सन्सेरीमाण्डौ बजार क्षेत्रको पनि अवस्था उस्तै छ। जिल्लाका अधिकांश बजार क्षेत्र तथा सडक छेउछाउमा सिसा अव्यवस्थित रुपमा यत्रतत्र देख्न पाइन्छ। गाउँघरतिर मदिराका पसलहरू थुप्रै खुले, सिसीहरू जहाँतहीँ फालिन्छन्, सुर्नया गाउँपालिका ४ स्थित पञ्चदेव आधारभुत विद्यालयका शिक्षक भानबहादुर महरा भन्छन्, ग्रामीण बजारहरू मदिरा पसलले भरिन थाले, सिसाले वातावरण भरियो। जहाँतहीँ फुटेका सिसाले विद्यार्थीहरूका लागि हिँडडुलमा समस्या आएको शिक्षक महरा बताउँछन्। हिंडडुल गर्ने बाटो तथा ग्रामीण सडक र खेतहरूमा समेत सिसाहरू धेरै छन्। ग्रामीण क्षेत्रमा सडकको पहुँच पुगेसँगै मदिरा पसलहरु पनि छ्यापछ्याप्ती खुलेर नकारात्मक असर पुर्याइरहेको मेलौली नगरपालिका१ की सुनिता दयाल बताउँछिन्। सडकको सहज पहुँच पुग्यो, मदिराका पसलहरू बढी खुले, यसले समाजिक रुपमा प्रत्यक्ष असर पुर्याएको थियो नै, जहाँत्यहीं सिसा फालिनाले वातावरणमासमेत प्रभाव पार्यो, घरखेत गर्दा हिँड्नै समस्या हुन्छ, जहाँत्यहीं सिसा छन्।' घर नजिकै रहेको मेलौली काँडा बजारबाट मदिरा बिक्री हुने र आसापासका क्षेत्रमा सिसैसिसा फालिने गरिएको दयाल बताउँछिन्। सुदूरपश्चिम प्रदेशकै प्रशिद्ध धार्मिक क्षेत्र मेलौली भगवती मन्दिर परिसरमा समेत प्लास्टिक र सिसाजन्य वस्तु फालिने गरिएको मेलौली धार्मिक सेवा समितिका संयोजक जगदिश सिंह नायकले बताए। यो प्रदेशकै प्रशिद्ध धार्मिक क्षेत्र हो, यस वरपार थुप्रै प्लाष्टिक र सिसाका बोतल तथा टुक्राहरू छन्, जहाँतहीँ सिसा फाल्ने गरेका छन्, उनले भने। ग्रामीण क्षेत्रमा रहेका ससाना बजारहरु रहेको र मदिराजन्य पदार्थको बिक्रीवितरणले ठुलै सहरहरुको झल्को दिइरहेको बताउँछन् सिवनाथ गाउँपालिकाका मनोज ठकुराठी। दैनिक उपभोज्ञका सरसामान नपाइने बजारहरुमा रक्सी थुप्रै पाइन्छन्, साबुन तेल पाउन सजिलो होला, मदिरा छ्यापछ्याप्ती पाइन्छ। मुख्य राजमार्ग तथा शाखा सडकहरूमा समेत जहाँतहीँ सिसा फालेको देख्न सकिन्छ। पहिले मदिराजन्य सिसीहरु बिक्री हुन्थे, आजभोलि बिक्रीसमेत हुन छोड्यो, जहाँतहीँ फालिन्छन्, पाटन बजारका व्यावसायी दिनेश बिष्ट भन्छन्, सिसाको व्यवस्थापन छैन, पेय पदार्थका खाली सिसी र सिसाका टुक्राहरू यत्रतत्र देख्न सकिन्छ।' सिगास गाउँपालिकाको गाजरी, सुर्नया गाउँपालिकाको सन्सेरीमाण्डौ, रौलेश्वर, मेलौली नगरपालिकाको काणा बजार, पञ्चेश्वर गाउँपालिकाको कुलाउ, शिवनाथ गाउँपालिकाको सुल्लेखान लगायतका बजार क्षेत्रहरुमा जहातहीँ मदिराका सीसीहरु फाल्ने गरिएको छ। जिल्लाका मुख्य राजर्मागका बजारहरुमा समेत व्यवस्थित विसर्जन नगर्ने गरेको पाइएको हो। पाटन नगरपालिका, दशरथचन्द नगरपालिकाले मुख्य बजार क्षेत्रबाट फोहोर संकलन गर्ने गरेको भए पनि व्यवस्थित रुपमा विसर्जन गरिंदैन। पाटन नगरपालिकाले बजार क्षेत्रबाट ओसारेर सडक छेउमै फाल्ने गरेको छ। मेलौलीले पाटनपञ्चेश्वर सडकखण्ड छेउमै सिसा फाल्ने गरिएको छ। यसैगरी सुर्नया नदीमा समेत सिसाहरु फाल्ने गरेको पाइन्छ। दिसाभन्दा सिसाले मानिसको जीवन जोखिममा छ, हामीले खुलादिसामुक्त क्षेत्र घोषणा गर्यौँ, अब सिसामुक्त क्षेत्र पनि घोषणा गर्ने गरी आगामी वर्ष नीति तथा कार्यक्रममै ल्याउछौँ, पाटन नगरपालिकाका नगर उपप्रमुख कमल सिंह बोहराले भने। सिसाको स्थायी व्यवस्थापन गर्ने तयारी गर्ने उपप्रमुख बोहराले बताए। स्थानीय सरकार गठन भएपछि पालिकाको केन्द्र र वडातहसम्म नै सडकको सहज पहुँच पुगेको र पछिल्लो समयमा मदिरा पसल खुल्ने क्रम ह्वात्तै बढेको घरेलु तथा साना उद्योग कार्यालय बैतडीका सूचना अधिकारी लक्ष्मण कुमार साउँद बताउँछन्। जिल्लामा ६५० मदिरा पसलहरु रहेकोमा ५ सयभन्दा बढी मदिराका पसलहरु ग्रामीण क्षेत्रमा रहेको सूचना अधिकारी साउँदको भनाइ छ। स्थानीय बजारहरुमा मदिरा बिक्रीवितरण बढ्दो अवस्थामा रहेको र सोही अनुसार सिसा व्यवस्थापनमा ध्यान नदिएको पाइएको सुर्नया गाउँपालिकाका प्रमुख प्रशासकीय अधिकृत रघुनाथ अवस्थीले बताए। यहाँका बजारहरुमा सिसा जताततै फालिने गरिन्छ, व्यापरीहरुलाई सही ढंगले व्यवस्थापन गर्न भनिरहेका हुन्छौं', प्रमुख प्रशासकीय अधिकृत अवस्थीले भने, 'पालिकाबाट पनि छुट्टै व्यवस्थापन गर्न सकेका छैनौँ।' जिल्लाको सदरमुकासँग जोडिएको दशरथचन्द नगरपालिकाले पनि अव्यवस्थित रुपमा डम्पिङ साइडमा सिसा फाल्ने गरेको पाइएको छ। यसरी जथाभावी सिसा फाल्नाले वातावरणीय प्रभाव र जोखिमसँगै स्वास्थ्यमा पनि प्रतिकूल असर पुर्याउने गरेको स्वास्थ्य कार्यालय बैतडीका प्रमुख योगेशप्रशाद भट्ट बताउँछन्। सिसामा जम्ने पानीबाट लामखुट्टे, किर्नाजस्ता रोग सार्ने किराहरु बढ्ने गर्दछन्, यसले विभिन्न सरुवा रोगको जोखिम बढ्छ। कच्चा पदार्थको रुपमा धातुजन्य वस्तु लगायत, सिसा, रबर, प्लाष्टिक, काँच लगायतका वस्तुहरुलाई कलकाराखानामा लगेर प्रसोधन गरी पुनः प्रयोगमा ल्याउन सकिन्छ। वातावरणीय असन्तुलनसमेत कायम राख्ने भएकाले सिसा लगायत प्लाष्टिकजन्य वस्तुहरुको व्यवस्थापमा ध्यान दिन आवश्यक रहेको वातावरण विज्ञहरु बताउँछन्। सरकारले जारी गरेको राष्ट्रिय वातावरण नीति (२०७६)मा पनि औद्योगिक उत्पादनमा प्रयोग हुने रसायन तथा कच्च पदार्थसँगै आउने पारो(मर्करी),सिसा तथा अति वाष्पशील जैविक पदार्थ जस्ता रासायनलाई आवश्यकता अनुसार नियन्त्रण तथा व्यवस्थापन गरिने उल्लेख गरिएको छ। तर स्थानीय स्तरमा जहाँतहीँ प्लास्टिक तथा सिसाजन्य वस्तुहरु विसर्जन गर्ने गरिएको छ। स्थानीय तहले फोहोर व्यवस्थापनसँगै सिसाजन्य फोहोरको उचित व्यवस्थापन गर्न नसकेको पाइएको हो।"
"आगलागीमा घर जल्यो, २ लाखको क्षति","विराटनगर : विराटनगर महानगरपालिका१५ भट्टी चोकको एउटा घरमा बिहीबार राति आगलागी भएको छ । आगोले पप्पु पाठकको घर जलेको छ । पाठकको घर जल्दा २ लाख बराबरको क्षति भएको प्रहरीले जनाएको छ । कर्कटपातको छानो भएको १ तले घरमा राति ११:३० बजेतिर आगलागी भएको हो । आगोले जलेर घरसहित घरभित्र रहेका लत्ताकपडा, कागजपत्र, काठपात, टेलिभिजन, डाइनिङ टेबल, खाटलगायतका सरसामान जलेर ध्वस्त भएको प्रहरीले जनाएको छ । प्रहरीका अनुसार विद्युत सर्ट भएर आगलागी भएको हुनसक्ने अनुमान गरिएको छ । इलाका प्रहरी कार्यालय रानीबाट खटिएको इन्सपेक्टर सन्दीप बेलबासे नेतृत्वको टोली तथा स्थानीय बासिन्दा र दमकलको सहयोगमा आगो नियन्त्रणमा लिइएको थियो । घटनामा मानवीय र चौपाया क्षति नभएको प्रहरीको भनाइ छ । प्रहरीले घटनाको अनुसन्धान गरिरहेको छ ।"
आगलागी हुँदा बर्दियामा एकको मृत्यु,बर्दिया : ठाकुरबाबा नगरपालिका४ मैनवारमा गए राति गोठमा आगलागी हुँदा एक जनाको ज्यान गएको छ । आगलागी भएपछि गोठमा भएका पशु चौपाया निकाल्ने क्रममा ५८ वर्षीय लक्ष्मीराज जैसीको आगोमा जलेर मृत्यु भएको इलाका प्रहरी कार्यालय भुरीगाउँले जनाएको छ। गोठमा भएको आगलागी नियन्त्रण गर्ने क्रममा राति ११ बजेतिर जैसीको शव पूर्णरूपमा जलेको अवस्थामा फेला परेको प्रहरी जनाएको छ । उनको शव परीक्षणका लागि बर्दिया अस्पताल गुलरिया पठाइएको प्रहरी कार्यालयले जनाएको छ ।रासस
साढे २ महिनापछि पोखराजोमसोम उडान सुरु,जोमसोम : मुस्ताङमा साढे दुई महिनापछि हवाइ सेवा सञ्चालनमा आएको छ। प्रतिकुल मौसमका साथै पर्यटकीय अफसिजनका कारण रोकिएको पोखराजोमसोम हवाइ सेवा शुक्रबारदेखि सञ्चालनमा आएको हो। हिउँदयामको मौसमसँगै पर्यटक अफसिजनका कारण तारा एअरलाईन्सले मंसिर १० गते र सुमित एअरलाईन्सले मंसिर २० गतेदेखि पोखराजोमसोम हवाइ सेवा उडान बन्द गरेका थिए। उडान बन्द भएको साढे २ महिनापछि पोखराजोमसोम हवाइ सेवा सञ्चालनमा आएको जोमसोम नागरिक उड्यन कार्यालयका प्रमुख हिरोण शाहले जानकारी दिए। उनका अनुसार हिउँदपछि गर्मी सुरु भएकाले शुक्रबार सुमित एअरलाईन्सले पोखराजोमसोमका लागि २ वटा उडान भरेको हो। हवाइ मार्ग हुँदै आउने सबै भारतीय पर्यटक रहेका उनले बताए। पोखराजोमसोमका लागि सुमित एअरलाइन्सको जहाजले उडान सञ्चालनमा ल्याएपछि तारा एअरलाइन्सले उडान कहिलेदेखि सुरु गर्ने भन्ने तय भइनसकेको जोमसोम नागरिक उड्यन कार्यालयका प्रमुख शाहले उल्लेख गरे। मुस्ताङमा पोखरा जोमसोम हवाइ सेवा सञ्चालना आएसँगै जोमसोम विमानस्थलको पर्यटकीय चहलपहल बढेको छ। अनुकुल मौसम सुरु भएसँगै सदरमुकाम जोमसोम भारतीय तथा आन्तरिक पर्यटकको आगमन बढेको छ। धेरै भारतीय पर्यटक सडकमार्ग हुँदै मुक्तिनाथ दर्शनका लागि आउने गरेका छन्। गतवर्ष हवाइ तथा सडकमार्ग हुँदै करिव ९० हजार पर्यटक मुस्ताङ आएका थिए। यसअघि जिल्ला प्रहरी कार्यालय मुस्ताङले जोमसोम विमानस्थलको सरसफाई तथा धावनमार्गमा उम्रिएका घाँसबिरुवा पन्छ्याउने काम गरिएको थियो।
