शीर्षक,विवरण
करेन्टको धराप,"बिजुलीको करेन्ट लागेर आजको समयमा पनि ज्यान जान्छ भने त्यो पक्कै पनि संवेदनशील मामिला हो। दुर्घटनावश करेन्ट लाग्नु एउटा कुरा। तर, करेन्टको संवेदनशीलताको ज्ञान अभाव हुनुचाहिँ विडम्बना हो। बिजुलीका संरचना जोखिमपूर्ण तवरले राखिनुचाहिँ लापरवाही हो। नेपाल विद्युत् प्राधिकरणले नै नेपालमा बिजुली वितरणको जिम्मेवारी लिएको छ। त्यसका संरचना निकै थोत्रा मात्रै होइन, जोखिमपूर्ण पनि छन्। त्यसैले बेलाबेला कैयौं ठाउँमा तारहरू चुँडिन्छन्। खम्बा लड्छन्। ट्रान्सफर्मरहरू पड्कन्छन्। त्यसबाटै मानिसहरूको ज्यान जान्छ। त्यसमा पनि मधेस प्रदेशमा त्यस्तो जोखिम र दुर्घटनाको स्थिति निकै हदसम्म भयावह छ। तथ्यांकले नै देखाउँछ कि करेन्टको जोखिम यही प्रदेशमा छ। एकै वर्षमा करेन्ट लागेर वा त्यसकै कारण १ सय १० जनाको ज्यान जानु भनेको सानो क्षति होइन। मधेसका थुप्रै जिल्लामा पानी तान्ने चापाकल र धारा पँधेरामा बिजुलीको करेन्ट लागेर ज्यान गएको धेरै उदाहरण छन्। त्यो भनेको उपभोक्ता तथा सर्वसाधारणको सतर्कताको अभाव पनि हो। यसमा समुदायले नै सुरक्षित तवरले बन्दोबस्ती मिलाउनुपर्छ। सर्वसाधारणले भकाभक ज्यान गुमाइरहेका ठाउँमा सम्बन्धित पालिकाले सतर्कताको अभियानै चलाउनुपर्छ। उपभोक्ताको आफ्नै लापरवाहीले ज्यान गएको भन्दै विद्युत् प्राधिकरण यस्ता घटनामा जवाफदेही र उत्तरदायी बन्न सकेको छैन। कतिपय ठाउँमा भने सर्वसाधारणले बिजुली चोरी गर्दा दुर्घटनामा परेका छन्। बिजुली होस् या राज्यको कुनै पनि सम्पत्ति नागरिकले चोर्ने होइन, संरक्षण गर्ने हो भन्ने दायित्व सर्वसाधारणलाई हुनुपर्छ। राज्यको स्रोत वा सम्पत्ति चोर्नु अपराध हो, जसमा जो कोही पनि दण्ड सजायको भागिदार बन्नै पर्छ। प्राधिकरणको आफ्नै कमजोरीका कारण पनि दुर्घटना भइरहन्छन्। घनाबस्तीका बीचमा नांगा तारहरू टाँगेर बिजुली लैजानु र सुरक्षाको कुनै उपाय नअपनाउनु त पक्कै पनि प्राधिकरणकै कमजोरी हो। बस्ती होस् या वनजंगलतिर पनि सुरक्षित तवरले नै तार व्यवस्थापन गर्नु उसको दायित्व हो। बस्ती नजिकैका तारहरूमा झुक्किएर पनि सर्वसाधारणहरू पर्ने गरेका छन्। त्यसको जिम्मेवार प्राधिकरण नै हुनुपर्छ। मधेस होस् या देशको कुनै पनि ठाउँमा बिजुली प्रसारणलाई व्यवस्थित गर्नु उसैको कर्तव्य हो।"
फस्टायो बाँझो जग्गामा आलुखेती,"जोमसोम : सडक सञ्जालले जोडिए सँगै उपल्लो मुस्ताङी किसानले विस्तारै बाँझो जग्गा उपयोगमा ल्याउन थालेका छन्। सडक नहुँदा सदियौं वर्षदेखि सुक्खा पठारका रूपमा रहेको बाँझो प्रयोगविहीन जग्गालाई स्थानीय कृषकले व्यावसायिक कृषि कर्मका रूपमा अपनाउन थालिएको हो। सरकारले कृषि क्षेत्रको समुन्नत विकास तथा प्रवद्र्धन गर्दै खेर गइरहेका बाँझो जग्गालाई उपयोगमा ल्याएर गरिब तथा विपन्न कृषकको जीविकोपार्जन सुधारमा परिवर्तन ल्याउन पहल गरेसँगै उपल्लो मुस्ताङमा बाँझो जग्गा उपयोगमा ल्याउन सुरु गरिएको हो। लोमान्थाङ गाउँपालिका३ ठिङ्गार गाउँका बाँझो जग्गामा आलुखेती लगाउन सुरु गरिएको छ। आर्थिक वर्ष २०७९८० का लागि संघीय सरकारले आलु साना व्यावसायिक कृषि उत्पादन केन्द्र विकास कार्यक्रमको सशर्त अनुदान २४ लाख र स्थानीय लाभग्राही किसानको समूह ठेकार कृषक समूहको १८ लाख ३० हजार रुपैयाँ लागत साझेदारीमा सामूहिक आलुखेती गरी पकेट स्थापना गरिएको थियो। योपटक कार्यक्रममा ठिङ्गरका गाउँका १३१३ घरधुरीको आबद्धता छ। वर्षौंदेखि पठार जग्गाका रूपमा बाँझो रहेको जग्गामा गाउँका १३ घरधुरीले सामूहिक रूपमा मिलेर आलुखेती गरेका हुन्। उनीहरूले यसअघि सबै घरधुरीको आआफ्नो व्यक्तिगत लालपुर्जावाला जग्गा भए पनि सदुपयोगमा ल्याउन सकेका थिएनन्। संघीय सरकारको आलु पकेट कार्यक्रमले उनीहरूको कृषि कर्म निकै फस्टाउन थालेको छ। धुलो उड्ने जग्गा अहिले मोहरमा परिणत हुन थालेपछि ठिङ्गरका किसान दङ्ग छन्। ठिङ्गरमा सामूहिक आलु खेती गर्न थालेपछि उनीहरूको बाँझो जग्गा हरियालाीमा परिणत भएको हो। आलु पकेट भनिएको बाँझो जग्गामा मौसम अनुसारका विभिन्न तरकारी उत्पादन गर्ने तयारीमा छन्, ठिङ्गरका किसान। ठेकार कृषक समूह संस्था दर्ता गरी बाँझो जग्गाका लागि उर्वराभूमिमा परिणत गर्दै जीविकोपार्जन सुधारमा लागिपरेको लोमान्थाङ गाउँपालिकाका कृषि शाखा अधिकृत नीराजन कटुवालले जानकारी दिए। स्थानीयको ७० रोपनी लालपुर्जा वाला बाँझो जग्गालाई चक्काबन्दी गरी सम्याएर खेतीयोग्य भूमिमा परिणत गरेको कृषि शाखा अधिकृत कटुवालको भनाइ छ। संघीय सरकारको सशर्त बजेट र स्थानीयको संयुक्त लगानीमा आलु पकेट विकास कार्यक्रम कार्यान्वयनमा आएको उनले बताए। ठिङ्गर गाउँमा सामूहिक आलुखेती विस्तार सबैका लागि अहिले लोभलाग्दो बनेको छ। उनीहरूका लागि चालू आर्थिक वर्ष २०८०८१ का लागि थप ३० रोपनी जग्गा विस्तार गर्न १२ लाख रुपैयाँ बजेट विनियोजन भएको कृषि शाखा अधिकृत कटुवालले जनाए गरे। लोमान्थाङको ठिङ्गर गाउँका किसानले बाँझो जग्गामा आलु खेती गरेर सुरुवाती वर्षमै करिब ५ सय क्विन्टल आलु उत्पादन गरेको ठेकार कृषक समूहका अध्यक्ष कर्मा सम्टुक गुरुङले जानकारी दिए। उनले प्रतिकेजी ६० रुपैयाँका दरले गाउँमै बिक्री गर्दा करिब ३० लाख रुपैयाँ बराबरको आम्दानी भएको बताए। पहिलो वर्षमै राम्रो प्रतिफल निस्किएको छ, बाँझो जग्गामा आलु फल्दैन कि भन्ने चिन्ता थियो, समूहका अध्यक्ष गुरुङले भने, सबै घरधुरी किसानको परिश्रम र मेहनत अनि उचित मलजल र व्यवस्थापनले राम्रो नतिजा दिएको छ। उनले अहिले सामूहिक खेतीलाई बिस्तार गर्दै १ सय रोपनी जग्गामा आलुखेती गर्ने योजना रहेको सुनाए। ठिङ्गरका किसानले स्थानीय जातको सेतो आलुको खेती गरेका हुन्। उपल्लो मुस्ताङमा एकबाली मात्र हुने भएकाले आलु खेतीले राम्रै आर्थिक लाभ लिन सक्ने सम्भावना रहेको छ। खेतीका लागि स्थानीय स्तरमा पालन गरिएका भेडा, च्यांग्रा, झोपा, याकचौंरीको मल प्रयोग सकिने भएकाले पनि आलु खेती सप्रिएको किसान राजु गुरुङले बताए। उनले स्थानीय जातका सेतो आलुको जिल्लामै धेरै माग भएकाले बजारीकरणका लागि समस्या नभएको बताए। अग्लो उचाइको चिसो भूगोलमा उत्पादन गरिएको आलुको माग बढी भएको उनले बताए। उपल्लो मुस्ताङमा खेती योग्य जमिन ज्यादै न्यून छ। यहाँ उत्पादन भएको सबै आलु व्यापारीले खरिद गरी पोखरा पुयाएका थिए। ठिङ्गरको ठेकार कृषक समूहले गत वर्षको चैत वैशाखमा आलु लगाएर भदौअसोजमा खेतबाट आलु निकालेका थिए। आलु पकेट व्यवस्थापन, मलजल, खनजोत र बजारीकणका लागि सामूहिक रूपमा खटिने र आम्दानीको मुनाफा पनि समान रूपले वितरण गर्ने गरेका छन्।"
राहुघाट जलविद्युत्को ६५ भौतिक प्रगति,"बेनी : नेपाल विद्युत् प्राधिकरणद्वारा म्याग्दीमा निर्माणाधीन ४० मेगावाट क्षमताको राहुघाट जलविद्युत् आयोजनाको ६५ प्रतिशत भौतिक प्रगति भएको छ। आयोजनाको प्रवद्र्धक प्राधिकरणको सहायक कम्पनी रघुगंगा हाइड्रोपावरका प्रबन्ध सञ्चालक गणेश केसीले भौतिक प्रगतिको जानकारी दिँदै आयोजनाले आगामी २०२५ मार्च महिनाभित्र विद्युत् उत्पादन सुरु गर्ने जनाएका हुन्। आयोजना निरीक्षणका लागि शनिबार म्याग्दीमा आएका ऊर्जा, जलस्रोत तथा सिँचाइमन्त्री शक्तिबहादुर बस्नेत, संविधानसभा सदस्य गोविन्द पौडेल, गण्डकी प्रदेशसभा सदस्य हरिबहादुर भण्डारी, नेपाल विद्युत् प्राधिकरणका कार्यकारी निर्देशक कुलमान घिसिङलाई आयोजनाका अधिकारी, परामर्शदाता र निर्माण कम्पनीका प्रतिनिधिले आगामी २५ महिनाभित्र निर्माण सम्पन्न हुने जानकारी गराए। मन्त्री बस्नेतको टोलीले म्याग्दीको रघुगंगा गाउँपालिका३ तिल्केनीचौरमा निर्माणाधीन आयोजनाको विद्युतगृह निरीक्षण गरेका थिए। ६ किलोमिटर दुई सय मिटर सुरुङमध्ये अब ७ सय मिटर मात्र खन्न बाँकी छ, बाँध, विद्युतगृह निर्माणको काम पनि ५० प्रतिशतभन्दा बढी सकिएको छ, उनले भने अबको २५ महिनाभित्र विद्युत् उत्पादन गर्ने कार्ययोजनासहित निर्माण कार्य भइरहेको छ। निर्माण कम्पनी जयप्रकाश एसोसिएट्सका आयोजना व्यवस्थापक हरिस अग्रवालले नदीजन्य निर्माण सामग्रीको अभाव आयोजना निर्माणका लागि चुनौती बनेको बताए। सर्वोच्च अदालतको २०७८ असारको आदेशका कारण कालीगण्डकी नदीबाट ढुंगा, गिटी र बालुवा उत्खनन गर्न नपाउँदा नदीजन्य निर्माण सामग्रीको अभाव भएको हो। ठेक्का सम्झौतामा कालीगण्डकीको नदीजन्य सामग्री प्रयोग गर्ने उल्लेख भएको र कालीगण्डकीबाट सामग्री नपाउँदा समस्या भएको आयोजना व्यवस्थापक अग्रवालले बताए। नेपाल विद्युत् प्राधिकरणका कार्यकारी निर्देशक घिसिङले राहुघाटलगायत कालीगण्डकी र सहायक नदीहरूबाट उत्पादन हुने विद्युत केन्द्रीय ग्रिडमा जोड्न २२० केभी क्षमताको कालीगण्डकी कोरीडोर प्रसारण लाइन निर्माण भइसकेको बताए। मन्त्री बस्नेतले आयोजना निर्माणलाई गति दिन निर्देशन दिए। नदीजन्य निर्माण सामग्रीको आपूर्तिका लागि वैकल्पिक स्रोतको व्यवस्थापन गर्नुपर्ने बताए। आयोजना निर्माणमा भएको ढिलाइले समग्र देशलाई नै नोक्सानी भएको सुनाए। मन्त्री बस्नेतले नेपाललाई पुग्ने बिजुलीको सुनिश्चित गरेर अन्तर्राष्ट्रिय बजारमा दुई वर्षभित्र बिजुली बेच्न अवस्था बनाउने प्रतिबद्धता जनाए। सरकारको प्रयासले देशको आर्थिक अवस्था सुधारको बाटोमा अघि बढेको छ। अर्थतन्त्र सुधारका लागि ऊर्जा क्षेत्रबाट पनि योगदान भएको छ, उनले भने, अबको दुई वर्षभित्र नेपालले बिजुली आयात गर्र्दैन। बिजुली निर्यात मात्र गर्ने अवस्था बनाउँदैछौं। मन्त्री बस्नेतले यसपाली बिजुली निर्यात बढ्ने र आयात घटेको बताए। यो वर्ष ११ अर्ब रुपैयाँको मात्र बिजुली आयात हुने मन्त्री बस्नेतको दाबी छ। मन्त्री बस्नेतले देशभर केन्द्रीय प्रशारण लाइनको विद्युत सुविधा विस्तारको कामलाई तीव्रता र प्राथमिकता दिएको बताए। भारतीय आयात निर्यात (एक्जिम) बैंकको ६७ मिलियन अमेरिकी डलर सहुलियतपूर्ण ऋण तथा प्राधिकरण र सरकारकोे संयुक्त लगानीमा २०६६ सालमा उक्त आयोजना निर्माण सुरु भएको हो। कमजोर आर्थिक अवस्थाका कारण २०७२ मा पुरानो ठेकेदार आइभिआरसिएलसँगको ठेक्का तोडेर कम्पनीको अवधारणा र इन्जिनियरिङ प्रक्युमेन्ट एन्ड कन्ट्रयाक्ट (इपीसी) प्रारुपमा आयोजना निर्माण अघि बढाइएको थियो।"
प्रादेशिक अस्पतालको बच्चा वार्डमा ताला,"झापा : झापा हल्दिबारी गाउँपालिका२ स्थित पाराखोपी निवासी सममाया कर्मकार ९ वर्षीया छोरी अनु कर्मकारको उपचारका लागि महिनामै दुईपटक प्रादेशिक अस्पताल भद्रपुर धाउँछिन्। स्थानीय कुमार कार्कीको चिया बगानमा मजदुरी गरी जसोतसो परिवार पाल्दै आएकी सममायाकी छोरी अनुलार्ई रगतसम्बन्धी रोग लागेको छ। ५ वर्षको उमेरदेखि अनुलार्ई थालेसिमिया रोग लागेको हो। उनलाई निरन्तर रगत र अन्य औषधि दिइरहनु पर्छ। मंसीर १३ गते बुधबार बिहान ९ बजे प्रादेशिक अस्पताल पुगेकी थिइन्। उनी छोरीसहित अस्पतालको बच्चा वार्ड पुगिन्। तर, विडम्बना अस्पतालमा साढे ५ महिनादेखि एकजना पनि बालरोग विशेषज्ञ चिकित्सक छैनन्। बच्चा वार्ड हेर्न बालरोग विशेषज्ञ नहुँदा अनुलाई वार्डमा रहेका नर्सहरूले रगत चढाइदिइन्, औषधिहरू पनि लेखिदिइन्। १२ बेडको बच्चा वार्डमा अनुबाहेक एउटा पनि बच्चा थिएनन्। सबै बेड खाली थियो। किनभने अस्पताल प्रशासनले मंसिर १४ गते बिहीबारका दिन बच्चा वार्डको ढोकामा एउटा सूचना टाँसेको थियो। सूचनामा लेखिएको छ, अस्पतालमा हाल बालरोग विशेषज्ञ नभएको र व्यवस्था नभएसम्म बच्चा वार्ड बन्द गरिएको छ। बच्चा वार्ड नै अनिश्चितकालका लागि बन्द रहेको जानकारी सममाया त्यहाँ पुगेपछि थाहा पाइन्। धन्न नर्सहरूले यहाँ राखेर छोरीलार्ई रगत चढाइदिए, सममायाले अन्नपूर्णलार्ई भनिन्, बच्चा वार्डमा डाक्टर नभएको धेरै समय बित्यो, छोरीलार्ई मेडिकल अफिसर र नर्सहरूले जाँचेर औषधि दिन्थे। छोरीलार्ई बालरोग विशेषज्ञले नजाँचेको धेरै भयो। सरकारी अस्पतालमै डाक्टर नभएपछि मजस्तो गरिब कहाँ जान सक्छु निजी अस्पताल, उनले भनिन्, अब त बच्चा वार्डमा पनि ताला लागिसक्यो, छोरीलार्ई अब उपचारका लागि कहाँ लैजानु भनेर चिन्ताले सताइरहेको छ। नर्सहरूले डाक्टर नभएकाले अब धरान घोपा जानु भनिरहेको उनले बताइन्। धरान जानलाई पैसा हुनु परेन, ३ सय रुपैयाँ दैनिक ज्याला पाउँछु, यसले खानु कि उपचार गराउनु, उनले भनिन्, सरकारले पनि गरिब जनतालार्ई हेर्दो रहेनछ। यत्रो ठूलो सरकारी अस्पतालमा डाक्टर पठाउँदैन त सरकार ?, उनले गुनासो गरिन्। कोशी प्रदेश सरकारको मातहत रहेको मेची अञ्चलकै सबैभन्दा ठू्लो एक मात्र सरकारी प्रादेशिक अस्पतालमा असार १ गतेदेखि बालरोग बालरोग विशेषज्ञ छैनन्। अस्पतालको बालरोग विशेषज्ञ दरबन्दी अनुसार ११औं तहमा प्रमुख कन्सल्टेन्ट पेड्रियाटिसियन एकजना, ९ र १० औं कन्सल्टेन्ट पेड्रियाटिसियन दुईजना गरी तीनजनाको स्थायी दरबन्दी रहेको छ। दरबन्दीमा रहेका ११औं तहका बालरोग विशेषज्ञ डा टंकप्रसाद बाह्रकोटी १२औं तहको अतिरिक्त सचिवमा बढुवा भएसँगै उनी स्वास्थ्य मन्त्रालय सरुवा भएर गइसकेका छन्। ९औं कन्सल्टेन्ट पेड्रियाटिसियनमा दुई वर्ष छात्रवृत्ति करारमा नियुक्ति भएका डा रविन रेग्मीको पनि अवधि सकिएपछि यहाँबाट नगर अस्पताल बिर्तामोड गइसकेका छन्। बालरोग विशेषज्ञ नहुँदा मेडिकल अफिसरहरू पारिजा सरकार र विपिन आचार्यले ओपीडीमा जाँचिरहेका छन्। विशेषज्ञ डाक्टर नहुँदा ओपीडीमा जाँचका लागि आउनेको संख्या एकदमै घट्दो क्रममा छ। साढे ५ महिनादेखि बालरोग विशेषज्ञ बिना अस्पताल सञ्चालन गरिरहेको अस्पताल प्रशासनले अन्ततः बच्चा वार्डमा ताला नै लगाउनु पर्ने अवस्था आइपर्यो। प्रादेशिक अस्पतालमा बालरोग विशेषज्ञका लागि धेरैपटक प्रदेश सरकारसमक्ष पहल गरिसकेको बताउँदै अस्पतालका निमित्त मेडिकल सुपरिटेन्डेन्ट डा रामबाबु खड्काले भने, बालरोग विशेषज्ञ बिना बच्चा वार्ड सञ्चालन गर्न सकिएन, त्यसैले बाध्य भएर बुधबारदेखि सेवा नै बन्द गर्नुपर्यो। अस्पतालमा दरबन्दी अनुसारको चिकित्सक नहुँदा सेवा प्रदानमा निकै समस्या भइरहेको छ। बच्चा वार्ड बन्द हुँदा गरिबका छोराछोरीलार्ई समस्या त पर्ने नै भयो। अब यो कुरा कसले बुझ्ने हो, सरकारले बुझ्दैन, जनताले दोष जति अस्पताल प्रशासनलार्ई दिन्छन्, उनले भने। प्रदेश सरकारको स्वास्थ्य मन्त्रालयसँग एकजना बालरोग र एकजना फिजिसियन करारमा नियुक्ति गर्न अनुमति माग गर्ने बताउँदै उनले भने, त्यसको लागि पहल गरिरहेका छौँ, त्यसपछि मात्र केही भए पनि सहज हुन्छ। अस्पतालले करिब ४ वर्षअघि नवजात शिशु उपचार कक्ष (एनआईसीयू) का लागि आवश्यक उपकरण खरिद गरेका थिए। एनआईसीयूका लागि कोठाको व्यवस्थापन पनि अस्पताल प्रशासनले गरिसकेका थिए। तर, कोभिड१९ को संक्रमण महामारीको रूपमा फैलिएकोले त्यसबेला अस्पतालले त्यो कोठामा पीसीआर ल्याब सञ्चालन गर्यो। एनआईसीयूका लागि लाखौं मूल्यमा खरिद गरिएका उपकरणहरू एउटा कोठामा प्रयोगविहीन अवस्थामा राखिएको छ। अस्पतालमा बालरोग विशेषज्ञ नभएकाले एनआईसीयू कसरी सञ्चालनमा ल्याउनु अस्पतालका निमित्त मेसु डा खड्काले भने, पहिला बालरोग विशेषज्ञ आउनु पर्यो, त्यसपछि एनआईसीयू सञ्चालनका लागि थप बच्चा हेर्न मेडिकल अफिसर चाहिन्छ, अनि मात्र त्यो सम्भव हुन्छ। यसका लागि प्रदेश र संघीय दुवै सरकारले चासोका साथ पहल गर्नुपर्ने हुन्छ। प्रदेश सरकारले अस्पताल सञ्चालन तथा व्यवस्थापन समिति बनाएको छ। समितिको अध्यक्षमा जिल्ला समन्वय समिति झापाका प्रमुखलार्ई स्वतस्फूर्त रूपमा अध्यक्षको जिम्मेवारी प्रदान गरेको छ। समितिका अध्यक्ष विश्वनाथ बरालको घर दमक हो। उनी प्रायःजसो अस्पताल आउन भ्याउँदैनन््। अध्यक्षसहित भद्रपुरका जनप्रतिनिधि, सरोकारवाला पक्षहरूले पनि अस्पतालको वर्तमान अवस्थामा बारे खासै चासो नदेखाउँदा अस्पतालको सेवा दिनप्रतिदिन खस्कँदै गएको जनगुनासो छ।"
फुट्न सक्छन् ४७ हिमताल,"गत कात्तिकमा नेपाल भ्रमणमा आउँदा संयुक्त राष्ट्रसंघका महासचिव एन्टोनियो गुटेरेस सगरमाथा र अन्नपूर्ण आधार शिविर पुगे। जलवायु परिवर्तनका कारण हिमालय क्षेत्रमा परेको असर तथा हिमालको अवस्थाबारे बुझे र स्थानीयसँग यसबारे संवाद पनि गरे। त्यसपछि एक कार्यक्रममा भने, जलवायु परिवर्तनले धेरै ठाउँमा हिमपहिरो गइरहेको छ। साना देशलाई प्रतिकूल असर पारेको छ। प्रभावितलाई अझै बढी आर्थिक कोष चाहिएको छ। त्यसका लागि म अरू देशसँग आफ्ना कुरा राख्नेछु। गुटेरेसको यो प्रतिक्रियापछि हिमालमा हिउँ पग्लिएको र हिमाल काला भएको विषयले धेरै चर्चा पायो। यता हिउँ पग्लिएपछि बढेका हिमतालको जोखिमको चर्चा भने खासै भए। दुबईमा मंसिर १४ गतेदेखि सुरु भएको जलवायु परिवर्तनसम्बन्धी संयुक्त राष्ट्रसंघीय सम्मेलन (कोप२८)मा नेपालका प्रधानमन्त्री नै पुगेर हिमालका दुःख सुनाए, अनि, फर्किए। तर, जोखिमपूर्ण हिमतालको चर्चा कम भयो। त्यहीँ चर्चा कम भएको हिमतालहरू अहिले जोखिमपूर्ण अवस्थामा छन्। कुनै पनि समय विस्फोटको खतरामा छन्। यो खतरा एक स्थान होइन देशभर नै रहेको एक अध्ययन ले केही वर्षअघि नै अनुसन्धान गरी सार्वजनिक गरिसकेको छ। कहाँ छन् विस्फोट हुन लागेका ताल ? सन् २०२० मा अन्तर्राष्ट्रिय एकीकृत पर्वतीय विकास केन्द्र (इसिमोड) र संयुक्त राष्ट्रसंघ विकास कार्यक्रम (यूएनडीपी)ले एक प्रतिवेदन नै सार्वजनिक गरेर नेपाल हिमताल र हिमनदीबाट ठूलो जोखिममा रहेको बताएको थियो। उक्त प्रतिवेदनमा समेटिएका एक दर्जन ताल त ताप्लेजुङकै कञ्चनजंघा क्षेत्रमा छन्। सिजेमा लगायतका केही पोखरी र हिमताल पछिल्लो समय विस्फोटको जोखिममा रहेको बताइन्छ। कारण हिउँ पग्लिएर तालमा पानीको मात्रा दैनिक बढिरहेको छ। गत असोज १७ मा मात्रै सिक्किममा कञ्चनजंघा क्षेत्रकै हिमताल फुटेपछि बाढी आएको थियो। सैयौंको ज्यान गयो अर्बौंको क्षति भयो। यस्तो सम्भावना नेपालतर्फ बढी रहेको विज्ञ बताउँछन्। उक्त समय सार्वजनिक गरिएको प्रतिवेदनमा नेपाल, तिब्बत र भारतमा ४७ वटा सम्भावित खतरनाक हिमताल रहेको बताइएको छ। ती हिमतालहरू फुट्नसक्ने जोखिम देखिएको हो। त्यसमध्ये नेपालका च्छो रोल्पा र इम्जा हिमताल सबैभन्दा बढी सम्भावित खतरनाक रहेको इसिमोडले उक्त प्रतिवेदनमा लेखेको छ। सो समय उक्त प्रतिवेदनबारे इसिमोडले ट्वीट गर्दै लेखेको थियो, पछिल्लो प्रतिवेदनले नेपालका सबैभन्दा बढी सम्भावित खतरनाक हिमतालहरू च्छो रोल्पा र इम्जा रहेको पत्ता लगाएको छ। लगातारको संवेदनशील र नियमित अनुगमनको खाँचो देखिन्छ। इसिमोड र यूएनडीपीले झन्डै तीन वर्ष लगाएर गरेको अध्ययनअनुसार कुनै पनि समय फुट्न सक्ने धेरै हिमतालको पहिचान भएको थियो। सो अध्ययनले नेपालभित्रै तथा चीन र भारतमा रहेर पनि मानव बस्तीलाई क्षति पुर्याउन सक्ने ३ हजार ६ सय २४ ग्लेसियर हिमताल पत्ता लगाएको थियो । यसमध्ये कोशी बेसिन (जलाधार) अन्तर्गत धेरै हिमताल देखिएका छन्। कोशी बेसिनअन्तर्गत ६४ हिमताल भेटिएको छ। यसै जलाधार क्षेत्रमा ताप्लेजुङका हिमताल पनि पर्छन्। यस्तै, कर्णाली बेसिनमा १ हजार १ सय २८ र गण्डकी बेसिनमा ४ सय ३२ हिमताल जोखिममा रहेको उक्त प्रतिवेदनमा उल्लेख छ। स्याटलाइट इमेज (भूउपग्रहमार्फत लिइएको तस्बिर) र अरू धेरै माध्यमबाट गरिएको अनुसन्धानले ४७ वटा हिमताल कुनै पनि समय फुटेर नेपालतर्फको मानव बस्तीलाई ठूलो क्षति पुर्याउन सक्ने उच्च जोखिममा देखिए। यसबाट धेरै क्षति हुन सक्ने सम्भावना कोशी बेसिन अर्थात् कोशी तटीय क्षेत्रका बस्तीमा देखिएको छ। कोशी बेसिनअन्तर्गत ४२ वटा हिमताल कुनै पनि समय फुट्ने उच्च जोखिममा रहेको इसिमोडको रिपोर्टमा छ। यसमध्ये २५ हिमाल चीनतर्फ पर्छ भने २१ वटा नेपालभित्रै पर्छ। इसिमोडले हिमतालको बढिरहेको दर, त्यसवरपरको भौगोलिक अवस्थिति, हिउँपहिरो आउन सक्ने सम्भावनालगायत धेरै कुरालाई आधार बनाई जोखिमपूर्ण हिमतालको पहिचान गरेको थियो। सन् १९७७ देखि हालसम्म नेपालका तीन नदीका जलाधार क्षेत्रमा २६ वटा हिमताल विस्फोटका घटना भएका छन्। तीमध्ये १४ वटा नेपालतर्फ भएका हुन्। उक्त प्रतिवेदनले सबैभन्दा बढी कोशी बेसिनका हिमताल रहेको बताए पनि तीनवटा गण्डकी र दुइटा कर्णाली बेसिनका पनि जोखिममा रहेको प्रतिवेदनमा उल्लेख छ। राजनैतिक सीमाका हिसाबले यस्ता खतरनाक हिमतालमध्ये सबैभन्दा बढी २५ वटा तिब्बतमा छन्। त्यस्तै नेपालमा २१ वटा र भारतमा एउटा यस्तो हिमताल रहेको प्रतिवेदनमा उल्लेख छ।"
पाहुना बनेर आयो स्वेतमाथा कलहाँस,"भक्तपुर : साइबेरियन दुर्लभ पक्षी स्वेतमाथा कलहाँस अर्थात् ग्रेटर ह्वाइट फेन्टेट गुज काठमाडौं उपत्यकामा भेटिन थालेका छन्। पछिल्लो साता भक्तपुरका विभिन्न स्थानमा यो चरा फेला परेको पन्छी संरक्षण तथा अन्वेषणकर्ता सञ्जय था श्रेष्ठले बताए। भने, काठमाडौं उपत्यकामा पहिलोपटक भक्तपुरको हनुमन्ते फाँटमा हाँस प्रजातिको दुर्लभ चरा स्वेतमाथा कलहाँस भेटिएको हो। यो उपत्यकाको हकमा नयाँ हो। कलहाँस नेपालमा पहिलोपटक सन् २००४ मार्च २४ मा देखिएको थियो। त्यतिबेला कोशी टप्पु वन्यजन्तु आरक्षणमा दुइटा कलहाँस भेटिएका थिए। गर्मी मौसममा निकै उचाइमा उडेर बास बस्ने कलहाँस चरा गत वर्ष नारायणी नदी आसपास क्षेत्रमा चारवटा पाइएको थियो। यो पन्छी साइबेरिया, रूसलगायत अति चिसो मुलुकबाट जाडो छल्न नेपाल प्रवेश गर्ने क्रममा हनुमन्तेमा आएको हो। हाँस प्रजातिको कलहाँस थाकेर हनुमन्ते खोलामा आएको अनुमान पन्छी विज्ञको छ। रुस, साइबेरियालगायत अति चिसो मुलुकबाट जाडो छल्न नेपाल प्रवेश गर्ने क्रममा हनुमन्तेमा आइपुगेको बताउने पन्छीविज्ञ डा कमलराज गोसाईं, सुजन श्रेष्ठ र सूर्यमान श्रेष्ठले हनुमन्तेमा यी चराको तस्बिरसमेत कैद गरेका छन्। कलहाँस हनुमन्तेमा आएपछि हिमालयन नेचर, वर्ड कन्जरभेसन नेपाल र विश्वकै चराहरूको अवस्थाबारे रेकर्ड राख्ने ईवर्ड नेपालले अभिलेख गरेको उनले बताए। यो चरा थाकेपछि केही दिन खोला किनारमा वास बसेर लेउ, किराफट्याङग्रा झारपात खाएर लामो समयसम्म उड्न सक्ने भएपछि गन्तव्यतिर जाने गरेको छ। त्यही भएर लामो समयसम्म उडेर थाकेपछि हनुमन्तेमा आहाराका लागि आएको हुनसक्ने बताइएको छ। यो करिब तीनदेखि चार केजी तौलको हुन्छ।"
हिउँ पर्ने समय नै फेरियो,"केही वर्षअघिसम्म मंसिर दोस्रो साताबाट नै ताप्लेजुङको ओलाङचुङगोलाका घरका छाना हिउँले ढपक्क ढाकेको हुन्थ्यो। हिउँको भार अत्याधिक भएपछि काठको छाना चुइँचुइँ कराउँथे। यसको संकेत हो छानालाई हिउँको भार अत्याधिक भयो। अनि, स्थानीय टाँसी दोर्जे शेर्पा घरको छानामा चढ्थे र हिउँ फुटाएर झार्थे। उनले हिउँ झारेको देखेपछि स्थानीय अन्य युवाहरू पनि आआफ्ना घरका छानामा चढ्थे र हिउँ झार्न सुरु गर्थे। तर, अब यो अनुभव पनि कथा जस्तो भएको बताउँछन् टाँसी। भन्छन्, अहिले त हिउँ नै बाक्लो पर्दैन र पर्ने ठेगान पनि हुँदैन। पहिले त छानाको हिउँ झार्दा भुइँमा मान्छे जत्रो थुप्रो हुन्थ्यो, उनले यो अनुभव काठमाडौंमा बसेर सुनाए। टाँसीले भनेझै अहिले हिमाली क्षेत्रमा हिउँ पर्ने ठेगान छैन। पहिले स्थानीय अकाशमा कुहिरो हेरेको भरमा हिउँ पर्नेनपर्ने अनुमान लगाउँथे। अहिले उनीहरूको अनुमानले मेल खाँदैन। शेर्पा भन्छन्, पर्ला भनेको समयमा पर्दैन। नसोचेको समयमा तीन फिटभन्दा धेरै पर्छ। उनका अनुसार पहिले आकाशको बादलको रूप हेरेर हिउँ पर्ने अनुमान गर्दै याक र चौंरी संकलन गर्न शेर्पाहरू खर्क जान्थे। अहिले पर्दैन होला भने बस्यो हिउँ बर्सन्छ। पर्छ भनेर याक चौंरी भेला पर्यो, एक हप्तासम्म पर्दैन, अर्का स्थानीय ताम्जि शेर्पा भन्छन्। यहाँका स्थानीयले घाँस हुने खर्कमा याक र चांैरी छाडेका हुन्छन्। हिउँ नपरेसम्म त्यहीँ चर्ने भएकाले उनीहरू २३ दिनसम्म पनि लिन जाँदैनन्। जब हिउँ पर्ने खालको मौसम देखा पर्छ, स्थानीयले याक र चौंरी संकलन गरेर ल्याउँछन् र गोठमा सुरक्षित राख्छन्। हिउँ परेपछि सबै घाँस पुर्ने र याक, चौंरी पनि बसेकै ठाउँमा पुरिने भएकाले हिउँ पर्नु अघि नै संकलन गर्नुपर्छ। नत्र, याक चौंरी हराएर ठूलो क्षति बेहोर्नुपर्छ। त्यसैले आकाशमा कुहिरोको अवस्था हेरेर याक चांैरी संकलन गरिन्छ। तर, अहिले यो अवस्था नरहेको शेर्पा बताउँछन्। कुहिरो रातो, रातो भएर फाटेको अवस्था देखियो भने भोलि अथवा राति हिउँ पर्छ भन्ने अनुमान पहिले सही हुन्थ्यो। अहिले त्यस्तो अवस्था छैन। यस्तो मौसम हुँदा पनि हिउँ पर्दैन, उनले भने। इन्टरनेसनल सेन्टर फर इन्टेग्रेटेड माउन्टेन डेभलपमेन्ट (इसिमोड) को कञ्चनजंघा ल्यान्डस्केप इनिसियटिभ नामक संरक्षण कार्यक्रममा लामो समय कार्यक्रम प्रमुख भएर काम गरेका टाँसी दोर्जी शेर्पा पछिल्लो समय जलवायु परिवर्तनको असर यहाँको मौसममा पनि परेको बताउँछन्। भन्छन्, समयमा हिउँ पर्दैन। परेको समयमा पनि अस्वाभाविक रूपमा हिउँ पर्छ। उनी यहाँका स्थानीयको परम्परागत अनुमान पहिले सही हुने गरेको भए पनि पछिल्लो समय जलवायु परिवर्तनका कारण मेल खान छाडेको बताउँछन्। पहिले स्थानीय आकाशमा कुहिरोको अवस्था र हावाको गति हेरेर हिउँ वा पनी पर्ने अनुमान गर्थे। त्यो अनुमान लामो समयसम्म मेल खाएको बुढा पाकाको अनुभव पनि छ। तर, पछिल्लो समय यो पूर्वानुमानले मेल खाँदैन। यसले यहाँका स्थानीयको दैनिकीमा नै असर गरेको छ, उनी भन्छन्। मौसम फेरिँदा पशुधनमा बढी क्षति पछिल्लो समय ताप्लेजुङको हिमाली क्षेत्रमा मौसममा आएको परिवर्तन सँगै धेरै कुरामा असर परेको छ। यसबाट स्थानीयले धेरै क्षति पनि बेहोर्नु परेको छ। स्थानीय ५८ वर्षीय शेरबहादुर गुरुङ आपूले यो उमेर सम्ममा मौसमको फरकफरक रूप देखेको र त्यसले स्थानीयको दैनिकी र जीविकोपार्जनमा पनि प्रत्यक्ष असर गरेको बताउँछन्। पहिले हाम्रा पुर्खादेखि नै कुहिरो हेरेर र हावाको चाप महसुस गरेर मौसम थाहा पाउन सक्थ्यौं। सबै कुरा ठीकै पनि थियो। तर, अहिले त्यसो हुँदैन। नसोचेको समयमा हिउँ पर्दा याक, चौंरी हिउँले पुरिएर लामो समय बेपत्ता भएका छन् भने कति त मरेका पनि छन्, उनले भने, यो मौसमकै कारण स्थानीयले ठूलो नोक्सानी बेहोरिरहेका छन्। पछिल्लो समय अस्वाभाविक रूपमा हिउँ पर्दा छिमेकी मुलुक भारतको उत्तरी सिक्किम र भुटानमा धेरै याक र चांैरी मरेको भारतीय सञ्चारमाध्यमले उल्लेख गरे। ताप्लेजुङको उत्तरी हिमाली क्षेत्रका स्थानीयले पनि यस्तो समस्या केही वर्षयता भोग्दै छन्। स्थानीय नुपु शेर्पा नसोचेको समयमा हिउँ पर्दा बर्सेनि याक चौंरी हराउने र मर्ने समस्या जिल्लाको ओलाङ्चुङगोला, याङ्मा र घुन्सामा देखिएको बताउँछन्। भन्छन्, यहाँ पनि त्यस्तो समस्या छ। हामी खर्कमा चौंरी र याक चरोस भनेर छाड्छौं। नसोचेको समयमा हिमपात र वर्षा हुन्छ। मान्छेको जीवन नै जोखिममा राखेर याक चौंरी खोज्न जान्छौं। केही भेटिन्छन्, केही हराउँछन्। कति त पछि हिउँ पग्लेपछि मरेको अवस्थामा पनि भेटिएका छन्। दशकौंदेखि अनियन्त्रित रूपमा हरितगृह ग्यास उत्सर्जन भइरहेका कारण नेपालका हिमाली क्षेत्रमा यसको ठूलो असर देखिएको छ। हिमपात र तापक्रम वृद्धि यहाँका समस्या हुन्। पछिल्लो समय फरक मौसमका कारण याक र चौंरीमा विभिन्न रोग पनि देखिन थालेका छन्। यसले स्थानीयलाई आर्थिक रूपमा पनि ठूलो क्षति पुगेको स्थानीय शिक्षक ओम गौतम बताउँछन्। भन्छन्, अहिले हिमाली क्षेत्रका पशुपालक कृषकका धेरै समस्या मौसममा आएको परिवर्तनसँग जोडिएको छ। पहिलेका खर्कहरूमा घाँस नउम्रनु, फरकफरक समयमा हिउँ पर्नु र पशुहरूमा विभिन्न किसिमका रोग देखिनु मुख्य समस्या हो। यसले किसानलाई ठूलो क्षति पुगेको छ, उनी थप्छन्, जलवायु परिवर्तनको असर हो भने यसको अनुसन्धान गरेर समयमा यसबाट जोगिने उपाय यहाँका स्थानीयलाई बताउनुपर्छ।"
अलमलिएको अधिकार,"मानवअधिकारको विश्वव्यापी घोषणापत्र जारी भएको ७५ वर्ष पुगिसक्दा पनि नेपाल मात्र होइन, विश्वमै मानवअधिकारको बहस र उपभोगले उचित मार्ग पहिल्याउन सकेको छैन। संयुक्त राष्ट्रसंघले अमानवीय कार्य बन्द, युद्धको अन्त्य, हिंसारहित समाज निर्माण र सबै मानवका सबै अधिकारको सुनिश्चितता गर्ने परिकल्पना गरेको हो। तापनि यो परिकल्पना मिथकजस्तो बन्न पुगेको छ। मानवअधिकार विकासको सूचक पनि हो। यस दृष्टिले विकसित मुलुकमा बढी मानवअधिकारको प्रत्याभूति हुनुपर्ने हो। तथापि अति विकसित भनिएका मुलुक पनि मानवअधिकार उल्लंघन गर्ने र नागरिक अधिकार सुनिश्चित गर्न नसकेको आरोप खेपिरहेका छन्। सबैभन्दा बढी मानवअधिकार उल्लंघन हुने ठूलाठूला युद्धमा धनी मुलुक नै संलग्न छन्। तर, त्यसप्रति गरिब मुलुकले आवाज उठाउन सकिरहेका छैनन्। गरिब मुलुकमा भएका त साना घटनामा पनि धनी राष्ट्रले आवाज उठाउने गरेका छन्। राज्य अरू मुलुकमा पनि मानवअधिकारको अवस्था राम्रो छैन नि ! हाम्रो मात्र हो र भनेर आफ्नो दायित्वबाट उम्कन मिल्दैन। आफू पक्ष भएका अन्तर्राष्ट्रिय सन्धिसम्झौता, देशको संविधान र अन्य कानुनले प्रत्याभूत गरेको नागरिकको मानवअधिकारको प्रत्याभूति गर्नै पर्छ। यो राज्यको ऐच्छिक नभएर अनिवार्य दायित्व हो। नेपालमा आर्थिक, सामाजिक तथा सांस्कृतिक अधिकार सुनिश्चित गर्न राज्यले धेरै काम गर्नु आवश्यक छ। राजनीतिक उपलब्धि प्राप्त गरे पनि देश आर्थिक रूपमा सबल हुन नसक्दा नागरिकका आर्थिक, सामाजिक तथा सांस्कृतिक अधिकार छायामा परेका छन्। दूरदराजमा गाँस, बास, कपासको अभाव छ। शिक्षा, स्वास्थ्य, आवास, खाद्यान्न, आवतजावत, उपभोग्य सामानको अभावका कारण ग्रामीण जनजीवन पिल्सिएको छ। उपभोग्य सामानको अभाव, त्यसको गुणस्तर, कालोबजारीको मारमा ग्रामीण मात्र नभई सहरका नागरिकसमेत परिरहेका छन्। राज्यका संयन्त्रहरूबाट सुशासनको प्रत्याभूति हुन सकेको छैन। सुशासनका लागि चलाइएका परियोजना, घोकाइएका सिद्धान्त र पढाइएका पाठ सबै औपचारिकतामा सीमित छन्। सेवाग्राहीको असन्तुष्टिले नै सुशासन छायामा छ भन्ने प्रस्ट देखाएको छ। भ्रष्टाचारले मानवअधिकारमाथि धावा बोलेको छ। भ्रष्टाचारको प्रमाणै लोप गराउने गरी यसका नयाँनयाँ स्वरूप देखिन थालेका छन्। यसको अन्त्यबिना मानवअधिकारको पूर्ण प्रत्याभूति हुन सक्दैन भन्नेमा नागरिक सचेतता आवश्यक छ। लैंगिक हिंसाविरुद्धको १६ दिने अभियान मनाइँदै गर्दा पनि देश महिला हिंसामुक्त हुन सकेन। महिलाहरू घरेलु हिंसा, हत्या, यातना, बलात्कारको शिकार भएका छन्। शारीरिक मात्र नभई मानसिक हिंसाका डरलाग्दा स्वरूप देखिएका छन्। यस्तै, पुरुष र लैंगिक तथा यौनिक अल्पसंख्यकमाथि भएका हिंसाका घटनासमेत सतहमा आएका छन्। लैंगिक रूपमा हुने गरेका भेदभावका विभिन्न स्वरूप पनि समाजमा विद्यमान छन्। जातीय, क्षेत्रीय, वर्गीय र सामाजिक विभेद दूरदराजका नागरिकले भोग्नुपरेको छ। रुकुमजाजरकोटमा नवराज विकसहितका व्यक्तिको जातीय विभेदका कारण तीन वर्षअघि भएको हत्या घटनामा जिल्ला अदालतले हालै गरेको फैसला भने मानवअधिकार र न्यायको सवालमा कोसेढुंगा बनेको छ। सकेसम्म विभेद हुनै नहुने अवस्था बनाउनु र विभेदका घटना भए न्याय दिनु राज्यको दायित्व हुन्छ। संविधानले व्यवस्था गरेका मौलिक हकको कार्यान्वयन पूर्णरूपमा हुन सकेको देखिँदैन। थुप्रै मौलिक हकको व्यवस्था हुनु सुखद भए पनि ती हकको उपभोगको सुनिश्चितता राज्यले गर्न नसक्दा नागरिकमा असन्तुष्टि बाँकी छ। अभिव्यक्ति स्वतन्त्रतामाथि घुमाउरो अंकुश लगाउनु, सूचनाको हक पूर्णरूपमा कार्यान्वयन नहुनु, समाचारमाध्यमको सूचनामा पूर्ण पहँुच नहुनु, सर्वसाधारणको न्यायमा पहुँच नपुग्नुजस्ता कुराले मौलिक हक नै संकुचित भएको देखिन्छ। दण्डहीनताको विषयले व्यापक चर्चा पाएको छ। दुई वर्षभित्र पूरा गर्नुपर्ने संक्रमणकालीन न्यायको कार्य १७ वर्ष पूरा हुँदा पनि टुंगिएको छैन। संक्रमणकालीन न्यायको विषय जति ढिला गयो उति नै जटिल बन्दै छ। यस्तो अवस्थामा अझ अदालतले दोषी ठहर गरी जेल सजाय भोगिरहेकाहरूको कैद माफी गरिनु, मुद्दा फिर्ता लिनु, मानवअधिकारको उल्लंघन गरेको भनी राष्ट्रिय मानवअधिकार आयोगका सिफारिस र अदालतका फैसला कार्यान्वयन नहुनु, प्रहरीले उजुरी दर्ता गर्न आनाकानी गर्नुजस्ता कुराले दण्डहीनतालाई मलजल गरेको छ। मानवअधिकारप्रति सरकार उदासीन देखिन्छ। मानवअधिकारसम्बन्धी कामलाई तपसिलको वा ऐच्छिक विषय मान्ने राज्यको चिन्तनमा परिवर्तन हुन सकेको छैन। दलहरूले घोषणापत्रमा लोकतन्त्र, मानवअधिकार र विधिको शासनलाई पुनरावृत्ति गरे पनि व्यवहारमा उदासीनता छर्लंग छ। राज्य पक्ष भएका अन्तर्राष्ट्रिय सन्धिसम्झौतामा भएका प्रावधानको कार्यान्वयन हुन नसकेको तीतो यथार्थ सबैले भोगेकै हो। देशकै कतिपय कानुन मानवअधिकारमैत्री नभएका र मानवअधिकारमैत्री भएका पनि कार्यान्वयन नभएका उदाहरण बग्रेल्ती छन्। भविष्यमा मानवअधिकार संस्कृतिलाई एकीकृत र दिगो बनाउँदै लैजाऔं भन्ने नाराका साथ ७५औं अन्तर्राष्ट्रिय मानवअधिकार दिवस मनाइरहँदा देशको मानवअधिकारको अवस्था भने सन्तोषजनक छैन। डा पोखरेल राष्ट्रिय मानवअधिकार आयोगका सहसचिवप्रवक्ता हुन्।"
जलवायु परिवर्तनको प्रहार हिमालमा,"फुट्न सक्छन् ४७ हिमताल गत कात्तिकमा नेपाल भ्रमणमा आउँदा संयुक्त राष्ट्रसंघका महासचिव एन्टोनियो गुटेरेस सगरमाथा र अन्नपूर्ण आधार शिविर पुगे। जलवायु परिवर्तनका कारण हिमालय क्षेत्रमा परेको असर तथा हिमालको अवस्थाबारे बुझे र स्थानीयसँग यसबारे संवाद पनि गरे। त्यसपछि एक कार्यक्रममा भने, जलवायु परिवर्तनले धेरै ठाउँमा हिमपहिरो गइरहेको छ। साना देशलाई प्रतिकूल असर पारेको छ। प्रभावितलाई अझै बढी आर्थिक कोष चाहिएको छ। त्यसका लागि म अरू देशसँग आफ्ना कुरा राख्नेछु। गुटेरेसको यो प्रतिक्रियापछि हिमालमा हिउँ पग्लिएको र हिमाल काला भएको विषयले धेरै चर्चा पायो। यता हिउँ पग्लिएपछि बढेका हिमतालको जोखिमको चर्चा भने खासै भए। दुबईमा मंसिर १४ गतेदेखि सुरु भएको जलवायु परिवर्तनसम्बन्धी संयुक्त राष्ट्रसंघीय सम्मेलन (कोप२८)मा नेपालका प्रधानमन्त्री नै पुगेर हिमालका दुःख सुनाए, अनि, फर्किए। तर, जोखिमपूर्ण हिमतालको चर्चा कम भयो। त्यहीँ चर्चा कम भएको हिमतालहरू अहिले जोखिमपूर्ण अवस्थामा छन्। कुनै पनि समय विस्फोटको खतरामा छन्। यो खतरा एक स्थान होइन देशभर नै रहेको एक अध्ययन ले केही वर्षअघि नै अनुसन्धान गरी सार्वजनिक गरिसकेको छ। जोखिममा रहेको इम्जा तालको गहिराइ नापिँदै। साभार : इसिमोडको प्रतिवेदनबाट कहाँ छन् विस्फोट हुन लागेका ताल ? सन् २०२० मा अन्तर्राष्ट्रिय एकीकृत पर्वतीय विकास केन्द्र (इसिमोड) र संयुक्त राष्ट्रसंघ विकास कार्यक्रम (यूएनडीपी)ले एक प्रतिवेदन नै सार्वजनिक गरेर नेपाल हिमताल र हिमनदीबाट ठूलो जोखिममा रहेको बताएको थियो। उक्त प्रतिवेदनमा समेटिएका एक दर्जन ताल त ताप्लेजुङकै कञ्चनजंघा क्षेत्रमा छन्। सिजेमा लगायतका केही पोखरी र हिमताल पछिल्लो समय विस्फोटको जोखिममा रहेको बताइन्छ। कारण हिउँ पग्लिएर तालमा पानीको मात्रा दैनिक बढिरहेको छ। गत असोज १७ मा मात्रै सिक्किममा कञ्चनजंघा क्षेत्रकै हिमताल फुटेपछि बाढी आएको थियो। सैयौंको ज्यान गयो अर्बौंको क्षति भयो। यस्तो सम्भावना नेपालतर्फ बढी रहेको विज्ञ बताउँछन्। उक्त समय सार्वजनिक गरिएको प्रतिवेदनमा नेपाल, तिब्बत र भारतमा ४७ वटा सम्भावित खतरनाक हिमताल रहेको बताइएको छ। ती हिमतालहरू फुट्नसक्ने जोखिम देखिएको हो। त्यसमध्ये नेपालका च्छो रोल्पा र इम्जा हिमताल सबैभन्दा बढी सम्भावित खतरनाक रहेको इसिमोडले उक्त प्रतिवेदनमा लेखेको छ। सो समय उक्त प्रतिवेदनबारे इसिमोडले ट्वीट गर्दै लेखेको थियो, पछिल्लो प्रतिवेदनले नेपालका सबैभन्दा बढी सम्भावित खतरनाक हिमतालहरू च्छो रोल्पा र इम्जा रहेको पत्ता लगाएको छ। लगातारको संवेदनशील र नियमित अनुगमनको खाँचो देखिन्छ। इसिमोड र यूएनडीपीले झन्डै तीन वर्ष लगाएर गरेको अध्ययनअनुसार कुनै पनि समय फुट्न सक्ने धेरै हिमतालको पहिचान भएको थियो। सो अध्ययनले नेपालभित्रै तथा चीन र भारतमा रहेर पनि मानव बस्तीलाई क्षति पुर्याउन सक्ने ३ हजार ६ सय २४ ग्लेसियर हिमताल पत्ता लगाएको थियो । यसमध्ये कोशी बेसिन (जलाधार) अन्तर्गत धेरै हिमताल देखिएका छन्। कोशी बेसिनअन्तर्गत ६४ हिमताल भेटिएको छ। यसै जलाधार क्षेत्रमा ताप्लेजुङका हिमताल पनि पर्छन्। यस्तै, कर्णाली बेसिनमा १ हजार १ सय २८ र गण्डकी बेसिनमा ४ सय ३२ हिमताल जोखिममा रहेको उक्त प्रतिवेदनमा उल्लेख छ। स्याटलाइट इमेज (भूउपग्रहमार्फत लिइएको तस्बिर) र अरू धेरै माध्यमबाट गरिएको अनुसन्धानले ४७ वटा हिमताल कुनै पनि समय फुटेर नेपालतर्फको मानव बस्तीलाई ठूलो क्षति पुर्याउन सक्ने उच्च जोखिममा देखिए। यसबाट धेरै क्षति हुन सक्ने सम्भावना कोशी बेसिन अर्थात् कोशी तटीय क्षेत्रका बस्तीमा देखिएको छ। कोशी बेसिनअन्तर्गत ४२ वटा हिमताल कुनै पनि समय फुट्ने उच्च जोखिममा रहेको इसिमोडको रिपोर्टमा छ। यसमध्ये २५ हिमाल चीनतर्फ पर्छ भने २१ वटा नेपालभित्रै पर्छ। इसिमोडले हिमतालको बढिरहेको दर, त्यसवरपरको भौगोलिक अवस्थिति, हिउँपहिरो आउन सक्ने सम्भावनालगायत धेरै कुरालाई आधार बनाई जोखिमपूर्ण हिमतालको पहिचान गरेको थियो। सन् १९७७ देखि हालसम्म नेपालका तीन नदीका जलाधार क्षेत्रमा २६ वटा हिमताल विस्फोटका घटना भएका छन्। तीमध्ये १४ वटा नेपालतर्फ भएका हुन्। उक्त प्रतिवेदनले सबैभन्दा बढी कोशी बेसिनका हिमताल रहेको बताए पनि तीनवटा गण्डकी र दुइटा कर्णाली बेसिनका पनि जोखिममा रहेको प्रतिवेदनमा उल्लेख छ। राजनैतिक सीमाका हिसाबले यस्ता खतरनाक हिमतालमध्ये सबैभन्दा बढी २५ वटा तिब्बतमा छन्। त्यस्तै नेपालमा २१ वटा र भारतमा एउटा यस्तो हिमताल रहेको प्रतिवेदनमा उल्लेख छ। हिउँ पर्ने समय नै फेरियो पहिरोको जोखिममा रहेको ताप्लेजुङको ओलाङ्चुङगोला बस्ती। तस्बिर : रविन भट्टराई। केही वर्षअघिसम्म मंसिर दोस्रो साताबाट नै ताप्लेजुङको ओलाङचुङगोलाका घरका छाना हिउँले ढपक्क ढाकेको हुन्थ्यो। हिउँको भार अत्याधिक भएपछि काठको छाना चुइँचुइँ कराउँथे। यसको संकेत हो छानालाई हिउँको भार अत्याधिक भयो। अनि, स्थानीय टाँसी दोर्जे शेर्पा घरको छानामा चढ्थे र हिउँ फुटाएर झार्थे। उनले हिउँ झारेको देखेपछि स्थानीय अन्य युवाहरू पनि आआफ्ना घरका छानामा चढ्थे र हिउँ झार्न सुरु गर्थे। तर, अब यो अनुभव पनि कथा जस्तो भएको बताउँछन् टाँसी। भन्छन्, अहिले त हिउँ नै बाक्लो पर्दैन र पर्ने ठेगान पनि हुँदैन। पहिले त छानाको हिउँ झार्दा भुइँमा मान्छे जत्रो थुप्रो हुन्थ्यो, उनले यो अनुभव काठमाडौंमा बसेर सुनाए। टाँसीले भनेझै अहिले हिमाली क्षेत्रमा हिउँ पर्ने ठेगान छैन। पहिले स्थानीय अकाशमा कुहिरो हेरेको भरमा हिउँ पर्नेनपर्ने अनुमान लगाउँथे। अहिले उनीहरूको अनुमानले मेल खाँदैन। शेर्पा भन्छन्, पर्ला भनेको समयमा पर्दैन। नसोचेको समयमा तीन फिटभन्दा धेरै पर्छ। उनका अनुसार पहिले आकाशको बादलको रूप हेरेर हिउँ पर्ने अनुमान गर्दै याक र चौंरी संकलन गर्न शेर्पाहरू खर्क जान्थे। अहिले पर्दैन होला भने बस्यो हिउँ बर्सन्छ। पर्छ भनेर याक चौंरी भेला पर्यो, एक हप्तासम्म पर्दैन, अर्का स्थानीय ताम्जि शेर्पा भन्छन्। यहाँका स्थानीयले घाँस हुने खर्कमा याक र चांैरी छाडेका हुन्छन्। हिउँ नपरेसम्म त्यहीँ चर्ने भएकाले उनीहरू २३ दिनसम्म पनि लिन जाँदैनन्। जब हिउँ पर्ने खालको मौसम देखा पर्छ, स्थानीयले याक र चौंरी संकलन गरेर ल्याउँछन् र गोठमा सुरक्षित राख्छन्। हिउँ परेपछि सबै घाँस पुर्ने र याक, चौंरी पनि बसेकै ठाउँमा पुरिने भएकाले हिउँ पर्नु अघि नै संकलन गर्नुपर्छ। नत्र, याक चौंरी हराएर ठूलो क्षति बेहोर्नुपर्छ। त्यसैले आकाशमा कुहिरोको अवस्था हेरेर याक चांैरी संकलन गरिन्छ। तर, अहिले यो अवस्था नरहेको शेर्पा बताउँछन्। कुहिरो रातो, रातो भएर फाटेको अवस्था देखियो भने भोलि अथवा राति हिउँ पर्छ भन्ने अनुमान पहिले सही हुन्थ्यो। अहिले त्यस्तो अवस्था छैन। यस्तो मौसम हुँदा पनि हिउँ पर्दैन, उनले भने। इन्टरनेसनल सेन्टर फर इन्टेग्रेटेड माउन्टेन डेभलपमेन्ट (इसिमोड) को कञ्चनजंघा ल्यान्डस्केप इनिसियटिभ नामक संरक्षण कार्यक्रममा लामो समय कार्यक्रम प्रमुख भएर काम गरेका टाँसी दोर्जी शेर्पा पछिल्लो समय जलवायु परिवर्तनको असर यहाँको मौसममा पनि परेको बताउँछन्। भन्छन्, समयमा हिउँ पर्दैन। परेको समयमा पनि अस्वाभाविक रूपमा हिउँ पर्छ। उनी यहाँका स्थानीयको परम्परागत अनुमान पहिले सही हुने गरेको भए पनि पछिल्लो समय जलवायु परिवर्तनका कारण मेल खान छाडेको बताउँछन्। पहिले स्थानीय आकाशमा कुहिरोको अवस्था र हावाको गति हेरेर हिउँ वा पनी पर्ने अनुमान गर्थे। त्यो अनुमान लामो समयसम्म मेल खाएको बुढा पाकाको अनुभव पनि छ। तर, पछिल्लो समय यो पूर्वानुमानले मेल खाँदैन। यसले यहाँका स्थानीयको दैनिकीमा नै असर गरेको छ, उनी भन्छन्। मौसम फेरिँदा पशुधनमा बढी क्षति पछिल्लो समय ताप्लेजुङको हिमाली क्षेत्रमा मौसममा आएको परिवर्तन सँगै धेरै कुरामा असर परेको छ। यसबाट स्थानीयले धेरै क्षति पनि बेहोर्नु परेको छ। स्थानीय ५८ वर्षीय शेरबहादुर गुरुङ आपूले यो उमेर सम्ममा मौसमको फरकफरक रूप देखेको र त्यसले स्थानीयको दैनिकी र जीविकोपार्जनमा पनि प्रत्यक्ष असर गरेको बताउँछन्। पहिले हाम्रा पुर्खादेखि नै कुहिरो हेरेर र हावाको चाप महसुस गरेर मौसम थाहा पाउन सक्थ्यौं। सबै कुरा ठीकै पनि थियो। तर, अहिले त्यसो हुँदैन। नसोचेको समयमा हिउँ पर्दा याक, चौंरी हिउँले पुरिएर लामो समय बेपत्ता भएका छन् भने कति त मरेका पनि छन्, उनले भने, यो मौसमकै कारण स्थानीयले ठूलो नोक्सानी बेहोरिरहेका छन्। पछिल्लो समय अस्वाभाविक रूपमा हिउँ पर्दा छिमेकी मुलुक भारतको उत्तरी सिक्किम र भुटानमा धेरै याक र चांैरी मरेको भारतीय सञ्चारमाध्यमले उल्लेख गरे। ताप्लेजुङको उत्तरी हिमाली क्षेत्रका स्थानीयले पनि यस्तो समस्या केही वर्षयता भोग्दै छन्। स्थानीय नुपु शेर्पा नसोचेको समयमा हिउँ पर्दा बर्सेनि याक चौंरी हराउने र मर्ने समस्या जिल्लाको ओलाङ्चुङगोला, याङ्मा र घुन्सामा देखिएको बताउँछन्। भन्छन्, यहाँ पनि त्यस्तो समस्या छ। हामी खर्कमा चौंरी र याक चरोस भनेर छाड्छौं। नसोचेको समयमा हिमपात र वर्षा हुन्छ। मान्छेको जीवन नै जोखिममा राखेर याक चौंरी खोज्न जान्छौं। केही भेटिन्छन्, केही हराउँछन्। कति त पछि हिउँ पग्लेपछि मरेको अवस्थामा पनि भेटिएका छन्। दशकौंदेखि अनियन्त्रित रूपमा हरितगृह ग्यास उत्सर्जन भइरहेका कारण नेपालका हिमाली क्षेत्रमा यसको ठूलो असर देखिएको छ। हिमपात र तापक्रम वृद्धि यहाँका समस्या हुन्। पछिल्लो समय फरक मौसमका कारण याक र चौंरीमा विभिन्न रोग पनि देखिन थालेका छन्। यसले स्थानीयलाई आर्थिक रूपमा पनि ठूलो क्षति पुगेको स्थानीय शिक्षक ओम गौतम बताउँछन्। भन्छन्, अहिले हिमाली क्षेत्रका पशुपालक कृषकका धेरै समस्या मौसममा आएको परिवर्तनसँग जोडिएको छ। पहिलेका खर्कहरूमा घाँस नउम्रनु, फरकफरक समयमा हिउँ पर्नु र पशुहरूमा विभिन्न किसिमका रोग देखिनु मुख्य समस्या हो। यसले किसानलाई ठूलो क्षति पुगेको छ, उनी थप्छन्, जलवायु परिवर्तनको असर हो भने यसको अनुसन्धान गरेर समयमा यसबाट जोगिने उपाय यहाँका स्थानीयलाई बताउनुपर्छ। कोइला जस्ता बने हिमाल हिउँ पग्लिएर कालो बन्दै गएको ताप्लेजुङको टिपताला क्षेत्रको हिमाल। तस्बिर : राजेन्द्र श्रेष्ठ। ओलाङ्चुङगोला बस्तीबाट मंसिरको समयमा बिहानै हेर्दा उत्तरतर्फ चाँदी झैं टल्कने हिमाल देखिन्थे। नजिकै रहेका ससाना पहाड पनि हिउँले आकर्षक देखिन्थे। अनि, चीनको सीमा क्षेत्रतर्फ जाँदा हिउँ पन्छाउँदै जानुपथ्र्यो। तर, अहिले मंसिर सकिन लाग्दासमेत त्यो दृश्य देखिँदैन। जलवायु परिवर्तनको असरले हिउँ पग्लिएर कालापत्थर जस्तै बनेका छन्। समुद्र सतहबाट पाँच हजार मिटरभन्दा बढी उचाइ भयो भने पहाडलाई सधैं हिउँले छोप्छ। हिमाल यस्तै हिउँले छोपिएको पहाड हो। तर, अहिले त्यहीँ हिमाल नांगिएर पहाड बनेका छन्। यो मार कञ्चनजंघा हिमाली क्षेत्रले पनि भोगेको छ। फुङ्लिङ नगरपालिका८ का सूर्यमान लिम्बु प्रत्येक दिन कञ्चनजंघा, कुम्भकर्णलगायतका हिमालमा आफ्नो आँखा डुलाएर मात्र दैनिकी सुरुआत गर्थे। अब यो अवस्था हराउने पो होकि भन्ने चिन्ता उनलाई छ। किनभने पहिले भारी बोकेर पर्यटकसँग कञ्चनजंघा आधार शिविरसम्म पुगेका उनी अहिले हिउँ नदेखेर आतिएका छन्। भन्छन्, यहीँ हिउँ हेर्न आउने पर्यटक आएनन् भने हामी के गर्ने ? ताप्लेजुङका गुरुङ समुदाय हिमालमा हिउँ पातलिँदा अझै आतिएका भेटिन्छन्। किनभने उनीहरूको सम्बन्ध हिमाल र हिउँ अनि भेडा पालनसँग जोडिएको हुन्छ। हिमाल नाङ्गिए पानीको समस्या हुने र चरन क्षेत्रमा घाँस नहुने पीर उनीहरूलाई छ। गुरुङहरू भेडा चराउँदै कञ्चनजंघा र कुम्भकर्ण हिमालका टाकुराहरू चाहर्छन्। ती हिमालका फेदीमा अहिले पानीकै समस्या पर्लाकी भन्ने स्थानीयलाई चिन्ता पर्न थालेको छ। स्थानीय हर्कराज गुरुङ भन्छन्, पहिलेका हिमाल त कोइला जस्ता पो भए। प्रकृतिले किन ठगिरहेछ यहाँ ? हर्कराज सानै उमेरमा बुबालाई सघाउन भेडा गोठसम्म पुगेका थिए। अहिले उनी त्यो सानु हुँदाको समयको जस्तो अवस्था हिमाली क्षेत्रमा देख्दैनन्। आजभोलि हिमाल हेर्न लायकको नभएको गुरुङले बताए। भने, हिमाल सेताम्य हुन्थ्यो सधैं। तर, आजभोलि कोइला जस्तै कालो देखिन थालेको छ। लिम्बू र गुरुङको अनुभवले यस क्षेत्रमा छोटो समयमा नै चाँडै हिउँ पग्लिएको प्रष्ट पार्छ। हिमालमा हिउँ पर्न कम हुन थालेपछि चिसो पनि क्रमशः घट्दै गएको उनीहरूको अनुभव छ। पहिले मंसिरपुससम्ममा अत्याधिक हिमपात र चिसो हुने हुँदा कात्तिक अन्तिमबाट तल्लो क्षेत्र झर्ने स्थानीय र गोठ पनि पछिल्लो समय कमै मात्र झर्ने गरेको गुरुङ बताउँछन्। हिमालमा यस्तो असर परेर हिउँ पग्लन थाले हिमाल सुक्खा हुन्छ। हिमाल काला भए पानीको मुहान सुक्छ। चौंरी याकहरूले पानी खान पाउँदैनन्। जमिन सुक्खा हुँदै गएपछि घाँस उम्रिँदैन। घाँस नभएपछि चौंरी, याक तिर्खा र भोकले मर्ने चिन्ता ताप्लेजुङका हिमाली क्षेत्रका स्थानीयलाई छ। ताप्लेजुङकै एक हिमाली गाउँ हो याङमा। यस गाउँका समुदायको मुख्य पेसा चौंरी याकपालन हो। उच्च हिमाली स्थान भएकाले अन्न हुँदैन। त्यसैले चौंरी, याक र गोठ नै मुख्य आम्दानीको स्रोत हो। जलवायु परिवर्तनको असर बढ्न थालेपछि यस क्षेत्रका स्थानीय धेरै चिन्तित छन्। हिमालमा हिउँ पग्लेर ढडेलो लागेको जस्तै कालो पत्थर जस्तै हिमाल हुँदै गएपछि स्थानीय चिन्तित बनेको फक्ताङलुङ गाउँपालिका६ का बसन्त लिम्बू बताउँछन्। हिमालमा हिउँ नपर्दा यसको असर तल्लो क्षेत्रमा पनि परेको छ। पानी नपर्ने र हुरी बतास मात्र चल्ने भएकाले खरेडीबाट अलैंची बगान जोकाउनै मुस्किल हुने गरेको लिम्बू बताउँछन्। माथिल्लो क्षेत्रमा आलु रोप्ने र समयमा हिउँ र पानी नपरे रोपेको बाली नसप्रने स्थानीयको पीडा छ। विगतका वर्षहरूमा मंसिरको दोस्रो सातादेखि नै हिमाली क्षेत्रमा हिउँ पर्न सुरु हुन्थ्यो। तर, यसवर्ष भने सामान्य मात्रै हिमपात भएको स्थानीय बताउँछन्। समुद्रसतहदेखि ३ हजार ५०० मिटरमा अस्थित फक्ताङलुङ गाउँपालिका६ घुन्साका पेमा शेर्पा हिउँ परे बाली सप्रने हुँदा किसान खुसी हुने बताउँछन्। तर, पछिल्लो समय हिमाल नै नांगिन थालेपछि चिन्ता बढेको बताए। क्षति गर्ने अरू, बेर्होने हिमाली नागरिक ताप्लेजुङमा नै छ कञ्चनजंघा संरक्षण क्षेत्र। ठूलो क्षेत्रफल ओगटेकाले वनजंगल पनि धेरै नै छन्। स्थानीयहरू जलवायु परिवर्तन बढाउने क्रियाकलापमा पनि संलग्न छैनन्। तर, उनीहरू नै यसको क्षति बेहोर्न बाध्य छन्। फक्ताङलुङ गाउँपालिकाका अध्यक्ष राजन लिम्बू यस क्षेत्रका नागरिकलाई नखाएको बिस लागेको बताउँछन्। भन्छन्, जलवायु परिवर्तन गर्नमा अन्य ठूला राष्ट्र, जो धनी भनिएकाहरू लागेका छन्। तर, उनीहरूले गरेको असर हामी जस्ता नागरिक र हाम्रा हिमालले भोग्नुपरेको छ। उनी यसरी भएको क्षतिपूर्ति स्थानीयले पाउनुपर्ने बताउँछन्। स्थानीयले पछिल्लो समय बाढी, पहिरो र अस्वाभाविक वर्षा सँगै हिमपातको असर भोगिरहेका छन्। उनीहरू कुन समय के गर्ने भन्ने सम्मको दोधारमा छन्। यो विषयमा सरकार मात्रै होइन यसरी क्षति गर्ने मुलुकहरू पनि जिम्मेवार बन्नुपर्छ। जलवायु परिवर्तनको असर खासगरी हिमाली क्षेत्रमा बढी छ। यसले स्थानीयवासीको जीवनशैली कष्टकर बनाएको अध्यक्ष लिम्बू बताउँछन्। भन्छन्, हिमालमा हिमरेखाभन्दा माथिसम्म हिउँ पग्लदै गइरहेको छ। जलवायु परिवर्तनले गर्दा वातावरणमा प्रतिकूलता आएको छ। हिउँ समयमै नपर्नु पनि प्रत्यक्ष अप्रत्यक्ष वातावरणमा असर पुर्याएको हुन्छ। कञ्चनजंघा हिमशृंखला क्षेत्रमा विश्वकै दुर्लभ जनावर हिउँ चितुवाको विशेष बासस्थान मानिन्छ। हिउँ नै पग्लदै गएपछि हिउँ चितुवासमेत संकटमा पर्न सक्ने उनी बताउँछन्। जलवायु परिवर्तनका असरका कारण हिमाली क्षेत्रमा हिमताल सुक्ने, पानीको मुहान सक्दै जाने, वनजंगल सुक्खा हुने भएकाले वन जंगलमा ढडेलो लाग्ने क्रमसमेत बढ्दै गएको छ। यो क्रमले वन जंगलमा रहने वन्यजन्तुको समेत स्थानान्तरण हुँदै जाने सम्भावना छ।"
सुक्खा पहिरोले गाउँ नै उच्च जोखिममा,"गोरखा : चुमनुब्री गाउँपालिका३ देवल गाउँ पहिरोको उच्च जोखिममा छ। दिनहुँ गइरहने सुक्खा पहिरोले एक महिनाको अवधिमा चार घर लगिसकेको छ। २३ घर बस्न नमिल्ने गरी चर्किएको र ६५ घर जोखिममा रहेको गाउँपालिकाका अध्यक्ष निमा लामाले जानकारी दिए। एक साताअघि म, उपाध्यक्ष, वडाअध्यक्ष, प्रशासकीय अधिकृतलगायतको टिम स्थलगत अध्ययनमा गयौं, गाउँपालिकाका अध्यक्ष लामाले भने, देवलको ६५ घरधुरीमध्ये हालसालैको सुख्खा पहिरोले चारवटा घर भत्किसकेका रहेछन्। बाँकी २३ घर पनि चर्किएका छन्। पहिरो गाउँ नजिकै पुगिसकेको छ। जताततै जमिनमा धाँजा फाटेको छ। ६५७० घर नै जोखिममा छन्। उच्च जोखिममा रहेका २३ घरधुरीलार्ई त्रिपाल वितरण गरेर फर्केको उनले बताए। प्रत्येक घरलार्ई दुईदुई थान त्रिपाल दियौँं र यथाशीघ्र सुरक्षित ठाउँमा सर्न अनुरोध गरेका छौं, अध्यक्ष लामाले भने, अब हामी बस्ती स्थानान्तरणका लागि पहल गर्नेछौं। पहिरोले जोखिम बनाएर राखेको घरहरू जाजरकोट भूकम्पको धक्काले भत्किएको उनले बताए। सुक्खा पहिरोले आक्रान्त भएपछि गाउँलेहरूले जनप्रतिनिधिहरूलार्ई गाउँमा बोलाएका थिए। गाउँलेले जनप्रतिनिधि आइदिनुपयो भनेर बोलाएर हैरान पारे, गाउँपालिकाकी उपाध्यक्ष लक्ष्मी गुरुङले भनिन्, पहिलेदेखि नै पहिरोले दुःख दिइरहेको ठाउँ हो, त्यसैले बोलाएका होलान्। बर्खामा पो पहिराले दुःख दिन्छ, हिउँदमा के दिन्छ भनेर सामान्य हिसाबले सोची बसेको थिएँ, तर धेरैपटक बोलाएपछि हामी टिम नै हेर्न गयौँ। त्यहाँँको अवस्था त एकदम दुःखलाग्दो, बिजोग रहेछ। दसैंयता तीन, चारवटा घर भत्किसकेका रहेछन्। गाउँको जताततै चिराचिरा परेर पहिरो जानलार्ई ठिक्क परेर बसेको रहेछ। समय छँदै सुरक्षित ठाउँ खोजेर सर्न भनेर आएका छौं। जाडोका बेला त्रिपालभित्र बस्न ती गाउँका बासिन्दालार्ई कठिन हुने उनले बताइन्। त्यस ठाउँमा विगत २० वर्षदेखि नै पहिरो जान थालेको हो। सो पहिरोले यसअघि तीनवटा टोल लगिसकेको अर्का स्थानीय गणेश कार्कीले बताए। लोक्पा, नुसिला, ब्लासिगाउँ र त्यहाँँको एउटा विद्यालय त त्यो पहिरोले पहिल्यै लागिसकेको हो। त्यहाँँका बासिन्दाहरू सुरक्षित ठाउँ खोज्दै देवल गएर बसेका थिए। त्यहाँँ पनि पहिरो पुग्यो, कार्कीले भने, पहिरो धेरै ठूलो भएकाले नियन्त्रण गर्न कठिन छ। अब त्यहाँँका बासिन्दालार्ई सुरक्षित ठाउँमा सार्नुको विकल्प छैन। गोरखामा भूकम्पयता पटकपटकको पहिरोले त्यहाँँका दर्जनौं घरधुरी विस्थापित भइसकेको वडाअध्यक्ष रामकुमार गुरुङले जानकारी दिए। पहिरो नरोकिएपछि अहिले गाउँ नै बग्ने खतरा रहेको गुरुङले जानकारी दिए। २० वर्षअघि त्यहाँँ रहेको सबै घर पहिरोले लगेपछि विस्थापित १३ घरधुरी अहिलेसम्म पक्की घरमा पुनस्र्थापन हुन नसकिरहेका बेला सोही पहिरो अर्को बस्तीसम्म पुगेको उनले बताए। अहिले सरेको गाउँ पनि पूरै बग्ने खतरामा छ, वडाध्यक्ष रामकुमार गुरुङले भने, त्यहाँँबाट विस्थापित भएका र जोखिममा रहेकालार्ई सुरक्षित स्थलमा स्थानान्तरण नगरी हुँदैन। त्यसका लागि गाउँपालिका, प्रदेश सरकारको मात्र प्रयासले सम्भव हुँदैन। केन्द्रीय सरकारले नै सहयोग गर्नुपर्छ। पहिरोबाट बस्ती जोगाउन केही वर्षअघि गाउँपालिकाले ३० लाख रुपैयाँँ खर्चेर जाली भरेको थियो। सबै तारजालीको पर्खाल पहिरोले नामेट पारेकाले बस्ती सार्नुको विकल्प नभएको गुरुङले बताए।"
घरेलु हिंसा बेहोर्दै ३ दिनकी सुत्केरी,"गुलरिया : घरमा सधैं किचकिच हुन्छ। श्रीमान्लगायत सासूससुराको मानिसक तथा शारीरिक यातना सहनुपर्छ। घरको कामधन्दा र छोराछोरीको स्याहार सुसारमै दिन बित्छ। अचेल त घरपरिवारले केटाकेटीलार्ई पनि सहन छाडिसके। कहिलेकाहीँ त मलार्ई पनि दिक्क लाग्छ। घर छाडेर कतै अन्तै गएर दिन बिताउँ जस्तो लाग्छ। भर्खर तीन दिन भयो छोरी जन्मेकी छे। अब त जिउ पनि हलुँगो भयो। गुलरिया नगरपालिका११ की अन्दाजी २८ वर्षीया पार्वती बर्माले भनिन्, आलो सुत्केरी शरीर ११ र ८ वर्षका दुई छोरा ३ वर्ष र ३ दिनकी २ छोरीसहित चार सन्तानको रेखदेख साह्रै चुनौती छ। घरपरिवारले वास्ता गर्दैनन्। घरेलु माया ममताको अभावमा जीवन निराश बनेको छ। सुत्केरी अवस्थामा न्यानो लगाउनु त के एक गिलास तातो पानीसम्म मन लागेका बेलामा उनले पाउँदिनन्। पोषिलो खानेकुराको अभाव छ। घरको चरम मानिसक तथा शारीरिक यातनाका कारण उनले मानिसक सन्तुलनसमेत गुमाएकी छन्। यतिखेर उनको अवस्था विक्षिप्त बनेको छ। थारू समुदायकी बाँकेको खजुराबाट मधेसी श्रीमान्सँग वैवाहिक बन्धनमा बाँधिएकी उनलार्ई रेखदेख गर्ने बेलामा श्रीमान् घरमा छैनन्। लैंगिक हिंसाविरुद्धको १६ दिने अभियान मनाइरहँदा घरेलु हिंसाको सिकार बनेकी भर्खरकी सुत्केरी शारीरिक स्वस्थताका लागि उनकै घरबाट उद्धार गरी गुलरिया नगरपालिकाले सेवा केन्द्रमा राखेर उपचार सुरु गरेको छ। दूधे बालिका र सुत्केरीसहित ३ जनाको सेवा केन्द्रमै रेखदेख भइरहेको छ। गुलरिया नगरपालिकाले हिंसामा परेका पीडित महिलाहरूको उद्धार गरी सेवा केन्द्रमार्फत शारीरिक एवं कानुनी उपचार गर्दै आएको गुलरिया नगरपालिकाकी नगर उपप्रमुख सावित्रा गौतमले बताइन्। घरेलु हिंसामा परेकी सुत्केरीको घरबाटै उद्धार गरेका छौं। पीडितको अवस्था दयनीय छ। केही महिना सेवा केन्द्रमै राख्छौं। त्यसपछि कानुनी उपचार सुरु हुन्छ। यतिखेर देशैभर लैंगिक हिंसाका घटनाहरू बढ्दै गएको पाइन्छ। संघसंस्थाहरूले हिंसा रोक्न सचेतनालगायतका विविध कार्यक्रमहरू गर्दै आए पनि आशातीत उपलब्धि हासिल हुन सकेको छैन। बेरोजगार, अशिक्षालगायत मानवीयता हराउँदै गएपछि हिंसाले उग्ररूप लिएको महिला अधिकारकर्मी शान्ति पुनर्स्थापना गृहकी संयोजक सपना शर्माले बताइन्। हामीले नगरपालिकासँग समन्वय गरी सुत्केरीको उद्धारमा सहकार्य गरेका छौं। लैंगिकलगायत महिला हिंसा बढ्दो छ। प्रहरी संघसंस्थालगायत सरकारी निकायका तथ्यांकले हिंसाहरू बढेको देखिन्छ, उनले भनिन् । महिला हिंसा रोक्न विद्यालय, परिवार एवं समाजमा व्यापक जनचेतना जगाउनु आवश्यक रहेको उनको भनाइ छ।"
एनसेल सेयर खरिदबिक्रीमा ठूलो आर्थिक अपराध भइरहेको छ : अध्यक्ष ओली,"नुवाकोट : नेकपा एमालेका अध्यक्ष केपी शर्मा ओलीले एनसेलको सेयर खरिदबिक्री प्रकरणमा ठूलो आर्थिक अपराध भइरहेको बताएका छन्। आइतार नेकपा एमालेले सञ्चालन गरेको झुलाघाट चिवाभन्जाङ्ग स्थलगत यात्राका क्रममा नुवाकोट पुगेका अध्यक्ष ओलीले देशलाई कंगाल बनाएर ढुकुटी भर्ने कमिसनको खेल बन्द गर्न गठबन्धन सरकारलाई आग्रह गरे । ओलीले एनसेल प्रकरणमा खरबौंको चलखेल भएको आरोप लगाएका छन् । आगामी सन् २०२७ मा नेपाल सरकारलाई हस्तान्तरण गर्नुपर्ने कम्पनीले छल्न कम्पनी अर्कालाई बेचेको नाटक गरिएको ओलीले बताए । आर्थिक अपरोधको खेल नेकपा एमाले र नेपाली जनतालाई मान्य नहुने उनको भनाइ छ। अध्यक्ष ओलीले ओलीले विदेशी पर्यटक नेपाल ल्याउन रेल र सुरुङमार्ग आवश्यक रहेको बताए। उनले नेपालको परराष्ट्र नीति असंलग्न रहेको हुँदा कोही शत्रु नरहेको बताए । नेपाल र नेपालीको हितमाभन्दा अहिलेको सरकार आफ्नै हितमा केन्द्रीत रहेको उनको आरोप छ । 'खरबौं अर अरबौं खेलमा देशलाई समस्या पारिदैछ,युवा शक्ति पलायन छन्,चिन्ता कस्ले गर्ने?,'अध्यक्ष ओलीले प्रतिप्रश्न गरे । उनले मध्यपहाडी लोकमार्ग स्तरोन्नति गर्ने विषयमा एमालेको गम्भीर ध्यान गएको बताए । हरेक क्षेत्रको विकास र विस्तार तीव्र गतिमा हुनुपर्नेमा अहिलेको सरकार कानमा तेल हालेर बसेको उनको आरोप छ। अब समृद्धिको यात्रामा अघि बढ्नुपर्ने बताउँदै ओलीले यही सन्देश लिएर नेकपा एमालेले मङ्सिर १४ गतेबाट अभियान सुरु गरेको उल्लेख गर्दै एमाले सरकारमा नहुँदा जनताले दुःख पाएको बताए। । एमालेलाई सरकारबाट हटाएपछि देशको अर्थतन्त्र जटिल अवस्थामा पुगेको उनको भनाइ छ । अध्यक्ष ओलीले देश विकास र परिवर्तनका लागि बैंकहरुले एकतर्फी रुपमा ब्याज बढाउन नमिल्ने बताए। बैंकले व्याज एकतर्फी बढाउने नीति परिवर्तन जरुरी रहेको उनको भनाइ छ । युवा शक्ति विदेश जानबाट रोक्न गठबन्धन सरकारले गर्न नसकेको ओलीको भनाइ छ । देशमा यातायात र कृषि क्षेत्रबाट जनताका धेरै काम गर्न सकिने उनले जिकिर गरे।"
वर्तमान सरकार कमाउ धन्दामा लागेकाले जनताको नजरमा गिर्यो : ओली,"प्रधानमन्त्री प्रचण्डलाई लक्षित गर्दै ओलीले आफन्तका लागि बाहेक जनता, लडाकु, घाइते, शहीद, शहिदका परिवारका लागि केही गर्न नसकेको बताए। नुवाकोट : नेकपा एमालेका अध्यक्ष तथा पुर्वप्रधानमन्त्री केपी शर्मा ओलीले देशमा अब बलियो राष्ट्रिय शक्तिको सरकार अपरिहार्य रहेको बताएका छन्। नेकपा एमालेले सञ्चालन गरेको संकल्प यात्राअन्तर्गत नुवाकोटको वट्टारबजारमा आयोजित सभालाई शनिबार राति सम्बोधन गर्दै ओलीले वर्तमान सरकार कमाउ धन्दामै लागेका कारण जनताको नजरमा गिरिसकेको ठहर गरेका हुन्। उनले वर्तमान सरकार देशका लागि अफापसिद्ध भइसकेको दावी गरेका हुन्। देशको हितको पक्षमा केही गर्न सक्ने सरकार मात्र अब जनताले मन पराउने भएकाले त्यसको नेतृत्व एमालेले गर्ने ओलीको दाबी छ। अरु कसैको इसारामा एयरपोर्ट चलाउन नसक्ने, देशको हितको पक्षमा केहि गर्न नसक्ने गठबन्धनको सरकार लुत्ते कुकुर जस्तै र हुतिहारा रहेको संज्ञा उनले दिए। उनले देशको स्वाधिनता, स्वतन्त्रता र स्वाभिमानको रक्षा गर्न नसक्ने सरकार कुर्सीमा बसिरहनुको कुनै औचित्य नरहेकोसमेत बताए। ओलीले स्वाधीन राष्ट्रले स्वतन्त्रता उपयोग गर्न नसक्नु लज्जाको विषय भएको बताए। उनले अगाडि भने, लिम्पीयाधुरा, लिपुलेक, कालापानीका प्रश्न उच्चस्तरीय संवादहरुमा किन उठ्दैन ? यो भन्दा गए गुज्रेका कुरा के हुन्छ? त्यो न्दा देश प्रतिको बेइमानी के हुन्छ? अध्यक्ष ओलीले सरकारको नालायकीले देशमा प्रतिगामी शक्तिहरु फेरि उठ्न थालेको बताए। ओलीले सरकारको गलत रवैयाका कारण यतिखेर यो वा त्यो बहानामा देशलाई समस्यामा पार्ने तत्वहरु सल्बलाइरहेको बताए। राष्ट्रियताको सवालमा पनि एमालेबाहेक अरु कसैले रक्षा गर्न नसक्ने बताए। उनले भने, 'विदेशबाट सञ्चालित, कसैको इसारामा नेपालमा एकता हुन नदिने, नेपालमा शान्ति हुन नदिने, नेपालमा लोकतन्त्र हुन नदिने, त्यसप्रति जनताको विश्वास हटाउने, अशान्ति मच्चाउने, शान्ति खलबल्याउने र देशलाई असहज स्थितिमा पारेर अरुकै स्वार्थ पूरा गर्ने प्रयासमा यस्ता तत्वहरू लागिरहेका छन्। उनले आफूले सरकार चलाउँदा उत्पादन वृद्धिदर ७ प्रतिशतभन्दा बढी पुर्याएको दाबी गरे। उनले अगाडि भने, 'एमालेको सरकार बन्नुअघि वर्षमा १० किलोमिटर सडक कालोपत्र हुन्थ्यो भने एमालेले साढे ५ किलोमिटरभन्दा बढी त एकैदिनमा गर्यो। अरुले एक वर्षमा गरेको काम एमालेले दुई दिनमै गर्यो। तर, अहिले त त्यो १० किलोमिटर पनि के होला? विकास निर्माणको काम ठप्प भएको छ। प्रधानमन्त्री प्रचण्डलाई लक्षित गर्दै ओलीले आफन्तका लागि बाहेक जनता, लडाकु, घाइते, शहीद, शहिदका परिवारका लागि केही गर्न नसकेको बताए। अध्यक्ष ओलीले उनले सरकारले पहिचानवादका नाममा नेपाली जनतालाई फेरि अल्मल्याउने, भ्रममा पार्ने प्रकारका क्रियाकलाप गरिरहेको बताए।उनले भने, कसैको बिर्ता होइन कुनै भूभाग नेपालको। प्रवेश गर्न दिन्न, तोडफोड गर्छु, आक्रमण गर्छु, मारपिट गर्छु भन्नेखालका गलत कुराहरु हामीले धेरै देखेका छौँ, यस्तो फुर्ती नलगाए हुन्छ, हामीले सामना गर्न नपरोस्, म उहाँहरूलाई भन्न चाहन्छु, यो बुद्धि छिट्टै सच्याउनुस्, यो बुद्धि फेरिहाल होइन भने यस बुद्धिले तिमीहरूलाई सर्वनाश गर्छ।"
मानव अधिकार संस्कृतिको विकास गर्न सरकार प्रतिबद्ध छ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले मानव अधिकार संस्कृतिको विकास गर्न सरकार प्रतिबद्ध रहेको बताएका छन्। ७५ औँ अन्तर्राष्ट्रिय मानव अधिकार दिवसको उपलक्ष्यमा शुभकामना सन्देश दिँदै प्रचण्डले मानव अधिकार सम्बन्धी अन्तर्राष्ट्रिय सन्धि, महासन्धिका प्रतिवद्धताहरु पूरा गर्न सरकार निरन्तर रुपमा क्रियाशील रहेको बताएका हुन्। उनले भने,प्रत्येक व्यक्तिको जीवन, मर्यादा, समानता, स्वतन्त्रताका साथै मानव अधिकारको सम्मान, संरक्षण र संर्वद्धन गरी मानव अधिकार संस्कृतिको विकास गर्न नेपाल सरकारको प्रतिबद्धता व्यक्त गर्दछु। केही बडापत्रमा आधारित र सन्धिजनित समितिमा पेश हुन बाँकी आवधिक प्रतिवेदनहरुसाथै विश्वव्यापी आवधिक समीक्षा प्रतिवेदन समयमा नै पेश हुने कुरामा समेत सरकार दृढ रहेको उनको भनाई छ। उनले दिवसका उपलक्ष्यमा मानव अधिकार संरक्षणका लागि अहोरात्र खटिने सरकारी तथा गैरसरकारी संयन्त्र, मानव अधिकारको खवरदारी गर्ने मानव अधिकार रक्षक, नागरिक समाज, पत्रकार, कुटनीतिक नियोगलगायत शुभकामना दिएका छन्। संयुक्त राष्ट्र संघको महासभाले सन् १९४८ को डिसेम्बर १० अर्थात् आजकै दिन मानव अधिकारको विश्वव्यापी घोषणापत्र जारी गरेको हो। यस दिनलाई विश्व समुदायले मानव अधिकारको अन्तर्राष्ट्रिय दिवसका रुपमा मनाउँदै आएको छ। घोषणापत्र जारी भएको आज ७५ वर्ष पूरा भएको छ।"
"कांग्रेसले कांग्रेसकै विश्वास गर्नुपर्छ,अरुको मुख हेर्नु पर्दैन : मिनेन्द्र रिजाल","काठमाडौं : नेपाली कांग्रेसका नेता मिनेन्द्र रिजालले कांग्रेसकै अगुवाइमा मुलुकमा सुशासन स्थापित हुनुपर्ने बताएका छन् । आइतबार नेपाली कांग्रेको 'मुखपत्र नेपाल पुकार'को लोकार्पण कार्यक्रममा बोल्दै नेता रिजालले केन्द्र र सातवटै प्रदेशमा नेपाली कांग्रेस सरकारमा भएको बेला समेत मुलुकमा सुशासन स्थापित भएन भने जनतामा नैराश्यता छाउने बताए। गठबन्धनको सरकार भएपनि मुलुकमा सुशासन स्थापित गर्ने जिम्मा कांग्रेसको भएको उनले बताए । उनले नेपाली कांग्रेसले मुलुकको शासन कसरी लिएर जान्छ भन्ने विषयलाई लिएर जनता प्रतिक्षारत रहेको बताए । नेपाली कांग्रेसका नेताकार्यकर्ताले भागबण्डा र गुटबन्दीमा विश्वास गर्न नहुने उनले औंल्याए। पूर्वरक्षामन्त्री समेत रहेका रिजालले आगामी निर्वाचनमा बहुमत ल्याउन कांग्रेसले कांग्रेसकै विश्वास गर्नुपर्ने बताए । उनले भने, 'कांग्रेसले म गरेर देखाउँछु । आजको चुनौतीको सामाना गर्छु भन्यो भने कांग्रेसले कसैको मुख हेर्नु पर्दैन् । त्यतातर्फ सबैले ध्यान दिऔं ।"
प्रधानमन्त्रीका प्रमुख राजनीतिक सल्लाहकार गजुरेलले दिए राजीनामा,काठमाडौं : प्रधानमन्त्री पुष्पकमल दाहालका प्रमुख राजनीतिक सल्लाहकार हरिबोल गजुरेलले राजीनामा दिएका छन्। राजीनामा दिए पनि प्रधानमन्त्रीले स्वीकृत नगरेको स्रोतले बताएको छ। प्रधानमन्त्री दाहालले गजुरेललाई गत माघ ९ गते प्रमुख राजनीतिक सल्लाहकारमा नियुक्त गरेका थिए। गजुरेलले राजीनामा दिनुको कारण भने खुलाएका छैनन्।
"उजुरीकर्तासँग छलफल सकियो,सर्वोच्चका प्रस्तावित न्यायाधीशको सुनुवाइ २९ मंसिरमा","काठमाडौं : संघीय संसद्को संसदीय सुनुवाइ समितिले सर्वोच्च अदालतका प्रस्तावित न्यायाधीशविरुद्ध उजुरी दिनेहरूसँग छलफल सकेको छ। प्रस्तावित ६ न्यायाधीशविरुद्ध ६ जना उजुरीकर्ताले उजुरी दिएका थिए। छलफल सकिएकाले अब प्रस्तावित न्यायाधीशहरूको सुनुवाइ २९ मंसिरमा हुनेछ। समितिको आइतबार बसेको बैठकले उजुरीकर्ता पुष्पप्रसाद गुरागाईं, चिरञ्जीवीभक्त पौडेल, प्रेमप्रसाद साह, युवराज चापागाईं, प्रवीण खनाललगायतसँग जानकारी लिएको हो । न्यायपरिषद्ले उच्च अदालतका चार न्यायाधीश र वरिष्ठ अधिवक्ता दुईजनालाई सर्वोच्च अदालतको न्यायाधीशका लागि प्रस्ताव गरी संसदीय सुनुवाइका लागि समितिसमक्ष पठाएको थियो । प्रस्तावित न्यायाधीशमा उच्च अदालत जनकपुरका न्यायाधीश शारङ्गा सुवेदी,उच्च अदालत पाटन हेटौँडा इजलासका न्यायाधीश अब्दुल अजीज मुसलमान,उच्च अदालत पाटनका न्यायाधीशद्वय महेश शर्मा र टेकप्रसाद ढुङ्गाना रहेका छन्। परिषद्ले वरिष्ठ अधिवक्ताद्वय सुनिलकुमार पोखरेल र बालकृष्ण ढकाललाई सर्वोच्च अदालतको प्रस्तावित न्यायाधीशमा सिफारिस गरेको हो । उनीमध्ये न्यायाधीश सुवेदीका नाममा छ, ढुङ्गानाका तीन र मुसलमानका नाममा एउटा उजुरी परेको थियो । न्यायाधीशका लागि शैक्षिक योग्यता, वरिष्ठ अधिवक्ता एवं अधिववक्ता हैसियतमा कम्तीमा १५ वर्ष निरन्तरुपमा वकालत, वरिष्ठता, अनुभव र विषयवस्तुको ज्ञान, कार्यकुशलता, इमान्दारिता, निष्पक्षता र नैतिक आचार, कानुन व्यवसायमा आर्जन गरेको ख्यातिका आधारमा परिषद्ले उनीहरुलाई छनोट गरेको हो ।"
उपप्रधान एवं गृहमन्त्री श्रेष्ठ डिस्चार्ज,काठमाडौं : उपप्रधानमन्त्री तथा गृहमन्त्री नारायणकाजी श्रेष्ठ अस्पतालबाट डिस्जार्च भएका छन्। स्वास्थ्य लाभ गरी गृहमन्त्री श्रेष्ठ आइतबार डिस्चार्ज भएको गृहमन्त्रालयका सहसचिव एवं प्रवक्ता नारायणप्रसाद भट्टराईले जानकारी दिएका छन्। उनका अनुसार गृहमन्त्री श्रेष्ठको स्वास्थ्य अवस्था सामान्य रहेको छ। गृहमन्त्री श्रेष्ठलाई छातीमा असहज भएपछि मंगलबार राती शहीद राष्ट्रिय गंगाला हृदय केन्द्रमा भर्ना गरिएको थियो। त्यहाँ उनको मुटुको खुम्चिएको नशाको एन्जियोप्लास्टी सर्जरी गरिएको थियो। यसअघि चीन भ्रमणका क्रममा उनको लेफ्ट सर्कमफ्लेक्स आर्टरीमा एन्जियोप्लास्टी गरिएको थियो।
संक्रमणकालीन न्याय टुंगोमा पुर्याउन पहल भइरहेको छ : प्रधानमन्त्री दाहाल,"काठमाडौं : प्रधानमन्त्री पुष्पकमल दाहाल प्रचण्डले संक्रमणकालीन न्याय टुंगोमा पुर्याउन ढिलाइ भइरहेको बताएका छन्। आइतबार ७५ औं अन्तर्राष्ट्रिय मानव अधिकार दिवसका अवसरमा मानव अधिकार आयोगले आयोजित कार्यक्रममा सम्बोधन गर्दै प्रधानमन्त्री दाहालले सर्वोच्च अदालतको आदेश,राष्ट्रिय मानव अधिकारको सुझाव तथा सिफारिस र अन्तर्राष्ट्रिय मापदण्डबमोजिम परिमार्जन गरी न्यायको अनुभूति हुनेगरी कार्यलाई छिट्टै निष्कर्षमा पुराउन सरकारले पहल गरिरहेको बताए। नेकपा माओवादी केन्द्रका अध्यक्ष समेत रहेका प्रधानमन्त्री दाहालले मानव अधिकारको प्रत्याभूति दिलाउन सरकार प्रतिवद्ध रहेको बताए। प्रधानमन्त्री दाहालले भने,'व्यक्तिको जीवन, मर्यादा र समानता र स्वतन्त्रताका साथ व्यवहार गरिने र मानव अधिकारको सम्मान संरक्षण र संवर्द्धन गरी मानव अधिकार संस्कृतिको विकास गर्न नेपाल सरकार प्रतिवद्ध छ।' मानव अधिकारको प्रत्याभूति दिलाउन अन्तर्राष्ट्रिय सन्धी र महासन्धी र प्रतिवद्धताहरू पूरा गर्न वर्तमान सरकार प्रतिवद्ध रहेको प्रधानमन्त्री दाहालको भनाइ छ। उनले भने,'हाम्रो समाजमा जरा गाडेर बसेको जातीय तथा लैंगिक विभेदका कारणहरूलाई सम्बोधन गर्न नेपालको संविधानमा ३१ वटा मौलिक हकको व्यवस्थाबमोजिम कानु बनाइ मानव अधिकारको प्रत्याभूति दिलाउन र नेपालले अनुमोदन गरेका मानव अधिकारसम्बन्धी ४१ वटा अन्तर्राष्ट्रिय सन्धी र महासन्धी र प्रतिवद्धताहरू पूरा गर्न वर्तमान सरकार प्रतिवद्ध छ।' प्रधानमन्त्री दाहालले जलवायु परिवर्तनका प्रभावहरू मानवअधिकारका सबै आयामलाई जोखिममा पारेको बताए। जलवायु परिवर्तनलाई बढवा दिने गतिविधिहरू अन्य राष्ट्रहरूले गर्ने र तर त्यसका प्रभावहरूको जोखिम नेपालजस्ता मुलुकहरूले भोक्नुपर्ने बिडम्बना रहेको धारणा व्यक्त गरे। जलवायु परिवर्तनको असरहरूसँग जुध्ने र अनुकूलनका लागि वातावरण सृजना गरी मानवअधिकारको रक्षा गर्न पनि नेपाल सरकार संवेदनशील रहेको बताए।"
विभेदको अन्त्य गरी मानवअधिकार सुनिश्चित गर्नुपर्छ : अध्यक्ष नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले समाजमा विद्यमान सबै प्रकारका भेदभावका अन्त्य गरी मुलुकमा जनताको आर्थिक तथा सामाजिक रुपान्तरण कायम गर्नुपर्ने बताएका छन् । ७५औँ अन्तर्राष्ट्रिय मानवअधिकार दिवसका अवसरमा आइतबार एक विज्ञप्ति जारी गर्दै अध्यक्ष नेपालले मानवअधिकार नागरिकको संवैधानिक अधिकारका रूपमा रहेकाले यसको सुनिश्चितता गर्न जातीय, लैङ्गिक तथा वर्गीय विभेदको अन्त्य गरिनुपर्छ बताएका हुन्। सार्वजनिक निकाय तथा विभिन्न कार्यस्थलमा कुनै पनि नागरिक मानवअधिकारबाट बञ्चित हुन नहुनेमा जोड दिँदै राज्यको मूलप्रवाहमा समाहित हुन नसकेका अल्पसङ्ख्यक, सीमान्तकृतलगायत समुदायको सामाजिक न्याय, हकहितका विषय मानवअधिकारका रूपमा संरक्षण गर्न सबै तहका सरकार संवेदनशील हुनुपर्ने विज्ञप्तिमा उल्लेख गरिएको छ । मुलुकमा विभिन्न समयमा भएको जनआन्दोलनबाट राजनीतिक क्रान्ति पूरा गरिएको जनाउँदै सबै नागरिकलाई सामाजिक न्यायका साथै समानताका कानुनी अधिकार रहेकाले त्यसलाई सुरक्षित गर्ने दायित्व राज्यको भएको विज्ञप्तिमा जनाइएको छ। अध्यक्ष नेपालले मानवअधिकारको पूर्ण कार्यान्वयनबाट लोकतान्त्रिक शासन प्रणालीलाई मजबुत बनाउन सहयोग पुग्ने विश्वास व्यक्त गर्दै विज्ञप्तिमा नागरिकको मौलिक हक कार्यान्वयन गर्नुपर्नेमा जोड दिए। संयुक्त राष्ट्रसङ्घको महासभाले सन् १९४८ को डिसेम्बर १० मा मानवअधिकारको विश्वव्यापी घोषणापत्र जारी गरेको थियो । सोही दिनको स्मरणमा प्रत्येक वर्ष डिसेम्बर १० मा अन्तर्राष्ट्रिय तहमा दिवस मनाउने गरिन्छ ।"
लोसपामा विवाद : महतो समूहका केन्द्रीय सदस्यले गरे बैठक बहिष्कार,"काठमाडौं : लोकतान्त्रिक समाजवादी पार्टी (लोसपा) का वरिष्ठ नेता राजेन्द्र महतोले केन्द्रीय समिति बैठक बहिष्कार गर्ने घोषणा गरेका छन् । आइतबार काठमाडौं एक पार्टी प्यालेसमा लोकतान्त्रिक समाजवादी पार्टी (लोसपा)मा को केन्द्रीय कार्य समिति बैठक बसेको छ। तर पार्टीमा दोस्रो वरियताका नेता राजेन्द्र महतो र उनका समूहका नेताहरुले आजको बैठक बहिष्कार गरेका हुन्। केन्द्रीय कार्य समिति बैठक । तस्बिर : राजकरण महतो लोसपाका केन्द्रिय सदस्य पिताम्बर महतोका अनुसार केन्द्रीय समिति विस्तार गर्दा राजेन्द्रनिकट नेताहरु छुटेका र पहिलादेखिनै सुनुवाई गर्न आग्रह गर्दा नमानेकाले बैठक बहिस्कार गरेका हुन्। उनले अन्नपूर्णसँग भने,केन्द्रीय समिति विस्तार गर्दा राजेन्द्र महतो निकट नेताहरु छुट्नु भएको थियो। यस विषयमा नेतृत्वलाई पटकपटक असन्तुष्ट व्यक्त गर्नुभयो। आफ्नो मत जानकारी गराएपनि सुनुवाइ नभएकाले उहाँहरुले आजको बैठक बहिस्कार गर्नुभएको हो। महतो समूहका केन्द्रीय सदस्यहरुले अध्यक्ष महन्थ ठाकुरको कार्यशैली एकलौटीपूर्ण भएको आरोप लगाउँदै बैठकमा नगएको उनको भनाई छ। केन्द्रीय कार्य समितिको आजको बैठकमा आगामी राष्ट्रिय सभा निर्वाचन, पार्टीको राजनीतिक कार्यदिशा सम्बन्धि प्रतिवेदन तयार पार्न कार्यदल गठन, संगठन विस्तार र अन्तरिम विधान पूनरावलोकन गर्न कार्यदल लगायत एजेण्डामा छलफल गर्ने कार्यसूची छ । यस्तो छ कार्यसूची"
प्रधानमन्त्रीलाई भेटेर मधेश सरकारको चेतावनी : संघीय कानुन छिटो निर्माण नगरे संघर्ष गर्छौं,"काठमाडौं : मधेश प्रदेशका मुख्यमन्त्रीसहितको टोलीले प्रधानमन्त्री पुष्पकमल दाहाल प्रचण्डलाई संघीय कानुन छिटो निर्माण नगरे संघर्ष गर्ने चेतावनी दिएको छ। आइतबार बिहान बालुवाटारमा प्रधानमन्त्री प्रचण्डलाई भेटेर मधेश प्रदेशका मुख्यमन्त्री सरोजकुमार यादवको नेतृत्वको टोलीले संविधानको व्यवस्था बमोजिमका संघीय कानुनहरू तत्काल निर्माण गर्न ध्यानाकर्षण गराएका हुन्। भेटमा उनीहरूले एक महिनाभित्र निजामती सेवा ऐन र प्रदेश प्रहरी समायोजन गरिसक्न संघीय सरकारलाई अल्टिमेटम दिएकोमा सो अवधि पूरा भएको भन्दै आफूहरू सङ्घर्षमा जाने बताएका हुन्। प्रधानमन्त्रीको सचिवालयका अनुसार जवाफमा प्रचण्डले आफू र आफ्नो पार्टी माओवादी केन्द्र नै संघीयताको जन्मदाता भएको स्पष्ट पार्दै संघीय कानुनहरू निर्माणमा सरकार गम्भीरतापूर्वक लागिरहेको बताए। उनले भने, सङ्घीयताका निम्ति सबैभन्दा बढी लडेको पार्टी हाम्रै पार्टी हो। सङ्घीय लोकतान्त्रिक गणतन्त्रका निम्ति मैले गरेको सङ्घर्ष र पहल तपाईहरूले देख्नुभएकै छ। अहिले पनि सङ्घीय कानुनहरू समयमै निर्माण गर्न मैले निरन्तर पहल गरिरहेको छु। तपाईहरू सबैले यसमा साथ दिँदै आउनुभएको छ। तपाईहरूले आआफ्नो पार्टीमा पनि पहल बढाउनुस् र सङ्घीयता कार्यान्वयन प्रभावकारी बनाउँ। सरकारले सङ्घीयता सम्बन्धी विधेयकहरू अगाडि बढाइसकेको बताउँदै प्रधानमन्त्रीले संसदबाट पास हुनुपर्ने भएकाले अहिले सङ्घर्षका कार्यक्रमलाई थाँती राख्न आग्रह गरेको प्रचण्डको सचिवालयले जनाएको छ। छलफलमा मुख्यमन्त्री यादवले प्रधानमन्त्री प्रचण्डको आग्रहलाई आफूहरूले सकारात्मक रूपमा लिएको बताएका थिए ।"
सभापति देउवाले गरे कांग्रेसको मुखपत्र 'नेपाल पुकार' को लोकार्पण,"काठमाडौं : नेपाली कांग्रेस सभापति शेरबहादुर देउवाले कांग्रेसको मुखपत्र 'नेपाल पुकार' को लोकार्पण गरेका छन्। आइतबार आयोजित एक कार्यक्रममा सभापति देउवाले नेपाल पुकारको लोकार्पण गरेका हुन्। उनले विगतमा नेपाल पुकार पढेर नेपाली कांग्रेसको धारणा सर्वसाधारणले बनाउने गरेको इतिहासको स्मरण गराए। सभापति देउवाले नेपाल पुकार सबै कांग्रेसका कार्यकर्तालाई पढ्न आग्रह समेत गरे। सभापति देउवाले भने,'नेपाल पुकार पढेपछि मात्रै नेपाली कांग्रेसको विचार थाहा हुन्छ।' सबै साथीहरूले एकपटक पुकार पढौं।' कांग्रेसको विचार थाहा पाएपछि कांग्रेसविरुद्ध हुने टिकाटिप्पणीको प्रतिकार सहजरुपमा गर्न सकिने उनको भनाइ छ। उनले कांग्रेसको मुखपत्र पुकारले २००७ सालदेखि महत्वपूर्ण भूमिका खेल्दै आएको बताए।"
मिसन ८४ देश बर्बादी हुनबाट जोगाउने महाअभियान हो : अध्यक्ष ओली,"काभ्रे : नेकपा एमालेका अध्यक्ष केपी शर्मा ओलीले मिसन ८४ मा देश बर्बाद हुन नदिन एमालेले महाअभियानको यात्रा सुरु गरेको बताएका छन्। आइतबार काभ्रेको कुन्तावेशीमा आयोजित कार्यक्रममा ओलीले एमाले सरकार बाहिर गएपछि देश अस्थिरता र अराजकतातर्फ धकेलिएको आरोप लगाए। उनले युवाहरू स्वदेशमा बस्ने वातावरण नहुनुमा वर्तमान सरकारको गतिविधिको कारण भएको जिकिर गरे। देशमा युवाशक्तिलाई टिकाउन उद्यमशीलता उन्नत कृषि, व्यवसायीकरण, विकासमुखी र प्रविधिको उच्चत्तम प्रविधिको प्रयोगले मात्रै सम्भव हुने बताए। ओलीले संकल्पको यात्रामा आएको स्थानीय जनसमुदायको मागपत्रमार्फत् आएको सबै कुरालाई बृहत् ढंगले छलफल गरी पूरा गर्नेतर्फ पार्टीपंक्ति लाग्ने बताए। उनले एमालेसँग एक्लै लड्ने आँट भएको दल नरहेको र मिसन ८४ ले देश बर्बादीको दिशाबाट फर्किने विश्वास राख्न सबैलाई अपिल गरे। अभियानले सिंगै पार्टी परिचालित भएको र यसबाट राजनीतिप्रति जनताको वितृष्णा र विश्वास कम भएको उनको भनाइ छ।"
राप्रपा नेपालको बैठक बस्दै,काठमाडौं : राप्रपा नेपाल केन्द्रीय कार्यसमितिको बैठक आजदेखि काठमाडौँमा सुरु हुने भएको छ । बैठकमा अध्यक्ष कमल थापाले राजनीतिक तथा महामन्त्री राजाराम बर्तौलाले सांगठनिक र कोषाध्यक्ष ज्ञानेन्द्र कार्कीले आर्थिक प्रतिवेदन प्रस्तुत गर्ने कार्यतालिका छ । पार्टी अध्यक्ष थापाद्वारा प्रस्तुत हुने सुशासनको माध्यमबाट आर्थिक समृद्धि सम्बन्धी राजनीतिक कार्यपत्र छ । कार्यसम्पादन समितिको हिजोको बैठकले कार्यपत्र परिमार्जनसहित अनुमोदन गरेको थियो । केन्द्रीय समिति बैठकबाट छलफलपश्चात मोर्चा निर्माण र आन्दोलनको तयारीबारेमा निर्णय गर्ने महामन्त्री बर्तौलाले जानकारी दिए। दुई दिनसम्म सञ्चालन हुने केन्द्रीय समिति बैठक भोलि दिउँसो काठमाडौँ उपत्यका भेलामार्फत निर्णयहरू सार्वजनिक गरेर सम्पन्न हुने पार्टीले जनाएको छ ।  रासस
धनगढीमा महिन्द्राको अत्याधुनिक सोरुम,"धनगढी : एसयूभी सेग्मेन्टका लागि नेपालकै अग्रणी कम्पनी अग्नि ग्रुपले सुदूरपश्चिमका लागि धनगढीबाट अत्याधुनिक सोरुम सहित महिन्द्रा गाडीको बिक्री वितरण सुरु गरेको छ। युवा व्यवसायी हरिशंकर ठाकुरको लगानी रहेको ठाकुर मोटर्सको आइतबार सुदूरपश्चिम प्रदेशका भौतिक योजना मन्त्री प्रकाशबहादुर देउवा र अग्नि ग्रुपका कार्यकारी निर्देशक अर्जुनप्रसाद शर्माले उद्घाटन गरे। उद्घाटन भएसँगै स्कर्पियोएन र एसटेन गाडी बिक्री वितरण गरिएको ठाकुर मोटर्समा प्रबन्ध निर्देशक हरिशंकर ठाकुरले बताए। भारत, दक्षिण अफ्रिका र अस्ट्रेलियामा पाएको सफलतापछि स्कर्पियोएन नेपाली बजारमा भित्र्याएको कम्पनीले बताएको छ। कम्पनीका अनुसार स्कर्पियोएन नेपालमा महिन्द्राको एसयूभी लाइनअपमा पछिल्लो थप सवारीसाधन हो, जसले प्रतिष्ठित ट्विन पिक्स लोगोको साथ ब्रान्डको विशिष्ट पहिचान प्रदर्शन गरेको छ। गाडीको अविस्मरणीय डिजाइन, अत्याधुनिक सवारी सञ्चालन र ह्यान्डलिङ, रोमाञ्चकारी प्रदर्शन, उन्नत टेक्नोलोजी, सुरक्षाको सुनिश्चितता र निसन्देह, यसको भूभागविजयी क्षमता भएका कारण एसयूभीहरूको नयाँ युगको प्रतिनिधित्व गर्ने अग्नि ग्रुपका कार्यकारी निर्देशक शर्माले बताए । नयाँ स्कर्पियोएनमा आकर्षक ३ वर्ष र १ लाख किलोमिटरको वारेन्टी प्लान रहेको कम्पनीले बताएको छ । नयाँ गाडी स्कर्पियोएनको परिचयात्मक प्रारम्भिमक मूल्य ८१ लाख ५० हजार रुपैयाँ तोकिएको महिन्द्राले जनाएको छ। स्कार्पियो एन डिजेल जेड ४ २डब्ल्यूडी एमटी ७ एसटीआरको ८१ लाख ५० हजार, स्कार्पियो एन डिजेल जेड४ ४डब्ल्यूडी एमटी ७ एसटीआर ९० लाख, स्कार्पियो एन डिजेल जेड८ ४डब्ल्यूडी एमटी ७ एसटीआर १ करोड १४ लाख, स्कार्पियो एन डिजेल जेड८ ४डब्ल्यूडी एटी ७ एसटीआर १ करोड २४ लाख रुपैयाँ पर्ने कम्पनीले जनाएको छ।"
अन्नपूर्णकर्मी लम्जेल पुरस्कृत,"इलाम : अन्तर्राष्ट्रिय मानव अधिकार दिवसका अवसरमा अन्नपूर्ण पोस्ट दैनिकका धनकुटा संवाददाता हरिबहादुर लम्जेल सम्मानित भएका छन्। मानव अधिकार मञ्च नेपाल इलामले पत्रकार लम्जेललाई मानव अधिकार वर्ष पुरस्कार २०८० प्रदान गरेको हो। लम्जेल अन्नपूर्ण पोस्ट दैनिक, एपिवान टेलिभिजन, अन्नपूर्ण डटकममा कार्यरत छन्। उनलाई १० हजार नगद र प्रमाणपत्रसहित पुरस्कृत गरिएको हो। उनलाई प्रदेश संसद रामबहादुर राना मगरले पुरस्कार हस्तान्तरण गरेका थिए। लम्जेल नेपाल पत्रकार महासंघ जिल्ला शाखा धनकुटाका सचिव हुन्। लम्जेलले मानव अधिकारका क्षेत्रमा बालबालिका, महिला, जातीय विभेद, शिक्षा, स्वाथ्य, किसान, प्राकृतिक प्रकोप लगायतका क्षेत्रमा कलम चलाउँदै आएका छन्।"
"एनसेलको सेयर खरिद बिक्रीबारे समितिले छानबिन थाल्यो, ३० दिनभित्रै प्रतिवेदन बुझाउने","काठमाडौं : सरकारले एनसेलको सेयर खरिद बिक्री सम्बन्धमा छानबिन गर्न बनाएको 'एनसेलको सेयर खरिद बिक्री अध्ययन तथा छानबिन समिति'लाई ३० दिनको समयसीमा दिएको छ। मन्त्रिपरिषदको मंसिर २१ गतेको बैठकले एनसेलको सेयर खरिद बिक्री छानबिन गर्न समिति बनाउने निर्णय गरेको थियो। सरकारले समितिलाई ३० दिनभित्रमा प्रतिवेदन पेस गर्ने कार्यादेश दिएको छ। अध्ययन समितिले आजैबाट औपचारिक रूपमा काम सुरु गरेको छ। सरकारले दिएको कार्यादेशभित्र रही तोकिएको समयसीमामा सुझावसहितको प्रतिवेदन बुझाउने समितिले जनाएको छ। समितिले छानबिनका क्रममा सरकारी अधिकारीहरू सेवा प्रदायक कम्पनी, विज्ञ लगायतहरूको राय सुझाव लिने छ। एनसेलको सेयर खरिद बिक्री सम्बन्धमा केही सूचना तथा जानकारी भए उपलब्ध गराइदिन समितिका संयोजक टंकमणि शर्मा दंगालले आग्रह गरेका छन्। गत साता मन्त्रिपरिषद बैठकले पूर्वमहालेखा परीक्षक टंकमणि शर्माको संयोजकत्वमा पाँच सदस्यीय समिति गठन गरेको थियो। समितिमा सचिव फणिन्द्र गौतम, सहसचिव बाबुराम भण्डारी,सहसचिव रितेशकुमार शाक्य र आइक्यानका अध्यक्ष सुजन कुमार काफ्ले रहेका छन्।"
उदयपुरको गाईघाटमा ग्यारेजबाट सुरु भएको आगलागी नियन्त्रण बाहिर,उदयपुर : उदयपुरको सदरमुकाम गाईघाटको एक ग्यारेजमा आगलागी भएको छ। आइतबार साँझ राज अटोबाट आगलागी सुरु भएको थियो। नगरपालिकाको दमकलले आगो निभाउने प्रयास गरिरहेको छ। आगो नियन्त्रण बाहिर छ। थप विवरण आउन बाँकी छ।
सोमबार देशका यी प्रदेशमा हुने छ हिमपात,"काठमाडौं : सोमबार देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। मौसम पूर्वानुमान महाशाखाका अनुसार कोशी, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। सोमबार राति देशको पहाडी भूभागमा आंशिक बदली रही देशका बाँकी भूभागमा मौसम सामान्यतया सफा रहनेछ। कोशी, बागमती, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ।"
म्यानमारमा बन्धक बनाएर अनलाइन स्क्यामिङमा लगाउने व्यक्ति पक्राउ,"काठमाडौं : म्यानमारमा बन्धक बनाएर अनलाइन स्क्यामिङमा लगाउने एक जना पक्राउ परेका छन्। पक्राउ पर्नेमा काठमाडौं महानगरपालिका३ बाँसवारीका ३६ वर्षीय बुद्ध लामा रहेका छन्। चिनियाँ भाषा अनुवाद रोजगारीको प्रलोभन देखाएर म्यानमारको म्यावडीस्थित चिनियाँ कम्पनीमा अनलाइन स्क्यामिङमा लगाएका थिए। सामाजिक सञ्जालबाट अमेरिकी,युरोपियन नागरिकलाई ट्रयापमा पारेर बिट क्वाईनमा लगानी गर्न बाध्य बनाउनका लागि एक साताको तालिम समेत दिएको पाइएको छ। कम्पनीले तोकेअनुसारको टार्गेट पुर्याउन नसकेमा कुटपिट गर्ने, करेन्ट लगाउने लगायतका शारीरिक तथा मानसिक यातना दिने गरेको पीडितले बताएका छन्। पीडितले १० महिनापछि नेपाल फर्कनका लागि कम्पनीलाई ८ लाख रुपैयाँ तिर्न बाध्य भएको अनुसन्धानबाट खुलेको छ। पक्राउ परेका उनलाई मानव बेचबिखन तथा ओसारपसार मुद्दामा काठमाडौं जिल्ला अदालतबाट ७ दिनको म्याद लिएर अनुसन्धान गरिरहेको मानव बेचबिखन अनुसन्धान ब्युरोले जनाएको छ।"
विद्युतको लापरबाहीले ज्यान गुमाउँदै नागरिक,"बझाङ : गहुँ खेतमा पानी लगाउन शनिबार बिहान १० बजे नारुगौंडा खोला छिरेका केदारस्युँ गाउँपालिका१ बिलीका २५ वर्षीय राम कुमार भण्डारी बेलुका ४ बजेसम्म नफर्केपछि परिवारको मनमा चिसो पस्यो। उनी घर नफर्केपछि ४० जना स्थानीय खोजीका लागि नारु गौडा खोलातर्फ लागे। दिउँसो ४ बजे खोजीका लागि खटिएका स्थानीयले चौडाम बगरको कान्द्वाल भीरमा राति आठ बजेतिर मृत फेला पारे। उनी भुइँमा लडेको अवस्थामा भेटिएका थिए। उनको टाउकोमा विद्युतको तारले छोएको देखियो। नेपाल विद्युत प्राधिकरणको ११ केभी प्रसारण लाइनमा देखिएको यो तेस्रो घटना हो। यो घटनापछि स्थानीय आक्रोशित भएका छन्। गाउँपालिकामा दुई वर्षअघि उजली देवी बोहराको पनि राष्ट्रिय प्रशारण लाइन मै करेन्ट लागेर मृत्यु भएको थियो भने २०७७ साल चैत महिनामा केदारस्युँ गाउँपालिका१, कापडी गाउँकी १३ वर्षीया बालिका कौशलया भण्डारी पनि करेन्ट लागेर गम्भीर घाइते भएकी थिइन्। सोमबार रोजगारीका लागि भारत जाने योजनामा रहेका २५ वर्षीय राम भण्डारीको विद्युत प्राधिकरणले लापरवाही पूर्वक तार छोडेका कारण पटक पटक दुर्घटना भइरहेको भए पनि सुरक्षाका उपाय अवलम्वन नगरेको स्थानीयले आरोप लगाए। शनिबार भएको घटनामा प्रहरीले घटनास्थलको नाप गर्दा विद्युतको तार जमिनबाट ५ फिट ९ इन्च मात्रै उचाइमा रहेको पाइएको र सिधा उभिँदा मृतकको तालुमा करेन्ट लागेको हुन सक्ने वडाध्यक्ष वीरबहादुर भण्डारीले बताए। वडाध्यक्ष भण्डारीले भने, पटक पटक यस्ता घटना भएकाले हामीले नेपाल विद्युत प्राधिकरणको वितरण केन्द्र बाग्थलालाई सुधार गरिदिन भनी निवेदन पनि दिएको थियौं। तर प्राधिकरण कुनै वास्ता नगर्दा पुनः यो घटना घटेको हो। प्राधिकरणको लापरवाहीले गर्दा वडाभरी नै विद्युतीय धराप विच्छ्याए जस्तो भएको र कुन बेला दुर्घटना हुने हो भन्ने डरले स्थानीय त्रसित भएको वडाध्यक्ष भण्डारीले बताए। नेपाल विद्युत प्राधिकरणको बझाङ वितरण केन्द्रका प्रमुख सुजन खड्काले भने आफू बझाङमा आएपछि विद्युतको तार जमिन नजिक रहेको कुरा कतैबाट जानकारी नआएको बताए। यो पाँच वर्ष पहिला निर्माण भएको लाइन हो। ठाउँ ठाउँमा बिग्रिएको छ। जोखिम रहेको ठाउँमा हामीले आफैं पत्ता लगाएर पनि तारलाई व्यवस्थित गर्ने गरेका छौ।"
एनसेलको सेयर खरिदबिक्रीविरुद्ध परेको रिट 'हेर्न नभ्याइने'मा,"काठमाडौं : दूरसञ्चार सेवा प्रदायक कम्पनी एनसेलको सेयर खरिदबिक्री प्रकरणबारे परेको रिट 'हेर्न नभ्याइने' सूचीमा राखिएको छ। प्रारम्भिक सुनुवाइका लागि रिट न्यायाधीश कुमार रेग्मीको इजलासमा तोकिएको थियो। प्रतिनिधिसभा सदस्य अमरेशकुमार सिंहले एनसेलको सेयर स्वामित्व खरिद बिक्री रोक्न माग गर्दै शुक्रबार सर्वोच्च अदालतमा रिट दिएका थिए। सांसद सिंहले रिटमा नेपालको नियम, कानुनको पालना नगरी कर छल्ने उद्देश्यले निकै कम मूल्यमा ८० प्रतिशत सेयर बिक्री गर्न भएको सम्झौतालाई मान्यता नदिन परमादेशको माग गरेका छन्। नेपालको नियमनकारी निकायले अनुमति नदिएको अवस्थामा गरिएको सेयर कारोबारको वैधानिकता उत्प्रेषणको आदेशले बदर गर्न समेत रिटमा माग गरिएको छ। आजियाटा र स्पेक्ट्रलाइट यूके लिमिटेडबीच कारोबार अपारदर्शी भएको र एनसेलको अनुमतिपत्र रहुञ्जेलसम्म आजियाटाले एनसेलको आम्दानी लैजाने गरी सेयर खरिदबिक्रीको सम्झौता भएको दाबी रिट निवेदनमा गरिएको छ। एनसेल कम्पनीको सेयरबिक्रीमा विधिको शासनलाई चुनौती भएको उल्लेख गर्दै रिटमा अहिलेसम्मकै सबैभन्दा ठूलो भ्रष्टाचार काण्ड भएको जिकिर गरिएको छ। मलेसियाको कम्पनी आजियाटाले आफूसँग भएको एनसेलको ८० प्रतिशत स्वामित्व बेचेको सार्वनजिक भएपछि विवाद सुरू भएको छ।"
नागढुंगाबाट दुई केजी सुन बरामद प्रकरण : थप एकजना चिनियाँ नागरिक पक्राउ,काठमाडौं : नागढुंगामा दुई केजी सुन बरामद प्रकरणमा एकजना चिनियाँ नागरिक पक्राउ परेका छन्। पक्राउ पर्नेमा २७ वर्षीय   रहेको काठमाडौं उपत्यका अपराध अनुसन्धान कार्यालयका प्रवक्ता एवं प्रहरी उपरीक्षक रविन्द्र रेग्मीले जानकारी दिए। मंसिर २१ गते रसुवाबाट काठमाडौं आउँदै गरेको निजी गाडीबाट दुई किलो सुनसहित तीनजना पक्राउ परेका थिए भने चिनियाँ नागरिक  फरार थिए। यसअघि पक्राउ परेका तीनैजना रसुवाका स्थानीय थिए। पक्राउ परेका चिनिया नागरिक  लाई थप अनुसन्धानका लागि जिल्ला प्रहरी परिसर टेकु पठाइएको प्रहरीले जनाएको छ।
बाला चतुर्दशीको अवसरमा झापाका चार पालिकामा स्थानीय बिदा,"झापा : झापाका चार पालिकाले भोलि स्थानीय बिदा दिएका छन्। हिन्दु धर्मावलम्बीहरूको बाला चतुर्दशी पर्वका अवसरमा अर्जुनधारा नगरपालिका, शिवसताक्षी नगरपालिका, बुद्धशान्ति गाउँपालिका र बाह्रदशी गाउँपालिकाले भोलि बिदा दिएका हुन्। ती पालिकाहरूले आइतबार सूचना जारी गर्दै भोलि नगरपालिकागाउँपालिका कार्यालय र मातहतका शाखा, वडा कार्यालय , शैक्षिक संस्था र स्वास्थ्य संस्थाहरू बन्द रहने जनाएको छ। बाला चतुर्दशीको अवसरमा अर्जुनधारा जलेश्वरधाम, सताक्षीधाम, विराट पोखरी, बाह्रदशी साधुकुटी गौरीशङ्कर शिवालय, मेचीनगरको कृष्ण थुम्कीलगायतका धार्मिक स्थलमा सत्बीज छर्ने भक्तालुहरूको घुइँचो लाग्ने गरेको छ।"
"गाउँमा करोडौँको सुन्तला, बजार पुर्याउन गाह्रो","तनहुँ : तनहुँको कर्णालीका रुपमा देवघाटका ग्रामीण भेगलाई चिनिन्छ। यो सुन्तला उत्पादनको पकेट क्षेत्र पनि हो। यहाँ उत्पादित करोडौँको सुन्तला बाटो अभावका कारण बजारसम्म पुर्याउन सकस हुने गरेको छ। अहिलेको समयमा यहाँको मुख्य उत्पादन भनेकै सुन्तला रहेको स्थानीय बताउँछन्। देवघाट गाउँपालिकाका विभिन्न वडामा यस वर्ष करोडौँको सुन्तला उत्पादन भएको छ। देवघाट सुन्तला उत्पादनका लागि नेपालकै प्रख्यात ठाउँ भए पनि यहाँका ग्रामीण क्षेत्रमा पूर्वाधार विकास नहुँदा उत्पादित सुन्तला बजारसम्म पुर्याउन नै गाह्रो हुने गरेको स्थानीयको भनाइ थियो। यहाँ उत्पादित सुन्तला सिधैँ काठमाडौंको कालीमाटीस्थित तरकारी तथा फलफूल बजारमा लग्ने गरिएको देवघाट३ छापस्वरा लुम्रिङका किसान कर्णसिंह रानाले बताए। त्यहाँ देवघाटको सुन्तला नेपालकै उत्कृष्ट मान्दै कारोबार हुने गरेको उनले अनुभव सुनाए। राना लामो समयदेखि सुन्तलाखेती गर्दै आएका छन्। १३ वर्षदेखि सुन्ताला खेती गर्दै आएका रानाले भने, हामीले यहाँ उत्पादन गरेका सुन्तला रोपवे (तुइन) र घुमाउरो बाटोको सहायता लिएर बजारसम्म पुर्याउने गरेका छौँ। बाटो अभाव र जटिलताका कारण यहाँ उत्पादित सुन्तला बजारसम्म पुर्याउँदा दोब्बर भाडा तिर्नुपर्छ। विकट गाउँ भए पनि लुम्रिङबाट मात्रै करिब तीन करोडभन्दा बढीको सुन्तला उत्पादन भएको उनले जानकारी दिए। यहाँबाट उत्पादित सुन्तला सिधैं काठमाडौं पठाउछौं। यहाँ उत्पादित सुन्तलाको माग उच्च भए पनि रोपवे र घुमाउरो बाटोका कारण ढुवानीमा निकै सास्ती हुने गरेको छ, रानाले भने, उत्पादन राम्रो भएकाले गाउँमा बस्ने वातावरण भने बनाएको छ। देवघाट३ का सुग्रिड, छिपछिपे, छापस्वरा, दगरा, लुम्रिङमा अन्य स्थानमा भन्दाबढी सुन्तला उत्पादन हुने देवघाट क्षेत्र विकास समितिका अध्यक्ष एवं सुन्तला कृषक भीमबहादुर रानाले जानकारी दिए। उनका अनुसार यस वर्ष लुम्रिङ गाउँबाट मात्रै तीन करोडभन्दा बढीको सुन्तला निर्यात भएको छ। अन्य अन्नबाली उत्पादन कम भए पनि सुन्तलाले गाउँको पहिचान बनाएको उनको भनाइ थियो। स्थानीय किसान व्यावसायिक सुन्तालाखेती गर्न थालेपछि गाउँमा युवापुस्ताको उपस्थिति देखिन थालेको भीमबहादुरले बताए। उनले भने, अन्य अन्नबाली उत्पादन नभएका यहाँका किसानमा पछिल्लो समय सुन्तला उत्पादन बढेपछि केही वर्ष यता आशा पलाएको छ। छिपछिपे, छापस्वरा, लुम्रिङ, दगरा, गाईघाटलाई राजमार्गसम्म जोड्न त्रिशूली र सेतो नदीमा पुल नहुँदा सुन्तला बजारसम्म लैजान निकै सास्ती हुने गरेको किसान भीमबहादुरले बताए। किसान नवराज गुरुङले सुन्तला बेचेरै यहाँका केही किसान लखपती बनेका बताए। लुम्रिङका एकै घरबाट कम्तीमा २० भन्दाबढीको सुन्तला उत्पादन गरी बिक्री हुँदै आएको उनले जानकारी दिए। वार्षिक करोडौँको उत्पादन भए पनि उक्त सुन्तलालाई बजारसम्म लैजान भने समस्या हुने गरेको किसान बताउँछन्। नदी पारी रहेको सडकसम्म सुन्तला पुर्याउनै सकस हुने कृषक कृष्णबहादुर गुरुङले बताए। बजारसम्म पुर्याउन अधिकांशले रोपवे तथा घुमाउरो बाटो प्रयोग गर्ने गरेका उनको भनाइ थियो। दमौली, पोखरा तथा काठमाडौंसम्म सुन्तला निर्यात गर्ने गरिएको गुरुङले जानकारी दिए। लुम्रिङ र छिपछिपेका कृषकले बुद्धसिंह मार्गको नाल्दीघाटमा पुल नहुँदा पनि सदरमुकाम दमौली हुँदै बजारसम्म सुन्ताला पुर्याउन सकिने उनले बताए। भरिया वा घुमाउरो बाटोमार्फत दोब्बर भाडा तिरेर सुन्तला बजार पुर्याउँदै आइएको भीमबहादुरको भनाइ थियो। अहिले नाल्दी र गाईघाटमा पुल नहुँदा यहाँका किसानले कोटा, बैदी हुँदै साराङघाटको मोटरेबल पुलको बाटो प्रयोग गरी दमौली तथा काठमाडौंसम्म सुन्तला पठाउने गरेका छौँ, उनले भने। यसरी गुमाउरो बाटो प्रयोग गर्दा किसानले दोब्बर भाडा तिर्नु परेको गुरुङले बताए। केही किसानले मुग्लिङनारयणगढ सडकको गाईघाटसम्म जिपमा ल्याएर त्यहाँबाट भरियामार्फत झोलुङ्गे पुल तारेर राजमार्गसम्म ल्याउने गर्दछन्, उनले भने, आँपस्वारा दगराका कृषकले भने ग्राभिटी रोपवेमार्फत बुद्धसिंह मार्गमा लगेर त्यहाँबाट दमौली हुँदै काठमाडौं लेजाने गरेका छन्। नाल्दी र गाईघाटमा पुल भएको भए यहाँ उत्पादित सुन्तला ढुवानीमा सहज हुने गुरुङको भनाइ थियो। पुल नहुँदा ढुवानी खर्च दोब्बर तिर्न बाध्य छौँ। नाल्दीमा पुल निर्माणको योजना परेको थियो। तनहुँ जलविद्युत् आयोजनाको तल्लो सेती जलविद्युत् आयोजनाको डुबान क्षेत्रमा पुल पर्ने भएकाले उक्त योजना पनि स्थगित भएको छ। पुल र व्यवस्थित सडक नहुँदा यहाँका किसानले तुइनको प्रयोग गर्न बाध्य भएका उनले बताए। यहाँ उत्पादित सुन्तलाका साथै अदुवा, केरा तथा अन्य फलफूल तुइनबाट नै राजमार्गसम्म पुर्याएर बजारसम्म पुर्याउने गरिएको गुरुङले जानकारी दिए। साथै बाख्रा, कुखुरा तथा अन्य पशुपक्षीका लागि दाना तथा चोकर पनि तुइनबाट नै ल्याउने गरिएको उनले बताए। छापस्वारामा करिब ६० घरपरिवार रहेका छन्। ढुवानीमा समस्या उत्पादित सुन्तला बजार पुर्याउन तथा दैनिक खाद्यान्न गाउँसम्म ल्याउनेरलैजाने मुख्य ढुवानीको माध्यम भनेको घुमाउरो बाटो र तुइन मात्रै हो। यस क्षेका स्थानीय अप्ठ्यारो र त्रासपूर्ण यात्रा गर्न बाध्य छन् भने उनीहरुले ढुवानीको समस्या भोग्दै आएका छन्। देवघाट क्षेत्र विकास समितिका अध्यक्ष एवं सुन्तला कृषक रानाले भने, सेती नदीमाथि पुल हालेर गाउँसम्म मोटरबाटो सहज बनाउन पाए गाउँलेलाई सहज हुन्थ्यो। मोटरबाटो नहुँदा जोखिम मोलेरै सामान ढुवानी गर्नुपर्छ। कहिलेकहीँ त सामान तुइनबाट झरेर क्षति हुन्छ। देवघाट गाउँपालिका अध्यक्ष तिलबहादुर थापाले गाउँपालिका तीनतिरबाट नदीले घेरिएकाले निकै समस्या भएको बताए। यनका ग्रामीण भेगलाई जोड्न पक्की पुल निर्माण गर्नुपर्ने अवस्था छ। नदीमा पुल नहुँदा ढुवानी र गाउँपालिकासम्म आउनका लागि सकस हुने गरेको उनको भनाइ थियो। अध्यक्ष थापाले ग्रामीण क्षेत्रलाई सहज बनाउन सेतीमादी नदीमाथि नाल्दीघाटदेखि लुम्रिङसम्म जाने ग्रामीण सडकलाई पालिकाले सुन्तला मार्गकै नामकरण गरी बजेट विनियोजन गरेको जानकारी दिए। उनका अनुसार गाउँपालिकाकै स्रोतबाट सडक सञ्जाल जोडिए पनि पुल नहुँदा राजमार्गसम्म समान ढुवानी गर्न समस्या भइरहेको छ। अध्यक्ष थापाले यस्ता ग्रामीण क्षेत्रसँग जोडिएका बस्तीलाई सहज बनाउन संघीय सरकारले नै चासो दिनुपर्नेमा जोड दिए। कृषि क्षेत्रलाई प्रोत्साहन गर्न सामूहिक तवरबाट अनुदानको कार्यक्रम सञ्चालन गरिएको उनले बताए। नर्सरीका लागि ३० लाख विनियोजन गरिएको जनाउँदै अध्यक्ष थापाले काफलडाँडामा सुन्तला नर्सरी स्थापना गरिएको बताए। उनका अनुसार देवघाटका १, २, ३ र ४ नम्बर वडाका विभिन्न भाग सुन्तला उत्पादनको पकेट क्षेत्र हुन्। विगतमा बारीबाटै डोकोमा बोकेर यहाँका किसानले सुन्तला नारायणगढ बजार क्षेत्र पुर्याउने गरेका थिए। नदीमाथि पुल नहुँदा यहाँका किसानको राजमार्गसम्म सिधै पहुँच पुगेको छैन। यसले गर्दा विचौलियामार्फत दमौली, मुग्लिन, नारायणगढ र काठमाडौंसम्म सुन्ताला पुर्याउन घुमाउरो तथा रोपवे प्रयोग गर्नुपर्दा स्थानीयले उचित फल पाउन सकेका छैनन्। रासस"
पितृको सद्गतिका लागि महादीपदान गर्न पाशुपत क्षेत्रमा लाखौँ भक्तजन,"काठमाडौँ : दिवंगत पितृको सद्गतिको कामना गर्दै पशुपतिनाथलगायत देशभरका शिवालयमा गरिने महादीपदानका लागि लाखौँ भक्तजनको भीड लागेको छ। प्रत्येक वर्ष मार्ग शीर्ष कृष्ण त्रयोदशीको बेलुकीदेखि पशुपति क्षेत्रलगायत देशभरका शिवालयमा यो मेला लाग्ने गर्छ। पशुपतिनाथलगायत देशभरका शिवालयमा अहिले बेलुकी दिवंगत पितृका नाममा बत्ती बालिएको छ। मंसिर २५ गते सोमबार बिहान दिवंगत पितृको सद्गतिको कामना गर्दै पशुपति क्षेत्रको विशेषगरी मृगस्थलीमा शतबीज छरिन्छ। यसका लागि आज बिहानैदेखि लाखौँ भक्तजन पशुपति क्षेत्रमा आएका छन्। प्रत्येक वर्ष मार्ग शीर्ष कृष्ण चतुर्दशीको बिहान पशुपतिनाथलगायत देशभरका शिवालयमा शतबीज छर्ने गरिन्छ। यस पर्वका लागि कोषले पशुपतिनाथको पूर्वी ढोकाअघिको वाग्मतीबाट पारि जान बाँसको अस्थायी पुल निर्माण गरेको छ। यसैगरी शतबीज मार्गमा बत्ती राखिएको कोषका प्रवक्ता रेवतीरमण अधिकारीले जानकारी दिए। कोषले पशुपति क्षेत्रमा पर्याप्तमात्रामा धारा र शौचालयको व्यवस्था पनि गरेको छ। पशुपति क्षेत्रका भष्मेश्वर, बोडेपाटी, बाहिरी पश्चिम ढोकाअघि र राममन्दिरमा धुनी जगाउने व्यवस्था गरेको छ। पर्वका अवसरमा कोषले रोपेको बिरुवा नमास्न, ढुंगा छापेको ठाउँमा शतबीज नछर्न कोषले भक्तजनसँग आह्वान गरेको छ।"
सन्दीप लामिछानेविरुद्धको मुद्दामा आज पनि सुनुवाइ भएन,"काठमाडौं : क्रिकेटर सन्दीप लामिछानेविरुद्धको मुद्दाको सुनुवाइ आज पनि स्थगित भएको छ। यसअघि पटक पटक स्थगित हुँदै आएको लामिछानेविरुद्धको मुद्दा काठमाडौं जिल्ला अदालतका न्यायाधीश पदमराज पाण्डेयको इजलासमा परेको थियो। सन्दीपका कानुन व्यवसायीबाट सुनुवाइ स्थगित गरिएको जिल्ला अदालत प्रशासनले जनाएको छ। यसअगाडि न्यायाधीश केशवप्रसाद घिमिरेको एकल इजलासले मुद्दामाथि सुनुवाइ गर्दै दुवै पक्षका कानुन व्यवसायीहरूलाई बहस नोट पेश गर्न आदेश दिएको थियो। लिखित बहस नोट पेस गर्न मंसिर २२ सम्मको समय दिएर,आजका लागि पेसी तोकिएको हो। बहसलाई छोट्याउन सरकारी पक्ष र प्रतिवादीका कानुन व्यवसायीबाट बहस नोट झिकाइएको हो। लामिछानेमाथि काठमाडौंको गौशालास्थित एक होटलमा नाबालिका बलात्कार गरेको आरोप छ। यस अगाडि जिल्ला अदालत काठमाडौंले लामिछानेविरुद्धको मुद्दामा गौशाला२६ को बसाइँसराइ तथा जन्मदर्ता सम्बन्धी थप अभिलेख झिकाउने आदेश दिएको थियो। लामिछानेको मुद्दामा पटक पटक पेसी तोकिँदै आएपनि फैसला नभई सर्दै आएको छ। यसअघि मुद्दाको थुनछेक बहसका क्रममा जिल्ला अदालत काठमाडौंले लामिछानेलाई पुर्पक्षका लागि कारागार पठाउने निर्णय गरेको थियो। बाहिरबाट मुद्दा लड्न पाउने माग गर्दै लामिछाने जिल्ला अदालतको सो फैसलाविरुद्ध उच्च अदालत पाटनमा रिट दायर गरेका थिए। पछि उच्च अदालत पाटनले २० लाख धरौटीमा छाड्न आदेश दिएको थियो। धरौटीमा रिहा भएपछि लामिछाने फेरि सर्वोच्च अदालत गएका थिए। धरौटी रकम धेरै लिएको र विदेश जान रोकेकाले त्यसको विरुद्धमा सर्वोच्च पुगेका थिए। पछि सर्वोच्च अदालतले लामिछानेलाई क्रिकेट खेल्न विदेश जान अनुमति दिएको थियो। त्यसपछि उनलाई अन्तर्राष्ट्रिय रुपमा क्रिकेट खेल्नका लागि विदेश जान सहज भएको थियो। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।"
ठूलोखोला जलविद्युत आयोजनाको मुख्य सुरुङ निर्माणको काम सकियो,"बेनी : २१३ मेगावाट क्षमताको ठूलोखोला जलविद्युत आयोजनाको सुरुङ जोडिएको (टनेल ब्रेकथ्रु) छ । म्याग्दीको रघुगंगा गाउँपालिका८ मा निर्माणाधिन आयोजनाको दुई हजार सात सय मिटर सुरुङ निर्माण सकिएको हो । इन्लेट र आउटलेट गरी दुई ठाउँबाट मात्रै टनेल निर्माण गरिरहेको आयोजनाले करिब २० महिनामा मुख्य सुरुङ (हेडरेस्ट टनेल) निर्माण गरेको जनाएको छ । संयुक्त ऊर्जा लिमिटेडले निर्माण गर्न लागेको यस आयोजनामा २०७८ मंसिरदेखि टनेल निर्माण सुरु भएर शनिबार टनेल ब्रेकथ्रु गरेको आयोजनाका प्रमुख रविन्द्र हमालले जानकारी दिए । हिमाली क्षेत्र र प्राकृतिक प्रकोपका वावजुद २० महिनामै सुरुङ निर्माण गरिएको छ,उनले भने सबैभन्दा कठिन मानिने टनेल जोड्ने काम सकिएको छ,ड्याम साईड र विद्यूतगृहमा समेत धमाधम काम भइरहेको छ । ७० प्रतिशत निर्माण कार्य सम्पन्न भएको यस आयोजनामा आगामी आठ महिनाभित्र निर्माण सकेर विद्युत उत्पादन हुने आयोजनाले जनाएको छ । रघुगंगा नदीस्थित फेदीखोलामा मुहान रहने यस आयोजनामा पानीलाई छरीस्थित रघुगंगा नदीको किनारमा रहने विद्युतगृहमा खसालेर विद्युत उत्पादन गरिनेछ । आयोजनामा छ सय मिटर पेनस्टक टनेल रहनेछ । चार सय ९५ मिटर पेनस्टक टनेल खनिसकिएको छ भने एक सय मिटर भर्टिकल पेनस्टक टनेल मध्ये पचास मिटर खन्न बाँकी छ । यस आयोजनामा अहिले करिब २२५ जना कामदारले नियमित रुपमा काम गर्दै आएका छन् । गैर आवासीय नेपाली र नेपालीहरुको ३० प्रतिशत लगानी रहेको यस आयोजनामा ७० प्रतिशत बैंक तथा वित्तिय संस्थाहरुको लगानी रहेको छ । यस आयोजनामा नेपाल बैंक लिमिटेडको नेतृत्वमा सनराईज बैंक,राष्ट्रिय बाणिज्य बैंक, सिद्धार्थ बैँकले लगानी गरेको आयोजनाले जनाएको छ । यस आयोजनामा गत असारमा आएको बाढीले बाँधतर्फ निर्माणधिन पूर्वाधारमा क्षति पुर्याएपछि आयोजनको निर्माण कार्य केहि पछि धकेलिएको हो । आयोजनाको सिभिल ठेकेदार कम्पनी साकुरा पावरत्रिपल एस जेभीले आवश्यक जनशक्ति र मेसिन उपकरण परिचालन गरेर आयोजनालाई थप गरिएको लक्ष्यमा सम्पन्न गर्ने तयारी गरेको जनाएको छ । आयोजना सम्पन्न गर्न करिब ३ अर्ब ६० करोड रुपैयाँ लागत अनुमान गरिएको छ । आयोजनाबाट उत्पादन हुने विद्युतलाई केन्द्रीय प्रशारण लाइनमा जोड्नका लागि २३ किलोमिटर लामो प्रशारण लाइन निर्माणको चरणमा रहेको छ"
साउथ अफ्रिका पठाइदिने प्रलोभन देखाएर लाखौं ठगी गर्ने पक्राउ,काठमाडौं : साउथ अफ्रिका पठाइदिने प्रलोभन देखाएर लाखौं ठगी गर्ने एक जना पक्राउ परेका छन्। पक्राउ पर्नेमा झापाको विर्तामोड नगरपालिका४ घर भई काठमाडौंको गौरीघाट बस्ने १८ वर्षीय अन्जेश गिरी रहेका छन्। उनले दुई जनालाई वैदेशिक रोजगारीका लागि साउथ अफ्रिका पठाइदिने भनेर १७ लाख रुपैयाँ लिएर सम्पर्कविहीन भएका थिए। प्रतिव्यक्ति साढे ८ लाख रुपैयाँ लाग्ने र मासिक १ लाख २० हजार कमाई हुने आश्वासन दिएर १७ लाख पाएपछि सम्पर्कविहीन भएका उनलाई काठमाडौं उपत्यका अपराध अनुसन्धान कार्यालयको टोलीले सिनामंगलबाट पक्राउ गरेको हो। उनलाई थप अनुसन्धान तथा कारबाहीका लागि वैदेशिक रोजगार विभाग पठाइएको छ।
पोखरामा अझै गुडिरहेका छन् २० वर्ष पुराना सवारीसाधन,"पोखरा : सरकारले २० वर्ष पुराना सवारीसाधन विस्थापन गर्ने निर्णय गरेको एक दशक बित्न लाग्दा पनि त्यस्ता सवारीसाधन सञ्चालनमा पूर्ण रोक लागेका छैनन्। यान्त्रिक अवस्था ठिक नभएका (थोत्रा) सवारीसाधन सडकमा गुड्दा प्रदूषण, दुर्घटनाको जोखिम बढ्नुका साथै ट्राफिक व्यवस्थापनमा चुनौती थपिएको छ। गण्डकी प्रदेशको भौतिक पूर्वाधार विकास तथा यातायात मन्त्रालयका अनुसार प्रदेशमा दर्ता भई २० वर्ष नाघेका झण्डै चार सय सवारीसाधन सञ्चालित छन्। प्रदेश सवारी तथा यातायात व्यवस्थापन ऐन, २०७६ ले समेत २० वर्ष पुराना सवारीसाधन सञ्चालनमा रोक लगाए पनि कतिपय सवारी धनीले अटेर गरी सञ्चालन गरिरहेका यातायात व्यवस्था कार्यालय कास्कीका प्रमुख डिल्ली रिजालले जानकारी दिए। सार्वजनिक सवारीसाधन २० वर्ष पुगेपछि अनिवार्य लगतकट्टा गरी दर्ता खारेज गर्नुपर्ने कानुनी प्रावधान रहेको उनले बताए। जिल्ला ट्राफिक कार्यालय कास्कीका प्रहरी निरीक्षक भानु शर्माले सवारी चेकजाँचका क्रममा केही दिनअघि भेटिएको २० वर्ष पुरानो ट्याक्सीलाई नियन्त्रणमा लिई कारबाहीका लागि यातायात कार्यालयमा पठाइएको बताए। 'कागजात हेर्दा चारपाँच वर्षसम्म पनि सवारीसाधन दर्ता प्रमाणपत्र नवीकरण नगरेका सवारीसाधन थुप्रै भेटिन्छन्', उनले भने, 'त्यस्ता सवारीसाधनलाई नियन्त्रणमा लिई कानुनी कारबाही गर्ने गरिएको छ।' पोखरामा २० वर्ष पुराना सवारीसाधन सञ्चालनमा पूर्ण रोक लगाउन जाँचमा कडाइ गरिएको प्रहरी निरीक्षक शर्माले जानकारी दिए। यान्त्रिक हिसाबले सही अवस्थामा नरहेका धेरै पुराना सवारीसाधन सञ्चालन गर्दा दुर्घटनाको जोखिम बढी हुने उनको भनाइ छ। मन्त्रालयको प्रशासन तथा यातायात व्यवस्थापन महाशाखाका प्रमुख टीकाराम पौडेलले २० वर्ष पुराना सवारीसाधन सञ्चालन गरेमा विद्यमान ऐनमा भएको व्यवस्था अनुसार कारबाही हुने बताए। '२० वर्ष नाघेका सवारीसाधन चलाउने, वर्षौँसम्म सवारीकर नतिर्ने र सवारीसाधन दर्ता प्रमाणपत्र नवीकरण नगर्ने सवारी धनीलाई कारबाहीको दायरामा ल्याउन मातहतका कार्यालयलाई पनि निर्देशित गरिएको छ', उनले भने, '२० वर्ष पुराना सवारीसाधनले रुट इजाजत पनि पाउँदैनन्, नामसारी पनि हुँदैन।' कार्यालय प्रमुख रिजालले २० वर्ष नाघेका सवारीसाधनको लगतकट्टा गरी दर्ता खारेजीको प्रक्रियामा आउन सवारी धनीलाई अनुरोध गरिएको बताए। उनका अनुसार गण्डकी प्रदेशमा दर्ता भएका झण्डै ३० हजार सवारी धनीले सवारीसाधन कर, आयकर, रुट इजाजत शुल्कलगायत नियमानुसार लाग्ने शुल्कसमेत बुझाएका छैनन्। त्यस्ता सवारीसाधनबाट करिब ३५ करोड बक्यौता सवारीसाधन कर उठ्न बाँकी रहेको प्रमुख रिजालले बताए। बक्यौता कर बुझाइ सवारीसाधन दर्ता प्रमाणपत्र नवीकरण गर्न सवारीधनीलाई सूचित गरिएको उनले बताए। उनले सवारीसाधन पुरानो भएर कवाडीमा गइसकेको भए पनि कार्यालयमा आएर बक्यौता कर बुझाइ अनिवार्य सवारीसाधनको लगतकट्टा गर्न सवारीधनीलाई आग्रह गरे।"
राष्ट्रिय अनुसन्धानका अधिकृतविरुद्ध मुद्दा दायर,काठमाडौं : नक्कली शैक्षिक प्रमाणपत्र पेस सरकारी सेवामा प्रवेश गरेको आरोपमा राष्ट्रिय अनुसन्धान विभागका तत्कालीन अनुसन्धान अधिकृत माधव बस्नेतविरुद्ध मु्द्दा दायर भएको छ। अख्तियार दुरुपयोग अनुसन्धान आयोगले नक्कली शैक्षिक प्रमाण पत्र पेशगरी सेवा प्रवेश गरेको आरोपमा आइतबार विशेष अदालत काठमाडौंमा आरोपत्र दायर गरिएको अख्तियारका सयहाक प्रवक्ता देवी प्रसाद थपलियाले जानकारी दिए। उनका अनुसार बस्नेतले माध्यमिक शिक्षा परिषद क्षेत्रीय कार्यालय प्रयागराज भारतबाट जारी भएको हाइस्कुल तहको नक्कली प्रमाणपत्र पेश गरी राष्ट्रिय अनुसन्धान विभागमा सहायक निरीक्षक पदमा नियुक्ति लिइ बढुवासमेत भइ अनुसन्धान अधिकृत पदको ओहदा लाभ र सुविधा प्राप्त गरेको अनुसन्धानबाट खुल्न आएकाले बस्नेतविरुद्ध भ्रष्टाचार निवारण ऐन २०५९ को दफा १६ को १ बमोजिमको कसूरमा कैद र जरिवाना माग दावी गर्दै आरोपत्र दायर भएको हो।
क्रिकेटर सन्दीप लामिछानेविरुद्धको मुद्दा न्यायाधीश पदमराज पाण्डेयको इजलासमा,"काठमाडौं : क्रिकेटर सन्दीप लामिछानेविरुद्धको मुद्दा काठमाडौं जिल्ला अदालतका न्यायाधीश पदमराज पाण्डेयको इजलासमा परेको छ । यसअगाडि न्यायाधीश केशवप्रसाद घिमिरेको एकल इजलासले मुद्दामाथि सुनुवाइ गर्दै दुवै पक्षका कानुन व्यवसायीहरूलाई बहस नोट पेश गर्न आदेश दिएको थियो। लिखित बहस नोट पेस गर्न मंसिर २२ सम्मको समय दिएर, आजका लागि पेसी तोकिएको हो। बहसलाई छोट्याउन सरकारी पक्ष र प्रतिवादीका कानुन व्यवसायीबाट बहस नोट झिकाइएको हो। लामिछानेमाथि काठमाडौंको गौशालास्थित एक होटलमा नाबालिका बलात्कार गरेको आरोप छ। यस अगाडि जिल्ला अदालत काठमाडौंले लामिछानेविरुद्धको मुद्दामा गौशाला२६ को बसाइँसराइ तथा जन्मदर्ता सम्बन्धी थप अभिलेख झिकाउने आदेश दिएको थियो। लामिछानेको मुद्दामा पटक पटक पेसी तोकिँदै आएपनि फैसला नभई सर्दै आएको छ। यसअघि मुद्दाको थुनछेक बहसका क्रममा जिल्ला अदालत काठमाडौंले लामिछानेलाई पुर्पक्षका लागि कारागार पठाउने निर्णय गरेको थियो। बाहिरबाट मुद्दा लड्न पाउने माग गर्दै लामिछाने जिल्ला अदालतको सो फैसलाविरुद्ध उच्च अदालत पाटनमा रिट दायर गरेका थिए। पछि उच्च अदालत पाटनले २० लाख धरौटीमा छाड्न आदेश दिएको थियो। धरौटीमा रिहा भएपछि लामिछाने फेरि सर्वोच्च अदालत गएका थिए। धरौटी रकम धेरै लिएको र विदेश जान रोकेकाले त्यसको विरुद्धमा सर्वोच्च पुगेका थिए। पछि सर्वोच्च अदालतले लामिछानेलाई क्रिकेट खेल्न विदेश जान अनुमति दिएको थियो। त्यसपछि उनलाई अन्तर्राष्ट्रिय रुपमा क्रिकेट खेल्नका लागि विदेश जान सहज भएको थियो। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।"
"त्रिभुवन अन्तर्राष्ट्रिय विमानस्थलबाट ६ केजी ५९० ग्राम सुन बरामद, ३ विदेशी नागरिक पक्राउ","काठमाडौं : त्रिभुवन अन्तर्राष्ट्रिय विमानस्थलबाट करिब साढे ६ किलो सुन बरामद भएको छ। १४ किलो सुन समातिएको केही दिनमै त्रिभुवन अन्तर्राष्ट्रिय विमानस्थलबाट शनिबार राति ६ केजी ५९० ग्राम सुन बरामद भएको विमानस्थल सुरक्षा प्रहरी प्रमुख डीआईजी अर्जुन चन्द ठकुरीले अन्नपूर्ण पोस्ट्लाई जानकारी दिए । उनका अनुसार फ्लाई दुबईको उडान नम्बर ५७३ बाट पौने १ बजे आएका ३२ वर्षीय इजिप्टका नागरिक शेरिफ मोहम्मद लसिन (  ) को साथबाट ६ केजी ५९० ग्रामसहित सुन बरामद गरिएको हो । उनको साथमा ६ वटा विस्कुट आकारको अर्घ ठोस अवस्थामा फेला परेको छ। चन्दले अन्नपूर्णसँग भने, 'सूचनाका आधारमा भन्सार क्रस भइसकेपछि त्रिभुवन अन्तर्राष्ट्रिय विमानस्थल आगमन टनेल प्रवेश गेटमा प्रहरी खानतलासी गर्ने क्रममा उनलाई पक्राउ गरेको हो। हाफ ज्याकेटमा फल्स बटम बनाएर उनले सुन ल्याएका थिए। इजिप्टका नागरिकको साथमा रहेका दुई जना सुडानी नागरिकलाई पनि नियन्त्रणमा लिएर अनुसन्धान थालिएको तर उनीहरु संलग्न भएनभएको अनुसन्धान पश्चात पुष्टि हुने चन्दले बताए। यसअघि बिहीबार राति ११:४० मा दुबईबाट आएको फ्लाई दुबईको उडान नम्बर ५७३ बाट काठमाडौं आएका चन्द्र घलेको साथबाट १४ किलो सुन बरामद भएको थियो। प्रहरी र भन्सारका कर्मचारीले भन्सार एरियाबाट उनलाई पक्राउ गरेका हुन् । गोरखाका घलेलाई नियन्त्रणमा लिएपछि उनले उक्त सुन गोरखाकै मीनबहादुर घलेको हो भनेर बताएका थिए। सोही आधारमा मीनबहादुर घलेलाई समेत पक्राउ गरिएको छ। मीनबहादुर घले सुनचाँदी खरिद बिक्री गर्ने व्यवसायमा संलग्न व्यक्ति हुन्। विमानस्थल सुरक्षा प्रहरी प्रमुख डीआईजी ठकुरीका अनुसार प्रारम्भिक अनुसन्धानका क्रममा बरामद भएको १४ किलो सुन लिन चन्द्र घले भिजिट भिसामा दुबई गएको खुलेको छ। उनले मीनबहादुरको योजनामा काम गरेको हुन सक्ने प्रहरीको अनुमान छ। बरामद भएको १४ किलो सुन प्रकरणबारे घटनाको छानबिन गर्न ६ सदस्यीय छानबिन समिति गठन भएको छ। छानबिन समितिको संयोजकमा भन्सार कार्यालयका अधिकृत मनिराम पौडेल, प्रहरी नायब उपरीक्षक सूर्यप्रकाश सुवेदी, भन्सार अधिकृतहरू प्रकाश निरौला, डिल्लुप्रसाद शर्मा, लोकराज ढुंगाना र शाखा अधिकृत मञ्जु थापा रहेका छन्। उनीहरूले घटनाको छानबिन गरेर पाँच दिनभित्र प्रतिवेदन बुझाउनेछन्।"
७५ औं अन्तर्राष्ट्रिय मानव अधिकार दिवसमा काठमाडौं र्याली,काठमाडौं : ७५ औं अन्तर्राष्ट्रिय मानव अधिकार दिवसका अवसरमा काठमाडौंमा र्याली निकालिएको छ। आइतबार बिहान काठमाडौंको भृकुटीमण्डमा राष्ट्रिय मानवअधिकार आयोगका अध्यक्ष तपबहादुर मगरले र्यालीको उद्घाटन गरेका हुन्। भृकुटिमण्डपबाट सुरू भएको र्याली रत्नपार्कमा पुगेर समापन भएको थियो । र्यालीमा विभिन्न संघसंस्थाका प्रतिनिधिहरू सहभागी थिए। र्यालीमा सहभागीहरूले लैगिंक हिंसा अन्त्यको सुनिश्चिततालगायत विभिन्न नारा लेखिएका प्ले कार्ड बोकेका थिए। यस वर्ष ' प्राकृतिक प्रकोप तथा बिपदबाट प्रभावितहरूका मानव अधिकारहरूको सुनिश्चितता आजको आवश्यकता'नारा तय गरिएको छ। मानवअधिकारको विश्वव्यापी घोषणापत्र जारी भएको दिनको सम्झनामा हरेक वर्ष डिसेम्बर १० तारिखमा अन्तर्राष्ट्रिय मानव अधिकार दिवस मनाउने गरिन्छ ।
भित्र्याउन तयार पारिएको धानमा आगजनी,रौतहट : जिल्लाको फतुवा विजयपुर नगरपालिकामा किसानले भित्र्याउन लागेको धानको बोझामा अज्ञात व्यक्तिले आगजनी गरेका छन्। फतुवा विजयपुर२ का किसान लक्ष्मीनारायण यादवको पौने २ बिगाह खेतको धान शनिबार राति साढे ९ बजेतिर आगो लगाएका हुन्। आगलागीबाट सबै धान जलेर नष्ट भएको किसान यादवले बताएका छन्। खेतमा काटेर थुपारेको धान एकै ठाउँमा राखेर आइतबार थ्रेसर लगाउने तयारी गरेकोमा शनिबार राति आगो लगाइदिएको पीडित किसानले बताए। करिब ३ लाख बराबरको धान क्षति भएको उनले बताए। प्रहरीले घटनाको अनुसन्धान भइरहेको जनाएको छ। इलाका प्रहरी कार्यालय फतुवा विजयपुरका प्रमुख प्रहरी निरीक्षक विजय कार्कीले घटनाको जानकारी पाए लगतै प्रहरी घटनास्थलमा पुगेको बताए।
पाल्पामा आफैँले बोकेको भरूवा बन्दुकको छर्राले लागेर मृत्यु,काठमाडौं : पाल्पाको निस्दी गाउँपालिका४ मित्याल गाङसिङडाँडाका ४८ वर्षीय डम्मरबहादुर सारुको आफैँले बोकेको भरूवा बन्दुकको छर्रा लागेर मृत्यु भएको छ । फापर खान बारीमा आएका दुम्सीलाई मार्न जाने क्रममा चिप्लिएर लडी आफैँले बोकेको बन्दुक पड्केर छर्रा लागेको थियो । गएराति छर्रा लागेर घाइते भएका सारुको रामपुर अस्पतालमा उपचारका क्रममा आज बिहान मृत्यु भएको नेपाल प्रहरी प्रधान कार्यालयबाट प्रकाशित दैनिक समाचार बुलेटिनमा जनाइएको छ । इलाका प्रहरी कार्यालय रामपुरबाट खटिएको प्रहरीले निस्दि४ सपाङ्दीगैरास्थित खरबारीको अम्रिसो घारीमा एकनाले भरुवा बन्दुक एक थान र झोला बरामद गरेको छ । घटनाका बारेमा प्रहरीले थप अनुसन्धान गरिरहेको छ । रासस
दुई नाल भरूवा बन्दुकसहित एक जना पक्राउ,उदयपुर : उदयपुरबाट प्रहरीले भरुवा बन्दुक २ नालसहित एकजना लाई पक्राउ गरेको छ। शनिबार साँझ बेलका नगरपालिका४ आनन्दटोलका ४७ वर्षीया दुर्गा विकलाई भरुवा बन्दुक २ नालसहित प्रहरीले पक्राउ गरेको हो। प्रहरी चौकी लालबजारबाट खटिएको प्रहरीले उनको घर तलासी गर्ने क्रममा उक्त बन्दुकसहित उनलाई पक्राउ गरेको हो। प्रहरीले घटनाको आवश्यक अनुसन्धान गरिरहेको जनाएको छ।
स्रोत नखुलेको सुनका गहनासहित २ जना पक्राउ,"गुलरिया : प्रहरीले स्रोत नखुलेको सुनका गरगहनासहित दुई जना पक्राउ परेका छन्। पक्राउ पर्नेमा बाँकेको नेपालगञ्ज उपमहानगरपालिका११ राँझाका २९ वर्षीय मोहन बिक र बाँकेको राप्ती सोनारी गाउँपालिका२ घर भई बाँकेको डुँडुवा गाउँपालिका५ स्थित जब्दहवा बस्ने ३८ वर्षीय देविन्द्रबहादुर घर्ती रहेका छन्। विशेष सूचनाका आधारमा इलाका प्रहरी कार्यालय मोतिपुर, इप्रका बगनाह र कर्तनियाघाट प्रहरी चौकीबाट खटिएको टोलीले पूर्वपश्चिम राजमार्ग अन्तर्गत बर्दियाको बारबर्दिया नगरपालिका९, कर्तनियामा चेकजाँचका क्रममा हुण्डाई गाडी र सुनका गरगहनासहित उनीहरूलाई पक्राउ गरेको हो। चेकजाँचका क्रममा प्र३०१०२३ ८१६८ नम्बरको हुण्डाई गाडीबाट ३ सय ४७ दशमलव ०७१० ग्राम सुनको गहना फेला परेको जिल्ला प्रहरी कार्यालय बर्दियाका प्रहरी उपरीक्षक सुधिरराज शाहीले जानकारी दिए। यसबारे थप अनुसन्धान भइरहेको उनले बताए। बरामद गहना २८ तोलाभन्दा बढी रहेको प्रहरी जनाएको छ।"
छाला छैन मादल बनाउन,"स्याङ्जा : मादल बनाउनका लागि अत्यावश्यक पर्ने छालाको अभाव हुँदै जाँदा पेसा नै संकटमा पर्न थालेको छ। मादललगायत बाजा बनाउन आवश्यक पर्ने विशेषगरी गोरुको छाला नपाइँदा पेसा नै संकटमा पर्दै गएको मादल व्यवसायी विकास गन्धर्वले बताए। स्याङ्जाको पुतलीबजार नगरपालिका१ कारागार चोकमा मादल बनाउँदै आएका उनले मादललगायत बाजा बनाउन माग भए पनि छालाको अभावले मागअनुसारको मादल बनाउन नसकिएको बताए। 'हामीले यहीँ नै पूखौँदेखि मादल बनाउने पेसा अंगाल्दै आएका हौँ पहिला छालाको अभाव थिएन तर आजभोलि गाईगोरुको छाला पाइदैन, त्यसैले भनेजस्तो बाजा बनाउन सकेका छैनौँ,' उनले भने, 'गाईगोरुको छालाबाट बनाइएको मादल राम्रो हुनाका साथै बाजाको आवाज पनि फरक खालको हुन्छ हामीले बाजा बनाउन गाईगोरु मार्न खोजेका होइनौँ, कानुन विपरीतको काम गर्दै गर्दैनौँ तर अचेल मरेको गाई तथा गोरुको छाला तर्न पनि पाएका छैनौं।' गाईगोरुको छाला पाउन छाडेसँगै विकल्पका रुपमा उँट तथा बाख्राको छाला प्रयोग गरे पनि त्यो राम्रो नहुने र उँटको छाला पनि बाहिरबाट प्रशोधन गरेर ल्याउँदा महँगो पर्नाकासाथै उक्त छालाबाट बनाइएको बाजाको आवाज राम्रो नआउने विकासले बताए। त्रिपन्न वर्षीय पदम गन्धर्वले आफ्ना हजुरबुवा तथा बुवाहरुबाट सिकेको सीप अहिले आफ्ना छोरालाई हस्तान्तरण गरिरहेका छन्। आफूले जानेको सीप छोरालाई सिकाइएकाले अहिले छोराहरूले सबै प्रकारका मादल व्यावसायिक रुपमै उत्पादन गर्दै आइरहेका उनले उल्लेख गरे। विकासले पनि १४ वर्षदेखि मादल बनाउन सिकेको बताए। अहिले पदमसहित परिवारका चारपाँच जनाले यही पेसालाई निरन्तरता दिई आम्दानी गर्दै आइरहेका छन्। मादल बनाउन पहिला भीडभाड हुने गरेको स्मरण गर्दै पदमले भने, 'अहिले त छालाको अभाव एकातिर छ भने अर्कोतिर साउण्ड सिस्टम तथा स्पिकरले यस पेसालाई चुनौती दिइरहेको छ।' मादलका लागि आवश्यक पर्ने उत्तिस तथा कटहरका काठ र बारुद धादिङका गाउँबाट ल्याउने गरेको र यसबाट ढोलकी, दमाहा, ट्याम्को, ढ्याङ्ग्रो, खैंजडी, तन्दुर र नेवार समुदायले प्रयोग गर्ने खिनलगायत सानादेखि ठूला मादल बन्ने गरेको छ। सानोमा एक हजार आठसयदेखि ठूलोमा २० हजार रुपैयाँसम्म पर्ने मादल यहाँ छन्। यहाँ उत्पादन भएको मादल पाल्पा, बुटवल, पोखरा, बागलुङका साथै अमेरिका, अष्ट्रेलिया, जापानमा पुग्ने गरेको छ। 'हाम्रो पेसामा अहिले देखिएको मुख्य समस्या भनेकै गाईगोरुको छाला हो' पदमले भने, 'विशेष गरी दमाहाका लागि र तुना बनाउन गाईगोरुको छाला नभइ हुँदैन, त्यो पाइँदैन, नपाउँदा नयाँ बनाउन वा मर्मत गर्न पनि सकस परेको छ।'"
प्रादेशिक अस्पतालको बच्चा वार्डमा ताला,"झापा : झापा हल्दिबारी गाउँपालिका२ स्थित पाराखोपी निवासी सममाया कर्मकार ९ वर्षीया छोरी अनु कर्मकारको उपचारका लागि महिनामै दुईपटक प्रादेशिक अस्पताल भद्रपुर धाउँछिन्। स्थानीय कुमार कार्कीको चिया बगानमा मजदुरी गरी जसोतसो परिवार पाल्दै आएकी सममायाकी छोरी अनुलार्ई रगतसम्बन्धी रोग लागेको छ। ५ वर्षको उमेरदेखि अनुलार्ई थालेसिमिया रोग लागेको हो। उनलाई निरन्तर रगत र अन्य औषधि दिइरहनु पर्छ। मंसीर १३ गते बुधबार बिहान ९ बजे प्रादेशिक अस्पताल पुगेकी थिइन्। उनी छोरीसहित अस्पतालको बच्चा वार्ड पुगिन्। तर, विडम्बना अस्पतालमा साढे ५ महिनादेखि एकजना पनि बालरोग विशेषज्ञ चिकित्सक छैनन्। बच्चा वार्ड हेर्न बालरोग विशेषज्ञ नहुँदा अनुलाई वार्डमा रहेका नर्सहरूले रगत चढाइदिइन्, औषधिहरू पनि लेखिदिइन्। १२ बेडको बच्चा वार्डमा अनुबाहेक एउटा पनि बच्चा थिएनन्। सबै बेड खाली थियो। किनभने अस्पताल प्रशासनले मंसिर १४ गते बिहीबारका दिन बच्चा वार्डको ढोकामा एउटा सूचना टाँसेको थियो। सूचनामा लेखिएको छ, अस्पतालमा हाल बालरोग विशेषज्ञ नभएको र व्यवस्था नभएसम्म बच्चा वार्ड बन्द गरिएको छ। बच्चा वार्ड नै अनिश्चितकालका लागि बन्द रहेको जानकारी सममाया त्यहाँ पुगेपछि थाहा पाइन्। धन्न नर्सहरूले यहाँ राखेर छोरीलार्ई रगत चढाइदिए, सममायाले अन्नपूर्णलार्ई भनिन्, बच्चा वार्डमा डाक्टर नभएको धेरै समय बित्यो, छोरीलार्ई मेडिकल अफिसर र नर्सहरूले जाँचेर औषधि दिन्थे। छोरीलार्ई बालरोग विशेषज्ञले नजाँचेको धेरै भयो। सरकारी अस्पतालमै डाक्टर नभएपछि मजस्तो गरिब कहाँ जान सक्छु निजी अस्पताल, उनले भनिन्, अब त बच्चा वार्डमा पनि ताला लागिसक्यो, छोरीलार्ई अब उपचारका लागि कहाँ लैजानु भनेर चिन्ताले सताइरहेको छ। नर्सहरूले डाक्टर नभएकाले अब धरान घोपा जानु भनिरहेको उनले बताइन्। धरान जानलाई पैसा हुनु परेन, ३ सय रुपैयाँ दैनिक ज्याला पाउँछु, यसले खानु कि उपचार गराउनु, उनले भनिन्, सरकारले पनि गरिब जनतालार्ई हेर्दो रहेनछ। यत्रो ठूलो सरकारी अस्पतालमा डाक्टर पठाउँदैन त सरकार ?, उनले गुनासो गरिन्। कोशी प्रदेश सरकारको मातहत रहेको मेची अञ्चलकै सबैभन्दा ठू्लो एक मात्र सरकारी प्रादेशिक अस्पतालमा असार १ गतेदेखि बालरोग बालरोग विशेषज्ञ छैनन्। अस्पतालको बालरोग विशेषज्ञ दरबन्दी अनुसार ११औं तहमा प्रमुख कन्सल्टेन्ट पेड्रियाटिसियन एकजना, ९ र १० औं कन्सल्टेन्ट पेड्रियाटिसियन दुईजना गरी तीनजनाको स्थायी दरबन्दी रहेको छ। दरबन्दीमा रहेका ११औं तहका बालरोग विशेषज्ञ डा टंकप्रसाद बाह्रकोटी १२औं तहको अतिरिक्त सचिवमा बढुवा भएसँगै उनी स्वास्थ्य मन्त्रालय सरुवा भएर गइसकेका छन्। ९औं कन्सल्टेन्ट पेड्रियाटिसियनमा दुई वर्ष छात्रवृत्ति करारमा नियुक्ति भएका डा रविन रेग्मीको पनि अवधि सकिएपछि यहाँबाट नगर अस्पताल बिर्तामोड गइसकेका छन्। बालरोग विशेषज्ञ नहुँदा मेडिकल अफिसरहरू पारिजा सरकार र विपिन आचार्यले ओपीडीमा जाँचिरहेका छन्। विशेषज्ञ डाक्टर नहुँदा ओपीडीमा जाँचका लागि आउनेको संख्या एकदमै घट्दो क्रममा छ। साढे ५ महिनादेखि बालरोग विशेषज्ञ बिना अस्पताल सञ्चालन गरिरहेको अस्पताल प्रशासनले अन्ततः बच्चा वार्डमा ताला नै लगाउनु पर्ने अवस्था आइपर्यो। प्रादेशिक अस्पतालमा बालरोग विशेषज्ञका लागि धेरैपटक प्रदेश सरकारसमक्ष पहल गरिसकेको बताउँदै अस्पतालका निमित्त मेडिकल सुपरिटेन्डेन्ट डा रामबाबु खड्काले भने, बालरोग विशेषज्ञ बिना बच्चा वार्ड सञ्चालन गर्न सकिएन, त्यसैले बाध्य भएर बुधबारदेखि सेवा नै बन्द गर्नुपर्यो। अस्पतालमा दरबन्दी अनुसारको चिकित्सक नहुँदा सेवा प्रदानमा निकै समस्या भइरहेको छ। बच्चा वार्ड बन्द हुँदा गरिबका छोराछोरीलार्ई समस्या त पर्ने नै भयो। अब यो कुरा कसले बुझ्ने हो, सरकारले बुझ्दैन, जनताले दोष जति अस्पताल प्रशासनलार्ई दिन्छन्, उनले भने। प्रदेश सरकारको स्वास्थ्य मन्त्रालयसँग एकजना बालरोग र एकजना फिजिसियन करारमा नियुक्ति गर्न अनुमति माग गर्ने बताउँदै उनले भने, त्यसको लागि पहल गरिरहेका छौँ, त्यसपछि मात्र केही भए पनि सहज हुन्छ। अस्पतालले करिब ४ वर्षअघि नवजात शिशु उपचार कक्ष (एनआईसीयू) का लागि आवश्यक उपकरण खरिद गरेका थिए। एनआईसीयूका लागि कोठाको व्यवस्थापन पनि अस्पताल प्रशासनले गरिसकेका थिए। तर, कोभिड१९ को संक्रमण महामारीको रूपमा फैलिएकोले त्यसबेला अस्पतालले त्यो कोठामा पीसीआर ल्याब सञ्चालन गर्यो। एनआईसीयूका लागि लाखौं मूल्यमा खरिद गरिएका उपकरणहरू एउटा कोठामा प्रयोगविहीन अवस्थामा राखिएको छ। अस्पतालमा बालरोग विशेषज्ञ नभएकाले एनआईसीयू कसरी सञ्चालनमा ल्याउनु अस्पतालका निमित्त मेसु डा खड्काले भने, पहिला बालरोग विशेषज्ञ आउनु पर्यो, त्यसपछि एनआईसीयू सञ्चालनका लागि थप बच्चा हेर्न मेडिकल अफिसर चाहिन्छ, अनि मात्र त्यो सम्भव हुन्छ। यसका लागि प्रदेश र संघीय दुवै सरकारले चासोका साथ पहल गर्नुपर्ने हुन्छ। प्रदेश सरकारले अस्पताल सञ्चालन तथा व्यवस्थापन समिति बनाएको छ। समितिको अध्यक्षमा जिल्ला समन्वय समिति झापाका प्रमुखलार्ई स्वतस्फूर्त रूपमा अध्यक्षको जिम्मेवारी प्रदान गरेको छ। समितिका अध्यक्ष विश्वनाथ बरालको घर दमक हो। उनी प्रायःजसो अस्पताल आउन भ्याउँदैनन््। अध्यक्षसहित भद्रपुरका जनप्रतिनिधि, सरोकारवाला पक्षहरूले पनि अस्पतालको वर्तमान अवस्थामा बारे खासै चासो नदेखाउँदा अस्पतालको सेवा दिनप्रतिदिन खस्कँदै गएको जनगुनासो छ।"
पृथ्वीराजमार्गको पश्चिम खण्ड विस्तार हुँदै,"तनहुँ : पृथ्वी राजमार्गको मुग्लिनपोखरा खण्ड विस्तार कार्य भइरहेको छ। गत दुई वर्षदेखि यस खण्डलाई दुई भागमा विभाजन गरी राजमार्ग स्तरोन्नति तथा विस्तार हुँदै आएको छ। पश्चिम खण्डमा ३८ दशमलव ८८ किलोमिटर दूरी पर्दछ। उक्त दूरीमध्ये करिब बीस किलोमिटर दूरीमा छ लेनको सडक हुने आयोजनाले जनाएको छ। तनहुँको कोत्रेदेखि पोखराको गगनगौँडासम्म छ लेन सडक हुनेछ। सडकको चौडाइ ४६ मिटरका हुने मुग्लिनपोखरा सडक आयोजना (पश्चिम खण्ड)का इञ्जिनियर नारायण पौड्यालले जानकारी दिए। राजमार्गको पश्चिम खण्डमा १२ वटा मोटरेवल पुल निर्माण भइरहेको र यको हाराहारीमा कल्भर्ड निर्माण हुनेछ। मुग्लिनदेखि जामुनेसम्म पूर्वी खण्ड र जामुनेदेखि पोखरासम्म पश्चिम खण्डमा काम भइरहेको छ। पूर्वी खण्डमा ३८ प्रतिशत काम भएको छ भने पश्चिम खण्डमा जम्मा १२ प्रतिशत काम भएको छ। पूर्वी खण्डमा ४१ दशमलव४५ किलोमिटर र पश्चिम खण्डमा ३८दशमलव ८८ किलोमिटर दूरीमा निर्माण कार्य भइरहेको आयोजनाले जनाएको छ। भित्ता कटिङ,सडक चौडा, वाल, कल्भर्ड र पुल निर्माण लगायत काम पनि भइरहेको छ। पश्चिम खण्डमा धेरै बजार क्षेत्र परेकाले खानेपानी तथा विद्युत्को पोल र तार हटाउन नसकिएका कारण निर्माण कार्यमा ढिलाइ हुन गएको हो। पूर्वी खण्डभन्दा पश्चिम खण्डमा करिब छ महिना ढिलो गरी काम सुरु गरिएको हो। पूर्वी खण्डको तुलनामा पश्चिम खण्डमा निर्माण कम्पनीले कम जनशक्ति परिचालन गरेका कारणले पनि सोचेअनुरुप प्रगति हुन नसकेको इञ्जिनियर पौड्यालले बताए। उक्त सडक खण्डमा निर्माण हुने चार लेन सडकमध्ये जामुनेबाट कुम्लेखोलासम्म कालोपत्रे गर्न लागिएको छ। कालोपत्रेका लागि ग्राबेल विच्छाउन थालिएको छ। करिब ११ किलोमिटर दूरी दुई लेनको भए पनि यस आर्थिक वर्षमै कालोपत्रे गर्ने लक्ष्य रहेको छ। उक्त खण्डमा सडक विस्तार तथा स्तरोन्नति कार्य चीनको यनहुइ काइयुन हाइवे एन्ड ब्रिज कम्पनीले पाएको छ। पश्चिम खण्डका लागि सात अर्ब ४० करोड ४६ लाख ८१ हजार रुपैयाँमा ठेक्का सम्झौता गरिएको थियो। २०७८ भदौदेखि काम सुरु गरिएको यो खण्डको काम २०८१ भदौ १२ मा सम्पन्न गर्नुपर्ने गरी सम्झौतामा उल्लेख छ।"
अमेरिका पठाइदिने बहानामा लाखौं रकम ठगी गर्ने पक्राउ,काठमाडौं : वैदेशिक रोजगारीका लागि अमेरिका पठाइदिने बहानामा लाखौं रकम ठगी गर्ने एकजनालाई प्रहरीले पक्राउ गरेको छ। पक्राउ पर्नेमा बर्दियाको मधुवन नगरपालिका६ घर भइ हाल ललितपुरको गोदावरी १० बस्ने ३० वर्षीय अभिषेक श्रेष्ठ रहेको प्रहरीले जनाएको छ। काठमाडौं उपत्यका अपराध अनुसन्धान कार्यालयका प्रवक्ता एवं सूचना अधिकारी प्रहरी उपरीक्षक रेविन्द्र रेग्मीले पीडितबाट ८ लाख रकम लिइ फरार रहेका श्रेष्ठ लगनखेलबाट पक्राउ गरेको जानकारी दिए। श्रेष्ठले वैदेशिक रोजगारीका लागि अमेरिका पठाइदिने भन्दै प्रतिव्यक्ति ३५ लाख रुपैयाँ लाग्ने र अमेरिका पुगेपछि प्रतिष्ठित होटलमा काम लगाइदिने झुठो आश्वासन दिएर रकम असुल्ने गरेको प्रहरी अनुसन्धानबाट खुलेको छ। पक्राउ परेका श्रेष्ठलाई थप अनुसन्धान र कारबाहीका लागि वैदेशिक रोजगार विभाग ताहाचाल पठाइएको छ।
लुकाएर राखिएका चार लाख मूल्यका पटाका र मदिरा नष्ट,बुटवल : बुटवलमा लुकाइछिपाई राखेका अवैध पटाका र घरेलु मदिरा नष्ट गरिएको छ। इलाका प्रहरी कार्यालय बुटवलका अनुसार तिहारमा ल्याएर लुकाएर राखिएका चार लाख ३७ हजार ९ सय ८१ रुपैयाँ बराबरको पटाका र मदिरा नष्ट गरिएको हो। यसैगरी अवैध घरेलु मदिरा तीन सय लिटर बरामद गरिएको प्रहरीले जनाएको छ।
"नेप्सेमा तेस्रो सर्किट ब्रेक, आजलाई सेयर कारोबार बन्द","काठमाडौं : नेप्से परिसूचक एकैदिन ६ प्रतिशतले बढेपछि आजको सेयर कारोबार बन्द भएको छ। आइतबार बजार खुलेदेखि नै लगातार बढ्न थालेको नेप्से परिसूचक डेढ घण्टा नबित्दै ६ प्रतिशतले बढेपछि कारोबार बन्द भएको हो। नेप्से पहिलो एक घण्टामा ४ प्रतिशतले बढ्दा २० मिनेटका लागि, दुई घन्टामा ५ प्रतिशतले बढे ४० मिनेटका लागि र ६ प्रतिशतले बढे दिनभरका लागि कारोबार बन्द हुने व्यवस्था छ। आज कूल ९ मिनेटमा मात्रै सेयर कारोबार भयो। नेपाल राष्ट्र बैंकले शुक्रबार पहिलो त्रैमासिक समीक्षा प्रतिवेदन सार्वजनिक गरेपछि सेयर बजारमा उछाल आएको लगानीकर्ताहरू बताउँछन्। राष्ट्र बैंकले ब्याजदर घटाउने र कर्जा लगानी बढाउने नीति लिएपछि बजारमा उत्साह देखिएको हो। मौद्रिक नीतिको समीक्षा सेयर धितो कर्जाको जोखिम भार १२५ मा झारेको छ।"
एक करोड फिरौती मागेको आरोपमा तीनजना पक्राउ,"मकवानपुर : मकवानपुरमा एक करोड फिरौती मागेको आरोपमा प्रहरीले तीन जनालाई पक्राउ गरेको छ। पक्राउ पर्नेमा हेटौंडा उपमहानगरपालिका९ का ३३ वर्षीय निश्चल पौडेल, ३५ वर्षीय गणेश घले र ३० वर्षीय प्रितम क्षेत्री रहेका छन्। तीनैजनाले यही मङ्सिर १९ गते राति हेटौंडा९ का सूर्यप्रसाद पौडेलबाट फिरौती रकम मागेका थिए। प्रहरी उपरीक्षक सीताराम रिजालका अनुसार उनीहरुले पौडेलको घरमा गोली प्रहार गरेका थिए। फिरौती माग्ने निश्चल सूर्यप्रसादका भतिजा हुन्। तीनैजना आरोपितलाई प्रहरीले आज सार्वजनिक गरेको छ। प्रहरी उपरीक्षक रिजालका अनुसार पक्राउ परेको समूहले सूर्यप्रसादको घरमा पाँच राउण्ड गोली प्रहार गरेको थियो। घटनाको मुख्य योजनाकार निश्चल रहेको उनले बताए। 'निश्चलले नै सूर्यप्रसादको घरमा गोली हान्न लगाएको प्रारम्भिक अनुसन्धानबाट खुलेको छ', प्रहरी उपरीक्षक रिजालले भने। उनीहरुले चलाएको गोलीबाट मानवीय क्षति भने भएको छैन। 'फिरौती रकम माग्न तर्साउने उद्देश्यले घरको भित्तामा गोली हानेको पाइएको छ', उनले भने, 'फिरौती नदिए जे पनि हुनसक्छ भनेर आरोपितहरुले फोनबाट धम्की दिएको खुलेको छ।' प्रहरीले योजनाकार निश्चलको साथबाट पेस्तोलसहित २० थान गोली बरामद गरेको छ। आरोपितहरुले हेटौँडा४ मा कोठा भाडामा लिएर लागुऔषधको कारोबारसमेत गर्ने गरेको पाइएको प्रहरीले जनाएको छ। प्रहरीले तीनैजनाको साथबाट दुई मोटरसाइकल, दुई ग्राम खैरो हिरोइन, पाँच थान मोबाइल र ५० हजार बरामद गरेको छ। पक्राउ परेका तीनै जनामाथि प्रहरीले ज्यान मार्ने उद्योग, लागुऔषध कारोबार र हातहतियारसम्बन्धी मुद्दा चलाइने प्रहरीले जनाएको छ। रासस"
उड्दै गरेको तारा एयरको झ्यालको सिसा खस्यो,सोलुखुम्बु : सोलुखुम्बुको लुक्लाका लागि उडेको तारा एयरको जहाजको झ्यालको सिसा खसेको छ । आइतबार काठमाडौंबाट कार्गो सामान लिएर तेन्जिङ हिल्लारी विमानस्थल लुक्लाका लागि उडेको ९ एन एलओ कल साइन भएको जहाजको दायाँ भागको सिसा आकाशबाटै जमिनमा खसेको हो । सिसा कहाँ खस्यो भन्नेबारे एकिन भएको छैन। जहाज कार्गो सामानले भरिएकाले भित्रबाट प्रेसरले सिसा झरेको हुनसक्ने तारा एयर लुक्लाका स्टेशन इन्चार्ज अमृत मगरले जानकारी दिए । उनका अनुसार पाइलट अमित गुरुङ र कोपाइलट लिमा श्रेष्ठले उडाएको उक्त जहाजमा चालक दलका ३ सदस्य मात्रै सवार थिए । सो जहाज बिहान १०:१ बजेतिर लुक्ला विमानस्थल अवतरण भएको तारा एयरले जनाएको छ । जहाज अहिले लुक्लामै रहेको छ । मर्मतपछि मात्रै काठमाडौं फर्किने तारा एयरले जनाएको छ ।
घरेलु हिंसा बेहोर्दै ३ दिनकी सुत्केरी,"गुलरिया : घरमा सधैं किचकिच हुन्छ। श्रीमान्लगायत सासूससुराको मानिसक तथा शारीरिक यातना सहनुपर्छ। घरको कामधन्दा र छोराछोरीको स्याहार सुसारमै दिन बित्छ। अचेल त घरपरिवारले केटाकेटीलार्ई पनि सहन छाडिसके। कहिलेकाहीँ त मलार्ई पनि दिक्क लाग्छ। घर छाडेर कतै अन्तै गएर दिन बिताउँ जस्तो लाग्छ। भर्खर तीन दिन भयो छोरी जन्मेकी छे। अब त जिउ पनि हलुँगो भयो। गुलरिया नगरपालिका११ की अन्दाजी २८ वर्षीया पार्वती बर्माले भनिन्, आलो सुत्केरी शरीर ११ र ८ वर्षका दुई छोरा ३ वर्ष र ३ दिनकी २ छोरीसहित चार सन्तानको रेखदेख साह्रै चुनौती छ। घरपरिवारले वास्ता गर्दैनन्। घरेलु माया ममताको अभावमा जीवन निराश बनेको छ। सुत्केरी अवस्थामा न्यानो लगाउनु त के एक गिलास तातो पानीसम्म मन लागेका बेलामा उनले पाउँदिनन्। पोषिलो खानेकुराको अभाव छ। घरको चरम मानिसक तथा शारीरिक यातनाका कारण उनले मानिसक सन्तुलनसमेत गुमाएकी छन्। यतिखेर उनको अवस्था विक्षिप्त बनेको छ। थारू समुदायकी बाँकेको खजुराबाट मधेसी श्रीमान्सँग वैवाहिक बन्धनमा बाँधिएकी उनलार्ई रेखदेख गर्ने बेलामा श्रीमान् घरमा छैनन्। लैंगिक हिंसाविरुद्धको १६ दिने अभियान मनाइरहँदा घरेलु हिंसाको सिकार बनेकी भर्खरकी सुत्केरी शारीरिक स्वस्थताका लागि उनकै घरबाट उद्धार गरी गुलरिया नगरपालिकाले सेवा केन्द्रमा राखेर उपचार सुरु गरेको छ। दूधे बालिका र सुत्केरीसहित ३ जनाको सेवा केन्द्रमै रेखदेख भइरहेको छ। गुलरिया नगरपालिकाले हिंसामा परेका पीडित महिलाहरूको उद्धार गरी सेवा केन्द्रमार्फत शारीरिक एवं कानुनी उपचार गर्दै आएको गुलरिया नगरपालिकाकी नगर उपप्रमुख सावित्रा गौतमले बताइन्। घरेलु हिंसामा परेकी सुत्केरीको घरबाटै उद्धार गरेका छौं। पीडितको अवस्था दयनीय छ। केही महिना सेवा केन्द्रमै राख्छौं। त्यसपछि कानुनी उपचार सुरु हुन्छ। यतिखेर देशैभर लैंगिक हिंसाका घटनाहरू बढ्दै गएको पाइन्छ। संघसंस्थाहरूले हिंसा रोक्न सचेतनालगायतका विविध कार्यक्रमहरू गर्दै आए पनि आशातीत उपलब्धि हासिल हुन सकेको छैन। बेरोजगार, अशिक्षालगायत मानवीयता हराउँदै गएपछि हिंसाले उग्ररूप लिएको महिला अधिकारकर्मी शान्ति पुनर्स्थापना गृहकी संयोजक सपना शर्माले बताइन्। हामीले नगरपालिकासँग समन्वय गरी सुत्केरीको उद्धारमा सहकार्य गरेका छौं। लैंगिकलगायत महिला हिंसा बढ्दो छ। प्रहरी संघसंस्थालगायत सरकारी निकायका तथ्यांकले हिंसाहरू बढेको देखिन्छ, उनले भनिन् । महिला हिंसा रोक्न विद्यालय, परिवार एवं समाजमा व्यापक जनचेतना जगाउनु आवश्यक रहेको उनको भनाइ छ।"
कोइला जस्ता बने हिमाल,"ओलाङ्चुङगोला बस्तीबाट मंसिरको समयमा बिहानै हेर्दा उत्तरतर्फ चाँदी झैं टल्कने हिमाल देखिन्थे। नजिकै रहेका ससाना पहाड पनि हिउँले आकर्षक देखिन्थे। अनि, चीनको सीमा क्षेत्रतर्फ जाँदा हिउँ पन्छाउँदै जानुपथ्र्यो। तर, अहिले मंसिर सकिन लाग्दासमेत त्यो दृश्य देखिँदैन। जलवायु परिवर्तनको असरले हिउँ पग्लिएर कालापत्थर जस्तै बनेका छन्। समुद्र सतहबाट पाँच हजार मिटरभन्दा बढी उचाइ भयो भने पहाडलाई सधैं हिउँले छोप्छ। हिमाल यस्तै हिउँले छोपिएको पहाड हो। तर, अहिले त्यहीँ हिमाल नांगिएर पहाड बनेका छन्। यो मार कञ्चनजंघा हिमाली क्षेत्रले पनि भोगेको छ। फुङ्लिङ नगरपालिका८ का सूर्यमान लिम्बु प्रत्येक दिन कञ्चनजंघा, कुम्भकर्णलगायतका हिमालमा आफ्नो आँखा डुलाएर मात्र दैनिकी सुरुआत गर्थे। अब यो अवस्था हराउने पो होकि भन्ने चिन्ता उनलाई छ। किनभने पहिले भारी बोकेर पर्यटकसँग कञ्चनजंघा आधार शिविरसम्म पुगेका उनी अहिले हिउँ नदेखेर आतिएका छन्। भन्छन्, यहीँ हिउँ हेर्न आउने पर्यटक आएनन् भने हामी के गर्ने ? ताप्लेजुङका गुरुङ समुदाय हिमालमा हिउँ पातलिँदा अझै आतिएका भेटिन्छन्। किनभने उनीहरूको सम्बन्ध हिमाल र हिउँ अनि भेडा पालनसँग जोडिएको हुन्छ। हिमाल नाङ्गिए पानीको समस्या हुने र चरन क्षेत्रमा घाँस नहुने पीर उनीहरूलाई छ। गुरुङहरू भेडा चराउँदै कञ्चनजंघा र कुम्भकर्ण हिमालका टाकुराहरू चाहर्छन्। ती हिमालका फेदीमा अहिले पानीकै समस्या पर्लाकी भन्ने स्थानीयलाई चिन्ता पर्न थालेको छ। स्थानीय हर्कराज गुरुङ भन्छन्, पहिलेका हिमाल त कोइला जस्ता पो भए। प्रकृतिले किन ठगिरहेछ यहाँ ? हर्कराज सानै उमेरमा बुबालाई सघाउन भेडा गोठसम्म पुगेका थिए। अहिले उनी त्यो सानु हुँदाको समयको जस्तो अवस्था हिमाली क्षेत्रमा देख्दैनन्। आजभोलि हिमाल हेर्न लायकको नभएको गुरुङले बताए। भने, हिमाल सेताम्य हुन्थ्यो सधैं। तर, आजभोलि कोइला जस्तै कालो देखिन थालेको छ। लिम्बू र गुरुङको अनुभवले यस क्षेत्रमा छोटो समयमा नै चाँडै हिउँ पग्लिएको प्रष्ट पार्छ। हिमालमा हिउँ पर्न कम हुन थालेपछि चिसो पनि क्रमशः घट्दै गएको उनीहरूको अनुभव छ। पहिले मंसिरपुससम्ममा अत्याधिक हिमपात र चिसो हुने हुँदा कात्तिक अन्तिमबाट तल्लो क्षेत्र झर्ने स्थानीय र गोठ पनि पछिल्लो समय कमै मात्र झर्ने गरेको गुरुङ बताउँछन्। हिमालमा यस्तो असर परेर हिउँ पग्लन थाले हिमाल सुक्खा हुन्छ। हिमाल काला भए पानीको मुहान सुक्छ। चौंरी याकहरूले पानी खान पाउँदैनन्। जमिन सुक्खा हुँदै गएपछि घाँस उम्रिँदैन। घाँस नभएपछि चौंरी, याक तिर्खा र भोकले मर्ने चिन्ता ताप्लेजुङका हिमाली क्षेत्रका स्थानीयलाई छ। ताप्लेजुङकै एक हिमाली गाउँ हो याङमा। यस गाउँका समुदायको मुख्य पेसा चौंरी याकपालन हो। उच्च हिमाली स्थान भएकाले अन्न हुँदैन। त्यसैले चौंरी, याक र गोठ नै मुख्य आम्दानीको स्रोत हो। जलवायु परिवर्तनको असर बढ्न थालेपछि यस क्षेत्रका स्थानीय धेरै चिन्तित छन्। हिमालमा हिउँ पग्लेर ढडेलो लागेको जस्तै कालो पत्थर जस्तै हिमाल हुँदै गएपछि स्थानीय चिन्तित बनेको फक्ताङलुङ गाउँपालिका६ का बसन्त लिम्बू बताउँछन्। हिमालमा हिउँ नपर्दा यसको असर तल्लो क्षेत्रमा पनि परेको छ। पानी नपर्ने र हुरी बतास मात्र चल्ने भएकाले खरेडीबाट अलैंची बगान जोकाउनै मुस्किल हुने गरेको लिम्बू बताउँछन्। माथिल्लो क्षेत्रमा आलु रोप्ने र समयमा हिउँ र पानी नपरे रोपेको बाली नसप्रने स्थानीयको पीडा छ। विगतका वर्षहरूमा मंसिरको दोस्रो सातादेखि नै हिमाली क्षेत्रमा हिउँ पर्न सुरु हुन्थ्यो। तर, यसवर्ष भने सामान्य मात्रै हिमपात भएको स्थानीय बताउँछन्। समुद्रसतहदेखि ३ हजार ५०० मिटरमा अस्थित फक्ताङलुङ गाउँपालिका६ घुन्साका पेमा शेर्पा हिउँ परे बाली सप्रने हुँदा किसान खुसी हुने बताउँछन्। तर, पछिल्लो समय हिमाल नै नांगिन थालेपछि चिन्ता बढेको बताए। क्षति गर्ने अरू, बेर्होने हिमाली नागरिक ताप्लेजुङमा नै छ कञ्चनजंघा संरक्षण क्षेत्र। ठूलो क्षेत्रफल ओगटेकाले वनजंगल पनि धेरै नै छन्। स्थानीयहरू जलवायु परिवर्तन बढाउने क्रियाकलापमा पनि संलग्न छैनन्। तर, उनीहरू नै यसको क्षति बेहोर्न बाध्य छन्। फक्ताङलुङ गाउँपालिकाका अध्यक्ष राजन लिम्बू यस क्षेत्रका नागरिकलाई नखाएको बिस लागेको बताउँछन्। भन्छन्, जलवायु परिवर्तन गर्नमा अन्य ठूला राष्ट्र, जो धनी भनिएकाहरू लागेका छन्। तर, उनीहरूले गरेको असर हामी जस्ता नागरिक र हाम्रा हिमालले भोग्नुपरेको छ। उनी यसरी भएको क्षतिपूर्ति स्थानीयले पाउनुपर्ने बताउँछन्। स्थानीयले पछिल्लो समय बाढी, पहिरो र अस्वाभाविक वर्षा सँगै हिमपातको असर भोगिरहेका छन्। उनीहरू कुन समय के गर्ने भन्ने सम्मको दोधारमा छन्। यो विषयमा सरकार मात्रै होइन यसरी क्षति गर्ने मुलुकहरू पनि जिम्मेवार बन्नुपर्छ। जलवायु परिवर्तनको असर खासगरी हिमाली क्षेत्रमा बढी छ। यसले स्थानीयवासीको जीवनशैली कष्टकर बनाएको अध्यक्ष लिम्बू बताउँछन्। भन्छन्, हिमालमा हिमरेखाभन्दा माथिसम्म हिउँ पग्लदै गइरहेको छ। जलवायु परिवर्तनले गर्दा वातावरणमा प्रतिकूलता आएको छ। हिउँ समयमै नपर्नु पनि प्रत्यक्ष अप्रत्यक्ष वातावरणमा असर पुर्याएको हुन्छ। कञ्चनजंघा हिमशृंखला क्षेत्रमा विश्वकै दुर्लभ जनावर हिउँ चितुवाको विशेष बासस्थान मानिन्छ। हिउँ नै पग्लदै गएपछि हिउँ चितुवासमेत संकटमा पर्न सक्ने उनी बताउँछन्। जलवायु परिवर्तनका असरका कारण हिमाली क्षेत्रमा हिमताल सुक्ने, पानीको मुहान सक्दै जाने, वनजंगल सुक्खा हुने भएकाले वन जंगलमा ढडेलो लाग्ने क्रमसमेत बढ्दै गएको छ। यो क्रमले वन जंगलमा रहने वन्यजन्तुको समेत स्थानान्तरण हुँदै जाने सम्भावना छ। यो पनि पढ्नुहोस जलवायु परिवर्तनको प्रहार हिमालमा"
व्यारेकमै करेण्ट लागेर सेनाको मृत्यु,"नुवाकोट : नुवाकोटमा सेनाको व्यारेकभित्रै करेण्ट लागेर एक जना सैनिकको मृत्यु भएको छ। बिदुर नगरपालिका६ देवीघाट जलविद्युत केन्द्र परिसरमा रहेको सेनाको व्यारेकमा शनिबार बेलुकी करेण्ट लाग्दा कार्यरत सेनाको ज्यान गएको जिल्ला प्रहरी कार्यालय नुवाकोटले जनाएको छ। लापरवाहीपूर्ण छोडिएको करेण्ट लाग्दा सेनाको जवरजंग गण, देबीघाट ब्यारेकमा कार्यरत हवल्दार रामेछापको लिखु तामाकोसी गाउँपालिका६ का ३२ वर्षीय रामकुमार कार्कीको मृत्यु भएको हो। करेन्ट प्रवाहित तारमा छोएको बाँसमा छुँदा सख्त घाइते भएका कार्कीलाई उपचारका लागि नुवाकोट जिल्ला अस्पताल त्रिशूली लैजादै गर्दा ज्यान गएको स्थानीयको भनाई छ। कार्कीको शव पोष्टमार्टमका लागि नुवाकोट जिल्ला अस्पताल त्रिशूलीमा राखिएको छ। घटनाको विवरण नेपाली सेनाको जवरजंग गणले वास्तविकता बताउन चाहेको छैन।"
धादिङमा भूकम्पको धक्का,काठमाडौं : धादिङको मैदी केन्द्रबिन्दु भएर आइतबार बिहान भूकम्प गएको छ। राष्ट्रिय भूकम्प मापन केन्द्रले आज बिहान ८ बजेर २३ मिनेट जाँदा ४२ म्याग्निच्युडको भूकम्प गएको जनाएको छ। भूकम्पको धक्का धादिङसहित आसपासका जिल्लामा समेत महसुस गरिएको थियो।
"माडीमा दुर्घटना, शिक्षक र लेखापालको मृत्यु",भरतपुर : चितवनको माडीमा बोलेरो गाडीले मोटरसाइकललाई ठक्कर दिँदा दुई जनाको मृत्यु भएको छ। शनिबार साँझ माडी नगरपालिका१ बरुवास्थित चिताई खोलाको पुलमा लु२च २५०८ नम्बरको बालेरोले बागमती प्रदेश०६००१प ४०९३ नम्बरको मोटरसाइकलालाई ठक्कर दिँदा मोटरसाइकल चालक सोमेश्वर माध्यमिक विद्यालयका लेखापाल सूर्य अधिकारी र मोटरसाइकल पछाडि सवार शिक्षक बेगबहादुर खत्रीको मृत्यु भएको हो। अर्का शिक्षक भवानीप्रसाद पौडेल घाइते भएका छन्। तीनै जना माडीको सोमेश्वर माध्यमिक विद्यालयमा कार्यरत थिए। बेलेरोको ठक्करबाट गम्भीर घाइते भएका खत्रीको बगौडा अस्पतालमा उपचारका क्रममा मृत्यु भएको हो भने अधिकारीको भरतपुरमा उपचारका क्रममा आज बिहान मृत्यु भएको हो। मृतक अधिकारी माडी नगरपालिका१ निवासी र खत्री सुर्खेतको सिन्ता गाउँपालिका३ आग्रीगाउँ निवासी हुन्। दुर्घटनामा घाइते स्याङ्जा घर भएका पौडेलको पुरानो मेडिकल कलेज भरतपुरमा उपचार भइरहेको छ। उनको अवस्था मध्यम रहेको इलाका प्रहरी कार्यालय माडीका प्रमुख दीपक रिजालले जानकारी दिए। ठक्कर दिने बोलेरो र चालकलाई इलाका प्रहरी कार्यालय माडीले नियन्त्रणमा लिएको उनले बताए। रासस
पाहुना बनेर आयो स्वेतमाथा कलहाँस,"भक्तपुर : साइबेरियन दुर्लभ पक्षी स्वेतमाथा कलहाँस अर्थात् ग्रेटर ह्वाइट फेन्टेट गुज काठमाडौं उपत्यकामा भेटिन थालेका छन्। पछिल्लो साता भक्तपुरका विभिन्न स्थानमा यो चरा फेला परेको पन्छी संरक्षण तथा अन्वेषणकर्ता सञ्जय था श्रेष्ठले बताए। भने, काठमाडौं उपत्यकामा पहिलोपटक भक्तपुरको हनुमन्ते फाँटमा हाँस प्रजातिको दुर्लभ चरा स्वेतमाथा कलहाँस भेटिएको हो। यो उपत्यकाको हकमा नयाँ हो। कलहाँस नेपालमा पहिलोपटक सन् २००४ मार्च २४ मा देखिएको थियो। त्यतिबेला कोशी टप्पु वन्यजन्तु आरक्षणमा दुइटा कलहाँस भेटिएका थिए। गर्मी मौसममा निकै उचाइमा उडेर बास बस्ने कलहाँस चरा गत वर्ष नारायणी नदी आसपास क्षेत्रमा चारवटा पाइएको थियो। यो पन्छी साइबेरिया, रूसलगायत अति चिसो मुलुकबाट जाडो छल्न नेपाल प्रवेश गर्ने क्रममा हनुमन्तेमा आएको हो। हाँस प्रजातिको कलहाँस थाकेर हनुमन्ते खोलामा आएको अनुमान पन्छी विज्ञको छ। रुस, साइबेरियालगायत अति चिसो मुलुकबाट जाडो छल्न नेपाल प्रवेश गर्ने क्रममा हनुमन्तेमा आइपुगेको बताउने पन्छीविज्ञ डा कमलराज गोसाईं, सुजन श्रेष्ठ र सूर्यमान श्रेष्ठले हनुमन्तेमा यी चराको तस्बिरसमेत कैद गरेका छन्। कलहाँस हनुमन्तेमा आएपछि हिमालयन नेचर, वर्ड कन्जरभेसन नेपाल र विश्वकै चराहरूको अवस्थाबारे रेकर्ड राख्ने ईवर्ड नेपालले अभिलेख गरेको उनले बताए। यो चरा थाकेपछि केही दिन खोला किनारमा वास बसेर लेउ, किराफट्याङग्रा झारपात खाएर लामो समयसम्म उड्न सक्ने भएपछि गन्तव्यतिर जाने गरेको छ। त्यही भएर लामो समयसम्म उडेर थाकेपछि हनुमन्तेमा आहाराका लागि आएको हुनसक्ने बताइएको छ। यो करिब तीनदेखि चार केजी तौलको हुन्छ।"
फुट्न सक्छन् ४७ हिमताल,"गत कात्तिकमा नेपाल भ्रमणमा आउँदा संयुक्त राष्ट्रसंघका महासचिव एन्टोनियो गुटेरेस सगरमाथा र अन्नपूर्ण आधार शिविर पुगे। जलवायु परिवर्तनका कारण हिमालय क्षेत्रमा परेको असर तथा हिमालको अवस्थाबारे बुझे र स्थानीयसँग यसबारे संवाद पनि गरे। त्यसपछि एक कार्यक्रममा भने, जलवायु परिवर्तनले धेरै ठाउँमा हिमपहिरो गइरहेको छ। साना देशलाई प्रतिकूल असर पारेको छ। प्रभावितलाई अझै बढी आर्थिक कोष चाहिएको छ। त्यसका लागि म अरू देशसँग आफ्ना कुरा राख्नेछु। गुटेरेसको यो प्रतिक्रियापछि हिमालमा हिउँ पग्लिएको र हिमाल काला भएको विषयले धेरै चर्चा पायो। यता हिउँ पग्लिएपछि बढेका हिमतालको जोखिमको चर्चा भने खासै भए। दुबईमा मंसिर १४ गतेदेखि सुरु भएको जलवायु परिवर्तनसम्बन्धी संयुक्त राष्ट्रसंघीय सम्मेलन (कोप२८)मा नेपालका प्रधानमन्त्री नै पुगेर हिमालका दुःख सुनाए, अनि, फर्किए। तर, जोखिमपूर्ण हिमतालको चर्चा कम भयो। त्यहीँ चर्चा कम भएको हिमतालहरू अहिले जोखिमपूर्ण अवस्थामा छन्। कुनै पनि समय विस्फोटको खतरामा छन्। यो खतरा एक स्थान होइन देशभर नै रहेको एक अध्ययन ले केही वर्षअघि नै अनुसन्धान गरी सार्वजनिक गरिसकेको छ। कहाँ छन् विस्फोट हुन लागेका ताल ? सन् २०२० मा अन्तर्राष्ट्रिय एकीकृत पर्वतीय विकास केन्द्र (इसिमोड) र संयुक्त राष्ट्रसंघ विकास कार्यक्रम (यूएनडीपी)ले एक प्रतिवेदन नै सार्वजनिक गरेर नेपाल हिमताल र हिमनदीबाट ठूलो जोखिममा रहेको बताएको थियो। उक्त प्रतिवेदनमा समेटिएका एक दर्जन ताल त ताप्लेजुङकै कञ्चनजंघा क्षेत्रमा छन्। सिजेमा लगायतका केही पोखरी र हिमताल पछिल्लो समय विस्फोटको जोखिममा रहेको बताइन्छ। कारण हिउँ पग्लिएर तालमा पानीको मात्रा दैनिक बढिरहेको छ। गत असोज १७ मा मात्रै सिक्किममा कञ्चनजंघा क्षेत्रकै हिमताल फुटेपछि बाढी आएको थियो। सैयौंको ज्यान गयो अर्बौंको क्षति भयो। यस्तो सम्भावना नेपालतर्फ बढी रहेको विज्ञ बताउँछन्। उक्त समय सार्वजनिक गरिएको प्रतिवेदनमा नेपाल, तिब्बत र भारतमा ४७ वटा सम्भावित खतरनाक हिमताल रहेको बताइएको छ। ती हिमतालहरू फुट्नसक्ने जोखिम देखिएको हो। त्यसमध्ये नेपालका च्छो रोल्पा र इम्जा हिमताल सबैभन्दा बढी सम्भावित खतरनाक रहेको इसिमोडले उक्त प्रतिवेदनमा लेखेको छ। सो समय उक्त प्रतिवेदनबारे इसिमोडले ट्वीट गर्दै लेखेको थियो, पछिल्लो प्रतिवेदनले नेपालका सबैभन्दा बढी सम्भावित खतरनाक हिमतालहरू च्छो रोल्पा र इम्जा रहेको पत्ता लगाएको छ। लगातारको संवेदनशील र नियमित अनुगमनको खाँचो देखिन्छ। इसिमोड र यूएनडीपीले झन्डै तीन वर्ष लगाएर गरेको अध्ययनअनुसार कुनै पनि समय फुट्न सक्ने धेरै हिमतालको पहिचान भएको थियो। सो अध्ययनले नेपालभित्रै तथा चीन र भारतमा रहेर पनि मानव बस्तीलाई क्षति पुर्याउन सक्ने ३ हजार ६ सय २४ ग्लेसियर हिमताल पत्ता लगाएको थियो । यसमध्ये कोशी बेसिन (जलाधार) अन्तर्गत धेरै हिमताल देखिएका छन्। कोशी बेसिनअन्तर्गत ६४ हिमताल भेटिएको छ। यसै जलाधार क्षेत्रमा ताप्लेजुङका हिमताल पनि पर्छन्। यस्तै, कर्णाली बेसिनमा १ हजार १ सय २८ र गण्डकी बेसिनमा ४ सय ३२ हिमताल जोखिममा रहेको उक्त प्रतिवेदनमा उल्लेख छ। स्याटलाइट इमेज (भूउपग्रहमार्फत लिइएको तस्बिर) र अरू धेरै माध्यमबाट गरिएको अनुसन्धानले ४७ वटा हिमताल कुनै पनि समय फुटेर नेपालतर्फको मानव बस्तीलाई ठूलो क्षति पुर्याउन सक्ने उच्च जोखिममा देखिए। यसबाट धेरै क्षति हुन सक्ने सम्भावना कोशी बेसिन अर्थात् कोशी तटीय क्षेत्रका बस्तीमा देखिएको छ। कोशी बेसिनअन्तर्गत ४२ वटा हिमताल कुनै पनि समय फुट्ने उच्च जोखिममा रहेको इसिमोडको रिपोर्टमा छ। यसमध्ये २५ हिमाल चीनतर्फ पर्छ भने २१ वटा नेपालभित्रै पर्छ। इसिमोडले हिमतालको बढिरहेको दर, त्यसवरपरको भौगोलिक अवस्थिति, हिउँपहिरो आउन सक्ने सम्भावनालगायत धेरै कुरालाई आधार बनाई जोखिमपूर्ण हिमतालको पहिचान गरेको थियो। सन् १९७७ देखि हालसम्म नेपालका तीन नदीका जलाधार क्षेत्रमा २६ वटा हिमताल विस्फोटका घटना भएका छन्। तीमध्ये १४ वटा नेपालतर्फ भएका हुन्। उक्त प्रतिवेदनले सबैभन्दा बढी कोशी बेसिनका हिमताल रहेको बताए पनि तीनवटा गण्डकी र दुइटा कर्णाली बेसिनका पनि जोखिममा रहेको प्रतिवेदनमा उल्लेख छ। राजनैतिक सीमाका हिसाबले यस्ता खतरनाक हिमतालमध्ये सबैभन्दा बढी २५ वटा तिब्बतमा छन्। त्यस्तै नेपालमा २१ वटा र भारतमा एउटा यस्तो हिमताल रहेको प्रतिवेदनमा उल्लेख छ। यो पनि पढ्नुहोस जलवायु परिवर्तनको प्रहार हिमालमा कोइला जस्ता बने हिमाल हिउँ पर्ने समय नै फेरियो"
"सामूहिक भोजमा भएको फूड पोइजन ले लमजुङमा एकको मृत्यु, १८ जना अस्पताल भर्ना","बेसीसहर : लमजुङको सुन्दरबजार नगरपालिका ८ मा सामूहिक भोज खाएका व्यक्तिहरुमा देखिएको फूड पोइजनका कारण एक जनाको मृत्यु भएको छ। फुड पोइजनका कारण सुन्दरबजार नगरपालिका  ९ बस्ने देवी परियारको अस्पताल लैजाँदै गर्दा बाटोमा मृत्यु भएको हो। सामूहिक भोजमा सहभागी भएकामध्ये १८ जना बिरामी परेका छन्। उनीहरू उपचारका लागि सुन्दरबजारस्थित एचडिसिएस नमूना सामूदायिक अस्पताल भर्ना भएका छन्। सुन्दरबजार नगरपालिकाको वडा नं ८ स्थित क्षेत्र बहादुर गुरुङको घरमा शुक्रबार बेलुका क्रिसमसको उपलक्ष्यमा सामूहिक भोजको आयोजना गरिएको थियो। भोज खाने ३५ जनामध्ये १८ जना फुड पोइजनका कारण अहिले अस्पताल भर्ना भइसकेको एचडिसिएस नमूना सामूदायिक अस्पतालले जनाएको छ। शुक्रबार सामूहिक भोज खाएर घर गएका वडा नं ८ र ९ का व्यक्तिहरु शनिबारदेखि बिरामी पर्न थालेका थिए। घरमै साधारण उपचार गर्दा समस्या देखिएपछि उनीहरु शनिबार बेलुका अस्पताल पुगेका थिए। भोजमा सहभागी व्यक्तिहरु आइतबार बिहानसम्म अस्पताल आइरहेका छन्। अस्पताल आएका बिरामीहरुमा ज्वरो र झाडापखालाको समस्या देखिएको छ। भोजमा सहभागीहरुले भात, कालो दाल, कुखुराको मासु र मुलाको अचार खाएको बताएका छन्।"
भीरबाट खसेर एक जनाको मृत्यु,"नुवाकोट : नुवाकोटको ककनी गाउँपालिकाको ओख्लेमा भीरबाट खसेर एक जनाको मृत्यु भएको छ। ककनी गाउँपालिका ४ का ४८ वर्षीय सन्चबहादुर तामाङको भीरबाट खसेर ज्यान गएको जिल्ला प्रहरी कार्यालय नुवाकोटले जनाएको छ। प्रहरीका अनुसार घरायसी कामको सिलसिलामा घरबाट निस्कीएका तामाङ ओख्लेबाट काम सकेर घरतर्फ फर्किने क्रममा भीरबाट खसेर घाइते भएको अवस्थामा स्थानीयवासीले उद्धार गरेका थिए। भीरबाट खसेर घाइते भएका उनको घरमै मृत्यु भएको हो। प्रहरी टोली खटिएर घटनास्थल गई मुचुल्का, लास जाँच प्रकृति मुचुल्का लगायतका कार्य गरेर शव पोष्टमार्टमका लागी नुवाकोट जिल्ला अस्पताल त्रिशूलीमा राखिएको प्रहरी नायव उपरीक्षक खगेन्द्रबहादुर खड्काले जानकारी दिए।"
हिउँ पर्ने समय नै फेरियो,"केही वर्षअघिसम्म मंसिर दोस्रो साताबाट नै ताप्लेजुङको ओलाङचुङगोलाका घरका छाना हिउँले ढपक्क ढाकेको हुन्थ्यो। हिउँको भार अत्याधिक भएपछि काठको छाना चुइँचुइँ कराउँथे। यसको संकेत हो छानालाई हिउँको भार अत्याधिक भयो। अनि, स्थानीय टाँसी दोर्जे शेर्पा घरको छानामा चढ्थे र हिउँ फुटाएर झार्थे। उनले हिउँ झारेको देखेपछि स्थानीय अन्य युवाहरू पनि आआफ्ना घरका छानामा चढ्थे र हिउँ झार्न सुरु गर्थे। तर, अब यो अनुभव पनि कथा जस्तो भएको बताउँछन् टाँसी। भन्छन्, अहिले त हिउँ नै बाक्लो पर्दैन र पर्ने ठेगान पनि हुँदैन। पहिले त छानाको हिउँ झार्दा भुइँमा मान्छे जत्रो थुप्रो हुन्थ्यो, उनले यो अनुभव काठमाडौंमा बसेर सुनाए। टाँसीले भनेझै अहिले हिमाली क्षेत्रमा हिउँ पर्ने ठेगान छैन। पहिले स्थानीय अकाशमा कुहिरो हेरेको भरमा हिउँ पर्नेनपर्ने अनुमान लगाउँथे। अहिले उनीहरूको अनुमानले मेल खाँदैन। शेर्पा भन्छन्, पर्ला भनेको समयमा पर्दैन। नसोचेको समयमा तीन फिटभन्दा धेरै पर्छ। उनका अनुसार पहिले आकाशको बादलको रूप हेरेर हिउँ पर्ने अनुमान गर्दै याक र चौंरी संकलन गर्न शेर्पाहरू खर्क जान्थे। अहिले पर्दैन होला भने बस्यो हिउँ बर्सन्छ। पर्छ भनेर याक चौंरी भेला पर्यो, एक हप्तासम्म पर्दैन, अर्का स्थानीय ताम्जि शेर्पा भन्छन्। यहाँका स्थानीयले घाँस हुने खर्कमा याक र चांैरी छाडेका हुन्छन्। हिउँ नपरेसम्म त्यहीँ चर्ने भएकाले उनीहरू २३ दिनसम्म पनि लिन जाँदैनन्। जब हिउँ पर्ने खालको मौसम देखा पर्छ, स्थानीयले याक र चौंरी संकलन गरेर ल्याउँछन् र गोठमा सुरक्षित राख्छन्। हिउँ परेपछि सबै घाँस पुर्ने र याक, चौंरी पनि बसेकै ठाउँमा पुरिने भएकाले हिउँ पर्नु अघि नै संकलन गर्नुपर्छ। नत्र, याक चौंरी हराएर ठूलो क्षति बेहोर्नुपर्छ। त्यसैले आकाशमा कुहिरोको अवस्था हेरेर याक चांैरी संकलन गरिन्छ। तर, अहिले यो अवस्था नरहेको शेर्पा बताउँछन्। कुहिरो रातो, रातो भएर फाटेको अवस्था देखियो भने भोलि अथवा राति हिउँ पर्छ भन्ने अनुमान पहिले सही हुन्थ्यो। अहिले त्यस्तो अवस्था छैन। यस्तो मौसम हुँदा पनि हिउँ पर्दैन, उनले भने। इन्टरनेसनल सेन्टर फर इन्टेग्रेटेड माउन्टेन डेभलपमेन्ट (इसिमोड) को कञ्चनजंघा ल्यान्डस्केप इनिसियटिभ नामक संरक्षण कार्यक्रममा लामो समय कार्यक्रम प्रमुख भएर काम गरेका टाँसी दोर्जी शेर्पा पछिल्लो समय जलवायु परिवर्तनको असर यहाँको मौसममा पनि परेको बताउँछन्। भन्छन्, समयमा हिउँ पर्दैन। परेको समयमा पनि अस्वाभाविक रूपमा हिउँ पर्छ। उनी यहाँका स्थानीयको परम्परागत अनुमान पहिले सही हुने गरेको भए पनि पछिल्लो समय जलवायु परिवर्तनका कारण मेल खान छाडेको बताउँछन्। पहिले स्थानीय आकाशमा कुहिरोको अवस्था र हावाको गति हेरेर हिउँ वा पनी पर्ने अनुमान गर्थे। त्यो अनुमान लामो समयसम्म मेल खाएको बुढा पाकाको अनुभव पनि छ। तर, पछिल्लो समय यो पूर्वानुमानले मेल खाँदैन। यसले यहाँका स्थानीयको दैनिकीमा नै असर गरेको छ, उनी भन्छन्। मौसम फेरिँदा पशुधनमा बढी क्षति पछिल्लो समय ताप्लेजुङको हिमाली क्षेत्रमा मौसममा आएको परिवर्तन सँगै धेरै कुरामा असर परेको छ। यसबाट स्थानीयले धेरै क्षति पनि बेहोर्नु परेको छ। स्थानीय ५८ वर्षीय शेरबहादुर गुरुङ आपूले यो उमेर सम्ममा मौसमको फरकफरक रूप देखेको र त्यसले स्थानीयको दैनिकी र जीविकोपार्जनमा पनि प्रत्यक्ष असर गरेको बताउँछन्। पहिले हाम्रा पुर्खादेखि नै कुहिरो हेरेर र हावाको चाप महसुस गरेर मौसम थाहा पाउन सक्थ्यौं। सबै कुरा ठीकै पनि थियो। तर, अहिले त्यसो हुँदैन। नसोचेको समयमा हिउँ पर्दा याक, चौंरी हिउँले पुरिएर लामो समय बेपत्ता भएका छन् भने कति त मरेका पनि छन्, उनले भने, यो मौसमकै कारण स्थानीयले ठूलो नोक्सानी बेहोरिरहेका छन्। पछिल्लो समय अस्वाभाविक रूपमा हिउँ पर्दा छिमेकी मुलुक भारतको उत्तरी सिक्किम र भुटानमा धेरै याक र चांैरी मरेको भारतीय सञ्चारमाध्यमले उल्लेख गरे। ताप्लेजुङको उत्तरी हिमाली क्षेत्रका स्थानीयले पनि यस्तो समस्या केही वर्षयता भोग्दै छन्। स्थानीय नुपु शेर्पा नसोचेको समयमा हिउँ पर्दा बर्सेनि याक चौंरी हराउने र मर्ने समस्या जिल्लाको ओलाङ्चुङगोला, याङ्मा र घुन्सामा देखिएको बताउँछन्। भन्छन्, यहाँ पनि त्यस्तो समस्या छ। हामी खर्कमा चौंरी र याक चरोस भनेर छाड्छौं। नसोचेको समयमा हिमपात र वर्षा हुन्छ। मान्छेको जीवन नै जोखिममा राखेर याक चौंरी खोज्न जान्छौं। केही भेटिन्छन्, केही हराउँछन्। कति त पछि हिउँ पग्लेपछि मरेको अवस्थामा पनि भेटिएका छन्। दशकौंदेखि अनियन्त्रित रूपमा हरितगृह ग्यास उत्सर्जन भइरहेका कारण नेपालका हिमाली क्षेत्रमा यसको ठूलो असर देखिएको छ। हिमपात र तापक्रम वृद्धि यहाँका समस्या हुन्। पछिल्लो समय फरक मौसमका कारण याक र चौंरीमा विभिन्न रोग पनि देखिन थालेका छन्। यसले स्थानीयलाई आर्थिक रूपमा पनि ठूलो क्षति पुगेको स्थानीय शिक्षक ओम गौतम बताउँछन्। भन्छन्, अहिले हिमाली क्षेत्रका पशुपालक कृषकका धेरै समस्या मौसममा आएको परिवर्तनसँग जोडिएको छ। पहिलेका खर्कहरूमा घाँस नउम्रनु, फरकफरक समयमा हिउँ पर्नु र पशुहरूमा विभिन्न किसिमका रोग देखिनु मुख्य समस्या हो। यसले किसानलाई ठूलो क्षति पुगेको छ, उनी थप्छन्, जलवायु परिवर्तनको असर हो भने यसको अनुसन्धान गरेर समयमा यसबाट जोगिने उपाय यहाँका स्थानीयलाई बताउनुपर्छ। यो पनि पढ्नुहोस जलवायु परिवर्तनको प्रहार हिमालमा कोइला जस्ता बने हिमाल"
"अर्घाखाँचीमा ट्रक दुर्घटना, २ जनाको मृत्यु",अर्घाखाँची : अर्घाखाँचीको शितगंगा नगरपालिकामा भएको ट्रक दुर्घटनामा २ जनाको मृत्यु भएको छ। शनिबार साँझ महेन्द्र राजमार्गको शितगंगा ८ सातमारामा राप्ति पुल नजिकै ना ६ ख २७३९ नम्बरको ट्रक अनियन्त्रित भई दुर्घटना हुँदा चालक र सहचालकको मृत्यु भएको जिल्ला प्रहरी कार्यालयले जनाएको छ। प्रहरीका अनुसार ट्रकका चालक नवलपरासी (पश्चिम) रामग्राम नगरपालिका १८ का ३१ वर्षीय संजयकुमार चौधरी र रुपन्देही सियारी गाउँपालिका२ का सहचालक भोला कुर्मीको मृत्यु भएको हो। गम्भीर घाइते भएका उनीहरुलाई भालुवाङ्ग अस्पतालमा सामान्य उपचार गरेपश्चात थप उपचारका लागि बुटबल रेफर गरिएको थियो। दुवै जनाको उपचारको क्रममा मृत्यु भएको हो। (यस अगाडि मृतकको नाम फरक पर्ने गएकोमा सच्याइएको छ। सम्पादक)
धुमधाम अन्तरजातीय विवाह,"काभ्रे : धुलिखेलमा शनिबार एक विवाह समारोह धुमधामको थियो। यो मंसिर महिना विवाह हुने सिजन भएकाले धेरैले खासै ख्याल गरेका थिएनन्। धुलिखेल नगरपालिका९ देवीस्थान टोलमा भएको विवाह भने अलि फरक खालको थियो। नुवाकोट बेलकोट नगरपालिका घर भई काठमाडौं बस्ने उद्धव खतिवडा ब्यान्ड बाजासहित धुलिखेल जन्ती लिएर आएपछिको विवाह अलि फरक खालको थियो। नुवाकोटबाट आएका जन्ती हेर्न देवीस्थान टोलका अधिकांश मानिसहरू लामबद्ध थिए। पारीबाट हेर्दा पूरै गाउँ राताम्य देखिन्थ्यो। अनुमान गर्न पनि सकिन्थ्यो कि विवाह धुमधाम चल्दै छ भन्ने कुरा। बुवा श्यामबहादुर बिसंखे आमा जमुना बिसंखेको कान्छी छोरी रहेकी बेहुली लक्ष्मी बिसंखेका तीन दाजुभाइ सरोज बिसंखे, जयराम बिसंखे र राजाराम बिसंखेले शनिबार आफ्नो परिवारको कान्छी बहिनीको विवाह धुमधामसँग गरे। नुवाकोटबाट आएका जन्तीलाई बिसंखे परिवारले स्वागत गरे। धुलिखेलकी लक्ष्मी बिसंखे र नुवाकोटका उद्धव खतिवडाबीच दुई वर्षअघि सामाजिक सञ्जालमार्फत परिचित भएको बेहुलाकी दाजु सरोजले जानकारी दिए। दुलाहा वैदेशिक रोजगारीमा पोर्चुगलमा हुनुहुन्थ्यो विवाहकै लागि नेपाल आउनुभएको हो, सरोजले भने। दुलाहा नेपाल आएपछि विवाह सट्याकसुटुकभन्दा पनि दुवै पक्षको परिवारको सहमतिमा धुमधाम गर्ने योजना बनाए। नेपाल उत्पीडित मुक्ति समाजका केन्द्रीय स्थायी कमिटी सदस्य तथा बागमती प्रदेशका सहइन्चार्ज सागर मिजारले भने, जातीय विभेद बढ्दो क्रममा छ, समानता र छुवाछूतविरुद्ध लाग्नुपर्यो भन्ने सन्देश यो विवाहले दिएको छ, मिजारले भने, छुवाछूत प्रथा उन्मूलन गर्ने व्यावहारिक रूपमा कार्यान्वयन गर्नुपर्ने कुरा कमजोर बन्दै छ। दलित आयोग संविधानमा भएको कुरालाई लागू गर्न तीनै तहका सरकारलाई घच्घच्याउने काम यो आयोगले गर्नुपर्ने तर व्यवस्थित ढंगबाट त्यो भएको छैन। विवाह समारोहमा संघीय सांसद रुकमणि राना बराइलीले दुलाहा र दुलहीलाई बधार्र्ई तथा शुभकामना व्यक्त गर्दै प्रगतिशील विवाहले समाजको समानता र मानवता ज्युँदो बनाउन सहयोग पुग्ने बताइन्। उनले यो आन्दोलन वर्तमान अवस्थामा समाजमा आवश्यकता रहेको बताइन्। आन्दोलनका हिसाबले यो एकदमै राम्रो हो अब पनि समाजमा को के जातजाति, हामी सिर्फ मानव जाति हौं, महिला पुरुष अनि नेपाली हौं, उनले भनिन्। विवाह समारोहको सयौंको भिडमा भेटिएका बेहुली पक्षका एक स्थानीयले यो धेरै राम्रो कुरा भएको बताए। उनले भने, यो हुनुपर्छ ढिला भइसक्यो संसार कहाँ पुगिसक्यो चन्द्रमामा मानिसहरू आफ्नो अस्तित्व बचाउने कुरा गर्दैछन् हामी अझै यो त्यो यस्तो उस्तो जात भात भनेर भुल्दैछौं, यो जात त्यो जात भन्ने कुरा सिर्फ स्वार्थको कुरा हो, माया प्रेममा कसैको केही लाग्दैन। वैदेशिक रोजगारीका सिलसिलामा पोर्चुगलमा रहेका दुलाहा उद्धव खतिवडाले आफ्नो दुई वर्ष अघिदेखिको सामाजिक सञ्जालमार्फत बसेको प्रेम सम्बन्धलाई विवाहमार्फत पूर्णता दिने निर्णय परिवारकै सहमतिमा भएको बताए। उनले विवाह समारोहमा पत्रकारहरूसँग कुराकानी गर्दै भने, हामीबीचको प्रेम सम्बन्धलाई जीवन्त दिन यो निर्णय गरेका हौं। हामी यहाँ को के जात जाति हौं र सिर्फ मानव जाति हौं यो कुरामा मेरो परिवार प्रस्ट छ म प्रस्ट छु। समाजलाई लुकेर अन्तरजातीय विवाह गर्ने प्रवृतिभन्दा पनि माया प्रेम ठूलो हो भन्ने देखाउनको लागि धुमधाम विवाह गर्ने योजना बनाएको खतिवडाले बताए। नुवाकोट बेलकोट नगरपालिका६ का २७ वर्षीय उद्धव खतिवडाले अन्तरजातीय विवाह गर्ने निर्णय गरेर माया प्रेमलाई सार्थकता दिएका छन्। बुवा इन्द्रबहादुर खतिवडा र आमा सीता खतिवडाका कान्छो छोरा उनले मंसिर ६ गते लक्ष्मी बिसंखेको घरमै गएर प्रेम सम्बन्धलाई विवाहमा परिणत गर्न टिकाटालो गरेका थिए। परिवार सहमत भएपछि जन्ती लिएर आएका हौं जन्ती बनेर आएका दुलाहा पक्षधर एक व्यक्तिले भने। समाजले जे भने पनि उनीहरूको माया प्रेमलाई सार्थकता दिनको लागि हामी जन्ती खुसी साथ आएको उनले बताए। हिन्दु सनातन वैदिक विधिअनुसार विवाह गरेर बिसंखे परिवारले छोरीलाई अन्माएका छन्।"
जीर्णोद्धार पर्खिरहेको सभाहल,"हेमनाथ खतिवडारसुवा : जिल्लामा जुनसुकै सार्वजनिक समारोह, सभा तथा भेला हुने सभाहल पुनर्निर्माण हुन सकेन। तत्कालीन राजादेखि मन्त्रीसम्म आउने कार्यक्रमहरू हुने गरेको पुरातात्विक सभाहल पुनर्निर्माण नहुँदा जीर्ण अवस्थामा छ। सभाहल ०७२ वैशाखको भूकम्पका कारण भत्केको थियो। सदरमुकाम धुन्चेमा रहेको पुरातात्विक सभाहल पुनर्निर्माण त के जीर्णोद्धारसमेत नभएर बिजोक छ। धेरै सार्वजनिक कार्यक्रमहरू हुने गरेको पञ्चायतकालमा निर्माण भएको सभाहल निर्माण हुन नसकेको स्थानीय लामासम्देन घलेले बताए। नेतृत्वमा रहनेहरूले प्राथमिकता नदिएकाले जीर्णोद्धार हुन नसकेको लामाले भने। नेताहरू निर्वाचन जितेपछि तलको काममा ध्यान नदिएकोले यस्तो नियति भोग्नु परेको युवा समाजसेवी दीपक लामाले बताए। भने, पुनर्निर्माणमा कसैले ध्यान दिएनन् जीर्ण अवस्थामा रहेको सभाहल वरिपरि हिँडडुल गर्न पनि डरलाग्दो छ। ढुंगा खसेर साँझ, बिहान हिँड्ने कोही घाइते हुनसक्छ। पुरातात्विक महत्वको धुन्चे सभाहलपनि भूकम्प पछाडि जीर्ण अवस्थामा छ। गाउँमा सामाजिक रीतिरिवाज, संस्कृति सभा समारोह चलाउने धुन्चेको सभाहल ध्वस्त भएको हो। तत्कालीन राजा आउँदा वा स्वागत सत्कार गर्ने गरिएको यो सभाहल अहिले जीर्णोद्धारको पर्खाइमा छ। परम्परागत कलात्मक शैलीको यो भवन ०२५ सालमा निर्माण भएको हो। त्यहाँ रहेको गजुर र कलात्मक बुट्टाहरू पाटनबाट झिकाइएका मूर्तिकारहरूले निर्माण गरेका थिए। यस्तो सांस्कृतिक धरोहरको संरक्षण गर्न ढिलाइ गर्न नहुने रसुवा नागरिक समाजका अध्यक्ष बाबुलाल तामाङले बताए। यस्ता सांस्कृतिक महत्वका संरचना तथा गुम्बा, मन्दिर पुनर्निर्माण चाँडै हुनुपर्छ, उनले भने। चार सय जना अटाउने क्षमताको हलको अग्रभागमा १२ बेड क्षमताका पाहुना कोठाहरू छन्। तत्कालीन राजादेखि सरकारी पाहुनाहरू यहाँँँ बस्ने गरेको मानवअधिकार संरक्षण मञ्चका जिल्ला अध्यक्ष ज्ञानेन्द्रनाथ न्यौपानेले सुनाए। भत्केको भग्नावशेष पन्छाउन नसक्दा त्यहाँ पुग्ने मानिस पुरिनसक्ने जोखिम छ, पुनर्निर्माणको चासो कसैले नदिएकाले सभा समारोह गर्ने परम्परागत नाचगान तथा सांस्कृतिक कार्यक्रम, सभा, सम्मेलन गर्ने ठाउँको अभाव झेल्नु परेको स्थानीय सुननुर्प तामाङले भने। त्यस्तै नेपालकै पहिलो तामाङ संग्रहालय पनि पुनर्निर्माण हुन सके यहाँको संस्कृतिको जगेर्ना हुने स्थानीय निर्मलजंग शेर्पा बताउँछन्। जिल्ला सभाबाट पास गरेर प्रदेश तथा संघीय सरकारमा अनुरोध गरेकोले धुन्चेमा रहेको सभाहलको भग्नावशेष पन्छाउने र पुनर्निर्माण चाँडै हुनेमा आशावदी रहेको र समन्वय गरेर आफूले पहल गर्ने जिल्ला समन्वय समिति रसुवाका प्रमुख अशोककुमार घिमिरेले बताए।"
जलवायु परिवर्तनको प्रहार हिमालमा,"फुट्न सक्छन् ४७ हिमताल गत कात्तिकमा नेपाल भ्रमणमा आउँदा संयुक्त राष्ट्रसंघका महासचिव एन्टोनियो गुटेरेस सगरमाथा र अन्नपूर्ण आधार शिविर पुगे। जलवायु परिवर्तनका कारण हिमालय क्षेत्रमा परेको असर तथा हिमालको अवस्थाबारे बुझे र स्थानीयसँग यसबारे संवाद पनि गरे। त्यसपछि एक कार्यक्रममा भने, जलवायु परिवर्तनले धेरै ठाउँमा हिमपहिरो गइरहेको छ। साना देशलाई प्रतिकूल असर पारेको छ। प्रभावितलाई अझै बढी आर्थिक कोष चाहिएको छ। त्यसका लागि म अरू देशसँग आफ्ना कुरा राख्नेछु। गुटेरेसको यो प्रतिक्रियापछि हिमालमा हिउँ पग्लिएको र हिमाल काला भएको विषयले धेरै चर्चा पायो। यता हिउँ पग्लिएपछि बढेका हिमतालको जोखिमको चर्चा भने खासै भए। दुबईमा मंसिर १४ गतेदेखि सुरु भएको जलवायु परिवर्तनसम्बन्धी संयुक्त राष्ट्रसंघीय सम्मेलन (कोप२८)मा नेपालका प्रधानमन्त्री नै पुगेर हिमालका दुःख सुनाए, अनि, फर्किए। तर, जोखिमपूर्ण हिमतालको चर्चा कम भयो। त्यहीँ चर्चा कम भएको हिमतालहरू अहिले जोखिमपूर्ण अवस्थामा छन्। कुनै पनि समय विस्फोटको खतरामा छन्। यो खतरा एक स्थान होइन देशभर नै रहेको एक अध्ययन ले केही वर्षअघि नै अनुसन्धान गरी सार्वजनिक गरिसकेको छ। जोखिममा रहेको इम्जा तालको गहिराइ नापिँदै। साभार : इसिमोडको प्रतिवेदनबाट कहाँ छन् विस्फोट हुन लागेका ताल ? सन् २०२० मा अन्तर्राष्ट्रिय एकीकृत पर्वतीय विकास केन्द्र (इसिमोड) र संयुक्त राष्ट्रसंघ विकास कार्यक्रम (यूएनडीपी)ले एक प्रतिवेदन नै सार्वजनिक गरेर नेपाल हिमताल र हिमनदीबाट ठूलो जोखिममा रहेको बताएको थियो। उक्त प्रतिवेदनमा समेटिएका एक दर्जन ताल त ताप्लेजुङकै कञ्चनजंघा क्षेत्रमा छन्। सिजेमा लगायतका केही पोखरी र हिमताल पछिल्लो समय विस्फोटको जोखिममा रहेको बताइन्छ। कारण हिउँ पग्लिएर तालमा पानीको मात्रा दैनिक बढिरहेको छ। गत असोज १७ मा मात्रै सिक्किममा कञ्चनजंघा क्षेत्रकै हिमताल फुटेपछि बाढी आएको थियो। सैयौंको ज्यान गयो अर्बौंको क्षति भयो। यस्तो सम्भावना नेपालतर्फ बढी रहेको विज्ञ बताउँछन्। उक्त समय सार्वजनिक गरिएको प्रतिवेदनमा नेपाल, तिब्बत र भारतमा ४७ वटा सम्भावित खतरनाक हिमताल रहेको बताइएको छ। ती हिमतालहरू फुट्नसक्ने जोखिम देखिएको हो। त्यसमध्ये नेपालका च्छो रोल्पा र इम्जा हिमताल सबैभन्दा बढी सम्भावित खतरनाक रहेको इसिमोडले उक्त प्रतिवेदनमा लेखेको छ। सो समय उक्त प्रतिवेदनबारे इसिमोडले ट्वीट गर्दै लेखेको थियो, पछिल्लो प्रतिवेदनले नेपालका सबैभन्दा बढी सम्भावित खतरनाक हिमतालहरू च्छो रोल्पा र इम्जा रहेको पत्ता लगाएको छ। लगातारको संवेदनशील र नियमित अनुगमनको खाँचो देखिन्छ। इसिमोड र यूएनडीपीले झन्डै तीन वर्ष लगाएर गरेको अध्ययनअनुसार कुनै पनि समय फुट्न सक्ने धेरै हिमतालको पहिचान भएको थियो। सो अध्ययनले नेपालभित्रै तथा चीन र भारतमा रहेर पनि मानव बस्तीलाई क्षति पुर्याउन सक्ने ३ हजार ६ सय २४ ग्लेसियर हिमताल पत्ता लगाएको थियो । यसमध्ये कोशी बेसिन (जलाधार) अन्तर्गत धेरै हिमताल देखिएका छन्। कोशी बेसिनअन्तर्गत ६४ हिमताल भेटिएको छ। यसै जलाधार क्षेत्रमा ताप्लेजुङका हिमताल पनि पर्छन्। यस्तै, कर्णाली बेसिनमा १ हजार १ सय २८ र गण्डकी बेसिनमा ४ सय ३२ हिमताल जोखिममा रहेको उक्त प्रतिवेदनमा उल्लेख छ। स्याटलाइट इमेज (भूउपग्रहमार्फत लिइएको तस्बिर) र अरू धेरै माध्यमबाट गरिएको अनुसन्धानले ४७ वटा हिमताल कुनै पनि समय फुटेर नेपालतर्फको मानव बस्तीलाई ठूलो क्षति पुर्याउन सक्ने उच्च जोखिममा देखिए। यसबाट धेरै क्षति हुन सक्ने सम्भावना कोशी बेसिन अर्थात् कोशी तटीय क्षेत्रका बस्तीमा देखिएको छ। कोशी बेसिनअन्तर्गत ४२ वटा हिमताल कुनै पनि समय फुट्ने उच्च जोखिममा रहेको इसिमोडको रिपोर्टमा छ। यसमध्ये २५ हिमाल चीनतर्फ पर्छ भने २१ वटा नेपालभित्रै पर्छ। इसिमोडले हिमतालको बढिरहेको दर, त्यसवरपरको भौगोलिक अवस्थिति, हिउँपहिरो आउन सक्ने सम्भावनालगायत धेरै कुरालाई आधार बनाई जोखिमपूर्ण हिमतालको पहिचान गरेको थियो। सन् १९७७ देखि हालसम्म नेपालका तीन नदीका जलाधार क्षेत्रमा २६ वटा हिमताल विस्फोटका घटना भएका छन्। तीमध्ये १४ वटा नेपालतर्फ भएका हुन्। उक्त प्रतिवेदनले सबैभन्दा बढी कोशी बेसिनका हिमताल रहेको बताए पनि तीनवटा गण्डकी र दुइटा कर्णाली बेसिनका पनि जोखिममा रहेको प्रतिवेदनमा उल्लेख छ। राजनैतिक सीमाका हिसाबले यस्ता खतरनाक हिमतालमध्ये सबैभन्दा बढी २५ वटा तिब्बतमा छन्। त्यस्तै नेपालमा २१ वटा र भारतमा एउटा यस्तो हिमताल रहेको प्रतिवेदनमा उल्लेख छ। हिउँ पर्ने समय नै फेरियो पहिरोको जोखिममा रहेको ताप्लेजुङको ओलाङ्चुङगोला बस्ती। तस्बिर : रविन भट्टराई। केही वर्षअघिसम्म मंसिर दोस्रो साताबाट नै ताप्लेजुङको ओलाङचुङगोलाका घरका छाना हिउँले ढपक्क ढाकेको हुन्थ्यो। हिउँको भार अत्याधिक भएपछि काठको छाना चुइँचुइँ कराउँथे। यसको संकेत हो छानालाई हिउँको भार अत्याधिक भयो। अनि, स्थानीय टाँसी दोर्जे शेर्पा घरको छानामा चढ्थे र हिउँ फुटाएर झार्थे। उनले हिउँ झारेको देखेपछि स्थानीय अन्य युवाहरू पनि आआफ्ना घरका छानामा चढ्थे र हिउँ झार्न सुरु गर्थे। तर, अब यो अनुभव पनि कथा जस्तो भएको बताउँछन् टाँसी। भन्छन्, अहिले त हिउँ नै बाक्लो पर्दैन र पर्ने ठेगान पनि हुँदैन। पहिले त छानाको हिउँ झार्दा भुइँमा मान्छे जत्रो थुप्रो हुन्थ्यो, उनले यो अनुभव काठमाडौंमा बसेर सुनाए। टाँसीले भनेझै अहिले हिमाली क्षेत्रमा हिउँ पर्ने ठेगान छैन। पहिले स्थानीय अकाशमा कुहिरो हेरेको भरमा हिउँ पर्नेनपर्ने अनुमान लगाउँथे। अहिले उनीहरूको अनुमानले मेल खाँदैन। शेर्पा भन्छन्, पर्ला भनेको समयमा पर्दैन। नसोचेको समयमा तीन फिटभन्दा धेरै पर्छ। उनका अनुसार पहिले आकाशको बादलको रूप हेरेर हिउँ पर्ने अनुमान गर्दै याक र चौंरी संकलन गर्न शेर्पाहरू खर्क जान्थे। अहिले पर्दैन होला भने बस्यो हिउँ बर्सन्छ। पर्छ भनेर याक चौंरी भेला पर्यो, एक हप्तासम्म पर्दैन, अर्का स्थानीय ताम्जि शेर्पा भन्छन्। यहाँका स्थानीयले घाँस हुने खर्कमा याक र चांैरी छाडेका हुन्छन्। हिउँ नपरेसम्म त्यहीँ चर्ने भएकाले उनीहरू २३ दिनसम्म पनि लिन जाँदैनन्। जब हिउँ पर्ने खालको मौसम देखा पर्छ, स्थानीयले याक र चौंरी संकलन गरेर ल्याउँछन् र गोठमा सुरक्षित राख्छन्। हिउँ परेपछि सबै घाँस पुर्ने र याक, चौंरी पनि बसेकै ठाउँमा पुरिने भएकाले हिउँ पर्नु अघि नै संकलन गर्नुपर्छ। नत्र, याक चौंरी हराएर ठूलो क्षति बेहोर्नुपर्छ। त्यसैले आकाशमा कुहिरोको अवस्था हेरेर याक चांैरी संकलन गरिन्छ। तर, अहिले यो अवस्था नरहेको शेर्पा बताउँछन्। कुहिरो रातो, रातो भएर फाटेको अवस्था देखियो भने भोलि अथवा राति हिउँ पर्छ भन्ने अनुमान पहिले सही हुन्थ्यो। अहिले त्यस्तो अवस्था छैन। यस्तो मौसम हुँदा पनि हिउँ पर्दैन, उनले भने। इन्टरनेसनल सेन्टर फर इन्टेग्रेटेड माउन्टेन डेभलपमेन्ट (इसिमोड) को कञ्चनजंघा ल्यान्डस्केप इनिसियटिभ नामक संरक्षण कार्यक्रममा लामो समय कार्यक्रम प्रमुख भएर काम गरेका टाँसी दोर्जी शेर्पा पछिल्लो समय जलवायु परिवर्तनको असर यहाँको मौसममा पनि परेको बताउँछन्। भन्छन्, समयमा हिउँ पर्दैन। परेको समयमा पनि अस्वाभाविक रूपमा हिउँ पर्छ। उनी यहाँका स्थानीयको परम्परागत अनुमान पहिले सही हुने गरेको भए पनि पछिल्लो समय जलवायु परिवर्तनका कारण मेल खान छाडेको बताउँछन्। पहिले स्थानीय आकाशमा कुहिरोको अवस्था र हावाको गति हेरेर हिउँ वा पनी पर्ने अनुमान गर्थे। त्यो अनुमान लामो समयसम्म मेल खाएको बुढा पाकाको अनुभव पनि छ। तर, पछिल्लो समय यो पूर्वानुमानले मेल खाँदैन। यसले यहाँका स्थानीयको दैनिकीमा नै असर गरेको छ, उनी भन्छन्। मौसम फेरिँदा पशुधनमा बढी क्षति पछिल्लो समय ताप्लेजुङको हिमाली क्षेत्रमा मौसममा आएको परिवर्तन सँगै धेरै कुरामा असर परेको छ। यसबाट स्थानीयले धेरै क्षति पनि बेहोर्नु परेको छ। स्थानीय ५८ वर्षीय शेरबहादुर गुरुङ आपूले यो उमेर सम्ममा मौसमको फरकफरक रूप देखेको र त्यसले स्थानीयको दैनिकी र जीविकोपार्जनमा पनि प्रत्यक्ष असर गरेको बताउँछन्। पहिले हाम्रा पुर्खादेखि नै कुहिरो हेरेर र हावाको चाप महसुस गरेर मौसम थाहा पाउन सक्थ्यौं। सबै कुरा ठीकै पनि थियो। तर, अहिले त्यसो हुँदैन। नसोचेको समयमा हिउँ पर्दा याक, चौंरी हिउँले पुरिएर लामो समय बेपत्ता भएका छन् भने कति त मरेका पनि छन्, उनले भने, यो मौसमकै कारण स्थानीयले ठूलो नोक्सानी बेहोरिरहेका छन्। पछिल्लो समय अस्वाभाविक रूपमा हिउँ पर्दा छिमेकी मुलुक भारतको उत्तरी सिक्किम र भुटानमा धेरै याक र चांैरी मरेको भारतीय सञ्चारमाध्यमले उल्लेख गरे। ताप्लेजुङको उत्तरी हिमाली क्षेत्रका स्थानीयले पनि यस्तो समस्या केही वर्षयता भोग्दै छन्। स्थानीय नुपु शेर्पा नसोचेको समयमा हिउँ पर्दा बर्सेनि याक चौंरी हराउने र मर्ने समस्या जिल्लाको ओलाङ्चुङगोला, याङ्मा र घुन्सामा देखिएको बताउँछन्। भन्छन्, यहाँ पनि त्यस्तो समस्या छ। हामी खर्कमा चौंरी र याक चरोस भनेर छाड्छौं। नसोचेको समयमा हिमपात र वर्षा हुन्छ। मान्छेको जीवन नै जोखिममा राखेर याक चौंरी खोज्न जान्छौं। केही भेटिन्छन्, केही हराउँछन्। कति त पछि हिउँ पग्लेपछि मरेको अवस्थामा पनि भेटिएका छन्। दशकौंदेखि अनियन्त्रित रूपमा हरितगृह ग्यास उत्सर्जन भइरहेका कारण नेपालका हिमाली क्षेत्रमा यसको ठूलो असर देखिएको छ। हिमपात र तापक्रम वृद्धि यहाँका समस्या हुन्। पछिल्लो समय फरक मौसमका कारण याक र चौंरीमा विभिन्न रोग पनि देखिन थालेका छन्। यसले स्थानीयलाई आर्थिक रूपमा पनि ठूलो क्षति पुगेको स्थानीय शिक्षक ओम गौतम बताउँछन्। भन्छन्, अहिले हिमाली क्षेत्रका पशुपालक कृषकका धेरै समस्या मौसममा आएको परिवर्तनसँग जोडिएको छ। पहिलेका खर्कहरूमा घाँस नउम्रनु, फरकफरक समयमा हिउँ पर्नु र पशुहरूमा विभिन्न किसिमका रोग देखिनु मुख्य समस्या हो। यसले किसानलाई ठूलो क्षति पुगेको छ, उनी थप्छन्, जलवायु परिवर्तनको असर हो भने यसको अनुसन्धान गरेर समयमा यसबाट जोगिने उपाय यहाँका स्थानीयलाई बताउनुपर्छ। कोइला जस्ता बने हिमाल हिउँ पग्लिएर कालो बन्दै गएको ताप्लेजुङको टिपताला क्षेत्रको हिमाल। तस्बिर : राजेन्द्र श्रेष्ठ। ओलाङ्चुङगोला बस्तीबाट मंसिरको समयमा बिहानै हेर्दा उत्तरतर्फ चाँदी झैं टल्कने हिमाल देखिन्थे। नजिकै रहेका ससाना पहाड पनि हिउँले आकर्षक देखिन्थे। अनि, चीनको सीमा क्षेत्रतर्फ जाँदा हिउँ पन्छाउँदै जानुपथ्र्यो। तर, अहिले मंसिर सकिन लाग्दासमेत त्यो दृश्य देखिँदैन। जलवायु परिवर्तनको असरले हिउँ पग्लिएर कालापत्थर जस्तै बनेका छन्। समुद्र सतहबाट पाँच हजार मिटरभन्दा बढी उचाइ भयो भने पहाडलाई सधैं हिउँले छोप्छ। हिमाल यस्तै हिउँले छोपिएको पहाड हो। तर, अहिले त्यहीँ हिमाल नांगिएर पहाड बनेका छन्। यो मार कञ्चनजंघा हिमाली क्षेत्रले पनि भोगेको छ। फुङ्लिङ नगरपालिका८ का सूर्यमान लिम्बु प्रत्येक दिन कञ्चनजंघा, कुम्भकर्णलगायतका हिमालमा आफ्नो आँखा डुलाएर मात्र दैनिकी सुरुआत गर्थे। अब यो अवस्था हराउने पो होकि भन्ने चिन्ता उनलाई छ। किनभने पहिले भारी बोकेर पर्यटकसँग कञ्चनजंघा आधार शिविरसम्म पुगेका उनी अहिले हिउँ नदेखेर आतिएका छन्। भन्छन्, यहीँ हिउँ हेर्न आउने पर्यटक आएनन् भने हामी के गर्ने ? ताप्लेजुङका गुरुङ समुदाय हिमालमा हिउँ पातलिँदा अझै आतिएका भेटिन्छन्। किनभने उनीहरूको सम्बन्ध हिमाल र हिउँ अनि भेडा पालनसँग जोडिएको हुन्छ। हिमाल नाङ्गिए पानीको समस्या हुने र चरन क्षेत्रमा घाँस नहुने पीर उनीहरूलाई छ। गुरुङहरू भेडा चराउँदै कञ्चनजंघा र कुम्भकर्ण हिमालका टाकुराहरू चाहर्छन्। ती हिमालका फेदीमा अहिले पानीकै समस्या पर्लाकी भन्ने स्थानीयलाई चिन्ता पर्न थालेको छ। स्थानीय हर्कराज गुरुङ भन्छन्, पहिलेका हिमाल त कोइला जस्ता पो भए। प्रकृतिले किन ठगिरहेछ यहाँ ? हर्कराज सानै उमेरमा बुबालाई सघाउन भेडा गोठसम्म पुगेका थिए। अहिले उनी त्यो सानु हुँदाको समयको जस्तो अवस्था हिमाली क्षेत्रमा देख्दैनन्। आजभोलि हिमाल हेर्न लायकको नभएको गुरुङले बताए। भने, हिमाल सेताम्य हुन्थ्यो सधैं। तर, आजभोलि कोइला जस्तै कालो देखिन थालेको छ। लिम्बू र गुरुङको अनुभवले यस क्षेत्रमा छोटो समयमा नै चाँडै हिउँ पग्लिएको प्रष्ट पार्छ। हिमालमा हिउँ पर्न कम हुन थालेपछि चिसो पनि क्रमशः घट्दै गएको उनीहरूको अनुभव छ। पहिले मंसिरपुससम्ममा अत्याधिक हिमपात र चिसो हुने हुँदा कात्तिक अन्तिमबाट तल्लो क्षेत्र झर्ने स्थानीय र गोठ पनि पछिल्लो समय कमै मात्र झर्ने गरेको गुरुङ बताउँछन्। हिमालमा यस्तो असर परेर हिउँ पग्लन थाले हिमाल सुक्खा हुन्छ। हिमाल काला भए पानीको मुहान सुक्छ। चौंरी याकहरूले पानी खान पाउँदैनन्। जमिन सुक्खा हुँदै गएपछि घाँस उम्रिँदैन। घाँस नभएपछि चौंरी, याक तिर्खा र भोकले मर्ने चिन्ता ताप्लेजुङका हिमाली क्षेत्रका स्थानीयलाई छ। ताप्लेजुङकै एक हिमाली गाउँ हो याङमा। यस गाउँका समुदायको मुख्य पेसा चौंरी याकपालन हो। उच्च हिमाली स्थान भएकाले अन्न हुँदैन। त्यसैले चौंरी, याक र गोठ नै मुख्य आम्दानीको स्रोत हो। जलवायु परिवर्तनको असर बढ्न थालेपछि यस क्षेत्रका स्थानीय धेरै चिन्तित छन्। हिमालमा हिउँ पग्लेर ढडेलो लागेको जस्तै कालो पत्थर जस्तै हिमाल हुँदै गएपछि स्थानीय चिन्तित बनेको फक्ताङलुङ गाउँपालिका६ का बसन्त लिम्बू बताउँछन्। हिमालमा हिउँ नपर्दा यसको असर तल्लो क्षेत्रमा पनि परेको छ। पानी नपर्ने र हुरी बतास मात्र चल्ने भएकाले खरेडीबाट अलैंची बगान जोकाउनै मुस्किल हुने गरेको लिम्बू बताउँछन्। माथिल्लो क्षेत्रमा आलु रोप्ने र समयमा हिउँ र पानी नपरे रोपेको बाली नसप्रने स्थानीयको पीडा छ। विगतका वर्षहरूमा मंसिरको दोस्रो सातादेखि नै हिमाली क्षेत्रमा हिउँ पर्न सुरु हुन्थ्यो। तर, यसवर्ष भने सामान्य मात्रै हिमपात भएको स्थानीय बताउँछन्। समुद्रसतहदेखि ३ हजार ५०० मिटरमा अस्थित फक्ताङलुङ गाउँपालिका६ घुन्साका पेमा शेर्पा हिउँ परे बाली सप्रने हुँदा किसान खुसी हुने बताउँछन्। तर, पछिल्लो समय हिमाल नै नांगिन थालेपछि चिन्ता बढेको बताए। क्षति गर्ने अरू, बेर्होने हिमाली नागरिक ताप्लेजुङमा नै छ कञ्चनजंघा संरक्षण क्षेत्र। ठूलो क्षेत्रफल ओगटेकाले वनजंगल पनि धेरै नै छन्। स्थानीयहरू जलवायु परिवर्तन बढाउने क्रियाकलापमा पनि संलग्न छैनन्। तर, उनीहरू नै यसको क्षति बेहोर्न बाध्य छन्। फक्ताङलुङ गाउँपालिकाका अध्यक्ष राजन लिम्बू यस क्षेत्रका नागरिकलाई नखाएको बिस लागेको बताउँछन्। भन्छन्, जलवायु परिवर्तन गर्नमा अन्य ठूला राष्ट्र, जो धनी भनिएकाहरू लागेका छन्। तर, उनीहरूले गरेको असर हामी जस्ता नागरिक र हाम्रा हिमालले भोग्नुपरेको छ। उनी यसरी भएको क्षतिपूर्ति स्थानीयले पाउनुपर्ने बताउँछन्। स्थानीयले पछिल्लो समय बाढी, पहिरो र अस्वाभाविक वर्षा सँगै हिमपातको असर भोगिरहेका छन्। उनीहरू कुन समय के गर्ने भन्ने सम्मको दोधारमा छन्। यो विषयमा सरकार मात्रै होइन यसरी क्षति गर्ने मुलुकहरू पनि जिम्मेवार बन्नुपर्छ। जलवायु परिवर्तनको असर खासगरी हिमाली क्षेत्रमा बढी छ। यसले स्थानीयवासीको जीवनशैली कष्टकर बनाएको अध्यक्ष लिम्बू बताउँछन्। भन्छन्, हिमालमा हिमरेखाभन्दा माथिसम्म हिउँ पग्लदै गइरहेको छ। जलवायु परिवर्तनले गर्दा वातावरणमा प्रतिकूलता आएको छ। हिउँ समयमै नपर्नु पनि प्रत्यक्ष अप्रत्यक्ष वातावरणमा असर पुर्याएको हुन्छ। कञ्चनजंघा हिमशृंखला क्षेत्रमा विश्वकै दुर्लभ जनावर हिउँ चितुवाको विशेष बासस्थान मानिन्छ। हिउँ नै पग्लदै गएपछि हिउँ चितुवासमेत संकटमा पर्न सक्ने उनी बताउँछन्। जलवायु परिवर्तनका असरका कारण हिमाली क्षेत्रमा हिमताल सुक्ने, पानीको मुहान सक्दै जाने, वनजंगल सुक्खा हुने भएकाले वन जंगलमा ढडेलो लाग्ने क्रमसमेत बढ्दै गएको छ। यो क्रमले वन जंगलमा रहने वन्यजन्तुको समेत स्थानान्तरण हुँदै जाने सम्भावना छ।"
दोस्रो धेरै विदेशी मुद्रा भित्र्याउने चिया व्यवसाय सङ्कटमा,"झापा : अलैँचीपछि सबैभन्दा बढी विदेशी मुद्रा स्वदेश भित्र्याउने चिया व्यवसाय सङ्कटमा परेको सरोकारवालाले बताएका छन्। राष्ट्रिय चिया तथा कफी विकास बोर्डले गत वर्षको तुलनामा चालु आर्थिक वर्ष २०८०८१ मा दोब्बर विदेशी मुद्रा भित्र्याउने अनुमान गरिरहेको अवस्था सरोकारवालाले चिया क्षेत्रमा गम्भीर सङ्कट निम्तिएको बताएका हुन्। बोर्डका कार्यकारी निर्देशक विष्णुप्रसाद भट्टराईले चालु आर्थिक वर्षमा नेपालबाट अर्थोडक्स र सिटीसी चिया निर्यातबाट करिब आठ अर्बको विदेशी मुद्रा भित्रिने आकलन गरेको बताए। उनले भने, 'सरकारले समयमै चियालाई चाहिने मलसहितका कार्यक्रम उपलब्ध गराएको छ। यसले उत्पादन पनि बढ्ने अनुमान छ। उत्पादन बढेसँगै निर्यात बढी स्वतः भइहाल्छ।' चिया क्षेत्रका विद्यमान समस्या समाधानमा प्रभावकारी भूमिका निर्वाह गर्ने र सरोकारवालाले उठाएका सबैखाले समस्याको उचित सम्बोधन गर्दै राज्य पक्षलाई समेत समस्याको जानकारी गराउने उनले बताए। गत वर्ष चिया निर्यातबाट मात्र नेपालमा रु तीन अर्ब ८० करोड रकम भित्रिएको बोर्डको तथ्याङ्कमा उल्लेख छ। चिया किसान हर्क तामाङले बोर्डले गरेजस्तो आकलनले काम नगर्ने बताए। उनले बोर्डले कोठामा बसेर तथ्याङ्क तयार गर्ने, किसानका बगानसम्म पुगेर मूल्याङ्कन नगर्ने हुँदा यस्तो लक्ष्य लिनु स्वभाविक भएको बताए। 'बोर्ड अलैँचीपछि विदेशी मुद्रा ल्याउने चिया भन्छ', उनले भने, 'तर यही अवस्था रहने हो पाँच वर्षपछि चियाको बुट्टा भेट्न पनि गाह्रो होलाजस्तो छ।' सरकारले चियालाई कृषिको रूपमा सूचीकृत नगरेर उद्योगसरह विद्युतीय महसुल लगाउँदा सिँचाइमा समस्या, अक्सन बजारको अभावले अन्तर्राष्ट्रिय बजारसम्म पुर्याउन नसक्नु मुख्य कारण रहेको उनको भनाइ छ। अखिल नेपाल ट्रेड युनियन केन्द्रीय उपाध्यक्ष भूपाल सापकोटाले चिया विकासको निम्ति बोर्डले अहिलेसम्म केही काम गर्न नसकेको आरोप लगाए। उनले उद्योगी, व्यवसायी, किसान, मजदुर कसैको समस्या समाधानमा बोर्डले प्रभावकारी भूमिका निर्वाह गर्न नसकेको बताए। नेपाल चिया बगान श्रमिक सङ्घका केन्द्रीय अध्यक्ष दीपक तामाङले चिया क्षेत्रको समस्या समाधानमा राज्य उदासिन देखिएको आरोप लगाए। उनले हालसम्म श्रम ऐनअन्तर्गतको कतिपय बगानका श्रमिकले ज्यालासमेत नपाइरहँदा बोर्डले समेत कानुन कार्यान्वयनमा समन्वय नगरेको गुनासो गरे। नेपालमा २० हजार दुई सय ३७ हेक्टरमा चियाखेती लगाइएको बोर्डले जनाएको छ। त्यसमध्ये ९९ प्रतिशत उत्पादन कोशी प्रदेशमा भइरहेको छ। सत्तरी हजार नागरिकले रोजगारी पाइरहेको चियाका ३० वटा अर्थोडक्स र ३८ वटा सिटीसीका उद्योग सञ्चालित छन्। नेपाली चियाको मुख्य बजार भारत, चीन, श्रीलङ्का, रसिया, नेदरल्याण्डलगायतका राष्ट्रमा रहेको बोर्डको तथ्याङ्कले देखाएको छ। रासस"
पालमुनि १००० बढी भूकम्पपीडित बिरामी,"जाजरकोट : भूकम्पले घर भत्केपछि भेरी२ का बिर्खबहादुर कार्कीको परिवार त्रिपालमा बास बस्न थालेको महिना दिन भइसक्यो । तर, अस्थायी भवन बनाउन सरकारले दिने भनेको राहत अझै पाएका छैनन् । त्यसैकारण चिसो भुइँमै रात बिताउनु परिरहेको कार्कीको गुनासो छ । सरकारले अस्थायी आवास निर्माणका लागि प्रतिपरिवार ५० हजार दिने निर्णय गरेको थियो । जसअनुसार पहिलो किस्तामा २५ हजार र निर्माण सम्पन्न भएपछि २५ हजार दिने सरकारको निर्णय छ । तर, केन्द्र सरकारले उक्त रकम निकासा गरिसके पनि स्थानीय तहहरूले वितरणमा ढिलासुस्ती गरिरहेको पीडितहरूको भनाइ छ । राहत पाउन स्थानीय तहहरूले भूकम्प प्रभावितको लाभग्राही फारम भर्न लगाएका थिए । रकम निकासाका लागि बंैक खाता पनि खोल्न लगाएका थिए । यी प्रक्रिया पूरा गरिसके पनि राहत रकम पाउन नसकेको पीडितहरूको गुनासो छ । सरकारी रकम आउला र टहरा बनाउला भनेर कुर्दा कुर्दै महिना दिन बितिसक्यो, कार्की भन्छन्, दिन प्रतिदिन चिसो बढिरहेको छ । रात काट्न मुस्किल छ । परिवारको बिजोग छ । तर, स्थानीय तहले रकम निकासा गर्न अनावश्यक ढिलासुस्ती गरिरहेका छन् । भेरी३ थाप्लेका किरणकुमार भण्डारीले भूकम्पबाट भत्केको घरको भग्नावशेष पनि हटाउन सकेका छैनन् । उनको घर भाडामा लिएर नापी कार्यालय बसेको थियो । भूकम्पले घर भत्किएसँगै दैलेख निवासी अमिन एलिना भण्डारी र उनका भाइ प्रवल शाहीको ज्यान गएको थियो । अस्थायी टहरा बनाउनका लागि भण्डारी पनि सरकारी अनुदानको पर्खाइमा छन् । तर, उक्त रकम निकासी नहुँदा त्रिपालमा बसिरहेको परिवारको बिजोग भएको उनको भनाइ छ । अनुदान पाएको भए टहरा बनाएर बस्न हुन्थ्यो, भण्डारी भन्छन्, कहिले पाइने हो, टुँगो छैन । फारम भर्ने काम गरेकै एक साता भइसक्यो । अनुदान रकम दिन आनकानी गर्ने भए बरु सरकारले नै टहरा बनाइ दिएको भए पनि जीवनयापन सजिलो हुन्थ्यो भन्ने उनको भनाइ छ । भूकम्प प्रभावितलाई अनुदान दिन सरकारले प्रक्रिया सरल बनाएको दाबी गर्दै आएको छ । तर, स्थानीय तहले विभिन्न झन्झटिला प्रक्रिया अपनाएर अप्ठ्यारो बनाइरहेको पीडितहरूको गुनासो छ । लाभग्राही पहिचान गर्न र बैंक खाता खोल्न लगाएर राहत वितरणमा ढिलाइ गरिरहेको स्थानीयको गुनासो छ । खाता नभएकालाई नगदै रकम दिने सरकारले निर्णय गरे पनि स्थानीय सरकारले सबै लाभग्राहीलाई खाता खोल्न लगाएका छन् । खाता खोल्न बैंक जानुपर्ने, कतिपयको नागरिकता नभएको, घर भत्किएको प्रहरी मुचुल्का चाहिनेलगायतका प्रक्रियागत झन्झटका कारण अस्थायी आवासका लागि रकम वितरणमा ढिलाइ भइरहेको भेरी नगरपालिका३ का भूकम्पपीडित हरिबहादुर बस्नेतले बताए । उनले जिल्ला बाहिर घर भएकालाई अनुदान नदिने गरी सरकारले बनाएको कार्यविधिले आफूहरू जस्ता पीडितलाई अन्याय भएको पनि बताए । भूकम्प गएको एक महिना बित्दा पनि क्षतिको पूर्ण विवरण आउन नसक्दा र लाभग्राही कायम गर्न नसक्दा पुनर्निर्माणका काम अघि बढ्न नसकेको सरकारी अधिकारीहरू बताउँछन् । सरकारी ढिलासुस्ती र समन्वयको अभावमा पुनर्निर्माणमा ढिलाइ भइरहेको पीडितहरूको गुनासो छ । त्रिपालको चिसोले भूकम्पपीडितहरूको दिन प्रतिदिन ज्यान गइरहेको छ । चिसोले धेरैलाई थला पारेको छ । त्रिपालमा बसिरहेका सुत्केरी, गर्भवती, बालबालिका, दीर्घरोगी र ज्येष्ठ नागरिकलाई चिसोले सताउन थालेको स्वास्थ्य सेवा कार्यालय जाजरकोटका प्रमुख डा प्रतीक्षा भारतीले बताइन् । जोखिम समूहमा रहेका करिब हजार बढी मानिस बिरामी छन्, भारतीले भनिन्, यतिबेला उनीहरूलाई रुघाखोकी, निमोनिया, ज्वरो, कोल्ड डायरियालगायतका समस्या देखिएका छन् । स्वास्थ्य संस्थामा पनि बिरामीको चाप बढ्न थालेको छ । तत्काल त्रिपालबाट न्यानो घर(अस्थायी आवास) मा सार्न ढिलाइ गरे जोखिम अझै बढ्ने उनको भनाइ छ । त्यही भएर पुनर्निर्माणको काम अघि बढाउन सम्बन्धित निकायले ढिलाइ गर्न नहुने उनले बताइन् । शिवालय गाउँपालिकाले ३ हजार ३ सय ९ लाभग्राहीको पहिचान गरेको छ । अस्थायी आवास निर्माण अनुदानअन्तर्गत प्रथम किस्ता वापतको २५ हजारका दरले ८ करोड २७ लाख २५ हजार रकम उक्त गाउँपालिकाले लिइसकेको छ । तर, अहिलेसम्म लाभग्राहीलाई बाँडेको छैन । छेडागाड र बारेकोट गाउँपालिकाले पनि लाभग्राहीलाई बाँड्ने भनेर सरकारी कोषबाट पैसा लिइसकेका छन् । छेडागाडले ३ हजार ६ सय ६४ घरधुरीका लागि ९ करोड १६ लाख रुपैयाँ निकासा लिएको छ । त्यस्तै बारेकोटले ५ हजार ५ सय ८६ घरधुरीका लागि १३ करोड ९६ लाख ५० हजार रुपैयाँ निकासा लिएको छ । कुशेले ५ हजार २ सय ८७ घरघुरीका लागि १३ करोड २१ लाख ७५ हजार रुपैयाँ निकासा लिएको छ । धेरै क्षति भएको भेरी नगरपालिकाले ७ सय २६ लाभग्राही पहिचान गरी एक करोड ८२ लाख ५० हजार रकम निकासा लिएको छ । धेरै क्षति भएको अर्को नगरपालिका नलगाडले अहिलेसम्म रकम निकासा नै माग गरेको छैन । लाभग्राही कायम गर्न नै हम्मेहम्मे परिरहेको छ । जुनीचाँदे गाउँपालिकाले पनि रकम निकासा लिन सकेको छैन । कार्यविधिअनुसार भेरी नगरपालिका बाहेक अन्य पालिकाले लाभग्राहीको सूची पेस गर्न सकेका छैनन् । भेरीले पनि ७ सय २६ लाभग्राही मात्र पहिचान गर्न सकेको छ । बारेकोट गाउँपालिकाका अध्यक्ष वीरबहादुर गिरीले रकम निकासा लिए पनि वडाहरूले लाभग्राहीको विवरण संकलनको काम सम्पन्न नगरेको बताए । अस्थायी आवास निर्माण कार्यविधि २०८० अनुसार स्व घोषणासहितको अनुसूची फारम १, २ र ३ भर्नुपर्ने भएकाले ढिलाइ भएको गिरीले बताए । स्थानीय तहको ढिलासुस्तीका कारण मंसिरभित्र पीडित परिवारलाई अस्थायी आवासमा सार्ने सरकारी योजना सफल नहुने देखिएको छ । गृह मन्त्रालयले दिनहुँजसो प्रमुख जिल्ला अधिकारीलाई ताकेता गरिरहेको छ । प्रमुख जिल्ला अधिकारीले पालिकालाई ताकेता गरिरहेका छन् । प्रमुख जिल्ला अधिकारी सुरेश सुनारले भने किन ढिलाइ भइरहेको छ भनेर मैले पनि स्थानिय तहलाई प्रश्न सोधिरहेको छु । बारम्बार ताकेता गरिरहेको छु । अनुदान लिनका लागि नागरिकतालगायतका कागजात चाहिने तर कतिपयका काजगात भत्किएका घरमा पुरिएका, मजदुरीका लागि भारत गएका कतिपयले नागरिकता नै नबनाएका आदि कारणले नागरिकताको प्रतिलिपि लिन, नयाँ नागरिकता बनाउन समस्या भएको छ । नयाँ र नागरिकताको प्रतिलिपि लिन गाउँबाट सदरमुकाम खलंगा आउनुपर्ने बाध्यता छ । कतिपयले अनुदान लिनकै लागि एउटै परिवारलाई पनि टुक्रा बनाएर धेरै परिवार देखाउन थालेका छन् । यी सबै कुराले गर्दा स्थानीय तहलाई अनुदानका लागि सिफारिसमा थप चुनौती देखिएको नलगाड नगरपालिकाका नगरप्रमुख डम्बरबहादुर रावतले बताए ।"
सुक्खा पहिरोले गाउँ नै उच्च जोखिममा,"गोरखा : चुमनुब्री गाउँपालिका३ देवल गाउँ पहिरोको उच्च जोखिममा छ। दिनहुँ गइरहने सुक्खा पहिरोले एक महिनाको अवधिमा चार घर लगिसकेको छ। २३ घर बस्न नमिल्ने गरी चर्किएको र ६५ घर जोखिममा रहेको गाउँपालिकाका अध्यक्ष निमा लामाले जानकारी दिए। एक साताअघि म, उपाध्यक्ष, वडाअध्यक्ष, प्रशासकीय अधिकृतलगायतको टिम स्थलगत अध्ययनमा गयौं, गाउँपालिकाका अध्यक्ष लामाले भने, देवलको ६५ घरधुरीमध्ये हालसालैको सुख्खा पहिरोले चारवटा घर भत्किसकेका रहेछन्। बाँकी २३ घर पनि चर्किएका छन्। पहिरो गाउँ नजिकै पुगिसकेको छ। जताततै जमिनमा धाँजा फाटेको छ। ६५७० घर नै जोखिममा छन्। उच्च जोखिममा रहेका २३ घरधुरीलार्ई त्रिपाल वितरण गरेर फर्केको उनले बताए। प्रत्येक घरलार्ई दुईदुई थान त्रिपाल दियौँं र यथाशीघ्र सुरक्षित ठाउँमा सर्न अनुरोध गरेका छौं, अध्यक्ष लामाले भने, अब हामी बस्ती स्थानान्तरणका लागि पहल गर्नेछौं। पहिरोले जोखिम बनाएर राखेको घरहरू जाजरकोट भूकम्पको धक्काले भत्किएको उनले बताए। सुक्खा पहिरोले आक्रान्त भएपछि गाउँलेहरूले जनप्रतिनिधिहरूलार्ई गाउँमा बोलाएका थिए। गाउँलेले जनप्रतिनिधि आइदिनुपयो भनेर बोलाएर हैरान पारे, गाउँपालिकाकी उपाध्यक्ष लक्ष्मी गुरुङले भनिन्, पहिलेदेखि नै पहिरोले दुःख दिइरहेको ठाउँ हो, त्यसैले बोलाएका होलान्। बर्खामा पो पहिराले दुःख दिन्छ, हिउँदमा के दिन्छ भनेर सामान्य हिसाबले सोची बसेको थिएँ, तर धेरैपटक बोलाएपछि हामी टिम नै हेर्न गयौँ। त्यहाँँको अवस्था त एकदम दुःखलाग्दो, बिजोग रहेछ। दसैंयता तीन, चारवटा घर भत्किसकेका रहेछन्। गाउँको जताततै चिराचिरा परेर पहिरो जानलार्ई ठिक्क परेर बसेको रहेछ। समय छँदै सुरक्षित ठाउँ खोजेर सर्न भनेर आएका छौं। जाडोका बेला त्रिपालभित्र बस्न ती गाउँका बासिन्दालार्ई कठिन हुने उनले बताइन्। त्यस ठाउँमा विगत २० वर्षदेखि नै पहिरो जान थालेको हो। सो पहिरोले यसअघि तीनवटा टोल लगिसकेको अर्का स्थानीय गणेश कार्कीले बताए। लोक्पा, नुसिला, ब्लासिगाउँ र त्यहाँँको एउटा विद्यालय त त्यो पहिरोले पहिल्यै लागिसकेको हो। त्यहाँँका बासिन्दाहरू सुरक्षित ठाउँ खोज्दै देवल गएर बसेका थिए। त्यहाँँ पनि पहिरो पुग्यो, कार्कीले भने, पहिरो धेरै ठूलो भएकाले नियन्त्रण गर्न कठिन छ। अब त्यहाँँका बासिन्दालार्ई सुरक्षित ठाउँमा सार्नुको विकल्प छैन। गोरखामा भूकम्पयता पटकपटकको पहिरोले त्यहाँँका दर्जनौं घरधुरी विस्थापित भइसकेको वडाअध्यक्ष रामकुमार गुरुङले जानकारी दिए। पहिरो नरोकिएपछि अहिले गाउँ नै बग्ने खतरा रहेको गुरुङले जानकारी दिए। २० वर्षअघि त्यहाँँ रहेको सबै घर पहिरोले लगेपछि विस्थापित १३ घरधुरी अहिलेसम्म पक्की घरमा पुनस्र्थापन हुन नसकिरहेका बेला सोही पहिरो अर्को बस्तीसम्म पुगेको उनले बताए। अहिले सरेको गाउँ पनि पूरै बग्ने खतरामा छ, वडाध्यक्ष रामकुमार गुरुङले भने, त्यहाँँबाट विस्थापित भएका र जोखिममा रहेकालार्ई सुरक्षित स्थलमा स्थानान्तरण नगरी हुँदैन। त्यसका लागि गाउँपालिका, प्रदेश सरकारको मात्र प्रयासले सम्भव हुँदैन। केन्द्रीय सरकारले नै सहयोग गर्नुपर्छ। पहिरोबाट बस्ती जोगाउन केही वर्षअघि गाउँपालिकाले ३० लाख रुपैयाँँ खर्चेर जाली भरेको थियो। सबै तारजालीको पर्खाल पहिरोले नामेट पारेकाले बस्ती सार्नुको विकल्प नभएको गुरुङले बताए।"
