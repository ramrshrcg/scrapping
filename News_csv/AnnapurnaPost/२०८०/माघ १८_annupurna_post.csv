शीर्षक,विवरण
देश भ्रष्टाचारको दलदलमै,"नागरिकमा व्यापक निराशा पैदा भएको छ, व्यवस्थाप्रति नै नकारात्मकताको ग्राफ उकालो लाग्नुको प्रमुख कारण पनि भ्रष्टाचार नै हो। प्रधानमन्त्री पुष्पकमल दाहाल प्रचण्डको पदारोहणपछिको उद्घोष सुशासन थियो। तर, मुलुकले कुशासनबाट मुक्ति पाउन सकेको छैन। उनले कार्यकालको वर्ष दिन पूरा गरे। यो वर्ष पनि मुलुक कुशासन र भ्रष्टाचारको चंगुलमै फसिरह्यो। बरु सर्वसाधारण त झन् धेरै भ्रष्टाचार भएको अनुभूति गर्छन्। भ्रष्टाचार नियन्त्रण र सुशासनको पक्षमा काम गर्ने अन्तर्राष्ट्रिय संस्था ट्रान्सपरेन्सी इन्टरनेसनल (टीआई)ले नेपाल भ्रष्टाचारको दलदलमै रहेको रिपोर्ट प्रकाशमा ल्याएको छ। जसअनुसार नेपालले सन् २०२३ मा भ्रष्टाचार अवधारणा सूचकांक (सीपीआई) मा ३५ अंक पायो। धेरै भ्रष्टाचार अर्थात् थोरै नम्बर। नेपाल १०८औं स्थानमा रह्यो। सन् २०२२ मा भन्दा १ अंक सुधार भए पनि चरम भ्रष्टाचार हुने देशको बदनामित सूचीबाट निस्कन नसक्नु नै दुर्भाग्य भयो। जहाँ कानुनी राज हुन्छ, त्यहाँ भ्रष्टाचार हुँदैन। टीआईले हेर्ने सूचकमध्येमा त्यो पनि पर्छ। उसले सुशासन र कानुनीराज अनि न्यायप्रणालीमा सुधार नभएसम्म भ्रष्टाचार नियन्त्रण हुँदैन भनेर त्यसै भनेको होइन। नेपालमा अराजकता अत्यधिक छ। दण्डहीनता ज्यादा र कानुनीराज कम हुनुकै परिणाम भ्रष्टाचार मौलाएको छ। जसले मुलुकलाई थिलोथिलो पारेको छ। गएको दशकदेखि नै मुलुकको भ्रष्टाचारको अंक एकाध अंकको तलमाथिबाहेक केही भएको छैन। होस् पनि कसरी सरकार आफैं भ्रष्टाचारका लागि सहायक बनिरहन्छ, जबकि भ्रष्टाचार नियन्त्रणको सबैभन्दा प्रभावकारी कार्यान्वयन उसैबाट सम्भव छ। सरकारका पदाधिकारी नै नीतिगत भ्रष्टाचारमा लिप्त हुनुले कर्मचारीतन्त्रमा जे गरे पनि हुन्छ भन्ने मनोभावना वृद्धि भएको छ। जसरी पनि कमाउनुपर्छ भन्ने मानसिकता झ्यांगिएको छ। इलम र उद्यमशीलता शिथिल छ। दलालीकरण फस्टाएको छ। सबैभन्दा महत्त्वपूर्ण नै पद, प्रतिष्ठा र पैसा भन्ने मान्यता राजनीतिक दलको तहतहमा व्याप्त हुँदा भ्रष्टाचारले जरो गाड्ने मौका पाएकोमा द्विविधा छैन। राजनीति सङ्लो हुन नसक्नु र निष्ठा क्षीण हुँदै जानुको परिणाम नै भ्रष्टाचार हो। सदाचार लोपोन्मुख आचरण हुँदै गएको छ। यसैले नै नागरिकमा व्यापक निराशा पैदा भएको छ, व्यवस्थाप्रति नै नकारात्मकताको ग्राफ उकालो लाग्नुको प्रमुख कारण पनि भ्रष्टाचार नै हो। भ्रष्टाचारमात्रै नियन्त्रण गर्न सक्ने हो भने नागरिकमा छाएको निराशामात्रै चिरिन्न, मुलुकमा व्यावसायिक वातावरण पनि बन्छ। र, मात्रै समृद्धिको यात्रा सुरु हुन्छ।"
खाद्यको शाखा गुल्मीमा,"गुल्मी : जनतालाई खाद्य सुरक्षाको प्रत्याभूति दिलाउने उद्देश्यले गुल्मीमा खाद्य व्यवस्था तथा व्यापार कम्पनीको शाखा सुरु गरिएको छ। रेसुंगा नगरपालिकाका नगरप्रमुख खिलध्वज पन्थीले बुधबार जिल्लाको सदरमुकाम तम्घासमा उक्त कम्पनीको शाखा उद्घाटन गरेका हुन्। कम्पनीको जिल्लामा शाखा विस्तारले नागरिकले सहज र सुपथ मूल्यमा खाद्य सामग्री खरिद पाउन सहज भएको नगरप्रमुख पन्थीले बताए। जिल्लाका सबै स्थानीय तहमा बिक्री केन्द्रको आवश्यकता रहेकाले यसको विस्तार गर्नुपर्नेमा इस्मा गाउँपालिका अध्यक्ष भगतसिंह खड्काले जोड दिए। संघीयताको मर्मअनुसार प्रत्येक स्थानीय तहमा बिक्री केन्द्र सञ्चालन गरी नागरिकको आवश्कता अनुरूप सहज र सुलभ मूल्यमा सेवा प्रवाह गर्नुपर्ने अध्यक्ष खड्काले बताए। नजिकको बिक्री केन्द्रबाट एक जनाले एक क्विन्टलसम्म खाद्यान्य खरिद गर्न पाउने व्यवस्था रहेको छ। सरकारले खाद्यान्न निःशुल्क ढुवानी गर्ने भएकाले उपभोक्ताले उपभोग्य वस्तुमा ५ देखि ७ प्रतिशतसम्म सहुलियत पाउनेछन्। स्थानीय तहमा बिक्री केन्द्र सञ्चालनमा कम्पनीले सदरमुकाम तम्घासको हाटबजारमा बिक्री केन्द्र सञ्चालनमा ल्याएको छ। त्यस्तै जिल्लाको मालिका गाउँपालिका ४ को अर्खाबाङ, रुरुक्षेत्र गाउँपालिका ४ को बलेटक्सार र मदाने गाउँपालिका २ को बाँझकटेरीमा खाद्य बिक्री केन्द्र स्थापना भएर सञ्चालनमा आएका छन्। खाद्य डिपोबाट चामलमात्रै बिक्री भइरहेको छ। दाल, नुन, तेल, चिनीलगायतका सबै खाद्य सामग्री सुपथ मूल्यमा बिक्री गरिने कम्पनीको गुल्मी शाखा प्रमुख पुष्पा पाण्डेयले जानकारी दिइन्। गाउँको रैथाने बाली खरिद गरेर बिक्री तथा प्रवद्र्धन गर्ने कार्यालयको योजना रहेको उनले सुनाइन्।"
रातोढुंगा सबस्टेसन तयार,"बेनी : म्याग्दीको तीन स्थानीय तहमा विद्युत् आपूर्ति गर्न प्रसारण लाइन र सवस्टेसन निर्माण भएकोे छ। पर्वतको जलजला गाउँपालिका४ मोहनचोकदेखि म्याग्दीको मालिका गाउँपालिका६ रातोढुंगा जोड्ने २२ किलोमिटर दूरीको प्रसारण लाइन र रातोढुंगामा ३३११ केभी क्षमताको सवस्टेसन निर्माण भएको हो। प्रसारण लाइन र सवस्टेसनको परीक्षण सफल भएको निर्माण कम्पनी ए टु जेड इन्जिनियरिङका प्रतिनिधि पद्यसागर लुइँटेलले जानकारी दिए। नेपाल विद्युत् प्राधिकरणको प्राविधिक टोलीले गरेको परीक्षण माघ १६ गते सकियो, उनले भने, सवस्टेसन वरपरका जग्गाधनीको विवादका कारण सवस्टेसन चार्ज र सञ्चालन गर्न समस्या भएको छ। वितरण लाइनमा जोड्ने वातावरण भएमा एकै दिनमा सञ्चालन गर्न सकिने लुइँटेलले बताए। गत पुस महिनाको २९ गतेदेखि परीक्षण सुरु गरिएको थियो। रातोढुंगामा रहेको सवस्टेसन नजिकैका जग्गाधनीले ३३११ केभी क्षमताको प्रसारण लाइनको ५ टावर सार्न माग गर्दै तातोपानी र दरवाङतर्फ जाने ११ केभी क्षमताको वितरण लाइनमा जोड्न दिएका छैनन्। प्रमुख जिल्ला अधिकारी लक्ष्मण ढकालले स्थानीय जनप्रतिनिधि, आयोजना, निर्माण व्यवसायी र प्रभावित जग्गाधनीसँग छलफल गरेर सबस्टेसन चार्ज र प्रसारण लाइन सञ्चालन गर्न पहल भइरहेको बताए। प्राधिकरणमार्फत ए टु जेड इन्जिनियरिङले सन् २०१६ मा ठेक्का लिएको सवस्टेसन र प्रसारण लाइन सन् २०१८ को डिसेम्बरमा सक्ने लक्ष्य थियो। सुरुवाती चरणमा जग्गा अधिग्रहणमा भएको ढिलाइका कारण प्रभावित बनेको थियो। गण्डकी प्रदेशका भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जाली, प्रदेशसभा सदस्य हरि भण्डारीलगायतले ऊर्जा मन्त्रालय र नेपाल विद्युत प्राधिकरणसँग समन्वय गरेर ठेकेदारलाई काममा फर्काउन पहल गरेका थिए। पछिल्लो विवाद समाधानका लागि विद्युत् प्राधिकरण, आयोजना, प्रशासन र गाउँपालिकासँग सहजीकरण गरेको गण्डकी प्रदेशका भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जालीले बताए।"
म्याद सकिए पनि हाजिर गर्दै करार कर्मचारी,"काठमाडौं : समाज कल्याण परिषद्का ३८ करारअस्थायी कर्मचारीको पुस मसान्तमा म्याद सकिएको छ। जसमा अधिकृतदेखि कार्यालय सहयोगीसम्म छन्। करार अबधि सकिए पनि उनीहरू नियमित परिषद्मा गएर हाजिर गरिरहेका छन्। करारका कर्मचारीको म्याद सकिएपछि पनि हाजिर गरिरहेको भन्दै राष्ट्रिय सर्तकता केन्द्रमा उजुरी नै परेको छ। परिषद्ले महिनाको झन्डै १४ लाख रकम त करार कर्मचारीलाई नै तलब वितरण गर्दै आएको छ। ११ लाख २१ हजार ६०३ रुपैयाँ मासिक तलब उपलब्ध गराउँदै आएको छ भने २ लाख ४३ हजार ९०० भत्ताबापत उनीहरूले पाउने गरेका छन्। करारका कर्मचारीको मासिक तलब भत्ता मात्रै १३ लाख ६५ हजार ५०३ परिषद्ले बेहोर्दै आएको छ। अधिकृत स्तरका सहायक निर्देशकले ४८ हजार ७३९ मासिक तलब भत्ता बुझ्छन् । करारको अवधि सकिएका सहायक निर्देशक ५ जना छन्। त्यस्तै, तीन जना सहायक प्रथम छन्। उनीहरूले ३९ हजार ७८० तलब भत्ता बुझने गरेका छन्। त्यस्तै बेफअ एक जना छन्। उनको तलबभत्ता पनि ३९ हजार ७८० हो। त्यस्तै सहायक द्वितीय ३ जना छन्। उनीहरूले मासिक ३७ हजार ९५२ तलब भत्ता पाउँछन्। ८ जना सहायक परिचालक छन्। उनीहरूको मासिक तलब भत्ता ३४ हजार ६६२ हुन आउँछ। बाँकी १८ जना कार्यालय सहयोगी छन्। उनको मासिक तलब भत्ता ३१ हजार ७ सय ५२ हुन आउँछ। सतकर्तामा परेको उजुरीमा परिषद्ले प्रत्येकपटक गरिने करार नियुक्तिहरू कुनै पनि मापदण्ड तथा विधि प्रक्रियाविपरीत हुँदै आएकोे उल्लेख छ। उजुरीमा झन्डै ४ दर्जन जति कर्मचारीहरूको करार म्याद २०८० पुस मसान्त भित्र सकिसक्दा पनि म्याद थप नभए बताइएको छ। म्याद थप नभएका अवस्था गैरकानुनी रूपमा हाजिर गराइदै अबैध काम भइरहेको उजुरीमा उल्लेख छ। गैरकानुनी हाजिर रोक्न र अब कर्मचारी नियुक्ति गर्दा विधि प्रक्रिया अबलम्बन गरेर मात्रै गर्न लगाउन पनि माग गरिएको छ। शक्तिको बलमा नियुक्त भएका यी करारका कर्मचारी हटाइहाल्न सक्ने अवस्थामा परिषद् छैन। उसलाई चौतर्फी दबाब छ। परिषद् पनि बोर्ड बैठक बन्न नसकेर उनीहरूको नवीकरण नभइरहेको स्वीकार गर्छ। यता परिषद्का प्रवक्ता एवं कामु निर्देशक सञ्जयकुमार मल्लिक बोर्डको बैठक नबसेको कारणले म्याद थप हुन नसकेको बताउँछन्। मेरो जानकारीमा आएअनुसार बोर्डको बैठक नबसेको म्याद नथपिएको हो, बैठकले बसेर टुग्याइने छ, उनले भने, हाजिर गरिरहेका छन्, काम पनि गरिरहेका छन् । कार्यकर्ता, आफन्त भर्तीकेन्द्र बनेको छ समाज कल्याण समाजकल्याण परिषद् भर्ती केन्द्रको रूपमा रहँदै आएको छ। ठूलो संख्यामा अस्थायीकरार कर्मचारी भर्ना गरिएको छ। सरकार परिवर्तनसँगै अस्थायी र करार कर्मचारी थुपार्ने थलो नै परिषद् बन्दै आएको छ। प्रत्येक पटक हुने नियुक्ति कुनै पनि मापदण्ड तथा विधि प्रक्रियाविपरीत हँुदै आएको छ। मन्त्रिपरिषद्का उपाध्यक्ष, सदस्य सचिवका कार्यकर्ता आफन्त भर्ति गर्न तँछाडमछाड नै हुन्छन्। करार कर्मचारीको विवरण हेर्दा स्पष्ट हुन्छ कि यो कस्तो भर्तीकेन्द्र हो भनेर। कार्यालय सहयोगी मात्रै १८ जना करारका छन्। निजमती सेवा ऐनले त करारमा कर्मचारी नै नियुक्त गर्न नपाउने व्यवस्था गरेको छ। करारमा नियुक्त गरेमा नियुक्त गर्ने पदाधिकारीबाटै असुलउपर गर्नुपर्ने उल्लेख छ। तर, पनि कानुनी छिद्र प्रयोग गरेर करारमा नियुक्त गर्ने काम भई नै रहेको छ। पछिल्लो परिषद्को उपाध्यक्ष मोनिका भट्टराई अधिकारीको राजीनामा प्रकरणले थप विवादमा परिषद् छ। महिला, बालबालिका तथा ज्येष्ठ नागरिक मन्त्री उमा रेग्मीकी बुहारी हुन् मोनिका। नियुक्तिको समयदेखि उनी विवादमा छन्। समाज कल्याणमा करार कर्मचारीको बोझ करारमा कुन तहका कति कर्मचारी सहायक निर्देशक : ५ जना सहायक प्रथम वा सो सरह : ४ जना सहायक द्वितीय : ३ जना सहायक परिचालक : ८ जना कार्यालय सहयोगी : १८ जना जम्मा : ३८ जना"
"हचुवामा जग्गा वर्गीकरण, पाखोपखेरामा करको बोझ","गोरखा : पालुङटार नगरपालिका८ का शिव ओलियाले एक ग्राहकलाई पाँच रोपनी जग्गा ११ लाखमा बिक्री गरे। राजीनामा पास गर्न मालपोत जाँदा प्रतिरोपनी ६ लाखका दरले ६६ लाख मूल्य कायम गरी दुई लाख रुपैयाँ राजस्व तिर्नुपर्ने देखियो। सडकले नछोएको पाखोबारीलाई पनि दुई लाख राजस्व तिर्नुपर्ने भएपछि कारोबारै नगरी फर्किए। ९ नम्बर वडाका सीताराम अधिकारी पनि केही दिनअघि १४ रोपनी सट्टीपट्टीका लागि आफ्नै परिवारसँग मालपोत गए। त्यहाँका कर्मचारीले प्रतिरोपनी ६ लाखका दरले कारोबार भएको देखाएर राजस्व तिर्नुपर्ने बताएपछि उनीहरू पनि त्यत्तिकै फर्किए। हाम्रो जग्गा मुख्य सडकले पनि छुँदैन। सहायक सडकले पनि छुँदैन। सहायक बाटोबाट ८० मिटर वरपर पनि पर्दैन। तर, आवास क्षेत्र भनेर बढी राजस्व तिर्नुपयो, अधिकारीले भने, प्रतिरोपनी ८० हजारमा किनबेच हुन मुस्किल हुने जग्गालाई प्रतिरोपनी ६ लाखका दरले कारोबार भएको भनेर तीन लाख राजस्व तिर्नुपर्दा हामीजस्ता सर्वसाधारणको ढाड सेकिने भयो। नगरपालिकाले यो के गरेको हो ? अधिकारी र ओलियाजस्ता पालुङटारका धेरै व्यक्ति जग्गाको वर्गीकरणपछि जग्गाको किनबेच, अंशबन्डा तथा सट्टापट्टा गर्न नसक्ने भएका छन्। हाम्रो वडाभित्र एकदुइटा गाउँले पाराका भट्टी बजार मात्र छन्। तर, सबै जग्गा आवास क्षेत्रभित्र राखेर वर्गीकरण गर्नाले सर्वसाधारण अंशबन्डासमेत गर्न नसक्ने भए, ९ नम्बरका वडाध्यक्ष भेजराज पाण्डे भन्छन्, जग्गाको वर्गीकरण गर्न आउने टोलीले हचुवाका भरमा सबै जग्गालाई आवास क्षेत्रमा राखिदिएछन्। अहिले सर्वसाधारण कारोबार गर्न नसक्ने भएर मेरो टाउको खाइरहेका छन्। आफूले यस विषयमा नगरसभामा पनि कुरा उठाएको तर आफ्नो आवाज कसैले नसुनेको गुनासो उनले गरे। हाम्रो वडा नम्बर ९ मा सबै पाखापखेरा रोपनीको ४० हजार, ५० हजारमा बिक्री हुन पनि मुस्किल छ। तर, ६ लाखमा किनबेच भएको भनेर रसिद काट्नुपर्दा जग्गाको मूल्यभन्दा राजस्व बढी तिर्नुपर्ने अवस्था भयो, उनले भने, यो जग्गा वर्गीकरण नगरपालिकाले पुनर्विचार गर्नै पर्छ। नत्र नगरपालिकाले आन्दोलनको सामना गर्नुपर्छ। वडा नम्बर ६, ७ र ८ मा पनि समस्या उस्तै हो। कृषि ज्ञानकेन्द्रले लिची कृषि पकेट क्षेत्र घोषणा गरी अनुदान दिएर कार्यक्रम लागू गरिरहेको ठाउँलाई पनि आवास क्षेत्रमा वर्गीकरण भएको छ। हाम्रो वडाको कुरा त भन्न पनि लाज लाग्छ। कृषि ज्ञान केन्द्रले कृषि पकेट क्षेत्र भनेर किसानहरूलाई अनुदान दिएर कार्यक्रम लागू गरिरहेको छ। तर, नगरपालिकाले आवास क्षेत्र भनेर वर्गीकरण गरिदियो, वडाध्यक्ष होपबहादुर नेपालीले भने, अब एकातिर प्रतिरोपनी एक लाखमा पनि किनबेच हुन मुस्किल पर्ने जग्गालाई प्रतिरोपनी ६ लाखमा कारोबार भएको भनेर राजस्व तिर्नुपर्दा सर्वसाधारणको ढाड सेकिने भयो। अर्कातिर किसानले लिची पकेट क्षेत्र भनेर विभिन्न कृषि सामग्री तथा नगद अनुदान पाउने गरेका थिए। त्यो पनि समाप्त हुने भयो। जता पनि समस्यै समस्या भयो। जग्गा वर्गीकरणको पुनरावलोकन गर्नुपर्ने माग उनको पनि छ। वडातहबाट सर्वदलीय रायसुझाव संकलन गरेर मात्र जग्गा बर्गीकरण गरिएको मेयर विवश चिन्तनको तर्क छ। त्यसअघि कार्यपालिका सदस्यहरू रहेको वर्गीकरण समितिले धेरै चरणमा बैठक गरेको उनले सुनाए। आवास क्षेत्र बनायो भने जग्गाको मूल्यांकन बढी हुन्छ भन्ने लोभले पहिले आवास क्षेत्र बनाउन जोड गरे। अहिले फसाद पयो भन्दै छन्, मेयर चिन्तनले भने, हामीले आफूखुसीले वर्गीकरण गरेकै होइनौं। वर्गीकरणका लागि सिफारिस गर्न सबै वडाअध्यक्षहरूलाई जिम्मा दिएका हौं। आफूले पनि यस विषयमा धेरैपटक कार्यपालिका बैठक बसालेको उनको भनाइ छ। जताततैबाट आवास क्षेत्रमा बर्गीकरण गरिदिन माग भई आयो। सबैबाट सुझाव आइसकेपछि पनि हामीले तीन महिना अझै पुनर्विचार गर्न समय दियौं, उनले भने, मुख्यमन्त्रीलाई समेत भेटेर गाउँका मान्छेले कुरा नबुझेर सबै जग्गालाई आवास क्षेत्रको सिफारिस भई आयो, समस्या हुने भयो भनेर अवगत गरायौं। कतिपय ठाउँमा हामी आफैं पनि गएर कृषि क्षेत्रलाई आवास क्षेत्र नबनाउन आग्रह गर्यौं, तर त्यतिबेला आवास क्षेत्र बनाउन होडबाजी नै चल्यो। अहिले राजस्व तिर्न नसकेपछि मात्र चेत आयो। पुनरावलोकनका लागि सम्बन्धित ठाउँमा पहल गर्ने उनले बताए। पुनरावलोकनका लागि पहल त गरौंला। तर, सजिलोचाहिँ छैन, मेयर चिन्तनले भने।"
रुग्ण उद्योग कसले चलाउने ? सरकार कि सेनाले ?,"नेपाली सेनाले बन्द रहेको हेटौंडा कपडा उद्योग सञ्चालनको जिम्मा दिन सरकारसँग माग गरेको छ। प्रधानमन्त्री पुष्पकमल दाहाल प्रचण्डसहित सरकारका वरिष्ठ मन्त्रीहरूसँग बुधबार भएको छलफलमा सेनाले कल्याणकारी कोषमार्फत हेटौंडा उद्योग सञ्चालन गर्ने प्रस्ताव गरेको हो। सेनाले आर्थिक वर्ष ०८१८२ भित्रै हेटौंडा कपडा उद्योग सञ्चालन गर्ने जनाएको छ। हेटौंडा कपडा उद्योग सञ्चालनबारे सेनाले कार्यदल बनाएर अध्ययन गरेको थियो। उसले उद्योगको अवस्था र सञ्चालनको मोडेलबारे प्रधानमन्त्री दाहाललाई ब्रिफिङ गर्यो। जबकि, मुलुकमा के कस्ता उद्योग स्थापना गर्ने ? उद्योग सञ्चालन कसरी गर्ने ? रोजगारी सिर्जना कसरी गर्ने ? भन्ने दायित्व र जिम्मेवारी नागरिक सरकारको हो। तर, सरकार भने बन्द रहेको हेटौंडा कपडा उद्योग सञ्चालनको जिम्मा सेनालाई दिने तयारी गरिरहेको स्रोतले बतायो। विज्ञहरू भने सेनालाई महत्वकांक्षी बनाउन नहुनेमा जोड दिन्छन्। राष्ट्रिय सेनाको मुख्य काम र कर्तव्य हो मुलुकको बाह्य सुरक्षा, आन्तरिक सुरक्षा, विपद् व्यवस्थापन, प्रकृति संरक्षण तथा विशिष्ट व्यक्तिको सुरक्षा गर्ने। तर, केही वर्षयता सेनालाई व्यापारी एवं व्यवसायी बनाउन थालिएको भन्दै आलोचना गर्न थालिएको छ। सडक निर्माणको ठेक्का, व्यावसायिक भवन बनाएर भाडामा लगाएको, पेट्रोलपम्प सञ्चालन गरेको, ब्यान्ड बाजा र बग्गी भाडामा दिने गरेको भन्दै आलोचना गर्ने गरिन्छ। त्यसैकारण बन्द उद्योग सञ्चालनको काम सेनाको नभई नागरिक सरकारको भएको विज्ञहरू बताउँछन्। तर, सेनाले हेटौंडा कपडा उद्योग सञ्चालन आफूलाई दिन र त्यसका लागि सैनिक कल्याणकारी कोषको रकम पर्याप्त रहेको जानकारी सरकारलाई गराएको छ। र, उसले उद्योगको स्वामित्वमा १६६ रोपनी जग्गा उपलब्ध रहेको, उद्योगका लागि आवश्यक न्यूनतम पूर्वाधार विद्यमान रहेको, उद्योग सञ्चालनका लागि अधिकांश कच्चा पदार्थ देशभित्र नै उपलब्ध रहेको तथा नेपाली सेनालगायत सरकारी कर्मचारीका लागि लत्ताकपडाको माग उद्योगले नै परिपूर्ति गर्न सक्ने बिजनेस प्लान पनि सरकार समक्ष पेस गरेको छ। सेनाले पूर्वाधार निर्माण, मेसिन र उपकरण खरिद गरी एक वर्षभित्र उद्योग सञ्चालन गर्ने जनाएको छ। उद्योग सञ्चालनका लागि १ अर्ब ९३ करोड लागत राल्ने र वार्षिक सञ्चालन खर्च ७८ करोड लाग्ने सेनाको अनुमान छ। ९ वर्षभित्र उद्योगलाई नाफामा लैजाने सेनाको अध्ययनले देखाएको छ। उद्योग सञ्चालनका लागि भने सेनाले केही सर्त राखेको छ। कानुनी र नीतिगत सुधार हुनुपर्ने, हालसम्मको दायित्व सरकारले फरफाक गरी सेनालाई स्वामित्व हस्तान्तरण गर्नुपर्ने, उत्पादित कपडा सरकारी निकायमा खपत गर्ने गरी नीतिगत सुधार गर्नुपर्ने सेनाको माग छ। हेटौंडा उद्योग पुनः सञ्चालन गर्न दिनेमा प्रधानमन्त्री दाहाल निकै सकारात्मक रहेको र आगामी मन्त्रिपरिषद् बैठकबाट त्यसबारे निर्णय गराउने बचन दिएको स्रोतले बतायो। तर, सेनाले गरेको अध्ययनले हेटौंडा कपडा उद्योग बन्द हुनुमा आन्तरिक वा बाह्य सुरक्षाको कारण देखाइएको छैन। बजार व्यवस्थापन हुन नसक्नु, प्रविधिको समयसापेक्ष आधुनिकीकरण हुन नसक्नु, लोडसेडिङ हुनु, आवश्यक्ताभन्दा धेरै जनशक्ति हुँदा आर्थिक भार पर्नु र व्यवस्थापकीय क्षमतामा कमी भएका कारण उद्योग बन्द हुन पुगेको सेनाको अध्ययनले देखाएको छ। यसअघि सरकारले गरेका अध्ययनले पनि यिनै समस्या देखाएका थिए। राजनीतिक हस्तक्षेप, कार्यकर्ता भर्ती केन्द्र र लापरबाहीका कारण सरकारी उद्योग थला परेको विगतका अध्ययनले पनि देखाइसकेको छ। सेनाले चलाउला त उद्योग ? कुनै बेला ब्रान्ड थियो हेटौंडा। कपडाको नामका कारण चर्चामा थियो। तर, राजनीतिक हस्तक्षेप, कार्यकर्ता भर्ती र लापरबाहीका कारण हेटौंडा उद्योग बन्द भयो। बजारमा हेटौंडा कपडा एकादेशको कथा भयो। डेढ दशकयताका सरकारले आफ्नो कार्यकालमा नछुटाएको एउटा काम हो, बन्द कपडा उद्योग सञ्चालनको घोषणा। तर, यो घोषणा प्रत्येक सरकारको सस्तो लोकप्रियताको नारामै सीमित भयो। यसपटकको सरकारले भने सेनलाई कपडा उद्योग सञ्चालन गर्ने दिने तयारी गरेको छ। ०६५ सालयता बन्द कपडा उद्योग सञ्चालनको तयारी अघि बढाएको यो पाँचांैंपटक हो। यस अवधिमा पटकपटक गरी कपडा उद्योग सञ्चालनका लागि सम्भाव्यता अध्ययन तथा मर्तको नाममा १५ करोड रुपैयाँ बढी खर्च भइसकेको छ। प्राविधिकहरू पुरानै मेसिनबाट उद्योग पुनः सञ्चालनको सम्भावना नरहेको बताउँछन्। खारेज भइसकेको हेटौंडा कपडा उद्योग पुनः सञ्चालनमा ल्याउन आर्थिक वर्ष २०६५६६ को बजेटबाट घोषणा अभियान सुरु भएको हो। तत्कालीन अर्थमन्त्री डा बाबुराम भट्टराईले कपडा उद्योग पुनः सञ्चालन गर्ने बजेटमार्फत घोषणा गरेका थिए। उक्त घोषणाबाट उत्साहित भएका स्थानीय र कपडा उद्योगको बिगतमा उत्पादन प्रयोग गरेकाहरू उद्योगको पुनर्जीवन बजेट भाषणमै सीमित भएपछि निराश भए। अर्थ मन्त्रालयका सहसचिवको नेतृत्वमा गठित चार सदस्यीय छानबिन समितिको प्रतिवेदनको आधारमा अर्थ मन्त्रालयले आठ करोड २९ लाख बजेट निकासासमेत गरेको थियो। फेरि २०७३ सालमा तत्कालीन उद्योगमन्त्री नवीन्द्रराज जोशीले पनि उद्योग सञ्चालनको सम्भाव्यता अध्ययन गर्न समिति बनाए। २०७५ सालमा तत्कालीन उद्योगमन्त्री मात्रिकाप्रसाद यादवले पुनः कपडा उद्योग सञ्चालनमा चासो देखाउँदै नेपाली सेनासहितको संलग्नतामा उद्योग सञ्चालनका लागि अध्ययन गर्न एक कार्यदल बनाए। उक्त समितिको अध्ययन प्रतिवेदन पनि सुझावमै सीमित भयो। नेपाली सेनासँगै चीनको एक टोलीले पनि उद्योग सञ्चालनमा चासो देखाएको थियो। तर, चीनले पुनः सञ्चालनको सम्भावना न्यून देखेपछि पछि हट्यो। आर्थिक वर्ष ०७९८० को लागि तत्कालीन अर्थमन्त्री जनार्दन शर्माले प्रस्तुत गरेको बजेट भाषणमा पनि कपडा उद्योग सञ्चालनको घोषणा गरे। सरकारी कर्मचारीले हेटौंडा कपडा उद्योगबाट उत्पादन भएको पोसाक लगाउनुपर्ने नीतिसहित उपयुक्त मोडलमा पुनः कपडा उद्योग सञ्चालन ल्याउने घोषणा गरिएको थियो। ०७९ जेठमा उद्योग मन्त्रालयले कपडा उद्योग सञ्चालनबारे अध्ययन गर्न मन्त्रालयका सहसचिव बाबुराम गौतमको संयोजकत्वमा कार्यदल बनाएको थियो। उक्त समितिको प्रतिवेदन पनि सार्वजनिक भएन। दुई पटक खारेजी हेटौंडा औद्योगिक क्षेत्रस्थित हेटौंडा कपडा उद्योग बन्द भएको २३ वर्षमा दुई पटक उद्योग खारेजीको निर्णय भइसकेको छ। ०६६ कात्तिक १८ मा मन्त्रिपरिषद्को निर्णयमार्फत कपडा उद्योगको खारेजी प्रक्रिया दोस्रोपटक अघि बढाएको थियो। ०६७ चैत ३० को मन्त्रिपरिषद् निर्णयबाट सरकारले उद्योगको भवन र भौतिक पूर्वाधार, सवारी साधन र जग्गाको मूल्यांकन कार्य अघि बढाएको थियो। मन्त्रिपरिषद्को ०६९ माघ १२ को निर्णयानुसार हेटौंडा औद्योगिक क्षेत्र व्यवस्थापन कार्यालयले उद्योग परिसर बाहिर रहेको २० बिघा ६ कठ्ठा जमिनमा २० वटा नयाँ उद्योग स्थापनाका लागि जग्गा वितरण गरेको थियो। कर्मचारी समस्या र राजनीतिक खिचातानीका कारण ०५० सालपछि उद्योग राम्ररी सञ्चालन हुन सकेन। २०५३ पछि घाटामा जान थालेको उद्योग अन्ततः २०५७ साल माघ १८ गते बन्द गर्ने सरकारले निर्णय गर्यो। त्यसको दुई वर्षपछि २०५९ सालमा सरकारले उद्योग खारेजीको प्रक्रियामा लगेको हो। उद्योगले वार्षिक २ सय ५० मेट्रिक टनका दरले सुती कपडा, बुट्टेदार र सेता कपडा र कोरा कपडा ११० लाख मिटर उत्पादन गथ्र्यो। ०३५ सालबाट उत्पादन चीन सरकारको १९ करोड रुपैयाँ सहयोग र नेपाल सरकारको एक करोड रुपैयाँ लगानीमा कपडा उद्योगले २०३५ सालमा परीक्षण उत्पादन सुरु गरेको थियो। २०३५ माघ ५ गते औपचारिक उद्घाटन भएको उद्योगले दुई दशकसम्म देशमा एकछत्र कपडाको बजार लिएको थियो। सुती धागो, कोरा, रंगीन, बुट्टेदार र सेतो कपडा आमउपभोक्ताको रोजाइमा पथ्र्यो। करिब १२ सय जनाले उद्योगबाट प्रत्यक्ष रोजगारी पाएका थिए। उद्योगको ४ सय ९२ रोपनी जमिन छ। तीमध्ये २ सय ३६ रोपनी हेटौंडा औद्योगिक क्षेत्र व्यवस्थापन कार्यालयको स्वामित्वमा छ। दुई दशक नाफामा चलेको कपडा उद्योग राजनीति र कर्मचारी भर्ती केन्द्र बन्दै गएपछि चरम घाटा बेहोर्दै बन्द भएको हो। चार वर्र्षदेखि सशस्त्र प्रहरी १४ नम्बर गुल्म बन्द कपडा उद्योगको भवनमा बस्दै आएको छ। बागमती प्रदेश सरकारको पहलमा सशस्त्र प्रहरीको गुल्म राखिएको हो। अब फेरि पुरानै मेसिनहरू प्रयोग गरेर उद्योग सञ्चालनको सम्भावना नरहेको उद्योग संघ मकवानपुरका निवर्तमान अध्यक्ष स्वागतराज प्याकुरेलले बताए। कपडा उद्योगको लागि तत्कालीन समयमा चिनियाँ सरकारले प्रयोग गरेका मेसिनहरू पुनः मर्मत गरेर पठाएको पूर्वकर्मचारीहरू बताउँछन्। पुरानै मेसिनहरूबाट उद्योग सञ्चालन सम्भव छैन, उद्योगका पूर्वइन्जिनियर आनन्दराम पौडेलले भने, यही मेसिनहरूको बजारमा पार्टस् नै पाइँदैन। उद्योगमा भएका चार सय ६० वटा तान मान्छेले चलाउने प्रविधिको रहेको उनले बताए। खण्डहर बन्यो बुटवल धागो कारखाना, सामान चोरी दैनिक ७ सय मजदुर ओहोरदोहोर गरिरहने बुटवल धागो कारखाना अहिले सुनसान छ। केही समय प्रहरीको गण बस्यो। पछि, कारखानाको भवनमा कोरोना अस्पताल चल्यो। कोरोना अस्पताल हटेपछि उद्योग पूर्णतः खाली छ। पुराना मेसिनमा जडान भएका तारहरू चोरी भएका छन्। कोरोना अस्पताल भएका समयमा झन्डै डेढ करोडको तारहरू चोरी भएपछि प्रहरीमा उजुरी दिइएको धागो कारखानाका प्रमुख डोलराज शर्माले बताए। तर, त्यसको अनुसन्धान हुन सकिरहेको छैन। नेपालको एक मात्रै धागो उद्योग नोक्सानमा पुगेपछि ०६६ सालमा पूर्णरूपमा बन्द भएको थियो। स्वदेशी कपास, स्वदेशी धागो र स्वदेशी सुतीको कपडा उत्पादन गरेर आत्मनिर्भर हुने योजनासहित ०४८ सालमा बुटवल धागो कारखाना सञ्चालनमा आएको थियो। तर, कमजोर व्यवस्थापनले कारखाना स्थापनाकालदेखि नै नाफामा जान सकेन। १४ वर्षअघि उद्योग बन्द भयो। बन्द उद्योगमा अहिले थोत्रा मेसिनहरू सडिरहेका छन्। १४ वर्षयता सरकारको बजेट भाषणमा मात्रै सुनिने धागो कारखाना गुमनाम जस्तै छ। बुटवल धागो कारखानाका एक लगानीकर्ता तथा बुटवल उद्योग वाणिज्य संघका पूर्वअध्यक्ष नवराज श्रेष्ठ भन्छन्, नेपालगञ्जमा कपास खेती, बुटवलमा धागो र त्यही धागोले हेटौंडा कपडा कारखानाबाट कपडा उत्पादन गर्ने योजना सरकारको थियो। तर, धागो उत्पादन गर्ने कारखाना नोक्सानमा गएपछि ०६६ भदौबाट बन्द भयो। अस्तित्व जोगाउन संघर्षरत जुटमिल प्रधानमन्त्री प्रचण्डले रुग्ण उद्योगहरू चलाउने योजना बनाएपछि खण्डहरमा परिणत विराटनगर जुट मिल लिमिटेड सञ्चालन हुने अपेक्षा गरिएको छ। हाल दयनीय अवस्थामा रहेको जुट मिल सरकारको लगानी र सहजीकरण भए चल्न सक्ने पूर्वसञ्चालक समितिकाका सदस्यहरू बताउँछन। पूर्वसञ्चालक समिति सदस्य राजेन्द्र कार्की सरकारले तत्कालका लागि चाहिने रकम लगानी गरेमा मिल सञ्चालन हुनसक्ने अवस्थामै रहेको बताउँछन्। सरकारले लगानी गरिदिए मिल चल्ने अवस्थामै छ, तत्कालका लागि ३० करोडभन्दा बढी लगानी गर्नुपर्ने आकलन हाम्रो छ, उनले भने। जुटमिलका पूर्वअध्यक्ष वसन्त वन भने सरकारले जुटमिल चलाउन बजेट नदिए पनि सहजीकरण गरिदिनुपर्ने औंल्याउँछन्। मेसिनहरू सामान्य मर्मत गरेर व्यावसायिक हिसाबले चलाउँदा उद्योगले गति लिने उनको अनुमान छ। पर्याप्त मात्रामा कच्चापदार्थ आपूर्ति, पाटपुर्जाको उपलब्धता र केही प्राविधिक जनशक्ति थप भए दैनिक २० देखि २५ टन उत्पादन सजिलै गर्न सक्ने उनको भनाइ छ। यता, जुटमिलका पूर्वप्रशासन प्रमुख तारानाथ तिम्सिनाले जुटमिल चलाउनु भनेको सरकारका लागि फलामको चिउरा चपाउनुसरह रहेको बताए। उनले भने, जुट मिलभित्र पसिसक्नु छैन। मलाई मिल चल्छ जस्तो पनि लाग्दैन। जुटमिल चलाउने नाममा पाँच अर्ब रुपैयाँभन्दा बढीको सम्पत्ति हडप्ने षड्यन्त्र मात्रै भइरहेको हो कि ! मिल्सको सेयरमा सरकारको दुईतिहाइ बढी हिस्सा छ। व्यवस्थापनमा सरकार उदासीन हुँदा संरचनाहरू जीर्ण भएर काम नलाग्ने अवस्थामा पुगिसकेका छन्। यसैले पनि उद्योग पुनः सञ्चालन गर्न असम्भवजस्तै रहेको तिम्सिनाको भनाइ छ। राजनीतिक खिचातानीमा परेर धर्मराएको विराटनगर जुट मिल अस्तित्व रक्षाका लागि वर्षौंदेखि संघर्षरत छ। इतिहास संगालेर चम्किनुपर्ने उद्योग स्थापनाको ८७ वर्ष पूरा गर्दै गर्दा डरलाग्दो खण्डहरमा परिणत भएको छ। ३० असार १९९३ मा स्थापना भएको उक्त जुट मिल्स पटकपटक राजनीतिक हस्तक्षेपको मारमा परेको हो। एक सय चार वर्षे राणा शासनको अन्त्य गर्ने अभियानको थालनी भएको थलोको रूपमा परिचित यो जुट मिल कुनै बेला नेपालकै पहिलो उत्पादनमुखी कारखाना थियो। कोमामा गोरखकाली रबर उद्योग गत वर्ष प्रधानमन्त्री प्रचण्ड गोरखामा चुनाव प्रचारप्रसारमा हिँड्दा गोरखकाली रबर उद्योग पुनःसञ्चालन गर्ने भाषण गरेर भोट मागे। मतदाताले पनि पत्याए र भोट खन्याए। तर एक वर्ष बित्दा पनि उद्योग चलाउने कुनै सुरसार नेदेखे पनि मतदाता निराश छन्। कुनै बेला नेपालको ४० प्रतिशत टायरको माग धानेको गोरखकाली रबर उद्योग अहिले कोमामा छ। गोरखा नगरपालिका १३ मझुवाको ७३० रोपनी क्षेत्रफलमा फैलिएको रबर उद्योगको अहिले धुकधुकीमात्र बाँकी छ। २०७१ सालको चैत २३ गतेबाट उत्पादन बन्द भएको यस उद्योग २०७२ को भूकम्पपछि पूर्णरूपमा बन्द भएको हो। २०४२ सालमा १ करोड १४ लाख रुपैयाँमा खरिद गरिएको ६ सय ८२ रोपनी जग्गा बेवारिसे बनेको छ। उद्योग खयरको जंगलले ढपक्कै छोपेको छ। करोडौंका मेसिनमात्र होइन, करोडौंका भवन पनि थोत्रिएका छन्। टायर उत्पादनको काम नहुँदा मेसिन र कच्चापदार्थ कवाडीमा परिणत भएको छ। हामीलाई उद्योगभित्रको मेसिन रेखदेख गर्ने अनुमति छैन, सुरक्षा गार्ड गंगाप्रसाद गौतम भन्छन्, उद्योगको कम्पाउन्ड वरिपरिको सुरक्षा गर्ने जिम्मेवारी मात्रै पाएका छौं। राज्यको अर्बौंको सम्पत्ति धुलोमाटो भएको टुलुटुलु हेरेर बस्नुपर्दा मन भक्कानिने उनी बताउँछन्। गुड्दागुड्दैका चारवटा गाडी र केही मोटरसाइकल उद्योगभित्र थोत्रिएका छन्। उद्योगभित्रको झाँडी जंगली जनावरको बासस्थान बनेको छ। एक्लै उद्योग परिसर चाहार्न सुरक्षा गार्ड पनि डराउने अवस्था छ। कार्यालय, उत्पादन कक्ष, प्रशोधन कक्ष, स्टोरलगायत सबै कोठाचोटा ह्वाङ्गै छन्। उद्योगमा व्यावसायिक उत्पादन २०५० को भदौबाट भएको स्थापना कालदेखि त्यहाँ काम गरेका मजदुर ईश्वर परियार बताउँछन्। सो उद्योग नेपाल सरकारको ३८ प्रतिशत, साल्ट ट्रेडिङ कर्पोरेसनको ३८ प्रतिशत, पब्लिक सेयर २० प्रतिशत र बाँकी राष्ट्रिय वाणिज्य बैंक, नेपाल बैंक, नेपाल आयल निगम, हिमाल सिमेन्ट र एनआईडीसीको करिब ५० करोड लगानीमा ४० को दशकमा स्थापना भएको थियो। रसियन प्रविधिको यो रबर उद्योग चिनियाँ निर्माण कम्पनी चाइना नेसनल कन्स्ट्रक्सन कम्पनी(सीएनसीसी)ले निर्माण गरेको थियो। २४ घण्टामा ६२४ थान टायर उत्पादन गर्नसक्ने क्षमता भएको रबर वार्षिक ट्रक टायर ८० हजार र अन्य प्रकारका ४० हजार टायर उत्पादन क्षमता रहेको यो उद्योगले सुरुसुरुमा वार्षिक लक्षित ८८ हजार थान टायर उत्पादन गरेर रेकर्ड कायम गरेको थियो। त्यतिबेला उद्योगमा ४५४ जना कर्मचारी, मजदुर कार्यरत थिए। उद्योगको नारायणगढ, पोखरा, विराटनगर, काँकडभिट्टा, इटहरी, वीरगञ्ज, बुटवल, भैरहवा, नेपालगञ्जलगायत प्रमुख सहरमा ३० ठाउँमा बिक्री डिपोहरू थिए। नेपालमा टायरको ४० प्रतिशत बजार हाम्रै उत्पादनले ओगटेको थियो, तत्कालीन जिएम विनोदकुमार तिवारी भन्छन्, २०५४ सालतिर उद्योग नाफामा गएर सीएनसीसीलाई ५० करोड लोन पनि तिरेको हो। स्थापनाको १४ वर्षसम्म नाफामा रहेको उद्योग २०६२०६३ पछि राजनीतिक हस्ताक्षेपका कारण १० वर्ष नपुग्दै बन्द भयो। एमाले सरकारका बेला लक्ष्मीदास मानन्धरलाई सञ्चालक समितिको अध्यक्ष बनाएपछि उद्योगको टायरमा ब्रेक लागेको थियो। फेरि रबर उद्योगका विषयमा अनभिज्ञ पाँचौं तहका दिनेशकुमार बर्तौलालाई एक्कासि १० औं तहका जिएम रहने ठाउँमा महाप्रवन्धक बनाएर राजनीतिक विजारोपण भएको थियो। त्यसपछि माओवादीले राजनीतिक अखडा बनायो। व्यवस्थापन लथालिंग हुन थालेपछि मजदुर कर्मचारी उद्योग बन्द गरेर राजनीतिक आन्दोलनमा जान्थे। माओवादीका तत्कालीन जिल्ला सेक्रेटरी चूडामणि खड्काले रबर उद्योगको क्वाटरलाई आफ्नो क्वाटर बनाए। उद्योग राजनीति गर्ने थलो नै हुन थाल्यो। निजीकरण भएका उद्योग (२०७७ मा रुग्ण उद्योग पहिचान, वर्गीकरण र पुनरुत्थान, पुनर्निर्माण तथा व्यवस्थापाका लागि सरकारलाई सुझाव दिन बनेको समितिको प्रतिवेदनका आधारमा) कस्तालाई भनिन्छ रुग्ण उद्योग ?  कृष्ण सारु मगर हेटौंडा,लक्ष्मण पोखरेलबुटवल,शिव उप्रेतीगोरखा, माधव काफ्ले विराटनगर"
जहाँ एम्बुलेन्सको धन्दा चलेको छ,"जनकपुरधाम : राष्ट्रिय एम्बुलेन्स निर्देशिकाले भन्छ एम्बुलेन्स सेवा सञ्चालन गर्न चाहने संस्थाले जिल्ला र प्रादेशिक एम्बुलेन्स व्यवस्थापन समितिबाट अनुमति लिनुपर्छ। तर, धनुषामा भने व्यक्तिगत रूपमा एम्बुलेन्स खरिद गरी मनलाग्दी भाडा असुल गर्ने काम भइरहेको छ। विभिन्न संस्थाले अनुदान वा सहुलियत दरमा खरिद गरेका एम्बुलेन्स व्यक्तिलाई बेच्ने र उनिहरूले एम्बुलेन्सको धन्दा चलाइरहेका छन्। को १ च ६२७४ नम्बरको एम्बुलेन्स कोशी प्रदेशमा दर्ता छ। तर, धनुषाका अरुण कापरले खरिद गरेर जिल्लामा चलाइरहेका छन्। ना २ च ८८५५ नम्बरको एम्बुलेन्स साविकको नारायणी अञ्चलमा दर्ता छ। तर, धनुषाकै राजेश यादवले खरिद गरी सञ्चालन गरिरहेका छन्। ज १च १२३३ महोत्तरी जिल्लाबाट अनुमति प्राप्त हो। तर, धनुषाका दिलीप शर्माले खरिद गरी चलाइरहेका छन्। यस्तै, ना २ च २४६० नम्बरको एम्बुलेन्स नारायणी अञ्चलबाट अनुमति प्राप्त हो। तर, सुरेश ठाकुरले खरिद गरेका छन्। मे १ च ४३८७ मेचीको एम्बुलेन्स बैजनाथ साहले चलाइरहेका छन्। प्रदेश २०२००१ १ च ०९३२ सर्लाही जिल्लाको एम्बुलेन्स मनोज यादवले धनुषामा चलाइरहेका छन्। ज१च १४६४ महोत्तरीको एम्बुलेन्स कृष्णा यादवले खरिद गरेका छन्। ना २ च ८१३१ नारायणीको एम्बुलेन्स रामकुमार, जा १ च १७०० महोत्तरीको एम्बुलेन्स दिपज्योति, प्रदेश ३०१०२३ च०२१ काठमाडौंको एम्बुलेन्स राजेस दनुवार, प्रदेश २०२००१ च ०२१ महोत्तरीको एम्बुलेन्स ओम प्रकाशले चलाइरहेका छन्। त्यसैगरी ज१च १९०८ महोत्तरीको एम्बुलेन्स सुनौलो, स १च १३९२ सगरमाथाको एम्बुलेन्स मन्सुर राइन, बा १ ८च ११८६ बागमती अञ्चलको एम्बुलेन्स माँ जानकी सिटी स्क्यानले खरिद गरी चलाइरहेका छन्। स१च ११९१ सगरमाथा अञ्चलको एम्बुलेन्स बाल गोपालले खरिद गरेका छन् भने ना २ च १४५३ नम्बरको रौतहट जिल्लाको एम्बुलेन्स विश्वनाथ गुप्ताले खरिद गरी चलाइरहेका छन्। एम्बुलेन्स सेवा विशुद्ध सामाजिक उपकारमा पर्छ। बिरामी वा घाइतेलाई आकस्मिक स्वास्थ्य सेवासहित छिटो अस्पताल पुर्याउने उद्देश्यले एम्बुलेन्स सेवा दिने गरिन्छ। तर, धनुषामा भने एम्बुलेन्स किन्दै व्यापार गर्न थालिएको छ। निजी सवारी साधन जस्तै जनकपुरका अस्पतालको छेउछाउ बिरामी कुरेर एम्बुलेन्स बस्छन्। मनपरी भाडा असुल्ने धन्दा चलेको छ। व्यापार गर्न थालिएका कारण एम्बुलेन्स सञ्चालक सबै बदनाम भइरहेका छौं, नव मिथिला युवा कमिटीद्वारा सञ्चालित एम्बुलेन्स सञ्चालक सुजित पूर्वे भन्छन्, यस्ता गतिविधिहरू नियन्त्रणमा आउनुपर्यो।, सेवानै धर्म हो भन्ने मूल मर्मका साथ एम्बुलेन्स सेवा सञ्चालन हुनुपर्ने हो तर, धनुषामा विगत धेरै वर्षदेखि एम्बुलेन्स खरिदबिक्रीको काम हँुदै आएको छ, एम्बुलेन्स सञ्चालक समितिका केन्द्रीय सदस्य महाशंकर ठाकुर भन्छन्, एम्बुलेन्स खरिदबिक्री र ठेक्कापट्टामा लिएर धनुषाबाट सञ्चालन भइरहेको कुरा पटकपटक प्रमुख जिल्ला अधिकारी समक्ष गुनासो गरेका छौं। अवैद्य तरिकाबाट सञ्चालन गरिएका सम्पूर्ण एम्बुलेन्सहरूलाई नियन्त्रणमा लिई कानुनी कारबाही गर्न प्रमुख जिल्ला अधिकारीसमक्ष ज्ञापनपत्र नै बुझाएका छौं। एम्बुलेन्स सेवालाई व्यवस्थित गर्न जिल्ला एम्बुलेन्स समितिअन्तर्गतका सरोकार निकायहरू जिल्ला प्रशासन कार्यालय, रेडक्रस धनुषा, स्वास्थ्य कार्यालय धनुषा, जिल्ला प्रहरी, ट्राफिक कार्यालय र एम्बुलेन्स चालक संघको संयुक्त पहलमा २०७८ सालमै भाडादर निर्धारण गरिएको थियो। तर, न त निर्धारित भाडादरको अवलम्बन गरिएको छ, नत एम्बुलेन्सहरू व्यवस्थित नै छन्। माथिबाट अन्य जिल्लाका लागि भनेर विभिन्न संस्थाहरूद्वारा उपलब्ध एम्बुलेन्सहरू व्यक्तिगत रूपमा खरिद गरी जिल्लामा सञ्चालन गरी मनलाग्दी भाडा असुल्ने काम भइरहेको छ। जनकपुर एम्बुलेन्स चालक संघका अनुसार जिल्लामा ७५ वटा एम्बुलेन्स दर्ता छन्। जसमा नेपाल रेडक्रस सोसाइटीका ८ वटा छन। तर, चारवटा मात्रै सञ्चालनमा छन्। जनकपुरका युवा क्लबहरू गणेश युवा कमिटी र नेपाल शिक्षक संघसँग एम्बुलेन्स छन। जनकपुरमा सञ्चालित एम्बुलेन्सहरूमध्ये ३० वटा नेपालभारत सहयोगमा प्राप्त भएका हुन्। अन्य विभिन्न दातृ निकाय तथा निजी रूपमा राजस्व छुटबाट खरिद गरिएका छन्। जिल्लामा १६ वटा एम्बुलेन्स गैरकानुनी एम्बुलेन्सको खरिदमा सरकारले राजस्व छुट दिएर सम्बन्धित संस्थालाई परोपकारी सेवा गर्न अवसर दिन्छ। तर, धनुषामा राजस्व छुटमा वा दातृ निकायको सहयोगमा एम्बुलेन्स पाउने र त्यसलाई ठेक्कामा सञ्चालन गर्ने लहर नैै चलेको छ। धनुषा जिल्ला एम्बुलेन्स समितिका अनुसार १६ वटा एम्बुलेन्स गैरकानुनी तरिकाबाट सञ्चालनमा छन्। अधिकांश अन्य जिल्लाका एम्बुलेन्सलाई व्यक्तिले खरिद गरी सञ्चालनमा ल्याइएका छन्। निजी सवारी साधन झैं मोलतोल गर्ने र यात्रु बोक्ने काम एम्बुलेन्सले गरिरहेका छन्। एम्बुलेन्स सञ्चालक समितिले धनुषाबाट काठमाडौंसम्म बिरामी बोकेको १४ हजार रुपैयाँ भाडा दर निर्धारण गरेको छ। तर, निजी गाडी जस्तो मोलतोल गरेर २० देखि २५ हजार सम्म असुल्ने गरिन्छ। एम्बुलेन्सको सेवाशुल्कमा एकरूपता हुनुपर्ने हो। त्यसका लागि हामीले पटकपटक प्रयास गरेका छौं, नेपाल रेडक्रस सोसाइटीका महामन्त्री नरेशप्रसाद सिंह भन्छन्, जति प्रयास गरे पनि सकेका छैनांै। एम्बुलेन्स खरिद वा सहयोग लिने प्रक्रिया स्वास्थ्य क्षेत्रमा काम गर्ने संस्था अस्पताल, जनस्वास्थ्य, नर्सिङ होमलगायत ५० बेडको अस्पताल सञ्चालन गर्ने संस्थाहरूलाई बिरामी ओसारपोसार गर्न अप्ठ्यारो नहोस् भन्ने उद्देश्यले एम्बुलेन्स सञ्चालन गर्ने अनुमति पाएका हुन्छन्। जुन संस्थाले आफ्नो विधानमा ५ वर्षसम्म स्वास्थ्य क्षेत्रमा काम गरिसकेको वा विधानमा किटान गरेरै स्वास्थ्य क्षेत्रमा काम गर्ने भनेर लेखेका हुन्छन्, त्यस्ता संस्थाले पनि एम्बुलेन्स सञ्चालन गर्ने अनुमति पाउँछन्। प्रमुख जिल्ला अधिकारी संयोजक रहने गरी जिल्ला प्रहरी कार्यालय, प्रादेशिक अस्पताल, जिल्ला रेडक्रस शाखा सदस्य तथा जिल्ला जनस्वास्थ्य कार्यालयका प्रमुख सदस्य सचिव भएको एम्बुलेन्स सेवा सञ्चालन समिति हुन्छ। कुनै पनि संस्थाले एम्बुलेन्स सञ्चालन गर्न उक्त समितिमा निवेदन दिँदा निवेदन पास भइसकेपछि एम्बुलेन्स दातृ निकाय, नेपाल सरकार वा दूतावासबाट एम्बुलेन्स प्राप्त गर्न स्वास्थ्य मन्त्रालयमा सिफारिस गरिन्छ। त्यसपछि स्वास्थ्य मन्त्रालयले अर्थ मन्त्रालयलाई पठाइसकेपछि अर्थ मन्त्रालयले भन्सार कार्यालयमा सहुलियत दरमा १ देखि २ प्रतिशतसम्मको भन्सार करमा मात्रै एम्बुलेन्स किन्न अनुमति दिने गरिन्छ। एम्बुलेन्स किनेपछि रेडक्रस धनुषा र जिल्ला जनस्वास्थ्य कार्यालय धनुषामा दर्ता गराउनुपर्छ। एम्बुलेन्स सञ्चालन गरेको प्रत्येक महिनाको प्रतिवेदन रेडक्रस र जनस्वास्थ्यमा बुझाउनुपर्छ। निजी फाइदाका लागि प्रयोग एम्बुलेन्स सञ्चालनका लागि आवश्यक मापदण्ड निर्धारण गरिएका छन्। जसअन्तर्गत एम्बुलेन्स सञ्चालक व्यवस्थापन समितिले पास गरेको एम्बुलेन्सको दर रेट अनुसार चलाउनुपर्छ। जुन स्थानका लागि एम्बुलेन्स दर्ता गरिएको हो, त्यही स्थानबाट मात्र सञ्चालन गर्नुपर्छ। चालक नियुक्त गर्दा कम्तीमा पाँच वर्षको सवारी चालकको अनुभव हुनुपर्छ। उक्त चालकले प्राथमिक उपचारको तालिम लिएको हुनुपर्छ। आँखा परीक्षण तत्काल गराएको हुनुपर्छ र मायालु स्वभावको हुनुपर्छ। सेवा दिएबापत बिरामीलाई रसिद दिनुपर्छ। एम्बुलेन्सभित्र आवश्यक उपकरणहरूजस्तै प्राथमिक उपचारको बाकस, अक्सिजन सिलिन्डर, सलाइन स्ट्यान्डसहित सवारी साधनको मेकानिकल परीक्षण गराएको हुनुपर्छ। तर, जिल्लामा सञ्चालित अधिकांश एम्बुलेन्सहरू न्यूनतम मापदण्डसमेत पूरा नगरी सञ्चालनमा छन्।"
कोशी प्रदेश : अध्यादेश फिर्ता लिन एमालेको आग्रह,"विराटनगर : कोशी प्रदेश सरकारले ल्याएको अध्यादेश तत्काल फिर्ता लिन नेकपा (एमाले)ले आग्रह गरेको छ। प्रदेशसभामा पदाधिकारी थपेर सुविधा बढाउनका लागि मुख्यमन्त्री केदार कार्कीले अध्यादेश ल्याएका थिए। एमाले प्रदेश संसदीय दलका नेता एवं पूर्वमुख्यमन्त्री हिक्मतकुमार कार्कीले बिहीबार मुख्यमन्त्रीलाई पत्र पठाउँदै प्रदेशसभाका पदाधिकारी तथा सदस्यहरुका लागि सुविधा उपलब्ध गराउने उदेश्यले ल्याइएको अध्यादेश फिर्ता लिन सरकारलाई आग्रह गरेका हुन्। एमाले संसदीय दलका तर्फबाट प्रमुख सचेतक रेवतीरमण भण्डारीले यसअघि नै पत्रकार सम्मेलनमार्फत अध्यादेशको विरोध गरिसकेका छन्। एमाले संसदीय दलका नेता कार्कीले आफ्नो काम कारबाही सञ्चालन गर्न कुनै ठूला वा महत्वपूर्ण विषयमा तत्कालै समस्या उत्पन्न भएमा र अध्यादेश जारी नगरी हुँदै नहुने विशिष्ट परिस्थितिमा मात्र संसद अधिवेशन चालु नरहेको अवस्थामा सरकारले अध्यादेश ल्याउनसक्ने पत्रमा खुलाएका छन्। कार्कीले पठाएको पत्रमा भनिएको छ, प्रदेश सरकारले प्रदेशसभाका पदाधिकारी तथा सदस्यहरुका लागि सुविधा उपलब्ध गराउने उदेश्यले प्रदेशसभाका पदाधिकारी तथा सदस्यको सुविधा ऐन, २०७५ सहित सातवटा ऐनहरू संशोधन हुनेगरी जारी गरेको अध्यादेश कुनै पनि हिसाबले सान्दर्भिक र उपयुक्त छैन। जननिर्वाचित जनप्रतिनिधिको भूमिकालाई निस्तेज गर्ने र स्वेच्छाचारी ढंगले विभिन्न निकायमा नियुक्ति गर्न पाउने व्यवस्थासमेत अध्यादेशमा समावेश भएको देख्दा वर्तमान प्रदेश सरकारका कामकारबाहीहरु लोकतान्त्रिक पद्धति अनुकूल नरहेको पुष्टि हुँदै गइरहेको छ। सरकारले ल्याएको अध्यादेशबाट प्रदेश संरचनाप्रति आमनागरिकको आलोचना र विरोधमा बढोत्तरी हुँदै जाने परिस्थिति सिर्जना भएको एमालेको ठहर छ। सरकारको तर्फबाट अध्यादेश फिर्ता लिन र कुनै कानुनमा संशोधन गर्नुपर्ने वा नयाँ कानुन आवश्यक भए तत्काल प्रदेशसभाको अधिवेशन बोलाई संसदीय प्रक्रिया अवलम्बन गरी ऐन संशोधन गर्न वा नयाँ ऐन बनाउन कार्कीले आग्रह गरेका छन्।"
नवप्रवर्तनमा आधारित प्रतिस्पर्धी शिक्षामा जोड दिनुपर्छ : प्रधानमन्त्री,"उनले शिक्षा पद्धतिलाई यगानुकूल परिस्करण गर्दै लैजानुपर्नेमा जोड दिए । काठमाडौं : प्रधानमन्त्री पुष्पकमल दाहाल प्रचण्डले विश्वव्यापीकरणको सबैभन्दा ठूलो प्रभाव शिक्षा क्षेत्रमा परिरहेको बताएका छन्। राजर्षिजनक विश्वविद्यालयको सातौँ सभालाई आज सम्बोधन गर्दै उनले विश्वविद्यालयहरूको नीति, पाठ्यक्रम, शिक्षा विधि, कार्यशैलीमा गुणात्मक सुधार गर्नुपर्ने अवस्था आएको बताएका हुन्। उनले शिक्षा पद्धतिलाई यगानुकूल परिस्करण गर्दै लैजानुपर्नेमा जोड दिए। उनले भने,विश्वव्यापीकरणको सबैभन्दा ठूलो प्रभाव शिक्षा क्षेत्रमा परिरहेको वर्तमान परिप्रेक्ष्यमा यही यथार्थलाई आत्मसात गर्दै विश्वविद्यालयको नीति, पाठ्यक्रम, शिक्षा विधि, कार्यशैलीमा गुणात्मक सुधारसहित नवप्रवर्तनमा आधारित प्रतिस्पर्धी शिक्षामा जोड दिनुहुनेछ भन्ने मेरो अपेक्षा छ। प्रधानमन्त्री प्रचण्डले बौद्धिक पलायनको भयावह परिस्थिति रोक्नुपर्ने बताए।विद्यार्थीहरूको बौद्धिक पोषणका निम्ति तपाईहरूको साधना, क्षमताको पूर्ण परिचालन एवं रचनात्मक तत्परताबाट बौद्धिक पलायनको भयावह परिस्थिति रोक्न महत्वपूर्ण योगदान पुग्नेसमेत मैले आशा लिएको छु। उनले भने,यस संस्थाको पवित्र हलबाट बाहिर निस्कने प्रत्येक स्नातकको उपलब्धि र सफलताहरूमा नै हाम्रो शिक्षाको वर्तमान तस्बिर र भविष्यको दिशा अन्तर्निहित रहन्छ। प्राचीन ज्ञान भण्डारका दृष्टिले विश्वमै अनुपम हाम्रो शिक्षा र शिक्षा पद्धतिलाई यगानुकूल परिस्करण गर्दै राष्ट्रको नेतृत्व गर्न योग्य जनशक्तिको उत्पादन आजको हाम्रो प्रमुख कार्यभार र चुनौती पनि हो। उनले शिक्षामा गुणात्मक सुधार ल्याउनुपर्ने बताए। यस विश्वविद्यालयले स्थापनाको छोटो अवधिमा प्राविधिक विषयका चिकित्सा शिक्षा, व्यवस्थापन र कम्प्युटर प्रविधि विषयहरूमा स्नातक र स्नातकोत्तर तहको शैक्षिक कार्यक्रम सञ्चालन गरेकोमा आभार प्रकट गर्दै अपेक्षित सफलताका निम्ति क्रियाशील हुन अनुरोध गर्दछु। उनले भने,विश्वविद्यालयले यसै शैक्षिक सत्रदेखि प्राच्य दर्शन विषयमा एमफिलको कार्यक्रम र गौशाला इन्जिनियरिङ क्याम्पसमा स्नातक तहमा सिभिल इन्जिनियरिङको कक्षा सञ्चालन गर्ने तयारी गरेको जानकारी पाउँदा विश्वविद्यालयले प्राज्ञिक उनन्नयनका साथमा प्राविधिक शिक्षामा जोड दिएको महशुस भएको छ। प्रधानमन्त्री प्रचण्डले विश्वविद्यालयका अन्य प्राज्ञिक कार्यक्रमहरू व्यवस्थित तुल्याउन सरकारको तर्फबाट गर्नुपर्ने नीतिगत र व्यवस्थापकीय सहयोगमा सहयोग गर्ने प्रतिबद्धता व्यक्त गरे। उनले विश्वविद्यालयको जग्गा र भवन पूर्वाधारको अभावमा झेल्नुपरेका कठिनाइहरू अर्थतन्त्रमा आउने सुधारसँगै क्रमशः सम्बोधन गरिने बताए।"
नेपालमै नोट छाप्न सरकारले विधेयक ल्याएको हो : सञ्चार मन्त्री शर्मा,"काठमाडौं : सूचना तथा सञ्चार प्रविधिमन्त्री रेखा शर्माले सुरक्षित मुद्रणदेखि नोटसम्बन्धी छपाई नेपालमै गर्ने व्यवस्थाका लागि सुरक्षित मुद्रण विधेयक ल्याइएको बताएकी छन्। बिहीबार प्रतिनिधिसभाअन्तर्गतको शिक्षा स्वास्थ्य तथा सूचना प्रविधि समितिको बैठकमा सुरक्षण मुद्रण सम्बन्धमा व्यवस्था गर्न बनेको विधेयकका छलफलका क्रममा मुलुकभित्रै राहदानी, नोट, सवारी अनुमतिपत्र र राष्ट्रिय परिचयपत्रलगायतका सामग्री सुरक्षितरूपमा छपाइ गर्न उक्त विधेयक ल्याइएको बताइन्। उनले सुरक्षित मुद्रणको काम नेपालमा नै हुँदा डाटा सुरक्षित रहने र ठूलो राजस्व बाहिर जानबाट जोगिने बताएकी थिइन्। सुरक्षित मुद्रणजस्तो महत्वपूर्ण विषय गठन आदेशको भरमा चलाउँदै आएकोमा कानुन बनेपछि उक्त आदेश खारेज हुने उनको भनाइ छ। उनले राष्ट्रियसभाको संशोधन र अहिलेको संशोधनलाई ध्यानमा राखेर टुंगोमा पुर्याउनुपर्ने बताइन्। बैठकमा समिति सदस्यहरूले सुरक्षण मुद्रणको कामलाई सुरक्षित बनाउन आवश्यक व्यवस्था गर्नुपर्ने सुझाव दिएका थिए। एमाले सांसद रघुजी पन्तले सरकारले नै सुरक्षित मुद्रण स्थापना गर्दा खर्चिलो हुने भएकाले यसको जिम्मा निजी क्षेत्रलाई दिनुपर्ने सुझाव दिए। उनले विद्युतीय बैंकिङ कारोबार बढ्दै गएको अवस्थामा विस्तारै एक हजार र ५ सयका नोटहरू बजारबाट खिच्नुपर्ने पनि बताए। त्यस्तै राष्ट्रिय स्वतन्त्र पार्टीकी सांसद सुमना श्रेष्ठले सरकारी वेवसाइटहरूको सेक्युरिटी अडिट हुन नसक्दा ह्याकिङक बढेको बताइन्। उनले टियुको वेवसाइट ह्याक हुनु गम्भीर विषय भएकाले यसमा सम्बन्धित व्यक्तिलाई जिम्मेवार बनाउनुपर्ने बताइन्। त्यस्तै अन्य समिति सदस्यहरूले सुरक्षाको हिसाबले राष्ट्रिय महत्व रहेका विषयमा गम्भीर भएर कानुनलाई अघि बढाउनुपर्ने सुझाव दिएका थिए।"
अरुण चौधरीलाई चार दिन हिरासतमा राख्न अदालतको अनुमति,काठमाडौं : बाँसबारी छालाजुत्ता कारखानाको जग्गा घोटाला प्रकरणमा पक्राउ परेका व्यवसायी अरुण चौधरीलाई चार दिन हिरासतमा राखेर अनुसन्धान गर्न काठमाडौं अदालतले अनुमति दिएको छ। बिहीबार पक्राउ परेका चौधरीलाई केन्द्रीय अनुसन्धान ब्युरो (सीआईबी)ले सरकारी वलिकको कार्यालय हुँदै अदालत पेस गरेको थियो। अदालतले सिजी होल्डिङ्सका अध्यक्ष चौधरीका साथै छाला जुत्ता कारखानाका तत्कालीन सञ्चालक समिति अध्यक्ष अजित नारायणसिंह थापालाई पनि ४ दिन नै हिरासतमा राखेर अनुमति दिएको छ। बाँसबारी छाला जुत्ता कम्पनीको जग्गा हिनामिना प्रकरणमा अनुसन्धानका लागि भन्दै प्रहरीले चौधरीलाई काठमाडौंको लाजिम्पाटबाट पक्राउ गरेको हो। चौधरीसँगै मिलेमतोमा जग्गा हिनामिना गरेको आरोपमा थापालाई बत्तीसपुतलीस्थित निवासबाटै पक्राउ गरिएको हो।
राय मागेको १५ दिनभित्र सम्बन्धित निकायलाई फाइल नपठाए अब स्वतः सदर हुने,"काठमाडौं : विभिन्न विषयगत मन्त्रालयमा रायका लागि पेस भएका फाइल १५ दिनभित्र अनिवार्य रूपमा सम्बन्धित निकायमा रायसहित फिर्ता पठाउनुपर्ने भएको छ। अन्तरमन्त्रालयगत समन्वयलाई प्रभावकारी बनाएर निर्णय प्रक्रियामा हुने ढिलाइलाई हटाउन प्रधानमन्त्री पुष्पकमल दाहाल प्रचण्डको निर्देशनमा उक्त व्यवस्था गरिएको हो। जसअनुसार कुनै विषयमा कुनै पनि मन्त्रालयले अन्य कुनै मन्त्रालय वा निकायसँग राय माग गरेको १५ दिनभित्र सम्बन्धित मन्त्रालय वा निकायलाई फाइल फिर्ता नगरेमा स्वतः सहमति भएको मानिनेछ। गत पुस २४ गतेको मन्त्रिपरिषद् बैठकले सरकारी कार्य प्रक्रियामा शीघ्रता कायम गर्न सुशासन ऐन बमोजिम सो निर्णय गरी नेपाल सरकारका सबै मन्त्रालयहरूमा परिपत्र गरेको छ। जसअनुसार अब अन्य मन्त्रालय वा निकायबाट रायका लागि माग भई आएका विषयमा सम्बन्धित मन्त्रालय वा निकायले १० दिनभित्र राय दिनुपर्नेछ र १५ दिनभित्र पनि नदिए त्यस विषयमा स्वतः सहमति दिएको मानिने व्यवस्था गरिएको छ। राय, सहमतिका लागि मन्त्रालयमा फाइल पुगे पनि त्यसउपर समयमै राय प्रतिक्रिया तथा सहमति प्रदान नगर्ने र सो ढिलासुस्तीका कारण विकास निर्माण, कानुन निर्माण तथा सेवा प्रवाहसम्बन्धी विभिन्न सरकारी निकायका कामहरूमा असर परेपछि मन्त्रीपरिषद्ले यस्तो निर्णय गरेको हो। यसले कुनै पनि मन्त्रालयलाई मन्त्रिपरिषदमा प्रस्ताव ल्याउन सहज भएको छ। यसले सरकारका गतिविधिमा हुँदै आएको ढिलासुस्ती कम हुँदै गएको छ। यसले विभिन्न मन्त्रालयले अन्य मन्त्रालयलाई दिनुपर्ने रायका विषयमा झुलाएर राख्ने प्रवृद्धि कम हुँदै गएको छ। प्रधानमन्त्रीको सक्रियतामा भएको उक्त निर्णयपश्चात् अन्तरमन्त्रालय कार्यमा गति पैदा भएको प्रधानमन्त्रीका प्रेस सल्लाहकार गोविन्द आचार्यले बताए। 'अब काम हुन्छ वा हुन्न भन्ने स्पष्ट खुकुलाउनुपर्ने हुन्छ। विगतमा जस्तो ढिलासुस्ती गर्न पाइन्न,' उनले भने। विगतमा छ महिना वर्ष दिनसम्म पनि परामर्श नदिने अवस्था रहेको गुनासो आउने गरेमा त्यो समस्या अन्य भएको प्रधानमन्त्री तथा मन्त्रिपरिषद् कार्यालयका प्रवक्ता नारायणप्रसाद भट्टले बताए। उनले भने, 'क्रस कटिङ् इष्युमा राय लिनुपर्ने हुन्छ। राय दिनुपर्ने समयसीमा तोक्दा कार्यसम्पादन सहज भएको छ।' ऊर्जा, जलस्रोत तथा सिँचाइ मन्त्रालयका सचिव सुशीलचन्द्र तिवारीले प्रधानमन्त्री कार्यालयमा निर्णय आएको जानकारी दिँदै विकास निर्माणमा यसले सकारात्मक प्रभाव पार्ने विश्वास व्यक्त गरे। उनले विकास निर्माणमा केन्द्रित भएका मन्त्रालयले मन्त्रिपरिषद्को निर्णयले विकास निर्माणमा हुने गरेको ढिलासुस्ती कम भएर जाने बताए। प्रधानमन्त्री कार्यालयका प्रवक्ता भट्टले मन्त्रालयगत ब्रिफिङको क्रममा प्रधानमन्त्रीसँग विभिन्न मन्त्रालयका मन्त्री तथा सचिवहरूले कानुनका मस्यौदा तथा अन्य निर्णयका विषयमा मागिएको राय समयमा प्राप्त नहुँदा काम गर्न ढिलाइ भएको बताएसँगै प्रधानमन्त्री प्रचण्डले राय तथा सहमति दिने सम्बन्धमा समयसीमा तोकेर व्यवस्था गर्न निर्देशन दिनुभएबमोजिम मन्त्रीपरिषद्ले पछिल्लो निर्णय गरी परिपत्र गरेको हो।"
नक्कली शैक्षिक प्रमाणपत्र पेस गरी अमेरिकाको भिसा आवेदन दिने 'डिभी होल्डर'सहित १० जना पक्राउ,"काठमाडौं : नक्कली शैक्षिक प्रमाणपत्र पेस गरी अमेरिकाका लागि आवेदन दिने 'डिभी होल्डर (डिभी परेकाहरू)'सहित १० जना पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले काठमाडौंस्थित अमेरिकी दूतावासको समन्वयमा १० जनालाई पक्राउ गरेको हो। पक्राउ पर्नेमा धनुषाका विवेक उपाध्याय, मकवानपुरका भगवती उप्रेती, लमजुङका रोना गुरुङ, ललितपुरका संजय महर्जन, चितवनका सुमन ढकाल, सिरहाका सक्षम अर्याल, सर्लाहीका सुरज अधिकारी, दोलखाका अशोक श्रेष्ठ, पर्साका पुरुषोत्तम मल्लिक र सर्लाहीका स्वर्णिम दाहाल रहेका छन्। २०२३ का लागि डिभी परेकाहरूले नक्कली शैक्षिक प्रमाणपत्र पेस गर्न थालेपछि अमेरिकी दूतावासले प्रहरीलाई खबर गरेको थियो। भिसा आवेदनका लागि उनीहरूले एसलएलसी र प्लस टूको नक्कली शैक्षिक प्रमणपत्र पेस गरेको अनुसन्धानबाट खुलेको छ।"
कोमामा गोरखकाली रबर उद्योग,"गोरखा : गत वर्ष प्रधानमन्त्री पुष्पकलम दाहाल प्रचण्ड गोरखामा चुनाव प्रचारप्रसारमा हिँड्दा गोरखकाली रबर उद्योग पुनःसञ्चालन गर्ने भाषण गरेर भोट मागे। मतदाताले पनि पत्याए र भोट खन्याए। तर एक वर्ष बित्दा पनि उद्योग चलाउने कुनै सुरसार नेदेखे पनि मतदाता निराश छन्। कुनै बेला नेपालको ४० प्रतिशत टायरको माग धानेको गोरखकाली रबर उद्योग अहिले कोमामा छ। गोरखा नगरपालिका १३ मझुवाको ७३० रोपनी क्षेत्रफलमा फैलिएको रबर उद्योगको अहिले धुकधुकीमात्र बाँकी छ। २०७१ सालको चैत २३ गतेबाट उत्पादन बन्द भएको यस उद्योग २०७२ को भूकम्पपछि पूर्णरूपमा बन्द भएको हो। २०४२ सालमा १ करोड १४ लाख रुपैयाँमा खरिद गरिएको ६ सय ८२ रोपनी जग्गा बेवारिसे बनेको छ। उद्योग खयरको जंगलले ढपक्कै छोपेको छ। करोडौंका मेसिनमात्र होइन, करोडौंका भवन पनि थोत्रिएका छन्। टायर उत्पादनको काम नहुँदा मेसिन र कच्चापदार्थ कवाडीमा परिणत भएको छ। हामीलाई उद्योगभित्रको मेसिन रेखदेख गर्ने अनुमति छैन, सुरक्षा गार्ड गंगाप्रसाद गौतम भन्छन्, उद्योगको कम्पाउन्ड वरिपरिको सुरक्षा गर्ने जिम्मेवारी मात्रै पाएका छौं। राज्यको अर्बौंको सम्पत्ति धुलोमाटो भएको टुलुटुलु हेरेर बस्नुपर्दा मन भक्कानिने उनी बताउँछन्। गुड्दागुड्दैका चारवटा गाडी र केही मोटरसाइकल उद्योगभित्र थोत्रिएका छन्। उद्योगभित्रको झाँडी जंगली जनावरको बासस्थान बनेको छ। एक्लै उद्योग परिसर चाहार्न सुरक्षा गार्ड पनि डराउने अवस्था छ। कार्यालय, उत्पादन कक्ष, प्रशोधन कक्ष, स्टोरलगायत सबै कोठाचोटा ह्वाङ्गै छन्। उद्योगमा व्यावसायिक उत्पादन २०५० को भदौबाट भएको स्थापना कालदेखि त्यहाँ काम गरेका मजदुर ईश्वर परियार बताउँछन्। सो उद्योग नेपाल सरकारको ३८ प्रतिशत, साल्ट ट्रेडिङ कर्पोरेसनको ३८ प्रतिशत, पब्लिक सेयर २० प्रतिशत र बाँकी राष्ट्रिय वाणिज्य बैंक, नेपाल बैंक, नेपाल आयल निगम, हिमाल सिमेन्ट र एनआईडीसीको करिब ५० करोड लगानीमा ४० को दशकमा स्थापना भएको थियो। रसियन प्रविधिको यो रबर उद्योग चिनियाँ निर्माण कम्पनी चाइना नेसनल कन्स्ट्रक्सन कम्पनी(सीएनसीसी)ले निर्माण गरेको थियो। २४ घण्टामा ६२४ थान टायर उत्पादन गर्नसक्ने क्षमता भएको रबर वार्षिक ट्रक टायर ८० हजार र अन्य प्रकारका ४० हजार टायर उत्पादन क्षमता रहेको यो उद्योगले सुरुसुरुमा वार्षिक लक्षित ८८ हजार थान टायर उत्पादन गरेर रेकर्ड कायम गरेको थियो। त्यतिबेला उद्योगमा ४५४ जना कर्मचारी, मजदुर कार्यरत थिए। उद्योगको नारायणगढ, पोखरा, विराटनगर, काँकडभिट्टा, इटहरी, वीरगञ्ज, बुटवल, भैरहवा, नेपालगञ्जलगायत प्रमुख सहरमा ३० ठाउँमा बिक्री डिपोहरू थिए। नेपालमा टायरको ४० प्रतिशत बजार हाम्रै उत्पादनले ओगटेको थियो, तत्कालीन जिएम विनोदकुमार तिवारी भन्छन्, २०५४ सालतिर उद्योग नाफामा गएर सीएनसीसीलाई ५० करोड लोन पनि तिरेको हो। स्थापनाको १४ वर्षसम्म नाफामा रहेको उद्योग २०६२०६३ पछि राजनीतिक हस्ताक्षेपका कारण १० वर्ष नपुग्दै बन्द भयो। एमाले सरकारका बेला लक्ष्मीदास मानन्धरलाई सञ्चालक समितिको अध्यक्ष बनाएपछि उद्योगको टायरमा ब्रेक लागेको थियो। फेरि रबर उद्योगका विषयमा अनभिज्ञ पाँचौं तहका दिनेशकुमार बर्तौलालाई एक्कासि १० औंँ तहका जिएम रहने ठाउँमा महाप्रवन्धक बनाएर राजनीतिक विजारोपण भएको थियो। त्यसपछि माओवादीले राजनीतिक अखडा बनायो। व्यवस्थापन लथालिंग हुन थालेपछि मजदुर कर्मचारी उद्योग बन्द गरेर राजनीतिक आन्दोलनमा जान्थे। माओवादीका तत्कालीन जिल्ला सेक्रेटरी चूडामणि खड्काले रबर उद्योगको क्वाटरलाई आफ्नो क्वाटर बनाए। उद्योग राजनीति गर्ने थलो नै हुन थाल्यो।"
नक्कली नोटसहित दुई जना पक्राउ,सर्लाही : नक्कली नोटसहित दुई जना पक्राउ परेका छन्। पक्राउ पर्नेमा रौतहटका ३६ वर्षीय संजय सहनी र सर्लाहीका २३ वर्षीय अमरेन्द्र महरा छन्। प्रहरीको विशेष टोलीलीले उनीहरूलाई पूर्वपश्चिम राजमर्गतअन्तर्गत कडरियाबाट पक्राउ गरेको हो। राजमार्गमा चेकजाँचका क्रममा उनीहरूको साथबाट नक्कली नोट फेला परेको थियो। इलाका प्रहरी कार्यायका प्रहरी निरीक्षक अनिलराज गिरीले नक्कली नोटजस्तो देखिने एक हजारको १७२ थान फेला परेको बताए। उनीहरूको साथमा ७६० रुपैयाँ सक्कली नोट र ८१० मिलिग्राम लागुऔषधसमेत बरामद गरिएको छ। उक्त नक्कली नोट २१ वटा बन्डल बनाएर झोलामा राखेर लैजाँदै गर्दा प्रहरीले फेला पारेको थियो।
काभ्रेमा बस दुर्घटना हुँदा पाँच जना घाइते,"काभ्रे : काभ्रेमा बस दुर्घटना हुँदा पाँच जना घाइते भएका छन्। घाइते हुनेमा पाँचखाल नगरपालिका६ की २४ वर्षीया नबिना दनुवार, नमोबुद्ध नगरपालिका३ की ३६ वर्षीया वाङ्जु लामा, उनकी छोरी ११ वर्षीया फुर्सङ लामा, उनको छोरा ९ वर्षीय समर्पण लामा र नमोबुद्ध नगरपालिका५ की २० वर्षीया करुणा भुजेल रहेका छन्। काभ्रेको बनेपा नगरपालिका१४, भैंसेपाटी स्थितमा पनौतीबाट काठमाडौं तर्फ जाँदै गरेको बा २ ख ६६६९ नम्बरको बसले विपरीत दिशाबाट आइरहेको बा प्र०१००६ ख २९९७ नम्बरको मयुर बसलाई ठक्कर दिएको हो। घाइतेलाई उपचारका लागि सिरमेमोरियल अस्पताल पठाइएको छ। बससहित चालकलाई प्रहरीले नियन्त्रणमा लिएको छ।"
क्याम्पस प्रमुखलाई ७२ घण्टे अल्टिमेटम,"डोल्पा : डोल्पाको सदरमुकाम दुनैमा रहेको डोल्पो क्याम्पस प्रमुख धनन्ञ्जय सुवेदीलाई स्पष्टीकरण सोधिएको छ। बिहीबार क्याम्पस सञ्चालन समितिका अध्यक्ष योगेन्द्रबहादुर शाहीको अध्यक्षतामा बसेको बैठकले किर्ते गरेर वार्षिक सभा गरेको विषयमा ७२ घण्टाभित्र जवाफ पेश गर्न निर्देशन दिएको हो। आफ्नो लगायत क्याम्पसका सबैजसो सदस्यको किर्ते गरेर वार्षिक सभा गरेको पाइएपछि स्पष्टीकरण माग गरिएको र तोकिएको समय सीमाभित्र चित्तबुझ्दो जवाफ नआए कारबाही प्रक्रिया अघि बढाउने उनको भनाइ छ। आफू काठमाडौं रहँदा नै किर्ते सभा भएछ। हिजो डोल्पा पुगें। आज बैठक बसेर निर्णय गरियो, उनले भने। आज शाहीसहित लक्ष्मीकान्त उपाध्याय,लालिमान बुढा र बिष्णुलाल बुढाको संयुक्त बैठक बसेको हो। प्रमुख जिल्ला अधिकारी तुलसी प्रसाद दाहालले यस विषयमा छानबिन गर्न सहायक प्रमुख जिल्ला अधिकारी दामोदर ज्ञवालीलाइ जिम्मा दिइसकेको बताए। छानबिनका लागि प्रशासनमा उजुरी आएको उनले जानकारी दिए। गत पुस ५ गते क्याम्पस सञ्चालक समितिका अध्यक्ष शाही लगायत ४३ जनाको हस्ताक्षर किर्ते गरेर वार्षिक सभा गरेको समाचार अन्नपुर्ण पोष्टमा प्रकाशित भएको थियो।"
मैथिली संस्कृति प्रवर्द्धनका लागि साहित्यकला महोत्सव,"जनकपुरधाम : मैथिली भाषा, साहित्य, कला, संस्कृति, अर्थ र पर्यटन प्रवर्द्धनको उद्देश्यका साथ जनकपुरमा जनकपुर साहित्यकला तथा अन्तर्राष्ट्रिय नाट्य महोत्सव २०८० सुरु भएको छ। मैथिली विकास कोष तथा मधेश प्रदेश सरकारको उद्योग,पर्यटन मन्त्रालयको आयोजनामा बिहीबारबाट सुरु भएको पाँच दिवसीय महोत्सवको भव्य समारोहबीच जनकपुरको महेन्द्र नारायण निधि मिथिला सांस्कृतिक केन्द्रमा सुरु भएको हो। महोत्सवको उद्घाटन पूर्व प्रधानमन्त्री एवं नेकपा (एकीकृत समाजवादी) का केन्द्रीय अध्यक्ष माधवकुमार नेपालले गरेका हुन्। महोत्सव अवधिभरी करिब २१ वटा विमर्श सत्रमा जनकपुर गाथा लगायत, राजनीतिक, सामाजिक, साहित्यिक र आर्थिक विषयवस्तुहरूमाथि विमर्श हुने कोषका सदस्य सचिव श्यामसुन्दर शशीले जानकारी दिए। महोत्सवमा नेपाल र भारतका विभिन्न कलासांस्कृतिक समूह आबद्ध कलाकारहरूबाट विभिन्न शीर्षकमा नाटक प्रदर्शन गरिने कार्यक्रम रहेको छ। महोत्सवमा मैथिली, नेपाली, हिन्दी, आसामी र बंगाली भाषा गरी पाँचवटा बहुभाषिक नाटकहरू प्रदर्शन हुने जनाइएको छ। महोत्सवमा सहभागी हुनका लागि कलाकारहरू, विद्धानहरू र विभिन्न क्षेत्रका विज्ञहरू जनकपुर आइपुगेका छन्। महोत्सवमा नेपाल र भारतका करिब एक लाख दर्शक सहभागी हुने कोषको अनुमान छ।"
कोशी अस्पतालमा गैरकानुनी हर्कत : बिना टेण्डर भत्काइए सरकारी भवन,"विराटनगर : विराटनगरस्थित कोशी अस्पतालमा गैरकानुनी हर्कतले सीमा नाघेको छ। अस्पताल प्रशासन र विकास समितिसमेतको मिलेमतोमा प्रचलित कानुनको धज्जी उडाउँदै सरकारी भवन भत्काइएको छ। बिना टेण्डर ६ वटा भवन भत्काउँदै अनियमितता गरेको पाइएको हो। प्रत्येक भवन २ तलाका थिए। अस्पतालका चिकित्सक र कर्मचारीलाई आवासका लागि उपलब्ध गराइएको पुराना भवन गैरकानुनी रूपमा भत्काएर काठ, इँटा, रड, टिनालगायतका निर्माण सामग्री गायब पारिएको स्रोतले बतायो। चिकित्सक र कर्मचारीलाई जबरजस्ती निकालेर भत्काइएका भवनको अधिकांश सरकारी जिन्सी सामान कता पुर्याइयो भन्ने पत्तो छैन। भवन यसअघि अस्पतालका पूर्वमेडिकल सुपरिटेन्डेन्ट एवं वरिष्ठ कन्सलटेन्ट सर्जन डा रविनराज सिंह, कन्सलटेन्ट सर्जन डा रवि बस्ताकोटी, वरिष्ठ कन्सलटेन्ट अर्थोपेडिक सर्जन डा महेन्द्र महतो, अर्थोपिडक सर्जन डा शम्भु साह, फिजिसियनहरु डा सर्भेष झा, डा उत्तर मैनाली, डा डेनप्रसाद आचार्य, डा अमरेन्द्र साह, बालरोग विशेषज्ञहरु डा प्रवीण झा, डा सूर्यकान्त चौधरी, डा नन्दकिशोर चौधरी, क्यान्सर रोग विशेषज्ञ डा रगिन कठेत, प्रसूति तथा स्त्रीरोग विशेषज्ञ डा दीक्षा खनाललगायतले प्रयोग गर्थे। इलेक्ट्रिसियन लक्ष्मीराम चौधरीलगायतका कर्मचारी पनि बस्थे। चिकित्सक क्वार्टर छेउमा अस्पतालको नयाँ मेडिकल भवन निर्माण भइरहेको छ। ५ सय शैयाको र ४ तलाको भवन संघीय आयोजना कार्यान्वयन इकाईमार्फत केसी कन्सट्रक्सन फर्माले काम गरिरहेको हो। मूल्य अभिवृद्धि करबाहेक २ अर्ब १७ करोड ६९ लाख ९२ हजार रुपैयाँ लागत अनुमान गरिएको भवन २०७९ पुस १३ गतेदेखि निर्माण सुरु भएको थियो। २०८२ पुस १२ गतेसम्ममा सम्पन्न गर्नुपर्ने छ। भवनबाट रेडियोलोजी, ब्लड बैंक, ल्याब, फार्मेसी, जनरल स्टोर, एनआईसीयू, बच्चा वार्ड, पोस्टअप वार्ड, अर्थोपेडिक, मेडिकल, ट्रमा सर्जिकल, जनरल सर्जरी, आँखा, नाक, कान, घाँटी, डेन्टललगायतको सेवा उपलब्ध हुने छन्। भवनमा सेमिनार तथा बैठक कक्ष, ६ वटा लिफ्ट, २ तलाको भूमिगत पार्किङलगायत रहने गरी नक्सा डिजाइन गरिएको छ। निर्माणाधीन भवन आसपासमा रहेका चिकित्सक क्वार्टरलगायतका पुराना भवन भने कानुनविपरीत भत्काइएको हो। एक चिकित्सकका अनुसार नक्साको डिजाइन र विस्तृत परियोजना प्रतिवेदन (डीपीआर)मा समेत भवन भत्काइने उल्लेख छैन। २ वटा भवनको आंशिक भाग भत्काइने र अरु नभत्काइने भनिएको थियो। भत्काउन नपर्ने भवनलाई पाइलिङ गरेर सुरक्षितसाथ राख्न ६ करोड बजेट नै बिनियोजन भएको उनले बताए। निर्माणस्थल छेउकै मेडिकल वार्ड, आईसीयूसमेत रहेको भवनलाई भने पाइलिङ गरेर सुरक्षित बनाइएको छ। पुराना संरचनाले निर्माणमा असर परेको खण्डमा सर्वपक्षीय सहमतिपछि स्वास्थ्य मन्त्रालयको स्वीकृति लिएर टेण्डर आह्वान गर्दै भत्काउनुपर्ने नियम रहेको ती चिकित्सक बताउँछन्। तर, सरकारी भवन मनोमानी हिसाबले भत्काइएको छ। उनका अनुसार यसअघि मन्त्रालयको स्वीकृतिमा टेण्डर आह्वान गर्दै विभिन्न भवनहरु भत्काइएको थियो। अहिले भने अस्पताल विकास समितिका अध्यक्ष डा फरवार्ड सिलवाल, मेडिकल सुपरिटेन्डेन्ट डा चन्द्रभाल झासमेतको मिलेमतोमा आर्थिक कार्यविधि तथा वित्तीय उत्तरदायित्व नियमावलीविपरीत गुपचुप हिसाबमा ठेकेदारले भवन भत्काइदिएको अस्पताल स्रोतको भनाइ छ। एउटा भवन आधा भत्काएर छाडिएको छ। अरू सबै भवन भत्काइसकिएको छ। संरक्षण गर्नुपर्ने सरकारी भवनहरु विकास समितिका अध्यक्षको डोजर प्रयोग गरेर भत्काइयो। त्यहाँबाट निस्किएका निर्माण सामग्री टिपर प्रयोग गरी रातारात बाहिर पुर्याइयो, एक कर्मचारी भन्छन्, भवन र निर्माण सामग्रीको सुरक्षामा चासो दिनुपर्ने अस्पताल प्रशासन आफैं गैरकानुनी धन्दामा संलग्न छ। त्यहाँबाट निस्किएका सामग्री सबैको मिलेमतोमा बेचेर खाइसके। उनका अनुसार भवन भत्काउन ठेकेदार कम्पनीले अध्यक्ष डा सिलवालकै डोजर प्रयोग गरेको हो। उहाँ (डासिलवाल)ले मेरो डोजर प्रयोग हुनुपर्छ भन्ने दबाब दिनु भयो। हामीले नाई भन्न सकेनौं। नत्र काममा अवरोध हुने अवस्था देख्यौं। काम नरोकियोस् भनेर उहाँकै डोजर प्रयोग गर्न दियौं, ठेकेदार कम्पनीका एक प्रतिनिधिले भने। आर्थिक कार्यविधि तथा वित्तीय उत्तरदायित्व नियमावली, २०७७ को नियम १०६ मा लिलाम बिक्री सम्बन्धी व्यवस्था छ। त्यसमा सम्बन्धित कार्यालय प्रमुखले केन्द्रीय निकाय (कोशी अस्पतालको हकमा स्वास्थ्य तथा जनसंख्या मन्त्रालय)को स्वीकृतिमा भण्डार शाखा प्रमुख, लेखा शाखा प्रमुख र कार्यालयमा उपलब्ध भएसम्म सम्बन्धित मालसामानको जानकारी राख्ने कर्मचारी समेतको राय लिएर लिलामीको प्रक्रिया सुरु गर्नुपर्ने व्यवस्था छ। तर, अस्पतालका प्रमुख मेडिकल सुपरिटेन्डेन्ट डा चन्द्रभाल झाले स्वास्थ्य मन्त्रालयको स्वीकृति लिएको देखिन्न। शाखा प्रमुखहरुसँग पनि राय लिएनन्। उक्त नियमावलीको नियम १०७ मा लिलाम गर्ने सम्पत्तिको मूल्यांकनका लागि सम्बन्धित कार्यालय प्रमुख वा निजले तोकेको अधिकृतको संयोजकत्वमा सम्बन्धित प्रमुख जिल्ला अधिकारीले तोकेको अधिकृतस्तरको प्राविधिक कर्मचारी र कोष तथा लेखा नियन्त्रक कार्यालयको प्रतिनिधि सम्मिलित समिति हुने उल्लेख छ। उक्त समितिले प्राविधिक कर्मचारीमार्फत लिलामीको प्रक्रिया अघि बढाउनुपर्ने व्यवस्था छ। तर, मूल्यांकन नै गरिएन। नियमावलीको नियम १०८ मा सरकारी सम्पत्ति लिलाम गर्ने विधि उल्लेख छ। त्यसअनुसार ३ लाखभन्दा कम मूल्य भएको सम्पत्तिलाई ७ दिनको म्याद दिई लिलाम बिक्री गर्ने कार्यालय, सम्बन्धित जिल्ला प्रशासन कार्यालय र कोष तथा लेखा नियन्त्रकको कार्यालयमा सूचना टाँस गर्नुपर्ने हुन्छ। ३ लाखभन्दा बढी र १० लाख रुपैयाँभन्दा कम मूल्य कायम भएको सम्पत्तिलाई स्थानीयस्तरको पत्रिकामा १५ दिने र १० लाखभन्दा बढी मूल्य कायम भएमा राष्ट्रियस्तरको पत्रिकामा २१ दिने सूचना प्रकाशन गरी टेण्डर आह्वान गर्नुपर्ने नियम छ। नियम १०८ मा सूचनामार्फत व्यक्ति, फर्म, संस्था र कम्पनीबीच प्रतिस्पर्धा गराई सबैभन्दा बढी कबोल गर्ने प्रतिस्पर्धीको कबोल स्वीकृत गरी लिलामी प्रक्रिया अघि बढाउनुपर्ने व्यवस्था छ। तर, प्रक्रिया पूरा नगरिकन सरकारी भवन भत्काउनलाई व्यक्तिगत सम्पत्ति सरह मेसु झाले सहमति दिएका छन्। उनले सरकारी सम्पत्ति भत्काउँदा मन्त्रालयको स्वीकृति पनि लिएनन्। न त प्रक्रिया पूरा गरेर टेण्डर नै आह्वान गरे। संरचना त्यत्तिकै भत्काइएपछि अस्पताललाई ठूलो नोक्सान भएको एक कर्मचारी बताउँछन्। टेण्डर आह्वान गरेर प्रक्रियागत हिसाबले भत्काएको भए अस्पताललाई राम्रो आम्दानी हुने थियो। त्यहाँबाट निस्किएका निर्माण सामग्री बिक्री गर्न मिल्थ्यो, एक चिकित्सक भन्छन्, तर, जथाभावी डोजर चलाउँदै रातारात सामग्री गायब पारिएको छ। यसको छानबिन हुनुपर्छ। उनले स्वार्थ समूहले सरकारी सम्पत्ति स्वाहा बनाउन गरिरहेको चलखेल रोकेर त्यसमा संलग्नलाई कारबाही हुनुपर्ने माग पनि गरे। भवन भत्काउने प्रयोजनका लागि विराटनगर महानगरपालिकाका मेयर नागेश कोइरालाको अध्यक्षतामा गत कात्तिक २३ गते संघीय आयोजना कार्यान्वयन इकाई मोरङमा बैठकसमेत बसेको पाइएको छ। बैठकबाट साइड क्लियरेन्सका लागि आवश्यकता बमोजिम भत्काएर अन्यत्र सार्ने र त्यसमा अस्पताल विकास समितिले सहजीकरण गर्ने निर्णय भएको थियो। निर्णयमा मन्त्रालयको स्वीकृति र टेण्डरको विषय उल्लेख छैन। बैठकमा विकास समिति अध्यक्ष डा सिलवाल, सदस्यहरु हरि भट्टराई, किशोरकुमार पाण्डे, इकाईका तत्कालीन प्रमुख गणेशबहादुर महर्जन, साइड इन्जिनियर रोशनकुमार झा, अशोककुमार राम, केसी कन्सट्रक्सनका प्रतिनिधि प्रमोद अधिकारीलगायत सहभागी थिए। उक्त बैठकमा अस्पताल प्रशासन र स्थानीय प्रशासनको उपस्थिति पनि देखिँदैन। विकास समिति र इकाईको निर्देशनमा भवन भत्काउँदा निस्किएका माटोलगायत तोकिएको सार्वजनिकस्थलमा डम्पिङ गर्ने निर्णयसमेत बैठकमा भएको थियो। इकाईका इन्जिनियर रोशनकुमार झा डम्पिङका लागि महानगरले सार्वजनिकस्थलको व्यवस्था गर्ने निर्णय भएको बताउँछन्। अहिलेसम्म महानगरले स्थान तोकेको जानकारी छैन। अस्पताललाई पत्राचार गर्दा पनि जवाफ आएन, उनले भने, तर, माटो लैजान दिनु भनेर अस्पतालले भन्यो। स्थान यकिन नभएकाले हालसम्म भित्रै राखिएको छ। महानगरलाई पत्र पठाउँदा पनि डम्पिङस्थलका बारेमा जानकारी नआएपछि सामग्री सुरक्षित राखिएको झा बताउँछन्। इकाईका प्रमुख डिभिजन इन्जिनियर सुरेन्द्रकुमार साह निर्माणको काम छिटो अगाडि बढाउनुपर्ने भएकाले सर्वपक्षीय निर्णयका आधारमा भवनहरु भत्काइएको बताउँछन्। टेण्डर प्रक्रियामा गएको भए समय लाग्ने थियो। निर्माणमा बाधा हुन सक्थ्यो, उनले भने, निर्माण सामग्री र निर्माणमा प्रयोग भएका औजार राख्न ठाउँ अभाव भएपछि भवनहरु भत्काउनुपर्ने अवस्था आयो। साइड क्लियर गरिदिन पटकपटक पत्राचार गर्दा अस्पतालले वास्ता गरेन। साहका अनुसार निर्माणाधीन भवनको जग नै डाक्टर क्वार्टरमा परेकाले त्यहाँ रहेका पुराना संरचना हटाउनुको विकल्प रहेन। डिजाइनबमोजिम आंशिक भत्काउँदा राम्रो देखिँदैन थियो। आधा भत्काएर आधा राख्ने कुरा पनि भएन, उनले भने, भवन पुराना भएकाले पाइलिङ गरेर सुरक्षित राख्न उचित थिएन। खन्दा बन्ने ५७ मिटरसम्म गहिरा खाल्डाले झन् समस्या हुन्थ्यो। पाइलिङको साटो पुराना भवन भत्काउनलाई प्रेसर आएको र साइड क्लियरेन्सका लागि अल्झिन नसकिएको साह बताउँछन्। उनका अनुसार भवन भत्काइएपछि अहिले निर्माण सामग्री र औजार राख्न सहज भएको छ। तर, टेण्डरको विषय अस्पतालसँग सम्बन्धित हुने साहको भनाइ छ। कन्सट्रक्सनका प्रोजेक्ट मेनेजर सुशीलकुमार झा अस्पतालको पुराना भवन भत्काउनुमा आफूहरुको दोष नभएको बताउँछन्। हामीलाई निर्माण सामग्री राख्ने ठाउँको अभाव थियो। त्यो व्यवस्था गरिदिन आग्रह गरेका हौं, उनले भने, त्यसपछि भवनहरु भत्काएर ठाउँको व्यवस्था गर्ने निर्णय भएको रहेछ। भवन चैं कन्सट्रक्सनले नै भत्काइदिएको हो। भवन भत्काउनु कानुनसंवत थियो कि थिएन भनेर आफूहरुलाई जानकारी नहुने मेनेजर झा बताउँछन्। तर, इकाई स्रोतका अनुसार गैरकानुनी रूपमा सरकारी भवन भत्काइएपछि अप्ठेरो पर्ने परिस्थिति निर्माण भएकाले निर्माणाधीन भवनको डिजाइन नै परिवर्तन गर्ने तयारी छ। कानुन उल्लंघन गरेर काम गरियो। अहिले अप्ठेरो पर्ने परिस्थिति आयो, स्रोतले भन्यो, त्यसपछि भवनको डिजाइन नै परिवर्तन गर्न खोजिँदैछ। यसमा ठूलो चलखेल छ। भवनमा जबरजस्ती डोजर चलाइएपछि अहिले भाडामा कोठा लिएर बस्नु परेको एक चिकित्सक बताउँछन्। हामीले नियमविपरीत भवनहरु भत्काउन हुँदैन भन्यौं। पाइलिङ गरेर बचाउने कुरा थियो, ती चिकित्सक भन्छन्, तर, नसुनिकन जबरजस्ती डोजर चलाइयो। चिकित्सकले ताल्चा पनि बुझाउन पाएनन्। उनका अनुसार क्वार्टर खाली गर्न अस्पतालले पत्र पठाएको थियो। तर, नियमविपरीत भवन भत्काउन खोजिएपछि कसैले पत्र बुझेनन्। विकास समिति अध्यक्ष र मेसुसमेतको स्वार्थ जोडिएपछि कसैको केही नलागेको उनको भनाइ छ। डिजाइन अनुसार भवन निर्माण गर्दा जोखिममा परेका पुरानालाई जोगाउनुपर्नेमा आफूखुसी सरकारी सम्पत्ति भत्काइएको उनले बताए। भने, मन्त्रालयबाट स्वीकृति लिएको छैन। टेण्डर गरेर सूचना पनि निकालिएन। मापदण्डमै नपरेका भवन भत्काइयो। अस्पतालका पूर्वमेडिकल सुरिटेन्डेन्ट डा चुमनलाल दास आफ्ना पालामा टेण्डर आह्वान गरेरै भवनहरु भत्काइएको बताउँछन्। कतिपय अवस्थामा टेण्डर नगरिकन भवन भत्काउने गरिएको छ। तर, त्यो कानुनसंवत हुँदैन, उनले भने, भत्काइएका डाक्टर क्वार्टरहरु पुराना र जीर्ण नै थिए। प्रक्रिया पूरा गरेर भत्काउन सकिन्थ्यो। बजेट सुनिश्चित भएपछि प्रक्रियागत हिसाबले भत्काउँदै र बनाउँदै जाने गरी आफ्ना पालामा नयाँ मेडिकल भवन निर्माणको प्रक्रिया सुरु भएको डा दासले बताए। विकास समिति अध्यक्ष डा सिलवाल भवन भत्काइएको विषयमा आफूलाई केही थाहा नभएको बताउँछन्। यो अस्पताल प्रशासनको कुरा हो। मन्त्रालयसँग सहमति लिएरै काम भएको होला, उनले भने। तर, साइड क्लियरेन्सका लागि भनेर मेयरको अध्यक्षतामा बसेको बैठकमा सिलवाल स्वयं उपस्थित छन्। मेसु झा भने भवन भत्काएको विषय संघीय आयोजना कार्यान्वयन इकाईलाई थाहा हुने बताउँछन्। हामीले भत्काएको र भत्काउन आदेश दिएको छैन। नयाँ संरचना बनाउन हामीले साइड क्लियरेन्स गरिदिने हो, उनले भने, त्यसका लागि चिट्ठी आएको थियो। भवनहरु इकाईले भत्काएको हो। सहमति लिनका लागि मन्त्रालयलाई पत्रचार गरिए पनि जवाफ नआएको र सबैतिरको दबाबले भवन भत्काउनु परेको डा झा बताउँछन्। निर्माण सामग्री भने एक ठाउँमा जम्मा पारेर राखिएको उनको दाबी छ। सबै काम सकिएपछि ठेकेदारले जिम्मा लगाउने र त्यसलाई लिलामीको प्रक्रियामा लैजाने झाले बताए। मोरङका प्रमुख जिल्ला अधिकारी प्रेमप्रसाद भट्टराई भवन भत्काउने कुरा यसअघि नै आएको बताउँछन्। भवन भत्काउनु पर्ने भयो भन्दै थिए। तर, नयाँ भवन ३ तलाको नबनेसम्म नभत्काउनु भनेको थिएँ, भट्टराई भन्छन्, अहिले के भएको हो, म बुझ्छु। सरकारी भवन भत्काउन प्रक्रिया पूरा गर्नै पर्छ।"
अध्यागमनका ९ अधिकृतसहित २२ जनाविरुद्ध मानव तस्करी गरेको कसूरमा मुद्दा दर्ता,"काठमाडौं : त्रिभुवन अन्तर्राष्ट्रिय विमानस्थलबाट भिजिट भिसाका नाममा हुने मानव तस्करीमा संलग्नविरुद्ध मुद्दा दर्ता भएको छ। प्रहरी प्रतिवेदनको आधारमा जिल्ला सरकारी वकिल कार्यालय काठमाडौंले ९ अध्यागमन अधिकृतसहित २२ जनाविरुद्ध लिखत कीर्ते र संगठित अपराधसम्बन्धी कसूरमा काठमाडौं जिल्ला अदालतमा मुद्दा दर्ता गरेको हो। सरकारी कागजात किर्ते गरी संगठितरूपमा भिजिट भिसामा मानव तस्करी गरेको भन्दै अध्यागमन अधिकृतहरू ताराबहादुर कुँवर, कुशल बराल, शैलेन्द्र ढकाल, विमल पौडेल, विष्णुप्रसाद अर्याल, विकास डंगोल, पिताम्बर रिमाल, सुजन फागो लिम्बु र नरविर खड्कासहित २२ जनाविरुद्ध मुद्दा दर्ता भएको हो। त्यस्तै गीता शाह, सरोजकुमार यादव, पदम लामा, मनोज तामाङ, रामप्रसाद भण्डारी, दिनेश ज्ञवाली, रविन अर्याल, विनोद कार्की, कौशिला मगर, लक्ष्मी राई र रीता दमाईविरुद्धसमेत मुद्दा दर्ता भएको छ। ट्राभल एजेन्सीमार्फत् रकम लिएर नक्कली कागजात बनाउनेदेखि विमानस्थलबाट बाहिर पठाउने प्रक्रियामा अध्यागमनका कर्मचारीहरूको संलग्नता रहेको प्रहरी अनुसन्धानबाट खुलेको थियो। गत मंसिर १८ गते अध्यागमन अधिकृत नरवीर खड्कालाई सरकारी कागज कीर्ते गरी मानव तस्करी गर्ने गिरोहसँग संलग्न रहेको आरोपमा अपराध अनुसन्धान कार्यालयले पक्राउ गरेको थियो। पछिल्लो समय रोजगारीको प्रलोभन देखाएर मानव तस्करी बढ्न थालेपछि सरकारले भिजिट भिसाको यसअघिको १७ बुँदे प्रावधान खारेज गर्दै नयाँ व्यवस्था कार्यान्वयनमा ल्याएको छ।"
नारायणगढमुग्लिन सडक दिउँसो तीन साता बन्द हुने,भरतपुर : नारायणगढमुग्लिन सडक खण्ड थप तीन साता दिउँसो बन्द गरिने भएको छ। सो सडक खण्डको तुइन खोलामा पुल बनाउन चट्टान फोड्ने काम नसकिएपछि पुनः तीन साता दिउँसो सडक बन्द गरेर काम गर्न लागिएको हो। आज जिल्ला प्रशासन कार्यालय चितवनमा भएको जिल्ला सुरक्षा समितिको बैठकले थप तीन साता सडक बन्द गरेर काम गर्ने निर्णय गरेको नागढु्गामुग्लिन सडक आयोजना पश्चिम खण्डनारायणगढमुग्लिन)का सूचना अधिकारी इञ्जिनियर कृष्ण आचार्यले जानकारी दिए। उनले अन्तिम पटकका लागि तीन साता सडक बन्द गरेर काम गर्न लागिएको बताए। सो सडकमा बनाइनुपर्ने १९ पुलमध्ये चारवटा चार वर्षअघि निर्माण गरिएका थिए भने बाँकी १५ पुल एकैसाथ ठेक्का लगाइएको थियो। २०७६ चैत १० गतेदेखि पुल निर्माण थालिएको हो।
धुम्म काठमाडौं (फोटो फिचर),काठमाडौं : नेपालमा पश्चिमी वायुको प्रभावले मौसममा बदली भएको छ। जसका कारण केन्द्रीय राजधानकी काठमाडौंको मौसममा पनि बदली देखिएको छ। मौसम पूर्वानुमान मशाहाका अनुसार काठमाडौंको वायुको तापक्रम १२ डिग्री सेन्टिग्रेड मापन गरिएको र पारदर्शिता दुई हजार पाँचसय मिटर रहेको छ। आज बिहानको न्यूनतम तापक्रम ५ दशमलव तीन डिग्री रहेको तथा अधिकतम तापक्रम १५ देखि १७ डिग्री सेन्टिग्रेडको बीचमा रहने महाशाखाले जानकारी दिएको छ।
नहरमा डुबेर एक जनाको मृत्यु,झापा : झापाको कनकाई नहरमा डुबेर एक जनाको मृत्यु भएको छ। मृत्यु हुनेमा शिवसताक्षी नगरपालिका९ का ५७ वर्षीय रामजी बस्नेत रहेको जिल्ला प्रहरी कार्यालय झापाले जनाएको छ। उनी बिहीबार बिहान साढे ९ बजेको समयमा शिबसताक्षी११ नहर चौकस्थित नहरमा डुबेको अवस्था फेला परेको थियो। घटनाका बारेमा जानकारी पाउन साथ इलाका प्रहरी कार्यालय झिलझिलेको टोली घटनास्थल पुगी कानुनी प्रक्रिया पूरा गरी शवलाई पोस्टमार्टमका लागि दमक अस्पताल पठाएको प्रहरीले जनाएको छ। प्रहरीका अनुसार मृतक बस्नेत बुधबार बिहान नै घरबाट हिँडेका थिए।
शुक्रबार देशका यी स्थानमा हुने छ वर्षा,"काठमाडौं : शुक्रबार कोशी प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार कोशी र गण्डकी प्रदेशका पहाडी भूभागका एकदुई स्थानमा फाटफुटदेखि हल्का वर्षाको सम्भावना रहेको छ। कोशी प्रदेशको उच्च पहाडी तथा हिमाली भूभागका थोरै स्थानहरूका साथै बाँकी उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शुक्रबार राति कोशी, बागमती, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। कोशी प्रदेशको पहाडी भूभागका एकदुई स्थानमा फाटफुटदेखि हल्का वर्षाको सम्भावना रहनेछ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
शृङ्खलाबद्ध मोटरसाइकल चोरीमा संलग्न भारतीय पक्राउ,"विराटनगर : विराटनगर महानगरपालिका क्षेत्रबाट भइरहेको शृङ्खलाबद्ध मोटरसाइकल चोरीमा संलग्न एक जना भारतीय नागरिकलाई प्रहरीले पक्राउ गरेको छ। मोरङ प्रहरीका प्रवक्ता डीएसपी रन्जनकुमार दाहालका अनुसार भारतको अररियास्थित फारवेशगन्जका ३५ वर्षीय सिकन्दर मण्डल पक्राउ परेका हुन्। नेपालको सीमा क्षेत्रबाट संगठित रूपमा गिरोह परिचालन गरेर मोटरसाइकल चोरी गर्ने धन्दामा उनको संलग्नता देखिएको दाहालले बताए। प्रहरीका अनुसार मण्डल गिरोहका नाइके हुन्। विराटनगरमा केही समयदेखि शृङ्खलाबद्ध रूपमा मोटरसाइकल चोरी भइरहेको थियो। चोरी नियन्त्रणमा लिन र त्यसमा संलग्नलाई पक्राउ गर्न मोरङ प्रहरी प्रमुख एसपी दीपक पोखरेलले विशेष अनुसन्धान टोली परिचालन गरेका थिए। विशेष टोलीले मोटरसाइकल चोरी गर्दाको समयको सीसी क्यामेरा फुटेज संकलन गरेर अनुसन्धान सुरु गरेको थियो। फुटेजका आधारमा भारतीय नागरिक मण्डल पक्राउ गरेका हुन्। उनीविरुद्ध चोरी मुद्दा चलाउन बिहीबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको डीएसपी दाहालले बताए। एसपी पोखरेलका अनुसार मण्डल र उनको समूहले चोरी गरिसकेपछि मोटरसाइकलको नम्बर प्लेट फालेर भारततर्फ लैजाने गरेको पाइएको छ। चोरेर भारततर्फ लैजान लागिएको ३ वटा मोटरसाइकलसमेत विराटनगर महानगरपालिका१४ बाट प्रहरीले बरामद गरेको छ। लुकाएर राखेको अवस्थामा ३ वटा मोटरसाइकल फेला पारिएको छ, एसपी पोखरेलले भने, चोरी गर्नसाथ नम्बर प्लेट फालेर भारततिर मोटरसाइकल कटाउने गरेको पाइयो। उनका अनुसार मण्डलले अन्य ३ वटा मोटरसाइकल चोरी गर्दै गरेको दृष्य सीसी क्यामेरामा कैद भएको छ। तर, ती मोटरसाइकल प्रहरीले बरामद गरिसकेको छैन। बरामद नभएका ३ वटै मोटरसाइकलका धनी प्रहरीको सम्पर्कमा पुगेका छन्। ती सबै मोटरसाइकल भारत पुर्याई सकेको पाइएको प्रहरीको भनाइ छ।"
नगरबासीका समस्या सम्बोधन गर्न ललितपुर महानगरले ल्यायो एलर्ट मोबाइल एप,"ललितपुर : ललितपुर महानगरपालिकाले ललितपुर महानगरपालिका एलर्ट मोबाइल एप सञ्चालमा ल्याएको छ । नगरबासीको गुनासो,विपत्को जानकारी तथा कुनै समस्याहरुको तत्काल सम्बोधनका लागि महानगरले उक्त मोबाइल एप सञ्चालनमा ल्याएको हो । मोबाइल एपमार्फत २१ वटा अलर्ट तथा गुनासो पठाउन सकिने महानगरले जनाएको छ । महानगरपालिका क्षेत्र भित्र कुनै पनि समस्या,विपत्ति,वा गुनासो भएमा आफ्नो सन्देश नगर प्रहरीको कन्ट्रोल रुमसम्म पठाउन सकिने बताइएको छ । मोबाइल एप शुभारम्भ गर्दै ललितपुर महानगरका प्रमुख चिरिबाबु महर्जनले स्थानीयहरुको सहजताका लागि मोबाइल एप निर्माण गरिएको जानकारी दिए । उनले महानगरभित्र स्मार्ट सडक बत्ती राख्ने कामलाई तीव्रता दिएको जानकारी दिए। महानगरका अनुसार इन्टरनेट नभएको खण्डमा पनि एलर्ट मोबाइल एप चलाउन सकिनेछ ।"
सरकारी जग्गा हिनामिना प्रकरणमा व्यवसायी अरुण चौधरी पक्राउ,काठमाडौं : व्यवसायी अरुण चौधरी पक्राउ परेका छन्। बाँसबारी छाला तथा जुत्ता कारखानाको जग्गा विवादमा नेपाल प्रहरीको केन्द्रीय अनुसन्धान ब्यूरो (सीआईबी) ले चौधरीलाई आज पक्राउ गरेको हो। प्रहरीले उनलाई लाजिम्पाटबाट पक्राउ गरेको हो। चौधरी सिजी होल्डिङका अध्यक्ष हुन्। उनीमाथि थप अनुसन्धान भइरहेको सीआईबीको उच्च स्रोतले जनाएको छ। उनीमाथि बाँसबारी छाला जुत्ता कारखानाको जग्गा हिनामिना गरेको आरोप छ। चौधरी सीआईबीको नियन्त्रणमा रहेको प्रहरीले जनाएको छ।
"फालेलुङमा आयातित खादा,माला र ब्याच प्रतिबन्द","फिदिम : पाँचथरको फालेलुङ गाउँपालिकामा आयातित खादा,माला र ब्याचमा प्रतिबन्ध गरिएको छ । बुधबार बसेको कार्यपालिकाको बैठकले धार्मिक प्रयोजनबाहेक अतिथि सत्कारका लागि प्रयोग गरिने आयातित सामग्रीहरुमा प्रतिबन्ध गर्ने निर्णय गरेको हो । बैठकले गाउँपालिकाको बिनियोजित बजेटबाट व्ययभार हुने सार्वजनिक कार्यक्रममा आयाति सामग्रीमा प्रतिबन्द गर्ने निर्णय गरेको हो । आयातित सामग्रीले अनावश्यक खर्च बढेको ठहर गर्दै पालिकाले यस्तो निर्णय गरेको प्रमुख प्रशासकीय अधिकृत डम्बरबहादुर आङ्देम्बेले जानकारी दिए । अतिथि सत्कारका लागि स्थानीय रुपमा उत्पादन भएका सामग्रीको प्रयोगमा जोड दिने उद्देश्यले आयातित सामग्री प्रतिबन्ध गर्ने निर्णय गरिएको हो,आङ्देम्बेले भने, गाँउपालिका अन्तर्गतका सार्वजनिक निकाय, संघ,संस्था र विद्यालयमा यो निर्णय लागू हुन्छ । आयातित खादा माला प्रयोग गरिएको बिल,भरपाइ पेश भएमा पालिकाबाट भुक्तानी नहुने उल्लेख गरिएको छ ।"
त्रिभुवन विमानस्थलबाट बैंकक प्रस्थान गर्न लागेका यात्रुको रकम चोरी गर्ने पक्राउ,काठमाडौं : चोरी गरेको आरोपमा त्रिभुवन अन्तर्राष्ट्रिय विमानस्थलमा नेपाल वायुसेवा निगमको लोडरको रूपमा कार्यरत एक जना पक्राउ परेका छन्। दैलेख महावु गाउँपालिका३ घर भई काठमाडौं काँडाघारी बस्ने ३५ वर्षीय देव बहादुर सुनारलाई बुधबार दिउँसो प्रहरीले पक्राउ गरेको हो। प्रहरीका अनुसार नेपाल एयरलाइन्सको उडानद्वारा काठमाडौंबाट बैंकक प्रस्थान गर्न लागेका यात्रु याङ्गहाङ सुब्बाको झोलाबाट थाई भाट २० हजार चोरी गरेको अभियोगमा त्रिभुवन अन्तर्राष्ट्रिय विमानस्थलमा नेपाल बायुसेवा निगमको लोडरको रूपमा कार्यरत सुनार पक्राउ परेका हुन् । याङ्गहाङले आफ्नो थाई भाट चोरी भएको भनी निवेदन दिए पश्चात सिसिटिभि समेतको अवलोकन गरी प्रारम्भिक अनुसन्धान गर्दा देव बहादुरको गतिविधि शंकास्पद देखिएकोले नियन्त्रणमा लिएर अनुसन्धानको क्रममा उनले उक्त थाई भाट चोरी गरेको खुल्न आएको हो। उनको शरीर तथा लकर तलासी गर्दा विभिन्न दरका थाई भाट १९ हजार ४ सय समेत बरामद भएको छ । उनलाई थप अनुसन्धान एवम् कारवाहीको लागि प्रहरी वृत्त गौशाला पठाइएको छ ।
यसकारण हामी साइकल चढ्छौं,"हरेक वर्षझैं अन्नपूर्ण पोस्ट्ले क्यान्सरविरुद्धको जागरण अभियान अन्तर्गत पर्सि शनिबार बृहत् साइकल र्याली गर्दै छ। नेपालमा साइकल संस्कृतिको विकासमा सहयोग पुर्याउँदै आएका केही साइकलयात्रीलाई तपाईं किन साइकल चढ्न रुचाउनुहुन्छ ? भनेर गरिएको जिज्ञासामा साइकल यात्रीको जवाफ केशरराज क्षेत्री र गंगा खड्काको प्रस्तुतिः साइक्लिङमा निस्कँदा आनन्द लाग्छ : सृष्टि प्रजापती, ताहाचल, काठमाडौं साइक्लिङ गर्नुको मुख्य कारण त मेरो स्वास्थ्य ठीक राख्नु नै हो। छोराछोरीसँगै म दिनहुँ साइक्लिङमा निस्कन्छु। छोरा साइकलमै स्कुल जान्छन्। नियमित साइकल चढ्न थालेपछि ४ महिनामा कम्तीमा पनि ४५ केजी मेरो तौल घटेको छ। सुगर, प्रेसर, थाइराइड जस्ता रोग लागेको छैन। पारिवारिक आन्नद त छँदैछ, साइक्लिङ गर्दा नयाँ नयाँ साथीहरू पनि बनेका छन्। ती साथीहरूसँगको आत्मीयताले मन अझ प्रफुल्लित हुन्छ। साइक्लिङ गर्नु स्वास्थ्यका हिसाबले धेरै फाइदाजनक छ। यसले न पेट्रोल खर्च हुन्छ। न धुवाँ निस्कन्छ। करिव डेढ वर्षदेखि म साइक्लिङ गरिरहेकी छु। धेरै साथी कमाइयो : अभिषेक भारी,पूर्वअध्यक्ष, लायन्स क्लब अफ बुटवल, मणिमुकुन्द साथीहरूको लहलहैमा लागेर साइकल चलाउन थालियो। मेरो साइकलको गुरु आदरणीय कृष्णप्रसाद आत्रय हुनुहुन्छ। सुरुमा ४८ हजार रुपैयाँमा साइकल किनेको हुँ। नियमित साइक्लिङ गर्दा स्वास्थ्यलाई राम्रो भएको छ। त्यो भन्दा अझ राम्रो पक्ष त धेरै साथीभाइ कमाएको छु। बुटवल सहित काठमाडौं, पोखरा, नेपालगञ्जका धेरै साथीहरूसँग चिनजान भएको छ। इष्टमित्र कमाउनु जतिको ठूलो सम्पत्ति जिन्दगीमा अरू हुन सक्दैन जस्तो मलाई लाग्छ। देखासिखीकै भरमा साइकल चलाउन थाले पनि अहिले मन ज्यादै प्रफुल्लित भएको छ। नियमित साइक्लिङ गर्न थालेको अहिले १५ वर्ष भयो। स्वस्थ बन्नु छ भने दिनमा कम्तीमा पनि एक घण्टा साइक्लिङलाई दिन म सबैलाई अनुरोध गर्छु। पर्यटनसँग जोडौं : स्वस्तिक श्रेष्ठ, सञ्चारकर्मी, बुटवल साइक्लिङ गरेर आन्नदित हुनु त छँदैछ। यसलाई पर्यटनसँग जोड्न सकियो भने अझ प्रभावकारी हुनसक्छ भन्ने मलाई लाग्छ। म बाल्यकालदेखि साइक्लिङ गर्दै आएको छु। साइकलमा रुपन्देहीका अधिकांश पर्यटकीय क्षेत्रहरू पुगेको छु। नियमित साइक्लिङ गर्दा मेरो स्वास्थ्य पनि राम्रो छ। साइक्लिङ गर्ने साथीहरू मिलेर विभिन्न क्लब गठन गरिएको छ। ती क्लबबाट गरिएको कार्यक्रमले संकलित रकमबाट सामाजिक क्षेत्रमा पनि योगदान गरेका छौं। विभिन्न दीर्घरोगीहरूलाई आर्थिक सहयोग गरिएको छ। होटलमा बस्ने मात्र पर्यटन होइन, होटलमा बसेका ती पाहुनाहरूलाई विभिन्न साइकलको प्याकेज बनाएर नजिकका पर्यटकीय क्षेत्रहरू घुम्ने वातावरण बनाउन म लागिपरेको छु। बुटवलबाट कपिलवस्तुको गोरुसिंगे, नवलपरासीलगायत ठाउँहरूमा पनि पुग्ने गरिएको छ। शरीर सन्तुलनमा छ : महेन्द्र मुनिकर, यती एड्भेन्चर्स साइकल चलाउन थालेदेखि मेरो शरीरको तौल सन्तुलन भएको छ। अनावश्यक मोटोपन हटेको छ। शरीरलाई स्वस्थ राख्न साइकल यात्राले धेरै मद्दत पुगेको छ। त्यसैले पनि म साइकल चढ्न धेरै रुचाउँछु। करिब डेढ वर्षदेखि म नियमित रूपमा साइकल चलाइरहेको छु। यसले मेरो फिजिकल फिटनेसमा मद्दत पुयाएको छ। दैनिक जीवनमा साइकलको महत्व निकै बढेको छ। राज्यले साइकल चलाउनेहरूलाई सम्मान गर्न सकिरहेको छैन। साइकलयात्री र पैदलयात्रीका विषयमा सरकारले साथ नदिएको हामीले महसुस गरेका छौं। भविष्यमा कुनै दिन सरकारले यसको महत्व बुझ्ने छ र साइकललाई महत्व दिनेछ भन्ने विश्वास लिएको छु। साइकल यात्रा स्वास्थ्य र वातावरणमैत्री : सन्देश न्यौपाने, वातावरण विज्ञ स्वास्थ्य र वातावरणीय हिसाबले साइकल अत्यन्तै फलदायी छ। त्यही कारणले गर्दा म नियमित साइकल चलाउने गर्छु। मेरो करिब ९० प्रतिशत यात्रा साइकलबाटै हुन्छ। अत्यावश्यक र टाढा जानैपर्ने काममा बाहेक मेरो साइकलमै यात्रा हुने गर्छ। विगत ८ वर्षदेखि म नियमित साइकल चलाइरहेको छु। यो मेरो व्यक्तिगत मात्र नभएर समाज परिवर्तन गर्नका लागि रुचिको क्षेत्र पनि हो। साइकललाई नेपालमा प्रबद्र्धन गर्नु जरुरी छ। ठूला गाडीहरूले सडकमा गुड्ने साइकलयात्रीहरूलाई राम्रो व्यवहार गर्दैनन्। साइकल चलाउनका लागि नेपालमा सुरक्षामैत्री वातावरण अझै पनि बनेको छैन। यसतर्फ राज्यको ध्यान जाओस् भन्न चाहन्छु। टाढा जाँदा मेरो गाडीभित्र साइकल हुन्छ : रोजिन श्रेष्ठ, सुपरभाइजर, कुमारी बैंक साइकल मेरो साथी बनेको छ। म भ्यालीभित्र होस् वा भ्याली बाहिर टाढाको यात्रामा जाँदा गाडीभित्रै साइकल राखेर लैजाने गर्छु। पोखरा जाँदा गाडीमै गए पनि त्यहाँ पुगेपछि बजारमा म साइकलमै यात्रा गर्छु। साइकल चढ्दा मलाई आनन्द महसुस हुन्छ। स्वास्थ्य पनि धेरै राम्रो भएको छ। डेढ वर्षदेखि मैले नियमित रूपमा साइकल चढ्दै आएको छु। म ४० वर्षको भएँ। तर, मलाई ढाड दुख्ने, खुट्टाका जोर्नी दुख्ने जस्ता समस्या अहिले छैनन्। साइकल नचलाउँदा त्यो समस्या अलिअलि थियो। मोटरसाइकल किनेको छैन : नारायण श्रेष्ठ, प्रोपाइटर, पेडल बाइक्स नेपाल बाल्यकालदेखि नै साइकल चलाउने गर्थें। बुटवलस्थित वाणिज्य क्याम्पसमा पढ्दादेखि साइकल चलाएको अहिले ४० वर्ष भएछ। भारतको गोरखपुरबाट साइकल लिएर चलाएको अझै पनि याद आउँछ। बुटवलबाट काठमाडौं आए पनि म अहिले निरन्तर साइकल चलाउने गर्छु। अहिलेसम्म मोटरसाइकल किनेको छैन। अहिले ४८ वर्षको हुँदा पनि साइकल चलाउन कत्ति पनि जाँगर नलाग्ने भन्ने छैन। बाटोमा साइकल चलाएर हिँड्नेहरू देख्दा औधी माया लाग्छ। ती सवै मेरो मान्छे हुन् जस्तो लाग्छ। साइकल चलाउने मात्र होइन्, यो त मेरो अहिले जीवन जिउने आधार बनेको छ। साइकलले रोगलाई जित्यो : गगन सिंह थापा, अध्यक्ष, बाँके जिल्ला साइक्लिङ संघ अहिले म ४७ वर्षको भएँ। नियमित साइक्लिङ गर्न थालेको सात वर्ष जति भयो। साइक्लिङ गर्नुपूर्व मलाई नशासम्बन्धी समस्या थियो। शौचालयमा बसेर उठेपछि रिंगटा लाग्ने गथ्र्यो। प्रेसर, सुगर जस्ता समस्याले पनि विस्तारै छुँदै थियो। तर, जब मैले नियमित साइकल चलाउन थालेँ, त्यसपछि मलाई यी कुनै समस्याले छुन सकेन। अहिले मलाई कुनै पनि समस्याले भेटाउनै सकेको छैन। दैनिक ३४ घण्टा साइक्लिङ गर्छु। यो उमेरसम्म आइपुग्दा औषधि खानु परेको छैन। खेलकुदका लागि समय नहुने भएकाले स्वस्थ्य रहनका लागि दैनिक साइक्लिङ गरे पुग्दो रहेछ भन्ने मेरो अनुभवले देखाएको छ।"
"उपल्लो मुस्ताङमा भारी हिमपात, किसान खुसी","जोमसोम : उपल्लो मुस्ताङ र मुक्तिक्षेत्रमा बिहीबार बिहानैदेखि भारी हिमपात भएको छ ।जिल्लाको मुक्तिनाथ क्षेत्र तथा उपल्लो मुस्ताङका दुई पालिकामा भारी हिमपात भइरहेको स्थानीयले बताएका छन्। उपल्लो मुस्ताङमा भारी हिमपात भइरहँदा तल्लो मुस्ताङमा भने हावाहुरीका कारण हिउँ पर्न सकिरहेको छैन । मुस्ताङमा बिहानदेखिनै मौसम धुमिल भइरहेको छ । यसका बावजुद तल्लो मुस्ताङमा हिउँ पर्ने सम्भावना प्रवल बनेको बताइएको छ । मुस्ताङको वारागुङ मुक्तिक्षेत्र१ मुक्तिनाथ क्षेत्रमा एक फिट हिउँ परेको जिल्ला प्रहरी कार्यालय मुस्ताङका प्रनाउ भोजराज पाण्डेले जानकारी दिए । यसैगरी उपल्लो मुस्ताङको सीमावर्ती क्षेत्र लोमान्थाङ र लोघेकर दामोदरकुण्ड गाउँपालिकाका विभिन्न स्थानमा हिमपात भइरहेको प्रनाउ पाण्डेले उल्लेख गरे । बिहानैदेखि वारागुङ मुक्तिक्षेत्र गाउँपालिकाकादेखि माथिल्लो क्षेत्रमा ब्यापक हिमपात भइरहेको छ,हिमपातले मुक्तिक्षेत्र र उपल्लो मुस्ताङका डाँडाकाँडा हिउँले चाँदी झै सेताम्मे भइसकेको छ,'प्रनाउ पाण्डेले भने,मुक्तिक्षेत्रको रानीपौवा बजार र उपल्लो मुस्ताङका ग्रामिण बस्तीमा समेत बाक्लो हिउँ परेको छ। मुस्ताङमा जारी सिजनमा तेस्रो पटक हिमपात भएको हो । यसअघि मंसिरको दोस्रो साता र माघको १२ गते मुस्ताङमा हिमपात भएको थियो । तर, मुस्ताङमा दोस्रो पटक हिमपात हुँदा उपल्लो मुस्ताङमा हिमपात भएको थिएन । तल्लो मुस्ताङको थासाङमा हिमपात भएको थियो । जलवायु परिवर्तनका कारण मुस्ताङमा असमान प्रकारको हिमपात हुने गरेको छ । कुनै वर्ष अत्यधिक हिमपात ,कुनै वर्ष आशिंक हिमपात र कुनै वर्ष हिमपात हुँदैन । गतवर्ष मुस्ताङमा बेमौसममा हिमपात भएको थियो । अनुकूल समयमा हिमपात नहुँदा मुस्ताङमा स्याउ लगायतका खाद्य बाली तथा फलफूल उत्पादनमा समेत ह्रास आएको थियो । मुस्ताङमा तेस्रो पटक हिमपात भएसँगै स्थानीयको जनजीवन समेत प्रभावित बनेको छ । हिमपातसँगै उपल्लो मुस्ताङमा चिसो ह्वात्तै बढेको छ । स्थानीय बासिन्दा हिमपातका कारण घरबाट बाहिर निस्कन सकेका छैनन् । चिसो र हिमपातका कारण घरका धारा,सेफ्टी ट्याङ्की,सिचाई कुलो र शाखा नदी समेत बरफ जमेको लोमान्थाङका स्थानीय आङ्गेल गुरुङले जानकारी दिए । घरका धारा जमेपछि स्थानीयले बरफ पानी तताएर पिउने गरेका छन् । पशु चौपायाको व्यवस्थापन र आहारा खुवाउन समेत असर परेको उनले बताए । उपल्लो मुस्ताङको सडकमार्गमा समेत बाक्लो हिउँ जमेकाले सवारी साधन आउजाउ समेत अवरुद्ध बनेको उनले बताए । मुस्ताङमा यसवर्ष एक साताको फेरोमा पुन: हिमपात भएसँगै जिल्लाका कृषकहरु उत्साहित बनेका छन् । हिउँदयामको अनुकूल समयमा परेको हिउँ कृषकका लागि बरदान सावित हुने कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले उल्लेख गरे । हिमपातले खेतीयोग्य जमिनलाई सिञ्चित गर्ने,हिउँको पानी जमिनको भित्री तहसम्म सर्कुलर हुने भएकाले खेतीयोग्य जमिनको उर्वराशक्ति बढाउन ठूलो योगदान पुग्ने कार्यालय प्रमुख बस्ताकोटीको भनाइ छ । हिउँ सिचाइँका लागि मात्र नभइ शीतोष्ण फलफूल तथा तरकारी र अन्नबालीमा लाग्ने विभिन्न रोग संक्रमणलाई प्रतिरोध गर्नसक्ने क्षमता भएकाले हिउँदयामको हिउँ कृषकका लागि बरदान भएको उनको भनाइ छ । मुस्ताङमा यसवर्ष अनुकूल समयमा हिउँ पर्न थालेकाले यही क्रममा रहेमा फागुनमा मुक्तिनाथमा स्की प्रतियोगिता आयोजना गर्न सकिने सम्भावना रहेको मुक्तिनाथका पर्यटन व्यवसायी सुरज गुरुङले बताए । मुक्तिनाथमा यसअघि ३ पटक राष्ट्रिय स्की प्रतियोगिता आयोजना गरिएको थियो । हिमपातसँगै मुस्ताङमा पर्यटकीय गतिविधि समेत बढ्न सक्ने अपेक्षा गरिएको छ । फागुन सुरु भएपछि मुस्ताङमा पर्यटकीय चहलपहल सुरु हुन्छ । हिउँ हेर्न र खेल्न पर्यटकहरु मुस्ताङ आउने भएकाले अझै हिउँ पर्न आवश्यकता रहेको स्थानीयबासीको भनाइ छ । हिउँदयाममा अत्यधिक चिसो हुने भएकाले मुस्ताङका अधिकांश नागरिक जाडो छल्न बेसी झरेका छन् । पर्यटक व्यवसायी,स्थानीय नागरिक र कर्मचारीहरु समेत जाडो छल्न बेसी झरेकाले मुस्ताङ अहिले सुनसान छ । उच्चलेंक र खर्कका याकचौरी र भेडाच्यांग्रा न्यानोका लागि बस्ती नजिक सारिएको छ । जिल्लाका शैक्षिक संस्थालाई दुई महिना लामो बिदा दिइएको छ । उपल्लो मुस्ताङका विद्यालय भने जाडो छल्दै घुम्ती कक्षा सञ्चालन गदै बेसीमा स्थान्तरण भएका छन् ।"
मुगुका उच्च हिमाली क्षेत्रमा हिमपात,"मुगु : बिहीबार बिहानैदेखि मुगुको उच्च हिमाली भूभाग हिमपात भएको छ। बिहानैदेखि चारै स्थानीय तहका उच्च हिमाली भूभागमा हिमपात हुन थालेको हो। सदरमुकाम गमगढीलगायत क्षेत्रमा सामान्य बर्षा र उच्च हिमाली क्षेत्रमा हिमपात भएपछि कृषकहरु हर्षित भएका हुन्। उच्च हिमाली क्षेत्रमा पर्ने मुगुम कार्मारोङ गाउँपालिकाको मुगुम, डोल्पु, चिताई,कात्तिक, किम्रि,खारी, ताखा, दाउरा,सेरोग पुव, रिउस, मह,माँग्री पाँपु,छाईल र चिमातमा हिमपात भएर हिउँ जम्न थालेको स्थानीयले जानकारी दिए। सोरु गाउँपालिका र खत्याडका गाउँहरुमा समेत हिमपात र बर्षा भईरहेको छ। छाँयानाथ रारा नगरपालिकाको रारा क्षेत्र लगायत अन्य बस्तीमा हिमपात र सदरमुकाम क्षेत्रमा सामान्य बर्षात भई रहेको जिल्ला प्रहरी कार्यालयका डीएसपी वीरेन्द्र थापाले बताए। अघिल्ला वर्षहरुमा मंसिरपुसमै हिमपात हुने गरेको थियो। यो वर्ष ढिलो गरी हिमपात भएको हो। यो पनि पढ्नुहोस उत्तरी गोरखामा भारी हिमपात जुम्लामा हिमपात, किसान खुसी उपल्लो मुस्ताङमा भारी हिमपात, किसान खुसी हिउँदमा हिमापात र बर्षा नभए हिउँदेबाली जौ, गहुँ,उवा,नाफल र आलुमा उत्पादनमा कमि आउँछ। हिमपात र बर्षातले कृषकहरुलाई ठूलो राहत हुने छाँयानाथ रारा नगरपालिका४ का कृषक उर्गिन भण्डारीले बताए। हिमपात र बर्षातले कृषकहरुमा केही राहत महसुस भएपनि चिसोले जनजीवन कष्टकर बनेको छ। सदरमुकाम गमगढीबाट छुट्ने आउने यातायातका साधन रोकिएका छन् भने हवाई यातायातसमेत बन्द भएको छ।"
६ सयभन्दा धेरै सर्वसाधारणबाट करौडौं रकम ठगी गर्ने एक जना पक्राउ,"काठमाडौं : प्रहरीले युरोप पठाउने भन्दै ६ सयभन्दा धेरै सर्वसाधारणबाट करौडौं रकम ठगी गर्ने एक जनालाई पक्राउ गरि सार्वजनिक गरेको छ। काठमाडौं उपत्यका अपराध अनुसन्धान कार्यालयले बिहीबार पत्रकार सम्मेलन गर्दै ललितपुर कोन्जोसोम घर भइ हाल ललितपुरको इमाडोल बस्ने ३२ वर्षीय विकास वाईवा भन्ने सुजन तामाङलाई पक्राउ गरि सार्वजनिक गरेको हो। तामाङले काठमाडौँको बालाजु चोकस्थितमा यूरो विङ्स एजुकेसन कन्सल्टेन्सी संचालन गरी माल्टा, पोल्याण्ड, क्यानडा र क्रोसिया लगाएतका देशहरुमा पठाईदिन्छु भनि ६ सय भन्दा धेरै सर्वसाधारण व्यक्तिहरुबाट करौडौं रकम ठगी गरेको डीएसपी अनिल घिमिरेले जानकारी दिए। उनले ठगी गरेको रकमबाट ४ करोड व्यक्तिगत ऋण तिरेको, राप्ती मेनपावर बसुन्धारामा ५० लाख लगानी गरेको, ३५ लाखको हुण्डाई क्रेटा गाडी खरिद गरेको अनुसन्धानबाट खुलेको घिमिरेले बताए। वैदेशिक रोजगार विभागका अनुसार हालसम्म ७० जनाको मुद्दा दर्ता भइ ३ करोड २५ लाख २२ हजार रुपैयाँ बिगो देखिएको र अन्य मुद्दा दर्ताका क्रममा रहेको प्रहरीले जनाएको छ।"
हिमपातले मध्यपहाडी लोकमार्ग अवरुद्ध,"बागलुङ : आज बिहानदेखि परेको हिमपातका कारण राष्ट्रिय गौरवको आयोजना मध्यपहाडी लोकमार्ग अवरुद्ध भएको छ। बागलुङको निसीखोला र पूर्वी रुकुमको सिमाना पातिहाल्नेमा परेको हिमपातले लोकमार्ग अवरुद्ध भएको हो। बिहानदेखि निरन्तर हिमपात हुँदा पूर्वी रुकुमदेखि काठमाडौं, पोखरा जाने यातायातका साधन ठप्प भएको निसीखोला गाउँपालिका६ का नीरज घर्ती मगरले जानकारी दिए। बागलुङको बुर्तिबाङदेखि रुकुम, जाजरकोट लगायतका स्थानमा पुग्ने यातायातका साधन निसीखोलामा अलपत्र परेको उनको भनाइ छ। हिउँ नपन्छ्याएसम्म यात्रा गर्न नसकिने घर्ती मगरले बताए। निसीखोला गाउँपालिकाका अध्यक्ष सूर्यबहादुर घर्तीले हिमपात भइरहेको हुँदा आज सडक खुलाउन नसकिने बताए। शुक्रबार बिहान हिमपात रोकियो भने हिउँ पन्छ्याएर सडक खुलाइने उनको भनाइ छ। उनका अनुसार सडकमा अलपत्र परेका यात्रुलाई होटलमा व्यवस्थापन गरिने छ। उनले भने, 'हिउँ पर्न रोकिएको छैन, यो समयमा यात्रा गर्न निकै कठिन हुन्छ, सकेसम्म हिउँ नपग्लिँदासम्म यात्रा नगरेको राम्रो, गाडी चिसोका कारण बिग्रिने सम्भावना बढी हुन्छ, अहिले सवारी साधन चलेका छैनन्, हामीहरुले हिमपात रोकियो भने खुलाउने प्रयास गर्ने छौँ।' यता ढोरपाटन सिकार आरक्ष क्षेत्र पनि हिमपातले सेताम्य बनेको छ। बिहानैदेखि हिमपात हुँदा स्थानीयको जनजीवन कष्टकर भएको छ। वर्षासँगै परेको हिमपातका कारण स्थानीय घरबाट बाहिर निस्किन सकेका छैनन्। ढोरपाटन उपत्यकासहित माथिल्लो क्षेत्र पूरै हिउँले ढाकिएको स्थानीय होटल व्यवसायी गंगाबहादुर भण्डारीले जानकारी दिए।"
बैतडीमा वर्षासँगै हिमपात,"बैतडी : बैतडीसहित सुदूर पहाडमा वर्षासँगै हिमपात भएको छ । बिहीबार बिहानैदेखि वर्षासँगै हिमपात भइरहेको हो । बैतडीको खोड्पे, सिगास, बाँजपानी, सतबाज, अनार खोली लगायतका क्षेत्रमा हिमपात भइरहेको छ । यसैगरी बझाङ, दार्चुला र डडेल्धुराका उच्च लेकाली भेगमा पनि हिमपात भइरहेको छ । असोजपछि पहिलो पटक हिउँदे वर्षा भएपछि किसानहरुले राहत महसुस गरेका छन् । लामो समयदेखि वर्षा नहुँदा हिउँदे बाली प्रभावित बनेको थियो । ढिलोगरी हिउँदे वर्षा भएपछि आलु लगाउने किसानहरुलाई भने निकै राहत मिलेको स्थानीय किसान पदम बिष्टले बताए । यसैगरी हिउँदे फलफूलका बिरुवा लगाउने समय भएकाले पनि वर्षाले निकै राहात पुग्ने कृषि ज्ञान केन्द्र बैतडीले जनाएको छ ।"
म्याग्दी र मुस्ताङ जोड्ने नयाँ पदमार्ग पहिचान,"बेनी : गण्डकी प्रदेशको म्याग्दी र मुस्ताङ जिल्ला जोड्ने टोड्केधौलागिरि सांस्कृतिक पानोरमा पदमार्ग पहिचान भएको छ। गण्डकी प्रदेशको उद्योग, पर्यटन, वन तथा वातावरण मन्त्रालयको सहयोगमा नेपाल पर्यटन बोर्ड गण्डकी प्रदेश कार्यालय पोखरा र रघुगंगा गाउँपालिकासँगको समन्वयमा ट्रेकिङ एजेन्सिज् एसोसियसन अफ नेपाल (टान) गण्डकीले नयाँ पदमार्गको पहिचान गरेको हो। पर्यटन व्यवसायी, मन्त्रालयका कर्मचारी, प्राविधिक र पत्रकारहरूको २० जनाको टोलीले पदमार्ग पहिचान गरेको टान गण्डकीका उपाध्यक्ष कृष्ण आचार्यले जानकारी दिए। बेनीटोड्के देखि मालिका धुरीठाडाखानी, कुइने, चौरखानी, घ्यासीखर्क, सुगुरथला, कछुवा ओडार, धौलागिरी आधार शिविर, कालीबराह हुँदै मुस्ताङको लेते जोड्ने पदमार्गको पहिचान गरिएको उनले बताए। गण्डकी प्रदेशमा आउने पर्यटकका लागि नयाँ गन्तव्यको विकास तथा उनीहरूको बसाई लम्बाउने उद्देश्यले पदमार्गको खोजी र अध्ययनमा आएका हौं, उनले भने धौलागिरी हिमालको फेदीमा रहेको नेपालका अल्पसंख्यक छन्त्याल र आदिवासी जनजाति मगर समुदायको बसोवास रहेको ठाडाखानी, कुइनेमंगले बस्ती समेटिएको यो पदमार्गलाई धौलागिरी पानोरमा ट्रेक नामाकरण गरेका छौं। धवलागिरी हिमशृङखला र आधार शिविरका साथै मगर, छन्त्याल संस्कृति, वनजंगल, ग्रामीण जीवनशैली, वन्यजन्तु, वनस्पति, पंक्षी, ताल, झरना, धार्मिक स्थलहरू आकर्षणका रूपमा रहेको यो पदमार्ग ७ दिनमा पूरा गर्न सकिनेछ। क्याम्पिङ पदयात्राका लागि उपयुक्त मानिएको छ। यसअघि पहिचान भएको धौलागिरी सेञ्चुरी र आइसफल पदमार्गमा छरिएर रहेका बस्तीहरूलाई जोड्न पानोरमा पदमार्गको अवधारणा अघि सारिएको टान गण्डकीका अध्यक्ष धर्मराज पन्थिले बताए। टोड्केदेखि मालिका धुरी ठाडाखानी कुइने हुँदै घ्यासीखर्क पुगेपछि पानोरमा पदमार्ग धौलागिरी सेञ्चुरी र आइसफलमा जोडिनेछ। गण्डकी प्रदेशका उद्योग पर्यटन वन तथा वातावरण मन्त्री दिपेन्द्र थापाले धवलागिरी हिमाललाई आधार मानेर पर्यटकीय पदमार्गको पहिचान, पूर्वाधार निर्माण र प्रवर्द्धनमा प्राथमिकता दिएको बताए। यस वर्ष लमजुङ र मनाङ तथा म्याग्दी मुस्ताङ जोड्ने नयाँ पदमार्ग पहिचान गरिएको उनले बताए। पोखराको फेवाताल पारीको रानीवनमा राउण्ड फेवा, भ्यु फेवा पदमार्ग निर्माण गर्न लागिएको पनि मन्त्री थापाले बताए।"
रसुवाको थाम्बुचेतमा तीन दिनदेखि विद्युत अवरुद्ध,रसुवा : आमाछोदिङमो गाउँपालिका ५ को गाउँमा थाम्बुचेत बजारमा ३ दिनदेखि विद्युत अवरुद्ध भएपछि अँध्यारोमा बस्नु परेको स्थानीयले गुनासो गरे । विद्यु्त अवरुद्ध हुँदा तर्कसिङ गाउँ र थाम्बुचेत बजार अन्धकार भएको स्थानीय बालकृष्ण श्रेष्ठले जानकारी दिए। ट्रान्सफर्मरमा समस्या आएको र आज दिउँसोसम्म विद्युत आपूर्ति हुने नेपाल विद्युत प्राधिकरण धुन्चे शाखाका प्रमुख संजीव भट्टराईले बताए ।
झापामा श्रीमती हत्याको अभियोगमा एकजना पक्राउ,"दमक : श्रीमतीलाई कुटपिट गरी हत्या गरेको अभियोगमा झापा, दमक नगरपालिका वडा नं ७ का ३४ वर्षीय विनोद राई पक्राउ परेका छन् । इलाका प्रहरी कार्यालयका अनुसार इलामको माङसेवुङ घर भई हाल दमक७ श्रीपाली टोलस्थित काजीमान श्रेष्ठको घरमा भाडामा बस्दै आएका उनले २८ वर्षीया श्रीमती ममिला राईलाई कुटपिट गरी हत्या गरेका हुन् । गए राति छिमेकीको घरमा जन्मदिनको भोज खाएर करिब १:०० बजेतिर घर आएका बेला राई दम्पतीबीच झगडा भएको र झगडाका क्रममा विनोदले श्रीमतीमाथि निर्घात कुटपिट गरेको दमक इलाका प्रहरी कार्यालयका प्रहरी नायब उपरीक्षक मनोजकुमार लामाले बताए। कुटपिटबाट मृत्यु भएपछि आज बिहान मात्र ७:३० बजे स्थानीयवासीले प्रहरीलाई खबर गरेपछि लगत्तै प्रहरीको टोली पुगेर अभियुक्त राईलाई नियन्त्रणमा लिई घटनाबारे थप अनुसन्धान सुरु गरिएको उनले जानकारी दिए। मृतकको अनुहार र टाउकोमा चोट लागेको देखिएको र प्रहरीले शवको मुचुल्का उठाई परीक्षणका लागि दमक अस्पताल पठाइएको प्रनाउ लामाले बताए। रासस"
स्याङ्जामा भ्रष्टाचारका १०५ उजुरी,"स्याङ्जा : अख्तियारी दुरुपयोग गरेको आरोपमा गण्डकी प्रदेशमा स्याङ्जा जिल्ला तेस्रो स्थानमा देखिएको छ। भ्रष्टाचारजन्य कसुर गरेको उल्लेख गर्दै स्याङ्जाका १ सय ५ वटा उजुरी परेको अख्तियार दुरुपयोग अनुसन्धान आयोगको कार्यालय पोखराले जनाएको छ। अख्तियार कार्यालय पोखराको आयोजना तथा पुतलीबजार नगरपालिकाको समन्वयमा भ्रष्टाचार नियन्त्रण तथा सुशासन प्रवर्द्धन सम्बन्धी कार्यक्रममा कार्यपत्र प्रस्तुत गर्दै कार्यालय प्रमुख अस्मान तामाङले संघ, प्रदेश र पालिकाका गरी गतवर्ष ४८ र चालु आर्थिक वर्षमा ५७ गरी १०५ वटा उजुरी परेको बताए। उजुरी परेकामध्ये ५४ वटा फर्छ्यौट भई ५१ वटा बाँकी रहेको उनको भनाइ छ। यसैगरी, स्याङ्जाका ११ स्थानीय तहका गतवर्ष ३५ र चालुवर्ष ४३ गरी ७८ वटा उजुरी थिए। तीमध्ये ४० वटा फर्छ्यौट भई ३८ बाँकी रहेको उनले बताए। यहाँका स्थानीय तहमध्ये सबैभन्दा बढी पुतलीबजारका उजुरी परेका छन्। पुतलीबजारका १७ उजुरी छन्। गतवर्षको ३ र चालुवर्षमा १४ उजुरी परेका हुन्। ती मध्ये ११ फर्छ्यौटभई ५ प्रक्रियामा रहेका छन्। यसैगरी, चापाकोट नगरपालिकाको ८, वालिङ् र गल्याङ् नगरपालिकाको ७७, आँधीखोला र कालीगण्डकी गाउँपालिकाको ६६, विरुवा र हरिनास गाउँपालिकाका ५५, भीरकोट नगरपालिकाको २ र फेदिखोला गाउँपालिकाको एउटा उजुरी रहेको बताइएको छ। प्रदेशका १० जिल्लामा गत र चालु आर्थिक वर्षमा ६ सय ७१ उजुरी परे। प्रदेशका जिल्लामध्ये सबैभन्दा बढी कास्की र दोस्रोमा तनहुँ छ। कास्कीमा ४८३ र तनहुँमा १४५ वटा उजुरी छन्। पर्वतका १०३, बागलुङका ८०, म्याग्दीका ७१, गोरखाका ६६, लमजुङका ३१, मुस्ताङका १७ र मनाङका ११ वटा उजुरी छन्।"
लाटोकोसेरो तथा हुचिल संरक्षणका लागि पर्वतमा उत्सव,"पोखरा : लाटोकोसेरो तथा हुचिल लगायत चरा, वन्यजन्तु संरक्षणको सन्देश दिन पर्वतको जलजला गाउँपालिका ५ लेकफाँटमा माघ १९ र २० गते लाटोकोसेरो तथा हुचिल उत्सवको तयारी गरिएको छ। ११ औं लाटोकोसेरो तथा हुचिल संरक्षण उत्सवको आयोजना गरिएको हो। नेपालमा विगत दश वर्ष अघिदेखि नेपाल लाटोकोसेरो तथा हुचिल संरक्षण उत्सव हुँदै आएको छ। लाटोकोसेरो तथा हुचिलको विदेशमा चोरी निकासी हुँदै आएको अध्ययनले देखिएपछि प्रकृतिका साथीहरु नामक संस्थाले नेपाल लाटोकोसेरो तथा हुचिल उत्सव गर्दै आएको प्रकृतिका साथी नामक संस्थाका निर्देशक राजु आचार्यले बताए। संस्थाले ४६ जिल्लामा गरेको अध्ययन अनुसार नेपालमा वार्षिक २ हजार लाटोकोसेरो विदेश चोरी निकासी हुने पाएको बताइएको छ। महंगोमा बिक्री हुन्छ भन्ने भ्रममा परेर लाटोकोसेरो छोप्ने, मार्ने, घर घरमा बेच्ने हुँदै आएको पाइएपछि संरक्षण उत्सवको आयोजना गरिएको उनले बताए। लाटोकोसेरो बिक्री वितरण गैरकानुनी हो भन्ने पनि उत्वसमा सचेतना कार्यक्रम गरिन्छ। अवैध व्यापारको मारमा परी नेपालमा ठूलो प्रजातिका लाटोकोसेरो हुचिल, हाप्सिलो, महाकौशक, भासोलुक लगायतका लाटोकोसेरो संकटापन्न रहेको बताइएको छ। लाटोकोसेरोका बासस्थान बिनास, लाटोकोसेरोले बास बस्न मन पराउने ठूला र बूढा रुखहरु कटानी, पुराना घरमा बनाइने खोपीहरुमा बस्ने र सन्ता उत्पादन गर्ने लाटोकोसेरोमैत्री संरचनाको ठाउँमा नयाँ आधुनिक घरहरु लगायत प्रतिकल वातावरणका कारण पनि सहरमा लाटोकोसेरो कम देखिन थालेका छन्। लाटोकोसेरो लोप हुने अर्को कारण भनेको सुरक्षित आहाराको कमी, कृषिमा प्रयोग हुने रासायतिक मल तथा विषालीको बढ्दो प्रयोग पनि रहेको संरक्षण विद डा हुम गुरुङ बताउँछन्। नेपालमा २३ प्रजातिका लाटोकोसेरो पाइन्छन्। तीमध्ये ९ प्रजाति राष्ट्रिय रुपमा संकटापन्न अवस्थामा रहेको अध्ययनले देखाएको बताइएको छ। लाटोकोसेरोले मुसा खाएर किसानको बाली नाली जोगाउन भूमिका खेल्छ। यसैले लाटोकोसेरोलाई किसानको साथी पनि भनिन्छ। गोठे लाटोकोसेरोको एउटा परिवाले एक प्रजनन अवधिमा करिब ३ हजार मुसा खाने अध्ययनहरुले देखाएको आचार्य बताउँछन्। यसको साथै अन्य हानिकारक कीरा, फट्यांग्रा, सर्प, छेपारो लगायतका जीबलाई आहाराको रुपमा खाएर लाटोकोसेरोले पारिस्थितिक प्रणालीलाई सन्तुलित राख्न र सनातन खाद्यचत्रलाई गतिशील बनाउन महत्वपूर्ण भूमिका खेल्ने आचार्यले बताए। लाटोकोसेरो तथा हुचिल संरक्षणका लागि समुदाय र सरोकारवाला निकायहरुलाई सुसूचित र संरक्षणमा लाग्न प्रेरणा दिन उत्सवको अयाोजना गरिएको हो। प्रत्येक वर्ष फरक फरक जिल्लामा लाटोकोसेरो तथा हुचिल संरक्षण उत्सव हुँदै आएको छ। हालसम्म धादिङ, चितवन, नवलपरासी, गोरखा, कपिलवस्तु, दोलखा, कास्की, खोटाङ, स्याङजा, कैलालीमा संरक्षण उत्सव भइसकेको छ। पर्वत जिल्लाको जलजला गाउँपालिका ५ लेकफाँट, लाप्रेमा माघ १९ र २० गते लाटोकोसेरो तथा हुचिल संरक्षण उत्सव हुन लागेको हो। लाटोकोसेरो संरक्षणका लागि राष्ट्रिय निकुञ्ज तथा वन्यजन्तु संरक्षण विभाग र वन तथा भूसंरक्षण विभागले दश वर्षे लाटोकोसेरो तथा हुचिल संरक्षण कार्ययोजना (सन् २०२०२०२९) लागू गरेको छ। यस योजनाले लाटोकासेरो संरक्षण र चोरीसिकार नियन्त्रणमा लाग्ने बताइएको छ। लाटोकोसेरो तथा हुचिल संरक्षण उत्सवले समुदाय स्तरमा लाटोकोसेरोको महत्व बुझाउन र संरक्षणमा लाग्न महत्वपूर्ण हुने संरक्षण विद् बताउँछन्।"
आज देशका यी भागमा वर्षा र हिमपात हुने,"काठमाडौं : हाल नेपालमा पश्चिमी वायुको प्रभाव रहेको छ। सुदूरपश्चिम, लुम्बिनी र कर्णाली प्रदेशलगायत देशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहेको मौसम पूर्वानुमान महाशाखाले जनाएको छ। महाशाखाका अनुसार अहिले सुदूरपश्चिम प्रदेशको धेरै स्थानमा, कर्णाली प्रदेशका थोरै स्थानमा र लुम्बिनी प्रदेशको एकदुई स्थानमा फाट्टफुट्टदेखि हल्का वर्षासहित हल्कादेखि मध्यम हिमपात भइरहेको छ। साथै देशका मध्य तथा पुर्वी तराईका थोरै स्थानहरुमा हुस्सु समेत लागेको छ। आज दिउँसो गण्डकी, लुम्बिनी, कर्णाली र सुदूरपश्चिम प्रदेशलगायत देशका पहाडी भूभागमा साधारणतया बदली रही बाँकी भूभागमा आंशिक बदलीदेखि मुख्यतया सफा रहने तथा गण्डकी, लुम्बिनी, कर्णाली र सुदूरपश्चिम प्रदेशका थोरै स्थानका साथै बाँकी पहाडी भूभागका एकदुई स्थानमा फाट्टफुट्टदेखि हल्का वर्षा भइरहेको मौसमविद् रोजन लामिछानेले जानकारी दिए। उनका अनुसार सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागका केही स्थानका साथै बाँकी उच्च पहाडी तथा हिमाली भूभागका थोरै स्थानहरुमा हल्कादेखि मध्यम हिमपात पनि भइरहेको छ। अहिले काठमाडौँको वायुको तापक्रम १२ डिग्री सेन्टिग्रेड मापन गरिएको तथा पारदर्शिता दुई हजार पाँचसय मिटर रहेको महाशाखाले जनाएको छ। यसैगरी काठमाडौँको आज बिहानको न्यूनतम तापक्रम ५ दशमलव तीन डिग्री रहेको तथा आज अधिकतम तापक्रम १५ देखि १७ डिग्री सेन्टिग्रेडको बीचमा रहने मौसमविद् लामिछानेले बताए। यसैगरी आज राति सुदूरपश्चिम र कर्णाली प्रदेशलगायत देशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहनेछ। देशका पहाडी भूभागका एकदुई स्थानमा फाट्टफुट्टदेखि हल्का वर्षाको सम्भावना रहनुका साथै देशको उच्च पहाडी तथा हिमाली भूभागका थोरै स्थानहरुमा हल्का हिमपातको सम्भावना रहेको महाशाखाले जनाएको छ। रासस"
भिजिट भिसा प्रकरण : ७ जना अध्यागमन अधिकृतसहित २२ जनाविरुद्ध आज मुद्दा दर्ता हुँदै,"काठमाडौं : सरकारी कागजात किर्ते गरी संगठित रुपमा भिजिट भिसामा मानव तस्करी गर्ने गिरोहमा संलग्न रहेको आरोपमा प्रहरीले ७ जना अध्यागमन अधिकृतसहित २२ जनाविरुद्ध आज मुद्दा दायर गर्ने भएको छ। प्रहरी प्रतिवदेनका आधारमा जिल्ला सरकारी वकिल कार्यालय काठमाडौंले ७ अध्यागमन अधिकृतसहित २२ जनाविरुद्ध लिखत कीर्ते र संगठित अपराधसम्बन्धी कसूरमा मुद्दा दर्ता गर्न लागेको हो। जिल्ला प्रहरी परिसर,काठमाडौंले भिजिट भिसामा मानव तस्करी गरेको आरोपमा ७ जना अध्यागन अधिकृतसहित २२ जनाविरुद्ध मुद्दा चलाउने रायसहितको अनुसन्धान प्रतिवेदन सरकारी वकिलको कार्यालयलाई बुझाइसकेको छ। सोही प्रतिवेदनका आधारमा सरकारी वकिलको कार्यालयले उनीहरूविरुद्ध लिखत कीर्ते र संगठित अपराध गरेको आरोपमा काठमाडौं जिल्ला अदालतमा मुद्दा दर्ता गराउन लागेको हो। गत मंसिर १८ गते अध्यागमन अधिकृत नरवीर खड्कालाई सरकारी कागज कीर्ते गरी मानव तस्करी गर्ने गिरोहसँग संलग्न रहेको आरोपमा अपराध अनुसन्धान कार्यालयले पक्राउ गरेको थियो। अध्यागमन अधिकृत खड्काकै बयानका आधारमा अन्य ८ जना अधिकृतलाई पनि प्रहरीले प्रतिवादी बनाए अनुसन्धान अघि बढाएको हो। जिल्ला अदालतबाट पक्राउ पूर्जी जारी भएका ती ८ जना अधिकृत भने फरार छन्। ट्राभल एजेन्सीमार्फत रकम लिएर नक्कली कागजात बनाउनेदेखि उनीहरूलाई विमानस्थलबाट बाहिर पठाउने प्रक्रियामा अध्यागमनका कर्मचारीहरूको संलग्नता रहेको प्रहरी अनुसन्धानबाट खुलेको छ। पछिल्लो समय रोजगारीको प्रलोभन देखाएर मानव तस्करी बढ्न थालेपछि सरकारले भिजिट भिसाको यसअघिको १७ बुँदे प्रावधान खारेज गर्दै नयाँ व्यवस्था कार्यान्वयनमा ल्याएको छ।"
हिउँले ढाकियो कर्णाली,"डोल्पा : कर्णाली प्रदेशअन्तरगतका हिमाली जिल्लाहरूमा वर्षासँगै हिमपात भएको छ। बुधबार दिउँसोदेखि बदलीसँगै रातीदेखि डोल्पा,हुम्ला,जुम्ला,मुगुलगायतका जिल्लाहरूमा वर्षातसँगै भारी हिमपात सुरु भएको हो । लामोको खडेरीपछि कर्णालीका गाउँबस्ती,डाँडाकाँडाहरू हिँउले सेताम्य भएका छन् भने खेतबारी र बाटोघाटोमा बाग्लो हिउँ जमेको छ ।रातिदेखिनै आकाशबाट फुरुरु हिउँ झरेपछि कर्णालीका कृषकहरू उत्साहित भएका छन् । त्यतिमात्र होइन लामोसमयदेखि हिउँ देख्न नपाएका हिउँ पारखीहरु समेत फोटा,भिडियो खिच्न व्यस्त छन् । कर्णालीमा हिउँ पर्ने महिना पुस, माघमै हिउँ नपरेर खेतबारीमा लगाएका उवा,गहुँ,जौँलगायतका अन्नबालीहरु सुक्न थालेका थिए। वर्षासँग हिमपात भएपछि कृषकहरु उत्साहित भएका छन्। यतिबेला भएको वर्षातसँगैको हिमपातले अन्नबाली उत्पादन वृद्धिद्धि हुने उनीहरूको को भनाइ छ । त्यसैगरी डोल्पाका उपल्लो क्षेत्रका बस्तीहरु हिउँले ढपक्कै ढाकिएका छन् । प्राय बाह्रै महिना हिउँ परिराख्ने उपल्लो डोल्पामा धो,तिन्जे,छार्कालगायतका बस्तीहरुमा बाक्लो हिमपात भएपछि अत्याधिक चिसो बढेसँगै जनजीवन कष्टकर भएको छ । सर्वसाधारहरुलाइ घर बाहिर निस्कनै गारो भएको उपल्लो डोल्पामा पर्ने डोल्पोबुद्ध गाउँपालिकाका स्थानीय पेम्मा छेवाङ् गुरुङ्गले बताए । आठवटा स्थानीय तह भएको डोल्पामा आज प्राय सबै ठाउँमा हिमपात भएको प्रमुख जिल्ला अधिकारी तुलसीप्रसाद दाहालले बताए । हिमापातले कर्णालीका विभिन्न क्षेत्रमा रहेका नेपाल टेलिकमका टावरसमेत अवरुद्ध भएका छन् । जसका कारण कर्णालीमा फोन तथा इन्टरनेट सेवा समेत प्रभावित भएको छ । विमानस्थल अवरुद्ध वर्षातसँगै भएको हिमपातका कारण धानव मार्गमा हिउँ जमेपछि कर्णालीका विमानस्थलहरू अवरुद्ध भएका छन् । पुस महिना सुरु भएसँगै नेपालगञ्जमा लागेको हुस्सुका कारण अनियमित हुँदै आएका हवाई उडानहरु हिउँका कारण प्रभावित भएका हुन् । डोल्पाको जुफाल,मुगुको ताल्चा,हुम्लाको सिमिकोटलगायतका विमानस्थहरुमा आज कुनै उडान नभएको नागरिक उडड्यन प्राधिकरणको कार्यालय नेपालगञ्जले जनाएको छ । यार्सागुम्बामा वृद्धि यस पटक परेको वर्षातसँगै भएको हिमपातले कृषकहरु मात्र नभइ यार्सासंकलकहरू पनि उत्साहित भएका छन् । कर्णालीबासीको मुख्य आम्दानीको स्रोतको रुपमा रहेको यार्सागुम्बा उत्पादन बढ्ने आसामा यार्सासंकलकहरू उत्साहित भएका हुन्। बहुमुल्य जडिबुटी यार्सागुम्बा उत्पादनका लागि अत्याधिक चिसो आवाश्यक पर्ने भएकाले भारी हिमपात र वर्षातले यार्सागुम्बाको गुणस्तरसँगै परिमाणमा समेत वृद्धि हुने स्थानीय संकलकहरूको भनाइ छ । प्रत्येक वर्ष जेठ पहिलो सातादेखि असार अन्तिमसँग यार्सागुम्बा संकलन गरिन्छ ।"
सुरक्षित कारोबार ऐन संशोधन गर्न बनेको विधेयक संसदमा पेश गर्न स्वीकृति,"काठमाडौं : सुरक्षित कारोबार ऐन, २०६३ लाई संशोधन गर्न बनेको विधेयक संघीय संसद्मा पेस गर्न स्वीकृति दिने निर्णय भएको छ। बिहीबार बिहान सिंहदरबारमा बसेको मन्त्रिपरिषद बैठकले उक्त विधेयक संसदमा पेश गर्न स्वीकृति दिएको हो। सरकारका प्रवक्ता एवं सूचना तथा सञ्चारमन्त्री रेखा शर्माले सुरक्षित कारोबार ऐन,२०६३ लाई संशोधन गर्न बनेको विधेयक संघीय संसद्मा पेश गर्न स्वीकृत दिने निर्णय भएको जानकारी दिइन्। बैठकले राष्ट्रिय योजना आयोगको रिक्त सदस्य पदमा रौटहतका उमाशङ्कर प्रसादलाई नियुक्त गरेको छ । मन्त्रिपरिषद् बैठकले उद्योग,वाणिज्य तथा आपूर्तिमन्त्री रमेश रिजालको अध्यक्षतामा निजी क्षेत्रको पनि प्रतिनिधित्व हुनेगरी राष्ट्रिय व्यापार सहजीकरण समिति गठन गर्ने पनि निर्णय गरेको छ। यसैगरी बैठकले नेपाल वायुसेवा निगमको रिक्त उपाध्यक्ष पदमा सञ्चालक सदस्य विक्रम राईलाई नियुक्त तथा नरदेवी आयुर्वेद चिकित्सालय विकास समितिको सदस्यमा सिन्धुपाल्चोकका लेखनाथ लामा र काठमाडौँका डा साहरा श्रेष्ठलाई मनोनयन गरेको छ।"
अन्तर्राष्ट्रिय विमानस्थललाई पीपीपी मोडलमा सञ्चालन गर्न अध्ययन समिति गठन,"काठमाडौं : सरकारले अन्तर्राष्ट्रिय विमानस्थल सार्वजनिक निजी साझेदारी (पिपिपी)मोडलमा सञ्चालन गर्ने सम्बन्धमा एक अध्ययन समिति गठन गरेको छ । बिहीबार बिहान बसेको मन्त्रिपरिषद् बैठकले संस्कृति, पर्यटन तथा नागरिक उड्डयन मन्त्रालयले पेश गरेको अध्ययन समिति गठन गर्ने प्रस्तावलाई स्वीकृति दिएको हो । पूर्वसचिव शङ्करप्रसाद अधिकारीको संयोजकत्वको समितिमा लगानी विज्ञ घनश्याम ओझा, मन्त्रालयका हवाई महाशाखा प्रमुख बुद्धिसागर लामिछाने, लगानीबोर्डका सहसचिव र नागरिक उड्डयन प्राधिकरणका उपनिर्देशक दीपेन्द्र श्रेष्ठ सदस्य सचिव रहने गरी पाँच सदस्यीय समिति गठन गरेको हो । काठमाडौंस्थित त्रिभुवन अन्तर्राष्ट्रिय विमानस्थल, भैरहवास्थित गौतमबुद्ध अन्तर्राष्ट्रिय विमानस्थल र पोखरास्थित पोखरा अन्तर्राष्ट्रिय विमानस्थल पूर्ण क्षमतामा र पिपिपी मोडलमा सञ्चालन गर्ने विषयमा अध्ययन गर्न समिति गठन गरेको हो । संस्कृति, पर्यटन तथा नागरिक उड्डयन मन्त्रालयका अनुसार नेपाल वायुसेवा निगमको करार व्यवस्थापनका लागि पनि समिति गठन गरिएको छ । राष्ट्रिय योजना आयोगका पूर्वउपाध्यक्ष दीपेन्द्रबहादुर क्षेत्रीको संयोजकत्वमा, व्यवस्थापन विज्ञ टीकाराम राई, पर्यटन विभागका महानिर्देशक, अर्थ मन्त्रालयको प्रतिनिधि र वायुसेवा निगम अर्थ विभाग प्रमुख सदस्य रहने गरी पाँच जनाको समिति तयार गरिएको छ । सो समितिलाई ४५ दिनको समय अवधि दिइएको छ । यससँगै चितवनस्थित भरतपुर विमानस्थल विस्तारका लागि नेपाली सेनाले तत्काल जग्गा उपलब्ध गराउनुपर्ने र भत्किएको संरचना नागरिक उड्डयन प्राधिकरणले निर्माण गर्ने, घोडाको ब्रिडिङ सेन्टरका लागि नेपाली सेनालाई शक्तिखोरमा जग्गा उपलब्ध गराउने र खर्च हुने सम्भावित रकम सरकारले बेहोर्ने पनि निर्णय गरेको छ ।"
कानुन बनाएर मात्रै लगानी गर्न दिऊँ,"नेपाली सेना अत्यन्तै संवेदनशील संस्था हो। सेनाले कुनै क्षेत्रमा गर्ने लगानी भनेको गैरसैनिक काम हो। नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रिय एकताको रक्षाका लागि नेपाली सेनाको स्थापना भएको हो। नेपाली सेनाको कल्याणकारी बोर्डले सेवामूलक क्षेत्रमा लगानी गरिरहेको छ। सेनासँग अहिले प्रशस्त पैसा छ। सैनिक कल्याणकारी कोषको रकम लगानी गर्ने ठाउँ छैन। लगानी गर्न नपाउँदा सेनालाई छटपटी भइरहेको छ। त्यो कोषको सदुपयोग गर्नुपर्छ। तर, सेनाले उद्योग सञ्चालन गर्न वा लगानी गर्न दिनेनदिने विषयमा गम्भीर बहस, विचार विमर्श हुनुपर्छ। नेपाली सेना अत्यन्तै संवेदनशील संस्था हो। सेनाले कुनै क्षेत्रमा गर्ने लगानी भनेको गैरसैनिक काम हो। सेनाले लगानी गर्दा राष्ट्रिय सुरक्षाको मूलभूत जिम्मेवारीसँग मेल खाँदैन। अन्य व्यवसायी वा संस्थाले जस्तो जहाँ पायो त्यहीँ सेनाले लगानी गर्नुहुँदैन। र, लगानी गर्न पनि मिल्दैन। सेनालाई जहाँ पायो त्यहीँ लगानी गर्न दिँदा सिभिलियन सरकारलाई पनि खतरा हुन सक्छ। सेनालाई धेरै महत्वाकांक्षी पनि बनाउनुहुँदैन। तर, उसँग रहेको लगानीयोग्य रकमको व्यावहारिक रूपमा राष्ट्रका लागि उपयोग भने गर्नुपर्छ। सेनाले लगानी गर्न सक्ने र कहाँ लगानी गर्न नहुने भन्ने लक्ष्मणरेखा हुनुपर्छ। (अर्याल,वरिष्ठ अधिवक्ता एवं ट्रान्सपरेन्सी इन्टरनेसनल नेपालका पूर्वअध्यक्ष हुन्।)"
सिजन अगावै फुल्यो गुराँस,"भोजपुर : गुराँस सामान्यतः फागुनचैतमा फुल्नुपर्ने हो। तर, यसपटक माघमै फुलेर भोजपुरका उच्च पहाडी भेग ढकमक्क बनेका छन्। केही वर्षयता सिजनअगावै पुस अन्तिमदेखि फुल्ने गरेको स्थानीयवासी बताउँछन्। पहिले चैत वैशाखमा गुराँस, चिमालले रंगिने बन अहिले पुस, माघमै रनवन हुने गरेको छ, टेम्केमैयुङ गाउँपालिका तिम्माका याङमियाङ राईले भने, पहिले यस्तो हुँदैनथ्यो। अहिले हिउँ पर्न पनि छोड्यो। लालीगुराँस पनि पुसमै फुल्न थालेको छ। जलवायु परिवर्तनका कारण पछिल्ला केही वर्षहरूमा बर्सेनि समयअगावै गुराँस फुल्न थालेको स्थानीय युवा अगुवा छिवाबुङबाली राईले बताए। वर्षैपिच्छे मौसममा आउने परिवर्तनका कारण पनि लेकतिरका गुँरासका वनहरू पुस माघमै हराभरा हुन थालेका हुन्, उनले भने। उनका अनुसार पहिला फागुन अन्त्यतिर मात्रै कोपिला लाग्न थाल्थ्यो। हिजोआज पुसदेखि नै फुल्न थालेका हुन्। मौसम परिवर्तनको असरका कारण यो वर्ष चाँडै गुराँस फुल्न थालेको स्थानीयवासी बताउँछन्। यससँगै पर्यटक आगमन बढेको छ। प्राकृतिक सुन्दरतासँगै विभिन्न प्रजातिका गुराँस फुलेको दृश्य नियाल्न मैयुङडाँडा घुम्न आएको सुनिता श्रेष्ठले सुनाइन्। थाहै थिएन यतिबेला पनि गुराँसले डाँडाकाँडा रंगिएको छ भन्ने, उनले भनिन्, स्वर्गझैं अनुभूति भइरहेको छ। बसन्तयाम सुरु भएसँगै मैयुङ, साल्पा, टेम्केलगायत पर्यटकीय क्षेत्रमा विभिन्न प्रजातिका गुराँस फुल्ने गरेका छन्। स्थानीयवासीका अनुसार नेपालमा पाइने ३२ प्रजातिका गुराँसमध्ये यस क्षेत्रमा अधिकांश पाइन्छन्। मैयुङडाँडा, हाँसपोखरी, जलजले, टेम्के, तीनथुम्की, बाखखोर, सुन्तले लगायतका उच्च भेगतिर लालीगुराँस, सुनपाती, रातो चिमाल, चियाफुले गुराँस, नीलो चिमाल, पहेँलो चिमाल, जुँगे चिमाल, सानो चिमाल, लहरे चिमाल जातका गुराँस पाइन्छन्।"
उत्तरी गोरखामा भारी हिमपात,"गोरखा : उत्तरी गोरखामा भारी हिमपात भएको छ। बुधबारदेखि सामान्य हिउँ पर्न थालेको र गए रातिदेखि भारी हिमपात भएको चुमनुब्री गाउँपालिका १ का स्वास्थ्यकर्मी लक्ष्मण कार्कीले जानकारी दिए। उनका अनुसार बिहीबार बिहानसम्म करिब डेढ फिट हिउँ परेको छ। अझै निरन्तर हिउँ परिरहेको छ। मान्छेहरु घरभित्रको भित्रै छन्, उनले भने, पानी जमिसकेको छ। टेलिफोनको नेटवर्क घरी जाने, घरी आउने गरिरहेको छ। विद्युत सेवा रातभरि पनि थियो। अहिलेसम्म त छ, तर पानी जमेपछि लघु जलविद्युत पनि पक्कै प्रभावित होला। उनका अनुसार यो हिमपात यो वर्षको अहिलेसम्मको ठूलो हिमपात हो। राम्ररी हिउँ परेपछि बारीका खेतीबाली र लेकका यार्सागुम्बा लगायतका जडिबुटी फस्टाउने भएकाले स्थानीयबासी खुशी रहेको उनको भनाइ छ। यतिबेला जाडो छल्न तथा फुर्सदको समयमा भ्रमण गर्न सहरतिर झरेका स्थानीय बासिन्दाहरु गाउँ फर्कन थालेका छन्। हिमपातले उनीहरु पनि प्रभावित भएका छन्। उत्तरी गोरखाको ल्हो, स्याला, छेकम्पार लगायतका ठाउँहरुमा पनि हिमपात भइरहेको छ। हिमपातका कारण ती क्षेत्रमा टेलिफोन सेवा अवरुद्ध भएको छ।"
"जुम्लामा हिमपात, किसान खुसी",जुम्ला : जुम्लामा बिहीबार बिहानैदेखि हिमपात भएको छ। हरेक वर्ष हिउँदमा हिमपात हुने जिल्लामा यस वर्ष ढिलोगरी हिउँ परेको हो। सदरमुका खलङ्गामसहित जिल्लाभर करिब आधा फिट हिउँ जमेको छ। ढिलोगरी हिमपात भएपछि हिउँदै बाली लगाएर आकाशे पानीको पर्खाइमा रहेका किसान भने खुसी भएको जिल्लाको तिला गाउँपालिमा१ का स्थानीय बासिन्दा पार्वती बुढाले जानकारी दिए। यसवर्षको हिउँदेयामको पहिलो हिमपात हो। अहिले हिमपात भइरहेको छ। माघको महिना लाग्दा पनि हिउँ नपरेपछि खडेरी लाग्ने हो कि भन्ने किसान चिन्तामा थिए। जौ र गहुँबाली लगाएका किसान भने यो हिउँले निकै राहत भएको कृषि विकास कार्यालयले जनाएको छ। स्याउ र ओखरका बिरुवा रोप्ने याम आएकाले हिउँले सहज हुने कृषि उद्यमी गोपाल रोकायाको भनाइ छ। जुम्लालगायत माथिल्लो कर्णालीमा हिमपात भएसँगै हवाई सेवा अवरुद्ध भएको छ। रासस
थानकोटचित्लाङ सडक स्तरोन्नति गर्न ८ करोड विनियोजन,"काठमाडौं : अर्थमन्त्रालयले गणेशमान मार्ग (थानकोटचित्लाङ सडक खण्ड) स्तरोन्नतिका लागि बजेट विनियोजन गरेपछि सो सडकखण्डको अनुगमन गरिइएको छ। चन्द्रागिरि नगरपालिकाका प्रमुख घनश्याम गिरीको विशेष आग्रहमा अर्थमन्त्रालयले यही माघ १२ गते सो मार्गलाई तत्काल स्तरोन्नतिको काम अगाडि बढाउन आठ करोड विनियोजन गरेको थियो। यसैबीच भौतिक पूर्वाधार तथा यातायातमन्त्री प्रकाश ज्वाला, चन्द्रागिरि नगर प्रमुख गिरी, उपप्रमुख वसन्ती श्रेष्ठ, नगर प्रवक्ता कृष्णप्रसाद खड्गी तथा भौतिक पूर्वाधार तथा यातायातमन्त्रालयका उच्च पदस्थ कर्मचारीले गणेशमान मार्गको बुधबार अनुगमन गरेका छन्। गत पुस २८ गते सो मार्ग अन्तर्गत सेतोपहरोमा कार दुर्घटना हुँदा पाँच जनाको मृत्यु भएको थियो। अनुगमनका क्रममा मन्त्री ज्वालाले सडकको अवस्था तत्काल सुधार गर्न र समयमै निर्माण सम्पन्न गर्नेगरी काम गर्न सम्बन्धित निकायलाई निर्देशन दिए। उनले जनताको जीवन रक्षा नै सरकारको पहिलो कर्तव्य भएकाले कानुनी प्रक्रिया यथासक्दो चाँडो पूरा गरी काम सुरु गर्न आग्रह गरे। उक्त बजेटबाट ग्याबिन वाल, साइड ड्रेन र कालोपत्र गरिने जनाइएको छ। सो अवसरमा नगरप्रमुख गिरीले गणेशमान मार्गको स्तरोन्नतिको काम अगाडि बढाउन रकम विनियोजन गरेकामा अर्थ मन्त्री डा प्रकाशशरण महतलाई धन्यवाद दिए।"
