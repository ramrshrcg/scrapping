शीर्षक,विवरण
भूराजनीतिको ऐँठन,"अपार प्राकृतिक सम्पदा भइकन पनि भूपरिवेष्ठित हुनुका दुःख धेरै छन् नेपालका। समुद्रसँग नछोइनु तर भारतबाट मात्रै तीन तिरबाट घेरिनु र अर्काेतिर पनि विशालकाय चीन हुँदा भौगोलिक रूपमा त नेपाल चेपुवामा छँदैछ, भूराजनीतिको ऐँठन पनि छ। खासमा देश भूगोल र जनसंख्याले ठूलोसानो हुने भए पनि सबैको सार्वभौमिकता भने बराबर नै हो। तर व्यवहारमा दक्षिण भारतको बलमिच्याइँ र हेपाइ नेपाली जनजनले अनुभूत गर्छन्। त्यसमाथि नेपालको राजनीतिमा प्रत्यक्ष हस्तक्षेप, राजनीतिक दल र नेताहरूको लम्पसारवादी चरित्र पनि देशले दुःख पाउनुका मुख्य कारण हुन्। आआफू शक्ति राष्ट्रका रूपमा उदाइरहेका भारत र चीनका राष्ट्रिय, अन्तर्राष्ट्रिय स्वार्थ छन्। व्यापारिक सम्बन्ध घनीभूत गर्दै लगेका यी मुलुकहरू आफ्ना राजनीतिक र अन्तर्राष्ट्रिय अभीष्टको भने चर्को प्रतिस्पर्धामा छन्। असंलग्न परराष्ट्र नीति छ हाम्रो। तर कुनै न कुनै रूपमा नेपाली भूमि वा यहाँको राजनीतिलाई दुरुपयोग गर्ने हर्कत गर्न पनि दुई राष्ट्र प्रतिस्पर्धा गर्छन्। मित्र फेर्न सकिए पनि फेर्न नसकिने छिमेकी हुनुका हिसाबले भारत र चीनसँगको सन्तुलित सम्बन्ध कायम राख्न सानो मुलुक नेपाललाई सधैं चुनौती हुँदै आएको छ। भारत र चीनबाट नेपालको सार्वभौमसत्ता र भौगोलिक अखण्डता अक्षुष्ण राख्ने चुनौती सधैं छ। पहिलापहिला सुषुप्त लाग्ने चीन पछिल्ला वर्ष नेपालको राजनीतिमा समेत प्रत्यक्ष चासो र हस्तक्षेपकारी भूमिकामा देखा परिरहेको छ। त्यसमाथि आकाशको छिमेकी अमेरिकादेखि युरोपेली मुलुकहरू नेपाली परोक्ष, परोक्ष नेपाली मामलामा सरोकार राख्न आइपुग्छन्। त्यसैले नेपाललाई भूराजनीतिको ऐंठन छ। अन्तर्राष्ट्रिय कूटनीतिका विज्ञ तथा पूर्वअमेरिकी विदेशमन्त्री हेनरी किसिन्जरलाई मान्ने हो भने चीन र अमेरिका युद्धको दिशामा अग्रसर छन्। त्यसको प्रत्यक्ष, अप्रत्यक्ष चेपुवामा नेपाल पनि पर्न सक्छ। शक्ति राष्ट्रहरूको संघर्षका बीच हामी कस्तो कूटनीतिक कौशल प्रदर्शन गर्न सफल हुन्छौं, हाम्रा लागि त्यो नै सबैभन्दा महत्त्वपूर्ण र चुनौती हुन्छ। भूराजनीतिक चपेटामा मात्रै नभई नेपालको त्यसको इपिसेन्टरै बन्ने खतरा देख्ने विश्लेषक पनि उत्तिकै छन्। ठूला मुलुकका सुरक्षा र सामरिक पासोबाट नेपाललाई जोगाउने चुनौती सामना गर्न सबै राजनीतिक दलहरूबीचको मतैक्य जरुरी छ। सरकार फेरिए पनि कहिल्यै नेपालको असंलग्न परराष्ट्र नीतिमा तलमाथि नहुने परम्पराको जरा राम्ररी गाडिनुपर्छ।"
"धरानमा डेंगुको महामारी,११ को मृत्यु","दैनिक संक्रमित हुनेको संख्या नरोकिएपछि रोगको संक्रमण नियन्त्रण बाहिर छ। सुनसरीको इटहरी, रामधुनी र इनरुवामासमेत डेंगु संक्रमण फैलिएको छ। धरान : सुनसरीको धरान उपमहानगरपालिकामा डेंगु रोगको संक्रमणले भयाभह अवस्था सिर्जना भएको छ। धरानमा डेंगुकै कारण ११ जनाले ज्यान गुमाइसकेका छन्। दैनिक संक्रमित हुनेको संख्या नरोकिएपछि रोगको संक्रमण नियन्त्रण बाहिर छ। सुनसरीको इटहरी, रामधुनी र इनरुवामासमेत डेंगु संक्रमण फैलिएको छ। यहाँ धरानमा जस्तो भयाभहस्थित भने छैन। डेंगु संक्रमितको संख्या दैनिक वृद्धि हुन थालेपछि धरानको बीपी कोइराला स्वास्थ्य विज्ञान प्रतिष्ठान, विजयपुर हस्पिटल र निजी मेडिकलहरू बिरामीले खचाखच भरिएका छन्। अस्पतालमा समेत बेड अभाव हुन थालेपछि धरान१३ वडा कार्यालय र सुनसरी एदोग वाणिज्य संघले डेंगु संक्रमितहरूको छुट्टै निःशुल्क उपचार सेवा सुचारु गरेका छन्। वडाअध्यक्ष नेत्र काफ्लेले बिरामीले अस्पताल भरिभराउ भएपछि वडावासीको उपचारलाई मध्यनजर गर्दे वडा कार्यालयमै उपचार सेवा सुचारु गरिएको बताए। सुनसरी उद्योग वाणिज्य संघले पनि आफ्नो कार्यालयमा डेंगु संक्रमित बिरामीको उपचारलाई सहज बनाउन कार्यालयमै अस्थायी क्लिनिक सञ्चालन गरी उपचार सेवा सञ्चालन गरेको वरिष्ठ उपाध्यक्ष गोपाल श्रेष्ठले बताए। संघका सदस्य शैलेश आचार्यले वाणिज्य संघको हलमा दैनिक ५० जना बिरामीको निःशुल्क उपचार गर्ने गरी व्यवस्थापन गरिएको जानकारी दिए। धरानका अधिकांश घरका सबै परिवार डेंगुबाट संक्रमित छन्। दैनिक डेंगु संक्रमितको संख्या बढिरहेको अवस्थामा समेत धरान उपमहानगरपालिकाले डेंगु नियन्त्रणको ठोस पहल गर्न नसकेको स्थानीयको गुनासो छ। धरानमा ३० हजारभन्दा बढी सर्वसाधारण डेंगु संक्रमित छन्। प्रत्येक घरमा सबैजसो परिवारलाई डेंगु संक्रमणले थला पारेको धरान१६ का भुपाल साम्पाङ राईले बताए। उनले धरान उपमहानगरपालिकाले डेंगु नियन्त्रण नगर्दा आफ्नो परिवारका सबै सदस्य डेंगुबाट पीडित हुनु परेको बताए। डेंगु संक्रमित बिरामीको संख्या वृद्धि भएपछि बीपी प्रतिष्ठानले छुट्टै डेंगु अस्पताल सञ्चालन गरी उपचारलाई सहज बनाएको प्रतिष्ठानका उपकुलपती प्राडा प्रल्हाद कार्कीले बताए। उनले प्रतिष्ठानको आकस्मिक कक्ष र मेडिसन वार्डमा पनि डेंगु संक्रमित बिरामी भर्ना गरी उपचारलाई सहज पारिएको बताए। धरानमा दैनिक ५ सय बिरामी डेंगु संक्रमणबाट पीडित हुने गरेका छन्। तर, उपमहानगरपालिकाले डेंगु संक्रमितको एकिन संख्यासमेत पत्ता लगाउन सकेको छैन। उपमहानगरले बीपी प्रतिष्ठानमा परीक्षण गरेर संक्रमित हुनेहरूको संख्यालाई आधार मानेर संक्रमितको संख्या उल्लेख गर्ने गरेको छ। तर, विजयपुर अस्पताल र धरानका ५० भन्दा बढी निजी मेडिकलहरूमा परीक्षण गरेका डेंगु संक्रमितहरूको तथ्यांक उपमहानगरले संकलन गर्न सकेको छैन। धरान उपमहानगरपालिकाको स्वास्थ्य महाशाखा प्रमुख उमेश मेहताले डेंगु संक्रमित लामखुट्टे मार्न र लार्भा नष्ट गर्न प्रत्येक टोल टोलमा जनशक्ति परिचालन गरिएको भए पनि डेंगु नियन्त्रण गर्न नसकिएको बताए। उनले सबै नीजि मेडिकल र अस्पतालहरूमा भएका संक्रमितहरूको संख्या माग गरिएको बताए।"
प्रहरी कार्यालयमा किन थुप्रिन्छन् सवारी साधन ?,"काठमाडौं : भैरहवाबाट आएका अजय पाण्डे उपत्यका ट्राफिक प्रहरी कार्यालय परिसरमा यताउता गर्दै थिए। उनी आफ्नो स्कुटर लिन ट्राफिक कार्यालय पुगेका थिए। आफ्नो विवरण खुल्ने कागजात लिएर ट्राफिकमा पुगे पनि कार्यालयका कर्मचारीले घरी के, घरी के भनेर अल्झाइरहेका थिए। बुधबार दिउँसो १२ बजेतिर परिसरमा भेटिएका उनले ३ वर्षअघि स्कुटर बेचेका थिए। तर, पास गरेका थिएनन्। स्कुटर किन्ने व्यक्तिले पटकपटक आग्रह गरे पनि पास गर्नका लागि आनाकानी गरे। कागजात अजयकै नाममा थियो। एकदिन मापसेको आरोपमा ट्राफिक चेकिङका क्रममा स्कुटर प्रहरीले नियन्त्रणमा लियो। स्कुटर लिन आउन भन्दै ट्राफिक कार्यालयबाट पटकपटक फोन गरेपछि अजय काठमाडौं आएका थिए। तर, घरी बिलबुक ल्याउन त, घरी यातायात कार्यालयको पत्र ल्याउन भन्दै प्रहरी कर्मचारीले अजयलाई अल्मलाइरहे। अजय भन्छन्, आफ्नै नामको स्कुटर लिन पनि यति झन्झट ? यस्तै गर्छन् र सवारीधनी आउनै खोज्देैनन्। जरिवाना तिरेर सजिलै लैजान पाए लाखौं पर्ने सवारी साधन यसै कसले छाड्छ ? यस्तै केही दिनअघि एक महिला र पुरुष पार्टी ड्रेसमै ट्राफिक कार्यालयमा भेटिएका थिए। सडकमा मोटरसाइकल पार्क गरेर पाटीप्यालेस पसेका उनीहरू बाहिर निस्कँदा मोटरसाइकल नभेटेपछि हस्याङफस्याङ गर्दे ट्राफिक महाशाखा पुगेका थिए। सडकमा पार्किङ गरेको भन्दै महानगर प्रहरीले उनीहरूको सवारी साधन बग्गीखाना पुर्याएको थियो। पार्किङ शुल्क तिरेर सवारी लैजाने तयारी गरेका उनीहरूलाई प्रहरी कर्मचारीले रोकिरहे। घरी कर तिरेको रसिद माग्थे त घरी लाइसेन्स कहाँबाट निकालेको भन्दै केरकार गर्थे। प्रहरी कार्यालयमा यस्ता दृश्य हरेक दिन देखिन्छन्। कोही बिल बोकेर आएका हुन्छन् त कोही सवारी साधन लैजान पाउ भन्दै याचना गरिरहेका हुन्छन्। तर, नियमले बाधिएको भन्दै ट्राफिक प्रहरी सवारीधनीसँग लचिलो देखिँदैन। ट्राफिक नियम तोडेको भन्दै उनीहरूप्रति रुखो व्यवहार देखाउँछन्। उपत्यकाभरको प्रहरी कार्यालयमा र ट्राफिक कार्यालयमा २ हजार बढी संख्यामा सवारी साधन थुप्रिएका छन्। जसमा दुईपाङग्रे १९१३ र चारपांग्रे ४१ वटा छन्। १०० जनाले भने प्रक्रिया पुर्याएर सवारी साधन फिर्ता लगेका छन्। वर्षौंदेखि यसरी थुप्रिएका सवारी साधन न त सवारीधनीले लैजान नै सक्छन् न त सरकारले बेच्न वा प्रयोग गर्न नै पाउँछ। साँघुरा प्रहरी कार्यालयको परिसरलाई नै कुरूप बनाउने गरी यी सवारी साधनहरू यसै मक्किरहेका छन्। यीमध्ये केहीको अदालतमा मुद्दा चलिरहेको छ भने केहीको सवारीधनी को मृत्यु भइसकेको छ। केही सवारी साधन बेवारिसे छन्। कति सवारी धनीले त बिर्सिसके पनि। उपत्यका ट्राफिक महाशाखाका प्रवक्ता राजेन्द्र भट्टका अनुसार कारबाहीमा परेका सवारी साधन लिन सवारी धनी नै आउँदैनन। कोहीको कागजपत्र हुँदैन। केही चोरीको साधन चलाइरहेका हुन्छन्। केहीको यातायात चेकजाँचको कागजपत्र साथमा हुँदैन। यस्तै दुर्घटनामा मान्छेको मृत्यु भएको छ भने त्यस्ता सवारी साधन लिन प्रायः कोही आउँदेैनन्। अनि प्रहरी कार्यालयमै सवारी थुप्रने गरेको छ। सवारी चालकसँग कागजात छैन भने त्यस्ता सवारी साधन प्रहरीले होल्ड गर्ने गरेको छ। यस्तै मापसे गरेको र चोरीको सवारी साधन पनि होल्ड हुने गर्छ। प्रहरीमा थुप्रिएका अधिकाशं सवारी साधनमा कागजपत्र नै नभएका धेरै छन्। ट्राफिक कारबाहीमा परेको सवारी साधन फिर्ता लिन त्यति सजिलो भने छैन। सवारी तथा यातायात व्यवस्था ऐनमा सवारी धनी लिन नआएर बेवारिसे भएको सवारी साधन सरकारले चलाउन पाउने नियम नै छैन। भट्ट भन्छन्, यसरी बेवारिसे बनेका सवारी साधनको व्यवस्थापनको विषयमा सम्बोधन गर्न सवारी तथा यातायात व्यवस्था ऐन संशोधन हुने प्रक्रियामा छ। केही नयाँ ऐन बन्ने पनि प्रक्रियामै छ। नयाँ ऐनमा कर नतिर्ने सवारीसाधनको घरघरानाबाट पनि कर असुल्ने भन्ने व्यवस्था आउन पनि सक्छ। सवारी धनीले कुनै पनि बहानामा आफ्नो नामको सवारी अन्य व्यक्तिलाई चलाउन दिन्छ भने त्यो निकै ठूलो गल्ति हो। यसैले उ नै बढी जिम्मेवार हुने गर्छ। चलाउनेभन्दा दिने व्यक्ति सजायको भागिदार हुनुपर्छ। चाहे नामसारी नगरी बेचेको होस या साथी वा आफन्तलाई चलाउन दिएको किन नहोस् कुनै पनि बहानामा आफ्नो सवारी साधन अरूलाई चलाउन दिन हुन्न। ट्राफिक प्रहरीका अनुसार आफ्नो नामको सवारीले कुनै दुर्घटना भयो भने जिम्मेवार सवार धनी हुनेगर्छ। कानुनअनुसार लाइसेन्स नभएको व्यक्तिले सवारी चलायो भने सवारी धनीलाई पनि जरिवाना हुन्छ। बेचिसकेको सवारीको जिम्मेवारीबाट कसरी मुक्त हुने ? भक्तपुरकी जया खड्काले आफ्नो पुरानो स्कुटर एकजना पसलेलाई बेचेकी थिइन्। राजीनामा पास नगर्दै ती पसलेले स्कुटर गाउँमा पठाए। जयाले पटकपटक पास गर्ने खबर गर्दा पनि ति व्यापारीले कुनै प्रतिक्रिया दिँदैनन्। जया भने बेचेको स्कुटरले कुनै अफ्ठारोमा परिने हो कि भन्ने पिरमा छिन्।ट्राफिक महाशाखाका प्रवक्ता राजेन्द्र भट्टले सवारी साधन किनवेच गर्दा निकै ध्यान पुर्याउनुपर्ने बताउँछन्। कसलाई बेच्ने हो उसको सही विवरण राख्न आवश्यक छ। जिम्मेवारी मुक्त हुनका लागि उक्त सवारीको नामसारीभन्दा अन्य विकल्प नहुने भट्ट बताउँछन्। नामसारी नहुँदासम्म दायित्व पनि रहिरहन्छ। किन्नेमान्छे र बेच्ने मान्छेले किनबेचको कागज गराउँदा दायित्व सकिन्छ भन्ने गलत मान्यता छ। तर, यातायातमा कर सवारीधनीकै नाममा थपिन्छ। दुर्घटना गराएर चालक भागेको अवस्थामा पनि सवारी धनीले नै जिम्मेवारी उठाउनुपर्छ। किनबेचको दोहोरो कागज बनाएको अवस्थामा केही सहज भने हुन्छ। चोरी होस् या लागुऔषध तस्करी वा अन्य अपराधमा संलग्न भएको सवारी साधनको विषयमा यसको दायित्व पनि सवारी धनीले नै बेहोर्नुपर्ने भट्टले जानकारी दिए। अपराधमा संलग्न समाउने पहिलो तरिका नै सवारी साधन र फोन नम्बरबाट हो। प्रहरी कार्यालयमा थुप्रिएको सवारी साधनलाई के गर्ने भन्ने विषयमा नयाँ नीति बनाएरै काम गर्नुपर्ने हुन्छ। अहिले प्रचलनमा रहेको सवारी तथा यातायात व्यवस्था ऐनमा यसरी थुप्रिएका सवारी साधन लिलाम गर्ने व्यवस्था नभएको प्रवक्ता भट्टले बताए।"
किन बढ्यो गोलभेंडाको मूल्य ?,"काठमाडौं : कालीमाटी तरकारी बजारमा गोलभेंडाको आपूर्ति एक्कासि घट्दा मूल्य भने चर्किएको छ। डेढ महिना अघिसम्म दैनिक ८० देखि ९५ टन गोलभेंडा भित्रिन्थ्यो। अहिले दैनिक २९ देखि ३५ टन हाराहारीमा मात्रै भित्रिने गरेको छ। बजारमा माग भइरहँदा आपूर्तिमा भने निकै कमी आएको छ। गोलभेंडाको थोक मूल्य प्रतिकिलोग्राम एक सय रुपैयाँ माथि पुगेको छ। बजारमा खुद्रा मूल्य भने ठाउँअनुसार प्रतिकिलोग्राम १ सय ८० देखि दुई सय रुपैयाँसम्म पुगेको छ। कालीमाटी तरकारी तथा फलफूल बजार समितिको तथ्यांकअनुसार गत असार २ गते गोलभेंडा साढे ९५ टन (९५ हजार ५ सय ५० केजी) भित्रिने गरेको थियो। साउनकै २३ गते ३७ टनमा झर्यो। यसबीच ६१ प्रतिशतले गोलभेंडाको भित्रिनेमा घटेको छ। जबकि गत जेठ र असार पहिलो सातासम्म कालीमाटीमा अत्यधिक गोलभेंडा भित्रिँदा किसानले प्रतिकिलो दुई रुपैयाँ पनि मूल्य पाएनन्। व्यवसायीले पनि प्रतिकेजी औसत ५६ रुपैयाँ मात्रै मूल्य भएकाले धेरै मार्जिन लिन नपाएपछि कालीमाटीमै गोलभेंडा फालेर विरोधसमेत गरियो। तर अहिले परिस्थिति उल्टिएको छ। यसो हुनुमा भारतमा गोलभेंडाको अभावले नेपालबाट केही मात्रामा निर्यात भएकाले पनि हो। टनेलमा व्यावसायिक गोलभेंडा खेती गर्दै आएका बद्रीलाल श्रेष्ठ पछिल्लो समय वीरगन्ज भन्सार र भैरहवा भन्सार हुँदै गोलभेंडा भारतमा बिक्री भएकाले पनि नेपालमा अभाव र मूल्य पनि बढेको बताउँछन्। तर भन्सारको बाटोबाट नभई लुकिछिपी भारत निर्यात भएको छ। तर केही दिनदेखि यसरी भारत गएको छैन। यति दिन नजाँदा अब कालीमाटीमा आउने तरकारी बढ्ने र मूल्य पनि केही कम हुन सक्छ, व्यावसायिक श्रेष्ठले बताए। यससँगै गत असार पहिलो साता मूल्य नपाएको भन्दै गोलभेंडा फ्यालेपछि किसानहरू निराश भए र स्याहार नगरेकाले पनि उत्पादन घटेको उनले सुनाए। विशेष गरेर सीमावर्ती क्षेत्रबाट गोलभेंडा बाहिरिएको बताइन्छ। यसैक्रममा वीरगन्ज भन्सार कार्यालय प्रतिनिधि नेपालबाट उल्लेखनीय परिमाणमा नगए पनि केही मात्रामा निर्यात भएको स्विकार गर्छन्। कार्यालयका अनुसार चार दिन अघिसम्म थोरै परिमाणमा गएको तर यसपछि निरन्तर पानी परेकाले गएको छैन। खुल्ला क्यारेटमा जाने गरेको थियो, त्यो पानीले रोक्यो। हामीसँग गोलभेंडा जाँच गरेर पठाउने विधि छैन। पानीले गर्दा जोगाएर लैजान नसकिने भएकाले पनि अहिले नगएको हो, कार्यालय प्रतिनिधिले भने, सामान्यतयाः नेपालको यो उत्पादन भारत निर्यात हुने थिएन। अहिले भारतमा अभाव भएका कारण सीमावर्ती बजारमा अलिअलि मात्रै गएको हो। यो भन्सारको रेकर्डमा देखिन्छ। हामीले निर्यात गर्न रोकेका छैनौं। हामी निर्यातलाई प्रमोसन नै गर्छौं। यसरी निर्यात भइरहेको गोलभेंडा राजस्वमा आधारित नभएको बरु निर्यात गर्नेले १ सय १३ रुपैयाँबराबरको फारम भरेर भारत लैजाने गरेको कार्यालयले जानकारी दिएको छ। महिना दिनअघि कहिल्यै कालीमाटीमा तरकारी नल्याउनेले समेत गोलभेंडा ल्याएर खन्याए तर अहिले अभाव हुँदा ल्याएका छैनन्। त्यतिबेला कालीमाटीले किसानको लागत पनि उठ्ने भाउ दिएन भने तर अहिले राम्रो मूल्य पाउँदा पनि गोलभेंडा कम भएर हाहाकार छ। अहिले उपभोक्ताहरू कालीमाटीले महँगो बनायो भनेर गुनासो गर्दैछन्। कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठले गोलभेंडाको आगमन कम भएकाले महँगो भएको बताउँछन्। खाने बानी उही नै हो। सामान्य बेलामा गोलभेंडा भित्रिने ६० देखि ६५ टन हो। तर अहिले दैनिक ३५ टनमात्रै आएको छ। अझ सबैभन्दा कम साउन ४ गते जम्मा २८ टन गोलभेंडा भित्रिएको थियो, सूचना अधिकारी श्रेष्ठ भन्छन्, यहाँको बजारबाट प्रत्यक्ष भारतमा जाँदैन। तर कालीमाटीमा आउने गोलभेंडा केही व्यापारीले भारतमा मूल्य बढी पाउने भनेपछि यहाँ आउने तराईको गोलभेंडा भारततिर पठाइएको भन्ने छ। भारतमा यसपटक वर्षाले गर्दा उत्पादन कम छ। यद्यपि यतिबेला गोलभेंडा अफसिजन पनि हो। वास्तवमा नेपालमा भने गोलभेंडाको सिजन मंसिर, पुसतिर हुन्छ। तर पछिल्लो समय अफसिजनमा पनि टनेल खेती फस्टाउन थालेकाले काठमाडौं र उपत्यका आसपासका क्षेत्रमा उत्पादन हुन थालेको हो। यो पनि एकै पटक जेठ र असारमा उत्पादन हुँदा बजारमा मूल्यमा कमी भएको थियो।"
"आँखा पाक्ने प्रकोप, जाजरकोटमा ३ दिन विद्यालय बन्द","जाजरकोट : आँखा पाक्ने (कन्जन्टिभाइटिस एनिडो भाइरस) रोगको प्रकोप बढेपछि जाजरकोटका विद्यालय बन्द भएका छन्। आँखा पाक्ने रोगका कारण विद्यार्थी अनुपस्थित हुन थालेपछि बुधबारदेखि शुक्रबारसम्मका लागि विद्यालय बन्द गरिएको त्रिभुवन माध्यमिक विद्यालय खलंगाका प्रधानाध्यापक भक्तबहादुर मल्लले बताए। उनले संक्रमण तीव्र गतिमा फैलिएको र संक्रमित बालबालिकाबाट अन्य विद्यार्थीमा पनि सर्ने खतरा देखिएपछि तीन दिनका लागि विद्यालय बन्द गरिएको बताए। नगरपालिकासँग समन्वय गरेर विद्यालय बन्द गरिएको उनले बताए। आँखा चिलाउने, रातो हुने, सुन्निने र अन्तमा पाक्ने समस्या देखिने गरेको छ। भेरी नगरपालिकाभित्रका विद्यालयमा अध्ययनरत १०१५ प्रतिशत विद्यार्थीमा आँखा पाक्ने समस्या देखिएको छ। समुदायमासमेत आँखा पाक्ने रोगको प्रकोप फैलिन थालेको नेपाल रेडक्रस सोसाईटी आँखा उपचार केन्द्र जाजरकोटका इन्चार्ज प्रदीप जंग शाहले बताए। दैनिक ५०६० जना आँखा पाक्ने (कन्जन्टिभाइटिस एनिडो भाइरस) रोगका विरामी उपचारका लागि आउने गरेको उनले बताए। भिडभाडमा नजान, घरमै बस्न र आँखामा संक्रमण देखिए मनतातो पानीले सफा गर्न उनले आग्रह गरेका छन्।"
गगन र शेखरबीच भेटवार्ता,काठमाडौं : नेपाली कांग्रेसका महामन्त्री गगनकुमार थापा र नेता शेखर कोइरालाबीच भेटवार्ता भएको छ। नक्सालस्थित एक होटलमा उनीहरूबीच भेटवार्ता भएको हो। उनीहरूले आफूहरूबीच फाटो ल्याउने प्रयत्न भएपछि 'वान टु वान' छलफल गरेको जानकारी दिएका छन्। उनीहरूले आफूहरूबीच कुनै प्रतिस्पर्धा नरहेको स्वीकारेका छन्। पार्टीभित्रका समस्या समाधान गर्न उनीहरू एक भएर जाने प्रतिबद्धतासमेत जनाएका छन्। १४औं महाधिवेशनमा सुरू भएको सहकार्यको अपरिहार्यता अझै बढेको उनीहरूको भनाई छ।
सांसद शर्मा पक्राउबारे समाभुख बेखबर,"काठमाडौं : नेपाली कांग्रेसका सांसद सुनिल शर्मा पक्राउबारे सभामुद देवराज घिमिरेलाई जानकारी नभएको उनको सचिवालयले जनाएको छ। बहालवाला सांसदलाई पक्राउ गर्नुअघि सभामुखसँग अनुमति लिने व्यवस्था भए पनि सांसद शर्मा पक्राउपरे सभामुख बेखबर छन्। नेपालको संविधानको धारा १०३ मा संघीय संसदको कुनै पनि सदस्यलाई अधिवेशन बोलाइएको सूचना जारी भएपछि अधिवेशन अन्त्य नभएसम्मको अवधिभर पक्राउ गरिने छैन। तर कुनै फौजदारी अभियोगमा कुनै सदस्यलाई संघीय कानून बमोजिम पक्राउ गर्न यस उपधाराले बाधा पुर्याएको मानिने छैन। त्यसरी कुनै सदस्य पक्राउ गरिएमा पक्राउ गर्ने अधिकारीले त्यसको सूचना सम्बन्धित सदनको अध्यक्षता गर्ने व्यक्तिलाई तुरुन्त दिनु पर्नेछ भन्ने व्यवस्था छ। प्रहरीका प्रवक्ता कुवेर कडायतले शैक्षिक प्रमाण पत्रमा गडबडी भएको बताए। 'शैक्षिक प्रमाणपत्रमा गडबडी देखिएपछि प्रहरीले पक्राउ गरेको हो। अब अनुसन्धान प्रक्रिया अघि बढ्छ,' अन्नपूर्णसँग उनले भने।"
सांसद शर्मा पक्राउबारे सिआईबीले सभामुखलाई गरायो जानकारी,"काठमाडौं : प्रहरीको केन्द्रीय अनुसन्धान व्युरो (सिआईबी)ले नेपाली कांग्रेसका सांसद सुनिल शर्मा पक्राउबारे सभामुख देवराज घिमिरेलाई जानकारी गराएको छ। सिआईबी प्रमुख किरण बज्राचार्यले पत्र लेखी सांसद शर्मालाई शैक्षिक योग्यताको प्रमाण पत्र कीर्ते गरेको कसूरमा पक्राउ गरिएको सभामुखलाई जानकारी गराएकी हुन्। मोरङ ३ बाट प्रत्यक्ष निर्वाचित सांसद शर्माले भारतीय नक्कली प्रमाण पत्रहरू पेस गरेको र मेडिकल काउन्सिलले सञ्चालन गरेको दर्ता प्रमाण पत्र परीक्षामा सहभागी भएको सूचना पाएपछि पक्राउ गरिएको बज्राचार्यद्वारा जारी विज्ञप्तिमा उल्लेख छ। 'उपरोक्त सम्बन्धमा कतिपय चिकित्सकहरूले भारतीय नक्कली प्रमाण पत्रहरू पेस गरी नेपाल मेडिकल काउन्सिलमा दर्ता भएको तथा काउन्सिलद्वारा सञ्चालन गर्ने दर्ता प्रमाण पत्र परीक्षामा सहभागी भएको पाइएकाले कानुनबमोजिम गरी पाउँ भन्नेसमेत व्यहोराको नेपाल मेडिकल काउन्सिल, बाँसबारीबाट सूचना प्राप्त भएको र शैक्षिक प्रमाण पत्र प्रमाण सम्बन्धमा राष्ट्रिय परीक्षा बोर्ड, सानो ठिमी, भक्तपुरको चनं १ मिति २०७९०४०५ गतेको पत्रबाट १९९६ सालमा   ,   ,  तहको सुनिल कुमार शर्माको कैफियतमा अपुष्टित ( ) भनी लेखी आएको,' विज्ञप्तिमा भनिएको छ। फौजदारी कसूरको अनुसन्धानको क्रममा पक्राउ गरिएको उल्लेख गर्दै सिआईबीले नेपालको संविधान (२०७२) को धारा १०३ को उपधारा ६ बमोजिम प्रतिनिधि सभाको सदस्य शर्मालाई पक्राउ गरेको यसै पत्रमार्फत् सभामुखलाई जानकारी गराएको छ।"
प्रधानमन्त्री दाहाल शीतल निवासमा,काठमाडौं : प्रधानमन्त्री पुष्पकमल दाहाल शीतल निवास पुगेका छन्। राष्ट्रपति रामचन्द्र पौडेलसँग समसमायिक विषयमा छलफल गर्न बिहीबार उनी शीतल निवास गएका हुन्। राष्ट्रपति कार्यालयले प्रधानमन्त्री दाहाल नियमित भेटघाटका लागि शीतल निवास आएको जानकारी दिएका छन्।
भोटाहिटीमा लागेको आगलागी नियन्त्रणमा,"काठमाडौं : काठमाडौंको भोटाहिटीमा लागेको आगलागी नियन्त्रणमा आएको छ। भोटाहिटीस्थित 'उल हाउस' भएको घरमा आगलागी भएको प्रहरीले जनाएको छ। नेपाली सेना, प्रहरी र स्थानीयहरू मिलेर आगलगानी नियन्त्रणमा लिएका थिए।"
संसदीय दलको बैठकअघि आन्तरिक छलफलमा कांग्रेस,"काठमाडौं : संसदीय दलको बैठक बस्नुअघि नेपाली कांग्रेसका सभापति शेरबहादुर देउवाले सम्भावित एजेण्डा र भावी रणनीतिका बारेमा छलफल गरेका छन्। धुम्बाराहीस्थित निवासमा बिहीबार उनले उपसभापति पूर्णबहादुर खड्का र दुई महामन्त्रीसँग छलफल गरेका हुन्। बैठकमा प्रमुख सचेतक रमेश लेखकलगायत सहभागी रहेका थिए। सभापति देउवाले शुक्रबार दिउँसो संसदीय दलको बैठक बोलाएका छन्। उनीहरूबीच सुन तस्करी, नक्कली भुटानी शरणार्थी, ललिता निवास प्रकरण र सरकारका पछिल्ला काम कारबाहीबारे छलफल भएको थियो। भोलिको संसदीय दलको बैठकमा समेत यिनै विषयहरूले प्राथमिकता पाउने स्रोतले बताएको छ। तत्कालीन गृहमन्त्री एवं कांग्रेस नेता बालकृष्ण खाँण नक्कली भुटानी शरणार्थी प्रकरणमा अहिले जेल जीवन विताइरहेका छन्। उनको विषयमा समेत बैठकमा छलफल हुने स्रोतको भनाइ छ। यद्यपि नेपाली कांग्रेसभित्र खाँणलाई कारबाही गर्ने वा नगर्नेबारे दुई धार देखिएको छ। प्रहरीको केन्द्रीय अनुसन्धान व्युरो (सिआईबी)ले पक्राउ गरेका सांसद सुनिल शर्माका विषयमा समेत संसदीय दलको बैठकमा छलफल हुने छ। सांसद शर्मालाई व्युरोले आज पक्राउ गरेको थियो।"
सांसद सुनिल शर्मा पक्राउ परेपछि कांग्रेस सभापति देउवा पुगे बालुवाटार,काठमाडौं : नेपाली कांग्रेसका सभापति शेरबहादुर देउवा बालुवाटार पुगेका छन्। धुम्बाराहीस्थित निवासमा कांग्रेस नेताहरूसँग आन्तरिक छलफल गरेलगत्तै सभापति देउवा प्रधानमन्त्री पुष्पकमल दाहाललाई भेट्न बालुवाटार पुगेका हुन्। कांग्रेस सांसद सुनिल शर्मा पक्राउ परेपछि देउवा बालुवाटार गएका हुन्। आन्तरिक छलफलमा गृहमन्त्री नारायणकाजी श्रेष्ठको कार्यशैलीको आलोचना भएको थियो। बैठकपछि कांग्रेसका प्रमुख सचेतक रमेश लेखकले सांसद शर्मा पक्राउबारे बैठकमा छलफल भएको र आधिकारीक जानकारी लिएपछि मात्रै पार्टीको धारणा सार्वजनिक गर्ने बताएका थिए। सोही विषयमा बुझ्न देउवा बालुवाटार गएको बताइएको छ। प्रहरीको केन्द्रीय अनुसन्धान व्युरो (सिआईबी)ले सांसद शर्मालाई आज पक्राउ गरेको थियो। शैक्षिक प्रमाण पत्र कीर्ते गरेको कसूरमा सांसद शर्मालाई पक्राउ गरेको सिआईबीले जनाएको छ।
"संसद गतिरोधबारे प्रधानमन्त्रीसँग राष्ट्रपतिको चासो, भोलि सभामुखसँग छलफल गर्ने",काठमाडौं : राष्ट्रपति रामचन्द्र पौडेलले संसद गतिरोधबारे चासो व्यक्त गरेका छन्। प्रमुख प्रतिपक्षी दलले लगातार संसद अवरुद्ध गर्न थालेपछि राष्ट्रपतिले चासो राखेका हुन्। उनले प्रधानमन्त्री पुष्पकमल दाहाललाई संसद गतिरोध अन्त्य गर्ने विषयमा छलफलसमेत गरेका छन्। बिहीबार प्रधानमन्त्री दाहाललाई शीतल निवासमा बोलाएर उनले संसद गतिरोध अन्त्य गर्नेबारे छलफल गरेका हुन्। संसद सुचारु गर्ने विषयमा राष्ट्रपति पौडेलले सभाखु देवराज घिमिरेसँग पनि छलफल गर्ने भएका छन्। राष्ट्रपति कार्यालयका अनुसार पौडेलले सभामुख घिमिरेलाई शुक्रबार १० बजे बोलाएका छन्। लगातार संसद अवरुद्ध हुन थालेपछि अति आवश्यक कानुन निर्माणमा बाधा पुगेको भन्दै राष्ट्रपतिले संसद खुलाउन पहलकदमी लिएको स्रोतको भनाइ छ। उनले प्रधानमन्त्री दाहाललाई संक्रमणकालीन न्यायसम्बन्धी विधेयकका विषयमा पनि छलफल गरेका थिए।
सामुदायिक वनलाई रोजगारी दिने र उत्पादनमुलक बनाउनुपर्छ : ओली,"काभ्रे : नेकपा एमाले अध्यक्ष केपि शर्मा ओलीले सामुदायिकस्तरमा संरक्षण गरिँदै आएको वन जंगल जोगाउन सबैले भूमिका खेल्नु पर्ने बताएका छ्न्। एमाले वन तथा वातावरण विभाग केन्द्रको आयोजना भएको बृहत वृक्षारोपण समारोहलाई सम्बोधन गर्दै ओलीले वनलाई जोगाउन सबैले जोड दिनुपर्ने बताएका हुन् । आफूले रोपेको बोटबिरुवा हुर्काउने जिम्मा आफैँलाई रहेको बताउँदे उनले विरुवा रोपेपछि जिम्मा स्थानीय नागरिकलाई दिएको समेत बताए। अहिलेको सामुदायिक वनले नेपालको अरु वन संरक्षण समितिभन्दा उत्कृष्ट काम गरेको बताए। वनले विभिन्न भूगोल र मौसम अनुसारको फलफूल र ल्वाङ, स्याउ, कटहर, आँप र डालेघाँसहरु लगायतका आम्दानी गर्न सकिने बिरुवाहरू रोपेर रोजगारी दिने र उत्पादनमुलक वन बनाउन सक्नुपर्ने उनको भनाई छ। वनलाई बहुआयामिक र बहु उपयोगी र उद्देश्य राखेर संरक्षण गरिनुपर्ने बताए । वन दिवसको अवसरमा धुलिखेल नगरपालिका२ का पुर्व वडा अध्यक्ष स्व राजन कोइराला स्मृति पार्कमा २ सय ७७ घर परिवारको संरक्षणमा रहेको ५८ हेक्टरमा बृहत वृक्षारोपण गरिएको हो ।"
सांसद शर्मा यसकारण परे पक्राउ,"काठमाडौं : नेपाली कांगेसका सांसद सुनिल शर्मा पक्राउ परेका छन्। उनलाई प्रहरीको केन्द्रीय अनुसन्धान व्युरो (सिआईबी)ले बिहीबार पक्राउ गरेको हो। शैक्षिक प्रमाणपत्र नक्कली रहेको आशंकमा व्युरोको टोलीले पक्राउ गरेको प्रहरीले जानकारी दिएको छ। प्रहरीका प्रवक्ता कुवेर कडायतले शैक्षिक प्रमाण पत्रमा गडबडी भएको बताए। 'शैक्षिक प्रमाणपत्रमा गडबडी देखिएपछि प्रहरीले पक्राउ गरेको हो। अब अनुसन्धान प्रक्रिया अघि बढ्छ,' अन्नपूर्णसँग उनले भने।"
प्रधानमन्त्री भ्रमणको बन्दोबस्ती मिलाउन माओवादी महासचिव गुरुङ चीन प्रस्थान,काठमाडौं : नकेपा माओवादी केन्द्रका महासचिव देव गुरुङ चीन प्रस्थान गरेका छन्। बिहीबार तिब्बत एयरलाइन्सको विमानबाट गुरुङ चीन गएका हुन्। प्रधानमन्त्री पुष्पकमल दाहालको चीन भ्रमणको बन्दोबस्ती गर्न उनी त्यसतर्फ गएका हुन्। प्रधानमन्त्री दाहालले सम्भावित एजेण्डाबारे छलफल गर्न उनलाई चीन पठाएको स्रोतले बताएको छ। सेप्टेम्बरको तेस्रो साता प्रधानमन्त्री दाहाल चीन भ्रमणमा जाने परराष्ट्रमन्त्री एनपी साउदले सार्वजनिक कार्यक्रममा बताउँदै आएका छन्। तर प्रधानमन्त्री दाहाल संयुक्त राष्ट्रसंघको महासभामा भाग लिन न्युयोर्कसमेत जानेछन्। सोही बेला चीन भ्रमणसमेत परेकाले व्यवस्थापनको चाँजोपाँजो मिलाउन महासचिव गुरुङ चीन गएको स्रोतको भनाइ छ। यसअघि माओवादी केन्द्रका उपाध्यक्ष अग्नि सापकोटा चीन भ्रमणका गएका थिए।
तामाङ मगर जातीको आन्दोलनमा धरपकड गर्ने प्रहरीमाथि कारबाही हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहालले तामाङमगर जातीको आन्दोलनमा धरपकड गर्ने प्रहरीमाथि कारबाही हुने बताएका छन्। बिहीबार काठमाडौंमा आयोजित कार्यक्रममा बोल्दै प्रधानमन्त्री दाहालले आन्दोलनमा धरपकड गर्ने सुरक्षाकर्मीमाथि कारबाही अघि बढाइसकेको जानकारी दिएका हुन्। 'हिजो मात्रै गृहमन्त्रालयलगायत सम्बन्धित प्रहरी अधिकृतलाई राखेर घटनाक्रमको समीक्षा गरिएको छ, 'उनले भने,' दोषीलाई कारबाही गर्ने प्रक्रिया अगाडि बढिसकेको छ।' प्रधानमन्त्री दाहालले आफ्नो भाषा, संस्कृतिमाथि अपमान हुने कुरा कसैलाई पनि सह्य नहुने बताए। उनले तामाङमगर समुदायको आन्दोलनमा प्रहरीले ज्यादति गरेको भन्दै उनीहरूमाथि कडा कारबाही हुने बताए। दाहालले कुनै पनि जाती,भाषा,संस्कृतिमाथि अपमानित भाषा प्रयोग गर्नु सहन नसक्ने कुरा भएको बताए। प्रधानमन्त्री दाहालले अधिवक्ता भगवती पाण्डेको विवादास्पद अभिव्यक्तिप्रति सरकार गम्भीर रहेको बताए। एक टेलिभिजन अन्तर्वाताका क्रममा अधिवक्ता पाण्डेले तामाङ,मगरलगायत समुदायमा दाजुबहिनीबीच विवाह हुने र जसका कारण समाजमा अपराध फैलिएको अभिव्यक्ति दिएकी थिइन्। विवादास्पद अभिव्यक्ति दिने पाण्डेलाई तत्काल पक्राउ गरी कानुनी दायरमा ल्याउन माग गर्दै तामाङ र मगर समुदायका व्यक्तिहरूले जिल्ला प्रहरी परिसर टेकुमा प्रदर्शन समेत गरेका थिए। सोही क्रममा केही व्यक्तिलाई पक्राउ गरिएको थियो। पक्राउ परेका महिलालाई भने प्रहरीले कोठाभित्र लगेर यातना समेत दिएको थियो। पाण्डेको अभिव्यक्तिले तामाङ समुदायको अपमान गरेको र जातीय स्वाभिमानमा चोट पुर्याएको भन्दै ७७ जिल्लाका प्रशासन कार्यलयमा ज्ञापनपत्र समेत बुझाएका थिए। वादास्पद अभिव्यक्ति दिएकी पाण्डेविरुद्ध तामाङ मगरलगायतको समूहले उजुरी दिएपछि पक्राउ परेकी थिइन्। प्रहरीले उनीमाथि अनुसन्धान अघि बढाउन काठमाडौं जिल्ला अदालतबाट अनुमति मागेको थियो। तर, जिल्ला अदालतले उनलाई हिरासतमा राख्न अनुमति नदिएपछि पाण्डे रिहा भएकी थिइन्। उनको अभिव्यक्तिप्रति रुष्ट भएका मगर तामाङ समुदायका व्यक्तिहरू आन्दोलित छन्।"
पार्टीले गरेका कामलाई जनतालाई अनुभूति हुनेगरी प्रचार प्रसार गरौं : नेता सिंह,काठमाडौं : नेपाली कांग्रेसका नेता प्रकाशमान सिंहले समयपरिस्थीति अनुसार चल्न नसके आगामी दिनमा कांग्रेसलाई गाह्रो पर्न सक्ने बताएका छन्। बिहीबार काठमाडौंमा आयोजित नेपाली कांग्रेस काठमाडौं प्रदेश १ ख र वडा नम्बर ३१ को संयुक्त सम्मेलनमा नेता सिंहले कांग्रेस पुरानो पार्टी भएकाले इतिहासको मात्रै कुरा गरेर नपुग्ने भन्दै समयपरिस्थीति अनुसार चल्न नसके आगामी दिनमा कांग्रेसलाई गाह्रो पर्न सक्ने बताएका हुन्। उनले जनताको गुमेको अधिकार फिर्ता ल्याएर कांग्रेसले परिवर्तनको नेतृत्व गरेकाले पार्टी गरेका कामलाई जनताले अनुभूति हुने गरि प्रचार प्रसार गर्नुपर्ने धारणा राखे। नेता सिंहले कांग्रेसका गतिविधि निकै खर्चिलो हुन थालेको भन्दै यसमा पनि सुधार गर्नुपर्ने बताए । पार्टीभित्र एकअर्कालाई दोष लगाएर कोहि पनि बलियो हुन नसक्ने भन्दै उनले पार्टीभित्रको विमतिलाई औपचारिक तथा अनौपचारिक बैठकमा छलफल गर्नुपर्ने जिकिर गरे। नेता सिंहले पार्टी नेता तथा कार्यकर्ताहरु विधिपद्धति अनुसार हिड्नुपर्ने र जिम्मेवारबोधका साथ अघि बढ्नुपर्ने बताए।
देउवाले बोलाए कांग्रेस संसदीय दलको बैठक,काठमाडौं : नेपाली कांग्रेसका सभापति शेरबहादुर देउवाले संसदीय दलको बैठक बोलाएका छन्। संसदमा जारी रहेको गतिरोध र पछिल्लो राजनीतिक विकासक्रमको विषयमा छलफल गर्न शुक्रबार दिउँसो बैठक बोलाइएको सभापति देउवाका स्वकीय सचिव भानु देउवाले जानकारी दिए। भन्सारकै गोदाममा इलेक्ट्रिक सिगरेट (भेप) साटफेर गरेर सुन तस्करी गरेको प्रकरणमा माओवादी केन्द्रका उपाध्यक्ष तथा पूर्वसभामुख कृष्णबहादुर महरालाई पक्राउ नगरेको र १०० किलो सुन प्रकरणमा पनि माओवादी नेतृत्व संलग्न भन्दै प्रमुख प्रतिपक्ष दल एमालेले छानबिनको माग गर्दै निरन्तर संसद अवरुद्ध गरेको छ। हालको अनुसन्धान प्रक्रियाबाट निष्कर्षमा पुग्न नसकिने भन्दै एमाले र राप्रपाले तस्करी भएको सुन प्रकरणको अनुसन्धान गर्न उच्चस्तरीय छानवीन समिति वा न्यायिक आयोग गठन गर्नुपर्ने बताउँदै आएको छ। उच्चस्तरीय छानवीन समिति गठनको विषयलाई लिएर सत्ता पक्षका सांसदहरु पनि पक्षविपक्षमा उभिएका छन्। संसद बैठकमा एमाले सांसद योगेश भट्टराईले छानवीन समिति गठन गर्ने नगर्ने भन्ने विषयमा दलको ह्वीप नलगाई मतदान गराउन समेत सभामुखलाई आग्रह गर्दै आएका छन्। सुन प्रकरणको विषय र सदनको गतिरोध हटाउन बैठकमा छलफल हुनेछ। यता गौर हत्याकाण्डका पीडितसँग सरकारले पाँच बुँदे सम्झौता गरेपछि जसपा अध्यक्ष उपेन्द्र यादवले देउवालाई भेटेर सरकार छाड्नेसम्मको चेतावनी दिएका थिए।
निर्माण कार्यका फाइल महिनौंसम्म अड्किने परिपाटीको अन्त्य गर्छु : मन्त्री गुरुङ,"काठमाडौं : शहरी विकास मन्त्री सीता गुरुङले माथिल्लो निकायमा पठाइने फाइलहरु महिनौंसम्म अड्किने परिपाटीको तत्काल अन्त्य हुने बताएकी छन्। तत्लो निकायबाट निर्माण कार्यका लागि पठाएका फाइल माथिल्लो निकायमा अड्किने परिपाटी बढेको गुनासो आएको भन्दै त्यसलाई तत्काल अन्त्य गर्ने बताएकी हुन्। उनले शहरी विकास मन्त्रालयको क्षेत्राअधिकार प्रष्ट पार्न कम्तिमा पनि १० वटा इन्डिकेटरको निर्माण गर्न कार्यमा लाग्ने बताउँदै मन्त्रालय अन्तर्गतका निकायहरुको क्षेत्राअधिकार पनि स्पष्ट पारिने बताइन्। काठमाडौं उपत्यकाभित्र ल्याण्डपुलिङको नाममा नागरिकहरुको जग्गा धेरै समयदेखि रोकेर राख्नु जायज नभएको उनको भनाई छ। ६७ वर्षदेखि ल्याण्डपुलिङको नाममा नागरिकहरुको जग्गा रोकेर राख्नु नहुने बताउँदै उनले तत्काल निकास दिनुपर्ने धारणा राखिन्। मन्त्री गुरुङले ल्याण्डपुलिङ गर्न नसक्ने भए तत्काल निकास दिन निर्देशन दिइन्। शहरी विकास मन्त्रालय स्तरीय विकास समस्या समाधान उपसमितिको बैठकलाई सम्बोधन गर्दै मन्त्री गुरुङले विगतका कमीकमजोरीलाई बेलैमा सुधार गरेर आगामी वर्ष प्रगति वृद्धि गराउने कार्यमा लाग्न मन्त्रालय अन्तर्गत कर्मचारीहरुलाई निर्देशन दिइन्। मन्त्रालयबाट गर्नुपर्ने काम गर्न म प्रतिबद्ध छु, उनले भनिन्समस्याबाट चिन्तित भएर अगाडि बढन सकिदैन, कर्मचारीहरुले पनि समस्या मात्र देखाउने होइन, समाधान गर्ने कार्यमा लाग्नु पर्छ। अधिकार सम्पन्न बागमती सभ्यता एकीकृत विकास समिति र काठमाडौं उपत्यका विकास प्राधिकरणको नदी पूर्वाधार निर्माणको विषयमा क्षेत्राअधिकार स्पष्ट गरी कार्य विभाजन गरिने मन्त्री गुरुङको भनाई छ।"
कांग्रेस सांसद सुनिल शर्मा पक्राउ,"काठमाडौं : नेपाली कांग्रेसका सांसद सुनिल शर्मा पक्राउ परेका छन्। प्रहरीको केन्द्रीय अनुसन्धान व्युरोले सांसद शर्मालाई पक्राउ गरेको प्रहरी स्रोतले बताएको छ। पक्राउको कारण भने खुलेको छैन। शर्मा मोरङबाट प्रत्यक्षमा निर्वाचित सांसद हुन्। कांग्रेस नेता अजयबाजु सिवाकोटीले पनि शर्मा पक्राउ परेको पुष्टि गरेका छन्। शर्मा पक्राउ परेपछि सिवाकोटीले सामाजिक सञ्जालमा आक्रोश पोखेका छन्। 'केही दिनदेखि सुन तस्करीको विषयमा बोल्दै आएका सांसद सुनिल शर्मालाई सीआईबी लगाएर नै पक्राउ गराएर सरकारले के गर्न खोजेको हो? संसद चलिरहेको बेला बहालवाला सांसदलाई पक्राउ गर्न के सभामुखले स्वीकृति दिएका हुन्? कि सुन तस्करीको विषयमा उठान भइरहेको आवाज रोक्ने प्रयासमा सबै तप्का एकजुट भएका हुन्?,' उनले प्रश्न गरेका छन्।"
मन्त्री र सचिवलाई प्रधानमन्त्रीको प्रश्न तपाईँहरूको नियतमा खोट छ कि कार्यदक्षताको कमी?,"काठमाडौं : प्रधानमन्त्री पुष्पकमल दाहालले परम्परागत कार्यशैलीमा नअल्झिन संघीय मन्त्री र सचिवहरूलाई निर्देशन दिएका छन्। सरकारका मन्त्रीहरूबीच कार्यसम्पादन सम्झौता हस्ताक्षर कार्यक्रममा उनले मन्त्री र सचिवबाट आफूले गम्भीरता र गतिशीलता अपेक्षा गरेको बताए। 'अब यसरी नै परम्परागत कार्यशैलीमा अल्झिने छुट हामीलाई छैन। सधैंभरि सेतो सर्ट र नीलो कोटप्रति संशय, सरकारले केही गर्न सक्दैन भन्ने जननिराशा र यस्तै हो, यस्तै चल्छ भन्ने मानसिकता र कार्यशैलीको बोझ बोकेर हामी हिँडने कि, परिवर्तन सम्भव छ, यही सरकार, यही कर्मचारीतन्त्र र यिनै संरचनाबाट परिवर्तन सम्भव छ भन्ने प्रमाणित गरेर देखाउने?,' उनले प्रश्न गरे। नेपाली समाजलाई नयाँ गतिमा, नयाँ बेगमा रूपान्तरणतर्फ लैजान खोजेको भन्दै उनले परम्परागत सोच, कार्यप्रणाली र प्रवृत्तिले मुलुकलाई थप गतिशील बनाउन नसकिने बताए। 'म प्रश्न गर्न चाहन्छु, के हामीले हाम्रो प्रणाली सुधार गर्ने सामर्थ्य राख्न सक्दैनौं? के हामी यथास्थितिबाट माथि उठ्न सक्दैनौं? युगौंदेखि जरा गाडेर बसेको सामन्तवादी व्यवस्था त हामीले परास्त गर्न सक्यौं भने हामी आफैंले कार्यान्वयन गर्न तयार गरेका र स्रोतसाधन तय भएका योजना तथा कार्यक्रमसमेत हामीले किन सम्पन्न गर्न सकिरहेका छैनौं। कि हाम्रो नियतमा नै खोट हुनुपर्यो कि हामीसँग कार्यान्वयन गर्ने कार्यदक्षताको कमी छ भन्ने स्वीकार गर्नुपर्यो।' नेपालको कर्मचारीतन्त्र समकालीन अन्य मुलुकका कर्मचारीतन्त्रसँगको समकक्षतामा अव्वल र सक्षम रहेमो भन्दै उनले तदर्थवादी शैलीले काम गर्ने या परिवर्तनको वेगलाई आत्मसात गर्ने भन्ने मुख्य कुरा भएको उनको भनाइ छ। बिहीबार प्रधानमन्त्री तथा मन्त्रिपरिषदको कार्यालय सिंहदरबारमा आयोजित आर्थिक वर्ष २०७९८० को वार्षिक कार्यक्रम कार्यान्वयन कार्ययोजनाको समीक्षा तथा आर्थिक वर्ष २०८०८१ को वार्षिक कार्यक्रम कार्यान्वयन सम्बन्धमा सम्माननीय प्रधानमन्त्री र माननीय विभागीय मन्त्रीहरूबीच हुने कार्यसम्पादन सम्झौता हस्ताक्षर कार्यक्रममा प्रधानमन्त्री र संघीय मन्त्रीहरूबीच कार्यसम्पादन सम्झौता भएको हो। कार्यसम्पादन सम्झौता हस्ताक्षर कार्यक्रममा प्रधानमन्त्रीसँग संघीय सरकारका २१ वटा मन्त्रालयका मन्त्रीहरूले आफ्नो मन्त्रालयले गर्ने कामको कार्यसूचिसहित सम्झौतापत्र तयार पारी उक्त सम्झौतापत्रमा हस्ताक्षर गरिएको हो।कार्यसम्पादन सम्झौतामा प्रत्येक मन्त्रालयले गरेको कामको अलगअलग कार्यसूची तयार पारिएको छ। सम्झौतापत्रमा हासिल गर्नुपर्ने नतिजा सूचक राखिएको छ, जसमा नतिजा सूचक, भार, इकाइ, आर्थिक वर्ष २०७९०८० को समग्र स्थिति र आर्थिक वर्ष २०८००८१ को लक्ष्य निर्धारण गरिएको छ। कार्यसम्पादन सम्झौताको समयावधि १ वर्ष तोकिएको छ। यस सम्झौता अवधिभरमा मन्त्रीको पद रिक्त भएमा सो पदको कार्यभार सम्हाल्ने वा नयाँ नियुक्त हुने मन्त्रीले यस सम्झौताबमोजिमको बाँकी काम गर्नुपर्ने व्यवस्था सम्झौतापत्रमा उल्लेख छ। प्रधानमन्त्रीको निर्देशन (पूर्णपाठ)सर्वप्रथम, बार्षिक कार्यक्रम कार्यान्वयनको समिक्षा तथा कार्यसम्पादन सम्झौता हस्ताक्षर कार्यक्रममा सहभागी माननीय उपप्रधानमन्त्री, मन्त्री र नेपाल सरकारका सबै तहका पदाधिकारीहरूलाई हार्दिक धन्यवाद व्यक्त गर्दछु। मेरो नेतृत्वमा मिति २०७९ पुस ११ गते सरकार गठन भई कार्यप्रारम्भ भएको पनि साढेसात महिना भइसकेको छ। यस अवधिमा सरकारले अर्थतन्त्रको पुनरुत्थान, सार्वजनिक सेवा प्रवाहमा सुधार, सामाजिक न्याय, सुशासन र समृद्धिलाई केन्द्रमा राखी आफ्ना सम्पूर्ण शक्ति र सामथ्र्यलाई देश र जनताको हितमा परिचालन गर्न जोड दिँदै आएको छ। यसबाट समाजका सबै क्षेत्रमा सकारात्मक भाष्य र सरकारप्रतिको भरोसा बढेर गएको छ। सुशासनको प्रत्याभूति जनताले गर्ने अवस्था सिर्जना भएको छ। मेरो नेतृत्वमा सरकार गठन भएलगत्तै बसेको पहिलो मन्त्रिपरिषद्को बैंठकबाट सार्वजनिक खर्चमा मितव्ययिता कायम गर्ने, नागरिकलाई प्रदान गरिँदै आएका आधारभूत सेवा विशेषतः राष्ट्रिय परिचयपत्र, राहदानी, सवारी चालक अनुमति पत्र लगायतका सेवाप्रवाहलाई सरल, पहुँचयोग्य र झन्झटमुक्त गराउने तथा विकाससम्वन्धी काममा तीव्रता दिन छुट्टै कानून कार्यान्वयनमा ल्याउने लगायत सुशासन, सेवाप्रवाह र विकासमा रहेका संरचनागत अवरोधहरू हटाउनेसँग सम्वन्धित निर्णय भएको स्मरण गराउन चाहन्छु। यसैगरी मैले २०७९ पुस १८ र १९ गते नेपाल सरकारका सबै मन्त्रालय तथा केन्द्रीय स्तरका कार्यालयहरूका सचिव र कार्यालय प्रमुखहरूसँग छलफलका क्रममा विभिन्न मन्त्रालय तथा निकायहरूबाट तत्कालै कार्यान्वयनमा ल्याउनुपर्ने, सेवा प्रवाहलाई चुस्त बनाउने तथा विकास निर्माणलाई गति दिने सम्बन्धमा नतिजा देखिने गरी सुधार ल्याउन समेत निर्देशन दिएको थिएँ। मबाट निर्देशन भएका विषय, गत आर्थिक वर्षको नीति तथा कार्यक्रम र बजेट कार्यान्वयनका लागि तयार गरिएको कार्ययोजनाअनुरूप मन्त्रालय तथा निकायहरूबाट भएका कामहरूबाट आआफ्नो क्षेत्रमा सुधारका सांकेतिक प्रतिविम्वहरू देखिएका छन्। तर पनि यतिमा सन्तुष्ट हुने अवस्था भने छैन। गत आर्थिक वर्षको योजना र कार्यप्रणालीमा उत्साहजनक सुधार हुन नसकेको यथार्थ हामीसामु छ। हाम्रो कार्यसम्पादन स्तर कमजोर हुनुको कारण के हो ? कार्यशैली वा कार्यप्रणालीमा समस्या हो वा कानुनी तथा प्रक्रियागत झन्झटको कारणले हो, यसको ठोस पहिचान र गहन विश्लेषण आवश्यक रहेकोमा म पुनस् जोड दिन चाहन्छु। म प्रश्न गर्न चाहन्छु के हामीले हाम्रो प्रणाली सुधार गर्ने सामथ्र्य राख्न सक्दैनौँ ? के हामी यथास्थितिबाट माथि उठ्न सक्दैनौँ ? युगौंदेखि जरा गाडेर बसेको सामन्तवादी व्यवस्था त हामीले परास्त गर्न सक्यौं भने हामी आफैले कार्यान्वयन गर्न तयार गरेका र स्रोतसाधन तय भएका योजना तथा कार्यक्रमसमेत हामीले किन सम्पन्न गर्न सकिरहेका छैनौँ । कि हाम्रो नियतमा नै खोट हुनुपर्यो कि हामीसँग कार्यान्वयन गर्ने कार्यदक्षताको कमी छ भन्ने स्वीकार गर्नुपयो। जबकि अवस्था यो कदापि होइन । नेपालको कर्मचारीतन्त्र समकालीन अन्य मुलुकका कर्मचारीतन्त्रसँगको समकक्षतामा अव्वल र सक्षम छ। प्रश्न फेरि पनि तदर्थवादी शैलीले काम गर्ने या परिवर्तनको वेगलाई आत्मसात गर्ने या नगर्ने भन्ने हो। अब यसरी नै परम्परागत कार्यशैलीमा अल्झिने छुट हामीलाई छैन। सधैभरि सेतो सर्ट र नीलो कोटप्रति संशय, सरकारले केही गर्न सक्दैन भन्ने जननिराशा र यस्तै हो, यस्तैं चल्छ भन्ने मानसिकता र कार्यशैलीको बोझ बोकेर हामी हिँडने कि परिवर्तन सम्भव छ, यही सरकार, यही कर्मचारीतन्त्र र यिनै संरचनाबाट परिवर्तन सम्भव छ भन्ने प्रमाणित गरेर देखाउने ? हामी नेपाली समाजलाई नयाँ गतिमा, नयाँ बेगमा रूपान्तरणतर्फ लैजान खोजिरहेका छौँ। हाम्रा परम्परागत सोच, कार्यप्रणाली र प्रवृत्तिले मुलुकलाई थप गतिशील बनाउन सकिँदैन। यो विषयमा तपाईहरूको गम्भीरता र गतिशीलताको मैले अपेक्षा गरेको छु। हामीले योजनावद्व विकास थालनी गरेको आधा शताव्दीभन्दा बढी व्यतित हुँदा पनि परिणाम र प्रतिफलमा सारभूत रूपमा उपलब्धी हासिल गर्न सकेका छैनौँ। बहुसंख्यक जनताले विकासको अनुभूति आफ्नै जीवनसँग दाँजेर गर्न सकेका छैनन। आज कूल जनसंख्याको झण्डै २० प्रतिशत जनता विदेशमा गएर निम्नस्तरको रोजगारीमा आश्रित हुनुपरेको तीतो अवस्था छ। विकास र जनताको आयस्तर बढाउन प्रशस्त साधनस्रोतहरू परिचालन गरिए पनि लगानी र प्राप्त प्रतिफलबीच तादाम्यता मिलेको देखिँदैन। तसर्थ, संघीय प्रणालीअनुरूप विकास योजनाका लक्ष्यलाई बढी वास्तविक र विश्वसनीय बनाउन र लक्ष्यअनुरूपको प्रतिफलका लागि विद्यमान विकासका संरचनात्मक अवरोधहरूको पहिचान, रूपान्तरणसहित मुलुकमा जनताको मुहारमा कान्ति ल्याउन सक्ने विकासको नयाँ मोडेल तयार गर्न जरूरी छ। यसका लागि सबै निकायहरूलाई निर्देश गर्दछु। कुनै पनि मुलुकको शासकीय प्रणाली आफैमा उत्कृष्ट हुँदैन । विभिन्न परिवेश र पात्रका कारण सवल र दुर्वल पक्षहरू सिर्जना हुन्छन्। हाम्रो शासकीय प्रणाली कार्यान्वयन गर्ने हरेक संयन्त्रहरूले निहित व्यक्तिगत स्वार्थ अर्थात कन्फ्लििक्ट अफ इन्ट्रेष्टबाट माथि उठेर मुलुकको बृहत्तर हितमा सीप, क्षमता र सोचलाई दृढ संकल्पसहित लगाउने हो भने नेपाललाई विकसित मुलुकको दाँजोमा पुर्याउन धेरै समय लाग्दैन। सुशासन, सामाजिक न्याय र समृद्विको यात्राका लागि हाम्रा शासकीय संयन्त्रहरू चुस्तदुरूस्त हुनैपर्छ। सरकारका भ्रष्टाचार विरोधी अभियान र कदमबाट पछिल्लो समयमा राज्य दोहनकर्ता र तस्करहरू तर्सिएका छन्, अत्तालिएका छन्। मुलुकको विकास तथा समृद्विको ठूलो रोग भ्रष्टाचार उन्मूलनका लागि सरकारले अझै सशक्त कदम चाल्नेछ। यसका लागि सबैको सहयोग र समर्थनको अपेक्षा गरेको छु। आजै म र माननीय मन्त्रीहरूबीच वार्षिक लक्ष्य किटानीसहित कार्यसम्पादन सम्झौता भएको छ। वर्तमान सरकारले जिम्मेवारी सम्हालेपछि यो स्वयंमा नयाँ अभ्यास हो र यसले यहाँहरूलाई थप जिम्मेवार हुन मद्दत पुयाउने आशा लिएको छु। माननीय मन्त्रीहरू र सचिव तथा विभागीयस्तरमा समेत कार्यसम्पादन सम्झौता भइसकेको छ। कार्यसम्पादनको नतिजा नै यहाँहरूलाई चुनौतीपूर्ण र महत्वपूर्ण जिम्मेवारी दिने, जिम्मेवारीको निरन्तरता दिने, पुरस्कृत वा कारबाही गर्ने आधार हुने कुरा स्पष्ट पार्न चाहन्छु। विगतका कार्ययोजनाको कार्यान्वयनबाट शिक्षा लिँदै चालु आवको कार्ययोजना कार्यान्वयनलाई गति दिई राज्यले आम नागरिकलाई उपलब्ध गराउने सार्वजनिक सेवा छिटो छरितो, गुणस्तरीय र लागत किफायती हुने किसिमले सेवा प्रवाह हुने व्यवस्था मिलाई सेवा प्रवाहमा जनताले अनुभूति गर्न सक्नेगरी सुधार गर्न फेरि पनि म सबै माननीय मन्त्रीहरू, सचिवहरू र विभागीय प्रमुखहरूलाई निर्देशन दिन चाहन्छु। अब विगतमा जस्तो यो वा त्यो बहानामा आफूलाई सुम्पिएको कार्यसम्पादन अनुरूपको कार्यमा ढिलाइ गर्ने छुट कसैलाई छैन। कार्ययोजनामा उल्लेख भएअनुसार प्रगति हासिल गर्ने मन्त्री, सचिव, विभागीय तथा आयोजना प्रमुखलाई पुरस्कृत गर्ने र लक्ष्यअनुसार प्रगति हासिल नगर्नेलाई सोही अनुसार अभिलेख राखी जिम्मेवारी फेरबदल गर्नेतर्फ सरकारले आवश्यक कदम चाल्नेछ भन्ने कुरामा म सबैको ध्यानाकर्षण गर्न चाहन्छु। अब तपाईंहरूको कार्यसम्पादनको मूल्याङ्कनको आधार तपाईंले मासिक रूपमा हासिल गरेको गुणात्मक प्रगतिसहितको मासिक रिपोर्ट कार्ड (  ) हुने कुरा म स्पष्ट पार्दछु। आयोजना कार्यान्वयनमा नेतृत्वको ठूलो भूमिका हुन्छ। कार्यान्वयनमा उत्पन्न हुने बाधा अड्चन फुकाउने र अन्तरनिकाय समन्वयको दायित्व पनि मूलतः नेतृत्वको नै हो। अतः म सबै माननीय मन्त्री, सचिव तथा विभागीय प्रमुखहरू र आयोजना प्रमुखलाई आफूमातहतका आयोजनाहरु निर्दिष्ट तोकिएको समयमै सम्पन्न गर्न र प्रभावकारी कार्यान्वयनमा पूर्ण उत्तरदायित्व वहन गर्दै नतिजा हासिल हुने गरी कार्यसम्पादन गर्न निर्देश गर्दछु। तपाईंहरूको स्तरबाट फुकाउन नसकिएका समस्या फुकाउन र समस्याको हल पहिल्याउन म सदैव तयार छु। जग्गा प्राप्ति, वनक्षेत्रको उपयोग तथा वातावरणीय प्रभाव मूल्याङ्कन प्रतिवेदनको यथाशीघ्र स्वीकृति, पर्याप्त स्रोतको व्यवस्था, क्षमतायुक्त जनशक्तिको व्यवस्था समयमै नहुँदा तथा आयोजना प्रमुखहरूको निरन्तरता नहुनाले आयोजनाको समयमै कार्यान्वयन नहुने समस्या देखिएको छ। यस्ता समस्याहरू बारम्बार पुनरावृत्ति हुन नदिन वस्तुपरक विश्लेषण गर्न टड्कारो आवश्यकता छ। यसैगरी पूर्व तयारीबिनाका आयोजनामा रकम विनियोजन गरिहाल्ने, निर्णय प्रक्रियामा जोखिम लिन नचाहने र कानुनी झन्झट देखाउने, टेबुल टेबुलको शासन गर्न रमाउने तथा अन्तरसमन्वय गर्न नरुचाउने हाम्रो शासकीय प्रवृत्तिमा तत्काल सुधार गर्न जरुरी छ। यसका लागि म सबैलाई निर्देश गर्दछु। विकासलाई बाधा पुयाउने तत्वहरूको समयमै पहिचान गरी नीतिगत तथा संस्थागत सुधारका कार्यहरूलाई अघि बढाउन र आयोजनामा सिर्जना हुनसक्ने समस्याको तत्कालै समाधान गर्नेगरी प्रभावकारी व्यवस्था मिलाउन सबै माननीय मन्त्री, सचिव तथा आयोजना प्रमुखहरूलाई आग्रह गर्दछु। साथै, यस कार्यालयका सम्बन्धित विषयक्षेत्र हेर्ने सचिवलाई पनि अन्तरनिकाय समन्वय र सहजीकरण गरी आयोजनालाई निर्धारित लागत, गुणस्तर र समयमै सम्पन्न गरी अपेक्षित नतिजा हासिल गर्नसक्ने वातावरण सुनिश्चित गर्न र मलाई यस विषयमा नियमित रिपोर्टिङ्ग गर्नका लागि थप क्रियाशील हुन म आग्रह गर्दछु। विकास निर्माणको काममा समयमै निर्णय नगर्ने र अन्तरनिकाय समन्वय गर्नुपर्ने विषयमा आवश्यक तदारुकता नलिने प्रवृत्ति नै अहिलेको मूख्य चुनौती रहेको छ। यस प्रणालीलाई अन्त्य गर्नैपर्छ। प्रचलित ऐन, नियमको परिधिभित्र रही निर्णय गर्न कसैले हिचकिचाउनु हुँदैन, पर्दैन पनि। कुनै पनि सार्वजनिक पदाधिकारीले असल नियतले गरेको निर्णयको बचावट गर्न र त्यस्तो कर्मचारीको संरक्षण गर्न म सदैव प्रतिबद्ध छु। त्यसैगरी आयोजना प्रमुखहरूलाई निश्चित अवधि नपुगी गरिने सरुवाले पनि आयोजना कार्यान्वयन प्रभावित भएको छ। अतः निश्चित अवधि नपुगी आयोजनाका प्रमुख तथा अन्य कर्मचारीहरूलाई सरुवा नगर्न र कार्यसम्पादनको वस्तुवादी र यथार्थपरक मूल्यांकन गरी राम्रो कार्यसम्पादन भएका आयोजना प्रमुखहरूलाई आयोजना सम्पन्न भएसम्म निरन्तरता दिन म सबै माननीय मन्त्री तथा सचिवहरूलाई निर्देशन गर्दछु। पुँजीगत खर्चको वृद्धि एवं विकास आयोजना र कार्यक्रमहरूको व्यवधानरहित सञ्चालनका लागि अर्थ मन्त्रालय, राष्ट्रिय योजना आयोग र विषयगत मन्त्रालयले संयुक्त रूपमा थप प्रयास गर्न आवश्यक देखिन्छ। आयोजना बैङ्कमा समावेश नभएका आयोजनामा रकम विनियोजन गर्ने प्रथालाई अन्त गरी सीमित स्रोतको महत्तम उपयोगबाट नतिजामूलक कार्यतर्फ पुँजीगत खर्च केन्द्रित गर्न आवश्यक छ। यसैगरी सङ्घ र प्रदेश तथा स्थानीय तहबाट सञ्चालन हुने आयोजनामा दोहोरोपना हुन नदिन र विभिन्न तहबीच आवश्यक समन्वय गरी आयोजना तर्जुमा तथा कार्यान्वयन गर्ने पद्धति अवलम्बन गर्न समेत म सबैलाई निर्देश गर्दछु। प्रदेश र स्थानीय तहको शासकीय क्षमता अभिवृद्धि गरी संविधानको कार्यान्वयन, विकास निर्माण एवं सेवा प्रवाहमा सुधार ल्याउन आवश्यक छ। तीन तहका सरकारबीचको समन्वय, पारस्परिक सहयोग र अन्तर्निर्भरता तथा अन्तरसम्बद्धतालाई थप सुदृढ तुल्याउने गरी तथा संघ, प्रदेश र स्थानीय तहहरूबीचको अधिकार र कार्यक्षेत्रमा रहेको द्विविधा र अस्पष्टतालाई उचित सम्बोधन गर्नेगरी कार्यविस्तृतीकरणको परिमार्जन कार्यलाई यथाशीघ्र टुङ्ग्याउन म निर्देश गर्दछु। जनताले यो सरकारबाट आफ्ना युगौँदेखिका सपना पुरा हुने अपेक्षा गरेका छन्। उपेक्षित उत्पीडित र समस्यामा परेका समुदाय अहिले यो सरकारले केही नयाँ गर्छ भन्ने भरोसामा छन्। त्यसैले जनताका भरोसालाई निराशामा रूपान्तरण हुन नदिन हामीहरूले नयाँ उर्जा र अठोटका साथ अघि बढ्नु जरुरी छ। तपाईहरुले पदीय जिम्मेवारीसँगै आफु पनि सेवाग्राही भएको गहिरो आत्मवोध गरेर सुशासन तथा जनमैत्री सेवा प्रवाहमा तल्लिन रहनुहुनेछ भन्ने मैले गहिरो विश्वास लिएको छु। अन्त्यमा, चालु आर्थिक वर्षको नीति तथा कार्यक्रम र बजेटको प्रभावकारी कार्यान्वयन गर्न तयार गरिएको वार्षिक कार्ययोजनाको समयबद्ध कार्यान्वयनमा जुट्न सबैलाई आग्रह गर्दै समृद्ध, सुशासन र सामाजिक न्याययुक्त नेपाल निर्माण गर्ने अभियानमा तपाईंहरू सबैबाट आवश्यक सहयोग उपलब्ध हुनेछ भन्ने विश्वासका साथ मेरो मन्तव्य यहीँ टुङ्ग्याउँदछु, धन्यवाद।"
उच्च गतिको एफटिटीएच इन्टरनेट सुरु,"काठमाडौं : नेपाल टेलिकमले एक गिगवाइट पर सेकेन्ड (जिबीपीएस) अथाएत् १००० मेगावाइट पर सेकेन्ड (एमबिपीएस)सम्म उच्च गति भएको फाइभर टु होम (एफटिटिएच) इन्टरनेट सेवा प्रारम्भ गरेको छ। यसअघि कम्पनीले १०० एमबिपीएससम्म उच्च गति भएको एफटिटीएच सेवा उपलब्ध गराइरहेकामा अब एकैपटक यति धेरै क्षमता भएको इन्टरनेट सेवा उपलब्ध गराएको हो। हाल कम्पनीले जिपोन प्रविधिमार्फत उपलब्ध गराइरहेको एनटी फाइबर इन्टरनेटमध्ये सबैभन्दा उच्च गति सय एमबिपीएस रहेकामा अब एक्सजिपोन प्रविधिमा आधारित उच्च गतिको इन्टरनेट सेवा उपलब्ध हुने भएको प्रवक्ता शोभन अधिकारीले जानकारी दिए। सेवा पाँच सय एमबिपीएस र एक जिबीपीएस गरी दुईवटा प्याकेजमा उलपब्ध हुनेछ। यसको डाउनस्ट्रिम क्षमता १० जिबीपीएस र अपस्ट्रिम क्षमता दुई दशमलव पाँच जिबीपीएस हुनेछ। प्रिमियम एफटिटीएच पाँच सय एमबिपीएसअन्तर्गत नेपाल टेलिकमको नेटवर्कभित्र अनलिमिटेड कल गर्न सकिनेछ भने अन्य नेटवर्कमा प्रतिमहिना तीन सय ५० मिनेट कल गर्न सकिनेछ। यो प्याकमा शून्य दशमलव पाँच टिबी डाटा प्रतिदिन प्रयोग गर्न सकिनेछ। प्रिमियम एफटिटीएच एक जिबीपीएसअन्तर्गत नेपाल टेलिकमको नेटवर्कभित्र अनलिमिटेड कल गर्न सकिनेछ भने अन्य नेटवर्कमा प्रतिमहिना पाँच सय मिनेट कल गर्न सकिनेछ। यो प्याकमा एक टिबी डाटा प्रतिदिन प्रयोग गर्न सकिनेछ। दुवै प्याकेजमा एउटा आइपिटीभी, सिपीइ र सेटटप बक्स तथा तीन सय मिटर ड्रप फाइबर निःशुल्क उपलब्ध हुनेछ। पाँच सय एमबिपीएसको प्रिमियम एफटिटीएच पाँच सय एमबिपीएस प्याकेज वार्षिक ८० हजार र एक जिबीपीएसको प्रिमियम एफटिटीएच एक जिबीपीएस प्याकेज वार्षिक एक लाख १० हजारमा उपलब्ध हुनेछ। यो सेवा वा अन्य एफटिटीएच सेवा प्राप्त गर्न चाहनुहुने मुलुकभरका सेवाग्राहीले १९८१ (१९८ मा डायल गरी प्राप्त सन्देशपश्चात फेरि १ डायल गरी)मा डायल गरेर आफूलाई आवश्यक पर्ने सेवा जडान तथा मर्मतका लागि दर्ता गर्न सकिने व्यवस्था छ। हालका लागि काठमाडौं उपत्यकामा यो सेवा उपलब्ध गराइएको छ। व्यावसायिक संस्थाहरू यो सेवा प्रयोगबाट लाभान्वित हुने नेपाल टेलिकमले अपेक्षा गरेको छ।"
आफ्नै छोरालाई हत्या गरी फरार रहेका व्यक्ति २० वर्षपछि पक्राउ,ढल्केवर(धनुषा) : कर्तव्य ज्यान मुद्दाका एक फरार प्रतिवादी धनुषा प्रहरीले २० वर्षपछि पक्राउ गरेको छ। पक्राउ पर्नेमा धनुषाको मिथिला नगरपालिका३ बस्ने ७० वर्षीय महेश महतो रहेको प्रहरीले जनाएको छ। उनलाई बिहीबार इलाका प्रहरी कार्यालय ढल्केवरबाट खटिएको प्रहरी टोलीले पक्राउ गरेको हो। महेशले २०६० साल मंसिर ४ गते आफ्नै छोरा सोलिदरलाई गम्छाले घाँटीमा बेरी घाँटी कसी हत्या गरेका थिए। घटनापश्चात् फरार रहेका महेशलाई पक्राउ गरी अनुसन्धान गरिरहेको जिल्ला प्रहरी कार्यालय धनुषाले जनाएको छ।
गोरखाको क्वार्ज क्रिस्टल गोरखामै राख्न मागपत्रको ओइरो,"गोरखा : गोरखामा भेटिएको बहुचर्चित रत्नपत्थर (क्वार्ज क्रिस्टल) गोरखामै राख्न स्थानीय सरकार तथा विभिन्न सामाजिक संघसंस्थाले माग गरेका छन्। गोरखा नगरपालिका७ स्थित राममाया शाहीको घरबाट गत असार १४ गते प्रहरीले बरामद गरेको सो रत्नपत्थर गोरखामै राख्न गोरखा नगरपालिका, गोरखा उद्योग वाणिज्य संघ, गुरुगोरक्ष धाम सिद्धाश्रम केन्द्र लगायतका संघसंस्थाले माग गरेका हुन्। खानी तथा भूगर्भ विभागले सो पत्थरलाई क्वार्ज क्रिस्टल भएको पुष्टि गरी विभागमा बुझाउन सिफारिस गरेलगत्तै यहाँका संघसंस्था तथा नागरिक अगुवाहरूले जिल्लाबाट बाहिर लान नहुने माग गरेका हुन्। खानी तथा भूगर्भ विभागको टोलीबाट स्थलगत तथा प्रयोगशाला परीक्षण गर्दा उक्त पत्थर महत्वपूर्ण खनिज भएकाले खानी तथा भूगर्भ विभागको जिम्मा लगाउनुपर्ने भनी रायसहितको प्रतिवेदन जिल्ला प्रशासन कार्यालयमा पेश गरेकोप्रति हाम्रो गम्भीर ध्यानाकर्षण भएको छ, गोरखा नगरपालिकाद्वारा जिल्ला प्रशासन कार्यालयमार्फत प्रधानमन्त्रीसमक्ष पेश गरिएको ध्यानाकर्षण पत्रमा भनिएको छ, उक्त बहुमूल्य रत्नपत्थर कुनै खनिज पदार्थ मात्र नभै देवताका रूपमा पूजा गर्दै आएको धार्मिक, सांस्कृतिक, ऐतिहासिक र आस्थाको विषयसंग सम्बन्धित भएकोले यसलाई अन्यत्र लैजाने विषयले यहाँको धार्मिक, सांस्कृतिक सद्भाव भड्किने तथा धार्मिक द्वन्द्वको सुरुवात हुने खतराप्रति यहाँका धार्मिक समूह, सामाजिक संघसंस्था तथा नागरिक समाजका प्रवुद्धवर्गले बारम्बार सचेत गराइरहेको विषयमा पनि यहाँको ध्यानाकर्षण गराउन चाहन्छौँ। सो पत्थरलाई अलौकिक शिलाका रूपमा पूजा हुँदै आएको भन्दै आस्थामाथि खेलवाड नगर्न नगरपालिकाले सचेत गराएको छ। राज्य एकीकरण अभियानका बेलादेखि नै समग्र राज्य र नेपालीलाई शक्ति प्रदान गर्ने प्रतीकका रूपमा सो शिलालाई पुजिँदै आएको भन्दै नगरपालिकाले यसलाई गोरखा बाहिर नलगी गोरखा दरवार, गोरखकाली मन्दिर वा गोरखा संग्रहालयमा राख्ने वातावरण बनाउन सुझाव दिएको छ। यस रत्नपत्थरलाई अलौकिक शक्तिका रूपमा पुजिँदै आएकाले यसलाई जिल्ला बाहिर पठाउँदा सनातनी धर्मावलम्बीहरूमा आघात पुग्नुका साथै गोरखाली, गोरखा भूमिको विरासत एवं अलौकिक सम्पत्ति, जो कुनै बहानामा गोरखा भूमिबाट बाहिर जाने वातावरण सिर्जना भएमा यहाँको सामाजिक, संस्कृतिक तथा धार्मिक सद्भाव भड्किनेतर्फ ध्यानाकर्षण गराउँदै आएकाले यस आस्थाको केन्द्रलाई गोरखा संग्रहालय, गोरखकाली मन्दिरमा राख्ने व्यवस्था मिलाउन र उक्त व्यवस्था मिलाउन गोरखा नगरपालिकाले के कस्तो सहयोग गर्नुपर्ने हो, सो सहयोग गर्न समेत तत्पर रहेको व्यहोरा जानकारी गराउँदछौँ। त्यसैले उक्त शिला यस जिल्लाबाट अन्यत्र लैजाने कार्य रोकी जिल्लाको उपयुक्त स्थानमा प्रतिस्थापन गरेर यहाँको ऐतिहासिक तथा धार्मिक सद्भाव जोगाउने व्यवस्था मिलाइदिन अनुरोध गर्दछौँ। मेयर कृष्ण राना, उपमेयर मसलीमाया थोकर र प्रमुख प्रशासकीय अधिकृत कमलप्रसाद पुनले बिहीबार प्रमुख जिल्ला अधिकारी दिनेशसागर भुसाललाई संयुक्त रूपमा सो ध्यानाकर्षणपत्र पेश गरेका थिए। सो ध्यानाकर्षण पत्र नगरपालिकाद्वारा प्रधानमन्त्री तथा मन्त्रीपरिषदको कार्यालय, गृहमन्त्रालय, उद्योग वाणिज्य तथा आपूर्ति मन्त्रालय, मुख्यमन्त्री तथा मन्त्रीपरिषदको कार्यालय, तथा सभामुख गण्डकी प्रदेश, जिल्लाबाट प्रतिनिधित्व गर्ने प्रतिनिधिसभा तथा प्रदेशसभाका सदस्य र खानी तथा भूगर्भ विभागको पनि ध्यानाकर्षण गरिएको छ। त्यस्तै गोरखा उद्योग वाणिज्य संघले बिहिबार प्रमुख जिल्ला अधिकारीमार्फत प्रधानमन्त्री तथा मन्त्री परिषदको कार्यालयसमक्ष पेश गरिएको ध्यानाकर्षण पत्रमा पृथ्वीनारायण शाहले राज्य एकीकरणका बेला शक्ति आर्जनका लागि प्रयोग गरेको सो रत्नपत्थरको बहुआयामिक महत्व रहेकाले यसलाई जिल्ला बाहिर लैजान नहुने उल्लेख गरिएको छ। सयौँ वर्ष प्राचीन सो बहुमूल्य रत्नपत्थर पृथ्वीनारायण शाहले विभिन्न राज्य एकीकरण गर्न जाँदा सँगै लिएर जाँदा शक्ति प्राप्त हुने हुँदा सँगै लिएर हिँडेको भन्ने किंवदन्ती छ, संघका अध्यक्ष कृष्णकुमार श्रेष्ठद्वारा हस्ताक्षरित सो ध्यानाकर्षण पत्रमा भनिएको छ, राष्ट्रनिर्माताले आफ्नो जीवनको अन्तिम समयमा नुवाकोट देवीघाटबाट उक्त विरासत बोकेको पत्थर गोरखा पुर्याउने आदेश दिएअनुसार बाघवीर शाही र गणेशमान शाहीको जिम्मामा उनीहरूको घरसम्म आइपुगेको इतिहास छ। त्यस्तो महत्वपूर्ण ऐतिहासिक पत्थर गोरखाबाट बाहिरिएमा एकातर्फ गोरखाको इतिहासको महत्वसमेत नष्ट हुने छ भने, अर्कातिर धार्मिक, सांस्कृतिक अवस्थामासमेत खलल पुग्ने हुँदा उक्त पत्थर गोरखा दरबार, गोरखकाली मन्दिर वा गोरखा संग्रहालयमा सुरक्षितपूर्वक राख्ने वातावरण मिलाइदिनुहुन अनुरोध गरिन्छ। संघका अध्यक्ष श्रेष्ठ, वरिष्ठ उपाध्यक्ष भगवानबाबु मास्केलगायतले संयुक्त रूपमा सो ध्यानाकर्षण पत्र पेश गरेका हुन्। साथै गुरु गोरक्षधाम सिद्धाश्रम केन्द्र गोरखाले पनि प्रमुख जिल्ला अधिकारीलाई ध्यानाकर्षण पत्र बुझाउँदै अलौकिक सम्पत्तिको रक्षाको लागि यथाशीघ्र निर्णय गरिदिन माग गरेको छ। उक्त शिलालाई चन्द्रमान शाहीको पुर्खाले आफ्नो कुल देवता मानी पूजा गर्दै आएको र उक्त शिला दरौदी नदी कटाउन हुदैन भन्ने भनाइ समेत रहेको बताइएको छ। विभिन्न वहाना बनाई उक्त ढुंगा गोरखाबाट बाहिर जाने वातावरण सिर्जना गरेमा अनिष्ठ समेत हुनसक्ने सिद्धाश्रम केन्द्रले जनाएको छ। सो संस्थाले पिता पुर्खाको समयदेखि पूजा गर्दै आएको सो पत्थर जिल्लाभित्रै राखी नियमित पूजा गर्ने वावरण मिलाइदिन आग्रह गरेको छ। गत असार १४ गते गोनपा७ स्थित एक घरबाट प्रहरीले ५४ किलो तौलको उक्त ढुंगा बरामद गरेको थियो। अवैध रूपमा किनबेच हुन लागेको सूचनाका आधारमा ढुंगा बरामद गरिएको प्रहरीले जनाएको छ। उक्त ढुंगा केहीदिनअघि खानी तथा भूगर्भ विभागको विज्ञ टोलीले प्रयोगशाला परीक्षण गरी बहुमूल्य पत्थर क्वार्ज क्रिस्टल भएको पुष्टी गरेको छ। सो पत्थर अहिले जिल्ला प्रहरी कार्यालय परिसरमा रहेको छ। विभागको टोलीले ५४ किलोग्राम तौल रहेको सो क्वार्ज क्रिस्टल अहिलेसम्म फेला परेको मध्येकै ठूलो र बहुमूल्य मानेको छ।"
छापिएको दुई लाख अनुमतिपत्र लिन आएन् सेवाग्राही,"काठमाडौं : नागरिकले चालक अनुमतिपत्र पाउन डेढ वर्षसम्म कुरिरहँदा लाखौँ सेवाग्राहीले भने छापिएर आएको अनुमतिपत्र लिएका छैनन्। अहिले झण्डै दुई लाखभन्दा बढी अनुमतिपत्र थन्किएर रहेको एकान्तकुनास्थित यातायात व्यवस्था कार्यालयले जनाएको छ। कतिपय सेवाग्राहीले एउटा वर्गभन्दा थप वर्गको अनुमतिपत्र लिएकाले, कतिपय विदेश गएकाले र कतिपय काठमाडौं उपत्यका बाहिर गएकाले छापिएर आइसकेको अनुमतिपत्र बुझ्न नआएका हुन्। अहिले सेवाग्राहीले चालक अनुमतिपत्र नवीकरण गरेपछिको एक डेढ वर्षमा मात्रै अनुमतिपत्र पाउने अवस्था रहेको जनाइएको छ। धेरै सेवाग्राहीले एउटा अनुमतिपत्र नवीकरणका लागि निवेदन दिएर त्यो नआउँदै दोस्रो वर्गको सवारीसाधनको अनुमतिपत्रका लागि परीक्षा दिने गरेको कार्यालयका प्रमुख राजकुमार कपालीले बताए। उनले भने, 'नयाँ छापिएर आएपछि सेवाग्राहीले नवीकरण गर्न दिएको अनुमतिपत्र चाहँदैनन् र वर्षौसम्म त्यसै रहन्छ।' एकै समयमा नवीकरणका लागि पनि आउने र अर्को प्रकारको ट्रायल पास गरेर नयाँ लिने सेवाग्राहीको सङ्ख्या धेरै रहेको छ। पुरानो रद्द गरेर मात्रै नयाँ छापिने व्यवस्था नहुँदा एउटै व्यक्तिको एकै समयमा दुई अनुमतिपत्र छापिने गरेको उनले बताए। राज्यले दोहोरो परिचयपत्र छाप्नुपर्दा घाटा र अर्कातर्फ यातायात कार्यालयमा अनुमतिपत्र बढी हुँदा व्यवस्थापनमा समस्या हुने गरेको प्रमुख कपालीले बताए। एकै समयमा एउटै व्यक्तिको दुई वटा अनुमतिपत्र हुँदा वितरण गर्नका लागि धेरै जनशक्ति लाग्ने गरेको उनको भनाइ थियो। प्रमुख कपालीले भने, 'अहिले हामीसँग अनुमतिपत्रको सङ्ख्या दुई लाख छ तर एक दिनमा लिन आउने पाँच सय जना छ।' अहिले कार्यालयमा तीन चार वर्ष पुराना धेरै अनुमतिपत्र रहेका छन्। कतिपय सेवाग्राहीको अनुमतिपत्र लिन नआउँदै अवधि सकिने गरेको उनले बताए। एकातिर अनुमतिपत्र छापिएर आउनै एकवर्ष बढी लाग्ने र अर्कातिर सेवाग्राही छापिएर आउनासाथ नआउने हुँदा धेरैभन्दा धेरै अनुमतिपत्र थन्किने गरेको कार्यालयमा कार्यरत कर्मचारीको भनाइ थियो। अनुमतिपत्र लिन आउँदासम्म अवधि सकिएको भन्दै धेरै सेवाग्राही कर्मचारीसँग झगडा गर्ने गरेको देखिन्छ। कहिले आउँदा अनुमतिपत्र आएको छैन भन्ने र छापिएर आउँदा पहिले नै अवधि सकिने भन्दै उनीहरूले आक्रोस पोख्ने गरेका हुन्। कार्यालयले विभागबाट आउनासाथ वितरण गर्ने भए पनि छापिएर आउनै लामो समय लाग्ने गरेको प्रमुख कपालीले बताए। सम्बन्धित व्यक्ति आफैँ पनि नवीकरणका लागि निवेदन दिएर तीन चार वर्षमा आउँदा अवधि सकिने गर्छ।"
गोरखामा भेटिएको टल्कने ढुङ्गा क्वार्ज क्रिष्टल नै भएको पुष्टि,"विभागबाट गोरखा आएको भूगर्भविद्को टोलीले दुईदिन लगाएर गरेको परीक्षणबाट उक्त टल्कने ढुङ्गा क्वार्ज क्रिष्टल नै भएको पुष्टि गरेको हो। गोरखा : गोरखा नगरपालिका७, सतिपिपलबाट बरामद गरी विशेष सुरक्षाका साथ जिल्ला प्रहरी कार्यालयमा राखिएको टल्कने ढुङ्गा क्वार्ज क्रिष्टल भएको खानी तथा भूगर्भ विभागले पुष्टि गरेको छ। विभागबाट गोरखा आएको भूगर्भविद्को टोलीले दुईदिन लगाएर गरेको परीक्षणबाट उक्त टल्कने ढुङ्गा क्वार्ज क्रिष्टल नै भएको पुष्टि गरेको हो। ढुङ्गाको परीक्षण गरी विभागको टोलीले जिल्ला प्रशासन कार्यालय गोरखालाई परीक्षण प्रतिवदेन बुझाएको भूगर्भविद् डा सुस्मिता भण्डारीले जानकारी दिए। 'परीक्षणबाट उक्त ढुङ्गा महत्वपूर्ण र बहुमूल्य रत्नपत्थर (क्वार्ज क्रिष्टल) भएको पाइयो', उनले भने, 'संसारभरका धातुलाई कडापनका आधारमा १० भागमा वर्गीकरण गरिन्छ, सोही आधारमा बरामद गरिएको ढुङ्गा सातौँ नम्बरमा पर्छ।' भूगर्भविद्को टोलीले टल्कने ढुङ्गाको नापतौल लिनुका साथै अन्य विभिन्न प्राविधिक पक्षबारे पनि परीक्षण गरेको भूगर्भविद् डा भण्डारीले जानकारी दिए। कडापनका आधारमा हीरा १० औँ नम्बरमा पर्ने उनको भनाइ छ। टोलीले गरेको परीक्षणका क्रममा उक्त ढुङ्गाको तौल ५२ किलो तीन सय ३० ग्राम रहेको पाइएको छ। यति ठूलो तौलको भएको एउटै चट्टानका भेट्टाउनसमेत गाह्रो पर्ने भूगर्भविद् डा भण्डारीले जानकारी दिए। क्वार्ज क्रिष्टल मुख्यरुपमा सजावटका सामग्री तथा गरगहना बनाउन प्रयोग हुने गरेको भूगर्भविद् डा भण्डारीको भनाइ छ। त्यस्तै रेडियो ट्रान्समिटर, कम्प्युटर, घडीलगायतका अन्य विद्युतीय उपकरणमा पनि क्वार्ज क्रिष्टलको आंशिकरुपमा प्रयोग हुने उनले जानकारी दिए। टल्कने ढुङ्गाको परीक्षण सम्पन्न गरेपछि विभागको टोलीले बुधबार जिल्ला प्रशासन कार्यालयमा गोरखा नगरपालिकाका प्रमुख कृष्णबहादुर राना, प्रमुख जिल्ला अधिकारी दिनेशसागर भुसाल र प्रहरी उपरीक्षक (एसपी) अनुपम श्रेष्ठलाई परीक्षणपछिको अध्ययन प्रतिवेदन बुझाएको हो। जिल्ला प्रशासन कार्यालय गोरखाले टल्कने ढुङ्गाको नमूना परीक्षणका लागि खानी तथा भूगर्भ विभागलाई पत्राचार गरेपछि विभागले भूगर्भविद् डा भण्डारी र दुर्गा बोलाखेको टोली गोरखा पठाएको थियो। अध्ययन टोलीले बरामद गरिएको क्वार्ज क्रिष्टल खानी तथा भूगर्भ विभागलाई उपलब्ध गराउन पनि प्रतिवेदनमार्फत सुझाव दिएको छ। खानी तथा खनिज पदार्थ ऐन २०४२ को दफा २५ को उपदफा १ अनुसार खनिज कार्यगर्ने अनुमति नलिई उत्खनन् तथा सङ्कलन गरिएकाले उक्त पत्थर विभागलाई उपलब्ध गराई सहयोग गर्न पत्रमाफृत आग्रह गरिएको छ। गएको असार १४ गते प्रहरीले उक्त टल्कने ढुङ्गा सतिपिपलस्थित स्थानीयवासी राममाया शाहीको घरबाट बरामद गरेको थियो। टल्कने ढुङ्गा वर्षौंदेखि शाही परिवारले घरमा राखेर पूजा गर्दै आएको पाइएकाले उक्त ढुङगा गोरखकाली मन्दिर या गोरखनाथ मन्दिर परिसरमा राख्न गोरखाका विभिन्न सङ्घसंस्थाले प्रशासनसँग माग गर्दै आएका छन्। टल्कने ढुङ्गा ऐतिहासिक महत्वको भएको हुनसक्ने भन्दै गोरखा दरबार परिसरमा प्रणप्रतिष्ठा गरी व्यवस्थापन गनुपर्नेमा सङ्घसंस्थाको जोड छ। पूजाआजा र धर्मकर्ममा प्रयोग गरिरहेको बल्ने शिला कुनै पनि बहानामा गोरखा जिल्ला बाहिर नपठाई मूलधनीको इच्छाअनुसार गोरखकाली र गोरखनाथको पवित्र भूमिमा राख्नुपर्ने स्थानीयवासीको पनि भनाइ रहेको छ। गोरखा नगरपालिका प्रमुख कृष्णबहादुर रानामगरले विभागको टोलीसँगको भेटमा ऐतिहासिक र धार्मिक हिसाबले उक्त पत्थरलाई गोरखामै राख्ने व्यवस्था मिलाउन आग्रह गरे। उनले टल्कने ढुङ्गा गोरखामा राख्नका लागि नगरपालिकाले सरकारलगायतका अन्य सम्बन्धित निकायसँग आवश्यक समन्वय गर्नेसमेत बताएका छन्।"
बागमतीमा आजदेखि लम्पी स्किन विरुद्धको खोप अभियान,हेटौंडा : बागमती प्रदेशमा सप्ताहव्यापी लम्पी स्किन संक्रमण विरुद्धको खोप अभियान सुरु भएको छ। पछिल्लो समय देशभर गाईभैसीमा महामारीका रूपमा फैलिएको संक्रमण रोक्नका लागि अभियान सञ्चालन गरिएको हो। प्रदेशको कृषि तथा पशुपन्छी विकास निर्देशानलयले साउन ३१ गतेसम्म १३ वटै जिल्लामा एकसाथ खोप अभियान सुरु गरेको हो।
झापामा पौडी खेल्न गएका दुई बालबालिकाको डुबेर मृत्यु,झापा : झापाको बाघे खोलामा पौडी खेल्ने क्रममा दुई बालबालिकाको डुबेर मृत्यु भएको छ। डुबेर मृत्यु हुनेमा कनकाई नगरपालिका१ स्थित सिर्जना टोल निवासी विजय भुजेलको ४ वर्षीया छोरी निशा भुजेल र सोही ठाउँका देवीमाया जोगीको ३ वर्षीय छोरा कुमार जोगी रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। प्रहरीका अनुसार बिहीबार बेलुका करिब ५ बजेको समयमा भुजेलको घर देखि पूर्वमा रहेको बाघे खोलामा उनीहरू पौडी खेल्न गएका थिए। दुई जनामध्ये बालिकाको निशाको घटनास्थलमै र बालक कुमारको उपचारका लागि अस्पताल लैजाने क्रममा बाटैमा मृत्यु भएको डीएसपी रिजालले बताए। खोलामा बालबालिका डुबेर देखेर गाउँमा थोत्रा सामग्री संकलन गर्न हिँड्नेहरूले स्थानीयलाई खबर गरेका थिए। त्यसपछि छरछिमेकसहित इलाका प्रहरी कार्यालय सुरुङ्गाको टोली घटनास्थलमा पुगेका थिए। एकै गाउँका दुई बालबालिकाको मृत्युले कनकाई१ स्थित सिर्जना टोलवासी शोकमा डुबेको छ। बालबालिकाको शवलाई पोस्टमार्टमका लागि प्रादेशिक अस्पताल भद्रपुर पठाइएको प्रहरीले जनाएको छ।
"संखुवासभामा कैदी मृत्यु प्रकरण : सीसी क्यामेराले पुष्टि गर्यो प्रहरीको संलग्नता, १० जनामाथि अनुसन्धान सुरु","विराटनगरसंखुवासभा : संखुवासभा जिल्ला कारागार खाँदबारीमा सुरक्षा घेराभित्र दुई जना कैदीको मृत्यु भएको घटनामा प्रहरी मुछिएको छ। घटनाको प्रारम्भिक अनुसन्धानबाट मृत्यु हुनुअघि कैदीलाई प्रहरीले निर्घात कुटपिट गरेको खुलेको हो। कुटपिटमा कारागारको सुरक्षामा खटिएका प्रहरीको प्रत्यक्ष संलग्नता यकिन भएको कोसी प्रदेश प्रहरी कार्यालय विराटनगरले जनाएको छ। प्रहरीले निरन्तर दिएको यातना र गरेको कुटपिटका कारण कैदीको मृत्यु भएको भन्दै छानबिन गरेर घटनाका दोषीउपर कडा कारबाही गर्न चौतर्फी दबाब परेको थियो। कारागारमा रहेको सीसी क्यामेराको अध्ययनबाट प्रहरीले कैदीलाई कुटपिट गरेको देखिएको हो। प्रहरी स्रोतका अनुसार कारागार परिषरमै कैदीमाथि लाट्ठी, लात्ता र मुक्काले बारम्बार प्रहार गरेको सीसी क्यामेरा फुटेजमा देख्न सकिन्छ। फुटेज हेरेपछि कारागारको सुरक्षामा खटिएका १० जना प्रहरीलाई बिहीबार नियन्त्रणमा लिएर घटनाको अनुसन्धान सुरु गरिएको कोसी प्रदेशका प्रहरी प्रमुख डीआईजी (प्रहरी नायव महानिरीक्षक) राजेशनाथ बास्तोलाले बताए। कैदीको शंकास्पद मृत्यु भएको घटना बाहिरिएपछि सीसी क्यामेराको फुटेज अध्ययन गरियो। कुटपिटमा प्रहरी नै संलग्न रहेको पाइएपछि १० जनालाई अनुसन्धान एवं छानबिनका लागि नियन्त्रणमा लिइएको छ, उनले भने, उनीहरूलाई जिल्ला प्रहरी कार्यालय संखुवासभामा राखेर सोधपुछ गर्दै घटनाका बारेमा थप बुझ्ने काम भइरहेको छ। समिति नै गठन गरेर यस घटनाको छानबिन अघि बढाइएको छ। कारागारको सुरक्षामा असइ (प्रहरी सहायक निरीक्षक)को नेतृत्वमा २० जना प्रहरी परिचालन गरिएको थियो। घटनामा प्रहरीको संलग्नता देखिएपछि असइ लक्ष्मी चौधरी, हवल्दार राजकुमार श्रेष्ठ, सहायक हवल्दार अमृतबहादुर कार्की, जवानहरू सनोज सोडमी, मुकेश विक, पवनकुमार महतो, नुसन राई, मनिष राई, दमनसिंह राई र सुमन गुरुङलाई नियन्त्रणमा लिइएको प्रदेश प्रहरी कार्यालयले जनाएको छ। कारागारको शौचालयको झ्यालका रड काटेर भाग्न खोजेको भन्दै कैदीहरू संखुवासभाको मादी नगरपालिका५ का १९ वर्षीय विनोद तोलाङ्गी र नुवाकोटको ककनी गाउँपालिका७ का २८ वर्षीय आकाश बलामीलाई बुधबार बिहानका राति १ बजेतिर प्रहरीले नियन्त्रणमा लिएको थियो। कारागार प्रशासनको जिम्मा लगाएर पुनः कारागारभित्र हालिएपछि कैदीबन्दीबीच झडप एवं कुटपिट हुँदा तोलाङ्गी र बलामीको मृत्यु भएको दाबी संखुवासभा प्रहरीको थियो। संखुवासभा प्रहरी प्रमुख डीएसपी वीरेन्द्र गोदारले घटनामा प्रहरीको संलग्नता नरहेको दाबी गरेका थिए। कारागारभित्र अचेत अवस्थामा भेटिएका कैदीको उपचारका क्रममा खाँदबारी अस्पतालमा मृत्यु भएको जिकिर उनको थियो। कारागार स्रोतले भने बलामीको कारागारभित्रै र तोलाङ्गीको अस्पताल पुर्याउनसाथ मृत्यु भएको जनाएको छ। बलामीलाई कारागारबाटै मृत अवस्थामा निकालिएको हो। अस्पताल पुर्याएपछि चिकित्सकले मृत घोषित गरे, कारागार स्रोतले भन्यो, तोलाङ्गी अस्पताल लैजाँदा अलिअलि बोल्दै थिए। प्रहरीले कुट्यो भनेर सानो आवाजमा भने। धेरै बोल्न सक्ने अवस्थामा नरहेका तोलाङ्गीले अस्पताल पुर्याएपछि पानी मागेको र पानी पिउनसाथ उनको मृत्यु भएको बताइएको एक स्वास्थ्यकर्मी बताउँछन्। खान मागेपछि पानी दिइयो। दुई घुट्की पिएपछि प्राण गयो, उनले भने। स्थानीय प्रशासन र प्रहरीको मिलेमतोमा घटनालाई तोडमोड गर्दै सार्वजनिक गरेर प्रहरीको संलग्नता नरहेको देखाउने प्रयास गरिएको भनेर विरोधसमेत भएको थियो। झडप तथा कुटपिटका कारण दुई कैदीको मृत्यु भएको भनिए पनि अन्य कैदीबन्दी तथा प्रत्यक्षदर्शीले भने सादा पोसाकका प्रहरीकै कुटाइले कैदीको ज्यान गएको दाबी गरिरहेका थिए। प्रारम्भिक अनुसन्धान तथा सीसी क्यामेरा फुटेजबाट पनि कैदीमाथि भएको कुटपिटमा प्रहरी नै संलग्न रहेको पुष्टि भएको छ। तर, डीएसपी गोदारले घटनामा प्रहरीको संलग्नता नदेखाउनलाई कैदीबन्दीबीचको झगडा भनेका हुन्। घटना नै उनको निर्देशनमा भएको आरोप लाग्दै आएको छ। घटनामा आफू मुछिने र विवादमा पर्ने अवस्था आएपछि गोदारले कैदी हत्याको भारी अन्य कैदीबन्दीलाई बोकाउन खोजेको प्रहरी स्रोतले बतायो। स्रोतका अनुसार घटनापछि डीएसपी गोदारले देखाएको विवादास्पद भूमिकाले यसको पुष्टि हुन्छ। घटनालाई लिएर समग्र शान्ति सुरक्षाको नेतृत्व गरेर बसेका प्रहरी अधिकारीमाथि पनि छानबिन एवं अनुसन्धान हुनुपर्ने माग मृतकका आफन्तले गरेका छन्। यति गम्भीर घटना हुँदा उहाँ (डीएसपी)ले कस्तो भूमिका निर्वाह गर्नु भयो ? कारागारभित्र कैदीको मृत्यु भएको घटनामा प्रहरीको लापरबाही, गल्ती र संलग्नतालाई किन ढाकछोप गर्न खोजियो ?, मृतक तोलाङ्गीकी दिदी भीमा रम्तेलले प्रश्न गरिन्, भनेका बेला हामीलाई भाइको शवसमेत हेर्न दिइएन। तथ्यलाई बंग्याएर पीडित परिवारलाई घटनाको जानकारी गराइयो। कैदीबीच झडप भएको देखाएर वास्तविकता लुकाउने प्रयास प्रहरी अधिकारीबाटै भएको गुनासो उनले गरिन्। पछिल्लो परिस्थितिले प्रहरीबाटै भाइको हत्या भएको देखिएको बताउँदै रम्तेलले भनिन्, कारागारमा खटिएकादेखि प्रहरीको नेतृत्व गरेर बसेका अधिकारीसम्मलाई छानबिन, अनुसन्धान एवं कारबाहीको दायरामा ल्याउनुपर्छ। दोषीमाथि कारबाही नभएसम्म शव नबुझ्ने मृतकका आफन्तको अडान छ। २४ घण्टा नै सुरक्षा हुने कारागारभित्रका कैदीलाई अचेत अवस्थामा फेला पारेर अस्पताल लगिएको भनिनुले नै प्रहरीको भूमिकालाई शंकास्पद बनाएको उनले बताइन्। रम्तेलले आफूहरूलाई घटनाको वास्तविकता नबताइकन प्रहरीले भाइ बिरामी परेको छ भनेर मात्रै जानकारी गराएको बताइन्। मृतक बलामीका आफन्त पनि खाँदबारी आइपुगेका छैनन्। नुवकोटबाट हिँडेका उनीहरू बाटैमा रहेको बताइएको छ। घटनापछि जिल्ला सुरक्षा समिति संखुवासभाले सहायक प्रमुख जिल्ला अधिकारी मोहनमणि घिमिरेको नेतृत्वमा बुधबार तीन सदस्यीय छानबिन समिति बनाएको थियो। समितिका इन्सपेक्टर सरोज खनाल र प्रशासन कार्यालयका शुब्बा तारणी घिमिरे सदस्य छन्। समितिले आफ्नो काम सुरु गरिसकेको संखुवासभाका प्रमुख जिल्ला अधिकारी शिवकुमार कार्कीले बताए। उनका अनुसार घटनाको सत्यातथ्य पत्ता लगाउन कारागारमा रहेको सीसी क्यामेराको हार्डडिक्सलाई नियन्त्रणमा लिइसकिएको छ। प्रदेश प्रहरी कार्यालयले पनि एसपी (प्रहरी उपरीक्षक) ऋषिराम कँडेलको नेतृत्वमा ४ सदस्यीय छानबिन समिति बनाएको छ। समितिमा इन्सपेक्टर (प्रहरी निरीक्षक) जितेश दाहाल, सइ (प्रहरी नायव निरीक्षक) रुद्रबहादुर खड्का र हवल्दार तीर्थ भट्टराई सदस्य छन्। समितिका सदस्यले संखुवासभा पुगेर बिहीबारदेखि आफ्नो काम सुरु गरिसकेको डीआईजी बास्तोलाले बताए। गृह मन्त्रालयले पनि घटनाको छानबिन गर्न कारागार व्यवस्थापन विभागका निर्देशक एवं प्रवक्ता कमलप्रसाद पाण्डेको संयोजकत्वमा पाँच सदस्यीय छानबिन गठन गरेको छ। समितिमा नेपाल प्रहरीका डीएसपी (प्रहरी नायव उपरीक्षक) कौशलकुमार बुढाथोकी, राष्ट्रिय अनुसन्धानका डीएसपी कुमार बुढाथोकी, कारागार विभागका कानुन अधिकृत तुलबहादुर खड्का र जिल्ला प्रशासन कार्यालय संखुवासभाका प्रशासकीय अधिकृत (नाम तोकिएको छैन) सदस्य छन्। टोलीले खाँदबारी पुगेर शुक्रबारदेखि आफ्नो काम सुरु गर्ने मन्त्रालयको भनाइ छ। गृह प्रवक्ता एवं सहसचिव नारायणप्रसाद भट्टराईले समितिलाई १० कार्यदिनभित्र प्रतिवेदन पेस गर्न समय उपलब्ध गराइएको जानकारी दिए। सबै कुराको अध्ययन गर्दै घटनाको छानबिन गरेर समितिले सत्यातथ्य रिपोर्ट दिने छ, उनले भने, समितिको प्रतिवेदन प्राप्त भइसकेपछि घटनासँग सम्बन्धित सबै कुरा प्रष्ट हुन्छ। चौकीदारसहित नौ कैदी प्रहरी हिरासतमा कैदीको मृत्यु भएको घटनाको अनुसन्धानका लागि भनेर प्रहरीले कारागारका चौकीदार रामकुमार कार्कीसहित नौ जना कैदीलाई हिरासतमा राखेको छ। कारागारका अनुसार रामकुमार जबरजस्ती करणी मुद्दाका कैदी हुन्। उनीसहित कुमार श्रेष्ठ, अनिष शर्मा, सुमन सारु, टीकाराम भनिने टीकाराज चौहान, सचिन राई, राम गुरुङ, नवीनकुमार राई र योगेन्द्रबहादुर गुरुङलाई प्रहरीले कारागारबाट निकालेर हिरासतमा राखेको हो। प्रहरी नियन्त्रणमा रहेकामध्ये कुमार, अनिष, सुमन, सचिन र राम जबरजस्ती करणी मुद्दामा दोषी ठहर भएका कैदी रहेको निमित्त जेलर राजेन्द्र घिमिरेले बताए। उनका अनुसार टीकाराम डाँका र नवीनकुमार तथा योगेन्द्रबहादुर कर्तव्य ज्यान मुद्दाका कैदी हुन्। कारागारको आन्तरिक सुरक्षामा समस्या आउने देखिएपछि प्रहरीले नौ जना कैदीलाई नियन्त्रणमा लिएर लगेको निमित्त जेलर घिमिरेले बताए। जेल तोडेर भाग्न खोजेका दुई जनालाई प्रहरीले नियन्त्रणमा लिएर पुनः बन्दीगृहभित्र पठाएछ। त्यसपछि उनीहरूमाथि अरू कैदीबन्दीले कुटपिट गरेको कुरा आएको छ, उनले भने, कुटाइले कैदीको मृत्यु नै भइसकेपछि कुटपिटमा संलग्नहरू कारागारभित्र असुरक्षित हुने अवस्था आयो। घटनाको समेत अनुसन्धान गर्नुपर्ने भएपछि उनीहरूलाई प्रहरीले नियन्त्रणमा लिएको हो। कैदीको मृत्यु प्रकरणमा उनीहरूको संलग्नता छ कि छैनभन्ने कुरा प्रहरीको अनुसन्धानबाट पत्ता लाग्ने उनको भनाइ छ। घटनामा प्रहरीको संलग्नता बारेमा पनि आफूलाई केही थाहा नभएको घिमिरे बताउँछन्। कारागारको अन्तरिक सुरक्षा व्यवस्था मजवुत बनाइएको उनको भनाइ छ। कुटपिट गरेर कैदीको हत्या गरेको भन्दै कारागारभित्रका कैदीबन्दीले बुधबार प्रहरीविरुद्ध प्रदर्शन, नाराबाजी र ढुंगामुडा गरेका थिए। घटनामा आफ्नो संलग्नता ढाकछोप गर्न तथा तथ्य लुकाउन अनुसन्धानका नाममा कारागारभित्रका कैदीलाई नियन्त्रणमा लिएको आरोप प्रहरीमाथि लाग्दै आएको थियो। प्रहरीले भने झडप तथा कुटपिटमा संलग्न भएको भन्दै हिरासतमा राखेर उनीहरूमाथि अनुसन्धान गरिरहेको छ। २५ जना क्षमताको संखुवासभा कारागारमा आठ महिलासहित एक सय ३८ जना कैदीबन्दी थिए। दुई जनाको मृत्यु भएपछि अहिले एक सय ३६ जना रहेको निमित्त जेलर घिमिरेले बताए।"
"कैदीको मृत्यु प्रकरणमा गृहले बनायो छानबिन समिति, पाण्डे तोकिए संयोजक","विराटनगर संखुवासभा : संखुवासभा जिल्ला कारागार खाँदबारीमा सुरक्षा घेराभित्र दुई जना कैदीको मृत्यु भएको घटनाको छानबिन गर्न गृह मन्त्रालयले पनि छानबिन समिति बनाएको छ। कारागार व्यवस्थापन विभागका निर्देशक एवं प्रवक्ता कमलप्रसाद पाण्डे समितिको संयोजक तोकिएका छन्। मन्त्रालयले पाण्डेको संयोजकत्वमा पाँच सदस्यीय छानबिन समिति बनाएको हो। समितिमा नेपाल प्रहरीका डीएसपी (प्रहरी नायव उपरीक्षक) कौशलकुमार बुढाथोकी, राष्ट्रिय अनुसन्धानका डीएसपी कुमार बुढाथोकी, कारागार विभागका कानुन अधिकृत तुलबहादुर खड्का र जिल्ला प्रशासन कार्यालय संखुवासभाका प्रशासकीय अधिकृत (नाम तोकिएको छैन) सदस्य छन्। गृह प्रवक्ता एवं सहसचिव नारायणप्रसाद भट्टराईले समितिलाई १० कार्यदिनभित्र प्रतिवेदन पेस गर्न समय उपलब्ध गराइएको जानकारी दिए। सबै कुराको अध्ययन गर्दै घटनाको छानबिन गरेर समितिले सत्य तथ्य रिपोर्ट दिने छ, उनले भने, समितिको प्रतिवेदन प्राप्त भइसकेपछि घटनासँग सम्बन्धित सबै कुरा प्रष्ट हुन्छ। प्रवक्ता भट्टराईका अनुसार कारागारबाट भाग्न खोजेका दुई कैदीलाई प्रहरीले नियन्त्रणमा लिएर बन्दीगृहभित्र राखेको र अरु कैदीबन्दीले उनीहरुमाथि कुटपिट गर्दा घटना हुन पुगेको जानकारी प्राप्त भएको छ। घटना शंकास्पद देखिएका कारण वास्तविकता पत्ता लगाउन छानबिन समिति बनाइएको हो, उनले भने, घटनाका सम्बन्धमा अहिले धेरै बोल्न मिल्दैन। समितिका सदस्यले शुक्रबार संखुवासभा पुगेर घटनास्थलको अध्ययन सुरु गर्ने मन्त्रालयले जनाएको छ। मन्त्रालयका अनुसार घटनास्थल पुगेर अनुगमन गरेपछि छानबिन एवं अनुसन्धानले कसरी सही बाटो लिन सक्छ भन्ने यकिन हुने छ। यही घटनाको छानबिन गर्न कोसी प्रदेश प्रहरी कार्यालय विराटनगरले पनि एसपी (प्रहरी उपरीक्षक) ऋषिराम कँडेलको नेतृत्वमा अलग्गै समिति बनाएको छ। चार सदस्यीय समितिमा इन्सपेक्टर (प्रहरी निरीक्षक) जितेश दाहाल, सइ (प्रहरी नायव निरीक्षक) रुद्रबहादुर खड्का र हवल्दार तीर्थ भट्टराई सदस्य छन्। समितिका सदस्यहरु बिहीबार संखुवासभा पुगिसकेका छन्। त्यस्तै, जिल्ला सुरक्षा समिति संखुवासभाले बुधबार सहायक प्रमुख जिल्ला अधिकारी मोहनमणि घिमिरेको नेतृत्वमा ३ सदस्यीय छानबिन समिति बनाइसकेको छ। समितिमा इन्सपेक्टर सरोज खनाल र प्रशासन कार्यालयका शुब्बा तारणी घिमिरे सदस्य छन्। घिमिरे नेतृत्वको समितिले भने छानबिन सुरु गरिसकेको बताइएको छ। कारागारबाट भाग्न खोजेको भन्दै नियन्त्रणमा लिएर निर्घात कुटपिट गर्दै र यातना दिँदै कैदीलाई मारेको आरोप प्रहरीमाथि लागेको छ। कारागारको शौचालयको झ्यालका रड काटेर भाग्न खोजेको भन्दै कैदीहरु संखुवासभाको मादी नगरपालिका५ का १९ वर्षीय विनोद तोलाङ्गी र नुवाकोटको ककनी गाउँपालिका७ का २८ वर्षीय आकाश बलामीलाई प्रहरीले नियन्त्रणमा लिएको थियो। उनीहरुको बुधबार बिहान मृत्यु भएको हो। कारागार प्रशासनको जिम्मा लगाएर पुनः कारागारभित्र हालिएपछि कैदीबन्दीबीच झडप हुँदा तोलाङ्गी र बलामीको मृत्यु भएको दाबी संखुवासभा प्रहरीको छ। झडप तथा कुटपिटका कारण दुई जनाको मृत्यु भएको भनिए पनि अन्य कैदीबन्दी तथा स्थानीय प्रत्यक्षदर्शीले भने सादा पोसाकमा चारपाँच जनाको संख्यामा रहेका प्रहरीकै कुटाइले कैदीको ज्यान गएको बताइरहेका छन्।"
नेपाल विद्युत प्राधिकरणले सर्वसाधारणलाई आईपीयो जारी गर्ने,"काठमाडौं : नेपाल विद्युत् प्राधिकरणले सर्वसाधारणमा सेयर जारी गर्ने प्रक्रिया अघि बढाएको छ। बिहीबार काठमाडौंमा आयोजित पत्रकार सम्मेलनमा प्राधिकरणका कार्यकारी निर्देशक कुलमान घिसिङले प्रधिकरण ऐन २०४१ बमोजिम सर्वसाधारणमा सेयर जारी गर्ने प्रक्रिया अघि बढाइएको जानकारी दिए। उनले गत आर्थिक वर्षमा प्राधिकरणको नाफा १२ अर्ब ३३ करोड रुपैयाँ रहेको बताए। सुख्खायामको समय बढेर विद्युत उत्पादनमा कमी आउँदा र आन्तरिक माग धान्न विद्युत आयात गर्दा नाफा केही प्रभावित हुन गएको उनले बताए। मुलुकभित्रै विद्युत् बिक्रीबाट कुल १ खर्ब आम्दानी भएको उनले बताए। उनले विद्युत प्रणालीका सुधारलगायत कामहरूलाई निरन्तरता दिएको, बजेट र खर्च नियन्त्रणका लागि एकीकृत तथा अनलाइन भुक्तानीलाई प्रभावकारी बनाएको बताए। उनले विगत दुई वर्षमा आफ्नै श्रोतबाट करिब ४८ अर्ब रुपैयाँ बराबरको रकम प्रसारण एवं वितरण प्रणाली विस्तार र सुधारमा लगानी गरिएको घिसिङले उल्लेख गरे। त्यस्तै उनले सरकारको कोषमा सावाँ, ब्याज र रोयल्टी गरी करिब ३० अर्ब जम्मा गरेको उनले जानकारी दिए। उनले विद्युत खपत बढाउन ५१ वटा चार्जिङ स्टेशन सञ्चालन भएको र १३ वटा चार्जिङ स्टेशनको निर्माण कार्यलाई अघि बढाइएको बताए। उनले अहिलेसम्म प्राप्त उपलब्धीलाई संस्थागत गर्नु पहिलो चूनौति रहेको र विद्युत आपूर्तिको नियमित लगायत चुनौतीहरूको सामना गर्दै मुलुकभरका नागरिकलाई नियमित र गुणस्तरीय विद्युत उपलब्ध गराउन प्रयासरत रहेको पनि बताए।"
"नवलपरासीको प्रतापपुरमा प्रहरी र विद्यार्थीबीच झडप, ५ राउण्ड अश्रु ग्यास प्रहार","परासी : स्कुल र क्याम्पस सञ्चालनको विषयले उग्ररुप लिँदा बिहीबार नवलपरासीको प्रतापपुर गाउँपालिकामा झडप भएको छ । झडपमा प्रहरीले ५ राउण्ड अश्रु ग्यास प्रहार गरेको छ । गाउँपालिका घेर्न पुगेका विद्यार्थी र प्रहरीबीच झडप भएको हो । प्रतापपुरको त्रिभुवन मावि र त्रिभुवन क्याम्पसबीच कक्षा कोठा उपलब्धका विषयमा विवाद हुँदै आएको छ । विद्यालय प्रशासनले कक्षा कोठा अपुग भएको भन्दै दिउँसो सञ्चालन हुने कक्षा ११ र १२ को पढाइका लागि कोठा उपलब्ध गराउन क्याम्पस प्रशासनसँग माग गर्दै आएको छ । तर, क्याम्पस प्रशासनले भने क्याम्पस क्युएए प्राप्त गर्ने प्रक्रियामा रहेकाले त्रिभुवन विश्वविद्यालयको मापदण्डअनुसार कक्षा कोठा उपलब्ध गराउन नसकिने जनाउँदै आएको छ । कक्षा कोठा उपलब्ध नगराएको भन्दै प्रतापपुर गाउँपालिकाका अध्यक्ष उमेशचन्द्र यादवको निर्देशनमा नगर प्रहरीसहितका केही जनप्रतिनिधि पुगेर बुधबार क्याम्पस मुल गेटको ताला फोडेको क्याम्पस व्यवस्थापन समितिका अध्यक्ष अमुल पाण्डेले बताए । ताला फोडेपछि आक्रोशित विद्यार्थी बिहीबार गाउँपालिका घेराउ गर्न पुगेका थिए । सोही क्रममा प्रहरी र विद्यार्थीबीच विवाद हुँदा झडप भएको हो । ६७८ विद्यार्थी अध्ययनरत क्याम्पसमा २० वटा कोठा रहेको अध्यक्ष पाण्डेले बताए । उक्त क्याम्पस भारतीय दुतावासको सहयोगमा निर्माण भएको हो । दुई छुट्टाछुट्टै भवन रहेको विद्यालय र क्याम्पस एउटै परिसरमा सञ्चालनमा छ । क्याम्पस निर्माण भएको जग्गा विद्यालयको रहेको र पालिका मातहत रहेकाले कक्षा कोठा उपलब्ध गराउन क्याम्पस प्रशासनसँग माग गरेको गाउँपालिका अध्यक्ष यादवले बताए । भारतीय दूतावासले भवन हस्तान्तरण गर्दासमेत विद्यालयलाई गरेको छ । 'केही दिनका लागि कक्षा ११ र १२ को पढाइ सञ्चालनका लागि माग्दा नदिएकाले पढाइ सुचारु गर्न ताला फोडेको हो,' अध्यक्ष यादवले भने । विद्यालयको १२ कोठे नवनिर्मित भवन तयार हुन केही दिन लाग्ने भएकाले सो समयसम्मका लागि ८ वटा कोठा माग गरिएको उनले बताए । राजनीतिक पूर्वाग्राहीका कारण विद्यार्थी उचालेर गाउँपालिका घेर्न पठाएको अध्यक्ष यादवको आरोप छ । गाउँपालिकामा ताला लगाउन पुगेका विद्यार्थीलाई रोक्दा ढुंगा प्रहार हुन थालेपछि स्थिति नियन्त्रण लिन ५ राउण्ड हवाई फायर गरिएको जिल्ला प्रहरी कार्यालयका सूचना अधिकारी डिएसपी भोजराज पाण्डेले बताए । झडपका क्रममा ५ जना प्रहरी सामान्य घाइते भएको र ३४ जना विद्यार्थी पनि घाइते भएको पाण्डले बताए । झडपमा गाउँपालिका अगाडी रहेको एक निजी कारमा सामान्य क्षति पुगेपनि अरु क्षति नभएको प्रहरीले जनाएको छ ।"
डेंगुको संक्रमणबाट मकवानपुरमा एक जनाको मृत्यु,हेटौंडा : डेंगु रोगको संक्रमणबाट मकवानपुरमा एक जनाको मृत्यु भएको छ। मृत्यु हुनेमा हेटौंडा उपमहानगरपालिका१२ पदमपोखरी निवासी राजेश प्रधान रहेका छन्। तीन दिनअघि हेटौंडाको सञ्चो अस्पतालमा परीक्षण गराउँदा प्रधानलाई डेंगु पुष्टि भएको थियो। प्रधान मंगलबार अस्पताल भर्ना भएको र बुधबार थप उपचारका लागि भरतपुर गएको अस्पतालले जनाएको छ। उनको चितवनको भरतपुरस्थित नयाँ मेडिकल कलेजमा उपचारका क्रममा मृत्यु भएको हो। मृतक प्रधानलाई यसअघि पनि डेंगु रोगको संक्रमण पुष्टि भएको थियो।
भन्सार छलीका सामानसहित दुई जना पक्राउ,गुलरिया : प्रहरीले भन्सार छलेर ल्याएको सामानसहित दुई जनालाई पक्राउ गरेको छ। गुलरिया नगरपालिका११ स्थित कट्टी लालपुरबाट बर्दियाको गुलरिया नगरपालिका११ का धनेश रैदास र कुरवारी रैदास पक्राउ परेका हुन्। एक लाख ९ हजार २०० रुपैयाँ बराबरको कपडालगायत सूर्तिजन्य सामानसहित नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक हिक्मत बहादुर बोहराले बताए। प्रहरी नियन्त्रणमा रहेका दुवैजना र सामान आवश्यक कारबाहीका लागि राजापुर भन्सार कार्यालय गुलरियामा पठाएको डीएसपी बोहराले जानकारी दिएका छन्।
साझा भण्डार सहकारीका तत्कालीन अध्यक्षसहित ९ जनाविरुद्ध ४ करोडको भ्रष्टाचार मुद्दा,"काठमाडौं : साझा भण्डार सहकारी संस्था लिमिटेडका भोटाहिटीका तत्कालीन अध्यक्षसहित ९ जनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले बिहीबार विशेष अदालत काठमाडौंमा अध्यक्षसहित ९ जनाविरुद्धर मुद्दा दायर गरेको हो। तत्कालीन अध्यक्ष जयकुमार खड्का,सञ्चालक समितिका तत्कालीन सदस्य आत्मराम राजवंशी,सुवर्ण मानन्धर,लक्ष्मण थापा,भोलाप्रसाद न्यौपाने र सदस्य सचिव तथा महाप्रबन्धक अमर थापाविरुद्ध मुद्दा दायर गरिएको अख्तियारका प्रवक्ता भोला दाहालले जानकारी दिए। उनका अनसार तत्कालीन सदस्य योगेन्द्र कर्माचार्य,दैलेख घर भइ हाल काठमाडौंको टोखा ३ मा बस्ने गीताकुमारी शाही र बाँके कोहलपुर११ का सुरोज गिरीविरुद्ध भ्रष्टाचार मुद्दा दायर भएको हो। साझा भण्डार सहकारीको नाममा रहेको सुर्खेत उपत्यका नगर विकास समितिको गुरुयोजनाको प्लानिङ नक्सामा व्यावसायिक क्षेत्र भनी तोकिएको साविक कटकुवा गाउँपालिका वडा नम्बर ९ हाल वीरेन्द्रनगर नगरपालिका वडा नम्बर ८ को क्षेत्रफल ०२० को जग्गा तथा सहकारीको नाममा रहेको बाँकेको कोहलपुर गाउँपालिका वडा नम्बर ३ (क) क्षेत्रफल ०२१७ को जग्गा विना कारण र हचुवाको भरमा बिक्री संस्थालाई ४ करोड ४ लाख २५ हजार १८१ रुपैयाँ हानिनोक्साी गरेको उनीहरूमाथि आरोप छ। खड्का,राजवंशी,मानन्धर,थापा,न्यौपाने र अर्का थापालाई सुर्खेत र कोहलपुर दुवै स्थानको जग्गा बिक्रीवापत संस्थालाई हानिनोक्साी पुर्याएको विगो ४ करोड ४ लाख २४ हजार १८१ रुपैयाँ कायम गरी भ्रष्टाचार निवारण ऐन २०५९ अनुसार कैद र जरिवाना माग गरिएको छ। सञ्चालक समितिका तत्काली सदस्य कर्माचार्यले साझा भण्डार सहकारीको नाममा रहेको बाँके कोहलपुर गाउँपालिका वडा नम्बर ३ मा (क) को क्षेत्रफल ०२१७ को जग्गा बिना आधार र कारण हचुवाको भरमा अत्यन्त कम मूल्यमा बिक्री गरी संस्थालाई ४ करोड ९४ हजार १८१ रुपैयाँ हानिनोक्साी पुर्याएको पुष्टि भएकाले उनीविरुद्ध सोही रकम बराबरको विगो माग गरिएको अख्तियारले जनाएको छ। यसैगरी, दैलेख नारायण नगरपालिका १ स्थायी ठेगाना भइ हाल काठमाडौंको टोखा ३ बाँसबारी बस्ने शाहीले सुर्खेतको वीरेन्द्रनगर नगरपालिका८ को क्षेत्रफल ०२० को जग्गा वोलपत्रमा मिलेमतो गरी न्यून मूल्यमा जग्गा खरिद गरी संस्थालाई ३ लाख ३० हजार रुपैयाँ हानिनोक्सानी पुर्याएको अख्तियारको ठहर छ। कोहलपुर नगरपालिका ११ का गिरीले साझा भण्डार सहकारीको नाममा रहेको बाँकेको कोहलपुर गाउँपालिका ३ (क) को क्षेत्रफल ०२१७ को जग्गा विना वोलपत्रमा नाम मात्रको प्रतिष्पर्धा र सहभागिता देखाइ सहकारीबाट खरिद गरी संस्थालाई ४ करोड ९४ हजार १८१ रुपैयाँ हानिनोक्सानी पुर्याएको अनुसन्धानबाट खुलेको अख्तियारले जनाएको छ।"
उद्योग अलपत्र बनाएर भ्रष्टाचार गर्ने १६ जना विरुद्ध मुद्दा दर्ता,"वीरेन्द्रनगर : कर्णाली प्रदेशको भूमि व्यवस्था, कृषि तथा सहकारी मन्त्रालयका तत्कालीन सचिव राजेन्द्रप्रसाद भारीसहित १६ जनाविरुद्ध भ्रष्टाचार मुद्दा दायर भएको छ। सार्वजनिक सम्पत्ति हानिनोक्सानी गरी भ्रष्टाचार गरेको अभियोगमा बिहीबार अख्तियार दुरुपयोग अनुसन्धान आयोगले विशेष अदालतमा उनीहरू विरुद्ध मुद्दा दायर गरेको हो। वीरेन्द्रनगर औद्योगिक क्षेत्रभित्र शीत भण्डार निर्माण कार्यमा वास्तविक कार्यभन्दा बढी भुक्तानी भएको उजुरी परे पनि अख्तियारले अनुसन्धान गर्दा भ्रष्टाचार भएको खुलेको अख्तियारले जनाएको छ। गत फागुन ८ गतेको अन्नपूर्ण पोष्टमा जग बसालेर अलपत्र र गत फागुन २७ गते गुपचुप अनियमितताका घटना भन्ने शीर्षकमा समाचार प्रकाशित भएपछि जग हालेर अलपत्र पारिएको शीत भण्डारको विषयलाई लिएर अख्तियारको समेत आलोचना भएको थियो। तर अख्तियारले बिहीबार सचिव लगायतले कर्णाली कोल्डचेन लजिस्टिक, सुर्खेतलाई ९२ लाख ४३ हजार २९८ रुपैयाँ भुक्तानी गरेर भ्रष्टाचारजन्य कसुर गरेको भन्दै मुद्दा दर्ता गरेको हो। अख्तियारले राजेन्द्रप्रसाद भारी, गणेश भण्डारी, हरिप्रसाद पण्डित, हरिबहादुर थापा, गुरुप्रसाद अधिकारी, उत्तमकुमार बस्नेत, खिमलाल वली, सुरेशकुमार थापा, उषा ठाडा, प्रकाश अधिकारी, सुवर्णराज भारती, कलाधर उपाध्याय, लक्ष्मण कडेल, प्रवल शाही, महेश शर्मासहित १६ जनालाई प्रतिवादी बनाएको छ। वीरेन्द्रनगर१२ स्थित औद्योगिक क्षेत्रमा निर्माण गर्न लागिएको कोल्ड स्टोर उच्च मूल्य कृषि विकास परियोजना (एचभीएपी) र प्रदेश सरकारको कृषि विकास निर्देशनालयले संयुक्त रुपमा निर्माण थालेको थियो। कर्णाली कोल्ड चेन लजिष्टिक प्रालिले कोल्ड स्टोर सञ्चालन गर्ने उद्देश्यका साथ भवन निर्माण समेतको जिम्मा पायो। २०७४०७५ बाट निर्माण सुरु गरिएको उक्त कोल्ड स्टोर निर्माण कार्य हालसम्म पनि सम्पन्न भएको छैन। एचभीएपीले आर्थिक वर्ष २०७४०७५ मा तीन किस्ता गरी ६९ लाख ८९ हजार र कृषि विकास निर्देशनालयले आर्थिक वर्ष २०७६०७७ मा २७ लाख १२ हजार अनुदान कोल्ड स्टोर निर्माणका लागि भुक्तानी दिइसकेको थियो। जसमा कोल्ड स्टोर सञ्चालनका लागि कर्णाली कोल्ड चेन लजिष्टिक प्रालिले थप रकम आफैं ब्यहोर्नुपर्ने हुन्छ। तर, एक करोड रुपैयाँ बराबरको अनुदान पाएको सो कम्पनीले आफ्नो सहलगानी नगरेर सरकारी अनुदान फजुल खर्च गराएको हो। सरकारी निकायबाट प्राप्त अनुदान र कम्पनीको लगानी गरी करिब २ करोड लागत हुन जान्छ। तर, हाल भवनको ग्राउण्ड लेभल फाउण्डेसनको निर्माण मात्रै गरिएको छ। निर्माण भएको ग्राउण्ड लेभल फाउण्डेसन पनि पुरानो भएर झाडी उम्रिएको छ। एचभीएपी परियोजना हाल कार्यान्वयनमा छैन भने कृषि क्षेत्र विकास परियोजनाले एचभीएपीसँग सम्बन्धित कार्यहरू गर्दै आएको छ। सञ्चालक समितिका अध्यक्ष कलाधर उपाध्यायले लगानीकर्ताहरू बीच खटपट भएका कारण काम रोकिएको बताए। लगानी जुटाउन नसक्दा लगानीकर्ताहरूबीच खटपट भएको हो। कर्णाली कोल्ड चेन लजिष्टिक प्रालि र वीरेन्द्रनगर औद्योगिक क्षेत्रबीच २०७४ माघ १५ गते कोल्ड स्टोर निर्माणका लागि सम्झौता भएको थियो। औद्योगिक क्षेत्र अन्तर्गत रहेको १० रोपनी जग्गामा कोल्ड स्टोर निर्माण गर्ने गरी सम्झौता गरियो। वीरेन्द्रनगर औद्योगिक क्षेत्रका कार्यालयले कोल्ड स्टोर निर्माण कार्य सम्पन्न गरी सञ्चालनमा ल्याउन लिखित तथा मौखिक रुपमा पटकपटक ताकेता गरेको छ।"
प्रशासनको विरोधमा सप्तरीका पत्रकार,"उदयपुर : पत्रकारमाथि भइरहेको श्रृखलावद्ध दुर्व्यवहार रोक्नुको साटो उल्टै प्रेस स्वतन्त्रमाथि अंकुश लगाउन खोजेको भन्दै सप्तरीका पत्रकारहरू आन्दोलित भएका छन्। सहायक प्रमुख जिल्ला अधिकारी लेवन काश्यप अधिकारीद्वारा साउन २३ गते हस्ताक्षरित सूचनामा जिल्ला प्रशासन कार्यालय परिसरभित्र विना अनुमति फोटो, भिडियो खिची अनलाइन, पत्रपत्रिका र सामाजिक सञ्जालमा प्रकाशन गरे कारबाही गर्ने चेतावनीपूर्ण धम्कीका विरुद्ध पत्रकारहरू आन्दोलित भएका हुन्। नेपाल पत्रकार महासंघ सप्तरी शाखाको अगुवाइमा बुधबारदेखि सुरु भएको आन्दोलनअन्तर्गत बुधबार साँझ सप्तरीमा हराएको प्रेस स्वतन्त्रताको मैनबत्ती बालेर खोजेका थिए भने बिहीबार नाराजुलुससहित प्रशासन कार्यालयमा धर्ना दिएका छन्। महासंघका अध्यक्ष श्रवणकुमार देव र सचिव रामनारायण विश्वासले एक विज्ञप्ति प्रकाशन गर्दै संविधान र प्रेस स्वतन्त्रता विपरीत प्रशासन कार्यालयबाट सार्वजनिक भएको उर्दीपूर्ण सूचना तत्काल फिर्ता लिई पूर्ण प्रेस स्वतन्त्रता र पत्रकार सुरक्षाको ग्यारेन्टी गर्न माग गरिएको छ। १० दिनअघि महासंघका सल्लाहकार तथा अन्नपूर्णकर्मी मनोहर पोखरेलमाथि जिल्ला प्रहरी कार्यालय परिसरमा कुटपिट गर्ने सहायक निरीक्षक (असई) राजेश्वर महतोलाई कारबाही र सुरक्षाको ग्यारेन्टी गर्न माग गर्दै पत्रकारहरूले स्थानीय प्रशासनलाई निरन्तर खबरदारी गर्दै आएका थिए। पत्रकारको निरन्तर खबरदारीलाई बेवास्ता गर्दै प्रशासनले उल्टै फोटो, भिडियो खिच्न र सञ्चारमाध्यममा प्रकाशन गर्नुपूर्व स्वीकृती लिनुपर्ने सूचना जारी गरेपछि महासंघ आन्दोलित भएको सचिव विश्वासले बताए। जारी विज्ञप्तिमा कार्यालय परिसरभित्र पत्रकारलाई फोटो, भिडियो खिच्न र मिडियामा प्रकाशन गर्न रोक लगाउनु निन्दनीय भएको महासंघको ठहर रहेको उल्लेख गरिएको छ। विज्ञप्तिमा भनिएको छ, 'नेपालको संविधानको प्रस्तावनामै पूर्ण प्रेस स्वतन्त्रताको ग्यारेन्टी गरिएपनि त्यसविपरीत प्रशासनले जारी गरेको पछिल्लो सूचना शाहीकालीन उर्दीका रूपमा लिएका छौं।' जिल्लामा शान्ति सुरक्षा र सुशासन कायम गर्न नसकिरहेको आरोप चौतर्फी रुपमा लागिरहको बेला प्रशासनको यो उर्दीले त्यो आरोपलाई थप उदाङ्गो बनाएको महासंघको निष्कर्ष छ। विज्ञप्तिमा भनिएको छ, प्रेस स्वतन्त्रता विरोधि कुनै पनि उर्दी हामीलाई स्वीकार्य छैन, प्रहरी कार्यालय परिसरमा प्रहरीद्वारा पत्रकारमाथिको आक्रमण, प्रशासन कार्यालय प्रवेशमा रोक र विभिन्न मुद्दा मिलाउने नाममा जनतामाथि धम्कीदेखि धरपकडसम्मको गतिविधिले जिल्लावासीलाई प्रशासनले नै असुरक्षित बनाइदिएको छ।' प्रहरी प्रशासनको पछिल्लो रवैयाले संविधानद्वारा प्रद्धत अधिकारमाथि नै धाँवा बोल्ने कार्य भएको छ भने जिल्लामा स्वतन्त्रतापूर्वक कार्य गर्न प्रहरी प्रशासनबाटै पत्रकार असुरक्षित रहेको महासंघको ठहर छ। महासंघले जारी सूचना तत्काल फिर्ता लिई सहज वातावरण तयार नगरे चरणबद्ध आन्दोलनमा होमिन बाध्य हुने चेतावनी दिएको छ।"
श्रमदान गरेर सडकमा ढलान,"डोटी : डोटीको केआईसिंह गाउँपालिकामा श्रमदानबाट १ सय ३० मिटर सडक ढलान गरिएको छ। गत असार १८ गतेबाट गाउँपालिकामा श्रमदान अभियान सुरु गरिएको थियो। सेरी गाडमा पुल निर्माणमा काम श्रमदानबाट सुरु भएको अभियान निरन्तर सञ्चालन भइरहेको छ। दिपायलवायलचवराचौतारा सडकखण्ड अन्तर्गत दिपायलदेखि वायलसम्म कालोपत्रे सडक भइसकेको छ। तर सो सडकखण्ड अन्तर्गत तुस्यात खोलाको वारिपारी १ सय ३० मिटर सडक कालोपत्रे हुन सकेको थिएन। अहिले श्रमदानबाट नै उक्त सडकको ढलान गरिएको छ। सो क्षेत्रमा मोटरेबल पुल पर्ने भनिए पनि वर्षौदेखि पुल निर्माण नभएको र सडक पनि बिग्रिएका कारणले सवारी साधन सञ्चालनमा समस्या हुँदै आएको थियो। तुस्यात खोलामा सडक बिग्रेको बहाना बनाएर यातायात व्यवसायीहरूले चर्को मूल्य असुल्ने काम गरिरहेकाले पनि सो ठाउँमा आरसीसी ढलान गरिएको गाउँपालिका अध्यक्ष लोकेन्द्र बहादुर शाहीले बताए। यसअघि पालिकाले करिब ६०७० लाख लगानीमा बन्ने पुल श्रमदानबाटै वडा नम्बर ४ वायल को सेरी गाडमा पुल निर्माण गरेको थियो। उक्त अभियानमा विभिन्न निर्माण व्यवसायीले पनि निःशुल्क रुपमा निर्माण सामग्री उपलब्ध गराइरहेका छन्। गाउँपालिकाले ५ लाखसम्मका योजनामा वडाध्यक्ष र सदस्यहरूले अनिवार्य रूपमा एक दिन श्रमदान दिनुपर्ने र ५ लाखभन्दा माथिका योजनाहरूमा पालिका अध्यक्ष, उपाध्यक्ष लगायत जनप्रतिनिधिले अनिवार्य श्रमदान गर्नेपर्ने नीति ल्याउने तयारी गरेको छ। जनप्रतिनिधिहरूको नेतृत्वमा महिनाको प्रत्येक शनिबार श्रमदान गर्नुपर्ने योजना बनाइरहेको उनले बताए।"
सामाजिक सञ्जालको प्रयोग गरी महिलाको चरित्र हत्या गर्ने पक्राउ,काठमाडौं : सामाजिक सञ्जालको प्रयोग गरी महिलाको चरित्रहत्या गर्ने अभियोगमा एकजना पक्राउ परेका छन्। प्रहरीको साइबर ब्यूरोले दैलेखका ३९ वर्षीय तुलाराम सारुलाई मंगलबार पक्राउ गरेको हो। पीडित महिलालाई फेसबुकबाट साथी बनाइ विवाह गर्छु भनी प्रलोभन देखाइ विभिन्न दबाब र धम्की दिइ म्यासेन्जरको भिडियो कलमा अश्लील हर्कत गर्न बाध्य पार्ने गरेको सारुमाथि आरोप छ। नक्कली फेसबुक बनाइ अश्लील तस्बिरहरू आफन्त र साथीभाइहरुलाई पठाइ चरित्र हत्या गरेको भन्दै पीडित महिलाले ब्यूरोमा सारुविरुद्ध उजुरी दिएकी थिइन्। उजुरीका आधारमा ब्यूरोले सारुलाई पक्राउ गरी काठमाडौं जिल्ला अदालतबाट पाँच दिनको म्याद लिइ अनुसन्धान गरिरहेको छ।
कानुनमन्त्री गुरुङ अस्पताल भर्ना,"काठमाडौं : कानुन, न्याय तथा संसदीय मामिलामन्त्री धनराज गुरुङ अस्पताल भर्ना भएका छन् । मन्त्री गुरुङलाई बिहीबार एक्कासि ब्लड प्रेसर लोभएपछि महराजगञ्जस्थित मनमोहन कार्डियोथेरासिस एण्ड ट्रान्सप्लान्ट सेन्टरमा भर्ना गरिएको हो । मन्त्री गुरुङका स्वकीय सचिव प्रेमप्रकाश केसीले मन्त्री गुरुङलाई ब्लड प्रेसर लो भएर स्वास्थ्यमा समस्या देखिएपछि बिहान ११ बजे अस्पताल भर्ना गरिएको जानकारी दिए। मन्त्री गुरुङलाई सेन्टरका निर्देशक डारत्नमणि नेतृत्वको टोलीले उपचार गरिरहेका छन्। उनको स्वास्थ्य अवस्था अहिले सामान्य रहेको अस्पतालले जनाएको छ।"
दमकमा ब्राउन सुगरसहित श्रीमान् श्रीमती पक्राउ,"झापा : झापाको दमकमा लागूऔषध ब्राउन सुगरसहित श्रीमान्श्रीमती पक्राउ परेका छन्। पक्राउ पर्नेहरूमा दमक नगरपालिका३ घर भई हाल दमक१ मा डेरा गरी बस्दै आएका २७ वर्षीय राजु बुढाथोकी र उनकी श्रीमती २८ वर्षीया सम्झना विश्वकर्मा (बुढाथोकी) रहेको जिल्ला प्रहरी कार्यालय झापाले जनाएको छ। लागूऔषध ब्राउन सुगर बिक्री वितरण भइरहेको विशेष सूचनाका आधारमा बिहीबार दिउँसो १२ बजे इलाका प्रहरी कार्यालय दमकबाट खटिएको प्रहरी टोलीले उनीहरूलाई शंकास्पद अवस्थामा फेला पारी चेकजाँच गर्दा १ ग्राम ब्राउन सुगर, डिजिटल तराजु थान १ र २ थान मोबाइल बरामद गरेको थियो। पक्राउ परेका दुवै जनामाथि थप अनुसन्धान भइरहेको प्रहरीले जनाएको छ।"
कचनकवलमा खोलाले बगाउँदा वृद्धको मृत्यु,"झापा : झापाको कचनकवलमा अदुवा खोलाले बगाउँदा एक वृद्धको मृत्यु भएको छ। मृत्यु हुनेमा कचनकवल गाउँपालिका१ निवासी ८० वर्षीय नरबहादुर राई रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। प्रहरीका अनुसार बिहीबार दिउँसो साढे २ बजे खोलामा नुहाउन पसेका राईलाई खोलाले बगाएको थियो। खोलाले बगाएर बेपत्ता बनेका उनको खोजीका लागि तत्काल सशस्त्र, नेपाल प्रहरी र स्थानीय परिचालन भएका थिए। खोजी गर्ने क्रममा उनको शव कचनकवल१ घेराबारीको पुल नजिक साँझ ६:२० मा फेला परेको डीएसपी रिजालले बताए। बेपत्ता राईको खोजीका लागि कोसी प्रदेश प्रहरी विपद व्यवस्थापन गुल्म भद्रपुरका प्रसनि टेकवीर बिकको कमान्डमा १३ जनाको टोली उद्धार सामग्रीसहित खटिएको थियो। डीएसपी रिजालले भने,'करिब ४ घण्टापछि शव फेला पर्यो, शवको कानुनी प्रक्रिया पूरा गरी पोस्टमार्टमका लागि प्रादेशिक अस्पताल भद्रपुर पठाएका छौँ।'"
भोटाहिटीमा आगलागी,"काठमाडौं : काठमाडौंको भोटाहिटीमा आगलागी भएको छ। भोटाहिटीस्थित 'उल हाउस' भएको घरमा आगलागी भएको प्रहरीले जनाएको छ। आगलागी नियन्त्रण गर्न नेपाली सेना, प्रहरी र स्थानीयहरू प्रयासरत रहेका छन्। काठमाडौं उपत्यकामा रहेका सबै दमकललाईसमेत बोलाइएको प्रहरीले जानकारी दिएको छ।"
सेवा प्रवाह छरितो बनाउँदै हेटौंडा उपमहानगर,"हेटौंडा : हेटौंडा उपमहानगरपालिकाले पालिकाबाट प्रदान गर्दै आएको सेवा वडा तहबाट प्रवाह गर्न आवश्यक जनशक्ति व्यवस्थापनमार्फत् सेवा छिटोछरितो बनाउने अभियानलाई तीव्रता दिएको छ। पालिकाले अब २० लाख रुपैयाँ बराबरको योजनालाई वडा तहबाट लागत इस्टिमेट तयार, सम्झौता, कार्य अनुगमन तथा मूल्यांकन गरी फर्छ्यौटसम्म गर्नेगरी प्राविधिक र लेखाको कर्मचारी व्यवस्थापन गर्न लागेको हो। आर्थिक वर्ष २०७८०७९ सम्म पाँच लाख रुपैयाँ बराबरको योजना वडाबाट फर्छ्यौट गर्ने अधिकार प्रदान गर्दै आएको पालिकाले गत आव २०७९०८० देखि उक्त अधिकारलाई २० लाख रुपैयाँसम्म बढाएको थियो। त्यससँगै प्राविधिक जनशक्ति व्यवस्थापन गरेको पालिकाले चालु आवदेखि लेखाको कर्मचारीसमेत वडावडामा पठाउन लागेको हो। बुधबार बसेको ३० औं कार्यपालिका बैठकले खर्च केन्द्रसम्बन्धी जनशक्ति व्यवस्थापन गर्ने प्रतिबद्धता जनाएको हो। यसअन्तर्गत् पालिकाले अब कम्तिमा दुईवटा वडाको लेखा व्यवस्थापन गर्ने गरी एक जना लेखा अधिकृतको व्यवस्थापन गर्ने पालिकका प्रवक्ता सविन न्यौपानेले जानकारी दिए। उनका अनुसार यसलाई क्रमशः बढाएर १९ वटै वडामा एकएक जना लेखाको कर्मचारी व्यवस्थापन गरिनेछ। वडामा प्राविधिक र लेखाको कर्मचारी व्यवस्थापनसंगैयोजनाहरुको लागत इस्टिमेट तयार, सम्झौता, अनुगमन, कार्य सम्पन्न पश्चात् मूल्यांकन र भुक्तानी समेत वडाबाटै हुन्छ, प्रवक्ता न्यौपानेले भने। अब योजनाको भुक्तानीका लागि धेरै पटक नगरपालिका धाउनुपर्ने बाध्यताबाट वडावासीहरु मुक्त हुने भएका छन्।"
महोत्तरीमा सुगरमापन मेसिन वितरण,महोत्तरी : मधेस प्रदेशका पूर्वमन्त्री सरोजकुमार यादवले ११५ जना ज्येष्ठ नागरिकलाई सुगर मापन मेसिन निःशुल्क रूपमा प्रदान गरिएको छ। सोनमा गाउँपालिका र औरही नगरपालिकाको ११५ जना सुगरका बिरामी रहेका ज्येष्ठ नागरिकलाई सो सुगर मेसिन वितरण गरिएको हो। पूर्वधार विकास कार्यालय जनकपुरधामको चालु आर्थिक वर्ष ०७९०८० निर्वाचन विकास क्षेत्र कार्यक्रम अन्तर्गत सो मेसिन खरिद गरी वितरण गरिएको महोत्तरीका प्रदेशसभा सदस्य समेत रहेका पूर्वमन्त्री यादवले जानकारी दिए। ज्येष्ठ नागरिकले समय समयमा आफैले सुगर चेक गरेपछि खानपिनमा सचेत हुनुको साथै स्वास्थ्यलाई ध्यान राख्नमा सुलभ हुनेमा यादव विश्वस्त रहेका छन्। औरही नगरपालिका वडा नम्बर १ र २ मा ६० जना तथा सोनमा गाउँपालिका वडा नम्बर ४ र ५ मा ५५ जना सुगरका बिरामी रहेका जेष्ठ नागरिकलाई सुगर मापन मेसिन वितरण गरिएको हो।
जनप्रतिनिधि र शिक्षकले छोराछोरीलाई सामुदायिक विद्यालयमै पढाउनु पर्ने,नुवाकोट : नुवाकोटको सुर्यगढी गाउँपालिकाले सामुदायिक विद्यालयको सुधारका लागि शिक्षक तथा जनप्रतिनिधिबाटै कार्य सुरु गरिनुपर्ने निर्णय गरेको छ। आफ्नो पालिकाभित्रका सामुदायिक विद्यालयका शिक्षकहरूले छोरा छोरीलाई सामुदायिक विद्यालयमै पठनपाठन गराउनु पर्ने नियमलाई कडाईकासाथ कार्यान्वयनमा ल्याएको छ। गाउँपालिकाले सामुदायिक विद्यालयमा छोरा छोरी नपढाउने शिक्षकको तलब रोक्का गर्ने निर्णय गरेको छ। निजी विद्यालयमा पढाउने केही शिक्षकको तलब रोक्का गरेको गाउँपालिकाले आगामी शैक्षिक सत्रदेखि सामुदायिक विद्यालयमा नै पढाउने प्रतिवद्धता जनाएपछि तलब भुक्तानी गरेको थियो। अन्य शिक्षकहरूलाई पनि प्रतिवद्धता जनाउँदै तलब दिएको छ। यस्तै जनप्रतिनिधिहरूले पनि सरकारी विद्यालयमा पढाउनु पर्ने प्रस्ताव गरिएको छ। गाउँपालिकाका अध्यक्ष सन्तबहादुर घलेले सामुदायिक विद्यालयको स्तरलाई बढाउन र सर्वसाधारणलाई पनि सरकारी विद्यालयका शिक्षकले पनि आफूले पढाउने विद्यालयमा नै छोराछोरी पढाएका छन् भन्ने सन्देश जाने हुनाले यस्तो निर्णय गरिएको बताए। उनले आगामी वर्षदेखि यसलाई कडाईकासाथ लागू गरिने जानकारी दिए। सुर्यगढी गाउँपालिकामा तीन दर्जन विद्यालय छन्। पछिल्लो समय सामुदायिक विद्यालयका शिक्षकहरूले आफ्ना छोरा छोरीलाई निजी विद्यालयमा पढाएको विषयमा देशभरबाटै सरकारी शिक्षकको आलोचना हुने गरेको छ। सामुदायिक विद्यालयका शिक्षकहरूले भने यसमा असहमति जनाएका छन्। कतिपयले आफ्ना छोराछोरीलाई समय परिस्थिति अनुसार उनीहरूको रोजाइको ठाउँमा पढाउन पाउनुपर्ने समेत बताएका छन्। गाउँघरमा पढ्ने उमेर समूहका बालबालिकाहरू नबस्ने अवस्थाका कारण धेरै विद्यालयहरू बन्द हुने अवस्थामा पुगेका छन्। सञ्चालनमा रहेका र नाम चलेका विद्यालयहरूमा पनि विद्यार्थीको संख्या अत्यन्त न्यून छ।
आन्दोलनका कारण कर्णाली राजमार्ग बन्द,"जुम्ला : कर्णाली राज मार्गको नाग्मजुम्ला बजार सडकखण्ड आन्दोलनका कारण बिहानदेखि बन्द भएको छ । जुम्ला चन्दननाथ नगरपालिकाका धन गिरीको न्यायका लागि स्थानीयले बिहानैदेखि कर्णाली राजमार्ग बन्द गरेका हुन्। २०७७ असोज १५ गते देखि बेपत्ता भएका ट्याक्टर चालक गिरी हालसम्म नभेटेपछि आफन्तले कर्णाली राजमार्ग बन्द गरेका हुन । चार वर्ष वितिसक्दा समेत घर नफर्के पछि परिवारले जिल्ला प्रहरी कार्यालयलाई खोजि गरिदिन आग्रह गरेका थिए। यसैबीचमा जुम्ला जिल्ला अदालत र उच्चअदालत सुर्खेतको इजलासले घटनाका प्रतिवादीलाई सफाइ दिएपछि गिरीका परिवार थप आन्दोलित बनेका हुन्। बन्दका कारर्ण जुम्लाबाट जाने आउने लोमो तथा छोटो दुरीका सवारी बन्द भएका छन् । जुम्लाबाट काठमाडौं,नेपालगञ्ज,सुर्खेत,कालिकोट , नग्म,सिन्जा जाने यत्रु अलपत्र परेका छन् । अन्दोलनकारीले एम्बुलेन्स लयातका अतिआवश्यकका सवारी साधन समेत चल्न दिएका छैनन् । घटना भएको सात महिनापछि तातोपानि गाउँपालिका ५ श्रीनगरको चौर नजिक तिला नदीमा शंकास्पद मानव कंगाल भेटिएको थियो। कंगलाको डीएनए परीक्षणका लागि पठाएकोमा हालसम्म रिपोर्ट आएको छैन। रिपोर्ट नआउँदै घटनाको दोषीलाई सफाइ दिएको भन्दै गिरीका आफन्तको भनाइ छ। गिरी २०७७ साल असोज १५ गते सहचालनकसहित जुम्ला बजारबाट ट्याक्टर लगेर गुठिचौर गाउँपालिकाको मणीसाघु गएका थिय। उक्त ठाउँबाट फर्किने क्रममा गुठिचौरकै लामाकार भीरबाट बेपत्ता भएका थिए । उक्त दिन गुठिचौर गाउँपालिका ५ का बिमलसहितको ४ जनाको टोलिले ट्याक्टर रोकेर चढेका थिए। उनीहरुले ट्याक्टर रोकेर चाबी खोसी ढुंगामुडा गरी चलकलाई बेपत्ता परेको घटनाको विवरणले देखाएको छ। घटनाको विवरणका आधारमा ती चारजनाविरुद्ध अपहरण गरी व्यक्ति वेपत्ता पारेको आरोपसहित मुद्दा दायर भएको थियो। जुम्लाका प्रमुख जिल्ला अधिकारी जयकुमार धिमिरेले आन्दोलनकारीसँग वार्ता भइरहेको जानकारी दिएका छन्।"
६ नाल भरुवा बन्दुक बरामद,बागलुङ : बागलुङमा ६ नाल अवैध भरुवा बन्दुक बरामद गरिको छ। बुधबार हटिया प्रहरी चौकीको टोलीले पाँच थान तथा नरेठाँटी प्रहरी चौकीको टोली एक थान भरुवा बन्दुक बरामद गरेको हो। गस्ती गर्ने क्रममा प्रहरीले गलकोट नगरपालिका१ जनएकता सामुदायिक वनमा एक थान र वडा नम्बर ३ को भगवतीस्थानको ओडारमा बेवारिसे अवस्थामा पाँच नाल भरुवा बन्दुक फेला पारेको जिल्ला प्रहरी कार्यालयका सूचना अधिकारी तथा प्रहरी नायब उपरीक्षक मदन केसीले जानकारी दिए। बन्दुक कसले र किन राखेको थियो भन्ने विषयमा प्रहरीले अनुसन्धान गरिरहेको छ।  रासस
हत्या गरेको अभियोगमा दुई महिला पक्राउ,"रुकुम पश्चिम : मुसिकोट नगरपालिका१ सल्ले बस्ने ५२ वर्षीया हस्तकली बुढाथोकीको हत्या गरेको अभियोगमा २ महिलालाई प्रहरीले पक्राउ गरेको छ। मुसिकोट नगरपालिका१ सल्लेकी २३ वर्षीया सिर्जना बुढा बोहरा र सोही नगरपालिका५ टटेलाकी ३० वर्षीया शोभा कुमारी सुनार सोनीलाई पक्राउ गरिएको प्रहरीले जनाएको छ। बुढाथोकी साउन १९ गते राति आफ्नै घरको कोठामा मृत अवस्थामा फेला परेको खबर प्राप्त हुनासाथ कर्णाली प्रदेश केनाईन शाखा कोहलपुर बाँके, कर्णाली प्रदेश प्रहरी कार्यालय सुर्खेत र जिल्ला प्रहरी कार्यालय रुकुम पश्चिमबाट खटिएको प्रहरी टोलीले अनुसन्धानको क्रममा घटनामा उनीहरूको संलग्नता रहेको खुल्न आएपछि उनीहरुलाई पक्राउ गरेको हो। उक्त घरबाट चोरी भएका सुनको सिक्री १ थान, सुनको तिलहरी १ थान, सुनका कानवाली १ थान, सुनको चन्द्रमा १ थानसमेत स्वरुप परिवर्तन गरेको अवस्थामा प्रहरीले बरामद गरेको छ। उनीहरूमाथि जिल्ला अदालत रुकूम पश्चिमबाट ७ दिन म्याद थप गरी आवश्यक अनुसन्धान भइरहेको छ।"
अवरुद्ध भैँसेभीमफेदी सडकखण्ड सञ्चालनमा,गए राति वर्षासँगै माथिबाट खसेको पहिरोका कारण अवरुद्ध उक्त सडकखण्डमा आज बिहान ५ बजेदेखि यातयात सञ्चालनमा आएको मकवानपुरका प्रहरी नायब उपरीक्षक टेकबहादुर कार्कीले जानकारी दिए। काठमाडौं : पहिरोको कारण अवरुद्ध हेटौँडाबाट काठमाडौँ जोड्ने छोटो मार्गअन्तर्गत पर्ने भैँसेभीमफेदी सडकखण्डमा आज बिहानदेखि यातायात पुनः सञ्चालन भएको छ । गए राति वर्षासँगै माथिबाट खसेको पहिरोका कारण अवरुद्ध उक्त सडकखण्डमा आज बिहान ५ बजेदेखि यातयात सञ्चालनमा आएको मकवानपुरका प्रहरी नायब उपरीक्षक टेकबहादुर कार्कीले जानकारी दिए। उनका अनुसार गए राति भीमफेदी गाउँपालिका२ ज्यालटारस्थित पहिरो खसी यातायात अवरुद्ध बनेको थियो । लगातार वर्षाका कारण राति पहिरो हटाउन कठिनाइ भएपछि आज बिहानै पहिरो हटाइ यातायात सञ्चालनमा ल्याएको हो । हाल हेटौँडाबाट भीमफेदी हुँदै विभिन्न स्थानमा जाने र हेटौँडातर्फ आउने सबै प्रकारका सावरी साधन सञ्चालनमा रहेको प्रहरी नायब उपरीक्षक कार्कीले बताए।
अमिरा दलीलाई जापान सरकारको सम्मान,सो समारोहमा राजदूत युताकाले प्रमाणपत्र सुनाएका थिए। दलीलाई गत अप्रिल २९ मा सम्मान गर्ने जापान सरकारले निर्णय गरेको थियो। जापानका तत्काली परराष्ट्रमन्त्री फुमियो किसिदाले सन् २०१७ मा दलीलाई सम्मान गरेका थिए। काठमाडौं : जापान सरकारले नेपालजापान सम्बन्धमा उच्च योगदान पुयाउने एक नेपाली महिलालाई सम्मान गरेको छ। नेपालस्थित जापानी दूतावासले बुधबार आयोजना गरेको एक कर्याक्रममा नेपाल एओटिएस अल्मुनाई सोसाइटीका पूर्वअध्यक्ष अमिरा दलीलाई सम्मान गरेको हो। नेपालका लागि जापानी राजदूत किकुता युताकाले दलीलाई मेडल र प्रमाणपत्र दिएका थिए। सो समारोहमा राजदूत युताकाले प्रमाणपत्र सुनाएका थिए। दलीलाई गत अप्रिल २९ मा सम्मान गर्ने जापान सरकारले निर्णय गरेको थियो। जापानका तत्काली परराष्ट्रमन्त्री फुमियो किसिदाले सन् २०१७ मा दलीलाई सम्मान गरेका थिए। उनी प्रधानमन्त्री भएपछि दलीलाई दोस्रोपटक सम्मान गरेका हुन्। दलीले एओटीएस अल्मुनाई सोसाइटीका अध्यक्ष हुँदा जापान र नेपालबीचको मैत्रीपूर्ण सम्बन्ध र आपसी साझेदारीलाई प्रवर्द्धन गर्न विशेषगरी अर्थतन्त्र र व्यापारको क्षेत्रमा योगदान पुयाएका थिइन्। उनीसँग नेपाल र जापानबीचको आर्थिक तथा सामाजिक क्षेत्रमा काम गरेको अनुभव छ।
"मनसुनजन्य विपद्बाट ५० जिल्ला प्रभावित, ४१ जनाको मृत्यु","ती जिल्लामा विपद्बाट ५५ जना घाइते भएका गृह मन्त्रालयको विपद् तथा द्वन्द्व व्यवस्थापन महाशाखाका प्रमुख, सहसचिव महादेव पन्थले जानकारी दिए। उनका अनुसार विपद्का घटना भएका ५० जिल्लामध्ये २० जिल्लामा भने मानवीय क्षति भएको छ। ती जिल्लामा ४१ जनाले ज्यान गुमाएका हुन्। काठमाडौं : गएको जेठ ३१ गते मनसुन भित्रिएदेखि आजसम्म मनसुनजन्य विपद्बाट ५० जिल्ला प्रभावित भएका छन्। गृह मन्त्रालयका अनुसार ती जिल्लामा भएका बाढी पहिरोलगायत मनसुनजन्य विपद्मा परेर ४१ जनाले ज्यान गुमाएका छन्। एकतीस जना बेपत्ता छन्। ती जिल्लामा विपद्बाट ५५ जना घाइते भएका गृह मन्त्रालयको विपद् तथा द्वन्द्व व्यवस्थापन महाशाखाका प्रमुख, सहसचिव महादेव पन्थले जानकारी दिए। उनका अनुसार विपद्का घटना भएका ५० जिल्लामध्ये २० जिल्लामा भने मानवीय क्षति भएको छ। ती जिल्लामा ४१ जनाले ज्यान गुमाएका हुन्। यस्तै बेपत्ता हुनेहरु छ जिल्लाका छन्। सङ्खुवासभा, ताप्लेजुङ, पाँचथर, दोलखा, मकवानपुर र महोत्तरी जिल्लाका ३१ जना बेपत्ता भएका सहसचिव पन्थले जानकारी दिए। अठ्ठाइस जिल्लाका ५५ जना घाइते भएका छन्। विपद्मा परेर कूल एक सय ३० घर पूर्णरुपमा क्षति भएका छन् भने एक सय ९३ घरमा आंशिक क्षति पुगेको छ। मनसुन सुरु भएकै बेलामा पूर्वी नेपालको पाँचथर, सङ्खुवासभा ताप्लेजुङलगायत जिल्लामा भारी वर्षाका कारण ठूलो धनजनको क्षति भएको थियो। मनसुनका अवधिमा मुलुकभर कम पानी पर्ने आँकलनका बीच बेलाबेलामा परेको भारी वर्षाले विभिन्न जिल्लामा बाढी र पहिराका घटना निम्त्याइरहेको छ। यद्यपि कतिपय जिल्लामा अझै वर्षा हुन सकेको छैन। रासस"
पाकिस्ताननेपाल सिधा हवाई उडान पुनः सञ्चालनको प्रयास,"काठमाडौं : नेपालका लागि पाकिस्तानका राजदूत अर्बर हुसेन हास्मीले पाकिस्तान र नेपालबीच सिधा हवाई उडान पुनः सञ्चालनका निम्ति आफू लागिपरेको बताएका छन् । राससका अनुसार पाकिस्तानी राजदूतले दुई राष्ट्रबीचको सिधा उडान पुनः प्रारम्भ गर्न पाकिस्तान इन्टरनेशनल एयरलाइन्स आफ्नो पहिलो प्राथमिकतामा रहेको बताएका हुन् । उनले निजी क्षेत्रका अन्य विमान सेवा पनि विकल्पमा रहेका बताए । आफूले राष्ट्रपति, उपराष्ट्रपति, राष्ट्रियसभाका अध्यक्ष, अर्थ एवं परराष्ट्रमन्त्रीलगायत अन्य विशिष्ट व्यक्तिहरूसँगका भेटमा पनि व्यापार, पर्यटन, जनस्तरको सम्पर्क स्थापनालाई अझ व्यापक बनाउन हवाई उडान महत्त्वपूर्ण हुने भएकाले त्यसैलाई उच्च प्राथमिकतामा राखेर कुरा गरेको बताए । सबैले सिधा हवाई सेवा पुनःसञ्चालनप्रति समर्थन जनाएको पनि राजदूत हास्मीले बताए । परराष्ट्र सचिवस्तरीय पाकिस्ताननेपाल परामर्श संयन्त्र, संयुक्त आयोग, कृषि तथा पर्यटनसम्बन्धी संयुक्त कार्यदल, संयुक्त व्यापार परिषद्लगायत सबै द्विपक्षीय संयन्त्रका बैठक आयोजना गर्न नेपाल सरकारका सम्बद्ध निकायसँग निरन्तर छलफलमा रहेको पाकिस्तानी राजदूतले जानकारी दिए। पाकिस्तान र नेपालबीच कूटनीतिक सम्बन्ध कायम भएयता सात हजारभन्दा बढी नेपालीले शिक्षा, स्वास्थ्य, सेना, नागरिक उड्डयनलगायत क्षेत्रमा पाकिस्तानबाट शिक्षा हासिल गरेका जानकारी दिँदै पाकिस्तानी राजदूतले नेपालको विकास प्रयासमा आफ्नो देशले सक्दो सहयोग गर्ने प्रतिबद्धता व्यक्त गरे।"
बागलुङमा छ नाल भरुवा बन्दुक बरामद,गस्ती गर्ने क्रममा प्रहरीले गलकोट नगरपालिका१ जनएकता सामुदायिक वनमा एक थान र वडा नम्बर ३ को भगवतीस्थानको ओडारमा बेवारिसे अवस्थामा पाँच नाल भरुवा बन्दुक फेला पारेको जिल्ला प्रहरी कार्यालयका सूचना अधिकारी तथा प्रहरी नायब उपरीक्षक मदन केसीले जानकारी दिए। बागलुङ : बागलुङमा ६ नाल अवैध भरुवा बन्दुक बरामद गरिको छ । बुधबार हटिया प्रहरी चौकीको टोलीले पाँच थान तथा नरेठाँटी प्रहरी चौकीको टोली एक थान भरुवा बन्दुक बरामद गरेको हो । गस्ती गर्ने क्रममा प्रहरीले गलकोट नगरपालिका१ जनएकता सामुदायिक वनमा एक थान र वडा नम्बर ३ को भगवतीस्थानको ओडारमा बेवारिसे अवस्थामा पाँच नाल भरुवा बन्दुक फेला पारेको जिल्ला प्रहरी कार्यालयका सूचना अधिकारी तथा प्रहरी नायब उपरीक्षक मदन केसीले जानकारी दिए। बन्दुक कसले र किन राखेको थियो भन्ने विषयमा प्रहरीले अनुसन्धान गरिरहेको छ । रासस
महोत्तरीमा आँखा रोग नियन्त्रणमा जुटे सरोकारवाला निकाय,"महोत्तरी : आँखा पाक्ने रोगको प्रकोप क्रमिक रूपमा बढदै गएपछि महोत्तरीका सरोकारवाला निकायले जनस्तरमा सचेतना अभियान बढाएका छन्। मौसम परिवर्तनपछि देखा परेको आँखा रोगको प्रकोपलाई नियन्त्रणमा राख्नका लागि यहाँका सरोकारवाला निकायको यसतर्फ ध्यानाकर्षण भएको छ। गौशाला नगरपालिकाले यहाँ सञ्चालित स्वास्थ्य संस्थाहरूमा भरपुर मात्रामा आँखाका रोगीले प्रयोग गर्ने आई ड्रपजस्ता आवश्यक औषधीको व्यवस्थापन गरिएको छ। नगरप्रमुख डादीपेन्द्र महतोले केही दिन अगाडि मात्रै निःशुल्क आँखा शिविरको आयोजना गरेको र सचेतनाको कार्यक्रम भइरहेको बताए । जिल्ला जनस्वास्थ्य अधिकृत डा भोला यादवका अनुसार हरेक पालिकाले आआफनो तवरले जनस्तरमा चेतना जगाउने कार्यमा तत्लिन रहेको छ । स्वास्थ्य संस्थामा आवश्यक अनुसारको औषधिको प्रबन्ध गरिसकेको डायादवले जानकारी दिएका छन् । यता विपद व्यवस्थापन समितिको बैठक बसी आँखा रोगको प्रकोप नियन्त्रणका लागि सबै एकजुट हुनुपर्ने बताएको छ। यता जिल्लाका १५ वटै पालिका प्रमुखको बैठकले आँखाको प्रकोपलाई नियन्त्रण गर्नका लागि सबैले सावधानी अपनाउने निर्णय भएको महोत्तरीका सहायक प्रमुख जिल्ला अधिकारी उपेन्द्र न्यौपानेले जानकारी दिए । जिल्ला विपद व्यवस्थापन समितिको बैठकमा पालिकाको तर्फबाट जनस्तरमा सूचना सम्प्रेषण गर्ने निर्णय भएको हो । आँखा पाक्ने रोगको संक्रमण बढेसँगै अस्पतालमा बिरामीको चाप बढेको छ। आँखा अस्पतालमा दैनिक तीन हजारभन्दा बढी बिरामीको चेकजाँच हुने गरेको छ । मधेश प्रदेशमा रहेको तीन ठूला आँखा अस्पताल जानकी आँखा अस्पताल जनकपुरधाम, रामप्रसाद महावीरप्रसाद केडिया आँखा अस्पताल परवानीपुर र सगरमाथा चौधरी आँखा अस्पताल लहानमा संचालित रहेका छन् । जहाँ दैनिक हजार भन्दा बढी आँखा पाक्ने रोगीहरु आउने गरेको सबन्धित अस्पतालले जनाएको छ । वारास्थित रामप्रसाद महावीर प्रसाद केडिया आँखा अस्पताल परवानीपुरमा दैनिक आउने कुल बिरामीमध्ये ६० देखि ७० प्रतिशत आँखाको संक्रमण भएका बिरामी छन् । उक्त अस्पतालको आकश्मिक कक्षमा दैनिक एक हजार भन्दा बढी नेपाल र भारतका बिरामी आउँछन् । अस्पतालको बहिरंग विभागमा आउने औसत एक हजार भन्दा बढी बिरामीमध्ये ७० प्रतिशत मौसमी आँखा पाक्ने रोगकै रहेका छन् । त्यस्तै, जानकी आँखा अस्पताल जनकपुरधाममा दैनिक औसत ७ सय आँखा पाकेका बिरामी पुगिरहेका अस्पताल स्रोतले जनाएको छ । अस्पतालका सूचना अधिकारी रुदलप्रसाद साहका अनुसार एडिनो नामक भाइरस आँखामा प्रवेश गरेपछि आँखा पाक्ने गर्दछ । सो भाइरसको संक्रमण भएपछि आँखा रातो हुने, आँखाबाट रगत मिसिएको आँसु बग्ने, आँखा चिलाउने समस्या हुन्छ । साथै घाँटी दुख्ने, ज्वरो आउने, स्वर भासिने समस्या पनि हुन्छ । संक्रमित बिरामीमा यस्तो समस्या करीब दुई सातासम्म रहन्छ ।"
"आँखा पाक्ने प्रकोप, जाजरकोटमा ३ दिन विद्यालय बन्द","जाजरकोट : आँखा पाक्ने (कन्जन्टिभाइटिस एनिडो भाइरस) रोगको प्रकोप बढेपछि जाजरकोटका विद्यालय बन्द भएका छन्। आँखा पाक्ने रोगका कारण विद्यार्थी अनुपस्थित हुन थालेपछि बुधबारदेखि शुक्रबारसम्मका लागि विद्यालय बन्द गरिएको त्रिभुवन माध्यमिक विद्यालय खलंगाका प्रधानाध्यापक भक्तबहादुर मल्लले बताए। उनले संक्रमण तीव्र गतिमा फैलिएको र संक्रमित बालबालिकाबाट अन्य विद्यार्थीमा पनि सर्ने खतरा देखिएपछि तीन दिनका लागि विद्यालय बन्द गरिएको बताए। नगरपालिकासँग समन्वय गरेर विद्यालय बन्द गरिएको उनले बताए। आँखा चिलाउने, रातो हुने, सुन्निने र अन्तमा पाक्ने समस्या देखिने गरेको छ। भेरी नगरपालिकाभित्रका विद्यालयमा अध्ययनरत १०१५ प्रतिशत विद्यार्थीमा आँखा पाक्ने समस्या देखिएको छ। समुदायमासमेत आँखा पाक्ने रोगको प्रकोप फैलिन थालेको नेपाल रेडक्रस सोसाईटी आँखा उपचार केन्द्र जाजरकोटका इन्चार्ज प्रदीप जंग शाहले बताए। दैनिक ५०६० जना आँखा पाक्ने (कन्जन्टिभाइटिस एनिडो भाइरस) रोगका विरामी उपचारका लागि आउने गरेको उनले बताए। भिडभाडमा नजान, घरमै बस्न र आँखामा संक्रमण देखिए मनतातो पानीले सफा गर्न उनले आग्रह गरेका छन्।"
संखुवासभामा कैदीको मृत्यु प्रकरण : प्रहरीले बनायो छानबिन समिति,"विराटनगरसंखुवासभा : संखुवासभा जिल्ला कारागार खाँदबारीमा सुरक्षा घेराभित्र दुई जना कैदीको शंकास्पद मृत्यु भएको घटनाको छानबिन गर्न कोसी प्रदेश प्रहरी कार्यालय विराटनगरले समिति बनाएको छ। प्रहरीकै प्रत्यक्ष संलग्नतामा घटना भएको आरोप लागेपछि प्रदेश प्रहरी प्रमुख डीआईजी राजेशनाथ बास्तोलाले घटनाको छानबिन गर्न प्रहरीका तर्फबाट अलग्गै समिति बनाएर खटाएका हुन्। प्रदेश प्रहरी कार्यालयका एसपी (प्रहरी उपरीक्षक) ऋषिराम कँडेलको नेतृत्वमा ४ सदस्यीय समिति बनाइएको छ। समितिमा इन्सपेक्टर (प्रहरी निरीक्षक) जितेश दाहाल, सइ (प्रहरी नायव निरीक्षक) रुद्रबहादुर खड्का र हवल्दार तीर्थ भट्टराई सदस्य छन्। डीआईजी बास्तोलाले घटनाको छानबिनका लागि समितिका सदस्यहरु बिहीबार संखुवासभा पुगिसकेको जानकारी दिए। समितिले घटनाको छानबिन गरेर सत्यतथ्य पत्ता लगाउँदै १० दिनभित्र प्रदेश प्रहरी कार्यालयलाई प्रतिवेदन बुझाउने जिम्मेवारी पाएको छ। बास्तोलाका अनुसार घटना कसरी भयो, कसको कमी कमजोरी रहयो तथा घटनामा कुनकुन पक्ष दोषी देखिएका हुन् भन्ने बारेमा विभिन्न कोणबाट छानबिन गरेर यथार्थ पत्ता लगाइने छ। जिल्ला सुरक्षा समिति संखुवासभाले बुधबार सहायक प्रमुख जिल्ला अधिकारी मोहनमणि घिमिरेको नेतृत्वमा ३ सदस्यीय छानबिन समिति बनाइसकेको छ। समितिका इन्सपेक्टर सरोज खनाल र प्रशासन कार्यालयका शुब्बा तारणी घिमिरे सदस्य छन्। समितिले आफ्नो काम सुरु गरिसकेको संखुवासभाका प्रमुख जिल्ला अधिकारी शिवकुमार कार्कीले बताए। जिल्लामा गठन भएको छानबिन समितिलाई बल पुग्ने गरी प्रहरीका तर्फबाट अलग्गै समिति बनाइएको हो, डीआईजी बास्तोलाले भने, छानबिनपछि घटनाको वास्तविकता पत्ता लाग्ने छ। छानबिनले दोषी देखाएका माथि कारबाही हुने उनले बताए। कारागारबाट भाग्न खोजेका कैदीलाई नियन्त्रणमा लिएर निर्घात कुटपिट गर्दै र यातना दिँदै मारेको आरोप प्रहरीमाथि लागेको छ। कारागारको शौचालयको झ्यालका रड काटेर भाग्न खोजेको भन्दै कैदीहरु संखुवासभाको मादी नगरपालिका५ का १९ वर्षीय विनोद तोलाङ्गी र नुवाकोटको ककनी गाउँपालिका७ का २८ वर्षीय आकाश बलामीलाई बुधबार बिहानका राति १ बजेतिर प्रहरीले नियन्त्रणमा लिएको थियो। कारागार प्रशासनको जिम्मा लगाएर पुनः कारागारभित्र हालिएपछि कैदीबन्दीबीच झडप हुँदा तोलाङ्गी र बलामीको मृत्यु भएको दाबी संखुवासभा प्रहरीको छ। अदालतले जबरजस्ती करणी मुद्दामा तोलाङ्गीलाई १८ वर्ष र चोरी मुद्दामा बलामीमा ३ वर्ष कैद सजायको फैसला गरेको थियो। उनीहरु १ वर्षदेखि कैद सजाय भुक्तान गरिरहेका थिए। स्थानीय प्रशासन र प्रहरीको मिलेमतोमा घटनालाई तोडमोड गरी कारागारभित्र झडप हुँदा कैदीको मृत्यु भएको भन्दै सार्वजनिक गरिएको भनेर चौतर्फी विरोध भइरहेको छ। झडप तथा कुटपिटका कारण दुई जनाको मृत्यु भएको भनिए पनि अन्य कैदीबन्दी तथा स्थानीय प्रत्यक्षदर्शीले भने सादा पोसाकमा चारपाँच जनाको संख्यामा रहेका प्रहरीकै कुटाइले कैदीको ज्यान गएको बताइरहेका छन्। घटनाको अनुसन्धान गर्न भन्दै प्रहरीले कारागारबाट निकालेर नौ जना कैदीबन्दीलाई हिरासतमा लिएपछि घटना थप शंकास्पद बनेको छ। झडप तथा कुटपिटमा संलग्न भएको भन्दै प्रहरीले हिरासतमा राखेर उनीहरुमाथि अनुसन्धान गरिरहेको हो। संखुवासभा प्रहरी प्रमुख डीएसपी वीरेन्द्र गोदारले भने बुधबार बिहान ६ बजेतिर अचेत अवस्थामा भेटिएका दुवै कैदीको उपचारका लागि अस्पताल पुयाउनसाथ मृत्यु भएको बताएका छन्। घटनामा प्रहरीको संलग्नता नदेखाउन वास्तविकता लुकाउने भूमिका खेलिरहेको आरोप पनि डीएसपी गोदारमाथि लागेको छ। उनकै निर्देशनमा प्रहरीले कुटपिट गर्दा कैदीको मृत्यु भएको प्रहरी स्रोतले बतायो।"
सङ्खुवासभा कारागारमा २ कैदीको मृत्यु : परिवारले शव बुझ्न मानेनन्,कारागारमा रहेका मादी नगरपालिका५ का १९ वर्षीय विनोद तोलाङ्गी र नुवाकोटको ककनी गाउँपालिका७ का २८ वर्षीय आकाश बलामीको बुधबार बिहान मृत्यु भएको थियो । सङ्खुवासभा : सङ्खुवासभा जिल्ला कारागार खाँदबारीमा बुधबार दुई कैदीको मृत्यु भएको घटनामा उनीहरुका परिवारजनले शव बुझ्न मानेका छैनन् । प्रहरीको कुटाइबाट कैदीबन्दीको मृत्यु भएको आरोप लगाउँदै आफन्तले शव बुझ्न नमानेका हुन् । कारागारमा रहेका मादी नगरपालिका५ का १९ वर्षीय विनोद तोलाङ्गी र नुवाकोटको ककनी गाउँपालिका७ का २८ वर्षीय आकाश बलामीको बुधबार बिहान मृत्यु भएको थियो । जिल्ला प्रहरी कार्यालय सङ्खुवासभाका प्रहरी नायब उपरीक्षक वीरेन्द्र गोदारले कैदीबन्दी तोलाङ्गी र बलामीको उपचारका क्रममा जिल्ला अस्पतालमा मृत्यु भएको बताए। कारागारबाट भाग्न राति १ बजेतिर शौचालयको झ्यालको रड काटेर निस्किने क्रममा उनीहरुलाई प्रहरीले नियन्त्रणमा लिएर कारागार प्रशासनको जिम्मा लगाएको उनको भनाइ छ । कारागारका अन्य कैदीबन्दी र स्थानीय प्रत्यक्षदर्शीले भने प्रहरीले दुवैजनालाई कुटपिट गरेको बताउँदै आएका छन् । प्रहरीविरुद्ध कारागारभित्रका कैदीबन्दीले नाराबाजी र प्रदर्शनसमेत गरेका छन् । दोषी प्रहरीमाथि कारबाही हुनुपर्ने कैदीबन्दीको माग छ । कैदीको मृत्यु पछि कारागारको अन्तरिक सुरक्षालाई ध्यानमा राख्दै नाइकेसहितका नौ बन्दीलाई जिल्ला प्रहरीमा लगिएको कारागारका जेलर राजेन्द्र घिमिरेले बताए। जिल्ला अदालतले जबर्जस्ती करणी मुद्दामा तोलाङ्गीलाई १८ वर्ष तथा चोरी मुद्दामा बलामीलाई तीन वर्ष कैद सजायको फैसला गरेको थियो । दुवैजना एक वर्षदेखि यहाँको कारागारमा थिए । छानबिन समिति गठन जिल्ला कारागारमा बुधबार भएको घटनाको छानबिनका लागि तीन सदस्यीय छानबिन समिति गठन गरिएको छ । सङ्खुवासभाका प्रमुख जिल्ला अधिकारी शिवकुमार कार्कीका अनुसार सहायक प्रमुख जिल्ला अधिकारी मोहनमणि घिमिरेको नेतृत्वमा प्रहरी निरीक्षक सरोज खनाल र जिल्ला प्रशासन कार्यालयका नायब सुब्बा तारिणी घिमिरे सदस्य रहेको समिति गठन गरिएको छ । जिल्ला कारागारमा हाल आठ महिलासहित एक सय ३८ कैदीबन्दी छन् । रासस
"अबिरल वर्षापछि बाढी, २ दिनमा ४ को मृत्यु","महोत्तरी : अबिरल वर्षाका कारण मधेस प्रदेशमा ४ जनाको मृत्यु भएको छ। साउन २२ गतेदेखि साउन २४ गतेसम्म परेको पानीले आएको बाढीमा परी ३ पुरुषसहित १ महिलाको मृत्यु भएको हो। मृत्यु हुनेमा धनुषाको मिथिला नगरपालिका२ का १७ वर्षीय अजय यादव र गणेशमान चारनाथ नगरपालिका७ का ३० वर्षीया माया परियार छन्। त्यस्तै सर्लाही हरिपुर्वा नगरपालिका७ का ६० वर्षीय भोला चौधरी र रौतहट मौलापुर नगरपालिका१ का ६५ वर्षीय सहिद राय भाट छन्। उनीहरूको विभिन्न नदीमा आएको बाढीका कारण मृत्यु भएको मधेस प्रदेश प्रहरी कार्यालय जनकपुरधामले जनाएको छ। ३ जना बेपत्ता बाढीमा परी ३ जना बेपत्ता भएका मधेस प्रदेश प्रहरी कार्यालय जनकपुरधामले जनाएको छ। महोत्तरीको रातु नदीमा आएको बाढीले बगाउँदा सोनमा गाउँपालिका१ का ३८ वर्षीय जाविर अन्सारी बेपत्ता भएका छन्। अन्सारी लोहारपट्टी नगरपालिकास्थित रातुनदी पार गर्ने क्रममा बाढीले उनलाई बगाएको हो। त्यस्तै धनुषाको कमला खोलामा आएको बाढीले बगाउँदा गणेशमान चारनाथ नगरनाथ नगरपालिका७ का ३५ वर्षीय सजन परियार बेपत्ता भएका हुन्। पर्सा जिल्लास्थित सिर्सिया नदीमा आएको बाढीले बगाउँदा भारतीय नागरिक ३२ वर्षीय किशोर राउत कुर्मी बेपत्ता भए। बेपत्ताको प्रहरीले खोजी गरिररहेको मधेस प्रदेश प्रहरी कार्यालय जनकपुरधामले जनाएको छ। यस अवधिमा बाढीको चपेटामा परेका २ सय ३३ जना प्रभावितमध्ये ८३ जनालाई प्रहरीको टोलीले उद्धार गरेको छ। पर्साको सिर्सिया नदी, रौतहटको लालबकैया, सर्लाहीको बागमती र महोत्तरीको रातुनदीमा आएको बाढीबाट उनीहरूलाई उद्धार गरिएको हो। बाढीले लाखौंको निर्माण सामग्री बगायो बाराको जितपुर उपमहानगरपालिकास्थित दुधौरा खोलामा आएको बाढीले निर्माणाधीन सामग्री बगाएको छ। स्थानीय दुधौरा खोलामा पक्की पुल निर्माण गरिरहेको समयमा अचानक नदीमा आएको बाढीले २१ लाख ८७ हजार ५ सय रकम बराबरको निर्माण सामग्री बगाएको प्रहरी स्रोतले जनाएको छ। पूर्वपश्चिम सडकखण्डमा रहेको दुधौरा नदीमा महादेव खिम्ति हिराचन जेभी कम्पनीले पक्की पुल निर्माण गरिरहेको प्रहरी स्रोतले जनाएको छ।"
नेपालमा भारतीय गाडी निषेध गर्नुपर्ने लगायतका ९ बुँदे माग राख्दै व्यवसायी आन्दोलित (फोटोफिचर),"काठमाडौं : ९ बुँदे माग राख्दै यातायात व्यवसायी तथा चालकहरू आन्दोलित भएका छन्। मजदूर चालक स्वतन्त्र संघर्ष समितिको आह्वानमा बिहीबार नयाँ बानेश्वरस्थित यातायात व्यवस्था विभाग अगाडि ट्याक्सी चालक आन्दोलन गरेका हुन्। उनीहरुले नेपाली भुमिमा काम गर्ने भारतीय गाडीलाई निषेध गर्नुपर्ने,काठमाडौं उपत्यकामा ट्याक्सी स्ट्याण्ड व्यवस्थापन गरी साँचो खोस्ने, चालकलाई दुर्व्यवहार गर्ने काम बन्द गर्नुपर्ने, अंग्रेजीमा लेखिएको इम्बोष्ट नम्बर हटाएर नेपाली कायम गर्नुपर्ने, नेपालभरिका ट्याक्सी भाडादर एउटै कायम गरि अन्तर्राष्ट्रिय नीति लागू गर्नुपर्ने लगायतका माग राखेका छन्। तेस्रो पक्ष बीमाबाट दुर्घटना भएकोलाई सम्पूर्ण उपचार खर्च राज्यबाट लागु गरी मृत्यु भएमा २५ लाखको राहत प्रदान गर्नुपर्ने, ट्याक्सी मिटर सिल चुडिँदा गाडी साहु र चालक जेल जानुपर्ने कानुन खारेज गर्न व्यवसायीले माग गरेका छन्। यातायातका सेतो, पहेँलो, हरियो, निलो, रातो र कालो प्लेटको सम्मान व्यवहार गर्नुपर्ने उनकीहरुको माग छ। तस्बिर : अभिषेक महर्जन"
मेडिकलमा गैरकानुनी धन्दा,औषधि व्यवस्था विभाग बिराटनगरका फार्मेसी निरीक्षक दीपेन्द्र खड्काको नेतृत्वमा आएको अनुगमन टोलीले शील गरेको हो। दुर्गा मेडिकललाई ७ दिनभित्र नियमअनुसार औषधि व्यवस्था विभागमा उपस्थित हुन निर्देशन दिँदै शील गरिएको हो। इलाम :स्वास्थ्यसँग प्रत्यक्ष सरोकार राख्ने औषधी बिक्री कक्षभित्र दैनिकजसो गैरकानुनी धन्दा हुने गरेको इलाममा औषधि व्यवस्था विभाग र स्थानीय प्रशासनबाट गरिएको अनुगमनबाट खुलेको छ। पछिल्लोपटक इलाम बजारको दुर्गा मेडिकललाई सिल गरिएको छ। औषधि व्यवस्था विभाग बिराटनगरका फार्मेसी निरीक्षक दीपेन्द्र खड्काको नेतृत्वमा आएको अनुगमन टोलीले शील गरेको हो। दुर्गा मेडिकललाई ७ दिनभित्र नियमअनुसार औषधि व्यवस्था विभागमा उपस्थित हुन निर्देशन दिँदै शील गरिएको हो। त्यस्तै अनुगमनले इलाम अस्पताल नजिकैको आदर्श फार्मेसी तथा पोलिक्लिनिकबाट हेप्टा रेञ्ज नामको औषधि जफत गरेको छ। उक्त टोलीले चुलाचुली गाउँपालिका ४ को पाथिभरा औषधि पसललाई पनि शील गरेको छ। सम्बन्धित निकायबाट अनुमती नलिइ सञ्चालन गरेको पाइएपछि सिल गरेको हो। निरीक्षक खड्काले स्थानीय निकायमा मात्रै दर्ता गरेर टीकाराम घिमिरेले सञ्चालन गरेको उक्त पाथिभरा औषधि पसल सम्बन्धित निकायबाट अनुमति पत्रसमेत नलिइ सञ्चालन गरेकाले शील गरिएको बताए। यस अघि जिल्ला प्रशासन कार्यालय इलामको नेतृत्वमा इलाममा सञ्चालित माईपोखरी डेण्टल र दुर्गा मेडिकल र सूर्योदय नगरपालिका १० को पार्वती मेडिकोलाई दुईदुई लाख जरिवाना गराइएको थियो। इलामका प्रमुख जिल्ला अधिकारी श्रवणकुमार पोख्रेलले कानुनले निषेध गरेको माल वस्तु आफ्नो पसलफर्मबाट समयमै हटाउन अनुरोध गरे।
त्रिशूलीमा महिलाको शव फेला,"नुवाकोट : त्रिशूली नदीले बगाएर ल्याउने क्रममा नुवाकोटको दर्शनटारमा एक महिलाको शव फेला परेको छ । मृतकको पहिचानका लागि प्रहरीले घटनास्थल पुगेर शवको मुचुल्का उठाएको छ । विदुर नगरपालिकास्थित दर्शनटारमा बुधबार बेलुकी त्रिशूलीले बगाएर ल्याएको अवस्थामा करिव ३५ वर्षीया महिलाको शव फेला परेको जिल्ला प्रहरी कार्यालय नुवाकोटले जनाएको छ । नदीले बगाएर ल्याएको अवस्थामा महिलाको शव फेला परेपछि स्थानीयवासीले प्रहरीलाई खबर गरेका थिए । मृतक महिलाले घाँटीमा तिलहरी, शरीरमा प्याजी रंगको बुट्टे कुर्था र हरियो रंगको सुरुवाल हातमा केही थान चुरा लगाएकी प्रहरीले जनाएको छ । शव घटनास्थल मुचुल्का गरी नुवाकोट जिल्ला अस्पताल त्रिशूलीमा राखिएको नुवाकोट प्रहरीको भनाइ छ ।"
मधेसमा बाढी तथा डुबान पीडितलाई दश लाख,"प्रदेशका गृह, सञ्चार तथा कानुनमन्त्री मोहम्मद समिमको अध्यक्षतामा बुधबार बसेको प्रदेश विपद् व्यवस्थापन कार्यकारी समितिको बैठकले बाढी तथा डुबान पीडितलाई राहत तथा उद्धारका लागि सो रकम उपलब्ध गराउने निर्णय गरेको हो । जनकपुर : मधेस प्रदेश सरकारले बाढी तथा डुबान पीडितलाई राहत तथा उद्धारका लागि आठै जिल्लामा दशदश लाख पठाउने भएको छ । प्रदेशका गृह, सञ्चार तथा कानुनमन्त्री मोहम्मद समिमको अध्यक्षतामा बुधबार बसेको प्रदेश विपद् व्यवस्थापन कार्यकारी समितिको बैठकले बाढी तथा डुबान पीडितलाई राहत तथा उद्धारका लागि सो रकम उपलब्ध गराउने निर्णय गरेको हो । मन्त्री समिमले राहत तथा उद्धार सामग्री खरिद गर्न आठवटै जिल्ला प्रशासन कार्यालयलाई तत्काल राहत रकम ठाउने निर्णय गरेको जानकारी दिए। 'प्रदेशका आठै जिल्लामा बाढी तथा डुबानको समस्या छ । त्यसलाई मध्यनजर गरी तत्काललाई प्रमुख जिल्ला अधिकारी अध्यक्ष रहेको विपद् व्यवस्थापन समितिलाई तत्कालका लागि राहत रकम दिने निर्णय भएको छ', उनले भने, 'यसका अतिरिक्त एकद्वार प्रणालीमार्फत राहत सङ्कलन तथा वितरणको काम गर्ने निर्णय पनि गरिएको छ । त्यसको समन्वय राष्ट्रिय तथा अन्तर्राष्ट्रिय सहयोगी संस्था, स्थानीय विपद् व्यवस्थापन समिति र जिल्ला विपद् व्यवस्थापन समितिमार्फत हुनेछ ।' राहत तथा उद्धार कार्यलाई प्रभावकारी बनाउन सबै सुरक्षा निकाय र सरोकारवालासँग समन्वय गर्ने विषयमा पनि छलफल भएको छ । केही दिनदेखि परिरहेको अविरल वर्षाका कारण मधेसमा जनजीवन प्रभावित भएको छ । रासस"
"शिक्षा विधेयक विरोधमा निजी विद्यालय संगठन आन्दोलित, काठमाडौंमा गरे प्रर्दशन","काठमाडौं : शिक्षा क्षेत्रलाई निरुत्साहित गर्ने गरि सरकारले शिक्षा सम्बन्धी ऐन अघि बढाउन खोजेको भन्दै निजी विद्यालय संगठनले काठमाडौंमा विरोध प्रदर्शन गरेका छन् । विद्यालय क्षेत्रसम्बन्धी कानुनलाई संशोधन र एकीकरण गर्न बनेको विधेयक २०८० ले निजी लगानीको शिक्षा क्षेत्रलाई निरुत्साहित गर्ने भन्दै नेसनल प्याब्सन, हिसान र प्याब्सनले बिहीबार संयुक्त रुपमा काठमाडौंको माइतिघरमा प्रदर्शन गरेका हुन् । प्रदर्शनमा सहभागीहरुले शिक्षामा समान अवसर, अवसरमा समान पहुच, विधेयक कसले र कसका लागि बनायौं?, शिक्षामा विभेद किन गछौं लगायतका प्लेकार्ड प्रदर्शन गरेका थिए । प्रस्तावित विधेयकले कम्पनीमार्फत सञ्चालित विद्यालयलाई ५ वर्षभित्र गुठीमा रूपान्तरण र दायित्व फरफारकको विषयलाई समावेश गरेको यसले निजी लगानीको शिक्षा क्षेत्र धरासयी हुने भएकाले विरोध गर्नुपरेको प्याव्सनका अध्यक्ष डीके ढुंगानाले बताए । गुठीमा भएका विद्यालयले नै दु:ख पाएको अवस्था कम्पनीमा रुपमा रहेका विद्यालयलाई गुठीमा रूपान्तरण गर्न उचित नहुने उनले बताए। शिक्षा सम्बन्धी विधेयकप्रति विरोध जनाउँदै उनीहरुले चरणबद्ध आन्दोलन नै घोषणा गरेका छन्। जसअनुसार साउन २६ गते अन्तरक्रिया गर्ने, २७ गते समीक्षा गर्ने र २८ गते देशैभर अनिश्चितकालिन विद्यालय बन्द गर्ने उनीहरूले जनाएका छन् ।"
बर्दिया अस्पताललाई रेविजविरुद्धको भ्याक्सिन उपलब्ध,"गुलरिया : बर्दिया अस्पताललाई रेविजविरुद्धको भ्याक्सिन उपलब्ध गराइएको छ । जिल्लामा लामो समयदेखि भ्याक्सिन अभाव हुँदा बिरामी समस्या झेल्दै आएका थिए। उनीहरू अस्पताल बाहिर चर्को मुल्यमा भ्याक्सिन किन्न बाध्य थिए । लुम्बिनी प्रदेशका सांसद जन्मजय तिमिल्सिनाको पहलमा भ्याक्सिन उपलब्ध गराइएको हो। जनताको स्वास्थ्य समस्यालाई सम्बोधन गर्ने जन प्रतिनिधिको दायित्व अन्तर्गत प्रदेश सरकारबाट भ्याक्सिन झिकाएर बर्दिया अस्पताललाई हस्तान्तरण गरेको सांसद तिमिल्सिनाले बताएका छन् । जस्तोसुकै परिस्थितीमा पनि प्रदेशका जनताको सेवामा सर्मपित रहने प्रतिवद्धता गर्दै कसैलाई कुनै समस्या परे प्रत्यक्ष आफूलाई जानकारी गराउन उनले अनुरोध समेत गरेका छन् । २ सय ८० भाइल रेविजविरुद्धको भ्याक्सिन बर्दियामा आएको स्वास्थ्य कार्यालय बर्दियाका प्रमुख गोकर्ण गिरीले बताएका छन् । बर्दिया अस्पतालमा १ सय ६०, ठाकुरबाबा स्वास्थ्य चौकीमा ४०, राजापुर ४० र बारबर्दिया स्वास्थ्य चौकीमा ४० भाईल भ्याक्सिन पठाइने उनले जानकारी दिए । संसद तिमिल्सिना, जिल्ला समन्वय समिति बर्दियाका प्रमुख सूर्यबहादुर विष्टले स्वास्थ्य कार्यालय र बर्दिया अस्पताललाई रेविजविरुद्धको भ्याक्सिन संयुक्त रुपमा हस्तान्तरण गरेका छन् ।"
प्रहरी कार्यालयमा किन थुप्रिन्छन् सवारी साधन ?,"काठमाडौं : भैरहवाबाट आएका अजय पाण्डे उपत्यका ट्राफिक प्रहरी कार्यालय परिसरमा यताउता गर्दै थिए। उनी आफ्नो स्कुटर लिन ट्राफिक कार्यालय पुगेका थिए। आफ्नो विवरण खुल्ने कागजात लिएर ट्राफिकमा पुगे पनि कार्यालयका कर्मचारीले घरी के, घरी के भनेर अल्झाइरहेका थिए। बुधबार दिउँसो १२ बजेतिर परिसरमा भेटिएका उनले ३ वर्षअघि स्कुटर बेचेका थिए। तर, पास गरेका थिएनन्। स्कुटर किन्ने व्यक्तिले पटकपटक आग्रह गरे पनि पास गर्नका लागि आनाकानी गरे। कागजात अजयकै नाममा थियो। एकदिन मापसेको आरोपमा ट्राफिक चेकिङका क्रममा स्कुटर प्रहरीले नियन्त्रणमा लियो। स्कुटर लिन आउन भन्दै ट्राफिक कार्यालयबाट पटकपटक फोन गरेपछि अजय काठमाडौं आएका थिए। तर, घरी बिलबुक ल्याउन त, घरी यातायात कार्यालयको पत्र ल्याउन भन्दै प्रहरी कर्मचारीले अजयलाई अल्मलाइरहे। अजय भन्छन्, आफ्नै नामको स्कुटर लिन पनि यति झन्झट ? यस्तै गर्छन् र सवारीधनी आउनै खोज्देैनन्। जरिवाना तिरेर सजिलै लैजान पाए लाखौं पर्ने सवारी साधन यसै कसले छाड्छ ? यस्तै केही दिनअघि एक महिला र पुरुष पार्टी ड्रेसमै ट्राफिक कार्यालयमा भेटिएका थिए। सडकमा मोटरसाइकल पार्क गरेर पाटीप्यालेस पसेका उनीहरू बाहिर निस्कँदा मोटरसाइकल नभेटेपछि हस्याङफस्याङ गर्दे ट्राफिक महाशाखा पुगेका थिए। सडकमा पार्किङ गरेको भन्दै महानगर प्रहरीले उनीहरूको सवारी साधन बग्गीखाना पुर्याएको थियो। पार्किङ शुल्क तिरेर सवारी लैजाने तयारी गरेका उनीहरूलाई प्रहरी कर्मचारीले रोकिरहे। घरी कर तिरेको रसिद माग्थे त घरी लाइसेन्स कहाँबाट निकालेको भन्दै केरकार गर्थे। प्रहरी कार्यालयमा यस्ता दृश्य हरेक दिन देखिन्छन्। कोही बिल बोकेर आएका हुन्छन् त कोही सवारी साधन लैजान पाउ भन्दै याचना गरिरहेका हुन्छन्। तर, नियमले बाधिएको भन्दै ट्राफिक प्रहरी सवारीधनीसँग लचिलो देखिँदैन। ट्राफिक नियम तोडेको भन्दै उनीहरूप्रति रुखो व्यवहार देखाउँछन्। उपत्यकाभरको प्रहरी कार्यालयमा र ट्राफिक कार्यालयमा २ हजार बढी संख्यामा सवारी साधन थुप्रिएका छन्। जसमा दुईपाङग्रे १९१३ र चारपांग्रे ४१ वटा छन्। १०० जनाले भने प्रक्रिया पुर्याएर सवारी साधन फिर्ता लगेका छन्। वर्षौंदेखि यसरी थुप्रिएका सवारी साधन न त सवारीधनीले लैजान नै सक्छन् न त सरकारले बेच्न वा प्रयोग गर्न नै पाउँछ। साँघुरा प्रहरी कार्यालयको परिसरलाई नै कुरूप बनाउने गरी यी सवारी साधनहरू यसै मक्किरहेका छन्। यीमध्ये केहीको अदालतमा मुद्दा चलिरहेको छ भने केहीको सवारीधनी को मृत्यु भइसकेको छ। केही सवारी साधन बेवारिसे छन्। कति सवारी धनीले त बिर्सिसके पनि। उपत्यका ट्राफिक महाशाखाका प्रवक्ता राजेन्द्र भट्टका अनुसार कारबाहीमा परेका सवारी साधन लिन सवारी धनी नै आउँदैनन। कोहीको कागजपत्र हुँदैन। केही चोरीको साधन चलाइरहेका हुन्छन्। केहीको यातायात चेकजाँचको कागजपत्र साथमा हुँदैन। यस्तै दुर्घटनामा मान्छेको मृत्यु भएको छ भने त्यस्ता सवारी साधन लिन प्रायः कोही आउँदेैनन्। अनि प्रहरी कार्यालयमै सवारी थुप्रने गरेको छ। सवारी चालकसँग कागजात छैन भने त्यस्ता सवारी साधन प्रहरीले होल्ड गर्ने गरेको छ। यस्तै मापसे गरेको र चोरीको सवारी साधन पनि होल्ड हुने गर्छ। प्रहरीमा थुप्रिएका अधिकाशं सवारी साधनमा कागजपत्र नै नभएका धेरै छन्। ट्राफिक कारबाहीमा परेको सवारी साधन फिर्ता लिन त्यति सजिलो भने छैन। सवारी तथा यातायात व्यवस्था ऐनमा सवारी धनी लिन नआएर बेवारिसे भएको सवारी साधन सरकारले चलाउन पाउने नियम नै छैन। भट्ट भन्छन्, यसरी बेवारिसे बनेका सवारी साधनको व्यवस्थापनको विषयमा सम्बोधन गर्न सवारी तथा यातायात व्यवस्था ऐन संशोधन हुने प्रक्रियामा छ। केही नयाँ ऐन बन्ने पनि प्रक्रियामै छ। नयाँ ऐनमा कर नतिर्ने सवारीसाधनको घरघरानाबाट पनि कर असुल्ने भन्ने व्यवस्था आउन पनि सक्छ। अरूलाई सवारी चलाउन दिँदा के हुन्छ ? सवारी धनीले कुनै पनि बहानामा आफ्नो नामको सवारी अन्य व्यक्तिलाई चलाउन दिन्छ भने त्यो निकै ठूलो गल्ति हो। यसैले उ नै बढी जिम्मेवार हुने गर्छ। चलाउनेभन्दा दिने व्यक्ति सजायको भागिदार हुनुपर्छ। चाहे नामसारी नगरी बेचेको होस या साथी वा आफन्तलाई चलाउन दिएको किन नहोस् कुनै पनि बहानामा आफ्नो सवारी साधन अरूलाई चलाउन दिन हुन्न। ट्राफिक प्रहरीका अनुसार आफ्नो नामको सवारीले कुनै दुर्घटना भयो भने जिम्मेवार सवार धनी हुनेगर्छ। कानुनअनुसार लाइसेन्स नभएको व्यक्तिले सवारी चलायो भने सवारी धनीलाई पनि जरिवाना हुन्छ। बेचिसकेको सवारीको जिम्मेवारीबाट कसरी मुक्त हुने ? भक्तपुरकी जया खड्काले आफ्नो पुरानो स्कुटर एकजना पसलेलाई बेचेकी थिइन्। राजीनामा पास नगर्दै ती पसलेले स्कुटर गाउँमा पठाए। जयाले पटकपटक पास गर्ने खबर गर्दा पनि ति व्यापारीले कुनै प्रतिक्रिया दिँदैनन्। जया भने बेचेको स्कुटरले कुनै अफ्ठारोमा परिने हो कि भन्ने पिरमा छिन्। ट्राफिक महाशाखाका प्रवक्ता राजेन्द्र भट्टले सवारी साधन किनवेच गर्दा निकै ध्यान पुर्याउनुपर्ने बताउँछन्। कसलाई बेच्ने हो उसको सही विवरण राख्न आवश्यक छ। जिम्मेवारी मुक्त हुनका लागि उक्त सवारीको नामसारीभन्दा अन्य विकल्प नहुने भट्ट बताउँछन्। नामसारी नहुँदासम्म दायित्व पनि रहिरहन्छ। किन्नेमान्छे र बेच्ने मान्छेले किनबेचको कागज गराउँदा दायित्व सकिन्छ भन्ने गलत मान्यता छ। तर, यातायातमा कर सवारीधनीकै नाममा थपिन्छ। दुर्घटना गराएर चालक भागेको अवस्थामा पनि सवारी धनीले नै जिम्मेवारी उठाउनुपर्छ। किनबेचको दोहोरो कागज बनाएको अवस्थामा केही सहज भने हुन्छ। चोरी होस् या लागुऔषध तस्करी वा अन्य अपराधमा संलग्न भएको सवारी साधनको विषयमा यसको दायित्व पनि सवारी धनीले नै बेहोर्नुपर्ने भट्टले जानकारी दिए। अपराधमा संलग्न समाउने पहिलो तरिका नै सवारी साधन र फोन नम्बरबाट हो। प्रहरी कार्यालयमा थुप्रिएको सवारी साधनलाई के गर्ने भन्ने विषयमा नयाँ नीति बनाएरै काम गर्नुपर्ने हुन्छ। अहिले प्रचलनमा रहेको सवारी तथा यातायात व्यवस्था ऐनमा यसरी थुप्रिएका सवारी साधन लिलाम गर्ने व्यवस्था नभएको प्रवक्ता भट्टले बताए।"
