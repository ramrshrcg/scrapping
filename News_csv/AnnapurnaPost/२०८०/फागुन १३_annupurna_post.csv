शीर्षक,विवरण
"इसेवा लाइफ केयर सुरु, ५ लाख ३० हजारसम्मको आर्थिक सुरक्षा पाइने","काठमााडौं : नेपालको पहिलो र अग्रणी भुक्तानी सेवा प्रदायक इसेवाले इसेवा केयरको सफलतासँगै इसेवा लाइफ केयर योजना सार्वजनिक गरेको छ। यसअघि दुर्घटना तथा बिरामी पर्दाको अवस्थालाई मध्यनजर गर्दै सार्वजनिक गरिएको इसेवा केयरलाई ग्राहकले अत्यधिक मन पराएपछि अहिले जीवनकै बीमा हुने गरी इसेवा लाइफ केयर योजना सार्वजनिक गरिएको हो। इसेवा लाइफ केयर एक टर्म लाइफ जीवन बीमा प्याकेज हो। जसले ५ लाख ३० हजारसम्मको जीवन बीमाको ग्यारेन्टी गर्दछ। यो जीवन बीमा योजना सन लाइफ इन्स्योरेन्स् र हिमालयन एभरेष्ट इन्स्योरेन्स्सँगको सहकार्यमा सञ्चालन गरिएको हो। यस योजनामा इसेवा केयरमा जस्तै विभिन्न स्वास्थ्य सम्बन्धी सेवाहरूमा अफर तथा छुटहरू समेत समावेश गरिएको छ। यस योजनामा वार्षिक ७ सयदेखि सुरुवाती मूल्यमा ५ लाख ३० हजार रुपैयाँको लाइफ केयर प्रदान गर्दछ। यस योजनाले सस्तो मूल्यमा १८ देखि ४५ वर्ष उमेर सम्मको बिमाका साथै अन्य स्वास्थ्य सुविधाहरू प्रदान गर्न मद्दत गर्ने अपेक्षा गरिएको छ। यस योजनामा उमेर अनुसार प्रीमियम रकम पनि फरक हुनेछ। यसअघि दुर्घटना तथा बिरामी पर्दाको अवस्थालाई मध्यनजर गर्दै सार्वजनिक गरिएको इसेवा केयरलाई ग्राहकले अत्यधिक मन पराएपछि यसमा जिबन बीमा पनि समावेश गरि इसेवा लाइफ केयर योजना सार्वजनिक गरिएको हो। इसेवा लाइफ केयर योजनामा टर्म लाइफ कभरेज २ लाख ५० हजार, दुर्घटना उपचार खर्च एक लाख, अस्पतालको बेड चार्जमा १० हजार, दुर्घटनाबाट भएको मृत्युमा एक लाख २० हजार, गम्भिर रोगको ५० हजार र ३० भन्दा बढी स्वास्थ्य र सौन्दर्य सम्बन्धित सेवामा ३५ प्रतिशतसम्म छुट प्राप्त गर्न सकिन्छ। इसेवा प्रयोगकर्ताले यो सेवा लिन सुरुमा इसेवाको मोबाइल एप्स् अथवा वेबपेजमा जानुपर्नेछ।"
"एम्बुलेन्समा गाँजा तस्करी, दुईवटा एम्बुलेन्ससहित ३२५ किलो गाँजा बरामद","विराटनगर : बिरामी ओसारपसारमा प्रयोग गरिँदै आएको अतिआवश्यकीय सवारीसाधन एम्बुलेन्समार्फत कोशी प्रदेशमा लागूऔषध गाँजाको तस्करी गर्ने क्रम बढेको छ। सुनसरी र धनकुटाबाट गाँजा ओसारपसारमा प्रयोग गरिएको दुईवटा एम्बुलेन्ससहित आइतबार नेपाल तथा सशस्त्र प्रहरीले ठूलो परिणाममा गाँजा बरामद गरेको छ। दुवै स्थानमा गरेर ३ सय २५ किलोग्राम गाँजा बरामद भएको छ। सुनसरीबाट सशस्त्र र धनकुटाबाट नेपाल प्रहरीले गाँजासहित एम्बुलेन्सलाई नियन्त्रणमा लिएको हो। धनकुटाबाट एम्बुलेन्स चालक पनि पक्राउ परेका छन्। बिरामीलाई उपचारका लागि जतिसक्दो चाँडो स्वास्थ्य संस्थामा पुयाउन मद्दत गर्ने सवारीसाधन एम्बुलेन्स सुरक्षा निकायको चेकजाँच एवं निगरानीमा कम पर्ने गरेको छ। सामान्य अवस्थामा सुरक्षा चेकजाँचमा नपर्ने भएकाले त्यसको फाइदा उठाउँदै गाँजाको अवैध धन्दामा संलग्नले ओसारपसारमा एम्बुलेन्सको प्रयोग गरिरहेको निष्कर्ष प्रहरीको छ। सुनसरीको बराहक्षेत्र नगरपालिका१ स्थित चतराधरान सडकखण्डअन्तर्गत बगुवादेखि सूर्यकुण्ड जाने भित्री सडकबाट सशस्त्र प्रहरीले २ सय ७३ किलोग्राम गाँजा बरामद गरेको छ। सशस्त्र प्रहरी बल कोशी प्रदेशका प्रमुख डीआईजी अन्जनीकुमार पोखरेलले ९ वटा बोरामा प्याक गरी एम्बुलेन्समा लोड गरेर राखेको अवस्थामा गाँजा बरामद भएको बताए। उनका अनुसार सशस्त्र प्रहरी बल सुरक्षा बेस क्याम्प चतराबाट खटिएको टोलीले बिहानका राति २ः३० बजेतिर गाँजा बरामद गरेको हो। विशेष सूचनाका आधारमा को १ च २९३७ नम्बरको एम्बुलेन्सलाई नियन्त्रणमा लिएर खानतलासी गर्दा गाँजा फेला परेको जानकारी पोखरेलले दिए। उनका अनुसार एम्बुलेन्सलाई नियन्त्रणमा लिनसाथ चालक र गाँजा ओसारपसारमा संलग्न रहेका व्यक्तिहरु भने फरार भएका छन्। गाँजा भारततर्फ लैजाने तयारी गरिएको हुनसक्ने सशस्त्रले जनाएको छ। बरामद गाँजासहित एम्बुलेन्सलाई आवश्यक कारबाहीका लागि नेपाल प्रहरीको जिम्मा लगाइएको डीआईजी पोखरेलले बताए। उनका अनुसार पछिल्लो समय एम्बुलेन्ससहित विभिन्न सवारीसाधनको प्रयोग गरेर गाँजा ओसारपसार गर्ने क्रम बढेको छ। त्यस्तै, एम्बुलेन्समा लोड गरेर सुनसरीको धरानतर्फ ल्याउँदै गरेको ५२ किलोग्राम गाँजा धनकुटाको साँगुरीगढी गाउँपालिका६ भेडेटारबाट नेपाल प्रहरीले बरामद गरेको छ। धनकुटाबाट धरानतर्फ आउँदै गरेको मे १ च २०३२ नम्बरको एम्बुलेन्सलाई नियन्त्रणमा लिएर खानतलासी गर्दा गाँजा बरामद भएको कोशी प्रदेश प्रहरी प्रमुख डीआईजी चन्द्रकुवेर खापुङले जानकारी दिए। उनका अनुसार एम्बुलेन्सभित्र गाँजा बरामद भएपछि चालक विराटनगर महानगरपालिका८ का ४८ वर्षीय जयदेव चेललाई पक्राउ गरिएको छ। गाँजा ओसारपसार भइरहेको विशेष सूचनाका आधारमा इलाका प्रहरी कार्यालय भेडेटारबाट खटिएको टोलीले एम्बुलेन्सलाई नियन्त्रणमा लिएर खानतलासी गरेको थियो। पक्राउ परेका चालक चेललाई हिरासतमा राखेर थप अनुसन्धान अघि बढाइएको डीआईजी खापुङले बताए। उनका अनुसार चेलविरुद्ध लागूऔषध ऐनअन्तर्गतको मुद्दा चलाइने छ।"
आईटीएफको अन्तर्राष्ट्रिय प्रतियोगितामा भाग लिने महिला खेलाडीको बिदाइ,"विराटनगर : अन्तर्राष्ट्रिय आईटीएफ तेक्वान्डो प्रतियोगितामा भाग लिन मलेसियातर्फ जान लागेकी एक जना महिला खेलाडीलाई आइतबार विराटनगरमा बिदाइ गरिएको छ। मलेसियामा यही फागुन १७ गतेदेखि २० गतेसम्म हवारङ वाररिअर आईटीएफ तेक्वान्दो वल्र्ड च्याम्पियनसिप हुँदैछ। अन्तर्राष्ट्रिय प्रतियोगितामा भाग लिन मलेसियातर्फ जान लागेकी भोजपुरकी सजिना तामाङलाई बिदाइ गरिएको हो। भोजपुरको षडानन्द नगरपालिका घर भएकी तामाङले पछिल्लो समय आईटीएफमा उत्कृष्ट प्रदर्शन गर्दै आइरहेकी छन्। विगतमा पनि विभिन्न पदकहरू जितेकी छन्। मोरङको निर्वाचन क्षेत्र नम्बर ४ (क)बाट निर्वाचित प्रदेशसभा सदस्य जयप्रकाश चौधरी र कोशी प्रदेश खेलकुद विकास बोर्डका सदस्य सचिव हंशराज वाग्लेले उनलाई संयुक्त रूपमा बिदाइ गरेका हुन्। प्रदेश खेलकुद विकास बोर्डमा कार्यक्रमको आयोजना गरेर तामाङलाई बिदाइ गरिएको हो। प्रदेश सांसद चौधरीले तामाङलाई जितको शुभकामना दिँदै खेल क्षेत्रको विकासका लागि प्रदेश सरकार लाग्नुपर्नेमा जोड दिए। खेलाडीहरूले आफ्नै लगानीमा खेलको अभ्यास गरेर राष्ट्रका लागि खेल्ने गरेका छन्, उनले भने, खेल क्षेत्रको विकासमा सरकारसहित सबै पक्षको ध्यान जान जरुरी छ। सदस्य सचिव वाग्लेले प्रदेश सरकार खेल र खेलाडीप्रति उत्तरदायी भएर लागेको बताए। खेलाडीहरू स्वदेश वा विदेशमा हुने प्रतियोगितामा भाग लिन जाँदा आफ्नो खर्च गरेर जानुपर्ने अवस्थाको अन्त्य गर्न आवश्यक रहेको उनको भनाइ छ। खेल क्षेत्र र खेलाडीको विकासका लागि अब सरकारले विशेष योजना ल्याउनुपर्छ, वाग्लेले भने, कुनै पनि प्रतियोगिता खेल्न विदेश जाने खेलाडीको स्रोत सुनिश्चित हुनुपर्छ। प्रतियोगितामा जानेआउने साथै खानेबस्ने व्यवस्था राम्रो भएमा खेलाडीले उत्कृष्ट प्रर्दशन गर्नसक्ने उनको भनाइ छ। प्रदेश खेलकुद बोर्डले खेल र खेलाडीको प्रवर्द्धनका लागि राष्ट्रिय तथा अन्तर्राष्ट्रिय प्रतियोगितामा पदक विजेताहरूलाई सम्मान गर्ने प्रचलन बसाएको जानकारी वाग्लेले दिए। देशमै पहिलोपटक हाम्रो प्रदेशका खेलाडीहरूलाई गतवर्ष पदकका आधारमा नगदका साथै सम्मानपत्रले सम्मान गरेका थियौं। धेरै वर्षदेखि राष्ट्रिय र अन्तर्राष्ट्रिय प्रतियोगितामा पदक जिते पनि खेलाडीलाई वास्ता गरिएन। उनीहरूलाई सरकारकोतर्फबाट हामीले योजना बनाएर नगदसहित सम्मान गरेका हौं। यसले खेलाडीको मनोवल उच्च हुन्छ, उनले भने। नेपाल अन्तर्राष्ट्रिय आईटीएफ तेक्वान्दो महासंघका केन्द्रीय अध्यक्ष प्रवीणकुमार कार्कीका मलेसियामा हुने अन्तर्राष्ट्रिय प्रतियोगितामा नेपालका तर्फबाट आईटीएफका ४ जना खेलाडीले सहभागिता जनाउने छन्। जसमा एक जना महिला खेलाडी तामाङ रहेकी हुन् । तामाङसहित खेलाडीहरू वीरेन्द्र कुँवर, देवेन्द्र सुनार र कैलाश अर्यालले प्रतियोगितामा भाग लिने जानकारी कार्कीले दिए। उनका अनुसार खेलाडीका साथमा अम्पायर विक्रम बाठा मगरसमेत मलेसिया जाने छन्।"
दार्चुलाको महाकालीमा कार्यरत नगर प्रहरी मृत फेला,दार्चुला : दार्चुलाको महाकाली नगरपालिकामा कार्यरत एक नगर प्रहरी झुन्डिएको अवस्थामा मृत फेला परेकी छिन्। महाकाली नगरपालिका४ खलंगास्थित डेरा गरी बस्ने वडा नम्बर ८ कि २२ वर्षीया रविना पल्याल कोठामा झुन्डिएको अवस्थामा मृत फेला परेको जिल्ला प्रहरी कार्यालय दार्चुलाका प्रहरी निरीक्षक गोविन्द भण्डारीले बताए। आइतबार दिउँसो २ बजेको समयमा आफ्नै कोठामा रहेको पंखाको डण्डीमा झुन्डिएको अवस्थामा मृत फेला परेको र घटनाबारे अनुसन्धान भइरहेको उनले बताए। मृतक पल्याल आजै बिहान १० बजे घरबाट आएको बताइएको र २ बजेदेखि नगरपालिकामा ड्युटी रहेको महाकाली नगरपालिकाका असई मोहन सिंह धामीले बताए।
मोटरसाइकल दुर्घटनामा चालकको मृत्यु,झापा : झापामा मोटरसाइकल दुर्घटनामा चालकको मृत्यु भएको छ। मृत्यु हुनेमा अर्जुनधारा नगरपालिका९ कालीस्थानका ५५ वर्षीय खेम बराल रहेका जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए। प्रहरीका अनुसार शनिबार राती करिब ८ बजे अर्जुनधारा९ चिया बगानस्थित भित्री सडकमा शनिश्चरेबाट कालीस्थानतर्फ जाँदै गरेको प्र१०१०१५ प ९८१७ नम्बरको मोटरसाइकल अनियन्त्रित भई दुर्घटना भएको थियो। दुर्घटनामा घाइते भएका चालक बराललाई उपचारका लागि बिर्तासिटी अस्पताल बिर्तामोड लगिएको थियो। उनको उपचारका क्रममा आइतबार दिउँसो करिब ४ बजे मृत्यु भएको प्रहरी निरीक्षक गिरीले बताए। मोटरसाइकल प्रहरी चौकी शनिश्चरेले नियन्त्रणमा लिएको छ।
स्वास्थ्यकर्मीको निधनमा नगरपालिकामा सार्वजनिक बिदा,"गोरखा : माताहतका एकजना स्वास्थ्यकर्मीको निधन भएको भन्दै गोरखा नगरपालिकाले सोमबार सार्वजनिक बिदा गरेको छ। वडा नम्बर १४ मा कार्यरत अहेब किशोरबाबु सेढाईंको निधन भएपछि नगरपालिकाले सोमबार नगरपालिका मातहतका सबै कार्यालयहरूमा सार्वजनिक बिदा दिएको हो। नगरपालिकाको आइतबारको निर्णयअनुसार सोमबार नगरपालिका कार्यालय, वडा कार्यालयहरू, शिक्षण संस्था तथा स्वास्थ्य संस्थामा सार्वजनिक बिदा दिइएको प्रकाशित सार्वजनिक सूचनामा जनाइएको छ। नगरपालिकाका कर्मचारी, जनप्रतिनिधिको मृत्यु हुँदा शोक त मनाउनु पर्यो नि, नगरप्रमुख कृष्ण रानाले भने, त्यसैले सार्वजनिक बिदा गर्ने निर्णय गरिएको हो।"
सञ्चयकर्ता घुम्ती सेवाबाट तीन सय ७७ सञ्चयकर्ताले सेवा लिए,"खाँदबारी : सङ्खुवासभामा सदरमुकाम खाँदबारीमा कर्मचारी संचय कोष सञ्चालन गरेको सञ्चयकर्ताका लक्षित घुम्ती सेवामा तीन सय ७७ सञ्चयकर्ताले सेवा लिएका छन्। कर्मचारी सञ्चय कोष, सेवा केन्द्र धनकुटाले शुक्रबारदेखि आइतबारसम्म घुम्ती सेवा सञ्चालन गरेको धनकुटा सेवा केन्द्रका प्रमुख दीपेन्द्र सापकोटाले जानकारी दिए। सञ्चय कोषले नेपालमा नै पहिलो पटक घुम्ती सेवामा मार्फत सेवा प्रदान गरेको हो। हिमाली जिल्ला संखुवासभाका सञ्चयकताहरूले धनकुटा तथा विराटनगर पुगेर सेवा लिँदा सास्ती खेप्नु परेकाले जिल्लामा नै पुगेर सेवा प्रवाह गरेको प्रमुख सापकोटाले बताए। जिल्लामा नै सेवा प्रवाह हुँदा सञ्चयकर्ताको समय र आर्थिक भार समेत कम भएको उनको भनाइ छ। घुम्ती सेवामा तीन सय ७७ सञ्चयकर्ताले डिजिटल परिचय पत्र दिएका छन्। यस अघि सञ्चय कोषले हस्तलिखत परिचय पत्र वितरण गर्दै आएको थियो। गोपनीयता, दुरूपयोग रोक्न र सेवा प्राभावकारी बनाउन डिजिटल परिचय पत्र वितरण गरिएको प्रमुख सापकोटाको भनाइ छ। घुम्ती सेवामा सुत्केरी तथा शिशु स्याहार सुविधा अन्र्तगत १३ जनाले सेवा लिएका छन्। सुत्केरी तथा शिशु स्याहार सुविधामा सञ्चयकर्ताले सात हजार पाँच सय रुपैयाँ प्राप्त गरेको सेवा केन्द्रका सूचना अधिकारी देवानन्द बैजनाथले जानकारी दिए। त्यसैगरी अशक्त विशेष सापटी अन्तगत एक जनाले १० लाख रुपौयाँ सापटी समेत लिएका छन्। तीन सय ७२ जनाको केवाइसी अद्यावधिक, आठ जनाको खाता एकीकरण र अवकाश भएका एक जना सञ्चयकर्ताको छुट भुक्तानी समेत लिएका छन्। घुम्ती सेवाको अवसरमा सय भन्दा बढी सञ्चयकर्ता सँग सेवा प्रवाहका बारेमा अन्तरक्रिया समेत गरिएको थियो। सदरमुकाम खाँदबारीमा पनि घर सापटी कर्जा लागु गर्न सञ्चयकर्ताहरूले सञ्चय कोष सँग माग गरेका छन्। कर्मचारी सञ्चय कोषले आफ्नो कार्यालय रहेको जिल्ला केन्द्रित गरेर मात्र घर सापटी कर्जा दिने गरेको छ। हिमाली जिल्लाहरूमा घर सापटी कर्जा लागु गरि सहरीकरणमा टेवा पुग्ने सञ्चयकर्ताहरू बताउँछन्।"
तत्कालीन नापी अधिकृत धानुकसहित ३५९ जना विरुद्ध करिब ८० करोडको भ्रष्टाचार मुद्दा दायर,"काठमाडौं : अख्तियार दुरूपयोग अनुसन्धान आयोगले नियमित विपरीत सरकारी जग्गा व्यक्ति विशेषको रुपमा दर्ता गरी भ्रष्टाचार गरेको आरोपमा नापी कार्यालय झापाका तत्कालीन नापी अधिकृत रामदेव मण्डल धानुकसमेत ३५९ जना विरुद्ध छुट्टाछुट्टै भ्रष्टाचार मुद्दा दायर गरेको छ। अख्तियारका प्रवक्ता नरहरि घिमिरेले झापाको साविक दमक ६ ग को सर्पट नापीको समयमा दमक नगरपालिका वडा नम्बर १३ र १४ कायम रहेको बालुवाटारको (रतुवा र दिपिन खोलाको दोभानबाट उत्तर तर्फ) ४७ विगाहा जग्गा व्यक्ति विशेषको नाममा दर्ता गरेको पुष्टि हुन आएकाले नगरपालिकाका तत्कालीन नापी अधिकृत धानुकसहित १८७ जनाविरुद्ध आज विशेष अदालत काठमाडौंमा भ्रष्टाचार मुद्दा दर्ता भएको जानकारी दिए। व्यक्तिको नाममा गरेको १८ विगाहा १७ करोड १३ धुर जग्गाको न्यूनतम मूल्यांकन ४१ करोड ६२ लाख १९ हजार ८७५ रुपैयाँ बराबर रहेकाले सोही रकम बराबरको बिगो कायम गरी नापी कार्यालय झापाका ९ जना कर्मचारी,सरकारी सार्वजनिक जग्गा गैरकानुनी तरिकाले स्वबासी जग्गादर्ता प्रक्रियाबाट आफ्नो नाममा दर्ता कायम गरेका सुरु जग्गा दर्तावला ६५ जना र विगो असुल उपर तथा जग्गा जफत प्रयोगजनका लागि मात्र प्रतिवादी बनाइएका ११३ जनागरी १८७ जनाविरुद्ध भ्रष्टाचार मुद्दा दायर गरेको अख्तियारले जनाएको छ। यस्तै सोही स्थानको २९ विगाह १७ कट्टा ४ धुर जग्गा व्यक्ति विशेषको नाममा कायम भएको अख्तियारले जनाएको छ। सो मुद्दामा नापी कार्यालयका झापाका तत्कालिन नापी अधिकृतसहित १७२ जनाविरुद्ध मुद्दा दायर भएको हो। व्यक्तिको नाममा कायम भएको २९ विगाहा १७ कट्टा र ४ धुर जग्गाको न्यूनतम मूल्यांकन ३४ करोड ६६ लाख ५४ हजार ८४९ रुपैयाँ रहेको अख्तियारको आरोपपत्रमा उल्लेख छ। प्रतिवादीहरूले स्वबासी दर्ता प्रक्रियाबाट दर्ता गराइ उक्त जग्गाहरू तहतह हुँदै राजीनामा वा अन्य प्रक्रियाबाट आफ्नो नाममा ल्याएको देखिँदा प्रतिवादीहरूलाई भ्रष्टाचार निवारण ऐन २०५९ को दफा ४७ समेतको कानुनी प्रावधान अनुसार सरकारी सार्वजनिक जग्गा नेपाल सरकारको नाममा फिर्ता ल्याउने अख्तियारले मागदावी गरेको आरोपपत्रमा उल्लेख छ।"
उब्जनी घटेपछि रित्तिँदै बस्ती,"सुर्खेत : पहिले पाखोबारीमा अन्नबाली राम्रै फल्थ्यो। सिजन अनुसार तरकारी खेती हुन्थ्यो। नजिकै घाँस पाइने भएकाले पशुपालनबाट स्थानीयले आम्दानी गर्थे। तर पछिल्लो एक दशकयता गाउँमा खेती गर्दा पनि उत्पादन घट्दै गइरहेको छ। सुक्खा र खडेरीका कारण पाखोबारीमा उब्जनी हुन छाडेपछि सुर्खेतको चौकुने र पञ्चपुरीका लेकाली बस्तीहरू रित्तिँदै गइरहेका हुन्। गाउँमा दुख गरेर खेती गर्दासमेत उब्जनी हुन छाडेपछि स्थानीयहरू बसाइ सर्ने क्रम बढेको छ। बढ्दो खानेपानीको संकट र सिँचाइको अभावले गर्दा उब्जनी हुन छाडेपछि स्थानीयले बस्ती नै छाडिरहेका छन्। जिल्लाको चौकुने गाउँपालिकाको वडा नं १ मा रहेका तोलीसैन र सोता गाउँमा पहिलेको जस्तो हिजोआज उत्पादन हुँदैन। आकाशबाट पानी पर्न कम भएको र गाउँमा सिँचाइको सुविधा नहुँदा बारीमा अन्नबाली फल्न छाडेको हो। उत्पादन भएको अन्नले वर्षभरी छाक टार्न हम्मेहम्मे हुन थालेपछि धेरै परिवार गाउँ नै छाडेर अन्यत्रै गएको तोलीसैनकी देवीकला रानामगरले बताइन्। पहिला त हाम्रो गाउँमा ३० घरपरिवार थिए देवीकलाले भनिन्,गाउँमा उब्जनी हुन छाडेपछि १४ परिवार पुर्खाले कमाउँदै आएको घरबारी नै छाडेर अन्यत्रै गइसके, अचेल गाउँमा रहेका कुवाहरू पनि सुक्दै गएका छन्। खडेरीमा यहाँ खानेपानी नै पाउन मुस्किल छ, खेतीमा सिँचाइ कसरी गर्नु ? गाउँमा रहेका पानीका कुवामा पनि पानीको स्रोत घट्दै गएको र सिँचाइको अभावमा अन्नबाली तथा तरकारीको उत्पादन हुन छाडेको उनको भनाइ छ। उब्जनी नहुँदा स्थानीयहरू पछिल्लो समय बस्ती नै छाडेर चौकुनेकै लगाम, पोखरे र छिमेकी जिल्ला कैलालीको लम्कीतर्फ बसाइ सरेर गएका छन्। अधिकांश परिवार बस्ती छाडेर गए पनि गाउँमा रहेका परिवारले उत्पादन घट्दै जाँदा जीविकोपार्जनमा समस्या भोगिरहेका छन्। तोलीसैनमा रहेको २ लाख १५ हजार ५४२ वर्गमिटर जमिन मध्ये हाल अधिकांश जग्गा बाँझो छ। हाल यहाँ करिब ५५ हजार १७३ वर्गमिटर जमिनमा मात्रै खेती हुँदै आएको स्थानीय बताउँछन्। यस्तै तोलीसैनदेखि पश्चिम क्षेत्रमा पर्ने सोता गाउँमा केही वर्ष अघिसम्म ३५ परिवारको बसोबास थियो। तर गाउँमा उब्जनी हुन छाडेपछि अहिले यहाँ केवल ३ परिवार मात्र बसोबास गरिरहेका छन्। बाँकी परिवार आफ्नो घरजग्गा छाडेर अन्यत्रै गएका छन्। यो गाउँमा रहेको २ लाख ८८ हजार २८६ वर्गमिटर खेतीयोग्य जमिन मध्ये हाल करिब ४० हजार वर्गमिटर क्षेत्रफल जमिनमा मात्र खेती गर्ने गरिएको छ। स्थानीय यामबहादुर रानाले गाउँमा उब्जनी हुन छाडेपछि अधिकांश परिवारले बस्ती नै छाडेर गएको बताए। उनले भने,पहिले गाउँमा लगाएको बाली राम्रै फल्थ्यो, त्यसैले वर्षभरी खान पुग्थ्यो। तर पछिल्ला वर्षमा आकाशबाट पानी कम पर्न थाल्यो, पाखोबारीमा सिँचाइ सुविधा नहुँदा उत्पादन घट्दै गएपछि वर्षभरी खान पुग्दैन। खानेपानीको अभावका कारण स्थानीयहरू बस्तीबाट टाढा रहेका खोलाबाट पानीको जोहो गर्न बाध्य छन्। खानेपानीको संकट र सिँचाइको अभावमा बारीमासमेत उब्जनी हुन छाडेपछि धेरै परिवारले गाउँ छाड्दा बस्ती नै रित्तिन थालेको उनले सुनाए। यस्तै अवस्था रहे बाँकी रहेका परिवारले पनि गाउँ छाड्ने अवस्था आउने उनको भनाइ छ। चौकुनेमा मात्र होइन, जिल्लाको पञ्चपुरी नगरपालिकाकामा रहेका लेकाली बस्तीमा पनि यस्तै समस्या छ। पञ्चपुरी नगरपालिकाको वडा नं १ मा रहेका हाँसेगाउँ, फार्सेकाँडा र भक्तडीका बस्तीहरू पनि पछिल्लो समय पातलिँदै गएका छन्। उमेरले ६ दशक पार गरेकी स्थानीय लक्ष्मी शाही भन्छिन्,अचेल हामीलाई खानेपानीको जोहो गर्नै धौधौ भयो, पहिलाको जस्तो वर्षात् पनि हुँदैन। वर्षात् नहुँदा गाउँमा रहेका पानीका मुहान सुक्दै गए, खडेरीले पाखोबारीमा पहिलाको जस्तो उब्जनी हुँदैन। डाडाँको बस्तीमा पानीका स्थायी स्रोत छैनन्। भएका मुहान पनि विस्तारै सुक्न थालेपछि स्थानीय बासिन्दा बर्सेनि बसाइ सरेर जानेक्रम बढ्दो छ। पूर्ववडाध्यक्ष धनबहादुर थापाका अनुसार खानेपानीको अभाव र खडेरीले उत्पादन घट्दै गएपछि यो वडाबाट हालसम्म करिब डेढसय घरधुरी बसाइ सरेर गइसकेका छन्। खानेपानी र सिँचाइको सुविधा उपलब्ध नभए बस्तीहरू विस्तारै रित्तिँदै जाने उनको भनाइ छ। सन् २०१९ मा कर्णाली र सूदुरपश्चिम प्रदेशका बोगतानलगामकर्णाली र रानागाउँमा रहेका जलाधार क्षेत्रहरूको अध्ययनले जलवायु परिवर्तनका कारण पानीका मुहान र सिमसार क्षेत्रहरू सुक्नेक्रम बढेको देखाएको छ। जलवायु विज्ञ सुदीप ठकुरीका अनुसार उक्त अध्ययनले सो क्षेत्रमा पानीका स्रोत सुक्दै गएको, मुहानमा पानीको सतह घटिरहेको र मानवीय क्रियाकलापले गर्दा जलाधार क्षेत्रमा अतिक्रमण बढेको देखाएको छ। उनी भन्छन्,जलवायु परिवर्तनका कारण आकाशबाट कम वर्षात् हुने गरेको छ, खडेरीको समस्या पनि बढ्न थाल्यो। सिँचाइ नहुँदा किसानको बारीमा विस्तारै उब्जनी घट्दो छ, यसले विस्तारै जीविकोपार्जनमा नै समस्या उत्पन्न गराइरहेको छ। उब्जनी नहुँदा जिल्लाका ग्रामीण बस्तीहरू विस्तारै रित्तिन थाले पनि सरकारी तवरबाट भने यसतर्फ कुनै चासो दिएको देखिंदैन। सिँचाइ सुविधाको व्यवस्थापन नभए ग्रामीण क्षेत्रमा खाद्यान्नको संकट बढ्ने र यसले बसाइसराइको दरलाई थप बढाउने विज्ञहरू बताउँछन्। यसलाई रोक्न ग्रामीण क्षेत्रमा खानेपानीको सुविधा उपलब्ध गराउनुपर्ने र खडेरीमा पनि फल्न सक्ने अन्नबालीको खेतीतर्फ स्थानीयलाई आकर्षित गर्नुपर्ने उनीहरूको सुझाव छ।"
एम्बुलेन्सबाट गाँजा बरामद,सुनसरी : सुनसरीमा सशस्त्र प्रहरीले एम्बुलेन्सबाट गाँजा बरामद गरेको छ। आइतबार सशस्त्र प्रहरी बल नेपाल नम्बर ४ गणले एम्बुलेन्सबाट २७३१३० ग्राम गाँजा बरामद गरेको हो। सशस्त्र प्रहरी बल नेपाल सुरक्षा बेश चतराबाट सशस्त्र प्रहरी निरीक्षक बिग बहादुर गोलेको कमाण्डमा खटिएको टोलीले सुनसरीको बराहक्षेत्र नगरपालिका१ चतराबाट सूर्यकुण्डतर्फ जाने भित्री सडक खण्डमा शंकास्पद अवस्थामा रोकिराखेको को १ च २९३७ नम्बरको एम्बुलेन्स चेकजाँचका क्रममा ९ वटा पोकामा लुकाएर राखेको अवस्थामा गाँजा बरामद गरेको हो। बरामद एम्बुलेन्स र गाँजा थप अनुसन्धान तथा कारबाहीका लागि इलाका प्रहरी कार्यालय महेन्द्रनगर चक्रघट्टीमा बुझाइएको सशस्त्र प्रहरी बल नेपाल नम्बर ४ गण सुनसरीका गणपति समेनन्द बज्राचार्यले जानकारी दिए।
"डलर देखाइ लुट्ने धन्दामा परिवारै संलग्न, मनि एक्सचेन्जका सञ्चालकसहित ३ जना पक्राउ","काठमाडौं : डलर देखाई ठगी गर्ने मनी एक्सचेन्जका सञ्चालक, श्रीमान र श्रीमती पक्राउ परेका छन्। काठमाडौं उपत्यका अपराध अनुसन्धान कार्यालयले आज पत्रकार सम्मेलन गरी डलर देखाई ठगी गर्ने गिरोह संलग्न फरेन एक्सचेन्ज सेन्टर प्रालिका सञ्चालक शंकर रेग्मीसहित तीनजनालाई पक्राउ गरेको जानकारी दिएको हो। प्रहरीका अनुसार रौतहट चन्द्रपुर नगरपालिका७ घर भई हाल काठमाडौं महानगर२६ गल्कुपाखा बस्ने ३७ वर्षीय रेग्मी, सिन्धुपाल्चोक बाह्रविसे नगरपालिका ५ घर भई हाल गोकर्णेश्वर नगरपालिका ४ बस्ने ६० वर्षीय रामबहादुर तामाङ र उनकी ५१ वर्षीया श्रीमती बिबि तामाङलाई पक्राउ गरेको हो। प्रहरीले दम्पत्तीको साथबाट ७१ हजार नेपाली रुपैयाँ र ६०७ अमेरिकी डलर बरामद गरेको छ। त्यसैगरी फरेन मनी एक्सचेन्ज सेन्टरका रेग्मीको साथबाट ३ लाख पैसठ्ठी सय र ५८३ अमेरिकी डलर बरामद गरेको जनाएको छ। उपत्यकाको विभिन्न स्थानहरुबाट विभिन्न व्यक्तिहरुलाई फोन सम्पर्क गरी सस्तो दरमा अमेरिकन डलर छ, हामी मिलाई दिन्छौं भनि प्रलोभन देखाई डलरको आकारमा काटिएको कागजको बिटो रुमालमा पोको पारेर दिई नेपाली नगद रूपैयाँ ठगी गर्ने कार्यमा मुख्य योजनाकार तामाङसहित ३ जनालाई शनिबार साँझ पक्राउ गरेको कार्यालयका प्रमुख सोमेन्द्रसिंह राठौरले जानकारी दिए । डलर साट्न उनले विभिन्न होटलका सञ्चालकलाई सस्तो दरमा उपलब्ध गराउने भनेर प्रलोभन देखाउने गरेको प्रहरी अनुसन्धानमा देखिएको छ।"
न्यायाधीश नवराज थपलिया र अम्बिकाप्रसाद निरौलालाई पदमुक्त गर्न सिफारिस,काठमाडौं : न्याय परिषद्को आजको बैठकले उच्च अदालतका न्यायाधीश नवराज थपलिया र जिल्ला न्यायाधीश अम्बिकाप्रसाद निरौलालाई पदमुक्त गर्न सिफारिस गरेको छ। प्रधानन्यायाधीश तथा परिषद्का अध्यक्ष विश्वम्भरप्रसाद श्रेष्ठको अध्यक्षतामा आज भएको बैठकले न्यायाधीशद्वय थपलिया र निरौलालाई पदमुक्त गर्न सिफारिस गरेको सर्वोच्च अदालतका सहप्रवक्ता गोविन्द घिमिरेले जानकारी दिए । परिषद्ले काठमाडौँ जिल्ला अदालतका न्यायाधीश राजकुमार कोइरालालाई चेतावनीसहित महोत्तरी सरुवा गरेको छ । जिल्ला न्यायाधीश डा पशुराम भट्टराईले यसअघि नै राजीनामा दिइसकेका छन् । रासस
त्रिदेशीय टी२० सिरिजका लागि नेपाली टोलीको घोषणा,"काठमाडौं : नेपाल क्रिकेट संघले घरेलु मैदानमा मंगलबारदेखि हुने त्रिदेशीय टी२० सिरिजका लागि नेपाली टोलीको घोषणा गरेको छ। क्यानले मंगलबार रोहित पौडेलको कप्तानीमा १८ सदस्यीय टोली घोषणा गरेको हो। क्यानले सार्वजनिक गरेको खेलाडिको सूचीमा पौडेल कप्तानमा आसिफ शेख, कुशल भुर्तेल, कुशल मल्ल, दीपेन्द्रसिंह ऐरी, ललित राजवंशी, करण केसी, सोमपाल कामी, गुल्सन झा, अनिल शाह, सन्दीप जोरा, प्रतिश जीसी, विनोद भण्डारी, विवेक यादव, रसिद खान, सागर ढकाल, आरिफ शेख र अभिनाश बोहरा रहेका छन्। क्यानले विश्वकप छनोट खेलेको टोलीबाट ४ खेलाडी थप्दै टोली घोषणा गरिएको हो। नेपालले नेदरल्यान्ड्स र नामिबियासँग फेब्रुअरी २७ देखि ५ मार्चसम्म टि२० सिरिज खेल्ने नेपाल क्रिकेट संघ (क्यान) ले जनाएको छ।"
"उपरथीमा पदोन्नति भएका श्रेष्ठ, थापा र देउजाले पाए दर्ज्यानी चिन्ह","काठमाडौं : प्रधानसेनापति प्रभुराम शर्माले उपरथीमा पदोन्नति भएका सुनिल श्रेष्ठ, अनुपजङ्ग थापा र प्रकाश देउजालाई दर्ज्यानी चिह्न प्रदान गरेका छन्। आज जङ्गी अड्डामा आयोजित एक कार्यक्रममा उनीहरुलाई दर्ज्यानी चिह्न प्रदान गरिएको हो। पदोन्नतिसँगै उपरथी श्रेष्ठ मध्यपश्चिम पृतनापति, उपरथी थापा राष्ट्रिय सुरक्षा परिषद्को सचिवालयको सहसंयोजक र उपरथी देउजा संभाररथी विभागमा नियुक्त भएका छन् । उनीहरू सरकारको यही फागुन ६ गतेको निर्णयअनुसार उपरथीमा पदोन्नति भएका हुन्।"
हिमाली जिल्लामा खोप लगाउन चुनौती,"जाजरकोट : सन् २०२६ भित्र नेपालमा दादुरारुबेला निवारण गर्ने सरकारको लक्ष्यअनुसार कर्णालीका आठ जिल्लामा खोप अभियान सञ्चालन गरिएको छ। यहाँका नौ महिनादेखि पाँच वर्षमुनिका एक लाख ४७ हजार चार सय ४४ बालबालिकालाई खोप लगाइने लागिइएको हो। कर्णालीमा पूर्ण खोपको कभरेज ८५ प्रतिशत रहेको भन्दै अन्य जिल्लामा पनि खोप लगाउन छोड्ने दर धेरै रहेको कर्णाली प्रदेशस्थित स्वास्थ्य सेवा निर्देशनालयका वरिष्ठ स्वास्थ्य शिक्षा अधिकृत नवराज कँडेलले बताए। भौगोलिक कठिनाइ, मौसमी बसाइँसराइ, कहिल्यै खोप नलगाउने राउटे समुदायका लगायत कारण पूर्ण खोपका लागि चुनौती खेप्नु परेको उनको भनाइ छ। जाजरकोट र रुकुमपश्चिममा भूकम्पपछि खोप लगाएकालाई यस पटक नलगाइने कँडेलले बताए। उनका अनुसार प्रदेशमा आजदेखि आगामी चैत ७ सम्म खोप अभियान सञ्चालन हुनेछ। एक सय २५ बालबालिका बराबर एक स्वास्थ्यकर्मीले खोप लगाउने भएकाले कर्णालीका आठ जिल्लामा दुई हजार केन्द्र रहने स्वास्थ्य शिक्षा अधिकृत कँडेलले बताए। उनका अनुसार कालीकोट, जुम्ला, हुम्ला, सुर्खेत, दैलेख, सल्यान, कालीकोट, जुम्ला, हुम्ला, मुगु र डोल्पामा खोप सञ्चालन हुनेछ। आठ जिल्लामा १३ हजार चार सय ५३ भाइल दादुरारुबेलाविरुद्धको खोप सम्बन्धित जिल्लामा आपूर्ति गरिसकिएको वास्थ्य सेवा निर्देशनालयले जनाएको छ। उपल्लो डोल्पाको तीन पालिका, हुम्लाको माथिल्लो भागमा हिमपातका कारण खोप लगाउन समस्या हुने कँडेलले जानकारी दिए। उनका अनुसार बर्सेनि पाँच महिना यहाँ खोप कार्यक्रम सञ्चालन गर्न बाधा हुने गरेको छ। चिसो र हिउँका कारण बाटो बन्द हुँदा स्थल मार्गबाट त्यहाँ जान र आउन नसकिने उनको भनाइ छ। हिमाली जिल्लाका लागि स्वास्थ्यकर्मीसमेत पाउन मुस्किल कँडेलले बताए। सरकारले सन् २०२३ सम्म दादुरारुबेलालाई शून्यमा झार्ने राष्ट्रिय लक्ष्य राखेको थियो। उक्त लक्ष्य पूरा हुन नसकेपछि दोस्रोपटक सन् २०२६ सम्म शून्यमा झार्ने लक्ष्यका साथ खोप अभियान सञ्चालन गरिरहेको कँडेलको भनाइ छ। कर्णालीलाई यसअघि खोपयुक्त प्रदेश घोषणा गरिएको भए पनि विभिन्न तहगत अस्पष्टताका कारण अभियानले सार्थकता पाउन नसकेको कँडेलको भनाइ छ। अभियानमार्फत कर्णालीका प्रत्येक बालबालिकाले पूर्ण खोप पाएनपाएको सुनिश्चित गर्ने, आपूर्ति व्यवस्थापन तथा खोप प्रर्णाली सुधार, खोप कार्यक्रमका लागि दिगो वित्तीय व्यवस्थापन (महामारी व्यवस्थापन, सर्भिलेन्स, तथा सहलगानी) सुनिश्चित गर्ने र नयाँ तथा कम प्रयोग भएका खोप कार्यक्रममा समावेश गर्दै लैजाने उद्देश्य रहेको उनले बताए। अभियानबाटै पूर्ण खोप सुनिश्चितता, बाल मृत्युदरमा उल्लेख्य कमी, खोप ऐन र नियमावली जारी, रुबेला तथा सीआरएस नियन्त्रण, बालबालिकामा हेपाटाइटिस बी नियन्त्रण, नियमति खोपमा रोटा भाइरस तथा सरसफाइ प्रवर्द्धन तथा नियमित खोपमा टाइफाइडको सुरुवात भएको निर्देशनालयले जनाएको छ। कर्णालीमा तीन आर्थिक वर्षको अवधिमा सात करोड रुपैयाँमा खरिद गरिएका ११ किसिमका करिब रु दुई करोड ३२ लाख बराबरको खोप खेर गएको निर्देशनालयका वरिष्ठ स्वास्थ्य शिक्षा अधिकृत कँडेलले जानकारी दिए। उनले खोपको जिल्लागत कभरेजको अवस्था हेर्ने हो भने सुर्खेत, रुकुम पश्चिम, सल्यान र जाजरकोटमा उच्च छ भने दैलेख, कालीकोट, जुम्ला, हुम्ला र डोल्पामा खोपको कभरेज कम देखिएको बताए। कर्णालीमा संघ, प्रदेश र स्थानीय तहबीच समन्वय नहुँदा खोप अभियानले अपेक्षित प्रगति हासिल गर्न नसकेको स्वास्थ्य सेवा निर्देशालयकी निमित्त निर्देशक दीपा भट्टराईले बताए। अहिले ९५ प्रतिशत भन्दामाथि प्रगति हासिल गर्न नसकिएको उनको भनाइ छ। संघको तुलनामा प्रदेश, प्रदेशको तुलनामा जिल्ला र जिल्लाको तुलनामा स्थानीय तहबीच एकरूपता नहुँदा अभियानले अपेक्षित प्रगति हासिल गर्न नसकेको भट्टराईले बताए। प्रदेशभर ११ स्थानमा खोप भण्डार, २२ स्थानमा खोप भण्डार उपशाखा र १८ वटा खोप वितरण केन्द्रमार्फत खोप व्यवस्थापन तथा आपूर्तिको कार्य भइरहेको उनले जानकारी दिए। रासस"
राष्ट्र निर्माणमा अन्य पार्टीभन्दा कांग्रेसको दायित्व बढी : सिटौला,"काठमाडौं : नेपाली कांग्रेसका नेता तथा नवनिर्वाचित राष्ट्रियसभा सदस्य कृष्णप्रसाद सिटौलालले संविधानको लक्ष्यअनुसार जनताको हित र समुन्नत राष्ट्र निर्माण गर्नुपर्ने बताएका छन्। आइतबार सिंहदरबारमा कांग्रेसका वहालवाला राष्ट्रिय सभा सदस्य र नवनिर्वाचित राष्ट्रिय सभा सदस्य बिच परिचयात्मक भेटघाट तथा अन्तरक्रियामा सिटौलाले पार्टीहरूलाई शान्ति र लोकतन्त्रको धारमा रुपान्तरण गर्नु कांग्रेसको दायित्व भएको बताएका हुन्। 'हामीले राज्यका सम्पूर्ण संयन्त्रहरूलाई जनताो हितमा,संविधान बमोजिम प्रयोग गरेर समुन्नत राष्ट्र निर्माण गर्नुपर्छ। नेपाली कांग्रेसको अरु पार्टीभन्दा बढि दायित्व छ जस्तो मलाई लाग्छ। शान्ति र लोकतन्त्रको धारमा रुपान्तरण गर्दै लिएर हिँड्ने नेतृत्वदायी पनि कांग्रेसको काँधमा छ,'उनले भने,'अन्य पार्टीहरूलाई राष्ट्रहितको पथप्रदर्शन,बाटो देखाउने दायित्व पनि कांग्रेसकै काँधमा छ।' राष्ट्रियसभा निर्वाचनमा कांग्रेसबाट कृष्णप्रसाद सिटौला, आनन्द प्रसाद ढुंगाना, विष्णु देवी पुडासैनी, जीतजंग बस्नेत, किरणबाबु श्रेष्ठ, पदमबहादुर परियार, विष्णु कुमारी सापकोटा,कृष्णबहादुर रोकाया र बलदेव बोहरा निर्वाचित भएका थिए।"
नारायणी अस्पतालमा जन्मिएको नवजात शिशु छोडेर आमा बेपत्ता,"वीरगन्ज : काठमाडौंमा सन्तानबिहीन एक महिलाले अस्पतालबाटै नवजात शिशु चोरेर हिंडेको घटना सेलाउन नपाउँदै वीरगन्जमा भने जन्मिएको शिशु नै अस्पतालमा छाडेर आमा बेपत्ता भएको घटना सार्वजनिक भएको छ। वीरगन्जस्थित नारायणी अस्पतालमा छोरी जन्मिएको भन्दै परिवारका सदस्यहरुले झगडा गरेपछि आफूले जन्माएको नवजात शिशु अस्पतालको बेडमै छाडेर एक जना महिला बेपत्ता भएकी हुन्। नारायणी अस्पतालका सूचना अधिकारी डा उदयनारायण सिंहका अनुसार, अस्पतालको प्रसूती विभागमा शनिबार जन्मिएको नवजात शिशु अस्पतालको बेडमै छाडेर शिशुलाई जन्मदिने महिला र उनका आफन्त सम्पर्कविहीन भएका हुन्। आइतबार साँझसम्म पनि ती महिला वा उनका आफन्त कोहिपनि सम्पर्कमा नआएको सिंहले अन्नपूर्णलाई जानकारी दिए। शिशुलाई अस्पतालको एनआइसियु वार्डमा राखिएको उनले बताए। डाक्टर सिंहका अनुसार, शनिबार प्रसूति गराउनका लागि वीरगन्ज महानगरपालिका वडा नम्बर ६ रानीघाट ठेगाना टिपाएकी ३० वर्षिया महिला सीता देवी साह कानुलाई लिएर उनकी सासु अस्पतालमा आएकी थिइन्। ती महिलाको पतिको नाम धिरज साह कानु रहेको अस्पतालको रेकर्डमा उल्लेख छ। डाक्टर सिंहका अनुसार, प्रसूती गराउन अस्पतालमा आउँदा उनका पति भने आएका थिएनन्। शनिबार अस्पतालको प्रसूती वार्डमा भर्ना गरिएकी ती महिलाले शनिबार नै छोरीलाई जन्म दिएकी थिइन्। यसअघि ती महिलाका तीन जना छोरी मात्रै थिए। अहिले चौथो सन्तानपनि छोरी नै जन्माएको भन्दै ती महिलाका सासु लगायतका परिवारका सदस्यले महिलासँग कच्कच गरेपछि झगडापनि भएको थियो। झगडा भएपछि शनिबार बेलुकीको समयमा ती महिला र उनीसँग आएका आफन्तहरु शिशुलाई अस्पतालकै बेडमा छाडेर सम्पर्कविहिन भएको जानकारी अस्पताल प्रशासनले प्रहरीलाई गराएको पर्साका प्रहरी प्रवक्ता प्रहरी नायब उपरीक्षक कुमार विक्रम थापाले बताए। थापाका अनुसार, प्रसूती गराउन अस्पतालमा जाँदा महिलाले अस्पतालको रजिष्टरमा टिपाएको नाम र ठेगाना नै गलत जस्तो देखिएको छ। किनी रानीघाट भन्ने टोल वीरगन्ज महानगरपालिकाको वडा नम्बर ६ मा पर्दैन। अहिलेसम्म रानीघाट टोलमा ती नाम भएको महिला वा उनको पतिको नाम भएको व्यक्ति नै फेला नपरेको थपाले बताए। थापाले भने,उनीहरुले योजनाबद्ध रुपमा नै शिशुलाई अस्पतालको बेडमा छाडेर हिँडेको जस्तो देखिन्छ।यद्यपि, अस्पतालको सीसी टीभी फुटेज लगायतका आधारमा उनीहरुको खोजी कार्य प्रहरीले गरिरहेको तर आइतबार साँझ सम्म फेला पार्न भने नसकेको थापाले बताए।"
महेन्द्रनारायण निधि राष्ट्रिय पुरस्कार पूर्व राष्ट्रपति यादवलाई,"काठमाडौं : राष्ट्रपति रामचन्द्र पौडेलले महेन्द्रनारायण निधि राष्ट्रिय पुरस्कार तथा सम्मान २०८० पूर्वराष्ट्रपति डा रामवरण यादवलाई प्रदान गरेका छन्। महेन्द्रनारायण निधि स्मृति प्रतिष्ठानद्धारा आइतबार राष्ट्रपति भवन शीतलनिवासमा आयोजित १०३ औँ महेन्द्रनारायण निधि जन्मजयन्ती पुरस्कार तथा सम्मान कार्यक्रममा राष्ट्रपति पौडेलले प्रथम राष्ट्रपति डा यादवलाई सो पुरस्कार प्रदान गरेका हुन्। वर्तमान संविधान निर्माणक्रममा समन्वयकारी भूमिका निर्वाह गरेर संविधानसभाबाट जनताले बनाएको संविधान जारी गर्ने महत्वपूर्ण योगदान पुर्याएबापत संघीय लोकतान्त्रिक गणतन्त्र नेपालका प्रथम राष्ट्रपति डा यादवलाई सो पुरस्कार प्रदान गरिएको प्रतिष्ठानले जनाएको छ। सो कार्यक्रमलाई सम्बोधन गर्दै राष्ट्रपति पौडेलले परिवर्तनको अनुभूति वास्तविक?पमा गरिब, पिछडिएका र आर्थिक अवस्था कमजोर भएका वर्गले पाउन नसक्दासम्म संविधान र गणतन्त्रले परिकल्पना गरेको लक्ष्य पुरा हुन नसक्ने भन्दै राजनीति शासन र सुशासनलाई सुदृढ, व्यवस्थित र विधिसम्मत बनाउँदै देश, जनता र समाजको सर्वोत्तम हितमै केन्द्रित हुनुपर्नेमा जोड दिए। संघीय लोकतान्त्रिक गणतन्त्रात्मक संविधानले निर्दिष्ट गरेका कामप्रति हाम्रो ध्यान अझै जान नसक्दा कतै जनतामा निराशा आएको हो कि भनेर पनि यतिबेला चिन्ता प्रकट भइरहेको उनले उल्लेख गरे। राष्ट्रपति पौडेलले कतिपय सन्दर्भमा कतै आफ्नै राजनीतिक र शासकीय कमजोरीले त यस्तो अवस्था आएको होइन भन्दै कतै हाम्रा कमजोरीलाई व्यवस्थाका कमजोरी भनेर लोकतन्त्रको आदर्शलाई अपव्याख्या गर्ने काम त भइरहेको छैन भन्ने प्रश्न गरे। कार्यक्रममा राष्ट्रपति पौडेलले महेन्द्रनारायण निधि राष्ट्रिय पुरस्कार तथा सम्मान २०७९, लोकतान्त्रिक आन्दोलनका अग्रज योगप्रसाद उपाध्याय, प्रेमसागरीदेवी निधि राष्ट्रिय पुरस्कार तथा सम्मान २०८० समाजसेवी दुर्गा घिमिरे तथा प्रेमसागरीदेवी निधि राष्ट्रिय पुरस्कार तथा सम्मान २०७९ संगीत साधक सरिता मिश्रलाई सो अवसरमा प्रदान गरे।"
नेशनल मेडिकल कलेजको सम्पत्तिमा दाजुभाइबीच विवाद,"वीरगन्ज : वीरगन्जमा रहेको नेशनल मेडिकल कलेजको सम्पति भागबण्डाको विषयलाई लिएर दुई दाजुभाइ बीचको विवाद बढेको छ। मेडिकल कलेजका अध्यक्ष जैनुद्दिन अन्सारी र उनका साहिँला भाइ बसरुद्दिन अन्सारीबीच मेडिकल कलेजको जायजेथाको भागबण्डाको विषयलाई लिएर केही महिनादेखि विवाद चलिरहेको छ। अध्यक्ष जैनुद्दिनले मेडिकल कलेजको प्रबन्ध निर्देशक(एमडी)बाट बसरुद्दिनलाई पदच्युत गरेर आफ्नै छोरा शाहनवाज अन्सारीलाई एमडीमा नियुक्त गरेपछि दुई दाजुभाइ बीचको विवाद बढेको हो। गत शुक्रबार अध्यक्ष जैनुद्दिनले आफना छोरा शाहनवाजलाई एमडीमा नियुक्त गरिएको निर्णय सञ्चारमाध्यम र सामाजिक सञ्जालबाट सार्वजनिक गरेपछि विवाद झन् बढेको हो। शाहनवाजलाई एमडीमा नियुक्त गरिएको निर्णय विभिन्न माध्यमबाट सार्वजनिक भएपछि बसरुद्दिनले भने मेडिकल कलेजको एमडी आफू नै यथावत् रहेको र अध्यक्ष पनि बनेको भन्दै सामाजिक सञ्जालमार्फत प्रचारबाजी गरेका छन्। त्यसपछि आइतबार अध्यक्ष जैनुद्दिनका छोरा तथा मेडिकल कलेजका नवनियुक्त एमडी शाहनवाजले पत्रकार सम्मेलन गरेर मेकिडल कलेजका बारेमा बसरुद्दिनले फिजाएको हल्ला भ्रामक रहेको दाबी गरे। पत्रकार सम्मेलनमा शाहनवाजले मेडिकल कलेजको सञ्चालक समितिले यही फागुन ४ गतेदेखि लागु हुने गरी आफूलाई एमडीमा नियुक्त गरेको दाबी गरे। फागुन ४ गते सम्पन्न मेडिकल कलेजको वार्षिक साधरण सभाले संस्थापक अध्यक्ष जैनुद्दिन अन्सारीकै अध्यक्षतामा तीन सदस्यीय सञ्चालक समिति गठन गरेको उनले बताए। वार्षिक साधारण सभाले सञ्चालक अध्यक्षमा जैनुद्दिन अन्सारी, प्रबन्ध सञ्चालकमा आफूलाई र सञ्चालकमा नुशरत जहान अन्सारीलाई नियुक्त गरेको शहनवाजले जानकारी दिए। नुशरत , अध्यक्ष जैनुद्दिनकै छोरी हुन्। पत्रकार सम्मेलनमा शाहनवाजले यसअघिका एमडी बसरुद्दिनको कार्यशैली र गतिविधिमा कैफियत देखिएपछि सञ्चालक समितिले उनलाई एमडी पदबाट हटाएको प्रष्टीकरण पनि दिए। उनले भने,कानूनी रुपमा एक जना मात्र सञ्चालक समितिमा रहने व्यवस्था भए पनि कामको बोझले अध्यक्षले बसरुद्दिन अन्सारीलाई प्रबन्ध निर्देशकको जिम्मेवारी दिनु भएको थियो। तर केही समयदेखि उनको कार्य सञ्चालनमा कैफियत देखियो। अध्यक्षले उनलाई पटक पटक सचेत पनि गराएका थिए। तर त्यसका बाबजुद पनि सुधार नआएपछि अध्यक्षले अन्सारीको अधिकार कटौती गर्दै जानु भएको हो। अहिले मेडिकल कलेज प्रालिमा बसरुद्धिनको १० प्रतिशतमात्र शेयर लगानी छ। त्योबाहेक यस मेडिकल कलेजसँग उनको कुनै साइनो छैन मेकिडल कलेजको एमडीबाट हटाएप्छि बसरुद्दिनले अध्यक्ष जैनुद्दिनलाई ज्यान मार्ने धम्कीसमेत दिएको शाहनवाजले आरोप लगाए। धम्की आएपछि अध्यक्ष जैनुद्दिनले जिउज्यानको सुरक्षाको माग गर्दै जिल्ला प्रशासन कार्यालय पर्सामा निवेदन दर्तासमेत गराइसकेको पत्रकार सम्मेलनमा शाहनवाजले बताए। उनले भने,बसरुद्दिनले ज्यान मार्ने सम्मको धम्की दिदैं आएकोभएपनि स्थानीय प्रशासनले केही सुनुवाइ अहिलेसम्म गरेको छैन। २०५६ साल भदौ ३२ गतेदेखि विधिवत् रुपमा सञ्चालनमा आएको नेशनल मेडिकल कलेज तथा शिक्षण अस्पतालको अध्यक्ष सुरुदेखि नै जैनुद्दिन अन्सारी छन्। शाहनवाजका अनुसार, सुरुमा मेकिडल कलेजमा जैनुद्दिनको ९० प्रतिशत र उनका साहिँलो भाइ बसरुद्दिनको १० प्रतिशत शेयर थियो। तर गत साउन २६ गते सम्पन्न साधारणसभाले अध्यक्ष जैनुद्दिनकै छोराछोरीहरूलाई राखेर शेयरधनीहरू थपेको थियो। जसअनुसार अब अध्यक्ष जैनुद्दिनको ४५ प्रतिशत,उनका छोरा शहनवाजको १५ प्रतिशत, छोरीहरू नुशरत जहानको १० प्रतिशत,निकहत यासमिनको १० प्रतिशत,ईशंत जहानको १० प्रतिशत र साहिँलो भाइ बसरुद्दिनको १० प्रतिशत शेयर रहेको पत्रकार सम्मेलनमा वितरण गरिएको प्रेस विज्ञप्तिमा उल्लेख छ। तर अध्यक्ष जैनुद्दिनका भाइ बसरुद्दिनले भने मेडिकल कलेजको एमडी अहिले पनि आफू नै भएको दाबी गरे। उक्त पदबाट आफूलाई कसैले पनि नहटाएको दाबीपनि उनको छ। मेडिकल कलेजको दर्ता, स्थापना , अदालतमा मुद्दा लड्ने लगायतका सबै काम आफूले नै गरेर २५ वर्षदेखि मेडिकल कलेज चलाउँदै आएको उनले बताए। उनले भने,कलेज स्थापनका बेला दाजु जैनुद्दिन आफैले आधा आधा साझेदारी रहने भनेर मौखिक सहमति गर्नु भएको थियो। बुबा सरहको दाजुले भनेको कुरामा मैले भरोसा गरे। तर अहिले आएर उहाँका छोरा छोरी पढे लेखेर आएपछि मलाई नै पाखा लगाउने काम उहाँले गरिरहनु भएको छ। यो सरासर बेइमानी हो। धोखा हो। वीरगन्जको नेशनल मेडिकल कलेजमात्र नभइ काठमाडौं मेडिकल कलेज र नेपाल मेडिकल कलेज गरी तीनवटा संस्थामा दाजुभाइको हिस्सेदारी रहेको भन्दै बसरुद्दिनले भने,यी तीनवटै जायजेथाको अहिलेको चलनचल्तीको भाउ मूल्यांकन गरेर दुई दाजुभाइले बराबर बाँडौ भन्ने मेरो माग हो। तर दाजुमा बेइमानी देखिएको छ। उनले दुई दाजुभाइ बीचको विवादलाई आफूले थप चर्काउन नचाहेको पनि बताए। उनले भने,गाउँ समाजमा बसेर दुई दाजुभाइको मनमुटाव सल्टाउँ भनेर मैले दाजुलाई भन्दै आएको छु। ज्यान मार्ने धम्की दिएको बारेमा प्रश्न गर्दा बसरुद्दिनले त्यसमा कुनै सत्यता नभएको जिकिर गरे। उनले भने,उल्टै मलाई दाजुका आफन्तहरूले मार्ने धम्की दिइरहेका छन्।"
उदयपुरमा २९ हजार बढी बालबालिकालाई खोप लगाइँदै,"उदयपुर : उदयपुरमा आइतबारदेखि पहिलोचरणको दादुरारुबेला खोप अभियान सुरु भएको छ। त्रियुगा नगरपालिका१० स्थित बालमन्दिर माध्यमिक विद्यालयमा एक कार्यक्रमको आयोजना गरी खोप अभियान सुरु गरिएको हो। जिल्लाका त्रियुगा नगरपालिका, चौदण्डीगढी नगरपालिका, बेलका नगरपालिका, रौतामाई, लिम्चुङ्गबुङ्ग गाउँपालिकामा पहिलो चरणमा फागुन १३ देखि १७ गतेसम्म खोप अभियान सञ्चालन हुने खोप सुपरभाइजर निरीक्षक तथा फोकलपर्सन चिरन्जिवी निरौलाले बताए। त्यसैगरी कटारी नगरपालिका, उदयपुरगढी गाउँपालिका र ताप्ली गाउँपालिकामा अहिले नियमित खोप चल्ने भएकाले चैत्र २२ देखि २७ सम्म दोस्रो चरणमा खोप अभियान सञ्चालन गरिने उनले बताए। खोप जिल्लाका ४ सय ६४ खोप केन्द्रबाट २९ हजार १३४ जना ९ महिनादेखि ५ वर्षमुनिका बालबालिकालाई लगाइने लक्ष्य रहेको छ। लक्षित उमेरका बालबालिकाहरूलाई दादुरारुबेला खोप लगाएर रोगविरुद्ध प्रतिरोधात्मक क्षमता अभिवृद्धि गर्ने उद्देश्यले खोप अभियान सञ्चालन गरिएको जिल्ला खोप समन्वय समितिका सदस्य एंव प्रमुख जिल्ला अधिकारी हरीप्रसाद घिमिरेले बताए।"
फुटबलर मनिष डाँगीको घरमा चोरी गरेको आरोपमा तीन जना पक्राउ,"काठमाडौं : नेपाली राष्ट्रिय फुटबल टोलीका सदस्य रहेका मनिष डाँगीको घरमा चोरीमा संलग्न रहेको आरोपमा प्रहरीले तीन जनालाई पक्राउ गरेको छ । उपत्यका अपराध अनुसन्धान कार्यालयले आज पत्रकार सम्मेलन गरेर दोलखाको शैलुङ गाउँपालिकाका अनुप तामाङ र रविन तामाङ, ललितपुरको गोदावारी नगरपालिकाका राजन श्रेष्ठलाई चोरीमा संलग्न भएको आरोपमा पक्राउ गरिएको जानकारी दिएको हो। उनीहरुले नगद, गरगहना समेत गरी ४५ लाख बराबर चोरी गरेको भन्दै मनिषका आमा रिता गुरुङ डाँगीले प्रहरीमा जाहेरी दिएकी थिइन्। फुटबलरको घर नजिकै अनुपको फुपूको घर रहेको र त्यहाँ जाँदा आउँदा उनले डाँगीको घरमा रेकी गरेको प्रहरीले जनाएको छ। प्रहरीले डाँगीको परिवारले घर बाहिर जाँदा गमलामा साँचो राखेको अनुपले देखेपछि उनीहरु मिलेर चोरी गरेको प्रहरीले जनाएको छ।"
"घरेलु मैदानमै नेपालको तेस्रो हार, नेदरल्याण्डसँग ८ विकेटले पराजित","काठमाडौं : आइसीसी क्रिकेट विश्वकप लिग२ मा नेपालविरुद्धको नेदरल्याण्ड ८ विकेटले विजयी भएको छ। काठमाडौंको त्रिवि क्रिकेट मैदानमा भएको खेलमा नेपालले दिएको लक्ष्य नेदरल्याण्डले २ विकेटको क्षतिमा ३७५ ओभरमै भेट्टाएको हो। घरेलु मैदानमै भएको लिग २ मा नेपालको यो तेस्रो हार हो। नेदरल्याण्डका लागि भिक्रमजीत सिंहले सर्वाधिक ५६ रन र साइब्रान्ड एङगलडेब्रेचले ४६ रन बनाएर अविजित रहे। सिंहले ९२ बलमा ७ चौका प्रहार गरे। एंगलब्रेक्टले ७५ बलमा ३ चौका प्रहार गरे। त्यसैगरी क्याक्स ओ डाउडले २८ रन, मिचेल लेविटले ३९ रनको योगदान गरे। नेपालका लागि ललित राजवंशी र दिपेन्द्रसिंह ऐरीले ११ विकेट लिए। नेपालले नेदरल्याण्डलाई १७३ रनको लक्ष्य दिएको थियो। नेपालका इनिङ सम्हालेर ब्याटिङ गरिरहँदा कुशल भुर्तेल ६६ रन बनाएर आउट हुँदा नेपालको ब्याटिङ धरमराएको थियो। इनिङको अन्त्यमा करण केसी र आरिफ शेखले नेपाली इनिङ उकास्न खोजेपनि अन्य खेलाडीले उल्लेख्य प्रदर्शन गर्न सकेनन्। करण केसीले २६ रन बनाएर आउट हुँदा आरिफ शेखले २२ रन बनाए। आरिफले १ चौका तथा करणले १ चौका र २ छक्का प्रहार गरे। भुर्तेलले ९३ बल खेल्दा ८ चौका प्रहार गरे। नेपालका लागि आशिफ शेखले १७, कप्तान रोहित पौडेलले १६ रन बनाउँदा अन्य ब्याट्सम्यानले दोहोरो अंक छुन सकेनन्। आशिफले २ चौका र १ छक्का तथा रोहितले २ चौका प्रहार गरे। अनिल साहले १ छक्का प्रहार गर्नबाहेक अन्य खेलाडीले बाउन्ड्रि प्रहार गर्न सकेनन्। टस जितेर बलिङ रोजेको नेदरल्याण्डका लागि बलरहरुले कसिलो बलिङ गरे। पहिलो विकेट ४२ रनमा झारेयता नेदरल्याण्डले नेपाली ब्याटरहरुलाई खुलेर ब्याटिङ गर्न दिएनन्। नेदरल्याण्डका लागि भिभियन किङ्मा र आर्यन दत्तले ३३ विकेट तथा बस डिलिडेले २ विकेट र भानडर मेर्वेले १ विकेट लिएका थिए। यसअघिको खेलमा नेपालले नेदरल्याण्डलाई ९ विकेटले पराजित गरेको थियो भने नामिबियासँग दुवै खेलमा पराजय बेहोरेको छ। जारी त्रिकोणात्मक सिरिजको यो अन्तिम खेल हो। लिग टुमा नामिबिया ४ मध्ये ३ खेल जित्दै शीर्ष स्थानमा छ । त्यसैगरी नेदरल्याण्ड २ खेल जितेर दोस्रो र नेपालले १ खेल जितेर तेस्रो स्थानमा छ।"
चार अस्पतालको फोहर संकलनमा महानगरको रोक,"काठमाडौं : काठमाडौं महानगरपालिकाले अर्को व्यवस्था नभएसम्मका लागि आजदेखि चारवटा अस्पतालको फोहर संकलन नगर्ने भएको छ। महानगरले कलंकी क्षेत्रमा सहिद मेमोरियल अस्पताल, नेपाल नेशनल अस्पताल, चावहिलका दीर्घायु गुरु अस्पताल र ओम अस्पतालको फोहर संकलनमा रोक लगाइएको ल्याण्डफिल साइट इञ्चार्ज इञ्जिनियर सरकारदीप श्रेष्ठले राससलाई जानकारी दिए। कामपाको वातावरण व्यवस्थापन विभागले गरेको स्वास्थ्य संस्थाजन्य फोहर व्यवस्थापन अनुगमनको क्रममा ती अस्पतालको फोहर व्यवस्थापन प्रचलित ऐनबमोजिम नभएको भन्दै मा रोक लगाएको हो। यसअघि पनि कामपाले कान्ति बाल अस्पतालको फोहर संकलनमा रोक लगाएको थियो। फोहर संकलनमा रोक लगाइएका अस्पतालहरूलाई सङ्क्रमित फोहर निःसङ्क्रमण गर्ने योजना, अस्पताल दर्ता तथा सञ्चालन गर्ने क्रममा फोहरमैला व्यवस्थापनका लागि गरिएका प्रतिबद्धतासँग सम्बन्धित कागजपत्र, अहिले फोहर व्यवस्थापनका लागि सहकार्य गरिएका संघसंस्थाहरूको विवरण लिएर तीन दिनभित्र महानगरपालिकाको वातावरण व्यवस्थापन विभागमा उपस्थित हुन निर्देशन दिइएको छ। ल्याण्डफिल साइटमा मानव स्वास्थ्यका निम्ति हानीकारक फोहर नपुगोस् भनेर हामीले अनुगमन गरेका हौँ। अनुगमनका क्रममा फोहर व्यवस्थापन अभ्यास हेर्दा फरक अवस्था देखिएको छ, श्रेष्ठले भने, सङ्क्रमित फोहरको व्यवस्थापन उत्पादक आफैँको हुन्छ। अस्पतालहरूको अवस्था हेर्दा सबैको एकै किसिमको गल्ती छैन, कसैले तत्काल सुधार गर्न सक्ने देखिन्छ। कुनै अस्पतालको फोहर व्यवस्थापनका लागि पूर्वाधार र संयन्त्र नै बनाउनु पर्ने देखिएको छ। यसका आधारमा रोकिएको फोहरको सम्बन्धमा निर्णय गरिनेछ। फोहर व्यवस्थापनलाई थप प्रभावकारी बनाउन कामपाले विगत दुई हप्तादेखि अस्पतालजन्य फोहरको नियमित अनुगमन र आवश्यक निर्देशन दिदैँ आएको छ। स्थानीय सरकार सञ्चालन ऐन, २०७४ ले स्थानीय सरकारलाई स्वास्थ्यजन्य फोहरमैला सङ्लन, पुनः उपयोग, प्रशोधन, विसर्जन र त्यसको सेवा शुल्क निर्धारण र नियमन गर्ने अधिकार दिएको छ। साथै स्वास्थ्य संस्थाहरूले चिकित्साजन्य फोहरको उचित व्यवस्थापन नगरे त्यस्ता संस्थाहरूलाई दण्ड गर्ने अधिकार पनि स्थानीय सरकारलाई दिएको छ।"
अवैध रूपमा अन्तर्राष्ट्रिय आगमन कल बाईपास सञ्चालन गर्ने दुई जना पक्राउ,"काठमाडौं : अवैध रूपमा अन्तर्राष्ट्रिय आगमन कल बाईपास (भिओआइपी) संचालन गरेको अभियोगमा २ जनालाई प्रहरीले पक्राउ गरेको छ। पर्सा सखुवाप्रसौनी गाउँपालिका५ घर भई कास्की पोखरा महानगरपालिका११ का ३७ वर्षीय विशाल साह कलवार र रूपन्देही लुम्बिनी साँस्कृतिक नगरपालिका४ घर भई पोखरा महानगरपालिका११ फुलवारीका २७ वर्षीय ईमरान अहमद खान पक्राउ परेका छन्। केन्द्रीय अनुसन्धान ब्यूरो लाजिम्पाट र जिल्ला प्रहरी कार्यालय कास्कीबाट खटिएको संयुक्त टोलीले कास्की पोखरा महानगरपालिका११ सिद्धेश्वरमार्गस्थित कोठामा कल बाईपास गरिरहेको अवस्थामा फेला पारी दुवै जनालाई पक्राउ गरेको हो। उनीहरूबाट भिओआइपी गेटवे ६४ पोर्टको २ थान, वाइफाई राउटर १ थान, युपिएस १ थान, एनसेलको सिम ५ सय ९७ थान, पेनड्राईभ १ थान, मोबाइल २ थान लगायतका उपकरण बरामद भएको छ। उनीहरूमाथि दूरसंचार ऐन, २०५३ अन्तर्गतको कसूरमा प्रहरीबाट आवश्यक अनुसन्धान भइरहेको प्रहरीको भनाई छ।"
मदन भण्डारी कप महिला राष्ट्रिय हक्की सोमबारबाट सुरु हुँदै,"ढल्केवर(धनुषा) : प्रथम मदन भण्डारी कप महिला राष्ट्रिय हक्की प्रतियोगिता धनुषामा सोमबारबाट सुरु हुने भएको छ। मदन भण्डारी स्पोर्टस् एकेडेमीको आयोजनामा उक्त प्रतियोगिता सुरु हुन लागेको हो। फागुन १९ गतेसम्म चल्ने प्रतियोगिता धनुषाको महेन्द्रनगरस्थित क्षीरेश्वर जनता माध्यमिक विद्यालयको खेल मैदानमा हुने मदन भण्डारी स्पोर्टस् एकेडेमीका अध्यक्ष ध्रुव आचार्यले जानकारी दिए। आइतबार महेन्द्रनगरमा पत्रकार सम्मेलनको आयोजना गरी एकेडेमीका अध्यक्ष आचार्यले प्रतियोगिताको सम्पूर्ण तयारी पूरा भएको बताए। उनले प्रतियोगिताको उद्घाटन पूर्वराष्ट्रपति विद्यादेवी भण्डारीले गर्ने कार्यक्रम रहेको बताए। प्रतियोगितामा कर्णाली बाहेक ६ वटा प्रदेश, विभागीय टोली त्रिभुवन आर्मी क्लब र एउटा आयोजक मदन भण्डारी स्पोर्टस् एकेडेमीका टोली गरी ८ वटा टिमको सहभागिता रहने बताइएको छ। प्रतियोगितामा प्रथम हुने टिमलाई १ लाख ५० हजार, द्वितीय टिमलाई १ लाख र तृतीय हुने टिमलाई ५० हजार नगद पुरस्कार प्रदान गरिने अध्यक्ष आचार्यले बताए। प्रतियोगिता सम्पन्न गर्न ५६ लाख १३ हजार रुपैयाँ खर्च हुने अनुमान गरिएको उनले सुनाए।"
निषेधित क्षेत्रमा जाने पर्यटकले अनलाइनबाट रुट परमिट लिन पाइने,"काठमाडौं : अध्यागमन विभागले निषेधित क्षेत्रमा जाने स्वदेशी तथा विदेशी पर्यटकका लागि विद्युतीय प्रणाली (अनलाइन) मार्फत रुट परमिट जारी गरेको छ। ट्रेकिङ एजेन्सीज् एसोसिएसन अफ नेपाल (टान)को पहलमा विभागले निषेधित क्षेत्रमा घुम्न जाने पर्यटकलाई अनुमतिपत्र प्राप्त गर्ने प्रक्रियालाई सहज बनाउनका लागि विद्युतीय माध्यमबाट रुट परमिट लिनसक्ने व्यवस्था गरेको हो। निषेधित क्षेत्रमा जाने पर्यटकलाई यसअघि अध्यागमन विभागले कागजी प्रक्रियाबाट मात्र अनुमतिपत्र प्रदान गर्दै आएकोमा गत हप्तादेखि भने विद्युतीय माध्यममार्फत रुट परमिट दिने व्यवस्था मिलाएको टानका महासचिव विनोद सापकोटाले जानकारी दिए। उनका अनुसार म्याजिकल नेपाल प्रालिमार्फत तीनजना चिनियाँ नागरिकको अनलाइन माध्यममार्फत रुट परमिट जारी गरिएको छ। अनलाइनमार्फत रुट जारी हुने चिनियाँ नागरिकमा बिङ सी, छिछि पिङ, विनहुवा लुओ छन्। अनलाइनमार्फत रुट परमिट दिने व्यवस्था भएसँगै अब मुस्ताङको माथिल्लो भाग, डोल्पाको माथिल्लो भाग, गोरखाको मनास्लु क्षेत्रका चुम र नुव्री भ्याली, हुम्ला जिल्लाको सिमकोट, चङ्खेली र नाम्खा साथै ताप्लेजुङको कञ्चनजङ्गा क्षेत्र जाने पर्यटकलाई सहज हुने भएको छ। टानका अध्यक्ष नीलहरि बास्तोलाले निषेधित क्षेत्रको परमिट अनलाइनमार्फत गर्दा पदयात्रा पर्यटक व्यवसायीलाई सहज हुने जानकारी दिए। जति धेरै पर्यटकलाई सहजता दिन सक्यो त्यति नै धेरै पर्यटक नेपाल घुम्नका लागि आउँछन्, उक्त अनलाइन सेवाले पर्यटन व्यवसायीलाई सहयोग पुग्ने विश्वास मैले लिएको छु, उनले भने। अध्यागमन विभागका निमित्त महानिर्देशक कृष्णबहादुर कटुवालले अनलाइन प्रणालीमार्फत परमिट खुला गरेसँगै लामो समय लगाएर प्राप्त गरिने प्रक्रियाको अन्त्य भएको बताए। उक्त प्रणालीसँगै पर्यटकले अब सहजैरुपमा आफ्नो कम्पनी तथा व्यक्तिगत खाताबाट क्युआर पेमेन्ट गरी सहज तरिकाले परमिट लिन सकिने उनको भनाइ छ। रासस"
"गाजामा २९ हजार ६ सय प्यालेस्टिनीको मृत्यु, १३२ पत्रकार मारिए",गाजा पट्टीमा जारी इजरायली आक्रमणबाट मृत्यु हुने प्यालेस्टिनीको सङ्ख्या २९ हजार ६०६ पुगेको हमासद्वारा सञ्चालित स्वास्थ्य मन्त्रालयले शनिबार जनाएको छ। गत २४ घण्टामा इजरायली सेनाको आक्रमणबाट ९२ जना प्यालेस्टाइनीहरूको निधन भएको छ भने १२३ जना घाइते भएका छन् । पछिल्लो गाजा युद्ध सुरु भएदेखि हालसम्म मृत्यु हुनेको सङ्ख्या २९ हजार ६०६ पुगेको छ भने ६९ हजार ७३७ घाइते भएका छन्। गाजामा हमासद्वारा सञ्चालित मिडिया कार्यालयले जनाए अनुसार अक्टोबर ७ यता इजरायली सेनाको आक्रमणबाट १३२ प्यालेस्टाइनी पत्रकार मारिएको जनाएको छ। प्यालेस्टिनी रेड क्रिसेन्ट सोसाइटीले शुक्रबार यसका टोलीले दक्षिणी गाजा पट्टीमा रहेको खान युनिस शहरको नासेर मेडिकल अस्पतालबाट १८ जना घाइतेहरूलाई बाहिर निकालेको उल्लेख गरेको छ । इजरायलले सन् २०२३ अक्टोबर ७ मा दक्षिणी इजरायली सिमानामा भएको हमासको आक्रमणको बदलास्वरूप प्यालेस्टानी विरुद्ध कडा आक्रमण जारी राखेको छ ।
सुनथराली बिमानस्थलमा परिक्षण उडान सफल,कालीकोट : कालिकोटको सुनथराली विमानस्थलको उडान सफल भएको छ। आइतबार नेपालगञ्जबाट प्राविधिक टोलीसहित ९ जना यात्रु बोकेको तारा एयरको जहाजले विमानस्थलको परीक्षण उडान सफलतापूर्वक सम्पन्न गरेको नरहरीनाथ गाउँपालिकाका प्रवक्ता प्रदिप बोहोराले जानकारी दिए। क्याप्टेन पिएस नगरकोटीले रन वे ३२ बाट अवतरण गराएका थिए भने रन वे १४ बाट उडान भरेका थिए । विमानस्थलको फागुन १४ गते प्रधानमन्त्री पुष्पकमल दाहाल 'प्रचण्ड'ले ओैपचारिक रुपमा उद्घाटन गर्ने तयारी भइरहेको छ। झन्डै ३८ वर्ष देखि निर्माण सुरु भएको सुनथराली विमानस्थल निर्माण कार्य २०७९ साल माघ ११ गते सम्पन्न भएको थियो । २०४२ सालदेखि तत्कालीन जिल्ला विकास समितिद्वारा एक लाख रुपैयाँ छुट्याएर निर्माण कार्य सुरु भएको बिमानस्थलको नियमितरुपमा आर्थिक वर्ष २०४८०४९ बाट निर्माण कार्य सुरू भएको थियो । हवाई विभागबाट आर्थिक वर्ष २०७३०७४ को पहिलो चरणको अर्ध रन वे सम्पन्न भइ २०७३ साल माघ २९ गते तारा एयर टुइनटर विमानबाट 'टेस्ट फ्लाइट' गरिएको थियो । सुनथराली बिमानस्थलमा जहाज आउने थाहा पाएपछि हजारौंको संख्यामा स्थानीयहरू विमानस्थल आएका छन्।
विदेशबाट फर्किएकाहरू अटो रिक्सामा आकर्षित,"बुटवल : प्यूठानको सरुमारानी गाउँपालिकामा आन्तरिक सडक सञ्जालको तीव्र विकास भएसँगै अटो रिक्सा सञ्चालन गर्नेहरू बढ्दै गएका छन्। वैदेशिक रोजगारीबाट फर्किएकाहरूले यस क्षेत्रमा लगानी गरेका हुन्। गाउँ गाउँमा अटो रिक्सा पुगेपछि गाउँलेहरू यसलाई अटो क्रान्ति का रुपमा विकास भएको प्रतिक्रिया दिन्छन्। सरुमारानी गाउँपालिकाभरी कुल ४५ वटा अटो रिक्सा सञ्चालनमा छन्। तीमध्ये २५ वटा अटो रिक्सा वैदेशिक रोजगारबाट फर्किएका युवाहरूले सञ्चालन गरेका छन्। हरेक बस्ती बस्तीमा अटो पुग्दा नागरिकहरूलाई सहज भएको छ। स्थानीयको यातायातको पहिलो रोजाइ पनि यही अटो भएको पाइएको हो। करिब १० वर्ष खाडीमा पसिना बगाएर कमाएको पैसाले गाउँ फर्किएपछि अटो रिक्सामा लगानी गरिएको सरुमारानी३ का ४२ वर्षीय मेकबहादुर सोमैले जानकारी दिए। गाउँपालिकको केन्द्र बडडाँडा बजारमा अटो रिक्सा संचालन गर्ने उनी नै पहिलो व्यक्ति हुन्। उनको ६ जनाको परिवार यसैको आम्दानीले धानिएको छ। सिजनमा मासिक झण्डै ५० हजारसम्म पनि कमाई हुने गरेको उनले सुनाए। अहिले सिजन छैन्,सोमैले भने, मुस्किलले २०२५ हजार रुपैयाँ कमाई हुन्छ। अटो चलाएर आफ्नै परिवारको साथमा बसेर जीवनयापन गर्न पाएकोमा उनलाई सन्तुष्टि मिलेको छ। हंसपुर, चाव, दोमही, सुजिपुर, नौघाट, बाङ्गे, पनाह, ढाव, केवरापानी, बैके, बेलडाँडा, छबिसे, जस्पुर, बिरिङकोट, हात्तीखाल, आँपडाँडा, पाखापानी, संग्राकोट, धनचौर र दानसिङ लगाएतका बस्तीहरूमा अटो रिक्सा चल्दै आएको उनले जानकारी गराए। सरुमारानी ३ कोटघरका युग बहादुर गाहा पनि वैदेशिक रोजगारीबाट फर्किएर गाउँमै अटो रिक्सा चलाउँदै आएका छन्। खाडी मुलुकमा झण्डै १० वर्ष बिताएर उनी यस क्षेत्रमा लागेका हुन्। ४५ वर्षीय गाहाले हालै ८ महिना अघि नयाँ अटो रिक्सा किनेर चलाउँदै आएका छन्। पौने सात लाख रुपैयाँमा अटो किने,गाहा भन्छन्,परिवार पाल्ने मुख्य पेशा अब यही हो। उनको परिवारमा पनि ६ जना सदस्य छन्। सरुमारानी१ आटीटारका सुमन खनाल पनि अटो रिक्सा चलाएरै आफ्नो परिवारको लालनपालनमा सक्रिय छन्। मलेसिया र कतारमा गरी पाँच वर्ष बिताएर फर्किएका उनले अटो रिक्सा चलाउन लागेको ५ वर्ष भयो। खनालले अटो रिक्सा नै आय आर्जनको प्रमुख श्रोत भएको बताए। सानो बाटो भएको ठाउँमा पनि हामीलाई पुग्न सजिलो हुने भयो, खनालले भने, रातको १२ बजे पनि हामीलाई फोन आउँछ, रातिमा एम्बुलेन्सको काम सरह हामीले सेवा दिएका छौं। अटो रिक्सामा ४ देखि ६ जना यात्रुसम्मको दुर्घटना बिमा हुने गरेको उनले बताए।"
"सेयर बजारमा दोहोरो अंकको गिरावट, नेप्से १९७९०२ बिन्दुमा","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेको छ। नेप्से परिसूचक २६८१ अंकले घटेर १९७९०२ विन्दुमा कायम भएको हो। सेन्सेटिभ इण्डेक्स १५९ अंकले घटेर ३५३८३ विन्दुमा अडिएको छ। यसदिन ३१७ कम्पनीको ८५ लाख ४६ हजार ९३० कित्ता सेयर ३ अर्ब ८ करोड ६९ लाख ५१ हजार ७० रुपैयाँमा खरिदबिक्री भए। दोहोरो अंकले घटेको सेयर बजारमा एउटा मात्रै कम्पनीको सेयर सकारात्मक सर्किट लेभलमा कारोबार भयो। चिरख्वा हाइड्रोपावरको सेयर ८५५ प्रतिशतले बढ्दा धवलागिरि लघुवित्त वित्तीय संस्थाको ६६६,गुराँस फाइनान्सको ५१६ र सन नेपाल लाइफ इन्स्योरेन्सको ५०४ प्रतिशतले बढ्यो। कारोबार रकमका आधारमा सन नेपाल लाइफ इन्स्योरेन्स शीर्षस्थानमा रह्यो। सो कम्पनीको २५ करोड मूल्य बढिको सेयर कारोबार भयो। जोशी हाइड्रोपावरको ११ करोड ३ लाख,हिमालयन रिइन्स्योरेन्सको ११ करोड १ लाख,गुराँस फाइनान्सको १० करोड र नगदी ग्रुपको ८ करोड मूल्य बराबरको सेयर कारोबार भयो। आज २ उपसमूहबाहेक अन्यको सूचक नकारात्मक देखिएका छन्। फाइनान्स र मनु एन्ड प्रो उपसमूहबाहेक अन्यको सूचक घटेको हो। कारोबारमा आएका ३८ कम्पनीको मूल्य बढ्दा २०६ वटाको मूल्य स्थिर रह्यो।"
जापान नेपालको भरपर्दो विकासको सहयात्री हो : राष्ट्रपति,"काठमाडौं : राष्ट्रपति रामचन्द्र पौडेलले जापान सरकारले नेपाललाई गर्ने सहयोगबाट अधिकतम उपलब्धि हासिल गर्न सामुदायिक विकासका लागि गरिएका कार्यक्रमले महत्वपूर्ण भूमिका निर्वाह गर्ने विश्वास व्यक्त गरेको छ। आइतबार नेपाल जाइका अलमनाई एसोसिएसन (जान) को ५० औँ वार्षिक समारोहको उद्घाटन गर्दै राष्ट्रपति पौडेलले सो विश्वास व्यक्त गरेका हुन्। उनले नेपाल जापानबीचको मित्रतालाई अझै घनिभूत बनाउन नेपाल जाइका अलमनाई एसोसिएसनको भूमिका महत्वपूर्ण रहेको भन्दै जापान नेपालको भरपर्दो विकासको सहयात्री पनि भएको बताए। नेपालको प्राविधिक क्षेत्रको जनशक्ति विकास, जलविद्युत्, शिक्षा, स्वास्थ्य, सञ्चार, सडक निर्माण, कृषि क्षेत्र र पूर्वाधार विकासलगायत क्षेत्रमा जापानले पुर्याएको योगदानको नेपालले सदैव उच्च मूल्याङ्कन गरेको बताए। राष्ट्रपति पौडेलले नेपाल र जापानबीच परम्परागत रूपमा सुमधुर सम्बन्ध रहँदै आएको उल्लेख गर्दै एसियाको एक समृद्धशाली प्रजातान्त्रिक मुलुक जापानले विज्ञान प्रविधिको क्षेत्रमा मात्र नभएर आर्थिक, सामाजिक तथा समग्र मानव विकासमा मारेको फड्को अनुकरणीय रहेको बताए। विगत छ दशकदेखि नेपाल जापानको सम्बन्धलाई जनतासम्म पुर्याउन, जापानमा सिकेको ज्ञान, सीप र प्रविधिलाई नेपालको विकासमा लगाउन एसोसिएसनले गरेको योगदान सराहनीय रहेको राष्ट्रपति पौडेलले उल्लेख गरे। उनले एसोसिएसनले ग्रामीण क्षेत्रका जनताको जीवनस्तर उकास्न सामुदायिक विकासका क्षेत्रमा काम गरिरहेको भन्दै यस्ता कामलाई थप विस्तार गर्दै लैजानुपर्ने सुझाव दिए।"
"ब्याटिङ धर्मराउँदा नेपाल कमजोर स्थितिमा, नेदरल्यान्डको कसिलो बलिङ","काठमाडौं : आईसीसी मेन्स सीडब्लुसी लिग टुअन्तर्गतको नेदरल्यान्डविरुद्धको खेलमा नेपाल कमजोर स्थितिमा पुगेको छ। काठमाडौंको त्रिवि क्रिेकेट मैदानमा जारी खेलमा ४० ओभर समाप्तिसम्म नेपालले ७ विकेट क्षतिमा मात्र १३० रन बनाएको हो। नेपालका इनिङ सम्हालेर ब्याटिङ गरिरहेका कुशल भुर्तेल ६६ रन बनाएर आउट हुँदा नेपालको ब्याटिङ धरमराएको छ। पहिलो इनिङमा भुर्तेलबाहेक अन्य खेलाडीले उल्लेखनीय प्रदर्शन गर्न सकेका छैनन्। भुर्तेलले ९३ बल खेल्दा ८ चौका प्रहार गरे। नेपालका लागि आशिफ शेखले १७, कप्तान रोहित पौडेलले १६ रन बनाउँदा अन्य ब्याट्सम्यानले दोहोरो अंक छुन सकेनन्। आशिफले २ चौका र १ छक्का तथा रोहितले २ चौका प्रहार गरे। अनिल साहले १ छक्का प्रहार गर्नबाहेक अन्य खेलाडीले बाउन्ड्रि प्रहार गर्न सकेनन्। टस जितेर बलिङ रोजेको नेदरल्यान्डका लागि बलरहरुले कसिलो बलिङ गरिरहेका छन्। पहिलो विकेट ४२ रनमा झारेयता नेदरल्यान्डले नेपाली ब्याटरहरुलाई खुलेर ब्याटिङ गर्न दिएका छैनन्। नेदरल्यान्डका लागि भिभियन किङ्मा र आर्यन दत्तले २२ विकेट तथा भानडर मेर्वे र बस डिलिडेले ११ विकेट लिए। यो समाचार तयार पर्दासम्म आरिफ शेख र गुल्सन झा क्रिजमा छन्। शेखले सम्हालिँदो ब्याटिङ गर्दै ३३ बलमा ११ रन तथा झाले ८ बलमा २ रन बनाएका छन्। यसअघिको खेलमा नेपालले नेदरल्यान्डलाई ९ विकेटले पराजित गरेको थियो भने नामिबियासँग दुवै खेलमा पराजय बेहोरेको छ। जारी त्रिकोणात्मक सिरिजको यो अन्तिम खेलको हो। लिग टुमा नामिबिया ४ मध्ये ३ खेल जित्दै शीर्ष स्थानमा छ भने नेपाल र नेदरल्यान्ड ११ खेल जितेर क्रमशः दोस्रो र तेस्रो स्थानमा छन्।"
"पर्यटनमन्त्रीप्रति सुशासन समिति सभापति आक्रोशित, भने : नयाँ जहाज खरिद गर्दा १८ करोड कमिसनको सूचना प्राप्त भएको छ","काठमाडौं : राज्य व्यवस्था तथा सुशासन समितिको सभापति एवम् कांग्रेसका सांसद रामहरि खतिवडाले १८ करोड कमिसन खाने खेलमा नयाँ जहाज खरिद प्रक्रिया अघि बढाइएको दाबी गरेका छन्। आइतबार प्रतिनिधि सभाको बैठकमा बोल्दै उनले नयाँ जहाज खरिद गर्दा झण्डै १८ करोड नेपाली रुपैयाँ कमिसन खाने खेलमा लागिएको सूचना प्राप्त भएको दाबी गरेका हुन्। खतिवडाले भने,पर्यटनमन्त्री नयाँ प्लेन किन्नुपर्यो भनेर लाग्नु भएएको छ। क्यानेडियाबाट तीनवटा ट्विनअटर किन्ने निर्णय गरिएको छ। नेपाल वायुसेवा निगमको आफ्नै समितिले यो अहिले हामीले ल्याउन सक्ने अवस्था छैन, यी जहाजहरू उत्पादन हुन छोडिसकेका छन् भन्दा टेन्डर एक महिना अगाडि लागू गरिसकिएको छ। रिपोर्ट अनक्वालिफाइड भनेर समितिले भनिसकेको छ। जुन जहाजहरू अहिले प्रोडक्सनमा छैनन्। ३०० जी भन्ने जहाज ल्याइँदैछ, जुन अहिले उत्पादनमा छैन। त्यसमा ल्याएर झण्डै १८ करोड नेपाली रुपैयाँ कमिसन खाने खेलमा लागिएको सूचना प्राप्त भएको छ, तै पनि मन्त्री असाध्यै सुधार गर्न लागेको आभास मिलेको छ। झाडु र क्यामेरा लिएर मन्त्रालय प्रवेश गरेर फोटो खिचेर बाहिर ल्याउने पद्धतिको विकास भएको छ। प्रमुख प्रतिपक्षी एमालेले राजीनामा मागिरहेकै बेला आइतबार प्रतिनिधि सभाको बैठकमा कांग्रेसका सांसदले जहाज खरिद प्रक्रिया, लुम्बिनी विकास कोषको उपाध्यक्षमा ल्हारक्याल लामालाई नियुक्ति लगायतका विषयलाई लिएर संस्कृति, पर्यटन तथा नागरिक उड्डयन मन्त्री सुदन किरातीको कार्यशैलीप्रति असन्तुष्टि व्यक्त गरेका हुन्। नेपाल एयरलाइन्सलाई झण्डै ३१ अर्ब रुपैयाँ नेपाल सरकारले लगानी गरेको भन्दै उनले निगम अहिले ४८ अर्ब रुपैयाँभन्दा बढी घाटा र ऋणमा रहेको दाबी गरे। नेपाल एयरलाइन्सलाई झण्डै ३१ अर्ब रुपैयाँ नेपाल सरकारले लगानी गरेको देखिन्छ। निगम अहिले ४८ अर्ब रुपैयाँभन्दा बढी घाटामा र ऋणमा डुबेको छ। सावाँको त कुरै छाडौं, चार वर्षदेखि ब्याजसमेत तिर्न सकेको छैन। वाइडबडी र न्यारोबडीको ३४ अर्ब रुपैयाँको ब्याज अहिलेसम्म तिर्न सकेको छैन, जुन सञ्चय कोष र नागरिक लगानी कोषबाट लिइएको छ। निगममा भएको चारवटा जहाजमध्ये दुईवटा न्यारो बडी र दुईवटा वाइडबडी अहिले घाटामा छन्। निगमलाई आन्तरिक उडानका लागि ६ वटा चिनियाँ जहाज लिइएको थियो, ती छ वटा चिनियाँ जहाज वाइ१२ र एम१६ तत्कालीन अवस्थामा झन्डै आठ अर्ब रुपैयाँमा लिइएको जहाज अहिले लिलाममा राख्दा ३८ करोड रुपैयाँमा बिक्री हुन सकेका छैनन्। एक अर्ब बढी तिर्नुपर्ने अवस्था छ। खतिवडाले भने,एउटा ट्विनअटर बिग्रिएर १० वर्षदेखि थन्किएर ग्राउन्डेड भएर रहेको छ। निगममा १२ सय स्थायी र आउट सोर्सिङ गरे झण्डै ८ सय कर्मचारी छन्। अहिले पनि भर्खरै वर्तमान पर्यटन मन्त्रीले ६२ जना नयाँ कर्मचारीहरूलाई करार र ज्यालादारीमा नियुक्ति गरेर राखिएको छ, जसको हाजिर गरेर कहाँ जाने, कहाँ आउने, के गर्ने थाहा छैन। हाजिर गरेर हिँडेपछि पुग्ने गरी नियुक्तिको व्यवस्था गरिएको छ। यी तथ्यांकका बाबजुद पनि पर्यटनमन्त्री नयाँ प्लेन किन्नुपर्यो भनेर लाग्नुभएको छ, अब नेपाल एयरलाइन्सलाई कहाँ पुर्याउने हो यो बारेमा सोच्नुपर्ने जरुरी भइरहेको छ। ल्यारक्याल लामालाई लुम्बिनी विकास कोषको उपाध्यक्षमा नियुक्त गरेकोप्रति आपत्ति खतिवडाले लकरमा गोली राख्ने ल्यारक्याल लामालाई लुम्बिनी विकास कोषको उपाध्यक्षमा नियुक्त गरेकोप्रति आपत्ति जनाए। सरकारले सुशासनका नाममा ल्यारक्याल लामा जस्ता मान्छेलाई नियुक्ति गरेको छ, लुम्बिनी विकास कोषमा। गौतम बुद्ध शान्तिका दूत, शान्तिका दूतको नाममा लकरमा गोली राख्ने मानिसलाई नियुक्त गरेपछि देशको हालत के होला ? सरकारको ध्यान आकृष्ठ होस् भनेर अनुरोध गर्दछु। उनले थपे,मैले सत्तारूढ दल र प्रतिपक्षी दलको रूपमा यसलाई हेरेको होइन, नेपालका मन्त्रीहरूले व्यक्तिगत स्वार्थ हेर्न थाले भने मुलक कहाँ जाने हो, त्यो चाहे सत्ता पक्षको होस् चाहे प्रतिपक्षको होस् ? व्यक्तिगत चासोको आधारमा नियुक्ति हुन थाले के होला ? कामका आधारमा होइन, दामका आधारमा नियुक्ति हुन थाले, यसमा घोर आपत्ति छ। चाहे नेपाल एयरलाइन्स, चाहे नेपाल वायु सेवा निगम, पशुपति विकास कोष, लुम्बिनी विकास कोषमा होस् भएको नियुक्ति हेरियोस्, अदालतले पनि कतिपय खारेज गरेको छ।"
केयर र इक्रा नेपालले गैह्रकानुनीरुपमा रेटिङ बढाउने गरेको प्रदीप यादवको आरोप,"काठमाडौं : जनता समाजवादी पार्टीका सांसद प्रदीप यावदले केयर रेटिङ नेपाल र इक्रा नेपालले गैह्रकानुनीरुपमा कम्पनीको रेटिङ बढाउने गरेको दावी गरेका छन्। आइतबार प्रतिनिधिसभा बैठकमा बोल्दै सांसद यादवले यी दुई एजेन्सीले गैह्रकानुनीरुपले कम्पनीको रेटिङ तोक्दै आएको सूचना आफूले पाएको दावी गर्दै सेयर बजारमा लगानीकर्ताको रकम डुब्ने जोखिम बढ्दै गएको बताए। जसपाका नेता यादवले केयर रेटिङ नेपाल र इक्रा नेपालले कानुनअनुसार रेटिङ गरेको छ वा छैन भनेर धितोपत्र बोर्डको नियमन कमजोर भएको जिकिर गरे। 'मैले सूचना पाएअनुसार यी एजेन्सीहरूले गैरकानुनरुपले रेटिङ बढाउँछन्। धितोपत्र बोर्डले दूधको रखवाल बिरालो जस्तो भएर बसेर हेरिरहेको छ,'उनले प्रश्न गर्दै भने,'रेटिङ कुनै पनि कम्पनीको वास्तविक अवस्था थाहा पाउन गरिन्छ। यसको नियमन धितोपत्र बोर्डले किन गर्दैन?' रेटिङ एजेन्सीहरूसँग मिलेर सेयर बजारका दलालहरूले नै बजार घडबढ गर्न चलखेल गर्दै आएको दावी गरे। उनले भने,' यी खेलाडीहरू रेटिङ कम्पनीसँग मिलेर सेयर मार्केटमा केही लगानी गर्छन् । तब सेयर मार्केट माथि बढ्छ अनि बजार नबुझेका लगानीकर्ताहरू लगानी गर्छन् । अनि ती बिचौलियाहरू आफ्नो रकम झिक्छन् र सोझा लगानीकर्ताहरू डुब्छन्।' रेटिङ एजेन्सीहरूले पूर्वाग्रही भएर रेटिङ तोकिदिँदा लगानीकर्ताले मेहेनत गरेर कमाएको रकम गुम्ने जोखिमको संभावना रहेको बताउँदै रेटिङ एजेन्सीको कानुनअनुसार काम गरिरहेको छ छैन भनेर नियमित अनुगमन हुनुपर्ने बताए। कम्पनीको साख निर्धारण गर्न रेटिङ गरिन्छ। जुन आईपीओ,एफपीओ निष्काशनका लागि धितोपत्र बोर्डमा निवेदन दिएका कम्पनीको जोखिम के कस्तो छ भनेर केयर रेटिङ नेपाल र इक्रा नेपालले मूल्यांकन गर्नेगर्छ।"
एक करोडको लागतमा सिँचाइ कुलो निर्माण,"उदयपुर : उदयपुरको त्रियुगा नगरपालिकाका चार वटालाई लक्षित गरी झण्डै एक करोडको लगानीमा सिँचाइ कुलो योजना निर्माण सुरु गरिएको छ । खेतीयोग्य जमिन भएर पनि सिँचाइको अभाव झेल्दै आएका वडा नम्बर ६,७,८ र ९ लाई लक्षित गरी ९७ लाख ९८ हजार २९३ रुपैयाँको लागतमा देउराली गुम्बा सिँचाइ योजना सुरु गरिएको हो । संघ, प्रदेश, स्थानीय सरकारको ६० प्रतिशत, स्विस सरकारको ३० र उपभोक्ताको १० प्रतिशत लगानीमा ६७५ मिटर लम्बाइ रहेको उक्त योजनाको आइतबार कोसी प्रदेशका उपसभामुख सिर्जना दनुवारले शिलान्यास गरिन् । योजना शिलान्यास गर्दै उपसभामुख दनुवारले जनतालाई आर्थिक रुपले आत्मनिर्भर बनाउन सिँचाइ योजनाले महत्वपूर्ण भूमिका निर्वाह गर्ने बताइन् । उनले भनिन्, व्यक्तिलाई मात्र नभई पृथ्वीलाई नै पानी अपरिहार्य रहेकाले सिँचाइलाई व्यवस्थित बनाउन सके मात्र कृषि क्रान्ति सम्भव हुन्छ।'"
राजनीतिक दलसम्बन्धी (दोस्रो संशोधन) विधेयक संसदमा पेश,"काठमाडौं : प्रतिनिधिसभाको आजको बैठकमा उपप्रधानमन्त्री एवम् गृहमन्त्री नारायणकाजी श्रेष्ठले राजनीतिक दलसम्बन्धी (दोस्रो संशोधन) विधेयक, २०८० प्रस्तुत गरेका छन्। आइतबार बसेको प्रतिनिधिसभा बैठकमा गृहमन्त्री श्रेष्ठले राजनीतिक दलसम्बन्धी विधेयक पेश गरेका हुन्। बिहीबारको बैठकमा संसदमा कोरम नपुगेपछि सरकारले राजनीतिक दलसम्बन्धी विधेयक प्रस्तुत गर्न पाएको पाएको थिएन। राजनीतिक दलसम्बन्धी ऐन २०७३ को केही व्यवस्थामा अध्यादेशमार्फत् संशोधन भएको थियो। तर उक्त अध्यादेश खारेज भएको अवस्थामा ऐनको साबिककै व्यवस्था कायम राख्न आवश्यक देखिएको भन्दै मन्त्री श्रेष्ठले राजनीतिक दलसम्बन्धी ऐन २०७३ लाई संशोधन गर्न बनेको विधेयक प्रतिनिधिसभासमक्ष पेश गरेका हुन्। बैठकमा उपप्रधानमन्त्री श्रेष्ठले भने, राजनीतिक दलसम्बन्धि ऐन, २०७३ को केही व्यवस्थाहरुमा अध्यादेशले संशोधन गरेको र सो पश्चात उक्त अध्यादेश खारेज भएको अवस्थामा ऐनको साविककै व्यवस्था कायम राख्न आवश्यक देखिएकाले राजनीतिक दलसम्बन्धि ऐन, २०७३ लाई संशोधन गर्न बनेको विधेयक यस सम्मानित प्रतिनिधि सभामा पेश गर्दछु। बैठकले सभामुख देवराज घिमिरेले राजनीतिक दलसम्बन्धी (दोस्रो संशोधन) विधेयक, २०८० लाई प्रस्तुत गर्न अनुमति माग्ने प्रस्तावमाथि प्राप्त विरोधको सूचनालाई भने बहुमतले अस्वीकृत गरेको छ। विधेयकमाथि अब प्रतिनिधिसभामा छलफल हुनेछ।"
मन्त्रीको राजीनामा नआएसम्म सदनमा विरोध कायमै : ओली,"काठमाडौं : नेकपा एमालेका अध्यक्ष केपी शर्मा ओलीले विभिन्न प्रकरणमा मुछिएका मन्त्रीहरुले राजीनामा दिनु राम्रो हुने प्रतिक्रिया दिनुभएको छ । आइतबार संसद भवन नयाँ बानेश्वरमा सञ्चारकर्मीले साधेको प्रश्नमा उनले अहिलको अवस्थामा विभिन्न प्रकरणमा मुछिएका मन्त्रीहरुले राजीनामा दिनु राम्रो हुने बताएका हुन् । एमालेले बालकुमारी प्रकरणमा भौतिक पूर्वाधार एवम् यातायात मन्त्री प्रकाश ज्वाला, टेलिकम्युनिकेशन ट्राफिक मनिटर एण्ड फ्रड कन्ट्रोल सिस्टम (टेरामस्क) प्रकरणमा स्वास्थ्य तथा जनसंख्या मन्त्री (तत्कालीन सञ्चारमन्त्री) मोहन बस्नेत र रामग्राम प्रकरणमा संस्कृति, पर्यटन तथा नागरिक उड्डयन मन्त्री सुदन किराँतीको राजीनामा माग गर्दै आएको छ। अध्यक्ष ओलीले राजीनामा नआएसम्म सदनमा विरोध कायमै रहने जिकिर गरे। समाजवादी मोर्चामा सहभागी हुन बोलाइरहेको छ नि भन्ने पत्रकारको प्रश्नमा ओलीले समाजवादी मोर्चाबारे थाहा नभएको प्रतिक्रिया दिए। विपक्षी सांसदहरुले सरकारसँग जवाफ माग गरेपनि प्रधानमन्त्री पुष्पकमल दाहाल प्रचण्डले संसद बैठकलाई छल्दै आएका छन्।"
मनिष झाको प्रश्न : मिटरब्याज पीडितका मुद्दालाई सम्बोधन नगरेर के अर्को आन्दोलन कुरेको हो ?,"काठमाडौं : राष्ट्रिय स्वतन्त्र पार्टीका सांसद मनिष झाले मिटरब्याज पीडितहरूको समस्या समाधानमा सरकारले गम्भीररुपमा नलिएको बताएका छन्। आइतबार प्रतिनिधिसभा बैठकमा बोल्दै रास्वपा सांसद झाले २५ दिन पैदलयात्रापछि काठमाडौं पुगेका मिटर ब्याजी पीडितहरूको प्रसंग निकाल्दै समस्या समाधानमा सरकारले खासै चासो नदिएको बताएका हुन्। मिटर ब्याज पीडितहरूको समस्या समाधान नगरेर सरकारले अर्को आन्दोलन कुरिरहेको टिप्पणी गरे। उनले भने,' मिटरब्याज पीडितहरूका बारेमा सरकारको आवश्यकताअनुसार ध्यानाकर्षण नभएको हामीले महशुस गरेका छौं। कि अझै एउटा आन्दोलन कुरिरहनु भएको हो । जहाँ मन्त्रीको कारणले केही युवाहरूले ज्यान गुमाउन् । त्यसका लागि छानबिन समिति बनाइयोस् र छानबिनले समितिबा आफूअनुकूलको रिपोर्ट आउनेछन्। जेसुकै रिपोर्ट आए पनि केही फरक पर्ने छैन। कि समय कुरेको हो। रहर त छैन होला नि। रोइकराइँ गर्न।' उनले मिटरब्याज पीडितको विषय सरकारले प्राथमिकतामा नराखेको आरोप लगाए। उनले भने,'सरकारले मुद्दा नबुझेको होइन होला। सरकारलाई मुद्दाले नछोएको पनि होइन। तर सरकारले प्राथमिकता नराखेको हो। साहेद चुनाव नजिक नभएर होला । उहाँहरूको आवाज सरकारले नसुनेको। चुनावको समय थियो भने सरकार आफै जान्थ्यो होला पीडितको घरदैलोमा।'"
रकम हिनामिना गर्ने सहकारीका सञ्चालकलाई कारवाही गर्न सरकारलाई कसले रोक्यो ?,"काठमाडौं : नेकपा एमाले सांसद विद्या भट्टराईले सहकारी पीडितहरूको समस्या समाधान गर्न सरकार गम्भी नभएको बताएकी छन् । आइतबार प्रतिनिधिसभा बैठकमा बोल्दै सांसद भट्टराईले बचतकर्ताहरूको रकम हिनामिना गर्ने सहकारीका सञ्चालकहरूलाई तत्काल कारवाही गरी बचतकर्ताको सम्पूर्ण रकम फिर्ता गर्न सरकारको ध्यानाकर्षण गराइन्। उनले बचतकर्ताको रकम हिनामिना गर्ने पोखराको सूर्यदर्शन सहकारीका सञ्चालकहरूलाई कारवाही गर्न माग गरिन। पोखरा महानगरअन्तरगत रहेका ३६६ सहकारीमध्ये १६ वटा सहकारी संस्थामा बचत कर्ताको बचत जोखिममा रहेको विषय बाहिर आए पनि सरकार चुप लागेर बसेको उनको आरोप छ। उनले भनिन्,'पोखरा महानगरअन्तरगत रहेका ३६६ सहकारीमध्ये १६ वटा सहकारी संस्थामा बचत कर्ताको बचत जोखिममा रहेको विषय बाहिर आएपनि सरकार चुप लागेर बसेको छ। यस विषयमा सरकारले ध्यान देओस्।' उनले सहकारी क्षेत्र सुधार सुझाव कार्यदलले सहकारी सञ्चालक प्रक्रियमा विचलन आएको भनी गत भदौ २५ गते प्रतिवेदन बुझाएको उल्लेख गर्दै भनिन्,' सूर्यदर्शन सहकारीका सञ्चालकहरूलाई फराको सूचीमा राखेर सरकार रमिता हेरेर बसिरहेको छ। ' उनले दोषी सञ्चालकलाई कारवाही गर्न सरकारलाई कसले रोक्यो ? भन्दै प्रश्न समेत गरिन् । उनले रकम हिनामिना गरेर फरार रहेका अभियुक्त पक्राउ नगरेका कारण नागरिकहरू आत्महत्या गर्ने ठाउँमा पुगेको उल्लेख गरिन्।"
इलाम २ र बझाङ प्रदेशसभा१ मा वैशाख १५ गते उपनिर्वाचन,"काठमाडौं : निर्वाचन आयोगले पूर्वसभामुख सुवास नेम्वाङको निधनपछि रिक्त रहेको इलाम२ मा आगामी वैशाख १५ गते उपनिर्वाचन गराउने निर्णय गरेको छ। आयोगको आइतबार बसेको बैठकले इलाम२ र बझाङ१ को प्रदेश सभा निर्वाचन क्षेत्र नं १ मा वैशाख १५ मा उपनिर्वाचन गराउने निर्णय गरेको उपसचिव एवम् सहायक प्रवक्ता डा थानेश्वर भुसालले जानकारी दिए। इलाम२ मा एमालेबाट नेम्वाङ र बझाङ१ को प्रदेशसभामा नेपाली कांग्रेसका पृथ्वीबहादुर सिंह निर्वाचित भएका थिए। नेम्वाङको भदौ २६ गते हृदयघातबाट र सिंहको असार २५ मा सवारी दुर्घटनामा निधन भएको हो। आयोगका प्रवक्ता भुसालका अनुसार नेपालको संविधानको धारा ८९ को खण्ड (च) बमोजिम प्रतिनिधि सभा सदस्य र धारा १८० को खण्ड (च) बमोजिम सुदूर पश्चिम प्रदेशको प्रदेश सभा सदस्यको स्थान रिक्त भएको हो। निर्वाचन आयोगको मिति २०८० फागुन १३ गते बसेको बैठकले नेपाल सरकारसँगको परामर्शमा प्रतिनिधि सभा सदस्य निर्वाचन ऐन, २०७४ को दफा ६८ बमोजिम इलाम जिल्ला प्रतिनिधि सभा सदस्य निर्वाचन क्षेत्र नं २ तथा प्रदेश सभा सदस्य निर्वाचन ऐन, २०७४ को दफा ६८ बमोजिम बझाङ जिल्ला प्रतिनिधि सभा सदस्य निर्वाचन क्षेत्र नं १ को प्रदेश सभा निर्वाचन क्षेत्र नं १ मा मिति २०८१ बैशाख १५ गते शनिबारका दिन उपनिर्वाचन गर्ने गरी मिति तोक्ने निर्णय गरेको छ। आयोगबाट जारी विज्ञप्तिमा भनिएको छ,इलाम जिल्ला प्रतिनिधि सभा निर्वाचन क्षेत्र नं २ बाट निर्वाचित प्रतिनिधि सभा सदस्य श्री सुवासचन्द्र नेम्वाङ्ग र बझाङ जिल्ला प्रतिनिधि सभा निर्वाचन क्षेत्र नं १ को प्रदेश सभा निर्वाचन क्षेत्र नं १ बाट निर्वाचित प्रदेश सभा सदस्य श्री पृथ्वी बहादुर सिंहको निधन भई नेपालको संविधानको धारा ८९ को खण्ड (च) बमोजिम प्रतिनिधि सभा सदस्य र धारा १८० को खण्ड (च) बमोजिम सुदूर पश्चिम प्रदेशको प्रदेश सभा सदस्यको स्थान रिक्त भएको जानकारी सम्बन्धित संघीय संसद सचिवालय र प्रदेश सभा सचिवालयबाट आयोगमा प्राप्त भएको थियो। कुनै सदस्यको स्थान, प्रतिनिधि सभा वा प्रदेश सभाको कार्यकाल ६ महिनाभन्दा बढी अवधि बाँकी रहदै रिक्त भएमा त्यस्तो स्थान जुन निर्वाचन प्रणालीबाट पूर्ति भएको थियो सोही प्रक्रियाद्वारा पूर्ति गरिनेछ भन्ने संवैधानिक व्यवस्था भए बमोजिम उपनिर्वाचनको मिति तोकिएको आयोगको विज्ञप्तिमा उल्लेख छ। यो पनि पढ्नुहोस मन्त्री बनेपछि गृह जिल्लावासीसँग खुशी साट्न नपाई अस्ताए सिंह एमाले उपाध्यक्ष सुवासचन्द्र नेम्वाङको हृदयघातबाट निधन"
आजदेखि दादुरारुबेला खोप अभियान सुरू (तस्बिरसहित),काठमाडौं : आजदेखि देशभर राष्ट्रिय दादुरा रूबेला खोप अभियान सुरू भएको छ। खोप अभियान फागुन १३ देखि चैत्र ७ गतेसम्म सञ्चालन हुनेछ। ९ महिनादेखि ५ वर्ष मुनिकालाई बालबालिकालाई खोप दिइनेछ। अभियानमा तराईका मधेशका २१ जिल्ला र काठमाडौं उपत्यकाका ३ जिल्लाका बालबालिकाहरूलाई खोप लगाइनेछ।
प्राथमिक स्वास्थ्य केन्द्रलाई प्रदेशस्तरीय अस्पताल बनाइँदै,"बागलुङ : सदरमुकाम बागलुङ बजारदेखि करिब एक सय किलोमिटर पश्चिममा छ बुर्तिबाङ। पश्चिम बागलुङको व्यापारिक केन्द्रका रुपमा परिचित बुर्तिबाङ बजारमा हालसम्म सुविधायुक्त अस्पतालको अभाव छ। सुविधा सम्पन्न अस्पताल नहुँदा पश्चिम बागलुङका हजारौँ नागरिक उपचारका लागि पाल्पा, पोखरा र काठमाडौं पुग्नुपर्ने बाधयतामा छन्। यद्यपि पछिल्लो समय बुर्तिबाङ प्राथमिक स्वास्थ्य केन्द्रबाट पनि विशेषज्ञ सेवा प्रदान हुँदै आएको छ। त्यसो त बुर्तिबाङ प्राथमिक स्वास्थ्य केन्द्रलाई जिल्लास्तरीय अस्पतालमा स्तरोन्नतिका लागि २०६४ साउन १५ गते स्वास्थ्य मन्त्रलायले निर्णय गरे पनि हालसम्म कार्यान्वयन हुन सकेको छैन। तर अब भने सो स्वास्थ्य केन्द्र प्रदेशस्तरको अस्पतालमा स्तरोन्नति हुने भएको छ। गण्डकी प्रदेश सरकारको सिफारिसमा संघीय सरकारको यही फागुन ६ गतेको मन्त्रिपरिषद्को बैठकको बुर्तिबाङ प्राथमिक स्वास्थ्य केन्द्रलाई प्रदेशस्तरीय ५० शय्याको अस्पताल बनाउने निर्णय गरिसकेको छ। यो स्वास्थ्य केन्द्र २०५२ मा स्थापना भएको हो। यस क्षेत्रका जनतालाई सेवा दिने उद्देश्यले १६ वर्ष अगाडि जिल्ला अस्पताल बनाउने निर्णय गरी ३२ करोडको लागतमा संरचना निर्माण गरिएको थियो। करोडौंको संरचना निर्माण गरे पनि जिल्ला अस्पताल बन्न नसके पनि यस स्वास्थ्य केन्द्रमा हाल २५ शय्यासहितको सेवा भने प्रवाह भइरहेको छ। प्राथमिक स्वास्थ्य केन्द्रका लागि स्वीकृत दरबन्दीमा व्यवस्थापन समिति र विभिन्न निकायले जनशक्ति थप गरी २५ शय्याको सेवा दिइदै आएका हुन्। हाल केन्द्रमा १० शय्याको आकस्मिक र १५ शय्याको प्रसुति विभाग सञ्चालनमा छ। स्थानीय र सरोकारवाला निकायको लामो समयको प्रयासपछि केन्द्रलाई प्रदेशस्तरीय अस्पताल बनाउन लागिएको हो। केन्द्रका लागि स्वीकृत ११ जनाको स्थायी दरबन्दी भए पनि ४८ जना कार्यरत छन्। ढोरपाटन नगरपालिकाले करार सेवामा २० जना, स्वास्थ्य केन्द्र व्यवस्थापन समितिबाट सात जना र निकसाइमन इनिस्टिच्युट संस्थाबाट छ जना कर्मचारी व्यवस्थापन गरेर २५ शय्याको सेवा सञ्चालन गरेको बुर्तिबाङ प्राथमिक स्वास्थ्य केन्द्रका प्रमुख डा नवीन्द्र ढकालले बताए। उनका अनुसार हाल एक जना बालरोग र एक जना एमडीजिपी विशेषज्ञ, दुई जना मेडिकल अधिकृत, एक ल्यावको बीएमलटी, दुई जना स्टाफ नर्स, चार हेल्थ असिस्टेन्ट, चार जना अहेव, पाँच जना अनमी र ९ जना कार्यालय सहयोगी लगायतका कर्मचारी रहेका छन्। हाल स्वास्थ्य केन्द्रबाट चौबिसै घण्टा आकस्मिक, बहिरंग, शल्यक्रियाद्वारा प्रसुति सेवा, सामान्य शल्यक्रिया, बालरोग विशेषज्ञ सेवा, जनरल फिजिसियन विशेषज्ञ सेवा, अत्याधुनिक प्रयोगशाला सेवा, जिनएक्पट सेवा, दन्त, आँखा उपचारलगायतको सेवा दिँदै आइएको उनको भनाइ छ। प्राथमिक स्वास्थ्य केन्द्रलाई स्तरोन्नति गरी ५० शय्याको प्रदेशस्तरीय अस्पतालका रुपमा सञ्चालन गर्न कुनै समस्या नभएको डा ढकाल बताउँछन्। हालको संरचना अस्पताल सञ्चालनका लागि पर्याप्त रहेको हुँदा सरकारले आवश्यक उपकरण र जनशक्ति व्यवस्थापन गरे तत्काल प्रदेशस्तरीय अस्पताल सञ्चालन गर्न सकिने उनको भनाइ छ। बुर्तिबाङ प्राथमिक स्वास्थ्य केन्द्रलाई प्रदेशस्तरीय अस्पताल बनाउनका प्रदेश सरकारको सामाजिक विकास मन्त्रालयबाट समिति गठन गरी पटकपटक अनुगमन भएको छ, डा ढकालले भने, संघीय सरकारले घोषणा गरेको निर्णयलाई कार्यान्वयन गर्न समस्या छैन। अहिले प्राथमिक स्वास्थ्य केन्द्रले दिने सेवा नभइ अस्पतालले दिन विशेषज्ञ सेवा प्रदान गरेका छौँ। दक्ष जनशक्ति अभाव हुँदा हुँदै पनि सेवा प्रवाहलाई प्रभावकारी बनाउँदै गएका छौँ। केन्द्रबाट हाल वार्षिक करिब छ सयभन्दा बढीलाई प्रसुति सेवा दिइँदै आइएको छ भने दैनिक तीन सयभन्दा बढीलाई बहिरंग र औसतमा ३० जनालाई आकस्मिक सेवा दिँदै आइएको छ। केन्द्र अस्पताल व्यवस्थापनका अनुसार १४ रोपनी नौ आना जग्गामा फैलिएको छ। तीन ब्लगसहित ४८ कोठासहितका भवन र एक आवासीय भवन छन्। जुन संरचना अस्पताल सञ्चालनका लागि पर्याप्त भएको केन्द्रको भनाइ छ। पचास शय्याको अस्पताल सञ्चालन गर्न एक सय ४९ जना जनशक्ति आवश्यक पर्छ। जसमा एक जना ११औँ तहको मेडिकल सुपरिटेन्डेण्ट, वरिस्ठ कन्सल्टेन्ट मेडिकल जनरलिस्ट एक जना चाहिन्छ। त्यस्तै कन्सल्टेन्ट सर्जन एक जना, बाल रोग विशेषज्ञ एक जना, फिजिसिएन एक जना, स्त्रीरोग विशेषज्ञ एक जना, हाड जोर्नी तथा नशा रोग विशेषज्ञ एक जना, एनेस्थेसिया विशेषज्ञ एक जना, रेडियोलोजिस्ट विशेषज्ञ एक जना, दन्त चिकित्सक एक जना, मेडिकल अधिकृत १२ जना, आयुर्वेदिक चिकित्सक दुई जना, स्टाफ नर्स ४० जना, मिडवाइफ चार जना, हेल्थ असिस्टेन्ट नौ जना आवश्यक पर्ने गर्छ। केन्द्रलाई स्तरोन्नति गरी ५० शय्याको प्रदेशस्तरको अस्पताल सञ्चालनका लागि रु २० करोड ८२ लाख लागत लाग्ने अनुमान गरिएको छ। ढोरपाटन नगरपालिकाका उपप्रमुख धनबहादुर कायतले बुर्तिबाङ नगरपालिकाले हरेक वर्ष केन्द्रमा लाखौँ लगानी गर्दै आएको बताए। पश्चिम बागलुङका अधिकांश नागरिकलाई यो स्वास्थ्य केन्द्र नजिक पर्ने हुँदा बिरामी चाप बढ्ने गरेको उनको भनाइ छ। माथिल्लो निकायबाट खासै सहयोग हुन नसकेको र चिकित्सक पनि एकदुई महिनाभन्दा बढी नटिक्ने भएकाले बिरामीले सास्ती खेप्नु परेको उपप्रमुख कायतले बताए। पछिल्लो केही समय चिकित्सक टिकाउनका लागि नगरपालिकाले सेवा सुविधा थप गरेको उनको भनाइ छ। उपप्रमुख कायतले भने, नगरपालिकाले निरन्तर बुर्तिबाङ स्वास्थ्य केन्द्रमा लगानी गर्दै आएको छ, आवश्यक स्वास्थ्य सामग्रीदेखि चिकित्सकलाई थप सेवा सुविधा दिएर टिकाउने प्रयास गरिएको छ। अहिलेसम्म केन्द्र र प्रदेश सरकारबाट सहयोग नभएको उनको भनाइ छ। पहिले विहान १० देखि ५ बजेसम्म मात्रै प्रवाह हुने सेवालाई अहिले २४ घण्टा दिने व्यवस्था गरेका छौँ, सरकारको प्रदेशस्तरीय अस्पताल बनाउने निर्णय स्वागत योग्य छ, उनले भने। गण्डकी प्रदेशसभा सदस्य दोर्णकुमार कुँवरले लामो समयको प्रयासपछि बुर्तिबाङ प्राथमिक स्वास्थ्य केन्द्रलाई स्तरोन्नति हुन लागेकोमा खुसी व्यक्त गरे। करिब दुई दशकदेखि पश्चिम बागलुङमा विशेषज्ञ स्वास्थ्य सेवा दिनका लागि जिल्ला अस्पताल बनाउनु पर्ने माग राख्दै आएकोमा अहिले बल्ल पूरा भएको उनको भनाइ छ। प्राथमिक स्वास्थ्य केन्द्रबाट प्रवाह हुने सेवा गुणस्तरीय बन्दै गएको भन्दै अब थप स्तरोन्नतिपछि यस क्षेत्रका नागरिक हजारौँ खर्च गरेर पोखरा, काठमाडौं लगायतका ठाउँमा जानु नपर्ने उनले बताए। पहिले यस क्षेत्रमा स्वास्थ्य सेवा निकै कमजोर थियो, धेरै नागरिकले समयमा राम्रो उपचार नपाउँदा अकालमा ज्यान गुमाउनु परेको थियो, अब त्यो अवस्था नदोहोरियोस भनेर हामी निरन्तर लागि परेका छौँ, कुँवरले भने, अहिले बुर्तिबाङ प्राथमिक स्वास्थ्य केन्द्रको सेवा पनि राम्रो हुँदै गएको छ, सरकारलाई तत्काल निर्णय कार्यान्वयन गर्नका लागि हामीहरूले सचेत गराइरहने छौँ। मध्यपहाडी लोकमार्ग छेउमै रहेको बुर्तिबाङमा प्रदेशस्तरीय अस्पताल सञ्चालन भए पश्चिम बागलुङ छ पालिकासहित गुल्मी, प्यठान, रोल्पा र पूर्वी रुकुमका हजारौँ नागरिकले स्वास्थ्य सेवा लिन सहज हुने थियो। अहिले पनि गुल्मीसहितका छिमेकी जिल्लाका नागरिकले सेवा लिन आउने गरेका छन्।"
"नेपाल १७२ रनमा अलआउट, नेदरल्याण्डको कसिलो बलिङ","काठमाडौं : आइसीसी क्रिकेट विश्वकप लिग२ अन्तर्गत जारी खेलमा नेपालले नेदरल्याण्डलाई १७३ रनको लक्ष्य दिएको छ। काठमाडौंको त्रिवि क्रिकेट मैदानमा भएको खेलमा ४९३ ओभरमा नेपालले १७२ रन बनाएर अलआउट भएको हो। नेपालका इनिङ सम्हालेर ब्याटिङ गरिरहँदा कुशल भुर्तेल ६६ रन बनाएर आउट हुँदा नेपालको ब्याटिङ धरमराएको थियो। इनिङको अन्त्यमा करण केसी र आरिफ शेखले नेपाली इनिङ उकास्न खोजेपनि अन्य खेलाडीले उल्लेख्य प्रदर्शन गर्न सकेनन्। करण केसीले २६ रन बनाएर आउट हुँदा आरिफ शेखले २२ रन बनाए। आरिफले १ चौका तथा करणले १ चौका र २ छक्का प्रहार गरे। भुर्तेलले ९३ बल खेल्दा ८ चौका प्रहार गरे। नेपालका लागि आशिफ शेखले १७, कप्तान रोहित पौडेलले १६ रन बनाउँदा अन्य ब्याट्सम्यानले दोहोरो अंक छुन सकेनन्। आशिफले २ चौका र १ छक्का तथा रोहितले २ चौका प्रहार गरे। अनिल साहले १ छक्का प्रहार गर्नबाहेक अन्य खेलाडीले बाउन्ड्रि प्रहार गर्न सकेनन्। टस जितेर बलिङ रोजेको नेदरल्याण्डका लागि बलरहरुले कसिलो बलिङ गरे। पहिलो विकेट ४२ रनमा झारेयता नेदरल्याण्डले नेपाली ब्याटरहरुलाई खुलेर ब्याटिङ गर्न दिएनन्। नेदरल्याण्डका लागि भिभियन किङ्मा र आर्यन दत्तले ३३ विकेट तथा बस डिलिडेले २ विकेट र भानडर मेर्वेले १ विकेट लिए। यसअघिको खेलमा नेपालले नेदरल्याण्डलाई ९ विकेटले पराजित गरेको थियो भने नामिबियासँग दुवै खेलमा पराजय बेहोरेको छ। जारी त्रिकोणात्मक सिरिजको यो अन्तिम खेलको हो। लिग टुमा नामिबिया ४ मध्ये ३ खेल जित्दै शीर्ष स्थानमा छ भने नेपाल र नेदरल्याण्ड ११ खेल जितेर क्रमशः दोस्रो र तेस्रो स्थानमा छन्।"
प्रेमको ढाइ अक्षर,"मानवीय जीवनमा भावनाको ठूलो भूमिका रहन्छ। प्रेम, भय, डर, खुसी, आनन्द तथा उदासी आदि मानवीय जीवनका प्रमुख भावनाहरू हुन्। यी भावना ब्रेनका मूल संवेग हुन्। मूल संवेग अनार्जित र सार्वत्रिक हुन्छन्। अर्को शब्दमा भन्ने हो भने यस्ता प्रमुख भावना सबै संस्कृतिहरूमा पाइन्छन्। जस्तो कि आफन्त तथा प्रियजनको बिछोडमा हरेक मानिस कुनै न कुनै रूपमा दुःखी तथा उदास हुन्छन् भने प्रेममा, मिलनमा तथा सफलतामा मानिस खुसी, सुखी र आनन्नदित हुन्छन्। त्यसैले हरेक सामान्य मानिसले जीवनमा प्रेम चाहन्छ, मिलन चाहन्छ, सफलता चाहन्छ। प्रेम एक धनात्मक भावना हो। यो भावना मानिसमा बाल्यकालदेखि नै विकसित हुन्छ। जब मानिसको ब्रेन कुनै मानिस, पशुपन्छी, स्थान तथा पदार्थप्रति आकर्षण विकसित हुन्छ, तब यस्तो संवेगात्मक स्थितिलाई प्रेमको संज्ञा दिइन्छ। यस्तो संवेगमा व्यक्तिले मित्रता, सहानुभूति तथा सहयोगको प्रवृत्ति देखाउँछ। प्रेमले मानिसको तनमनमा ठूलो प्रभाव पार्छ। प्रेमले शरीरमा इन्डोर्फिन, सेरोटोनीन तथा इम्युनोग्लोबुलिनजस्ता मस्तिष्क रसायनहरू, जसले मानिसको शारीरिक तथा मानसिक स्वास्थ्यमा ठूलो भूमिका निभाउँछन्, निस्कासन गर्छ। सकारात्मक प्रेमको विचारले खुसीका अणुहरू निष्कासन गर्छ जबकि नकारात्मक विचारले हाम्रो इम्युनिटीलाई नै कमजोर पार्छ, जसले गर्दा रोगहरूले आक्रमण गर्छन्। त्यसैले ठोकुवा नै गर्न सकिन्छ, मानिसको रोगका लागि प्रेमभन्दा ठूलो चिकित्सा यो जगत्मा अर्को कुनै छैन । वास्तवमा प्रेम हरेक रोगको औषधि हो। प्रत्येक रोगको उपचार हो। यो कुरा हरेक चिकित्सकहरूले बुझ्नुपर्छ। बिरामीहरूलाई प्रेम र विश्वासको क्याप्सुलमा औषधि हालेर दिनुपर्छ। तब जस्तोसुकै घातक रोग पनि निको हुन सक्छ। प्रेमबिना मानिसको जीवन असम्भव छ । प्रेमबिना मानिस बाँच्नै सक्दैन । अरू कुरो छोडौं, तपाईंको शरीरका अंगप्रत्यंगले पनि बेलाबेलामा तपाईंको ध्यान आकर्षण गर्न खोज्छन् । तपाईंको प्रेम खोज्छन् । त्यसैले शरीरका कुनै अंग दुखेको छ भने यो यसकारणले गर्दा हो कि त्यहाँका जीव कोषहरूले तपाईंको प्रेम खोजिरहेका छन् । त्यसैले त्यो अंगमा ध्यान दिनुहोस् । प्रेमपूर्वक त्यो अंगलाई स्पर्श गर्नुहोस् त, तपाईंले तुरुन्तै राहत महसुस गर्नु हुनेछ । त्यसैले त प्रसिद्ध लेखक एम्मेट फाक्सले भनेका छन्, यदि तिमीले पर्याप्त प्रेम गर्न मात्र सक्यौ भने तिमी संसारको सबैभन्दा शक्तिशाली व्यक्ति बन्ने छौं। हुन पनि हो, यो प्रेम शब्द नै यति मीठो र श्रुतिमधुर छ कि यो शब्दध्वनि कानमा पर्नासाथ मनस्थिति तुरुन्तै परिवर्तन हुन्छ । र, मन प्रेम रसमा आल्हादित हुन्छ । प्रेममा आनन्द छ । प्रेममा शीतलता र शान्ति छ । प्रेममा शक्ति पनि छ । प्रेम नै यस्तो मनोभाव हो, जसले मानिसलाई शान्ति पनि दिन्छ, शक्ति पनि दिन्छ । वास्तवमा प्रेम जीवनको प्रेरक शक्ति हो, मस्तिष्कको अपार ऊर्जा हो, असिम सुखको पवित्र गंगा हो, परम शान्तिको अनन्त स्रोत हो । जब मानिस प्रेममय हुन्छ, तब ऊ वास्तविक स्थितिमा रूपान्तरित हुनपुग्छ । प्रेमको धारा व्यापक छ, समग्र छ, सर्वत्र र सार्वभौमिक छ । त्यसैले नै बेन्जामिन डिजरायलीले भनेका छन्ः हामी सबै प्रेम गर्न उत्पत्ति भएका हौं । यो नै अस्तित्वको सिद्धान्त हो । र, एकमात्र अन्त । हो, प्रेम सकारात्मक भावना हो। तर, प्रेममा बिघ्नबाधा तथा अड्चन आइपयो भने प्रेम स्वयं एक समस्या बन्छ। यसले मानिसमा क्रोध, व्यथा तथा उदासी जस्ता नकारात्मक भावना निम्ताउँछ। उदासी यस्तो सांवेगिक प्रतिक्रिया हो, जो प्रिय मानिस बिछोड हँुदा तथा प्रिय वस्तु हराउँदा उत्पन्न हुन्छ। जब यस्तो उदासीको संवेग ज्यादै तीव्र हुन्छ, त्यसलाई शोक वा विषाद भनिन्छ। यदि शोक अवधि धेरै लम्बियो भने जीवनको चारैतिर अँध्यारो छाउँछ। मानिस जिउँदो लासजस्तो भएर बाँचेको हुन्छ। यसलाई कडाखालको अवसाद भनिन्छ। र, आधुनिक समाजमा डिप्रेसन आत्महत्याको एक प्रमुख कारणको रूपमा गनिन्छ। डिप्रेसन कुनै नयाँ समस्या होइन, युगौंदेखि, अझ भन्ने हो भने मानिसको उत्पत्तिसँगै समाजमा देखा परेको मनोवैज्ञानिक समस्या हो। यस समस्याको पुरानो नाम उदासीनता हो। हजारौं वर्ष पहिला, रामायणमा, रामको बिछोडमा दशरथ तथा सीताको बिछोडमा रामसमेत डिप्रेसनको शिकार भएको देखिन्छ भन्ने महाभारतमा श्रेष्ठ धनुर्धरको उपाधि पाएका अर्जुन पनि उदासीनताका चुंगुलमा परेको भेटिन्छ। रामले हनुमानको सहयोग पाए। अर्जुनले कृष्णको सहयोग पाए र दुवै लक्ष्य पूरा गर्न सफल भए। तर, दशरथले यस्तो मौका पाएनन्। उदासीनताकै कारणले उनको ज्यान गयो। कृष्णले अर्जुनलाई दिएको त्यो उपदेशलाई गीता भनिन्छ। सम्भवतः यो सबैभन्दा पुरानो मनोचिकित्सा हो र कृष्ण पहिलो मनोचिकित्सक ? नेपाली समाजमा प्रेमीप्रेमिकाको प्रेमको बाधक भनेको नै जातपात र धन हो। त्यसो त शिक्षा पनि कहिलेकाहीँ प्रेममा बाधक बन्ने गर्छ। अल्लारे प्रेमले पनि धेरै युवाको जीवनमा समस्या पैदा गर्छ। किनकि अल्लारे बैंसमा धेरै युवाले प्रेमलाई केवल यौन तृष्णाको प्यास बुझाउने माध्यम ठान्छन् र यस्तै प्रेममा रमाउन चाहन्छन्। तर, ढिलोचाँडो यस्तो उन्मत्त कामुक प्रेमले मानिसको जीवनमा धेरै समस्या निम्ताउँछ। युवाको कुरामात्र पनि होइन, किशोरकिशोरीदेखि वृद्धवृद्धामा पनि हिजोदेखि नै यौन प्रमुख आकर्षणको केन्द्र भएको छ। हो, यौन प्राकृतिक कुरा हो। हरेक सामान्य मानिसमा यौन चाहाना हुन्छ नै। अधिकांश मनोवैज्ञानिक तथा यौन विशेषज्ञहरू यस कुरामा सहमत छन् कि मानिसमा यौन भावना जन्मदेखि नै एक ऊर्जाको रुपमा मौजुत हुन्छ। जसले स्त्रीपुरुष दुवैलाई स्वर्गीय सुख दिलाउँछ। वास्तवमा उध्र्वगामी अर्थात् धनात्मक दिशाको यौन एक ऊर्जा हो, असीमित शक्ति हो। त्यसैले भन्न सकिन्छ, उध्र्वगामी प्रेम र यौन भावानाले नै मानिस शक्ति दिन्छ, मनमस्तिष्कलाई अपार ऊर्जा दिन्छ । र, नै मानिस महान् बन्छ।"
बंगलादेश बिजुली निर्यात यसै वर्ष,"काठमाडौं : नेपाल विद्युत् प्राधिकरण र बंगलादेश पावर डेभलपमेन्ट बोर्ड (बीपीडीबी)बीचको विद्युत् बिक्री वार्ता सकारात्मक रूपमा अगाडि बढेको छ। आगामी वर्षायामबाटै बंगलादेशमा विद्युत् निर्यात गर्ने गरी दुई वर्षबीच जतिसक्दो छिट्टो विद्युत् बिक्री सम्झौता गर्ने सहमति भएको छ। प्राधिकरणका कार्यकारी निर्देशक कुलमान घिसिङ नेतृत्वको टोली र बीपीडीबीअन्तर्गतको बोलपत्र (बिड) मूल्यांकन समितिबीच बंगलादेशको ढाकामा वार्ता भएको थियो। विद्युत् बिक्री सम्झौतामा राखिने हरेक बुँदाहरूका विस्तृत रूपमा छलफल भएको र यसलाई अन्तिम रूप दिएर छिट्टै सम्झौता गर्ने सहमति भएको प्राधिकरणका कार्यकारी निर्देशक कुलमान घिसिङले बताए। बीपीडीबीले त्यहाँको नियमन कानुनबमोजिम हामीसँग माग गरेअनुसार विद्युत् बिक्रीको परिणामसहितको बोलपत्र पेस गरेका थियौं, हामीले पेस गरेको प्रस्ताव र सम्झौतामा राखिने बुँदाहरूमा विस्तृत रूपमा छलफल गर्यौं, घिसिङले भने, उहाँहरूले पनि माथिल्लो निकायबाट स्वीकृति लिनुपर्ने रहेछ, स्वीकृतिलगायतका प्रक्रिया जति सक्दो छिट्टो सम्पन्न गरेर आगामी वर्षायामबाटै नेपालबाट विद्युत् खरिद गर्ने गरी सम्झौता गर्ने सहमति जुटेको छ। प्राधिकरणले यसै हरेक वर्ष १५ जुनदेखि१५ नोभेम्बरसम्म वर्षायामका ६ महिनामा ४० मेगावाटसम्म विद्युत निर्यातका बंगलादेशसमक्ष प्रस्ताव पठाएको छ। विद्युत् बिक्री सम्झौता पाँच वर्षको गर्न लागिएको छ। नेपालले ढल्केबरमुजफ्फपुर ४०० केभी अन्तरदेशीय प्रसारण लाइनमार्फत भारतको बरमपुरभेरामारा प्रसारण लाइनबाट विद्युत निर्यात गर्ने गरी सम्झौता हुनेछ।"
सरकारी तथ्यांकले नै गिज्याइरहेको कर्णालीको कृषि नीति,"वीरेन्द्रनगर : सुर्खेतको वीरेन्द्रनगर नगरपालिका६ निवासी दलबहादुर अधिकारी ४० वर्षदेखि हटिया लाइनमा तरकारी र फलफूल बेच्दै आएका छन्। पहिले उनका बुवा आमाले यो व्यवसाय गर्थे। अहिले उनले सम्हालिरहेका छन्। उनले बिक्री गर्ने अधिकांश तरकारी भारतबाटै आउँछ। भारतीय तरकारीको तुलनामा स्वदेशी उत्पादन न्यून रहेको उनी बताउँछन्। मैले हरेक दिन बिक्री गर्ने तरकारी तथा फलफूलको झन्डै ९० प्रतिशत रुपैडिया (भारत)बाट आउँछ। करिब १० प्रतिशत मात्रै स्थानीय उत्पादन हुन्छ। सिजनका स्याउ, सुन्तला, अम्बालगायत फलफूल र केही तरकारीबाहेक सबै रुपैडियामै भर पर्नुपर्छ, उनी भन्छन्, मन्डीमा जान्छु। रुपैडियाको फलफूल र तरकारी ल्याएर बिक्री गर्छु। यसरी काम गरेको पनि वर्षौं बितिसक्यो। सुर्खेतकै वीरेन्द्रनगर नगरपालिका१३ नेवारेकी हिमा सुवेदीको पनि हटिया बजारमा तरकारी तथा फलफूल पसल छ। उनको पसलमा पनि ९० प्रतिशत तरकारी र फलफूल भारतबाटै आउँछ। अहिले पसलमा भएको स्याउ र लसुन चीनको छ। आलु, प्याज, अंगुर, सुन्तला, केरा, करेला, भिन्डी, कागती, खुर्सानीलगायतका सबै तरकारी र फलफूल रुपैडियाबाट आउँछ। सिजनमा जुम्लाको स्याउ, दैलेख र जाजरकोटको सुन्तला पर्याप्त भएका बेलामा पनि ग्राहकहरू रुपैडियाको स्याउ र सुन्तला नै खोज्छन्। त्यसैले स्थानीयसँगै रुपैडियाको पनि सामान बेच्छौं, उनी भन्छिन्, तर, स्थानीय उत्पादन धेरै समय पाइँदैन। बढीमा तीन महिना मात्रै स्थानीय फलफूल बेच्न पाइन्छ। हामीले संकलन गरेको तथ्यांकमा पनि झन्डै ७० प्रतिशत तरकारी र फलफूल भारतबाटै आयात हुने गरेको छ। चित्रबहादुर रोकाया, निमित्त निर्देशक, कर्णाली प्रदेश कृषि निर्देशनालय कालीकोटको मान्म बजारमा दुई दशकदेखि तरकारी तथा फलफूल व्यवसाय गरिरहेका ठम्मप्रसाद आचार्यको पसलमा पनि भारतीय तरकारी र फलफूलकै आधिपत्य छ। बारीको तरकारी तथा फलफूल सिजनअनुसार तीन महिनालाई मात्रै पुग्छ। बाँकी ९ महिना सीमा पारीकै तरकारी तथा फलफुल बिक्री गर्नुपर्छ। तरकारी खेतीको नमुना गाउँ बरातुका आचार्य भन्छन्, गाउँको बारीको तरकारी बाह्रै महिना पुग्दैन। वर्षमा दुई सिजन गाउँको तरकारी तथा फलफूल आउँछ। बाँकी रुपैडियाकै तरकारी र फलफूलमा भर पर्नुपर्छ। कालीकोट र जुम्लाको स्याउ, आलु सिजनको बेला कुहिएर खेर जान्छ। स्टोरको व्यवस्था नहुँदा तीन महिनामै स्थानीय उत्पादन सकिन्छ। त्यसपछि रुपैडियाको फलफूल र तरकारी बिक्री गर्नुपर्छ। जुम्लाकी रूपा बुढा, मुगुकी तुलसा शाहीले पनि जुम्ला खलंगा र मुगुको गम्गडी बजारमा तरकारी तथा फलफूल व्यवसाय गर्दै आएका छन्। उनीहरूको पनि समस्या उस्तै छ। गाउँको बारीको तरकारी र फलफूल पर्याप्त पाइँदैन। त्यसैले रुपैडियाकै तरकारी र फलफूल ढुवानी गरेर बिक्री गर्नुपर्ने अवस्था छ। सागसब्जीलगायत स्थानीय उत्पादन बिक्री भए पनि अधिकांश तरकारी र फलफूल भारतबाटै आयात हुने गरेको छ। रुपैडियाको तरकारी, फलफूल र बोइलर कुखुरा नपुगेको कर्णालीको कुनै ठाउँ नै छैन। रुपैडियाको तरकारी, फलफूल र बोइलर कुखुराका मासु डोल्पा र हुम्लामा त यातायात सेवा नहुँदा जहाज चढेर पुग्छन्। कर्णाली प्रदेशलाई अर्गानिक प्रदेश बनाउने प्रदेश सरकारले नीति लिएको छ। मल र विषादी आयातमा रोक लगाएको छ। जसका कारण बजारमा मल र रसायनिक विषादीको कालो बजारी हुन्छ। कालीकोट बरातुका युवा उद्यमी जीवन गिरीले विकल्पै नदिई सरकारले अर्गानिक प्रदेशको नीति लिएको बताउँछन्। सरकारले विकल्प दिन सकेन। जसले गर्दा बजारमा रसायनिक विषादी र मलको कालो बजारी भइरहेको छ। पहिले सहज र सुलभ रूपमा पाइने मल र विषादी अहिले चर्को मूल्य तिरेर किन्नु परिरहेको छ। जैविक मल र विषादीको व्यवस्थापन नगरी सरकारले अर्गानिक प्रदेशका नाममा बजारमा कालो बजारीलाई थप प्रशय दिएको छ, उनी भन्छन्, किसानको खेतमा मल र विषादी नहुँदा उत्पादनमा कमी आएको छ। यसले तरकारी, फलफूल र खाद्यान्नका लागि हामीलाई भारतमै परनिर्भर बनाएको छ। हाम्रो सरकारका नीति पनि अर्कै मुलुकको हितमा बनाएजस्तो लाग्छ। ७० प्रतिशत तरकारी र फलफूल भारतबाटै आयात कर्णाली प्रदेशमै कृषिजन्य वस्तुको न्यून उत्पादन र भण्डारको समस्याले भारतीय तरकारी तथा फलफूलले बजारको ठूलो हिस्सा ओगटेको छ। कृषि क्षेत्रमा सरकारले अर्बौंको कार्यक्रम सञ्चालन गर्दा पनि कर्णालीमा निर्यातभन्दा आयात बढी छ। प्रदेश कृषि निर्देशनालय सुर्खेतको तथ्यांक हेर्दा पनि वार्षिक रूपमा करोडौंको तरकारी तथा फलफूल कर्णालीमा आयत हुने गरेको छ। कर्णालीबाट बिक्री भएको सामग्रीको भने तथ्यांक नै छैन। प्रदेश कृषि निर्देशनालयका निमित्त निर्देशक चित्रबहादुर रोकाया भन्छन्, यो तथ्यांक पनि कसले राख्ने, कसरी राख्ने अन्योल छ। हामीले बाहिरबाट र स्थानीय उत्पादन गरी संयुक्त रूपमा कर्णालीमा तरकारी र फलफूलको कारोबार कति भयो भनेर अभिलेख राखेका छौं। हामीले संकलन गरेको तथ्यांकमा पनि झन्डै ७० प्रतिशत तरकारी र फलफूल भारतबाटै आयात हुने गरेको छ। पछिल्लो समय कर्णाली प्रदेशमा चितवन, कैलाली, धादिङलगायतका जिल्लाबाट पनि तरकारी तथा फलफूल आयात हुने गरेको छ। सुर्खेतमा वार्षिक कारोबार हुने तरकारी तथा फलफूलमा बारीको ४० प्रतिशत छ भने पारिको हिस्सा ६० प्रतिशत छ। प्याज त झन्डै ९५ प्रतिशत रुपैडियाकै आउँछ। प्रायः मानिसहरूले बारीको तरकारी खोज्छन् भने होटलहरूको माग पारिकै तरकारीको हुन्छ। केशर रास्कोटी, व्यवस्थापक, सुर्खेत कृषिबजार सुर्खेतको तरकारी बजारको नामै चलेको पूजा सब्जीमन्डीमा पनि अधिकांश तरकारी र फलफूल सबै रुपैडियाकै छ। वीरेन्द्रनगर नगरपालिका९ लाटिकोइलीकी पूजा सिंह भन्छिन्, हामीले सब्जीमन्डी सञ्चालनमा ल्याएको १७ वर्ष भयो। हामीले बिक्री गर्ने तरकारी तथा फलफूल ९० प्रतिशत रुपैडियाकै हो। केही कारणले भारतको तरकारी र फलफूल आयात भएन भने हाम्रो व्यवसाय नै धरापमा पर्छ। हरेक परिवारको चुलोमा तरकारी पाक्न बन्द हुन्छ। कृषि निर्देशनालयका अनुसार आर्थिक वर्ष २०७७०७८ मा कर्णालीमा तरकारी १६ हजार ४ सय ३५ मेट्रिक टन, फलफूल १२ हजार ५ सय ५० मेट्रिक टन, मसला बाली १ हजार ८ सय ७० मेट्रिक टन, आलु ५ हजार ६ सय ३० मेट्रिक टन आयात भएको छ। यस्तै २०७८०७९ मा तरकारी १७ हजार ७ सय ४३ मेट्रिक टन, फलफूल १० हजार १ सय ५९ मेट्रिक टन, मसलाबाली ३ हजार १३ मेट्रिक टन, आलु ४ हजार ५ सय ८ मेट्रिक टन आयात भएको छ। यस्तै आर्थिक वर्ष २०७९०८० मा तरकारी ११ हजार १९ मेट्रिक टन, फलफूल ९ हजार ७ सय ३३ मेट्रिक टन, मसलाबाली ३ सय ४७ मेट्रिक टन, आलु ४ हजार ५ सय २४ मेट्रिक टन आयात भएको छ। यस्तै चालु आर्थिक वर्ष २०८००८१ को माघ मसान्तसम्म तरकारी ४ हजार ८ सय २६ मेट्रिक टन, फलफूल ४ हजार ५ सय १९ मेट्रिक टन, मसलाबाली २ सय १७ मेट्रिक टन, आलु २ हजार ५ सय २६ मेट्रिक टन आयात भएको छ। कृषि निर्देशनालयका अनुसार तरकारी तथा फलफूलमा आर्थिक वर्ष २०७७०७८ मा तरकारी १९ करोड ७२ लाख २० हजार, फलफूल ६२ करोड, ७५ लाख, मसला बाली ३ करोड, ४० लाख ३४ हजार, आलु ९ करोड ४० लाख २१ हजार मूल्य बराबरको आयात भएको छ। यस्तै आर्थिक वर्ष २०७८०७९ मा तरकारी २४ करोड ८४ लाख १२ हजार, फलफूल ४९ करोड ७७ लाख ५६ हजार, मसला बाली ५ करोड ६ लाख ६० हजार र आलु ९ करोड ८१ लाख ९२ हजारको आयात भएको छ। यस्तै आर्थिक वर्ष २०७९०८० मा तरकारी ५८ करोड ८४ लाख ३२ हजार, फलफूल ८७ करोड ५९ लाख ७० हजार, मसला बाली २ करोड ६० लाख २५ हजार र आलु १६ करोड २८ लाख ६४ हजारको आयात भएको छ। यस्तै चालु आर्थिक वर्ष २०८००८१ को माघ मसान्तसम्ममा तरकारी २४ करोड ५५ लाख ३९ हजार, फलफूल ४६ करोड ९५ लाख ८१ हजार, मसला बाली २ करोड ६३ लाख ९२ हजार र आलु ९ करोड ९५ लाख ५२ हजारको आयात भएको छ। राज्यले अनुदान दिने नक्कली किसानलाई हो। असली किसानले अनुदान नै पाउँदैनन्। अनि कसरी कर्णालीमा कृषि उत्पादनमा आत्मनिर्भर हुन सक्छ ? नवीन शाही, नागरिक समाजका अगुवा सुर्खेतमा पनि तरकारी तथा फलफूल वार्षिक आयात हुने जम्मा परिमाणको झन्डै ६० प्रतिशत रुपैडियाबाट आयात हँुदै आएको सुर्खेत कृषि बजारका व्यवस्थापक केशर रास्कोटीले बताए। सुर्खेतमा वार्षिक कारोबार हुने तरकारी तथा फलफूलमा बारीको ४० प्रतिशत छ भने पारीको हिस्सा ६० प्रतिशत छ। प्याज त झन्डै ९५ प्रतिशत रुपैडियाकै आउँछ, उनले भने, प्रायः मानिसहरूले बारीको तरकारी खोज्छन् भने होटलहरूको माग पारीकै तरकारीमा हुन्छ। बारीमा फलेको आलुले समोसा राम्रो हुँदैन भन्छन्। स्थानीय तरकारी काट्न पनि झन्झट मान्छन्। मूल्य पनि बढी तिर्नुपर्छ। रुपैडियाको ठूलो दाना भएको आलु बारीभन्दा सस्तो र ठूलो पनि हुन्छ। उनका अनुसार आर्थिक वर्ष २०७८०८९ मा सुर्खेत कृषि बजारमा मात्र २८ हजार ३ सय मेट्रिक टन तरकारी तथा फलफूल आयात भएको थियो। यस्तै २०७९०८० मा २६ हजार ३ सय १७ मेट्रिक टन र चालु आर्थिक वर्षको फागुन ९ गतेसम्म १३ हजार १ सय ८० मेट्रिक टन तरकारी तथा फलफूल आयात गरिएको छ। कृषि अनुदानमै झन्डै ११ अर्ब लगानी कर्णालीका १० जिल्लामा कृषि अनुदानकै नाममा विगत ६ वर्षमा १० अर्ब ८६ करोड बजेट खर्च भएको छ। भूमि व्यवस्था, कृषि तथा सहकारी मन्त्रालयको तथ्यांकअनुसार आर्थिक वर्ष २०७४७५ देखि २०८९८० सम्ममा कृषि अनुदानकै नाममा १४ अर्ब ४५ करोड ८३ लाख ९ हजार विनियोजन गरिएको थियो। त्यसमध्ये करिब ११ अर्ब बजेट खर्च भएको छ। मन्त्रालयका प्रवक्ता धनबहादुर कठायतका अनुसार २०७४७५ मा विनियोजित बजेट १० करोड ७ लाख ७७ हजारमध्ये ६ करोड ५४ लाख ७६ हजार खर्च भएको थियो। २०७५७६ मा २ अर्ब ८४ करोड १९ लाख ९ हजारमध्ये १ अर्ब ९५ करोड ५२ लाख ५२ हजार, २०७६७७ मा ३ अर्ब ४५ करोड १ लाख ८६ हजारमध्ये २ अर्ब ७० करोड ७८ लाख ५२ हजार खर्च भएको थियो। २०७७७८ मा २ अर्ब ७० करोड ४३ लाख ४० हजार बजेटमध्ये २ अर्ब २० करोड ६४ लाख ९५ हजार, २०७८७९ मा २ अर्ब ९४ करोड ७० लाख ५ हजारमध्ये २ अर्ब २३ करोड १० हजार र २०७९८० मा २ अर्ब ४१ करोड ४० लाख ९२ हजारमध्ये १ अर्ब ६९ करोड ६९ लाख ७६ हजार खर्च भएको छ। चालू आव २०८०८१ मा कुल बजेट २ अर्ब ११ करोड २७ लाख ५ हजार विनियोजन गरिएको छ। यो रकम खर्च हुने प्रक्रियामा छ। प्रदेश सरकारको यत्रो लगानी हुँदा पनि तरकारी र फलफूल आयातमा बर्सेनि करोडौं रुपैयाँ बाहिरिने गरेको छ। भारतबाट दैनिक रूपमा दर्जनौं गाडीहरूले तरकारी तथा फलफूल ओसारिरहेका छन्। प्रदेश सरकारले भने कृषिमा कर्णालीलाई आत्मनिर्भर बनाउने भन्दै अर्बौं रुपैयाँ खन्याइरहेको छ। त्यो लगानीअनुसार प्रतिफल भने देखिँदैन। सरकारले कृषिमा बर्सेनि अर्बौं रकम लगानी गरे पनि प्रतिफल भने सन्तोषजनक नरहेको सरकारी तथ्यांकले नै देखाउँछ। सरकारले विकल्पै नदिई अर्गानिक प्रदेशको नीति लिएको छ। जसले गर्दा बजारमा रसायनिक विषादी र मलको कालोबजारी भइरहेको छ। पहिले सहज र सुलभ रूपमा पाइने मल र विषादी अहिले चर्को मूल्य तिरेर किन्नु परिरहेको छ। जैविक मल र विषादीको व्यवस्थापन नगरी सरकारले अर्गानिक प्रदेशका नाममा बजारमा कालोबजारीलाई थप प्रसय दिएको छ। जीवन गिरी, युवा उद्यमी भान्छामा दैनिक रूपमा प्रयोग हुने तरकारी, फलफूल नै बारीको भन्दा पारीको बाहुल्यता छ। नागरिक समाजका अगुवा नवीन शाहीले भन्छन्, राज्यले अनुदान दिने नक्कली किसानलाई हो। असली किसानले अनुदान नै पाउँदैनन्। अनि कसरी कर्णालीमा कृषि उत्पादनमा आत्मनिर्भर हुन सक्छ? सरकारले वास्तविक किसानलाई प्याकेजमा लगानी र बजारको व्यवस्था गरेमात्र कर्णालीको कृषि आत्मनिर्भर बनाउन सम्भव हुने उनी बताउँछन्। गाउँमा फलाएको तरकारी खेर गइरहेको छ। बजारमा भने भारतकै तरकारी छ्यापछ्यापी छ। तरकारी र फलफूल बजार माफियाको कब्जामा छ। बजारलाई माफियाबाट मुक्त नबनाएसम्म यो अवस्था हट्दैन, उनी भन्छन्, बाध्यताले रुपैडियाको तरकारी र फलफूल किनेर ल्याउनुपर्छ। बजारमा अनुगमन पनि हुँदैन। जसले जे पनि बिक्री गर्न पाएका छन्। उनी मानव स्वास्थ्यका विषयमा कसैलाई चासो नभएको र अहिले प्रविधिको विकास हातहातमा पुगिसक्दा पनि दैनिक उपभोग्य बस्तुको बिषादी भए नभएको परीक्षणसमेत नभएको बताउँछन्। ७० प्रतिशत कृषकलाई आफ्नो उत्पादन आफैंलाई पुग्दैन कर्णाली प्रदेशका ७० प्रतिशत किसानलाई आफ्नो उब्जनीले आफैंलाई खान पुग्दैन। कर्णाली प्रदेशमा रहेको जनसंख्याको ८२ दशमलव ६३ प्रतिशत जनता कृषि पेसामा आबद्ध छन्। जसमा ३० प्रतिशत किसान मात्रै कृषिमा आत्मनिर्भर छन्। राष्ट्रिय कृषि गणना, २०७८ का अनुसार प्रदेशका ७० प्रतिशत परिवारलाई कृषिको उत्पादनले वर्षभरि खाना पुग्दैन। राष्ट्रिय कृषि गणना २०७८ अनुसार कर्णालीमा तीन लाख दुई हजार परिवारले कृषि पेसा गर्दै आएकोमा जम्मा ३० प्रतिशत अर्थात् ९० हजार ६ सय परिवार मात्रै कृषिमा आत्मनिर्भर छन्। अधिकांश परिवारलाई भने वर्षभरि खाना नपुग्ने गरेको तथ्यांक छ। कृषिमा नयाँ प्रविधिको विस्तार भने भएको पाइएको छ। फलामे हलोको प्रयोग घटेको छ भने ट्याक्टर र पावरट्रिलरको प्रयोग गर्नेको संख्या वृद्धि भएको देखिएको छ। कर्णालीमा ८१ प्रतिशत फलामे हलो, ५१ प्रतिशत ट्याक्टर र ४५ प्रतिशत पावरट्रिलर प्रयोगकर्ता रहेको तथ्यांक छ। कर्णालीमा निर्वाहमुखी कृषि बढी छ। व्यावसायिक रूपमा त्यसलाई रूपान्त्रण गर्न जरुरी छ। सेवा निवृत्त बागबानी अधिकृत भक्तिराम शर्माले कर्णालीमा कृषि क्षेत्रको उत्पादकत्व नै निकै कम रहेको बताउँछन्। कृषि क्षेत्रमा लागेका मानिसहरू अन्य रोजगारी नपाएर यसमा अल्झिएको देखिन्छ। कर्णालीको कृषिलाई व्यवसायीकरण नगरी कृषि उत्पादनमा आत्मनिर्भर बनाउन सम्भव नै छैन। कर्णालीको उत्पादनलाई व्यावसायिक बनाएर बजारीकरणका लागि सहज यातायात सेवा पनि जरुरी छ, उनी भन्छन्। नेपालमा परम्परागत कृषि प्रणालीकै बाहुल्यता छ। त्यसमा पनि कर्णाली प्रदेश अन्य क्षेत्रमा जस्तै कृषिको आधुनिकीकरणमा पनि पछाडि नै छ। यद्यपि केही आधुनिक उपकरणको प्रयोग भने बढ्दो छ। खेतीपातीको समयमा खेती किसानीको काम गर्ने र अन्य समयमा केही पनि काम नहुने अवस्था कर्णालीमा बढी देखिन्छ। त्यसो हुँदा यहाँका बढी युवाहरू कालापहाड अर्थात् भारततर्फ मजदुरी गर्न जान्छन्। फाँता गाउँपालिका९ का अध्यक्ष मानसिंह बमले भन्छन्, गाउँमा कृषिका लागि सिँचाइको सुविधा छैन। आकाशे पानीको भरमा खेती हुने जमिन बाँझै छ। युवाहरू कालापहाड नगए कत्तिको चुलो नै बल्दैन। यहाँका नागरिकले व्यावसायिक कृषि गर्न चाहेर पनि सम्भव देखिँदैन। कर्णालीका विकट जिल्लाहरूमा पलाँताकैजस्तो समस्या छ। अर्को बसाइँसराइका कारण पनि कर्णालीको कृषि क्षेत्र प्रभावित बनेको छ। गाउँबाट सहर पसेकाहरूको जग्गा बाँझै छ।"
"अर्थतन्त्र सबल हुँदै छ, विदेश नजानुस्","नुवाकोट : अर्थमन्त्री डा प्रकाशरण महतले युवा शक्तिलाई पलायन नहुन आग्रह गरेका छन्। उनले विदेश नगई देशमै बसेर केही गर्न युवाशक्तिलाई सुझाएका छन्। नुवाकोटको विदुर नगरपालिका४ बट्टारस्थित नुवाकोट आदर्श बहुमुखी क्याम्पसको ३८ औं वार्षिकोत्सव तथा अभिभावक भेलाको शनिबार भच्र्युअल रूपमा उद्घाटन गर्दै अर्थमन्त्री डा महतले देशमा महँगी दर कम भएको, आर्थिक शिथिलताको अन्त्य भइरहेको, सेयर बजार उकालो लागिरहेको र व्यापार व्यवसायसमेत बढिरहेको दाबी गरे। मुलुकका आर्थिक क्षेत्रका सबै सूचक सुधार भइरहेका कारण अवको युवाशक्ति बिदेसिनु नपर्ने डा महतको भनाइ छ। देशमै युवा शक्तिलाई साथ दिँदै अबको बजेटमा सरकारले विशेष कार्यक्रम ल्याउनेसमेत डा महतको भनाइ छ। सरकारले शिक्षा र सीपमा नयां योजना र कार्यक्रम सञ्चालन गर्ने योजना बनाइरहेको समेत दाबी महतले गरे। उनले स्वजरोजगारमूलक सीपमा जोड दिँदै यसबाटै युवाशक्तिको संरक्षण हुने बताए। सो अवसरमा महतले युवा शक्तिहरू विदेसिइरहेको र उनीहरूलाई स्वदेशमै स्वरोजगारका कार्यक्रम सञ्चालन गर्न अवको बजेटमा सरकारले सीप र स्वरोजगारलाई प्राथमिकता दिएर कार्य सञ्चालन गर्नेसमेत वताए। उनले अब आधुनिकताको सिप र स्वरोजगारमुलक लगानी होस भन्ने सरकारले योजना बनाइरहेकोसमेत दाबी गरे। देशभित्रै रोजगारको सिर्जना गर्न शिक्षा र सीपमा सरकारले नयाँ योजना बनाएर आवश्यकताअनुसार बजेट उपलब्ध गराउने अर्थमन्त्री डा महतले प्रतिबद्धता जनाए। सरकारले रोजगारको सिर्जना गर्न शिक्षा र सीपमा सरकारले नयाँ योजना बनाएर आवश्यकताअनुसार बजेट उपलब्ध गराउने अर्थमन्त्री डा महतको भनाई थियो। डा महतले देशमै होटेल र होमस्टेका विभिन्न विद्याका सीप सिकाउनेदेखि विद्युतीय सामग्री मर्मतलगायत मागमा आधारित तालिमबाट युवा शक्ति विदेशिनवाट रोकिनेसमेत वताए। विकासका लागि पूर्वाधार निर्माण आवश्यक छ, यसले मानिसको दैनिक जीवनयापनमा सहजता ल्याउने भए पनि त्योभन्दा ठूलो शिक्षाको विकास सबैभन्दा शक्तिशाली माध्यम हो। अर्थमन्त्री डा महतले भने, आम्दानीको स्रोत बढाउन, बचत गर्न र भविष्य कसरी उज्वल बनाउन सकिन्छ भन्ने मुख्य बाटो नै शिक्षाले देखाउँछ। उनले आफूले सालचौतारोमा भुइँमा बसेर अध्ययन गरेको स्मरण गर्दै अवको शिक्षा आधुनिकता अनुसार प्रविधिमैत्री हुनुपर्नेमा जोड दिए। अंशबन्डा गर्नु नपर्ने बौद्धिक सम्पत्ति भनेको शिक्षा भएको र यसको गुणस्तरीयतामा जोड दिइएको डा महतको भनाइ छ। एकपक्षले बाहिर बसेर हल्ला गरेजस्तो आर्थिक समस्या नरहेको पनि आम्दानी र खर्चको सन्तुलन नमिल्दा आर्थिक क्षेत्रमा केही समस्या भने पक्कै देखिएको बताए।"
कोदोको पिठोबाट बिस्कुट उत्पादन,"गलकोट : पुरानो खाद्यन्न बाली कोदोलाई बागलुङमा ब्रान्डिङ गरेर यसको पिठोबाट बिस्कुट उत्पादन गर्न थालिएको छ । घरेलु उद्योगमार्फत काठेखोला गाउँपालिका८ लेखानीका युवा चानसिंह श्रीसले कोदोको बिस्कुट उत्पादन गरेर बिक्री गर्न थाल्नुभएको छ । गाउँमै उद्यम गरेर स्वरोजगार बन्नका लागि सात वर्षदेखि कोदोको बिस्कुट बनाउने विषयमा अध्ययन तथा अनुसन्धानपछि उनले कादोको बिस्कुट उत्पादनमा सफलता हासिल गरेका हुन्। विस २०७७ मा सो उद्योग स्थापना भएको थियो । लामो समयदेखि आलु, कोदो, जौ र मकैको बिस्कुट बनाउनका लागि अध्ययनपश्चात् पहिलो चरणमा कोदोको बिस्कुट उत्पादन गरेको युवा व्यवसायी श्रीसले जानकारी दिनुभयो । कोदोपछि आलुको बिस्कुट बजारमा पठाउने उनको योजना रहेको छ । 'जागीरको मानसिकता थिएन, पाँच वर्ष काठमाडौँमा रेष्टुराँ व्यवसाय गरे, पढाइमा स्नातक सके पनि जागीर खाइन, कोरोनाकालमा गाउँ फर्केपछि रेष्टुराँ बन्द भयो, यही उद्योगमा लागे', उनले भने, 'रु ५० लाख लगानीमा कोदोको बिस्कुट बजारमा पुर्याएको छु, अहिले धेरै स्थानबाट कोदोको बिस्कुटको माग बढिरहेको छ, कोदोको बिस्कुटको निकै राम्रो सम्भावना देखेको छु ।' कुनै समय गरिबको खानाको रुपमा चिनिएको कोदोको परिकारको महत्व पछिल्लो समय बढिरहेको सन्दर्भमा युवा व्यवसायी श्रीसले नेपालमै पहिलोपटक कोदोको बिस्कुट बजारमा ल्याएको दाबी गर्नुभयो । आफूले सिए अध्ययन गर्ने क्रममा विभिन्न उद्योगको अवलोकन भ्रमणको क्रममा बिस्कुट कम्पनीको अध्ययन गरेको बताउँदै सिए बन्ने सपना पूरा नभए पनि उद्यमी बन्ने सपना पूरा गर्नतर्फ लागेको बताउनुभयो । उहाँले अहिले गुणस्तरीय प्याकेटमा ७० ग्रामको कोदोको बिस्कुटलाई २० मा बजार पठाएको बताए। उद्योग स्थापनाका लागि गण्डकी प्रदेश सरकारले ग्रामीण साना घरेलु उद्योग स्थापना कार्यक्रमअन्तर्गत १० लाख अनुदान पाएपछि आफूले उद्योग सुरु गरेको उनको भनाइ छ । गाउँमा रहेको कच्चा पदार्थ कोदोलाई ब्रान्ड बनाउन सके कोदोको उत्पादन बढ्ने उनको भनाइ छ । 'पछिल्लो समय कोदो खेती कम हुँदै आएको छ, संरक्षण गर्नुपर्ने अवस्थामा पुग्न थालेको कोदोलाई गाउँमै उद्योग स्थापना गरी बिस्कुट उत्पादन गरेर बजारीकरण गर्दा कोदो उत्पादक किसानसमेत उत्साहित हुन थालेका छन्', उनले भने, 'बजारमा गहुँ, जौ र मकैको बिस्कुट आए पनि कोदोको बिस्कुट आएको थिएन, कोदो, गहुँ, घ्यू र तेलको समिश्रणमा उक्त बिस्कुट तयार हुन्छ, माग बढ्दै गएपछि उत्पादन बढाउने योजनामा छु ।' जिल्लाको बजारमा बिक्रीका लागि पठाइएको कोदोको बिस्कुटको माग बढेको मात्रै छैन नमूना बजारीकरणका लागि पोखरा र काठमाडौँको सुपर मार्केटमा समेत पठाएको उनको भनाइ छ । आफूले उत्पादन गरेको बिस्कुट खाद्य तथा गुण नियन्त्रणको कार्यालयबाट प्रमाणित भइसकेपछि बजारमा पुगेको हो । अर्गानिक गाउँको उत्पादित कोदोबाट बनाइएको बिस्कुटले स्वास्थ्यलाई समेत फाइदा गर्ने उनको भनाइ छ । दैनिक ६० केजी बिस्कुट उत्पादन गर्ने क्षमता उद्योगको रहेको छ । उद्योगमा अहिले दुई जनालई प्रत्यक्ष रोजगारीसमेत दिइएको छ । कोदोको बिस्कुटको प्याकेजिङमा कृषि ज्ञान केन्द्रले सघाउने उनको भनाइ छ । रासस"
बैंक डुब्ने अफवाह किन पत्याउँछन् सर्वसाधारण ?,"काठमाडौं : बैंकर, सञ्चालक तथा नियामक निकाय नेपाल राष्ट्र बैंकको प्रतिनिधिले नेपालको बैंकिङ प्रणालीमा समस्या नरहेको दाबी गरेका छन्। सीमित स्वार्थ समूहले बैंकको प्रणाली लक्षित प्रहार गरेकामा गलत हल्ला फैलाएर बैंकिङ क्षेत्रमाथि प्रहार गर्नु उपयुक्त नभएको तर्क उनीहरूले गरेका हुन्। यस्तो हल्ला चिर्न मिडिया र सरकारले पनि महत्त्वपूर्ण भूमिका खेल्नुपर्ने भनाइ उनीहरूको छ। सरकारी ऋणपत्रमा गरेको लगानीका साथै अनिवार्य नगद मौज्दात र वैधानिक तरलता अनुपातसमेत गर्दा बैंकहरूसँग १७१८ खर्ब तरल सम्पत्ति छ। यसले बैंकिङ प्रणालीसमेत कुनै पनि बैंकमा समस्या नरहेको देखिन्छ। बैंकहरूले सरकारी ऋणपत्र र बन्डहरूमा साढे १२ खर्बभन्दा बढी लगानी गरेका छन्। यसबाहेक सीआरआर र एसएलआरसमेत छ। पछिल्लो समय बैंकहरू डुब्ने लागेको केही व्यक्तिको अभिव्यक्तिले सर्वसाधारण निक्षेपकर्ता आत्तिएका भए पनि बैंकहरूसँग औसतमा निक्षेपको २८ प्रतिशतभन्दा धेरै खुद तरल सम्पत्ति रहेकाले कुनै पनि बैंकमा समस्या नरहेको देखिन्छ। नेपाल बैंकर्स संघका अध्यक्ष तथा एनएमबी बैंकका प्रमुख कार्यकारी अधिकृत (सीईओ) सुनील केसीले बैंकहरू सबल अवस्थामा रहेको बताउँछन्। उनका अनुसार बैंकहरूसँग पर्याप्त तरल सम्पत्ति रहेको र निष्क्रिय कर्जा केही बढेको भए पनि व्यवस्थापन गर्नै नसकिने अवस्था नरहेको भन्दै बैंकिङ अहिलेको अवस्थामा कुनै पनि बैंक डुब्ने अवस्था नदेखिएको बताए। यसबाहेक ५ लाखसम्मको निक्षेपको बिमा पनि हुने भएको भन्दै पर्याप्त तरलता रहेकाले निक्षेपकर्ता डराउनुपर्ने अवस्था नरहेको उनको भनाइ छ। अहिले बैंकिङ प्रणालीमा ४ खर्बभन्दा बढी लगानीयोग्य रकम छ। २८ प्रतिशत खुद तरल सम्पत्ति छ। यो तथ्यले बैंकहरू निक्षेप फिर्ता गर्न नसक्ने अवस्थामा छैनन् । सुनिल केसी, अध्यक्ष, नेपाल बैंकर्स संघ प्रायःजसो बैंकहरू तरलता अभावका कारण डुब्ने अवस्था हुने भन्दै नेपालको सन्दर्भमा तरलताको हिसाबले बैंकहरू सबल अवस्था रहेको केसीले बताए। उनका अनुसार पछिल्लो १० वर्षको तुलनामा यतिबेला बैंकिङ प्रणालीमा तरलता सबैभन्दा सहज अवस्था पुगेको छ। प्रायः बैंक क्षेत्र तरलताका कारण डुब्ने अवस्थामा पुग्छ। जस कारण हामी एकदमै सबल अवस्थामा छौं, बताए। नेपाल आर्थिक पत्रकार संघ (नाफिज) ले आयोजना गरेको एड्भान्स बैंकिङ तालिम कार्यक्रममा बोल्दै उनले भने, अहिले बैंकिङ प्रणालीमा ४ खर्बभन्दा बढी लगानीयोग्य रकम छ। २८ प्रतिशत खुद तरल सम्पत्ति छ। यसले बैंकहरूमा तरलताको आधारमा सुरक्षित रहेको देखाउँछ। साथै, केही बैंकको कर्जा निक्षेप अनुपात (सीडी रेसियो) औसतमा ८० प्रतिशत रहेको र केही बैंकको ७५७६ को प्रतिशत हुँदा केहीको ८३८४ प्रतिशत छ। यो अनुपात नेपाल राष्ट्र बैंकले तोकेको ९० प्रतिशतको तुलनामा धेरै सहज हो। सीडी रेसियो र तरल सम्पत्ति मात्रै नभएर नेपालका बैंकहरूको खुद निष्क्रिय कर्जा करिब डेढ प्रतिशत मात्रै रहेको उनको भनाइ छ। दक्षिण एसियाको अन्य मुलुककको तुलनामा नेपालमा निष्क्रिय कर्जा न्यून छ। अन्य मुलुकमा जस्तै नेपालमा पनि केही बढे पनि नेपालको निष्क्रिय कर्जा अनुपात कम छ, उनले भने, कर्जा नोक्सानी व्यवस्था पनि दक्षिण एसियाका अन्य देशको भन्दा बढी गरेका छौं। खराब कर्जा बढ्दा बैंकहरूले कर्जा नोक्सानी व्यवस्था (प्रोभिजन) छुट्याइरहेका छन्। यतिबेला बैंकहरूले २ खर्ब १८ अर्ब यस्तो प्रोभिजन गरेका छन्। खराब कर्जाबापत बैंकहरूले धेरै नै कर्जा नोक्सानी गरिसकेको हुँदा खराब कर्जा बढेको भनेर डराउनुपर्ने अवस्था नरहेको उनको भनाइ छ। तर, पछिल्लो समय बैंकको पैसा तिर्नु हुँदैन भन्ने हल्लाले बैंकिङ क्षेत्रमा समस्या आउन सक्ने केसीले जनाए। केही व्यक्तिले बैंकबाट लिएको ऋण तिर्नु हुँदैन भनेर सडकबाट आवाज उठाएको अवस्था छ, उनले भने, कसैले बोलेको भरमा ऋण नतिर्ने प्रवृत्तिले समग्र अर्थतन्त्रमा त्यसको प्रभाव पर्ने देखिन्छ। बैंकिङ क्षेत्र पारदर्शी छ। पारदर्शी रहेको बैंकिङ क्षेत्रलाई केही व्यक्ति र समूहले प्रहार गरिरहनु न्योचित हुँदैन। उपेन्द्र पौड्याल, अध्यक्ष, बैंक तथा वित्तीय संस्था परिसंघ नेपाल उनले थपे, एकातिर अन्य देशको तुलनामा नेपालमा सबैभन्दा कम एफडीआई आउने गर्छ, त्यसमा पनि बैंकहरूको कर्जा नतिर्नेलगायत क्रियाकलापले समग्र सिस्टममा असर गर्छ। त्यसकारण नेपालको बैंकिङ क्षेत्रलाई बचाउन आवश्यक रहेको उनको धारणा छ। बैंक तथा वित्तीय संस्था परिसंघ नेपाल (सिबिफिन) का अध्यक्षसमेत रहेका नबिल बैंकका अध्यक्ष उपेन्द्र पौड्यालले पछिल्लो समय बैंकिङ सेक्टरमाथि केही व्यक्ति र समूहले प्रहार गरिरहेको बताए। बैंकिङ क्षेत्र पारदर्शी छ। पारदर्शी रहेको बैंकिङ क्षेत्रलाई केही व्यक्ति र समूहले प्रहार गरिरहनु न्योचित हुँदैन, उनले भने, दक्षिण एसियामा नेपालको बैंकिङ क्षेत्र सबल छ। परिस्थितिका कारण बैंकिङ क्षेत्रमा केही असर परेका बेलामा गलत हल्ला फैलाएर बैंकिङ क्षेत्रमाथि प्रहार गर्नु कत्तिको उपयुक्त हुन्छ ? उनले प्रश्न गरे। यस्तो हल्ला चिर्न मिडिया र सरकारले पनि महत्त्वपूर्ण भूमिका खेल्नुपर्ने उनको भनाइ छ। बैंकिङ संवेदनशील क्षेत्र रहेको हुँदा कसैले पनि व्यक्तिलक्षित भई सिस्टममाथि प्रहार गर्न हुँदैन। गुणाकर भट्ट, कार्यकारी निर्देशक, नेपाल राष्ट्र बैंक उनले देशको अर्थतन्त्रलाई सहयोग गर्ने बैंकिङ क्षेत्रलाई प्रहार गर्ने व्यक्तिलाई कारबाही गर्नुपर्ने बताए। अर्थतन्त्रका इन्डिकेटर तब राम्रो हुन्छ जब सबै क्षेत्रको मनोबल बढ्छ, उनले भने, केही व्यक्तिको बैंक डुब्न लागेर भनेर हल्ला गर्दा सर्वसाधारणले बैंकबाट निक्षेप निकालेको अवस्था छ। यस्ता हल्लाले समग्र क्षेत्रको मनोबल गिराउने काम भएको छ। नेपाल राष्ट्र बैंकका कार्यकारी निर्देशक गुणाकर भट्ट बैंकिङ संवेदनशील क्षेत्र रहेको हुँदा कसैले पनि व्यक्ति लक्षित भई सिस्टममाथि प्रहार गर्न नहुने धारणा राख्छन्। अर्थतन्त्रको चारमध्ये बैंकिङ क्षेत्र एक हो। त्यसकारण बैंकिङ क्षेत्रममा समस्या आए त्यसले सम्रग अर्थतन्त्र नकारात्मक प्रभाव देखिने उनको भनाइ छ।"
माओवादी केन्द्रको स्थायी कमिटी बैठकमा प्रचण्डले सम्बोधन गर्ने,काठमाडौं : नेकपा माओवादी केन्द्रको स्थायी कमिटी बैठक बस्दैछ। बिहान ११ बजेदेखि पार्टी केन्द्रीय कार्यालय पेरिसडाँडामा बैठक सुरू हुनेछ। बैठकमा माओवादी केन्द्रका अध्यक्ष तथा प्रधानमन्त्री पुष्पकमल दाहाल 'प्रचण्ड' ले सम्बोधन गर्ने कार्यक्रम छ। बैठकमा माओवादी रुपान्तरण विशेष अभियानमा राम्रो काम गर्नेहरूको नामको टुंगो लगाइने र तोकिएको जिम्मेवारी पूरा नगर्नेहरूलाई कारबाहीका लागि सिफारिस गर्ने माओवादी केन्द्रले जनाएको छ। माओवादी केन्द्रले अभियानमा खटिएका नेता तथा कार्यकर्ताहरूलाई कामको आधारमा तीन समूहमा विभाजन गरेको छ।
आजदेखि ५७ लाख बालबालिकालाई दादुराविरुद्धको खोप लगाइँदै,"काठमाडौं : सरकारले आजदेखि दादुरारुवेलाको विरुद्धको खोप अभियान सञ्चालन गरेको छ । दादुरा रुवेलाको सङ्क्रमणको जोखिमलाई मध्यनजर गर्दै आजदेखि अगामी चैत ७ गतेसम्म खोप अभियान जारी रहने छ । खोप भारतसँग सीमा जोडिएका दादुरारुवेलाको अति सङ्क्रमित २१ जिल्ला तथा काठमाडौँ उपत्यकाका तीन जिल्ला गरी २४ जिल्लामा नौ महिनादेखि १५ वर्षमुनिका सबै बालबालिकालाई खोप लगाइने छ । यस्तै ५१ जिल्लाका नौ महिनादेखि पाँच वर्षसम्मका बालबालिकालाई पनि खोप लगाइने छ । खोप बिहान १० बजदेखि दिउँसो ४ बजेसम्म बालबालिकालाई विद्यालय तथा खोप केन्द्रमा खोप लगाइने छ । स्वास्थ्य सेवा विभाग, बाल स्वास्थ्य तथा खोप शाखाका प्रमुख डा अभियान गौतमका अनुसार नौ महिनादेखि पाँच वर्षमुनिका २१ लाख ३० हजार ६८३ बालबालिका र पाँच वर्षदेखि १५ वर्षमुनिका ३६ लाख १२ हजार ३१० बालबालिका गरी कूल ५७ लाख ४२ हजार ९९३ बालबालिकालाई खोप लगाइने छ । खोप अभियानका लागि देशभरि ४८ हजार ७९८ खोप केन्द्र रहेका छन । यस्तै ४९ हजार ९३७ जना स्वास्थ्यकर्मी र ५९ हजार ९०६ जना स्वयम्सेवक परिचालन गरिने छ । उनले खोप सुरक्षित र प्रभावकारी रहेकाले सबैले आआफ्नो बालबालिकालाई खोप लगाउन भन्दै उनले खोपले ८५ प्रतिशतलाई दादुरा रुवेला रोगसँग लड्ने क्षमता विकास गर्ने बताए। उनले खोप लगाएपछि बच्चालाई ज्वरो आउने, रुघाखोकी आउनेजस्ता समस्या देखिए पनि आत्तिनुपर्ने अवस्था नरहेको बताए। उनले खोप लगाएपछि बच्चामा समस्या हुने भएको जिल्लास्तरमा आकस्मिक उपचारको टोली गठन गरिएको बताए। सात रोगविरुद्धको खोप पनि खोप अभियानकै क्रममा नियमित छुटेका खोप पनि बालबालिकालाई लगाइने उनको भनाइ रहेको छ । खोप अभियानमा सात वटा रोगविरुद्धको खोप पनि सँगै सञ्चालन हुनेछन् । खोप शाखाका प्रमुख डा गौतमले हेपाटाइटिस बी, धनुष्टाङ्कार, इन्फ्युन्जा, लहरेखोकी, भ्यागुते रोग, निमोनिया र पोलियोविरुद्धको खोप पनि सञ्चालन हुने बताए। ती खोप लगाउन छुटेका नौ महिनादेखि पाँच वर्षमुनिका बालबालिकालाई लगाइने उनले बताए। सरकारले सन् २०१८ मा दादुरा रुवेलालाई नियन्त्रण गरे पनि निवारण गर्न सकेको छैन । सन् २०२६ सम्म दादुरा रुवेला निवारण गर्ने लक्ष्यका यसपटक सरकारले खोप अभियान सञ्चालन गर्न थालेको हो । रासस"
बेपत्ताहरूले नपाएको न्याय,"बेपत्ता तथा सत्य निरुपण आयोगसम्बन्धी ऐन गम्भीर प्रकृतिका मानवअधिकारका उल्लंघनकारीलाई दण्डित गर्ने विषयमा स्पष्ट छैनन्। अन्तर्राष्ट्रिय फौजदारी कानुनको सिद्धान्तले मानवअधिकारका उल्लंघन तथा मानवताविरुद्धका अपराधका अपराधीलाई फौजदारी कानुनअन्तर्गत दण्डित गर्नु भन्छ। निःसन्देह यस्ता अपराधले अभियोजन र सजायको दायित्व बहन गराउँछ। यसलाई अन्तर्राष्ट्रिय सैनिक न्यायाधिकरणको नुरेम्बर्ग बडापत्रमा, त्यसपछि पूर्वयुगोस्लाभका लागि अन्तर्राष्ट्रिय न्यायाधिकरण, रुवान्डाका लागि अन्तर्राष्ट्रिय न्यायाधिकरण र अन्तर्राष्ट्रिय फौजदारी अदालतका विधानमा संहिताबद्ध गरिएका थिए र छन्। मानवीय कानुनका सिद्धान्त सशस्त्र द्वन्द्वका समयमा लागू हुन्छन् भने मानवताविरुद्धको अपराधचाहिँ शान्तिका स्थितिमा पनि घटित हुन सक्छ। मानवताविरूद्धको अपराधहरूको परिभाषाले सशस्त्र द्वन्द्वसँगको सम्बन्ध माग गर्दैन। नुरेम्बर्ग बडापत्रमामा गरिएको मानवताविरुद्धको अपराधको संहिताकरणले यी अपराधलाई युद्धपूर्व वा युद्धकालमा गैरसैनिक समुदायउपर गरिएका ज्यान, उच्छेदन, दासता, निष्कासन र अन्य अमानवीय कार्य भनेर परिभाषित गरेको छ। जेनेभा महासन्धिहरूको व्यापक उल्लंघनलाई अभियोजन र सजाय गर्ने दायित्व १९४९ का जेनेभा महासन्धिहरू र पछि आएको पहिलो अतिरिक्त सन्धिपत्रमा संरक्षित थिए। जेनेभा महासन्धिहरूले त्यस्ता व्यापक उल्लंघनको कार्य गर्ने वा गर्न आदेश गर्ने व्यक्तिलाई प्रभावकारी दण्डात्मक सजाय दिन आवश्यक कानुन लागू गर्न भनेको छ। मनसाय राखी गरिएको हत्या, यातना वा जीववैज्ञानिक प्रयोग परीक्षण लगायतका दुव्र्यवहार, स्वास्थ्य वा शरीरमा ठूलो सकस वा चोटपटक पार्ने, व्यक्तिको गैरकानुनी निष्कासन वा स्थानान्तरण वा गैरकानुनी छेकथुन, स्वच्छ र नियमित पुर्पक्षको अधिकारको इन्कारी र बन्धक बनाउने जस्ता संरक्षित व्यक्तिउपरका अपराध दण्डनीय छन्। मानवअधिकार कानुनमा, फौजदारी कानुनको एउटा ठूलो हिस्सा मानवअधिकार उल्लंघनका अपराधहरूलाई फौजदारी न्याय प्रणालीभित्रबाट सम्बोधन गरिनुपर्ने राज्यको दायित्व स्थापित छ। खास प्रकारका गम्भीर उल्लंघनविरुद्ध अभियोजन र सजाय हुनुपर्ने तथा गर्न सकिने अधिकारहरूका सम्बन्धमा विकसित सिद्धान्त र अभ्यासले फौजदारी कानुनको दायरालाई फराकिलो पारेको छ। दण्डहीनताविरुद्ध अन्तर्राष्ट्रिय मानवअधिकार निकायका प्रयासहरूले अन्तर्राष्ट्रिय फौजदारी न्याय प्रणालीको विकास र फैलावटलाई सार्थक बनाएका छन्। तर, यस्ता गम्भीर प्रकृतिका दण्डित गर्ने पर्ने अपराधलाई अपराधीकरण गर्न नेपालको न्याय प्रणाली चुकेको छ। यस कारण बेपत्ता तथा सत्य निरुपण आयोगप्रति भरोसा छैन। न्यायलाई अवमूल्यांकन गर्ने मनोविज्ञानबाट आयोग बनेका छन्। क्षमादान शब्द दण्डहीनताविरुद्धको अयिानमा दुर्भाग्य हो। पीडितले न्याय पाए र गम्भीर उल्लंघनका अपराधीले दण्डसजाय पए भने मानवअधिकारको संरक्षण, शान्ति तथा लोकतन्त्रका प्रयास सार्थक हुन्छन्। तर, पहिचान भइसकेका अपराधीले क्षमादान नपाउन भनेर नै अन्तर्राष्ट्रिय मानवअधिकार अंगहरूले यसको तीव्र भत्र्सना गरेका छन्। संयुक्त राष्ट्रसंघीय मानवअधिकार समितिको साधारण टिप्पणीमा क्षमादानहरू सामान्यतया यातना निषेध (धारा ७) संग असंगत छ र नागरिक तथा राजनीतिक अधिकारसम्बन्धी अन्तर्राष्ट्रिय अनुबन्धको उपचारको अधिकार (धारा २ को ३) सँग असंगत छ भन्ने उल्लेख गरेको छ। नेपालको बेपत्ता तथा सत्य आयोग ऐनमा अभियोजन र सजाय गर्ने राज्यको दायित्वमा विरोधाभाष छ। अभियोजनलाई नियमित फौजदारी न्याय प्रणाली बाहिर राखिएको छ। नेपाल सरकारले सशस्त्र द्वन्द्वका क्रममा दोषी देखिएका पीडकउपर आयोगको सिफारिस आधारमा मुद्दा दायर गरी कारबाही किनारा गर्न विशेष अदालत गठन गर्नेछ भन्ने प्रावधानले बृहत् कानुनी राज्य र फौजदारी न्यायको मर्मलाई हत्या गरेको छ। फौजदारी कानुनले पीडितलाई क्षतिपूर्ति दिने कुरासँग सम्बन्ध राख्दैन। यता, द्वन्द्वोत्तर समाज लोकतन्त्रतर्फ उन्मुखीकरणका सन्दर्भमा राज्यले गम्भीर उल्लंघनका दोषीहरूमाथि अभियोजन त्याग्ने सम्झौता गर्न सक्छ। नेपालमा यस्तै हुँदै छ। मुलुकभित्र मानवअधिकारका हननकर्तालाई कानुनी कारबाही चलाउने सवालमा गम्भीर राजनीतीकरण भएको छ। नेपालमा विगत दशकदेखि मानवअधिकार हनन गर्नेलाई राज्यले अभयदान दिँदै आएको छ। यही नै दण्डहीनताको कडी हो। पहिचान गरिएका दोषीहरूलाई राजनीतिक सहमतिबाट फौजदारी दण्डभारबाट विमुख गरिँदै छ। राजनीतिक तहबाटै अभियोजन चलाउन असम्भव भनेर अन्तिम निर्णय गर्न दलहरू तयार छन्। आयोगहरूले अभियोजन चलाउन र सजाय दिलाउन नसक्ने निश्चित छ। किनभने यस सम्बन्धमा प्रष्ट र बलियो व्यवस्था ऐनमा छैन। खाली ऐन एउटा चोख्याउने संयन्त्र र जबरजस्त छारो टार्ने गरिएको प्रयास मात्र हो। आयोगहरूका अन्तर्राष्ट्रिय अभ्यासले पनि चोख्याउने संयन्त्रभन्दा बढी केही गरेको देखिँदैन। हाम्रा आयोगहरू सत्यका बाहक भए पनि न्यायका बाधक हुनेमा शंका छैन। धेरै मुलुकमा सत्य खोज्ने प्रयास भए। तर, त्यस्ता सत्यका आधारमा दोषीमाथि छानबिन गरी कारबाही र सजाय हुन नसक्ने तर्कहरू पेस गरिएका उदाहरणहरू छन्। अर्जेन्टिना, पेरू र इन्डोनेसियालगायत मुलुकमा दमन गर्ने सेनाका उच्चअधिकारीलाई सजाय वा कुनै कारबाही भएन। बरु राष्ट्र बचाउने सिलसिलामा भएका कार्य हुन् भन्ने तर्कका बलले दोषीले आपराधिक दायित्वबाट उन्मुक्ति पाए। यसरी नागरिकको गम्भीर मानवअधिकार उल्लंघन भएका संसारका धेरै दृष्टान्तमा न्यायको अपेक्षा मरेर गएको छ। र, अपराधीहरू विजेताका रूपमा बाँचिरहेका छन्। सम्भवतः सबैभन्दा चाखलाग्दो सत्य आयोगको रंगभेदका वर्षहरू पछि दक्षिण अफ्रिकामा प्रस्ताव गरिएको थियो। दुर्भाग्य, दक्षिण अफ्रिकामा राजनीतिक उद्देश्य प्राप्त गर्न गरिएका हत्या, हिंसा र बलात्कारका सम्बन्धमा सत्य बोली दिएबापत अपराधीले आममाफी पाए। आममाफी नपाउनेलाई कुनै पनि कारबाही भएन। राम्रो भनिएको योे आयोगले पनि गम्भीर घटनाहरूलाई प्रकाशमा ल्याउन सकेन। दक्षिण अफ्रिकाको क्वा जुलु नटाल क्षेत्रमा भएका बलात्कार र अन्तर समुदायबीचका हिंसाबारे सत्य आयोग बोलेन। अपेक्षा जे भए पनि हुँदै भए नेपालमा दक्षिण अफ्रिका जस्तो हुने हो। विगतका मानवअधिकार उल्लंघनकारीलाई अभियोजन नचलाउँदा दण्डहीनताको संस्कृतिले निरन्तरता पायो। लोकतन्त्र र शान्तिप्रतिको जनविश्वास कम भयो। वास्तवमा यहाँ लोकतन्त्र र शान्तिबीच तनाव छन्। यो तनावबीच हाम्रो न्यायप्रतिको अपेक्षा यथार्थमा परिणत हुन्छ कि हुँदैन ? यो नै अहिले महत्वपूर्ण रूपमा न्याय, अभियोजन र दण्डहीनताबीच अन्तरसम्बन्धित हुँदै परस्परमा एकले अर्कालाई कज्याएको सबाल हो। न्यायपूर्ण र लोकतान्त्रीक समाज निर्माणमा नेपाली नागरिक चासो भनेको अभियोजन चलाउने र दण्डसजाय गर्ने हो। र, यसले हामीलाई अनिवार्य रूपमा फौजदारी कानुनको क्षेत्रक्षेत्राधिकारमा लैजान्छ। यातना र क्रूर, अमानवीय वा अपमानजनक व्यवहार वा सजाय, गैरकानुनी हत्या, बलपूर्वकको बेपत्ता लगाएतका कार्यका कर्ता (परोक्षकर्ता वा मतियार) पीडकलाई अभियोजनसजाय गनै पर्छ। निःसन्देह, यो राज्यको दायित्वको उद्देश्य नागरिकको अधिकारको संरक्षणसम्बद्र्धन गर्ने र कानुनी राज्यलाई साकार पार्ने हो। बेपत्ता तथा सत्य आयोगले केही राहत, परिपूरण, सत्यतथ्यको पहिचान, पीडितको प्रमाणीकरण, पीडकको पहिचान लगायतमा केही पक्षमा योगदान पुयाउने पक्का हो। तर, यो न्याय होइन न्याय पार्न अभियोजनदण्डसजाय नै चाहिन्छ। एक हातमा तराजु बोकेको आँखामा पट्टी बाँधेको न्यायको प्रतीकले अभियोजन र दण्ड सजाय नै भन्छ।"
"प्रतिनिधिसभा बैठक बस्दै,यस्तो छ कार्यसूची",काठमाडौं : संघीय संसद्अन्तरगत प्रतिनिधिसभा बैठक बस्दैछ। बैठकमा सभामुख देवराज घिमिरेले राजनीतिक दलसम्बन्धी दोस्रो (संशोधन) २०८० लाई प्रस्तुत गर्न अनुमति माग्ने प्रस्तावमाथि प्राप्त विरोधको सूचनालाई निर्णयार्थ प्रस्तुत गर्ने कार्यसूची रहेको छ। यसैगरी बैठकमा उपप्रधानमन्त्री एवं गृहमन्त्री एवं गृहमन्त्री नारायणकाजी श्रेष्ठले राजनीतिक दलसम्बन्धी (दोस्रो संशोधन) विधेयक २०८० प्रस्तुत गर्ने कार्यसूची रहेको संघीय संसदका महासचिव पद्मराज पाण्डेले जानकारी दिए।
दुर्गममा अब पोषणयुक्त चामल,"सुर्खेत : कर्णालीको दुर्गम क्षेत्रका नागरिकले अब पोषिलो चामल (पौष्टिक तत्व मिसाएर स्तरोन्नति गरिएको चामल) पाउने भएका छन्। चाडबाडका बेलामा समेत चामल नपाउने समस्या बेहोर्दै आएका दुर्गमका नागरिकलाई अब पौष्टिक तत्व मिलाएर स्तरोन्नति गरिएको पोषिलो चामल उपलब्ध गराउन लागिएको हो। खाद्य व्यवस्था तथा व्यापार कम्पनीले कर्णालीका ५ जिल्लामा पोषिलो चामल वितरण थालिएको जनाएको छ। यहाँका हुम्ला, डोल्पा, जुम्ला, मुगु र कालीकोटमा यो चामल वितरण हुनेछ। यी जिल्लाले वर्षौंदेखि खाद्य संकट भोग्दै आएका छन्। खाद्यान्नको अभाव झेल्दै आएका यी जिल्लामा कम्पनीले अनुदानमा चामल ढुवानी गरेर बिक्री तथा वितरण गर्दै आएको छ। तर, ती जिल्लाहरूमा पौष्टिक तत्वको अभावमा कुपोषणको समस्या बल्झिएपछि त्यसलाई न्यूनीकरण गर्न पोषिलो चामल उत्पादन गरेर वितरण सुरु गरिएको कम्पनीले जनाएको छ। कुपोषणको समस्यालाई न्यूनीकरण गर्न पहिलो चरणमा ५ जिल्लाका लागि ६ सय क्विन्टल पोषिलो चामल वितरण गर्न लागिएको खाद्य व्यवस्था तथा व्यापार कम्पनीका विभागीय प्रमुख भीम थापाले जानकारी दिए। उनका अनुसार विश्व खाद्य कार्यक्रमको प्राविधिक र आर्थिक सहयोगमा पौष्टिक तत्व स्तरोन्नति गरिएको चामल उत्पादन गरिएको हो। बर्दियाको राजापुरमा पौष्टिक तत्व मिलाइएको चामल उत्पादन सुरु भएको छ। चामलमा पौष्टिक तत्व मिलाउनका लागि मेसिन जडान गरेका छौं। भिटामिन र खनिजको मिश्रणलाई चामलको पिठोमा मिलाएपछि मेसिनबाट चामलजस्तै आकार र रङ हुने गरी उत्पादन हुन्छ। यही चामल दुर्गमका बासिन्दालाई उपलब्ध गराउने छौं, विभागीय प्रमुख थापाले भने। यो चामलको प्रयोगले दुर्गममा कुपोषणका कारण हुने बाल मृत्युदरलाई कम गर्न सहयोग पुग्ने जनाइएको छ। यस्तै गर्भवती, वृद्धवृद्धा र बालबालिकाका लागि यो चामल बढी उपयोगी हुनेछ। खाद्य कम्पनीका अनुसार २०७४ मा यो चामलको बाजुरामा परीक्षण भइसकेको छ। स्थानीयले यो चामललाई रुचाएको र सकारात्मक प्रभाव देखिएपछि कर्णालीका ५ जिल्लामा पनि वितरण गर्न थालिएको थापाले बताए। स्तरोन्नति गरिएको पोषिलो चामलमा आइरन, जिंक, भिटामिन ए, फोलिक एसिड, भिटामिन बी१२, थायमिन, नियासिन र पाइरिडक्सिनलगायतका पौष्टिक तत्व मिसाइएको छ। पहिलो चरणमा सन् २०२४ को अक्टोबरसम्म ७ हजार मेट्रिकटन पोषिलो चामल वितरण गर्ने लक्ष्य कम्पनीको छ। दोस्रो चरणमा कर्णालीका अन्य जिल्लामासमेत यो चामल वितरण गर्ने योजना कम्पनीको छ। कर्णालीका दुर्गम जिल्लामा यो चामल सहज र समयमै उपलब्ध गराउनका लागि ढुवानी र वितरणलाई प्रभावकारी बनाइने कम्पनीले जनाएको छ। कम्पनीका अनुसार पोषिलो चामल र यसअघि वितरण हुँदै आएको चामलको मूल्यमा धेरै अन्तर छैन। यसकारण पनि स्थानीयले सहज रूपमा यो चामलको उपभोग गर्ने र यसले कुपोषण घटनाउन सहयोग पुग्ने कम्पनीको दाबी छ। पोषण तत्वको कमीका कारण कर्णालीका बालबालिकामा पुड्कोपन, ख्याउटेपन, रक्तअल्पता र शरीरमा रोगसँग लड्ने प्रतिरक्षा शक्तिको अभावजस्ता समस्या देखिएका छन्। दुर्गममा रहेको कुपोषणको यही समस्या समाधानका लागि सरकारले पोषिलो चामल बजारमा पठाउने तयारी गरेको विभागीय प्रमुख थापा बताउँछन्। पोषिलो चामलको उपभोगले दुर्गम जिल्लाहरूमा देखिएको कुपोषणको समस्या न्यूनीकरण हुने कर्णाली प्रदेश योजना आयोगको विश्वास छ। आयोगका उपाध्यक्ष योगन्द्रबहादुर शाहीले पोषिलो चामलसँगै कर्णालीमै उत्पादन हुने रैथाने बालीको महत्वलाई पनि बुझाउनुपर्ने बताए। स्थानीय स्तरमा उत्पादन हुने र धेरै पौष्टिक तत्व पाइने चिनो, कागुनो, उवा, फापर, मार्से तथा मार्सी चामललगायतका खाद्यान्नको प्रयोग बढाउन सकेमा कुपोषणको समस्या कम गर्न सकिने बताए।"
माओवादी केन्द्रको स्थायी समितिको बैठक दिउँसो ३ बजेलाई सर्यो,"काठमाडौं : आइतबार बिहान ११ बजे बस्ने भनिएको माओवादी केन्द्रको स्थायी समितिको बैठक दिउँसो ३ बजेलाई सरेको छ। उक्त बैठक दिउँसो ३ बजे पार्टी केन्द्रीय कार्यालय पेरिसडाँडामा बैठक बस्ने जनाइएको छ। यसअघि पनि शुक्रबार नै बस्ने भनिएको बैठक स्थगित भएको थियो। त्यस्तै बिहीबार बसेको बैठकमा १० प्रदेशका इन्चार्जहरूले अभियानको समीक्षात्मक रिपोर्ट प्रस्तुत गरेका थिए । आजको बैठकमा कार्यविभाजन,रूपान्तरण अभियानको मूल्याङ्कन, आगामी अभियानको तयारी लगायतका विषयमा छलफल गर्ने एजेन्डा रहेको छ ।"
प्रतिनिधिसभा बैठक सुरू,काठमाडौं : संघीय संसद्अन्तरगत प्रतिनिधिसभा बैठक सुरू भएको छ। बैठकमा सभामुख देवराज घिमिरेले राजनीतिक दलसम्बन्धी दोस्रो (संशोधन) २०८० लाई प्रस्तुत गर्न अनुमति माग्ने प्रस्तावमाथि प्राप्त विरोधको सूचनालाई निर्णयार्थ प्रस्तुत गर्ने कार्यसूची रहेको छ। यसैगरी बैठकमा उपप्रधानमन्त्री एवं गृहमन्त्री एवं गृहमन्त्री नारायणकाजी श्रेष्ठले राजनीतिक दलसम्बन्धी (दोस्रो संशोधन) विधेयक २०८० प्रस्तुत गर्ने कार्यसूची रहेको संघीय संसदका महासचिव पद्मराज पाण्डेले जानकारी दिए।
कारको ठक्करबाट पैदलयात्रीको मृत्यु,विराटनगर : मोरङको पथरीशनिश्चरेमा कारको ठक्करबाट शनिबार राति पैदलयात्री पुरुषको मृत्यु भएको छ। पूर्वलोकमार्गअन्तर्गत पथरीशनिश्चरे नगरपालिका२ जय चोकमा प्रदेश १०१००१ च ७९६४ नम्बरको कारले राति ९ बजेतिर ठक्कर दिँदा दुर्घटना भएको हो। दुर्घटनामा पथरीशनिश्चरे१० का ४३ वर्षीय सन्तोष लिम्बूको मृत्यु भएको इलाका प्रहरी कार्यालय पथरीका डीएसपी गणेश श्रेष्ठले जानकारी दिए। उनका अनुसार पश्चिमबाट पूर्वतर्फ जाँदै गरेको कारको ठक्करबाट लिम्बू गम्भीर घाइते भएका थिए। उपचारका लागि उर्लाबारीको मदन भण्डारी अस्पताल एवं ट्रमा सेन्टर पुयाउनसाथ चिकित्सकले मृत घोषित गरेको श्रेष्ठको भनाइ छ। उनका अनुसार कार र चालक झापाको दमक नगरपालिका५ का ४२ वर्षीय घनश्याम रिजाललाई नियन्त्रणमा लिएर घटनाको अनुसन्धान सुरु गरिएको छ। कारको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
अध्ययन बिनाको विकास नगरौं,"नेपाल भूकम्प, बाढीपहिरो, डुबानजस्ता विपद्का हिसाबले उच्च जोखिममा रहेको देश हो। भूकम्पका हिसाबले जोखिम नभएको कुनै भूभाग नै छैन। तराईमा बाढी र डुबानको समस्या छ। पहाड र हिमालमा बाढी, पहिरोजस्ता विपद्को जोखिम उच्च छ। हामी बहुप्रकोपका हिसाबले जोखिममा छौं। कतिपय सिजन अनुसारका विपद् छन्। भूकम्पका हिसाबले हामी सधैं नै जोखिममा छौं। यी विपद् न्यूनीकरणका लागि सरकारले केही कामहरू गर्नै पर्ने अवस्था छ। पछिल्लो समय मुलुकभर नै सडक सञ्जाल विस्तारलाई सबैले प्राथमिकता दिएका छन्। तर, त्यसका लागि आवश्यक पूर्ण इन्जिनियरिङ छैन। हरेक विकास आयोजनाको वातावरणीय प्रभाव मूल्यांकन गर्न जरुरी हुन्छ। तर, त्यसलाई महत्व नदिएको जस्तो अवस्था छ। प्राविधिकको पूर्ण अध्यायनबिनाको जथाभावी हुने विकासले विपद्को थप जोखिम बढाएको छ। यसो नगरौं। पहाड र पानीको व्यवस्थापनबिनाको विकासले ठूलो विनास निम्त्याइरहेको छ। २०७२ को भूकम्पले मुलुकमा ठूलो क्षति भयो। गत कात्तिक १७ गते जाजरकोट केन्द्र बनाएर गएको भूकम्पले पनि जाजरकोट र रुकुमपश्चिमसहितका धेरै जिल्लामा क्षति पुर्यायो। त्यसबाट हामीले पाठ सिक्नुपर्छ। हाम्रा पुराना संरचनाहरू भूकम्पले धान्ने खालका छैनन्। त्यसैले पुराना भौतिक संरचनालाई रेक्टोफिटिङ गर्ने र नयाँ बन्ने भौतिक संरचनाहरू भूकम्प प्रतिरोधी र मापदण्डको पूर्ण पालना गरेर मात्र निर्माण गर्नुपर्छ। त्यससँगै भूकम्प आउँदा के सावधानी अपनाउने, बाढी, पहिरोबाट जोगिन के गर्ने ? अन्य विपद्बाट कसरी सुरक्षित हुने भन्ने विषयमा जनचेतनाका कार्यक्रमहरू सञ्चालन गर्नु आवश्यक छ। विपद्बाट हुने क्षति कम गर्नका लागि सरकारले पूर्वसूचना प्रणालीको विकास गर्न जरुरी छ। (डा देवकोटा भूगर्भ तथा विपद् व्यवस्थापन विज्ञ हुन्।)"
भयावह बन्दै छ प्लास्टिक,"चितवन : नेपालमा प्लास्टिकजन्य सामग्रीको प्रयोग ह्वात्तै बढेको छ। भन्सार विभागको तथ्यांकअनुसार नेपालले झन्डै ३ लाख ८० हजार टन प्लास्टिक र प्लास्टिकका सामान आयात गरेको छ। नेपालमा वार्षिक २०७ किलो टन वातावरणमा प्लास्टिक चुहावट हुने अनुमान गरिएको छ। जुन कुल वार्षिक प्लास्टिक खपतको करिब ९ प्रतिशत हो। नेपालमा वार्षिक करिब ६ अर्ब ६ करोड एकल प्रयोग हुने प्लास्टिक झोला खपत गरिन्छ। वार्षिक २० हजार मेट्रिकटन आयात हुन्छ। त्योमध्ये ६ सय मेट्रिकटन काठमाडौंंमा खपत हुने गरेको छ। नेपालमा मासिक चार सय मेट्रिकटन प्लास्टिकजन्य फोहोर उत्पादन हुन्छ। नेपालमा बर्सेनि करिब २८ हजार टन बराबरको एकचोटि प्रयोग हुने प्लास्टिक झोला प्रयोग हुन्छ। २०६६ सालमा करिब चार लाख टन प्लास्टिक आयात भएको थियो। त्यसको १० वर्षपछि दोब्बर भयो। प्लास्टिकको बढ्दो प्रयोगसँगै व्यवस्थापन जटिल बन्दै गएको छ। चुरोटका ठुटा, गुट्का, चकलेट, बिस्कुट, चाउचाउका खोलजस्ता प्लास्टिकजन्य फोहोरले बढी समस्या बनाएको छ। प्लास्टिक नष्ट हुन चार सय वर्ष लाग्छ। त्यसैले प्लास्टिकको बढ्दो प्रयोगलाई व्यवस्थित गर्न नेपालका तीन प्रदेशका नौ स्थानीय तहमा परियोजना सुरु गरिएको छ। प्लास्टिकजन्य फोहोर व्यवस्थापनका लागि ग्रिन सिफ्ट परियोजना सुरु गरिएको क्रियसन नेपालका अध्यक्ष आनन्द मिश्रले बताए। युरोपियन युनियनको आर्थिक सहयोगमा चारवर्षे परियोजना सुरु भएको हो। प्लास्टिक भयावह बन्दै गएको छ। हामीपछिका पुस्तालाई के उपहार दिने ? प्लास्टिककै हिमाल, प्लास्टिककै खोला उपहार दिने त होलानि, क्रियसन नेपालका अध्यक्ष मिश्रले भने, प्लास्टिकले देश खाइरहेको छ। त्यसैले हामीले झक्झकाउन खोजेका हौं। नीति निर्माणदेखि कलिलो उमेरमै सचेत बनाउन थालेका हौं। नीति निर्माण तह नै उदासीन हुँदा व्यवस्थापनमा कठिनाइ भएको विज्ञको अनुभव छ। तीनै तहको सरकारसँग समन्वय गरेर काम गर्न लागिएको उनले बताए। परियोजनाको भरतपुरमा आयोजित कार्यक्रममा बागमती प्रदेशका वन तथा वातावरणमन्त्री मसिना खड्काले उद्घाटन गरेकी हुन्। थाहै नहुने गरी प्लास्टिकका फोहोर बढेको छ। हरेक वर्ष चुनौती बढ्दै गएको छ, उद्घाटनपछि मन्त्री खड्काले भनिन्, जरैबाट नलागेसम्म केही हुँदैन। नीति निर्माण गरेर अघि बढ्नेमा प्रदेश सरकार सहकार्य गर्न तयार छ। संकलन र प्रशोधनका लागि परियोजना केन्द्रित छ। युरोपियन युनियनको सहयोगमा बागमतीको भरतपुर र ललितपुर महानगरपालिका र इच्छाकामना गाउँपालिका, मधेसको जनकपुर, बर्दिबास र खडकमा परियोजना सञ्चालन हुनेछ। त्यस्तै, लुम्बिनी प्रदेशको नेपालगन्ज, कोहलपुर र तिलोत्तमामा ग्रिन सिफ्ट परियोजनाको सञ्चालन हुने भएको छ। क्रियसनसहित रेस्टलेस डेभलपमेन्ट र युथ इनोभेसन ल्याब परियोजनामा सहभागी छन्। परियोजना अवधिमा ११ हजार विद्यार्थी र युवा समेटिनेछन्। प्लास्टिकलाई निषेध गर्न कठिनाइ भएपछि परियोजनाले पुनःप्रयोग र पुनःप्रशोधनमा जोड दिएको छ। समुदाय, विद्यालयसहित तीनै तहका सरकारलाई नीति निर्माणमा झकझकाउन खोजिएको परियोजना वातावरण अधिकृत प्रकृति कोइरालाले बताइन्। परियोजनाले सरसफाइकर्मीको प्रोत्साहनमा पनि जोड दिएको छ। इको क्लब, बाल क्लबमार्फत हामी अभियान नयाँ पुस्ताबाटै सुरु गर्छौं, उनले भनिन्, प्लास्टिकजन्य फोहोरको व्यवस्थापन र अध्ययन गरेर नीति निर्माणमा टेवा पुग्छ। उनका अनुसार हरेक पालिकामा विज्ञ तयार हुन्छन्। ३६ वटा विद्यालयमा सचेतनाको कार्यक्रम हुनेछ। युरोपेली संघको प्रतिनिधि मण्डलको सहकारिता उपप्रमुख इलोइसा अस्टुडिलोले प्लास्टिक फोहोरको परिक्रमा प्रवद्र्धन गर्न परियोजना प्रभावकारी हुने बताइन्। युवा र विद्यार्थीको माध्यम नै प्रभावकारी हो, उनले भनिन्, प्लास्टिक जति देख्दा समस्या हो, त्योभन्दा बढी विकराल छ। त्यसका लागि समुदाय अग्रसर बनाउन सके विश्व जोगाउन सक्छौं।"
माओवादी केन्द्रको स्थायी समिति बैठक बस्दै,"काठमाडौं : माओवादी केन्द्रको स्थायी समितिको बैठक आज बस्ने भएको छ। आइतबार बिहान ११ बजे पार्टी केन्द्रीय कार्यालय पेरिसडाँडामा बैठक बस्न लागिएको हो। यसअघि शुक्रबार नै बस्ने भनिएको बैठक स्थगित भएको थियो। त्यस्तै बिहीबार बसेको बैठकमा १० प्रदेशका इन्चार्जहरूले अभियानको समीक्षात्मक रिपोर्ट प्रस्तुत गरेका थिए । आजको बैठकमा कार्यविभाजन,रूपान्तरण अभियानको मूल्याङ्कन, आगामी अभियानको तयारी लगायतका विषयमा छलफल गर्ने एजेन्डा रहेको छ ।"
प्यालेस्टाइनलाई हराउँदै नेपाल बन्यो समुह विजेता,"साउदी : वाफ महिला च्याम्पियनसिप अन्तर्गत समूह चरणको तेस्रो खेलमा नेपालले प्यालेस्टाइनलाई ४० गोलको अन्तरले जितेको छ । २४ फरवरि २०२३ साउदीको जेद्दा शहरमा भएको खेलमा सावित्रा भण्डारी(साम्बा)ले ४१ औं मिनेटमा गोल गर्दै नेपाललाई पहिलो अग्रता दिलाएकी थिइन्। दोस्रो हाफको खेलमा नेपालले प्यालेस्टाइनलाई दवाबमा राख्दै थप ३ गोल गरेको थियो । खेलको ५९ औ मिनेटमा दोस्रो गोल ,तेस्रो गोल ७८औं मिनेटमा भने चौथो गोल ९६औं मिनेटमा गरेको थियो। जसका लागि साबित्रा भण्डारी (साम्बा) ले २ गोल तथा रेखा पौडेल ,गीता राणाले ११ गोल गरेका थिए । नेपाल यो जितसँगै वाफ च्याम्पियनशिपको सेमिफाइनलमा पुगेको छ। यसअघि पनि नेपालले सुरुवाती खेलमा सिरयालाई ४१ र ईराकलाई ५० को अन्तरले पराजित गरेको थियो। नेपालको समूहमा इराक, सिरिया र प्यालेस्टाइन रहेका थिए। यो खेलसंगै नेपाल समुह विजेता बनेको छ भने आगामी दिनमा हुने सेमिफाइनलको लागि समुह ए को उपबिजेता लेवलानसंग खेल्ने छ ।"
"राजविराज नगरपालिकामा बेथिति : अदालत खोल भन्छ, जनप्रतिनिधि अटेर गर्छन्","राजविराज : कहीँ नभएको जात्रा हाँडीगाउँमा भनेझै हाँडीगाउँमा समेत नभएको जात्रा अहिले राजविराजमा भइरहेको छ। राजविराज नगरपालिकाले आफू अनुकूल काम नगरेको रिसमा प्रमुख प्रशासकीय अधिकृतलाई सरुवाको पत्र थमायो। यसपछि यहाँ रमिता चलिरहेको छ। अनुभवी र योग्य भन्दै काठमाडौं धाएर ६ महिनाअघि ल्याएका प्रमुख प्रशासकीय अधिकृत विष्णुप्रसाद गुरुङलाई कार्यबाहक नगर प्रमुख इसरत परविनले संघीय मामिला तथा सामान्य प्रशासन मन्त्रालय फिर्ता पठाउने पत्र थमाएकी छन्। परविनद्वारा हस्ताक्षरित पत्रमा कार्यपालिकाको माघ १९ गतेको बैठकले प्रमुख प्रशासकीय अधिकृतलाई फिर्ता पठाउने निर्णय भएको भन्दै फागुन १ देखि लागू हुने गरी मन्त्रालयमा फिर्ता पठाइएको बेहोरा उल्लेख छ। फागुन १ गतेदेखि नै वडा अध्यक्षहरूले प्रमुख प्रशासकीय अधिकृतको कार्यकक्ष र उनको निवासमा ताला लगाए। चर्को आलोचना र दबाबपछि निवासको ताला खोलिए पनि कार्यकक्षको तालाबन्दी भएको ११ दिन भइसकेको छ। नियमविपरीत सरुवा गरिएको निर्णयविरुद्ध गुरुङले फागुन १ गते उच्च अदालत जनकपुरमा रिट निवेदन दिएका थिए। उच्च अदालत जनकपुरका न्यायाधीश कोसलचन्द्र सुवेदीको एकल इजलासले मुद्दाको अन्तिम टुंगो नलागेसम्म नगरपालिकाले गरेको निर्णय कार्यान्वयन नगर्न र प्रमुख प्रशासकीय अधिकृत गुरुङलाई कामकाजमा अवरोध नगर्न विपक्षीको नाममा फागुन २ गते नै अल्पकालीन अन्तरिम आदेश जारी गरेको थियो। अल्पकालीन आदेशलाई निरन्तरता दिँदै न्यायाधीश अर्जुन अधिकारी र कृष्णप्रसाद सुवेदीको संयुक्त इजलासले पनि कार्यबाहक प्रमुख परविनसहित विपक्षीहरूको नाममा अर्को आदेश जारी गर्यो। प्रमुख प्रशासकीय अधिकृत गुरुङलाई नियमित कामकाज गर्न, गराउन कुनै बाधा व्यवधान वा अवरोध नगर्नू, नगराउनू भन्दै अदालतबाट फागुन १० गते अन्तरिम आदेश नै जारी भयो। यसका बाबजुद पनि प्रमुख प्रशासकीय अधिकृतको कार्यकक्षमा लगाएको ताला जनप्रतिनिधिले नखोल्दा कार्यालयको कामकाज प्रभावित भएको छ। अदालतको मनसायबमोजिम कार्यपालिका र कार्यालय प्रमुखबीच सहकार्य नहुँदा र कार्यकक्ष नखुल्दा कर्मचारीहरूको तलब, सामाजिक सुरक्षा भत्ता, विकास निर्माण, नक्सा पास, वडा स्तरीय योजना, संघीय सरकारका योजना, अनुदान, लघुउद्यम विकास कार्यक्रम, सुरक्षित आप्रवासन कार्यक्रम, शिक्षा, स्वास्थ्यलगायतका कामहरू प्रभावित भएको कर्मचारीहरू बताउँछन्। नगरपालिकामा कार्यरत चार जना करारका कर्मचारीलाई हटाउने भनेर १८ जना कार्यपालिका सदस्यहरूले प्रमुख प्रशासकीय अधिकृत गुरुङलाई पत्र बुझाएका थिए। त्यसमध्येका केही कर्मचारीको सेवा अवधि थप्न कार्यवाहक नगरप्रमुख परविनले दबाब दिएपछि विवाद बढेको गुरुङ बताउँछन्। प्रक्रिया पूरा नगरी चार जना कर्मचारीलाई हटाउने वा बहुमत सदस्यको हस्ताक्षर विपरीत कार्यवाहक नगर प्रमुखको दबाबमा उनीहरूको अवधि थप्ने भन्ने विषयमा चेपुवामा परेको छु, गुरुङले भने। कर्मचारीहरूलाई हटाउने वा निरन्तरता दिने भन्ने पत्र गुरुङले तयार नगरेपछि दुवै पक्ष रुष्ट भएको र उनलाई नै फिर्ता पठाउने निर्णय गरिएको कर्मचारीहरू बताउँछन्। राजविराज नगरपालिकाकी कार्यवाहक नगरप्रमुख परविनले भने निर्धारित काम नै नगर्ने प्रमुख प्रशासकीय अधिकृतलाई मन्त्रालय पठाउने निर्णय स्थानीय सरकारको अधिकारबमोजिम नै गरेको दाबी गरिन्। गुरुङले प्रशासनिक कामभन्दा पनि राजनीति गर्न थालेकाले नगरपालिकाको कार्यपालिका बैठकले आफ्नो क्षेत्र अधिकारबमोजिम उनलाई मन्त्रालय पठाउने निर्णय गरेको हो, परविनले भनिन्। अदालतको आदेश पालना गर्ने जनप्रतिनिधिले बताए पनि प्रमुख प्रशासकीय अधिकृत गुरुङलाई स्वीकार्न भने तयार देखिँदैनन्। आआफ्नो अडानका कारण नगरपालिकामा कहीँ नभएको जात्रा हाँडीगाउँमा भन्ने उखान चरितार्थ भएको स्थानीय सञ्जीव उपाध्यायले बताए।"
एमालेको आरोप : विवादित मन्त्रीहरूको राजीनामा माग्दा प्रधानमन्त्रीले संसद् छले,"काठमाडौं : नेकपा एमालेले आज पनि प्रतिनिधिसभा बैठकमा अवरोध जनाएको छ। आइतबार प्रतिनिधिसभा बैठक सुरू हुनेवित्तिकै प्रतिपक्षी दल नेकपा एमालेका सांसदहरूले सिटबाट उठेर विरोध जनाएका हुन्। त्यसपछि सभामुख देवराज घिमिरेले एमालेका सांसद पदम गिरीलाई बोल्ने समय दिए । उनले लामो समयदेखि विवादित मन्त्रीहरूको बर्खास्तको माग गर्दै आएपनि सरकारले प्रतिपक्षको मागका विषयमा वेवास्ता गरेको आरोप लगाए। एमाले प्रमुख सचेतक गिरीले प्रधानमन्त्री पुष्पकमल दाहाल 'प्रचण्ड'ले यस विषयमा संसदमा आएर जवाफ दिनुपर्नेमा उल्टै संसद छलेर बाहिर हिँडिरहेको आरोप लगाए। उनले सरकार प्रतिपक्षको आवाज सु्न्नका निम्ति तयार नभएको जिकिर गरे। 'प्रधानमन्त्रीज्यूले यस्तो महत्वपूर्ण विषयमा संसदमा आएर जवाफ दिनुपर्ने ठाउँमा वेवास्ता गरिरहुन भएको छ,'उनले भने,'उहाँ संसद छलेर बाहिर हिँडिरहनु भएको छ।' नेता गिरीले ललितपुरको बालकुमारी घटनामा मुछिएका भौतिक पूर्वाधार मन्त्री प्रकाश ज्वाला, गृहमन्त्री नारायणकाजी श्रेष्ठ ,टेरामिक्स काण्डमा मुछिएका स्वास्थ्य तथा जनसंख्यामन्त्री मोहनबहादुर बस्नेत र संस्कति, पर्यटन तथा नागरिक उडड्यनमन्त्री सुदन किरातीलाई बर्खास्त गर्नुपर्ने माग गरे। उनले भगवान गौतमबुद्धको अस्तु भएको रामग्राम क्षेत्र व्यावसायिक प्रयोजनमा भाडामा लगाउने सम्बन्धमा पनि अनियमिता भएको उल्लेख गर्दै मन्त्री किराँतीको राजीनामा माग गरे। उनको सरकारले तस्करी र भ्रष्टाचारलाई संरक्षण गरेको र शासन सञ्चालनमा द्वैध चरित्र देखाएको आरोप छ ।"
पीडितको आँखामा आश्वासनको छारो,"पटकपटकको आन्दोलनपछि पनि न्याय नपाएका मिटरब्याजी पीडित निर्णायक आन्दोलनको उद्घोष गर्दै काठमाडौंमा पुनः न्यायको भिख मागिरहेका छन् । आहतमा राहतको अपेक्षा बोकेर हारगुहार गर्दै होमिँदा उनीहरू यतिबेला पीडादायी संघर्षमा छन् । विगतका आन्दोलनपछि माग केही सम्बोधन भए पनि धेरै चाहिँ आश्वासनकै पोको बोकेर फर्किएका थिए । तर, पीडाको पोकोले किचिरहेपछि आन्दोलनलाई टुंगोमा नपुयाई नफर्कने भन्दै फेरि संघर्षमा होमिन बाध्य बन्नुको विकल्प पनि त छैन । नांगै खुट्टा पैदलयात्रा काठमाडौं आएका पीडितहरूको पीडा न त सरकारले सुनेको छ, न त साहुकारहरूले नै देखेका छन् । मिटरब्याजी साहुको अत्याचार सहन नसकेर केहीले अनाहकमा ज्यानसमेत गुमाउनु परेको छ । मिटरब्याज साहुले महिला र बालबालिकामाथि अत्याचार गरेको पीडितहरूको गुनासो छ । यी सबै समस्या देखेर पनि समस्या समाधानको प्रभावकारी पहल गर्न किन सरकार खुट्टा कमाइरहेको छ ? सर्वाधिक चासो सबैको यसमै छ । सरकारले गत वर्ष गठन गरेको अनुचित लेनदेन (मिटरब्याज) सम्बन्धी जाँचबुझ आयोगले बुझाएको प्रतिवेदन कहाँ थन्कियो ? आयोगमा परेको २२ हजार ८ सय १२ वटा उजुरी कहिले टुंगो लाग्छ ? यसमाथि ७० हजार पीडितका उजुरी दर्ता हुनै बाँकी रहेको भन्दै पीडितहरू मेचीमहाकालीबाट पैदल न्याय मार्च गर्दै काठमाडौं आइपुग्नु नेपाल र नेपालीकै लागि दुर्भाग्य हो । २०७२ देखि चरणबद्ध आन्दोलन थालेका पीडितले २०७७ सालपछि देशव्यापी आन्दोलन चर्काए । निरन्तर शृंखलाका रूपमा काठमाडौंमा फेरि आन्दोलन चलिरहेको हो । २०७९ मा सरकारले कार्यदल र त्यसले प्रतिवेदन बनाए पनि त्यो लागू भएन । काठमाडौंमा ४७ दिन दोस्रो चरणको आन्दोलन गरेपछि सरकारले पाँचबुँदे सम्झौता त गयो । सम्झौता कार्यान्वयन गरेन । भुइँमान्छेको व्यथा नसुन्ने लोकतान्त्रिक सरकारहरूले पीडितलाई झुक्याउनेमा विद्यावारिधि गरेका हुन् कि ? केही सीप नलागेपछि २०७९ चैत २० गतेदेखि अर्काे समूहले आन्दोलन जारी राख्यो । त्यही समूह मेचीमहाकाली न्याय मार्च गर्दै काठमाडौं पुगेको हो । मिटरब्याज तथा ठगीविरुद्ध किसान मजदुर संघर्ष समितिको अभिलेखअनुसार ९२ हजार ८ सय १२ जना मिटरब्याजपीडित न्यायको पर्खाइमा छन् । पीडितका पीडा र मानवीय संवेदनामाथि राजनीतिक लेपन लाग्ने र हुँडल्ने र त्यसको निश्चित स्वार्थ लुट्नेहरूले आन्दोलनको मर्मलाई कता मोड्ने हुन् ? शंका छ । तीन लाख ऋण लिएकाहरूले ३० लाख रूपैयाँ तिर्दासमेत सावाँ नसकिने र घरबारबिहीन हुनुपर्ने हो अवस्थाले देशमा खै कसरी लोकतन्त्र छ भन्नु ? यस्तो त्यहाँ पीडित नागरिकले राज्य कहाँ खोज्न जाने ? १२ वर्षमा खोलो फर्किन्छ भन्थे । दसक त भइसकेछ, के पीडितले न्याय पाउन पनि १२ वर्ष नै पुयाउनु पर्ने हो ? पीडितले न्याय नपाउने हो भने राज्य, न्याय के का लागि ?"
नारायणगढमुग्लिन सडक आजदेखि दिउँसो बन्द नहुने,"भरतपुर : तुइन खोलामा पुल बनाउनका लागि पहाड काट्न सुरू भएपछि दिउँसो चार घण्टा दैनिक बन्द हुँदै आएको नारायणगढमुग्लिन सडक आजदेखि बन्द नहुने भएको छ । नागढुङ्गामुग्लिन सडक आयोजना पश्चिम खण्ड (नारायणगढमुग्लिन) का सूचना अधिकारी इन्जिनियर कृष्णप्रसाद आचार्यले पहाड काट्ने काम लगभग सकिएकाले आजदेखि बाटो बन्द नगर्ने निर्णय भएको जानकारी दिए। 'अब पहाड काट्न एकदुई मिटर जति मात्र बाँकी होला । त्यसैले गाडी बन्द गरिरहनुपर्ने अवस्था रहेन', उनले भने। तुइन खोलामा पुल निर्माणका लागि पहाड काट्न गत वर्ष र यस वर्ष पुसदेखि दिनहुँ सडक बन्द हुने गरेको थियो । साठी मिटर अग्लो पहाड काट्न गत वर्ष गत पुस ५ देखि फागुन २० गतेसम्म दैनिक चार घण्टा बाटो बन्द गरिएको थियो । गत वर्ष जम्मा २५ मिटरमात्रै पहाड काटेर काम रोकिएको थियो । यस वर्ष गत पुस ७ गतेदेखि दिउँसो चार घण्टा बाटो बन्द गरेर पहाड काट्न सुरू गरिएको थियो । तुइन खोलामा ६० मिटरको लम्बाइको पुल बन्ने आयोजनाका इन्जिनियर विजय दराईले जानकारी दिए। यस सडकका १९ पुलमध्ये चार पुल चार वर्षअघि निर्माण गरिएको थियो । बाँकी १५ पुल एकै साथ ठेक्का लगाइएको थियो । अहिलेसम्म आठ पुल निर्माण भएर गाडी गुडिरहेका छन् । छ पुलमा गाडी गुड्ने चरणमा आइपुगेको उनले जानकारी दिए। कडा चट्टानका कारण तुइन खोलाको पुल निर्माणमा समस्या आएको उनले बताए। विसं २०७६ चैत १० गतेबाट पुलको निर्माण थालिएको हो । पुलको लागत रु एक अर्ब २८ करोड छ । सडक विस्तार गरेसँगै यो सडकखण्ड नौदेखि ११ मिटर फराकिलो बनेको छ । तराईलाई राजधानीसँग जोड्ने यो प्रमुख सडकका रूपमा रहेको छ । यो सडकखण्ड भएर दैनिक हजारौँ सवारीसाधन आवतजावत गर्दछन् । रासस"
वाफ वुमेन्स फुटबलको नेपाल सेमिफाइनलमा प्रवेश,काठमाडौं : नेपाल वाफ वुमेन्स फुटबल च्याम्पियनसिपको सेमिफाइनलमा प्रवेश गरेको छ। शनिबार राति भएको समूह चरणको आफ्नो अन्तिम खेलमा प्यालेस्टाइनलाई ४० गोलले पराजित गर्दै नेपाल समूह विजेता बनेको हो। नेपाललाई प्रभावशाली जित दिलाउन सावित्रा भण्डारीले उत्कृष्ट प्रदर्शन गरेकी थिइन्। साउदी अरेबियाको जेदाहस्थित किङ अब्दुल्लाह स्पोर्ट्स सिटी मैदानमा नेपाललाई प्रभावशाली जित दिलाउन सावित्रा भण्डारीले दुई गोल गरेकी थिइन्। यस्तै रेखा पौडेल र गीता रानाले एकएक गोल थपेका थिए। उच्च लयमा रहेकी सावित्राले तीन खेलमा आठ गोल गरिसकेकी छन्। उनले इराकविरुद्ध पाँच गोल गरेकी थिइन् भने सिरियासँगको खेलमा एक गोल गरेकी थिइन्। खेलको ४२औं मिनेटमा सावित्रा भण्डारीले गोल गर्दै नेपाललाई अग्रता दिलाएकी थिइन्। रेखा पौडेलले दिएको लामो पासमा अफसाइड बिट गर्दै सावित्राले उत्कृष्ट गोल गरेकी थिइन्। खेलको ५९औं मिनेटमा रेखा पौडेलले गोल गर्दै नेपालको अग्रता दोब्बर पारेकी थिइन्। ७९औं मिनेटमा नेपालले ३० को अग्रता बनाएको थियो। इन्जुरी समयमा नेपालले पेनाल्टी पाएको थियो। जसलाई गीता रानाले सदुपयोग गरिन्।
पीडितको आँखामा आश्वासनको छारो,"पटकपटकको आन्दोलनपछि पनि न्याय नपाएका मिटरब्याजी पीडित निर्णायक आन्दोलनको उद्घोष गर्दै काठमाडौंमा पुनः न्यायको भिख मागिरहेका छन् । आहतमा राहतको अपेक्षा बोकेर हारगुहार गर्दै होमिँदा उनीहरू यतिबेला पीडादायी संघर्षमा छन् । विगतका आन्दोलनपछि माग केही सम्बोधन भए पनि धेरै चाहिँ आश्वासनकै पोको बोकेर फर्किएका थिए । तर, पीडाको पोकोले किचिरहेपछि आन्दोलनलाई टुंगोमा नपुयाई नफर्कने भन्दै फेरि संघर्षमा होमिन बाध्य बन्नुको विकल्प पनि त छैन । नांगै खुट्टा पैदलयात्रा काठमाडौं आएका पीडितहरूको पीडा न त सरकारले सुनेको छ, न त साहुकारहरूले नै देखेका छन् । मिटरब्याजी साहुको अत्याचार सहन नसकेर केहीले अनाहकमा ज्यानसमेत गुमाउनु परेको छ । मिटरब्याज साहुले महिला र बालबालिकामाथि अत्याचार गरेको पीडितहरूको गुनासो छ । यी सबै समस्या देखेर पनि समस्या समाधानको प्रभावकारी पहल गर्न किन सरकार खुट्टा कमाइरहेको छ ? सर्वाधिक चासो सबैको यसमै छ । सरकारले गत वर्ष गठन गरेको अनुचित लेनदेन (मिटरब्याज) सम्बन्धी जाँचबुझ आयोगले बुझाएको प्रतिवेदन कहाँ थन्कियो ? आयोगमा परेको २२ हजार ८ सय १२ वटा उजुरी कहिले टुंगो लाग्छ ? यसमाथि ७० हजार पीडितका उजुरी दर्ता हुनै बाँकी रहेको भन्दै पीडितहरू मेचीमहाकालीबाट पैदल न्याय मार्च गर्दै काठमाडौं आइपुग्नु नेपाल र नेपालीकै लागि दुर्भाग्य हो । २०७२ देखि चरणबद्ध आन्दोलन थालेका पीडितले २०७७ सालपछि देशव्यापी आन्दोलन चर्काए । निरन्तर शृंखलाका रूपमा काठमाडौंमा फेरि आन्दोलन चलिरहेको हो । २०७९ मा सरकारले कार्यदल र त्यसले प्रतिवेदन बनाए पनि त्यो लागू भएन । काठमाडौंमा ४७ दिन दोस्रो चरणको आन्दोलन गरेपछि सरकारले पाँचबुँदे सम्झौता त गयो । सम्झौता कार्यान्वयन गरेन । भुइँमान्छेको व्यथा नसुन्ने लोकतान्त्रिक सरकारहरूले पीडितलाई झुक्याउनेमा विद्यावारिधि गरेका हुन् कि ? केही सीप नलागेपछि २०७९ चैत २० गतेदेखि अर्काे समूहले आन्दोलन जारी राख्यो । त्यही समूह मेचीमहाकाली न्याय मार्च गर्दै काठमाडौं पुगेको हो । मिटरब्याज तथा ठगीविरुद्ध किसान मजदुर संघर्ष समितिको अभिलेखअनुसार ९२ हजार ८ सय १२ जना मिटरब्याजपीडित न्यायको पर्खाइमा छन् । पीडितका पीडा र मानवीय संवेदनामाथि राजनीतिक लेपन लाग्ने र हुँडल्ने र त्यसको निश्चित स्वार्थ लुट्नेहरूले आन्दोलनको मर्मलाई कता मोड्ने हुन् ? शंका छ । तीन लाख ऋण लिएकाहरूले ३० लाख रूपैयाँ तिर्दासमेत सावाँ नसकिने र घरबारबिहीन हुनुपर्ने हो अवस्थाले देशमा खै कसरी लोकतन्त्र छ भन्नु ? यस्तो त्यहाँ पीडित नागरिकले राज्य कहाँ खोज्न जाने ? १२ वर्षमा खोलो फर्किन्छ भन्थे । दसक त भइसकेछ, के पीडितले न्याय पाउन पनि १२ वर्ष नै पुयाउनु पर्ने हो ? पीडितले न्याय नपाउने हो भने राज्य, न्याय के का लागि ?"
अध्ययन बिनाको विकास नगरौं,"नेपाल भूकम्प, बाढीपहिरो, डुबानजस्ता विपद्का हिसाबले उच्च जोखिममा रहेको देश हो। भूकम्पका हिसाबले जोखिम नभएको कुनै भूभाग नै छैन। तराईमा बाढी र डुबानको समस्या छ। पहाड र हिमालमा बाढी, पहिरोजस्ता विपद्को जोखिम उच्च छ। हामी बहुप्रकोपका हिसाबले जोखिममा छौं। कतिपय सिजन अनुसारका विपद् छन्। भूकम्पका हिसाबले हामी सधैं नै जोखिममा छौं। यी विपद् न्यूनीकरणका लागि सरकारले केही कामहरू गर्नै पर्ने अवस्था छ। पछिल्लो समय मुलुकभर नै सडक सञ्जाल विस्तारलाई सबैले प्राथमिकता दिएका छन्। तर, त्यसका लागि आवश्यक पूर्ण इन्जिनियरिङ छैन। हरेक विकास आयोजनाको वातावरणीय प्रभाव मूल्यांकन गर्न जरुरी हुन्छ। तर, त्यसलाई महत्व नदिएको जस्तो अवस्था छ। प्राविधिकको पूर्ण अध्यायनबिनाको जथाभावी हुने विकासले विपद्को थप जोखिम बढाएको छ। यसो नगरौं। पहाड र पानीको व्यवस्थापनबिनाको विकासले ठूलो विनास निम्त्याइरहेको छ। २०७२ को भूकम्पले मुलुकमा ठूलो क्षति भयो। गत कात्तिक १७ गते जाजरकोट केन्द्र बनाएर गएको भूकम्पले पनि जाजरकोट र रुकुमपश्चिमसहितका धेरै जिल्लामा क्षति पुर्यायो। त्यसबाट हामीले पाठ सिक्नुपर्छ। हाम्रा पुराना संरचनाहरू भूकम्पले धान्ने खालका छैनन्। त्यसैले पुराना भौतिक संरचनालाई रेक्टोफिटिङ गर्ने र नयाँ बन्ने भौतिक संरचनाहरू भूकम्प प्रतिरोधी र मापदण्डको पूर्ण पालना गरेर मात्र निर्माण गर्नुपर्छ। त्यससँगै भूकम्प आउँदा के सावधानी अपनाउने, बाढी, पहिरोबाट जोगिन के गर्ने ? अन्य विपद्बाट कसरी सुरक्षित हुने भन्ने विषयमा जनचेतनाका कार्यक्रमहरू सञ्चालन गर्नु आवश्यक छ। विपद्बाट हुने क्षति कम गर्नका लागि सरकारले पूर्वसूचना प्रणालीको विकास गर्न जरुरी छ। (डा देवकोटा भूगर्भ तथा विपद् व्यवस्थापन विज्ञ हुन्।)"
बंगलादेश बिजुली निर्यात यसै वर्ष,"काठमाडौं : नेपाल विद्युत् प्राधिकरण र बंगलादेश पावर डेभलपमेन्ट बोर्ड (बीपीडीबी)बीचको विद्युत् बिक्री वार्ता सकारात्मक रूपमा अगाडि बढेको छ। आगामी वर्षायामबाटै बंगलादेशमा विद्युत् निर्यात गर्ने गरी दुई वर्षबीच जतिसक्दो छिट्टो विद्युत् बिक्री सम्झौता गर्ने सहमति भएको छ। प्राधिकरणका कार्यकारी निर्देशक कुलमान घिसिङ नेतृत्वको टोली र बीपीडीबीअन्तर्गतको बोलपत्र (बिड) मूल्यांकन समितिबीच बंगलादेशको ढाकामा वार्ता भएको थियो। विद्युत् बिक्री सम्झौतामा राखिने हरेक बुँदाहरूका विस्तृत रूपमा छलफल भएको र यसलाई अन्तिम रूप दिएर छिट्टै सम्झौता गर्ने सहमति भएको प्राधिकरणका कार्यकारी निर्देशक कुलमान घिसिङले बताए। बीपीडीबीले त्यहाँको नियमन कानुनबमोजिम हामीसँग माग गरेअनुसार विद्युत् बिक्रीको परिणामसहितको बोलपत्र पेस गरेका थियौं, हामीले पेस गरेको प्रस्ताव र सम्झौतामा राखिने बुँदाहरूमा विस्तृत रूपमा छलफल गर्यौं, घिसिङले भने, उहाँहरूले पनि माथिल्लो निकायबाट स्वीकृति लिनुपर्ने रहेछ, स्वीकृतिलगायतका प्रक्रिया जति सक्दो छिट्टो सम्पन्न गरेर आगामी वर्षायामबाटै नेपालबाट विद्युत् खरिद गर्ने गरी सम्झौता गर्ने सहमति जुटेको छ। प्राधिकरणले यसै हरेक वर्ष १५ जुनदेखि१५ नोभेम्बरसम्म वर्षायामका ६ महिनामा ४० मेगावाटसम्म विद्युत निर्यातका बंगलादेशसमक्ष प्रस्ताव पठाएको छ। विद्युत् बिक्री सम्झौता पाँच वर्षको गर्न लागिएको छ। नेपालले ढल्केबरमुजफ्फपुर ४०० केभी अन्तरदेशीय प्रसारण लाइनमार्फत भारतको बरमपुरभेरामारा प्रसारण लाइनबाट विद्युत निर्यात गर्ने गरी सम्झौता हुनेछ।"
बैंक डुब्ने अफवाह किन पत्याउँछन् सर्वसाधारण ?,"काठमाडौं : बैंकर, सञ्चालक तथा नियामक निकाय नेपाल राष्ट्र बैंकको प्रतिनिधिले नेपालको बैंकिङ प्रणालीमा समस्या नरहेको दाबी गरेका छन्। सीमित स्वार्थ समूहले बैंकको प्रणाली लक्षित प्रहार गरेकामा गलत हल्ला फैलाएर बैंकिङ क्षेत्रमाथि प्रहार गर्नु उपयुक्त नभएको तर्क उनीहरूले गरेका हुन्। यस्तो हल्ला चिर्न मिडिया र सरकारले पनि महत्त्वपूर्ण भूमिका खेल्नुपर्ने भनाइ उनीहरूको छ। सरकारी ऋणपत्रमा गरेको लगानीका साथै अनिवार्य नगद मौज्दात र वैधानिक तरलता अनुपातसमेत गर्दा बैंकहरूसँग १७१८ खर्ब तरल सम्पत्ति छ। यसले बैंकिङ प्रणालीसमेत कुनै पनि बैंकमा समस्या नरहेको देखिन्छ। बैंकहरूले सरकारी ऋणपत्र र बन्डहरूमा साढे १२ खर्बभन्दा बढी लगानी गरेका छन्। यसबाहेक सीआरआर र एसएलआरसमेत छ। पछिल्लो समय बैंकहरू डुब्ने लागेको केही व्यक्तिको अभिव्यक्तिले सर्वसाधारण निक्षेपकर्ता आत्तिएका भए पनि बैंकहरूसँग औसतमा निक्षेपको २८ प्रतिशतभन्दा धेरै खुद तरल सम्पत्ति रहेकाले कुनै पनि बैंकमा समस्या नरहेको देखिन्छ। नेपाल बैंकर्स संघका अध्यक्ष तथा एनएमबी बैंकका प्रमुख कार्यकारी अधिकृत (सीईओ) सुनील केसीले बैंकहरू सबल अवस्थामा रहेको बताउँछन्। उनका अनुसार बैंकहरूसँग पर्याप्त तरल सम्पत्ति रहेको र निष्क्रिय कर्जा केही बढेको भए पनि व्यवस्थापन गर्नै नसकिने अवस्था नरहेको भन्दै बैंकिङ अहिलेको अवस्थामा कुनै पनि बैंक डुब्ने अवस्था नदेखिएको बताए। यसबाहेक ५ लाखसम्मको निक्षेपको बिमा पनि हुने भएको भन्दै पर्याप्त तरलता रहेकाले निक्षेपकर्ता डराउनुपर्ने अवस्था नरहेको उनको भनाइ छ। अहिले बैंकिङ प्रणालीमा ४ खर्बभन्दा बढी लगानीयोग्य रकम छ। २८ प्रतिशत खुद तरल सम्पत्ति छ। यो तथ्यले बैंकहरू निक्षेप फिर्ता गर्न नसक्ने अवस्थामा छैनन् । सुनिल केसी, अध्यक्ष, नेपाल बैंकर्स संघ प्रायःजसो बैंकहरू तरलता अभावका कारण डुब्ने अवस्था हुने भन्दै नेपालको सन्दर्भमा तरलताको हिसाबले बैंकहरू सबल अवस्था रहेको केसीले बताए। उनका अनुसार पछिल्लो १० वर्षको तुलनामा यतिबेला बैंकिङ प्रणालीमा तरलता सबैभन्दा सहज अवस्था पुगेको छ। प्रायः बैंक क्षेत्र तरलताका कारण डुब्ने अवस्थामा पुग्छ। जस कारण हामी एकदमै सबल अवस्थामा छौं, बताए। नेपाल आर्थिक पत्रकार संघ (नाफिज) ले आयोजना गरेको एड्भान्स बैंकिङ तालिम कार्यक्रममा बोल्दै उनले भने, अहिले बैंकिङ प्रणालीमा ४ खर्बभन्दा बढी लगानीयोग्य रकम छ। २८ प्रतिशत खुद तरल सम्पत्ति छ। यसले बैंकहरूमा तरलताको आधारमा सुरक्षित रहेको देखाउँछ। साथै, केही बैंकको कर्जा निक्षेप अनुपात (सीडी रेसियो) औसतमा ८० प्रतिशत रहेको र केही बैंकको ७५७६ को प्रतिशत हुँदा केहीको ८३८४ प्रतिशत छ। यो अनुपात नेपाल राष्ट्र बैंकले तोकेको ९० प्रतिशतको तुलनामा धेरै सहज हो। सीडी रेसियो र तरल सम्पत्ति मात्रै नभएर नेपालका बैंकहरूको खुद निष्क्रिय कर्जा करिब डेढ प्रतिशत मात्रै रहेको उनको भनाइ छ। दक्षिण एसियाको अन्य मुलुककको तुलनामा नेपालमा निष्क्रिय कर्जा न्यून छ। अन्य मुलुकमा जस्तै नेपालमा पनि केही बढे पनि नेपालको निष्क्रिय कर्जा अनुपात कम छ, उनले भने, कर्जा नोक्सानी व्यवस्था पनि दक्षिण एसियाका अन्य देशको भन्दा बढी गरेका छौं। खराब कर्जा बढ्दा बैंकहरूले कर्जा नोक्सानी व्यवस्था (प्रोभिजन) छुट्याइरहेका छन्। यतिबेला बैंकहरूले २ खर्ब १८ अर्ब यस्तो प्रोभिजन गरेका छन्। खराब कर्जाबापत बैंकहरूले धेरै नै कर्जा नोक्सानी गरिसकेको हुँदा खराब कर्जा बढेको भनेर डराउनुपर्ने अवस्था नरहेको उनको भनाइ छ। तर, पछिल्लो समय बैंकको पैसा तिर्नु हुँदैन भन्ने हल्लाले बैंकिङ क्षेत्रमा समस्या आउन सक्ने केसीले जनाए। केही व्यक्तिले बैंकबाट लिएको ऋण तिर्नु हुँदैन भनेर सडकबाट आवाज उठाएको अवस्था छ, उनले भने, कसैले बोलेको भरमा ऋण नतिर्ने प्रवृत्तिले समग्र अर्थतन्त्रमा त्यसको प्रभाव पर्ने देखिन्छ। बैंकिङ क्षेत्र पारदर्शी छ। पारदर्शी रहेको बैंकिङ क्षेत्रलाई केही व्यक्ति र समूहले प्रहार गरिरहनु न्योचित हुँदैन। उपेन्द्र पौड्याल, अध्यक्ष, बैंक तथा वित्तीय संस्था परिसंघ नेपाल उनले थपे, एकातिर अन्य देशको तुलनामा नेपालमा सबैभन्दा कम एफडीआई आउने गर्छ, त्यसमा पनि बैंकहरूको कर्जा नतिर्नेलगायत क्रियाकलापले समग्र सिस्टममा असर गर्छ। त्यसकारण नेपालको बैंकिङ क्षेत्रलाई बचाउन आवश्यक रहेको उनको धारणा छ। बैंक तथा वित्तीय संस्था परिसंघ नेपाल (सिबिफिन) का अध्यक्षसमेत रहेका नबिल बैंकका अध्यक्ष उपेन्द्र पौड्यालले पछिल्लो समय बैंकिङ सेक्टरमाथि केही व्यक्ति र समूहले प्रहार गरिरहेको बताए। बैंकिङ क्षेत्र पारदर्शी छ। पारदर्शी रहेको बैंकिङ क्षेत्रलाई केही व्यक्ति र समूहले प्रहार गरिरहनु न्योचित हुँदैन, उनले भने, दक्षिण एसियामा नेपालको बैंकिङ क्षेत्र सबल छ। परिस्थितिका कारण बैंकिङ क्षेत्रमा केही असर परेका बेलामा गलत हल्ला फैलाएर बैंकिङ क्षेत्रमाथि प्रहार गर्नु कत्तिको उपयुक्त हुन्छ ? उनले प्रश्न गरे। यस्तो हल्ला चिर्न मिडिया र सरकारले पनि महत्त्वपूर्ण भूमिका खेल्नुपर्ने उनको भनाइ छ। बैंकिङ संवेदनशील क्षेत्र रहेको हुँदा कसैले पनि व्यक्तिलक्षित भई सिस्टममाथि प्रहार गर्न हुँदैन। गुणाकर भट्ट, कार्यकारी निर्देशक, नेपाल राष्ट्र बैंक उनले देशको अर्थतन्त्रलाई सहयोग गर्ने बैंकिङ क्षेत्रलाई प्रहार गर्ने व्यक्तिलाई कारबाही गर्नुपर्ने बताए। अर्थतन्त्रका इन्डिकेटर तब राम्रो हुन्छ जब सबै क्षेत्रको मनोबल बढ्छ, उनले भने, केही व्यक्तिको बैंक डुब्न लागेर भनेर हल्ला गर्दा सर्वसाधारणले बैंकबाट निक्षेप निकालेको अवस्था छ। यस्ता हल्लाले समग्र क्षेत्रको मनोबल गिराउने काम भएको छ। नेपाल राष्ट्र बैंकका कार्यकारी निर्देशक गुणाकर भट्ट बैंकिङ संवेदनशील क्षेत्र रहेको हुँदा कसैले पनि व्यक्ति लक्षित भई सिस्टममाथि प्रहार गर्न नहुने धारणा राख्छन्। अर्थतन्त्रको चारमध्ये बैंकिङ क्षेत्र एक हो। त्यसकारण बैंकिङ क्षेत्रममा समस्या आए त्यसले सम्रग अर्थतन्त्र नकारात्मक प्रभाव देखिने उनको भनाइ छ।"
दुर्गममा अब पोषणयुक्त चामल,"सुर्खेत : कर्णालीको दुर्गम क्षेत्रका नागरिकले अब पोषिलो चामल (पौष्टिक तत्व मिसाएर स्तरोन्नति गरिएको चामल) पाउने भएका छन्। चाडबाडका बेलामा समेत चामल नपाउने समस्या बेहोर्दै आएका दुर्गमका नागरिकलाई अब पौष्टिक तत्व मिलाएर स्तरोन्नति गरिएको पोषिलो चामल उपलब्ध गराउन लागिएको हो। खाद्य व्यवस्था तथा व्यापार कम्पनीले कर्णालीका ५ जिल्लामा पोषिलो चामल वितरण थालिएको जनाएको छ। यहाँका हुम्ला, डोल्पा, जुम्ला, मुगु र कालीकोटमा यो चामल वितरण हुनेछ। यी जिल्लाले वर्षौंदेखि खाद्य संकट भोग्दै आएका छन्। खाद्यान्नको अभाव झेल्दै आएका यी जिल्लामा कम्पनीले अनुदानमा चामल ढुवानी गरेर बिक्री तथा वितरण गर्दै आएको छ। तर, ती जिल्लाहरूमा पौष्टिक तत्वको अभावमा कुपोषणको समस्या बल्झिएपछि त्यसलाई न्यूनीकरण गर्न पोषिलो चामल उत्पादन गरेर वितरण सुरु गरिएको कम्पनीले जनाएको छ। कुपोषणको समस्यालाई न्यूनीकरण गर्न पहिलो चरणमा ५ जिल्लाका लागि ६ सय क्विन्टल पोषिलो चामल वितरण गर्न लागिएको खाद्य व्यवस्था तथा व्यापार कम्पनीका विभागीय प्रमुख भीम थापाले जानकारी दिए। उनका अनुसार विश्व खाद्य कार्यक्रमको प्राविधिक र आर्थिक सहयोगमा पौष्टिक तत्व स्तरोन्नति गरिएको चामल उत्पादन गरिएको हो। बर्दियाको राजापुरमा पौष्टिक तत्व मिलाइएको चामल उत्पादन सुरु भएको छ। चामलमा पौष्टिक तत्व मिलाउनका लागि मेसिन जडान गरेका छौं। भिटामिन र खनिजको मिश्रणलाई चामलको पिठोमा मिलाएपछि मेसिनबाट चामलजस्तै आकार र रङ हुने गरी उत्पादन हुन्छ। यही चामल दुर्गमका बासिन्दालाई उपलब्ध गराउने छौं, विभागीय प्रमुख थापाले भने। यो चामलको प्रयोगले दुर्गममा कुपोषणका कारण हुने बाल मृत्युदरलाई कम गर्न सहयोग पुग्ने जनाइएको छ। यस्तै गर्भवती, वृद्धवृद्धा र बालबालिकाका लागि यो चामल बढी उपयोगी हुनेछ। खाद्य कम्पनीका अनुसार २०७४ मा यो चामलको बाजुरामा परीक्षण भइसकेको छ। स्थानीयले यो चामललाई रुचाएको र सकारात्मक प्रभाव देखिएपछि कर्णालीका ५ जिल्लामा पनि वितरण गर्न थालिएको थापाले बताए। स्तरोन्नति गरिएको पोषिलो चामलमा आइरन, जिंक, भिटामिन ए, फोलिक एसिड, भिटामिन बी१२, थायमिन, नियासिन र पाइरिडक्सिनलगायतका पौष्टिक तत्व मिसाइएको छ। पहिलो चरणमा सन् २०२४ को अक्टोबरसम्म ७ हजार मेट्रिकटन पोषिलो चामल वितरण गर्ने लक्ष्य कम्पनीको छ। दोस्रो चरणमा कर्णालीका अन्य जिल्लामासमेत यो चामल वितरण गर्ने योजना कम्पनीको छ। कर्णालीका दुर्गम जिल्लामा यो चामल सहज र समयमै उपलब्ध गराउनका लागि ढुवानी र वितरणलाई प्रभावकारी बनाइने कम्पनीले जनाएको छ। कम्पनीका अनुसार पोषिलो चामल र यसअघि वितरण हुँदै आएको चामलको मूल्यमा धेरै अन्तर छैन। यसकारण पनि स्थानीयले सहज रूपमा यो चामलको उपभोग गर्ने र यसले कुपोषण घटनाउन सहयोग पुग्ने कम्पनीको दाबी छ। पोषण तत्वको कमीका कारण कर्णालीका बालबालिकामा पुड्कोपन, ख्याउटेपन, रक्तअल्पता र शरीरमा रोगसँग लड्ने प्रतिरक्षा शक्तिको अभावजस्ता समस्या देखिएका छन्। दुर्गममा रहेको कुपोषणको यही समस्या समाधानका लागि सरकारले पोषिलो चामल बजारमा पठाउने तयारी गरेको विभागीय प्रमुख थापा बताउँछन्। पोषिलो चामलको उपभोगले दुर्गम जिल्लाहरूमा देखिएको कुपोषणको समस्या न्यूनीकरण हुने कर्णाली प्रदेश योजना आयोगको विश्वास छ। आयोगका उपाध्यक्ष योगन्द्रबहादुर शाहीले पोषिलो चामलसँगै कर्णालीमै उत्पादन हुने रैथाने बालीको महत्वलाई पनि बुझाउनुपर्ने बताए। स्थानीय स्तरमा उत्पादन हुने र धेरै पौष्टिक तत्व पाइने चिनो, कागुनो, उवा, फापर, मार्से तथा मार्सी चामललगायतका खाद्यान्नको प्रयोग बढाउन सकेमा कुपोषणको समस्या कम गर्न सकिने बताए।"
सरकारी तथ्यांकले नै गिज्याइरहेको कर्णालीको कृषि नीति,"वीरेन्द्रनगर : सुर्खेतको वीरेन्द्रनगर नगरपालिका६ निवासी दलबहादुर अधिकारी ४० वर्षदेखि हटिया लाइनमा तरकारी र फलफूल बेच्दै आएका छन्। पहिले उनका बुवा आमाले यो व्यवसाय गर्थे। अहिले उनले सम्हालिरहेका छन्। उनले बिक्री गर्ने अधिकांश तरकारी भारतबाटै आउँछ। भारतीय तरकारीको तुलनामा स्वदेशी उत्पादन न्यून रहेको उनी बताउँछन्। मैले हरेक दिन बिक्री गर्ने तरकारी तथा फलफूलको झन्डै ९० प्रतिशत रुपैडिया (भारत)बाट आउँछ। करिब १० प्रतिशत मात्रै स्थानीय उत्पादन हुन्छ। सिजनका स्याउ, सुन्तला, अम्बालगायत फलफूल र केही तरकारीबाहेक सबै रुपैडियामै भर पर्नुपर्छ, उनी भन्छन्, मन्डीमा जान्छु। रुपैडियाको फलफूल र तरकारी ल्याएर बिक्री गर्छु। यसरी काम गरेको पनि वर्षौं बितिसक्यो। सुर्खेतकै वीरेन्द्रनगर नगरपालिका१३ नेवारेकी हिमा सुवेदीको पनि हटिया बजारमा तरकारी तथा फलफूल पसल छ। उनको पसलमा पनि ९० प्रतिशत तरकारी र फलफूल भारतबाटै आउँछ। अहिले पसलमा भएको स्याउ र लसुन चीनको छ। आलु, प्याज, अंगुर, सुन्तला, केरा, करेला, भिन्डी, कागती, खुर्सानीलगायतका सबै तरकारी र फलफूल रुपैडियाबाट आउँछ। सिजनमा जुम्लाको स्याउ, दैलेख र जाजरकोटको सुन्तला पर्याप्त भएका बेलामा पनि ग्राहकहरू रुपैडियाको स्याउ र सुन्तला नै खोज्छन्। त्यसैले स्थानीयसँगै रुपैडियाको पनि सामान बेच्छौं, उनी भन्छिन्, तर, स्थानीय उत्पादन धेरै समय पाइँदैन। बढीमा तीन महिना मात्रै स्थानीय फलफूल बेच्न पाइन्छ। हामीले संकलन गरेको तथ्यांकमा पनि झन्डै ७० प्रतिशत तरकारी र फलफूल भारतबाटै आयात हुने गरेको छ। चित्रबहादुर रोकाया, निमित्त निर्देशक, कर्णाली प्रदेश कृषि निर्देशनालय कालीकोटको मान्म बजारमा दुई दशकदेखि तरकारी तथा फलफूल व्यवसाय गरिरहेका ठम्मप्रसाद आचार्यको पसलमा पनि भारतीय तरकारी र फलफूलकै आधिपत्य छ। बारीको तरकारी तथा फलफूल सिजनअनुसार तीन महिनालाई मात्रै पुग्छ। बाँकी ९ महिना सीमा पारीकै तरकारी तथा फलफुल बिक्री गर्नुपर्छ। तरकारी खेतीको नमुना गाउँ बरातुका आचार्य भन्छन्, गाउँको बारीको तरकारी बाह्रै महिना पुग्दैन। वर्षमा दुई सिजन गाउँको तरकारी तथा फलफूल आउँछ। बाँकी रुपैडियाकै तरकारी र फलफूलमा भर पर्नुपर्छ। कालीकोट र जुम्लाको स्याउ, आलु सिजनको बेला कुहिएर खेर जान्छ। स्टोरको व्यवस्था नहुँदा तीन महिनामै स्थानीय उत्पादन सकिन्छ। त्यसपछि रुपैडियाको फलफूल र तरकारी बिक्री गर्नुपर्छ। जुम्लाकी रूपा बुढा, मुगुकी तुलसा शाहीले पनि जुम्ला खलंगा र मुगुको गम्गडी बजारमा तरकारी तथा फलफूल व्यवसाय गर्दै आएका छन्। उनीहरूको पनि समस्या उस्तै छ। गाउँको बारीको तरकारी र फलफूल पर्याप्त पाइँदैन। त्यसैले रुपैडियाकै तरकारी र फलफूल ढुवानी गरेर बिक्री गर्नुपर्ने अवस्था छ। सागसब्जीलगायत स्थानीय उत्पादन बिक्री भए पनि अधिकांश तरकारी र फलफूल भारतबाटै आयात हुने गरेको छ। रुपैडियाको तरकारी, फलफूल र बोइलर कुखुरा नपुगेको कर्णालीको कुनै ठाउँ नै छैन। रुपैडियाको तरकारी, फलफूल र बोइलर कुखुराका मासु डोल्पा र हुम्लामा त यातायात सेवा नहुँदा जहाज चढेर पुग्छन्। कर्णाली प्रदेशलाई अर्गानिक प्रदेश बनाउने प्रदेश सरकारले नीति लिएको छ। मल र विषादी आयातमा रोक लगाएको छ। जसका कारण बजारमा मल र रसायनिक विषादीको कालो बजारी हुन्छ। कालीकोट बरातुका युवा उद्यमी जीवन गिरीले विकल्पै नदिई सरकारले अर्गानिक प्रदेशको नीति लिएको बताउँछन्। सरकारले विकल्प दिन सकेन। जसले गर्दा बजारमा रसायनिक विषादी र मलको कालो बजारी भइरहेको छ। पहिले सहज र सुलभ रूपमा पाइने मल र विषादी अहिले चर्को मूल्य तिरेर किन्नु परिरहेको छ। जैविक मल र विषादीको व्यवस्थापन नगरी सरकारले अर्गानिक प्रदेशका नाममा बजारमा कालो बजारीलाई थप प्रशय दिएको छ, उनी भन्छन्, किसानको खेतमा मल र विषादी नहुँदा उत्पादनमा कमी आएको छ। यसले तरकारी, फलफूल र खाद्यान्नका लागि हामीलाई भारतमै परनिर्भर बनाएको छ। हाम्रो सरकारका नीति पनि अर्कै मुलुकको हितमा बनाएजस्तो लाग्छ। ७० प्रतिशत तरकारी र फलफूल भारतबाटै आयात कर्णाली प्रदेशमै कृषिजन्य वस्तुको न्यून उत्पादन र भण्डारको समस्याले भारतीय तरकारी तथा फलफूलले बजारको ठूलो हिस्सा ओगटेको छ। कृषि क्षेत्रमा सरकारले अर्बौंको कार्यक्रम सञ्चालन गर्दा पनि कर्णालीमा निर्यातभन्दा आयात बढी छ। प्रदेश कृषि निर्देशनालय सुर्खेतको तथ्यांक हेर्दा पनि वार्षिक रूपमा करोडौंको तरकारी तथा फलफूल कर्णालीमा आयत हुने गरेको छ। कर्णालीबाट बिक्री भएको सामग्रीको भने तथ्यांक नै छैन। प्रदेश कृषि निर्देशनालयका निमित्त निर्देशक चित्रबहादुर रोकाया भन्छन्, यो तथ्यांक पनि कसले राख्ने, कसरी राख्ने अन्योल छ। हामीले बाहिरबाट र स्थानीय उत्पादन गरी संयुक्त रूपमा कर्णालीमा तरकारी र फलफूलको कारोबार कति भयो भनेर अभिलेख राखेका छौं। हामीले संकलन गरेको तथ्यांकमा पनि झन्डै ७० प्रतिशत तरकारी र फलफूल भारतबाटै आयात हुने गरेको छ। पछिल्लो समय कर्णाली प्रदेशमा चितवन, कैलाली, धादिङलगायतका जिल्लाबाट पनि तरकारी तथा फलफूल आयात हुने गरेको छ। सुर्खेतमा वार्षिक कारोबार हुने तरकारी तथा फलफूलमा बारीको ४० प्रतिशत छ भने पारिको हिस्सा ६० प्रतिशत छ। प्याज त झन्डै ९५ प्रतिशत रुपैडियाकै आउँछ। प्रायः मानिसहरूले बारीको तरकारी खोज्छन् भने होटलहरूको माग पारिकै तरकारीको हुन्छ। केशर रास्कोटी, व्यवस्थापक, सुर्खेत कृषिबजार सुर्खेतको तरकारी बजारको नामै चलेको पूजा सब्जीमन्डीमा पनि अधिकांश तरकारी र फलफूल सबै रुपैडियाकै छ। वीरेन्द्रनगर नगरपालिका९ लाटिकोइलीकी पूजा सिंह भन्छिन्, हामीले सब्जीमन्डी सञ्चालनमा ल्याएको १७ वर्ष भयो। हामीले बिक्री गर्ने तरकारी तथा फलफूल ९० प्रतिशत रुपैडियाकै हो। केही कारणले भारतको तरकारी र फलफूल आयात भएन भने हाम्रो व्यवसाय नै धरापमा पर्छ। हरेक परिवारको चुलोमा तरकारी पाक्न बन्द हुन्छ। कृषि निर्देशनालयका अनुसार आर्थिक वर्ष २०७७०७८ मा कर्णालीमा तरकारी १६ हजार ४ सय ३५ मेट्रिक टन, फलफूल १२ हजार ५ सय ५० मेट्रिक टन, मसला बाली १ हजार ८ सय ७० मेट्रिक टन, आलु ५ हजार ६ सय ३० मेट्रिक टन आयात भएको छ। यस्तै २०७८०७९ मा तरकारी १७ हजार ७ सय ४३ मेट्रिक टन, फलफूल १० हजार १ सय ५९ मेट्रिक टन, मसलाबाली ३ हजार १३ मेट्रिक टन, आलु ४ हजार ५ सय ८ मेट्रिक टन आयात भएको छ। यस्तै आर्थिक वर्ष २०७९०८० मा तरकारी ११ हजार १९ मेट्रिक टन, फलफूल ९ हजार ७ सय ३३ मेट्रिक टन, मसलाबाली ३ सय ४७ मेट्रिक टन, आलु ४ हजार ५ सय २४ मेट्रिक टन आयात भएको छ। यस्तै चालु आर्थिक वर्ष २०८००८१ को माघ मसान्तसम्म तरकारी ४ हजार ८ सय २६ मेट्रिक टन, फलफूल ४ हजार ५ सय १९ मेट्रिक टन, मसलाबाली २ सय १७ मेट्रिक टन, आलु २ हजार ५ सय २६ मेट्रिक टन आयात भएको छ। कृषि निर्देशनालयका अनुसार तरकारी तथा फलफूलमा आर्थिक वर्ष २०७७०७८ मा तरकारी १९ करोड ७२ लाख २० हजार, फलफूल ६२ करोड, ७५ लाख, मसला बाली ३ करोड, ४० लाख ३४ हजार, आलु ९ करोड ४० लाख २१ हजार मूल्य बराबरको आयात भएको छ। यस्तै आर्थिक वर्ष २०७८०७९ मा तरकारी २४ करोड ८४ लाख १२ हजार, फलफूल ४९ करोड ७७ लाख ५६ हजार, मसला बाली ५ करोड ६ लाख ६० हजार र आलु ९ करोड ८१ लाख ९२ हजारको आयात भएको छ। यस्तै आर्थिक वर्ष २०७९०८० मा तरकारी ५८ करोड ८४ लाख ३२ हजार, फलफूल ८७ करोड ५९ लाख ७० हजार, मसला बाली २ करोड ६० लाख २५ हजार र आलु १६ करोड २८ लाख ६४ हजारको आयात भएको छ। यस्तै चालु आर्थिक वर्ष २०८००८१ को माघ मसान्तसम्ममा तरकारी २४ करोड ५५ लाख ३९ हजार, फलफूल ४६ करोड ९५ लाख ८१ हजार, मसला बाली २ करोड ६३ लाख ९२ हजार र आलु ९ करोड ९५ लाख ५२ हजारको आयात भएको छ। राज्यले अनुदान दिने नक्कली किसानलाई हो। असली किसानले अनुदान नै पाउँदैनन्। अनि कसरी कर्णालीमा कृषि उत्पादनमा आत्मनिर्भर हुन सक्छ ? नवीन शाही, नागरिक समाजका अगुवा सुर्खेतमा पनि तरकारी तथा फलफूल वार्षिक आयात हुने जम्मा परिमाणको झन्डै ६० प्रतिशत रुपैडियाबाट आयात हँुदै आएको सुर्खेत कृषि बजारका व्यवस्थापक केशर रास्कोटीले बताए। सुर्खेतमा वार्षिक कारोबार हुने तरकारी तथा फलफूलमा बारीको ४० प्रतिशत छ भने पारीको हिस्सा ६० प्रतिशत छ। प्याज त झन्डै ९५ प्रतिशत रुपैडियाकै आउँछ, उनले भने, प्रायः मानिसहरूले बारीको तरकारी खोज्छन् भने होटलहरूको माग पारीकै तरकारीमा हुन्छ। बारीमा फलेको आलुले समोसा राम्रो हुँदैन भन्छन्। स्थानीय तरकारी काट्न पनि झन्झट मान्छन्। मूल्य पनि बढी तिर्नुपर्छ। रुपैडियाको ठूलो दाना भएको आलु बारीभन्दा सस्तो र ठूलो पनि हुन्छ। उनका अनुसार आर्थिक वर्ष २०७८०८९ मा सुर्खेत कृषि बजारमा मात्र २८ हजार ३ सय मेट्रिक टन तरकारी तथा फलफूल आयात भएको थियो। यस्तै २०७९०८० मा २६ हजार ३ सय १७ मेट्रिक टन र चालु आर्थिक वर्षको फागुन ९ गतेसम्म १३ हजार १ सय ८० मेट्रिक टन तरकारी तथा फलफूल आयात गरिएको छ। कृषि अनुदानमै झन्डै ११ अर्ब लगानी कर्णालीका १० जिल्लामा कृषि अनुदानकै नाममा विगत ६ वर्षमा १० अर्ब ८६ करोड बजेट खर्च भएको छ। भूमि व्यवस्था, कृषि तथा सहकारी मन्त्रालयको तथ्यांकअनुसार आर्थिक वर्ष २०७४७५ देखि २०८९८० सम्ममा कृषि अनुदानकै नाममा १४ अर्ब ४५ करोड ८३ लाख ९ हजार विनियोजन गरिएको थियो। त्यसमध्ये करिब ११ अर्ब बजेट खर्च भएको छ। मन्त्रालयका प्रवक्ता धनबहादुर कठायतका अनुसार २०७४७५ मा विनियोजित बजेट १० करोड ७ लाख ७७ हजारमध्ये ६ करोड ५४ लाख ७६ हजार खर्च भएको थियो। २०७५७६ मा २ अर्ब ८४ करोड १९ लाख ९ हजारमध्ये १ अर्ब ९५ करोड ५२ लाख ५२ हजार, २०७६७७ मा ३ अर्ब ४५ करोड १ लाख ८६ हजारमध्ये २ अर्ब ७० करोड ७८ लाख ५२ हजार खर्च भएको थियो। २०७७७८ मा २ अर्ब ७० करोड ४३ लाख ४० हजार बजेटमध्ये २ अर्ब २० करोड ६४ लाख ९५ हजार, २०७८७९ मा २ अर्ब ९४ करोड ७० लाख ५ हजारमध्ये २ अर्ब २३ करोड १० हजार र २०७९८० मा २ अर्ब ४१ करोड ४० लाख ९२ हजारमध्ये १ अर्ब ६९ करोड ६९ लाख ७६ हजार खर्च भएको छ। चालू आव २०८०८१ मा कुल बजेट २ अर्ब ११ करोड २७ लाख ५ हजार विनियोजन गरिएको छ। यो रकम खर्च हुने प्रक्रियामा छ। प्रदेश सरकारको यत्रो लगानी हुँदा पनि तरकारी र फलफूल आयातमा बर्सेनि करोडौं रुपैयाँ बाहिरिने गरेको छ। भारतबाट दैनिक रूपमा दर्जनौं गाडीहरूले तरकारी तथा फलफूल ओसारिरहेका छन्। प्रदेश सरकारले भने कृषिमा कर्णालीलाई आत्मनिर्भर बनाउने भन्दै अर्बौं रुपैयाँ खन्याइरहेको छ। त्यो लगानीअनुसार प्रतिफल भने देखिँदैन। सरकारले कृषिमा बर्सेनि अर्बौं रकम लगानी गरे पनि प्रतिफल भने सन्तोषजनक नरहेको सरकारी तथ्यांकले नै देखाउँछ। सरकारले विकल्पै नदिई अर्गानिक प्रदेशको नीति लिएको छ। जसले गर्दा बजारमा रसायनिक विषादी र मलको कालोबजारी भइरहेको छ। पहिले सहज र सुलभ रूपमा पाइने मल र विषादी अहिले चर्को मूल्य तिरेर किन्नु परिरहेको छ। जैविक मल र विषादीको व्यवस्थापन नगरी सरकारले अर्गानिक प्रदेशका नाममा बजारमा कालोबजारीलाई थप प्रसय दिएको छ। जीवन गिरी, युवा उद्यमी भान्छामा दैनिक रूपमा प्रयोग हुने तरकारी, फलफूल नै बारीको भन्दा पारीको बाहुल्यता छ। नागरिक समाजका अगुवा नवीन शाहीले भन्छन्, राज्यले अनुदान दिने नक्कली किसानलाई हो। असली किसानले अनुदान नै पाउँदैनन्। अनि कसरी कर्णालीमा कृषि उत्पादनमा आत्मनिर्भर हुन सक्छ? सरकारले वास्तविक किसानलाई प्याकेजमा लगानी र बजारको व्यवस्था गरेमात्र कर्णालीको कृषि आत्मनिर्भर बनाउन सम्भव हुने उनी बताउँछन्। गाउँमा फलाएको तरकारी खेर गइरहेको छ। बजारमा भने भारतकै तरकारी छ्यापछ्यापी छ। तरकारी र फलफूल बजार माफियाको कब्जामा छ। बजारलाई माफियाबाट मुक्त नबनाएसम्म यो अवस्था हट्दैन, उनी भन्छन्, बाध्यताले रुपैडियाको तरकारी र फलफूल किनेर ल्याउनुपर्छ। बजारमा अनुगमन पनि हुँदैन। जसले जे पनि बिक्री गर्न पाएका छन्। उनी मानव स्वास्थ्यका विषयमा कसैलाई चासो नभएको र अहिले प्रविधिको विकास हातहातमा पुगिसक्दा पनि दैनिक उपभोग्य बस्तुको बिषादी भए नभएको परीक्षणसमेत नभएको बताउँछन्। ७० प्रतिशत कृषकलाई आफ्नो उत्पादन आफैंलाई पुग्दैन कर्णाली प्रदेशका ७० प्रतिशत किसानलाई आफ्नो उब्जनीले आफैंलाई खान पुग्दैन। कर्णाली प्रदेशमा रहेको जनसंख्याको ८२ दशमलव ६३ प्रतिशत जनता कृषि पेसामा आबद्ध छन्। जसमा ३० प्रतिशत किसान मात्रै कृषिमा आत्मनिर्भर छन्। राष्ट्रिय कृषि गणना, २०७८ का अनुसार प्रदेशका ७० प्रतिशत परिवारलाई कृषिको उत्पादनले वर्षभरि खाना पुग्दैन। राष्ट्रिय कृषि गणना २०७८ अनुसार कर्णालीमा तीन लाख दुई हजार परिवारले कृषि पेसा गर्दै आएकोमा जम्मा ३० प्रतिशत अर्थात् ९० हजार ६ सय परिवार मात्रै कृषिमा आत्मनिर्भर छन्। अधिकांश परिवारलाई भने वर्षभरि खाना नपुग्ने गरेको तथ्यांक छ। कृषिमा नयाँ प्रविधिको विस्तार भने भएको पाइएको छ। फलामे हलोको प्रयोग घटेको छ भने ट्याक्टर र पावरट्रिलरको प्रयोग गर्नेको संख्या वृद्धि भएको देखिएको छ। कर्णालीमा ८१ प्रतिशत फलामे हलो, ५१ प्रतिशत ट्याक्टर र ४५ प्रतिशत पावरट्रिलर प्रयोगकर्ता रहेको तथ्यांक छ। कर्णालीमा निर्वाहमुखी कृषि बढी छ। व्यावसायिक रूपमा त्यसलाई रूपान्त्रण गर्न जरुरी छ। सेवा निवृत्त बागबानी अधिकृत भक्तिराम शर्माले कर्णालीमा कृषि क्षेत्रको उत्पादकत्व नै निकै कम रहेको बताउँछन्। कृषि क्षेत्रमा लागेका मानिसहरू अन्य रोजगारी नपाएर यसमा अल्झिएको देखिन्छ। कर्णालीको कृषिलाई व्यवसायीकरण नगरी कृषि उत्पादनमा आत्मनिर्भर बनाउन सम्भव नै छैन। कर्णालीको उत्पादनलाई व्यावसायिक बनाएर बजारीकरणका लागि सहज यातायात सेवा पनि जरुरी छ, उनी भन्छन्। नेपालमा परम्परागत कृषि प्रणालीकै बाहुल्यता छ। त्यसमा पनि कर्णाली प्रदेश अन्य क्षेत्रमा जस्तै कृषिको आधुनिकीकरणमा पनि पछाडि नै छ। यद्यपि केही आधुनिक उपकरणको प्रयोग भने बढ्दो छ। खेतीपातीको समयमा खेती किसानीको काम गर्ने र अन्य समयमा केही पनि काम नहुने अवस्था कर्णालीमा बढी देखिन्छ। त्यसो हुँदा यहाँका बढी युवाहरू कालापहाड अर्थात् भारततर्फ मजदुरी गर्न जान्छन्। फाँता गाउँपालिका९ का अध्यक्ष मानसिंह बमले भन्छन्, गाउँमा कृषिका लागि सिँचाइको सुविधा छैन। आकाशे पानीको भरमा खेती हुने जमिन बाँझै छ। युवाहरू कालापहाड नगए कत्तिको चुलो नै बल्दैन। यहाँका नागरिकले व्यावसायिक कृषि गर्न चाहेर पनि सम्भव देखिँदैन। कर्णालीका विकट जिल्लाहरूमा पलाँताकैजस्तो समस्या छ। अर्को बसाइँसराइका कारण पनि कर्णालीको कृषि क्षेत्र प्रभावित बनेको छ। गाउँबाट सहर पसेकाहरूको जग्गा बाँझै छ।"
भयावह बन्दै छ प्लास्टिक,"चितवन : नेपालमा प्लास्टिकजन्य सामग्रीको प्रयोग ह्वात्तै बढेको छ। भन्सार विभागको तथ्यांकअनुसार नेपालले झन्डै ३ लाख ८० हजार टन प्लास्टिक र प्लास्टिकका सामान आयात गरेको छ। नेपालमा वार्षिक २०७ किलो टन वातावरणमा प्लास्टिक चुहावट हुने अनुमान गरिएको छ। जुन कुल वार्षिक प्लास्टिक खपतको करिब ९ प्रतिशत हो। नेपालमा वार्षिक करिब ६ अर्ब ६ करोड एकल प्रयोग हुने प्लास्टिक झोला खपत गरिन्छ। वार्षिक २० हजार मेट्रिकटन आयात हुन्छ। त्योमध्ये ६ सय मेट्रिकटन काठमाडौंंमा खपत हुने गरेको छ। नेपालमा मासिक चार सय मेट्रिकटन प्लास्टिकजन्य फोहोर उत्पादन हुन्छ। नेपालमा बर्सेनि करिब २८ हजार टन बराबरको एकचोटि प्रयोग हुने प्लास्टिक झोला प्रयोग हुन्छ। २०६६ सालमा करिब चार लाख टन प्लास्टिक आयात भएको थियो। त्यसको १० वर्षपछि दोब्बर भयो। प्लास्टिकको बढ्दो प्रयोगसँगै व्यवस्थापन जटिल बन्दै गएको छ। चुरोटका ठुटा, गुट्का, चकलेट, बिस्कुट, चाउचाउका खोलजस्ता प्लास्टिकजन्य फोहोरले बढी समस्या बनाएको छ। प्लास्टिक नष्ट हुन चार सय वर्ष लाग्छ। त्यसैले प्लास्टिकको बढ्दो प्रयोगलाई व्यवस्थित गर्न नेपालका तीन प्रदेशका नौ स्थानीय तहमा परियोजना सुरु गरिएको छ। प्लास्टिकजन्य फोहोर व्यवस्थापनका लागि ग्रिन सिफ्ट परियोजना सुरु गरिएको क्रियसन नेपालका अध्यक्ष आनन्द मिश्रले बताए। युरोपियन युनियनको आर्थिक सहयोगमा चारवर्षे परियोजना सुरु भएको हो। प्लास्टिक भयावह बन्दै गएको छ। हामीपछिका पुस्तालाई के उपहार दिने ? प्लास्टिककै हिमाल, प्लास्टिककै खोला उपहार दिने त होलानि, क्रियसन नेपालका अध्यक्ष मिश्रले भने, प्लास्टिकले देश खाइरहेको छ। त्यसैले हामीले झक्झकाउन खोजेका हौं। नीति निर्माणदेखि कलिलो उमेरमै सचेत बनाउन थालेका हौं। नीति निर्माण तह नै उदासीन हुँदा व्यवस्थापनमा कठिनाइ भएको विज्ञको अनुभव छ। तीनै तहको सरकारसँग समन्वय गरेर काम गर्न लागिएको उनले बताए। परियोजनाको भरतपुरमा आयोजित कार्यक्रममा बागमती प्रदेशका वन तथा वातावरणमन्त्री मसिना खड्काले उद्घाटन गरेकी हुन्। थाहै नहुने गरी प्लास्टिकका फोहोर बढेको छ। हरेक वर्ष चुनौती बढ्दै गएको छ, उद्घाटनपछि मन्त्री खड्काले भनिन्, जरैबाट नलागेसम्म केही हुँदैन। नीति निर्माण गरेर अघि बढ्नेमा प्रदेश सरकार सहकार्य गर्न तयार छ। संकलन र प्रशोधनका लागि परियोजना केन्द्रित छ। युरोपियन युनियनको सहयोगमा बागमतीको भरतपुर र ललितपुर महानगरपालिका र इच्छाकामना गाउँपालिका, मधेसको जनकपुर, बर्दिबास र खडकमा परियोजना सञ्चालन हुनेछ। त्यस्तै, लुम्बिनी प्रदेशको नेपालगन्ज, कोहलपुर र तिलोत्तमामा ग्रिन सिफ्ट परियोजनाको सञ्चालन हुने भएको छ। क्रियसनसहित रेस्टलेस डेभलपमेन्ट र युथ इनोभेसन ल्याब परियोजनामा सहभागी छन्। परियोजना अवधिमा ११ हजार विद्यार्थी र युवा समेटिनेछन्। प्लास्टिकलाई निषेध गर्न कठिनाइ भएपछि परियोजनाले पुनःप्रयोग र पुनःप्रशोधनमा जोड दिएको छ। समुदाय, विद्यालयसहित तीनै तहका सरकारलाई नीति निर्माणमा झकझकाउन खोजिएको परियोजना वातावरण अधिकृत प्रकृति कोइरालाले बताइन्। परियोजनाले सरसफाइकर्मीको प्रोत्साहनमा पनि जोड दिएको छ। इको क्लब, बाल क्लबमार्फत हामी अभियान नयाँ पुस्ताबाटै सुरु गर्छौं, उनले भनिन्, प्लास्टिकजन्य फोहोरको व्यवस्थापन र अध्ययन गरेर नीति निर्माणमा टेवा पुग्छ। उनका अनुसार हरेक पालिकामा विज्ञ तयार हुन्छन्। ३६ वटा विद्यालयमा सचेतनाको कार्यक्रम हुनेछ। युरोपेली संघको प्रतिनिधि मण्डलको सहकारिता उपप्रमुख इलोइसा अस्टुडिलोले प्लास्टिक फोहोरको परिक्रमा प्रवद्र्धन गर्न परियोजना प्रभावकारी हुने बताइन्। युवा र विद्यार्थीको माध्यम नै प्रभावकारी हो, उनले भनिन्, प्लास्टिक जति देख्दा समस्या हो, त्योभन्दा बढी विकराल छ। त्यसका लागि समुदाय अग्रसर बनाउन सके विश्व जोगाउन सक्छौं।"
कोदोको पिठोबाट बिस्कुट उत्पादन,"गलकोट : पुरानो खाद्यन्न बाली कोदोलाई बागलुङमा ब्रान्डिङ गरेर यसको पिठोबाट बिस्कुट उत्पादन गर्न थालिएको छ । घरेलु उद्योगमार्फत काठेखोला गाउँपालिका८ लेखानीका युवा चानसिंह श्रीसले कोदोको बिस्कुट उत्पादन गरेर बिक्री गर्न थाल्नुभएको छ । गाउँमै उद्यम गरेर स्वरोजगार बन्नका लागि सात वर्षदेखि कोदोको बिस्कुट बनाउने विषयमा अध्ययन तथा अनुसन्धानपछि उनले कादोको बिस्कुट उत्पादनमा सफलता हासिल गरेका हुन्। विस २०७७ मा सो उद्योग स्थापना भएको थियो । लामो समयदेखि आलु, कोदो, जौ र मकैको बिस्कुट बनाउनका लागि अध्ययनपश्चात् पहिलो चरणमा कोदोको बिस्कुट उत्पादन गरेको युवा व्यवसायी श्रीसले जानकारी दिनुभयो । कोदोपछि आलुको बिस्कुट बजारमा पठाउने उनको योजना रहेको छ । कुनै समय गरिबको खानाको रुपमा चिनिएको कोदोको परिकारको महत्व पछिल्लो समय बढिरहेको सन्दर्भमा युवा व्यवसायी श्रीसले नेपालमै पहिलोपटक कोदोको बिस्कुट बजारमा ल्याएको दाबी गर्नुभयो । आफूले सिए अध्ययन गर्ने क्रममा विभिन्न उद्योगको अवलोकन भ्रमणको क्रममा बिस्कुट कम्पनीको अध्ययन गरेको बताउँदै सिए बन्ने सपना पूरा नभए पनि उद्यमी बन्ने सपना पूरा गर्नतर्फ लागेको बताउनुभयो । उहाँले अहिले गुणस्तरीय प्याकेटमा ७० ग्रामको कोदोको बिस्कुटलाई २० मा बजार पठाएको बताए। उद्योग स्थापनाका लागि गण्डकी प्रदेश सरकारले ग्रामीण साना घरेलु उद्योग स्थापना कार्यक्रमअन्तर्गत १० लाख अनुदान पाएपछि आफूले उद्योग सुरु गरेको उनको भनाइ छ । गाउँमा रहेको कच्चा पदार्थ कोदोलाई ब्रान्ड बनाउन सके कोदोको उत्पादन बढ्ने उनको भनाइ छ । 'पछिल्लो समय कोदो खेती कम हुँदै आएको छ, संरक्षण गर्नुपर्ने अवस्थामा पुग्न थालेको कोदोलाई गाउँमै उद्योग स्थापना गरी बिस्कुट उत्पादन गरेर बजारीकरण गर्दा कोदो उत्पादक किसानसमेत उत्साहित हुन थालेका छन्', उनले भने, 'बजारमा गहुँ, जौ र मकैको बिस्कुट आए पनि कोदोको बिस्कुट आएको थिएन, कोदो, गहुँ, घ्यू र तेलको समिश्रणमा उक्त बिस्कुट तयार हुन्छ, माग बढ्दै गएपछि उत्पादन बढाउने योजनामा छु ।' जिल्लाको बजारमा बिक्रीका लागि पठाइएको कोदोको बिस्कुटको माग बढेको मात्रै छैन नमूना बजारीकरणका लागि पोखरा र काठमाडौँको सुपर मार्केटमा समेत पठाएको उनको भनाइ छ । आफूले उत्पादन गरेको बिस्कुट खाद्य तथा गुण नियन्त्रणको कार्यालयबाट प्रमाणित भइसकेपछि बजारमा पुगेको हो । अर्गानिक गाउँको उत्पादित कोदोबाट बनाइएको बिस्कुटले स्वास्थ्यलाई समेत फाइदा गर्ने उनको भनाइ छ । दैनिक ६० केजी बिस्कुट उत्पादन गर्ने क्षमता उद्योगको रहेको छ । उद्योगमा अहिले दुई जनालई प्रत्यक्ष रोजगारीसमेत दिइएको छ । कोदोको बिस्कुटको प्याकेजिङमा कृषि ज्ञान केन्द्रले सघाउने उनको भनाइ छ । रासस"
मन्त्रीको राजीनामा नआएसम्म सदनमा विरोध कायमै : ओली,"काठमाडौं : नेकपा एमालेका अध्यक्ष केपी शर्मा ओलीले विभिन्न प्रकरणमा मुछिएका मन्त्रीहरुले राजीनामा दिनु राम्रो हुने प्रतिक्रिया दिनुभएको छ । आइतबार संसद भवन नयाँ बानेश्वरमा सञ्चारकर्मीले साधेको प्रश्नमा उनले अहिलको अवस्थामा विभिन्न प्रकरणमा मुछिएका मन्त्रीहरुले राजीनामा दिनु राम्रो हुने बताएका हुन् । एमालेले बालकुमारी प्रकरणमा भौतिक पूर्वाधार एवम् यातायात मन्त्री प्रकाश ज्वाला, टेलिकम्युनिकेशन ट्राफिक मनिटर एण्ड फ्रड कन्ट्रोल सिस्टम (टेरामस्क) प्रकरणमा स्वास्थ्य तथा जनसंख्या मन्त्री (तत्कालीन सञ्चारमन्त्री) मोहन बस्नेत र रामग्राम प्रकरणमा संस्कृति, पर्यटन तथा नागरिक उड्डयन मन्त्री सुदन किराँतीको राजीनामा माग गर्दै आएको छ। अध्यक्ष ओलीले राजीनामा नआएसम्म सदनमा विरोध कायमै रहने जिकिर गरे। समाजवादी मोर्चामा सहभागी हुन बोलाइरहेको छ नि भन्ने पत्रकारको प्रश्नमा ओलीले समाजवादी मोर्चाबारे थाहा नभएको प्रतिक्रिया दिए। विपक्षी सांसदहरुले सरकारसँग जवाफ माग गरेपनि प्रधानमन्त्री पुष्पकमल दाहाल प्रचण्डले संसद बैठकलाई छल्दै आएका छन्।"
राष्ट्र निर्माणमा अन्य पार्टीभन्दा कांग्रेसको दायित्व बढी : सिटौला,"काठमाडौं : नेपाली कांग्रेसका नेता तथा नवनिर्वाचित राष्ट्रियसभा सदस्य कृष्णप्रसाद सिटौलालले संविधानको लक्ष्यअनुसार जनताको हित र समुन्नत राष्ट्र निर्माण गर्नुपर्ने बताएका छन्। आइतबार सिंहदरबारमा कांग्रेसका वहालवाला राष्ट्रिय सभा सदस्य र नवनिर्वाचित राष्ट्रिय सभा सदस्य बिच परिचयात्मक भेटघाट तथा अन्तरक्रियामा सिटौलाले पार्टीहरूलाई शान्ति र लोकतन्त्रको धारमा रुपान्तरण गर्नु कांग्रेसको दायित्व भएको बताएका हुन्। 'हामीले राज्यका सम्पूर्ण संयन्त्रहरूलाई जनताो हितमा,संविधान बमोजिम प्रयोग गरेर समुन्नत राष्ट्र निर्माण गर्नुपर्छ। नेपाली कांग्रेसको अरु पार्टीभन्दा बढि दायित्व छ जस्तो मलाई लाग्छ। शान्ति र लोकतन्त्रको धारमा रुपान्तरण गर्दै लिएर हिँड्ने नेतृत्वदायी पनि कांग्रेसको काँधमा छ,'उनले भने,'अन्य पार्टीहरूलाई राष्ट्रहितको पथप्रदर्शन,बाटो देखाउने दायित्व पनि कांग्रेसकै काँधमा छ।' राष्ट्रियसभा निर्वाचनमा कांग्रेसबाट कृष्णप्रसाद सिटौला, आनन्द प्रसाद ढुंगाना, विष्णु देवी पुडासैनी, जीतजंग बस्नेत, किरणबाबु श्रेष्ठ, पदमबहादुर परियार, विष्णु कुमारी सापकोटा,कृष्णबहादुर रोकाया र बलदेव बोहरा निर्वाचित भएका थिए।"
केयर र इक्रा नेपालले गैह्रकानुनीरुपमा रेटिङ बढाउने गरेको प्रदीप यादवको आरोप,"काठमाडौं : जनता समाजवादी पार्टीका सांसद प्रदीप यावदले केयर रेटिङ नेपाल र इक्रा नेपालले गैह्रकानुनीरुपमा कम्पनीको रेटिङ बढाउने गरेको दावी गरेका छन्। आइतबार प्रतिनिधिसभा बैठकमा बोल्दै सांसद यादवले यी दुई एजेन्सीले गैह्रकानुनीरुपले कम्पनीको रेटिङ तोक्दै आएको सूचना आफूले पाएको दावी गर्दै सेयर बजारमा लगानीकर्ताको रकम डुब्ने जोखिम बढ्दै गएको बताए। जसपाका नेता यादवले केयर रेटिङ नेपाल र इक्रा नेपालले कानुनअनुसार रेटिङ गरेको छ वा छैन भनेर धितोपत्र बोर्डको नियमन कमजोर भएको जिकिर गरे। 'मैले सूचना पाएअनुसार यी एजेन्सीहरूले गैरकानुनरुपले रेटिङ बढाउँछन्। धितोपत्र बोर्डले दूधको रखवाल बिरालो जस्तो भएर बसेर हेरिरहेको छ,'उनले प्रश्न गर्दै भने,'रेटिङ कुनै पनि कम्पनीको वास्तविक अवस्था थाहा पाउन गरिन्छ। यसको नियमन धितोपत्र बोर्डले किन गर्दैन?' रेटिङ एजेन्सीहरूसँग मिलेर सेयर बजारका दलालहरूले नै बजार घडबढ गर्न चलखेल गर्दै आएको दावी गरे। उनले भने,' यी खेलाडीहरू रेटिङ कम्पनीसँग मिलेर सेयर मार्केटमा केही लगानी गर्छन् । तब सेयर मार्केट माथि बढ्छ अनि बजार नबुझेका लगानीकर्ताहरू लगानी गर्छन् । अनि ती बिचौलियाहरू आफ्नो रकम झिक्छन् र सोझा लगानीकर्ताहरू डुब्छन्।' रेटिङ एजेन्सीहरूले पूर्वाग्रही भएर रेटिङ तोकिदिँदा लगानीकर्ताले मेहेनत गरेर कमाएको रकम गुम्ने जोखिमको संभावना रहेको बताउँदै रेटिङ एजेन्सीको कानुनअनुसार काम गरिरहेको छ छैन भनेर नियमित अनुगमन हुनुपर्ने बताए। कम्पनीको साख निर्धारण गर्न रेटिङ गरिन्छ। जुन आईपीओ,एफपीओ निष्काशनका लागि धितोपत्र बोर्डमा निवेदन दिएका कम्पनीको जोखिम के कस्तो छ भनेर केयर रेटिङ नेपाल र इक्रा नेपालले मूल्यांकन गर्नेगर्छ।"
महेन्द्रनारायण निधि राष्ट्रिय पुरस्कार पूर्व राष्ट्रपति यादवलाई,"काठमाडौं : राष्ट्रपति रामचन्द्र पौडेलले महेन्द्रनारायण निधि राष्ट्रिय पुरस्कार तथा सम्मान २०८० पूर्वराष्ट्रपति डा रामवरण यादवलाई प्रदान गरेका छन्। महेन्द्रनारायण निधि स्मृति प्रतिष्ठानद्धारा आइतबार राष्ट्रपति भवन शीतलनिवासमा आयोजित १०३ औँ महेन्द्रनारायण निधि जन्मजयन्ती पुरस्कार तथा सम्मान कार्यक्रममा राष्ट्रपति पौडेलले प्रथम राष्ट्रपति डा यादवलाई सो पुरस्कार प्रदान गरेका हुन्। वर्तमान संविधान निर्माणक्रममा समन्वयकारी भूमिका निर्वाह गरेर संविधानसभाबाट जनताले बनाएको संविधान जारी गर्ने महत्वपूर्ण योगदान पुर्याएबापत संघीय लोकतान्त्रिक गणतन्त्र नेपालका प्रथम राष्ट्रपति डा यादवलाई सो पुरस्कार प्रदान गरिएको प्रतिष्ठानले जनाएको छ। सो कार्यक्रमलाई सम्बोधन गर्दै राष्ट्रपति पौडेलले परिवर्तनको अनुभूति वास्तविक?पमा गरिब, पिछडिएका र आर्थिक अवस्था कमजोर भएका वर्गले पाउन नसक्दासम्म संविधान र गणतन्त्रले परिकल्पना गरेको लक्ष्य पुरा हुन नसक्ने भन्दै राजनीति शासन र सुशासनलाई सुदृढ, व्यवस्थित र विधिसम्मत बनाउँदै देश, जनता र समाजको सर्वोत्तम हितमै केन्द्रित हुनुपर्नेमा जोड दिए। संघीय लोकतान्त्रिक गणतन्त्रात्मक संविधानले निर्दिष्ट गरेका कामप्रति हाम्रो ध्यान अझै जान नसक्दा कतै जनतामा निराशा आएको हो कि भनेर पनि यतिबेला चिन्ता प्रकट भइरहेको उनले उल्लेख गरे। राष्ट्रपति पौडेलले कतिपय सन्दर्भमा कतै आफ्नै राजनीतिक र शासकीय कमजोरीले त यस्तो अवस्था आएको होइन भन्दै कतै हाम्रा कमजोरीलाई व्यवस्थाका कमजोरी भनेर लोकतन्त्रको आदर्शलाई अपव्याख्या गर्ने काम त भइरहेको छैन भन्ने प्रश्न गरे। कार्यक्रममा राष्ट्रपति पौडेलले महेन्द्रनारायण निधि राष्ट्रिय पुरस्कार तथा सम्मान २०७९, लोकतान्त्रिक आन्दोलनका अग्रज योगप्रसाद उपाध्याय, प्रेमसागरीदेवी निधि राष्ट्रिय पुरस्कार तथा सम्मान २०८० समाजसेवी दुर्गा घिमिरे तथा प्रेमसागरीदेवी निधि राष्ट्रिय पुरस्कार तथा सम्मान २०७९ संगीत साधक सरिता मिश्रलाई सो अवसरमा प्रदान गरे।"
"पर्यटनमन्त्रीप्रति सुशासन समिति सभापति आक्रोशित, भने : नयाँ जहाज खरिद गर्दा १८ करोड कमिसनको सूचना प्राप्त भएको छ","काठमाडौं : राज्य व्यवस्था तथा सुशासन समितिको सभापति एवम् कांग्रेसका सांसद रामहरि खतिवडाले १८ करोड कमिसन खाने खेलमा नयाँ जहाज खरिद प्रक्रिया अघि बढाइएको दाबी गरेका छन्। आइतबार प्रतिनिधि सभाको बैठकमा बोल्दै उनले नयाँ जहाज खरिद गर्दा झण्डै १८ करोड नेपाली रुपैयाँ कमिसन खाने खेलमा लागिएको सूचना प्राप्त भएको दाबी गरेका हुन्। खतिवडाले भने,पर्यटनमन्त्री नयाँ प्लेन किन्नुपर्यो भनेर लाग्नु भएएको छ। क्यानेडियाबाट तीनवटा ट्विनअटर किन्ने निर्णय गरिएको छ। नेपाल वायुसेवा निगमको आफ्नै समितिले यो अहिले हामीले ल्याउन सक्ने अवस्था छैन, यी जहाजहरू उत्पादन हुन छोडिसकेका छन् भन्दा टेन्डर एक महिना अगाडि लागू गरिसकिएको छ। रिपोर्ट अनक्वालिफाइड भनेर समितिले भनिसकेको छ। जुन जहाजहरू अहिले प्रोडक्सनमा छैनन्। ३०० जी भन्ने जहाज ल्याइँदैछ, जुन अहिले उत्पादनमा छैन। त्यसमा ल्याएर झण्डै १८ करोड नेपाली रुपैयाँ कमिसन खाने खेलमा लागिएको सूचना प्राप्त भएको छ, तै पनि मन्त्री असाध्यै सुधार गर्न लागेको आभास मिलेको छ। झाडु र क्यामेरा लिएर मन्त्रालय प्रवेश गरेर फोटो खिचेर बाहिर ल्याउने पद्धतिको विकास भएको छ। प्रमुख प्रतिपक्षी एमालेले राजीनामा मागिरहेकै बेला आइतबार प्रतिनिधि सभाको बैठकमा कांग्रेसका सांसदले जहाज खरिद प्रक्रिया, लुम्बिनी विकास कोषको उपाध्यक्षमा ल्हारक्याल लामालाई नियुक्ति लगायतका विषयलाई लिएर संस्कृति, पर्यटन तथा नागरिक उड्डयन मन्त्री सुदन किरातीको कार्यशैलीप्रति असन्तुष्टि व्यक्त गरेका हुन्। नेपाल एयरलाइन्सलाई झण्डै ३१ अर्ब रुपैयाँ नेपाल सरकारले लगानी गरेको भन्दै उनले निगम अहिले ४८ अर्ब रुपैयाँभन्दा बढी घाटा र ऋणमा रहेको दाबी गरे। नेपाल एयरलाइन्सलाई झण्डै ३१ अर्ब रुपैयाँ नेपाल सरकारले लगानी गरेको देखिन्छ। निगम अहिले ४८ अर्ब रुपैयाँभन्दा बढी घाटामा र ऋणमा डुबेको छ। सावाँको त कुरै छाडौं, चार वर्षदेखि ब्याजसमेत तिर्न सकेको छैन। वाइडबडी र न्यारोबडीको ३४ अर्ब रुपैयाँको ब्याज अहिलेसम्म तिर्न सकेको छैन, जुन सञ्चय कोष र नागरिक लगानी कोषबाट लिइएको छ। निगममा भएको चारवटा जहाजमध्ये दुईवटा न्यारो बडी र दुईवटा वाइडबडी अहिले घाटामा छन्। निगमलाई आन्तरिक उडानका लागि ६ वटा चिनियाँ जहाज लिइएको थियो, ती छ वटा चिनियाँ जहाज वाइ१२ र एम१६ तत्कालीन अवस्थामा झन्डै आठ अर्ब रुपैयाँमा लिइएको जहाज अहिले लिलाममा राख्दा ३८ करोड रुपैयाँमा बिक्री हुन सकेका छैनन्। एक अर्ब बढी तिर्नुपर्ने अवस्था छ। खतिवडाले भने,एउटा ट्विनअटर बिग्रिएर १० वर्षदेखि थन्किएर ग्राउन्डेड भएर रहेको छ। निगममा १२ सय स्थायी र आउट सोर्सिङ गरे झण्डै ८ सय कर्मचारी छन्। अहिले पनि भर्खरै वर्तमान पर्यटन मन्त्रीले ६२ जना नयाँ कर्मचारीहरूलाई करार र ज्यालादारीमा नियुक्ति गरेर राखिएको छ, जसको हाजिर गरेर कहाँ जाने, कहाँ आउने, के गर्ने थाहा छैन। हाजिर गरेर हिँडेपछि पुग्ने गरी नियुक्तिको व्यवस्था गरिएको छ। यी तथ्यांकका बाबजुद पनि पर्यटनमन्त्री नयाँ प्लेन किन्नुपर्यो भनेर लाग्नुभएको छ, अब नेपाल एयरलाइन्सलाई कहाँ पुर्याउने हो यो बारेमा सोच्नुपर्ने जरुरी भइरहेको छ। ल्यारक्याल लामालाई लुम्बिनी विकास कोषको उपाध्यक्षमा नियुक्त गरेकोप्रति आपत्ति खतिवडाले लकरमा गोली राख्ने ल्यारक्याल लामालाई लुम्बिनी विकास कोषको उपाध्यक्षमा नियुक्त गरेकोप्रति आपत्ति जनाए। सरकारले सुशासनका नाममा ल्यारक्याल लामा जस्ता मान्छेलाई नियुक्ति गरेको छ, लुम्बिनी विकास कोषमा। गौतम बुद्ध शान्तिका दूत, शान्तिका दूतको नाममा लकरमा गोली राख्ने मानिसलाई नियुक्त गरेपछि देशको हालत के होला ? सरकारको ध्यान आकृष्ठ होस् भनेर अनुरोध गर्दछु। उनले थपे,मैले सत्तारूढ दल र प्रतिपक्षी दलको रूपमा यसलाई हेरेको होइन, नेपालका मन्त्रीहरूले व्यक्तिगत स्वार्थ हेर्न थाले भने मुलक कहाँ जाने हो, त्यो चाहे सत्ता पक्षको होस् चाहे प्रतिपक्षको होस् ? व्यक्तिगत चासोको आधारमा नियुक्ति हुन थाले के होला ? कामका आधारमा होइन, दामका आधारमा नियुक्ति हुन थाले, यसमा घोर आपत्ति छ। चाहे नेपाल एयरलाइन्स, चाहे नेपाल वायु सेवा निगम, पशुपति विकास कोष, लुम्बिनी विकास कोषमा होस् भएको नियुक्ति हेरियोस्, अदालतले पनि कतिपय खारेज गरेको छ।"
जापान नेपालको भरपर्दो विकासको सहयात्री हो : राष्ट्रपति,"काठमाडौं : राष्ट्रपति रामचन्द्र पौडेलले जापान सरकारले नेपाललाई गर्ने सहयोगबाट अधिकतम उपलब्धि हासिल गर्न सामुदायिक विकासका लागि गरिएका कार्यक्रमले महत्वपूर्ण भूमिका निर्वाह गर्ने विश्वास व्यक्त गरेको छ। आइतबार नेपाल जाइका अलमनाई एसोसिएसन (जान) को ५० औँ वार्षिक समारोहको उद्घाटन गर्दै राष्ट्रपति पौडेलले सो विश्वास व्यक्त गरेका हुन्। उनले नेपाल जापानबीचको मित्रतालाई अझै घनिभूत बनाउन नेपाल जाइका अलमनाई एसोसिएसनको भूमिका महत्वपूर्ण रहेको भन्दै जापान नेपालको भरपर्दो विकासको सहयात्री पनि भएको बताए। नेपालको प्राविधिक क्षेत्रको जनशक्ति विकास, जलविद्युत्, शिक्षा, स्वास्थ्य, सञ्चार, सडक निर्माण, कृषि क्षेत्र र पूर्वाधार विकासलगायत क्षेत्रमा जापानले पुर्याएको योगदानको नेपालले सदैव उच्च मूल्याङ्कन गरेको बताए। राष्ट्रपति पौडेलले नेपाल र जापानबीच परम्परागत रूपमा सुमधुर सम्बन्ध रहँदै आएको उल्लेख गर्दै एसियाको एक समृद्धशाली प्रजातान्त्रिक मुलुक जापानले विज्ञान प्रविधिको क्षेत्रमा मात्र नभएर आर्थिक, सामाजिक तथा समग्र मानव विकासमा मारेको फड्को अनुकरणीय रहेको बताए। विगत छ दशकदेखि नेपाल जापानको सम्बन्धलाई जनतासम्म पुर्याउन, जापानमा सिकेको ज्ञान, सीप र प्रविधिलाई नेपालको विकासमा लगाउन एसोसिएसनले गरेको योगदान सराहनीय रहेको राष्ट्रपति पौडेलले उल्लेख गरे। उनले एसोसिएसनले ग्रामीण क्षेत्रका जनताको जीवनस्तर उकास्न सामुदायिक विकासका क्षेत्रमा काम गरिरहेको भन्दै यस्ता कामलाई थप विस्तार गर्दै लैजानुपर्ने सुझाव दिए।"
एमालेको आरोप : विवादित मन्त्रीहरूको राजीनामा माग्दा प्रधानमन्त्रीले संसद् छले,"काठमाडौं : नेकपा एमालेले आज पनि प्रतिनिधिसभा बैठकमा अवरोध जनाएको छ। आइतबार प्रतिनिधिसभा बैठक सुरू हुनेवित्तिकै प्रतिपक्षी दल नेकपा एमालेका सांसदहरूले सिटबाट उठेर विरोध जनाएका हुन्। त्यसपछि सभामुख देवराज घिमिरेले एमालेका सांसद पदम गिरीलाई बोल्ने समय दिए । उनले लामो समयदेखि विवादित मन्त्रीहरूको बर्खास्तको माग गर्दै आएपनि सरकारले प्रतिपक्षको मागका विषयमा वेवास्ता गरेको आरोप लगाए। एमाले प्रमुख सचेतक गिरीले प्रधानमन्त्री पुष्पकमल दाहाल 'प्रचण्ड'ले यस विषयमा संसदमा आएर जवाफ दिनुपर्नेमा उल्टै संसद छलेर बाहिर हिँडिरहेको आरोप लगाए। उनले सरकार प्रतिपक्षको आवाज सु्न्नका निम्ति तयार नभएको जिकिर गरे। 'प्रधानमन्त्रीज्यूले यस्तो महत्वपूर्ण विषयमा संसदमा आएर जवाफ दिनुपर्ने ठाउँमा वेवास्ता गरिरहुन भएको छ,'उनले भने,'उहाँ संसद छलेर बाहिर हिँडिरहनु भएको छ।' नेता गिरीले ललितपुरको बालकुमारी घटनामा मुछिएका भौतिक पूर्वाधार मन्त्री प्रकाश ज्वाला, गृहमन्त्री नारायणकाजी श्रेष्ठ ,टेरामिक्स काण्डमा मुछिएका स्वास्थ्य तथा जनसंख्यामन्त्री मोहनबहादुर बस्नेत र संस्कति, पर्यटन तथा नागरिक उडड्यनमन्त्री सुदन किरातीलाई बर्खास्त गर्नुपर्ने माग गरे। उनले भगवान गौतमबुद्धको अस्तु भएको रामग्राम क्षेत्र व्यावसायिक प्रयोजनमा भाडामा लगाउने सम्बन्धमा पनि अनियमिता भएको उल्लेख गर्दै मन्त्री किराँतीको राजीनामा माग गरे। उनको सरकारले तस्करी र भ्रष्टाचारलाई संरक्षण गरेको र शासन सञ्चालनमा द्वैध चरित्र देखाएको आरोप छ ।"
माओवादी केन्द्रको स्थायी कमिटी बैठकमा प्रचण्डले सम्बोधन गर्ने,काठमाडौं : नेकपा माओवादी केन्द्रको स्थायी कमिटी बैठक बस्दैछ। बिहान ११ बजेदेखि पार्टी केन्द्रीय कार्यालय पेरिसडाँडामा बैठक सुरू हुनेछ। बैठकमा माओवादी केन्द्रका अध्यक्ष तथा प्रधानमन्त्री पुष्पकमल दाहाल 'प्रचण्ड' ले सम्बोधन गर्ने कार्यक्रम छ। बैठकमा माओवादी रुपान्तरण विशेष अभियानमा राम्रो काम गर्नेहरूको नामको टुंगो लगाइने र तोकिएको जिम्मेवारी पूरा नगर्नेहरूलाई कारबाहीका लागि सिफारिस गर्ने माओवादी केन्द्रले जनाएको छ। माओवादी केन्द्रले अभियानमा खटिएका नेता तथा कार्यकर्ताहरूलाई कामको आधारमा तीन समूहमा विभाजन गरेको छ।
इलाम २ र बझाङ प्रदेशसभा१ मा वैशाख १५ गते उपनिर्वाचन,"काठमाडौं : निर्वाचन आयोगले पूर्वसभामुख सुवास नेम्वाङको निधनपछि रिक्त रहेको इलाम२ मा आगामी वैशाख १५ गते उपनिर्वाचन गराउने निर्णय गरेको छ। आयोगको आइतबार बसेको बैठकले इलाम२ र बझाङ१ को प्रदेश सभा निर्वाचन क्षेत्र नं १ मा वैशाख १५ मा उपनिर्वाचन गराउने निर्णय गरेको उपसचिव एवम् सहायक प्रवक्ता डा थानेश्वर भुसालले जानकारी दिए। इलाम२ मा एमालेबाट नेम्वाङ र बझाङ१ को प्रदेशसभामा नेपाली कांग्रेसका पृथ्वीबहादुर सिंह निर्वाचित भएका थिए। नेम्वाङको भदौ २६ गते हृदयघातबाट र सिंहको असार २५ मा सवारी दुर्घटनामा निधन भएको हो। आयोगका प्रवक्ता भुसालका अनुसार नेपालको संविधानको धारा ८९ को खण्ड (च) बमोजिम प्रतिनिधि सभा सदस्य र धारा १८० को खण्ड (च) बमोजिम सुदूर पश्चिम प्रदेशको प्रदेश सभा सदस्यको स्थान रिक्त भएको हो। निर्वाचन आयोगको मिति २०८० फागुन १३ गते बसेको बैठकले नेपाल सरकारसँगको परामर्शमा प्रतिनिधि सभा सदस्य निर्वाचन ऐन, २०७४ को दफा ६८ बमोजिम इलाम जिल्ला प्रतिनिधि सभा सदस्य निर्वाचन क्षेत्र नं २ तथा प्रदेश सभा सदस्य निर्वाचन ऐन, २०७४ को दफा ६८ बमोजिम बझाङ जिल्ला प्रतिनिधि सभा सदस्य निर्वाचन क्षेत्र नं १ को प्रदेश सभा निर्वाचन क्षेत्र नं १ मा मिति २०८१ बैशाख १५ गते शनिबारका दिन उपनिर्वाचन गर्ने गरी मिति तोक्ने निर्णय गरेको छ। आयोगबाट जारी विज्ञप्तिमा भनिएको छ,इलाम जिल्ला प्रतिनिधि सभा निर्वाचन क्षेत्र नं २ बाट निर्वाचित प्रतिनिधि सभा सदस्य श्री सुवासचन्द्र नेम्वाङ्ग र बझाङ जिल्ला प्रतिनिधि सभा निर्वाचन क्षेत्र नं १ को प्रदेश सभा निर्वाचन क्षेत्र नं १ बाट निर्वाचित प्रदेश सभा सदस्य श्री पृथ्वी बहादुर सिंहको निधन भई नेपालको संविधानको धारा ८९ को खण्ड (च) बमोजिम प्रतिनिधि सभा सदस्य र धारा १८० को खण्ड (च) बमोजिम सुदूर पश्चिम प्रदेशको प्रदेश सभा सदस्यको स्थान रिक्त भएको जानकारी सम्बन्धित संघीय संसद सचिवालय र प्रदेश सभा सचिवालयबाट आयोगमा प्राप्त भएको थियो। कुनै सदस्यको स्थान, प्रतिनिधि सभा वा प्रदेश सभाको कार्यकाल ६ महिनाभन्दा बढी अवधि बाँकी रहदै रिक्त भएमा त्यस्तो स्थान जुन निर्वाचन प्रणालीबाट पूर्ति भएको थियो सोही प्रक्रियाद्वारा पूर्ति गरिनेछ भन्ने संवैधानिक व्यवस्था भए बमोजिम उपनिर्वाचनको मिति तोकिएको आयोगको विज्ञप्तिमा उल्लेख छ।"
प्रतिनिधिसभा बैठक सुरू,काठमाडौं : संघीय संसद्अन्तरगत प्रतिनिधिसभा बैठक सुरू भएको छ। बैठकमा सभामुख देवराज घिमिरेले राजनीतिक दलसम्बन्धी दोस्रो (संशोधन) २०८० लाई प्रस्तुत गर्न अनुमति माग्ने प्रस्तावमाथि प्राप्त विरोधको सूचनालाई निर्णयार्थ प्रस्तुत गर्ने कार्यसूची रहेको छ। यसैगरी बैठकमा उपप्रधानमन्त्री एवं गृहमन्त्री एवं गृहमन्त्री नारायणकाजी श्रेष्ठले राजनीतिक दलसम्बन्धी (दोस्रो संशोधन) विधेयक २०८० प्रस्तुत गर्ने कार्यसूची रहेको संघीय संसदका महासचिव पद्मराज पाण्डेले जानकारी दिए।
"उपरथीमा पदोन्नति भएका श्रेष्ठ, थापा र देउजाले पाए दर्ज्यानी चिन्ह","काठमाडौं : प्रधानसेनापति प्रभुराम शर्माले उपरथीमा पदोन्नति भएका सुनिल श्रेष्ठ, अनुपजङ्ग थापा र प्रकाश देउजालाई दर्ज्यानी चिह्न प्रदान गरेका छन्। आज जङ्गी अड्डामा आयोजित एक कार्यक्रममा उनीहरुलाई दर्ज्यानी चिह्न प्रदान गरिएको हो। पदोन्नतिसँगै उपरथी श्रेष्ठ मध्यपश्चिम पृतनापति, उपरथी थापा राष्ट्रिय सुरक्षा परिषद्को सचिवालयको सहसंयोजक र उपरथी देउजा संभाररथी विभागमा नियुक्त भएका छन् । उनीहरू सरकारको यही फागुन ६ गतेको निर्णयअनुसार उपरथीमा पदोन्नति भएका हुन्।"
राजनीतिक दलसम्बन्धी (दोस्रो संशोधन) विधेयक संसदमा पेश,"काठमाडौं : प्रतिनिधिसभाको आजको बैठकमा उपप्रधानमन्त्री एवम् गृहमन्त्री नारायणकाजी श्रेष्ठले राजनीतिक दलसम्बन्धी (दोस्रो संशोधन) विधेयक, २०८० प्रस्तुत गरेका छन्। आइतबार बसेको प्रतिनिधिसभा बैठकमा गृहमन्त्री श्रेष्ठले राजनीतिक दलसम्बन्धी विधेयक पेश गरेका हुन्। बिहीबारको बैठकमा संसदमा कोरम नपुगेपछि सरकारले राजनीतिक दलसम्बन्धी विधेयक प्रस्तुत गर्न पाएको पाएको थिएन। राजनीतिक दलसम्बन्धी ऐन २०७३ को केही व्यवस्थामा अध्यादेशमार्फत् संशोधन भएको थियो। तर उक्त अध्यादेश खारेज भएको अवस्थामा ऐनको साबिककै व्यवस्था कायम राख्न आवश्यक देखिएको भन्दै मन्त्री श्रेष्ठले राजनीतिक दलसम्बन्धी ऐन २०७३ लाई संशोधन गर्न बनेको विधेयक प्रतिनिधिसभासमक्ष पेश गरेका हुन्। बैठकमा उपप्रधानमन्त्री श्रेष्ठले भने, राजनीतिक दलसम्बन्धि ऐन, २०७३ को केही व्यवस्थाहरुमा अध्यादेशले संशोधन गरेको र सो पश्चात उक्त अध्यादेश खारेज भएको अवस्थामा ऐनको साविककै व्यवस्था कायम राख्न आवश्यक देखिएकाले राजनीतिक दलसम्बन्धि ऐन, २०७३ लाई संशोधन गर्न बनेको विधेयक यस सम्मानित प्रतिनिधि सभामा पेश गर्दछु। बैठकले सभामुख देवराज घिमिरेले राजनीतिक दलसम्बन्धी (दोस्रो संशोधन) विधेयक, २०८० लाई प्रस्तुत गर्न अनुमति माग्ने प्रस्तावमाथि प्राप्त विरोधको सूचनालाई भने बहुमतले अस्वीकृत गरेको छ। विधेयकमाथि अब प्रतिनिधिसभामा छलफल हुनेछ।"
मनिष झाको प्रश्न : मिटरब्याज पीडितका मुद्दालाई सम्बोधन नगरेर के अर्को आन्दोलन कुरेको हो ?,"काठमाडौं : राष्ट्रिय स्वतन्त्र पार्टीका सांसद मनिष झाले मिटरब्याज पीडितहरूको समस्या समाधानमा सरकारले गम्भीररुपमा नलिएको बताएका छन्। आइतबार प्रतिनिधिसभा बैठकमा बोल्दै रास्वपा सांसद झाले २५ दिन पैदलयात्रापछि काठमाडौं पुगेका मिटर ब्याजी पीडितहरूको प्रसंग निकाल्दै समस्या समाधानमा सरकारले खासै चासो नदिएको बताएका हुन्। मिटर ब्याज पीडितहरूको समस्या समाधान नगरेर सरकारले अर्को आन्दोलन कुरिरहेको टिप्पणी गरे। उनले भने,' मिटरब्याज पीडितहरूका बारेमा सरकारको आवश्यकताअनुसार ध्यानाकर्षण नभएको हामीले महशुस गरेका छौं। कि अझै एउटा आन्दोलन कुरिरहनु भएको हो । जहाँ मन्त्रीको कारणले केही युवाहरूले ज्यान गुमाउन् । त्यसका लागि छानबिन समिति बनाइयोस् र छानबिनले समितिबा आफूअनुकूलको रिपोर्ट आउनेछन्। जेसुकै रिपोर्ट आए पनि केही फरक पर्ने छैन। कि समय कुरेको हो। रहर त छैन होला नि। रोइकराइँ गर्न।' उनले मिटरब्याज पीडितको विषय सरकारले प्राथमिकतामा नराखेको आरोप लगाए। उनले भने,'सरकारले मुद्दा नबुझेको होइन होला। सरकारलाई मुद्दाले नछोएको पनि होइन। तर सरकारले प्राथमिकता नराखेको हो। साहेद चुनाव नजिक नभएर होला । उहाँहरूको आवाज सरकारले नसुनेको। चुनावको समय थियो भने सरकार आफै जान्थ्यो होला पीडितको घरदैलोमा।'"
रकम हिनामिना गर्ने सहकारीका सञ्चालकलाई कारवाही गर्न सरकारलाई कसले रोक्यो ?,"काठमाडौं : नेकपा एमाले सांसद विद्या भट्टराईले सहकारी पीडितहरूको समस्या समाधान गर्न सरकार गम्भी नभएको बताएकी छन् । आइतबार प्रतिनिधिसभा बैठकमा बोल्दै सांसद भट्टराईले बचतकर्ताहरूको रकम हिनामिना गर्ने सहकारीका सञ्चालकहरूलाई तत्काल कारवाही गरी बचतकर्ताको सम्पूर्ण रकम फिर्ता गर्न सरकारको ध्यानाकर्षण गराइन्। उनले बचतकर्ताको रकम हिनामिना गर्ने पोखराको सूर्यदर्शन सहकारीका सञ्चालकहरूलाई कारवाही गर्न माग गरिन। पोखरा महानगरअन्तरगत रहेका ३६६ सहकारीमध्ये १६ वटा सहकारी संस्थामा बचत कर्ताको बचत जोखिममा रहेको विषय बाहिर आए पनि सरकार चुप लागेर बसेको उनको आरोप छ। उनले भनिन्,'पोखरा महानगरअन्तरगत रहेका ३६६ सहकारीमध्ये १६ वटा सहकारी संस्थामा बचत कर्ताको बचत जोखिममा रहेको विषय बाहिर आएपनि सरकार चुप लागेर बसेको छ। यस विषयमा सरकारले ध्यान देओस्।' उनले सहकारी क्षेत्र सुधार सुझाव कार्यदलले सहकारी सञ्चालक प्रक्रियमा विचलन आएको भनी गत भदौ २५ गते प्रतिवेदन बुझाएको उल्लेख गर्दै भनिन्,' सूर्यदर्शन सहकारीका सञ्चालकहरूलाई फराको सूचीमा राखेर सरकार रमिता हेरेर बसिरहेको छ। ' उनले दोषी सञ्चालकलाई कारवाही गर्न सरकारलाई कसले रोक्यो ? भन्दै प्रश्न समेत गरिन् । उनले रकम हिनामिना गरेर फरार रहेका अभियुक्त पक्राउ नगरेका कारण नागरिकहरू आत्महत्या गर्ने ठाउँमा पुगेको उल्लेख गरिन्।"
स्वास्थ्यकर्मीको निधनमा नगरपालिकामा सार्वजनिक बिदा,"गोरखा : माताहतका एकजना स्वास्थ्यकर्मीको निधन भएको भन्दै गोरखा नगरपालिकाले सोमबार सार्वजनिक बिदा गरेको छ। वडा नम्बर १४ मा कार्यरत अहेब किशोरबाबु सेढाईंको निधन भएपछि नगरपालिकाले सोमबार नगरपालिका मातहतका सबै कार्यालयहरूमा सार्वजनिक बिदा दिएको हो। नगरपालिकाको आइतबारको निर्णयअनुसार सोमबार नगरपालिका कार्यालय, वडा कार्यालयहरू, शिक्षण संस्था तथा स्वास्थ्य संस्थामा सार्वजनिक बिदा दिइएको प्रकाशित सार्वजनिक सूचनामा जनाइएको छ। नगरपालिकाका कर्मचारी, जनप्रतिनिधिको मृत्यु हुँदा शोक त मनाउनु पर्यो नि, नगरप्रमुख कृष्ण रानाले भने, त्यसैले सार्वजनिक बिदा गर्ने निर्णय गरिएको हो।"
नेशनल मेडिकल कलेजको सम्पत्तिमा दाजुभाइबीच विवाद,"वीरगन्ज : वीरगन्जमा रहेको नेशनल मेडिकल कलेजको सम्पति भागबण्डाको विषयलाई लिएर दुई दाजुभाइ बीचको विवाद बढेको छ। मेडिकल कलेजका अध्यक्ष जैनुद्दिन अन्सारी र उनका साहिँला भाइ बसरुद्दिन अन्सारीबीच मेडिकल कलेजको जायजेथाको भागबण्डाको विषयलाई लिएर केही महिनादेखि विवाद चलिरहेको छ। अध्यक्ष जैनुद्दिनले मेडिकल कलेजको प्रबन्ध निर्देशक(एमडी)बाट बसरुद्दिनलाई पदच्युत गरेर आफ्नै छोरा शाहनवाज अन्सारीलाई एमडीमा नियुक्त गरेपछि दुई दाजुभाइ बीचको विवाद बढेको हो। गत शुक्रबार अध्यक्ष जैनुद्दिनले आफना छोरा शाहनवाजलाई एमडीमा नियुक्त गरिएको निर्णय सञ्चारमाध्यम र सामाजिक सञ्जालबाट सार्वजनिक गरेपछि विवाद झन् बढेको हो। शाहनवाजलाई एमडीमा नियुक्त गरिएको निर्णय विभिन्न माध्यमबाट सार्वजनिक भएपछि बसरुद्दिनले भने मेडिकल कलेजको एमडी आफू नै यथावत् रहेको र अध्यक्ष पनि बनेको भन्दै सामाजिक सञ्जालमार्फत प्रचारबाजी गरेका छन्। त्यसपछि आइतबार अध्यक्ष जैनुद्दिनका छोरा तथा मेडिकल कलेजका नवनियुक्त एमडी शाहनवाजले पत्रकार सम्मेलन गरेर मेकिडल कलेजका बारेमा बसरुद्दिनले फिजाएको हल्ला भ्रामक रहेको दाबी गरे। पत्रकार सम्मेलनमा शाहनवाजले मेडिकल कलेजको सञ्चालक समितिले यही फागुन ४ गतेदेखि लागु हुने गरी आफूलाई एमडीमा नियुक्त गरेको दाबी गरे। फागुन ४ गते सम्पन्न मेडिकल कलेजको वार्षिक साधरण सभाले संस्थापक अध्यक्ष जैनुद्दिन अन्सारीकै अध्यक्षतामा तीन सदस्यीय सञ्चालक समिति गठन गरेको उनले बताए। वार्षिक साधारण सभाले सञ्चालक अध्यक्षमा जैनुद्दिन अन्सारी, प्रबन्ध सञ्चालकमा आफूलाई र सञ्चालकमा नुशरत जहान अन्सारीलाई नियुक्त गरेको शहनवाजले जानकारी दिए। नुशरत , अध्यक्ष जैनुद्दिनकै छोरी हुन्। पत्रकार सम्मेलनमा शाहनवाजले यसअघिका एमडी बसरुद्दिनको कार्यशैली र गतिविधिमा कैफियत देखिएपछि सञ्चालक समितिले उनलाई एमडी पदबाट हटाएको प्रष्टीकरण पनि दिए। उनले भने,कानूनी रुपमा एक जना मात्र सञ्चालक समितिमा रहने व्यवस्था भए पनि कामको बोझले अध्यक्षले बसरुद्दिन अन्सारीलाई प्रबन्ध निर्देशकको जिम्मेवारी दिनु भएको थियो। तर केही समयदेखि उनको कार्य सञ्चालनमा कैफियत देखियो। अध्यक्षले उनलाई पटक पटक सचेत पनि गराएका थिए। तर त्यसका बाबजुद पनि सुधार नआएपछि अध्यक्षले अन्सारीको अधिकार कटौती गर्दै जानु भएको हो। अहिले मेडिकल कलेज प्रालिमा बसरुद्धिनको १० प्रतिशतमात्र शेयर लगानी छ। त्योबाहेक यस मेडिकल कलेजसँग उनको कुनै साइनो छैन मेकिडल कलेजको एमडीबाट हटाएप्छि बसरुद्दिनले अध्यक्ष जैनुद्दिनलाई ज्यान मार्ने धम्कीसमेत दिएको शाहनवाजले आरोप लगाए। धम्की आएपछि अध्यक्ष जैनुद्दिनले जिउज्यानको सुरक्षाको माग गर्दै जिल्ला प्रशासन कार्यालय पर्सामा निवेदन दर्तासमेत गराइसकेको पत्रकार सम्मेलनमा शाहनवाजले बताए। उनले भने,बसरुद्दिनले ज्यान मार्ने सम्मको धम्की दिदैं आएकोभएपनि स्थानीय प्रशासनले केही सुनुवाइ अहिलेसम्म गरेको छैन। २०५६ साल भदौ ३२ गतेदेखि विधिवत् रुपमा सञ्चालनमा आएको नेशनल मेडिकल कलेज तथा शिक्षण अस्पतालको अध्यक्ष सुरुदेखि नै जैनुद्दिन अन्सारी छन्। शाहनवाजका अनुसार, सुरुमा मेकिडल कलेजमा जैनुद्दिनको ९० प्रतिशत र उनका साहिँलो भाइ बसरुद्दिनको १० प्रतिशत शेयर थियो। तर गत साउन २६ गते सम्पन्न साधारणसभाले अध्यक्ष जैनुद्दिनकै छोराछोरीहरूलाई राखेर शेयरधनीहरू थपेको थियो। जसअनुसार अब अध्यक्ष जैनुद्दिनको ४५ प्रतिशत,उनका छोरा शहनवाजको १५ प्रतिशत, छोरीहरू नुशरत जहानको १० प्रतिशत,निकहत यासमिनको १० प्रतिशत,ईशंत जहानको १० प्रतिशत र साहिँलो भाइ बसरुद्दिनको १० प्रतिशत शेयर रहेको पत्रकार सम्मेलनमा वितरण गरिएको प्रेस विज्ञप्तिमा उल्लेख छ। तर अध्यक्ष जैनुद्दिनका भाइ बसरुद्दिनले भने मेडिकल कलेजको एमडी अहिले पनि आफू नै भएको दाबी गरे। उक्त पदबाट आफूलाई कसैले पनि नहटाएको दाबीपनि उनको छ। मेडिकल कलेजको दर्ता, स्थापना , अदालतमा मुद्दा लड्ने लगायतका सबै काम आफूले नै गरेर २५ वर्षदेखि मेडिकल कलेज चलाउँदै आएको उनले बताए। उनले भने,कलेज स्थापनका बेला दाजु जैनुद्दिन आफैले आधा आधा साझेदारी रहने भनेर मौखिक सहमति गर्नु भएको थियो। बुबा सरहको दाजुले भनेको कुरामा मैले भरोसा गरे। तर अहिले आएर उहाँका छोरा छोरी पढे लेखेर आएपछि मलाई नै पाखा लगाउने काम उहाँले गरिरहनु भएको छ। यो सरासर बेइमानी हो। धोखा हो। वीरगन्जको नेशनल मेडिकल कलेजमात्र नभइ काठमाडौं मेडिकल कलेज र नेपाल मेडिकल कलेज गरी तीनवटा संस्थामा दाजुभाइको हिस्सेदारी रहेको भन्दै बसरुद्दिनले भने,यी तीनवटै जायजेथाको अहिलेको चलनचल्तीको भाउ मूल्यांकन गरेर दुई दाजुभाइले बराबर बाँडौ भन्ने मेरो माग हो। तर दाजुमा बेइमानी देखिएको छ। उनले दुई दाजुभाइ बीचको विवादलाई आफूले थप चर्काउन नचाहेको पनि बताए। उनले भने,गाउँ समाजमा बसेर दुई दाजुभाइको मनमुटाव सल्टाउँ भनेर मैले दाजुलाई भन्दै आएको छु। ज्यान मार्ने धम्की दिएको बारेमा प्रश्न गर्दा बसरुद्दिनले त्यसमा कुनै सत्यता नभएको जिकिर गरे। उनले भने,उल्टै मलाई दाजुका आफन्तहरूले मार्ने धम्की दिइरहेका छन्।"
मोटरसाइकल दुर्घटनामा चालकको मृत्यु,झापा : झापामा मोटरसाइकल दुर्घटनामा चालकको मृत्यु भएको छ। मृत्यु हुनेमा अर्जुनधारा नगरपालिका९ कालीस्थानका ५५ वर्षीय खेम बराल रहेका जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए। प्रहरीका अनुसार शनिबार राती करिब ८ बजे अर्जुनधारा९ चिया बगानस्थित भित्री सडकमा शनिश्चरेबाट कालीस्थानतर्फ जाँदै गरेको प्र१०१०१५ प ९८१७ नम्बरको मोटरसाइकल अनियन्त्रित भई दुर्घटना भएको थियो। दुर्घटनामा घाइते भएका चालक बराललाई उपचारका लागि बिर्तासिटी अस्पताल बिर्तामोड लगिएको थियो। उनको उपचारका क्रममा आइतबार दिउँसो करिब ४ बजे मृत्यु भएको प्रहरी निरीक्षक गिरीले बताए। मोटरसाइकल प्रहरी चौकी शनिश्चरेले नियन्त्रणमा लिएको छ।
"इसेवा लाइफ केयर सुरु, ५ लाख ३० हजारसम्मको आर्थिक सुरक्षा पाइने","काठमााडौं : नेपालको पहिलो र अग्रणी भुक्तानी सेवा प्रदायक इसेवाले इसेवा केयरको सफलतासँगै इसेवा लाइफ केयर योजना सार्वजनिक गरेको छ। यसअघि दुर्घटना तथा बिरामी पर्दाको अवस्थालाई मध्यनजर गर्दै सार्वजनिक गरिएको इसेवा केयरलाई ग्राहकले अत्यधिक मन पराएपछि अहिले जीवनकै बीमा हुने गरी इसेवा लाइफ केयर योजना सार्वजनिक गरिएको हो। इसेवा लाइफ केयर एक टर्म लाइफ जीवन बीमा प्याकेज हो। जसले ५ लाख ३० हजारसम्मको जीवन बीमाको ग्यारेन्टी गर्दछ। यो जीवन बीमा योजना सन लाइफ इन्स्योरेन्स् र हिमालयन एभरेष्ट इन्स्योरेन्स्सँगको सहकार्यमा सञ्चालन गरिएको हो। यस योजनामा इसेवा केयरमा जस्तै विभिन्न स्वास्थ्य सम्बन्धी सेवाहरूमा अफर तथा छुटहरू समेत समावेश गरिएको छ। यस योजनामा वार्षिक ७ सयदेखि सुरुवाती मूल्यमा ५ लाख ३० हजार रुपैयाँको लाइफ केयर प्रदान गर्दछ। यस योजनाले सस्तो मूल्यमा १८ देखि ४५ वर्ष उमेर सम्मको बिमाका साथै अन्य स्वास्थ्य सुविधाहरू प्रदान गर्न मद्दत गर्ने अपेक्षा गरिएको छ। यस योजनामा उमेर अनुसार प्रीमियम रकम पनि फरक हुनेछ। यसअघि दुर्घटना तथा बिरामी पर्दाको अवस्थालाई मध्यनजर गर्दै सार्वजनिक गरिएको इसेवा केयरलाई ग्राहकले अत्यधिक मन पराएपछि यसमा जिबन बीमा पनि समावेश गरि इसेवा लाइफ केयर योजना सार्वजनिक गरिएको हो। इसेवा लाइफ केयर योजनामा टर्म लाइफ कभरेज २ लाख ५० हजार, दुर्घटना उपचार खर्च एक लाख, अस्पतालको बेड चार्जमा १० हजार, दुर्घटनाबाट भएको मृत्युमा एक लाख २० हजार, गम्भिर रोगको ५० हजार र ३० भन्दा बढी स्वास्थ्य र सौन्दर्य सम्बन्धित सेवामा ३५ प्रतिशतसम्म छुट प्राप्त गर्न सकिन्छ। इसेवा प्रयोगकर्ताले यो सेवा लिन सुरुमा इसेवाको मोबाइल एप्स् अथवा वेबपेजमा जानुपर्नेछ।"
त्रिदेशीय टी२० सिरिजका लागि नेपाली टोलीको घोषणा,"काठमाडौं : नेपाल क्रिकेट संघले घरेलु मैदानमा मंगलबारदेखि हुने त्रिदेशीय टी२० सिरिजका लागि नेपाली टोलीको घोषणा गरेको छ। क्यानले मंगलबार रोहित पौडेलको कप्तानीमा १८ सदस्यीय टोली घोषणा गरेको हो। क्यानले सार्वजनिक गरेको खेलाडिको सूचीमा पौडेल कप्तानमा आसिफ शेख, कुशल भुर्तेल, कुशल मल्ल, दीपेन्द्रसिंह ऐरी, ललित राजवंशी, करण केसी, सोमपाल कामी, गुल्सन झा, अनिल शाह, सन्दीप जोरा, प्रतिश जीसी, विनोद भण्डारी, विवेक यादव, रसिद खान, सागर ढकाल, आरिफ शेख र अभिनाश बोहरा रहेका छन्। क्यानले विश्वकप छनोट खेलेको टोलीबाट ४ खेलाडी थप्दै टोली घोषणा गरिएको हो। नेपालले नेदरल्यान्ड्स र नामिबियासँग फेब्रुअरी २७ देखि ५ मार्चसम्म टि२० सिरिज खेल्ने नेपाल क्रिकेट संघ (क्यान) ले जनाएको छ।"
"एम्बुलेन्समा गाँजा तस्करी, दुईवटा एम्बुलेन्ससहित ३२५ किलो गाँजा बरामद","विराटनगर : बिरामी ओसारपसारमा प्रयोग गरिँदै आएको अतिआवश्यकीय सवारीसाधन एम्बुलेन्समार्फत कोशी प्रदेशमा लागूऔषध गाँजाको तस्करी गर्ने क्रम बढेको छ। सुनसरी र धनकुटाबाट गाँजा ओसारपसारमा प्रयोग गरिएको दुईवटा एम्बुलेन्ससहित आइतबार नेपाल तथा सशस्त्र प्रहरीले ठूलो परिणाममा गाँजा बरामद गरेको छ। दुवै स्थानमा गरेर ३ सय २५ किलोग्राम गाँजा बरामद भएको छ। सुनसरीबाट सशस्त्र र धनकुटाबाट नेपाल प्रहरीले गाँजासहित एम्बुलेन्सलाई नियन्त्रणमा लिएको हो। धनकुटाबाट एम्बुलेन्स चालक पनि पक्राउ परेका छन्। बिरामीलाई उपचारका लागि जतिसक्दो चाँडो स्वास्थ्य संस्थामा पुयाउन मद्दत गर्ने सवारीसाधन एम्बुलेन्स सुरक्षा निकायको चेकजाँच एवं निगरानीमा कम पर्ने गरेको छ। सामान्य अवस्थामा सुरक्षा चेकजाँचमा नपर्ने भएकाले त्यसको फाइदा उठाउँदै गाँजाको अवैध धन्दामा संलग्नले ओसारपसारमा एम्बुलेन्सको प्रयोग गरिरहेको निष्कर्ष प्रहरीको छ। सुनसरीको बराहक्षेत्र नगरपालिका१ स्थित चतराधरान सडकखण्डअन्तर्गत बगुवादेखि सूर्यकुण्ड जाने भित्री सडकबाट सशस्त्र प्रहरीले २ सय ७३ किलोग्राम गाँजा बरामद गरेको छ। सशस्त्र प्रहरी बल कोशी प्रदेशका प्रमुख डीआईजी अन्जनीकुमार पोखरेलले ९ वटा बोरामा प्याक गरी एम्बुलेन्समा लोड गरेर राखेको अवस्थामा गाँजा बरामद भएको बताए। उनका अनुसार सशस्त्र प्रहरी बल सुरक्षा बेस क्याम्प चतराबाट खटिएको टोलीले बिहानका राति २ः३० बजेतिर गाँजा बरामद गरेको हो। विशेष सूचनाका आधारमा को १ च २९३७ नम्बरको एम्बुलेन्सलाई नियन्त्रणमा लिएर खानतलासी गर्दा गाँजा फेला परेको जानकारी पोखरेलले दिए। उनका अनुसार एम्बुलेन्सलाई नियन्त्रणमा लिनसाथ चालक र गाँजा ओसारपसारमा संलग्न रहेका व्यक्तिहरु भने फरार भएका छन्। गाँजा भारततर्फ लैजाने तयारी गरिएको हुनसक्ने सशस्त्रले जनाएको छ। बरामद गाँजासहित एम्बुलेन्सलाई आवश्यक कारबाहीका लागि नेपाल प्रहरीको जिम्मा लगाइएको डीआईजी पोखरेलले बताए। उनका अनुसार पछिल्लो समय एम्बुलेन्ससहित विभिन्न सवारीसाधनको प्रयोग गरेर गाँजा ओसारपसार गर्ने क्रम बढेको छ। त्यस्तै, एम्बुलेन्समा लोड गरेर सुनसरीको धरानतर्फ ल्याउँदै गरेको ५२ किलोग्राम गाँजा धनकुटाको साँगुरीगढी गाउँपालिका६ भेडेटारबाट नेपाल प्रहरीले बरामद गरेको छ। धनकुटाबाट धरानतर्फ आउँदै गरेको मे १ च २०३२ नम्बरको एम्बुलेन्सलाई नियन्त्रणमा लिएर खानतलासी गर्दा गाँजा बरामद भएको कोशी प्रदेश प्रहरी प्रमुख डीआईजी चन्द्रकुवेर खापुङले जानकारी दिए। उनका अनुसार एम्बुलेन्सभित्र गाँजा बरामद भएपछि चालक विराटनगर महानगरपालिका८ का ४८ वर्षीय जयदेव चेललाई पक्राउ गरिएको छ। गाँजा ओसारपसार भइरहेको विशेष सूचनाका आधारमा इलाका प्रहरी कार्यालय भेडेटारबाट खटिएको टोलीले एम्बुलेन्सलाई नियन्त्रणमा लिएर खानतलासी गरेको थियो। पक्राउ परेका चालक चेललाई हिरासतमा राखेर थप अनुसन्धान अघि बढाइएको डीआईजी खापुङले बताए। उनका अनुसार चेलविरुद्ध लागूऔषध ऐनअन्तर्गतको मुद्दा चलाइने छ।"
आईटीएफको अन्तर्राष्ट्रिय प्रतियोगितामा भाग लिने महिला खेलाडीको बिदाइ,"विराटनगर : अन्तर्राष्ट्रिय आईटीएफ तेक्वान्डो प्रतियोगितामा भाग लिन मलेसियातर्फ जान लागेकी एक जना महिला खेलाडीलाई आइतबार विराटनगरमा बिदाइ गरिएको छ। मलेसियामा यही फागुन १७ गतेदेखि २० गतेसम्म हवारङ वाररिअर आईटीएफ तेक्वान्दो वल्र्ड च्याम्पियनसिप हुँदैछ। अन्तर्राष्ट्रिय प्रतियोगितामा भाग लिन मलेसियातर्फ जान लागेकी भोजपुरकी सजिना तामाङलाई बिदाइ गरिएको हो। भोजपुरको षडानन्द नगरपालिका घर भएकी तामाङले पछिल्लो समय आईटीएफमा उत्कृष्ट प्रदर्शन गर्दै आइरहेकी छन्। विगतमा पनि विभिन्न पदकहरू जितेकी छन्। मोरङको निर्वाचन क्षेत्र नम्बर ४ (क)बाट निर्वाचित प्रदेशसभा सदस्य जयप्रकाश चौधरी र कोशी प्रदेश खेलकुद विकास बोर्डका सदस्य सचिव हंशराज वाग्लेले उनलाई संयुक्त रूपमा बिदाइ गरेका हुन्। प्रदेश खेलकुद विकास बोर्डमा कार्यक्रमको आयोजना गरेर तामाङलाई बिदाइ गरिएको हो। प्रदेश सांसद चौधरीले तामाङलाई जितको शुभकामना दिँदै खेल क्षेत्रको विकासका लागि प्रदेश सरकार लाग्नुपर्नेमा जोड दिए। खेलाडीहरूले आफ्नै लगानीमा खेलको अभ्यास गरेर राष्ट्रका लागि खेल्ने गरेका छन्, उनले भने, खेल क्षेत्रको विकासमा सरकारसहित सबै पक्षको ध्यान जान जरुरी छ। सदस्य सचिव वाग्लेले प्रदेश सरकार खेल र खेलाडीप्रति उत्तरदायी भएर लागेको बताए। खेलाडीहरू स्वदेश वा विदेशमा हुने प्रतियोगितामा भाग लिन जाँदा आफ्नो खर्च गरेर जानुपर्ने अवस्थाको अन्त्य गर्न आवश्यक रहेको उनको भनाइ छ। खेल क्षेत्र र खेलाडीको विकासका लागि अब सरकारले विशेष योजना ल्याउनुपर्छ, वाग्लेले भने, कुनै पनि प्रतियोगिता खेल्न विदेश जाने खेलाडीको स्रोत सुनिश्चित हुनुपर्छ। प्रतियोगितामा जानेआउने साथै खानेबस्ने व्यवस्था राम्रो भएमा खेलाडीले उत्कृष्ट प्रर्दशन गर्नसक्ने उनको भनाइ छ। प्रदेश खेलकुद बोर्डले खेल र खेलाडीको प्रवर्द्धनका लागि राष्ट्रिय तथा अन्तर्राष्ट्रिय प्रतियोगितामा पदक विजेताहरूलाई सम्मान गर्ने प्रचलन बसाएको जानकारी वाग्लेले दिए। देशमै पहिलोपटक हाम्रो प्रदेशका खेलाडीहरूलाई गतवर्ष पदकका आधारमा नगदका साथै सम्मानपत्रले सम्मान गरेका थियौं। धेरै वर्षदेखि राष्ट्रिय र अन्तर्राष्ट्रिय प्रतियोगितामा पदक जिते पनि खेलाडीलाई वास्ता गरिएन। उनीहरूलाई सरकारकोतर्फबाट हामीले योजना बनाएर नगदसहित सम्मान गरेका हौं। यसले खेलाडीको मनोवल उच्च हुन्छ, उनले भने। नेपाल अन्तर्राष्ट्रिय आईटीएफ तेक्वान्दो महासंघका केन्द्रीय अध्यक्ष प्रवीणकुमार कार्कीका मलेसियामा हुने अन्तर्राष्ट्रिय प्रतियोगितामा नेपालका तर्फबाट आईटीएफका ४ जना खेलाडीले सहभागिता जनाउने छन्। जसमा एक जना महिला खेलाडी तामाङ रहेकी हुन् । तामाङसहित खेलाडीहरू वीरेन्द्र कुँवर, देवेन्द्र सुनार र कैलाश अर्यालले प्रतियोगितामा भाग लिने जानकारी कार्कीले दिए। उनका अनुसार खेलाडीका साथमा अम्पायर विक्रम बाठा मगरसमेत मलेसिया जाने छन्।"
"सेयर बजारमा दोहोरो अंकको गिरावट, नेप्से १९७९०२ बिन्दुमा","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेको छ। नेप्से परिसूचक २६८१ अंकले घटेर १९७९०२ विन्दुमा कायम भएको हो। सेन्सेटिभ इण्डेक्स १५९ अंकले घटेर ३५३८३ विन्दुमा अडिएको छ। यसदिन ३१७ कम्पनीको ८५ लाख ४६ हजार ९३० कित्ता सेयर ३ अर्ब ८ करोड ६९ लाख ५१ हजार ७० रुपैयाँमा खरिदबिक्री भए। दोहोरो अंकले घटेको सेयर बजारमा एउटा मात्रै कम्पनीको सेयर सकारात्मक सर्किट लेभलमा कारोबार भयो। चिरख्वा हाइड्रोपावरको सेयर ८५५ प्रतिशतले बढ्दा धवलागिरि लघुवित्त वित्तीय संस्थाको ६६६,गुराँस फाइनान्सको ५१६ र सन नेपाल लाइफ इन्स्योरेन्सको ५०४ प्रतिशतले बढ्यो। कारोबार रकमका आधारमा सन नेपाल लाइफ इन्स्योरेन्स शीर्षस्थानमा रह्यो। सो कम्पनीको २५ करोड मूल्य बढिको सेयर कारोबार भयो। जोशी हाइड्रोपावरको ११ करोड ३ लाख,हिमालयन रिइन्स्योरेन्सको ११ करोड १ लाख,गुराँस फाइनान्सको १० करोड र नगदी ग्रुपको ८ करोड मूल्य बराबरको सेयर कारोबार भयो। आज २ उपसमूहबाहेक अन्यको सूचक नकारात्मक देखिएका छन्। फाइनान्स र मनु एन्ड प्रो उपसमूहबाहेक अन्यको सूचक घटेको हो। कारोबारमा आएका ३८ कम्पनीको मूल्य बढ्दा २०६ वटाको मूल्य स्थिर रह्यो।"
एम्बुलेन्सबाट गाँजा बरामद,सुनसरी : सुनसरीमा सशस्त्र प्रहरीले एम्बुलेन्सबाट गाँजा बरामद गरेको छ। आइतबार सशस्त्र प्रहरी बल नेपाल नम्बर ४ गणले एम्बुलेन्सबाट २७३१३० ग्राम गाँजा बरामद गरेको हो। सशस्त्र प्रहरी बल नेपाल सुरक्षा बेश चतराबाट सशस्त्र प्रहरी निरीक्षक बिग बहादुर गोलेको कमाण्डमा खटिएको टोलीले सुनसरीको बराहक्षेत्र नगरपालिका१ चतराबाट सूर्यकुण्डतर्फ जाने भित्री सडक खण्डमा शंकास्पद अवस्थामा रोकिराखेको को १ च २९३७ नम्बरको एम्बुलेन्स चेकजाँचका क्रममा ९ वटा पोकामा लुकाएर राखेको अवस्थामा गाँजा बरामद गरेको हो। बरामद एम्बुलेन्स र गाँजा थप अनुसन्धान तथा कारबाहीका लागि इलाका प्रहरी कार्यालय महेन्द्रनगर चक्रघट्टीमा बुझाइएको सशस्त्र प्रहरी बल नेपाल नम्बर ४ गण सुनसरीका गणपति समेनन्द बज्राचार्यले जानकारी दिए।
"उपरथीमा पदोन्नति भएका श्रेष्ठ, थापा र देउजाले पाए दर्ज्यानी चिन्ह","काठमाडौं : प्रधानसेनापति प्रभुराम शर्माले उपरथीमा पदोन्नति भएका सुनिल श्रेष्ठ, अनुपजङ्ग थापा र प्रकाश देउजालाई दर्ज्यानी चिह्न प्रदान गरेका छन्। आज जङ्गी अड्डामा आयोजित एक कार्यक्रममा उनीहरुलाई दर्ज्यानी चिह्न प्रदान गरिएको हो। पदोन्नतिसँगै उपरथी श्रेष्ठ मध्यपश्चिम पृतनापति, उपरथी थापा राष्ट्रिय सुरक्षा परिषद्को सचिवालयको सहसंयोजक र उपरथी देउजा संभाररथी विभागमा नियुक्त भएका छन् । उनीहरू सरकारको यही फागुन ६ गतेको निर्णयअनुसार उपरथीमा पदोन्नति भएका हुन्।"
नारायणी अस्पतालमा जन्मिएको नवजात शिशु छोडेर आमा बेपत्ता,"वीरगन्ज : काठमाडौंमा सन्तानबिहीन एक महिलाले अस्पतालबाटै नवजात शिशु चोरेर हिंडेको घटना सेलाउन नपाउँदै वीरगन्जमा भने जन्मिएको शिशु नै अस्पतालमा छाडेर आमा बेपत्ता भएको घटना सार्वजनिक भएको छ। वीरगन्जस्थित नारायणी अस्पतालमा छोरी जन्मिएको भन्दै परिवारका सदस्यहरुले झगडा गरेपछि आफूले जन्माएको नवजात शिशु अस्पतालको बेडमै छाडेर एक जना महिला बेपत्ता भएकी हुन्। नारायणी अस्पतालका सूचना अधिकारी डा उदयनारायण सिंहका अनुसार, अस्पतालको प्रसूती विभागमा शनिबार जन्मिएको नवजात शिशु अस्पतालको बेडमै छाडेर शिशुलाई जन्मदिने महिला र उनका आफन्त सम्पर्कविहीन भएका हुन्। आइतबार साँझसम्म पनि ती महिला वा उनका आफन्त कोहिपनि सम्पर्कमा नआएको सिंहले अन्नपूर्णलाई जानकारी दिए। शिशुलाई अस्पतालको एनआइसियु वार्डमा राखिएको उनले बताए। डाक्टर सिंहका अनुसार, शनिबार प्रसूति गराउनका लागि वीरगन्ज महानगरपालिका वडा नम्बर ६ रानीघाट ठेगाना टिपाएकी ३० वर्षिया महिला सीता देवी साह कानुलाई लिएर उनकी सासु अस्पतालमा आएकी थिइन्। ती महिलाको पतिको नाम धिरज साह कानु रहेको अस्पतालको रेकर्डमा उल्लेख छ। डाक्टर सिंहका अनुसार, प्रसूती गराउन अस्पतालमा आउँदा उनका पति भने आएका थिएनन्। शनिबार अस्पतालको प्रसूती वार्डमा भर्ना गरिएकी ती महिलाले शनिबार नै छोरीलाई जन्म दिएकी थिइन्। यसअघि ती महिलाका तीन जना छोरी मात्रै थिए। अहिले चौथो सन्तानपनि छोरी नै जन्माएको भन्दै ती महिलाका सासु लगायतका परिवारका सदस्यले महिलासँग कच्कच गरेपछि झगडापनि भएको थियो। झगडा भएपछि शनिबार बेलुकीको समयमा ती महिला र उनीसँग आएका आफन्तहरु शिशुलाई अस्पतालकै बेडमा छाडेर सम्पर्कविहिन भएको जानकारी अस्पताल प्रशासनले प्रहरीलाई गराएको पर्साका प्रहरी प्रवक्ता प्रहरी नायब उपरीक्षक कुमार विक्रम थापाले बताए। थापाका अनुसार, प्रसूती गराउन अस्पतालमा जाँदा महिलाले अस्पतालको रजिष्टरमा टिपाएको नाम र ठेगाना नै गलत जस्तो देखिएको छ। किनी रानीघाट भन्ने टोल वीरगन्ज महानगरपालिकाको वडा नम्बर ६ मा पर्दैन। अहिलेसम्म रानीघाट टोलमा ती नाम भएको महिला वा उनको पतिको नाम भएको व्यक्ति नै फेला नपरेको थपाले बताए। थापाले भने,उनीहरुले योजनाबद्ध रुपमा नै शिशुलाई अस्पतालको बेडमा छाडेर हिँडेको जस्तो देखिन्छ।यद्यपि, अस्पतालको सीसी टीभी फुटेज लगायतका आधारमा उनीहरुको खोजी कार्य प्रहरीले गरिरहेको तर आइतबार साँझ सम्म फेला पार्न भने नसकेको थापाले बताए।"
राष्ट्र निर्माणमा अन्य पार्टीभन्दा कांग्रेसको दायित्व बढी : सिटौला,"काठमाडौं : नेपाली कांग्रेसका नेता तथा नवनिर्वाचित राष्ट्रियसभा सदस्य कृष्णप्रसाद सिटौलालले संविधानको लक्ष्यअनुसार जनताको हित र समुन्नत राष्ट्र निर्माण गर्नुपर्ने बताएका छन्। आइतबार सिंहदरबारमा कांग्रेसका वहालवाला राष्ट्रिय सभा सदस्य र नवनिर्वाचित राष्ट्रिय सभा सदस्य बिच परिचयात्मक भेटघाट तथा अन्तरक्रियामा सिटौलाले पार्टीहरूलाई शान्ति र लोकतन्त्रको धारमा रुपान्तरण गर्नु कांग्रेसको दायित्व भएको बताएका हुन्। 'हामीले राज्यका सम्पूर्ण संयन्त्रहरूलाई जनताो हितमा,संविधान बमोजिम प्रयोग गरेर समुन्नत राष्ट्र निर्माण गर्नुपर्छ। नेपाली कांग्रेसको अरु पार्टीभन्दा बढि दायित्व छ जस्तो मलाई लाग्छ। शान्ति र लोकतन्त्रको धारमा रुपान्तरण गर्दै लिएर हिँड्ने नेतृत्वदायी पनि कांग्रेसको काँधमा छ,'उनले भने,'अन्य पार्टीहरूलाई राष्ट्रहितको पथप्रदर्शन,बाटो देखाउने दायित्व पनि कांग्रेसकै काँधमा छ।' राष्ट्रियसभा निर्वाचनमा कांग्रेसबाट कृष्णप्रसाद सिटौला, आनन्द प्रसाद ढुंगाना, विष्णु देवी पुडासैनी, जीतजंग बस्नेत, किरणबाबु श्रेष्ठ, पदमबहादुर परियार, विष्णु कुमारी सापकोटा,कृष्णबहादुर रोकाया र बलदेव बोहरा निर्वाचित भएका थिए।"
"डलर देखाइ लुट्ने धन्दामा परिवारै संलग्न, मनि एक्सचेन्जका सञ्चालकसहित ३ जना पक्राउ","काठमाडौं : डलर देखाई ठगी गर्ने मनी एक्सचेन्जका सञ्चालक, श्रीमान र श्रीमती पक्राउ परेका छन्। काठमाडौं उपत्यका अपराध अनुसन्धान कार्यालयले आज पत्रकार सम्मेलन गरी डलर देखाई ठगी गर्ने गिरोह संलग्न फरेन एक्सचेन्ज सेन्टर प्रालिका सञ्चालक शंकर रेग्मीसहित तीनजनालाई पक्राउ गरेको जानकारी दिएको हो। प्रहरीका अनुसार रौतहट चन्द्रपुर नगरपालिका७ घर भई हाल काठमाडौं महानगर२६ गल्कुपाखा बस्ने ३७ वर्षीय रेग्मी, सिन्धुपाल्चोक बाह्रविसे नगरपालिका ५ घर भई हाल गोकर्णेश्वर नगरपालिका ४ बस्ने ६० वर्षीय रामबहादुर तामाङ र उनकी ५१ वर्षीया श्रीमती बिबि तामाङलाई पक्राउ गरेको हो। प्रहरीले दम्पत्तीको साथबाट ७१ हजार नेपाली रुपैयाँ र ६०७ अमेरिकी डलर बरामद गरेको छ। त्यसैगरी फरेन मनी एक्सचेन्ज सेन्टरका रेग्मीको साथबाट ३ लाख पैसठ्ठी सय र ५८३ अमेरिकी डलर बरामद गरेको जनाएको छ। उपत्यकाको विभिन्न स्थानहरुबाट विभिन्न व्यक्तिहरुलाई फोन सम्पर्क गरी सस्तो दरमा अमेरिकन डलर छ, हामी मिलाई दिन्छौं भनि प्रलोभन देखाई डलरको आकारमा काटिएको कागजको बिटो रुमालमा पोको पारेर दिई नेपाली नगद रूपैयाँ ठगी गर्ने कार्यमा मुख्य योजनाकार तामाङसहित ३ जनालाई शनिबार साँझ पक्राउ गरेको कार्यालयका प्रमुख सोमेन्द्रसिंह राठौरले जानकारी दिए । डलर साट्न उनले विभिन्न होटलका सञ्चालकलाई सस्तो दरमा उपलब्ध गराउने भनेर प्रलोभन देखाउने गरेको प्रहरी अनुसन्धानमा देखिएको छ।"
सञ्चयकर्ता घुम्ती सेवाबाट तीन सय ७७ सञ्चयकर्ताले सेवा लिए,"खाँदबारी : सङ्खुवासभामा सदरमुकाम खाँदबारीमा कर्मचारी संचय कोष सञ्चालन गरेको सञ्चयकर्ताका लक्षित घुम्ती सेवामा तीन सय ७७ सञ्चयकर्ताले सेवा लिएका छन्। कर्मचारी सञ्चय कोष, सेवा केन्द्र धनकुटाले शुक्रबारदेखि आइतबारसम्म घुम्ती सेवा सञ्चालन गरेको धनकुटा सेवा केन्द्रका प्रमुख दीपेन्द्र सापकोटाले जानकारी दिए। सञ्चय कोषले नेपालमा नै पहिलो पटक घुम्ती सेवामा मार्फत सेवा प्रदान गरेको हो। हिमाली जिल्ला संखुवासभाका सञ्चयकताहरूले धनकुटा तथा विराटनगर पुगेर सेवा लिँदा सास्ती खेप्नु परेकाले जिल्लामा नै पुगेर सेवा प्रवाह गरेको प्रमुख सापकोटाले बताए। जिल्लामा नै सेवा प्रवाह हुँदा सञ्चयकर्ताको समय र आर्थिक भार समेत कम भएको उनको भनाइ छ। घुम्ती सेवामा तीन सय ७७ सञ्चयकर्ताले डिजिटल परिचय पत्र दिएका छन्। यस अघि सञ्चय कोषले हस्तलिखत परिचय पत्र वितरण गर्दै आएको थियो। गोपनीयता, दुरूपयोग रोक्न र सेवा प्राभावकारी बनाउन डिजिटल परिचय पत्र वितरण गरिएको प्रमुख सापकोटाको भनाइ छ। घुम्ती सेवामा सुत्केरी तथा शिशु स्याहार सुविधा अन्र्तगत १३ जनाले सेवा लिएका छन्। सुत्केरी तथा शिशु स्याहार सुविधामा सञ्चयकर्ताले सात हजार पाँच सय रुपैयाँ प्राप्त गरेको सेवा केन्द्रका सूचना अधिकारी देवानन्द बैजनाथले जानकारी दिए। त्यसैगरी अशक्त विशेष सापटी अन्तगत एक जनाले १० लाख रुपौयाँ सापटी समेत लिएका छन्। तीन सय ७२ जनाको केवाइसी अद्यावधिक, आठ जनाको खाता एकीकरण र अवकाश भएका एक जना सञ्चयकर्ताको छुट भुक्तानी समेत लिएका छन्। घुम्ती सेवाको अवसरमा सय भन्दा बढी सञ्चयकर्ता सँग सेवा प्रवाहका बारेमा अन्तरक्रिया समेत गरिएको थियो। सदरमुकाम खाँदबारीमा पनि घर सापटी कर्जा लागु गर्न सञ्चयकर्ताहरूले सञ्चय कोष सँग माग गरेका छन्। कर्मचारी सञ्चय कोषले आफ्नो कार्यालय रहेको जिल्ला केन्द्रित गरेर मात्र घर सापटी कर्जा दिने गरेको छ। हिमाली जिल्लाहरूमा घर सापटी कर्जा लागु गरि सहरीकरणमा टेवा पुग्ने सञ्चयकर्ताहरू बताउँछन्।"
चार अस्पतालको फोहर संकलनमा महानगरको रोक,"काठमाडौं : काठमाडौं महानगरपालिकाले अर्को व्यवस्था नभएसम्मका लागि आजदेखि चारवटा अस्पतालको फोहर संकलन नगर्ने भएको छ। महानगरले कलंकी क्षेत्रमा सहिद मेमोरियल अस्पताल, नेपाल नेशनल अस्पताल, चावहिलका दीर्घायु गुरु अस्पताल र ओम अस्पतालको फोहर संकलनमा रोक लगाइएको ल्याण्डफिल साइट इञ्चार्ज इञ्जिनियर सरकारदीप श्रेष्ठले राससलाई जानकारी दिए। कामपाको वातावरण व्यवस्थापन विभागले गरेको स्वास्थ्य संस्थाजन्य फोहर व्यवस्थापन अनुगमनको क्रममा ती अस्पतालको फोहर व्यवस्थापन प्रचलित ऐनबमोजिम नभएको भन्दै मा रोक लगाएको हो। यसअघि पनि कामपाले कान्ति बाल अस्पतालको फोहर संकलनमा रोक लगाएको थियो। फोहर संकलनमा रोक लगाइएका अस्पतालहरूलाई सङ्क्रमित फोहर निःसङ्क्रमण गर्ने योजना, अस्पताल दर्ता तथा सञ्चालन गर्ने क्रममा फोहरमैला व्यवस्थापनका लागि गरिएका प्रतिबद्धतासँग सम्बन्धित कागजपत्र, अहिले फोहर व्यवस्थापनका लागि सहकार्य गरिएका संघसंस्थाहरूको विवरण लिएर तीन दिनभित्र महानगरपालिकाको वातावरण व्यवस्थापन विभागमा उपस्थित हुन निर्देशन दिइएको छ। ल्याण्डफिल साइटमा मानव स्वास्थ्यका निम्ति हानीकारक फोहर नपुगोस् भनेर हामीले अनुगमन गरेका हौँ। अनुगमनका क्रममा फोहर व्यवस्थापन अभ्यास हेर्दा फरक अवस्था देखिएको छ, श्रेष्ठले भने, सङ्क्रमित फोहरको व्यवस्थापन उत्पादक आफैँको हुन्छ। अस्पतालहरूको अवस्था हेर्दा सबैको एकै किसिमको गल्ती छैन, कसैले तत्काल सुधार गर्न सक्ने देखिन्छ। कुनै अस्पतालको फोहर व्यवस्थापनका लागि पूर्वाधार र संयन्त्र नै बनाउनु पर्ने देखिएको छ। यसका आधारमा रोकिएको फोहरको सम्बन्धमा निर्णय गरिनेछ। फोहर व्यवस्थापनलाई थप प्रभावकारी बनाउन कामपाले विगत दुई हप्तादेखि अस्पतालजन्य फोहरको नियमित अनुगमन र आवश्यक निर्देशन दिदैँ आएको छ। स्थानीय सरकार सञ्चालन ऐन, २०७४ ले स्थानीय सरकारलाई स्वास्थ्यजन्य फोहरमैला सङ्लन, पुनः उपयोग, प्रशोधन, विसर्जन र त्यसको सेवा शुल्क निर्धारण र नियमन गर्ने अधिकार दिएको छ। साथै स्वास्थ्य संस्थाहरूले चिकित्साजन्य फोहरको उचित व्यवस्थापन नगरे त्यस्ता संस्थाहरूलाई दण्ड गर्ने अधिकार पनि स्थानीय सरकारलाई दिएको छ।"
"घरेलु मैदानमै नेपालको तेस्रो हार, नेदरल्याण्डसँग ८ विकेटले पराजित","काठमाडौं : आइसीसी क्रिकेट विश्वकप लिग२ मा नेपालविरुद्धको नेदरल्याण्ड ८ विकेटले विजयी भएको छ। काठमाडौंको त्रिवि क्रिकेट मैदानमा भएको खेलमा नेपालले दिएको लक्ष्य नेदरल्याण्डले २ विकेटको क्षतिमा ३७५ ओभरमै भेट्टाएको हो। घरेलु मैदानमै भएको लिग २ मा नेपालको यो तेस्रो हार हो। नेदरल्याण्डका लागि भिक्रमजीत सिंहले सर्वाधिक ५६ रन र साइब्रान्ड एङगलडेब्रेचले ४६ रन बनाएर अविजित रहे। सिंहले ९२ बलमा ७ चौका प्रहार गरे। एंगलब्रेक्टले ७५ बलमा ३ चौका प्रहार गरे। त्यसैगरी क्याक्स ओ डाउडले २८ रन, मिचेल लेविटले ३९ रनको योगदान गरे। नेपालका लागि ललित राजवंशी र दिपेन्द्रसिंह ऐरीले ११ विकेट लिए। नेपालले नेदरल्याण्डलाई १७३ रनको लक्ष्य दिएको थियो। नेपालका इनिङ सम्हालेर ब्याटिङ गरिरहँदा कुशल भुर्तेल ६६ रन बनाएर आउट हुँदा नेपालको ब्याटिङ धरमराएको थियो। इनिङको अन्त्यमा करण केसी र आरिफ शेखले नेपाली इनिङ उकास्न खोजेपनि अन्य खेलाडीले उल्लेख्य प्रदर्शन गर्न सकेनन्। करण केसीले २६ रन बनाएर आउट हुँदा आरिफ शेखले २२ रन बनाए। आरिफले १ चौका तथा करणले १ चौका र २ छक्का प्रहार गरे। भुर्तेलले ९३ बल खेल्दा ८ चौका प्रहार गरे। नेपालका लागि आशिफ शेखले १७, कप्तान रोहित पौडेलले १६ रन बनाउँदा अन्य ब्याट्सम्यानले दोहोरो अंक छुन सकेनन्। आशिफले २ चौका र १ छक्का तथा रोहितले २ चौका प्रहार गरे। अनिल साहले १ छक्का प्रहार गर्नबाहेक अन्य खेलाडीले बाउन्ड्रि प्रहार गर्न सकेनन्। टस जितेर बलिङ रोजेको नेदरल्याण्डका लागि बलरहरुले कसिलो बलिङ गरे। पहिलो विकेट ४२ रनमा झारेयता नेदरल्याण्डले नेपाली ब्याटरहरुलाई खुलेर ब्याटिङ गर्न दिएनन्। नेदरल्याण्डका लागि भिभियन किङ्मा र आर्यन दत्तले ३३ विकेट तथा बस डिलिडेले २ विकेट र भानडर मेर्वेले १ विकेट लिएका थिए। यसअघिको खेलमा नेपालले नेदरल्याण्डलाई ९ विकेटले पराजित गरेको थियो भने नामिबियासँग दुवै खेलमा पराजय बेहोरेको छ। जारी त्रिकोणात्मक सिरिजको यो अन्तिम खेल हो। लिग टुमा नामिबिया ४ मध्ये ३ खेल जित्दै शीर्ष स्थानमा छ । त्यसैगरी नेदरल्याण्ड २ खेल जितेर दोस्रो र नेपालले १ खेल जितेर तेस्रो स्थानमा छ।"
तत्कालीन नापी अधिकृत धानुकसहित ३५९ जना विरुद्ध करिब ८० करोडको भ्रष्टाचार मुद्दा दायर,"काठमाडौं : अख्तियार दुरूपयोग अनुसन्धान आयोगले नियमित विपरीत सरकारी जग्गा व्यक्ति विशेषको रुपमा दर्ता गरी भ्रष्टाचार गरेको आरोपमा नापी कार्यालय झापाका तत्कालीन नापी अधिकृत रामदेव मण्डल धानुकसमेत ३५९ जना विरुद्ध छुट्टाछुट्टै भ्रष्टाचार मुद्दा दायर गरेको छ। अख्तियारका प्रवक्ता नरहरि घिमिरेले झापाको साविक दमक ६ ग को सर्पट नापीको समयमा दमक नगरपालिका वडा नम्बर १३ र १४ कायम रहेको बालुवाटारको (रतुवा र दिपिन खोलाको दोभानबाट उत्तर तर्फ) ४७ विगाहा जग्गा व्यक्ति विशेषको नाममा दर्ता गरेको पुष्टि हुन आएकाले नगरपालिकाका तत्कालीन नापी अधिकृत धानुकसहित १८७ जनाविरुद्ध आज विशेष अदालत काठमाडौंमा भ्रष्टाचार मुद्दा दर्ता भएको जानकारी दिए। व्यक्तिको नाममा गरेको १८ विगाहा १७ करोड १३ धुर जग्गाको न्यूनतम मूल्यांकन ४१ करोड ६२ लाख १९ हजार ८७५ रुपैयाँ बराबर रहेकाले सोही रकम बराबरको बिगो कायम गरी नापी कार्यालय झापाका ९ जना कर्मचारी,सरकारी सार्वजनिक जग्गा गैरकानुनी तरिकाले स्वबासी जग्गादर्ता प्रक्रियाबाट आफ्नो नाममा दर्ता कायम गरेका सुरु जग्गा दर्तावला ६५ जना र विगो असुल उपर तथा जग्गा जफत प्रयोगजनका लागि मात्र प्रतिवादी बनाइएका ११३ जनागरी १८७ जनाविरुद्ध भ्रष्टाचार मुद्दा दायर गरेको अख्तियारले जनाएको छ। यस्तै सोही स्थानको २९ विगाह १७ कट्टा ४ धुर जग्गा व्यक्ति विशेषको नाममा कायम भएको अख्तियारले जनाएको छ। सो मुद्दामा नापी कार्यालयका झापाका तत्कालिन नापी अधिकृतसहित १७२ जनाविरुद्ध मुद्दा दायर भएको हो। व्यक्तिको नाममा कायम भएको २९ विगाहा १७ कट्टा र ४ धुर जग्गाको न्यूनतम मूल्यांकन ३४ करोड ६६ लाख ५४ हजार ८४९ रुपैयाँ रहेको अख्तियारको आरोपपत्रमा उल्लेख छ। प्रतिवादीहरूले स्वबासी दर्ता प्रक्रियाबाट दर्ता गराइ उक्त जग्गाहरू तहतह हुँदै राजीनामा वा अन्य प्रक्रियाबाट आफ्नो नाममा ल्याएको देखिँदा प्रतिवादीहरूलाई भ्रष्टाचार निवारण ऐन २०५९ को दफा ४७ समेतको कानुनी प्रावधान अनुसार सरकारी सार्वजनिक जग्गा नेपाल सरकारको नाममा फिर्ता ल्याउने अख्तियारले मागदावी गरेको आरोपपत्रमा उल्लेख छ।"
उदयपुरमा २९ हजार बढी बालबालिकालाई खोप लगाइँदै,"उदयपुर : उदयपुरमा आइतबारदेखि पहिलोचरणको दादुरारुबेला खोप अभियान सुरु भएको छ। त्रियुगा नगरपालिका१० स्थित बालमन्दिर माध्यमिक विद्यालयमा एक कार्यक्रमको आयोजना गरी खोप अभियान सुरु गरिएको हो। जिल्लाका त्रियुगा नगरपालिका, चौदण्डीगढी नगरपालिका, बेलका नगरपालिका, रौतामाई, लिम्चुङ्गबुङ्ग गाउँपालिकामा पहिलो चरणमा फागुन १३ देखि १७ गतेसम्म खोप अभियान सञ्चालन हुने खोप सुपरभाइजर निरीक्षक तथा फोकलपर्सन चिरन्जिवी निरौलाले बताए। त्यसैगरी कटारी नगरपालिका, उदयपुरगढी गाउँपालिका र ताप्ली गाउँपालिकामा अहिले नियमित खोप चल्ने भएकाले चैत्र २२ देखि २७ सम्म दोस्रो चरणमा खोप अभियान सञ्चालन गरिने उनले बताए। खोप जिल्लाका ४ सय ६४ खोप केन्द्रबाट २९ हजार १३४ जना ९ महिनादेखि ५ वर्षमुनिका बालबालिकालाई लगाइने लक्ष्य रहेको छ। लक्षित उमेरका बालबालिकाहरूलाई दादुरारुबेला खोप लगाएर रोगविरुद्ध प्रतिरोधात्मक क्षमता अभिवृद्धि गर्ने उद्देश्यले खोप अभियान सञ्चालन गरिएको जिल्ला खोप समन्वय समितिका सदस्य एंव प्रमुख जिल्ला अधिकारी हरीप्रसाद घिमिरेले बताए।"
उब्जनी घटेपछि रित्तिँदै बस्ती,"सुर्खेत : पहिले पाखोबारीमा अन्नबाली राम्रै फल्थ्यो। सिजन अनुसार तरकारी खेती हुन्थ्यो। नजिकै घाँस पाइने भएकाले पशुपालनबाट स्थानीयले आम्दानी गर्थे। तर पछिल्लो एक दशकयता गाउँमा खेती गर्दा पनि उत्पादन घट्दै गइरहेको छ। सुक्खा र खडेरीका कारण पाखोबारीमा उब्जनी हुन छाडेपछि सुर्खेतको चौकुने र पञ्चपुरीका लेकाली बस्तीहरू रित्तिँदै गइरहेका हुन्। गाउँमा दुख गरेर खेती गर्दासमेत उब्जनी हुन छाडेपछि स्थानीयहरू बसाइ सर्ने क्रम बढेको छ। बढ्दो खानेपानीको संकट र सिँचाइको अभावले गर्दा उब्जनी हुन छाडेपछि स्थानीयले बस्ती नै छाडिरहेका छन्। जिल्लाको चौकुने गाउँपालिकाको वडा नं १ मा रहेका तोलीसैन र सोता गाउँमा पहिलेको जस्तो हिजोआज उत्पादन हुँदैन। आकाशबाट पानी पर्न कम भएको र गाउँमा सिँचाइको सुविधा नहुँदा बारीमा अन्नबाली फल्न छाडेको हो। उत्पादन भएको अन्नले वर्षभरी छाक टार्न हम्मेहम्मे हुन थालेपछि धेरै परिवार गाउँ नै छाडेर अन्यत्रै गएको तोलीसैनकी देवीकला रानामगरले बताइन्। पहिला त हाम्रो गाउँमा ३० घरपरिवार थिए देवीकलाले भनिन्,गाउँमा उब्जनी हुन छाडेपछि १४ परिवार पुर्खाले कमाउँदै आएको घरबारी नै छाडेर अन्यत्रै गइसके, अचेल गाउँमा रहेका कुवाहरू पनि सुक्दै गएका छन्। खडेरीमा यहाँ खानेपानी नै पाउन मुस्किल छ, खेतीमा सिँचाइ कसरी गर्नु ? गाउँमा रहेका पानीका कुवामा पनि पानीको स्रोत घट्दै गएको र सिँचाइको अभावमा अन्नबाली तथा तरकारीको उत्पादन हुन छाडेको उनको भनाइ छ। उब्जनी नहुँदा स्थानीयहरू पछिल्लो समय बस्ती नै छाडेर चौकुनेकै लगाम, पोखरे र छिमेकी जिल्ला कैलालीको लम्कीतर्फ बसाइ सरेर गएका छन्। अधिकांश परिवार बस्ती छाडेर गए पनि गाउँमा रहेका परिवारले उत्पादन घट्दै जाँदा जीविकोपार्जनमा समस्या भोगिरहेका छन्। तोलीसैनमा रहेको २ लाख १५ हजार ५४२ वर्गमिटर जमिन मध्ये हाल अधिकांश जग्गा बाँझो छ। हाल यहाँ करिब ५५ हजार १७३ वर्गमिटर जमिनमा मात्रै खेती हुँदै आएको स्थानीय बताउँछन्। यस्तै तोलीसैनदेखि पश्चिम क्षेत्रमा पर्ने सोता गाउँमा केही वर्ष अघिसम्म ३५ परिवारको बसोबास थियो। तर गाउँमा उब्जनी हुन छाडेपछि अहिले यहाँ केवल ३ परिवार मात्र बसोबास गरिरहेका छन्। बाँकी परिवार आफ्नो घरजग्गा छाडेर अन्यत्रै गएका छन्। यो गाउँमा रहेको २ लाख ८८ हजार २८६ वर्गमिटर खेतीयोग्य जमिन मध्ये हाल करिब ४० हजार वर्गमिटर क्षेत्रफल जमिनमा मात्र खेती गर्ने गरिएको छ। स्थानीय यामबहादुर रानाले गाउँमा उब्जनी हुन छाडेपछि अधिकांश परिवारले बस्ती नै छाडेर गएको बताए। उनले भने,पहिले गाउँमा लगाएको बाली राम्रै फल्थ्यो, त्यसैले वर्षभरी खान पुग्थ्यो। तर पछिल्ला वर्षमा आकाशबाट पानी कम पर्न थाल्यो, पाखोबारीमा सिँचाइ सुविधा नहुँदा उत्पादन घट्दै गएपछि वर्षभरी खान पुग्दैन। खानेपानीको अभावका कारण स्थानीयहरू बस्तीबाट टाढा रहेका खोलाबाट पानीको जोहो गर्न बाध्य छन्। खानेपानीको संकट र सिँचाइको अभावमा बारीमासमेत उब्जनी हुन छाडेपछि धेरै परिवारले गाउँ छाड्दा बस्ती नै रित्तिन थालेको उनले सुनाए। यस्तै अवस्था रहे बाँकी रहेका परिवारले पनि गाउँ छाड्ने अवस्था आउने उनको भनाइ छ। चौकुनेमा मात्र होइन, जिल्लाको पञ्चपुरी नगरपालिकाकामा रहेका लेकाली बस्तीमा पनि यस्तै समस्या छ। पञ्चपुरी नगरपालिकाको वडा नं १ मा रहेका हाँसेगाउँ, फार्सेकाँडा र भक्तडीका बस्तीहरू पनि पछिल्लो समय पातलिँदै गएका छन्। उमेरले ६ दशक पार गरेकी स्थानीय लक्ष्मी शाही भन्छिन्,अचेल हामीलाई खानेपानीको जोहो गर्नै धौधौ भयो, पहिलाको जस्तो वर्षात् पनि हुँदैन। वर्षात् नहुँदा गाउँमा रहेका पानीका मुहान सुक्दै गए, खडेरीले पाखोबारीमा पहिलाको जस्तो उब्जनी हुँदैन। डाडाँको बस्तीमा पानीका स्थायी स्रोत छैनन्। भएका मुहान पनि विस्तारै सुक्न थालेपछि स्थानीय बासिन्दा बर्सेनि बसाइ सरेर जानेक्रम बढ्दो छ। पूर्ववडाध्यक्ष धनबहादुर थापाका अनुसार खानेपानीको अभाव र खडेरीले उत्पादन घट्दै गएपछि यो वडाबाट हालसम्म करिब डेढसय घरधुरी बसाइ सरेर गइसकेका छन्। खानेपानी र सिँचाइको सुविधा उपलब्ध नभए बस्तीहरू विस्तारै रित्तिँदै जाने उनको भनाइ छ। सन् २०१९ मा कर्णाली र सूदुरपश्चिम प्रदेशका बोगतानलगामकर्णाली र रानागाउँमा रहेका जलाधार क्षेत्रहरूको अध्ययनले जलवायु परिवर्तनका कारण पानीका मुहान र सिमसार क्षेत्रहरू सुक्नेक्रम बढेको देखाएको छ। जलवायु विज्ञ सुदीप ठकुरीका अनुसार उक्त अध्ययनले सो क्षेत्रमा पानीका स्रोत सुक्दै गएको, मुहानमा पानीको सतह घटिरहेको र मानवीय क्रियाकलापले गर्दा जलाधार क्षेत्रमा अतिक्रमण बढेको देखाएको छ। उनी भन्छन्,जलवायु परिवर्तनका कारण आकाशबाट कम वर्षात् हुने गरेको छ, खडेरीको समस्या पनि बढ्न थाल्यो। सिँचाइ नहुँदा किसानको बारीमा विस्तारै उब्जनी घट्दो छ, यसले विस्तारै जीविकोपार्जनमा नै समस्या उत्पन्न गराइरहेको छ। उब्जनी नहुँदा जिल्लाका ग्रामीण बस्तीहरू विस्तारै रित्तिन थाले पनि सरकारी तवरबाट भने यसतर्फ कुनै चासो दिएको देखिंदैन। सिँचाइ सुविधाको व्यवस्थापन नभए ग्रामीण क्षेत्रमा खाद्यान्नको संकट बढ्ने र यसले बसाइसराइको दरलाई थप बढाउने विज्ञहरू बताउँछन्। यसलाई रोक्न ग्रामीण क्षेत्रमा खानेपानीको सुविधा उपलब्ध गराउनुपर्ने र खडेरीमा पनि फल्न सक्ने अन्नबालीको खेतीतर्फ स्थानीयलाई आकर्षित गर्नुपर्ने उनीहरूको सुझाव छ।"
विदेशबाट फर्किएकाहरू अटो रिक्सामा आकर्षित,"बुटवल : प्यूठानको सरुमारानी गाउँपालिकामा आन्तरिक सडक सञ्जालको तीव्र विकास भएसँगै अटो रिक्सा सञ्चालन गर्नेहरू बढ्दै गएका छन्। वैदेशिक रोजगारीबाट फर्किएकाहरूले यस क्षेत्रमा लगानी गरेका हुन्। गाउँ गाउँमा अटो रिक्सा पुगेपछि गाउँलेहरू यसलाई अटो क्रान्ति का रुपमा विकास भएको प्रतिक्रिया दिन्छन्। सरुमारानी गाउँपालिकाभरी कुल ४५ वटा अटो रिक्सा सञ्चालनमा छन्। तीमध्ये २५ वटा अटो रिक्सा वैदेशिक रोजगारबाट फर्किएका युवाहरूले सञ्चालन गरेका छन्। हरेक बस्ती बस्तीमा अटो पुग्दा नागरिकहरूलाई सहज भएको छ। स्थानीयको यातायातको पहिलो रोजाइ पनि यही अटो भएको पाइएको हो। करिब १० वर्ष खाडीमा पसिना बगाएर कमाएको पैसाले गाउँ फर्किएपछि अटो रिक्सामा लगानी गरिएको सरुमारानी३ का ४२ वर्षीय मेकबहादुर सोमैले जानकारी दिए। गाउँपालिकको केन्द्र बडडाँडा बजारमा अटो रिक्सा संचालन गर्ने उनी नै पहिलो व्यक्ति हुन्। उनको ६ जनाको परिवार यसैको आम्दानीले धानिएको छ। सिजनमा मासिक झण्डै ५० हजारसम्म पनि कमाई हुने गरेको उनले सुनाए। अहिले सिजन छैन्,सोमैले भने, मुस्किलले २०२५ हजार रुपैयाँ कमाई हुन्छ। अटो चलाएर आफ्नै परिवारको साथमा बसेर जीवनयापन गर्न पाएकोमा उनलाई सन्तुष्टि मिलेको छ। हंसपुर, चाव, दोमही, सुजिपुर, नौघाट, बाङ्गे, पनाह, ढाव, केवरापानी, बैके, बेलडाँडा, छबिसे, जस्पुर, बिरिङकोट, हात्तीखाल, आँपडाँडा, पाखापानी, संग्राकोट, धनचौर र दानसिङ लगाएतका बस्तीहरूमा अटो रिक्सा चल्दै आएको उनले जानकारी गराए। सरुमारानी ३ कोटघरका युग बहादुर गाहा पनि वैदेशिक रोजगारीबाट फर्किएर गाउँमै अटो रिक्सा चलाउँदै आएका छन्। खाडी मुलुकमा झण्डै १० वर्ष बिताएर उनी यस क्षेत्रमा लागेका हुन्। ४५ वर्षीय गाहाले हालै ८ महिना अघि नयाँ अटो रिक्सा किनेर चलाउँदै आएका छन्। पौने सात लाख रुपैयाँमा अटो किने,गाहा भन्छन्,परिवार पाल्ने मुख्य पेशा अब यही हो। उनको परिवारमा पनि ६ जना सदस्य छन्। सरुमारानी१ आटीटारका सुमन खनाल पनि अटो रिक्सा चलाएरै आफ्नो परिवारको लालनपालनमा सक्रिय छन्। मलेसिया र कतारमा गरी पाँच वर्ष बिताएर फर्किएका उनले अटो रिक्सा चलाउन लागेको ५ वर्ष भयो। खनालले अटो रिक्सा नै आय आर्जनको प्रमुख श्रोत भएको बताए। सानो बाटो भएको ठाउँमा पनि हामीलाई पुग्न सजिलो हुने भयो, खनालले भने, रातको १२ बजे पनि हामीलाई फोन आउँछ, रातिमा एम्बुलेन्सको काम सरह हामीले सेवा दिएका छौं। अटो रिक्सामा ४ देखि ६ जना यात्रुसम्मको दुर्घटना बिमा हुने गरेको उनले बताए।"
फुटबलर मनिष डाँगीको घरमा चोरी गरेको आरोपमा तीन जना पक्राउ,"काठमाडौं : नेपाली राष्ट्रिय फुटबल टोलीका सदस्य रहेका मनिष डाँगीको घरमा चोरीमा संलग्न रहेको आरोपमा प्रहरीले तीन जनालाई पक्राउ गरेको छ । उपत्यका अपराध अनुसन्धान कार्यालयले आज पत्रकार सम्मेलन गरेर दोलखाको शैलुङ गाउँपालिकाका अनुप तामाङ र रविन तामाङ, ललितपुरको गोदावारी नगरपालिकाका राजन श्रेष्ठलाई चोरीमा संलग्न भएको आरोपमा पक्राउ गरिएको जानकारी दिएको हो। उनीहरुले नगद, गरगहना समेत गरी ४५ लाख बराबर चोरी गरेको भन्दै मनिषका आमा रिता गुरुङ डाँगीले प्रहरीमा जाहेरी दिएकी थिइन्। फुटबलरको घर नजिकै अनुपको फुपूको घर रहेको र त्यहाँ जाँदा आउँदा उनले डाँगीको घरमा रेकी गरेको प्रहरीले जनाएको छ। प्रहरीले डाँगीको परिवारले घर बाहिर जाँदा गमलामा साँचो राखेको अनुपले देखेपछि उनीहरु मिलेर चोरी गरेको प्रहरीले जनाएको छ।"
महेन्द्रनारायण निधि राष्ट्रिय पुरस्कार पूर्व राष्ट्रपति यादवलाई,"काठमाडौं : राष्ट्रपति रामचन्द्र पौडेलले महेन्द्रनारायण निधि राष्ट्रिय पुरस्कार तथा सम्मान २०८० पूर्वराष्ट्रपति डा रामवरण यादवलाई प्रदान गरेका छन्। महेन्द्रनारायण निधि स्मृति प्रतिष्ठानद्धारा आइतबार राष्ट्रपति भवन शीतलनिवासमा आयोजित १०३ औँ महेन्द्रनारायण निधि जन्मजयन्ती पुरस्कार तथा सम्मान कार्यक्रममा राष्ट्रपति पौडेलले प्रथम राष्ट्रपति डा यादवलाई सो पुरस्कार प्रदान गरेका हुन्। वर्तमान संविधान निर्माणक्रममा समन्वयकारी भूमिका निर्वाह गरेर संविधानसभाबाट जनताले बनाएको संविधान जारी गर्ने महत्वपूर्ण योगदान पुर्याएबापत संघीय लोकतान्त्रिक गणतन्त्र नेपालका प्रथम राष्ट्रपति डा यादवलाई सो पुरस्कार प्रदान गरिएको प्रतिष्ठानले जनाएको छ। सो कार्यक्रमलाई सम्बोधन गर्दै राष्ट्रपति पौडेलले परिवर्तनको अनुभूति वास्तविक?पमा गरिब, पिछडिएका र आर्थिक अवस्था कमजोर भएका वर्गले पाउन नसक्दासम्म संविधान र गणतन्त्रले परिकल्पना गरेको लक्ष्य पुरा हुन नसक्ने भन्दै राजनीति शासन र सुशासनलाई सुदृढ, व्यवस्थित र विधिसम्मत बनाउँदै देश, जनता र समाजको सर्वोत्तम हितमै केन्द्रित हुनुपर्नेमा जोड दिए। संघीय लोकतान्त्रिक गणतन्त्रात्मक संविधानले निर्दिष्ट गरेका कामप्रति हाम्रो ध्यान अझै जान नसक्दा कतै जनतामा निराशा आएको हो कि भनेर पनि यतिबेला चिन्ता प्रकट भइरहेको उनले उल्लेख गरे। राष्ट्रपति पौडेलले कतिपय सन्दर्भमा कतै आफ्नै राजनीतिक र शासकीय कमजोरीले त यस्तो अवस्था आएको होइन भन्दै कतै हाम्रा कमजोरीलाई व्यवस्थाका कमजोरी भनेर लोकतन्त्रको आदर्शलाई अपव्याख्या गर्ने काम त भइरहेको छैन भन्ने प्रश्न गरे। कार्यक्रममा राष्ट्रपति पौडेलले महेन्द्रनारायण निधि राष्ट्रिय पुरस्कार तथा सम्मान २०७९, लोकतान्त्रिक आन्दोलनका अग्रज योगप्रसाद उपाध्याय, प्रेमसागरीदेवी निधि राष्ट्रिय पुरस्कार तथा सम्मान २०८० समाजसेवी दुर्गा घिमिरे तथा प्रेमसागरीदेवी निधि राष्ट्रिय पुरस्कार तथा सम्मान २०७९ संगीत साधक सरिता मिश्रलाई सो अवसरमा प्रदान गरे।"
न्यायाधीश नवराज थपलिया र अम्बिकाप्रसाद निरौलालाई पदमुक्त गर्न सिफारिस,काठमाडौं : न्याय परिषद्को आजको बैठकले उच्च अदालतका न्यायाधीश नवराज थपलिया र जिल्ला न्यायाधीश अम्बिकाप्रसाद निरौलालाई पदमुक्त गर्न सिफारिस गरेको छ। प्रधानन्यायाधीश तथा परिषद्का अध्यक्ष विश्वम्भरप्रसाद श्रेष्ठको अध्यक्षतामा आज भएको बैठकले न्यायाधीशद्वय थपलिया र निरौलालाई पदमुक्त गर्न सिफारिस गरेको सर्वोच्च अदालतका सहप्रवक्ता गोविन्द घिमिरेले जानकारी दिए । परिषद्ले काठमाडौँ जिल्ला अदालतका न्यायाधीश राजकुमार कोइरालालाई चेतावनीसहित महोत्तरी सरुवा गरेको छ । जिल्ला न्यायाधीश डा पशुराम भट्टराईले यसअघि नै राजीनामा दिइसकेका छन् । रासस
हिमाली जिल्लामा खोप लगाउन चुनौती,"जाजरकोट : सन् २०२६ भित्र नेपालमा दादुरारुबेला निवारण गर्ने सरकारको लक्ष्यअनुसार कर्णालीका आठ जिल्लामा खोप अभियान सञ्चालन गरिएको छ। यहाँका नौ महिनादेखि पाँच वर्षमुनिका एक लाख ४७ हजार चार सय ४४ बालबालिकालाई खोप लगाइने लागिइएको हो। कर्णालीमा पूर्ण खोपको कभरेज ८५ प्रतिशत रहेको भन्दै अन्य जिल्लामा पनि खोप लगाउन छोड्ने दर धेरै रहेको कर्णाली प्रदेशस्थित स्वास्थ्य सेवा निर्देशनालयका वरिष्ठ स्वास्थ्य शिक्षा अधिकृत नवराज कँडेलले बताए। भौगोलिक कठिनाइ, मौसमी बसाइँसराइ, कहिल्यै खोप नलगाउने राउटे समुदायका लगायत कारण पूर्ण खोपका लागि चुनौती खेप्नु परेको उनको भनाइ छ। जाजरकोट र रुकुमपश्चिममा भूकम्पपछि खोप लगाएकालाई यस पटक नलगाइने कँडेलले बताए। उनका अनुसार प्रदेशमा आजदेखि आगामी चैत ७ सम्म खोप अभियान सञ्चालन हुनेछ। एक सय २५ बालबालिका बराबर एक स्वास्थ्यकर्मीले खोप लगाउने भएकाले कर्णालीका आठ जिल्लामा दुई हजार केन्द्र रहने स्वास्थ्य शिक्षा अधिकृत कँडेलले बताए। उनका अनुसार कालीकोट, जुम्ला, हुम्ला, सुर्खेत, दैलेख, सल्यान, कालीकोट, जुम्ला, हुम्ला, मुगु र डोल्पामा खोप सञ्चालन हुनेछ। आठ जिल्लामा १३ हजार चार सय ५३ भाइल दादुरारुबेलाविरुद्धको खोप सम्बन्धित जिल्लामा आपूर्ति गरिसकिएको वास्थ्य सेवा निर्देशनालयले जनाएको छ। उपल्लो डोल्पाको तीन पालिका, हुम्लाको माथिल्लो भागमा हिमपातका कारण खोप लगाउन समस्या हुने कँडेलले जानकारी दिए। उनका अनुसार बर्सेनि पाँच महिना यहाँ खोप कार्यक्रम सञ्चालन गर्न बाधा हुने गरेको छ। चिसो र हिउँका कारण बाटो बन्द हुँदा स्थल मार्गबाट त्यहाँ जान र आउन नसकिने उनको भनाइ छ। हिमाली जिल्लाका लागि स्वास्थ्यकर्मीसमेत पाउन मुस्किल कँडेलले बताए। सरकारले सन् २०२३ सम्म दादुरारुबेलालाई शून्यमा झार्ने राष्ट्रिय लक्ष्य राखेको थियो। उक्त लक्ष्य पूरा हुन नसकेपछि दोस्रोपटक सन् २०२६ सम्म शून्यमा झार्ने लक्ष्यका साथ खोप अभियान सञ्चालन गरिरहेको कँडेलको भनाइ छ। कर्णालीलाई यसअघि खोपयुक्त प्रदेश घोषणा गरिएको भए पनि विभिन्न तहगत अस्पष्टताका कारण अभियानले सार्थकता पाउन नसकेको कँडेलको भनाइ छ। अभियानमार्फत कर्णालीका प्रत्येक बालबालिकाले पूर्ण खोप पाएनपाएको सुनिश्चित गर्ने, आपूर्ति व्यवस्थापन तथा खोप प्रर्णाली सुधार, खोप कार्यक्रमका लागि दिगो वित्तीय व्यवस्थापन (महामारी व्यवस्थापन, सर्भिलेन्स, तथा सहलगानी) सुनिश्चित गर्ने र नयाँ तथा कम प्रयोग भएका खोप कार्यक्रममा समावेश गर्दै लैजाने उद्देश्य रहेको उनले बताए। अभियानबाटै पूर्ण खोप सुनिश्चितता, बाल मृत्युदरमा उल्लेख्य कमी, खोप ऐन र नियमावली जारी, रुबेला तथा सीआरएस नियन्त्रण, बालबालिकामा हेपाटाइटिस बी नियन्त्रण, नियमति खोपमा रोटा भाइरस तथा सरसफाइ प्रवर्द्धन तथा नियमित खोपमा टाइफाइडको सुरुवात भएको निर्देशनालयले जनाएको छ। कर्णालीमा तीन आर्थिक वर्षको अवधिमा सात करोड रुपैयाँमा खरिद गरिएका ११ किसिमका करिब रु दुई करोड ३२ लाख बराबरको खोप खेर गएको निर्देशनालयका वरिष्ठ स्वास्थ्य शिक्षा अधिकृत कँडेलले जानकारी दिए। उनले खोपको जिल्लागत कभरेजको अवस्था हेर्ने हो भने सुर्खेत, रुकुम पश्चिम, सल्यान र जाजरकोटमा उच्च छ भने दैलेख, कालीकोट, जुम्ला, हुम्ला र डोल्पामा खोपको कभरेज कम देखिएको बताए। कर्णालीमा संघ, प्रदेश र स्थानीय तहबीच समन्वय नहुँदा खोप अभियानले अपेक्षित प्रगति हासिल गर्न नसकेको स्वास्थ्य सेवा निर्देशालयकी निमित्त निर्देशक दीपा भट्टराईले बताए। अहिले ९५ प्रतिशत भन्दामाथि प्रगति हासिल गर्न नसकिएको उनको भनाइ छ। संघको तुलनामा प्रदेश, प्रदेशको तुलनामा जिल्ला र जिल्लाको तुलनामा स्थानीय तहबीच एकरूपता नहुँदा अभियानले अपेक्षित प्रगति हासिल गर्न नसकेको भट्टराईले बताए। प्रदेशभर ११ स्थानमा खोप भण्डार, २२ स्थानमा खोप भण्डार उपशाखा र १८ वटा खोप वितरण केन्द्रमार्फत खोप व्यवस्थापन तथा आपूर्तिको कार्य भइरहेको उनले जानकारी दिए। रासस"
मन्त्रीको राजीनामा नआएसम्म सदनमा विरोध कायमै : ओली,"काठमाडौं : नेकपा एमालेका अध्यक्ष केपी शर्मा ओलीले विभिन्न प्रकरणमा मुछिएका मन्त्रीहरुले राजीनामा दिनु राम्रो हुने प्रतिक्रिया दिनुभएको छ । आइतबार संसद भवन नयाँ बानेश्वरमा सञ्चारकर्मीले साधेको प्रश्नमा उनले अहिलको अवस्थामा विभिन्न प्रकरणमा मुछिएका मन्त्रीहरुले राजीनामा दिनु राम्रो हुने बताएका हुन् । एमालेले बालकुमारी प्रकरणमा भौतिक पूर्वाधार एवम् यातायात मन्त्री प्रकाश ज्वाला, टेलिकम्युनिकेशन ट्राफिक मनिटर एण्ड फ्रड कन्ट्रोल सिस्टम (टेरामस्क) प्रकरणमा स्वास्थ्य तथा जनसंख्या मन्त्री (तत्कालीन सञ्चारमन्त्री) मोहन बस्नेत र रामग्राम प्रकरणमा संस्कृति, पर्यटन तथा नागरिक उड्डयन मन्त्री सुदन किराँतीको राजीनामा माग गर्दै आएको छ। अध्यक्ष ओलीले राजीनामा नआएसम्म सदनमा विरोध कायमै रहने जिकिर गरे। समाजवादी मोर्चामा सहभागी हुन बोलाइरहेको छ नि भन्ने पत्रकारको प्रश्नमा ओलीले समाजवादी मोर्चाबारे थाहा नभएको प्रतिक्रिया दिए। विपक्षी सांसदहरुले सरकारसँग जवाफ माग गरेपनि प्रधानमन्त्री पुष्पकमल दाहाल प्रचण्डले संसद बैठकलाई छल्दै आएका छन्।"
दार्चुलाको महाकालीमा कार्यरत नगर प्रहरी मृत फेला,दार्चुला : दार्चुलाको महाकाली नगरपालिकामा कार्यरत एक नगर प्रहरी झुन्डिएको अवस्थामा मृत फेला परेकी छिन्। महाकाली नगरपालिका४ खलंगास्थित डेरा गरी बस्ने वडा नम्बर ८ कि २२ वर्षीया रविना पल्याल कोठामा झुन्डिएको अवस्थामा मृत फेला परेको जिल्ला प्रहरी कार्यालय दार्चुलाका प्रहरी निरीक्षक गोविन्द भण्डारीले बताए। आइतबार दिउँसो २ बजेको समयमा आफ्नै कोठामा रहेको पंखाको डण्डीमा झुन्डिएको अवस्थामा मृत फेला परेको र घटनाबारे अनुसन्धान भइरहेको उनले बताए। मृतक पल्याल आजै बिहान १० बजे घरबाट आएको बताइएको र २ बजेदेखि नगरपालिकामा ड्युटी रहेको महाकाली नगरपालिकाका असई मोहन सिंह धामीले बताए।
रकम हिनामिना गर्ने सहकारीका सञ्चालकलाई कारवाही गर्न सरकारलाई कसले रोक्यो ?,"काठमाडौं : नेकपा एमाले सांसद विद्या भट्टराईले सहकारी पीडितहरूको समस्या समाधान गर्न सरकार गम्भी नभएको बताएकी छन् । आइतबार प्रतिनिधिसभा बैठकमा बोल्दै सांसद भट्टराईले बचतकर्ताहरूको रकम हिनामिना गर्ने सहकारीका सञ्चालकहरूलाई तत्काल कारवाही गरी बचतकर्ताको सम्पूर्ण रकम फिर्ता गर्न सरकारको ध्यानाकर्षण गराइन्। उनले बचतकर्ताको रकम हिनामिना गर्ने पोखराको सूर्यदर्शन सहकारीका सञ्चालकहरूलाई कारवाही गर्न माग गरिन। पोखरा महानगरअन्तरगत रहेका ३६६ सहकारीमध्ये १६ वटा सहकारी संस्थामा बचत कर्ताको बचत जोखिममा रहेको विषय बाहिर आए पनि सरकार चुप लागेर बसेको उनको आरोप छ। उनले भनिन्,'पोखरा महानगरअन्तरगत रहेका ३६६ सहकारीमध्ये १६ वटा सहकारी संस्थामा बचत कर्ताको बचत जोखिममा रहेको विषय बाहिर आएपनि सरकार चुप लागेर बसेको छ। यस विषयमा सरकारले ध्यान देओस्।' उनले सहकारी क्षेत्र सुधार सुझाव कार्यदलले सहकारी सञ्चालक प्रक्रियमा विचलन आएको भनी गत भदौ २५ गते प्रतिवेदन बुझाएको उल्लेख गर्दै भनिन्,' सूर्यदर्शन सहकारीका सञ्चालकहरूलाई फराको सूचीमा राखेर सरकार रमिता हेरेर बसिरहेको छ। ' उनले दोषी सञ्चालकलाई कारवाही गर्न सरकारलाई कसले रोक्यो ? भन्दै प्रश्न समेत गरिन् । उनले रकम हिनामिना गरेर फरार रहेका अभियुक्त पक्राउ नगरेका कारण नागरिकहरू आत्महत्या गर्ने ठाउँमा पुगेको उल्लेख गरिन्।"
"नेपाल १७२ रनमा अलआउट, नेदरल्याण्डको कसिलो बलिङ","काठमाडौं : आइसीसी क्रिकेट विश्वकप लिग२ अन्तर्गत जारी खेलमा नेपालले नेदरल्याण्डलाई १७३ रनको लक्ष्य दिएको छ। काठमाडौंको त्रिवि क्रिकेट मैदानमा भएको खेलमा ४९३ ओभरमा नेपालले १७२ रन बनाएर अलआउट भएको हो। नेपालका इनिङ सम्हालेर ब्याटिङ गरिरहँदा कुशल भुर्तेल ६६ रन बनाएर आउट हुँदा नेपालको ब्याटिङ धरमराएको थियो। इनिङको अन्त्यमा करण केसी र आरिफ शेखले नेपाली इनिङ उकास्न खोजेपनि अन्य खेलाडीले उल्लेख्य प्रदर्शन गर्न सकेनन्। करण केसीले २६ रन बनाएर आउट हुँदा आरिफ शेखले २२ रन बनाए। आरिफले १ चौका तथा करणले १ चौका र २ छक्का प्रहार गरे। भुर्तेलले ९३ बल खेल्दा ८ चौका प्रहार गरे। नेपालका लागि आशिफ शेखले १७, कप्तान रोहित पौडेलले १६ रन बनाउँदा अन्य ब्याट्सम्यानले दोहोरो अंक छुन सकेनन्। आशिफले २ चौका र १ छक्का तथा रोहितले २ चौका प्रहार गरे। अनिल साहले १ छक्का प्रहार गर्नबाहेक अन्य खेलाडीले बाउन्ड्रि प्रहार गर्न सकेनन्। टस जितेर बलिङ रोजेको नेदरल्याण्डका लागि बलरहरुले कसिलो बलिङ गरे। पहिलो विकेट ४२ रनमा झारेयता नेदरल्याण्डले नेपाली ब्याटरहरुलाई खुलेर ब्याटिङ गर्न दिएनन्। नेदरल्याण्डका लागि भिभियन किङ्मा र आर्यन दत्तले ३३ विकेट तथा बस डिलिडेले २ विकेट र भानडर मेर्वेले १ विकेट लिए। यसअघिको खेलमा नेपालले नेदरल्याण्डलाई ९ विकेटले पराजित गरेको थियो भने नामिबियासँग दुवै खेलमा पराजय बेहोरेको छ। जारी त्रिकोणात्मक सिरिजको यो अन्तिम खेलको हो। लिग टुमा नामिबिया ४ मध्ये ३ खेल जित्दै शीर्ष स्थानमा छ भने नेपाल र नेदरल्याण्ड ११ खेल जितेर क्रमशः दोस्रो र तेस्रो स्थानमा छन्।"
सुनथराली बिमानस्थलमा परिक्षण उडान सफल,कालीकोट : कालिकोटको सुनथराली विमानस्थलको उडान सफल भएको छ। आइतबार नेपालगञ्जबाट प्राविधिक टोलीसहित ९ जना यात्रु बोकेको तारा एयरको जहाजले विमानस्थलको परीक्षण उडान सफलतापूर्वक सम्पन्न गरेको नरहरीनाथ गाउँपालिकाका प्रवक्ता प्रदिप बोहोराले जानकारी दिए। क्याप्टेन पिएस नगरकोटीले रन वे ३२ बाट अवतरण गराएका थिए भने रन वे १४ बाट उडान भरेका थिए । विमानस्थलको फागुन १४ गते प्रधानमन्त्री पुष्पकमल दाहाल 'प्रचण्ड'ले ओैपचारिक रुपमा उद्घाटन गर्ने तयारी भइरहेको छ। झन्डै ३८ वर्ष देखि निर्माण सुरु भएको सुनथराली विमानस्थल निर्माण कार्य २०७९ साल माघ ११ गते सम्पन्न भएको थियो । २०४२ सालदेखि तत्कालीन जिल्ला विकास समितिद्वारा एक लाख रुपैयाँ छुट्याएर निर्माण कार्य सुरु भएको बिमानस्थलको नियमितरुपमा आर्थिक वर्ष २०४८०४९ बाट निर्माण कार्य सुरू भएको थियो । हवाई विभागबाट आर्थिक वर्ष २०७३०७४ को पहिलो चरणको अर्ध रन वे सम्पन्न भइ २०७३ साल माघ २९ गते तारा एयर टुइनटर विमानबाट 'टेस्ट फ्लाइट' गरिएको थियो । सुनथराली बिमानस्थलमा जहाज आउने थाहा पाएपछि हजारौंको संख्यामा स्थानीयहरू विमानस्थल आएका छन्।
"ब्याटिङ धर्मराउँदा नेपाल कमजोर स्थितिमा, नेदरल्यान्डको कसिलो बलिङ","काठमाडौं : आईसीसी मेन्स सीडब्लुसी लिग टुअन्तर्गतको नेदरल्यान्डविरुद्धको खेलमा नेपाल कमजोर स्थितिमा पुगेको छ। काठमाडौंको त्रिवि क्रिेकेट मैदानमा जारी खेलमा ४० ओभर समाप्तिसम्म नेपालले ७ विकेट क्षतिमा मात्र १३० रन बनाएको हो। नेपालका इनिङ सम्हालेर ब्याटिङ गरिरहेका कुशल भुर्तेल ६६ रन बनाएर आउट हुँदा नेपालको ब्याटिङ धरमराएको छ। पहिलो इनिङमा भुर्तेलबाहेक अन्य खेलाडीले उल्लेखनीय प्रदर्शन गर्न सकेका छैनन्। भुर्तेलले ९३ बल खेल्दा ८ चौका प्रहार गरे। नेपालका लागि आशिफ शेखले १७, कप्तान रोहित पौडेलले १६ रन बनाउँदा अन्य ब्याट्सम्यानले दोहोरो अंक छुन सकेनन्। आशिफले २ चौका र १ छक्का तथा रोहितले २ चौका प्रहार गरे। अनिल साहले १ छक्का प्रहार गर्नबाहेक अन्य खेलाडीले बाउन्ड्रि प्रहार गर्न सकेनन्। टस जितेर बलिङ रोजेको नेदरल्यान्डका लागि बलरहरुले कसिलो बलिङ गरिरहेका छन्। पहिलो विकेट ४२ रनमा झारेयता नेदरल्यान्डले नेपाली ब्याटरहरुलाई खुलेर ब्याटिङ गर्न दिएका छैनन्। नेदरल्यान्डका लागि भिभियन किङ्मा र आर्यन दत्तले २२ विकेट तथा भानडर मेर्वे र बस डिलिडेले ११ विकेट लिए। यो समाचार तयार पर्दासम्म आरिफ शेख र गुल्सन झा क्रिजमा छन्। शेखले सम्हालिँदो ब्याटिङ गर्दै ३३ बलमा ११ रन तथा झाले ८ बलमा २ रन बनाएका छन्। यसअघिको खेलमा नेपालले नेदरल्यान्डलाई ९ विकेटले पराजित गरेको थियो भने नामिबियासँग दुवै खेलमा पराजय बेहोरेको छ। जारी त्रिकोणात्मक सिरिजको यो अन्तिम खेलको हो। लिग टुमा नामिबिया ४ मध्ये ३ खेल जित्दै शीर्ष स्थानमा छ भने नेपाल र नेदरल्यान्ड ११ खेल जितेर क्रमशः दोस्रो र तेस्रो स्थानमा छन्।"
एमालेको आरोप : विवादित मन्त्रीहरूको राजीनामा माग्दा प्रधानमन्त्रीले संसद् छले,"काठमाडौं : नेकपा एमालेले आज पनि प्रतिनिधिसभा बैठकमा अवरोध जनाएको छ। आइतबार प्रतिनिधिसभा बैठक सुरू हुनेवित्तिकै प्रतिपक्षी दल नेकपा एमालेका सांसदहरूले सिटबाट उठेर विरोध जनाएका हुन्। त्यसपछि सभामुख देवराज घिमिरेले एमालेका सांसद पदम गिरीलाई बोल्ने समय दिए । उनले लामो समयदेखि विवादित मन्त्रीहरूको बर्खास्तको माग गर्दै आएपनि सरकारले प्रतिपक्षको मागका विषयमा वेवास्ता गरेको आरोप लगाए। एमाले प्रमुख सचेतक गिरीले प्रधानमन्त्री पुष्पकमल दाहाल 'प्रचण्ड'ले यस विषयमा संसदमा आएर जवाफ दिनुपर्नेमा उल्टै संसद छलेर बाहिर हिँडिरहेको आरोप लगाए। उनले सरकार प्रतिपक्षको आवाज सु्न्नका निम्ति तयार नभएको जिकिर गरे। 'प्रधानमन्त्रीज्यूले यस्तो महत्वपूर्ण विषयमा संसदमा आएर जवाफ दिनुपर्ने ठाउँमा वेवास्ता गरिरहुन भएको छ,'उनले भने,'उहाँ संसद छलेर बाहिर हिँडिरहनु भएको छ।' नेता गिरीले ललितपुरको बालकुमारी घटनामा मुछिएका भौतिक पूर्वाधार मन्त्री प्रकाश ज्वाला, गृहमन्त्री नारायणकाजी श्रेष्ठ ,टेरामिक्स काण्डमा मुछिएका स्वास्थ्य तथा जनसंख्यामन्त्री मोहनबहादुर बस्नेत र संस्कति, पर्यटन तथा नागरिक उडड्यनमन्त्री सुदन किरातीलाई बर्खास्त गर्नुपर्ने माग गरे। उनले भगवान गौतमबुद्धको अस्तु भएको रामग्राम क्षेत्र व्यावसायिक प्रयोजनमा भाडामा लगाउने सम्बन्धमा पनि अनियमिता भएको उल्लेख गर्दै मन्त्री किराँतीको राजीनामा माग गरे। उनको सरकारले तस्करी र भ्रष्टाचारलाई संरक्षण गरेको र शासन सञ्चालनमा द्वैध चरित्र देखाएको आरोप छ ।"
प्राथमिक स्वास्थ्य केन्द्रलाई प्रदेशस्तरीय अस्पताल बनाइँदै,"बागलुङ : सदरमुकाम बागलुङ बजारदेखि करिब एक सय किलोमिटर पश्चिममा छ बुर्तिबाङ। पश्चिम बागलुङको व्यापारिक केन्द्रका रुपमा परिचित बुर्तिबाङ बजारमा हालसम्म सुविधायुक्त अस्पतालको अभाव छ। सुविधा सम्पन्न अस्पताल नहुँदा पश्चिम बागलुङका हजारौँ नागरिक उपचारका लागि पाल्पा, पोखरा र काठमाडौं पुग्नुपर्ने बाधयतामा छन्। यद्यपि पछिल्लो समय बुर्तिबाङ प्राथमिक स्वास्थ्य केन्द्रबाट पनि विशेषज्ञ सेवा प्रदान हुँदै आएको छ। त्यसो त बुर्तिबाङ प्राथमिक स्वास्थ्य केन्द्रलाई जिल्लास्तरीय अस्पतालमा स्तरोन्नतिका लागि २०६४ साउन १५ गते स्वास्थ्य मन्त्रलायले निर्णय गरे पनि हालसम्म कार्यान्वयन हुन सकेको छैन। तर अब भने सो स्वास्थ्य केन्द्र प्रदेशस्तरको अस्पतालमा स्तरोन्नति हुने भएको छ। गण्डकी प्रदेश सरकारको सिफारिसमा संघीय सरकारको यही फागुन ६ गतेको मन्त्रिपरिषद्को बैठकको बुर्तिबाङ प्राथमिक स्वास्थ्य केन्द्रलाई प्रदेशस्तरीय ५० शय्याको अस्पताल बनाउने निर्णय गरिसकेको छ। यो स्वास्थ्य केन्द्र २०५२ मा स्थापना भएको हो। यस क्षेत्रका जनतालाई सेवा दिने उद्देश्यले १६ वर्ष अगाडि जिल्ला अस्पताल बनाउने निर्णय गरी ३२ करोडको लागतमा संरचना निर्माण गरिएको थियो। करोडौंको संरचना निर्माण गरे पनि जिल्ला अस्पताल बन्न नसके पनि यस स्वास्थ्य केन्द्रमा हाल २५ शय्यासहितको सेवा भने प्रवाह भइरहेको छ। प्राथमिक स्वास्थ्य केन्द्रका लागि स्वीकृत दरबन्दीमा व्यवस्थापन समिति र विभिन्न निकायले जनशक्ति थप गरी २५ शय्याको सेवा दिइदै आएका हुन्। हाल केन्द्रमा १० शय्याको आकस्मिक र १५ शय्याको प्रसुति विभाग सञ्चालनमा छ। स्थानीय र सरोकारवाला निकायको लामो समयको प्रयासपछि केन्द्रलाई प्रदेशस्तरीय अस्पताल बनाउन लागिएको हो। केन्द्रका लागि स्वीकृत ११ जनाको स्थायी दरबन्दी भए पनि ४८ जना कार्यरत छन्। ढोरपाटन नगरपालिकाले करार सेवामा २० जना, स्वास्थ्य केन्द्र व्यवस्थापन समितिबाट सात जना र निकसाइमन इनिस्टिच्युट संस्थाबाट छ जना कर्मचारी व्यवस्थापन गरेर २५ शय्याको सेवा सञ्चालन गरेको बुर्तिबाङ प्राथमिक स्वास्थ्य केन्द्रका प्रमुख डा नवीन्द्र ढकालले बताए। उनका अनुसार हाल एक जना बालरोग र एक जना एमडीजिपी विशेषज्ञ, दुई जना मेडिकल अधिकृत, एक ल्यावको बीएमलटी, दुई जना स्टाफ नर्स, चार हेल्थ असिस्टेन्ट, चार जना अहेव, पाँच जना अनमी र ९ जना कार्यालय सहयोगी लगायतका कर्मचारी रहेका छन्। हाल स्वास्थ्य केन्द्रबाट चौबिसै घण्टा आकस्मिक, बहिरंग, शल्यक्रियाद्वारा प्रसुति सेवा, सामान्य शल्यक्रिया, बालरोग विशेषज्ञ सेवा, जनरल फिजिसियन विशेषज्ञ सेवा, अत्याधुनिक प्रयोगशाला सेवा, जिनएक्पट सेवा, दन्त, आँखा उपचारलगायतको सेवा दिँदै आइएको उनको भनाइ छ। प्राथमिक स्वास्थ्य केन्द्रलाई स्तरोन्नति गरी ५० शय्याको प्रदेशस्तरीय अस्पतालका रुपमा सञ्चालन गर्न कुनै समस्या नभएको डा ढकाल बताउँछन्। हालको संरचना अस्पताल सञ्चालनका लागि पर्याप्त रहेको हुँदा सरकारले आवश्यक उपकरण र जनशक्ति व्यवस्थापन गरे तत्काल प्रदेशस्तरीय अस्पताल सञ्चालन गर्न सकिने उनको भनाइ छ। बुर्तिबाङ प्राथमिक स्वास्थ्य केन्द्रलाई प्रदेशस्तरीय अस्पताल बनाउनका प्रदेश सरकारको सामाजिक विकास मन्त्रालयबाट समिति गठन गरी पटकपटक अनुगमन भएको छ, डा ढकालले भने, संघीय सरकारले घोषणा गरेको निर्णयलाई कार्यान्वयन गर्न समस्या छैन। अहिले प्राथमिक स्वास्थ्य केन्द्रले दिने सेवा नभइ अस्पतालले दिन विशेषज्ञ सेवा प्रदान गरेका छौँ। दक्ष जनशक्ति अभाव हुँदा हुँदै पनि सेवा प्रवाहलाई प्रभावकारी बनाउँदै गएका छौँ। केन्द्रबाट हाल वार्षिक करिब छ सयभन्दा बढीलाई प्रसुति सेवा दिइँदै आइएको छ भने दैनिक तीन सयभन्दा बढीलाई बहिरंग र औसतमा ३० जनालाई आकस्मिक सेवा दिँदै आइएको छ। केन्द्र अस्पताल व्यवस्थापनका अनुसार १४ रोपनी नौ आना जग्गामा फैलिएको छ। तीन ब्लगसहित ४८ कोठासहितका भवन र एक आवासीय भवन छन्। जुन संरचना अस्पताल सञ्चालनका लागि पर्याप्त भएको केन्द्रको भनाइ छ। पचास शय्याको अस्पताल सञ्चालन गर्न एक सय ४९ जना जनशक्ति आवश्यक पर्छ। जसमा एक जना ११औँ तहको मेडिकल सुपरिटेन्डेण्ट, वरिस्ठ कन्सल्टेन्ट मेडिकल जनरलिस्ट एक जना चाहिन्छ। त्यस्तै कन्सल्टेन्ट सर्जन एक जना, बाल रोग विशेषज्ञ एक जना, फिजिसिएन एक जना, स्त्रीरोग विशेषज्ञ एक जना, हाड जोर्नी तथा नशा रोग विशेषज्ञ एक जना, एनेस्थेसिया विशेषज्ञ एक जना, रेडियोलोजिस्ट विशेषज्ञ एक जना, दन्त चिकित्सक एक जना, मेडिकल अधिकृत १२ जना, आयुर्वेदिक चिकित्सक दुई जना, स्टाफ नर्स ४० जना, मिडवाइफ चार जना, हेल्थ असिस्टेन्ट नौ जना आवश्यक पर्ने गर्छ। केन्द्रलाई स्तरोन्नति गरी ५० शय्याको प्रदेशस्तरको अस्पताल सञ्चालनका लागि रु २० करोड ८२ लाख लागत लाग्ने अनुमान गरिएको छ। ढोरपाटन नगरपालिकाका उपप्रमुख धनबहादुर कायतले बुर्तिबाङ नगरपालिकाले हरेक वर्ष केन्द्रमा लाखौँ लगानी गर्दै आएको बताए। पश्चिम बागलुङका अधिकांश नागरिकलाई यो स्वास्थ्य केन्द्र नजिक पर्ने हुँदा बिरामी चाप बढ्ने गरेको उनको भनाइ छ। माथिल्लो निकायबाट खासै सहयोग हुन नसकेको र चिकित्सक पनि एकदुई महिनाभन्दा बढी नटिक्ने भएकाले बिरामीले सास्ती खेप्नु परेको उपप्रमुख कायतले बताए। पछिल्लो केही समय चिकित्सक टिकाउनका लागि नगरपालिकाले सेवा सुविधा थप गरेको उनको भनाइ छ। उपप्रमुख कायतले भने, नगरपालिकाले निरन्तर बुर्तिबाङ स्वास्थ्य केन्द्रमा लगानी गर्दै आएको छ, आवश्यक स्वास्थ्य सामग्रीदेखि चिकित्सकलाई थप सेवा सुविधा दिएर टिकाउने प्रयास गरिएको छ। अहिलेसम्म केन्द्र र प्रदेश सरकारबाट सहयोग नभएको उनको भनाइ छ। पहिले विहान १० देखि ५ बजेसम्म मात्रै प्रवाह हुने सेवालाई अहिले २४ घण्टा दिने व्यवस्था गरेका छौँ, सरकारको प्रदेशस्तरीय अस्पताल बनाउने निर्णय स्वागत योग्य छ, उनले भने। गण्डकी प्रदेशसभा सदस्य दोर्णकुमार कुँवरले लामो समयको प्रयासपछि बुर्तिबाङ प्राथमिक स्वास्थ्य केन्द्रलाई स्तरोन्नति हुन लागेकोमा खुसी व्यक्त गरे। करिब दुई दशकदेखि पश्चिम बागलुङमा विशेषज्ञ स्वास्थ्य सेवा दिनका लागि जिल्ला अस्पताल बनाउनु पर्ने माग राख्दै आएकोमा अहिले बल्ल पूरा भएको उनको भनाइ छ। प्राथमिक स्वास्थ्य केन्द्रबाट प्रवाह हुने सेवा गुणस्तरीय बन्दै गएको भन्दै अब थप स्तरोन्नतिपछि यस क्षेत्रका नागरिक हजारौँ खर्च गरेर पोखरा, काठमाडौं लगायतका ठाउँमा जानु नपर्ने उनले बताए। पहिले यस क्षेत्रमा स्वास्थ्य सेवा निकै कमजोर थियो, धेरै नागरिकले समयमा राम्रो उपचार नपाउँदा अकालमा ज्यान गुमाउनु परेको थियो, अब त्यो अवस्था नदोहोरियोस भनेर हामी निरन्तर लागि परेका छौँ, कुँवरले भने, अहिले बुर्तिबाङ प्राथमिक स्वास्थ्य केन्द्रको सेवा पनि राम्रो हुँदै गएको छ, सरकारलाई तत्काल निर्णय कार्यान्वयन गर्नका लागि हामीहरूले सचेत गराइरहने छौँ। मध्यपहाडी लोकमार्ग छेउमै रहेको बुर्तिबाङमा प्रदेशस्तरीय अस्पताल सञ्चालन भए पश्चिम बागलुङ छ पालिकासहित गुल्मी, प्यठान, रोल्पा र पूर्वी रुकुमका हजारौँ नागरिकले स्वास्थ्य सेवा लिन सहज हुने थियो। अहिले पनि गुल्मीसहितका छिमेकी जिल्लाका नागरिकले सेवा लिन आउने गरेका छन्।"
निषेधित क्षेत्रमा जाने पर्यटकले अनलाइनबाट रुट परमिट लिन पाइने,"काठमाडौं : अध्यागमन विभागले निषेधित क्षेत्रमा जाने स्वदेशी तथा विदेशी पर्यटकका लागि विद्युतीय प्रणाली (अनलाइन) मार्फत रुट परमिट जारी गरेको छ। ट्रेकिङ एजेन्सीज् एसोसिएसन अफ नेपाल (टान)को पहलमा विभागले निषेधित क्षेत्रमा घुम्न जाने पर्यटकलाई अनुमतिपत्र प्राप्त गर्ने प्रक्रियालाई सहज बनाउनका लागि विद्युतीय माध्यमबाट रुट परमिट लिनसक्ने व्यवस्था गरेको हो। निषेधित क्षेत्रमा जाने पर्यटकलाई यसअघि अध्यागमन विभागले कागजी प्रक्रियाबाट मात्र अनुमतिपत्र प्रदान गर्दै आएकोमा गत हप्तादेखि भने विद्युतीय माध्यममार्फत रुट परमिट दिने व्यवस्था मिलाएको टानका महासचिव विनोद सापकोटाले जानकारी दिए। उनका अनुसार म्याजिकल नेपाल प्रालिमार्फत तीनजना चिनियाँ नागरिकको अनलाइन माध्यममार्फत रुट परमिट जारी गरिएको छ। अनलाइनमार्फत रुट जारी हुने चिनियाँ नागरिकमा बिङ सी, छिछि पिङ, विनहुवा लुओ छन्। अनलाइनमार्फत रुट परमिट दिने व्यवस्था भएसँगै अब मुस्ताङको माथिल्लो भाग, डोल्पाको माथिल्लो भाग, गोरखाको मनास्लु क्षेत्रका चुम र नुव्री भ्याली, हुम्ला जिल्लाको सिमकोट, चङ्खेली र नाम्खा साथै ताप्लेजुङको कञ्चनजङ्गा क्षेत्र जाने पर्यटकलाई सहज हुने भएको छ। टानका अध्यक्ष नीलहरि बास्तोलाले निषेधित क्षेत्रको परमिट अनलाइनमार्फत गर्दा पदयात्रा पर्यटक व्यवसायीलाई सहज हुने जानकारी दिए। जति धेरै पर्यटकलाई सहजता दिन सक्यो त्यति नै धेरै पर्यटक नेपाल घुम्नका लागि आउँछन्, उक्त अनलाइन सेवाले पर्यटन व्यवसायीलाई सहयोग पुग्ने विश्वास मैले लिएको छु, उनले भने। अध्यागमन विभागका निमित्त महानिर्देशक कृष्णबहादुर कटुवालले अनलाइन प्रणालीमार्फत परमिट खुला गरेसँगै लामो समय लगाएर प्राप्त गरिने प्रक्रियाको अन्त्य भएको बताए। उक्त प्रणालीसँगै पर्यटकले अब सहजैरुपमा आफ्नो कम्पनी तथा व्यक्तिगत खाताबाट क्युआर पेमेन्ट गरी सहज तरिकाले परमिट लिन सकिने उनको भनाइ छ। रासस"
"पर्यटनमन्त्रीप्रति सुशासन समिति सभापति आक्रोशित, भने : नयाँ जहाज खरिद गर्दा १८ करोड कमिसनको सूचना प्राप्त भएको छ","काठमाडौं : राज्य व्यवस्था तथा सुशासन समितिको सभापति एवम् कांग्रेसका सांसद रामहरि खतिवडाले १८ करोड कमिसन खाने खेलमा नयाँ जहाज खरिद प्रक्रिया अघि बढाइएको दाबी गरेका छन्। आइतबार प्रतिनिधि सभाको बैठकमा बोल्दै उनले नयाँ जहाज खरिद गर्दा झण्डै १८ करोड नेपाली रुपैयाँ कमिसन खाने खेलमा लागिएको सूचना प्राप्त भएको दाबी गरेका हुन्। खतिवडाले भने,पर्यटनमन्त्री नयाँ प्लेन किन्नुपर्यो भनेर लाग्नु भएएको छ। क्यानेडियाबाट तीनवटा ट्विनअटर किन्ने निर्णय गरिएको छ। नेपाल वायुसेवा निगमको आफ्नै समितिले यो अहिले हामीले ल्याउन सक्ने अवस्था छैन, यी जहाजहरू उत्पादन हुन छोडिसकेका छन् भन्दा टेन्डर एक महिना अगाडि लागू गरिसकिएको छ। रिपोर्ट अनक्वालिफाइड भनेर समितिले भनिसकेको छ। जुन जहाजहरू अहिले प्रोडक्सनमा छैनन्। ३०० जी भन्ने जहाज ल्याइँदैछ, जुन अहिले उत्पादनमा छैन। त्यसमा ल्याएर झण्डै १८ करोड नेपाली रुपैयाँ कमिसन खाने खेलमा लागिएको सूचना प्राप्त भएको छ, तै पनि मन्त्री असाध्यै सुधार गर्न लागेको आभास मिलेको छ। झाडु र क्यामेरा लिएर मन्त्रालय प्रवेश गरेर फोटो खिचेर बाहिर ल्याउने पद्धतिको विकास भएको छ। प्रमुख प्रतिपक्षी एमालेले राजीनामा मागिरहेकै बेला आइतबार प्रतिनिधि सभाको बैठकमा कांग्रेसका सांसदले जहाज खरिद प्रक्रिया, लुम्बिनी विकास कोषको उपाध्यक्षमा ल्हारक्याल लामालाई नियुक्ति लगायतका विषयलाई लिएर संस्कृति, पर्यटन तथा नागरिक उड्डयन मन्त्री सुदन किरातीको कार्यशैलीप्रति असन्तुष्टि व्यक्त गरेका हुन्। नेपाल एयरलाइन्सलाई झण्डै ३१ अर्ब रुपैयाँ नेपाल सरकारले लगानी गरेको भन्दै उनले निगम अहिले ४८ अर्ब रुपैयाँभन्दा बढी घाटा र ऋणमा रहेको दाबी गरे। नेपाल एयरलाइन्सलाई झण्डै ३१ अर्ब रुपैयाँ नेपाल सरकारले लगानी गरेको देखिन्छ। निगम अहिले ४८ अर्ब रुपैयाँभन्दा बढी घाटामा र ऋणमा डुबेको छ। सावाँको त कुरै छाडौं, चार वर्षदेखि ब्याजसमेत तिर्न सकेको छैन। वाइडबडी र न्यारोबडीको ३४ अर्ब रुपैयाँको ब्याज अहिलेसम्म तिर्न सकेको छैन, जुन सञ्चय कोष र नागरिक लगानी कोषबाट लिइएको छ। निगममा भएको चारवटा जहाजमध्ये दुईवटा न्यारो बडी र दुईवटा वाइडबडी अहिले घाटामा छन्। निगमलाई आन्तरिक उडानका लागि ६ वटा चिनियाँ जहाज लिइएको थियो, ती छ वटा चिनियाँ जहाज वाइ१२ र एम१६ तत्कालीन अवस्थामा झन्डै आठ अर्ब रुपैयाँमा लिइएको जहाज अहिले लिलाममा राख्दा ३८ करोड रुपैयाँमा बिक्री हुन सकेका छैनन्। एक अर्ब बढी तिर्नुपर्ने अवस्था छ। खतिवडाले भने,एउटा ट्विनअटर बिग्रिएर १० वर्षदेखि थन्किएर ग्राउन्डेड भएर रहेको छ। निगममा १२ सय स्थायी र आउट सोर्सिङ गरे झण्डै ८ सय कर्मचारी छन्। अहिले पनि भर्खरै वर्तमान पर्यटन मन्त्रीले ६२ जना नयाँ कर्मचारीहरूलाई करार र ज्यालादारीमा नियुक्ति गरेर राखिएको छ, जसको हाजिर गरेर कहाँ जाने, कहाँ आउने, के गर्ने थाहा छैन। हाजिर गरेर हिँडेपछि पुग्ने गरी नियुक्तिको व्यवस्था गरिएको छ। यी तथ्यांकका बाबजुद पनि पर्यटनमन्त्री नयाँ प्लेन किन्नुपर्यो भनेर लाग्नुभएको छ, अब नेपाल एयरलाइन्सलाई कहाँ पुर्याउने हो यो बारेमा सोच्नुपर्ने जरुरी भइरहेको छ। ल्यारक्याल लामालाई लुम्बिनी विकास कोषको उपाध्यक्षमा नियुक्त गरेकोप्रति आपत्ति खतिवडाले लकरमा गोली राख्ने ल्यारक्याल लामालाई लुम्बिनी विकास कोषको उपाध्यक्षमा नियुक्त गरेकोप्रति आपत्ति जनाए। सरकारले सुशासनका नाममा ल्यारक्याल लामा जस्ता मान्छेलाई नियुक्ति गरेको छ, लुम्बिनी विकास कोषमा। गौतम बुद्ध शान्तिका दूत, शान्तिका दूतको नाममा लकरमा गोली राख्ने मानिसलाई नियुक्त गरेपछि देशको हालत के होला ? सरकारको ध्यान आकृष्ठ होस् भनेर अनुरोध गर्दछु। उनले थपे,मैले सत्तारूढ दल र प्रतिपक्षी दलको रूपमा यसलाई हेरेको होइन, नेपालका मन्त्रीहरूले व्यक्तिगत स्वार्थ हेर्न थाले भने मुलक कहाँ जाने हो, त्यो चाहे सत्ता पक्षको होस् चाहे प्रतिपक्षको होस् ? व्यक्तिगत चासोको आधारमा नियुक्ति हुन थाले के होला ? कामका आधारमा होइन, दामका आधारमा नियुक्ति हुन थाले, यसमा घोर आपत्ति छ। चाहे नेपाल एयरलाइन्स, चाहे नेपाल वायु सेवा निगम, पशुपति विकास कोष, लुम्बिनी विकास कोषमा होस् भएको नियुक्ति हेरियोस्, अदालतले पनि कतिपय खारेज गरेको छ।"
"गाजामा २९ हजार ६ सय प्यालेस्टिनीको मृत्यु, १३२ पत्रकार मारिए",गाजा पट्टीमा जारी इजरायली आक्रमणबाट मृत्यु हुने प्यालेस्टिनीको सङ्ख्या २९ हजार ६०६ पुगेको हमासद्वारा सञ्चालित स्वास्थ्य मन्त्रालयले शनिबार जनाएको छ। गत २४ घण्टामा इजरायली सेनाको आक्रमणबाट ९२ जना प्यालेस्टाइनीहरूको निधन भएको छ भने १२३ जना घाइते भएका छन् । पछिल्लो गाजा युद्ध सुरु भएदेखि हालसम्म मृत्यु हुनेको सङ्ख्या २९ हजार ६०६ पुगेको छ भने ६९ हजार ७३७ घाइते भएका छन्। गाजामा हमासद्वारा सञ्चालित मिडिया कार्यालयले जनाए अनुसार अक्टोबर ७ यता इजरायली सेनाको आक्रमणबाट १३२ प्यालेस्टाइनी पत्रकार मारिएको जनाएको छ। प्यालेस्टिनी रेड क्रिसेन्ट सोसाइटीले शुक्रबार यसका टोलीले दक्षिणी गाजा पट्टीमा रहेको खान युनिस शहरको नासेर मेडिकल अस्पतालबाट १८ जना घाइतेहरूलाई बाहिर निकालेको उल्लेख गरेको छ । इजरायलले सन् २०२३ अक्टोबर ७ मा दक्षिणी इजरायली सिमानामा भएको हमासको आक्रमणको बदलास्वरूप प्यालेस्टानी विरुद्ध कडा आक्रमण जारी राखेको छ ।
एक करोडको लागतमा सिँचाइ कुलो निर्माण,"उदयपुर : उदयपुरको त्रियुगा नगरपालिकाका चार वटालाई लक्षित गरी झण्डै एक करोडको लगानीमा सिँचाइ कुलो योजना निर्माण सुरु गरिएको छ । खेतीयोग्य जमिन भएर पनि सिँचाइको अभाव झेल्दै आएका वडा नम्बर ६,७,८ र ९ लाई लक्षित गरी ९७ लाख ९८ हजार २९३ रुपैयाँको लागतमा देउराली गुम्बा सिँचाइ योजना सुरु गरिएको हो । संघ, प्रदेश, स्थानीय सरकारको ६० प्रतिशत, स्विस सरकारको ३० र उपभोक्ताको १० प्रतिशत लगानीमा ६७५ मिटर लम्बाइ रहेको उक्त योजनाको आइतबार कोसी प्रदेशका उपसभामुख सिर्जना दनुवारले शिलान्यास गरिन् । योजना शिलान्यास गर्दै उपसभामुख दनुवारले जनतालाई आर्थिक रुपले आत्मनिर्भर बनाउन सिँचाइ योजनाले महत्वपूर्ण भूमिका निर्वाह गर्ने बताइन् । उनले भनिन्, व्यक्तिलाई मात्र नभई पृथ्वीलाई नै पानी अपरिहार्य रहेकाले सिँचाइलाई व्यवस्थित बनाउन सके मात्र कृषि क्रान्ति सम्भव हुन्छ।'"
जापान नेपालको भरपर्दो विकासको सहयात्री हो : राष्ट्रपति,"काठमाडौं : राष्ट्रपति रामचन्द्र पौडेलले जापान सरकारले नेपाललाई गर्ने सहयोगबाट अधिकतम उपलब्धि हासिल गर्न सामुदायिक विकासका लागि गरिएका कार्यक्रमले महत्वपूर्ण भूमिका निर्वाह गर्ने विश्वास व्यक्त गरेको छ। आइतबार नेपाल जाइका अलमनाई एसोसिएसन (जान) को ५० औँ वार्षिक समारोहको उद्घाटन गर्दै राष्ट्रपति पौडेलले सो विश्वास व्यक्त गरेका हुन्। उनले नेपाल जापानबीचको मित्रतालाई अझै घनिभूत बनाउन नेपाल जाइका अलमनाई एसोसिएसनको भूमिका महत्वपूर्ण रहेको भन्दै जापान नेपालको भरपर्दो विकासको सहयात्री पनि भएको बताए। नेपालको प्राविधिक क्षेत्रको जनशक्ति विकास, जलविद्युत्, शिक्षा, स्वास्थ्य, सञ्चार, सडक निर्माण, कृषि क्षेत्र र पूर्वाधार विकासलगायत क्षेत्रमा जापानले पुर्याएको योगदानको नेपालले सदैव उच्च मूल्याङ्कन गरेको बताए। राष्ट्रपति पौडेलले नेपाल र जापानबीच परम्परागत रूपमा सुमधुर सम्बन्ध रहँदै आएको उल्लेख गर्दै एसियाको एक समृद्धशाली प्रजातान्त्रिक मुलुक जापानले विज्ञान प्रविधिको क्षेत्रमा मात्र नभएर आर्थिक, सामाजिक तथा समग्र मानव विकासमा मारेको फड्को अनुकरणीय रहेको बताए। विगत छ दशकदेखि नेपाल जापानको सम्बन्धलाई जनतासम्म पुर्याउन, जापानमा सिकेको ज्ञान, सीप र प्रविधिलाई नेपालको विकासमा लगाउन एसोसिएसनले गरेको योगदान सराहनीय रहेको राष्ट्रपति पौडेलले उल्लेख गरे। उनले एसोसिएसनले ग्रामीण क्षेत्रका जनताको जीवनस्तर उकास्न सामुदायिक विकासका क्षेत्रमा काम गरिरहेको भन्दै यस्ता कामलाई थप विस्तार गर्दै लैजानुपर्ने सुझाव दिए।"
केयर र इक्रा नेपालले गैह्रकानुनीरुपमा रेटिङ बढाउने गरेको प्रदीप यादवको आरोप,"काठमाडौं : जनता समाजवादी पार्टीका सांसद प्रदीप यावदले केयर रेटिङ नेपाल र इक्रा नेपालले गैह्रकानुनीरुपमा कम्पनीको रेटिङ बढाउने गरेको दावी गरेका छन्। आइतबार प्रतिनिधिसभा बैठकमा बोल्दै सांसद यादवले यी दुई एजेन्सीले गैह्रकानुनीरुपले कम्पनीको रेटिङ तोक्दै आएको सूचना आफूले पाएको दावी गर्दै सेयर बजारमा लगानीकर्ताको रकम डुब्ने जोखिम बढ्दै गएको बताए। जसपाका नेता यादवले केयर रेटिङ नेपाल र इक्रा नेपालले कानुनअनुसार रेटिङ गरेको छ वा छैन भनेर धितोपत्र बोर्डको नियमन कमजोर भएको जिकिर गरे। 'मैले सूचना पाएअनुसार यी एजेन्सीहरूले गैरकानुनरुपले रेटिङ बढाउँछन्। धितोपत्र बोर्डले दूधको रखवाल बिरालो जस्तो भएर बसेर हेरिरहेको छ,'उनले प्रश्न गर्दै भने,'रेटिङ कुनै पनि कम्पनीको वास्तविक अवस्था थाहा पाउन गरिन्छ। यसको नियमन धितोपत्र बोर्डले किन गर्दैन?' रेटिङ एजेन्सीहरूसँग मिलेर सेयर बजारका दलालहरूले नै बजार घडबढ गर्न चलखेल गर्दै आएको दावी गरे। उनले भने,' यी खेलाडीहरू रेटिङ कम्पनीसँग मिलेर सेयर मार्केटमा केही लगानी गर्छन् । तब सेयर मार्केट माथि बढ्छ अनि बजार नबुझेका लगानीकर्ताहरू लगानी गर्छन् । अनि ती बिचौलियाहरू आफ्नो रकम झिक्छन् र सोझा लगानीकर्ताहरू डुब्छन्।' रेटिङ एजेन्सीहरूले पूर्वाग्रही भएर रेटिङ तोकिदिँदा लगानीकर्ताले मेहेनत गरेर कमाएको रकम गुम्ने जोखिमको संभावना रहेको बताउँदै रेटिङ एजेन्सीको कानुनअनुसार काम गरिरहेको छ छैन भनेर नियमित अनुगमन हुनुपर्ने बताए। कम्पनीको साख निर्धारण गर्न रेटिङ गरिन्छ। जुन आईपीओ,एफपीओ निष्काशनका लागि धितोपत्र बोर्डमा निवेदन दिएका कम्पनीको जोखिम के कस्तो छ भनेर केयर रेटिङ नेपाल र इक्रा नेपालले मूल्यांकन गर्नेगर्छ।"
आजदेखि दादुरारुबेला खोप अभियान सुरू (तस्बिरसहित),काठमाडौं : आजदेखि देशभर राष्ट्रिय दादुरा रूबेला खोप अभियान सुरू भएको छ। खोप अभियान फागुन १३ देखि चैत्र ७ गतेसम्म सञ्चालन हुनेछ। ९ महिनादेखि ५ वर्ष मुनिकालाई बालबालिकालाई खोप दिइनेछ। अभियानमा तराईका मधेशका २१ जिल्ला र काठमाडौं उपत्यकाका ३ जिल्लाका बालबालिकाहरूलाई खोप लगाइनेछ।
प्रतिनिधिसभा बैठक सुरू,काठमाडौं : संघीय संसद्अन्तरगत प्रतिनिधिसभा बैठक सुरू भएको छ। बैठकमा सभामुख देवराज घिमिरेले राजनीतिक दलसम्बन्धी दोस्रो (संशोधन) २०८० लाई प्रस्तुत गर्न अनुमति माग्ने प्रस्तावमाथि प्राप्त विरोधको सूचनालाई निर्णयार्थ प्रस्तुत गर्ने कार्यसूची रहेको छ। यसैगरी बैठकमा उपप्रधानमन्त्री एवं गृहमन्त्री एवं गृहमन्त्री नारायणकाजी श्रेष्ठले राजनीतिक दलसम्बन्धी (दोस्रो संशोधन) विधेयक २०८० प्रस्तुत गर्ने कार्यसूची रहेको संघीय संसदका महासचिव पद्मराज पाण्डेले जानकारी दिए।
इलाम २ र बझाङ प्रदेशसभा१ मा वैशाख १५ गते उपनिर्वाचन,"काठमाडौं : निर्वाचन आयोगले पूर्वसभामुख सुवास नेम्वाङको निधनपछि रिक्त रहेको इलाम२ मा आगामी वैशाख १५ गते उपनिर्वाचन गराउने निर्णय गरेको छ। आयोगको आइतबार बसेको बैठकले इलाम२ र बझाङ१ को प्रदेश सभा निर्वाचन क्षेत्र नं १ मा वैशाख १५ मा उपनिर्वाचन गराउने निर्णय गरेको उपसचिव एवम् सहायक प्रवक्ता डा थानेश्वर भुसालले जानकारी दिए। इलाम२ मा एमालेबाट नेम्वाङ र बझाङ१ को प्रदेशसभामा नेपाली कांग्रेसका पृथ्वीबहादुर सिंह निर्वाचित भएका थिए। नेम्वाङको भदौ २६ गते हृदयघातबाट र सिंहको असार २५ मा सवारी दुर्घटनामा निधन भएको हो। आयोगका प्रवक्ता भुसालका अनुसार नेपालको संविधानको धारा ८९ को खण्ड (च) बमोजिम प्रतिनिधि सभा सदस्य र धारा १८० को खण्ड (च) बमोजिम सुदूर पश्चिम प्रदेशको प्रदेश सभा सदस्यको स्थान रिक्त भएको हो। निर्वाचन आयोगको मिति २०८० फागुन १३ गते बसेको बैठकले नेपाल सरकारसँगको परामर्शमा प्रतिनिधि सभा सदस्य निर्वाचन ऐन, २०७४ को दफा ६८ बमोजिम इलाम जिल्ला प्रतिनिधि सभा सदस्य निर्वाचन क्षेत्र नं २ तथा प्रदेश सभा सदस्य निर्वाचन ऐन, २०७४ को दफा ६८ बमोजिम बझाङ जिल्ला प्रतिनिधि सभा सदस्य निर्वाचन क्षेत्र नं १ को प्रदेश सभा निर्वाचन क्षेत्र नं १ मा मिति २०८१ बैशाख १५ गते शनिबारका दिन उपनिर्वाचन गर्ने गरी मिति तोक्ने निर्णय गरेको छ। आयोगबाट जारी विज्ञप्तिमा भनिएको छ,इलाम जिल्ला प्रतिनिधि सभा निर्वाचन क्षेत्र नं २ बाट निर्वाचित प्रतिनिधि सभा सदस्य श्री सुवासचन्द्र नेम्वाङ्ग र बझाङ जिल्ला प्रतिनिधि सभा निर्वाचन क्षेत्र नं १ को प्रदेश सभा निर्वाचन क्षेत्र नं १ बाट निर्वाचित प्रदेश सभा सदस्य श्री पृथ्वी बहादुर सिंहको निधन भई नेपालको संविधानको धारा ८९ को खण्ड (च) बमोजिम प्रतिनिधि सभा सदस्य र धारा १८० को खण्ड (च) बमोजिम सुदूर पश्चिम प्रदेशको प्रदेश सभा सदस्यको स्थान रिक्त भएको जानकारी सम्बन्धित संघीय संसद सचिवालय र प्रदेश सभा सचिवालयबाट आयोगमा प्राप्त भएको थियो। कुनै सदस्यको स्थान, प्रतिनिधि सभा वा प्रदेश सभाको कार्यकाल ६ महिनाभन्दा बढी अवधि बाँकी रहदै रिक्त भएमा त्यस्तो स्थान जुन निर्वाचन प्रणालीबाट पूर्ति भएको थियो सोही प्रक्रियाद्वारा पूर्ति गरिनेछ भन्ने संवैधानिक व्यवस्था भए बमोजिम उपनिर्वाचनको मिति तोकिएको आयोगको विज्ञप्तिमा उल्लेख छ। यो पनि पढ्नुहोस मन्त्री बनेपछि गृह जिल्लावासीसँग खुशी साट्न नपाई अस्ताए सिंह एमाले उपाध्यक्ष सुवासचन्द्र नेम्वाङको हृदयघातबाट निधन"
माओवादी केन्द्रको स्थायी समितिको बैठक दिउँसो ३ बजेलाई सर्यो,"काठमाडौं : आइतबार बिहान ११ बजे बस्ने भनिएको माओवादी केन्द्रको स्थायी समितिको बैठक दिउँसो ३ बजेलाई सरेको छ। उक्त बैठक दिउँसो ३ बजे पार्टी केन्द्रीय कार्यालय पेरिसडाँडामा बैठक बस्ने जनाइएको छ। यसअघि पनि शुक्रबार नै बस्ने भनिएको बैठक स्थगित भएको थियो। त्यस्तै बिहीबार बसेको बैठकमा १० प्रदेशका इन्चार्जहरूले अभियानको समीक्षात्मक रिपोर्ट प्रस्तुत गरेका थिए । आजको बैठकमा कार्यविभाजन,रूपान्तरण अभियानको मूल्याङ्कन, आगामी अभियानको तयारी लगायतका विषयमा छलफल गर्ने एजेन्डा रहेको छ ।"
प्रेमको ढाइ अक्षर,"मानवीय जीवनमा भावनाको ठूलो भूमिका रहन्छ। प्रेम, भय, डर, खुसी, आनन्द तथा उदासी आदि मानवीय जीवनका प्रमुख भावनाहरू हुन्। यी भावना ब्रेनका मूल संवेग हुन्। मूल संवेग अनार्जित र सार्वत्रिक हुन्छन्। अर्को शब्दमा भन्ने हो भने यस्ता प्रमुख भावना सबै संस्कृतिहरूमा पाइन्छन्। जस्तो कि आफन्त तथा प्रियजनको बिछोडमा हरेक मानिस कुनै न कुनै रूपमा दुःखी तथा उदास हुन्छन् भने प्रेममा, मिलनमा तथा सफलतामा मानिस खुसी, सुखी र आनन्नदित हुन्छन्। त्यसैले हरेक सामान्य मानिसले जीवनमा प्रेम चाहन्छ, मिलन चाहन्छ, सफलता चाहन्छ। प्रेम एक धनात्मक भावना हो। यो भावना मानिसमा बाल्यकालदेखि नै विकसित हुन्छ। जब मानिसको ब्रेन कुनै मानिस, पशुपन्छी, स्थान तथा पदार्थप्रति आकर्षण विकसित हुन्छ, तब यस्तो संवेगात्मक स्थितिलाई प्रेमको संज्ञा दिइन्छ। यस्तो संवेगमा व्यक्तिले मित्रता, सहानुभूति तथा सहयोगको प्रवृत्ति देखाउँछ। प्रेमले मानिसको तनमनमा ठूलो प्रभाव पार्छ। प्रेमले शरीरमा इन्डोर्फिन, सेरोटोनीन तथा इम्युनोग्लोबुलिनजस्ता मस्तिष्क रसायनहरू, जसले मानिसको शारीरिक तथा मानसिक स्वास्थ्यमा ठूलो भूमिका निभाउँछन्, निस्कासन गर्छ। सकारात्मक प्रेमको विचारले खुसीका अणुहरू निष्कासन गर्छ जबकि नकारात्मक विचारले हाम्रो इम्युनिटीलाई नै कमजोर पार्छ, जसले गर्दा रोगहरूले आक्रमण गर्छन्। त्यसैले ठोकुवा नै गर्न सकिन्छ, मानिसको रोगका लागि प्रेमभन्दा ठूलो चिकित्सा यो जगत्मा अर्को कुनै छैन । वास्तवमा प्रेम हरेक रोगको औषधि हो। प्रत्येक रोगको उपचार हो। यो कुरा हरेक चिकित्सकहरूले बुझ्नुपर्छ। बिरामीहरूलाई प्रेम र विश्वासको क्याप्सुलमा औषधि हालेर दिनुपर्छ। तब जस्तोसुकै घातक रोग पनि निको हुन सक्छ। प्रेमबिना मानिसको जीवन असम्भव छ । प्रेमबिना मानिस बाँच्नै सक्दैन । अरू कुरो छोडौं, तपाईंको शरीरका अंगप्रत्यंगले पनि बेलाबेलामा तपाईंको ध्यान आकर्षण गर्न खोज्छन् । तपाईंको प्रेम खोज्छन् । त्यसैले शरीरका कुनै अंग दुखेको छ भने यो यसकारणले गर्दा हो कि त्यहाँका जीव कोषहरूले तपाईंको प्रेम खोजिरहेका छन् । त्यसैले त्यो अंगमा ध्यान दिनुहोस् । प्रेमपूर्वक त्यो अंगलाई स्पर्श गर्नुहोस् त, तपाईंले तुरुन्तै राहत महसुस गर्नु हुनेछ । त्यसैले त प्रसिद्ध लेखक एम्मेट फाक्सले भनेका छन्, यदि तिमीले पर्याप्त प्रेम गर्न मात्र सक्यौ भने तिमी संसारको सबैभन्दा शक्तिशाली व्यक्ति बन्ने छौं। हुन पनि हो, यो प्रेम शब्द नै यति मीठो र श्रुतिमधुर छ कि यो शब्दध्वनि कानमा पर्नासाथ मनस्थिति तुरुन्तै परिवर्तन हुन्छ । र, मन प्रेम रसमा आल्हादित हुन्छ । प्रेममा आनन्द छ । प्रेममा शीतलता र शान्ति छ । प्रेममा शक्ति पनि छ । प्रेम नै यस्तो मनोभाव हो, जसले मानिसलाई शान्ति पनि दिन्छ, शक्ति पनि दिन्छ । वास्तवमा प्रेम जीवनको प्रेरक शक्ति हो, मस्तिष्कको अपार ऊर्जा हो, असिम सुखको पवित्र गंगा हो, परम शान्तिको अनन्त स्रोत हो । जब मानिस प्रेममय हुन्छ, तब ऊ वास्तविक स्थितिमा रूपान्तरित हुनपुग्छ । प्रेमको धारा व्यापक छ, समग्र छ, सर्वत्र र सार्वभौमिक छ । त्यसैले नै बेन्जामिन डिजरायलीले भनेका छन्ः हामी सबै प्रेम गर्न उत्पत्ति भएका हौं । यो नै अस्तित्वको सिद्धान्त हो । र, एकमात्र अन्त । हो, प्रेम सकारात्मक भावना हो। तर, प्रेममा बिघ्नबाधा तथा अड्चन आइपयो भने प्रेम स्वयं एक समस्या बन्छ। यसले मानिसमा क्रोध, व्यथा तथा उदासी जस्ता नकारात्मक भावना निम्ताउँछ। उदासी यस्तो सांवेगिक प्रतिक्रिया हो, जो प्रिय मानिस बिछोड हँुदा तथा प्रिय वस्तु हराउँदा उत्पन्न हुन्छ। जब यस्तो उदासीको संवेग ज्यादै तीव्र हुन्छ, त्यसलाई शोक वा विषाद भनिन्छ। यदि शोक अवधि धेरै लम्बियो भने जीवनको चारैतिर अँध्यारो छाउँछ। मानिस जिउँदो लासजस्तो भएर बाँचेको हुन्छ। यसलाई कडाखालको अवसाद भनिन्छ। र, आधुनिक समाजमा डिप्रेसन आत्महत्याको एक प्रमुख कारणको रूपमा गनिन्छ। डिप्रेसन कुनै नयाँ समस्या होइन, युगौंदेखि, अझ भन्ने हो भने मानिसको उत्पत्तिसँगै समाजमा देखा परेको मनोवैज्ञानिक समस्या हो। यस समस्याको पुरानो नाम उदासीनता हो। हजारौं वर्ष पहिला, रामायणमा, रामको बिछोडमा दशरथ तथा सीताको बिछोडमा रामसमेत डिप्रेसनको शिकार भएको देखिन्छ भन्ने महाभारतमा श्रेष्ठ धनुर्धरको उपाधि पाएका अर्जुन पनि उदासीनताका चुंगुलमा परेको भेटिन्छ। रामले हनुमानको सहयोग पाए। अर्जुनले कृष्णको सहयोग पाए र दुवै लक्ष्य पूरा गर्न सफल भए। तर, दशरथले यस्तो मौका पाएनन्। उदासीनताकै कारणले उनको ज्यान गयो। कृष्णले अर्जुनलाई दिएको त्यो उपदेशलाई गीता भनिन्छ। सम्भवतः यो सबैभन्दा पुरानो मनोचिकित्सा हो र कृष्ण पहिलो मनोचिकित्सक ? नेपाली समाजमा प्रेमीप्रेमिकाको प्रेमको बाधक भनेको नै जातपात र धन हो। त्यसो त शिक्षा पनि कहिलेकाहीँ प्रेममा बाधक बन्ने गर्छ। अल्लारे प्रेमले पनि धेरै युवाको जीवनमा समस्या पैदा गर्छ। किनकि अल्लारे बैंसमा धेरै युवाले प्रेमलाई केवल यौन तृष्णाको प्यास बुझाउने माध्यम ठान्छन् र यस्तै प्रेममा रमाउन चाहन्छन्। तर, ढिलोचाँडो यस्तो उन्मत्त कामुक प्रेमले मानिसको जीवनमा धेरै समस्या निम्ताउँछ। युवाको कुरामात्र पनि होइन, किशोरकिशोरीदेखि वृद्धवृद्धामा पनि हिजोदेखि नै यौन प्रमुख आकर्षणको केन्द्र भएको छ। हो, यौन प्राकृतिक कुरा हो। हरेक सामान्य मानिसमा यौन चाहाना हुन्छ नै। अधिकांश मनोवैज्ञानिक तथा यौन विशेषज्ञहरू यस कुरामा सहमत छन् कि मानिसमा यौन भावना जन्मदेखि नै एक ऊर्जाको रुपमा मौजुत हुन्छ। जसले स्त्रीपुरुष दुवैलाई स्वर्गीय सुख दिलाउँछ। वास्तवमा उध्र्वगामी अर्थात् धनात्मक दिशाको यौन एक ऊर्जा हो, असीमित शक्ति हो। त्यसैले भन्न सकिन्छ, उध्र्वगामी प्रेम र यौन भावानाले नै मानिस शक्ति दिन्छ, मनमस्तिष्कलाई अपार ऊर्जा दिन्छ । र, नै मानिस महान् बन्छ।"
अवैध रूपमा अन्तर्राष्ट्रिय आगमन कल बाईपास सञ्चालन गर्ने दुई जना पक्राउ,"काठमाडौं : अवैध रूपमा अन्तर्राष्ट्रिय आगमन कल बाईपास (भिओआइपी) संचालन गरेको अभियोगमा २ जनालाई प्रहरीले पक्राउ गरेको छ। पर्सा सखुवाप्रसौनी गाउँपालिका५ घर भई कास्की पोखरा महानगरपालिका११ का ३७ वर्षीय विशाल साह कलवार र रूपन्देही लुम्बिनी साँस्कृतिक नगरपालिका४ घर भई पोखरा महानगरपालिका११ फुलवारीका २७ वर्षीय ईमरान अहमद खान पक्राउ परेका छन्। केन्द्रीय अनुसन्धान ब्यूरो लाजिम्पाट र जिल्ला प्रहरी कार्यालय कास्कीबाट खटिएको संयुक्त टोलीले कास्की पोखरा महानगरपालिका११ सिद्धेश्वरमार्गस्थित कोठामा कल बाईपास गरिरहेको अवस्थामा फेला पारी दुवै जनालाई पक्राउ गरेको हो। उनीहरूबाट भिओआइपी गेटवे ६४ पोर्टको २ थान, वाइफाई राउटर १ थान, युपिएस १ थान, एनसेलको सिम ५ सय ९७ थान, पेनड्राईभ १ थान, मोबाइल २ थान लगायतका उपकरण बरामद भएको छ। उनीहरूमाथि दूरसंचार ऐन, २०५३ अन्तर्गतको कसूरमा प्रहरीबाट आवश्यक अनुसन्धान भइरहेको प्रहरीको भनाई छ।"
राजनीतिक दलसम्बन्धी (दोस्रो संशोधन) विधेयक संसदमा पेश,"काठमाडौं : प्रतिनिधिसभाको आजको बैठकमा उपप्रधानमन्त्री एवम् गृहमन्त्री नारायणकाजी श्रेष्ठले राजनीतिक दलसम्बन्धी (दोस्रो संशोधन) विधेयक, २०८० प्रस्तुत गरेका छन्। आइतबार बसेको प्रतिनिधिसभा बैठकमा गृहमन्त्री श्रेष्ठले राजनीतिक दलसम्बन्धी विधेयक पेश गरेका हुन्। बिहीबारको बैठकमा संसदमा कोरम नपुगेपछि सरकारले राजनीतिक दलसम्बन्धी विधेयक प्रस्तुत गर्न पाएको पाएको थिएन। राजनीतिक दलसम्बन्धी ऐन २०७३ को केही व्यवस्थामा अध्यादेशमार्फत् संशोधन भएको थियो। तर उक्त अध्यादेश खारेज भएको अवस्थामा ऐनको साबिककै व्यवस्था कायम राख्न आवश्यक देखिएको भन्दै मन्त्री श्रेष्ठले राजनीतिक दलसम्बन्धी ऐन २०७३ लाई संशोधन गर्न बनेको विधेयक प्रतिनिधिसभासमक्ष पेश गरेका हुन्। बैठकमा उपप्रधानमन्त्री श्रेष्ठले भने, राजनीतिक दलसम्बन्धि ऐन, २०७३ को केही व्यवस्थाहरुमा अध्यादेशले संशोधन गरेको र सो पश्चात उक्त अध्यादेश खारेज भएको अवस्थामा ऐनको साविककै व्यवस्था कायम राख्न आवश्यक देखिएकाले राजनीतिक दलसम्बन्धि ऐन, २०७३ लाई संशोधन गर्न बनेको विधेयक यस सम्मानित प्रतिनिधि सभामा पेश गर्दछु। बैठकले सभामुख देवराज घिमिरेले राजनीतिक दलसम्बन्धी (दोस्रो संशोधन) विधेयक, २०८० लाई प्रस्तुत गर्न अनुमति माग्ने प्रस्तावमाथि प्राप्त विरोधको सूचनालाई भने बहुमतले अस्वीकृत गरेको छ। विधेयकमाथि अब प्रतिनिधिसभामा छलफल हुनेछ।"
मनिष झाको प्रश्न : मिटरब्याज पीडितका मुद्दालाई सम्बोधन नगरेर के अर्को आन्दोलन कुरेको हो ?,"काठमाडौं : राष्ट्रिय स्वतन्त्र पार्टीका सांसद मनिष झाले मिटरब्याज पीडितहरूको समस्या समाधानमा सरकारले गम्भीररुपमा नलिएको बताएका छन्। आइतबार प्रतिनिधिसभा बैठकमा बोल्दै रास्वपा सांसद झाले २५ दिन पैदलयात्रापछि काठमाडौं पुगेका मिटर ब्याजी पीडितहरूको प्रसंग निकाल्दै समस्या समाधानमा सरकारले खासै चासो नदिएको बताएका हुन्। मिटर ब्याज पीडितहरूको समस्या समाधान नगरेर सरकारले अर्को आन्दोलन कुरिरहेको टिप्पणी गरे। उनले भने,' मिटरब्याज पीडितहरूका बारेमा सरकारको आवश्यकताअनुसार ध्यानाकर्षण नभएको हामीले महशुस गरेका छौं। कि अझै एउटा आन्दोलन कुरिरहनु भएको हो । जहाँ मन्त्रीको कारणले केही युवाहरूले ज्यान गुमाउन् । त्यसका लागि छानबिन समिति बनाइयोस् र छानबिनले समितिबा आफूअनुकूलको रिपोर्ट आउनेछन्। जेसुकै रिपोर्ट आए पनि केही फरक पर्ने छैन। कि समय कुरेको हो। रहर त छैन होला नि। रोइकराइँ गर्न।' उनले मिटरब्याज पीडितको विषय सरकारले प्राथमिकतामा नराखेको आरोप लगाए। उनले भने,'सरकारले मुद्दा नबुझेको होइन होला। सरकारलाई मुद्दाले नछोएको पनि होइन। तर सरकारले प्राथमिकता नराखेको हो। साहेद चुनाव नजिक नभएर होला । उहाँहरूको आवाज सरकारले नसुनेको। चुनावको समय थियो भने सरकार आफै जान्थ्यो होला पीडितको घरदैलोमा।'"
कोदोको पिठोबाट बिस्कुट उत्पादन,"गलकोट : पुरानो खाद्यन्न बाली कोदोलाई बागलुङमा ब्रान्डिङ गरेर यसको पिठोबाट बिस्कुट उत्पादन गर्न थालिएको छ । घरेलु उद्योगमार्फत काठेखोला गाउँपालिका८ लेखानीका युवा चानसिंह श्रीसले कोदोको बिस्कुट उत्पादन गरेर बिक्री गर्न थाल्नुभएको छ । गाउँमै उद्यम गरेर स्वरोजगार बन्नका लागि सात वर्षदेखि कोदोको बिस्कुट बनाउने विषयमा अध्ययन तथा अनुसन्धानपछि उनले कादोको बिस्कुट उत्पादनमा सफलता हासिल गरेका हुन्। विस २०७७ मा सो उद्योग स्थापना भएको थियो । लामो समयदेखि आलु, कोदो, जौ र मकैको बिस्कुट बनाउनका लागि अध्ययनपश्चात् पहिलो चरणमा कोदोको बिस्कुट उत्पादन गरेको युवा व्यवसायी श्रीसले जानकारी दिनुभयो । कोदोपछि आलुको बिस्कुट बजारमा पठाउने उनको योजना रहेको छ । 'जागीरको मानसिकता थिएन, पाँच वर्ष काठमाडौँमा रेष्टुराँ व्यवसाय गरे, पढाइमा स्नातक सके पनि जागीर खाइन, कोरोनाकालमा गाउँ फर्केपछि रेष्टुराँ बन्द भयो, यही उद्योगमा लागे', उनले भने, 'रु ५० लाख लगानीमा कोदोको बिस्कुट बजारमा पुर्याएको छु, अहिले धेरै स्थानबाट कोदोको बिस्कुटको माग बढिरहेको छ, कोदोको बिस्कुटको निकै राम्रो सम्भावना देखेको छु ।' कुनै समय गरिबको खानाको रुपमा चिनिएको कोदोको परिकारको महत्व पछिल्लो समय बढिरहेको सन्दर्भमा युवा व्यवसायी श्रीसले नेपालमै पहिलोपटक कोदोको बिस्कुट बजारमा ल्याएको दाबी गर्नुभयो । आफूले सिए अध्ययन गर्ने क्रममा विभिन्न उद्योगको अवलोकन भ्रमणको क्रममा बिस्कुट कम्पनीको अध्ययन गरेको बताउँदै सिए बन्ने सपना पूरा नभए पनि उद्यमी बन्ने सपना पूरा गर्नतर्फ लागेको बताउनुभयो । उहाँले अहिले गुणस्तरीय प्याकेटमा ७० ग्रामको कोदोको बिस्कुटलाई २० मा बजार पठाएको बताए। उद्योग स्थापनाका लागि गण्डकी प्रदेश सरकारले ग्रामीण साना घरेलु उद्योग स्थापना कार्यक्रमअन्तर्गत १० लाख अनुदान पाएपछि आफूले उद्योग सुरु गरेको उनको भनाइ छ । गाउँमा रहेको कच्चा पदार्थ कोदोलाई ब्रान्ड बनाउन सके कोदोको उत्पादन बढ्ने उनको भनाइ छ । 'पछिल्लो समय कोदो खेती कम हुँदै आएको छ, संरक्षण गर्नुपर्ने अवस्थामा पुग्न थालेको कोदोलाई गाउँमै उद्योग स्थापना गरी बिस्कुट उत्पादन गरेर बजारीकरण गर्दा कोदो उत्पादक किसानसमेत उत्साहित हुन थालेका छन्', उनले भने, 'बजारमा गहुँ, जौ र मकैको बिस्कुट आए पनि कोदोको बिस्कुट आएको थिएन, कोदो, गहुँ, घ्यू र तेलको समिश्रणमा उक्त बिस्कुट तयार हुन्छ, माग बढ्दै गएपछि उत्पादन बढाउने योजनामा छु ।' जिल्लाको बजारमा बिक्रीका लागि पठाइएको कोदोको बिस्कुटको माग बढेको मात्रै छैन नमूना बजारीकरणका लागि पोखरा र काठमाडौँको सुपर मार्केटमा समेत पठाएको उनको भनाइ छ । आफूले उत्पादन गरेको बिस्कुट खाद्य तथा गुण नियन्त्रणको कार्यालयबाट प्रमाणित भइसकेपछि बजारमा पुगेको हो । अर्गानिक गाउँको उत्पादित कोदोबाट बनाइएको बिस्कुटले स्वास्थ्यलाई समेत फाइदा गर्ने उनको भनाइ छ । दैनिक ६० केजी बिस्कुट उत्पादन गर्ने क्षमता उद्योगको रहेको छ । उद्योगमा अहिले दुई जनालई प्रत्यक्ष रोजगारीसमेत दिइएको छ । कोदोको बिस्कुटको प्याकेजिङमा कृषि ज्ञान केन्द्रले सघाउने उनको भनाइ छ । रासस"
कारको ठक्करबाट पैदलयात्रीको मृत्यु,विराटनगर : मोरङको पथरीशनिश्चरेमा कारको ठक्करबाट शनिबार राति पैदलयात्री पुरुषको मृत्यु भएको छ। पूर्वलोकमार्गअन्तर्गत पथरीशनिश्चरे नगरपालिका२ जय चोकमा प्रदेश १०१००१ च ७९६४ नम्बरको कारले राति ९ बजेतिर ठक्कर दिँदा दुर्घटना भएको हो। दुर्घटनामा पथरीशनिश्चरे१० का ४३ वर्षीय सन्तोष लिम्बूको मृत्यु भएको इलाका प्रहरी कार्यालय पथरीका डीएसपी गणेश श्रेष्ठले जानकारी दिए। उनका अनुसार पश्चिमबाट पूर्वतर्फ जाँदै गरेको कारको ठक्करबाट लिम्बू गम्भीर घाइते भएका थिए। उपचारका लागि उर्लाबारीको मदन भण्डारी अस्पताल एवं ट्रमा सेन्टर पुयाउनसाथ चिकित्सकले मृत घोषित गरेको श्रेष्ठको भनाइ छ। उनका अनुसार कार र चालक झापाको दमक नगरपालिका५ का ४२ वर्षीय घनश्याम रिजाललाई नियन्त्रणमा लिएर घटनाको अनुसन्धान सुरु गरिएको छ। कारको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
भयावह बन्दै छ प्लास्टिक,"चितवन : नेपालमा प्लास्टिकजन्य सामग्रीको प्रयोग ह्वात्तै बढेको छ। भन्सार विभागको तथ्यांकअनुसार नेपालले झन्डै ३ लाख ८० हजार टन प्लास्टिक र प्लास्टिकका सामान आयात गरेको छ। नेपालमा वार्षिक २०७ किलो टन वातावरणमा प्लास्टिक चुहावट हुने अनुमान गरिएको छ। जुन कुल वार्षिक प्लास्टिक खपतको करिब ९ प्रतिशत हो। नेपालमा वार्षिक करिब ६ अर्ब ६ करोड एकल प्रयोग हुने प्लास्टिक झोला खपत गरिन्छ। वार्षिक २० हजार मेट्रिकटन आयात हुन्छ। त्योमध्ये ६ सय मेट्रिकटन काठमाडौंंमा खपत हुने गरेको छ। नेपालमा मासिक चार सय मेट्रिकटन प्लास्टिकजन्य फोहोर उत्पादन हुन्छ। नेपालमा बर्सेनि करिब २८ हजार टन बराबरको एकचोटि प्रयोग हुने प्लास्टिक झोला प्रयोग हुन्छ। २०६६ सालमा करिब चार लाख टन प्लास्टिक आयात भएको थियो। त्यसको १० वर्षपछि दोब्बर भयो। प्लास्टिकको बढ्दो प्रयोगसँगै व्यवस्थापन जटिल बन्दै गएको छ। चुरोटका ठुटा, गुट्का, चकलेट, बिस्कुट, चाउचाउका खोलजस्ता प्लास्टिकजन्य फोहोरले बढी समस्या बनाएको छ। प्लास्टिक नष्ट हुन चार सय वर्ष लाग्छ। त्यसैले प्लास्टिकको बढ्दो प्रयोगलाई व्यवस्थित गर्न नेपालका तीन प्रदेशका नौ स्थानीय तहमा परियोजना सुरु गरिएको छ। प्लास्टिकजन्य फोहोर व्यवस्थापनका लागि ग्रिन सिफ्ट परियोजना सुरु गरिएको क्रियसन नेपालका अध्यक्ष आनन्द मिश्रले बताए। युरोपियन युनियनको आर्थिक सहयोगमा चारवर्षे परियोजना सुरु भएको हो। प्लास्टिक भयावह बन्दै गएको छ। हामीपछिका पुस्तालाई के उपहार दिने ? प्लास्टिककै हिमाल, प्लास्टिककै खोला उपहार दिने त होलानि, क्रियसन नेपालका अध्यक्ष मिश्रले भने, प्लास्टिकले देश खाइरहेको छ। त्यसैले हामीले झक्झकाउन खोजेका हौं। नीति निर्माणदेखि कलिलो उमेरमै सचेत बनाउन थालेका हौं। नीति निर्माण तह नै उदासीन हुँदा व्यवस्थापनमा कठिनाइ भएको विज्ञको अनुभव छ। तीनै तहको सरकारसँग समन्वय गरेर काम गर्न लागिएको उनले बताए। परियोजनाको भरतपुरमा आयोजित कार्यक्रममा बागमती प्रदेशका वन तथा वातावरणमन्त्री मसिना खड्काले उद्घाटन गरेकी हुन्। थाहै नहुने गरी प्लास्टिकका फोहोर बढेको छ। हरेक वर्ष चुनौती बढ्दै गएको छ, उद्घाटनपछि मन्त्री खड्काले भनिन्, जरैबाट नलागेसम्म केही हुँदैन। नीति निर्माण गरेर अघि बढ्नेमा प्रदेश सरकार सहकार्य गर्न तयार छ। संकलन र प्रशोधनका लागि परियोजना केन्द्रित छ। युरोपियन युनियनको सहयोगमा बागमतीको भरतपुर र ललितपुर महानगरपालिका र इच्छाकामना गाउँपालिका, मधेसको जनकपुर, बर्दिबास र खडकमा परियोजना सञ्चालन हुनेछ। त्यस्तै, लुम्बिनी प्रदेशको नेपालगन्ज, कोहलपुर र तिलोत्तमामा ग्रिन सिफ्ट परियोजनाको सञ्चालन हुने भएको छ। क्रियसनसहित रेस्टलेस डेभलपमेन्ट र युथ इनोभेसन ल्याब परियोजनामा सहभागी छन्। परियोजना अवधिमा ११ हजार विद्यार्थी र युवा समेटिनेछन्। प्लास्टिकलाई निषेध गर्न कठिनाइ भएपछि परियोजनाले पुनःप्रयोग र पुनःप्रशोधनमा जोड दिएको छ। समुदाय, विद्यालयसहित तीनै तहका सरकारलाई नीति निर्माणमा झकझकाउन खोजिएको परियोजना वातावरण अधिकृत प्रकृति कोइरालाले बताइन्। परियोजनाले सरसफाइकर्मीको प्रोत्साहनमा पनि जोड दिएको छ। इको क्लब, बाल क्लबमार्फत हामी अभियान नयाँ पुस्ताबाटै सुरु गर्छौं, उनले भनिन्, प्लास्टिकजन्य फोहोरको व्यवस्थापन र अध्ययन गरेर नीति निर्माणमा टेवा पुग्छ। उनका अनुसार हरेक पालिकामा विज्ञ तयार हुन्छन्। ३६ वटा विद्यालयमा सचेतनाको कार्यक्रम हुनेछ। युरोपेली संघको प्रतिनिधि मण्डलको सहकारिता उपप्रमुख इलोइसा अस्टुडिलोले प्लास्टिक फोहोरको परिक्रमा प्रवद्र्धन गर्न परियोजना प्रभावकारी हुने बताइन्। युवा र विद्यार्थीको माध्यम नै प्रभावकारी हो, उनले भनिन्, प्लास्टिक जति देख्दा समस्या हो, त्योभन्दा बढी विकराल छ। त्यसका लागि समुदाय अग्रसर बनाउन सके विश्व जोगाउन सक्छौं।"
प्यालेस्टाइनलाई हराउँदै नेपाल बन्यो समुह विजेता,"साउदी : वाफ महिला च्याम्पियनसिप अन्तर्गत समूह चरणको तेस्रो खेलमा नेपालले प्यालेस्टाइनलाई ४० गोलको अन्तरले जितेको छ । २४ फरवरि २०२३ साउदीको जेद्दा शहरमा भएको खेलमा सावित्रा भण्डारी(साम्बा)ले ४१ औं मिनेटमा गोल गर्दै नेपाललाई पहिलो अग्रता दिलाएकी थिइन्। दोस्रो हाफको खेलमा नेपालले प्यालेस्टाइनलाई दवाबमा राख्दै थप ३ गोल गरेको थियो । खेलको ५९ औ मिनेटमा दोस्रो गोल ,तेस्रो गोल ७८औं मिनेटमा भने चौथो गोल ९६औं मिनेटमा गरेको थियो। जसका लागि साबित्रा भण्डारी (साम्बा) ले २ गोल तथा रेखा पौडेल ,गीता राणाले ११ गोल गरेका थिए । नेपाल यो जितसँगै वाफ च्याम्पियनशिपको सेमिफाइनलमा पुगेको छ। यसअघि पनि नेपालले सुरुवाती खेलमा सिरयालाई ४१ र ईराकलाई ५० को अन्तरले पराजित गरेको थियो। नेपालको समूहमा इराक, सिरिया र प्यालेस्टाइन रहेका थिए। यो खेलसंगै नेपाल समुह विजेता बनेको छ भने आगामी दिनमा हुने सेमिफाइनलको लागि समुह ए को उपबिजेता लेवलानसंग खेल्ने छ ।"
"अर्थतन्त्र सबल हुँदै छ, विदेश नजानुस्","नुवाकोट : अर्थमन्त्री डा प्रकाशरण महतले युवा शक्तिलाई पलायन नहुन आग्रह गरेका छन्। उनले विदेश नगई देशमै बसेर केही गर्न युवाशक्तिलाई सुझाएका छन्। नुवाकोटको विदुर नगरपालिका४ बट्टारस्थित नुवाकोट आदर्श बहुमुखी क्याम्पसको ३८ औं वार्षिकोत्सव तथा अभिभावक भेलाको शनिबार भच्र्युअल रूपमा उद्घाटन गर्दै अर्थमन्त्री डा महतले देशमा महँगी दर कम भएको, आर्थिक शिथिलताको अन्त्य भइरहेको, सेयर बजार उकालो लागिरहेको र व्यापार व्यवसायसमेत बढिरहेको दाबी गरे। मुलुकका आर्थिक क्षेत्रका सबै सूचक सुधार भइरहेका कारण अवको युवाशक्ति बिदेसिनु नपर्ने डा महतको भनाइ छ। देशमै युवा शक्तिलाई साथ दिँदै अबको बजेटमा सरकारले विशेष कार्यक्रम ल्याउनेसमेत डा महतको भनाइ छ। सरकारले शिक्षा र सीपमा नयां योजना र कार्यक्रम सञ्चालन गर्ने योजना बनाइरहेको समेत दाबी महतले गरे। उनले स्वजरोजगारमूलक सीपमा जोड दिँदै यसबाटै युवाशक्तिको संरक्षण हुने बताए। सो अवसरमा महतले युवा शक्तिहरू विदेसिइरहेको र उनीहरूलाई स्वदेशमै स्वरोजगारका कार्यक्रम सञ्चालन गर्न अवको बजेटमा सरकारले सीप र स्वरोजगारलाई प्राथमिकता दिएर कार्य सञ्चालन गर्नेसमेत वताए। उनले अब आधुनिकताको सिप र स्वरोजगारमुलक लगानी होस भन्ने सरकारले योजना बनाइरहेकोसमेत दाबी गरे। देशभित्रै रोजगारको सिर्जना गर्न शिक्षा र सीपमा सरकारले नयाँ योजना बनाएर आवश्यकताअनुसार बजेट उपलब्ध गराउने अर्थमन्त्री डा महतले प्रतिबद्धता जनाए। सरकारले रोजगारको सिर्जना गर्न शिक्षा र सीपमा सरकारले नयाँ योजना बनाएर आवश्यकताअनुसार बजेट उपलब्ध गराउने अर्थमन्त्री डा महतको भनाई थियो। डा महतले देशमै होटेल र होमस्टेका विभिन्न विद्याका सीप सिकाउनेदेखि विद्युतीय सामग्री मर्मतलगायत मागमा आधारित तालिमबाट युवा शक्ति विदेशिनवाट रोकिनेसमेत वताए। विकासका लागि पूर्वाधार निर्माण आवश्यक छ, यसले मानिसको दैनिक जीवनयापनमा सहजता ल्याउने भए पनि त्योभन्दा ठूलो शिक्षाको विकास सबैभन्दा शक्तिशाली माध्यम हो। अर्थमन्त्री डा महतले भने, आम्दानीको स्रोत बढाउन, बचत गर्न र भविष्य कसरी उज्वल बनाउन सकिन्छ भन्ने मुख्य बाटो नै शिक्षाले देखाउँछ। उनले आफूले सालचौतारोमा भुइँमा बसेर अध्ययन गरेको स्मरण गर्दै अवको शिक्षा आधुनिकता अनुसार प्रविधिमैत्री हुनुपर्नेमा जोड दिए। अंशबन्डा गर्नु नपर्ने बौद्धिक सम्पत्ति भनेको शिक्षा भएको र यसको गुणस्तरीयतामा जोड दिइएको डा महतको भनाइ छ। एकपक्षले बाहिर बसेर हल्ला गरेजस्तो आर्थिक समस्या नरहेको पनि आम्दानी र खर्चको सन्तुलन नमिल्दा आर्थिक क्षेत्रमा केही समस्या भने पक्कै देखिएको बताए।"
दुर्गममा अब पोषणयुक्त चामल,"सुर्खेत : कर्णालीको दुर्गम क्षेत्रका नागरिकले अब पोषिलो चामल (पौष्टिक तत्व मिसाएर स्तरोन्नति गरिएको चामल) पाउने भएका छन्। चाडबाडका बेलामा समेत चामल नपाउने समस्या बेहोर्दै आएका दुर्गमका नागरिकलाई अब पौष्टिक तत्व मिलाएर स्तरोन्नति गरिएको पोषिलो चामल उपलब्ध गराउन लागिएको हो। खाद्य व्यवस्था तथा व्यापार कम्पनीले कर्णालीका ५ जिल्लामा पोषिलो चामल वितरण थालिएको जनाएको छ। यहाँका हुम्ला, डोल्पा, जुम्ला, मुगु र कालीकोटमा यो चामल वितरण हुनेछ। यी जिल्लाले वर्षौंदेखि खाद्य संकट भोग्दै आएका छन्। खाद्यान्नको अभाव झेल्दै आएका यी जिल्लामा कम्पनीले अनुदानमा चामल ढुवानी गरेर बिक्री तथा वितरण गर्दै आएको छ। तर, ती जिल्लाहरूमा पौष्टिक तत्वको अभावमा कुपोषणको समस्या बल्झिएपछि त्यसलाई न्यूनीकरण गर्न पोषिलो चामल उत्पादन गरेर वितरण सुरु गरिएको कम्पनीले जनाएको छ। कुपोषणको समस्यालाई न्यूनीकरण गर्न पहिलो चरणमा ५ जिल्लाका लागि ६ सय क्विन्टल पोषिलो चामल वितरण गर्न लागिएको खाद्य व्यवस्था तथा व्यापार कम्पनीका विभागीय प्रमुख भीम थापाले जानकारी दिए। उनका अनुसार विश्व खाद्य कार्यक्रमको प्राविधिक र आर्थिक सहयोगमा पौष्टिक तत्व स्तरोन्नति गरिएको चामल उत्पादन गरिएको हो। बर्दियाको राजापुरमा पौष्टिक तत्व मिलाइएको चामल उत्पादन सुरु भएको छ। चामलमा पौष्टिक तत्व मिलाउनका लागि मेसिन जडान गरेका छौं। भिटामिन र खनिजको मिश्रणलाई चामलको पिठोमा मिलाएपछि मेसिनबाट चामलजस्तै आकार र रङ हुने गरी उत्पादन हुन्छ। यही चामल दुर्गमका बासिन्दालाई उपलब्ध गराउने छौं, विभागीय प्रमुख थापाले भने। यो चामलको प्रयोगले दुर्गममा कुपोषणका कारण हुने बाल मृत्युदरलाई कम गर्न सहयोग पुग्ने जनाइएको छ। यस्तै गर्भवती, वृद्धवृद्धा र बालबालिकाका लागि यो चामल बढी उपयोगी हुनेछ। खाद्य कम्पनीका अनुसार २०७४ मा यो चामलको बाजुरामा परीक्षण भइसकेको छ। स्थानीयले यो चामललाई रुचाएको र सकारात्मक प्रभाव देखिएपछि कर्णालीका ५ जिल्लामा पनि वितरण गर्न थालिएको थापाले बताए। स्तरोन्नति गरिएको पोषिलो चामलमा आइरन, जिंक, भिटामिन ए, फोलिक एसिड, भिटामिन बी१२, थायमिन, नियासिन र पाइरिडक्सिनलगायतका पौष्टिक तत्व मिसाइएको छ। पहिलो चरणमा सन् २०२४ को अक्टोबरसम्म ७ हजार मेट्रिकटन पोषिलो चामल वितरण गर्ने लक्ष्य कम्पनीको छ। दोस्रो चरणमा कर्णालीका अन्य जिल्लामासमेत यो चामल वितरण गर्ने योजना कम्पनीको छ। कर्णालीका दुर्गम जिल्लामा यो चामल सहज र समयमै उपलब्ध गराउनका लागि ढुवानी र वितरणलाई प्रभावकारी बनाइने कम्पनीले जनाएको छ। कम्पनीका अनुसार पोषिलो चामल र यसअघि वितरण हुँदै आएको चामलको मूल्यमा धेरै अन्तर छैन। यसकारण पनि स्थानीयले सहज रूपमा यो चामलको उपभोग गर्ने र यसले कुपोषण घटनाउन सहयोग पुग्ने कम्पनीको दाबी छ। पोषण तत्वको कमीका कारण कर्णालीका बालबालिकामा पुड्कोपन, ख्याउटेपन, रक्तअल्पता र शरीरमा रोगसँग लड्ने प्रतिरक्षा शक्तिको अभावजस्ता समस्या देखिएका छन्। दुर्गममा रहेको कुपोषणको यही समस्या समाधानका लागि सरकारले पोषिलो चामल बजारमा पठाउने तयारी गरेको विभागीय प्रमुख थापा बताउँछन्। पोषिलो चामलको उपभोगले दुर्गम जिल्लाहरूमा देखिएको कुपोषणको समस्या न्यूनीकरण हुने कर्णाली प्रदेश योजना आयोगको विश्वास छ। आयोगका उपाध्यक्ष योगन्द्रबहादुर शाहीले पोषिलो चामलसँगै कर्णालीमै उत्पादन हुने रैथाने बालीको महत्वलाई पनि बुझाउनुपर्ने बताए। स्थानीय स्तरमा उत्पादन हुने र धेरै पौष्टिक तत्व पाइने चिनो, कागुनो, उवा, फापर, मार्से तथा मार्सी चामललगायतका खाद्यान्नको प्रयोग बढाउन सकेमा कुपोषणको समस्या कम गर्न सकिने बताए।"
वाफ वुमेन्स फुटबलको नेपाल सेमिफाइनलमा प्रवेश,काठमाडौं : नेपाल वाफ वुमेन्स फुटबल च्याम्पियनसिपको सेमिफाइनलमा प्रवेश गरेको छ। शनिबार राति भएको समूह चरणको आफ्नो अन्तिम खेलमा प्यालेस्टाइनलाई ४० गोलले पराजित गर्दै नेपाल समूह विजेता बनेको हो। नेपाललाई प्रभावशाली जित दिलाउन सावित्रा भण्डारीले उत्कृष्ट प्रदर्शन गरेकी थिइन्। साउदी अरेबियाको जेदाहस्थित किङ अब्दुल्लाह स्पोर्ट्स सिटी मैदानमा नेपाललाई प्रभावशाली जित दिलाउन सावित्रा भण्डारीले दुई गोल गरेकी थिइन्। यस्तै रेखा पौडेल र गीता रानाले एकएक गोल थपेका थिए। उच्च लयमा रहेकी सावित्राले तीन खेलमा आठ गोल गरिसकेकी छन्। उनले इराकविरुद्ध पाँच गोल गरेकी थिइन् भने सिरियासँगको खेलमा एक गोल गरेकी थिइन्। खेलको ४२औं मिनेटमा सावित्रा भण्डारीले गोल गर्दै नेपाललाई अग्रता दिलाएकी थिइन्। रेखा पौडेलले दिएको लामो पासमा अफसाइड बिट गर्दै सावित्राले उत्कृष्ट गोल गरेकी थिइन्। खेलको ५९औं मिनेटमा रेखा पौडेलले गोल गर्दै नेपालको अग्रता दोब्बर पारेकी थिइन्। ७९औं मिनेटमा नेपालले ३० को अग्रता बनाएको थियो। इन्जुरी समयमा नेपालले पेनाल्टी पाएको थियो। जसलाई गीता रानाले सदुपयोग गरिन्।
"प्रतिनिधिसभा बैठक बस्दै,यस्तो छ कार्यसूची",काठमाडौं : संघीय संसद्अन्तरगत प्रतिनिधिसभा बैठक बस्दैछ। बैठकमा सभामुख देवराज घिमिरेले राजनीतिक दलसम्बन्धी दोस्रो (संशोधन) २०८० लाई प्रस्तुत गर्न अनुमति माग्ने प्रस्तावमाथि प्राप्त विरोधको सूचनालाई निर्णयार्थ प्रस्तुत गर्ने कार्यसूची रहेको छ। यसैगरी बैठकमा उपप्रधानमन्त्री एवं गृहमन्त्री एवं गृहमन्त्री नारायणकाजी श्रेष्ठले राजनीतिक दलसम्बन्धी (दोस्रो संशोधन) विधेयक २०८० प्रस्तुत गर्ने कार्यसूची रहेको संघीय संसदका महासचिव पद्मराज पाण्डेले जानकारी दिए।
माओवादी केन्द्रको स्थायी कमिटी बैठकमा प्रचण्डले सम्बोधन गर्ने,काठमाडौं : नेकपा माओवादी केन्द्रको स्थायी कमिटी बैठक बस्दैछ। बिहान ११ बजेदेखि पार्टी केन्द्रीय कार्यालय पेरिसडाँडामा बैठक सुरू हुनेछ। बैठकमा माओवादी केन्द्रका अध्यक्ष तथा प्रधानमन्त्री पुष्पकमल दाहाल 'प्रचण्ड' ले सम्बोधन गर्ने कार्यक्रम छ। बैठकमा माओवादी रुपान्तरण विशेष अभियानमा राम्रो काम गर्नेहरूको नामको टुंगो लगाइने र तोकिएको जिम्मेवारी पूरा नगर्नेहरूलाई कारबाहीका लागि सिफारिस गर्ने माओवादी केन्द्रले जनाएको छ। माओवादी केन्द्रले अभियानमा खटिएका नेता तथा कार्यकर्ताहरूलाई कामको आधारमा तीन समूहमा विभाजन गरेको छ।
सरकारी तथ्यांकले नै गिज्याइरहेको कर्णालीको कृषि नीति,"वीरेन्द्रनगर : सुर्खेतको वीरेन्द्रनगर नगरपालिका६ निवासी दलबहादुर अधिकारी ४० वर्षदेखि हटिया लाइनमा तरकारी र फलफूल बेच्दै आएका छन्। पहिले उनका बुवा आमाले यो व्यवसाय गर्थे। अहिले उनले सम्हालिरहेका छन्। उनले बिक्री गर्ने अधिकांश तरकारी भारतबाटै आउँछ। भारतीय तरकारीको तुलनामा स्वदेशी उत्पादन न्यून रहेको उनी बताउँछन्। मैले हरेक दिन बिक्री गर्ने तरकारी तथा फलफूलको झन्डै ९० प्रतिशत रुपैडिया (भारत)बाट आउँछ। करिब १० प्रतिशत मात्रै स्थानीय उत्पादन हुन्छ। सिजनका स्याउ, सुन्तला, अम्बालगायत फलफूल र केही तरकारीबाहेक सबै रुपैडियामै भर पर्नुपर्छ, उनी भन्छन्, मन्डीमा जान्छु। रुपैडियाको फलफूल र तरकारी ल्याएर बिक्री गर्छु। यसरी काम गरेको पनि वर्षौं बितिसक्यो। सुर्खेतकै वीरेन्द्रनगर नगरपालिका१३ नेवारेकी हिमा सुवेदीको पनि हटिया बजारमा तरकारी तथा फलफूल पसल छ। उनको पसलमा पनि ९० प्रतिशत तरकारी र फलफूल भारतबाटै आउँछ। अहिले पसलमा भएको स्याउ र लसुन चीनको छ। आलु, प्याज, अंगुर, सुन्तला, केरा, करेला, भिन्डी, कागती, खुर्सानीलगायतका सबै तरकारी र फलफूल रुपैडियाबाट आउँछ। सिजनमा जुम्लाको स्याउ, दैलेख र जाजरकोटको सुन्तला पर्याप्त भएका बेलामा पनि ग्राहकहरू रुपैडियाको स्याउ र सुन्तला नै खोज्छन्। त्यसैले स्थानीयसँगै रुपैडियाको पनि सामान बेच्छौं, उनी भन्छिन्, तर, स्थानीय उत्पादन धेरै समय पाइँदैन। बढीमा तीन महिना मात्रै स्थानीय फलफूल बेच्न पाइन्छ। हामीले संकलन गरेको तथ्यांकमा पनि झन्डै ७० प्रतिशत तरकारी र फलफूल भारतबाटै आयात हुने गरेको छ। चित्रबहादुर रोकाया, निमित्त निर्देशक, कर्णाली प्रदेश कृषि निर्देशनालय कालीकोटको मान्म बजारमा दुई दशकदेखि तरकारी तथा फलफूल व्यवसाय गरिरहेका ठम्मप्रसाद आचार्यको पसलमा पनि भारतीय तरकारी र फलफूलकै आधिपत्य छ। बारीको तरकारी तथा फलफूल सिजनअनुसार तीन महिनालाई मात्रै पुग्छ। बाँकी ९ महिना सीमा पारीकै तरकारी तथा फलफुल बिक्री गर्नुपर्छ। तरकारी खेतीको नमुना गाउँ बरातुका आचार्य भन्छन्, गाउँको बारीको तरकारी बाह्रै महिना पुग्दैन। वर्षमा दुई सिजन गाउँको तरकारी तथा फलफूल आउँछ। बाँकी रुपैडियाकै तरकारी र फलफूलमा भर पर्नुपर्छ। कालीकोट र जुम्लाको स्याउ, आलु सिजनको बेला कुहिएर खेर जान्छ। स्टोरको व्यवस्था नहुँदा तीन महिनामै स्थानीय उत्पादन सकिन्छ। त्यसपछि रुपैडियाको फलफूल र तरकारी बिक्री गर्नुपर्छ। जुम्लाकी रूपा बुढा, मुगुकी तुलसा शाहीले पनि जुम्ला खलंगा र मुगुको गम्गडी बजारमा तरकारी तथा फलफूल व्यवसाय गर्दै आएका छन्। उनीहरूको पनि समस्या उस्तै छ। गाउँको बारीको तरकारी र फलफूल पर्याप्त पाइँदैन। त्यसैले रुपैडियाकै तरकारी र फलफूल ढुवानी गरेर बिक्री गर्नुपर्ने अवस्था छ। सागसब्जीलगायत स्थानीय उत्पादन बिक्री भए पनि अधिकांश तरकारी र फलफूल भारतबाटै आयात हुने गरेको छ। रुपैडियाको तरकारी, फलफूल र बोइलर कुखुरा नपुगेको कर्णालीको कुनै ठाउँ नै छैन। रुपैडियाको तरकारी, फलफूल र बोइलर कुखुराका मासु डोल्पा र हुम्लामा त यातायात सेवा नहुँदा जहाज चढेर पुग्छन्। कर्णाली प्रदेशलाई अर्गानिक प्रदेश बनाउने प्रदेश सरकारले नीति लिएको छ। मल र विषादी आयातमा रोक लगाएको छ। जसका कारण बजारमा मल र रसायनिक विषादीको कालो बजारी हुन्छ। कालीकोट बरातुका युवा उद्यमी जीवन गिरीले विकल्पै नदिई सरकारले अर्गानिक प्रदेशको नीति लिएको बताउँछन्। सरकारले विकल्प दिन सकेन। जसले गर्दा बजारमा रसायनिक विषादी र मलको कालो बजारी भइरहेको छ। पहिले सहज र सुलभ रूपमा पाइने मल र विषादी अहिले चर्को मूल्य तिरेर किन्नु परिरहेको छ। जैविक मल र विषादीको व्यवस्थापन नगरी सरकारले अर्गानिक प्रदेशका नाममा बजारमा कालो बजारीलाई थप प्रशय दिएको छ, उनी भन्छन्, किसानको खेतमा मल र विषादी नहुँदा उत्पादनमा कमी आएको छ। यसले तरकारी, फलफूल र खाद्यान्नका लागि हामीलाई भारतमै परनिर्भर बनाएको छ। हाम्रो सरकारका नीति पनि अर्कै मुलुकको हितमा बनाएजस्तो लाग्छ। ७० प्रतिशत तरकारी र फलफूल भारतबाटै आयात कर्णाली प्रदेशमै कृषिजन्य वस्तुको न्यून उत्पादन र भण्डारको समस्याले भारतीय तरकारी तथा फलफूलले बजारको ठूलो हिस्सा ओगटेको छ। कृषि क्षेत्रमा सरकारले अर्बौंको कार्यक्रम सञ्चालन गर्दा पनि कर्णालीमा निर्यातभन्दा आयात बढी छ। प्रदेश कृषि निर्देशनालय सुर्खेतको तथ्यांक हेर्दा पनि वार्षिक रूपमा करोडौंको तरकारी तथा फलफूल कर्णालीमा आयत हुने गरेको छ। कर्णालीबाट बिक्री भएको सामग्रीको भने तथ्यांक नै छैन। प्रदेश कृषि निर्देशनालयका निमित्त निर्देशक चित्रबहादुर रोकाया भन्छन्, यो तथ्यांक पनि कसले राख्ने, कसरी राख्ने अन्योल छ। हामीले बाहिरबाट र स्थानीय उत्पादन गरी संयुक्त रूपमा कर्णालीमा तरकारी र फलफूलको कारोबार कति भयो भनेर अभिलेख राखेका छौं। हामीले संकलन गरेको तथ्यांकमा पनि झन्डै ७० प्रतिशत तरकारी र फलफूल भारतबाटै आयात हुने गरेको छ। पछिल्लो समय कर्णाली प्रदेशमा चितवन, कैलाली, धादिङलगायतका जिल्लाबाट पनि तरकारी तथा फलफूल आयात हुने गरेको छ। सुर्खेतमा वार्षिक कारोबार हुने तरकारी तथा फलफूलमा बारीको ४० प्रतिशत छ भने पारिको हिस्सा ६० प्रतिशत छ। प्याज त झन्डै ९५ प्रतिशत रुपैडियाकै आउँछ। प्रायः मानिसहरूले बारीको तरकारी खोज्छन् भने होटलहरूको माग पारिकै तरकारीको हुन्छ। केशर रास्कोटी, व्यवस्थापक, सुर्खेत कृषिबजार सुर्खेतको तरकारी बजारको नामै चलेको पूजा सब्जीमन्डीमा पनि अधिकांश तरकारी र फलफूल सबै रुपैडियाकै छ। वीरेन्द्रनगर नगरपालिका९ लाटिकोइलीकी पूजा सिंह भन्छिन्, हामीले सब्जीमन्डी सञ्चालनमा ल्याएको १७ वर्ष भयो। हामीले बिक्री गर्ने तरकारी तथा फलफूल ९० प्रतिशत रुपैडियाकै हो। केही कारणले भारतको तरकारी र फलफूल आयात भएन भने हाम्रो व्यवसाय नै धरापमा पर्छ। हरेक परिवारको चुलोमा तरकारी पाक्न बन्द हुन्छ। कृषि निर्देशनालयका अनुसार आर्थिक वर्ष २०७७०७८ मा कर्णालीमा तरकारी १६ हजार ४ सय ३५ मेट्रिक टन, फलफूल १२ हजार ५ सय ५० मेट्रिक टन, मसला बाली १ हजार ८ सय ७० मेट्रिक टन, आलु ५ हजार ६ सय ३० मेट्रिक टन आयात भएको छ। यस्तै २०७८०७९ मा तरकारी १७ हजार ७ सय ४३ मेट्रिक टन, फलफूल १० हजार १ सय ५९ मेट्रिक टन, मसलाबाली ३ हजार १३ मेट्रिक टन, आलु ४ हजार ५ सय ८ मेट्रिक टन आयात भएको छ। यस्तै आर्थिक वर्ष २०७९०८० मा तरकारी ११ हजार १९ मेट्रिक टन, फलफूल ९ हजार ७ सय ३३ मेट्रिक टन, मसलाबाली ३ सय ४७ मेट्रिक टन, आलु ४ हजार ५ सय २४ मेट्रिक टन आयात भएको छ। यस्तै चालु आर्थिक वर्ष २०८००८१ को माघ मसान्तसम्म तरकारी ४ हजार ८ सय २६ मेट्रिक टन, फलफूल ४ हजार ५ सय १९ मेट्रिक टन, मसलाबाली २ सय १७ मेट्रिक टन, आलु २ हजार ५ सय २६ मेट्रिक टन आयात भएको छ। कृषि निर्देशनालयका अनुसार तरकारी तथा फलफूलमा आर्थिक वर्ष २०७७०७८ मा तरकारी १९ करोड ७२ लाख २० हजार, फलफूल ६२ करोड, ७५ लाख, मसला बाली ३ करोड, ४० लाख ३४ हजार, आलु ९ करोड ४० लाख २१ हजार मूल्य बराबरको आयात भएको छ। यस्तै आर्थिक वर्ष २०७८०७९ मा तरकारी २४ करोड ८४ लाख १२ हजार, फलफूल ४९ करोड ७७ लाख ५६ हजार, मसला बाली ५ करोड ६ लाख ६० हजार र आलु ९ करोड ८१ लाख ९२ हजारको आयात भएको छ। यस्तै आर्थिक वर्ष २०७९०८० मा तरकारी ५८ करोड ८४ लाख ३२ हजार, फलफूल ८७ करोड ५९ लाख ७० हजार, मसला बाली २ करोड ६० लाख २५ हजार र आलु १६ करोड २८ लाख ६४ हजारको आयात भएको छ। यस्तै चालु आर्थिक वर्ष २०८००८१ को माघ मसान्तसम्ममा तरकारी २४ करोड ५५ लाख ३९ हजार, फलफूल ४६ करोड ९५ लाख ८१ हजार, मसला बाली २ करोड ६३ लाख ९२ हजार र आलु ९ करोड ९५ लाख ५२ हजारको आयात भएको छ। राज्यले अनुदान दिने नक्कली किसानलाई हो। असली किसानले अनुदान नै पाउँदैनन्। अनि कसरी कर्णालीमा कृषि उत्पादनमा आत्मनिर्भर हुन सक्छ ? नवीन शाही, नागरिक समाजका अगुवा सुर्खेतमा पनि तरकारी तथा फलफूल वार्षिक आयात हुने जम्मा परिमाणको झन्डै ६० प्रतिशत रुपैडियाबाट आयात हँुदै आएको सुर्खेत कृषि बजारका व्यवस्थापक केशर रास्कोटीले बताए। सुर्खेतमा वार्षिक कारोबार हुने तरकारी तथा फलफूलमा बारीको ४० प्रतिशत छ भने पारीको हिस्सा ६० प्रतिशत छ। प्याज त झन्डै ९५ प्रतिशत रुपैडियाकै आउँछ, उनले भने, प्रायः मानिसहरूले बारीको तरकारी खोज्छन् भने होटलहरूको माग पारीकै तरकारीमा हुन्छ। बारीमा फलेको आलुले समोसा राम्रो हुँदैन भन्छन्। स्थानीय तरकारी काट्न पनि झन्झट मान्छन्। मूल्य पनि बढी तिर्नुपर्छ। रुपैडियाको ठूलो दाना भएको आलु बारीभन्दा सस्तो र ठूलो पनि हुन्छ। उनका अनुसार आर्थिक वर्ष २०७८०८९ मा सुर्खेत कृषि बजारमा मात्र २८ हजार ३ सय मेट्रिक टन तरकारी तथा फलफूल आयात भएको थियो। यस्तै २०७९०८० मा २६ हजार ३ सय १७ मेट्रिक टन र चालु आर्थिक वर्षको फागुन ९ गतेसम्म १३ हजार १ सय ८० मेट्रिक टन तरकारी तथा फलफूल आयात गरिएको छ। कृषि अनुदानमै झन्डै ११ अर्ब लगानी कर्णालीका १० जिल्लामा कृषि अनुदानकै नाममा विगत ६ वर्षमा १० अर्ब ८६ करोड बजेट खर्च भएको छ। भूमि व्यवस्था, कृषि तथा सहकारी मन्त्रालयको तथ्यांकअनुसार आर्थिक वर्ष २०७४७५ देखि २०८९८० सम्ममा कृषि अनुदानकै नाममा १४ अर्ब ४५ करोड ८३ लाख ९ हजार विनियोजन गरिएको थियो। त्यसमध्ये करिब ११ अर्ब बजेट खर्च भएको छ। मन्त्रालयका प्रवक्ता धनबहादुर कठायतका अनुसार २०७४७५ मा विनियोजित बजेट १० करोड ७ लाख ७७ हजारमध्ये ६ करोड ५४ लाख ७६ हजार खर्च भएको थियो। २०७५७६ मा २ अर्ब ८४ करोड १९ लाख ९ हजारमध्ये १ अर्ब ९५ करोड ५२ लाख ५२ हजार, २०७६७७ मा ३ अर्ब ४५ करोड १ लाख ८६ हजारमध्ये २ अर्ब ७० करोड ७८ लाख ५२ हजार खर्च भएको थियो। २०७७७८ मा २ अर्ब ७० करोड ४३ लाख ४० हजार बजेटमध्ये २ अर्ब २० करोड ६४ लाख ९५ हजार, २०७८७९ मा २ अर्ब ९४ करोड ७० लाख ५ हजारमध्ये २ अर्ब २३ करोड १० हजार र २०७९८० मा २ अर्ब ४१ करोड ४० लाख ९२ हजारमध्ये १ अर्ब ६९ करोड ६९ लाख ७६ हजार खर्च भएको छ। चालू आव २०८०८१ मा कुल बजेट २ अर्ब ११ करोड २७ लाख ५ हजार विनियोजन गरिएको छ। यो रकम खर्च हुने प्रक्रियामा छ। प्रदेश सरकारको यत्रो लगानी हुँदा पनि तरकारी र फलफूल आयातमा बर्सेनि करोडौं रुपैयाँ बाहिरिने गरेको छ। भारतबाट दैनिक रूपमा दर्जनौं गाडीहरूले तरकारी तथा फलफूल ओसारिरहेका छन्। प्रदेश सरकारले भने कृषिमा कर्णालीलाई आत्मनिर्भर बनाउने भन्दै अर्बौं रुपैयाँ खन्याइरहेको छ। त्यो लगानीअनुसार प्रतिफल भने देखिँदैन। सरकारले कृषिमा बर्सेनि अर्बौं रकम लगानी गरे पनि प्रतिफल भने सन्तोषजनक नरहेको सरकारी तथ्यांकले नै देखाउँछ। सरकारले विकल्पै नदिई अर्गानिक प्रदेशको नीति लिएको छ। जसले गर्दा बजारमा रसायनिक विषादी र मलको कालोबजारी भइरहेको छ। पहिले सहज र सुलभ रूपमा पाइने मल र विषादी अहिले चर्को मूल्य तिरेर किन्नु परिरहेको छ। जैविक मल र विषादीको व्यवस्थापन नगरी सरकारले अर्गानिक प्रदेशका नाममा बजारमा कालोबजारीलाई थप प्रसय दिएको छ। जीवन गिरी, युवा उद्यमी भान्छामा दैनिक रूपमा प्रयोग हुने तरकारी, फलफूल नै बारीको भन्दा पारीको बाहुल्यता छ। नागरिक समाजका अगुवा नवीन शाहीले भन्छन्, राज्यले अनुदान दिने नक्कली किसानलाई हो। असली किसानले अनुदान नै पाउँदैनन्। अनि कसरी कर्णालीमा कृषि उत्पादनमा आत्मनिर्भर हुन सक्छ? सरकारले वास्तविक किसानलाई प्याकेजमा लगानी र बजारको व्यवस्था गरेमात्र कर्णालीको कृषि आत्मनिर्भर बनाउन सम्भव हुने उनी बताउँछन्। गाउँमा फलाएको तरकारी खेर गइरहेको छ। बजारमा भने भारतकै तरकारी छ्यापछ्यापी छ। तरकारी र फलफूल बजार माफियाको कब्जामा छ। बजारलाई माफियाबाट मुक्त नबनाएसम्म यो अवस्था हट्दैन, उनी भन्छन्, बाध्यताले रुपैडियाको तरकारी र फलफूल किनेर ल्याउनुपर्छ। बजारमा अनुगमन पनि हुँदैन। जसले जे पनि बिक्री गर्न पाएका छन्। उनी मानव स्वास्थ्यका विषयमा कसैलाई चासो नभएको र अहिले प्रविधिको विकास हातहातमा पुगिसक्दा पनि दैनिक उपभोग्य बस्तुको बिषादी भए नभएको परीक्षणसमेत नभएको बताउँछन्। ७० प्रतिशत कृषकलाई आफ्नो उत्पादन आफैंलाई पुग्दैन कर्णाली प्रदेशका ७० प्रतिशत किसानलाई आफ्नो उब्जनीले आफैंलाई खान पुग्दैन। कर्णाली प्रदेशमा रहेको जनसंख्याको ८२ दशमलव ६३ प्रतिशत जनता कृषि पेसामा आबद्ध छन्। जसमा ३० प्रतिशत किसान मात्रै कृषिमा आत्मनिर्भर छन्। राष्ट्रिय कृषि गणना, २०७८ का अनुसार प्रदेशका ७० प्रतिशत परिवारलाई कृषिको उत्पादनले वर्षभरि खाना पुग्दैन। राष्ट्रिय कृषि गणना २०७८ अनुसार कर्णालीमा तीन लाख दुई हजार परिवारले कृषि पेसा गर्दै आएकोमा जम्मा ३० प्रतिशत अर्थात् ९० हजार ६ सय परिवार मात्रै कृषिमा आत्मनिर्भर छन्। अधिकांश परिवारलाई भने वर्षभरि खाना नपुग्ने गरेको तथ्यांक छ। कृषिमा नयाँ प्रविधिको विस्तार भने भएको पाइएको छ। फलामे हलोको प्रयोग घटेको छ भने ट्याक्टर र पावरट्रिलरको प्रयोग गर्नेको संख्या वृद्धि भएको देखिएको छ। कर्णालीमा ८१ प्रतिशत फलामे हलो, ५१ प्रतिशत ट्याक्टर र ४५ प्रतिशत पावरट्रिलर प्रयोगकर्ता रहेको तथ्यांक छ। कर्णालीमा निर्वाहमुखी कृषि बढी छ। व्यावसायिक रूपमा त्यसलाई रूपान्त्रण गर्न जरुरी छ। सेवा निवृत्त बागबानी अधिकृत भक्तिराम शर्माले कर्णालीमा कृषि क्षेत्रको उत्पादकत्व नै निकै कम रहेको बताउँछन्। कृषि क्षेत्रमा लागेका मानिसहरू अन्य रोजगारी नपाएर यसमा अल्झिएको देखिन्छ। कर्णालीको कृषिलाई व्यवसायीकरण नगरी कृषि उत्पादनमा आत्मनिर्भर बनाउन सम्भव नै छैन। कर्णालीको उत्पादनलाई व्यावसायिक बनाएर बजारीकरणका लागि सहज यातायात सेवा पनि जरुरी छ, उनी भन्छन्। नेपालमा परम्परागत कृषि प्रणालीकै बाहुल्यता छ। त्यसमा पनि कर्णाली प्रदेश अन्य क्षेत्रमा जस्तै कृषिको आधुनिकीकरणमा पनि पछाडि नै छ। यद्यपि केही आधुनिक उपकरणको प्रयोग भने बढ्दो छ। खेतीपातीको समयमा खेती किसानीको काम गर्ने र अन्य समयमा केही पनि काम नहुने अवस्था कर्णालीमा बढी देखिन्छ। त्यसो हुँदा यहाँका बढी युवाहरू कालापहाड अर्थात् भारततर्फ मजदुरी गर्न जान्छन्। फाँता गाउँपालिका९ का अध्यक्ष मानसिंह बमले भन्छन्, गाउँमा कृषिका लागि सिँचाइको सुविधा छैन। आकाशे पानीको भरमा खेती हुने जमिन बाँझै छ। युवाहरू कालापहाड नगए कत्तिको चुलो नै बल्दैन। यहाँका नागरिकले व्यावसायिक कृषि गर्न चाहेर पनि सम्भव देखिँदैन। कर्णालीका विकट जिल्लाहरूमा पलाँताकैजस्तो समस्या छ। अर्को बसाइँसराइका कारण पनि कर्णालीको कृषि क्षेत्र प्रभावित बनेको छ। गाउँबाट सहर पसेकाहरूको जग्गा बाँझै छ।"
"राजविराज नगरपालिकामा बेथिति : अदालत खोल भन्छ, जनप्रतिनिधि अटेर गर्छन्","राजविराज : कहीँ नभएको जात्रा हाँडीगाउँमा भनेझै हाँडीगाउँमा समेत नभएको जात्रा अहिले राजविराजमा भइरहेको छ। राजविराज नगरपालिकाले आफू अनुकूल काम नगरेको रिसमा प्रमुख प्रशासकीय अधिकृतलाई सरुवाको पत्र थमायो। यसपछि यहाँ रमिता चलिरहेको छ। अनुभवी र योग्य भन्दै काठमाडौं धाएर ६ महिनाअघि ल्याएका प्रमुख प्रशासकीय अधिकृत विष्णुप्रसाद गुरुङलाई कार्यबाहक नगर प्रमुख इसरत परविनले संघीय मामिला तथा सामान्य प्रशासन मन्त्रालय फिर्ता पठाउने पत्र थमाएकी छन्। परविनद्वारा हस्ताक्षरित पत्रमा कार्यपालिकाको माघ १९ गतेको बैठकले प्रमुख प्रशासकीय अधिकृतलाई फिर्ता पठाउने निर्णय भएको भन्दै फागुन १ देखि लागू हुने गरी मन्त्रालयमा फिर्ता पठाइएको बेहोरा उल्लेख छ। फागुन १ गतेदेखि नै वडा अध्यक्षहरूले प्रमुख प्रशासकीय अधिकृतको कार्यकक्ष र उनको निवासमा ताला लगाए। चर्को आलोचना र दबाबपछि निवासको ताला खोलिए पनि कार्यकक्षको तालाबन्दी भएको ११ दिन भइसकेको छ। नियमविपरीत सरुवा गरिएको निर्णयविरुद्ध गुरुङले फागुन १ गते उच्च अदालत जनकपुरमा रिट निवेदन दिएका थिए। उच्च अदालत जनकपुरका न्यायाधीश कोसलचन्द्र सुवेदीको एकल इजलासले मुद्दाको अन्तिम टुंगो नलागेसम्म नगरपालिकाले गरेको निर्णय कार्यान्वयन नगर्न र प्रमुख प्रशासकीय अधिकृत गुरुङलाई कामकाजमा अवरोध नगर्न विपक्षीको नाममा फागुन २ गते नै अल्पकालीन अन्तरिम आदेश जारी गरेको थियो। अल्पकालीन आदेशलाई निरन्तरता दिँदै न्यायाधीश अर्जुन अधिकारी र कृष्णप्रसाद सुवेदीको संयुक्त इजलासले पनि कार्यबाहक प्रमुख परविनसहित विपक्षीहरूको नाममा अर्को आदेश जारी गर्यो। प्रमुख प्रशासकीय अधिकृत गुरुङलाई नियमित कामकाज गर्न, गराउन कुनै बाधा व्यवधान वा अवरोध नगर्नू, नगराउनू भन्दै अदालतबाट फागुन १० गते अन्तरिम आदेश नै जारी भयो। यसका बाबजुद पनि प्रमुख प्रशासकीय अधिकृतको कार्यकक्षमा लगाएको ताला जनप्रतिनिधिले नखोल्दा कार्यालयको कामकाज प्रभावित भएको छ। अदालतको मनसायबमोजिम कार्यपालिका र कार्यालय प्रमुखबीच सहकार्य नहुँदा र कार्यकक्ष नखुल्दा कर्मचारीहरूको तलब, सामाजिक सुरक्षा भत्ता, विकास निर्माण, नक्सा पास, वडा स्तरीय योजना, संघीय सरकारका योजना, अनुदान, लघुउद्यम विकास कार्यक्रम, सुरक्षित आप्रवासन कार्यक्रम, शिक्षा, स्वास्थ्यलगायतका कामहरू प्रभावित भएको कर्मचारीहरू बताउँछन्। नगरपालिकामा कार्यरत चार जना करारका कर्मचारीलाई हटाउने भनेर १८ जना कार्यपालिका सदस्यहरूले प्रमुख प्रशासकीय अधिकृत गुरुङलाई पत्र बुझाएका थिए। त्यसमध्येका केही कर्मचारीको सेवा अवधि थप्न कार्यवाहक नगरप्रमुख परविनले दबाब दिएपछि विवाद बढेको गुरुङ बताउँछन्। प्रक्रिया पूरा नगरी चार जना कर्मचारीलाई हटाउने वा बहुमत सदस्यको हस्ताक्षर विपरीत कार्यवाहक नगर प्रमुखको दबाबमा उनीहरूको अवधि थप्ने भन्ने विषयमा चेपुवामा परेको छु, गुरुङले भने। कर्मचारीहरूलाई हटाउने वा निरन्तरता दिने भन्ने पत्र गुरुङले तयार नगरेपछि दुवै पक्ष रुष्ट भएको र उनलाई नै फिर्ता पठाउने निर्णय गरिएको कर्मचारीहरू बताउँछन्। राजविराज नगरपालिकाकी कार्यवाहक नगरप्रमुख परविनले भने निर्धारित काम नै नगर्ने प्रमुख प्रशासकीय अधिकृतलाई मन्त्रालय पठाउने निर्णय स्थानीय सरकारको अधिकारबमोजिम नै गरेको दाबी गरिन्। गुरुङले प्रशासनिक कामभन्दा पनि राजनीति गर्न थालेकाले नगरपालिकाको कार्यपालिका बैठकले आफ्नो क्षेत्र अधिकारबमोजिम उनलाई मन्त्रालय पठाउने निर्णय गरेको हो, परविनले भनिन्। अदालतको आदेश पालना गर्ने जनप्रतिनिधिले बताए पनि प्रमुख प्रशासकीय अधिकृत गुरुङलाई स्वीकार्न भने तयार देखिँदैनन्। आआफ्नो अडानका कारण नगरपालिकामा कहीँ नभएको जात्रा हाँडीगाउँमा भन्ने उखान चरितार्थ भएको स्थानीय सञ्जीव उपाध्यायले बताए।"
नारायणगढमुग्लिन सडक आजदेखि दिउँसो बन्द नहुने,"भरतपुर : तुइन खोलामा पुल बनाउनका लागि पहाड काट्न सुरू भएपछि दिउँसो चार घण्टा दैनिक बन्द हुँदै आएको नारायणगढमुग्लिन सडक आजदेखि बन्द नहुने भएको छ । नागढुङ्गामुग्लिन सडक आयोजना पश्चिम खण्ड (नारायणगढमुग्लिन) का सूचना अधिकारी इन्जिनियर कृष्णप्रसाद आचार्यले पहाड काट्ने काम लगभग सकिएकाले आजदेखि बाटो बन्द नगर्ने निर्णय भएको जानकारी दिए। 'अब पहाड काट्न एकदुई मिटर जति मात्र बाँकी होला । त्यसैले गाडी बन्द गरिरहनुपर्ने अवस्था रहेन', उनले भने। तुइन खोलामा पुल निर्माणका लागि पहाड काट्न गत वर्ष र यस वर्ष पुसदेखि दिनहुँ सडक बन्द हुने गरेको थियो । साठी मिटर अग्लो पहाड काट्न गत वर्ष गत पुस ५ देखि फागुन २० गतेसम्म दैनिक चार घण्टा बाटो बन्द गरिएको थियो । गत वर्ष जम्मा २५ मिटरमात्रै पहाड काटेर काम रोकिएको थियो । यस वर्ष गत पुस ७ गतेदेखि दिउँसो चार घण्टा बाटो बन्द गरेर पहाड काट्न सुरू गरिएको थियो । तुइन खोलामा ६० मिटरको लम्बाइको पुल बन्ने आयोजनाका इन्जिनियर विजय दराईले जानकारी दिए। यस सडकका १९ पुलमध्ये चार पुल चार वर्षअघि निर्माण गरिएको थियो । बाँकी १५ पुल एकै साथ ठेक्का लगाइएको थियो । अहिलेसम्म आठ पुल निर्माण भएर गाडी गुडिरहेका छन् । छ पुलमा गाडी गुड्ने चरणमा आइपुगेको उनले जानकारी दिए। कडा चट्टानका कारण तुइन खोलाको पुल निर्माणमा समस्या आएको उनले बताए। विसं २०७६ चैत १० गतेबाट पुलको निर्माण थालिएको हो । पुलको लागत रु एक अर्ब २८ करोड छ । सडक विस्तार गरेसँगै यो सडकखण्ड नौदेखि ११ मिटर फराकिलो बनेको छ । तराईलाई राजधानीसँग जोड्ने यो प्रमुख सडकका रूपमा रहेको छ । यो सडकखण्ड भएर दैनिक हजारौँ सवारीसाधन आवतजावत गर्दछन् । रासस"
बंगलादेश बिजुली निर्यात यसै वर्ष,"काठमाडौं : नेपाल विद्युत् प्राधिकरण र बंगलादेश पावर डेभलपमेन्ट बोर्ड (बीपीडीबी)बीचको विद्युत् बिक्री वार्ता सकारात्मक रूपमा अगाडि बढेको छ। आगामी वर्षायामबाटै बंगलादेशमा विद्युत् निर्यात गर्ने गरी दुई वर्षबीच जतिसक्दो छिट्टो विद्युत् बिक्री सम्झौता गर्ने सहमति भएको छ। प्राधिकरणका कार्यकारी निर्देशक कुलमान घिसिङ नेतृत्वको टोली र बीपीडीबीअन्तर्गतको बोलपत्र (बिड) मूल्यांकन समितिबीच बंगलादेशको ढाकामा वार्ता भएको थियो। विद्युत् बिक्री सम्झौतामा राखिने हरेक बुँदाहरूका विस्तृत रूपमा छलफल भएको र यसलाई अन्तिम रूप दिएर छिट्टै सम्झौता गर्ने सहमति भएको प्राधिकरणका कार्यकारी निर्देशक कुलमान घिसिङले बताए। बीपीडीबीले त्यहाँको नियमन कानुनबमोजिम हामीसँग माग गरेअनुसार विद्युत् बिक्रीको परिणामसहितको बोलपत्र पेस गरेका थियौं, हामीले पेस गरेको प्रस्ताव र सम्झौतामा राखिने बुँदाहरूमा विस्तृत रूपमा छलफल गर्यौं, घिसिङले भने, उहाँहरूले पनि माथिल्लो निकायबाट स्वीकृति लिनुपर्ने रहेछ, स्वीकृतिलगायतका प्रक्रिया जति सक्दो छिट्टो सम्पन्न गरेर आगामी वर्षायामबाटै नेपालबाट विद्युत् खरिद गर्ने गरी सम्झौता गर्ने सहमति जुटेको छ। प्राधिकरणले यसै हरेक वर्ष १५ जुनदेखि१५ नोभेम्बरसम्म वर्षायामका ६ महिनामा ४० मेगावाटसम्म विद्युत निर्यातका बंगलादेशसमक्ष प्रस्ताव पठाएको छ। विद्युत् बिक्री सम्झौता पाँच वर्षको गर्न लागिएको छ। नेपालले ढल्केबरमुजफ्फपुर ४०० केभी अन्तरदेशीय प्रसारण लाइनमार्फत भारतको बरमपुरभेरामारा प्रसारण लाइनबाट विद्युत निर्यात गर्ने गरी सम्झौता हुनेछ।"
अध्ययन बिनाको विकास नगरौं,"नेपाल भूकम्प, बाढीपहिरो, डुबानजस्ता विपद्का हिसाबले उच्च जोखिममा रहेको देश हो। भूकम्पका हिसाबले जोखिम नभएको कुनै भूभाग नै छैन। तराईमा बाढी र डुबानको समस्या छ। पहाड र हिमालमा बाढी, पहिरोजस्ता विपद्को जोखिम उच्च छ। हामी बहुप्रकोपका हिसाबले जोखिममा छौं। कतिपय सिजन अनुसारका विपद् छन्। भूकम्पका हिसाबले हामी सधैं नै जोखिममा छौं। यी विपद् न्यूनीकरणका लागि सरकारले केही कामहरू गर्नै पर्ने अवस्था छ। पछिल्लो समय मुलुकभर नै सडक सञ्जाल विस्तारलाई सबैले प्राथमिकता दिएका छन्। तर, त्यसका लागि आवश्यक पूर्ण इन्जिनियरिङ छैन। हरेक विकास आयोजनाको वातावरणीय प्रभाव मूल्यांकन गर्न जरुरी हुन्छ। तर, त्यसलाई महत्व नदिएको जस्तो अवस्था छ। प्राविधिकको पूर्ण अध्यायनबिनाको जथाभावी हुने विकासले विपद्को थप जोखिम बढाएको छ। यसो नगरौं। पहाड र पानीको व्यवस्थापनबिनाको विकासले ठूलो विनास निम्त्याइरहेको छ। २०७२ को भूकम्पले मुलुकमा ठूलो क्षति भयो। गत कात्तिक १७ गते जाजरकोट केन्द्र बनाएर गएको भूकम्पले पनि जाजरकोट र रुकुमपश्चिमसहितका धेरै जिल्लामा क्षति पुर्यायो। त्यसबाट हामीले पाठ सिक्नुपर्छ। हाम्रा पुराना संरचनाहरू भूकम्पले धान्ने खालका छैनन्। त्यसैले पुराना भौतिक संरचनालाई रेक्टोफिटिङ गर्ने र नयाँ बन्ने भौतिक संरचनाहरू भूकम्प प्रतिरोधी र मापदण्डको पूर्ण पालना गरेर मात्र निर्माण गर्नुपर्छ। त्यससँगै भूकम्प आउँदा के सावधानी अपनाउने, बाढी, पहिरोबाट जोगिन के गर्ने ? अन्य विपद्बाट कसरी सुरक्षित हुने भन्ने विषयमा जनचेतनाका कार्यक्रमहरू सञ्चालन गर्नु आवश्यक छ। विपद्बाट हुने क्षति कम गर्नका लागि सरकारले पूर्वसूचना प्रणालीको विकास गर्न जरुरी छ। (डा देवकोटा भूगर्भ तथा विपद् व्यवस्थापन विज्ञ हुन्।)"
आजदेखि ५७ लाख बालबालिकालाई दादुराविरुद्धको खोप लगाइँदै,"काठमाडौं : सरकारले आजदेखि दादुरारुवेलाको विरुद्धको खोप अभियान सञ्चालन गरेको छ । दादुरा रुवेलाको सङ्क्रमणको जोखिमलाई मध्यनजर गर्दै आजदेखि अगामी चैत ७ गतेसम्म खोप अभियान जारी रहने छ । खोप भारतसँग सीमा जोडिएका दादुरारुवेलाको अति सङ्क्रमित २१ जिल्ला तथा काठमाडौँ उपत्यकाका तीन जिल्ला गरी २४ जिल्लामा नौ महिनादेखि १५ वर्षमुनिका सबै बालबालिकालाई खोप लगाइने छ । यस्तै ५१ जिल्लाका नौ महिनादेखि पाँच वर्षसम्मका बालबालिकालाई पनि खोप लगाइने छ । खोप बिहान १० बजदेखि दिउँसो ४ बजेसम्म बालबालिकालाई विद्यालय तथा खोप केन्द्रमा खोप लगाइने छ । स्वास्थ्य सेवा विभाग, बाल स्वास्थ्य तथा खोप शाखाका प्रमुख डा अभियान गौतमका अनुसार नौ महिनादेखि पाँच वर्षमुनिका २१ लाख ३० हजार ६८३ बालबालिका र पाँच वर्षदेखि १५ वर्षमुनिका ३६ लाख १२ हजार ३१० बालबालिका गरी कूल ५७ लाख ४२ हजार ९९३ बालबालिकालाई खोप लगाइने छ । खोप अभियानका लागि देशभरि ४८ हजार ७९८ खोप केन्द्र रहेका छन । यस्तै ४९ हजार ९३७ जना स्वास्थ्यकर्मी र ५९ हजार ९०६ जना स्वयम्सेवक परिचालन गरिने छ । उनले खोप सुरक्षित र प्रभावकारी रहेकाले सबैले आआफ्नो बालबालिकालाई खोप लगाउन भन्दै उनले खोपले ८५ प्रतिशतलाई दादुरा रुवेला रोगसँग लड्ने क्षमता विकास गर्ने बताए। उनले खोप लगाएपछि बच्चालाई ज्वरो आउने, रुघाखोकी आउनेजस्ता समस्या देखिए पनि आत्तिनुपर्ने अवस्था नरहेको बताए। उनले खोप लगाएपछि बच्चामा समस्या हुने भएको जिल्लास्तरमा आकस्मिक उपचारको टोली गठन गरिएको बताए। सात रोगविरुद्धको खोप पनि खोप अभियानकै क्रममा नियमित छुटेका खोप पनि बालबालिकालाई लगाइने उनको भनाइ रहेको छ । खोप अभियानमा सात वटा रोगविरुद्धको खोप पनि सँगै सञ्चालन हुनेछन् । खोप शाखाका प्रमुख डा गौतमले हेपाटाइटिस बी, धनुष्टाङ्कार, इन्फ्युन्जा, लहरेखोकी, भ्यागुते रोग, निमोनिया र पोलियोविरुद्धको खोप पनि सञ्चालन हुने बताए। ती खोप लगाउन छुटेका नौ महिनादेखि पाँच वर्षमुनिका बालबालिकालाई लगाइने उनले बताए। सरकारले सन् २०१८ मा दादुरा रुवेलालाई नियन्त्रण गरे पनि निवारण गर्न सकेको छैन । सन् २०२६ सम्म दादुरा रुवेला निवारण गर्ने लक्ष्यका यसपटक सरकारले खोप अभियान सञ्चालन गर्न थालेको हो । रासस"
पीडितको आँखामा आश्वासनको छारो,"पटकपटकको आन्दोलनपछि पनि न्याय नपाएका मिटरब्याजी पीडित निर्णायक आन्दोलनको उद्घोष गर्दै काठमाडौंमा पुनः न्यायको भिख मागिरहेका छन् । आहतमा राहतको अपेक्षा बोकेर हारगुहार गर्दै होमिँदा उनीहरू यतिबेला पीडादायी संघर्षमा छन् । विगतका आन्दोलनपछि माग केही सम्बोधन भए पनि धेरै चाहिँ आश्वासनकै पोको बोकेर फर्किएका थिए । तर, पीडाको पोकोले किचिरहेपछि आन्दोलनलाई टुंगोमा नपुयाई नफर्कने भन्दै फेरि संघर्षमा होमिन बाध्य बन्नुको विकल्प पनि त छैन । नांगै खुट्टा पैदलयात्रा काठमाडौं आएका पीडितहरूको पीडा न त सरकारले सुनेको छ, न त साहुकारहरूले नै देखेका छन् । मिटरब्याजी साहुको अत्याचार सहन नसकेर केहीले अनाहकमा ज्यानसमेत गुमाउनु परेको छ । मिटरब्याज साहुले महिला र बालबालिकामाथि अत्याचार गरेको पीडितहरूको गुनासो छ । यी सबै समस्या देखेर पनि समस्या समाधानको प्रभावकारी पहल गर्न किन सरकार खुट्टा कमाइरहेको छ ? सर्वाधिक चासो सबैको यसमै छ । सरकारले गत वर्ष गठन गरेको अनुचित लेनदेन (मिटरब्याज) सम्बन्धी जाँचबुझ आयोगले बुझाएको प्रतिवेदन कहाँ थन्कियो ? आयोगमा परेको २२ हजार ८ सय १२ वटा उजुरी कहिले टुंगो लाग्छ ? यसमाथि ७० हजार पीडितका उजुरी दर्ता हुनै बाँकी रहेको भन्दै पीडितहरू मेचीमहाकालीबाट पैदल न्याय मार्च गर्दै काठमाडौं आइपुग्नु नेपाल र नेपालीकै लागि दुर्भाग्य हो । २०७२ देखि चरणबद्ध आन्दोलन थालेका पीडितले २०७७ सालपछि देशव्यापी आन्दोलन चर्काए । निरन्तर शृंखलाका रूपमा काठमाडौंमा फेरि आन्दोलन चलिरहेको हो । २०७९ मा सरकारले कार्यदल र त्यसले प्रतिवेदन बनाए पनि त्यो लागू भएन । काठमाडौंमा ४७ दिन दोस्रो चरणको आन्दोलन गरेपछि सरकारले पाँचबुँदे सम्झौता त गयो । सम्झौता कार्यान्वयन गरेन । भुइँमान्छेको व्यथा नसुन्ने लोकतान्त्रिक सरकारहरूले पीडितलाई झुक्याउनेमा विद्यावारिधि गरेका हुन् कि ? केही सीप नलागेपछि २०७९ चैत २० गतेदेखि अर्काे समूहले आन्दोलन जारी राख्यो । त्यही समूह मेचीमहाकाली न्याय मार्च गर्दै काठमाडौं पुगेको हो । मिटरब्याज तथा ठगीविरुद्ध किसान मजदुर संघर्ष समितिको अभिलेखअनुसार ९२ हजार ८ सय १२ जना मिटरब्याजपीडित न्यायको पर्खाइमा छन् । पीडितका पीडा र मानवीय संवेदनामाथि राजनीतिक लेपन लाग्ने र हुँडल्ने र त्यसको निश्चित स्वार्थ लुट्नेहरूले आन्दोलनको मर्मलाई कता मोड्ने हुन् ? शंका छ । तीन लाख ऋण लिएकाहरूले ३० लाख रूपैयाँ तिर्दासमेत सावाँ नसकिने र घरबारबिहीन हुनुपर्ने हो अवस्थाले देशमा खै कसरी लोकतन्त्र छ भन्नु ? यस्तो त्यहाँ पीडित नागरिकले राज्य कहाँ खोज्न जाने ? १२ वर्षमा खोलो फर्किन्छ भन्थे । दसक त भइसकेछ, के पीडितले न्याय पाउन पनि १२ वर्ष नै पुयाउनु पर्ने हो ? पीडितले न्याय नपाउने हो भने राज्य, न्याय के का लागि ?"
बेपत्ताहरूले नपाएको न्याय,"बेपत्ता तथा सत्य निरुपण आयोगसम्बन्धी ऐन गम्भीर प्रकृतिका मानवअधिकारका उल्लंघनकारीलाई दण्डित गर्ने विषयमा स्पष्ट छैनन्। अन्तर्राष्ट्रिय फौजदारी कानुनको सिद्धान्तले मानवअधिकारका उल्लंघन तथा मानवताविरुद्धका अपराधका अपराधीलाई फौजदारी कानुनअन्तर्गत दण्डित गर्नु भन्छ। निःसन्देह यस्ता अपराधले अभियोजन र सजायको दायित्व बहन गराउँछ। यसलाई अन्तर्राष्ट्रिय सैनिक न्यायाधिकरणको नुरेम्बर्ग बडापत्रमा, त्यसपछि पूर्वयुगोस्लाभका लागि अन्तर्राष्ट्रिय न्यायाधिकरण, रुवान्डाका लागि अन्तर्राष्ट्रिय न्यायाधिकरण र अन्तर्राष्ट्रिय फौजदारी अदालतका विधानमा संहिताबद्ध गरिएका थिए र छन्। मानवीय कानुनका सिद्धान्त सशस्त्र द्वन्द्वका समयमा लागू हुन्छन् भने मानवताविरुद्धको अपराधचाहिँ शान्तिका स्थितिमा पनि घटित हुन सक्छ। मानवताविरूद्धको अपराधहरूको परिभाषाले सशस्त्र द्वन्द्वसँगको सम्बन्ध माग गर्दैन। नुरेम्बर्ग बडापत्रमामा गरिएको मानवताविरुद्धको अपराधको संहिताकरणले यी अपराधलाई युद्धपूर्व वा युद्धकालमा गैरसैनिक समुदायउपर गरिएका ज्यान, उच्छेदन, दासता, निष्कासन र अन्य अमानवीय कार्य भनेर परिभाषित गरेको छ। जेनेभा महासन्धिहरूको व्यापक उल्लंघनलाई अभियोजन र सजाय गर्ने दायित्व १९४९ का जेनेभा महासन्धिहरू र पछि आएको पहिलो अतिरिक्त सन्धिपत्रमा संरक्षित थिए। जेनेभा महासन्धिहरूले त्यस्ता व्यापक उल्लंघनको कार्य गर्ने वा गर्न आदेश गर्ने व्यक्तिलाई प्रभावकारी दण्डात्मक सजाय दिन आवश्यक कानुन लागू गर्न भनेको छ। मनसाय राखी गरिएको हत्या, यातना वा जीववैज्ञानिक प्रयोग परीक्षण लगायतका दुव्र्यवहार, स्वास्थ्य वा शरीरमा ठूलो सकस वा चोटपटक पार्ने, व्यक्तिको गैरकानुनी निष्कासन वा स्थानान्तरण वा गैरकानुनी छेकथुन, स्वच्छ र नियमित पुर्पक्षको अधिकारको इन्कारी र बन्धक बनाउने जस्ता संरक्षित व्यक्तिउपरका अपराध दण्डनीय छन्। मानवअधिकार कानुनमा, फौजदारी कानुनको एउटा ठूलो हिस्सा मानवअधिकार उल्लंघनका अपराधहरूलाई फौजदारी न्याय प्रणालीभित्रबाट सम्बोधन गरिनुपर्ने राज्यको दायित्व स्थापित छ। खास प्रकारका गम्भीर उल्लंघनविरुद्ध अभियोजन र सजाय हुनुपर्ने तथा गर्न सकिने अधिकारहरूका सम्बन्धमा विकसित सिद्धान्त र अभ्यासले फौजदारी कानुनको दायरालाई फराकिलो पारेको छ। दण्डहीनताविरुद्ध अन्तर्राष्ट्रिय मानवअधिकार निकायका प्रयासहरूले अन्तर्राष्ट्रिय फौजदारी न्याय प्रणालीको विकास र फैलावटलाई सार्थक बनाएका छन्। तर, यस्ता गम्भीर प्रकृतिका दण्डित गर्ने पर्ने अपराधलाई अपराधीकरण गर्न नेपालको न्याय प्रणाली चुकेको छ। यस कारण बेपत्ता तथा सत्य निरुपण आयोगप्रति भरोसा छैन। न्यायलाई अवमूल्यांकन गर्ने मनोविज्ञानबाट आयोग बनेका छन्। क्षमादान शब्द दण्डहीनताविरुद्धको अयिानमा दुर्भाग्य हो। पीडितले न्याय पाए र गम्भीर उल्लंघनका अपराधीले दण्डसजाय पए भने मानवअधिकारको संरक्षण, शान्ति तथा लोकतन्त्रका प्रयास सार्थक हुन्छन्। तर, पहिचान भइसकेका अपराधीले क्षमादान नपाउन भनेर नै अन्तर्राष्ट्रिय मानवअधिकार अंगहरूले यसको तीव्र भत्र्सना गरेका छन्। संयुक्त राष्ट्रसंघीय मानवअधिकार समितिको साधारण टिप्पणीमा क्षमादानहरू सामान्यतया यातना निषेध (धारा ७) संग असंगत छ र नागरिक तथा राजनीतिक अधिकारसम्बन्धी अन्तर्राष्ट्रिय अनुबन्धको उपचारको अधिकार (धारा २ को ३) सँग असंगत छ भन्ने उल्लेख गरेको छ। नेपालको बेपत्ता तथा सत्य आयोग ऐनमा अभियोजन र सजाय गर्ने राज्यको दायित्वमा विरोधाभाष छ। अभियोजनलाई नियमित फौजदारी न्याय प्रणाली बाहिर राखिएको छ। नेपाल सरकारले सशस्त्र द्वन्द्वका क्रममा दोषी देखिएका पीडकउपर आयोगको सिफारिस आधारमा मुद्दा दायर गरी कारबाही किनारा गर्न विशेष अदालत गठन गर्नेछ भन्ने प्रावधानले बृहत् कानुनी राज्य र फौजदारी न्यायको मर्मलाई हत्या गरेको छ। फौजदारी कानुनले पीडितलाई क्षतिपूर्ति दिने कुरासँग सम्बन्ध राख्दैन। यता, द्वन्द्वोत्तर समाज लोकतन्त्रतर्फ उन्मुखीकरणका सन्दर्भमा राज्यले गम्भीर उल्लंघनका दोषीहरूमाथि अभियोजन त्याग्ने सम्झौता गर्न सक्छ। नेपालमा यस्तै हुँदै छ। मुलुकभित्र मानवअधिकारका हननकर्तालाई कानुनी कारबाही चलाउने सवालमा गम्भीर राजनीतीकरण भएको छ। नेपालमा विगत दशकदेखि मानवअधिकार हनन गर्नेलाई राज्यले अभयदान दिँदै आएको छ। यही नै दण्डहीनताको कडी हो। पहिचान गरिएका दोषीहरूलाई राजनीतिक सहमतिबाट फौजदारी दण्डभारबाट विमुख गरिँदै छ। राजनीतिक तहबाटै अभियोजन चलाउन असम्भव भनेर अन्तिम निर्णय गर्न दलहरू तयार छन्। आयोगहरूले अभियोजन चलाउन र सजाय दिलाउन नसक्ने निश्चित छ। किनभने यस सम्बन्धमा प्रष्ट र बलियो व्यवस्था ऐनमा छैन। खाली ऐन एउटा चोख्याउने संयन्त्र र जबरजस्त छारो टार्ने गरिएको प्रयास मात्र हो। आयोगहरूका अन्तर्राष्ट्रिय अभ्यासले पनि चोख्याउने संयन्त्रभन्दा बढी केही गरेको देखिँदैन। हाम्रा आयोगहरू सत्यका बाहक भए पनि न्यायका बाधक हुनेमा शंका छैन। धेरै मुलुकमा सत्य खोज्ने प्रयास भए। तर, त्यस्ता सत्यका आधारमा दोषीमाथि छानबिन गरी कारबाही र सजाय हुन नसक्ने तर्कहरू पेस गरिएका उदाहरणहरू छन्। अर्जेन्टिना, पेरू र इन्डोनेसियालगायत मुलुकमा दमन गर्ने सेनाका उच्चअधिकारीलाई सजाय वा कुनै कारबाही भएन। बरु राष्ट्र बचाउने सिलसिलामा भएका कार्य हुन् भन्ने तर्कका बलले दोषीले आपराधिक दायित्वबाट उन्मुक्ति पाए। यसरी नागरिकको गम्भीर मानवअधिकार उल्लंघन भएका संसारका धेरै दृष्टान्तमा न्यायको अपेक्षा मरेर गएको छ। र, अपराधीहरू विजेताका रूपमा बाँचिरहेका छन्। सम्भवतः सबैभन्दा चाखलाग्दो सत्य आयोगको रंगभेदका वर्षहरू पछि दक्षिण अफ्रिकामा प्रस्ताव गरिएको थियो। दुर्भाग्य, दक्षिण अफ्रिकामा राजनीतिक उद्देश्य प्राप्त गर्न गरिएका हत्या, हिंसा र बलात्कारका सम्बन्धमा सत्य बोली दिएबापत अपराधीले आममाफी पाए। आममाफी नपाउनेलाई कुनै पनि कारबाही भएन। राम्रो भनिएको योे आयोगले पनि गम्भीर घटनाहरूलाई प्रकाशमा ल्याउन सकेन। दक्षिण अफ्रिकाको क्वा जुलु नटाल क्षेत्रमा भएका बलात्कार र अन्तर समुदायबीचका हिंसाबारे सत्य आयोग बोलेन। अपेक्षा जे भए पनि हुँदै भए नेपालमा दक्षिण अफ्रिका जस्तो हुने हो। विगतका मानवअधिकार उल्लंघनकारीलाई अभियोजन नचलाउँदा दण्डहीनताको संस्कृतिले निरन्तरता पायो। लोकतन्त्र र शान्तिप्रतिको जनविश्वास कम भयो। वास्तवमा यहाँ लोकतन्त्र र शान्तिबीच तनाव छन्। यो तनावबीच हाम्रो न्यायप्रतिको अपेक्षा यथार्थमा परिणत हुन्छ कि हुँदैन ? यो नै अहिले महत्वपूर्ण रूपमा न्याय, अभियोजन र दण्डहीनताबीच अन्तरसम्बन्धित हुँदै परस्परमा एकले अर्कालाई कज्याएको सबाल हो। न्यायपूर्ण र लोकतान्त्रीक समाज निर्माणमा नेपाली नागरिक चासो भनेको अभियोजन चलाउने र दण्डसजाय गर्ने हो। र, यसले हामीलाई अनिवार्य रूपमा फौजदारी कानुनको क्षेत्रक्षेत्राधिकारमा लैजान्छ। यातना र क्रूर, अमानवीय वा अपमानजनक व्यवहार वा सजाय, गैरकानुनी हत्या, बलपूर्वकको बेपत्ता लगाएतका कार्यका कर्ता (परोक्षकर्ता वा मतियार) पीडकलाई अभियोजनसजाय गनै पर्छ। निःसन्देह, यो राज्यको दायित्वको उद्देश्य नागरिकको अधिकारको संरक्षणसम्बद्र्धन गर्ने र कानुनी राज्यलाई साकार पार्ने हो। बेपत्ता तथा सत्य आयोगले केही राहत, परिपूरण, सत्यतथ्यको पहिचान, पीडितको प्रमाणीकरण, पीडकको पहिचान लगायतमा केही पक्षमा योगदान पुयाउने पक्का हो। तर, यो न्याय होइन न्याय पार्न अभियोजनदण्डसजाय नै चाहिन्छ। एक हातमा तराजु बोकेको आँखामा पट्टी बाँधेको न्यायको प्रतीकले अभियोजन र दण्ड सजाय नै भन्छ।"
बैंक डुब्ने अफवाह किन पत्याउँछन् सर्वसाधारण ?,"काठमाडौं : बैंकर, सञ्चालक तथा नियामक निकाय नेपाल राष्ट्र बैंकको प्रतिनिधिले नेपालको बैंकिङ प्रणालीमा समस्या नरहेको दाबी गरेका छन्। सीमित स्वार्थ समूहले बैंकको प्रणाली लक्षित प्रहार गरेकामा गलत हल्ला फैलाएर बैंकिङ क्षेत्रमाथि प्रहार गर्नु उपयुक्त नभएको तर्क उनीहरूले गरेका हुन्। यस्तो हल्ला चिर्न मिडिया र सरकारले पनि महत्त्वपूर्ण भूमिका खेल्नुपर्ने भनाइ उनीहरूको छ। सरकारी ऋणपत्रमा गरेको लगानीका साथै अनिवार्य नगद मौज्दात र वैधानिक तरलता अनुपातसमेत गर्दा बैंकहरूसँग १७१८ खर्ब तरल सम्पत्ति छ। यसले बैंकिङ प्रणालीसमेत कुनै पनि बैंकमा समस्या नरहेको देखिन्छ। बैंकहरूले सरकारी ऋणपत्र र बन्डहरूमा साढे १२ खर्बभन्दा बढी लगानी गरेका छन्। यसबाहेक सीआरआर र एसएलआरसमेत छ। पछिल्लो समय बैंकहरू डुब्ने लागेको केही व्यक्तिको अभिव्यक्तिले सर्वसाधारण निक्षेपकर्ता आत्तिएका भए पनि बैंकहरूसँग औसतमा निक्षेपको २८ प्रतिशतभन्दा धेरै खुद तरल सम्पत्ति रहेकाले कुनै पनि बैंकमा समस्या नरहेको देखिन्छ। नेपाल बैंकर्स संघका अध्यक्ष तथा एनएमबी बैंकका प्रमुख कार्यकारी अधिकृत (सीईओ) सुनील केसीले बैंकहरू सबल अवस्थामा रहेको बताउँछन्। उनका अनुसार बैंकहरूसँग पर्याप्त तरल सम्पत्ति रहेको र निष्क्रिय कर्जा केही बढेको भए पनि व्यवस्थापन गर्नै नसकिने अवस्था नरहेको भन्दै बैंकिङ अहिलेको अवस्थामा कुनै पनि बैंक डुब्ने अवस्था नदेखिएको बताए। यसबाहेक ५ लाखसम्मको निक्षेपको बिमा पनि हुने भएको भन्दै पर्याप्त तरलता रहेकाले निक्षेपकर्ता डराउनुपर्ने अवस्था नरहेको उनको भनाइ छ। अहिले बैंकिङ प्रणालीमा ४ खर्बभन्दा बढी लगानीयोग्य रकम छ। २८ प्रतिशत खुद तरल सम्पत्ति छ। यो तथ्यले बैंकहरू निक्षेप फिर्ता गर्न नसक्ने अवस्थामा छैनन् । सुनिल केसी, अध्यक्ष, नेपाल बैंकर्स संघ प्रायःजसो बैंकहरू तरलता अभावका कारण डुब्ने अवस्था हुने भन्दै नेपालको सन्दर्भमा तरलताको हिसाबले बैंकहरू सबल अवस्था रहेको केसीले बताए। उनका अनुसार पछिल्लो १० वर्षको तुलनामा यतिबेला बैंकिङ प्रणालीमा तरलता सबैभन्दा सहज अवस्था पुगेको छ। प्रायः बैंक क्षेत्र तरलताका कारण डुब्ने अवस्थामा पुग्छ। जस कारण हामी एकदमै सबल अवस्थामा छौं, बताए। नेपाल आर्थिक पत्रकार संघ (नाफिज) ले आयोजना गरेको एड्भान्स बैंकिङ तालिम कार्यक्रममा बोल्दै उनले भने, अहिले बैंकिङ प्रणालीमा ४ खर्बभन्दा बढी लगानीयोग्य रकम छ। २८ प्रतिशत खुद तरल सम्पत्ति छ। यसले बैंकहरूमा तरलताको आधारमा सुरक्षित रहेको देखाउँछ। साथै, केही बैंकको कर्जा निक्षेप अनुपात (सीडी रेसियो) औसतमा ८० प्रतिशत रहेको र केही बैंकको ७५७६ को प्रतिशत हुँदा केहीको ८३८४ प्रतिशत छ। यो अनुपात नेपाल राष्ट्र बैंकले तोकेको ९० प्रतिशतको तुलनामा धेरै सहज हो। सीडी रेसियो र तरल सम्पत्ति मात्रै नभएर नेपालका बैंकहरूको खुद निष्क्रिय कर्जा करिब डेढ प्रतिशत मात्रै रहेको उनको भनाइ छ। दक्षिण एसियाको अन्य मुलुककको तुलनामा नेपालमा निष्क्रिय कर्जा न्यून छ। अन्य मुलुकमा जस्तै नेपालमा पनि केही बढे पनि नेपालको निष्क्रिय कर्जा अनुपात कम छ, उनले भने, कर्जा नोक्सानी व्यवस्था पनि दक्षिण एसियाका अन्य देशको भन्दा बढी गरेका छौं। खराब कर्जा बढ्दा बैंकहरूले कर्जा नोक्सानी व्यवस्था (प्रोभिजन) छुट्याइरहेका छन्। यतिबेला बैंकहरूले २ खर्ब १८ अर्ब यस्तो प्रोभिजन गरेका छन्। खराब कर्जाबापत बैंकहरूले धेरै नै कर्जा नोक्सानी गरिसकेको हुँदा खराब कर्जा बढेको भनेर डराउनुपर्ने अवस्था नरहेको उनको भनाइ छ। तर, पछिल्लो समय बैंकको पैसा तिर्नु हुँदैन भन्ने हल्लाले बैंकिङ क्षेत्रमा समस्या आउन सक्ने केसीले जनाए। केही व्यक्तिले बैंकबाट लिएको ऋण तिर्नु हुँदैन भनेर सडकबाट आवाज उठाएको अवस्था छ, उनले भने, कसैले बोलेको भरमा ऋण नतिर्ने प्रवृत्तिले समग्र अर्थतन्त्रमा त्यसको प्रभाव पर्ने देखिन्छ। बैंकिङ क्षेत्र पारदर्शी छ। पारदर्शी रहेको बैंकिङ क्षेत्रलाई केही व्यक्ति र समूहले प्रहार गरिरहनु न्योचित हुँदैन। उपेन्द्र पौड्याल, अध्यक्ष, बैंक तथा वित्तीय संस्था परिसंघ नेपाल उनले थपे, एकातिर अन्य देशको तुलनामा नेपालमा सबैभन्दा कम एफडीआई आउने गर्छ, त्यसमा पनि बैंकहरूको कर्जा नतिर्नेलगायत क्रियाकलापले समग्र सिस्टममा असर गर्छ। त्यसकारण नेपालको बैंकिङ क्षेत्रलाई बचाउन आवश्यक रहेको उनको धारणा छ। बैंक तथा वित्तीय संस्था परिसंघ नेपाल (सिबिफिन) का अध्यक्षसमेत रहेका नबिल बैंकका अध्यक्ष उपेन्द्र पौड्यालले पछिल्लो समय बैंकिङ सेक्टरमाथि केही व्यक्ति र समूहले प्रहार गरिरहेको बताए। बैंकिङ क्षेत्र पारदर्शी छ। पारदर्शी रहेको बैंकिङ क्षेत्रलाई केही व्यक्ति र समूहले प्रहार गरिरहनु न्योचित हुँदैन, उनले भने, दक्षिण एसियामा नेपालको बैंकिङ क्षेत्र सबल छ। परिस्थितिका कारण बैंकिङ क्षेत्रमा केही असर परेका बेलामा गलत हल्ला फैलाएर बैंकिङ क्षेत्रमाथि प्रहार गर्नु कत्तिको उपयुक्त हुन्छ ? उनले प्रश्न गरे। यस्तो हल्ला चिर्न मिडिया र सरकारले पनि महत्त्वपूर्ण भूमिका खेल्नुपर्ने उनको भनाइ छ। बैंकिङ संवेदनशील क्षेत्र रहेको हुँदा कसैले पनि व्यक्तिलक्षित भई सिस्टममाथि प्रहार गर्न हुँदैन। गुणाकर भट्ट, कार्यकारी निर्देशक, नेपाल राष्ट्र बैंक उनले देशको अर्थतन्त्रलाई सहयोग गर्ने बैंकिङ क्षेत्रलाई प्रहार गर्ने व्यक्तिलाई कारबाही गर्नुपर्ने बताए। अर्थतन्त्रका इन्डिकेटर तब राम्रो हुन्छ जब सबै क्षेत्रको मनोबल बढ्छ, उनले भने, केही व्यक्तिको बैंक डुब्न लागेर भनेर हल्ला गर्दा सर्वसाधारणले बैंकबाट निक्षेप निकालेको अवस्था छ। यस्ता हल्लाले समग्र क्षेत्रको मनोबल गिराउने काम भएको छ। नेपाल राष्ट्र बैंकका कार्यकारी निर्देशक गुणाकर भट्ट बैंकिङ संवेदनशील क्षेत्र रहेको हुँदा कसैले पनि व्यक्ति लक्षित भई सिस्टममाथि प्रहार गर्न नहुने धारणा राख्छन्। अर्थतन्त्रको चारमध्ये बैंकिङ क्षेत्र एक हो। त्यसकारण बैंकिङ क्षेत्रममा समस्या आए त्यसले सम्रग अर्थतन्त्र नकारात्मक प्रभाव देखिने उनको भनाइ छ।"
माओवादी केन्द्रको स्थायी समिति बैठक बस्दै,"काठमाडौं : माओवादी केन्द्रको स्थायी समितिको बैठक आज बस्ने भएको छ। आइतबार बिहान ११ बजे पार्टी केन्द्रीय कार्यालय पेरिसडाँडामा बैठक बस्न लागिएको हो। यसअघि शुक्रबार नै बस्ने भनिएको बैठक स्थगित भएको थियो। त्यस्तै बिहीबार बसेको बैठकमा १० प्रदेशका इन्चार्जहरूले अभियानको समीक्षात्मक रिपोर्ट प्रस्तुत गरेका थिए । आजको बैठकमा कार्यविभाजन,रूपान्तरण अभियानको मूल्याङ्कन, आगामी अभियानको तयारी लगायतका विषयमा छलफल गर्ने एजेन्डा रहेको छ ।"
न्यायाधीश नवराज थपलिया र अम्बिकाप्रसाद निरौलालाई पदमुक्त गर्न सिफारिस,काठमाडौं : न्याय परिषद्को आजको बैठकले उच्च अदालतका न्यायाधीश नवराज थपलिया र जिल्ला न्यायाधीश अम्बिकाप्रसाद निरौलालाई पदमुक्त गर्न सिफारिस गरेको छ। प्रधानन्यायाधीश तथा परिषद्का अध्यक्ष विश्वम्भरप्रसाद श्रेष्ठको अध्यक्षतामा आज भएको बैठकले न्यायाधीशद्वय थपलिया र निरौलालाई पदमुक्त गर्न सिफारिस गरेको सर्वोच्च अदालतका सहप्रवक्ता गोविन्द घिमिरेले जानकारी दिए । परिषद्ले काठमाडौँ जिल्ला अदालतका न्यायाधीश राजकुमार कोइरालालाई चेतावनीसहित महोत्तरी सरुवा गरेको छ । जिल्ला न्यायाधीश डा पशुराम भट्टराईले यसअघि नै राजीनामा दिइसकेका छन् । रासस
मोटरसाइकल दुर्घटनामा चालकको मृत्यु,झापा : झापामा मोटरसाइकल दुर्घटनामा चालकको मृत्यु भएको छ। मृत्यु हुनेमा अर्जुनधारा नगरपालिका९ कालीस्थानका ५५ वर्षीय खेम बराल रहेका जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए। प्रहरीका अनुसार शनिबार राती करिब ८ बजे अर्जुनधारा९ चिया बगानस्थित भित्री सडकमा शनिश्चरेबाट कालीस्थानतर्फ जाँदै गरेको प्र१०१०१५ प ९८१७ नम्बरको मोटरसाइकल अनियन्त्रित भई दुर्घटना भएको थियो। दुर्घटनामा घाइते भएका चालक बराललाई उपचारका लागि बिर्तासिटी अस्पताल बिर्तामोड लगिएको थियो। उनको उपचारका क्रममा आइतबार दिउँसो करिब ४ बजे मृत्यु भएको प्रहरी निरीक्षक गिरीले बताए। मोटरसाइकल प्रहरी चौकी शनिश्चरेले नियन्त्रणमा लिएको छ।
एम्बुलेन्सबाट गाँजा बरामद,सुनसरी : सुनसरीमा सशस्त्र प्रहरीले एम्बुलेन्सबाट गाँजा बरामद गरेको छ। आइतबार सशस्त्र प्रहरी बल नेपाल नम्बर ४ गणले एम्बुलेन्सबाट २७३१३० ग्राम गाँजा बरामद गरेको हो। सशस्त्र प्रहरी बल नेपाल सुरक्षा बेश चतराबाट सशस्त्र प्रहरी निरीक्षक बिग बहादुर गोलेको कमाण्डमा खटिएको टोलीले सुनसरीको बराहक्षेत्र नगरपालिका१ चतराबाट सूर्यकुण्डतर्फ जाने भित्री सडक खण्डमा शंकास्पद अवस्थामा रोकिराखेको को १ च २९३७ नम्बरको एम्बुलेन्स चेकजाँचका क्रममा ९ वटा पोकामा लुकाएर राखेको अवस्थामा गाँजा बरामद गरेको हो। बरामद एम्बुलेन्स र गाँजा थप अनुसन्धान तथा कारबाहीका लागि इलाका प्रहरी कार्यालय महेन्द्रनगर चक्रघट्टीमा बुझाइएको सशस्त्र प्रहरी बल नेपाल नम्बर ४ गण सुनसरीका गणपति समेनन्द बज्राचार्यले जानकारी दिए।
चार अस्पतालको फोहर संकलनमा महानगरको रोक,"काठमाडौं : काठमाडौं महानगरपालिकाले अर्को व्यवस्था नभएसम्मका लागि आजदेखि चारवटा अस्पतालको फोहर संकलन नगर्ने भएको छ। महानगरले कलंकी क्षेत्रमा सहिद मेमोरियल अस्पताल, नेपाल नेशनल अस्पताल, चावहिलका दीर्घायु गुरु अस्पताल र ओम अस्पतालको फोहर संकलनमा रोक लगाइएको ल्याण्डफिल साइट इञ्चार्ज इञ्जिनियर सरकारदीप श्रेष्ठले राससलाई जानकारी दिए। कामपाको वातावरण व्यवस्थापन विभागले गरेको स्वास्थ्य संस्थाजन्य फोहर व्यवस्थापन अनुगमनको क्रममा ती अस्पतालको फोहर व्यवस्थापन प्रचलित ऐनबमोजिम नभएको भन्दै मा रोक लगाएको हो। यसअघि पनि कामपाले कान्ति बाल अस्पतालको फोहर संकलनमा रोक लगाएको थियो। फोहर संकलनमा रोक लगाइएका अस्पतालहरूलाई सङ्क्रमित फोहर निःसङ्क्रमण गर्ने योजना, अस्पताल दर्ता तथा सञ्चालन गर्ने क्रममा फोहरमैला व्यवस्थापनका लागि गरिएका प्रतिबद्धतासँग सम्बन्धित कागजपत्र, अहिले फोहर व्यवस्थापनका लागि सहकार्य गरिएका संघसंस्थाहरूको विवरण लिएर तीन दिनभित्र महानगरपालिकाको वातावरण व्यवस्थापन विभागमा उपस्थित हुन निर्देशन दिइएको छ। ल्याण्डफिल साइटमा मानव स्वास्थ्यका निम्ति हानीकारक फोहर नपुगोस् भनेर हामीले अनुगमन गरेका हौँ। अनुगमनका क्रममा फोहर व्यवस्थापन अभ्यास हेर्दा फरक अवस्था देखिएको छ, श्रेष्ठले भने, सङ्क्रमित फोहरको व्यवस्थापन उत्पादक आफैँको हुन्छ। अस्पतालहरूको अवस्था हेर्दा सबैको एकै किसिमको गल्ती छैन, कसैले तत्काल सुधार गर्न सक्ने देखिन्छ। कुनै अस्पतालको फोहर व्यवस्थापनका लागि पूर्वाधार र संयन्त्र नै बनाउनु पर्ने देखिएको छ। यसका आधारमा रोकिएको फोहरको सम्बन्धमा निर्णय गरिनेछ। फोहर व्यवस्थापनलाई थप प्रभावकारी बनाउन कामपाले विगत दुई हप्तादेखि अस्पतालजन्य फोहरको नियमित अनुगमन र आवश्यक निर्देशन दिदैँ आएको छ। स्थानीय सरकार सञ्चालन ऐन, २०७४ ले स्थानीय सरकारलाई स्वास्थ्यजन्य फोहरमैला सङ्लन, पुनः उपयोग, प्रशोधन, विसर्जन र त्यसको सेवा शुल्क निर्धारण र नियमन गर्ने अधिकार दिएको छ। साथै स्वास्थ्य संस्थाहरूले चिकित्साजन्य फोहरको उचित व्यवस्थापन नगरे त्यस्ता संस्थाहरूलाई दण्ड गर्ने अधिकार पनि स्थानीय सरकारलाई दिएको छ।"
नारायणी अस्पतालमा जन्मिएको नवजात शिशु छोडेर आमा बेपत्ता,"वीरगन्ज : काठमाडौंमा सन्तानबिहीन एक महिलाले अस्पतालबाटै नवजात शिशु चोरेर हिंडेको घटना सेलाउन नपाउँदै वीरगन्जमा भने जन्मिएको शिशु नै अस्पतालमा छाडेर आमा बेपत्ता भएको घटना सार्वजनिक भएको छ। वीरगन्जस्थित नारायणी अस्पतालमा छोरी जन्मिएको भन्दै परिवारका सदस्यहरुले झगडा गरेपछि आफूले जन्माएको नवजात शिशु अस्पतालको बेडमै छाडेर एक जना महिला बेपत्ता भएकी हुन्। नारायणी अस्पतालका सूचना अधिकारी डा उदयनारायण सिंहका अनुसार, अस्पतालको प्रसूती विभागमा शनिबार जन्मिएको नवजात शिशु अस्पतालको बेडमै छाडेर शिशुलाई जन्मदिने महिला र उनका आफन्त सम्पर्कविहीन भएका हुन्। आइतबार साँझसम्म पनि ती महिला वा उनका आफन्त कोहिपनि सम्पर्कमा नआएको सिंहले अन्नपूर्णलाई जानकारी दिए। शिशुलाई अस्पतालको एनआइसियु वार्डमा राखिएको उनले बताए। डाक्टर सिंहका अनुसार, शनिबार प्रसूति गराउनका लागि वीरगन्ज महानगरपालिका वडा नम्बर ६ रानीघाट ठेगाना टिपाएकी ३० वर्षिया महिला सीता देवी साह कानुलाई लिएर उनकी सासु अस्पतालमा आएकी थिइन्। ती महिलाको पतिको नाम धिरज साह कानु रहेको अस्पतालको रेकर्डमा उल्लेख छ। डाक्टर सिंहका अनुसार, प्रसूती गराउन अस्पतालमा आउँदा उनका पति भने आएका थिएनन्। शनिबार अस्पतालको प्रसूती वार्डमा भर्ना गरिएकी ती महिलाले शनिबार नै छोरीलाई जन्म दिएकी थिइन्। यसअघि ती महिलाका तीन जना छोरी मात्रै थिए। अहिले चौथो सन्तानपनि छोरी नै जन्माएको भन्दै ती महिलाका सासु लगायतका परिवारका सदस्यले महिलासँग कच्कच गरेपछि झगडापनि भएको थियो। झगडा भएपछि शनिबार बेलुकीको समयमा ती महिला र उनीसँग आएका आफन्तहरु शिशुलाई अस्पतालकै बेडमा छाडेर सम्पर्कविहिन भएको जानकारी अस्पताल प्रशासनले प्रहरीलाई गराएको पर्साका प्रहरी प्रवक्ता प्रहरी नायब उपरीक्षक कुमार विक्रम थापाले बताए। थापाका अनुसार, प्रसूती गराउन अस्पतालमा जाँदा महिलाले अस्पतालको रजिष्टरमा टिपाएको नाम र ठेगाना नै गलत जस्तो देखिएको छ। किनी रानीघाट भन्ने टोल वीरगन्ज महानगरपालिकाको वडा नम्बर ६ मा पर्दैन। अहिलेसम्म रानीघाट टोलमा ती नाम भएको महिला वा उनको पतिको नाम भएको व्यक्ति नै फेला नपरेको थपाले बताए। थापाले भने,उनीहरुले योजनाबद्ध रुपमा नै शिशुलाई अस्पतालको बेडमा छाडेर हिँडेको जस्तो देखिन्छ।यद्यपि, अस्पतालको सीसी टीभी फुटेज लगायतका आधारमा उनीहरुको खोजी कार्य प्रहरीले गरिरहेको तर आइतबार साँझ सम्म फेला पार्न भने नसकेको थापाले बताए।"
"डलर देखाइ लुट्ने धन्दामा परिवारै संलग्न, मनि एक्सचेन्जका सञ्चालकसहित ३ जना पक्राउ","काठमाडौं : डलर देखाई ठगी गर्ने मनी एक्सचेन्जका सञ्चालक, श्रीमान र श्रीमती पक्राउ परेका छन्। काठमाडौं उपत्यका अपराध अनुसन्धान कार्यालयले आज पत्रकार सम्मेलन गरी डलर देखाई ठगी गर्ने गिरोह संलग्न फरेन एक्सचेन्ज सेन्टर प्रालिका सञ्चालक शंकर रेग्मीसहित तीनजनालाई पक्राउ गरेको जानकारी दिएको हो। प्रहरीका अनुसार रौतहट चन्द्रपुर नगरपालिका७ घर भई हाल काठमाडौं महानगर२६ गल्कुपाखा बस्ने ३७ वर्षीय रेग्मी, सिन्धुपाल्चोक बाह्रविसे नगरपालिका ५ घर भई हाल गोकर्णेश्वर नगरपालिका ४ बस्ने ६० वर्षीय रामबहादुर तामाङ र उनकी ५१ वर्षीया श्रीमती बिबि तामाङलाई पक्राउ गरेको हो। प्रहरीले दम्पत्तीको साथबाट ७१ हजार नेपाली रुपैयाँ र ६०७ अमेरिकी डलर बरामद गरेको छ। त्यसैगरी फरेन मनी एक्सचेन्ज सेन्टरका रेग्मीको साथबाट ३ लाख पैसठ्ठी सय र ५८३ अमेरिकी डलर बरामद गरेको जनाएको छ। उपत्यकाको विभिन्न स्थानहरुबाट विभिन्न व्यक्तिहरुलाई फोन सम्पर्क गरी सस्तो दरमा अमेरिकन डलर छ, हामी मिलाई दिन्छौं भनि प्रलोभन देखाई डलरको आकारमा काटिएको कागजको बिटो रुमालमा पोको पारेर दिई नेपाली नगद रूपैयाँ ठगी गर्ने कार्यमा मुख्य योजनाकार तामाङसहित ३ जनालाई शनिबार साँझ पक्राउ गरेको कार्यालयका प्रमुख सोमेन्द्रसिंह राठौरले जानकारी दिए । डलर साट्न उनले विभिन्न होटलका सञ्चालकलाई सस्तो दरमा उपलब्ध गराउने भनेर प्रलोभन देखाउने गरेको प्रहरी अनुसन्धानमा देखिएको छ।"
उब्जनी घटेपछि रित्तिँदै बस्ती,"सुर्खेत : पहिले पाखोबारीमा अन्नबाली राम्रै फल्थ्यो। सिजन अनुसार तरकारी खेती हुन्थ्यो। नजिकै घाँस पाइने भएकाले पशुपालनबाट स्थानीयले आम्दानी गर्थे। तर पछिल्लो एक दशकयता गाउँमा खेती गर्दा पनि उत्पादन घट्दै गइरहेको छ। सुक्खा र खडेरीका कारण पाखोबारीमा उब्जनी हुन छाडेपछि सुर्खेतको चौकुने र पञ्चपुरीका लेकाली बस्तीहरू रित्तिँदै गइरहेका हुन्। गाउँमा दुख गरेर खेती गर्दासमेत उब्जनी हुन छाडेपछि स्थानीयहरू बसाइ सर्ने क्रम बढेको छ। बढ्दो खानेपानीको संकट र सिँचाइको अभावले गर्दा उब्जनी हुन छाडेपछि स्थानीयले बस्ती नै छाडिरहेका छन्। जिल्लाको चौकुने गाउँपालिकाको वडा नं १ मा रहेका तोलीसैन र सोता गाउँमा पहिलेको जस्तो हिजोआज उत्पादन हुँदैन। आकाशबाट पानी पर्न कम भएको र गाउँमा सिँचाइको सुविधा नहुँदा बारीमा अन्नबाली फल्न छाडेको हो। उत्पादन भएको अन्नले वर्षभरी छाक टार्न हम्मेहम्मे हुन थालेपछि धेरै परिवार गाउँ नै छाडेर अन्यत्रै गएको तोलीसैनकी देवीकला रानामगरले बताइन्। पहिला त हाम्रो गाउँमा ३० घरपरिवार थिए देवीकलाले भनिन्,गाउँमा उब्जनी हुन छाडेपछि १४ परिवार पुर्खाले कमाउँदै आएको घरबारी नै छाडेर अन्यत्रै गइसके, अचेल गाउँमा रहेका कुवाहरू पनि सुक्दै गएका छन्। खडेरीमा यहाँ खानेपानी नै पाउन मुस्किल छ, खेतीमा सिँचाइ कसरी गर्नु ? गाउँमा रहेका पानीका कुवामा पनि पानीको स्रोत घट्दै गएको र सिँचाइको अभावमा अन्नबाली तथा तरकारीको उत्पादन हुन छाडेको उनको भनाइ छ। उब्जनी नहुँदा स्थानीयहरू पछिल्लो समय बस्ती नै छाडेर चौकुनेकै लगाम, पोखरे र छिमेकी जिल्ला कैलालीको लम्कीतर्फ बसाइ सरेर गएका छन्। अधिकांश परिवार बस्ती छाडेर गए पनि गाउँमा रहेका परिवारले उत्पादन घट्दै जाँदा जीविकोपार्जनमा समस्या भोगिरहेका छन्। तोलीसैनमा रहेको २ लाख १५ हजार ५४२ वर्गमिटर जमिन मध्ये हाल अधिकांश जग्गा बाँझो छ। हाल यहाँ करिब ५५ हजार १७३ वर्गमिटर जमिनमा मात्रै खेती हुँदै आएको स्थानीय बताउँछन्। यस्तै तोलीसैनदेखि पश्चिम क्षेत्रमा पर्ने सोता गाउँमा केही वर्ष अघिसम्म ३५ परिवारको बसोबास थियो। तर गाउँमा उब्जनी हुन छाडेपछि अहिले यहाँ केवल ३ परिवार मात्र बसोबास गरिरहेका छन्। बाँकी परिवार आफ्नो घरजग्गा छाडेर अन्यत्रै गएका छन्। यो गाउँमा रहेको २ लाख ८८ हजार २८६ वर्गमिटर खेतीयोग्य जमिन मध्ये हाल करिब ४० हजार वर्गमिटर क्षेत्रफल जमिनमा मात्र खेती गर्ने गरिएको छ। स्थानीय यामबहादुर रानाले गाउँमा उब्जनी हुन छाडेपछि अधिकांश परिवारले बस्ती नै छाडेर गएको बताए। उनले भने,पहिले गाउँमा लगाएको बाली राम्रै फल्थ्यो, त्यसैले वर्षभरी खान पुग्थ्यो। तर पछिल्ला वर्षमा आकाशबाट पानी कम पर्न थाल्यो, पाखोबारीमा सिँचाइ सुविधा नहुँदा उत्पादन घट्दै गएपछि वर्षभरी खान पुग्दैन। खानेपानीको अभावका कारण स्थानीयहरू बस्तीबाट टाढा रहेका खोलाबाट पानीको जोहो गर्न बाध्य छन्। खानेपानीको संकट र सिँचाइको अभावमा बारीमासमेत उब्जनी हुन छाडेपछि धेरै परिवारले गाउँ छाड्दा बस्ती नै रित्तिन थालेको उनले सुनाए। यस्तै अवस्था रहे बाँकी रहेका परिवारले पनि गाउँ छाड्ने अवस्था आउने उनको भनाइ छ। चौकुनेमा मात्र होइन, जिल्लाको पञ्चपुरी नगरपालिकाकामा रहेका लेकाली बस्तीमा पनि यस्तै समस्या छ। पञ्चपुरी नगरपालिकाको वडा नं १ मा रहेका हाँसेगाउँ, फार्सेकाँडा र भक्तडीका बस्तीहरू पनि पछिल्लो समय पातलिँदै गएका छन्। उमेरले ६ दशक पार गरेकी स्थानीय लक्ष्मी शाही भन्छिन्,अचेल हामीलाई खानेपानीको जोहो गर्नै धौधौ भयो, पहिलाको जस्तो वर्षात् पनि हुँदैन। वर्षात् नहुँदा गाउँमा रहेका पानीका मुहान सुक्दै गए, खडेरीले पाखोबारीमा पहिलाको जस्तो उब्जनी हुँदैन। डाडाँको बस्तीमा पानीका स्थायी स्रोत छैनन्। भएका मुहान पनि विस्तारै सुक्न थालेपछि स्थानीय बासिन्दा बर्सेनि बसाइ सरेर जानेक्रम बढ्दो छ। पूर्ववडाध्यक्ष धनबहादुर थापाका अनुसार खानेपानीको अभाव र खडेरीले उत्पादन घट्दै गएपछि यो वडाबाट हालसम्म करिब डेढसय घरधुरी बसाइ सरेर गइसकेका छन्। खानेपानी र सिँचाइको सुविधा उपलब्ध नभए बस्तीहरू विस्तारै रित्तिँदै जाने उनको भनाइ छ। सन् २०१९ मा कर्णाली र सूदुरपश्चिम प्रदेशका बोगतानलगामकर्णाली र रानागाउँमा रहेका जलाधार क्षेत्रहरूको अध्ययनले जलवायु परिवर्तनका कारण पानीका मुहान र सिमसार क्षेत्रहरू सुक्नेक्रम बढेको देखाएको छ। जलवायु विज्ञ सुदीप ठकुरीका अनुसार उक्त अध्ययनले सो क्षेत्रमा पानीका स्रोत सुक्दै गएको, मुहानमा पानीको सतह घटिरहेको र मानवीय क्रियाकलापले गर्दा जलाधार क्षेत्रमा अतिक्रमण बढेको देखाएको छ। उनी भन्छन्,जलवायु परिवर्तनका कारण आकाशबाट कम वर्षात् हुने गरेको छ, खडेरीको समस्या पनि बढ्न थाल्यो। सिँचाइ नहुँदा किसानको बारीमा विस्तारै उब्जनी घट्दो छ, यसले विस्तारै जीविकोपार्जनमा नै समस्या उत्पन्न गराइरहेको छ। उब्जनी नहुँदा जिल्लाका ग्रामीण बस्तीहरू विस्तारै रित्तिन थाले पनि सरकारी तवरबाट भने यसतर्फ कुनै चासो दिएको देखिंदैन। सिँचाइ सुविधाको व्यवस्थापन नभए ग्रामीण क्षेत्रमा खाद्यान्नको संकट बढ्ने र यसले बसाइसराइको दरलाई थप बढाउने विज्ञहरू बताउँछन्। यसलाई रोक्न ग्रामीण क्षेत्रमा खानेपानीको सुविधा उपलब्ध गराउनुपर्ने र खडेरीमा पनि फल्न सक्ने अन्नबालीको खेतीतर्फ स्थानीयलाई आकर्षित गर्नुपर्ने उनीहरूको सुझाव छ।"
नेशनल मेडिकल कलेजको सम्पत्तिमा दाजुभाइबीच विवाद,"वीरगन्ज : वीरगन्जमा रहेको नेशनल मेडिकल कलेजको सम्पति भागबण्डाको विषयलाई लिएर दुई दाजुभाइ बीचको विवाद बढेको छ। मेडिकल कलेजका अध्यक्ष जैनुद्दिन अन्सारी र उनका साहिँला भाइ बसरुद्दिन अन्सारीबीच मेडिकल कलेजको जायजेथाको भागबण्डाको विषयलाई लिएर केही महिनादेखि विवाद चलिरहेको छ। अध्यक्ष जैनुद्दिनले मेडिकल कलेजको प्रबन्ध निर्देशक(एमडी)बाट बसरुद्दिनलाई पदच्युत गरेर आफ्नै छोरा शाहनवाज अन्सारीलाई एमडीमा नियुक्त गरेपछि दुई दाजुभाइ बीचको विवाद बढेको हो। गत शुक्रबार अध्यक्ष जैनुद्दिनले आफना छोरा शाहनवाजलाई एमडीमा नियुक्त गरिएको निर्णय सञ्चारमाध्यम र सामाजिक सञ्जालबाट सार्वजनिक गरेपछि विवाद झन् बढेको हो। शाहनवाजलाई एमडीमा नियुक्त गरिएको निर्णय विभिन्न माध्यमबाट सार्वजनिक भएपछि बसरुद्दिनले भने मेडिकल कलेजको एमडी आफू नै यथावत् रहेको र अध्यक्ष पनि बनेको भन्दै सामाजिक सञ्जालमार्फत प्रचारबाजी गरेका छन्। त्यसपछि आइतबार अध्यक्ष जैनुद्दिनका छोरा तथा मेडिकल कलेजका नवनियुक्त एमडी शाहनवाजले पत्रकार सम्मेलन गरेर मेकिडल कलेजका बारेमा बसरुद्दिनले फिजाएको हल्ला भ्रामक रहेको दाबी गरे। पत्रकार सम्मेलनमा शाहनवाजले मेडिकल कलेजको सञ्चालक समितिले यही फागुन ४ गतेदेखि लागु हुने गरी आफूलाई एमडीमा नियुक्त गरेको दाबी गरे। फागुन ४ गते सम्पन्न मेडिकल कलेजको वार्षिक साधरण सभाले संस्थापक अध्यक्ष जैनुद्दिन अन्सारीकै अध्यक्षतामा तीन सदस्यीय सञ्चालक समिति गठन गरेको उनले बताए। वार्षिक साधारण सभाले सञ्चालक अध्यक्षमा जैनुद्दिन अन्सारी, प्रबन्ध सञ्चालकमा आफूलाई र सञ्चालकमा नुशरत जहान अन्सारीलाई नियुक्त गरेको शहनवाजले जानकारी दिए। नुशरत , अध्यक्ष जैनुद्दिनकै छोरी हुन्। पत्रकार सम्मेलनमा शाहनवाजले यसअघिका एमडी बसरुद्दिनको कार्यशैली र गतिविधिमा कैफियत देखिएपछि सञ्चालक समितिले उनलाई एमडी पदबाट हटाएको प्रष्टीकरण पनि दिए। उनले भने,कानूनी रुपमा एक जना मात्र सञ्चालक समितिमा रहने व्यवस्था भए पनि कामको बोझले अध्यक्षले बसरुद्दिन अन्सारीलाई प्रबन्ध निर्देशकको जिम्मेवारी दिनु भएको थियो। तर केही समयदेखि उनको कार्य सञ्चालनमा कैफियत देखियो। अध्यक्षले उनलाई पटक पटक सचेत पनि गराएका थिए। तर त्यसका बाबजुद पनि सुधार नआएपछि अध्यक्षले अन्सारीको अधिकार कटौती गर्दै जानु भएको हो। अहिले मेडिकल कलेज प्रालिमा बसरुद्धिनको १० प्रतिशतमात्र शेयर लगानी छ। त्योबाहेक यस मेडिकल कलेजसँग उनको कुनै साइनो छैन मेकिडल कलेजको एमडीबाट हटाएप्छि बसरुद्दिनले अध्यक्ष जैनुद्दिनलाई ज्यान मार्ने धम्कीसमेत दिएको शाहनवाजले आरोप लगाए। धम्की आएपछि अध्यक्ष जैनुद्दिनले जिउज्यानको सुरक्षाको माग गर्दै जिल्ला प्रशासन कार्यालय पर्सामा निवेदन दर्तासमेत गराइसकेको पत्रकार सम्मेलनमा शाहनवाजले बताए। उनले भने,बसरुद्दिनले ज्यान मार्ने सम्मको धम्की दिदैं आएकोभएपनि स्थानीय प्रशासनले केही सुनुवाइ अहिलेसम्म गरेको छैन। २०५६ साल भदौ ३२ गतेदेखि विधिवत् रुपमा सञ्चालनमा आएको नेशनल मेडिकल कलेज तथा शिक्षण अस्पतालको अध्यक्ष सुरुदेखि नै जैनुद्दिन अन्सारी छन्। शाहनवाजका अनुसार, सुरुमा मेकिडल कलेजमा जैनुद्दिनको ९० प्रतिशत र उनका साहिँलो भाइ बसरुद्दिनको १० प्रतिशत शेयर थियो। तर गत साउन २६ गते सम्पन्न साधारणसभाले अध्यक्ष जैनुद्दिनकै छोराछोरीहरूलाई राखेर शेयरधनीहरू थपेको थियो। जसअनुसार अब अध्यक्ष जैनुद्दिनको ४५ प्रतिशत,उनका छोरा शहनवाजको १५ प्रतिशत, छोरीहरू नुशरत जहानको १० प्रतिशत,निकहत यासमिनको १० प्रतिशत,ईशंत जहानको १० प्रतिशत र साहिँलो भाइ बसरुद्दिनको १० प्रतिशत शेयर रहेको पत्रकार सम्मेलनमा वितरण गरिएको प्रेस विज्ञप्तिमा उल्लेख छ। तर अध्यक्ष जैनुद्दिनका भाइ बसरुद्दिनले भने मेडिकल कलेजको एमडी अहिले पनि आफू नै भएको दाबी गरे। उक्त पदबाट आफूलाई कसैले पनि नहटाएको दाबीपनि उनको छ। मेडिकल कलेजको दर्ता, स्थापना , अदालतमा मुद्दा लड्ने लगायतका सबै काम आफूले नै गरेर २५ वर्षदेखि मेडिकल कलेज चलाउँदै आएको उनले बताए। उनले भने,कलेज स्थापनका बेला दाजु जैनुद्दिन आफैले आधा आधा साझेदारी रहने भनेर मौखिक सहमति गर्नु भएको थियो। बुबा सरहको दाजुले भनेको कुरामा मैले भरोसा गरे। तर अहिले आएर उहाँका छोरा छोरी पढे लेखेर आएपछि मलाई नै पाखा लगाउने काम उहाँले गरिरहनु भएको छ। यो सरासर बेइमानी हो। धोखा हो। वीरगन्जको नेशनल मेडिकल कलेजमात्र नभइ काठमाडौं मेडिकल कलेज र नेपाल मेडिकल कलेज गरी तीनवटा संस्थामा दाजुभाइको हिस्सेदारी रहेको भन्दै बसरुद्दिनले भने,यी तीनवटै जायजेथाको अहिलेको चलनचल्तीको भाउ मूल्यांकन गरेर दुई दाजुभाइले बराबर बाँडौ भन्ने मेरो माग हो। तर दाजुमा बेइमानी देखिएको छ। उनले दुई दाजुभाइ बीचको विवादलाई आफूले थप चर्काउन नचाहेको पनि बताए। उनले भने,गाउँ समाजमा बसेर दुई दाजुभाइको मनमुटाव सल्टाउँ भनेर मैले दाजुलाई भन्दै आएको छु। ज्यान मार्ने धम्की दिएको बारेमा प्रश्न गर्दा बसरुद्दिनले त्यसमा कुनै सत्यता नभएको जिकिर गरे। उनले भने,उल्टै मलाई दाजुका आफन्तहरूले मार्ने धम्की दिइरहेका छन्।"
सञ्चयकर्ता घुम्ती सेवाबाट तीन सय ७७ सञ्चयकर्ताले सेवा लिए,"खाँदबारी : सङ्खुवासभामा सदरमुकाम खाँदबारीमा कर्मचारी संचय कोष सञ्चालन गरेको सञ्चयकर्ताका लक्षित घुम्ती सेवामा तीन सय ७७ सञ्चयकर्ताले सेवा लिएका छन्। कर्मचारी सञ्चय कोष, सेवा केन्द्र धनकुटाले शुक्रबारदेखि आइतबारसम्म घुम्ती सेवा सञ्चालन गरेको धनकुटा सेवा केन्द्रका प्रमुख दीपेन्द्र सापकोटाले जानकारी दिए। सञ्चय कोषले नेपालमा नै पहिलो पटक घुम्ती सेवामा मार्फत सेवा प्रदान गरेको हो। हिमाली जिल्ला संखुवासभाका सञ्चयकताहरूले धनकुटा तथा विराटनगर पुगेर सेवा लिँदा सास्ती खेप्नु परेकाले जिल्लामा नै पुगेर सेवा प्रवाह गरेको प्रमुख सापकोटाले बताए। जिल्लामा नै सेवा प्रवाह हुँदा सञ्चयकर्ताको समय र आर्थिक भार समेत कम भएको उनको भनाइ छ। घुम्ती सेवामा तीन सय ७७ सञ्चयकर्ताले डिजिटल परिचय पत्र दिएका छन्। यस अघि सञ्चय कोषले हस्तलिखत परिचय पत्र वितरण गर्दै आएको थियो। गोपनीयता, दुरूपयोग रोक्न र सेवा प्राभावकारी बनाउन डिजिटल परिचय पत्र वितरण गरिएको प्रमुख सापकोटाको भनाइ छ। घुम्ती सेवामा सुत्केरी तथा शिशु स्याहार सुविधा अन्र्तगत १३ जनाले सेवा लिएका छन्। सुत्केरी तथा शिशु स्याहार सुविधामा सञ्चयकर्ताले सात हजार पाँच सय रुपैयाँ प्राप्त गरेको सेवा केन्द्रका सूचना अधिकारी देवानन्द बैजनाथले जानकारी दिए। त्यसैगरी अशक्त विशेष सापटी अन्तगत एक जनाले १० लाख रुपौयाँ सापटी समेत लिएका छन्। तीन सय ७२ जनाको केवाइसी अद्यावधिक, आठ जनाको खाता एकीकरण र अवकाश भएका एक जना सञ्चयकर्ताको छुट भुक्तानी समेत लिएका छन्। घुम्ती सेवाको अवसरमा सय भन्दा बढी सञ्चयकर्ता सँग सेवा प्रवाहका बारेमा अन्तरक्रिया समेत गरिएको थियो। सदरमुकाम खाँदबारीमा पनि घर सापटी कर्जा लागु गर्न सञ्चयकर्ताहरूले सञ्चय कोष सँग माग गरेका छन्। कर्मचारी सञ्चय कोषले आफ्नो कार्यालय रहेको जिल्ला केन्द्रित गरेर मात्र घर सापटी कर्जा दिने गरेको छ। हिमाली जिल्लाहरूमा घर सापटी कर्जा लागु गरि सहरीकरणमा टेवा पुग्ने सञ्चयकर्ताहरू बताउँछन्।"
उदयपुरमा २९ हजार बढी बालबालिकालाई खोप लगाइँदै,"उदयपुर : उदयपुरमा आइतबारदेखि पहिलोचरणको दादुरारुबेला खोप अभियान सुरु भएको छ। त्रियुगा नगरपालिका१० स्थित बालमन्दिर माध्यमिक विद्यालयमा एक कार्यक्रमको आयोजना गरी खोप अभियान सुरु गरिएको हो। जिल्लाका त्रियुगा नगरपालिका, चौदण्डीगढी नगरपालिका, बेलका नगरपालिका, रौतामाई, लिम्चुङ्गबुङ्ग गाउँपालिकामा पहिलो चरणमा फागुन १३ देखि १७ गतेसम्म खोप अभियान सञ्चालन हुने खोप सुपरभाइजर निरीक्षक तथा फोकलपर्सन चिरन्जिवी निरौलाले बताए। त्यसैगरी कटारी नगरपालिका, उदयपुरगढी गाउँपालिका र ताप्ली गाउँपालिकामा अहिले नियमित खोप चल्ने भएकाले चैत्र २२ देखि २७ सम्म दोस्रो चरणमा खोप अभियान सञ्चालन गरिने उनले बताए। खोप जिल्लाका ४ सय ६४ खोप केन्द्रबाट २९ हजार १३४ जना ९ महिनादेखि ५ वर्षमुनिका बालबालिकालाई लगाइने लक्ष्य रहेको छ। लक्षित उमेरका बालबालिकाहरूलाई दादुरारुबेला खोप लगाएर रोगविरुद्ध प्रतिरोधात्मक क्षमता अभिवृद्धि गर्ने उद्देश्यले खोप अभियान सञ्चालन गरिएको जिल्ला खोप समन्वय समितिका सदस्य एंव प्रमुख जिल्ला अधिकारी हरीप्रसाद घिमिरेले बताए।"
तत्कालीन नापी अधिकृत धानुकसहित ३५९ जना विरुद्ध करिब ८० करोडको भ्रष्टाचार मुद्दा दायर,"काठमाडौं : अख्तियार दुरूपयोग अनुसन्धान आयोगले नियमित विपरीत सरकारी जग्गा व्यक्ति विशेषको रुपमा दर्ता गरी भ्रष्टाचार गरेको आरोपमा नापी कार्यालय झापाका तत्कालीन नापी अधिकृत रामदेव मण्डल धानुकसमेत ३५९ जना विरुद्ध छुट्टाछुट्टै भ्रष्टाचार मुद्दा दायर गरेको छ। अख्तियारका प्रवक्ता नरहरि घिमिरेले झापाको साविक दमक ६ ग को सर्पट नापीको समयमा दमक नगरपालिका वडा नम्बर १३ र १४ कायम रहेको बालुवाटारको (रतुवा र दिपिन खोलाको दोभानबाट उत्तर तर्फ) ४७ विगाहा जग्गा व्यक्ति विशेषको नाममा दर्ता गरेको पुष्टि हुन आएकाले नगरपालिकाका तत्कालीन नापी अधिकृत धानुकसहित १८७ जनाविरुद्ध आज विशेष अदालत काठमाडौंमा भ्रष्टाचार मुद्दा दर्ता भएको जानकारी दिए। व्यक्तिको नाममा गरेको १८ विगाहा १७ करोड १३ धुर जग्गाको न्यूनतम मूल्यांकन ४१ करोड ६२ लाख १९ हजार ८७५ रुपैयाँ बराबर रहेकाले सोही रकम बराबरको बिगो कायम गरी नापी कार्यालय झापाका ९ जना कर्मचारी,सरकारी सार्वजनिक जग्गा गैरकानुनी तरिकाले स्वबासी जग्गादर्ता प्रक्रियाबाट आफ्नो नाममा दर्ता कायम गरेका सुरु जग्गा दर्तावला ६५ जना र विगो असुल उपर तथा जग्गा जफत प्रयोगजनका लागि मात्र प्रतिवादी बनाइएका ११३ जनागरी १८७ जनाविरुद्ध भ्रष्टाचार मुद्दा दायर गरेको अख्तियारले जनाएको छ। यस्तै सोही स्थानको २९ विगाह १७ कट्टा ४ धुर जग्गा व्यक्ति विशेषको नाममा कायम भएको अख्तियारले जनाएको छ। सो मुद्दामा नापी कार्यालयका झापाका तत्कालिन नापी अधिकृतसहित १७२ जनाविरुद्ध मुद्दा दायर भएको हो। व्यक्तिको नाममा कायम भएको २९ विगाहा १७ कट्टा र ४ धुर जग्गाको न्यूनतम मूल्यांकन ३४ करोड ६६ लाख ५४ हजार ८४९ रुपैयाँ रहेको अख्तियारको आरोपपत्रमा उल्लेख छ। प्रतिवादीहरूले स्वबासी दर्ता प्रक्रियाबाट दर्ता गराइ उक्त जग्गाहरू तहतह हुँदै राजीनामा वा अन्य प्रक्रियाबाट आफ्नो नाममा ल्याएको देखिँदा प्रतिवादीहरूलाई भ्रष्टाचार निवारण ऐन २०५९ को दफा ४७ समेतको कानुनी प्रावधान अनुसार सरकारी सार्वजनिक जग्गा नेपाल सरकारको नाममा फिर्ता ल्याउने अख्तियारले मागदावी गरेको आरोपपत्रमा उल्लेख छ।"
"एम्बुलेन्समा गाँजा तस्करी, दुईवटा एम्बुलेन्ससहित ३२५ किलो गाँजा बरामद","विराटनगर : बिरामी ओसारपसारमा प्रयोग गरिँदै आएको अतिआवश्यकीय सवारीसाधन एम्बुलेन्समार्फत कोशी प्रदेशमा लागूऔषध गाँजाको तस्करी गर्ने क्रम बढेको छ। सुनसरी र धनकुटाबाट गाँजा ओसारपसारमा प्रयोग गरिएको दुईवटा एम्बुलेन्ससहित आइतबार नेपाल तथा सशस्त्र प्रहरीले ठूलो परिणाममा गाँजा बरामद गरेको छ। दुवै स्थानमा गरेर ३ सय २५ किलोग्राम गाँजा बरामद भएको छ। सुनसरीबाट सशस्त्र र धनकुटाबाट नेपाल प्रहरीले गाँजासहित एम्बुलेन्सलाई नियन्त्रणमा लिएको हो। धनकुटाबाट एम्बुलेन्स चालक पनि पक्राउ परेका छन्। बिरामीलाई उपचारका लागि जतिसक्दो चाँडो स्वास्थ्य संस्थामा पुयाउन मद्दत गर्ने सवारीसाधन एम्बुलेन्स सुरक्षा निकायको चेकजाँच एवं निगरानीमा कम पर्ने गरेको छ। सामान्य अवस्थामा सुरक्षा चेकजाँचमा नपर्ने भएकाले त्यसको फाइदा उठाउँदै गाँजाको अवैध धन्दामा संलग्नले ओसारपसारमा एम्बुलेन्सको प्रयोग गरिरहेको निष्कर्ष प्रहरीको छ। सुनसरीको बराहक्षेत्र नगरपालिका१ स्थित चतराधरान सडकखण्डअन्तर्गत बगुवादेखि सूर्यकुण्ड जाने भित्री सडकबाट सशस्त्र प्रहरीले २ सय ७३ किलोग्राम गाँजा बरामद गरेको छ। सशस्त्र प्रहरी बल कोशी प्रदेशका प्रमुख डीआईजी अन्जनीकुमार पोखरेलले ९ वटा बोरामा प्याक गरी एम्बुलेन्समा लोड गरेर राखेको अवस्थामा गाँजा बरामद भएको बताए। उनका अनुसार सशस्त्र प्रहरी बल सुरक्षा बेस क्याम्प चतराबाट खटिएको टोलीले बिहानका राति २ः३० बजेतिर गाँजा बरामद गरेको हो। विशेष सूचनाका आधारमा को १ च २९३७ नम्बरको एम्बुलेन्सलाई नियन्त्रणमा लिएर खानतलासी गर्दा गाँजा फेला परेको जानकारी पोखरेलले दिए। उनका अनुसार एम्बुलेन्सलाई नियन्त्रणमा लिनसाथ चालक र गाँजा ओसारपसारमा संलग्न रहेका व्यक्तिहरु भने फरार भएका छन्। गाँजा भारततर्फ लैजाने तयारी गरिएको हुनसक्ने सशस्त्रले जनाएको छ। बरामद गाँजासहित एम्बुलेन्सलाई आवश्यक कारबाहीका लागि नेपाल प्रहरीको जिम्मा लगाइएको डीआईजी पोखरेलले बताए। उनका अनुसार पछिल्लो समय एम्बुलेन्ससहित विभिन्न सवारीसाधनको प्रयोग गरेर गाँजा ओसारपसार गर्ने क्रम बढेको छ। त्यस्तै, एम्बुलेन्समा लोड गरेर सुनसरीको धरानतर्फ ल्याउँदै गरेको ५२ किलोग्राम गाँजा धनकुटाको साँगुरीगढी गाउँपालिका६ भेडेटारबाट नेपाल प्रहरीले बरामद गरेको छ। धनकुटाबाट धरानतर्फ आउँदै गरेको मे १ च २०३२ नम्बरको एम्बुलेन्सलाई नियन्त्रणमा लिएर खानतलासी गर्दा गाँजा बरामद भएको कोशी प्रदेश प्रहरी प्रमुख डीआईजी चन्द्रकुवेर खापुङले जानकारी दिए। उनका अनुसार एम्बुलेन्सभित्र गाँजा बरामद भएपछि चालक विराटनगर महानगरपालिका८ का ४८ वर्षीय जयदेव चेललाई पक्राउ गरिएको छ। गाँजा ओसारपसार भइरहेको विशेष सूचनाका आधारमा इलाका प्रहरी कार्यालय भेडेटारबाट खटिएको टोलीले एम्बुलेन्सलाई नियन्त्रणमा लिएर खानतलासी गरेको थियो। पक्राउ परेका चालक चेललाई हिरासतमा राखेर थप अनुसन्धान अघि बढाइएको डीआईजी खापुङले बताए। उनका अनुसार चेलविरुद्ध लागूऔषध ऐनअन्तर्गतको मुद्दा चलाइने छ।"
स्वास्थ्यकर्मीको निधनमा नगरपालिकामा सार्वजनिक बिदा,"गोरखा : माताहतका एकजना स्वास्थ्यकर्मीको निधन भएको भन्दै गोरखा नगरपालिकाले सोमबार सार्वजनिक बिदा गरेको छ। वडा नम्बर १४ मा कार्यरत अहेब किशोरबाबु सेढाईंको निधन भएपछि नगरपालिकाले सोमबार नगरपालिका मातहतका सबै कार्यालयहरूमा सार्वजनिक बिदा दिएको हो। नगरपालिकाको आइतबारको निर्णयअनुसार सोमबार नगरपालिका कार्यालय, वडा कार्यालयहरू, शिक्षण संस्था तथा स्वास्थ्य संस्थामा सार्वजनिक बिदा दिइएको प्रकाशित सार्वजनिक सूचनामा जनाइएको छ। नगरपालिकाका कर्मचारी, जनप्रतिनिधिको मृत्यु हुँदा शोक त मनाउनु पर्यो नि, नगरप्रमुख कृष्ण रानाले भने, त्यसैले सार्वजनिक बिदा गर्ने निर्णय गरिएको हो।"
माओवादी केन्द्रको स्थायी समितिको बैठक दिउँसो ३ बजेलाई सर्यो,"काठमाडौं : आइतबार बिहान ११ बजे बस्ने भनिएको माओवादी केन्द्रको स्थायी समितिको बैठक दिउँसो ३ बजेलाई सरेको छ। उक्त बैठक दिउँसो ३ बजे पार्टी केन्द्रीय कार्यालय पेरिसडाँडामा बैठक बस्ने जनाइएको छ। यसअघि पनि शुक्रबार नै बस्ने भनिएको बैठक स्थगित भएको थियो। त्यस्तै बिहीबार बसेको बैठकमा १० प्रदेशका इन्चार्जहरूले अभियानको समीक्षात्मक रिपोर्ट प्रस्तुत गरेका थिए । आजको बैठकमा कार्यविभाजन,रूपान्तरण अभियानको मूल्याङ्कन, आगामी अभियानको तयारी लगायतका विषयमा छलफल गर्ने एजेन्डा रहेको छ ।"
अवैध रूपमा अन्तर्राष्ट्रिय आगमन कल बाईपास सञ्चालन गर्ने दुई जना पक्राउ,"काठमाडौं : अवैध रूपमा अन्तर्राष्ट्रिय आगमन कल बाईपास (भिओआइपी) संचालन गरेको अभियोगमा २ जनालाई प्रहरीले पक्राउ गरेको छ। पर्सा सखुवाप्रसौनी गाउँपालिका५ घर भई कास्की पोखरा महानगरपालिका११ का ३७ वर्षीय विशाल साह कलवार र रूपन्देही लुम्बिनी साँस्कृतिक नगरपालिका४ घर भई पोखरा महानगरपालिका११ फुलवारीका २७ वर्षीय ईमरान अहमद खान पक्राउ परेका छन्। केन्द्रीय अनुसन्धान ब्यूरो लाजिम्पाट र जिल्ला प्रहरी कार्यालय कास्कीबाट खटिएको संयुक्त टोलीले कास्की पोखरा महानगरपालिका११ सिद्धेश्वरमार्गस्थित कोठामा कल बाईपास गरिरहेको अवस्थामा फेला पारी दुवै जनालाई पक्राउ गरेको हो। उनीहरूबाट भिओआइपी गेटवे ६४ पोर्टको २ थान, वाइफाई राउटर १ थान, युपिएस १ थान, एनसेलको सिम ५ सय ९७ थान, पेनड्राईभ १ थान, मोबाइल २ थान लगायतका उपकरण बरामद भएको छ। उनीहरूमाथि दूरसंचार ऐन, २०५३ अन्तर्गतको कसूरमा प्रहरीबाट आवश्यक अनुसन्धान भइरहेको प्रहरीको भनाई छ।"
सुनथराली बिमानस्थलमा परिक्षण उडान सफल,कालीकोट : कालिकोटको सुनथराली विमानस्थलको उडान सफल भएको छ। आइतबार नेपालगञ्जबाट प्राविधिक टोलीसहित ९ जना यात्रु बोकेको तारा एयरको जहाजले विमानस्थलको परीक्षण उडान सफलतापूर्वक सम्पन्न गरेको नरहरीनाथ गाउँपालिकाका प्रवक्ता प्रदिप बोहोराले जानकारी दिए। क्याप्टेन पिएस नगरकोटीले रन वे ३२ बाट अवतरण गराएका थिए भने रन वे १४ बाट उडान भरेका थिए । विमानस्थलको फागुन १४ गते प्रधानमन्त्री पुष्पकमल दाहाल 'प्रचण्ड'ले ओैपचारिक रुपमा उद्घाटन गर्ने तयारी भइरहेको छ। झन्डै ३८ वर्ष देखि निर्माण सुरु भएको सुनथराली विमानस्थल निर्माण कार्य २०७९ साल माघ ११ गते सम्पन्न भएको थियो । २०४२ सालदेखि तत्कालीन जिल्ला विकास समितिद्वारा एक लाख रुपैयाँ छुट्याएर निर्माण कार्य सुरु भएको बिमानस्थलको नियमितरुपमा आर्थिक वर्ष २०४८०४९ बाट निर्माण कार्य सुरू भएको थियो । हवाई विभागबाट आर्थिक वर्ष २०७३०७४ को पहिलो चरणको अर्ध रन वे सम्पन्न भइ २०७३ साल माघ २९ गते तारा एयर टुइनटर विमानबाट 'टेस्ट फ्लाइट' गरिएको थियो । सुनथराली बिमानस्थलमा जहाज आउने थाहा पाएपछि हजारौंको संख्यामा स्थानीयहरू विमानस्थल आएका छन्।
"राजविराज नगरपालिकामा बेथिति : अदालत खोल भन्छ, जनप्रतिनिधि अटेर गर्छन्","राजविराज : कहीँ नभएको जात्रा हाँडीगाउँमा भनेझै हाँडीगाउँमा समेत नभएको जात्रा अहिले राजविराजमा भइरहेको छ। राजविराज नगरपालिकाले आफू अनुकूल काम नगरेको रिसमा प्रमुख प्रशासकीय अधिकृतलाई सरुवाको पत्र थमायो। यसपछि यहाँ रमिता चलिरहेको छ। अनुभवी र योग्य भन्दै काठमाडौं धाएर ६ महिनाअघि ल्याएका प्रमुख प्रशासकीय अधिकृत विष्णुप्रसाद गुरुङलाई कार्यबाहक नगर प्रमुख इसरत परविनले संघीय मामिला तथा सामान्य प्रशासन मन्त्रालय फिर्ता पठाउने पत्र थमाएकी छन्। परविनद्वारा हस्ताक्षरित पत्रमा कार्यपालिकाको माघ १९ गतेको बैठकले प्रमुख प्रशासकीय अधिकृतलाई फिर्ता पठाउने निर्णय भएको भन्दै फागुन १ देखि लागू हुने गरी मन्त्रालयमा फिर्ता पठाइएको बेहोरा उल्लेख छ। फागुन १ गतेदेखि नै वडा अध्यक्षहरूले प्रमुख प्रशासकीय अधिकृतको कार्यकक्ष र उनको निवासमा ताला लगाए। चर्को आलोचना र दबाबपछि निवासको ताला खोलिए पनि कार्यकक्षको तालाबन्दी भएको ११ दिन भइसकेको छ। नियमविपरीत सरुवा गरिएको निर्णयविरुद्ध गुरुङले फागुन १ गते उच्च अदालत जनकपुरमा रिट निवेदन दिएका थिए। उच्च अदालत जनकपुरका न्यायाधीश कोसलचन्द्र सुवेदीको एकल इजलासले मुद्दाको अन्तिम टुंगो नलागेसम्म नगरपालिकाले गरेको निर्णय कार्यान्वयन नगर्न र प्रमुख प्रशासकीय अधिकृत गुरुङलाई कामकाजमा अवरोध नगर्न विपक्षीको नाममा फागुन २ गते नै अल्पकालीन अन्तरिम आदेश जारी गरेको थियो। अल्पकालीन आदेशलाई निरन्तरता दिँदै न्यायाधीश अर्जुन अधिकारी र कृष्णप्रसाद सुवेदीको संयुक्त इजलासले पनि कार्यबाहक प्रमुख परविनसहित विपक्षीहरूको नाममा अर्को आदेश जारी गर्यो। प्रमुख प्रशासकीय अधिकृत गुरुङलाई नियमित कामकाज गर्न, गराउन कुनै बाधा व्यवधान वा अवरोध नगर्नू, नगराउनू भन्दै अदालतबाट फागुन १० गते अन्तरिम आदेश नै जारी भयो। यसका बाबजुद पनि प्रमुख प्रशासकीय अधिकृतको कार्यकक्षमा लगाएको ताला जनप्रतिनिधिले नखोल्दा कार्यालयको कामकाज प्रभावित भएको छ। अदालतको मनसायबमोजिम कार्यपालिका र कार्यालय प्रमुखबीच सहकार्य नहुँदा र कार्यकक्ष नखुल्दा कर्मचारीहरूको तलब, सामाजिक सुरक्षा भत्ता, विकास निर्माण, नक्सा पास, वडा स्तरीय योजना, संघीय सरकारका योजना, अनुदान, लघुउद्यम विकास कार्यक्रम, सुरक्षित आप्रवासन कार्यक्रम, शिक्षा, स्वास्थ्यलगायतका कामहरू प्रभावित भएको कर्मचारीहरू बताउँछन्। नगरपालिकामा कार्यरत चार जना करारका कर्मचारीलाई हटाउने भनेर १८ जना कार्यपालिका सदस्यहरूले प्रमुख प्रशासकीय अधिकृत गुरुङलाई पत्र बुझाएका थिए। त्यसमध्येका केही कर्मचारीको सेवा अवधि थप्न कार्यवाहक नगरप्रमुख परविनले दबाब दिएपछि विवाद बढेको गुरुङ बताउँछन्। प्रक्रिया पूरा नगरी चार जना कर्मचारीलाई हटाउने वा बहुमत सदस्यको हस्ताक्षर विपरीत कार्यवाहक नगर प्रमुखको दबाबमा उनीहरूको अवधि थप्ने भन्ने विषयमा चेपुवामा परेको छु, गुरुङले भने। कर्मचारीहरूलाई हटाउने वा निरन्तरता दिने भन्ने पत्र गुरुङले तयार नगरेपछि दुवै पक्ष रुष्ट भएको र उनलाई नै फिर्ता पठाउने निर्णय गरिएको कर्मचारीहरू बताउँछन्। राजविराज नगरपालिकाकी कार्यवाहक नगरप्रमुख परविनले भने निर्धारित काम नै नगर्ने प्रमुख प्रशासकीय अधिकृतलाई मन्त्रालय पठाउने निर्णय स्थानीय सरकारको अधिकारबमोजिम नै गरेको दाबी गरिन्। गुरुङले प्रशासनिक कामभन्दा पनि राजनीति गर्न थालेकाले नगरपालिकाको कार्यपालिका बैठकले आफ्नो क्षेत्र अधिकारबमोजिम उनलाई मन्त्रालय पठाउने निर्णय गरेको हो, परविनले भनिन्। अदालतको आदेश पालना गर्ने जनप्रतिनिधिले बताए पनि प्रमुख प्रशासकीय अधिकृत गुरुङलाई स्वीकार्न भने तयार देखिँदैनन्। आआफ्नो अडानका कारण नगरपालिकामा कहीँ नभएको जात्रा हाँडीगाउँमा भन्ने उखान चरितार्थ भएको स्थानीय सञ्जीव उपाध्यायले बताए।"
भयावह बन्दै छ प्लास्टिक,"चितवन : नेपालमा प्लास्टिकजन्य सामग्रीको प्रयोग ह्वात्तै बढेको छ। भन्सार विभागको तथ्यांकअनुसार नेपालले झन्डै ३ लाख ८० हजार टन प्लास्टिक र प्लास्टिकका सामान आयात गरेको छ। नेपालमा वार्षिक २०७ किलो टन वातावरणमा प्लास्टिक चुहावट हुने अनुमान गरिएको छ। जुन कुल वार्षिक प्लास्टिक खपतको करिब ९ प्रतिशत हो। नेपालमा वार्षिक करिब ६ अर्ब ६ करोड एकल प्रयोग हुने प्लास्टिक झोला खपत गरिन्छ। वार्षिक २० हजार मेट्रिकटन आयात हुन्छ। त्योमध्ये ६ सय मेट्रिकटन काठमाडौंंमा खपत हुने गरेको छ। नेपालमा मासिक चार सय मेट्रिकटन प्लास्टिकजन्य फोहोर उत्पादन हुन्छ। नेपालमा बर्सेनि करिब २८ हजार टन बराबरको एकचोटि प्रयोग हुने प्लास्टिक झोला प्रयोग हुन्छ। २०६६ सालमा करिब चार लाख टन प्लास्टिक आयात भएको थियो। त्यसको १० वर्षपछि दोब्बर भयो। प्लास्टिकको बढ्दो प्रयोगसँगै व्यवस्थापन जटिल बन्दै गएको छ। चुरोटका ठुटा, गुट्का, चकलेट, बिस्कुट, चाउचाउका खोलजस्ता प्लास्टिकजन्य फोहोरले बढी समस्या बनाएको छ। प्लास्टिक नष्ट हुन चार सय वर्ष लाग्छ। त्यसैले प्लास्टिकको बढ्दो प्रयोगलाई व्यवस्थित गर्न नेपालका तीन प्रदेशका नौ स्थानीय तहमा परियोजना सुरु गरिएको छ। प्लास्टिकजन्य फोहोर व्यवस्थापनका लागि ग्रिन सिफ्ट परियोजना सुरु गरिएको क्रियसन नेपालका अध्यक्ष आनन्द मिश्रले बताए। युरोपियन युनियनको आर्थिक सहयोगमा चारवर्षे परियोजना सुरु भएको हो। प्लास्टिक भयावह बन्दै गएको छ। हामीपछिका पुस्तालाई के उपहार दिने ? प्लास्टिककै हिमाल, प्लास्टिककै खोला उपहार दिने त होलानि, क्रियसन नेपालका अध्यक्ष मिश्रले भने, प्लास्टिकले देश खाइरहेको छ। त्यसैले हामीले झक्झकाउन खोजेका हौं। नीति निर्माणदेखि कलिलो उमेरमै सचेत बनाउन थालेका हौं। नीति निर्माण तह नै उदासीन हुँदा व्यवस्थापनमा कठिनाइ भएको विज्ञको अनुभव छ। तीनै तहको सरकारसँग समन्वय गरेर काम गर्न लागिएको उनले बताए। परियोजनाको भरतपुरमा आयोजित कार्यक्रममा बागमती प्रदेशका वन तथा वातावरणमन्त्री मसिना खड्काले उद्घाटन गरेकी हुन्। थाहै नहुने गरी प्लास्टिकका फोहोर बढेको छ। हरेक वर्ष चुनौती बढ्दै गएको छ, उद्घाटनपछि मन्त्री खड्काले भनिन्, जरैबाट नलागेसम्म केही हुँदैन। नीति निर्माण गरेर अघि बढ्नेमा प्रदेश सरकार सहकार्य गर्न तयार छ। संकलन र प्रशोधनका लागि परियोजना केन्द्रित छ। युरोपियन युनियनको सहयोगमा बागमतीको भरतपुर र ललितपुर महानगरपालिका र इच्छाकामना गाउँपालिका, मधेसको जनकपुर, बर्दिबास र खडकमा परियोजना सञ्चालन हुनेछ। त्यस्तै, लुम्बिनी प्रदेशको नेपालगन्ज, कोहलपुर र तिलोत्तमामा ग्रिन सिफ्ट परियोजनाको सञ्चालन हुने भएको छ। क्रियसनसहित रेस्टलेस डेभलपमेन्ट र युथ इनोभेसन ल्याब परियोजनामा सहभागी छन्। परियोजना अवधिमा ११ हजार विद्यार्थी र युवा समेटिनेछन्। प्लास्टिकलाई निषेध गर्न कठिनाइ भएपछि परियोजनाले पुनःप्रयोग र पुनःप्रशोधनमा जोड दिएको छ। समुदाय, विद्यालयसहित तीनै तहका सरकारलाई नीति निर्माणमा झकझकाउन खोजिएको परियोजना वातावरण अधिकृत प्रकृति कोइरालाले बताइन्। परियोजनाले सरसफाइकर्मीको प्रोत्साहनमा पनि जोड दिएको छ। इको क्लब, बाल क्लबमार्फत हामी अभियान नयाँ पुस्ताबाटै सुरु गर्छौं, उनले भनिन्, प्लास्टिकजन्य फोहोरको व्यवस्थापन र अध्ययन गरेर नीति निर्माणमा टेवा पुग्छ। उनका अनुसार हरेक पालिकामा विज्ञ तयार हुन्छन्। ३६ वटा विद्यालयमा सचेतनाको कार्यक्रम हुनेछ। युरोपेली संघको प्रतिनिधि मण्डलको सहकारिता उपप्रमुख इलोइसा अस्टुडिलोले प्लास्टिक फोहोरको परिक्रमा प्रवद्र्धन गर्न परियोजना प्रभावकारी हुने बताइन्। युवा र विद्यार्थीको माध्यम नै प्रभावकारी हो, उनले भनिन्, प्लास्टिक जति देख्दा समस्या हो, त्योभन्दा बढी विकराल छ। त्यसका लागि समुदाय अग्रसर बनाउन सके विश्व जोगाउन सक्छौं।"
विदेशबाट फर्किएकाहरू अटो रिक्सामा आकर्षित,"बुटवल : प्यूठानको सरुमारानी गाउँपालिकामा आन्तरिक सडक सञ्जालको तीव्र विकास भएसँगै अटो रिक्सा सञ्चालन गर्नेहरू बढ्दै गएका छन्। वैदेशिक रोजगारीबाट फर्किएकाहरूले यस क्षेत्रमा लगानी गरेका हुन्। गाउँ गाउँमा अटो रिक्सा पुगेपछि गाउँलेहरू यसलाई अटो क्रान्ति का रुपमा विकास भएको प्रतिक्रिया दिन्छन्। सरुमारानी गाउँपालिकाभरी कुल ४५ वटा अटो रिक्सा सञ्चालनमा छन्। तीमध्ये २५ वटा अटो रिक्सा वैदेशिक रोजगारबाट फर्किएका युवाहरूले सञ्चालन गरेका छन्। हरेक बस्ती बस्तीमा अटो पुग्दा नागरिकहरूलाई सहज भएको छ। स्थानीयको यातायातको पहिलो रोजाइ पनि यही अटो भएको पाइएको हो। करिब १० वर्ष खाडीमा पसिना बगाएर कमाएको पैसाले गाउँ फर्किएपछि अटो रिक्सामा लगानी गरिएको सरुमारानी३ का ४२ वर्षीय मेकबहादुर सोमैले जानकारी दिए। गाउँपालिकको केन्द्र बडडाँडा बजारमा अटो रिक्सा संचालन गर्ने उनी नै पहिलो व्यक्ति हुन्। उनको ६ जनाको परिवार यसैको आम्दानीले धानिएको छ। सिजनमा मासिक झण्डै ५० हजारसम्म पनि कमाई हुने गरेको उनले सुनाए। अहिले सिजन छैन्,सोमैले भने, मुस्किलले २०२५ हजार रुपैयाँ कमाई हुन्छ। अटो चलाएर आफ्नै परिवारको साथमा बसेर जीवनयापन गर्न पाएकोमा उनलाई सन्तुष्टि मिलेको छ। हंसपुर, चाव, दोमही, सुजिपुर, नौघाट, बाङ्गे, पनाह, ढाव, केवरापानी, बैके, बेलडाँडा, छबिसे, जस्पुर, बिरिङकोट, हात्तीखाल, आँपडाँडा, पाखापानी, संग्राकोट, धनचौर र दानसिङ लगाएतका बस्तीहरूमा अटो रिक्सा चल्दै आएको उनले जानकारी गराए। सरुमारानी ३ कोटघरका युग बहादुर गाहा पनि वैदेशिक रोजगारीबाट फर्किएर गाउँमै अटो रिक्सा चलाउँदै आएका छन्। खाडी मुलुकमा झण्डै १० वर्ष बिताएर उनी यस क्षेत्रमा लागेका हुन्। ४५ वर्षीय गाहाले हालै ८ महिना अघि नयाँ अटो रिक्सा किनेर चलाउँदै आएका छन्। पौने सात लाख रुपैयाँमा अटो किने,गाहा भन्छन्,परिवार पाल्ने मुख्य पेशा अब यही हो। उनको परिवारमा पनि ६ जना सदस्य छन्। सरुमारानी१ आटीटारका सुमन खनाल पनि अटो रिक्सा चलाएरै आफ्नो परिवारको लालनपालनमा सक्रिय छन्। मलेसिया र कतारमा गरी पाँच वर्ष बिताएर फर्किएका उनले अटो रिक्सा चलाउन लागेको ५ वर्ष भयो। खनालले अटो रिक्सा नै आय आर्जनको प्रमुख श्रोत भएको बताए। सानो बाटो भएको ठाउँमा पनि हामीलाई पुग्न सजिलो हुने भयो, खनालले भने, रातको १२ बजे पनि हामीलाई फोन आउँछ, रातिमा एम्बुलेन्सको काम सरह हामीले सेवा दिएका छौं। अटो रिक्सामा ४ देखि ६ जना यात्रुसम्मको दुर्घटना बिमा हुने गरेको उनले बताए।"
दार्चुलाको महाकालीमा कार्यरत नगर प्रहरी मृत फेला,दार्चुला : दार्चुलाको महाकाली नगरपालिकामा कार्यरत एक नगर प्रहरी झुन्डिएको अवस्थामा मृत फेला परेकी छिन्। महाकाली नगरपालिका४ खलंगास्थित डेरा गरी बस्ने वडा नम्बर ८ कि २२ वर्षीया रविना पल्याल कोठामा झुन्डिएको अवस्थामा मृत फेला परेको जिल्ला प्रहरी कार्यालय दार्चुलाका प्रहरी निरीक्षक गोविन्द भण्डारीले बताए। आइतबार दिउँसो २ बजेको समयमा आफ्नै कोठामा रहेको पंखाको डण्डीमा झुन्डिएको अवस्थामा मृत फेला परेको र घटनाबारे अनुसन्धान भइरहेको उनले बताए। मृतक पल्याल आजै बिहान १० बजे घरबाट आएको बताइएको र २ बजेदेखि नगरपालिकामा ड्युटी रहेको महाकाली नगरपालिकाका असई मोहन सिंह धामीले बताए।
एक करोडको लागतमा सिँचाइ कुलो निर्माण,"उदयपुर : उदयपुरको त्रियुगा नगरपालिकाका चार वटालाई लक्षित गरी झण्डै एक करोडको लगानीमा सिँचाइ कुलो योजना निर्माण सुरु गरिएको छ । खेतीयोग्य जमिन भएर पनि सिँचाइको अभाव झेल्दै आएका वडा नम्बर ६,७,८ र ९ लाई लक्षित गरी ९७ लाख ९८ हजार २९३ रुपैयाँको लागतमा देउराली गुम्बा सिँचाइ योजना सुरु गरिएको हो । संघ, प्रदेश, स्थानीय सरकारको ६० प्रतिशत, स्विस सरकारको ३० र उपभोक्ताको १० प्रतिशत लगानीमा ६७५ मिटर लम्बाइ रहेको उक्त योजनाको आइतबार कोसी प्रदेशका उपसभामुख सिर्जना दनुवारले शिलान्यास गरिन् । योजना शिलान्यास गर्दै उपसभामुख दनुवारले जनतालाई आर्थिक रुपले आत्मनिर्भर बनाउन सिँचाइ योजनाले महत्वपूर्ण भूमिका निर्वाह गर्ने बताइन् । उनले भनिन्, व्यक्तिलाई मात्र नभई पृथ्वीलाई नै पानी अपरिहार्य रहेकाले सिँचाइलाई व्यवस्थित बनाउन सके मात्र कृषि क्रान्ति सम्भव हुन्छ।'"
कारको ठक्करबाट पैदलयात्रीको मृत्यु,विराटनगर : मोरङको पथरीशनिश्चरेमा कारको ठक्करबाट शनिबार राति पैदलयात्री पुरुषको मृत्यु भएको छ। पूर्वलोकमार्गअन्तर्गत पथरीशनिश्चरे नगरपालिका२ जय चोकमा प्रदेश १०१००१ च ७९६४ नम्बरको कारले राति ९ बजेतिर ठक्कर दिँदा दुर्घटना भएको हो। दुर्घटनामा पथरीशनिश्चरे१० का ४३ वर्षीय सन्तोष लिम्बूको मृत्यु भएको इलाका प्रहरी कार्यालय पथरीका डीएसपी गणेश श्रेष्ठले जानकारी दिए। उनका अनुसार पश्चिमबाट पूर्वतर्फ जाँदै गरेको कारको ठक्करबाट लिम्बू गम्भीर घाइते भएका थिए। उपचारका लागि उर्लाबारीको मदन भण्डारी अस्पताल एवं ट्रमा सेन्टर पुयाउनसाथ चिकित्सकले मृत घोषित गरेको श्रेष्ठको भनाइ छ। उनका अनुसार कार र चालक झापाको दमक नगरपालिका५ का ४२ वर्षीय घनश्याम रिजाललाई नियन्त्रणमा लिएर घटनाको अनुसन्धान सुरु गरिएको छ। कारको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
हिमाली जिल्लामा खोप लगाउन चुनौती,"जाजरकोट : सन् २०२६ भित्र नेपालमा दादुरारुबेला निवारण गर्ने सरकारको लक्ष्यअनुसार कर्णालीका आठ जिल्लामा खोप अभियान सञ्चालन गरिएको छ। यहाँका नौ महिनादेखि पाँच वर्षमुनिका एक लाख ४७ हजार चार सय ४४ बालबालिकालाई खोप लगाइने लागिइएको हो। कर्णालीमा पूर्ण खोपको कभरेज ८५ प्रतिशत रहेको भन्दै अन्य जिल्लामा पनि खोप लगाउन छोड्ने दर धेरै रहेको कर्णाली प्रदेशस्थित स्वास्थ्य सेवा निर्देशनालयका वरिष्ठ स्वास्थ्य शिक्षा अधिकृत नवराज कँडेलले बताए। भौगोलिक कठिनाइ, मौसमी बसाइँसराइ, कहिल्यै खोप नलगाउने राउटे समुदायका लगायत कारण पूर्ण खोपका लागि चुनौती खेप्नु परेको उनको भनाइ छ। जाजरकोट र रुकुमपश्चिममा भूकम्पपछि खोप लगाएकालाई यस पटक नलगाइने कँडेलले बताए। उनका अनुसार प्रदेशमा आजदेखि आगामी चैत ७ सम्म खोप अभियान सञ्चालन हुनेछ। एक सय २५ बालबालिका बराबर एक स्वास्थ्यकर्मीले खोप लगाउने भएकाले कर्णालीका आठ जिल्लामा दुई हजार केन्द्र रहने स्वास्थ्य शिक्षा अधिकृत कँडेलले बताए। उनका अनुसार कालीकोट, जुम्ला, हुम्ला, सुर्खेत, दैलेख, सल्यान, कालीकोट, जुम्ला, हुम्ला, मुगु र डोल्पामा खोप सञ्चालन हुनेछ। आठ जिल्लामा १३ हजार चार सय ५३ भाइल दादुरारुबेलाविरुद्धको खोप सम्बन्धित जिल्लामा आपूर्ति गरिसकिएको वास्थ्य सेवा निर्देशनालयले जनाएको छ। उपल्लो डोल्पाको तीन पालिका, हुम्लाको माथिल्लो भागमा हिमपातका कारण खोप लगाउन समस्या हुने कँडेलले जानकारी दिए। उनका अनुसार बर्सेनि पाँच महिना यहाँ खोप कार्यक्रम सञ्चालन गर्न बाधा हुने गरेको छ। चिसो र हिउँका कारण बाटो बन्द हुँदा स्थल मार्गबाट त्यहाँ जान र आउन नसकिने उनको भनाइ छ। हिमाली जिल्लाका लागि स्वास्थ्यकर्मीसमेत पाउन मुस्किल कँडेलले बताए। सरकारले सन् २०२३ सम्म दादुरारुबेलालाई शून्यमा झार्ने राष्ट्रिय लक्ष्य राखेको थियो। उक्त लक्ष्य पूरा हुन नसकेपछि दोस्रोपटक सन् २०२६ सम्म शून्यमा झार्ने लक्ष्यका साथ खोप अभियान सञ्चालन गरिरहेको कँडेलको भनाइ छ। कर्णालीलाई यसअघि खोपयुक्त प्रदेश घोषणा गरिएको भए पनि विभिन्न तहगत अस्पष्टताका कारण अभियानले सार्थकता पाउन नसकेको कँडेलको भनाइ छ। अभियानमार्फत कर्णालीका प्रत्येक बालबालिकाले पूर्ण खोप पाएनपाएको सुनिश्चित गर्ने, आपूर्ति व्यवस्थापन तथा खोप प्रर्णाली सुधार, खोप कार्यक्रमका लागि दिगो वित्तीय व्यवस्थापन (महामारी व्यवस्थापन, सर्भिलेन्स, तथा सहलगानी) सुनिश्चित गर्ने र नयाँ तथा कम प्रयोग भएका खोप कार्यक्रममा समावेश गर्दै लैजाने उद्देश्य रहेको उनले बताए। अभियानबाटै पूर्ण खोप सुनिश्चितता, बाल मृत्युदरमा उल्लेख्य कमी, खोप ऐन र नियमावली जारी, रुबेला तथा सीआरएस नियन्त्रण, बालबालिकामा हेपाटाइटिस बी नियन्त्रण, नियमति खोपमा रोटा भाइरस तथा सरसफाइ प्रवर्द्धन तथा नियमित खोपमा टाइफाइडको सुरुवात भएको निर्देशनालयले जनाएको छ। कर्णालीमा तीन आर्थिक वर्षको अवधिमा सात करोड रुपैयाँमा खरिद गरिएका ११ किसिमका करिब रु दुई करोड ३२ लाख बराबरको खोप खेर गएको निर्देशनालयका वरिष्ठ स्वास्थ्य शिक्षा अधिकृत कँडेलले जानकारी दिए। उनले खोपको जिल्लागत कभरेजको अवस्था हेर्ने हो भने सुर्खेत, रुकुम पश्चिम, सल्यान र जाजरकोटमा उच्च छ भने दैलेख, कालीकोट, जुम्ला, हुम्ला र डोल्पामा खोपको कभरेज कम देखिएको बताए। कर्णालीमा संघ, प्रदेश र स्थानीय तहबीच समन्वय नहुँदा खोप अभियानले अपेक्षित प्रगति हासिल गर्न नसकेको स्वास्थ्य सेवा निर्देशालयकी निमित्त निर्देशक दीपा भट्टराईले बताए। अहिले ९५ प्रतिशत भन्दामाथि प्रगति हासिल गर्न नसकिएको उनको भनाइ छ। संघको तुलनामा प्रदेश, प्रदेशको तुलनामा जिल्ला र जिल्लाको तुलनामा स्थानीय तहबीच एकरूपता नहुँदा अभियानले अपेक्षित प्रगति हासिल गर्न नसकेको भट्टराईले बताए। प्रदेशभर ११ स्थानमा खोप भण्डार, २२ स्थानमा खोप भण्डार उपशाखा र १८ वटा खोप वितरण केन्द्रमार्फत खोप व्यवस्थापन तथा आपूर्तिको कार्य भइरहेको उनले जानकारी दिए। रासस"
फुटबलर मनिष डाँगीको घरमा चोरी गरेको आरोपमा तीन जना पक्राउ,"काठमाडौं : नेपाली राष्ट्रिय फुटबल टोलीका सदस्य रहेका मनिष डाँगीको घरमा चोरीमा संलग्न रहेको आरोपमा प्रहरीले तीन जनालाई पक्राउ गरेको छ । उपत्यका अपराध अनुसन्धान कार्यालयले आज पत्रकार सम्मेलन गरेर दोलखाको शैलुङ गाउँपालिकाका अनुप तामाङ र रविन तामाङ, ललितपुरको गोदावारी नगरपालिकाका राजन श्रेष्ठलाई चोरीमा संलग्न भएको आरोपमा पक्राउ गरिएको जानकारी दिएको हो। उनीहरुले नगद, गरगहना समेत गरी ४५ लाख बराबर चोरी गरेको भन्दै मनिषका आमा रिता गुरुङ डाँगीले प्रहरीमा जाहेरी दिएकी थिइन्। फुटबलरको घर नजिकै अनुपको फुपूको घर रहेको र त्यहाँ जाँदा आउँदा उनले डाँगीको घरमा रेकी गरेको प्रहरीले जनाएको छ। प्रहरीले डाँगीको परिवारले घर बाहिर जाँदा गमलामा साँचो राखेको अनुपले देखेपछि उनीहरु मिलेर चोरी गरेको प्रहरीले जनाएको छ।"
प्राथमिक स्वास्थ्य केन्द्रलाई प्रदेशस्तरीय अस्पताल बनाइँदै,"बागलुङ : सदरमुकाम बागलुङ बजारदेखि करिब एक सय किलोमिटर पश्चिममा छ बुर्तिबाङ। पश्चिम बागलुङको व्यापारिक केन्द्रका रुपमा परिचित बुर्तिबाङ बजारमा हालसम्म सुविधायुक्त अस्पतालको अभाव छ। सुविधा सम्पन्न अस्पताल नहुँदा पश्चिम बागलुङका हजारौँ नागरिक उपचारका लागि पाल्पा, पोखरा र काठमाडौं पुग्नुपर्ने बाधयतामा छन्। यद्यपि पछिल्लो समय बुर्तिबाङ प्राथमिक स्वास्थ्य केन्द्रबाट पनि विशेषज्ञ सेवा प्रदान हुँदै आएको छ। त्यसो त बुर्तिबाङ प्राथमिक स्वास्थ्य केन्द्रलाई जिल्लास्तरीय अस्पतालमा स्तरोन्नतिका लागि २०६४ साउन १५ गते स्वास्थ्य मन्त्रलायले निर्णय गरे पनि हालसम्म कार्यान्वयन हुन सकेको छैन। तर अब भने सो स्वास्थ्य केन्द्र प्रदेशस्तरको अस्पतालमा स्तरोन्नति हुने भएको छ। गण्डकी प्रदेश सरकारको सिफारिसमा संघीय सरकारको यही फागुन ६ गतेको मन्त्रिपरिषद्को बैठकको बुर्तिबाङ प्राथमिक स्वास्थ्य केन्द्रलाई प्रदेशस्तरीय ५० शय्याको अस्पताल बनाउने निर्णय गरिसकेको छ। यो स्वास्थ्य केन्द्र २०५२ मा स्थापना भएको हो। यस क्षेत्रका जनतालाई सेवा दिने उद्देश्यले १६ वर्ष अगाडि जिल्ला अस्पताल बनाउने निर्णय गरी ३२ करोडको लागतमा संरचना निर्माण गरिएको थियो। करोडौंको संरचना निर्माण गरे पनि जिल्ला अस्पताल बन्न नसके पनि यस स्वास्थ्य केन्द्रमा हाल २५ शय्यासहितको सेवा भने प्रवाह भइरहेको छ। प्राथमिक स्वास्थ्य केन्द्रका लागि स्वीकृत दरबन्दीमा व्यवस्थापन समिति र विभिन्न निकायले जनशक्ति थप गरी २५ शय्याको सेवा दिइदै आएका हुन्। हाल केन्द्रमा १० शय्याको आकस्मिक र १५ शय्याको प्रसुति विभाग सञ्चालनमा छ। स्थानीय र सरोकारवाला निकायको लामो समयको प्रयासपछि केन्द्रलाई प्रदेशस्तरीय अस्पताल बनाउन लागिएको हो। केन्द्रका लागि स्वीकृत ११ जनाको स्थायी दरबन्दी भए पनि ४८ जना कार्यरत छन्। ढोरपाटन नगरपालिकाले करार सेवामा २० जना, स्वास्थ्य केन्द्र व्यवस्थापन समितिबाट सात जना र निकसाइमन इनिस्टिच्युट संस्थाबाट छ जना कर्मचारी व्यवस्थापन गरेर २५ शय्याको सेवा सञ्चालन गरेको बुर्तिबाङ प्राथमिक स्वास्थ्य केन्द्रका प्रमुख डा नवीन्द्र ढकालले बताए। उनका अनुसार हाल एक जना बालरोग र एक जना एमडीजिपी विशेषज्ञ, दुई जना मेडिकल अधिकृत, एक ल्यावको बीएमलटी, दुई जना स्टाफ नर्स, चार हेल्थ असिस्टेन्ट, चार जना अहेव, पाँच जना अनमी र ९ जना कार्यालय सहयोगी लगायतका कर्मचारी रहेका छन्। हाल स्वास्थ्य केन्द्रबाट चौबिसै घण्टा आकस्मिक, बहिरंग, शल्यक्रियाद्वारा प्रसुति सेवा, सामान्य शल्यक्रिया, बालरोग विशेषज्ञ सेवा, जनरल फिजिसियन विशेषज्ञ सेवा, अत्याधुनिक प्रयोगशाला सेवा, जिनएक्पट सेवा, दन्त, आँखा उपचारलगायतको सेवा दिँदै आइएको उनको भनाइ छ। प्राथमिक स्वास्थ्य केन्द्रलाई स्तरोन्नति गरी ५० शय्याको प्रदेशस्तरीय अस्पतालका रुपमा सञ्चालन गर्न कुनै समस्या नभएको डा ढकाल बताउँछन्। हालको संरचना अस्पताल सञ्चालनका लागि पर्याप्त रहेको हुँदा सरकारले आवश्यक उपकरण र जनशक्ति व्यवस्थापन गरे तत्काल प्रदेशस्तरीय अस्पताल सञ्चालन गर्न सकिने उनको भनाइ छ। बुर्तिबाङ प्राथमिक स्वास्थ्य केन्द्रलाई प्रदेशस्तरीय अस्पताल बनाउनका प्रदेश सरकारको सामाजिक विकास मन्त्रालयबाट समिति गठन गरी पटकपटक अनुगमन भएको छ, डा ढकालले भने, संघीय सरकारले घोषणा गरेको निर्णयलाई कार्यान्वयन गर्न समस्या छैन। अहिले प्राथमिक स्वास्थ्य केन्द्रले दिने सेवा नभइ अस्पतालले दिन विशेषज्ञ सेवा प्रदान गरेका छौँ। दक्ष जनशक्ति अभाव हुँदा हुँदै पनि सेवा प्रवाहलाई प्रभावकारी बनाउँदै गएका छौँ। केन्द्रबाट हाल वार्षिक करिब छ सयभन्दा बढीलाई प्रसुति सेवा दिइँदै आइएको छ भने दैनिक तीन सयभन्दा बढीलाई बहिरंग र औसतमा ३० जनालाई आकस्मिक सेवा दिँदै आइएको छ। केन्द्र अस्पताल व्यवस्थापनका अनुसार १४ रोपनी नौ आना जग्गामा फैलिएको छ। तीन ब्लगसहित ४८ कोठासहितका भवन र एक आवासीय भवन छन्। जुन संरचना अस्पताल सञ्चालनका लागि पर्याप्त भएको केन्द्रको भनाइ छ। पचास शय्याको अस्पताल सञ्चालन गर्न एक सय ४९ जना जनशक्ति आवश्यक पर्छ। जसमा एक जना ११औँ तहको मेडिकल सुपरिटेन्डेण्ट, वरिस्ठ कन्सल्टेन्ट मेडिकल जनरलिस्ट एक जना चाहिन्छ। त्यस्तै कन्सल्टेन्ट सर्जन एक जना, बाल रोग विशेषज्ञ एक जना, फिजिसिएन एक जना, स्त्रीरोग विशेषज्ञ एक जना, हाड जोर्नी तथा नशा रोग विशेषज्ञ एक जना, एनेस्थेसिया विशेषज्ञ एक जना, रेडियोलोजिस्ट विशेषज्ञ एक जना, दन्त चिकित्सक एक जना, मेडिकल अधिकृत १२ जना, आयुर्वेदिक चिकित्सक दुई जना, स्टाफ नर्स ४० जना, मिडवाइफ चार जना, हेल्थ असिस्टेन्ट नौ जना आवश्यक पर्ने गर्छ। केन्द्रलाई स्तरोन्नति गरी ५० शय्याको प्रदेशस्तरको अस्पताल सञ्चालनका लागि रु २० करोड ८२ लाख लागत लाग्ने अनुमान गरिएको छ। ढोरपाटन नगरपालिकाका उपप्रमुख धनबहादुर कायतले बुर्तिबाङ नगरपालिकाले हरेक वर्ष केन्द्रमा लाखौँ लगानी गर्दै आएको बताए। पश्चिम बागलुङका अधिकांश नागरिकलाई यो स्वास्थ्य केन्द्र नजिक पर्ने हुँदा बिरामी चाप बढ्ने गरेको उनको भनाइ छ। माथिल्लो निकायबाट खासै सहयोग हुन नसकेको र चिकित्सक पनि एकदुई महिनाभन्दा बढी नटिक्ने भएकाले बिरामीले सास्ती खेप्नु परेको उपप्रमुख कायतले बताए। पछिल्लो केही समय चिकित्सक टिकाउनका लागि नगरपालिकाले सेवा सुविधा थप गरेको उनको भनाइ छ। उपप्रमुख कायतले भने, नगरपालिकाले निरन्तर बुर्तिबाङ स्वास्थ्य केन्द्रमा लगानी गर्दै आएको छ, आवश्यक स्वास्थ्य सामग्रीदेखि चिकित्सकलाई थप सेवा सुविधा दिएर टिकाउने प्रयास गरिएको छ। अहिलेसम्म केन्द्र र प्रदेश सरकारबाट सहयोग नभएको उनको भनाइ छ। पहिले विहान १० देखि ५ बजेसम्म मात्रै प्रवाह हुने सेवालाई अहिले २४ घण्टा दिने व्यवस्था गरेका छौँ, सरकारको प्रदेशस्तरीय अस्पताल बनाउने निर्णय स्वागत योग्य छ, उनले भने। गण्डकी प्रदेशसभा सदस्य दोर्णकुमार कुँवरले लामो समयको प्रयासपछि बुर्तिबाङ प्राथमिक स्वास्थ्य केन्द्रलाई स्तरोन्नति हुन लागेकोमा खुसी व्यक्त गरे। करिब दुई दशकदेखि पश्चिम बागलुङमा विशेषज्ञ स्वास्थ्य सेवा दिनका लागि जिल्ला अस्पताल बनाउनु पर्ने माग राख्दै आएकोमा अहिले बल्ल पूरा भएको उनको भनाइ छ। प्राथमिक स्वास्थ्य केन्द्रबाट प्रवाह हुने सेवा गुणस्तरीय बन्दै गएको भन्दै अब थप स्तरोन्नतिपछि यस क्षेत्रका नागरिक हजारौँ खर्च गरेर पोखरा, काठमाडौं लगायतका ठाउँमा जानु नपर्ने उनले बताए। पहिले यस क्षेत्रमा स्वास्थ्य सेवा निकै कमजोर थियो, धेरै नागरिकले समयमा राम्रो उपचार नपाउँदा अकालमा ज्यान गुमाउनु परेको थियो, अब त्यो अवस्था नदोहोरियोस भनेर हामी निरन्तर लागि परेका छौँ, कुँवरले भने, अहिले बुर्तिबाङ प्राथमिक स्वास्थ्य केन्द्रको सेवा पनि राम्रो हुँदै गएको छ, सरकारलाई तत्काल निर्णय कार्यान्वयन गर्नका लागि हामीहरूले सचेत गराइरहने छौँ। मध्यपहाडी लोकमार्ग छेउमै रहेको बुर्तिबाङमा प्रदेशस्तरीय अस्पताल सञ्चालन भए पश्चिम बागलुङ छ पालिकासहित गुल्मी, प्यठान, रोल्पा र पूर्वी रुकुमका हजारौँ नागरिकले स्वास्थ्य सेवा लिन सहज हुने थियो। अहिले पनि गुल्मीसहितका छिमेकी जिल्लाका नागरिकले सेवा लिन आउने गरेका छन्।"
नारायणगढमुग्लिन सडक आजदेखि दिउँसो बन्द नहुने,"भरतपुर : तुइन खोलामा पुल बनाउनका लागि पहाड काट्न सुरू भएपछि दिउँसो चार घण्टा दैनिक बन्द हुँदै आएको नारायणगढमुग्लिन सडक आजदेखि बन्द नहुने भएको छ । नागढुङ्गामुग्लिन सडक आयोजना पश्चिम खण्ड (नारायणगढमुग्लिन) का सूचना अधिकारी इन्जिनियर कृष्णप्रसाद आचार्यले पहाड काट्ने काम लगभग सकिएकाले आजदेखि बाटो बन्द नगर्ने निर्णय भएको जानकारी दिए। 'अब पहाड काट्न एकदुई मिटर जति मात्र बाँकी होला । त्यसैले गाडी बन्द गरिरहनुपर्ने अवस्था रहेन', उनले भने। तुइन खोलामा पुल निर्माणका लागि पहाड काट्न गत वर्ष र यस वर्ष पुसदेखि दिनहुँ सडक बन्द हुने गरेको थियो । साठी मिटर अग्लो पहाड काट्न गत वर्ष गत पुस ५ देखि फागुन २० गतेसम्म दैनिक चार घण्टा बाटो बन्द गरिएको थियो । गत वर्ष जम्मा २५ मिटरमात्रै पहाड काटेर काम रोकिएको थियो । यस वर्ष गत पुस ७ गतेदेखि दिउँसो चार घण्टा बाटो बन्द गरेर पहाड काट्न सुरू गरिएको थियो । तुइन खोलामा ६० मिटरको लम्बाइको पुल बन्ने आयोजनाका इन्जिनियर विजय दराईले जानकारी दिए। यस सडकका १९ पुलमध्ये चार पुल चार वर्षअघि निर्माण गरिएको थियो । बाँकी १५ पुल एकै साथ ठेक्का लगाइएको थियो । अहिलेसम्म आठ पुल निर्माण भएर गाडी गुडिरहेका छन् । छ पुलमा गाडी गुड्ने चरणमा आइपुगेको उनले जानकारी दिए। कडा चट्टानका कारण तुइन खोलाको पुल निर्माणमा समस्या आएको उनले बताए। विसं २०७६ चैत १० गतेबाट पुलको निर्माण थालिएको हो । पुलको लागत रु एक अर्ब २८ करोड छ । सडक विस्तार गरेसँगै यो सडकखण्ड नौदेखि ११ मिटर फराकिलो बनेको छ । तराईलाई राजधानीसँग जोड्ने यो प्रमुख सडकका रूपमा रहेको छ । यो सडकखण्ड भएर दैनिक हजारौँ सवारीसाधन आवतजावत गर्दछन् । रासस"
आजदेखि ५७ लाख बालबालिकालाई दादुराविरुद्धको खोप लगाइँदै,"काठमाडौं : सरकारले आजदेखि दादुरारुवेलाको विरुद्धको खोप अभियान सञ्चालन गरेको छ । दादुरा रुवेलाको सङ्क्रमणको जोखिमलाई मध्यनजर गर्दै आजदेखि अगामी चैत ७ गतेसम्म खोप अभियान जारी रहने छ । खोप भारतसँग सीमा जोडिएका दादुरारुवेलाको अति सङ्क्रमित २१ जिल्ला तथा काठमाडौँ उपत्यकाका तीन जिल्ला गरी २४ जिल्लामा नौ महिनादेखि १५ वर्षमुनिका सबै बालबालिकालाई खोप लगाइने छ । यस्तै ५१ जिल्लाका नौ महिनादेखि पाँच वर्षसम्मका बालबालिकालाई पनि खोप लगाइने छ । खोप बिहान १० बजदेखि दिउँसो ४ बजेसम्म बालबालिकालाई विद्यालय तथा खोप केन्द्रमा खोप लगाइने छ । स्वास्थ्य सेवा विभाग, बाल स्वास्थ्य तथा खोप शाखाका प्रमुख डा अभियान गौतमका अनुसार नौ महिनादेखि पाँच वर्षमुनिका २१ लाख ३० हजार ६८३ बालबालिका र पाँच वर्षदेखि १५ वर्षमुनिका ३६ लाख १२ हजार ३१० बालबालिका गरी कूल ५७ लाख ४२ हजार ९९३ बालबालिकालाई खोप लगाइने छ । खोप अभियानका लागि देशभरि ४८ हजार ७९८ खोप केन्द्र रहेका छन । यस्तै ४९ हजार ९३७ जना स्वास्थ्यकर्मी र ५९ हजार ९०६ जना स्वयम्सेवक परिचालन गरिने छ । उनले खोप सुरक्षित र प्रभावकारी रहेकाले सबैले आआफ्नो बालबालिकालाई खोप लगाउन भन्दै उनले खोपले ८५ प्रतिशतलाई दादुरा रुवेला रोगसँग लड्ने क्षमता विकास गर्ने बताए। उनले खोप लगाएपछि बच्चालाई ज्वरो आउने, रुघाखोकी आउनेजस्ता समस्या देखिए पनि आत्तिनुपर्ने अवस्था नरहेको बताए। उनले खोप लगाएपछि बच्चामा समस्या हुने भएको जिल्लास्तरमा आकस्मिक उपचारको टोली गठन गरिएको बताए। सात रोगविरुद्धको खोप पनि खोप अभियानकै क्रममा नियमित छुटेका खोप पनि बालबालिकालाई लगाइने उनको भनाइ रहेको छ । खोप अभियानमा सात वटा रोगविरुद्धको खोप पनि सँगै सञ्चालन हुनेछन् । खोप शाखाका प्रमुख डा गौतमले हेपाटाइटिस बी, धनुष्टाङ्कार, इन्फ्युन्जा, लहरेखोकी, भ्यागुते रोग, निमोनिया र पोलियोविरुद्धको खोप पनि सञ्चालन हुने बताए। ती खोप लगाउन छुटेका नौ महिनादेखि पाँच वर्षमुनिका बालबालिकालाई लगाइने उनले बताए। सरकारले सन् २०१८ मा दादुरा रुवेलालाई नियन्त्रण गरे पनि निवारण गर्न सकेको छैन । सन् २०२६ सम्म दादुरा रुवेला निवारण गर्ने लक्ष्यका यसपटक सरकारले खोप अभियान सञ्चालन गर्न थालेको हो । रासस"
दुर्गममा अब पोषणयुक्त चामल,"सुर्खेत : कर्णालीको दुर्गम क्षेत्रका नागरिकले अब पोषिलो चामल (पौष्टिक तत्व मिसाएर स्तरोन्नति गरिएको चामल) पाउने भएका छन्। चाडबाडका बेलामा समेत चामल नपाउने समस्या बेहोर्दै आएका दुर्गमका नागरिकलाई अब पौष्टिक तत्व मिलाएर स्तरोन्नति गरिएको पोषिलो चामल उपलब्ध गराउन लागिएको हो। खाद्य व्यवस्था तथा व्यापार कम्पनीले कर्णालीका ५ जिल्लामा पोषिलो चामल वितरण थालिएको जनाएको छ। यहाँका हुम्ला, डोल्पा, जुम्ला, मुगु र कालीकोटमा यो चामल वितरण हुनेछ। यी जिल्लाले वर्षौंदेखि खाद्य संकट भोग्दै आएका छन्। खाद्यान्नको अभाव झेल्दै आएका यी जिल्लामा कम्पनीले अनुदानमा चामल ढुवानी गरेर बिक्री तथा वितरण गर्दै आएको छ। तर, ती जिल्लाहरूमा पौष्टिक तत्वको अभावमा कुपोषणको समस्या बल्झिएपछि त्यसलाई न्यूनीकरण गर्न पोषिलो चामल उत्पादन गरेर वितरण सुरु गरिएको कम्पनीले जनाएको छ। कुपोषणको समस्यालाई न्यूनीकरण गर्न पहिलो चरणमा ५ जिल्लाका लागि ६ सय क्विन्टल पोषिलो चामल वितरण गर्न लागिएको खाद्य व्यवस्था तथा व्यापार कम्पनीका विभागीय प्रमुख भीम थापाले जानकारी दिए। उनका अनुसार विश्व खाद्य कार्यक्रमको प्राविधिक र आर्थिक सहयोगमा पौष्टिक तत्व स्तरोन्नति गरिएको चामल उत्पादन गरिएको हो। बर्दियाको राजापुरमा पौष्टिक तत्व मिलाइएको चामल उत्पादन सुरु भएको छ। चामलमा पौष्टिक तत्व मिलाउनका लागि मेसिन जडान गरेका छौं। भिटामिन र खनिजको मिश्रणलाई चामलको पिठोमा मिलाएपछि मेसिनबाट चामलजस्तै आकार र रङ हुने गरी उत्पादन हुन्छ। यही चामल दुर्गमका बासिन्दालाई उपलब्ध गराउने छौं, विभागीय प्रमुख थापाले भने। यो चामलको प्रयोगले दुर्गममा कुपोषणका कारण हुने बाल मृत्युदरलाई कम गर्न सहयोग पुग्ने जनाइएको छ। यस्तै गर्भवती, वृद्धवृद्धा र बालबालिकाका लागि यो चामल बढी उपयोगी हुनेछ। खाद्य कम्पनीका अनुसार २०७४ मा यो चामलको बाजुरामा परीक्षण भइसकेको छ। स्थानीयले यो चामललाई रुचाएको र सकारात्मक प्रभाव देखिएपछि कर्णालीका ५ जिल्लामा पनि वितरण गर्न थालिएको थापाले बताए। स्तरोन्नति गरिएको पोषिलो चामलमा आइरन, जिंक, भिटामिन ए, फोलिक एसिड, भिटामिन बी१२, थायमिन, नियासिन र पाइरिडक्सिनलगायतका पौष्टिक तत्व मिसाइएको छ। पहिलो चरणमा सन् २०२४ को अक्टोबरसम्म ७ हजार मेट्रिकटन पोषिलो चामल वितरण गर्ने लक्ष्य कम्पनीको छ। दोस्रो चरणमा कर्णालीका अन्य जिल्लामासमेत यो चामल वितरण गर्ने योजना कम्पनीको छ। कर्णालीका दुर्गम जिल्लामा यो चामल सहज र समयमै उपलब्ध गराउनका लागि ढुवानी र वितरणलाई प्रभावकारी बनाइने कम्पनीले जनाएको छ। कम्पनीका अनुसार पोषिलो चामल र यसअघि वितरण हुँदै आएको चामलको मूल्यमा धेरै अन्तर छैन। यसकारण पनि स्थानीयले सहज रूपमा यो चामलको उपभोग गर्ने र यसले कुपोषण घटनाउन सहयोग पुग्ने कम्पनीको दाबी छ। पोषण तत्वको कमीका कारण कर्णालीका बालबालिकामा पुड्कोपन, ख्याउटेपन, रक्तअल्पता र शरीरमा रोगसँग लड्ने प्रतिरक्षा शक्तिको अभावजस्ता समस्या देखिएका छन्। दुर्गममा रहेको कुपोषणको यही समस्या समाधानका लागि सरकारले पोषिलो चामल बजारमा पठाउने तयारी गरेको विभागीय प्रमुख थापा बताउँछन्। पोषिलो चामलको उपभोगले दुर्गम जिल्लाहरूमा देखिएको कुपोषणको समस्या न्यूनीकरण हुने कर्णाली प्रदेश योजना आयोगको विश्वास छ। आयोगका उपाध्यक्ष योगन्द्रबहादुर शाहीले पोषिलो चामलसँगै कर्णालीमै उत्पादन हुने रैथाने बालीको महत्वलाई पनि बुझाउनुपर्ने बताए। स्थानीय स्तरमा उत्पादन हुने र धेरै पौष्टिक तत्व पाइने चिनो, कागुनो, उवा, फापर, मार्से तथा मार्सी चामललगायतका खाद्यान्नको प्रयोग बढाउन सकेमा कुपोषणको समस्या कम गर्न सकिने बताए।"
