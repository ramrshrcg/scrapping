शीर्षक,विवरण
कर्मचारी सरुवामा मनपरी,"स्थानीय तहमा कर्मचारीहरू जानै मान्दैनन्। त्यस्ता उदाहरण कति छन् कति। धनकुटाको पाख्रिबास नगरपालिकामा त झन् एउटै महिना चैतमा ३ जना प्रमुख प्रशासकीय अधिकृत खटाइए। तर एकजनाको पनि त्यहाँ पाइला परेन। संघले प्रशासकीय अधिकृतहरू खटाउँछ, उनीहरू जाँदैनन्। काठमाडौंकै मन्त्रालयतिर बस्छन्, जागिर पकाउँछन्। वा अन्तै सरुवा मिलाउँछन्। लोकसेवा आयोगको परीक्षा दिँदा पक्कै पनि उनीहरूलाई थाहा थियो सरकारी जागिर मेचीदेखि महाकालीभित्र जहाँ पनि जानुपर्ने हुन सक्छ। पहिला त्यसकै लागि तयार हुने तर जागिर भएपछि दुर्गमतिर त के काठमाडौं छोड्नै मान्दैनन्। कर्मचारी किन काठमाडौं छोड्न चाहन्नन् ? यसको गुह्य पत्ता लगाएर कर्मचारी जहाँ कहीँ पनि खुसीखुसी जाने वातावरण सिर्जना गरिनुपर्छ। कतै पालिकातिर धेरै काम गर्नुपर्ने तर मूल्यांकन चाहिँ काठमाडौंमा बसेर उच्च पदस्थ कर्मचारीसँग पहुँच राख्नेहरूको मात्रै त भएको छैन ? कतै पालिकाका जनप्रतिनिधिहरूको कार्यशैलीसँग तालमेल नमिल्ने भएर त हैन ? एकांकी ढंगले हेरेमात्रै कर्मचारीहरूमा व्याप्त यो रोगको निदान निस्कन मुस्किल हुन सक्छ। होइन भने पाख्रिबासमा मात्रै होइन, अझै दुई सय जति पालिका (स्थानीय तह) निमित्तका भरमा चलिरहनु परेको किन ? यसरी कसरी पालिका गाउँका सिंहदरबार बन्छन् ? जनप्रतिनिधिले पनि संघलाई अटेर गरी आफूखुसी कर्मचारी चलाउन चाहने प्रवृत्ति छ। कतिपय भने कर्मचारी खोज्दै काठमाडौं पनि धाइरहेका छन्, जस्तो कि पाख्रिबासका मेयर ज्ञानबहादुर गुरुङ। उनलाई त जनताका काम गर्न र कार्यपालिका बैठक बस्न पनि प्रमुख प्रशासकीय अधिकृत नभई भएको छैन। कर्मचारी नल्याई हुँदैन भन्ने अरू जनप्रतिनिधि र जनताको दबाब जो छ। जनताका काम ठप्प भएका छन्। शिक्षक, कर्मचारीको तलबसम्म पनि प्रमुख प्रशासकीय अधिकृतको अभावमा रोकिएको छ। जहाँजहाँ प्रमुख प्रशासकीय अधिकृत छैनन्, ती पालिकाहरूको समस्या पाख्रिबासको भन्दा भिन्न हुन्न। आखिरमा दुःख पाउने भनेको जनता नै हुन्, सेवाग्राही नै हुन्। संघले पठाएका कर्मचारी अटेर गर्दा कारबाही गर्न सक्नुपर्छ। सही मूल्यांकनको प्रणाली बसालेर तहहरूमा पनि कर्मचारी जाने वातावरण बनाउने जिम्मेवारी सरकारको हो। जनप्रतिनिधि भनेको नीति निर्माता हुन्। कार्यान्वयन गर्ने कर्मचारीले हो। तसर्थ पालिकाहरूमा कर्मचारी नहुनु भनेको नीति, निर्णय कार्यान्वयन नहुनु पनि हो।"
श्रमिकलाई सीपयुक्त बनाउन अलमल,"काठमाडौं : श्रमिकलाई सीपयुक्त बनाउन सरकारले अलमल गरिरहेको छ। ६ महिनासम्मको व्यावसायिक सीप सिकाएर वैदेशिक रोजगारीमा पठाउने योजना बनाए पनि अझै अलमल गरिरहेको छ। सरकारले विगत तीन आर्थिक वर्षदेखि व्यावसायिक तालिम दिने योजना अघि सारेको हो। बजेटमा उल्लेख गरे पनि हालसम्म ठोस कार्यक्रम ल्याउन सकेको छैन। श्रमिकलाई दक्ष बनाउन सरकारले व्यावसायिक सीप तालिम केन्द्र प्रतिष्ठान गठन गर्ने योजना बनाएको छ। उक्त प्रतिष्ठानमार्फत वैदेशिक रोजगारीमा जाने श्रमिकको क्षमता विस्तार गर्ने सरकारको योजना छ। श्रम, रोजगार तथा सामाजिक सुरक्षा मन्त्री शरदसिंह भण्डारीले व्यावसायिक सीप दिएर श्रमिकलाई दक्ष बनाउने बताए। सीप सिकाउँदा स्वदेश तथा विदेशको श्रमबजारमा योग्य बन्न सघाउने बताए। अघिल्लो सरकारले नै प्रतिष्ठान गठन आदेश मन्त्रिपरिषद्मा प्रस्तुत गरेको थियो। तर, निर्णय नहुँदै सरकार परिवर्तन भएपछि गठन आदेश फिर्ता भएको हो। नयाँ सरकारले पुनः प्रतिष्ठान गठन गर्नका लागि अर्थ मन्त्रालय र कानुन मन्त्रालयबाट राय लिई मन्त्रिपरिषद् कार्यालयमा पेस गर्ने तयारी गरेको छ। मन्त्री भण्डारीले सेक्युरिटी, सर्भिस, सिजनल वर्करलगायतका क्षेत्रमा तालिम दिन लागिएको बताए। तालिमले स्वदेशमै उद्यम गर्न पनि सघाउँछ, वैदेशिक रोजगारलाई पनि गुणस्तर बनाउँछ। प्रतिष्ठानमार्फत निजी क्षेत्रबाट तालिम दिने सबै संस्थालाई समेट्ने सरकारको योजना छ। सरकार र निजी क्षेत्रको संयुक्त साझेदारीमा तालिम केन्द्र चलाइने सहसचिव राजीव पोखरेलले बताए। सरकारले काठमाडौं तथा सातै प्रदेशमा तालिम केन्द्र सञ्चालन गर्ने योजना बनाएको छ। श्रमबजारमा आउने सबैलाई सरकारले तालिम दिन सक्दैन उनले भने, निजी क्षेत्रका तालिम प्रदायक संस्थालाई प्रतिष्ठानअन्तर्गत परिचालन गर्ने सरकारको योजना छ। दक्ष श्रमिकमात्रै बाहिर जान सके अहिलेको भन्दा दोब्बर आम्दानी हुने सरकारको अपेक्षा छ। सरकारले १ महिनादेखि ६ महिनासम्मको व्यावसायिक तालिम सञ्चालन गर्न लागेको हो। सरकारले सीपमूलक तालिमका नाममा बर्सेनि अर्बौं खर्च गर्ने गरेको छ। तर, पूर्ण रूपमा सदुपयोग हुन सकेको छैन। मन्त्रालयका प्रवक्ता डण्डुराज घिमिरेले अध्ययन गरेर तालिम दिन नसकिएको बताए। अब स्वदेश र विदेशको श्रमबजारमा सजिलै प्रवेश पाउनेगरी श्रमिकलाई तालिम दिनेछौं उनले भने। अहिले खुलेका तालिम केन्द्रले सिद्धान्तका विषय मात्र पढाउने गरेका छन्। व्यावहारिक रूपमा ज्ञान नहुँदा श्रमिक दक्ष नहुने, सर्टिफिकेट मात्रै हुने गरेको छ। अब सरकारले सिद्धान्तभन्दा पनि व्यवहारमा सिकाउने उद्देश्यले तालिम केन्द्र चलाउन लागेको सहसचिव घिमिरेले बताए। बर्सेनि पाँच लाखभन्दा बढी व्यक्ति श्रमबजारमा आउने गर्छन्। त्यसमध्ये स्वदेशमा रोजगारी नभएर तीन चौथाइ बढी वैदेशिक रोजगारीमा जाने गरेका छन्। वैदेशिक रोजगारीमा जानेको ७५ प्रतिशत श्रमिकको हिस्सा अदक्षको छ। श्रमिक अदक्ष हुँदा न्यूनतम पारिश्रमिकमा काम गर्न बाध्य छन्। औसतमा २२ हजारमा मात्रै श्रमिकले काम गर्नुपर्दा उनीहरूको जीवनस्तरमा खासै सुधार आउन सकेको छैन। गन्तव्य मुलुकको डिमान्डका आधारमा तालिम सिकाउने मन्त्री भण्डारी बताउँछन्। बजारमा फिट हुने सीप दिन सके अहिलेको भन्दा दोब्बर तेब्बर बढी पारिश्रमिक पाउने भण्डारीको समेत अपेक्षा छ। बर्सेनि झन्डै १० खर्ब रेमिट्यान्स भित्रिरहेको छ। कुल गार्हस्थ्य उत्पादनमा रेमिट्यान्सको हिस्सा कुनै समय २९ प्रतिशतसम्म पुगेको थियो। हाल २१ प्रतिशतभन्दा बढी छ। अर्थतन्त्र रेमिट्यान्सले धानेको भए पनि सरकारले श्रमिकको क्षमता विकास गर्न, अर्थतन्त्रमा उनीहरूको योगदान बढाउन उल्लेख्य काम गर्न सकेको छैन। सरकारले विदेश जानुअघि सीप सिकाएसँगै फर्केका श्रमिकलाई पनि उद्यमशीलतामा जोड्ने तयारी गरेको छ। पुनर्एकीकरणका कार्यक्रम सञ्चालन गरी उद्यमशीलता र रोजगारी सिर्जनाका कार्यक्रम अघि सार्ने योजना अघि सारेको छ।"
चौदन्डीगढीको अडियो प्रकरणमा दुवै पक्ष दोषी,"उदयपुर : केही दिनअघि सामाजिक सञ्जालमा भाइरल भएको चौदन्डिगढी नगरपालिकाको कर्मचारी नियुक्ति प्रक्रियासम्बन्धी अडियो प्रकरणमा छानविन समितिले दुवैतर्फ दोषी ठहर्याएको छ। करार कर्मचारी नियुक्तिमा लेनदेनको चलखेलको विषयलाई लिएर गत चैत २९ गते रेकर्ड गरिएको अडियो सार्वजनिक भएपछि गठित छानबिन समितिले १० दिन लगाएर प्रतिवेदन तयार गरेको थियो। अडियो सार्वजानिक भएलगत्तै मेयर कालुमान लामाले कर्मचारी देवप्रकाश राईलाई निलम्वन गरी वैशाख ३ गते वडा नम्बर ९ का वडाध्यक्ष प्रकाश राउतको नेतृत्वमा तीन सदस्य छानबिन समिति गठन गरेका थिए। समितिले अडियोमा संवाद गरेका आरोपित राई पीडित पक्ष भनिएका कुन्दन मेहता र गुडीकुमारी मण्डलसँग प्रत्यक्ष भेटमा र टेलिफोन सम्र्पकबाट प्रतिवेदन तयार गरेको जनाएको छ। तयार पारिएको प्रतिवेदन समितिले बुधबार मेयर लामालाई बुझाएको छ। समितिले बुझाएको प्रतिवेदन बिहीबार मेयर लामाले पत्रकार सम्मेलनको आयोजना गरी सार्वजानिक गरेका छन्। आठ पृष्ठ लामो प्रतिवेदनमा कर्मचारी नियुक्तिमा पैसा माग्नु राईको कमजोरी भएकाले आगामी दिनमासमेत अयोग्य रहने गरी सेवाबाट हटाउन सुझाव दिएको छ। त्यसैगरी नगर कर्मचारी नियुक्तिमा आवेदन दिएका व्यक्ति गुडीकुमारीका आफन्त कुन्दनले सुरुदेखि नै कर्मचारी र जनप्रतिनिधिलाई आर्थिक प्रलोभनमा पारेर नियुक्ति लिने प्रयास गरेको प्रतिवेदनले देखाएको छ। गुडीको जागिरका लागि कुन्दन आफैं आवेदन दिन नगरपालिकाको प्रशासन कक्षमा पुगेर कर्मचारीलाई कुनै लेनदेन वा भनसुनमा जागिर हुन्छ कि भन्ने प्रस्ताव राखेको प्रतिवेदनले औंल्याएको छ। जवाफमा नगरपालिकामा कुनै लेनदेन, भनसुनले जागिर नहुने, खुला प्रतिस्पर्धा र योग्यता क्षमताका आधारमा मात्र जागिर हुने भनेपछि कुन्दनले फसाउने योजना बनाएको प्रतिवेदनले देखाएको छ। कर्मचारीले दिएको जुन जवाफ कुन्दन आफैंले स्वीकार गरेको समितिका संयोजक राउतले बताए। आवेदन दिएलगत्तै कर्मचारी देवप्रकाशलाई प्रलोभनमा पारी अख्तियार दुरुपयोग अनुसन्धान आयोगमा उजुरी दिएको बताइएको छ। कुन्दनले अख्तियारको निर्देशन अनुसार आफूले अडियो रेकर्ड गरेको र पछि नगरपालिकाले आफ्नो बहिनी गुडीलाई फेल गरेको प्रतिसोधमा अडियो सार्वजनिक गरिदिएको प्रतिवेदनमा उल्लेख छ। कुन्दनले अख्तियारको टोलीसहित आफू राईलाई पक्राउन जान खोजेको तर राईले बहिनीले दर्खास्त दिएको कोटा फुल भएकाले अब जागिर नहुने बताएपछि अख्तियारको टोली कोसी पुलबाट फर्किएको समितिलाई बयान दिएका छन्। प्रतिवेदनमा अडियो बारे गुडीकुमारीले केही जानकारी नभएको बताइएको छ। प्रतिवेदनमा आरोपीत राईले भनेका छन्, पहिला कुनै गलत नियत नराखेको, पैसाको लेनदेनसमेत नगरेको तर धेरैपटक पैसा लिन आग्रह गर्दै फोन आएपछि आफूले स्वीकार गरेको हो। संयोजक राउतले भने, दुवै तर्फबाट आर्थिक प्रभावमा पार्ने कोसिस भएको देखिएको छ, जुन कुराले नगरपालिकाको सार्वजनिक सेवाप्रवाहलाई सुशासनयुक्त कायम राख्न सक्दैन। कुन्दनले नगरमै पुगेर प्रशासनमासमेत आर्थिक लेनदेन हुने नहुने जिज्ञासा राखेकोले उनको नियतसमेत गलत भएको र राईले पनि प्रलोभनमा परेर गलतमनशायले आर्थिक लेनदेनको प्रयास गरेको देखिन्छ, प्रतिवेदनमा भनिएको छ। त्यसैगरी, कर्मचारी र जनप्रतिनिधिहरूको आचारसंहिता सम्बन्धी कानुन बनाएर लागू गर्नसमेत प्रतिवेदनमा सुझाव दिइएको छ। साथै, अडियो सार्वजनिक भए लगत्तै राईलाई सेवाबाट बर्खास्त गर्ने नगरपालिकाको निर्णयलाई स्वागत योग्य निर्णय भएको प्रतिवेदनले औंल्याएको छ।"
महिला आयोग पूर्वाधारविहीन,"वर्षौंदेखि राससको भवन प्रयोग गर्दै आएको आयोगलाई आफ्नै भवन नहुँदा सहज रुपमा सुविधा उपलब्ध गराउन समस्या छ। काठमाडौं : पीडित महिलालाई न्याय दिनुपर्ने महिला आयोगको आफ्नै केन्द्रीय कार्यालय छैन। काठमाडौं बाहिर पनि कुनै सम्पर्क कार्यालय छैन। प्रदेश कार्यलय स्थापनाका लागि गरेका प्रयासहरू विफल छन्। राष्ट्रिय महिला आयोगको नेतृत्व गरिरहेकी महिला आयोगकी अध्यक्ष कमला पराजुली भन्छिन्, रकेट उडाउने चाहना हुँदाहुँदै पनि टेम्पो गुडाउन सकेनौं, के राज्य लैंगिकमैत्री बन्न नसकेकै हो त ? कसरी निरीह छ आयोग ? महिलाको हक, हित र अधिकारलाई संरक्षण, सशक्तीकरण गर्न तथा महिलाबिरुद्ध हुने सबै किसिमका भेदभावलाई निर्मूल गरी लैंगिक न्याय सुनिश्चित गर्न २०५८ साल फागुन २३ गते राष्ट्रिय महिला आयोगको स्थापना भएको थियो। वर्षौंदेखि राससको भवन प्रयोग गर्दै आएको आयोगलाई संरचना नहुँदा आउने सेवाग्राहीलाई सहज सुविधा उपलब्ध गराउन समस्या छ। कार्यक्रम सञ्चालन गर्ने भवन छैन। भइरहेको भवनमा भएको हल पनि राससले कार्यक्रम गर्न भाडामा लगाउँछ। नेपालको संविधान (२०७२) ले राष्ट्रिय महिला आयोगलाई संवैधानिक मान्यता प्रदान गरेसँगै आयोगको काम, कर्तव्य र अधिकार क्षेत्रसमेत थप विस्तारित भएको छ। तर, पर्याप्त पूर्वाधार नहुँदा काम गर्न समस्या भएको पदाधिकारीहरूको भनाइ छ। राज्यबाट लैंगिक न्यायका लागि गम्भीरता भएन, हामीले कति समस्या छ रुँदै कराउँदै हिँडने कुरा आउँदैन, प्रभावकारी भौतिक संरचना छैन। अत्यावश्यक सेवाप्रवाह गर्न प्राइभेसी हुने ठाउँ छैन। बच्चा लिएर आउने सेवाग्राहीका लागि स्तनपान कक्ष छैन। काउन्सिलिङ गर्ने ठाउँ छैन।, अध्यक्ष पराजुलीले भनिन्। सरकारकै संवैधानिक निकाय भएता पनि सरकारले आयोगका समस्यालाई प्राथमिकतामा राख्न नसकेको उनीहरू बताउँछन्। सिंहदरबार अगाडि भाडाको घरमा बसिरहेको महिला आयोगको कार्यलय माथि हरेक दिन सिंहदरबार ओहोरदोहोर गर्ने सरकारमा रहेका व्यक्तिहरूको आँखा पर्दैन। पटकपटक पहल गरिरहँदा समेत सरकार गम्भीर बन्न सकेको छैन। भवनका लागि धेरै पहल गर्दा पनि सुनवाइ नभएको पराजुलीको गुनासो छ। मुख्य सचिव शंकरनाथ बैरागीसँग धेरैपटक कुरा भएको छ, उहाँले पनि पोजेटिभ कुरा गर्नुहुन्छ तर काम अगाडि बढ्दैन। यसअघि सरकारले स्थानीय तहमा भएका महिला तथा बालबालिका कार्यालय हटाएपछि आयोगप्रति जिम्मेवारी थपिएको उनले बताइन्। प्रदेशमा सम्पर्क कार्यलयका लागि पनि पटकपटक सिफारिस गरेका छौं तर किन हो कुरा क्याबिनेटसम्म पुग्दैन।, उनले महिला बालबालिका तथा ज्येष्ठ नागरिक मन्त्रालय सम्पर्क कार्यालय भएपनि क्याबिनेटसम्म कुरा पुर्याउनतिर कसैको ध्यान नपुगेको गुनासो गरिन्। केन्द्रमा बाहेक अन्य ठाउँमा शाखा नभएकाले सबै पीडित महिलाको पहुँचमा पुग्न नसकेको पराजुलीको भनाइ छ। उजुरी तथा मुद्दा व्यवस्थापन शाखा प्रमुख चमिला भट्टराई भवन असुविधाले निकै समस्या भएको बताउँछिन्। उनले भनिन्, एकातिर भवनको समस्या छ, सेवाग्राही आउँदा सहज रुपमा काउन्सिलिङ गर्ने ठाउँ छैन। नत अपांगमैत्री छ, कतिपय पिडीत तथा उजुरीकर्ता वैशाखी टेकेर पनि आउँछन्, कार्यक्रम गर्न सहज हल छैन, भाडा तिर्नुपर्छ। आयोगका ४०, ४२ जना कर्मचारी भएपनि पर्याप्त नभएको उनले बताइन्। कार्यालयसँग करिव ४२ जना कर्मचारी भए पनि आयोगसँग स्रोतसाधनको समस्या छ। उजुरी गर्न आउनेहरू झगडा गर्छन्, हातपात हुने सम्भावना पनि हुने भएकोले छुट्टै प्रहरी युनिट चाहिन्छ प्रहरी राखेर काउन्सिलिङ गर्नुपर्छ, भिक्टिम राख्ने सेल्टर होम पनि हुनुपर्छ तर छैन।, उनले भनिन्। सहरी विकास मन्त्रालयका सुचना अधिकारी सुरेशकुमार वाग्ले संवैधानिक आयोगहरूका लागि एकीकृत कार्यलय निर्माण गर्ने विषयमा छलफल चलेको बताउँछन्। प्राथमिकतामा परेको छ, कहिले कहाँ भन्ने टुंगो लागेको छैन। जग्गा व्यवस्थापन भइसकेको छैन। प्रारिम्भक छलफल मात्र भएको छ।, उनले भने। उनका अनुसार जग्गाको व्यवस्थापन भैसकेपछि पनि १ वर्ष पूर्वतयारी मै जानेछ। वर्षौंदेखिको पहल बेकाम महिला आयोगका पूर्वअध्यक्ष शेष चाँदताराका अनुसार राज्यले महिला आयोगलाई हेर्ने नजर फरक छ। भौतिक संरचनाका लागि गरेको वर्षैंदेखिको पहल बेकाम भएको बताउँछिन्। उहाँले आफु अध्यक्ष भएको समयमा पनि भवनका लागि थुप्रै पहल गर्दासमेत सरकारले चासो नदिएको सुनाइन्। सबै कार्यसमिति सदस्य डेलिगेशन गयौं, भृकृटी मण्डपमा अलपत्र रहेको एउटा भवन माग्यौं, दिएनन्, कति ठाँउमा थुप्रै ऐलानी जमिन छन् तर दिँदैन, धेरै प्रयास गर्यौं।, तर, पाएनौं उनले सुनाइन्। पूर्वअध्यक्ष चाँदतारा थप्छिन्, जमिन देऊ घर बनाउँछौ भन्दा पनि पाइएन। यो मिल्दैन उ मिल्दैन भन्ने कुरा आउँछ। अति भएपछि चोभारको डाँडाभन्दा उता जाऊ भन्यो सरकारले। तर, अझै कोशिस छोडेका छैनौं। महिला आयोगकै पूर्वसदस्य लीली थापाले अहिले पनि महिलालाई अप्ठ्यारो पर्दा जाने निकाय महिला आयोग व्यवस्थित हुन नसक्नु दुःखद भएको बताइन्। आयोगलाई केन्द्रमा मात्र सीमित नभइ पहुँच विस्तार गर्न आफू आयोगको सदस्य हँुदा योजना बनाएको बताइन्। हामीले योजना बनाएका थियौं, केन्द्रमा मात्र सीमित हुनुहुँदैन, वडासम्मै पहुँच पुर्याउनुपर्छ भनेर महिला प्रहरी सेलसँग सहकार्य गरी प्रदेश कार्यालय स्थापना गर्ने रणनीति उ बेलामै बनाएका थियौं ।, उनले भनिन्, देशका ५२ प्रतिशत महिलामाथि आइपर्ने समस्या र उनीहरूको आवाज सम्वोधन गर्ने निकायलाई व्यवस्थित गर्न नसक्नु दुःखद छ।"
"कार्यालयले नै भरिदिन्छ, परिचयपत्र र राहदानी फाराम","हेटौंडा : जिल्ला प्रशासन कार्यालय मकवानपुरले राष्ट्रिय परिचयपत्र र राहदानी बनाउन आउने सेवाग्राहीहरूलाई लक्षित गर्दै नागरिक सहायता कक्षबाट निःशुल्क सेवा सुरु गरेको छ। प्रशासनले फाराम निःशुल्क भरी सेवाग्राहीलाई सहजता प्रदान गरेको हो। पहिलो दिन ४० जनाभन्दा बढी सेवाग्राहीले निःशुल्क सेवा लिएको सहायक प्रमुख जिल्ला अधिकारी नेत्रप्रसाद शर्माले जानकारी दिए। जिल्ला प्रशासन कार्यालयबाट प्रवाह हुने सेवालाई थप प्रभावकारी एवम् सेवाग्राहीमैत्री बनाउने उद्देश्यले सेवाग्राही आफैंले भरी पेश गर्नुपर्ने राहदानी तथा राष्ट्रिय परिचयपत्रको फाराम निःशुल्क भरिदिने व्यवस्था गरेका हौँ। यसले नागरिक र प्रशासनबीचको दूरी घटाउने र उहाँहरूलाई सहज हुने विश्वास लिएका छौँ। शर्माले भने। यसअघि सेवाग्राहीले विभिन्न स्टेसनरी, फोटो पसल तथा साइबरहरूबाट शुल्क तिरेर फाराम भर्दै आएका थिए। त्यस्तै, प्रशासनले टोकन सिस्टमलाई पनि थप व्यवस्थित बनाई विद्युतीय मेसिनरीबाट प्रवाह गर्न सुरु गरेको सहायक प्रजिअ शर्माले बताए। सेवाग्राहीको सहजताका लागि प्रशासनले हुलाक टिकटसमेत उपलब्ध गराउने उनले बताए।"
बिमाको सुविधा नपाए उजुरी गर्नुहोस्,"काठमाडौं : बिमा बोर्डले ७७ वटै जिल्लामा स्वास्थ्य बिमाको पहुँच विस्तार गरेको छ। बिमितलाई देशभरका ४ सय ६० वटा सेवा प्रदायक अस्पतालहरूबाट सेवा दिने भनिएको पनि छ। प्याकेजअनुसार अस्पतालले १ हजार १ सय ३३ प्रकारका औषधि उपलब्ध गर्नुपर्छ। अति कडा प्रकारका रोगहरू (क्यान्सर, मुटुरोग, हेडइन्जुरी, स्पाइनल इन्जुरी, सिकलसेल एनिमिया र अल्जाइमर) मा नदोहिरिने गरी थप एक लाखको सेवा सुविधा लिन सकिने व्यवस्था छ। तर, अस्पतालले बिरामीलाई मापदण्डभित्र परेका औषधि नदिएको गुनासो छ। स्वास्थ्य बिमा बोर्डका कार्यकारी निर्देशक डा दामोदर बसौला भने स्वास्थ्य बिमा प्याकेजभन्दा बाहिर गएर अस्पतालले काम गर्नै नपाइने बताउँछन्। प्याकेजमा लेखेको सबै औषधि दिनैपर्ने, यदि नदिएमा बिमितले बोर्डमा उजुरी गरे सोहीअनुसारको अस्पताललाई परिपत्र गर्ने र मापदण्डमा ल्याउने काम गर्ने उनले बताए। तर, प्याकेजअनुसार सुविधा पाए, नपाएकाबारे बिमित पनि सजग भएर सम्बन्धित बोर्डमा उजुरी गरेमात्र थाहा हुने र पहल गर्न सहज हुने उनको भनाइ छ। प्याकेजभित्र रहेको औषधि, उपचारको सुविधा दिनै पर्छ। वर्षभरि १ लाखको सुविधा दिनुपर्छ। छैन भन्न पाइँदैन। मापदण्डविपरीत काम गर्नेविरुद्ध बिमा बोर्डमा निवेदन हाल्नुपयो। निवेदन नपरी कुन अस्तालले सेवा दिएको छैन भन्ने कुरा थाहै हुँदैन। ४ सय ६० वटा अस्पताल कुनमा के भएको नागरिकको निवेदन बिना थाहा हुँदैन। यसैले उजुरी गर्नुपयो। नत्र थाहा हुँदैन, उनले भने। बिमामा पाउनुपर्ने सुविधा यसमा योगदान रकम एउटै परिवारको ५ जनासम्मको प्रतिवर्ष ३ हजार ५ सय रुपैयाँ प्रिमियममा बिमाको सुविधा दिएको छ। परिवारको ५ जनाभन्दा बढीको गर्नुपरेमा थप प्रतिसदस्य ७ सय तिर्नुपर्ने व्यवस्था छ। यसअनुसार उक्त घर परिवारका सदस्यहरूमध्येबाट वार्षिक १ लाख रुपैयाँसम्मको औषधि तथा उपचार खर्च सुविधा पाइन्छ। परिवारको ५ जनाभन्दा बढिलाई प्रतिसदस्य २० हजारको दरले बढीमा दुई लाखको कभरेज हुन्छ। तर, यसबाहेक ७० वर्ष उमेर पुगेका ज्येष्ठ नागरिकलाई सरकारले नै बिमा गरिदिन्छ र छुट्टै एक लाखको उपचार खर्च व्यहोरिने नीतिगत व्यवस्था छ। स्वास्थ्य बिमा नियमावली २०७५ ले ज्येष्ठ नागरिकका लागि सरकारले नै बिमा प्रिमियम तिरिदिने गरी छुट्टै एकाइको रूपमा वार्षिक एक लाख बराबरको स्वास्थ बिमाको व्यवस्था गरेको हो। बिमा कार्यक्रममा आबद्ध हुँदा केही क्षेत्रका नागरीकलाई निशुल्क व्यवस्था गरिएको छ। यसअन्तर्गत अति गरिबको परिचयपत्र प्राप्त परिवारको योगदान रकमको सतप्रतिशत छुट दिइएको छ। यस्तै अति अशक्त अपांगता (रातो कार्ड), कुष्ठरोगी, एचआईभी संक्रमित, जटिल खालका क्षयरोगी (एमडीआरटीबी) बिरामी भएका परिवारको योगदान रकमको सतप्रतिशत छुट छ। यस्तै, महिला स्वास्थ्य स्वयमसेविका संलग्न भएको परिवारको योगदान रकमको ५० प्रतिशत छुट। बोर्डकाअनुसार बिमतले १ हजार १ सय ३३ प्रकारका औषधि उपलब्ध गर्न सक्छन्। स्वास्थ्य बिमा कार्यक्रमले केही सेवाहरू भने सीमित रूपमा मात्रै समावेश गरेको छ। यसअन्तर्गत वार्षिक एक हजार रुपैयाँभन्दा बढी मूल्यको चस्मा, पाँच हजार रुपैयाँभन्दा बढी मूल्यको श्रवणयन्त्र, एक हजार रुपैयाभन्दा बढी मूल्यको सेतो छडी, दुई हजार पाँच सय रुपैयाँभन्दा बढी मूल्यको बैशाखी उपयोग गर्न पाइदैन। यस्तै, पोलिएको, गम्भीर अपांगताका लागि गरिने उपचार, ओठ तालु काटिएकोमा गरिने सर्जरी बाहेकको प्लास्टिक तथा कस्मेटिक सर्जरीहरू यो सेवाले समेट्दैन। यससँगै, एक्सट्याक्सन, एब्सेस र डेन्टल ट्रमाको प्राथमिक व्यवस्थापन बाहेकका दन्त उपचार सेवाहरू प्राप्त गर्न पाइँदैन। स्वास्थ्य बिमा दिगो बनाउन चुनौती हरेक नागरिकलाई स्वास्थ्य बिमामा सहभागी गराउने सरकारको कार्यक्रमले सरकारको व्ययभार बढी हुन जाँदा चुनौतीपूर्ण बनेको छ। हालसम्म बिमा योजनामा सहभागीबाट प्राप्त बिमा प्रिमियमभन्दा बढी दाबी भुक्तानी भएको छ। हालसम्म सो बिमावापत उठेको प्रिमियमभन्दा बढी अर्थात् १५ अर्ब २९ करोड ५४ लाख रुपैयाँ बढी दाबी भुक्तानी भएको भन्दै महालेखा परीक्षकको ६०औं प्रतिवेदनले यो कार्यक्रमलाई दिगो रूपमा सञ्चालन गर्न कठिनाइ हुने औंल्याएको छ। यता स्वास्थ्य बिमास्वास्थ्य बिमा ऐन, २०७४ को दफा ३ मा प्रत्येक नेपाली नागरिक स्वास्थ्य बिमा कार्यक्रममा सहभागी हुनुपर्ने व्यवस्था छ। राष्ट्रिय जनगणना, २०७८ अनुसार नेपालको जनसंख्या २ करोड ९१ लाख ६४ हजार रहेकोमा यस कार्यक्रममा यो वर्षसम्म ५९ लाख ८८ हजार (२०५३ प्रतिशत) नागरिक मात्र सहभागी छन्। साथै, गत वर्षसम्म सहभागी ४५ लाख ७२ हजार ९८९ मध्ये यो वर्ष २९ लाख ८६८ ले मात्र बिमा नवीकरण गराएका छन्। बिमा योजना कार्यक्रममा गत वर्षसम्म ६ अर्ब ५६ करोड ८० लाख रुपैयाँ प्रिमियम प्राप्त भएकोमा यो वर्ष २ अर्ब ४५ करोड ३७ रुपैयाँलाख थप भई कुल ९ अर्ब २ करोड १७ लाख प्राप्त भएको छ। बिमितले स्वास्थ्य सेवा लिएको बिल भर्पाइको आधारमा बोर्डले यो वर्ष ९ अर्ब ९२ करोड ७ लाख रुपैयाँसमेत हालसम्म २४ अर्ब ३१ करोड ७१ लाख शोधभर्ना भुक्तानी दिएको छ।"
किसानलाई असिना पानीको डर,"जलवायु परिवर्तनका कारण हिमाली जिल्लाको तापमान बर्सेनि वृद्धि हुँदै जान थालेको छ। चालू वर्षको नौ महिनाको अवधिमा मुस्ताङमा पटकपटक वर्षा भएको छ। वर्षाले यहाँको ढुंगा र माटोले बनेका परम्परागत घर उच्च जोखिममा पर्र्ने भएका छन्। जोमसोम : कुनैबेला कम पानी पर्ने जिल्लाको रूपमा परिचित मुस्ताङमा पछिल्लो समय वर्षा हुन थालेको छ। वसन्त ऋतुको आगमनसँगै पानी पर्न थालेको हो। जलवायु परिवर्तनका कारण हिमाली जिल्लाको तापमान बर्सेनि वृद्धि हुँदै जान थालेको छ। चालू वर्षको नौ महिनाको अवधिमा मुस्ताङमा पटकपटक वर्षा भएको छ। वर्षाले यहाँको ढुंगा र माटोले बनेका परम्परागत घर उच्च जोखिममा पर्ने भएका छन्। यस्ता घरको छतमा जस्ताले छाउने वा ढलान गरिएको हुँदैन। सक्खर माटो बिच्छ्याइएका यस प्रकारका घरहरू चुहिने र भत्किन थालेको मार्फाका स्थानीय दीपक लालचनले बताए। हिमाली जिल्ला मुस्ताङको वातावरण, पर्यावरणीय र जैविक विविधतामा समेत असर पर्न थालेको हो। यो वर्ष हिउँ पर्न पनि सकेन। यद्यपि बेमौसमको बेला मुस्ताङमा आंशिक हिमपात भयो। जसका कारण यहाँको स्याउलगायतका अन्नबालीमा समेत दीर्घकालीन असर पर्ने देखिएको हो। हिउँ पर्ने समयमा हिउँ नपर्ने, भारी हिमपात हुने, कुनै वर्ष आंशिक हिमपात हुने र हिउँ नपरी वर्षा हुने क्रम बढेको लालचनले उल्लेख गरे। वैशाख महिना लागेसँगै हल्का वर्षा हुन थालेको हो। निरन्तर वर्षा हुन थालेपछि पर्यटन व्यवसायीलाई समेत असर पर्ने हुन्छ। वर्षा भइरहे सडकसमेत अवरुद्ध हुन सक्ने र पर्यटक कम आउने भएकाले पर्यटन व्यवसायी चिन्तित छन्। यसैगरी वर्षासँगै असिना पानी पर्न सक्ने अवस्था रहेकाले जिल्लाका स्थानीय किसानमा सशंकित छन्। यतिबेला स्याउ बोटमा पालुवासँगै फूल फक्रिँदै गरेकाले वर्षासँगै आएको असिनाले स्याउ बोटमा क्षति पुग्न सक्ने थासाङ२ सौरुका किसान सोजना हिराचनले बताए। स्याउ बोटमा फूल फुल्न थालेको छ, यस्तो बेला असिना परेमा फूल सबै झारिदिन्छ, उनले भने, यस्तो बेला भारी वर्षा र असिना पर्नु अभिशाप हुन्छ। मुस्ताङमा कागती, बदाम, ओखर र स्याउका रूखमा पालुवा पलाउने समय भएकाले असिनाले क्षति पुर्याउँछ। मुस्ताङमा परेको वर्षाले यहाँका विद्यालय र विद्यार्थीको शैक्षिक पठनपाठनमा समेत असर गरेको छ। विद्यालय जान र घर फर्किन विद्यार्थीलाई सास्ती पर्ने गरेको छ। यसैगरी वर्षाले विकास निर्माणमा समेत बाधा पुर्याएको स्थानीय अजित थकालीले बताए।"
किन भत्काइए सिरहा नगरका घर टहरा ?,"सिरहा : बजेटको सुनिश्चिताबीनै सिरहा नगरपालिकाले सडक फराकिलो बनाउने नाउँमा सदरमुकाम सिरहा बजारको हजारौँ घर भत्काएका छन्। विगत तीन दिनदेखी मेयर डा नविन कुमार यादवले आफैँ जेसीबी लिएर सडकमा उत्रेर घर भत्काए। घर भत्किएपछि स्थानीय व्यवसायी र सर्वसाधारण मारमा परेका छन्। तत्काल घर नभत्काउनु भनेर स्थानीयवासीले उच्च अदालत जनकपुर राजविराज इजलासमा मुद्दा दायर गरेका थिए। बैशाख ११ गते अदालतले अल्पकालीन अन्तरिम आदेश पनि जारी गरेको छ। जसमा बैशाख २० गते छलफलका लागि दुबै पक्षका लागि बोलाएको छ। छलफलको समय पनि नकुरी आदेश आएको भोलीपल्टदेखि नै भत्काउन सुरु गरेको छ। भत्काउँदा सुविधा सन्तुलनको हिसाबले निवेदकहरूको घरमा क्षति पुग्ने उल्लेख गर्दै यथास्थितिमा राख्न पनि आदेश गरेको छ। आदेशमा लेखिएको छ सुखचन्द्र झाको किता नं १७०३, सन्तोष अग्रवालको किता नं १२३८, किता नं १२३९, पशुपति साहु रौनियारको किता नं २९९, रामप्रमोद मण्डलको किता नं ३५, ३६, निराजन कुमार यादवको किता नं १६४१ र विमल कुमार गोहिवारको गाउँब्लकभित्रको किता नं २४४ को जग्गामा रहेको घर नभत्काउनु। तर, नगरपालिकाका मेयर नविन यादवले उक्त आदेशलाई वेवास्ता गर्दै कतिपय निवेदकको घर भत्काएका छन्। घर भत्काउँदा आफुहरूलाई बसोबास नै उजाड भएको सिरहा नगरपालिका२ की जमुना कुमारी महराले सुनाइन। घरमा ६ छोरी र एक छोरी छन्। सानो जग्गामै घर थियो। मेयरले जवर्जस्ती डोजर लगाएर भत्काएदियो। रोक्न जाँदा प्रहरीले धक्लेर साइड लगायो, उनले भनिन, कहाँ जानु अब। दलित भनेर कोही भाडामा पनि डेरा दिँदैनन्। हामी चार घरपरिवार घरविहीन भएको उनले बताइन। नगरपालिकाले घर भत्काउन थालेपछि वडा १, २ र ७ ले नगरपालिका, जिल्ला प्रशासन र प्रहरी कार्यालयलाई पत्र लेखेर अदालतको आदेश कार्यान्वयन गरी मात्रै सडक विस्तार गर्न आग्रह गरेको छ। जिल्ला प्रशासन कार्यालयले पनि नगरपालिकालाई पत्र नै काटेर आदेश कार्यान्वयन गर्न भनेको छ। तर मेयर यादवले घर भत्काउन रोकेका छैनन्। यो सदरमुकाम बजार माडरचोहर्वा सहायक राजमार्गअन्तर्गत पर्छ। जसको एनएच२० नामकरण गरी सिरहाको सहिद राजेश ठाकुरपार्कदेखि चोहर्वातर्फ अढाई किलोमिटरमा चार लेन सडक मात्रै यस वर्ष निर्माण सुरु भएको छ। बाँकी सडकका लागि बजेट विनियोजन नभएको सडक डिभिजन कार्यालय लहानका प्रमुख रमेश चौधरीले बताए। हाललाई अढाई किलोमिटर बाहेक सडक खाली गराउन पनि कुनै पत्र र आग्रह नगरपालिकालाई नगरिएको उनले सुनाए। मापदण्डअनुसार अहिले सडकको बीचबाट दुवैतर्फ १५१५ मिटर सडक क्षेत्र खाली गराउन नगरपालिकाले डोजर चलाएको मेयर डा नवीनकुमार यादवले बताए। लामो समयदेखि सडक विस्तार रोकिएकाले आफूले अग्रसर हुँदै सडक फराकिलो गर्न डोजर चलाएको उनको भनाई छ।"
"स्वास्थ्य बिमा छ, औषधि छैन","इलाम : सूर्योदय नगरपालिकाको फिक्कल अस्पतालमा बिहीबार बिरामीको घुइँचो थियो। त्यहाँ स्वास्थ्य बिमाको सेवा लिने मात्रै दुई सय हाराहारीमा थिए। एक जना डाक्टर र अहेवको भरमा चलेको अस्पतालमा सधैं १ सय ५० को हाराहारीले सेवा लिने गरेको अस्पताल प्रशासनको रेकर्डले देखाउँछ। पश्चिम इलामको देउमाई नगरपालिकामा रहेको मंगलबारे प्राथमिक स्वास्थ्य केन्द्रमा दैनिक एक सयको हाराहारीले सेवा लिन्छन्। ५० शय्याको इलाम जिल्ला अस्पतालमा पनि दैनिक १५० जनाले सेवा लिन्छन्। तर, यी सबै स्वास्थ्य संस्थाले उपलव्ध गराउने औषधिको सूची भने फरकफरक छ। फिक्कल अस्पतालले रोगअनुसार प्रायः सबै बिरामीलाई स्वास्थ्य बिमा भित्रबाटै दिन पुग्ने औषधिको प्रबन्ध गरेको छ। त्यहाँ सात सय प्रकारको औषधि उपलब्ध छ। मंगलबारे प्राथमिक स्वास्थ्य केन्द्रले करिब पाँच सय प्रकारको औषधि उपलब्ध गराउँछ भने इलाम अस्पतालले तीन सय प्रकारको मात्रै औषधि उपलब्ध भएको जनाएको छ। इलाम अस्पतालको सधैं रेडिमेट जवाफ आउँछ हामी औषधि ल्याउने प्रक्रियामा छौं। साना भनिएका स्वास्थ्य सस्थाले सहजै उपलव्ध गराउने औषधि जिल्ला अस्पताल इलामको फार्मेसीमा नपाउँदा विरामीहरू फिक्कल वा मंगलबारेको स्वास्थ्य सस्थाबाट औषधि लिन बाध्य भइरहेका छन्। मंगलबारे प्राथमिक स्वास्थ्य केन्द्रका निमित्त प्रशासन प्रमुख नारायण राउत भन्छन्, पहिले यहाँ पनि सेवाग्राहीका लागि औषधि उपलब्ध गराउन सकिने अवस्था थिएन। अहिले सबै व्यवस्थापन सहज बनाएका छौं। सामान्य प्रशासनिक सुधार र मेहनत गर्ने हो भने नागरिकले पाउने सुविधा उपलब्ध गराउन सहज हुने उदाहरण हुन फिक्कल अस्पताल र मंगलबारे प्राथमिक स्वास्थ्य केन्द्र। इलाम अस्पताल भने सूचीमा रहेका कतिपय औषधि दिन अस्पतालले नसक्दा सेवाग्राहीले गुनासो गर्ने गरेको बताउँछन्। अस्पताल आसपासका बिरामीसमेत सुगर लगायतका रोगको सेवा लिन मंगलबारे वा फिक्कल पुग्ने गरेको अस्पतालको रेकर्डले देखाउँछ। स्वास्थ्य बिमाको विभागसमेत हेर्दै आएका एनेस्थेसीया टेक्निसियन पशुपति चौधरी भन्छन्, स्वास्थ्य बिमाको सूचीमा रहेका औषधि उपलब्ध गराई रहेका छौं। तर, उनीसँग अन्य स्वास्थ्य संसथामा उपलब्ध हुने जति औषधी किन उपलब्ध गराउन नसकेको भन्नै सवालको जवाफ छैन। स्वास्थ्य बिमा ऐन, २०७४ को प्रस्तावनामा गुणस्तरीय स्वास्थ्य सेवा प्राप्त गर्ने नागरिकको अधिकारको संरक्षण गर्न, स्वास्थ्य बिमाद्वारा पूर्वभुक्तानीको माध्यमबाट बिमितको आर्थिक जोखिम न्यूनीकरण गर्न तथा स्वास्थ्य सेवा प्रदायकको दक्षता र जवाफदेहिता अभिवृद्धि गरी स्वास्थ्य सेवामा आमनागरिकको सहज पहुँच सुनिश्चित गर्न स्वास्थ्य बिमा कार्यक्रम लागे गरेको उल्लेख छ। इलाम अस्पतालसहित देशका अधिकांश स्वास्थ प्रदायकहरूले यो मर्मलाई कुल्चेको एक जना स्वास्थ्यकर्मीको आरोप छ। उनी भन्छन्, झापाका कतिपय स्वास्थ्य सस्थाले त स्वास्थ्य बिमामा तोकेको भन्दा बढी बेड शुल्कसमेत असुल्ने गरेको गुनासो आउने गर्दछ। चौधरी भन्छन्, एक जना मात्रै बिरामीमा देखिएको औषधि भने अस्पतालमा नहुन सक्छ यसलाई विवादको विषय बनाउनु राम्रो हैन। उनले नियमित औषधि सेवन गर्ने बिरामीलाई दैनिक ९० जना सम्मलाई सेवा दिने गरेको बताए। फिक्कल अस्पतालका प्रशासन प्रमुख फाजुङ शेर्पाको अनुभवमा राम्रो व्यवस्थापन गर्न सक्यो भने बिरामीको खल्तीबाट रकम निकालेर औषधि खरिद गर्ने अवस्था आउँदैन। सो अस्पताल देशमै राम्रो बिमाअन्तर्गतको स्वास्थ्य सेवा दिने अस्पतालका रूपमा पुरस्कृत समेत भएको छ। उनी भन्छन्, हामीसँग अहिले पनि सात सय प्रकारका औषधि छन्, नियमित औषधि खानेलाई त कहिले पनि अभाव हुन दिएका छैनौं। बिमाको सेवा दिने सूचीमा रहेका निजी अस्पतालले त झन् सस्तो औषधि बिमाबाट दिने तर महँगोे औषधि सबै खरिद गराउने गरेको सेवाग्राहीको गुनोसो छ। कतिपय अस्पतालले बिरामीलाई एक महिनाको औषधि दिएर तीन महिनाको औषधि दिएको बिल बोर्डमा पेस गर्ने गरेको सेवाग्राही बताउँछन्। एक जना सेवाग्राही सरोज ढुंगानाले भने, म आमाको सुगरको औषधि गराउन गएको सस्तो औषधि मात्रै बिमाबाट पाइँदो रहेछ, महँगो जति अस्पतालकै फार्मेसीमा खरिद गर्नै पर्ने रहेछ। सरकारले हाल ७७ जिल्लामा स्वास्थ्य बिमा लागू गरेको छ। विसं २०७२ बाट सुरु भएको स्वास्थ्य बिमा ७७ जिल्लामा लागु भए पनि स्वास्थ्य बिमा बोडको औषधि सूचीमा कतिपय औषधि नपरेकाले सेवा प्रभावकारी हुन नसकेको चौधरीको आरोप छ। स्वास्थ्य बिमा बोर्डका कोसी प्रदेश संयोजक अर्जुन पण्डित पनि बोर्डको सूचीमा कतिपय औषधि नपरेको स्विकार गर्दछन्। उनी भन्छन्, हामी संसोधनको प्रकृयामा छौं, छिट्टै यो गुनासो पनि सम्बोधन हुन्छ। बोेर्डले ११३७ प्रकारका औषधि सूचीकृत गरेको छ। त्यसबाहेक २५ आयुर्वेदका औषधिहरू प्नि विमाले नै व्यहोर्ने प्रबन्ध गरेको संयोजक पण्डितले बताए। उनले भने, बोर्डले निर्धारण गरेको रेट पनि पुरानो छ, संशोधनको प्रयास भइरहेको छ। उनले सेवाग्राहीको गुनासो आउँदा बढी रकम असुल्ने स्वास्थ्य संस्थाबाट रकम फिर्ता गराएको बताए। नेपालका कुनै पनि स्वास्थ्य सस्थामा बोर्डको सूचीमा रहेका सबै औषधि पाइँदैन। अहिलेको दरमा औषधि नपाइने भएकाले पनि स्वास्थ्य संस्थाले बिमा बाहिरका अरू नै औषधि फार्मेसीमा राखेर सेवाग्राहीलाई खरिद गराउने गरेका छन्। कतिपय निजी औषधि उत्पादकले भारी कमिसनमा फार्मेसीलाई औषधि उपलब्ध गराउने भएकाले बोर्डले तोकेको औषधि खरिद गर्न सरकारी र निजी अस्पतालहरू इच्छुक देखिँदैनन्। एक औषधि विक्रेता कम्पनीका प्रतिनिधि नाम उल्लेख नगर्ने सर्तमा भन्छन्, औषधिमा दिइने कमीसनको दर सुन्दा धेरै मान्छे आश्चर्यमा पर्न सक्दछन्। बिमा कार्यक्रममार्फत पाँच जनासम्मको परिवारको ३ हजार ५ सय रुपैयाँ बुझाएपछि त्यस घरमा रहेका सदस्यले १ लाख रुपैयाँ बराबरको औषधि उपचार सरकारले तोकेको अस्पतालमा निःशुल्क उपचार गर्न पाइन्छ। पाँच जनाभन्दा बढी सदस्य भएपछि प्रतिसदस्यका दरले ७ सय रुपैयाँ बुझाउनुपर्छ। पाँच जनाभन्दा बढी सदस्यले प्रतिसदस्य २० हजार रुपैयाँ देखि दुई लाखसम्म निःशुल्क उपचार गर्न पाउने व्यवस्था छ। बोर्डले बिमा कार्यक्रमका लागि देशभरिका सरकारी र निजी गरी ४५७ अस्पताललाई सूचीकृत गरेको छ। ती अस्पतालमा उपचार बिमा लागू गरेका परिवारका सदस्यले गराए १ लाख रुपैयाँसम्मको निःशुल्क उपचार गराउन पाउने छन्। अझै पनि मानिसमा स्वास्थ्य बिमाप्रति जानकारी नभएर धेरै मानिस स्वास्थ्य बिमाबाट बाहिर रहेका छन्। कोसी प्रदेशमा २० लाख ३८ हजार ७ सय ७४ जनाले स्वास्थ्य बिमा कार्यक्रममा आवद्ध भएको संयोजक पण्डितले बताए। सरकारले अति गरिब, ज्येष्ठ नागरिक, एचआइभीएड्स सङ्क्रमित, महिला स्वास्थ्य स्वयंसेविका, अतिअशक्त अपांगलाई भने निःशुल्क बिमा गर्ने गरेको छ। सरकारले २०७२ चैत २५ गते सबै नागरिकमा गुणस्तरीय स्वास्थ्य सेवा पुयाउने उद्देश्यले कैलाली, इलाम र बागलुङसहित तीन जिल्लाबाट सो कार्यक्रम सुरु गरेको थियो। जहाँ पाइन्छ पर्याप्त औषधि इलामको सूर्योदय नगरपालिकाको फिक्कल अस्पतालले भने अरू स्वास्थ्य संस्थाले नदिने औषधि पनि बिमा भित्रबाटै उपलव्ध गराउँछ। सुगर रोगको लिनामेट नामको औषधि इलाम अस्पतालमा बिमाअन्तर्गत पाइँदैन तर फिक्कल अस्पतालमा त्यही औषधि बिमाअन्तर्गत प्रदान गरिन्छ। अस्पताल प्रशासन प्रमुख फाजुङ शेर्पाका अनुसार दुइटा मलिक्युलरलाई वेग्ला बेग्लै क्लेम गरेर पनि त्यस्तो सेवा प्रदान गरिएको हो। उनले भने हामी विरामीको सहजताका लागि मिल्ने सम्म सबैमिलाएर दिन्छौं। अस्पतालले सुगरका लागि लगाउने इन्सुलिन, दमका लागि प्रयोग हुने रोटाक्याप, एमडीआईलगायतका औषधि पनि अस्पतालले उपलब्ध गराउने गरेको छ। शेर्पा भन्छन्, अरूले यी औषधि महँगो हुने भएकाले दिँदैनन् भन्ने सुनेका छौं। हामीचाहिँ भरसक बिरामीलाई निराश बनाएर पठाउन चाहँदैनौ। शेर्पाले थपे, अरू कम्मिनेसन डक्सहरू पनि दिई रहेका छौं, पहिले देखिनै दिँदैआएका हौं। अस्पतालमा दैनिक १५० भन्दा बढी बिरामी आउने गरेको उनले सुनाए। गत वर्ष ३४ हजार बिमामा आबद्ध बिरामीलाई सेवा दिएको अस्पतालले यस वर्ष अहिलेसम्ममा ३२ हजारले सेवा लिएको सेर्पाले बताए। ऐन भन्छ सबैलाई स्वास्थ्य बिमास्वास्थ्य बिमा ऐन २०७४ ले प्रत्येक नेपाली नागरिक स्वास्थ्य बीमा कार्यक्रममा आबद्ध हुनुपर्ने प्रवन्ध गरेको छ। ऐनले नवजात शिशु, बालबालिका, ज्येष्ठ नागरिक, अपांगता भएका व्यक्ति तथा अशक्तलाई स्वास्थ्य बिमा कार्यक्रममा आबद्ध गर्नु निजको संरक्षक तथा अभिभावकको कर्तव्य हुने उल्लेख गरेको छ। वृद्घाश्रम, अनाथालय, बाल सुधार गृहलगायतका संस्थाहरूमा आश्रित व्यक्तिलाई स्वास्थ्य बिमा कार्यक्रममा आबद्ध गर्नु त्यस्तो संस्थाको व्यवस्थापकको कर्तव्य हुने ऐनमा व्यवस्था छ। सबै नागरिकलाई स्वास्थ्यको न्यूनतम पहुँचबाट नछुटाउने उद्देश्यले सुरु गरिएको बिमा सञ्चालनका लागि बनेको ऐनमा भनिएको छ, प्रचलित कानुनबमोजिम राष्ट्र सेवक मानिने व्यक्ति तथा वैदेशिक रोजगारीमा जाने कामदारको परिवारले स्वास्थ्य बिमा कार्यक्रममा आबद्ध हुनुपर्नेछ। प्रचलित कानुनबमोजिम स्थापना भएका तोकिएका संस्थाले सो संस्थामा कार्यरत व्यक्तिलाई स्वास्थ्य बिमा कार्यक्रममा आबद्ध गराउनुपर्ने ऐनमा उल्लेख छ । बिमाको सुविधा नपाए उजुरी गर्नुहोस् बिमा बोर्डले ७७ वटै जिल्लामा स्वास्थ्य बिमाको पहुँच विस्तार गरेको छ। बिमितलाई देशभरका ४ सय ६० वटा सेवा प्रदायक अस्पतालहरूबाट सेवा दिने भनिएको पनि छ। प्याकेजअनुसार अस्पतालले १ हजार १ सय ३३ प्रकारका औषधि उपलब्ध गर्नुपर्छ। अति कडा प्रकारका रोगहरू (क्यान्सर, मुटुरोग, हेडइन्जुरी, स्पाइनल इन्जुरी, सिकलसेल एनिमिया र अल्जाइमर) मा नदोहिरिने गरी थप एक लाखको सेवा सुविधा लिन सकिने व्यवस्था छ। तर, अस्पतालले बिरामीलाई मापदण्डभित्र परेका औषधि नदिएको गुनासो छ। स्वास्थ्य बिमा बोर्डका कार्यकारी निर्देशक डा दामोदर बसौला भने स्वास्थ्य बिमा प्याकेजभन्दा बाहिर गएर अस्पतालले काम गर्नै नपाइने बताउँछन्। प्याकेजमा लेखेको सबै औषधि दिनैपर्ने, यदि नदिएमा बिमितले बोर्डमा उजुरी गरे सोहीअनुसारको अस्पताललाई परिपत्र गर्ने र मापदण्डमा ल्याउने काम गर्ने उनले बताए। तर, प्याकेजअनुसार सुविधा पाए, नपाएकाबारे बिमित पनि सजग भएर सम्बन्धित बोर्डमा उजुरी गरेमात्र थाहा हुने र पहल गर्न सहज हुने उनको भनाइ छ। प्याकेजभित्र रहेको औषधि, उपचारको सुविधा दिनै पर्छ। वर्षभरि १ लाखको सुविधा दिनुपर्छ। छैन भन्न पाइँदैन। मापदण्डविपरीत काम गर्नेविरुद्ध बिमा बोर्डमा निवेदन हाल्नुपयो। निवेदन नपरी कुन अस्तालले सेवा दिएको छैन भन्ने कुरा थाहै हुँदैन। ४ सय ६० वटा अस्पताल कुनमा के भएको नागरिकको निवेदन बिना थाहा हुँदैन। यसैले उजुरी गर्नुपयो। नत्र थाहा हुँदैन, उनले भने। बिमामा पाउनुपर्ने सुविधा यसमा योगदान रकम एउटै परिवारको ५ जनासम्मको प्रतिवर्ष ३ हजार ५ सय रुपैयाँ प्रिमियममा बिमाको सुविधा दिएको छ। परिवारको ५ जनाभन्दा बढीको गर्नुपरेमा थप प्रतिसदस्य ७ सय तिर्नुपर्ने व्यवस्था छ। यसअनुसार उक्त घर परिवारका सदस्यहरूमध्येबाट वार्षिक १ लाख रुपैयाँसम्मको औषधि तथा उपचार खर्च सुविधा पाइन्छ। परिवारको ५ जनाभन्दा बढिलाई प्रतिसदस्य २० हजारको दरले बढीमा दुई लाखको कभरेज हुन्छ। तर, यसबाहेक ७० वर्ष उमेर पुगेका ज्येष्ठ नागरिकलाई सरकारले नै बिमा गरिदिन्छ र छुट्टै एक लाखको उपचार खर्च व्यहोरिने नीतिगत व्यवस्था छ। स्वास्थ्य बिमा नियमावली २०७५ ले ज्येष्ठ नागरिकका लागि सरकारले नै बिमा प्रिमियम तिरिदिने गरी छुट्टै एकाइको रूपमा वार्षिक एक लाख बराबरको स्वास्थ बिमाको व्यवस्था गरेको हो। बिमा कार्यक्रममा आबद्ध हुँदा केही क्षेत्रका नागरीकलाई निशुल्क व्यवस्था गरिएको छ। यसअन्तर्गत अति गरिबको परिचयपत्र प्राप्त परिवारको योगदान रकमको सतप्रतिशत छुट दिइएको छ। यस्तै अति अशक्त अपांगता (रातो कार्ड), कुष्ठरोगी, एचआईभी संक्रमित, जटिल खालका क्षयरोगी (एमडीआरटीबी) बिरामी भएका परिवारको योगदान रकमको सतप्रतिशत छुट छ। यस्तै, महिला स्वास्थ्य स्वयमसेविका संलग्न भएको परिवारको योगदान रकमको ५० प्रतिशत छुट। बोर्डकाअनुसार बिमतले १ हजार १ सय ३३ प्रकारका औषधि उपलब्ध गर्न सक्छन्। स्वास्थ्य बिमा कार्यक्रमले केही सेवाहरू भने सीमित रूपमा मात्रै समावेश गरेको छ। यसअन्तर्गत वार्षिक एक हजार रुपैयाँभन्दा बढी मूल्यको चस्मा, पाँच हजार रुपैयाँभन्दा बढी मूल्यको श्रवणयन्त्र, एक हजार रुपैयाभन्दा बढी मूल्यको सेतो छडी, दुई हजार पाँच सय रुपैयाँभन्दा बढी मूल्यको बैशाखी उपयोग गर्न पाइदैन। यस्तै, पोलिएको, गम्भीर अपांगताका लागि गरिने उपचार, ओठ तालु काटिएकोमा गरिने सर्जरी बाहेकको प्लास्टिक तथा कस्मेटिक सर्जरीहरू यो सेवाले समेट्दैन। यससँगै, एक्सट्याक्सन, एब्सेस र डेन्टल ट्रमाको प्राथमिक व्यवस्थापन बाहेकका दन्त उपचार सेवाहरू प्राप्त गर्न पाइँदैन। स्वास्थ्य बिमा दिगो बनाउन चुनौती हरेक नागरिकलाई स्वास्थ्य बिमामा सहभागी गराउने सरकारको कार्यक्रमले सरकारको व्ययभार बढी हुन जाँदा चुनौतीपूर्ण बनेको छ। हालसम्म बिमा योजनामा सहभागीबाट प्राप्त बिमा प्रिमियमभन्दा बढी दाबी भुक्तानी भएको छ। हालसम्म सो बिमावापत उठेको प्रिमियमभन्दा बढी अर्थात् १५ अर्ब २९ करोड ५४ लाख रुपैयाँ बढी दाबी भुक्तानी भएको भन्दै महालेखा परीक्षकको ६०औं प्रतिवेदनले यो कार्यक्रमलाई दिगो रूपमा सञ्चालन गर्न कठिनाइ हुने औंल्याएको छ। यता स्वास्थ्य बिमास्वास्थ्य बिमा ऐन, २०७४ को दफा ३ मा प्रत्येक नेपाली नागरिक स्वास्थ्य बिमा कार्यक्रममा सहभागी हुनुपर्ने व्यवस्था छ। राष्ट्रिय जनगणना, २०७८ अनुसार नेपालको जनसंख्या २ करोड ९१ लाख ६४ हजार रहेकोमा यस कार्यक्रममा यो वर्षसम्म ५९ लाख ८८ हजार (२०५३ प्रतिशत) नागरिक मात्र सहभागी छन्। साथै, गत वर्षसम्म सहभागी ४५ लाख ७२ हजार ९८९ मध्ये यो वर्ष २९ लाख ८६८ ले मात्र बिमा नवीकरण गराएका छन्। बिमा योजना कार्यक्रममा गत वर्षसम्म ६ अर्ब ५६ करोड ८० लाख रुपैयाँ प्रिमियम प्राप्त भएकोमा यो वर्ष २ अर्ब ४५ करोड ३७ रुपैयाँलाख थप भई कुल ९ अर्ब २ करोड १७ लाख प्राप्त भएको छ। बिमितले स्वास्थ्य सेवा लिएको बिल भर्पाइको आधारमा बोर्डले यो वर्ष ९ अर्ब ९२ करोड ७ लाख रुपैयाँसमेत हालसम्म २४ अर्ब ३१ करोड ७१ लाख शोधभर्ना भुक्तानी दिएको छ।"
लुम्बिनी र गण्डकीमा नयाँ मुख्यमन्त्री,"लुम्बिनीमा कांग्रेस नेता डिल्लीबहादुर चौधरी र गण्डकीमा पनि कांग्रेसकै नेता सुरेन्द्र पाण्डे मुख्यमन्त्री बनेका हुन्। बुटवल पोखरा : लुम्बिनी र गण्डकी प्रदेशमा बिहीबार नयाँ मुख्यमन्त्री नियुक्त भएका छन्। लुम्बिनीमा कांग्रेस नेता डिल्लीबहादुर चौधरी र गण्डकीमा पनि कांग्रेसकै नेता सुरेन्द्र पाण्डे मुख्यमन्त्री बनेका हुन्। लुम्बिनीका प्रदेश प्रमुख अमिक शेरचनले चौधरी र गण्डकीका प्रदेश प्रमुख पृथ्वीमान गुरुङले पाण्डेलाई संविधानको धारा १६८ (२) अनुसार उक्त पदमा नियुक्त गरेका हुन्। चौधरीले दुई दिनअघि सरकार गठनका लागि आह्वान भएको सूचनाअनुरूप प्रदेशसभाका ५३ सांसदको हस्ताक्षरसहित दाबी पेस गरेका थिए। उनलाई माओवादी, जसपा, लोसपा, नाउपा, जनमत, एकीकृत समाजवादी र एक स्वतन्त्र सांसदको समर्थन छ। एमालेबाट मुख्यमन्त्री नियुक्त लीला गिरी वैशाख ११ गते प्रदेशसभाबाट विश्वासको मत पाउन नसकेपछि पदमुक्त बनेका थिए। नवनियुक्त मुख्यमन्त्री चौधरी दाङका हुन्। उनीसँग संघीय सरकारमा राज्यमन्त्री भई कार्य गरेको अनुभव छ। उनले यसअघि कुलप्रसाद केसी नेतृत्वको प्रदेश सरकारमा सहरी विकासमन्त्री भई काम गरेका थिए। चौधरीको शपथग्रहण शुक्रबार हुने प्रदेश प्रमुखको कार्यालयले जनाएको छ। शुक्रबार नै सानो आकारको मन्त्रीमण्डल विस्तार गरिने भएको छ। चौधरी लुम्बिनी प्रदेशको चौथो मुख्यमन्त्री बनेका छन्। करिब ६ वर्ष अवधिमा प्रदेशले चार मुख्यमन्त्री पाएको हो। शंकर पोखरेल संस्थापक मुख्यमन्त्री हुन्। त्यसपछि माओवादीका केसी उक्त पदमा आएका थिए। गण्डकीमा मुख्यमन्त्री नियुक्त पाण्डेले माओवादीसमेतको समर्थन जुटाएर बहुमत सांसदको हस्ताक्षरसहित बिहीबार प्रदेश प्रमुख गुरुङसमक्ष दाबी पेस गरेका थिए। संविधानको धारा १६८ (२) अनुसार दुई वा दुईभन्दा बढी दलको समर्थनमा प्रदेश सरकार बन्न सक्ने व्यवस्थाबमोजिम पाण्डे मुख्यमन्त्री नियुक्त भएका हुन्। यसअघिका मुख्यमन्त्री खगराज अधिकारी पनि सोही उपधाराअनुसार माओवादी र राप्रपाको समर्थनमा मुख्यमन्त्री बनेका थिए। एमाले नेता अधिकारीले पुस २५ गते जिम्मेवारी सम्हालेपछि पहिलोपटक २९ गते विश्वासको मत प्रस्ताव गरेका थिए। माओवादीले सय दिन पनि नपुग्दै सरकार छाडेर समर्थन फिर्ता लिएपछि अधिकारी अल्पमतमा परेका थिए। ९ वैशाखमा विश्वासको मतसम्बन्धी प्रस्ताव राख्दा ६० सदस्यीय प्रदेशसभामा प्रस्तावको पक्षमा २४ र विपक्षमा ३५ मत परेको थियो। अधिकारीले विश्वासको मत गुमाएपछि प्रदेश प्रमुख गुरुङले १४ गते ४ बजेसम्मको म्याद दिएर सरकार गठनका लागि आह्वान गरेका थिए। गण्डकी प्रदेशसभामा कांग्रेसका २७, एमालेका २२, माओवादीका ८, राप्रपाका २ र १ स्वतन्त्र सांसद छन्। संघको छायामा रहेको प्रदेश सरकार केन्द्रमा सरकार परिवर्तन सँगै त्यसको असर प्रदेशमा पनि पर्दै आएको छ।"
जहाँ पाइन्छ बिमाबाट पर्याप्त औषधि,"इलाम : इलामको सूर्योदय नगरपालिकाको फिक्कल अस्पतालले भने अरू स्वास्थ्य संस्थाले नदिने औषधि पनि बिमा भित्रबाटै उपलव्ध गराउँछ। सुगर रोगको लिनामेट नामको औषधि इलाम अस्पतालमा बिमाअन्तर्गत पाइँदैन तर फिक्कल अस्पतालमा त्यही औषधि बिमाअन्तर्गत प्रदान गरिन्छ। अस्पताल प्रशासन प्रमुख फाजुङ शेर्पाका अनुसार दुइटा मलिक्युलरलाई वेग्ला बेग्लै क्लेम गरेर पनि त्यस्तो सेवा प्रदान गरिएको हो। उनले भने हामी विरामीको सहजताका लागि मिल्ने सम्म सबैमिलाएर दिन्छौं। अस्पतालले सुगरका लागि लगाउने इन्सुलिन, दमका लागि प्रयोग हुने रोटाक्याप, एमडीआईलगायतका औषधि पनि अस्पतालले उपलब्ध गराउने गरेको छ। शेर्पा भन्छन्, अरूले यी औषधि महँगो हुने भएकाले दिँदैनन् भन्ने सुनेका छौं। हामीचाहिँ भरसक बिरामीलाई निराश बनाएर पठाउन चाहँदैनौ। शेर्पाले थपे, अरू कम्मिनेसन डक्सहरू पनि दिई रहेका छौं, पहिले देखिनै दिँदैआएका हौं। अस्पतालमा दैनिक १५० भन्दा बढी बिरामी आउने गरेको उनले सुनाए। गत वर्ष ३४ हजार बिमामा आबद्ध बिरामीलाई सेवा दिएको अस्पतालले यस वर्ष अहिलेसम्ममा ३२ हजारले सेवा लिएको सेर्पाले बताए। ऐन भन्छ सबैलाई स्वास्थ्य बिमास्वास्थ्य बिमा ऐन २०७४ ले प्रत्येक नेपाली नागरिक स्वास्थ्य बीमा कार्यक्रममा आबद्ध हुनुपर्ने प्रवन्ध गरेको छ। ऐनले नवजात शिशु, बालबालिका, ज्येष्ठ नागरिक, अपांगता भएका व्यक्ति तथा अशक्तलाई स्वास्थ्य बिमा कार्यक्रममा आबद्ध गर्नु निजको संरक्षक तथा अभिभावकको कर्तव्य हुने उल्लेख गरेको छ। वृद्घाश्रम, अनाथालय, बाल सुधार गृहलगायतका संस्थाहरूमा आश्रित व्यक्तिलाई स्वास्थ्य बिमा कार्यक्रममा आबद्ध गर्नु त्यस्तो संस्थाको व्यवस्थापकको कर्तव्य हुने ऐनमा व्यवस्था छ। सबै नागरिकलाई स्वास्थ्यको न्यूनतम पहुँचबाट नछुटाउने उद्देश्यले सुरु गरिएको बिमा सञ्चालनका लागि बनेको ऐनमा भनिएको छ, प्रचलित कानुनबमोजिम राष्ट्र सेवक मानिने व्यक्ति तथा वैदेशिक रोजगारीमा जाने कामदारको परिवारले स्वास्थ्य बिमा कार्यक्रममा आबद्ध हुनुपर्नेछ। प्रचलित कानुनबमोजिम स्थापना भएका तोकिएका संस्थाले सो संस्थामा कार्यरत व्यक्तिलाई स्वास्थ्य बिमा कार्यक्रममा आबद्ध गराउनुपर्ने ऐनमा उल्लेख छ ।"
"भासिँदै भूमिगत पानी, काठमाडौंमा चरम संकट सन्निकट","खोलाछेउ ४० फिटसम्म पानी आए पनि अन्य ठाउँमा धेरै तल गइसकेको उनको भनाइ छ। जमिनको संरचनाअनुसार कतिपय ठाउँमा बोरिङ र इनारमा पनि पानी आउँदैन। दुबाकोट, इमाडोल, थापाथलीतिर पनि यस्तो समस्या देखिएको उनले सुनाए। काठमाडौं : काठमाडौं उपत्यकामा जथाभावी पानी तान्ने प्रवृत्तिले यसको भण्डारण सुक्दै गएको छ। बर्खामा रिचार्ज हुँदै आएको माथिल्लो तहको भण्डारण सुक्दै गएको विज्ञ बताउँछन्। उनीहरूका अनुसार मुख्यतः दुई तहबाट पानीको माग पूरा हुँदै आएको छ। एउटा ५० मिटर सम्म (स्यालो वेल) र अर्को ५० मिटरभन्दा गहिरो (डिप वेल)बाट तानिन्छ। स्यालो वेल बर्खामा पुनर्भरण हुन्छ। जसमा समस्या देखिएको काठमाडौं उपत्यका खानेपानी लिमिटेड (केयूकेएल)का इलेक्ट्रो मेकानिकल शाखा प्रमुख कृष्णहरि बुढाथोकीले बताए। तर, त्यसभन्दा तलको अवस्थामा असर परेको छैन। अत्यधिक तानेकाले मात्रा घटेको छ। तर, माथिल्लो तहको पानीका स्रोत मर्मत गर्दा पानीको मात्रा खासै घटेको नदेखिएको उनको भनाइ छ। अत्यधिक पम्पिङ रेटले पानीको मात्रा फरक पारेको हो। पानीको तह नै घटेको होइन। विभिन्न कारणले २४ मिटर तलमाथि आएको हुन सक्छ, बुढाथोकी भन्छन्। उनका अनुसार काठमाडौंका ८० प्रतिशत ट्युबवेलमा सफाइ गरेपछि पुनः पानी आएको छ। केयूकेएलका १ सय ५ ट्युबवेल सञ्चालनमा छन्। उसले दैनिक साढे ५ देखि ६ करोड लिटर तानेर वितरण गर्छ। ३ सयदेखि १८ सय मिटर प्रतिमिनेट पानी तान्ने क्षमताका ट्युबवेल छन्। यी मेसिन तीनचार वर्षयता मात्रै सञ्चालनमा आएका हुन्। त्यसअघि ३५४० वटा मात्रै थिए। वास्तवमा माथिल्लो तहको पानी सुक्दैन। तर, नियमन अभावमा माथिल्लो तहको पानीको तहमा असर पारेको छ। इमानदारीसाथ काम गरे त्यस्तो समस्या हुँदैन, बुढाथोकी भन्छन्। १४ वर्षदेखि इनार तथा बोरिङ बनाउने काममा क्रियाशील डिल्लीबहादुर विष्टका अनुसार पहिला काठमाडौंमा १५२० फिट खन्नेबित्तिकै पानी आउँथ्यो। अहिले कुनै पनि क्षेत्रमा ४० फिटभन्दा माथि पानी आउँदैन। इनार तथा बोरिङ खनेको सुरुका वर्षमा पानी देखिए पनि केही वर्षपछि सुक्दै जाने क्रम बढेको छ। कालिकोटको सानीत्रिवेणी गाउँपालिका २ बाट काठमाडांै आइपुगेको विष्टका अनुसार प्रत्येक वर्ष पानीको मात्रा घटीरहेको छ। वर्षमा १२ फिटसम्म पानी कम भएको देखेको छु। डाँडातिर ३ सय फिट खन्नुपर्ने भएको छ। १७०१८० फिटमा पानी सुकिसकेको छ, विष्टले भने, पहिला ३०४० फिटमै पानी आउने ठाउँमा अहिले छैन। कम्तीमा सय फिटभन्दा कम खन्दैनांै। उनका अनुसार त्यति खन्र्न तीन दिन र चारपाँच जना जनशक्ति चाहिन्छ। खोलाछेउ ४० फिटसम्म पानी आए पनि अन्य ठाउँमा धेरै तल गइसकेको उनको भनाइ छ। जमिनको संरचनाअनुसार कतिपय ठाउँमा बोरिङ र इनारमा पनि पानी आउँदैन। दुबाकोट, इमाडोल, थापाथलीतिर पनि यस्तो समस्या देखिएको उनले सुनाए। ठूलाठूला कम्पनी तथा हाउजिङनजिक ठूलो मात्राको पानी तान्ने पम्प राखिएको हुन्छ। त्यस्ता क्षेत्र वरिपरि पानीको मात्रा घटेको र सुकेको देखेको बिष्टले बताए। पेप्सीकोला, काँडाघारी क्षेत्रमा काम गर्दै आएका उनले पेप्सीकोलामा रहेको पेप्सी कम्पनी र सनसिटी अपार्टमेन्टले ठूलो मात्राको पानी तानेको बताए। उनीहरूले आठदेखि ९ सय मिटरमुनिबाट पानी तानेका हुन्छन्। मिनेटमा हजार लिटरसम्म तान्छन्। त्यस्ता क्षेत्रमा पानीको तह अलि तल जान्छ। मनोहरा खोला भएकाले पेप्सीकोलातिर खासै समस्या छैन। तर, घरतिर जोडिएका सामान्य मेसिनलाई हजार लिटर पानी तान्न कम्तीमा १५ देखि २० मिनेट लाग्ने उनले बताए। केयूकेएल के भन्छ ? काठमाडौं उपत्यका खानेपानी लिमिटेड (केयूकेएल)का उपकार्यकारी अधिकारी ज्ञानेन्द्रबहादुर कार्की पुनर्भरण नहुने र पानी तान्ने दरमा अत्यधिक फरक रहेको बताए। रिचार्ज नहुने तर पानी तान्ने क्रम बढी भएकाले जमिनमुनिको पानीको तह घटेको छ। विगतमा भन्दा अहिले पानी नआउने कुरा यथार्थ हो। माग बढी भयो, उनले भने। लगभग ४० करोड लिटर पानी दैनिक माग छ काठमाडौंमा। औसतमा १४ देखि १५ करोड लिटर बर्खा र ८ करोड लिटर सुक्खा याममा बाँडिन्छ। मेलम्चीबाट दैनिक १७ करोड लिटर आउँछ। दुईतीन करोड नयाँ पाइपमा परीक्षणका लागि पठाइन्छ। कार्कीका अनुसार भूमिगत पानी तान्दा बत्ती धेरै खर्च हुन्छ। त्यसैले कतिपय ठाउँमा बर्खामा भुमिगत पानी बन्द गरिन्छ। रीचार्ज तथा भण्डारण गर्ने उद्देश्यले चक्रपथभित्र पानी तान्न बन्द गर्ने गरिएको उनले बताए। उनका अनुसार मेलम्चीको पानी नपुगेको ठाउँमा भने पानी तानेर बाँडिन्छ। के हो स्यालो तथा डिप ट्युबवेल (स्यालो वेल) माथिको सतहको पानीको मापदण्ड फरक खालका छन्। केयूकेएल बोर्डको मापदण्डअनुसार ३० मिटरसम्मलाई स्यालो वेल भनिन्छ। त्योभन्दा मुनि गए डीप ट्युबवेल भयो। तर, अन्तर्राष्ट्रिय अभ्यासअनुसार ५० मिटर र केयूकेएले ५० मिटरसम्मलाई स्यालो भन्छ र त्यहाँबाट पानी तान्न अनुमति दिँदैन। त्योभन्दा मुनिको मात्रै लिन्छ। इनार, ढुंगेधारामा माथिको सतहको पानी आउने भएकाले धाराहरू सुकेको हो। धेरै बस्ती बढेसँगै पानीको तह तल गएको छ। रिचार्ज अहिलेजस्तै नहुने र माथिल्लो तहमा पानी तान्ने गर्दा समस्या भएको छ। जलवायुलाई दोष दिन मिल्दैन जलाधारविज्ञ मधुकर उपाध्यायका अनुसार काठमाडौंको पानी सुक्दै जानुमा जलवायु परिवर्तनलाई दोष दिनु बेकार हुन्छ। उनले भने, टाढाको नाता लगाए नाता देखिन्छ। तर, चाहिनेभन्दा बढी तानेर समस्या भएको हो। कम गहिराइमा भएको पानी (स्यालो अपर फ्लोर) यो पानी हरेक बर्खामा रिचार्ज हुन सक्ने सम्भावना हुन्छ। व्यवस्थापन गरे इनार, ट्युबवेल, ढुंगेधारामा माथिको तहको पानी आउँछ। उनका अनुसार अर्को डिप अर्थात् फ्लसिङ वाटर (खनिज पानी) तल्लो तहको पानी हो। त्यो पुरानो पानी भण्डारण हो। अहिले रिचार्ज भएको होइन। जियोलोजिकल टाइम मा उथलपुथल हुँदादेखि जम्मा भएको पानी हो। धेरै पुरानो पानी। हामी अहिले तलको पानी तानिरकेका छौं। त्यो रिचार्ज हुँदैन। तल्लो तहको पानी कम तान्नुबाहेक अर्को विकल्प छै। काठमाडौंमा सिमेन्टको बढी प्रयोग छ। त्यसले जमिनको सतह बन्द भइसकेकाले पानी जाने ठाउँ छैन। रिचार्ज हुँदैन। घरघरमा रोलर पम्प छ। खोलाहरू सुकेका छन्। खोलामुनिको भाग सुकेकाले रिचार्ज गर्न नसक्ने र खोक्रो भइसकेको छ। पहिला तलतल पानी हुन्थ्यो र सतहमा खोला बग्थ्यो। तर, कतै पानी नहुँदा खोला सुकेको छ। समग्रमा सबैतिर पानीको तह घटेको छ। यसैगरी पानी सुक्दै गएमा केही ठाउँमा जमिन धस्सिन पनि सक्छ। किनभने प्राकृतिक बनावट हरेक स्क्वायर फिटमा फरक छ। पानीको मूल्यमा वृद्धि हुन्छ। वनस्पति, पर्यावरण, वातावरण, कीरा फट्यांग्रादेखि सबै कुरालाई नराम्रो प्रभाव पार्छ। काठमाडौंका जलाशय सबै सुकिसकेका छन्। सर्प बिगबिगी थियो। पानी नहुँदा परिवर्तन भएको छ। आजकल मौसम र वर्षात्को सवालमा भविष्यवाणी गर्न नसकिने समस्या देखिएको छ। अनियमित वर्षा (इराटिक रेनफल) मा भने पानी जमिनले सोस्दैन। तर, त्योभन्दा बढी मानवीय क्रियाकलापले पानीको स्रोत बिग्रिएका छन्। प्रकृतिको पानी प्रकृतिलाई दिनुपर्ने उपाध्यायले बताए। सन् २०१० मा गरिएको एउटा अध्ययनले बढ्दो जनसंख्या तथा होटलका कारण पानीको माग अत्यधिक रहेको देखाएको छ। काठमाडौंको भूमिगत पानीको वातावरणीय मूल्यांकन को विषयमा विष्णुप्रसाद पाण्डेले अध्ययन गरेका थिए। सन् १९८० देखि २००० को अवधीमा प्रतिवर्ष ९६ मिलियन क्युबिक मिटर जमिनमा भूमिगत पानी १३ देखि ३३ मिटरसम्म घटेको छ। सन् २००० देखि २००८ मा १३८ देखि ७५ मिटरसम्म घटेको छ। उनको अध्ययनले भूमिगत पानीको विकासका लागि सम्बन्धित निकायबाट तत्काल हस्तक्षेप नभएमा पानीको वातावरणीय अवस्था अझै बिग्रिएर जाने भन्दै सचेत गराएको छ। भूमिगत जलस्रोत व्यवस्थापन नीति, २०६९ ले माथिल्लो तथा तल्लो दुवै तहमा (डिप तथा स्यालो) ट्युबवेलको अत्यधिक प्रयोग गरिएको जनाएको छ। उक्त नीतिमा व्यापारिक प्रयोजनले खोलिएका होटल, आवास क्षेत्र, अपार्टमेन्ट, उद्योग, नर्सिङ होम, विद्यालय, व्यापारिक कम्प्लेक्स, सरकारी तथा अर्धसरकारी कार्यालयहरू र दूतावासहरूले समेत गहिरो ट्युबवेलको प्रयोग गरेर भूमिगत पानीको दोहन गरेको जनाएको छ। उपत्यकामा औसतमा प्रतिवर्ष एक मिटरका दरले पानीको सतह घट्दै गएको उल्लेख छ। कतिपय ठाउँमा २५ मिटरसम्म घटेको जनाइएको छ। पानी भण्डारण सुक्दै जाँदा उपत्यकामा उक्त समयमा ३ सय ८९ ढुङेधारामध्ये २ सय ३३ मात्र सञ्चालनमा रहेको उल्लेख छ। काठमाडौंका करिब ३० प्रतिशत इनार सुक्दै गएको उक्त नीतिमा लेखिएको छ। उक्त नीतिमा सहरमा झन्डै ३० प्रतिशत घरले प्रयोग गर्ने इनारको पानी क्रमशः सुक्दै गएको अवस्था छ। अतः काठमाडौं उपत्यकाको भूमिगत जलभण्डारमा थप ह्रास हुन नदिन, खोलानाला, ढुंगेधारा, इनार, कुवाजस्ता पानीका परम्परागत स्रोतको संरक्षण गर्न, पानीको गुणस्तर कायम राख्न, वातावरणीय ह्रास हुन नदिन तथा अनुमति, नियमन र नियन्त्रण गर्न जरुरी रहेको जनाएको छ। सन् २०२१ प्रकाशित अध्ययन प्रतिवेदनले अध्ययनमा २०१७ देखि २०१९ इन्भेस्टिगेटिङ द नेक्सस अफ ग्राउन्डवाटर लेभलल्स, रेनफल एन्ड ल्यान्ड युज इन द काठमाडौं भ्याली राजाराम प्रजापति, जलवायु परिवर्तनका कारण भएको अनियमित वर्षा तथा वाष्पिकरणले भूमिगत पानी भण्डारण तथा पानीको उपलब्धतामा परिवर्तन ल्याएको जनाएका छन्। त्यसैगरी दुई दशक सन् १९९० देखि २०१० मा जमिनको प्रयोगमा अत्यन्थ धेरै उथलपुथल देखिएको छ। कृषि जमिन ९८, जंगल ९२८ र जलाशयहरू ७७ घटेको देखिएको छ। विश्व स्वाथ्य संगठनले एक जना व्यक्तिलाई आधारभूत आवश्यकता पूरा गर्न दैनिक ५० देखि सय लिटर पानीको आवश्यक्ता हुने बताउँछ। अध्ययनको दुई वर्षको अवधीमा वर्षात् र जमिनमुनिको पानीको बलियो सम्बन्ध रहेको देखाएको छ। वर्षात्का कारण पानीको सतह तलमाथि परेको छ। ८० प्रतिशत इनारहरूमा पानीको सतह र वर्षात्को प्रत्यक्ष असर देखिएको छ। जमिनमुनिको पानी रीचार्ज हुने प्रकृतिको भए जलवायुका कारण बढी संवेदनशील हुने पनि उल्लेख छ। उपत्यकामा सुक्खा महिनामा ६० देखि ७० प्रतिशत पानी माथिल्लो तथा तल्लो तहबाट तानिन्छ। सन् १९९० देखि २०१० सम्ममा जमिनको प्रयोगमा भएको परिवर्तनले कृषिभूमि ९८, वन ९२८ र जलाशय ७७ प्रतिशत घटेको छ। प्रतिशत झन्डै ५२ प्रतिशत सहरीक्षेत्र विस्तार भएको छ। आन्तरिक बसाइँसराइका कारण उक्त क्षेत्रहरू बस्तीमा बदलिएका हुन्। उक्त अध्ययनले सन् २०२० र २०५० को अवधिमा कृषिक्षेत्र २० प्रतिशतले घटने र निर्माण क्षेत्र २१ प्रतिशतले बढ्ने आँकलन गरेको छ। यसले झनै भूमिगत पानीको अवस्थामा कमी आउनेछ। सतह शील गर्ने, जथाभावी पानी तान्ने, प्राकृतिक ढल व्यवस्थापन परिमार्जन गर्दा पानी परे पनि रिचार्ज हुन सकेको छैन। ६ देखि १२ अर्ब घनमिटर पानी जमिनमुनि जान्छ अन्तर्राष्ट्रिय जल व्यवस्थापन संस्थानमा पानीको जलस्रोत तथा जलवायु परिवर्तनमा अनुसन्धानकर्ता डासन्तोष नेपालले पानी भण्डारण नहुनुमा मुख्य दुई पाटो रहेको बताए। सहरीकरण हुने क्रममा अत्यन्त कंक्रिटाइज हुनु र पानी पर्ने तौरतरिकामा परिवर्तन आउनु। कंक्रिटले गर्दा आकाशबाट परेको पानी जमिनमा सोस्ने मौका कमभन्दा कम हुन्छ। प्राकृतिक जमिन, खुल्ला मैदान धेरै भए पानी बिस्तारै रसाएर जमिनमुनि जान्थ्यो। सहरीकरण बढेकाले रिचार्जको क्षेत्रफल कम भएका छन् । यसले पानी रीचार्ज हुने प्रक्रियामा परिवर्तन आएको छ। त्यसैगरी पानी पर्ने तौरतरीकामा फरक देखिएको छ। विगतमा लामो समय सिमसिमे पानी परे पनि आजकल अतिवृष्टि (थोरै समयमा धेरै पानी) पर्छ। माटोको बनोटअनुसार जमिनको पानी सोस्ने क्षमता हुन्छ। अत्यधिक वर्षाका समस्याले पानी सोसेर जमिनमा जाने प्रक्रिया कम हुन्छ। नेपालले भने, तथ्यांकले प्रत्येक वर्ष नेपालमा ६ देखि १२ अर्ब घनमिटर अर्ब पानी जमिनमुनि जान्छ भन्छ। त्यसमध्ये जम्मा २२ प्रतिशत मात्रै प्रयोग हुन्छ। तर, नेपालमा भूमिगत पानीको सुशासनको विषयमा धेरै कुरा भएको छैन। कतिपय ठाउँमा दीर्घकालीन रूपमा पानी जोगाउन सकिने अवसर भए पनि यस्ता विषयमा अध्ययन नभएको नेपालले बताए। सुकेको मूललाई ब्युँताउनुपर्ने, रिचार्ज क्षेत्र छुट्याउनुपर्ने उनको भनाइ छ। काठमाडौंको कोर क्षेत्रबाहिर प्राकृतिक रूपमा रिचार्ज हुने ठाउँ पत्ता लगाएर पानी भण्डारण गर्न र आकाशे पानीको प्रयोग गर्न आवश्यक रहेको उनले जनाए। पानी संरक्षणका लागि सरकारले नियमावली तथा मापदण्ड बनाउनुपर्छ। बन्ने घरहरूमा खुल्ला जमिन छोड्नका लागि मापदण्ड हुनुपर्छ, नेपालले भने, आकाशे पानी संकलनका लागि नीतिगत व्यवस्था बनाउनुपर्छ। ठूलो मात्रामा पानी प्रयोग गर्ने अस्पताल तथा होटललाई अझ बढी उत्तरदायी बनाउनुपर्छ। नेपाल विकास अनुसन्धान परिषद्का अध्यक्ष डा नवराज खतिवडाका अनुसार काठमाडौंमा मुनि तीनवटा जलभण्डार छन्। पहिलो गोंगबुबाट, बालाजु हुँदै मूलपानीसम्म फैलिएको उत्तरमा, दोस्रो काठमाडौंको मुख्य सहरमा छ दरवारमार्ग, त्रिपुरेश्वर, बानेश्वर, कुपन्डोल, लगनखेल, सानेपा क्षेत्रमुनि र तेस्रो दक्षिणकालीको तल छ। उत्तर र दक्षिणको पानी सफा र राम्रो छ (माथिल्लो)स्यालो तहको पनि। तर, जति पनि पानी तानिन्छ तल्लो तहबाट आएको छ। प्रायजसो माथिल्लो तहको पानी नआउने भइसक्यो। तल्लो तहबाट नै निकालेर पानीको प्रयोग भइरहेको छ। उनका अनुसार कति पानी तानिन्छ ? कति ट्युबवेल छ, कुन तहसम्म पानी तान्ने मेसिन छ त्यसमा अनुगमन भएको छैन। नियमन निकायले कुनै काम गरेको छैन। पानी पर्दा जमिनमुनि सहजै जान्थ्यो तर आजकल डुबान हुन्छ। पहिला परेको पानी ९० प्रतिशत जमिनमुनि र १० प्रतिशत खोलामा जान्थ्यो। अहिले १० प्रतिशत मात्रै जमिनमुनि जान्छ। जलवायुको असर भन्नलाई अहिलेसम्म प्रमाणित भएको छैन। बढी कंक्रिटको कारण नै यस्तो भएको हो। प्राकृतिक नाला, बाटो हुँदै खोलामा जान्थ्यो अहिले बिगारियो। प्राकृतिक कुरालाई थुनेर राख्दा विध्वंस हुन्छ। यसले जमिनले सोस्दैन, भूमिगत गैदिएको भए, जलभण्डारण हुन्थ्यो। केयूकेएल व्यवस्थापन बोर्डको दाबी काठमाडौं उपत्यका खानेपानी व्यवस्थापन बोर्डका सूचना अधिकारी सन्तोष बरालका अनुसार भूमिगत स्रोतको पानी निकाल्न अनुमति दिने निकाय भएकाले संवेदनशील क्षेत्रमा बेला बेलामा अध्ययन गरेको बताए। ठूलाठूला हाउजिङ, पानी कम्पनी तथा अन्यका कारण पानी सुकेको प्रमाणित भए लिखित उजुरी दिएमा कारबाही हुने उनको भनाइ छ। उनले भने, तर त्यस्तो समस्या छैन। किनभने हामीले बेला बेलामा अनुगमन गरिरहेका छौं। लाइसेन्स लिएर सबैले काम गरिरहेकाले समस्या नदेखिएको उनको दाबी छ। व्यक्तिगत, औद्योगिक, व्यापारिक, सार्वजनिक आदि प्रयोजनका लागि लाइसेन्स लिने गर्छन। ऐन र नियमावलीले गर्नु भनेको काम बोर्डले गरिरहेको बताए।"
पुस्तौँदेखि आरनबाट गर्जो टार्दै,"डडेल्धुरा : डडेल्धुराका दलित परिवारका मानिस पुस्तौँदेखि आरन व्यवसायबाट गर्जो टारिरहेका छन्। यद्यपि पछिल्लो समयमा आर्थिक अवस्था कमजोर र बढ्दो आधुनिक प्रविधिका कारण पुस्तौँ पुरानो व्यवसायबाट परिवार धानिरहेका मानिस संकटमा परेका छन्। बजारमा दैनिक उपभोग्य सामग्री महङ्गिँदै जानु र आरन तथा डोका, नाम्लाका लागि आवश्यक पर्ने कच्चापदार्थ दुर्लभ हुनाले व्यवसाय नै धरापमा पर्न गएको उक्त समुदायका मानिसको भनाइ छ। फलाम पिटेर विभिन्न औजार निर्माण गर्दै आएका आरन व्यवसायीका साथै बाँस निगालाको कामबाट डोको, नाम्लो तथा सुपो लगायतका सामग्री बनाउने मानिस समस्यामा पर्दै गएका हुन्। तामा, फलामलगायतका सामग्रीको तुलनामा बजारमा पाइने प्लाष्टिकजन्य सामग्री सस्तो हुने र हातले बनाएको सामग्रीको तुलनामा मेसिन तथा आधुनिक प्रविधिबाट निर्माण गरिएका सामग्री आकर्षक हुनाले पुस्तैनी पेसामा आत्मनिर्भर समुदायका मानिसको पेसा नै संकटमा परेको हो। पुस्तौँदेखि अँगालेको आरन पेसालाई आधुनिकीकरण गर्न युवापुस्ताले पनि चासो दिएका छैनन्। त्यसैले पुस्ता हस्तान्तरण हुन नसक्दा परम्परागत पेसा नै लोप हुने खतरामा छ। सल्लाको बोक्राको आगोको लप्कामा ज्यान नै जोखिममा राखी फलाम पिटेर विभिन्न देवीदेवताका मूर्तिसँगै कृषि औजार बनाउने पेसा सदरमुकामदेखि गाउँघरमा विरलै कायम छन्। युवापुस्ताले यो पेसाबाटै मेहनतअनुसार मुनाफा नदेखेपछि विकल्प रोज्न थालेका छन् भने उमेर पुगेका मानिसले मात्रै परिवारको गर्जो टार्न बाध्यताले परम्परागत आरन तथा डोको, नाम्ला बनाउने पेसा गरिरहेका छन्। त्यसमा पनि परिवारको आर्थिक अवस्था कमजोर भएका मानिसले मात्रै यो पेसा अँगालेको पाइन्छ। हातले निर्माण गरेका सामग्री धार्मिकरूपमा राम्रो मानिने र टिकाउ हुने भए पनि मेसिनले बनेका सामग्रीले बजार लिँदा आफूहरू धरापमा परेको सदरमुकाममा आरन व्यवसाय गर्दै आएका नारायण टमटाले बताए। नारायणले यो पेसा अँगालेको छ दशकभन्दा बढी भयो। उनले जिल्ला सदरमुकाममा यो पेसा थालनी गरेको पनि दुई दशक बढी भइसक्यो। सत्तरी वर्ष कटेका नारायण पारिवारिक अवस्था र मानसिक असन्तुलन भएका छोराका लालाबाला हुर्काउन बिहान ७ बजेदेखि साँझ अँध्यारो नपरुञ्जेल फलाम पिटेर निश्चित अकार दिने गर्छन्। हप्ता दिन काम गर्नसके मुस्किलले एक भाँडो बनाउनसक्ने नारायणको भनाइ छ। हप्ता दिन काम गरेर आकार दिएको सामग्रीको १० देखि १२ हजार रुपैयाँ मात्रै पाउने गरेको र त्यसले कोठाभाडा र साँझ, बिहान हातमुख जोर्न पनि धौधौ भइरहेको नारायणले बताए। नारायणलाई यो काममा सघाउन ६० वर्षीया धर्मपत्नी भागरथी टमटाबाहेक अरू कोही छैनन्। मानसिक असन्तुलन भएका छोरा र उनकै श्रीमती र नातिनातिना हुर्काउन बाध्य भएर वृद्ध अवस्थामा फलाम तामो पिट्नु परेको नारायणको दुःखेसो छ। कमजोर आर्थिक अवस्था र पेट पाल्नका लागि मजदुरीका कारण दुःखको जीवन जिउनुपरेको उनको भनाइ छ। त्यसमा पनि कान्छो छोरा रोजगारका लागि भारततिर रहेको उनले जानकारी दिए। बढ्दो आधुनिक मेसिनबाट निर्मित आयातित औजारले प्रभाव जमाउनुअघि सदरमुकाममा र गाउँघरमा आवश्यक पर्ने देवीदेवताका मूर्तिदेखि घरायसी औजार यिनै आरनबाट बन्ने गर्दर्थे। विगतमा यो पेसा स्वावलम्बी ग्रामीण समाजको एउटा महत्त्वपूर्ण पाटोका रूपमा रहेको थियो। अब आरन र आरनमा काम गर्ने मानिस दुवै घट्दै गएका छन्। आरनबाट औजार बनाउने प्रविधिमा समयानुकूल सुधार हुन नसक्नु यसको मुख्य कारण मानिएको छ। परम्परागत पेसाले समान्य पेट पाल्नेबाहेक अरु आर्थिक लाभ केही नभएको उनीहरू बताउँछन्। मेहनत गर्नसके हातमुख जोर्न मिल्ने नत्र भोकै पनि बस्नुपर्ने बाध्यता हुने अजयमेरु१ का जीतबहादुर पार्कीले बताए। उनले यो पेसाबाट कुनै लाभ लिन नसकेको बताए। छोराछोरीलाई राम्रो पढाउन नपाएको उनको दुःखेसो छ। आर्थिक अवस्थाका कारण पेसालाई आधुनिकीकरण गर्न नसकिएको व्यवसायी बताउँछन्। मेसिनबाट बनेका सामग्री हातबाट निर्मित सामग्रीभन्दा सस्ता हुन्छन्। देवीदेवताको मूर्ति बनाउन नै हप्ता दिनभन्दा बढी लाग्ने उनीहरूको भनाइ छ। स्थानीय सरकारको आश्वासन मात्रै मिल्ने गरेको तर सहयोग कुनै रूपमा नपाएको पीडा छ। आधुनिक मेसिन भित्र्याउन नसक्दा युवा वर्ग यो पेसातिर आकर्षित भइरहेका छैनन्। बरु विदेशतिर जान्छन्। धुवाँ, धुलोका कारणले गर्दा युवा यो पेसामा लाग्न मान्दैनन्। 'पुस्तौँदेखि काम गर्दै आएका हामीसँग सीप छ कला छ तर लगानी छैन', देवीदेवताका मूर्तिदेखि घरमा चाहिने सबैखाले आरनबाट बन्ने सामग्री हिजोआज पनि बनाउने गरेका टमटाको भने। अहिलेका युवाले ध्यान नदिएका कारण यो पेसा संकटमा आएको आरन व्यवसायीको भनाइ छ। ज्याला कम आउने तर धेरै मेहनत पर्ने भएकाले परम्परागत आरन पेसा अपनाउन समस्या छ। आरन नहुँदा परम्परागत घरायसी तथा कृषि औजार मर्मत गर्नसमेत समस्या हुने गरेको छ। अहिले पनि ग्रामीण क्षेत्रमा अधिक प्रयोग हुने देवीदेवताका मूर्ति, वाद्यवादनका सामग्री दमाहा, ढोलक, भोक्कर, बिक्कुलका साथै तामाका ताउला गाग्री, खुकुरी, कुटो, कोदालो, हँसियाजस्ता कृषि औजार आरनबाटै बन्ने गरेको नारायण बताउँछन्। औजारको माग अहिले पनि ग्रामीण बस्ती र बजारमा धेरै नै रहेको छ। आरनबाट औजार बनाउने प्रविधिमा सुधार गरी आधुनिकीकरण गरेर प्रोत्साहित गर्नसके स्थानीयस्तरमा रोजगार सिर्जना हुनुका साथै पुस्तैनी पेसा पनि जगेर्ना हुनसक्ने उनीहरूको भनाइ छ।"
भारतमा उपचाररत कांग्रेस नेता चन्द्र भण्डारी आइतबार स्वदेश फर्कने,काठमाडौं : भारतमा उपचाररत नेपाली कांग्रेसका नेता एवं प्रतिनिधिसभा सदस्य डा चन्द्रकान्त भण्डारी यही वैशाख १७ गते आइतबार स्वदेश फर्कने भएका छन्। गत फागुन ३ गते राति आफ्नै निवास बुद्धनगरमा ग्यास लिक भएर आगालागीबाट गम्भीर घाइते भएका डा भण्डारी स्वास्थ्य उपचारपछि आइतबार स्वदेश फर्कन लागेका हुन्। भारतको मुम्बईस्थित नेशनल बर्न सेन्टरमा उपचाररत डा भण्डारी आइतबार दिउँसो २:५५ बजेको नेपाल वायुसेवा निगमको विमानमार्फत स्वदेश फर्कन लागेका डा भण्डारी निकट कांग्रेस नेता माधव न्यौपानेले बताए। उनी साँझ ५ बजे त्रिभुवन अन्तर्राष्ट्रिय विमानस्थल आइपुग्ने छन्। पछिल्लो समय डा भण्डारीको स्वास्थ्यमा सुधार आएको छ। उनले बोल्ने तथा हिँड्ने कार्य थालेक छन्। नेपाल फर्केसँगै डा भण्डारी घरमा बसेर फिजियोथेरापी गर्नुका साथै पोलेको घाउ ड्रेसिङ गर्न अस्पताल जानेछन्। आगलागीमा परी सांसद डा भण्डारी र उनकी आमा हरिकला भण्डारी गम्भीर घाइते भएकी थिइन्। आमा हरिकलाको भने उपचारका क्रममा कीर्तिपुर अस्पतालमा फागुन ४ गते निधन भएको थियो। डा भण्डारीलाई सोही दिन थप उपचारका लागि एयर एम्बुलेन्समार्फत भारत लगिएको थियो ।
नगर सभा नगरिएको र शिक्षा बेथिति मौलाएको भन्दै नगर प्रमुखको ध्यानाकर्षण,"झापा : भद्रपुर नगरपालिकाले गत पुस गर्नुपर्ने नगर सभा नगरेको र नगरको शिक्षा क्षेत्रमा बेथिति मौलाएको भन्दै असन्तुष्ट जनप्रतिनिधिले ध्यानाकर्षण गराएका छन्। बिहीबार बसेको नगर कार्यपालिका बैठकमा नेकपा (एमाले) र राप्रपाका १३ जना कार्यपालिका सदस्यले नगर प्रमुख गणेश पोखरेललाई सो विषयमा गम्भीर ध्यानाकर्षण गराउँदै ज्ञापन पत्र बुझाएका छन्। कार्यपालिका सदस्य विवेक राजवंशीले विभिन्न मागसहित राखेर नगर प्रमुख पोखरेललाई ज्ञापनपत्र बुझाएका हुन। ६६ महिनामा नगर सभा गर्नुपर्नेमा नगरपालिकाले सो नगरी आफ्नो दैनिक कामकाजलाई निरन्तरता दिँदा आम नगरवासीले एमाले र राप्रपाका जनप्रतिनिधिमाथि प्रश्न उठाइरहेका छन्। नगरको समग्र विकास, नीति, योजना, ऐन कानुन निर्माण र संशोधन लगायतका विषयमा नगर सभा आह्वानका लागि पटकपटक नगर प्रमुखसँग अनुरोध गर्दा समेत नगर सभा नडाकेको ध्यानाकर्षण पत्रमा उल्लेख छ। 'यस सन्दर्भमा के कति कारणले नगर सभा नबोलाइएको हो, त्यस बारेमा आम नगरवासीलाई उपयुक्त जवाफसहित सुसूचित गराउन हाम्रो जोडदार माग छ', पत्रमा भनिएको छ। शिक्षा सेवा आयोगबाट पास गरी आएका शिक्षकहरूलाई कामकाज र नियुक्ति दिने सन्दर्भमा गम्भीर हेल्चेक्राई गरी राजनीतिकरण गरिएको, आयोग पास नै नगरेका शिक्षकहरू आवश्यकता भन्दा बढी राखेर नगरपालिकाले निजी स्रोतबाट तलब भत्ता खुवाउने निर्णयले अतिरिक्त व्ययभार पारी आर्थिक सुशासनको धज्जी उडाउँदै कार्यकर्ता भर्ती गरिएको, सरकारले शिक्षा शाखामा काम गर्न ७ औं तहका अधिकृत नगरपालिकामा पठाएको वर्तमान अवस्थामा अधिकृत स्तरका कर्मचारीलाई फाजिलमा राखी कामकाज गर्नबाट वञ्चित गराई निमावि तहका शिक्षकहरूलाई दरबन्दीमा नपढाई शिक्षा शाखाको जिम्मा लगाएकाले व्यवस्थित ढङ्गले चलन नसकेको लगायतका विषय समेटिएको छ। यसैगरी चालु शैक्षिक सत्रका लागि निजी विद्यालयहरूले लागू गर्ने शुल्क शिक्षा समिति बैठकबाट अनुमोदन नै नगरी विद्यालयहरूले आफूखुसी शुल्क तोकेर लिइरहेको आम अभिभावकहरूबाट व्यापक गुनासो आइरहेको जस्ता बेथितिलाई रोक्न जिम्मेवारी र जवाफदेहितासहितको शिक्षा शाखाका कर्मचारीहरूलाई काज फिर्ता गरी दरबन्दीको कर्मचारीलाई शिक्षा शाखा जिम्मा दिई शिक्षा शाखालाई पारदर्शी र जिम्मेवारी बनाउन माग गर्ने लगायतका पत्रमा उल्लेख छ। कार्यपालिका बैठकले नगर शिक्षा समितिलाई वैधानिकता दिन तीन जना कार्यपालिका सदस्यलाई पदेन सदस्यमा छनौट गर्नुपर्नेमा सो कार्य नगरी शिक्षा समितिले ऐन र कार्यविधि विपरीत कामकाज गरिरहेकाले त्यस्तो गतिविधि तुरुन्त रोकी तत्काल नगर शिक्षा समिति गठन गर्नुपर्ने समेत पत्रमा उल्लेख गरिएको छ।"
आगलागी पीडितलाई बाल क्लबको सहयोग,"सिन्धुली : सिन्धुलीको कमलामाई नगरपालिका२ चियाबारीका आगलागी पीडितलाई बाल क्लबले सहयोग गरेको छ। कमलामाई नगरपालिका६ को भगवती माविका बालबालिकाहरू आवद्ध भगवती बाल क्लब र भगवती जुनियर रेडक्रस सर्कलले २५ हजार ५ सय ५५ रुपैयाँ सहयोग गरेको हो। विद्यालयको सामाजिक उत्तरदायित्त्व कार्यक्रम अन्तर्गत बाल क्लब तथा रेडक्रस सर्कलका बालबालिकाबाटै जम्मा गरिएको नगद आगलागी पीडितलाई प्रदान गरिएको विद्यालयका प्रिन्सिपल कृष्ण उप्रेतीले बताए। गत सोमबार भएको आगलागीबाट स्थानीयको पाँच घर जलेर नष्ट भएको थियो। आगलागीबाट एक करोड १६ लाखभन्दा बढीको क्षति भएको थियो। स्थानीय राजकुमार श्रेष्ठको घरबाट सल्केको आगोले कौशल थापा, योग बहादुर थापा र गंगा थापाको घर जलेसँगै उनीहरू बेघर भएका छन्। स्थानीय तथा युवा व्यवसायी सिबी बुढाथोकी लगायतको नेतृत्वमा राहत संकलन समिति गठन गरिएको छ। समितिका संयोजक श्याम कुमार श्रेष्ठलाई बाल क्लबको सहयोग रकम प्रदान गरिएको भगवती माविका रमाकान्त सुवेदीले बताए। स्थानीय राजकुमार श्रेष्ठको घर भाडामा लिई किराना पसल गर्दै आएकी अम्बिका बुढाथोकीले घरमा बालेको दियो बत्ती अचानक घरमा सल्किँदा अन्य चार घर जलेर पूर्ण क्षति भएको थियो।"
टिप्पर दुर्घटना हुँदा चालकको मृत्यु,काठमाडौं : काठमाडौंको बबरमहलमा आज बिहान टिप्पर दुर्घटना हुँला चालकको मृत्यु भएको छ। दोलखाको ठूलोपाटन गाउँपालिका१ का ३७ वर्षीय झकास पाख्रिनको उपचारका क्रममा माइतिघरस्थित अन्नपूर्ण न्यूरो अस्पतालमा बिहान साढे ३ बजे मृत्यु भएको हो। बा १ क ३३०० नम्बरको टिप्पर आज बिहान सवा ३ बजे टायर भासिएर कोल्टे पर्दा चालक सडक छेउको ट्रसमा चालक च्यापिएका थिए।
शनिबार देशका यी स्थानमा हुने छ वर्षा,काठमाडौं : शनिबार देशका पहाडी भूभागमा आंशिकदेखि सामान्यतया बदली रही बाँकी भूभागमा आंशिक बदलीदेखि मौसम सामान्यतया सफा रहने छ। मौसम पूर्वानुमान महाशाखाका अनुसार देशका पहाडी भूभागका थोरै स्थानहरूमा मेघ गर्जनचट्याङसहित हल्काक्षणिक वर्षाको सम्भावना रहेको छ। शनिबार राति गण्डकी र सुदूरपश्चिम प्रदेशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ।
खाद्य अनुसन्धान अधिकृत ढुंगेलविरुद्ध आरोपपत्र दायर,"काठमाडौं : खाद्य प्रविधि तथा गुण नियन्त्रण विभाग काठमाडौंका खाद्य अनुसन्धान अधिकृत योगेन्द्र ढुंगेल विरुद्ध आरोपपत्र दायर भएको छ। सेवाग्राहीसँग अनुज्ञापत्रका लागि १ लाख ५० हजार घुस लिएको पुष्टि भएपछि अख्तियार दुरुपयोग अनुसन्धान आयोगले उनी विरुद्ध शुक्रबार विशेष अदालत काठमाडौंमा आरोपपत्र दायर गरेको हो। आयोगको टोलीले उनलाई सेवाग्राहीबाट घुसरिसवत वापतको रकम लिइसकेको अवस्थामा नियन्त्रणमा लिएको थियो। उनीविरुद्ध भ्रष्टाचार निवारण ऐन, २०५९ को दफा ३ को उपदफा (१) को देहाय (घ) बमोजिमको कसुरमा बिगो एक लाख ५० हजार रुपैयाँ कायम गरी ऐनको दफा ३ को उपदफा (१) को देहाय (घ) बमोजिम कैद र विगो वमोजिम जरीवाना हुन मागदावी लिई आज आरोपपत्र दायर गरिएको आयोगले जनाएको छ।"
प्रशासकीय अधिकृतमाथि हातपात भएपछि नगरपालिकाको कामकाज ठप्प,सिरहा : प्रशासकीय अधिकृतमाथि हातपात भएपछि नगरपालिकाको कामकाज ठप्प भएको छ। शुक्रबार सिरहाको धनगढीमाई नगरपालिकाका प्रमुख प्रशासकीय अधिकृतमाथि केही व्यक्तिले गालीगलौज गर्दै हातपात गरेपछि शान्ति सुरक्षाको माग गर्दै नगरपालिकाको सम्पूर्ण कर्मचारीहरूले कामकाज ठप्प पारेका हुन्। नगरपालिकाले वडा१० स्थित अवैध रूपमा उत्खनन भइरहेको ग्राभेल खानी बन्द गराएको थियो। त्यही विषयमा निहुँ खोज्दै कमलामाई सप्लायर्स धनुषाधामका सञ्चालक बेचन शर्माको नेतृत्वमा आएका धनगढीमाई१२ का महेश अधिकारी र वडा४ का रामएकवाल यादव (बतहा)सहित ५७ जनाको समूहमा आएका व्यक्तिहरूले प्रशासकीय अधिकृत गोपालप्रसाद बगालेमाथि हातपात गरेको छ। उनीहरूले प्रशासकीय अधिकृतको कार्यकक्षमा प्रवेश गरी भित्रबाट चुकुल लगाएर खानी किन बन्द गरिस भन्दै पानीको बोतल प्रहार गरेको कर्मचारीहरूले बताएका छन्। हातपात गर्न थालेपछि तत्कालै नगर प्रहरी प्रवेश गरी शर्माको समूहलाई बाहिर निकालेको थियो। कर्मचारीहरूले विज्ञप्ति जारी गर्दै शान्ति सुरक्षा कायम र दोषीमाथि कारबाही नभएसम्म नगरपालिका र वडा कार्यालयहरूको कामकाज ठप्प राख्ने जनाइएको छ। स्थानीय तह कर्मचारी युनियनको जिल्ला अध्यक्ष राम उदगार यादवले पनि विज्ञप्ति जारी गरी घटनाको भर्त्सना गर्दै दोषीमाथि कारबाहीको माग गरेको छ। घटनाबारे बुझने कार्य भएको र निवेदन आए सोहीअनुसार छानबीन गरी कारबाही प्रक्रिया अगाडि बढाउने जिल्ला प्रहरी कार्यालय सिरहाका प्रवक्ता तथा डीएसपी रविन्द्रराज पाण्डे जानकारी दिए।
"अनुसन्धान,नवप्रवर्तन र आविष्कार प्राथमिकता नदिएको भन्दै माइतीघरमा महावीरको धर्ना","काठमाडौं : राष्ट्रिय आविष्कार केन्द्रका संस्थापक महावीर पुन ४ बुँदे माग राखेर माइतीघरमा विरोध कार्यक्रम गरेका छन्। शुक्रबार बहिान ९ बजेदेखि माइतीघरमा भेला भएर केन्द्रका संस्थापक महावीर पुन लगायतको उपस्थितमा विरोध जनाइएको हो। बिहीबार सामाजिक सञ्जालमा एउटा भीडीयो पोस्ट गर्दै पुनले माग पूरा नभएसम्म माइतीघर मण्डला र बबरमहल क्षेत्रबाट सरकारलाई घुँडा टेकाउनेगरी आन्दोलन गर्ने बताएका थिए। अनुसन्धान, नवप्रवर्तन र आविष्कार गर्ने प्रतिभाशाली र सिर्जनशील नेपालीलाई अनुसन्धान गर्ने काममा ठोस सहयो गर्न हरेक वर्ष संघ र प्रदेश सरकारले आफ्नो विकास बजेटको १ प्रतिशत रकम छुटयाउनु पर्ने र त्यो रकम नवप्रवर्तक र आविष्कार कोषमा राख्नुपर्ने उनको माग छ। यस्तै अनुसन्धान केन्द्र र विश्वविद्यालयमा व्यवहारिक अनुसन्धानलाई उच्च प्राथमिकताका साथ प्रोत्साहन गर्न र प्रवर्धन गर्नका लागि विज्ञान मन्त्रालयअन्तर्गत ""व्यावहारिक अनुसन्धान र नवपवर्तन विभाग खोल्न समेत माग गरेका छन्।"
लागूपदार्थ सेवन गरी सवारी चलाउने चार चालक पक्राउ,"काठमाडौं : लागूपदार्थ सेवन गरी सवारी चलाउने चार जना चालक पक्राउ परेका छन्। काठमाडौंको थानकोटमा शुक्रबार गरिएको विशेष चेकिङका क्रममा लागूपदार्थ सेवन गरी विद्यार्थी बोकेको बस चलाउने सहित ४ जनालाई ट्राफिक प्रहरीले नियन्त्रणमा लिएको हो। नियन्त्रणमा आएका सबैलाई आवश्यक अनुसन्धान तथा कारबाहीका लागि प्रहरी वृत्त थानकोट पठाइएको छ। नेपाल प्रहरी अस्पतालको प्राविधिक सहयोगमा काठमाडौं उपत्यका ट्राफिक प्रहरी कार्यालय, लागूऔषध नियन्त्रण ब्यूरो र प्रहरी वृत्त थानकोटको संयुक्त टोलीले २० वटा सवारी साधन चेक गरेको थियो।"
कोशी प्रदेशका चार पालिकामा अझै सडक पहुँच बाहिर,"सोलुखुम्बु : कोशी प्रदेशका १४ जिल्लामध्ये तीन जिल्लाका चारवटा गाउँपालिका केन्द्र सडक सञ्जालको पहुँच बाहिर रहेका छन्। सोलुखुम्बुको खुम्बु पासाङ ल्हामु गाउँपालिका तथा संखुवासभाको भोटखोला र सिलिचोड गाउँपालिका केन्द्रमा हालसम्म सडक पुग्न नसकेको हो। जसका कारण तीन पालिकाका बासिन्दा अझै खच्चड र भरियाले बोकेका सामग्रीमा निर्भर छन्। १० स्थानीय तह रहेको संखुवासभाका बाँकी आठ पालिकामा सडक पुगेको छ। आठ स्थानीय तह रहेको सोलुखुम्बुको खुम्बु बाहेक सात पालिका केन्द्रमा सडक पुगेको छ। कोशी राजमार्गअन्तर्गत संखुवासभाको खाँदबारी भोटखोला गाउँपालिका हुँदै तिब्बत जोड्ने १ सय ६२ किलोमिटर सडकमध्ये १० किलोमिटर अझै खन्न बाँकी नै छ। खाँदबारी र सिलिचोड जोड्ने छब्बिसेमा पुल नबन्दा सिलिचोड गाउँपालिकामा सडक पुग्न नसकेको हो। जसका कारण खाद्यान्न ढुवानीमा भरिया तथा खच्चडकै भर परिरहेको भोटखोलाका पासाङ खम्बा भोटे बताउँछन्। झापाको केचनाकवलदेखि ताप्लेजुङको ओलाङचुङगोलासम्मको सडक मेची राजमार्ग हो। तर पाथीभरा याङवरक, फुङलिङ नगरपालिका र फक्ताङलुङ गाउँपालिका छुने यो सडक अहिलेसम्म ओलाङचुङगोलासम्म पुगेको छैन। सोलुखम्बुको खुम्बु पासाङल्हामु गाउँपालिकामा सडकको पहुँच नपुग्दा दैनिक उपभोग्य वस्तु निकै महंगो हुने गरेको होटल व्यवसायी ल्हाक्पा दिकी शेर्पाको भनाइ छ। यी पालिकाहरूमा कि हवाईमार्गबाट ढुवानी गर्नु पर्छ नभए भरिया र खच्चडको भर पर्नुपरेको छ। कोशी प्रदेश सरकारले सडक सञ्जाल नपुगेका यी स्थानीय तहमा नयाँ योजना ल्याएर सडक जोड्ने तयारी गरेको कोशी प्रदेशका भौतिक पूर्वाधार मन्त्री दुर्गा प्रसाद चापागाईंले बताए। सरकारको हरेक स्थानीय तहमा सडक सञ्जाल पुर्याउने योजना पूरा नहुँदा स्थानीयले नुन, तेल लगायतका दैनिक उपभोग्य सामग्री महंगोमा किन्नु परिरहेको छ।"
सडक दुर्घटना न्यूनीकरण गर्न इन्जुरी अनुसन्धान केन्द्र,"काठमाडौं : नेपालमा बढ्दो सडक दुर्घटनाको समस्या समाधानका लागि नेपाल इन्जुरी अनुसन्धान केन्द्र स्थापना भएको छ। नेपालमा सडक दुर्घटनाको रोकथाम गर्नका लागि सहायक हुने गरी यो परियोजना सुरु भएको हो। यस योजना अन्तर्गत अनुसन्धान तथा नीतिगत छलफल सञ्चालन हुनेछ। बेलायतको नेशनल इन्ष्टिच्यूट फर हेल्थ एण्ड केयर रिसर्च सेन्टर, युनिभर्सिटी अफ द वेस्ट अफ इङ्गल्याण्ड ब्रिस्टल र नेपालको काठमाडौं मेडिकल कलेज पब्लिक लिमिटेड, मातृशिशु अनुसन्धान कृयाकलाप (मीरा ) संस्था र सुरक्षित र दिगो यात्रा नेपालसँगको साझेदारीमा कार्यक्रम सञ्चालन हुनेछ। यो परियोजना नोभेम्बर २०२२ देखि अक्टोबर २०२६ सम्म चल्नेछ। भौतिक पूर्वाधार तथा यातायात मन्त्री प्रकाश ज्वालाले परियोजनाको उद्घाटन गरे। नेपालले सामना गरिरहेको सडक सुरक्षा चुनौतीको वर्णन गर्दै मन्त्री ज्वालाले यस नयाँ कार्यक्रमको विकास गर्न गरिएका अनुसन्धानको चर्चा गरे। उनले सडक सुरक्षा अनुसन्धानको महत्वलाई पुष्टि गर्दै यस किसिमका अनुसन्धानका नतिजा सरकारलाई नेपाल सरकारलाई पनि जानकारी गराउनु आवश्यक रहेको धारणा व्यक्त गरेका थिए। योगेश भट्टराईले सडक सुरक्षा र सुरक्षित आवागमन साझा एजेन्डा भएकाले यसको प्रवर्द्धनका लागि पक्षपोषण र सहकार्यका साथै अनुसन्धानात्मक कृयाकलापहरू अत्यावस्यक भएको बताए। यसका साथै उनले संयुक्त राष्ट्र संघले अघि सारेको सडक सुरक्षाका लागि दशकको विश्वव्यापी कार्ययोजना सफल कार्यान्वयनका लागि उपस्थित सबैको प्रतिवद्धताका जरुरी भएकोमा जोड दिए। परियोजनाले नीतिहरू र अभ्यासहरू बीचको अन्तर पहिचान, र स्थानीय तह र प्रादेशिक सरकारको लागि तयार पारिएको सडक सुरक्षा टुलकिट, सुरक्षित बस यात्राको लागि अनुकूल नीतिगत सिफारिसहरू, सडक दुर्घटनाका कारणबाट घाइतेको परिवारहरूमा पर्ने आर्थिक भारको अनुमान र एम्बुलेन्सका कर्मचारीबाट सडक दुर्घटनाका घाइतेलाई अस्पतालको सेवाका लागि हस्तान्तरण गर्ने हेरचाहको मानक मार्गचित्र लगायतका विषयमा अनुसन्धान गर्नेछ।"
पूर्वसांसद खातुन कारागार चलान,"विराटनगर : कोसी प्रदेशकी पूर्वसांसद (पूर्व प्रदेशसभा सदस्य) गुलेफुन खातुन शुक्रबार कारागार चलान भएकी छन्। सरकारी कागजात किर्ते मुद्दामा दोषी ठहर भएकी खातुनलाई कैद सजाय भुक्तानका लागि जिल्ला कारागार मोरङ चलान गरिएको हो। उनी नेकपा (एमाले)का तर्फबाट २०७४ सालमा समानुपातिक सांसद बनेकी थिइन्। लामो समयदेखि फरार रहेकी खातुन दिउँसो आफैँ जिल्ला अदालत मोरङमा उपस्थित भएकी हुन्। अदालत उपस्थित भएपछि खातुनलाई कारागार चलान गरिएको अदालतका सूचना अधिकारी हेमबहादुर बुढाथोकीले जानकारी दिए। उनका अनुसार सरकारी कागजात किर्ते मुद्दामा दोषी ठहर भएकी खातुनलाई अदालतले १ वर्ष कैद सजायको फैसला गरेको थियो। जिल्लाको फैसलाविरुद्ध उनी उच्च अदालत विराटनगर पुगेकी थिइन्। तर, उच्चले पनि जिल्लाकै फैसाल सदर गरिदियो। त्यसविरुद्ध उनी सर्वोच्च अदालत पुगिन्। इन्साफ दोहोर्इपाउँ भन्दै सुनुवाइका लागि दायर गरेको निवेदन सर्वोच्चबाट अस्वीकृत भयो। खातुनको निवेदन अध्ययन गर्दै २०७९ जेठ २५ गते सर्वोच्चले निस्सा नदिने आदेश गरेको थियो। तर, त्यही मुद्दाका अर्का प्रतिवादी विजय कामतलाई भने सर्वोच्च अदालतले सुनुवाइका लागि निस्सा दियो। सर्वोच्चबाट निस्सा नपाएकी पूर्वसांसद खातुन मलुकी फौजदारी कार्यविधि संहिता २०७४ को दफा १५५ को सुविधा माग गर्दै निवेदनसहित जिल्ला अदालत मोरङमा उपस्थित भएकी थिइन्। उक्त दफामा १ वर्षसम्म सजाय तोकिएका कैदीले दिनको ३ सय रूपैयाँ शुल्क तिरेर बाहिरै बसी कैद भुक्तान गर्न पाउने कानुनी व्यवस्था छ। तर, अदालतले आदेश नदिएपछि खातुनलाई कारागार चलान गरिएको सूचना अधिकारी बुढाथोकीले बताए। उक्त दफा अनुसार दिएको निवेदनउपर अदालतमा हरेक शुक्रबार सुनुवाइ हुन्छ। खातुनको निवेदनमाथि अर्को शुक्रबार सुनुवाइ हुनसक्ने बुढाथोकीले बताए। अपमान गर्न नमिले भएकाले कानुनको इज्जत गरेर आफैँ अदालत उपस्थित भएको खातुनको दाबी छ। उनले कानुनको परिधिभित्र रहेर न्यायअन्यायको फैसला गरिदिन पनि माग गरिन्। खातुनसहित उनका पति शेख शिलबर मियाँ, मोरङको तत्कालीन कदमाह गाविसका कर्मचारी विजय कामत र दीपचन्द मण्डललाई जिल्ला अदालत मोरङका तत्कालीन न्यायाधीश अम्बिकाप्रसाद निरौलाको इजलासले २०७४ वैशाख ३१ गते दोषी ठहर गरेको थियो। उनीहरूलाई जनही १ वर्ष कैद र ५० रूपैयाँ जरिवानाको फैसला अदालतले सुनाएको हो। साथै सरकारी कर्मचारी रहेका कारण कामत र मण्डललाई थप १ वर्ष गरेर जनही २ वर्ष कैद हुने फैसला अदालतले सुनाएको थियो। जिल्लाको फैसलाविरुद्ध उनीहरू उच्च अदालत विराटनगर पुगे। उच्चले खातुनसहित कर्मचारी कामत र मण्डलका हकमा जिल्ला अदालतले गरेको कैद सजायलाई कायम गर्दै जनही १४ हजार ५ सय रूपैयाँ जरिवाना हुने फैसला २०७४ पुस ९ गते सुनाएको थियो। खातुनका पति मियाँले उच्चबाट सफाइ पाए। मोरङको तत्कालीन कदमाह गाउँ विकास समिति (गाविस)२ (हालको कटहरी गाउँपालिका९) मा मधुसूधनराज पाण्डेको ३ बिघा १० कट्ठा जग्गामा खातुनका ससुरा शेख धाइका मियाँको मोहीयानी हक थियो। मोहीयानी हकको जग्गा परिवारका अन्य सदस्यलाई नदिइकन आफ्नो नाममा मात्रै पार्ने उदेश्यसहित सरकारी कागजात किर्ते गरेको ठहर अदालतबाट भएको हो। खातुनले मोहीयानी हकको ३ बिघा १० कट्ठा जग्गा आफ्नो पार्नलाई २०७१ चैत ४ गते तत्कालीन कदमाह गाविसका सचिवको सिफारिस पेश गरेकी थिइन्। एउटै दर्ता नम्बरका २ वटा सिफारिस गाविसबाट आएपछि उनले किर्ते गरेको खुलेको थियो। त्यसपछि खातुनविरुद्ध मुद्दा चलेको हो।"
ट्याक्टरमा मोटरसाइकल ठोकिँदा चालकको मृत्यु,काठमाडौं : बाराको कलैया उपमहानगरपालिका२३ मा गएराति ट्याक्टरमा मोटरसाइकल ठोकिँदा मोटरसाइकल चालकको घटनास्थलमै मृत्यु भएको छ। मृत्यु हुनेमा कलैया२१ का २५ वर्षीय राजन कुमार राम रहेका छन्। ना ५ त ८२५० नम्बरको रड लोड गरेको ट्याक्टरमा बा ८० प ४० २१ नम्बरको मोटरसाइकल ठोकिँएको थियो। ट्याक्टर चालकलाई नियन्त्रणमा लिएको जिल्ला प्रहरी कार्यालय बाराले जनाएको छ।
वडासचिवको कार्यकक्षमा तालाबन्दी भएपछि कामकाज ठप्प,"महोत्तरी : वडासचिवको कार्यकक्षमा तालाबन्दी गरेपछि महोत्तरी सोनमा गाउँपालिका६ मगरथानामा महिनौदिनदेखि सेवाग्राहीको कामकाज अवरुद्ध भएको छ। वडासचिव नागेन्द्रप्रसाद चौधरीले एक जना सेवाग्राहीसँग कमिसनको भरमा कार्यसम्पादन गरेको भन्दै स्थानीयले तालाबन्दी गर्दा चैत महिनादेखि कार्यालयको कामकाज प्रभावित भएको हो। मृत्यु भइसकेको एक वृद्धाको सामाजिक सुरक्षा भत्तावापत पाउने रकम बैंकबाट झिकिएको वडा सचिव चौधरीमाथि आरोप रहेको छ। स्थानीयहरूले सोही निहुँमा चैतको पहिलो हप्ता सचिवको कार्यकक्षमा तालाबन्दी गरेका छन्। स्थानीय रामस्नेही साहले दिएको जानकारी अनुसार स्थानीय पृतमलाल महराले वडा सचिवसँगको मिलिमतोमा आफ्नी मृत आमाको नामबाट समाजिक सुरक्षा भता निकालिएको रहेछ। साहले अगाडि भने, वडा सचिवले कागजी प्रक्रिया पुर्याएर बैंकबाट सो रकम निकालिएछ। पछि पैसा बाँडफाँडका क्रममा विवाद हुँदा सो रहस्य बाहिर आएको हो। उनीहरूवीच एक त्रैमासिक वापत पाउने कुल १२ हजार रकममध्ये ६ हजार अर्थात आधा रकम आफूले लिने र आधा रकम वडासचिवलाई दिने मौखिक रूपमा सम्झौता भएको छ। सो रहस्य बाहिरिएपछि स्थानीयले वडा सचिवको कार्यकक्षमा तालाबन्दी गरेका हुन्। कार्यकक्षमा तालाबन्दीपछि वडा कार्यालयबाट हुने पञ्जिकरण अन्तर्गतका सम्पूर्ण कामकाज, विभिन्न किसिमको सिफारिस, वडाको योजनाको कामकाज पूर्ण रूपमा प्रभावित भएको स्थानीय हरिनन्द वैठाले बताए। वैठाले भने, वडासचिवकै कारण नातीको जन्मदर्ता बनाउन सकिएन्। आफुसँग हरेक प्रमाण छ, तर वडा सचिवले सिफारिस नगरेकै कारण नातीलाई जन्मदर्ता बनाउन सकिएन। जन्मेको ३५ दिनभित्र बच्चाहरूलाई अनिवार्य रूपमा वडा कार्यालयमा गई जन्मदर्ता गराउनुपर्ने सूचना पाएर आफू यहाँ बारम्बार आएको छु। तर अझ पनि काम हुन सकेन। तीन जनाको समूहले कार्यकक्षमा तालाबन्दीकै कारण सो वडाबाट प्रवाह हुने हरेक कामकाज अवरुद्ध भएको वडा सदस्य सत्यनारायण रायले बताए। सो विवादबारे अझ गाउँपालिकाको कार्यालयमा कुनै किसिमको लिखित जानकारी नआएको गाउँपालिकाका अध्यक्ष विश्वेश्वर यादवले बताए। अध्यक्ष यादवले भने, गाउँवासी भएकाले अनौपचारिक जानकारी पाएको छु। वास्तविकता बुझेर विवाद मिलाउने प्रयास पनि गर्यौं तर प्रयास असफल भएको छ। कुनैतर्फबाट विवादको सम्बन्धमा गाउँपालिकाको कार्यालयमा लिखित रूपमा जानकारी आएको छैन। जसले गर्दा कानुनी तवरले समस्या समाधानका लागि पहल हुन नसकेको हो।'"
पेट्रोल खन्याएर आफ्नै शरीरमा आगो लगाएका वृद्धको मृत्यु,"विराटनगर : पेट्रोल खन्याएर आफ्नै शरीरमा आगो लगाएका वृद्धको उपचारका क्रममा विराटनगरको रेड प्लेस अस्पताल एन्ड ट्रमा सेन्टरमा मृत्यु भएको छ। विराटनगर महानगरपालिका४ तित्रिगाछीमा पेट्रोल खन्याएर शरीरमा आगो लगाएका मोरङको लेटाङ नगरपालिका७ घर भइ मकवानपुरको हेटौँडामा बस्दै आएका ६५ वर्षीय गोविन्दप्रसाद नेपालले मृत्यु भएको हो। शरीरका अधिकांश भाग जलेका वृद्धको शुक्रबार बिहानका राति २:२५ बजेतिर मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार बिहीबार बिहान १०:४० बजेतिर ग्यालेनमा पेट्रोल लिएर आएका वृद्धले आफ्नै शरीरमा खन्याएर आगो लगाएका थिए। पानी हालेर आगो निभाउँदै उद्धार गरेर उनलाई उपचारका लागि स्थानीयले अस्पताल पुर्याए। आगोले वृद्धको शरीरका अधिकांश भाग, लगाएको कपडा र जुत्ता डढेको थियो। साथमा बोकेको झोलामा फेला परेको नागरिकताका आधारमा उनको पहिचान खुलेको हो। डीएसपी दाहालका अनुसार प्रारम्भिक अनुसन्धानबाट वृद्धले लेनदेन विवादका कारण आफ्नै शरीरमा आगो लगाएको खुलेको छ। वृद्धले चिनजानका मान्छेलाई पैसा सापटी दिएको खुलेको छ। त्यो पैसा उठाउन जाँदा विवाद भएपछि शरीरमा आगो लगाएर आत्मदाह गरेको खुल्यो, उनले भने, घटनासँग सम्बन्धित प्रमाण संकलन गरेर थप अनुसन्धान अघि बढाइएको छ। कति पैसा सापटी दिएको भन्ने बारेमा खुल्न बाँकी छ। अनुसन्धानको दायरा फराकिलो पारेर पृष्ठभूमि केलाउँदै थप अनुसन्धान गर्ने काम भइरहेको दाहालले बताए। उनका अनुसार घटनापछि परिवारका सदस्यले प्रहरीमा जाहेरी दिएका छन्। जाहेरीका आधारमा अनुसन्धान अघि बढाइए पनि घटनासँग सम्बन्धित कसैलाई पक्राउ भने नगरिएको उनको भनाइ छ। शव भने पोस्टमार्टमपछि अन्त्येष्टिका लागि शुक्रबार परिवारका सदस्यको जिम्मा लगाएको छ। विराटनगरको कोसी अस्पतालमा शवको पोस्टमार्टम गरिएको हो।"
मुस्ताङको थासाङमा सडक निर्माणमा तीव्रता,"जोमसोम : मुस्ताङको थासाङ गाउँपालिकाको ६ वटा गाउँ जोड्ने सडक स्तरोन्नतिले गति लिएको छ। एक निर्वाचन क्षेत्र एक रणनीतिक महत्वको सडक अन्तर्गत सडक डिभिजन कार्यालय बाग्लुङले सडकको स्तरोन्नति सुरु गरेको हो। भौतिक योजना तथा यातायात मन्त्रालयले २०७७०७८ मा कार्यक्रम स्वीकृत गरी ६० लाख बजेट विनियोजन गरेको थियो। मुस्ताङको थासाङ३ लेतेको बेनीजोमसोम मुख्य राजमार्ग सडकबाट छयो, कुञ्जो, टिटी, धम्पु, कोखेठाटी र सौरु जोड्ने १० किमी सडक स्तरोन्नति तथा डीबीएसडी कालोपत्रेको काम अघि बढाइएको हो। २०७८ सालमा सडकको विस्तृत परियोजना प्रतिवेदन (डिपीआर) गरिएको थियो। ठेक्का सम्झौता ढिलो हुँदा काम भर्खरै सुरु भएको हो। सो सडकको १२ किमी सडक स्तरोन्नति भनिए पनि हाल लेतदेखि कोखेठाँटीसम्म १० किमी सडकको मात्र ठेक्का सम्झौता भएको छ। स्तरोन्नतिका लागि ३८ करोड ८८ लाख ६१ हजारमा सम्झौता भएको हो। । गत पुसदेखि सडक स्तरोन्नति सुरु गरिएको सडकको २० प्रतिशत भौतिक प्रगति भएको डिभिजन सडक कार्यालय बागलुङका इन्जिनियर तिवारीले बताए। उनले सडकमा ७ मिटर चौडा डीबीएसडी कालोपत्रे गरिने जनाए। अहिले थासाङको टिटी र कुञ्जो क्षेत्रमा धमाधम काम भइरहेको उनले उल्लेख गरे।"
ट्याक्टरले किचेर एक जनाको मृत्यु,बाजुरा : बाजुराको बुढिगंगा नगरपालिका४ जाडेपानीमा ट्याक्टरले किचेर एक पुरुषको घटनास्थलमानै मृत्यु भएको छ। बाजुराकै बुढिगंगा नगरपालिका४ का ३१ वर्षीय खम्म रावतको मृत्यु भएको हो। सुदुरपश्चिम प्रदेश ०१ ००२ त ४९ ७२ नम्बरको ट्याक्टरमा चढ्ने क्रममा ट्याक्टरको टायरले किचेको थियो। ट्याक्टरसहित चालकलाई नियन्त्रणमा लिएको प्रहरी चौकी टाँटे बाजुराले जनाएको छ।
१८ जना एसपीलाई एसएसपीमा बढुवा गर्न सिफारिस,"काठमाडौं : नेपाल प्रहरीका १८ जना एसपीलाई एसएसपीमा बढुवा गर्न सिफारिस गरिएको छ। बढुवा समितिको शुक्रबार बसेको बैठकले उनीहरूलाई वरिष्ठ उपरीक्षक (एसएसपी)मा बढुवा गर्न सिफारिस गरिएको गृह मन्त्रालयले जनाएको हो। बढुवा सिफारिस हुनेमा विश्व अधिकारी, भुपेन्द्रबहादुर खत्री, सानुराम भट्टराई, ओमप्रसाद अधिकारी, शेखर खनाल, अबि नारायण काफ्ले, सोमेन्द्र सिंह राठौर, मुकुन्द मरासीनी, दीप शम्शेर जबरा, बेलबहादुर पाण्डे, दिनेशराज मैनाली, गोपालचन्द्र भट्टराई, प्रबिन पोखरेल, गंगा पन्त, कृष्णबहादुर पल्ली मगर, विश्वमणि पोखरेल, तारादेवी थापा र प्रज्वल महर्जन रहेका छन्।"
सामुदायिक विद्यालयलाई काठमाडौं महानगरको निर्देशन : टाइ अनिवार्य नबनाउनू,काठमाडौं : काठमाडौं महानगरपालिकाले नगरभित्र सञ्चालित सामुदायिक विद्यालयमा टाइ अनिवार्य नबनाउन निर्देशन दिएको छ। गत चैत्र २८ गते बसेको महानगरपालिकाको शिक्षा समितिको बैठकले सामुदायिक विद्यालयमा टाइ अनिवार्य नबनाउने निर्णय गरेको हो। महानगरका शिक्षा अधिकारी सीताराम कोइरालाले महानगरले सामुदायिक विद्यालयका कुनै पनि कक्षा कोठामा टाइ अनिवार्य गर्न नदिने निर्णय गरेको जानकारी दिए। शिक्षा अधिकारी कोइरालाका अनुसार सो निर्णय कार्यान्वयन गर्न सम्बन्धित सबै विद्यालयलाई जानकारी गराइएको छ।
सुदूरपश्चिममा दक्षिण एसिया सिमापार नदी परियोजनाको दोस्रो चरणको काम सुरू हुँदै,"धनगढी : दक्षिण एसियाको सिमापार नदी (ट्रान्सबोन्ड्री रिभर्स अफ साउथ एसिया ट्रोसा) को दोस्रो चरणको परियोजना शुभारम्भ गरिएको छ । अक्सफाम,रुडुकलगायतका संस्थाले संयुक्त रुपमा नदी तटीय क्षेत्रमा हुने जोखिमबाट बचाउन तथा दुई देशबीचको सम्बन्ध सुधार गराउनका लागि सन् २०१८ देखि लागू भएको परियोजनाको दोस्रो चरणको कार्यक्रम सुभारम्भ गरेका हुन् । शुक्रबार सुदूरपश्चिम प्रदेशका मुख्यमन्त्री कमलबहादुर शाहले धनगढी घोषणापत्रमा हस्ताक्षर गर्दै परियोजनाको शुभारम्भ गरे । परियोजनाको दोस्रो चरण अंग्रेजी वर्ष २०२३ मे १ देखि लागू हुने जनाइएको छ । सो परियोजना महाकाली नदीले छोएका दार्चुला,डडेल्धुरा,बैतडी र कञ्चनपुरका तटीय क्षेत्रमा लागू छ । परियोजनाअन्तरगत महिलाको जिविकोपार्जन,आर्थिक सशक्तिकरण,द्वन्द्व व्यवस्थापन,दुई देशबीचको सम्बन्धमा सुधार,समन्वय तथा सहकार्यलगायतका कार्य गरिने रुडुककी अध्यक्ष तथा प्रतिनितिसभा सदस्य डाक्टर आरजु राणा देउवाले बताइन् । परियोजनाको पहिलो चरणमा महिला समूहमार्फत् नदी किनारमा वृक्षारोपण,जनचेतना जगाउने,महिला हिंसाविरुद्धको अभियान,पानी शुद्धता परीक्षण,बाढी पूर्वसूचना प्रवाहलगायतको कार्य भएको उनले बताइन् । परियोजना लागू भएको जानकारी दिँदै परियोजनाले तीन बुँदे धनगढी घोषणापत्र जारी गरेको छ । परियोजनालाई आगामी दिनमा कार्यान्वयन गर्न सहमत,आर्थिक वर्षको शुरुवातदेखि सरोकारवाला निकायसँग दिर्घकालिन कार्यान्वयन गराउन,महाकाली नदीको संरक्षण,सदुपयोग तथा समग्र विकास गर्नका लागि नेपाल सरकार,प्रदेश सरकारस्तरीय महाकाली नदी तटीय क्षेत्रका लागि विज्ञ आयोग गठनका लागि सरोकारवाला निकायसँग छलफल गरी पहलकदमी गर्ने घोषणापत्रमा उल्लेख छ । सो घोषणापत्रमा प्रतिवद्धता व्यक्त गर्दै मुख्यमन्त्री शाहले दुई देशबीचको सम्बन्ध सुधार गर्न मित्रवत व्यवहार आवश्यक रहेको बताए । उनले मित्रवत व्यवहारले मात्र सबै समस्याको समाधान हुने बताए । प्रदेशका भौतिक पूर्वाधारमन्त्री प्रकाशबहादुर देउवाले नदीय तटीय क्षेत्रका बासिन्दाले कटान,डुवानलगायतका समस्या भोग्नुपरेको बताए । उनले भने,'कटान रोक्न बनाइएका तटबन्धन पनि नदीले बगाएका उदाहरण छन् । अझै पनि महाकाली तटीय क्षेत्रका बासिन्दामा कटान हुने त्रास कायम रहेको छ । त्यहाँ तटबन्धन आवश्यक छ । यसका लागि प्रदेश सरकारले पनि गृहकार्य गरिरहेको छ । प्रदेशका आर्थिक मामिलामन्त्री नरेश शाहीले अनुदानका लागि काम गर्ने प्रवृति प्रदेशमा हाबी भएको बताए । उनले भने,'संघ,संस्था तथा व्यक्तिले पछिल्लो समय अनुदानका लागि मात्र काम गरेको देखियो । यो अभ्यासको अन्त्य हुनुपर्छ ।' कार्यक्रममा सहभागी सरोकारवालाले सीमा क्षेत्रमा दुई देशबीचका नागरिकमा रुष्टता बढ्दै गएको,नाकामा आवतजावत गर्दा नागरिकले दु :ख पाएको,अझै पनि सामान किन्न भारत जाँदा तुइनबाट खसेर नेपालीले मृत्युवरण गर्नुपरेकोलगायतका समस्या यथावत रहेको गुनासो गरेका थिए ।"
सोलुखुम्बुमा मकै बालीको बीमा सुरु,"सोलुखुम्बु : सोलुखुम्बुको सोलुदूधकुण्ड नगरपालिका मकै बालीको बिमा गराउने देशकै पहिलो स्थानीय तह बनेको छ। देशमै पहिलो पटक सोलुदूधकुण्डले पालिका भित्रका सबै किसानले लगाएको मकै बालीको एकमुष्ट बिमा गराएको नेपाल बिमा प्राधिकरणले जनाएको छ। नगरपालिकाले ११ वटै वडाका ३६ सय किसानले १ हजार ८० हेक्टर क्षेत्रफलमा लगाएका मकै बालीको बिमा गराइएको प्राधिकरणका कार्यकारी निर्देशक राजु रमन पौडेलले बताए। सोलुखुम्बुमा आइएमई जनरल इन्स्योरेन्स लिमिटेडमार्फत गराएको उक्त बिमाका लागि नेपाल सरकारले प्रदान गर्ने ८० प्रतिशत अनुदान बाहेकको बिमितले बुझाउनुपर्ने २० प्रतिशत रकम नगरपालिकाले लगाई बिमा गराएको हो। नगरपालिकाले एकमुष्ट १० लाख ५ हजार ७ सय २० रुपैयाँ भुक्तानी गरेको नगरप्रमुख नाम्गेल जाङबु शेर्पाले बताए। मकै बालीमा रोग, किरा तथा प्राकृतिक विपत्तीबाट हुँदै आएको क्षतिलाई नियन्त्रण गर्न चालु आर्थिक वर्ष २०७९०८० को बजेटमै व्यवस्था गरी कार्यक्रम सञ्चालन गरेको नगरप्रमुख शेर्पाले बताए। नगरपालिकाले वडा नम्बर १,२ र ३ मा २२ सय जना किसानले लगाएको ६०६० हेक्टर, वडा नम्बर ४ मा ३०० जना किसानको ९० हेक्टर, ५ मा २५० किसानको ७५ हेक्टर र ६ मा ३०० जना किसानले ९० हेक्टर क्षेत्रफलमा लगाएको मकैको बिमा गराएको छ। यस्तै वडा नम्बर ७ मा ४०० जना किसानले लगाएको १२० हेक्टर, ८ र ९ मा ४४ सय जना किसानको एक सय २०२० हेक्टर, १० मा ३५० किसानको १०५ हेक्टर र वडा नम्बर ११ मा ६०० किसानले लगाएको १ हजार ८० हेक्टर क्षेत्रफलमा खेती गरिएको मकै बालीको बिमा गराएको आइएमई जनरल इस्योरेन्स शाखा कार्यालय सोलुखुम्बुका प्रमुख खगेन्द्र बनले बताए। कृषि तथा पशुपन्छी बिमामा अत्याधिक दाबी पर्ने गरेको भए तापनि कृषकलाई हुने क्षति न्यूनीकरण गर्न कम्पनीको नाफा घाटालाई ख्याल नगरी मकै बालीको बिमा गरिएको प्रमुख बनको भनाई छ। मकै बालीको बिमालेख शुक्रबार जारी गरी नगरपालिकालाई हस्तान्तरण गरिएको छ। नगरपालिका भित्रको मकै बालीमा रोग, किरा तथा हावाहुरी, असिनापानी लगायतका प्राकृतिक विपत्तीबाट क्षति भएमा ९० प्रतिशतसम्मको रकम बिमा बापत पाउने बिमक कम्पनीले जनाएको छ। हिमाली जिल्लाको यस पालिकाको अधिकांश क्षेत्रहरूमा मकै बाली हुने गरेको छ। तर बर्सेनि रोग किरा तथा प्राकृतिक विपत्तीबाट भएको क्षतिका कारण किसान निराश छन्। सोही विषयलाई ध्यान दिँदै नगरपालिकाले बिमाको निति अघि सारेको बताएको छ। यसअघि जिल्लाको थुलुङ दूधकोशी गाउँपालिका१ नेलेले पनि मकै बालीको बिमा गराएको छ। तर पालिका भरका मकै बालीको बिमा गराउनेमा भने सोलुदूधकुण्ड नगरपालिका मुलुककै पहिलो स्थानीय तह बनेको नेपाल बिमा प्राधिकरणले जनाएको छ। आइएमई जनरल इन्स्योरेन्स र प्रुडेन्सियल इस्योरेन्स हाल मर्जरको प्रकृयामा रहेकाले यहि वैशाख २७ गतेदेखि आइजीआई इस्योरेन्सको नामबाट एकिकृत सेवा सुचारु हुने जनाइएको छ।"
रेसुङ्गा विमानस्थलमा परीक्षण उडान,"गुल्मी : गुल्मीको रेसुङ्गा विमानस्थलमा आज परीक्षण उडान गरिएको छ । रेसुङ्गा नगरपालिका१० स्थित सिमीचौरमा त्रिभुवन अन्तर्राष्ट्रिय विमानस्थलबाट नेपाल वायुसेवा निगमको नाइनएनएबिटी जहाज आज बिहान ७ बजेर ३९ मिनेटमा यहाँ अवतरण भएको हो । निगम र रेसुङ्गा नगरपालिकाबीच सम्झौता भएपछि व्यावसायिक उडानका लागि निगमले आज परीक्षण उडान गरेको हो । विसं २०६३ देखि निर्माण सुरु गरिएको उक्त विमानस्थल १६ वर्षपछि सम्पन्न भएको हो । कुल रु ३३ करोड लगातमा निर्माण सम्पन्न भएको विमानस्थलको लम्बाइ पाँच सय २० मिटर र चौडाइ २० मिटर रहेको छ । एक सय ५६ रोपनी क्षेत्रफलमा फैलिएको रेसुङ्गा विमानस्थल समुद्र सतहदेखि एक हजार पाँच सय २६ मिटरको उचाइमा रहेको छ । आजको उडानपछि व्यावसायिक उडान गर्ने योजना रहेको वायुसेवा सञ्चालक सङ्घका प्रवक्ता योगराज कँडेलले जानकारी दिए। प्राविधिक टोलीले सबै कुराको जानकारी लिएपछि निगमले व्यावसायिक उडान थाल्ने उनको भनाइ छ । कति यात्रु बोक्न सकिन्छ भन्ने विषयमा अध्ययन गरेपछि मात्र भाडादर निर्धारण गरिने कँडेल बताउँछन्। 'रेसुङ्गा काठमाडौँ उडानको भाडा अहिले प्रतिव्यक्ति सरदर रु छ हजार पाँच सय हुने भनिए पनि अन्तिममा रु छ हजारसम्म कायम हुनसक्छ', उनले भने। निगमका क्याप्टेन मनिष विष्टले एक साताभित्र नागरिक उड्ययन प्राधिकरणलाई आजको उडान प्रतिवेदन बुझाएपछि नियमित उडान हुने बताए। रेसुङ्गा विमानस्थलमा यसअघि २०७५ जेठ २५ गते पनि परीक्षण उडान गरिएको थियो । लामो समयपछि जहाज चढेर काठमाडौँ जाने गुल्मीवासीको सपना अब चाँडै साकार हुने रेसुङ्गा नगरपालिकाका प्रमुख खिलध्वज पन्थीले बताए। रासस"
महिला आयोग पूर्वाधारविहीन,"वर्षौंदेखि राससको भवन प्रयोग गर्दै आएको आयोगलाई आफ्नै भवन नहुँदा सहज रुपमा सुविधा उपलब्ध गराउन समस्या छ। काठमाडौं : पीडित महिलालाई न्याय दिनुपर्ने महिला आयोगको आफ्नै केन्द्रीय कार्यालय छैन। काठमाडौं बाहिर पनि कुनै सम्पर्क कार्यालय छैन। प्रदेश कार्यलय स्थापनाका लागि गरेका प्रयासहरू विफल छन्। राष्ट्रिय महिला आयोगको नेतृत्व गरिरहेकी महिला आयोगकी अध्यक्ष कमला पराजुली भन्छिन्, रकेट उडाउने चाहना हुँदाहुँदै पनि टेम्पो गुडाउन सकेनौं, के राज्य लैंगिकमैत्री बन्न नसकेकै हो त ? कसरी निरीह छ आयोग ? महिलाको हक, हित र अधिकारलाई संरक्षण, सशक्तीकरण गर्न तथा महिलाबिरुद्ध हुने सबै किसिमका भेदभावलाई निर्मूल गरी लैंगिक न्याय सुनिश्चित गर्न २०५८ साल फागुन २३ गते राष्ट्रिय महिला आयोगको स्थापना भएको थियो। वर्षौंदेखि राससको भवन प्रयोग गर्दै आएको आयोगलाई संरचना नहुँदा आउने सेवाग्राहीलाई सहज सुविधा उपलब्ध गराउन समस्या छ। कार्यक्रम सञ्चालन गर्ने भवन छैन। भइरहेको भवनमा भएको हल पनि राससले कार्यक्रम गर्न भाडामा लगाउँछ। नेपालको संविधान (२०७२) ले राष्ट्रिय महिला आयोगलाई संवैधानिक मान्यता प्रदान गरेसँगै आयोगको काम, कर्तव्य र अधिकार क्षेत्रसमेत थप विस्तारित भएको छ। तर, पर्याप्त पूर्वाधार नहुँदा काम गर्न समस्या भएको पदाधिकारीहरूको भनाइ छ। राज्यबाट लैंगिक न्यायका लागि गम्भीरता भएन, हामीले कति समस्या छ रुँदै कराउँदै हिँडने कुरा आउँदैन, प्रभावकारी भौतिक संरचना छैन। अत्यावश्यक सेवाप्रवाह गर्न प्राइभेसी हुने ठाउँ छैन। बच्चा लिएर आउने सेवाग्राहीका लागि स्तनपान कक्ष छैन। काउन्सिलिङ गर्ने ठाउँ छैन।, अध्यक्ष पराजुलीले भनिन्। सरकारकै संवैधानिक निकाय भएता पनि सरकारले आयोगका समस्यालाई प्राथमिकतामा राख्न नसकेको उनीहरू बताउँछन्। सिंहदरबार अगाडि भाडाको घरमा बसिरहेको महिला आयोगको कार्यलय माथि हरेक दिन सिंहदरबार ओहोरदोहोर गर्ने सरकारमा रहेका व्यक्तिहरूको आँखा पर्दैन। पटकपटक पहल गरिरहँदा समेत सरकार गम्भीर बन्न सकेको छैन। भवनका लागि धेरै पहल गर्दा पनि सुनवाइ नभएको पराजुलीको गुनासो छ। मुख्य सचिव शंकरनाथ बैरागीसँग धेरैपटक कुरा भएको छ, उहाँले पनि पोजेटिभ कुरा गर्नुहुन्छ तर काम अगाडि बढ्दैन। यसअघि सरकारले स्थानीय तहमा भएका महिला तथा बालबालिका कार्यालय हटाएपछि आयोगप्रति जिम्मेवारी थपिएको उनले बताइन्। प्रदेशमा सम्पर्क कार्यलयका लागि पनि पटकपटक सिफारिस गरेका छौं तर किन हो कुरा क्याबिनेटसम्म पुग्दैन।, उनले महिला बालबालिका तथा ज्येष्ठ नागरिक मन्त्रालय सम्पर्क कार्यालय भएपनि क्याबिनेटसम्म कुरा पुर्याउनतिर कसैको ध्यान नपुगेको गुनासो गरिन्। केन्द्रमा बाहेक अन्य ठाउँमा शाखा नभएकाले सबै पीडित महिलाको पहुँचमा पुग्न नसकेको पराजुलीको भनाइ छ। उजुरी तथा मुद्दा व्यवस्थापन शाखा प्रमुख चमिला भट्टराई भवन असुविधाले निकै समस्या भएको बताउँछिन्। उनले भनिन्, एकातिर भवनको समस्या छ, सेवाग्राही आउँदा सहज रुपमा काउन्सिलिङ गर्ने ठाउँ छैन। नत अपांगमैत्री छ, कतिपय पिडीत तथा उजुरीकर्ता वैशाखी टेकेर पनि आउँछन्, कार्यक्रम गर्न सहज हल छैन, भाडा तिर्नुपर्छ। आयोगका ४०, ४२ जना कर्मचारी भएपनि पर्याप्त नभएको उनले बताइन्। कार्यालयसँग करिव ४२ जना कर्मचारी भए पनि आयोगसँग स्रोतसाधनको समस्या छ। उजुरी गर्न आउनेहरू झगडा गर्छन्, हातपात हुने सम्भावना पनि हुने भएकोले छुट्टै प्रहरी युनिट चाहिन्छ प्रहरी राखेर काउन्सिलिङ गर्नुपर्छ, भिक्टिम राख्ने सेल्टर होम पनि हुनुपर्छ तर छैन।, उनले भनिन्। सहरी विकास मन्त्रालयका सुचना अधिकारी सुरेशकुमार वाग्ले संवैधानिक आयोगहरूका लागि एकीकृत कार्यलय निर्माण गर्ने विषयमा छलफल चलेको बताउँछन्। प्राथमिकतामा परेको छ, कहिले कहाँ भन्ने टुंगो लागेको छैन। जग्गा व्यवस्थापन भइसकेको छैन। प्रारिम्भक छलफल मात्र भएको छ।, उनले भने। उनका अनुसार जग्गाको व्यवस्थापन भैसकेपछि पनि १ वर्ष पूर्वतयारी मै जानेछ। वर्षौंदेखिको पहल बेकाम महिला आयोगका पूर्वअध्यक्ष शेष चाँदताराका अनुसार राज्यले महिला आयोगलाई हेर्ने नजर फरक छ। भौतिक संरचनाका लागि गरेको वर्षैंदेखिको पहल बेकाम भएको बताउँछिन्। उहाँले आफु अध्यक्ष भएको समयमा पनि भवनका लागि थुप्रै पहल गर्दासमेत सरकारले चासो नदिएको सुनाइन्। सबै कार्यसमिति सदस्य डेलिगेशन गयौं, भृकृटी मण्डपमा अलपत्र रहेको एउटा भवन माग्यौं, दिएनन्, कति ठाँउमा थुप्रै ऐलानी जमिन छन् तर दिँदैन, धेरै प्रयास गर्यौं।, तर, पाएनौं उनले सुनाइन्। पूर्वअध्यक्ष चाँदतारा थप्छिन्, जमिन देऊ घर बनाउँछौ भन्दा पनि पाइएन। यो मिल्दैन उ मिल्दैन भन्ने कुरा आउँछ। अति भएपछि चोभारको डाँडाभन्दा उता जाऊ भन्यो सरकारले। तर, अझै कोशिस छोडेका छैनौं। महिला आयोगकै पूर्वसदस्य लीली थापाले अहिले पनि महिलालाई अप्ठ्यारो पर्दा जाने निकाय महिला आयोग व्यवस्थित हुन नसक्नु दुःखद भएको बताइन्। आयोगलाई केन्द्रमा मात्र सीमित नभइ पहुँच विस्तार गर्न आफू आयोगको सदस्य हँुदा योजना बनाएको बताइन्। हामीले योजना बनाएका थियौं, केन्द्रमा मात्र सीमित हुनुहुँदैन, वडासम्मै पहुँच पुर्याउनुपर्छ भनेर महिला प्रहरी सेलसँग सहकार्य गरी प्रदेश कार्यालय स्थापना गर्ने रणनीति उ बेलामै बनाएका थियौं ।, उनले भनिन्, देशका ५२ प्रतिशत महिलामाथि आइपर्ने समस्या र उनीहरूको आवाज सम्वोधन गर्ने निकायलाई व्यवस्थित गर्न नसक्नु दुःखद छ।"
आज देशका यी स्थानमा वर्षा हुने,"मौसम पूर्वानुमान महाशाखाका अनुसार सुदूरपश्चिम, कर्णाली र गण्डकी प्रदेशका पहाडी भूभागका थोरै स्थानहरूमा तथा देशका बाँकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। काठमाडौं : आज देशका पाँचवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम, कर्णाली र गण्डकी प्रदेशका पहाडी भूभागका थोरै स्थानहरूमा तथा देशका बाँकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। शुक्रबार राति गण्डकी र कोशी प्रदेशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ।"
"कार्यालयले नै भरिदिन्छ, परिचयपत्र र राहदानी फाराम","हेटौंडा : जिल्ला प्रशासन कार्यालय मकवानपुरले राष्ट्रिय परिचयपत्र र राहदानी बनाउन आउने सेवाग्राहीहरूलाई लक्षित गर्दै नागरिक सहायता कक्षबाट निःशुल्क सेवा सुरु गरेको छ। प्रशासनले फाराम निःशुल्क भरी सेवाग्राहीलाई सहजता प्रदान गरेको हो। पहिलो दिन ४० जनाभन्दा बढी सेवाग्राहीले निःशुल्क सेवा लिएको सहायक प्रमुख जिल्ला अधिकारी नेत्रप्रसाद शर्माले जानकारी दिए। जिल्ला प्रशासन कार्यालयबाट प्रवाह हुने सेवालाई थप प्रभावकारी एवम् सेवाग्राहीमैत्री बनाउने उद्देश्यले सेवाग्राही आफैंले भरी पेश गर्नुपर्ने राहदानी तथा राष्ट्रिय परिचयपत्रको फाराम निःशुल्क भरिदिने व्यवस्था गरेका हौँ। यसले नागरिक र प्रशासनबीचको दूरी घटाउने र उहाँहरूलाई सहज हुने विश्वास लिएका छौँ। शर्माले भने। यसअघि सेवाग्राहीले विभिन्न स्टेसनरी, फोटो पसल तथा साइबरहरूबाट शुल्क तिरेर फाराम भर्दै आएका थिए। त्यस्तै, प्रशासनले टोकन सिस्टमलाई पनि थप व्यवस्थित बनाई विद्युतीय मेसिनरीबाट प्रवाह गर्न सुरु गरेको सहायक प्रजिअ शर्माले बताए। सेवाग्राहीको सहजताका लागि प्रशासनले हुलाक टिकटसमेत उपलब्ध गराउने उनले बताए।"
चौदन्डीगढीको अडियो प्रकरणमा दुवै पक्ष दोषी,"उदयपुर : केही दिनअघि सामाजिक सञ्जालमा भाइरल भएको चौदन्डिगढी नगरपालिकाको कर्मचारी नियुक्ति प्रक्रियासम्बन्धी अडियो प्रकरणमा छानविन समितिले दुवैतर्फ दोषी ठहर्याएको छ। करार कर्मचारी नियुक्तिमा लेनदेनको चलखेलको विषयलाई लिएर गत चैत २९ गते रेकर्ड गरिएको अडियो सार्वजनिक भएपछि गठित छानबिन समितिले १० दिन लगाएर प्रतिवेदन तयार गरेको थियो। अडियो सार्वजानिक भएलगत्तै मेयर कालुमान लामाले कर्मचारी देवप्रकाश राईलाई निलम्वन गरी वैशाख ३ गते वडा नम्बर ९ का वडाध्यक्ष प्रकाश राउतको नेतृत्वमा तीन सदस्य छानबिन समिति गठन गरेका थिए। समितिले अडियोमा संवाद गरेका आरोपित राई पीडित पक्ष भनिएका कुन्दन मेहता र गुडीकुमारी मण्डलसँग प्रत्यक्ष भेटमा र टेलिफोन सम्र्पकबाट प्रतिवेदन तयार गरेको जनाएको छ। तयार पारिएको प्रतिवेदन समितिले बुधबार मेयर लामालाई बुझाएको छ। समितिले बुझाएको प्रतिवेदन बिहीबार मेयर लामाले पत्रकार सम्मेलनको आयोजना गरी सार्वजानिक गरेका छन्। आठ पृष्ठ लामो प्रतिवेदनमा कर्मचारी नियुक्तिमा पैसा माग्नु राईको कमजोरी भएकाले आगामी दिनमासमेत अयोग्य रहने गरी सेवाबाट हटाउन सुझाव दिएको छ। त्यसैगरी नगर कर्मचारी नियुक्तिमा आवेदन दिएका व्यक्ति गुडीकुमारीका आफन्त कुन्दनले सुरुदेखि नै कर्मचारी र जनप्रतिनिधिलाई आर्थिक प्रलोभनमा पारेर नियुक्ति लिने प्रयास गरेको प्रतिवेदनले देखाएको छ। गुडीको जागिरका लागि कुन्दन आफैं आवेदन दिन नगरपालिकाको प्रशासन कक्षमा पुगेर कर्मचारीलाई कुनै लेनदेन वा भनसुनमा जागिर हुन्छ कि भन्ने प्रस्ताव राखेको प्रतिवेदनले औंल्याएको छ। जवाफमा नगरपालिकामा कुनै लेनदेन, भनसुनले जागिर नहुने, खुला प्रतिस्पर्धा र योग्यता क्षमताका आधारमा मात्र जागिर हुने भनेपछि कुन्दनले फसाउने योजना बनाएको प्रतिवेदनले देखाएको छ। कर्मचारीले दिएको जुन जवाफ कुन्दन आफैंले स्वीकार गरेको समितिका संयोजक राउतले बताए। आवेदन दिएलगत्तै कर्मचारी देवप्रकाशलाई प्रलोभनमा पारी अख्तियार दुरुपयोग अनुसन्धान आयोगमा उजुरी दिएको बताइएको छ। कुन्दनले अख्तियारको निर्देशन अनुसार आफूले अडियो रेकर्ड गरेको र पछि नगरपालिकाले आफ्नो बहिनी गुडीलाई फेल गरेको प्रतिसोधमा अडियो सार्वजनिक गरिदिएको प्रतिवेदनमा उल्लेख छ। कुन्दनले अख्तियारको टोलीसहित आफू राईलाई पक्राउन जान खोजेको तर राईले बहिनीले दर्खास्त दिएको कोटा फुल भएकाले अब जागिर नहुने बताएपछि अख्तियारको टोली कोसी पुलबाट फर्किएको समितिलाई बयान दिएका छन्। प्रतिवेदनमा अडियो बारे गुडीकुमारीले केही जानकारी नभएको बताइएको छ। प्रतिवेदनमा आरोपीत राईले भनेका छन्, पहिला कुनै गलत नियत नराखेको, पैसाको लेनदेनसमेत नगरेको तर धेरैपटक पैसा लिन आग्रह गर्दै फोन आएपछि आफूले स्वीकार गरेको हो। संयोजक राउतले भने, दुवै तर्फबाट आर्थिक प्रभावमा पार्ने कोसिस भएको देखिएको छ, जुन कुराले नगरपालिकाको सार्वजनिक सेवाप्रवाहलाई सुशासनयुक्त कायम राख्न सक्दैन। कुन्दनले नगरमै पुगेर प्रशासनमासमेत आर्थिक लेनदेन हुने नहुने जिज्ञासा राखेकोले उनको नियतसमेत गलत भएको र राईले पनि प्रलोभनमा परेर गलतमनशायले आर्थिक लेनदेनको प्रयास गरेको देखिन्छ, प्रतिवेदनमा भनिएको छ। त्यसैगरी, कर्मचारी र जनप्रतिनिधिहरूको आचारसंहिता सम्बन्धी कानुन बनाएर लागू गर्नसमेत प्रतिवेदनमा सुझाव दिइएको छ। साथै, अडियो सार्वजनिक भए लगत्तै राईलाई सेवाबाट बर्खास्त गर्ने नगरपालिकाको निर्णयलाई स्वागत योग्य निर्णय भएको प्रतिवेदनले औंल्याएको छ।"
गोरखा नगरपालिकाका मेयरको स्वकीय सचिवलाई निश्कासन गर्न माग,"गोरखा : कार्यालयभित्र बारम्बार गुण्डागर्दी शैलीमा डर, धाक, धम्की देखाउने गरेको भन्दै गोरखा नगरपालिकाका नगरप्रमुख कृष्ण रानाका स्वकीय सचिव अनिष अर्याल(ज्याक)लाई पदबाट हटाउन कर्मचारीहरुले माग गरेका छन्। अर्यालको दादागिरी असह्य भएको भन्दै कार्यालयका ४६ जना कर्मचारीले हस्ताक्षर गरी अर्यालको करार सम्झौता भंग गर्न माग गरेका हुन्। नगरप्रमुख जस्तो गरिमामय पदमा रहेका व्यक्तिको स्वकीय सचिव जस्तो व्यक्तिले बारम्बार कार्यपालिकाको कार्यालयभित्र गुण्डागर्दी शैलीमा कर्मचारीमाथि दुर्व्यवहार गरेको भन्दै कर्मचारीले उनको करार सम्झौता भंग गर्न माग गरेका शिक्षा, युवा तथा खेलकुद शाखाका प्रमुख चन्द्र खड्काले जानकारी दिए। पछिल्लो पटक गत मंगलबार नगरपालिकाको शिक्षा, युवा तथा खेलकुद शाखाभित्र अमर्यादित ढंगले प्रवेश गरी अत्यन्त महत्वपूर्ण तथा गोप्य कागजात च्यात्ने तथा कर्मचारीमाथि दुर्व्यवहारको प्रयास गरेको कर्मचारीको आरोप छ। बारम्बार नगरपालिकाका विभिन्न शाखा प्रमुखहरुमाथि जाइलाग्ने, नियमविपरीत काम गर्न दबाब दिने गरेको भन्दै नगरपालिकाभित्र कार्यरत ४६ जना कर्मचारीले प्रमुख प्रशासकीय अधिकृतसमक्ष सोसम्बन्धी मागपत्र पेश गरेका थिए। विभिन्न शाखाहरुमा अवाञ्छित तबरले प्रवेश गर्ने, अमर्यादित गतिविधि गर्ने, महत्वपूर्ण कागजात जफत गर्न तथा च्यात्न खोज्ने, कर्मचारीमाथि कुटपिटको धम्की बारम्बार दिइरहने, दुर्व्यवहार गर्ने, गालीगलौज गर्ने जस्ता अनैतिक काम गर्ने मेयरसावका स्वकीय सचिवलाई निश्कासन गर्नुपर्छ भन्ने माग राखेर हामी ४६ जना कर्मचारीले हस्ताक्षर गरी प्रमुख प्रशासकीय अधिकृतसमक्ष माग पत्र पेश गरेका छौँ, शिक्षा, युवा तथा खेलकुद शाखाका प्रमुख चन्द्रबहादुर खड्काले भने, उनको गतिविधिले कार्यालयभित्रका कर्मचारीमा काम गर्ने मनोबल गिरेको छ। यसअघि अर्का एक शाखा प्रमुख चेतप्रसाद अम्गाईमाथि पनि त्यसरी नै जाइलागे। कर्मचारीमाथि दुर्व्यवहार भयो भनेर मेयरसावको ध्यानाकर्षण गरायौँ। मेयरसावले आन्तरिक रुपमै करेक्शन गराउने आश्वासन दिनुभयो।' उनले थप भने, 'तीनसाता पनि नबित्दै फेरि अहिले कानून विपरीत काम गर्न र नगरे कागजात च्यात्छु भन्दै कार्यकक्षभित्र ममाथि जाइलाग्ने काम भयो। त्यसैले अबको अन्तिम माग भनेकै उनको बहिर्गमन हो। त्यही एकमात्र माग राखेर हामीले अधिकांश कर्मचारीको हस्ताक्षरसहितको माग पत्र पेश गरेका छौँ। स्वकीय सचिव अर्यालले कानून विपरीत सरकारी नंबरप्लेटको मोटरसाइकल प्रयोग गर्ने, नगरपालिकाका योजना, लेखालगायतका हरेक शाखामा ठाडो हस्ताक्षेप गर्ने गरेको आरोप कर्मचारीको छ। मंगलबार के भएको थियो, शिक्षा शाखामा? बिगत तीन महिनाअघि विभिन्न विद्यालयका विभिन्न दरबन्दीमा शिक्षक आवश्यकता सम्बन्धी सूचना आह्वान भएको थियो। सूचना अनुसार गत वैशाख ११ गते सोमबार तारा मावि छेपेटारमा कक्षा ११ र १२ मा एकाउण्ट पढाउने र मावि तहमा विज्ञान विषयका राहत शिक्षकका लागि तथा सरस्वती मावि आहालेका लागि गणित शिक्षकको पदपूर्तिका लागि परीक्षा भएको थियो। भरतकाजी अर्याल, रामबाबु श्रेष्ठ र यदु अधिकारी रहेको शिक्षक छनौट समितिले परीक्षा गरी नतिजा प्रकाशित गरेको थियो। त्यसको भोलिपल्ट १२ गते मंगलबार रामशाह आधारभूत विद्यालय देउरालीको निमावि अंग्रेजी विषयका राहत शिक्षकका लागि परीक्षा भएको थियो। निवेदन दिने १८ जनामध्य १५ जनाले परीक्षा दिएकामा परीक्षा छनौट समितिले एकजनाको नाम प्रकाशित गरेको थियो। शिक्षा सेवा आयोगद्वारा निर्दिष्ट व्यवस्थाअनुसार परीक्षा समितिले परीक्षा गरी नाम प्रकाशित गरेकामा नगरप्रमुख कृष्ण रानाका स्वकीय सचिव अनिष अर्याल(ज्याक) परीक्षा समितिले तयार गरेको कागजात च्यात्छु भन्दै शिक्षा शाखाभित्र आक्रामक रुपमा प्रवेश गरी अश्लील शव्द प्रयोग गरी गाली गलौज गर्ने, शाखा प्रमुख चन्द्रबहादुर खड्कामाथि जाइलाग्ने जस्ता अवाञ्छित गतिविधि गरेको शाखा प्रमुख खड्काको भनाइ छ। परीक्षा तथा नतिजा सम्बन्धी अत्यन्त गोप्य तथा संवेदनशील काम भइरहेको ठाउँमा त्यसरी अमर्यादित व्यवहार गरेपछि भरतकाजी अर्याल सर र म मिलेर समातेर बाहिर निकालेका थियौँ। पछि मेयरसावलाई फोन गरी घटनाको बारेमा पनि जानकारी गराएका थियौँ। मर्यादित संस्थामाथि सधैं गुण्डाराज चल्दैन। सँधै सहन पनि सकिँदैन। नगरपालिकाबाट कुनै पनि हालतमा उनको बहिर्गमन हुनुपर्छ भन्ने हामी सबैको एकसुत्रीय माग छ। मेयर रानाका पिए अर्यालले यसअघि द्रव्यशाह बहुमुखी क्याम्पसका प्रमुख रामचन्द्र दुवाडीमाथि कुटपिट गर्ने, तोडफोड गर्ने जस्ता गतिविधि पनि गरेका थिए। मर्यादित संस्थामा आवद्ध भएर काम गर्ने व्यक्तिले गुण्डागर्दी व्यवहार गरेर संस्थाको समेत बदनाम गर्ने प्रयास गरेको भन्दै नगरपालिकाका कर्मचारीहरुले उनको निश्कासनको माग गरेको बताएका छन्।"
"भासिँदै भूमिगत पानी, काठमाडौंमा चरम संकट सन्निकट","खोलाछेउ ४० फिटसम्म पानी आए पनि अन्य ठाउँमा धेरै तल गइसकेको उनको भनाइ छ। जमिनको संरचनाअनुसार कतिपय ठाउँमा बोरिङ र इनारमा पनि पानी आउँदैन। दुबाकोट, इमाडोल, थापाथलीतिर पनि यस्तो समस्या देखिएको उनले सुनाए। काठमाडौं : काठमाडौं उपत्यकामा जथाभावी पानी तान्ने प्रवृत्तिले यसको भण्डारण सुक्दै गएको छ। बर्खामा रिचार्ज हुँदै आएको माथिल्लो तहको भण्डारण सुक्दै गएको विज्ञ बताउँछन्। उनीहरूका अनुसार मुख्यतः दुई तहबाट पानीको माग पूरा हुँदै आएको छ। एउटा ५० मिटर सम्म (स्यालो वेल) र अर्को ५० मिटरभन्दा गहिरो (डिप वेल)बाट तानिन्छ। स्यालो वेल बर्खामा पुनर्भरण हुन्छ। जसमा समस्या देखिएको काठमाडौं उपत्यका खानेपानी लिमिटेड (केयूकेएल)का इलेक्ट्रो मेकानिकल शाखा प्रमुख कृष्णहरि बुढाथोकीले बताए। तर, त्यसभन्दा तलको अवस्थामा असर परेको छैन। अत्यधिक तानेकाले मात्रा घटेको छ। तर, माथिल्लो तहको पानीका स्रोत मर्मत गर्दा पानीको मात्रा खासै घटेको नदेखिएको उनको भनाइ छ। अत्यधिक पम्पिङ रेटले पानीको मात्रा फरक पारेको हो। पानीको तह नै घटेको होइन। विभिन्न कारणले २४ मिटर तलमाथि आएको हुन सक्छ, बुढाथोकी भन्छन्। उनका अनुसार काठमाडौंका ८० प्रतिशत ट्युबवेलमा सफाइ गरेपछि पुनः पानी आएको छ। केयूकेएलका १ सय ५ ट्युबवेल सञ्चालनमा छन्। उसले दैनिक साढे ५ देखि ६ करोड लिटर तानेर वितरण गर्छ। ३ सयदेखि १८ सय मिटर प्रतिमिनेट पानी तान्ने क्षमताका ट्युबवेल छन्। यी मेसिन तीनचार वर्षयता मात्रै सञ्चालनमा आएका हुन्। त्यसअघि ३५४० वटा मात्रै थिए। वास्तवमा माथिल्लो तहको पानी सुक्दैन। तर, नियमन अभावमा माथिल्लो तहको पानीको तहमा असर पारेको छ। इमानदारीसाथ काम गरे त्यस्तो समस्या हुँदैन, बुढाथोकी भन्छन्। १४ वर्षदेखि इनार तथा बोरिङ बनाउने काममा क्रियाशील डिल्लीबहादुर विष्टका अनुसार पहिला काठमाडौंमा १५२० फिट खन्नेबित्तिकै पानी आउँथ्यो। अहिले कुनै पनि क्षेत्रमा ४० फिटभन्दा माथि पानी आउँदैन। इनार तथा बोरिङ खनेको सुरुका वर्षमा पानी देखिए पनि केही वर्षपछि सुक्दै जाने क्रम बढेको छ। कालिकोटको सानीत्रिवेणी गाउँपालिका २ बाट काठमाडांै आइपुगेको विष्टका अनुसार प्रत्येक वर्ष पानीको मात्रा घटीरहेको छ। वर्षमा १२ फिटसम्म पानी कम भएको देखेको छु। डाँडातिर ३ सय फिट खन्नुपर्ने भएको छ। १७०१८० फिटमा पानी सुकिसकेको छ, विष्टले भने, पहिला ३०४० फिटमै पानी आउने ठाउँमा अहिले छैन। कम्तीमा सय फिटभन्दा कम खन्दैनांै। उनका अनुसार त्यति खन्र्न तीन दिन र चारपाँच जना जनशक्ति चाहिन्छ। खोलाछेउ ४० फिटसम्म पानी आए पनि अन्य ठाउँमा धेरै तल गइसकेको उनको भनाइ छ। जमिनको संरचनाअनुसार कतिपय ठाउँमा बोरिङ र इनारमा पनि पानी आउँदैन। दुबाकोट, इमाडोल, थापाथलीतिर पनि यस्तो समस्या देखिएको उनले सुनाए। ठूलाठूला कम्पनी तथा हाउजिङनजिक ठूलो मात्राको पानी तान्ने पम्प राखिएको हुन्छ। त्यस्ता क्षेत्र वरिपरि पानीको मात्रा घटेको र सुकेको देखेको बिष्टले बताए। पेप्सीकोला, काँडाघारी क्षेत्रमा काम गर्दै आएका उनले पेप्सीकोलामा रहेको पेप्सी कम्पनी र सनसिटी अपार्टमेन्टले ठूलो मात्राको पानी तानेको बताए। उनीहरूले आठदेखि ९ सय मिटरमुनिबाट पानी तानेका हुन्छन्। मिनेटमा हजार लिटरसम्म तान्छन्। त्यस्ता क्षेत्रमा पानीको तह अलि तल जान्छ। मनोहरा खोला भएकाले पेप्सीकोलातिर खासै समस्या छैन। तर, घरतिर जोडिएका सामान्य मेसिनलाई हजार लिटर पानी तान्न कम्तीमा १५ देखि २० मिनेट लाग्ने उनले बताए। केयूकेएल के भन्छ ? काठमाडौं उपत्यका खानेपानी लिमिटेड (केयूकेएल)का उपकार्यकारी अधिकारी ज्ञानेन्द्रबहादुर कार्की पुनर्भरण नहुने र पानी तान्ने दरमा अत्यधिक फरक रहेको बताए। रिचार्ज नहुने तर पानी तान्ने क्रम बढी भएकाले जमिनमुनिको पानीको तह घटेको छ। विगतमा भन्दा अहिले पानी नआउने कुरा यथार्थ हो। माग बढी भयो, उनले भने। लगभग ४० करोड लिटर पानी दैनिक माग छ काठमाडौंमा। औसतमा १४ देखि १५ करोड लिटर बर्खा र ८ करोड लिटर सुक्खा याममा बाँडिन्छ। मेलम्चीबाट दैनिक १७ करोड लिटर आउँछ। दुईतीन करोड नयाँ पाइपमा परीक्षणका लागि पठाइन्छ। कार्कीका अनुसार भूमिगत पानी तान्दा बत्ती धेरै खर्च हुन्छ। त्यसैले कतिपय ठाउँमा बर्खामा भुमिगत पानी बन्द गरिन्छ। रीचार्ज तथा भण्डारण गर्ने उद्देश्यले चक्रपथभित्र पानी तान्न बन्द गर्ने गरिएको उनले बताए। उनका अनुसार मेलम्चीको पानी नपुगेको ठाउँमा भने पानी तानेर बाँडिन्छ। के हो स्यालो तथा डिप ट्युबवेल (स्यालो वेल) माथिको सतहको पानीको मापदण्ड फरक खालका छन्। केयूकेएल बोर्डको मापदण्डअनुसार ३० मिटरसम्मलाई स्यालो वेल भनिन्छ। त्योभन्दा मुनि गए डीप ट्युबवेल भयो। तर, अन्तर्राष्ट्रिय अभ्यासअनुसार ५० मिटर र केयूकेएले ५० मिटरसम्मलाई स्यालो भन्छ र त्यहाँबाट पानी तान्न अनुमति दिँदैन। त्योभन्दा मुनिको मात्रै लिन्छ। इनार, ढुंगेधारामा माथिको सतहको पानी आउने भएकाले धाराहरू सुकेको हो। धेरै बस्ती बढेसँगै पानीको तह तल गएको छ। रिचार्ज अहिलेजस्तै नहुने र माथिल्लो तहमा पानी तान्ने गर्दा समस्या भएको छ। जलवायुलाई दोष दिन मिल्दैन जलाधारविज्ञ मधुकर उपाध्यायका अनुसार काठमाडौंको पानी सुक्दै जानुमा जलवायु परिवर्तनलाई दोष दिनु बेकार हुन्छ। उनले भने, टाढाको नाता लगाए नाता देखिन्छ। तर, चाहिनेभन्दा बढी तानेर समस्या भएको हो। कम गहिराइमा भएको पानी (स्यालो अपर फ्लोर) यो पानी हरेक बर्खामा रिचार्ज हुन सक्ने सम्भावना हुन्छ। व्यवस्थापन गरे इनार, ट्युबवेल, ढुंगेधारामा माथिको तहको पानी आउँछ। उनका अनुसार अर्को डिप अर्थात् फ्लसिङ वाटर (खनिज पानी) तल्लो तहको पानी हो। त्यो पुरानो पानी भण्डारण हो। अहिले रिचार्ज भएको होइन। जियोलोजिकल टाइम मा उथलपुथल हुँदादेखि जम्मा भएको पानी हो। धेरै पुरानो पानी। हामी अहिले तलको पानी तानिरकेका छौं। त्यो रिचार्ज हुँदैन। तल्लो तहको पानी कम तान्नुबाहेक अर्को विकल्प छै। काठमाडौंमा सिमेन्टको बढी प्रयोग छ। त्यसले जमिनको सतह बन्द भइसकेकाले पानी जाने ठाउँ छैन। रिचार्ज हुँदैन। घरघरमा रोलर पम्प छ। खोलाहरू सुकेका छन्। खोलामुनिको भाग सुकेकाले रिचार्ज गर्न नसक्ने र खोक्रो भइसकेको छ। पहिला तलतल पानी हुन्थ्यो र सतहमा खोला बग्थ्यो। तर, कतै पानी नहुँदा खोला सुकेको छ। समग्रमा सबैतिर पानीको तह घटेको छ। यसैगरी पानी सुक्दै गएमा केही ठाउँमा जमिन धस्सिन पनि सक्छ। किनभने प्राकृतिक बनावट हरेक स्क्वायर फिटमा फरक छ। पानीको मूल्यमा वृद्धि हुन्छ। वनस्पति, पर्यावरण, वातावरण, कीरा फट्यांग्रादेखि सबै कुरालाई नराम्रो प्रभाव पार्छ। काठमाडौंका जलाशय सबै सुकिसकेका छन्। सर्प बिगबिगी थियो। पानी नहुँदा परिवर्तन भएको छ। आजकल मौसम र वर्षात्को सवालमा भविष्यवाणी गर्न नसकिने समस्या देखिएको छ। अनियमित वर्षा (इराटिक रेनफल) मा भने पानी जमिनले सोस्दैन। तर, त्योभन्दा बढी मानवीय क्रियाकलापले पानीको स्रोत बिग्रिएका छन्। प्रकृतिको पानी प्रकृतिलाई दिनुपर्ने उपाध्यायले बताए। सन् २०१० मा गरिएको एउटा अध्ययनले बढ्दो जनसंख्या तथा होटलका कारण पानीको माग अत्यधिक रहेको देखाएको छ। काठमाडौंको भूमिगत पानीको वातावरणीय मूल्यांकन को विषयमा विष्णुप्रसाद पाण्डेले अध्ययन गरेका थिए। सन् १९८० देखि २००० को अवधीमा प्रतिवर्ष ९६ मिलियन क्युबिक मिटर जमिनमा भूमिगत पानी १३ देखि ३३ मिटरसम्म घटेको छ। सन् २००० देखि २००८ मा १३८ देखि ७५ मिटरसम्म घटेको छ। उनको अध्ययनले भूमिगत पानीको विकासका लागि सम्बन्धित निकायबाट तत्काल हस्तक्षेप नभएमा पानीको वातावरणीय अवस्था अझै बिग्रिएर जाने भन्दै सचेत गराएको छ। भूमिगत जलस्रोत व्यवस्थापन नीति, २०६९ ले माथिल्लो तथा तल्लो दुवै तहमा (डिप तथा स्यालो) ट्युबवेलको अत्यधिक प्रयोग गरिएको जनाएको छ। उक्त नीतिमा व्यापारिक प्रयोजनले खोलिएका होटल, आवास क्षेत्र, अपार्टमेन्ट, उद्योग, नर्सिङ होम, विद्यालय, व्यापारिक कम्प्लेक्स, सरकारी तथा अर्धसरकारी कार्यालयहरू र दूतावासहरूले समेत गहिरो ट्युबवेलको प्रयोग गरेर भूमिगत पानीको दोहन गरेको जनाएको छ। उपत्यकामा औसतमा प्रतिवर्ष एक मिटरका दरले पानीको सतह घट्दै गएको उल्लेख छ। कतिपय ठाउँमा २५ मिटरसम्म घटेको जनाइएको छ। पानी भण्डारण सुक्दै जाँदा उपत्यकामा उक्त समयमा ३ सय ८९ ढुङेधारामध्ये २ सय ३३ मात्र सञ्चालनमा रहेको उल्लेख छ। काठमाडौंका करिब ३० प्रतिशत इनार सुक्दै गएको उक्त नीतिमा लेखिएको छ। उक्त नीतिमा सहरमा झन्डै ३० प्रतिशत घरले प्रयोग गर्ने इनारको पानी क्रमशः सुक्दै गएको अवस्था छ। अतः काठमाडौं उपत्यकाको भूमिगत जलभण्डारमा थप ह्रास हुन नदिन, खोलानाला, ढुंगेधारा, इनार, कुवाजस्ता पानीका परम्परागत स्रोतको संरक्षण गर्न, पानीको गुणस्तर कायम राख्न, वातावरणीय ह्रास हुन नदिन तथा अनुमति, नियमन र नियन्त्रण गर्न जरुरी रहेको जनाएको छ। सन् २०२१ प्रकाशित अध्ययन प्रतिवेदनले अध्ययनमा २०१७ देखि २०१९ इन्भेस्टिगेटिङ द नेक्सस अफ ग्राउन्डवाटर लेभलल्स, रेनफल एन्ड ल्यान्ड युज इन द काठमाडौं भ्याली राजाराम प्रजापति, जलवायु परिवर्तनका कारण भएको अनियमित वर्षा तथा वाष्पिकरणले भूमिगत पानी भण्डारण तथा पानीको उपलब्धतामा परिवर्तन ल्याएको जनाएका छन्। त्यसैगरी दुई दशक सन् १९९० देखि २०१० मा जमिनको प्रयोगमा अत्यन्थ धेरै उथलपुथल देखिएको छ। कृषि जमिन ९८, जंगल ९२८ र जलाशयहरू ७७ घटेको देखिएको छ। विश्व स्वाथ्य संगठनले एक जना व्यक्तिलाई आधारभूत आवश्यकता पूरा गर्न दैनिक ५० देखि सय लिटर पानीको आवश्यक्ता हुने बताउँछ। अध्ययनको दुई वर्षको अवधीमा वर्षात् र जमिनमुनिको पानीको बलियो सम्बन्ध रहेको देखाएको छ। वर्षात्का कारण पानीको सतह तलमाथि परेको छ। ८० प्रतिशत इनारहरूमा पानीको सतह र वर्षात्को प्रत्यक्ष असर देखिएको छ। जमिनमुनिको पानी रीचार्ज हुने प्रकृतिको भए जलवायुका कारण बढी संवेदनशील हुने पनि उल्लेख छ। उपत्यकामा सुक्खा महिनामा ६० देखि ७० प्रतिशत पानी माथिल्लो तथा तल्लो तहबाट तानिन्छ। सन् १९९० देखि २०१० सम्ममा जमिनको प्रयोगमा भएको परिवर्तनले कृषिभूमि ९८, वन ९२८ र जलाशय ७७ प्रतिशत घटेको छ। प्रतिशत झन्डै ५२ प्रतिशत सहरीक्षेत्र विस्तार भएको छ। आन्तरिक बसाइँसराइका कारण उक्त क्षेत्रहरू बस्तीमा बदलिएका हुन्। उक्त अध्ययनले सन् २०२० र २०५० को अवधिमा कृषिक्षेत्र २० प्रतिशतले घटने र निर्माण क्षेत्र २१ प्रतिशतले बढ्ने आँकलन गरेको छ। यसले झनै भूमिगत पानीको अवस्थामा कमी आउनेछ। सतह शील गर्ने, जथाभावी पानी तान्ने, प्राकृतिक ढल व्यवस्थापन परिमार्जन गर्दा पानी परे पनि रिचार्ज हुन सकेको छैन। ६ देखि १२ अर्ब घनमिटर पानी जमिनमुनि जान्छ अन्तर्राष्ट्रिय जल व्यवस्थापन संस्थानमा पानीको जलस्रोत तथा जलवायु परिवर्तनमा अनुसन्धानकर्ता डासन्तोष नेपालले पानी भण्डारण नहुनुमा मुख्य दुई पाटो रहेको बताए। सहरीकरण हुने क्रममा अत्यन्त कंक्रिटाइज हुनु र पानी पर्ने तौरतरिकामा परिवर्तन आउनु। कंक्रिटले गर्दा आकाशबाट परेको पानी जमिनमा सोस्ने मौका कमभन्दा कम हुन्छ। प्राकृतिक जमिन, खुल्ला मैदान धेरै भए पानी बिस्तारै रसाएर जमिनमुनि जान्थ्यो। सहरीकरण बढेकाले रिचार्जको क्षेत्रफल कम भएका छन् । यसले पानी रीचार्ज हुने प्रक्रियामा परिवर्तन आएको छ। त्यसैगरी पानी पर्ने तौरतरीकामा फरक देखिएको छ। विगतमा लामो समय सिमसिमे पानी परे पनि आजकल अतिवृष्टि (थोरै समयमा धेरै पानी) पर्छ। माटोको बनोटअनुसार जमिनको पानी सोस्ने क्षमता हुन्छ। अत्यधिक वर्षाका समस्याले पानी सोसेर जमिनमा जाने प्रक्रिया कम हुन्छ। नेपालले भने, तथ्यांकले प्रत्येक वर्ष नेपालमा ६ देखि १२ अर्ब घनमिटर अर्ब पानी जमिनमुनि जान्छ भन्छ। त्यसमध्ये जम्मा २२ प्रतिशत मात्रै प्रयोग हुन्छ। तर, नेपालमा भूमिगत पानीको सुशासनको विषयमा धेरै कुरा भएको छैन। कतिपय ठाउँमा दीर्घकालीन रूपमा पानी जोगाउन सकिने अवसर भए पनि यस्ता विषयमा अध्ययन नभएको नेपालले बताए। सुकेको मूललाई ब्युँताउनुपर्ने, रिचार्ज क्षेत्र छुट्याउनुपर्ने उनको भनाइ छ। काठमाडौंको कोर क्षेत्रबाहिर प्राकृतिक रूपमा रिचार्ज हुने ठाउँ पत्ता लगाएर पानी भण्डारण गर्न र आकाशे पानीको प्रयोग गर्न आवश्यक रहेको उनले जनाए। पानी संरक्षणका लागि सरकारले नियमावली तथा मापदण्ड बनाउनुपर्छ। बन्ने घरहरूमा खुल्ला जमिन छोड्नका लागि मापदण्ड हुनुपर्छ, नेपालले भने, आकाशे पानी संकलनका लागि नीतिगत व्यवस्था बनाउनुपर्छ। ठूलो मात्रामा पानी प्रयोग गर्ने अस्पताल तथा होटललाई अझ बढी उत्तरदायी बनाउनुपर्छ। नेपाल विकास अनुसन्धान परिषद्का अध्यक्ष डा नवराज खतिवडाका अनुसार काठमाडौंमा मुनि तीनवटा जलभण्डार छन्। पहिलो गोंगबुबाट, बालाजु हुँदै मूलपानीसम्म फैलिएको उत्तरमा, दोस्रो काठमाडौंको मुख्य सहरमा छ दरवारमार्ग, त्रिपुरेश्वर, बानेश्वर, कुपन्डोल, लगनखेल, सानेपा क्षेत्रमुनि र तेस्रो दक्षिणकालीको तल छ। उत्तर र दक्षिणको पानी सफा र राम्रो छ (माथिल्लो)स्यालो तहको पनि। तर, जति पनि पानी तानिन्छ तल्लो तहबाट आएको छ। प्रायजसो माथिल्लो तहको पानी नआउने भइसक्यो। तल्लो तहबाट नै निकालेर पानीको प्रयोग भइरहेको छ। उनका अनुसार कति पानी तानिन्छ ? कति ट्युबवेल छ, कुन तहसम्म पानी तान्ने मेसिन छ त्यसमा अनुगमन भएको छैन। नियमन निकायले कुनै काम गरेको छैन। पानी पर्दा जमिनमुनि सहजै जान्थ्यो तर आजकल डुबान हुन्छ। पहिला परेको पानी ९० प्रतिशत जमिनमुनि र १० प्रतिशत खोलामा जान्थ्यो। अहिले १० प्रतिशत मात्रै जमिनमुनि जान्छ। जलवायुको असर भन्नलाई अहिलेसम्म प्रमाणित भएको छैन। बढी कंक्रिटको कारण नै यस्तो भएको हो। प्राकृतिक नाला, बाटो हुँदै खोलामा जान्थ्यो अहिले बिगारियो। प्राकृतिक कुरालाई थुनेर राख्दा विध्वंस हुन्छ। यसले जमिनले सोस्दैन, भूमिगत गैदिएको भए, जलभण्डारण हुन्थ्यो। केयूकेएल व्यवस्थापन बोर्डको दाबी काठमाडौं उपत्यका खानेपानी व्यवस्थापन बोर्डका सूचना अधिकारी सन्तोष बरालका अनुसार भूमिगत स्रोतको पानी निकाल्न अनुमति दिने निकाय भएकाले संवेदनशील क्षेत्रमा बेला बेलामा अध्ययन गरेको बताए। ठूलाठूला हाउजिङ, पानी कम्पनी तथा अन्यका कारण पानी सुकेको प्रमाणित भए लिखित उजुरी दिएमा कारबाही हुने उनको भनाइ छ। उनले भने, तर त्यस्तो समस्या छैन। किनभने हामीले बेला बेलामा अनुगमन गरिरहेका छौं। लाइसेन्स लिएर सबैले काम गरिरहेकाले समस्या नदेखिएको उनको दाबी छ। व्यक्तिगत, औद्योगिक, व्यापारिक, सार्वजनिक आदि प्रयोजनका लागि लाइसेन्स लिने गर्छन। ऐन र नियमावलीले गर्नु भनेको काम बोर्डले गरिरहेको बताए।"
लोकतन्त्रको लज्जा,"लोकतन्त्रको सबैभन्दा ठूलो शत्रु भनेकै कुशासन र दण्डहीनता हो। देशमा सुशासन छैन। कुशासन व्याप्त छ भन्नेमा सत्तारुढ दलकै कार्यकर्ता खण्डन गर्न सक्ने अवस्थामा छैनन्। प्रमुख दलका शीर्ष नेता नै विगतमा भएका ठूला घोटालामा संलग्न थिए। त्यसैले दण्डहीनता मौलाएको छ। माओवादी लडाकुको भत्ता सम्बन्धमा शिविरमा भएको घोटाला, वाइडबडी प्रकरण, बालुवाटार जग्गा काण्ड शीर्ष नेताका संलग्नता भएका केही उदाहरण हुन्। प्रधानमन्त्री तथा मन्त्रिपरिषद्का २०४७ सालपछिका अध्यक्ष कतिपय जीवित छन्। सबै जनाको सम्पत्ति विवरण सार्वजनिक गरी सन्दिग्धहरूको छानबिन हुनुपर्ने हो। तर, त्यो इच्छाशक्ति प्रमुख दलहरूमा कतै देखिँदैन। बालुवाटार जग्गा ठगी काण्डमा एक जना पूर्वप्रधानमन्त्रीले ४ करोड खाएको आरोप जिम्मेवार सांसदले नै लगाएका थिए। तर, तिनै पूर्वप्रधानमन्त्री १० सांसदको भरमा फेरि प्रधानमन्त्रीको दौडमा छन्। प्रमुख दलहरूले लेनदेनको मामिलामा डामिएकाहरूलाई निसङ्कोच सांसद उम्मेदवार बनाए। केही विजयी भए। एक जना निलम्बित भए। निर्वाचित भए पनि निलम्बन हुने थाहा हुँदाहुँदै भ्रष्टाचार मामलामा मुद्दा चलेका पात्रलाई सांसदको उम्मेदवार बनाउनु सार्वभौम नागरिकको विवेकलाई चुनौती हो। लोकतन्त्रको आयुलाई क्षय गर्ने कुकर्म हो। त्यो काम कांग्रेसजस्तो मुखले सुशासनको वकालत गर्ने दलले पनि गर्यो। भ्रष्टाचार आरोपमा मुद्दा चलिरहेका दुई र झन्डै आधादर्जन कुख्यात दागीलाई संसद्को चुनावमा टिकट दिइयो। जसबाट कांग्रेसको झन्डै आठ प्रतिशत मत घट्यो। माओवादीको हिंसात्मक द्वन्द्वलाई राष्ट्रिय उत्सवका रूपमा जनयुद्ध दिवस मनाउने निर्णय भयो। जसमा कांग्रेसको सहमतिका कारण अर्को १८ प्रतिशत मत घट्यो भने आश्चर्य नमान्दा हुन्छ। विश्व विख्यात लोकतन्त्रवादी नेता बीपी कोइरालाले २०३३ सालमा निर्वासनबाट फर्किएपछि तत्कालीन कानुनअनुसार आफूलाई मृत्युदण्डसम्मको सजाय हुन सक्ने आठवटा मुद्दामा प्रमुख जिम्मेवारी स्वीकार गरेका थिए। तर, कहिल्यै पनि न्यायालयलाई धम्क्याएनन्। उनको नाम भजाएर अझै राजनीति गरिरहेकाहरूको काँधमा बसेर प्रधानमन्त्री पुष्पकमल दाहालले केही महिनाअघि न्यायालयलाई धम्क्याए। कांग्रेसकै काँधमा बसेर संक्रमणकालीन न्यायसम्बन्धी संशोधन विधेयकलाई फास्ट ट्र्याकबाट पारित गर्न खोजेका छन्। जननिर्वाचित सार्वभौम संसद्लाई राष्ट्रिय पञ्चायत बनाउन खोज्दै छन्। यसै पनि संक्रमणकालीन न्यायको विषयलाई प्रधानमन्त्री दाहालले सौदावाजीको विषय बनाएका छन्। सर्वोच्च अदालतमा प्रधानन्यायाधीशसहित रिक्त पाँच न्यायाधीश पदमा अझै नियुक्ति हुन सकेको छैन। उच्च तथा जिल्ला अदालतमा दर्जनौं न्यायाधीश पद रिक्त छन्। न्यायाधीश नियुक्तिमा पनि प्रधानमन्त्री दाहालको सौदाबाजी सुरु भएको छ। आवरणमा लोकतान्त्रिक तवरमा जननिर्वाचित प्रधानमन्त्री देखिएका छन्। तर, गहिराइमा हेर्दा माओवादी लडाकुका कमान्डर प्रचण्डको हातमा शासनको बागडोर पुगेको छ। अन्तर्राष्ट्रिय मानवीय कानुनअनुसार युद्ध अपराध मानिने बाल सैन्यको प्रयोगलाई हाकाहाकी दाहालले वैध घोषणा गरेका छन्। चरम आर्थिक विशृंखलताको स्थिति आउने त होइन भनेर हाहाकार भएका बेला अनमिनले नै अयोग्य घोषणा गरेका पूर्वलडाकुलाई ८० करोड बाँड्ने कार्यविधि तयार गरिएको छ। कुनै मापदण्डबिना ८ हजार सहद घोषणा गरी राजपत्रमा नाम निकालिएको छ। प्रत्येकलाई १० लाखका दरले अर्को ८ अर्ब रुपैयाँ बाँड्ने योजना सार्वजनिक भएको छ। माओवादी हिंसात्मक द्वन्द्वको जगमा गणतन्त्रलगायत परिवर्तन भएको हो भनेर गोयवल्स शैलीमा अनेकौ भाष्य पस्किइएको छ। जबकि लोकतान्त्रिक गणतन्त्रको स्थापना २०६२६३ को अहिंसात्मक जनआन्दोलनको बलमा भएको हो। २०४६ सालमा माओवादीको बन्दुक थिएन। तापनि जनआन्दोलनकै कारण पञ्चायत ढलेको हो। हिंसात्मक आन्दोलनलाई अन्तर्राष्ट्रिय समर्थन हुँदैन। निषेधको सूचीमा राखिएको हुन्छ। जबकि अहिंसात्मक आन्दोलनलाई अन्तर्राष्ट्रिय समर्थन हुन्छ। जस्तो कि २०६२६३ को जनआन्दोलनलाई सिंगो विश्वले समर्थन गरेको थियो। यो लोकतन्त्र जोगाउने बेला हो। सत्याग्रह वा भद्र अवज्ञा आन्दोलनमार्फत अहिंसात्मक एवं शान्तिपूर्ण तवरले फोहोर बढार्न दबाब बढाउनै पर्छ। किनभने, हाम्रो प्यारो लोकतन्त्र क्षतविक्षत भइसकेको छ। (अधिकारकर्मी पहाडी नागरिक आन्दोलनका अगुवा हुन्।)"
रामेछापका तीनवटा डेरीलाई जरिवाना,"रामेछाप : जिल्लामा रहेका तीनवटा डेरी जरिवानामा परेका छन्। जिल्ला प्रशासन कार्यालय घरेलु तथा साना उद्योग कार्यालयको संयुक्त अनुगमन टोलीले जिल्लामा सञ्चालित चिरञ्जीवी डेरी, रामेछाप डेरी र अमृत डेरीलाई १५ हजारका दरले जरिवाना गराइएको जिल्ला प्रशासन कार्यालय रामेछापले जनाएको छ। वैशाख ६ बिहीबार गते निमित्त प्रमुख जिल्ला अधिकारी अनोज कुमार घिमिरेको अध्यक्षमा निमित्त प्रमुख जिल्ला अधिकारी घिमिरेको अध्यक्षतामा जिल्लाका सरोकारवाला निकायका प्रमुख एवं प्रतिनिधिको बैठकले जिल्लामा बिना लेबलको दूध तथा दूग्धजन्य पदार्थ बिक्री वितरण गर्न गुणस्तर र मूल्य निर्धारण गरेको थियो। निर्णयलाई कार्यान्वयन गर्ने बताएका व्यवसायीले नियम पालना नगरेको अनुगमनका क्रममा पाएपछि कारबाही गरिएको निमित्त प्रमुख जिल्ला अधिकारी घिमिरेले बताए। सरकारले गाईको दूध १ सय र भैंसीको दूध १ सय २० निर्धारण गरिएको भए पनि रामेछापमा भने गाईको दूध न्यूनतम् फ्याट ४ प्रतिशत र एसएनएफ न्यूनतम् ८ प्रतिशत भएको दूधको मूल्य ९५ रुपैयाँ कायम गरिएको जिल्ला प्रशासन कार्यालयले जानकारी दिएको छ। भैंसीको दूधमा भने न्युनतम ५ प्रतिशत फ्याट र न्यूनतम् ८ प्रतिशत गुणस्तर भएको दूध मात्र बिक्री वितरण गर्न दिने निर्णय भएको थियो। ग्राहकले दूध खरिद गर्दै गर्दा अनुगमनमा खटिएको टोलीले परीक्षण गर्दा तोकिएको मापदण्ड नपुगेको देखिएपछि कारबाही गरिएको पनि निमित्त प्रमुख जिल्ला अधिकारी घिमिरेले जानकारी दिए। दूग्ध व्यवसायीले पटकपटक नियम उल्लंघन गरे २ लाखसम्म जरिवाना र कालोबजारी ऐनअन्तर्गत कारबाही हुने पनि घिमिरेले बताए।"
बाजुरा केन्द्रविन्दु भएर तीन पटक भूकम्प,"राष्ट्रिय भूकम्प मापन तथा अनुसन्धान केन्द्र लैनचौरका अनुसार बाजुराको दहकोट केन्द्रविन्दु भएर गए राति छुट्टाछुट्टै समयमा तीन पटक भूकम्प गएको हो । बाजुरा : बाजुरा जिल्लाको दहकोट केन्द्रविन्दु भएर भूकम्प गएको छ । राष्ट्रिय भूकम्प मापन तथा अनुसन्धान केन्द्र लैनचौरका अनुसार बाजुराको दहकोट केन्द्रविन्दु भएर गए राति छुट्टाछुट्टै समयमा तीन पटक भूकम्प गएको हो । केन्द्रका अनुसार राति ११ बजेर ५८ मिनेट जाँदा चार दशमलव नौ, राति १ बजेर ३० मिनेट जाँदा पाँच दशमलव नौ र राती १ बजेर ५१ मिनेट जाँदा तीन दशमलव नौ रेक्टरस्केलको भूकम्प गएको हो । भूकम्पको क्षतिबारे भने अहिलेसम्म एकिन हुन नसकेको बताइएको छ । यसअघि गत वैशाख ४ गते बाजुराकै जुगाडा केन्द्रविन्दु भएर तीन दशमलव छ रेक्टरस्केलको भूकम्प गएको थियो । पछिल्लो समय नेपालको पूर्वी तथा पश्चिमी क्षेत्र केन्द्रविन्दु भएर भूकम्प जाने क्रम जारी छ । नेपालको हिमाली तथा पहाडी क्षेत्रलाई भूकम्पको जोखिम क्षेत्रका रूपमा लिने गरिन्छ । रासस"
किसानलाई असिना पानीको डर,"जलवायु परिवर्तनका कारण हिमाली जिल्लाको तापमान बर्सेनि वृद्धि हुँदै जान थालेको छ। चालू वर्षको नौ महिनाको अवधिमा मुस्ताङमा पटकपटक वर्षा भएको छ। वर्षाले यहाँको ढुंगा र माटोले बनेका परम्परागत घर उच्च जोखिममा पर्र्ने भएका छन्। जोमसोम : कुनैबेला कम पानी पर्ने जिल्लाको रूपमा परिचित मुस्ताङमा पछिल्लो समय वर्षा हुन थालेको छ। वसन्त ऋतुको आगमनसँगै पानी पर्न थालेको हो। जलवायु परिवर्तनका कारण हिमाली जिल्लाको तापमान बर्सेनि वृद्धि हुँदै जान थालेको छ। चालू वर्षको नौ महिनाको अवधिमा मुस्ताङमा पटकपटक वर्षा भएको छ। वर्षाले यहाँको ढुंगा र माटोले बनेका परम्परागत घर उच्च जोखिममा पर्ने भएका छन्। यस्ता घरको छतमा जस्ताले छाउने वा ढलान गरिएको हुँदैन। सक्खर माटो बिच्छ्याइएका यस प्रकारका घरहरू चुहिने र भत्किन थालेको मार्फाका स्थानीय दीपक लालचनले बताए। हिमाली जिल्ला मुस्ताङको वातावरण, पर्यावरणीय र जैविक विविधतामा समेत असर पर्न थालेको हो। यो वर्ष हिउँ पर्न पनि सकेन। यद्यपि बेमौसमको बेला मुस्ताङमा आंशिक हिमपात भयो। जसका कारण यहाँको स्याउलगायतका अन्नबालीमा समेत दीर्घकालीन असर पर्ने देखिएको हो। हिउँ पर्ने समयमा हिउँ नपर्ने, भारी हिमपात हुने, कुनै वर्ष आंशिक हिमपात हुने र हिउँ नपरी वर्षा हुने क्रम बढेको लालचनले उल्लेख गरे। वैशाख महिना लागेसँगै हल्का वर्षा हुन थालेको हो। निरन्तर वर्षा हुन थालेपछि पर्यटन व्यवसायीलाई समेत असर पर्ने हुन्छ। वर्षा भइरहे सडकसमेत अवरुद्ध हुन सक्ने र पर्यटक कम आउने भएकाले पर्यटन व्यवसायी चिन्तित छन्। यसैगरी वर्षासँगै असिना पानी पर्न सक्ने अवस्था रहेकाले जिल्लाका स्थानीय किसानमा सशंकित छन्। यतिबेला स्याउ बोटमा पालुवासँगै फूल फक्रिँदै गरेकाले वर्षासँगै आएको असिनाले स्याउ बोटमा क्षति पुग्न सक्ने थासाङ२ सौरुका किसान सोजना हिराचनले बताए। स्याउ बोटमा फूल फुल्न थालेको छ, यस्तो बेला असिना परेमा फूल सबै झारिदिन्छ, उनले भने, यस्तो बेला भारी वर्षा र असिना पर्नु अभिशाप हुन्छ। मुस्ताङमा कागती, बदाम, ओखर र स्याउका रूखमा पालुवा पलाउने समय भएकाले असिनाले क्षति पुर्याउँछ। मुस्ताङमा परेको वर्षाले यहाँका विद्यालय र विद्यार्थीको शैक्षिक पठनपाठनमा समेत असर गरेको छ। विद्यालय जान र घर फर्किन विद्यार्थीलाई सास्ती पर्ने गरेको छ। यसैगरी वर्षाले विकास निर्माणमा समेत बाधा पुर्याएको स्थानीय अजित थकालीले बताए।"
सशस्त्र प्रहरीको बेस क्याम्प निर्माण गर्न जग्गादान,"ढल्केवर(धनुषा) : धनुषामा सशस्त्र प्रहरी बेस क्याम्पको कार्यालय निर्माण गर्नका लाग करोडौंको जग्गादान गरिएको छ। उद्योगपति तथा समाजसेवी दिनेश कुमार महतोले सशस्त्र प्रहरी बेस क्याम्प नक्टाझिजलाई कार्यालय निर्माणका पाँच कट्ठा जग्गा प्रदान गरेका हुन्। महतोले ढल्केवरजनकपुरधाम सडक खण्ड अन्तर्गत धनुषाको मिथिला नगरपालिका५ नक्टाझिजस्थितमा पर्ने बजार मूल्य अढाई करोडको जग्गा दान गरेका हुन्। शान्ति सुरक्षा, अमन चयनका लागि क्रियाशील सशस्त्र प्रहरी बल नेपालको नक्टाझिजस्थित सुरक्षा बेस क्याम्पको कार्यालय निर्माणका लागि जग्गा प्रदान गरेको व्यवसायी तथा समाजसेवी महतोले बताए। उनलाई १६ औं सशस्त्र प्रहरी वार्षिकोत्सवका अवसरमा सशस्त्र प्रहरी नायव महानिरीक्षक दिपेन्द्र साहले कदरपत्र प्रदान गरेर सम्मान गरे।"
बाजुरामा गएरातिको भूकम्पले २३ घरमा क्षति,"उनका अनुसार उक्त वडाका धञ्जित बुढा, दन्तिर बुढा, जोवलाल बुढा, नौउले बुढा, दिलबहादुर बुढा र सौरमल रोकायाको घरमा क्षति पुगेको छ। बाजुरामा : गएराति आएको भूकम्पका कारण हिमाली गाउँपालिका२ विच्छ्यामा २३ घरमा पूर्णरुपमा क्षति पुगेको छ। गौमुल गाउँपालिकाको दहकोट आसपास केन्द्रबिन्दु भएर मध्यराति १ बजेर ३० मिनेट जाँदा गएको पाँच दशमलव नौ रेक्टर स्केलको भूकम्पले २३ घरमा पूर्णरुपमा क्षति भएको हिमाली गाउँपालिकाका प्रमुख प्रशासकीय अधिकृत राजबहादुर भण्डारीले जानकारी दिए। उनका अनुसार उक्त वडाका धञ्जित बुढा, दन्तिर बुढा, जोवलाल बुढा, नौउले बुढा, दिलबहादुर बुढा र सौरमल रोकायाको घरमा क्षति पुगेको छ। यस्तै वासु रोकाया, सुरेन्द्र बुढा, दुवलाल बुढा, देवबहादुर बुढा, पञ्च रोकाया, सुरेन्द्र बुढा, जग्गी बोहरा, साइमल बोहराको घरमा क्षति पुगेको छ। सोही वडाका सुर्ज बोहरा, जस थापा, भयधन थापा, पूर्ण थापा, कुसुम खड्का, वाचमल रोकाया, कल रोकाया, सुर्ज खड्का, गोल्लाल खड्कालगायतको घरमा क्षति भएको गाउँपालिकाका प्रशासकीय अधिकृत भण्डारीको भनाइ छ। क्षतिको विवरण सङ्कलनका लागि पालिकाका प्रमुख प्रशासकीय अधिकृत र वडाध्यक्षसँग समन्वय भइरहेको प्रमुख जिल्ला अधिकारी पुष्कर खड्काले बताए। रासस"
किन भत्काइए सिरहा नगरका घर टहरा ?,"सिरहा : बजेटको सुनिश्चिताबीनै सिरहा नगरपालिकाले सडक फराकिलो बनाउने नाउँमा सदरमुकाम सिरहा बजारको हजारौँ घर भत्काएका छन्। विगत तीन दिनदेखी मेयर डा नविन कुमार यादवले आफैँ जेसीबी लिएर सडकमा उत्रेर घर भत्काए। घर भत्किएपछि स्थानीय व्यवसायी र सर्वसाधारण मारमा परेका छन्। तत्काल घर नभत्काउनु भनेर स्थानीयवासीले उच्च अदालत जनकपुर राजविराज इजलासमा मुद्दा दायर गरेका थिए। बैशाख ११ गते अदालतले अल्पकालीन अन्तरिम आदेश पनि जारी गरेको छ। जसमा बैशाख २० गते छलफलका लागि दुबै पक्षका लागि बोलाएको छ। छलफलको समय पनि नकुरी आदेश आएको भोलीपल्टदेखि नै भत्काउन सुरु गरेको छ। भत्काउँदा सुविधा सन्तुलनको हिसाबले निवेदकहरूको घरमा क्षति पुग्ने उल्लेख गर्दै यथास्थितिमा राख्न पनि आदेश गरेको छ। आदेशमा लेखिएको छ सुखचन्द्र झाको किता नं १७०३, सन्तोष अग्रवालको किता नं १२३८, किता नं १२३९, पशुपति साहु रौनियारको किता नं २९९, रामप्रमोद मण्डलको किता नं ३५, ३६, निराजन कुमार यादवको किता नं १६४१ र विमल कुमार गोहिवारको गाउँब्लकभित्रको किता नं २४४ को जग्गामा रहेको घर नभत्काउनु। तर, नगरपालिकाका मेयर नविन यादवले उक्त आदेशलाई वेवास्ता गर्दै कतिपय निवेदकको घर भत्काएका छन्। घर भत्काउँदा आफुहरूलाई बसोबास नै उजाड भएको सिरहा नगरपालिका२ की जमुना कुमारी महराले सुनाइन। घरमा ६ छोरी र एक छोरी छन्। सानो जग्गामै घर थियो। मेयरले जवर्जस्ती डोजर लगाएर भत्काएदियो। रोक्न जाँदा प्रहरीले धक्लेर साइड लगायो, उनले भनिन, कहाँ जानु अब। दलित भनेर कोही भाडामा पनि डेरा दिँदैनन्। हामी चार घरपरिवार घरविहीन भएको उनले बताइन। नगरपालिकाले घर भत्काउन थालेपछि वडा १, २ र ७ ले नगरपालिका, जिल्ला प्रशासन र प्रहरी कार्यालयलाई पत्र लेखेर अदालतको आदेश कार्यान्वयन गरी मात्रै सडक विस्तार गर्न आग्रह गरेको छ। जिल्ला प्रशासन कार्यालयले पनि नगरपालिकालाई पत्र नै काटेर आदेश कार्यान्वयन गर्न भनेको छ। तर मेयर यादवले घर भत्काउन रोकेका छैनन्। यो सदरमुकाम बजार माडरचोहर्वा सहायक राजमार्गअन्तर्गत पर्छ। जसको एनएच२० नामकरण गरी सिरहाको सहिद राजेश ठाकुरपार्कदेखि चोहर्वातर्फ अढाई किलोमिटरमा चार लेन सडक मात्रै यस वर्ष निर्माण सुरु भएको छ। बाँकी सडकका लागि बजेट विनियोजन नभएको सडक डिभिजन कार्यालय लहानका प्रमुख रमेश चौधरीले बताए। हाललाई अढाई किलोमिटर बाहेक सडक खाली गराउन पनि कुनै पत्र र आग्रह नगरपालिकालाई नगरिएको उनले सुनाए। मापदण्डअनुसार अहिले सडकको बीचबाट दुवैतर्फ १५१५ मिटर सडक क्षेत्र खाली गराउन नगरपालिकाले डोजर चलाएको मेयर डा नवीनकुमार यादवले बताए। लामो समयदेखि सडक विस्तार रोकिएकाले आफूले अग्रसर हुँदै सडक फराकिलो गर्न डोजर चलाएको उनको भनाई छ।"
