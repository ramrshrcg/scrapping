शीर्षक,विवरण
अनि बने भैरव रिसाल पत्रकार,"पत्रकारिताका पायोनियर भैरव रिसाल ९५ वर्ष पूरा भए। जन्मदिनका अवसरमा सोमबार अन्नपूर्ण पोस्ट् टिम उनको घरमा गयो र शुभकामना साट्यो। अनि, झन्डै ७ दशक लामो उनको पत्रकारिता यात्राको वृत्तान्त सुन्यो। प्रस्तुत छ रिसालको रोचक र प्रेरणादायी अनुभूतिहरू। साउन २९ गते सोमबार वरिष्ठ पत्रकार भैरव रिसाल ९५ वर्ष पूरा भएर ९६ मा टेके। १९८५ सालमा भक्तपुरको गुण्डु तिथली भन्ने ठाउँमा जन्मिएका रिसालको मावली ताथली थियो। ८७ सालतिर उनकी आमालाई झाडाबान्ता लागेछ। झाडाबान्ता लागेका मान्छेलाई पानी खान नदिने चलन थियो। भक्तपुर र वीर अस्पताल खुलिसकेको थियो। तर, जान्नेहरूले उनलाई पशुपति घाट लगे, पानी दिएनन्। आमा त्यतिबेलै बितेपछि रिसाल टुहुरो बने। भैरवकी आमा बाकी दोस्री श्रीमती थिइन्। दुई श्रीमती बितेपछि बाले जोगी बन्ने तय गरेका रहेछन्। तर, जजमानहरूले बसाइँ सर्न सुझाव दिएकाले दधिकोट बसाइँ सरेका थिए रिसाल परिवार। तिथली नै बसेको भए रिसालले पढेका हुन्थेनन्। उनी सम्झन्छन्, कि म बिग्रन्थेँ कि बा झैं पुरेत हुन्थेँ। जन्मदिनको अवसर मनाउन सोमबार अनामनगरस्थिर रिसाल निवासमा अन्नपूर्णकर्मी पुग्दा उनी आराम गरिरहेका थिए। जन्मदिनबारे जानकार थिए उनी। विगतका कुरा सम्झन सक्ने अवस्थामा थिए। हेर्दा फ्रेस देखिन्थे। सोमबारै नियमित फलो अपका लागि रिसाल अस्पताल जानुपर्ने थियो। तर, जन्मदिन परेकाले परिवारका सदस्यले डाक्टर एपोन्टमेन्ट अर्को दिनका लागि सारेका रहेछन्। अन्नपूर्णकर्मी पुगेपछि रिसाल गफिन थाले। पत्रकारिताको जीवन्त इतिहासका साक्षी त्यसबेला र अहिलेको पत्रकारिता अभ्यासको अन्तर सुनाउन थाले। लोकसेवा परीक्षामा शाखा अधिकृतमा नाम निकालेर पनि जागिर खान नपाएपछि पत्रकार बनेका रहेछन् रिसाल। लोकसेवा आयोग खुलेपछि २०१२ सालमा १४ जना अफिसर मागेको थियो। रिसालले संस्कृतमा स्नातकबराबर शास्त्री पढेका थिए। नाम निकालें। अन्तर्वार्ताबाट पनि छनोट भए। दधिकोट गोबद्र्धन रिसालको छोरो भैरव रिसाल सेक्सन अफिसर भयो भन्ने ठूलो कुरा थियो, रिसाल सम्झन्छन्, म सेक्सन अफिसर हुने भएँ। तर, मलाई राज्यले जागिर दिएन। किनभने राज्यले कम्युनिस्ट पाल्दैन थियो। बा बुढा। परिवार पाल्नुपर्ने बाध्यताले उनलाई जागिर गर्नुको विकल्प थिएन। धेरै कोसिस गरेपछि हालखबर पत्रिकामा जागिर पाएका रहेछन्। १३ सालको कुरा हो त्यो। प्रोप्राइटर रंगनाथ शर्माले उनको अन्तर्वार्ता लिए। एउटा निवेदन लेख्न भनिएको थियो, मैले निबन्ध लेखेछु, उनले भने, साइकल चढ्न जानेको छ भनेर सोधियो। मैले छ भनेँ। त्यतिबेला साइकल चढ्ने भनेको अहिले हेलिकप्टर चढ्नु झैं थियो। मलाई साइकल दिइयो। १ सय रुपैयाँ तलब तोकियो। यसरी पत्रकारको जागिर पाएका थिए रिसालले। त्योबेला समाज, हालखबर पत्रिकालगायत नेपाली कांग्रेसका मुखपत्रहरू कल्पना, उज्यालो र दियो आदि प्रकाशित हुन्थे। कुनै पत्रिकामा रिपोर्टर थिएनन्। रिसाल नै पहिलो रिपोर्टर हुन्। पत्रकारिता नपढेकाले समाचार के लेख्ने उनलाई थाहा थिएन रे ! आफ्नो पहिलो समाचार सम्झिँदै भने, एकादशीको दिन अड्डामा खसी काटेर मासु बेचेको समाचार लेखेको थिएँ। रिसाललाई जागिर बचाउन शनिबार पनि अफिस जाने बाध्यता थियो। शनिबारको दिन थियो। डिल्लीबजारको बाटो जाँदै थिए। चारखाल अड्डाभित्र खैलाबैला सुनेछन्। के भएछ भनेर बुझ्नभित्र जाँदा खसी काटेर मासु भाग लगाइरहेको देखेका रहेछन् रिसालले। एकादशीको दिन थियो, काटमार गर्न निषेधथियो। तर मलाई यो समाचार हो भन्ने थाहै भएन, उनले सम्झना गरे, अफिस गएर सुनाएँ। लेख भनेर सम्पादकको आदेश भए पनि के लेख्ने ? उनलाई थाहा थिएन। केही टिपेका पनि रहेनछन्। सोध्ने कोही थिएन। जे देखेँ त्यही लेखेँ, उनले भने। भोलिपल्ट पत्रिकामा बक्समा समाचार छापिएको थियो। बक्स न्युजमा सबैको आँखा पर्ने रहेछ। त्यसपछि तनाब आइलागेछ। त्यतिबेला टंकप्रसाद आचार्य प्रधानमन्त्री थिए। थोरै मान्छे थिए, समाचार कसले लेखेको भन्ने थाहा भइहाल्यो। हालखबर पत्रिकालाई स्पष्टीकरण पनि सोधिएछ। रिसाललाई आचार्यले बोलाए र भने, के लेखेको त्यस्तो ? उनले जवाफ दिए, यही भएर लेखेको। अरूले लेख्छन्। तपाईंले बोलाउनु हुँदैन। मैले लेखेपछि तपाईंले बोलाउनुभयो। अबदेखि यस्ता समाचार नलेख्नू भनेर पठाइदिए छन् आचार्यले। त्यतिबेला पत्रिकामा बाढी, पहिरो, अनिकाल आदि जानकारीमुलुक समाचार, भाषण, विज्ञप्ति आदि समाचार हुन्थ्यो। महाकविको अन्तर्वार्ता पछि पत्रकारिता गरेरै महाकवि लक्ष्मीप्रसाद देवकोटालाई तलब खुवाएका थिए रिसालले। दरबारको निर्देशनमा हालखबरले देवकोटाको अन्तर्वार्ता लिन भनेको रहेछ। लामो अन्तर्वार्ता लिएछन्। हालखबरमा छापियो। प्रज्ञा प्रतिष्ठानका उपकुलपति बालचन्द्र शर्माले देवकोटा आफूभन्दा जान्ने निस्केपछि तलब रोकेका रहेछन्। देवकोटाले अन्तर्वार्तामा तलब नपाएको कुरा उल्लेख गरेका रहेछन्। अन्तर्वार्ताको प्रभाव पयो। देवकोटाले तलब पाए। त्यसपछि समाचार लेख्नेबाट बढुवा भएर रिसाल अन्तर्वार्ता लिने मान्छे बनेका रहेछ। त्यसपछि मलाई मान्छेहरूले चिन्न थाले, उनले भने। रिसाल अघि नेपाली पत्रकारितामा अन्तर्वार्ता गर्ने चलन रहेनछ। बेदानन्द झा भन्ने तराई कांग्रेसका नेता थिए। त्रिपुरेश्वरमा बस्थे। रिसाल बिहानै उठेर उनीकहाँ पुग्ने रहेछन्। डिल्लीरमण रेग्मी सैनिक अस्पताल पछाडि बस्थे रे। विश्वेश्वरप्रसाद कोइराला नागपोखरी बस्थे। टंकप्रसाद आचार्यकहाँ पनि पुग्थे बेलाबेला। नेताका घरमा भेटिने मान्छे रिसालका समाचार स्रोत थिए। त्यतिबेला जिल्लाका कुरा नेतासम्म पुग्थे। अनिकाल, भोकमरी, बाढीका कुरा थाहा हुन्थ्यो। हालखबरमा त्यस्तै समाचार छापिन्थ्यो। ठूलो कुरा हुन्थ्यो। नेताले खबर दिन्थो। मलाई समाचार हुन्थ्यो। नेताहरू मेरो इस्टमित्र बने, उनले सम्झना गरे। आर्थिक प्रलोभन देखाउनेलाई गाली पत्रकारिता गर्दा आर्थिक प्रलोभन कतिको आउँथ्यो ? अन्नपूर्ण पोस्ट्का प्रधान सम्पादक अखण्ड भण्डारीको गफैगफको प्रश्न थियो। रिसालको जवाफ थियो, पैसा कहिल्यै लिइनँ, मागिनँ। एकजनाले दिन खोज्यो। खड्गबहादुर सिंहको भाइ जंगबहादुर भन्ने थियो। उसले खबरमा १५ रुपैयाँ नोट हालेर पठाएको रहेछ। उसलाई गाली गरेँ। पैसा दिएँ। उनले थपे, पत्रकार बनिसकेको रहेछु। थाहै पाइनँ। रिसालको गति देखेर अरू पत्रकारहरूले विश्वेश्वरप्रसाद कोइरालाकहाँ गुनासो गर्दा रहेछन्। भैरवले न्युज पायो, मलाई खोइभन्दा रहेछन्। कोइरालाले सजिलै भनेछन्, भैरव आउँछ, सोध्छ। म भन्दिन्छु। तिमीहरू आउँदैनौ। रिसालका अनुसार हालखबर नेपाली कांग्रेसको बिरोधी पत्रिका थियो, दरबारसँग नजिक। यद्यपि विश्वेश्वरप्रसादले बिरोधी भनेर कहिल्यै फरक व्यवहार नगरेको उनी सुनाउँछन्। उल्टै समाचार लेख्न प्रोत्साहित गर्नुहुन्थ्यो। वीरगञ्ज जाँदा मसहित दुई जान पत्रकारलाई सिमरादेखि गन्तव्यसम्म लैजानु भएको थियो, रिसाल भन्छन्, उनको राम्रो पक्ष नि ! कोइराला पत्रकार भनेपछि पक्ष होस् वा विपक्ष, सम्मान गर्थे रे ! वीरगञ्जमा होटलको पैसा पनि उनैले तिरिदिएका रहेछन्। १८ को जनगणनामा सरकारी कर्मचारी एक त तलब लिन गाह्रो, अर्को त सरकारी जागिर खाने हुटहुटीले रिसालले हालखबर छाडेका थिए। त्यसबेला २६ महिनाको अस्थायी सेक्सन अफिसरमा सरकारी जागिर खाने मौका मिलेको थियो रिसाललाई। २०१८ को जनगणनाको क्रममा सुदूरपश्चिममा खटिएका थिए उनी। सो क्रममा रिसाल कालापानी लिम्पियाधुरासम्म पुगेका थिए। त्यतिबेला ती क्षेत्र जनगणनामा समेटिएको थियो। तलब २ सय २५ रुपैयाँ थियो। २६ महिनापछि उनको अवधि थप भएन। पञ्चायत आएपछि नेपाल संवाद समिति र सगरमाथा संवाद समिति गाभिएर राष्ट्रिय समाचार समिति बनेको थियो। संस्थालाई मानवस्रोतको आवश्यकता पयो। अंग्रेजी नजान्ने रिसाल फेल भए। नाम निकाल्ने एकजनालाई पछि पत्रकारिता मन परेनछ। उसको खाली स्थानमा रिसालले काम गर्ने मौका पाए। राजाको सुदूरपश्चिम भ्रमणमा डोटी, बैतडी र डडेलधुरा पुग्दा राजाको प्रेस हेर्ने सचिवले रिसाललाई चिनेका रहेछन्। उनैले २ सय २५ रुपैयाँ तलबमा रिसाललाई राससमा जागिर मिलाइदिएका थिए। यसरी रिसालले राससमा रिपोर्टिङको जागिर सुरु गरेका थिए। गोबिन्द्रप्रसाद प्रधान सम्पादक थिए। राससमा पौने २२ वर्ष काम गरे। चिफ रिपोर्टरसम्म भए। चिफ रिपोर्टरका रूपमै १८ वर्ष काम गरे। बैठकमा कति जना सहभागी थिए भन्ने टुंगो लगाउने रिसालको एउटा जुक्ति थियो। चियाको कप गनेर सहभागी संख्या पत्ता लगाउँथे उनी। अंग्रेजीमा निकै कमजोर थिए रिसाल। संयुक्त राष्ट्रसंघका महासचिव यु थान्ट नेपाल आउँदा उनलाई निकै सकस परेको थियो। नेपालका ठूला नेताहरू विस्तारै बोल्थे। पत्रकारलाई सजिलो होस् भनेर पनि त्यो गर्थे उनीहरू। थान्ट आएका बेला रिसालले गति समात्नै सकेनन्। समाचार लेख्दा १० महिना जेल २०४४ सालमा पत्रकार हिमबहादुर विष्टले वातावरण पत्रकार समूहमा सहभागी हुन आह्वान गरे। त्यसमा नेतृत्व पनि गरे। दक्षिण एसियाकै पहिलो सामुदायिक रेडियो नेटवर्क रेडियो सगरमाथा खोले। संसारमा एफएम रेडियो सुरु भयो तर नेपाल सरकारले लाइसेन्स दिएको थिएन। राधाकृष्ण मैनाली सञ्चारमन्त्री हुँदा बल्लतल्ल लाइसेन्स दिए। २०१३ मा सुरु भैरव रिसालको पत्रकारिता अहिलेसम्म पनि निरन्तर छ। रेडियो सगरमाथा एफएममा मंगलबार बिहान १० मिनेट रेडियोमा गफ गर्छन्। मजदुर नामक पत्रिकामा साताको एकपल्ट लेख लेख्छन्। सुरुसुरुमा निष्ठाको पत्रकारिता थियो, अहिले निष्ठा छैन पैसा छ, रिसालको अनुभव छ। उतिबेला समाचार लेखेपछि होसियार हुन्थे। विसंगति विकृति गर्न डराउँथे। रिसाल भन्छन्, म आचोचनात्मक समाचार लेख्थें। सुर्खेत मोटर पुग्यो भने म सबै जिल्लामा कहिले मोटर पुग्छ भनेर प्रश्न गर्थे। एकपल्ट समाचार लेखेर १० महिना जेल पनि परेका थिए रिसाल। लेखको शीर्षक थियो, एसियाली मापदण्ड मन्त्रिमण्डलको ठगी खाने भाँडो। सो लेख राजधानी साप्ताहिकमा प्रकाशित भएको थियो। एसियाली मापदण्ड के हो भन्ने कसैलाई थाहा थिएन। जयतु संस्कृतम आन्दोलनको नेतृत्व बाल्यकालमा दधिकोट बसाइँ परेपछि रिसालले संस्कृत पढ्न पाएका थिए। रिसालका बा गोबद्र्धनले बिहेव्रतबन्धको लगन लेख्थे। एक मोहोर दक्षिणा पाउँथे। मान्छे मर्दा पढिने गरुड पुरान पढ्नेले ९ मोहोर पाउँथ्यो। ८ दिन गरुड पुरान पढेको ९ मोहोर हुन्थ्यो। उनका बालाई पैसाको खाँचो नभएकाले छोरोलाई के पढाउने भन्ने तय गर्न समस्यै परेन। पुरोहित पढे पैसो कमिन्छ भन्ने थाहा पाएरै उनलाई पढाउन लुभु पठाएका थिए। रिसालको बाको आशा थियो, लगन लेख्न जानोस्, गरुड पढोस्। ९ मोहोर आफ्नो हातमा पारोस्। २००४ सालमा संस्कृत पढाउने पण्डितहरूले थोरै तलब पाउँथे। त्रिचन्द्र कलेजका प्रोफेसरहरूले धेरै पाउँथे। संस्कृत पढ्नेहरूले आफूलाई किन थोरै भनेर सोध्दा, प्रोफेसरहरू भूगोल, इतिहास, राजनीति र अर्थशास्त्र जान्छन् भन्ने जवाफ आउँथ्यो। रिसालहरूले संस्कृतमा भूगोल र इतिहास पढ्न पाउनुपर्छ भनेर २००४ सालमा जयतु संस्कृतम आन्दोलन चलाए। त्यो काठमाडौंमा गरिएको पहिलो जुलुस थियो। आन्दोलनको माग पूरा भयो। संस्कृत पढ्नेहरूले भूगोल र इतिहास पढ्न पायौं। रिसालले भूगोल छानेका थिए। दरखास्त दिएरै कम्युनिस्ट पार्टीको सदस्य २००८ सालको कुरा हो। त्यतिबेला आलुको भन्सार भीमफेदी र धुरसिंहमा लिइन्थ्यो। यसको विरोधमा आलु व्यापारीले आन्दोलन गरेका थिए। आन्दोलनमा सरकारले सबै व्यापारीलाई पक्रेको थियो। आन्दोलन गर्ने मान्छे सिद्धिएपछि काठमाडौंको चारवटा विद्यार्थी संघबाट मान्छे बोलाए छन्। त्यसमध्ये संस्कृत छात्र संघबाट रिसालले प्रतिनिधित्व गरेका थिए। अरू संघबाट पनि ११ जना थिए। चिसापानीगढीमा मिटिङ बसेर भोलिपल्टदेखि जुलुस गरे। पक्राउ परेकाहरू छुटे, भन्सार पनि एक ठाउँमा मात्र लिन थाल्यो। रिसालहरू विजयी टोली भए। विजय जुलुस अम्लेखगञ्जसम्म गयो। अखिल नेपाल विद्यार्थी फेडेरेसन कम्युनिस्टको, नेपाल छात्र संघ कांग्रेसको, संस्कृत छात्र संघमा दुवै थिए र स्टुडेन्ट युनियन भन्ने लाल कम्युनिस्टको गरी ४ विद्यार्थी संगठन थिए। कम्युनिस्ट पार्टीबाट गएको रामेश्वरप्रसाद प्रधानले गतिविधि हेरिरहेका थिए। कसकसलाई कम्युनिस्ट बनाउन सकिन्छ भनेर। बन्छ कि जस्तो लागेर उनले रिसाललाई भने। रिसालले दरखास्त दिएरै कम्युनिस्ट पार्टीको सदस्य बनेका थिए जसकारण २ वर्षपछि उनी निजामती सेवामा प्रवेश हुनबाट बञ्चित भएका थिए। प्रस्तुति : रोविन पौडेल"
पढ्न र तालिम लिन चाहन्छन् कैदीबन्दी,"गोरखा : चोरीडकैती, काटमार, बलात्कारी तथा तस्करहरूले कारागार भरिएको हुन्छ भन्ने आम सोचाइ हुन्छ। त्यसैले मानिसहरू सिधा आँखाले कारागार क्षेत्रतिर सितिमिति हेर्दैनन्। झुक्किएर नजर पर्यो भने हत्तपत्त हटाउँछन्। तर, कारागारभित्र आमधारणा जस्तो मात्रै पनि हुँदैन। कानुनको नजरमा दोषी ठहर भएर कैद सजाय भोगिरहे पनि रिहा भएपछि सज्जन बनेका कैयौँ तथ्यहरू छन्। त्यसैले कैद अपराधीहरूले भरिएको नरक मात्र होइन, सुधारगृह पनि हो भन्ने मान्यता विकास भइरहेको छ। गोरखा कारागारमा अहिले ११२ जना कैदीबन्दीहरू छन्। उनीहरूमध्ये पुरुष ९७ र महिला १५ जना छन्। मान्छे काटमार गरेर कैद परेका ११ जना, सोही आरोपका सात जना, बलात्कार गरेर सजाय भोग्न आएका २६, सोही आरोपका १६ जना कारागारमा छन्। त्यस्तै चोरी, डकैती, ठगी गर्ने, लागुऔषध, जिउ मास्ने बेच्नेलगायतका अपराध गर्नेहरू अहिले सजाय भोगिरहेका छन्। उनीहरू जतिसक्दो छिटो सजाय भुक्तान गर्न मात्र होइन, बाँकी जिन्दगीलार्ई सुमधुर बनाउन पनि चाहन्छन्। हाम्रो यहाँँ धेरै वर्ष पहिले स्थापना गरेको पुस्तकालय छ। धेरै पुराना सय थानजति किताब छन्, कारागारभित्रका चौकीदार ओमबहादुर बयलकोटी भन्छन्, अक्षर पढ्न सक्ने जति सबै किताब पढ्छन्। तर, किताब थोरै छन्। एउटै किताब कतिपटक दोहोर्याएर पढ्ने ? भएका किताब पनि धेरै पुरानो जमानाको मात्र रहेको उनको भनाइ छ। जमाना फेरिएको छ, बाहिरी दुनियाँ बदलिएको होला। जमानाअनुसार किताब पनि नयाँनयाँ आएका होलान्, बयलकोटी भन्छन्, तर हाम्रो पुस्तकालयमा धेरै पुरानो जमानाको किताब मात्रै छन्। धेरै भन्दा धेरै किताब पढ्न पाए हामी पनि असल कुरा सिक्न पाउँथ्यौं। विभिन्न सिप सिकेर कारागारको समय सदुपयोग गर्न सके कैदमुक्त भएपछिको जीवनलार्ई केही सुन्दर बनाउन सकिने कारागारका नाइके इल्लाफबाबु ठकुराईको अभिलाशा छ। हामीभन्दा पहिले आएकाले मुढा बुन्न सिक्नुभएको रहेछ। उहाँँहरूले हामीलार्ई सिकाउनु भयो। हामीले नयाँ आउनेलार्ई सिकाउँदैछौं, ठकुराई भन्छन्, मुढा बेचेर अलिअलि पैसाको मुख देख्न पाइएको छ। अरु पनि तालिम पाउन पाए भित्र पनि राम्रो हुने थियो। यहाँँबाट निस्किएपछि पनि राम्रो हुने थियो। कपाल काट्ने, चोयाको सामान, ऊनीका सामान, कुकिङ, बेकिङसम्बन्धी तालिम पाउन सके राम्रो हुने उनको चाहना छ। यहाँँभित्र एउटा संस्थाले दिएको सिलाई मेसिन छ। त्यसले च्यातिएको, उध्रिएको कपडा जानी नजानी सिलाउने काम मात्र गर्छौं, उनी भन्छन्, सिलाई तालिम सिक्न पाए पनि हुन्थ्यो। यहाँँभित्र क्यान्टिन छ। साथीहरूले जानी नजानी, चिया, खाजा बनाएर बेच्नुहुन्छ। कुकिङ, बेकिङ तालिम पाउन पाए यहाँँभित्र बस्दा पनि काम लाग्थ्यो, बाहिर निस्किएपछि पनि सानोतिनो लगानी गरेर चिया खाजा पसल गरेर पनि जीवन बताउन सकिन्थ्यो। यहाँँका महिला बन्दीहरू मात्र समय कटाउँदैछन्। बाहिरको संसार फराकिलो छ। तर, उनीहरू कारागारका चार भित्ताभित्रको साँघुरो जिन्दगी बिताउँदैछन्। कैद भुक्तान गरी बाहिर निस्किएपछि पनि यसोउसो गर्छु भनेर कुनै कल्पना गर्न उनीहरूसँग तालिम छैन। जानअन्जानमा भूल भयो। त्यसको सजाय त भोग्नैपर्यो। तर, त्यो गल्तीले जिन्दगी नै बिगार्नु पनि हुँदैन, महिला कारागारकी नाइके कोपिला गुरुङ भन्छिन्, बाहिर निस्किएपछि पनि त जिन्दगी बिताउनै पर्छ। यहाँँ तालिम सिकेर निस्किन पाए बाँकी जिन्दगी केही गरेर जहान परिवार पाल्न सकिन्थ्यो। यहाँँ आफूहरू पहिले घरमै जानेको ऊनीको टोपी, झोला, मोजा बनाएर र बत्ती कातेर समय कटाइरहेको बताउँछिन्। हामीले बनाएको ऊनीको टोपी, झोला, मोजाले खासै बजार पाएको छैन। हामीले कातेको बत्तीचाहिँ राम्रैसँग बिक्छ, उनी भन्छिन् । महिला कारागारको सौचालयमा पानीको व्यवस्था छैन। मनोरञ्जन र शारीरिक कसरतका लागि खेल्ने सामग्रीहरू पनि छैनन्। धेरै वर्ष पहिले त नर्स हुनुहुन्थ्यो। अलि सजिलो भएको थियो, महिला चौकीदार सपना बिक भन्छिन्, अहिले त हुनुहुन्न। हामीलार्ई सेनिटरी प्याडको अभाव हुन्छ। महिलासम्बन्धी समस्या हुन्छ। सुनाउने मान्छे पनि हँुदैन। समस्या पुरुषतर्फ पनि छ। एक नम्बर कोठामा १४ जना, २ नम्बर कोठामा १८, ३ नंबरमा १६ जना अटेसमटेस गरेर सुत्छौं, चौकीदार बयलकोटी भन्छन्, सबैलार्ई पलङ पुग्दैन अनि आधाजसो पलंगमा, आधाजसो भुइँमा सुत्नुपर्ने हुन्छ, उनले भने, उडुसको समस्या उत्तिकै छ। यहाँँ २०४६ सालमा निर्माण भएको ढुंगा, माटोले बनेको कारागार भवन छ। भूकम्पका बेला खल्बलिएको सो भवनलार्ई मर्मतसम्भार गरेर काम चलाउ बनाइएको छ। ११ रोपनि क्षेत्रफलमा फैलिएको यहाँँ ३५ पुरुष र २० जना महिला मात्र अट्न सक्ने क्षमता छ। तर, क्षमताभन्दा दोब्बर बढी कैदीबन्दी यहाँँ बस्ने जेलर गणेशप्रसाद भट्टराईको भनाइ छ। कैदीबन्दीलार्ई बेलाबेला जिल्ला स्वास्थ्य कार्यालयसँग समन्वय गरी मनोचिकित्सासम्बन्धी परामर्श पनि गराइने भट्टराईको भनाइ छ।"
अपत्यारिलो बाढीले बग्यो कागबेनी,"जोमसोम : बस्तीनजिकै बगेको कागखोला। किनारमा पवित्र तीर्थस्थल कागबेनी। खोला, बस्ती र तीर्थस्थल मिलेर नै यहाँको सुन्दरता फरक देखिन्थ्यो। मुस्ताङको मुहार अझै चम्किलो हुन्थ्यो। तर, अचानक भारी वर्षासँगै आइतबार राति आएको कागखोलाको बाढीले त्यो सुन्दरता एकै क्षणमा धमिलो बनायो। नदी किनारका २९ घर, ९ गोठ र १२ सवारीमा क्षति पुर्यायो। जिल्ला प्रहरी कार्यालय मुस्ताङका प्रहरी नायव उपरीक्षक रवीन्द्रनाथ पौडेल भन्छन्, धन्न ! बाढी आउँदै गरेको जानकारी माथिल्लो क्षेत्रका स्थानीयले दिएकाले मानवीय क्षति भएन। कागखोलाको बाढीले कागबेनी गाउँको १३ वटा घरमा आंशिक क्षति पुगेको छ भने ९ वटा गोठमा पूर्णरूपमा क्षति पुगेको प्रहरी नायव उपरीक्षक पौडेलले उल्लेख गरे। कागबेनी गाउँ जोड्ने ३ वटा अस्थायी पुल, जोमसोमकोरला जोड्ने एउटा पक्की पुल र कागबेनीतिरी गाउँ जाने झोलुंगे पुल बाढीले बगाएको प्रहरीले जनाएको छ। बाढीले प्रसिद्ध धार्मिक कागबेनी श्राद्धस्थल पूरै बगरमा परिणत भएको छ। भक्तजनहरूले स्नान गर्ने, श्राद्ध तथा पिण्डदान र तर्पण दिने, श्राद्धस्थलको मन्दिर र एक धर्मशाला बाढीले बगाएको छ। बाढीले प्रहरी चौकी भवन, आमा समूह र युवा क्लबको भवन, स्वास्थ्य कार्यालय रहेको भवन, प्रभु बैंक रहेको घरहरू बगाएको प्रहरीले पुष्टि गरेको छ। कागखोला दक्षिणपूर्वको कागखोला तटीय क्षेत्रमा रहेको होटल, पसल, रेस्टुरेन्ट र बैंक तथा वित्तीय संस्था रहेको घर पनि बाढीले बगाएको छ। बाढीले सवारी साधनबाहेक ५६ वटाभन्दा भौतिक संरचनामा पूर्ण र आंशिक क्षति तुल्याएको वारागुङ मुक्तिक्षेत्र गाउँपालिका अध्यक्ष रिङजिङ नाम्गेल गुरुङले जानकारी दिए। भौतिक संरचनाबाहेक कति धनमालको क्षति भयो भन्ने विवरण एकिन गर्न केही दिन लाग्ने उनले बताए। यसअघि कागबेनी खोला थुनिएपछि कागखोला तटीय क्षेत्रका स्थानीयलाई प्रशासन, प्रहरी र स्थानीय तहले सूचना सम्प्रेषण गरी सुरक्षित स्थानमा पुर्याइएको थियो। यसैले गर्दा कागबेनीमा बाढीका कारण मानवीय क्षति हुन नपाएको प्रहरीको भनाइ छ। बाढीले विद्युत् पोल, खानेपानी, सिँचाइ कुलो, टेलिफोन र इन्टरनेट पोलहरूमा समेत क्षति पुर्याएको थियो। बाढीपछि कागबेनीमा खानेपानी, विद्युत् र सञ्चार सेवा अवरुद्ध भएको छ। आइतबार रातिको समयमा शाखा नदी थुनिएकाले स्थानीयलाई उद्धार र धनमाल थन्क्याउन असहज परेको थियो। बैंक तथा वित्तीय संस्थाको नगदसमेत बाढीले बगाएको बताइएको छ। कागबेनीधाममा बाढीले क्षति पुर्याएपछि जोमसोमबाट प्रमुख जिल्ला अधिकारी अनुप केसीसहित ३ वटै सुरक्षा निकायको टोली बाढीग्रस्त क्षेत्र कागबेनीमा पुगेर उद्धारमा खटिएको थियो। विपद् व्यवस्थापन समितिको बैठक, भयो विभिन्न निर्णय मुस्ताङको वारागुङ मुक्तिक्षेत्रमा कागबेनीमा कागखोलाको शाखा नदी थुनिएर आएको बाढीले त्यहाँको भौतिक संरचना तथा धनमालमा ठूलो क्षति पुर्याएपछि सोमबार दिउँसो वारागुङ मुक्तिक्षेत्र गाउँपालिकाको विपद् व्यवस्थापन समिति र जिल्ला विपद् व्यवस्थापन समितिको संयुक्त बैठक बसेको छ। बैठकले कागबेनी बाढी प्रभावित क्षेत्रका स्थानीयवासीलाई तत्काल उद्धार, राहत र व्यवस्थापन गर्न विभिन्न ८ बुँदे निर्णय गरेको छ। संयुक्त पालिका विपद् व्यवस्थापन समिति र जिल्ला विपद् व्यवस्थापन समितिले बाढी प्रभावित क्षेत्रमा रहेका मजदुरहरूको उद्धारको व्यवस्थापनका लागि घरपझोङ गाउँपालिकालाई जिम्मा दिएको छ। घरपझोङले बाढीका कारण अलपत्र मजदुरको उद्धार, राहत र व्यवस्थापनका लागि जोमसोम समाजघरमा स्थानान्तरण गर्ने र उनीहरूलाई खाद्यान्न, लत्ता कपडा र बन्दोबस्तीका सामान गाउँपालिकामा व्यवस्थापन गर्ने जनाइएको छ। प्रभावित क्षेत्रमा तत्काल खानेपानी, विद्युत् र सञ्चार सेवा अवरुद्ध भएकाले त्यसको सञ्चालन गर्न व्यवस्था मिलाउने, जोखिम र असुरक्षित रहेका घरहरूको धनमाल सुरक्षित स्थानमा राख्ने व्यवस्था मिलाउने निर्णय गरिएको छ। विपद्को संयुक्त बैठकले प्रभावित क्षेत्रको सार्वजनिक र निजी क्षेत्रको प्रारम्भिक आकलन र मूल्यांकन गरी स्थानीय पालिका र सुरक्षाकर्मीको समन्वयमा निक्र्योल गर्ने, कागबेनीबाहेक सो पालिकाको वडा २ र ३ को छुसाङ, ताङ्वे, झोङ, पुडाक र छेङ्गुरलगायतका स्थानसँग जोड्ने मुख्य र शाखा सडक सञ्चालन गरी आवतजावत सहज बनाउन तत्काल पहल थाल्ने निर्णय गरेको छ। कागबेनी बाढी प्रभावित क्षेत्रको पूर्णक्षति भएको २९ घरसहित ३५ घरधुरीलाई तत्काल उद्धार, राहत र पुनस्र्थापनाका लागि आवश्यक पर्ने सामग्री नेपाल सरकार, गृह मन्त्रालय र विपद् व्यवस्थापन महाशाखा र एनईओसीलाई उपलब्ध गराउन अनुरोध गर्ने पनि निर्णय भएको छ। बाढी प्रभावित क्षेत्रको ३५ घरधुरीलाई तत्काल राहत व्यवस्थापन गर्न आवश्यक टेन्ट, म्याट्रेस र कम्बल आदिको व्यवस्था मिलाउन र सोका लागि इन्धन उपलब्ध गराउन गण्डकी प्रदेश सरकार र प्रदेश विपद् व्यवस्थापन समितिलाई अनुरोध गर्ने निर्णय भएको बताइएको छ। त्यसैगरी सोमबार नै बसेको प्रदेश व्यवस्थापन कार्यकारी समितिको बैठकले पनि पीडितको तत्काल राहत र उद्धारमा लाग्ने निर्णय गरेको छ।"
माओवादी केन्द्रभित्र टकराब,"जनयुद्ध नलडेका गृहमन्त्री श्रेष्ठ पार्टी हाबी भएकै कारण युद्ध लडेका र नलडेको बीचको टकराब चुलिएको नजिकबाट नियालेकाहरू बताउँछन्। काठमाडौं : माओवादी केन्द्रभित्र पछिल्लो समयमा टकराब बढेको छ। स्वयम् प्रधानमन्त्री पुष्पकमल दाहाल प्रचण्ड र उपाध्यक्ष एवम् गृहमन्त्री नारायणकाजी श्रेष्ठबीच पनि दरार बढिरहेको छ। जनयुद्ध नलडेका गृहमन्त्री श्रेष्ठ पार्टी हाबी भएकै कारण युद्ध लडेका र नलडेको बीचको टकराब चुलिएको नजिकबाट नियालेकाहरू बताउँछन्। नारायणकाजीलाई मन्त्रीबाट फिर्ता बोलाउने सम्मको माग पार्टीभित्र बढेको छ। यसैबीच संघीय मामिला तथा सामान्य प्रशासनमन्त्री अमनलाल मोदीलाई सरकारबाट बोलाइएको छ। हालै सम्पन्न केन्द्रीय समितिको बैठकमा पनि अध्यक्ष प्रचण्डको साथै नारायणकाजीको आलोचना भएको थियो। दाहालश्रेष्ठबीचको दरार प्रधानमन्त्री प्रचण्ड र गृहमन्त्री श्रेष्ठबीचमा दरार सिर्जना भएको छ। पछिल्लो प्रकरण गृहमन्त्री श्रेष्ठ प्रधानमन्त्रीभन्दा एकदम अघि बढेर पुराना काण्डहरू खोतल्न थालेपछि उनीहरूकाबीच दूरी बढ्दै गएको छ। नक्कली भुटानी शरणार्थी प्रकरण हो वा ललिता निवास जग्गा अतिक्रमण प्रकरण होस् गृहमन्त्री नारायणकाजी श्रेष्ठ नै हाबी भए। प्रधानमन्त्री दाहाल छायामा परे। त्यसपछि करिब क्वीटल सुन प्रकरणमा प्रधानमन्त्री मातहतको राजस्व अनुसन्धान विभाग सक्रिय भयो। भन्सारको अत्यन्त कडा सुरक्षा छिचोलेर बाहिरिएको सुन सिनामंगलबाट बरामद गरियो। जसले गर्दा गृहमन्त्री श्रेष्ठ र अर्थमन्त्री डाप्रकाशशरण महतमाथि नै प्रश्न तेर्सियो। प्रहरीले गर्नुपर्ने अनुसन्धानको पनि राजस्व विभागबाटै गराउन प्रधानमन्त्री दाहाल तिम्सिए, तर यो कानुन विधि सम्मत नहुने भन्दै आलोचना भएपछि पुनः सीआईबीलाई अनुसन्धान गर्ने जिम्मा लगाउन प्रधानमन्त्री बाध्य भए। प्रचण्डका विवादित अभिव्यक्ति प्रचण्डका पछिल्ला अभिव्यक्ति थप विवादित हुँदै गएका छन्। विगतमा पनि उनका अभिव्यक्तिको आलोचना नभएको होइन। उनले भारतीय नागरिक प्रितम सिंहले आफूलाई प्रधानमन्त्री बनाउन धेरैपटक भारत गएको कुरा बोलेका थिए। यो अभिव्यक्तिलाई लिएर प्रतिपक्ष एमालेले राजीनामा पनि माग्यो र पछि कुरा मिल्यो। उनले दिएको अभिव्यक्ति सामान्य भने होइन। राष्ट्रियता, स्वाधीनता र सर्वोभमसत्ताविरुद्धको अभिव्यक्ति भएको राजनीतिक विश्लेषकहरू बताउँछन्। उनको यो भनाइलाई लिएर सत्तारुढ दलहरूबीच पनि असन्तुष्टि देखिएको थियो। जनार्दनवर्षमान एकगठ जनार्दन शर्मा र वर्षमान पुन माओवादी केन्द्रभित्र प्रभावशाली नेता हुन्। उनीहरूको गुट पनि पार्टीभित्र बलियो छ। तर, पछिल्लो समयमा उनीहरू पनि विवादमा आएपछि नेतृत्वले किराना लगाउँदै गएको छ। महासचिवका दाबेदार रहेको दुवैलाई पन्छाएर अध्यक्ष प्रचण्डले देवप्रसाद गुरुङलाई जिम्मेवारी दिए। त्यही भएर उनीहरू एक गठ भएका छन्। आगामी विशेष अधिवेशनमा एक भएर जाने उनीहरूले सहमति गरेको स्रोतको दाबी छ। पछिल्लो समय गृहमन्त्री नारायणकाजी हाबी भएपछि पुन र शर्मा मिलेका एकथरीको टिप्पणी छ। उनीहरू मिल्नुको अर्को कारण नेत्रविक्रम चन्द विप्लवलाई ल्याएर महासचिव बनाउन खोजिएकाले पुन र शर्मा मिलेको स्रोतको दाबी छ। पुन र शर्मा विप्लवलाई रोक्न मिलेका हुन्, एक माओवादी नेताले भने। नेतृत्वको आलोचना पछिल्लो समयमा माओवादीभित्र पनि नेतृत्वको आलोचना बढेर गएको छ। केन्द्रीय कमिटीकै बैठकमा नेतृत्वको व्यापक आलोचना भएको छ। नेताहरूको परिवारवादले पार्टीलाई समाप्त पार्न लागेको कुरा पनि उठेको थियो। पछिल्ला दिन नेतृत्वले विचार र विधिलाई पूरै बेवास्ता गरेर स्वार्थमा लिप्त भएको भन्दै आलोचना भएका थिए। जसले गर्दा पार्टी अझ कमजोर हुँदै गएको लगायतको विषय उठाएर नेताहरूले नेतृत्वको आलोचना गरेका थिए। माओवादी केन्द्रका केन्द्रीय सदस्य आईपी खरेलले पार्टी रूपान्तरणको विषयमा कुरा उठेको बताए। कांग्रेसमाओवादी कांग्रेसका सांसद रामहरि खतिवडाले पछिल्ला प्रकरणले काँग्रेस माओवादीको गठबन्धन भने नटुट्ने बताए। संसदीय दलको बैठकमा पनि कांग्रेस गठबन्धनबाट निस्कनुपर्ने, गठबन्धन गर्न नहुने भन्ने खालका विषय उठेको खतिवडाले बताए। पछिल्लो सुन काण्डका विषयमा भने संसदीय दलको बैठकमा राम्रै छलफल भएको थियो। सोमबारको बैठकमा महामन्त्रीद्वयले अहिलेको समयमा गठबन्धन गरेरै सरकारमा जानुको विकल्प नभए पनि सरकारमा निर्देशन दिने भूमिकामा कांग्रेस कतै नदेखिएको बताएका थिए। महामन्त्री गगनकुमार थापाले लुम्बिनीमा ल्र्याक्याल लामाको नियुक्तिमा सरकार चुकेको बताएका थिए। थापाले भने, जनताले महसुस गर्ने गरी सरकारले काम गर्न सकेको छैन। कांग्रेस पनि सरकारमा छ है भन्ने खालको कांग्रेसका मन्त्रीहरूले निर्देशनात्मक भूमिका देखाउन सक्नुभएको छैन।"
ल्हारक्याल लामाको नियुक्तिपछि प्रधानमन्त्रीको बिलौना कहिलेकाहीँ लाग्छ म आफैं चलिरहेको छु कि मलाई कसैले चलाइरहेका छन्,"काठमाडौं : प्रधानमन्त्री पुष्पकमल दाहालले लुम्बिनी विकास कोषको उपाध्यक्षमा ल्हारक्याल लामालाई नियुक्ति गर्नु भुल भएको घुमाउरो पारामा स्वीकारेका छन्। मंगलबार सम्पादकहरूसँग अन्तर्क्रिया गर्दै उनले बुद्ध धर्म पढेको र केही गर्न सक्छन् कि भनेर आफूले नियुक्ति दिएको बताए। प्रधानमन्त्री दाहालले भने, 'नियुक्तिपछि धेरै विवाद आयो। उनको नियुक्ति पक्रिया मलाई पनि उचित लागेको छैन।' उनले बेलाबेला आफूलाई अरु कसैले चलाइरहेको भान हुने बताए। 'कहिलेकाहीँ मलाई लाग्छ म आफैं चलिरहेको छु कि मलाई कैसैले चलाइरहेका छन् भन्ने भान हुन्छ,' उनले भने। उनले कांग्रेस र एमालेमा हुँदा गरेका बदमासीबाट चोखिएर लामा माओवादीमा आएको बताए। 'बुद्ध धर्म पढेको हुँ। लुम्बिनीमा म केही गर्न सक्छु भनेपछि मैले नियुक्ति प्रक्रिया बढाएको थिएँ,' उनले भने।"
"एमालेले तोक्यो सातै प्रदेशको अधिवेशन, युवाको प्रतिनिधित्व सुनिश्चित","काठमाडौं : नेकपा एमालेले प्रदेश अधिवेशनमार्फत संगठनलाई चलायमान बनाउने भएको छ। मिसन ग्रासरुढलगायत संगठन विस्तारका लागि विभिन्न चरणान अभियान चलाएको एमालेले संगठन चलायमान र नयाँलाई जिम्मेवारी दिन अधिवेशन गर्न लागेको हो। प्रदेश कमिटीको सिफारिसको आधारमा पार्टी मुख्यालयमा बसेको एमालेको सचिवालय बैठकले सातवटै प्रदेश कमिटीको अधिवेशन गर्ने निर्णय गरेको उपमहासचिव प्रदीप ज्ञवालीले जानकारी दिए। उनका अनुसार अधिवेशनमा युवा प्रतिनिधित्वको सुनिश्चित गरेको छ। उपमहासचिव ज्ञवालीका अनुसार लुम्बिनी प्रदेशको भदौ १६ र १७ गते, मधेश प्रदेशको असोज ५ र ६ गते, बागमती प्रदेशको असोज ८ र ९ गते, कर्णाली प्रदेशको असोज १० र ११ गते, कोशी प्रदेशको असोज १२ र १३ गते, गण्डकी प्रदेशको असोज १५ र १६ गते, उपत्यका विशेष प्रदेशको असोज १९ र २० गते र सुदूरपश्चिम प्रदेश असोज २१ र २२ गते अधिवेशन गर्ने मिति तय गरेको हो। एमालेको विधानमा प्रदेश कमिटीसहितको कार्यकाल ४ वर्षको हुने व्यवस्था भएपनि त्यसअघि नै अधिवेशन गर्न लागेको हो। यसअघि २०७८ माघ ८ गते एकै दिन सातै प्रदेशमा अधिवेशन गरेको थियो । सचिवालय बैठकले अधिवेशनमा प्रतिनिधि चयन स्थानीय तहबाट हुने र युवा सहभागिताको सुनिश्चितता गर्नुपर्ने निर्णय गरेको ज्ञवालीले बताए। कमिटीमा प्रदेशमा १० प्रतिशत, जिल्लामा १५ प्रतिशत, पालिकामा २० प्रतिशत र वडा र टोलमा एकतिहाई युवा प्रतिनिधित्व अनिवार्य गराउनुपर्ने उनले बताए। उनले युवाको सहभागिता तलबाटै विस्तार गर्न लागिएको बताए। एमालेले एक वर्षभित्रै जिल्ला र पालिका तहको अधिवेशन गर्ने तयारी गरेको छ। आगामी माघमा स्थानीय तह र चैतमा जिल्ला कमिटीको अधिवेशन गर्ने तयारी एमालेले गरिरहेको छ।"
सर्वोच्च अदालतमा आज कुनै पनि मुद्दाको सुनुवाइ नहुने,काठमाडौं : सर्वोच्च अदालतमा आजका लागि पेसी तोकिएका सबै मुद्दाको सुनुवाइ नहुने भएको छ। सर्वोच्चका पूर्वन्यायाधीश उदयराज उपाध्यायको निधनको शोकमा मंगलबारका लागि तोकिएका मुद्दाको सुनुवाइ नगर्ने निर्णय भएको सर्वोच्च अदालत प्रशासनले जनाएको छ। पूर्वन्यायाधीश उपाध्यायको सोमबार राति निधन भएको हो।
देउवानेपालबीच झन्डै दुई घन्टा सघन छलफल,"काठमाडौं : नेपाली कांग्रेसका सभापति शेरबहादुर देउवा र नेकपा एकीकृत समाजवादी पार्टीका अध्यक्ष माधवकुमार नेपालबीच भेटवार्ता भएको छ। उनीहरूबीच झन्डै दुई घन्टा सघन छलफल भएको स्रोतले बताएको छ। सर्वोच्च अदालतले ललिता निवास प्रकरणमा निर्णयकर्ताहरूलाई समेत छानविनको दायरामा ल्याउन सरकारको नाममा आदेश जारी गरेपछि अध्यक्ष नेपाल देउवालाई भेट्न मंगलबार विहान धुम्बाराही पुगेका थिए। बैठकमा कांग्रेसका उपसभापति एवं रक्षामन्त्री पूर्णबहादुर खड्का र प्रमुख सचेतक रमेश लेखक सहभागी थिए। अध्यक्ष नेपालले सभापति देउवासँग सरकारको काम कारबाहीप्रति असन्तुष्टि जनाएका थिए। माओवादी अध्यक्षसमेत रहेका प्रधानमन्त्री पुष्पकमल दाहाल नेतृत्वको सरकारले गठबन्धनकै नेताहरूमाथि 'टार्गेट' गरेको भन्दै उनले देउवासँग पनि असन्तुष्टि जनाएको स्रोतको भनाइ छ। उनले माओवादीले एक्लौटीरूपमा सरकार सञ्चालन गरिरहेको आरोपसमेत लगाएको थियो। नक्कली भुटानी शरणार्थी प्रकरणमा कांग्रेस नेता बालकृष्ण खाँणको पक्राउ, गृहमन्त्रीको राजीनामा मागेकै भरमा सांसद सुनिल शर्माको पक्राउ, गौर हत्याकाण्डको छानविन गर्नेलगायत विषय गम्भीर रहेको उनीहरूको ठम्याई थियो। उनले गठबन्धन आबद्ध दलबीच यस विषयमा गम्भीर बहस हुनपर्ने माग गरेका थिए। सोमबार साँझ बसेको सत्ता गठबन्धनको बैठक पनि यिनै विषयमा केन्द्रित थिए। प्रधानमन्त्री दाहालले महान्यायाधीवक्ता डा दिनमणि पोखरेललाई समेत बैठकमा बोलाएर सर्वोच्चको आदेशका विषयमा सुझाव मागेको स्रोतको भनाइ छ। गठबन्धन बैठकमा जनता समाजवादी पार्टीले असन्तुष्टि जनाएका थिए। सरकारको कडा आलोचना गरेपछि प्रधानमन्त्री दाहालले गौर हत्याकाण्ड विषयमा छानविन अगाडि नबढाउने प्रतिवद्धता जनाएका थिए।"
अधिकारसहितको संघीयता,"दलहरूले इमानदारीपूर्वक ७ प्रदेशलाई उचित व्यवस्थापन गरे नेपालमा संघीयता असफल हुने सम्भावना नै छैन। अहिले संघीयता आवश्यक कि छैन भन्ने बहस आम जनतामाझ गम्भीर रूपमा उठिरहेको छ। राजनीतिक दलहरू जो पद लिएर बसेका छन्। उनीहरू देश विकासका लागि संघीयता अपरिहार्य छ भन्छन्। पद नपाएका नयाँ दलहरू आवश्यक छैन यसलाई तुरुन्त खारेज गर्नुपर्छ भन्दै त्यसको पक्षमा जनमत सिर्जना गरिरहेका छन्। पहिले संघीयताको उपयोग गरेका र अहिले पदमा नरहेका दलहरूका कतिपय नेता कार्यकर्ता प्रदेशको औचित्यमाथि प्रश्न गरिरहेका छन्। अझै भन्ने हो भने अहिलेको कोसी प्रदेशको घटनाले संघीयता देशको आवश्यकताभन्दा कार्यकर्ताको पद प्रतिष्ठा प्राप्त गर्ने थलोमात्र हो भन्ने पुस्टि गर्दै आएको देखिन्छ। यथार्थमा संघीयता एउटा प्रणाली हो यसका आफ्ना विधिहरू छन्, मान्यताहरू छन्। यस्ता विधि, मान्यतालाई आत्मसात् नगरेर कार्यकर्ताको जागिर खाने थलोको रूपमा मात्र विकास गर्दै गए। देश र जनताको लागि ठूलो बोझ नै हुनेछ। संघीयतामा प्रदेशहरू हुन्छन् ती प्रदेशहरू के कति राख्ने सन्दर्भमा देशको भौगोलिक अवस्था, जनसंख्याको अवस्थाको र जनताको भावनाको आधारमा गरिने राजनैतिक सहमति नै हो। नेपालमा पनि २०७२ सालमा संविधानसभाले नयाँ संविधान बनाउँदा जनभावना र राजनैतिक सहमतिकै आधारमा ७ वटा प्रदेश बनाइएको हो। यही संघीयताको मोडल र राज्य पुनर्संरचनाको आधारहरू तयार गरी सहमति गर्न नै करिब ६ वर्ष लागेको थियो। संघमा रहेको अधिकार प्रदेशमा प्रत्यायोजन गरी अधिकार सम्पन्न बनाउनु पर्छ। संघीय सरकार मातहतका ५० देखि ६० प्रतिशत मन्त्रालय तथा अन्य प्रशासनिक निकाय खारेज वा प्रदेश मातहत ल्याएर निरन्तरता दिनुपर्छ। प्रदेशहरू कति र कस्ता बनाउने भन्ने सन्दर्भमा तत्कालीन अवस्थामा जातीय पहिचानको आधारमा कम्तीमा १० देखि १४ वटा राज्य बनाउनुपर्छ भनी निकै कसरत प्रयास भए। पछि राजनैतिक सहमतिमा डा मदन परियारको संयोजकत्वमा ९ सदस्यीय राज्य पुनर्संरचना आयोग बनाइयो। आयोगको प्रतिवेदन नै अन्तिम हुने निर्णय भएको थियो। तत्कालीन अवस्थामा राज्यको पुनर्संरचना सम्बन्धमा सबै राजनैतिक दलबीच तथा आयोगका सदस्यबीच साझा सहमति हुन नसक्दा आयोगले बहुमत र अल्पमत भनेर दुईवटा प्रतिवेदन बुझाइएको थियो। आयोगका नौ सदस्यमध्ये अध्यक्षसहित ६ सदस्यले जातीयताका आधारमा सात र भौगोलिकताको आधारमा ४ गरी ११ प्रदेश हुनुपर्ने सुझाव दिए। त्यसमा असहमति जनाउँदै अन्य ३ सदस्यले सामथ्र्य र सम्भाव्यताका आधारमा नदीले कटान गरेका क्षेत्रलाई मुख्य आधार बनाएर ६ प्रदेश हुनुपर्ने राय प्रस्तुत गरेका थिए। अन्तमा भौगोलिक अवस्थालाई नै आधार मानी ७ वटा प्रदेशको परिकल्पना गरेर संविधानमा व्यवस्था गरिएको हो। अग्रगमनका संवाहक भनिने दलने ११ वटा राज्यको वकालत गरेका थिए भने पुराना दलहरूले ६७ वटा राज्यको परिकल्पना गरेका थिए। अहिले ७ वटा प्रदेशको औचित्यबारे पनि प्रश्नहरू उठिरहेछ। यो संख्या अधिकारसम्पन्न राज्य पुनर्संरचना आयोगको बहुमतको प्रतिवेदनको आधारमा ११ वटा बनाइएको भए अहिले देशको अवस्था कस्तो हुन्थ्यो होला ? जातीय राज्यहरू कसरी सञ्चालन हुन् सक्थे होला ? यो बढो गम्भीर विषय थियो तर समयमै उचित निर्णय लिँदा यो थप संकटको अवस्थाबाट भने देशले मुक्ति पाएको छ। हालका राजनैतिक दलहरूले इमान्दारीपूर्वक ७ प्रदेशलाई उचित व्यवस्थापन गरे नेपालमा संघीयता असफल हुने सम्भावना नै छैन। राष्ट्रलाई संघीय, प्रदेश र स्थानीय तह गरी तीन भागमा विभाजन गरिरहँदा यिनीहरूका अधिकारहरू स्पष्ट हुनु पर्छ। अहिलेको परिप्रेक्ष्यमा देश सञ्चालनको मुख्य अधिकार केन्द्र र स्थानीय तहलाई मात्र दिएको देखिन्छ। प्रदेशहरू अधिकारहरूबाट वञ्चित रहेको अवस्थामा अहिले औचित्यविहीन जस्तो देखिँदा जनता प्रदेश खारेजीको पक्षमा देखिन्छन्। वास्तवमा संघीयता स्वीकार गरेको राष्ट्रमा शिक्षा, स्वास्थ्य, सिँचाइ, वनजंगल, ऊर्जा, सडक यातायातजस्ता प्रत्यक्ष जनसरोकारका सबै विषय, विकास निर्माणका सबै कार्य र आन्तरिक शान्ति सुरक्षाको कार्य प्रदेशमार्फत हुनुपर्छ। यसको प्रत्यक्ष उदाहरण भारतलाई हेर्न सकिन्छ। प्रदेशको योग्य सक्षम कार्यकारी नेतृत्व प्रत्यक्ष निर्वाचित हुनुपर्छ। प्रदेशको आकार हेरेर सानो चुस्त ५ देखि १० मन्त्रालय बनाइनुपर्छ भने सोही अनुपातमा प्रदेश सांसदको व्यवस्था गरिनुपर्छ। प्रदेशमा समानुपातिक चयन प्रक्रिया पूर्ण रूपमा खारेज हुनुपर्छ। संघीय सरकारले देशको विकास निर्माणभन्दा नीतिगत विषयहरू, नियम कानुनका विषयहरू, कर राजस्वका विषयहरू, मौद्रिक नीतिका विषयहरू, विदेश नीतिका विषयहरू, अन्तर्राष्ट्रिय सम्बन्धका विषयहरू, राष्ट्रको शान्ति सुरक्षाका विषयहरू, अन्तर्राष्ट्रिय सन्धि सम्झौताका विषयहरू, राष्ट्रिय गौरवका दीर्घकालीन आयोजनाहरू, राष्ट्रिय आवधिक योजना तथा नीतिहरू तथा राष्ट्रिय संकटको अवस्थामात्र ध्यान केन्द्रित गरी ७ देखि १० मन्त्रालय बनाउनुपर्ने देखिन्छ।संघीय संसद्को प्रतिनिधिसभामा प्रत्यक्ष निर्वाचन प्रणालीअन्तर्गत १६५ जना मात्र र राष्ट्रियसभामा समानुपातिक तथा समावेशिताको आधारमा प्रतिनिधित्व चयन गरिनुपर्छ। विगत ६ वर्षको संसदीय व्यवस्था र सांसदहरूको भूमिकाबारे विश्लेषण गर्दा संसद्मा सांसदहरूको भूमिकाभन्दा दलहरूकै भूमिका अर्थपूर्ण देखिन्छ। सांसदको संख्या सरकार बनाउने र भत्काउनेमा मात्र महŒवपूर्ण देखिन्छ। जनताका हक अधिकारका लागि कानुन बनाउने मुख्य थलो आफ्नै पद प्रतिष्ठा प्राप्तिमै अल्झेको देखिन्छ। दलहरूको निर्देशन तथा ह्विपविपरीत सांसदहरूले कुनै विचार प्रकट गर्न नसक्ने, कुनै बिलहरू पेश गर्न नसक्ने र जनताको भावनाहरू व्यक्त गर्न नसक्ने अवस्थाले सांसदको संख्यात्मक वृद्धिको औचित्य देखिँदैन। यसरी संघीयता खारेजभन्दा संघमा रहेको अधिकार प्रदेशमा प्रत्यायोजन गरी प्रदेशलाई अधिकार सम्पन्न बनाउनुपर्छ। संघीय सरकार मातहतमा रहेका ५० देखि ६० प्रतिशत मन्त्रालय तथा अन्य प्रशासनिक निकायहरूलाई खारेज वा प्रदेश मातहत ल्याएर निरन्तरता दिनुपर्छ। प्रदेशभित्रको शान्ति सुरक्षा तथा सुशासनको जिम्मेवारी प्रदेशकै हुनु पर्छ। एउटा कक्षा १० को एसईई परीक्षाको व्यवस्थापन संघीय सरकारले गर्नु हुँदैन। प्रदेशलाई जिम्मेवारी दिनुपर्छ। शिक्षा, स्वास्थ्य, सिँचाइ, वनजंगल, ऊर्जा, सडक यातायातलगायत विकास निर्माण तथा जनसरोकार सबै कार्य प्रदेश सरकार मातहत आउँदा सरकारसँग जनताको पहुँच सहज भएको अनुभूति गर्न सकिनेछ। जसले संघीयताको महŒव बढाउने देखिन्छ। अहिलेको यथास्थितिमै प्रदेशहरू सञ्चालन भइरहने हो भने संघीयता औचित्य समाप्त भइसकेको महसुस हुन्छ। जनताले यसलाई स्विकार्ने छैनन्। बाध्य भएर यसविरुद्ध आवाज उठाउने छन्।"
हवाइ प्रतिबन्ध हटाउन माग गर्दै एमालेद्वारा संसद अवरुद्ध,"सुर्खेत : नेकपा एमालेले कर्णाली प्रदेशसभाको बैठक अवरुद्ध गरेको छ। प्रमुख प्रतिपक्षी दल एमालेले हिमाली जिल्लामा लगाइएको हवाई उडानमाथिको प्रतिबन्ध हटाउन माग गर्दै संसद बैठक अवरुद्ध गरेको हो। नेपाल नागरिक उड्यन प्राधिकरण (क्यान) ले कर्णालीका पाँच वटा विमानस्थलमा दिउँसो १२ बजेपछि हवाइ उडान रोक्ने निर्णय गरेपछि हिमाली जिल्लामा हवाइसेवा प्रभावित भएको छ। जसका कारण ती जिल्लामा हुने दुर्घटनाका घाइते, बिरामी र गर्भवतीको उद्धारमा समस्या भएको छ। सडकको सहज पहुँच नभएका हुम्ला, डोल्पा र मुगुका सर्वसाधारणले हवाई सेवा उपभोग गर्न पाएका छैनन्। यसले नागरिकलाई सास्ती भएको र उपचारको अभावमा घाइते तथा बिरामीको मृत्यु हुन थालेको भन्दै एमालेले तत्काल यो निर्णय खारेज गर्न माग गरेको हो। नागरिक उड्यन प्राधिकरणले गरेको उक्त निर्णय खारेज नगरेसम्म कर्णालीमा संसद चल्न नदिने एमालेले जनाएको छ। मंगलबार प्रदेशसभाको बैठकमा एमाले संसदीय दलका नेता यामलाल कँडेलले नागरिक उड्यन प्राधिकरणको हवाइसेवा उडान सम्बन्धी नयाँ मापदण्डले नागरिकहरू बिचल्लीमा पर्दासमेत प्रदेश सरकारले कुनै पहल नगरेको आरोप लगाए। उनले भने, दुर्गममा बिरामीले उपचार नपाएर मृत्यु भइरहेको छ, विपद्मा परेकाहरूको उद्धार गर्न सकिएको छैन। तत्काल हवाइसेवामा लगाइएको प्रतिबन्ध खारेज गरियोस्। क्यानको अव्यवहारिक निर्णय नसच्चिएसम्म संसदका कुनै पनि काम कारबाही अगाडि बढाउन नदिने नेता कँडेलले चेतावनी दिए। साउन १५ गते प्राधिकरणले हवाई दुर्घटनाको जोखिमलाई न्यूनीकरण गर्न भन्दै विशेषगरी दुर्गमका २९ वटा विमानस्थलमा दिउँसो साढे १२ बजेपछि व्यावसायिकचार्टर उडान गर्न नपाइने नियम लागू गरेको छ। यसको असर कर्णालीका हिमाली जिल्लामा परेको हो। दिउँसो १२ बजे भन्दा पछाडि मौसम अनुकुल हुँदा समेत हवाई उडान प्रतिबन्धका कारण दुर्गमका नागरिकले सेवा उपभोग गर्न पाएका छैनन। यसले नागरिकले अकालमै ज्यान गुमाउनु परेको भन्दै एमालेले विरोध जनाएको हो। एमालेले बाढीपहिरो, डुबान र हवाइसेवा सम्बन्धी समस्या समाधानको ठोस योजनासहित संसदमा मुख्यमन्त्री राजकुमार शर्मा प्रस्तुत हुनुपर्ने माग राखेको छ। तर, एमालेको माग अनुसार मंगलबारको बैठकमा प्रदेश सरकार प्रस्तुत नभएपछि संसद अवरुद्ध गरिएको एमालेले जनाएको छ। एमालेको अवरोधपछि स्थगित भएको बैठक बिहीबार दिउँसो ३ बजे बस्नेछ।"
सरकारले सुन तस्करीलाई ढाकछोप गर्न खोजेकाले उच्चस्तरीय समिति आवश्यक,"काठमाडौं : नेकपा एमालेका उपमहासचिव विष्णु रिमालले सरकारले सुन तस्करीलाई ढाकछोप गर्न खोजेकाले उच्चस्तरीय समिति आवश्यक भएको बताएका छन्। रिमालले सरकारले विषयलाई अन्यत्र मोड्न खोजिरहेकाले गोल्ड स्मगलिंग रकेटिङलाई जराबाट नै अन्त्य गर्नको लागि एमालेले उच्चस्तरीय समितिको माग गरेको भएको बताएका हुन्। विभिन्न छापाहरुमा सीआइबीको हवाला दिंदै समाचारहरुमा कल डिटेल्सका रिपोर्टहरु प्रष्ट आएका छन्। तर, सरकार यसलाई ढाकछोप गर्न विषयलाई अन्यत्र मोड्न खोजिरहेको छ। उनले भने, हाम्रो माग यति मात्र हो कि यो गोल्ड स्मगलिंग रकेटिङलाई जराबाट नै अन्त्य गर्नको लागि उच्चस्तरीय समितिको आवश्यकता छ। कुनै टालटुले कारवाही र ढाकछोप गरेर उम्किन खोज्ने वा वास्तविक अपराधिलाई उक्काउने होइन। उनले नेपालको भूमि प्रयोग गरेर अर्को देशमा सुन पठाइन्छ भने यसलाई अन्तर्राष्ट्रिय प्रकृतिको अपराधका रुपमा लिनुपर्ने बताए। नेपालको भूमि र एयरपोर्ट प्रयोग भई सुनको गैरकानुनी ओसारपसार भइरहेको प्रारम्भिक रिपोर्ट अनुसार प्रष्ट देखिन्छ। केही रिपोर्टहरुका अनुसार बर्षेनी क्विन्टलमा नभएर टनमै वार्षिक रुपमा सुन तस्करी भएको देखिन्छ।,रिमालले सामाजिक सञ्जालमार्फत भने, अन्तर्राष्ट्रिय कालाबजारीहरु नै यस्तो कारोबारमा संलग्न छन् भन्ने देखिन्छ। जब दुबै छिमेकी देशको भूमि प्रयोग गरेर टनका टन सुन एउटा देशबाट अर्को देशमा पठाईन्छ भने यसलाई अन्तर्राष्ट्रिय प्रकृतिको अपराधका रुपमा लिनै पर्छ। नत्र यसले देशको छवि र विश्वसनीयतामा अन्तर्राष्ट्रिय रुपमा ठूलो प्रश्न उठ्छ। उपमहासचिव रिमालले राज्यको वैधानिक राजश्व नउठ्नुमा सुन प्रकरणसँग जोडिन पुग्ने बताए। उनले भने, अवैध कारोबार हुने भएपछि राज्यको वैधानिक राजश्व र भन्सार घट्नु स्वाभाविक हो। त्यसैले यो देशलाई समाप्त पार्ने डरलाग्दो अपराध हो। यस्तो कुरा पक्कै पनि माथिल्लो तहको संलग्नता बिना साधारण कर्मचारी वा भरिया ड्राइभरबाट सम्भव छैन।"
सुनिल शर्मा पक्राउ प्रकरणमा प्रधानमन्त्रीले यसो भने,"काठमाडौं : प्रधानमन्त्री पुष्पकमल दाहालले प्रहरीको छानविनप्रति संशय प्रकट गरेका छन्। प्रहरीको केन्द्रीय अनुसन्धान व्युरोले नेपाली कांग्रेसका सांसद सुनिल शर्मालाई पक्राउ गरेपछि प्रधानमन्त्री दाहालले संशय प्रकट गरेका हुन्। मंगलबार सम्पादकहरूसँग अन्तर्क्रिया गर्दै उनले कतिपय छानविनमा प्रहरीले सावधानी अपनाउनुपर्ने बताए। 'प्रहरीको कतिपय छानविनमा पनि सावधानी अपनाउनुपर्ने देख्छु,' उनले भने। त्यस्तै ल्हारक्याल लामालाई नियुक्ति गर्नु भुल भएको उनको स्वीकारोक्ति थियो। 'नियुक्तिपछि धेरै विवाद आयो। उनको नियुक्ति पक्रिया मलाई पनि उचित लागेको छैन,' उनलेभ ने। उनले बेलाबेला आफूलाई अरु कसैले चलाइरहेको भान हुने बताए। 'कहिलेकाहीँ मलाई लाग्छ म आफैं चलिरहेको छु कि मलाई कैसैले चलाइरहेका छन् भन्ने भान हुन्छ,' उनले भने।"
भारतीय दूतावासले मनायो ७७औं स्वतन्त्रता दिवस,काठमाडौं : भारतीय राजदूतावासले आज ७७औँ स्वतन्त्रता दिवस मनाएको छ। यो उत्सव भारतको स्वतन्त्रताको ७५ वर्षको ऐतिहासिक क्षणलाई स्मरण गर्न भारत सरकारले सन् २०२१ मार्चमा शुभारम्भ गरेको आजादी का अमृत महोत्सवकै हिस्साका रूपमा रहेको भारतीय राजदूतावासद्वारा जारी विज्ञप्तिमा उल्लेख छ। नेपालका लागि भारतीय राजदूत नवीन श्रीवास्तवले भारतको राष्ट्रिय झण्डा झण्डोत्तोलन गरी समारोह शुभारम्भ गरे। राजदूत श्रीवास्तवले नेपालमा रहेका भारतीय डायस्पोराका सदस्यलाई स्वतन्त्रता दिवसको शुभकामना पनि दिए। तत्पश्चात कार्यक्रममा भारतीय राष्ट्रपति द्रौपदी मुर्मूले राष्ट्रका नाममा गरेको सम्बोधन भिडियोमार्फत् प्रस्तुत गरिएको थियो। राष्ट्रपति मुर्मूले आफ्नो सन्देशमा भारतको स्वतन्त्रता प्राप्तिका लागि स्वतन्त्रता सेनानीहरुले गरेका बलिदानको स्मरण गरिन्। उनले देशले विभिन्न क्षेत्रमा हासिल गरेका उपलब्धिहरूबारे चर्चा गरिन्। राष्ट्रपतिले भारतको गाथाप्रति भारतीय डायस्पोरामा आफूले नयाँ विश्वास देखेको बताइन्। उनले विकास एवं मानवीय लक्ष्यलाई विश्वभर प्रवर्द्धन गर्न भारतले महत्वपूर्ण भूमिका खेल्दै आएको स्मरण गरिन्। अन्तर्राष्ट्रिय मञ्चमा भारतले निर्वाह गरेको नेतृत्वदायी भूमिका विशेष गरी जी२० को अध्यक्षताबारे राष्ट्रपति मुर्मूले उल्लेख गरिन्। सो अवसरमा भारतीय राजदूतावासले भारतीय सशस्त्र बलका मृतक गोर्खा सैनिकका श्रीमती र निकटतम नातेदारलाई रू पाँच करोड ३३ लाख रकम वितरणसमेत गरेको छ। कार्यक्रममा दूतावासको स्वामी विवेकानन्द साँस्कृतिक केन्द्र र केन्द्रीय विद्यालय काठमाडौंका विद्यार्थीहरूले देशभक्ति गीतका साथै अन्य प्रस्तुति प्रस्तुत गरेका थिए।
केपी ओली र भीम रावलबीच भेटवार्ता,काठमाडौं : नेकपा एमालेका अध्यक्ष केपी शर्मा ओली र भीम रावलबीच भेटवार्ता भएको छ। अध्यक्ष ओली र पार्टीभित्र फरक मत राख्दै आएका नेता रावलबीच मंगलबार च्यासलस्थित पार्टी कार्यालयमा भेटवार्ता भएको हो। नेकपा एमाले विभाजन हुँदा माधव कुमार नेपालको पक्षमा वकालत गर्दै आएका उनी अन्ततः एमालेमै बसेका थिए। उनले पछिल्लो पार्टीको १०औं महाधिवेशनमा समेत ओलीविरुद्ध अध्यक्ष पदमा उम्मेदवारी दिएका थिए। ओलीसँग पराजित भएका उनी त्यसयता उनले एमाले अध्यक्ष ओलीसहित पार्टी नेतृत्वप्रति आक्रोश पोख्दै आएका छन्। मंसिर ४ को निर्वाचनमा पार्टीबाट टिकट नपाएपछि उनी अध्यक्ष ओलीप्रति झन् आक्रामक बनेका थिए। रावलसँग सम्वाद गर्न पार्टीले उपाध्यक्ष विष्णु पौडेलको संयोजकत्वमा तीन सदस्यीय वार्ता कमिटीसमेत गठन गरेको थियो।
माधव नेपाललाई इंगित गर्दै ओलीले भने दक्षिणपन्थी स्वार्थ बोकेका झोले हुन्,"काठमाडौं : नेकपा एमाले अध्यक्ष केपी शर्मा ओलीले यथास्थितीवाद र वामपन्थको कहिल्यै पनि मेलमिलाप नहुने बताएका छन्। मंगलबार पार्टीको बागमती प्रदेशस्तरीय प्रशिक्षण कार्यक्रममा बोल्दै अध्यक्ष ओलीले वामपन्थी चिन्तनलाई यथास्थितिवादीले सुन्न नचाहने भएकाले यथास्थितीवाद र वामपन्थको कहिल्यै पनि मेलमिलाप नहुने बताएका हुन्। 'वामपन्थले त्यसमा सुधार चाहन्छ। परिवर्तन चाहन्छ। चाहे संख्यात्मक होस चाहे गुणात्मक होस्,'उनले भने,'वामपन्थी चिन्तलाई यथास्थितिवादीले सुन्न चाहदैन। यसैले मेलमिलाप हुँदैन।' ओलीले जुन बाटोले परिस्थितलाई इजाजत दिन्छ कम्युनिष्ट आन्दोलन पनि त्यही बाटोमा जाने बताए। अध्यक्ष ओलीले जनता समाजवादी पार्टीका अध्यक्ष माधव कुमार नेपाललाई इंगित गर्दै दक्षिणपन्थी स्वार्थको झोले भएको टिप्पणी गरे। नेपालले एमालेमै हुँदा पनि वामपन्थी दुई तिहाइको सरकार ढाल्नका लागि दक्षिणपन्थी सरकार बनाउनका लागि भोट हालेको आरोप लगाए। नेपालले युवा आन्दोलनलाई समाप्त पार्नका लागि अदालतसम्म पुगेको उनको भनाइ छ। 'हामीलाई पनि भन्छन् झोले । तर,खास वामपन्थी भनेका दक्षिणपन्थीको स्वार्थ बोक्ने झोले हुन्,' उनले भने, 'नामका वामपन्थी, साइनबोर्ड वामपन्थी,स्वार्थहरूको झोला बोकेका छन्। दक्षिणपन्थीको स्वार्थको झोला बोक्नेहरू हुन् झोले। शब्द नराम्रो लागेपनि मिलाएर बुझ्नुहोला।'"
वामपन्थी एकता हुन नदिन ममाथि षडयन्त्र भयो : महरा,दाङ : नेकपा (माओवादी केन्द्र) का उपाध्यक्ष कृष्णबहादुर महराले वामपन्थी एकता हुन नदिन आफूमाथि षडयन्त्र भएको बताएका छन्। मंगलबार दाङको घोराहीमा सञ्चारकर्मीसँग कुरा गर्दै महराले आफूले सबै वामपन्थी शक्तिलाई एक बनाउनका लागि भूमिका खेल्दा प्रहार भएको बताएका हुन्। उनले सुन तस्करीका विषयमा सरकारलाई अनुसन्धानमा सहयोग गर्ने स्पष्ट पारे । उनले आफूसँग पुरानो चिनजान भएका चिनियाँ नागरिकले भन्सारमा सामान रोकियो भनेपछि भन्सारका अधिकारीसँग कुरा गरेको दावी गरे। महराले भन्सारमा रोकिएको सामान सुन भन्ने कुरा उनीहरुले पनि नभनेको र आफूलाई पनि थाहा नभएको प्रष्टीकरण दिएका छन्। पूर्वसभामुख समेत रहेका महराले आफू प्रहरीलाई अनुसन्धानमा सघाउन तयार रहेको बताएपनि हालसम्म प्रहरीले नबोलाएको समेत बताउनुभयो ।
रोकिएको कित्ताकाट खुला गर्ने गरी भूउपयोग नियमावली पारित,"काठमाडौं : सरकारले रोकिएको कित्ताकाट खुला गर्ने गरी भूउपयोग नियमावली पारित गरेको छ। सिंहदरबारमा मंगलबार बसेको मन्त्रिपरिषद बैठकले रोकिएको कित्ताकाट, नामसारी लगायत सबै काम फुकाउने गरी भूउपयोग नियमावली पारित गरेको भौतिक पूर्वाधार तथा यातायातमन्त्री प्रकाश ज्वालाले जानकारी दिए। नियमावली पारित भएसँगै कित्ताकाटमा देखिएका अप्ठेरा र झमेलाबाट मुक्त भई सहज रूपमा काम अघि बढ्ने उनले बताए। त्यस्तै बैठकले गोरखामा एक व्यक्तिको घरमा फेला परेको टल्किने ढुङ्गा क्वार्ज क्रिस्टल गोरखा दरबार परिसरमा प्रतिस्थापन गर्ने निर्णय गरेको छ भने अहिलेसम्म उक्त ढुंगालाई संरक्षण गर्ने व्यक्तिलाई पुरस्कृत गर्ने निर्णय गरेको मन्त्री ज्वालाले बताए। बैठकले नवनियुक्त संघीय मामिला तथा सामान्य प्रशासनमन्त्री अनितादेवी शाहलाई स्वागत गर्दै निवर्तमान मन्त्री अमललाल मोदीलाई धन्यवाद दिने प्रस्ताव पारित गरेको उनले बताए।"
कर्मचारीलाई प्रधानमन्त्रीको निर्देशन : सार्वजनिक महत्वका विषयमा गम्भीर भएर काम गरौं,"काठमाडौं : प्रधानमन्त्री पुष्पकमल दाहालले सार्वजनिक महत्वका विषयमा केन्द्रित हुँदै समस्या समाधानका निम्ति ठोस पहल गर्न कर्मचारी प्रशासनलाई निर्देशित दिएका छन्। मंगलबार दिउँसो प्रधानमन्त्री तथा मन्त्रिपरिषदको कार्यालयमा तीनकुनेमा अधिग्रहण गरिएको जग्गामा देखिएको मुआब्जा समस्या समाधान र काठमाडौं उपत्यकामा सुकुम्बासी व्यवस्थापनसम्बन्धी बैठकमा प्रधानमन्त्री प्रचण्डले उक्त निर्देशन दिएका हुन्। 'सार्वजनिक महत्वका विषयको दीर्घकालीन अर्थ हुन्छ,त्यस्ता विषयमा हाम्रो सबैभन्दा बढी ध्यान दिनुपर्छ। एउटा मन्त्रालय र निकायसँग जोडिएको विषय अन्त सार्ने र समस्याबाट उम्किने काम हामी कसैले पनि गर्नु हुँदैन,'प्रधानमन्त्रीले भने,' त्यसतर्फ ध्यान दिनुस्।' छलफलमा उपप्रधान तथा गृहमन्त्री नारायणकाजी श्रेष्ठ, सहरी विकासमन्त्री सीता गुरूङ, भूमि व्यवस्था, सहकारी तथा गरिबी निवारणमन्त्री रञ्जिता श्रेष्ठ, संघीय मामिला तथा सामान्य प्रशासन मन्त्री अनितादेवी साह, काठमाडौँ महानगरका प्रमुख बालेन्द्र साह, नेपाल सरकारका मुख्यसचिव डा बैकुण्ठ अर्याल, नेपाल सरकारका विभागीय मन्त्रालयका सचिवहरू उपस्थित थिए। बैठकमा तीनकुने अधिग्रहित जग्गा नेपाल सरकारको नाममा आइसकेको परिस्थितिमिा पनि मुआब्जा र समस्या समाधान हुन बाँकी रहेकाले त्यसको दीर्घकालीन समस्या कसरी गर्ने एवं तीनकुने जडीबुटी अन्डरपासको काम कसरी प्रभावकारी बनाउने विषयमा छलफल भएको थियो। छलफलमा काठमाडौं उपत्यकाको सुकुम्बासी समस्याका समाधानका लागि भएका प्रयासहरू र त्यसलाई निष्कर्षमा पुर्याउन अन्तरनिकाय समन्वय प्रभावकारी बनाउने विभिन्न विकल्पबारे छलफल भएको थियो।"
"प्रधानमन्त्री भदौ ३० गते अमेरिका जाने, उतैबाट चीन पुग्ने","काठमाडौं : प्रधानमन्त्री पुष्पकमल दाहाल सेप्टेम्बर १६ (भदौ ३०) मा अमेरिका भ्रमणमा जाने भएका छन्। संयुक्त राष्ट्रसंघको महासभामा भाग लिन उनी त्यसदिन न्युयोर्क जाने भएका हन्। मंगलबार सम्पादकहरूसँगको अन्तर्क्रियामा उनले अमेरिकाबाट सिधै चीन प्रस्थान गर्ने बताए। 'संयुक्त राष्ट्रसंघको महासभामा भाग लिन सेप्टेम्बर १६ मा न्युयोर्क जानेछु। त्यहाँ विभिन्न देशका प्रमुखहरूसँग भेटवार्ता पनि हुनेछ। सेप्टेम्बर २१ मा सम्बोधन गरेपछि सोही दिन चीन प्रस्थान गर्नेछु,' उनले भने। संयुक्त राष्ट्रसंघको महासभामा सम्बोधन गरेपछि प्रधानमन्त्री दाहाल असोज ४ गते बेइजिङ प्रस्थान गर्नेछन्। चीन भ्रमणमा रहँदा प्रधानमन्त्री दाहालले राष्ट्रपति, प्रधानमन्त्री र त्यहाँका कम्युनिस्ट पार्टीका नेताहरूसँग द्विपक्षीय वार्ता हुने बताए। उनले केही सम्झौतामा हस्ताक्षर हुनेसमेत बताए। 'चीन भ्रमणका बेला केही सम्झौतामा हस्ताक्षर हुने वातावरण पनि बनेको छ,' उनले भने। प्रधानमन्त्री दाहालले विद्युत व्यापार सम्झौता हुने यसअघिदेखि बताउँदै आएका छन्। रसुवाचीन सीमामा क्रस बोर्डर ट्रान्समिसन लाइन जडान गर्ने सहमति भएको उनको भनाइ छ। उनले तीन दिने चीन भ्रमणपछि नेपाल फर्किने बताए।"
सिंहदरवारमा मन्त्रिपरिषद् बैठक जारी,काठमाडौं : मन्त्रिपरिषद् बैठक सुरू भएको छ। सिंहदरबारस्थित प्रधानमन्त्री तथा मन्त्रिपरिषद् कार्यालयमा बैठक सुरू भएको प्रधानमन्त्रीको सचिवालयले जनाएको छ। बैठकमा सरकारका नियमित कामकारबाहीमाथि छलफल हुने बताइएको छ।
गण्डकी प्रदेशसभा बैठक बस्दै,"पोखरा : गण्डकी प्रदेशसभा बैठक आज दिउँसो १:०० बजे बस्दैछ। बिजनेस नभएपछि बैठक दुईपटकसम्म स्थगन भएको थियो। आजको बैठकमा विषयगत समितिमा बस्ने सदस्यको नाम प्रस्तुत हुने प्रदेशसभा सचिवालयले जनाएको छ। सरकारले ल्याएको वन विधेयक बैठकमा पेस हुने सचिवालयका प्रवक्ता प्रेम सुवेदीले बताए। यसअघि गत बिहीबार र सोमबारलाई डाकिएको बैठक सरकारले बिजनेस दिन नसकेपछि स्थगन भएको थियो। प्रमुख प्रतिपक्ष नेकपा (एमाले)ले पोखरा अन्तर्राष्ट्रिय विमानस्थल सञ्चालन र गाईवस्तुमा देखिएको लम्पी स्किन रोगको नियन्त्रणसम्बन्धी जरुरी सार्वजनिक महत्वका दुईवटा प्रस्ताव पनि प्रदेशसभा सचिवालयमा दर्ता गरेको छ। प्रदेशसभाको दोस्रो कार्यकाल सुरु भएको सात महिना बितिसक्दा पनि मिनी संसद् मानिने विषयगत समिति अझै गठन हुनसकेको छैन। प्रदेशसभा नियमावलीको प्रावधानअनुसार प्रदेशसभामा अर्थ तथा विकास, सार्वजनिक लेखा, प्रदेश मामिला तथा कानुन र सामाजिक विकास तथा कृषि समिति गरी चार विषयगत समिति रहनेछन्। रासस"
"सत्तारुढ निष्कर्ष : गौरमा मारिने सहिद भए, परिवारले क्षतिपूर्ति पाइसके, केही बाँकी छैन","काठमाडौं : सत्तारुढ राजनीतिक दलहरूले सुन तस्करी प्रकरणमा उच्चस्तरीय छानबिन समिति आवश्यक नभएको निष्कर्ष निकालेको छ। बालुवाटारमा बसेको गठबन्धनको बैठकले नेकपा एमालेले उच्चस्तरीय छानबिन समिति माग्नु अनुसन्धानलाई अझै लम्ब्याउनु रहेको निश्कर्ष निकालेको हो। नेकपा एकीकृत समाजवादीका उपाध्यक्ष राजेन्द्र पाण्डेले बैठक उच्चस्तरीय छानबिन समिति आवश्यक नरहेको निश्कर्ष निकालिएको बताए। उच्चस्तरीय आयोग आवश्यक छ कि छैन भन्ने विषयमा छलफल भयो। वास्तवमा उच्चस्तरीय आयोग माग्नु भनेको भइरहेको अनुसन्धानलाई डाइल्युट गर्नु भन्ने हाम्रो कुरा रह्यो उनले भने। तर, कांग्रेसको संस्थापनइतरले उच्चस्तीय छानबिन समिति गठन गर्नुपर्ने पक्षमा छन्। सत्तारुढ दलको बैठकमा प्रधानमन्त्री पुष्पकमल दाहाल, कांग्रेस सभापति शेरबहादुर देउवा, नेकपा एसका अध्यक्ष माधवकुमार नेपाल, जसपा अध्यक्ष उपेन्द्र यादवलगायतको सहभागिता थियो। बैठकमा गौर हत्याकाण्डका विषयमा पनि बैठकमा छलफल भएको थियो। सरकारले हालै गौरपीडितसँग पाँचबुँदे सहमति गरेको थियो। मारिएका व्यक्तिका परिवारले क्षतिपूर्ति पाइसकेको र मारिनेहरू सहिद घोषणा भइसकेकाले थप यसमा केही बाँकी नरहेको निष्कर्ष निकालिएको पाण्डेले बताए। घटनास्थलमा नै नरहेका उपेन्द्र यादवलाई तान्नुको औचित्य छैन भन्ने निष्कर्ष निकालियो, पाण्डेले भने बैठकको अर्को एजेन्डा ललिता निवास प्रकरण थियो। अदालतले दिएको आदेशमाथि केही नेताहरूले प्रश्न उठाएका थिए। बैठकमा महान्यायाधिवक्ता दीनमणि पोखरेलले अदालतले पूर्वप्रधानमन्त्रीहरूलाई लक्षित गर्दै आदेश दिन मिल्नेनमिल्ने विषयमा आफ्नो धारणा राखेका थिए। ललिता निवासको विषयमा थप छलफल आवश्यक रहेको भन्दै नेताहरू उठेका छन्।"
एमालेको संगठन विभाग सचिवमा माधव ढुंगेल,"काठमाडौं : नेकपा एमालेले केन्द्रीय संगठन विभागको सचिवको जिम्मेवारी माधव ढुंगेललाई दिएको छ। सोमबार पार्टी कार्यालय च्यासलमा बसेको सचिवालय बैठकले केन्द्रीय सदस्य ढुंगेललाई संगठन विभागको सचिवमा मनोनीत गरेको उपमहासचिव प्रदीप ज्ञवालीले जानकारी दिए। रामेछापका लोकप्रिय नेता ढुंगेलले यस अगाडि विद्यार्थी फाँटको इन्चार्जको जिम्मेवारी सम्हालेका थिए। उनी अनेरास्ववियुका केन्द्रीय पूर्वअध्यक्ष हुन्। ढुंगेल दुई कार्यकाल राष्ट्रिय युवा परिषद्को उपाध्यक्षसमेत बनेका थिए। उनी युवा परिषदमा रहँदै वैदेशिक रोजगारी, अध्ययन तथा व्यवसाय गरेर स्वदेश फर्किएकाहरू संगठित गर्न पार्टीभित्र रिटर्नी फेडेरेसन नेपालको अवधारणा ल्याएका थिए।उनकै पहलमा एमालेको दशौं राष्ट्रिय महाधिवेशनमार्फत रिटर्नी फेडेरेसन नेपालले भातृसंगठनको मान्यता पाउन सफल भएको थियो। ढुंगेलले राष्ट्रिय युवा परिषद्मा ल्याएको युवा उद्यमशीलतार नमुना युवा संसदकार्यक्रम अहिले पनि लोकप्रिय छन्। उपमहासचिव ज्ञवालीका अनुसार बैठकले केन्द्रीय सदस्यमा केदार न्यौपाने र छक्कबहादुर लामा, शंकरदत्त जोशी र सूर्य शर्मालाई केन्द्रीय सल्लाहकार परिषद्मा मनोनयन गरेको हो। हाल संगठन विभागको प्रमुखमा स्थायी कमिटी सदस्य काशीनाथ अधिकारी छन्।"
खटपटको राजनीति,"सत्तारुढ दलहरू साइजमा राख्नकै लागि माओवादी केन्द्रले विभिन्न प्रकरण ल्याएको अन्य दलले आशंका व्यक्त गर्न थालेका छन्। कांग्रेसभित्र त सरकारलाई दिएको समर्थन फिर्ता गर्नुपर्नेसम्मको आवाज उठ्न थालेको छ। काठमाडौं : पार्टीहरूबीच सत्तामा जाने विचारसँगै संख्या मिलाउन सहमत भएपछि नै सत्तारुढ बन्ने हो। अनि भाग बाँड्ने हो र सत्ता चलाउने हो। यी सबै गर्न दलहरूबीच विचार मिल्नुपर्छ, बाँडेका र भएका निर्णयमा चित्त बुझ्नुपर्छ। तर, अहिले मुलुकका सत्तारुढ दलबीच तीनै कुरामा बेमेल छ। अनि, सुरु भएको छ दलदल र अन्तरदलबीच खटपट। सरकारको नेतृत्व नेकपा माओवादीले गरेको छ। नेतृत्वमा साथ दिएका छन् कांग्रेस, नेकपा एसलगायतका पार्टीले। तीन पार्टीको बलमा सत्ता चलेको छ। तर, पछिल्लो समय प्रमुख घटक नेपाली कांग्रेसमा अझ बढी खटपट छ। कांग्रेसभित्र त सरकारलाई दिएको समर्थन फिर्ता गर्नुपर्नेसम्मको आवाज उठ्न थालेको छ। नेकपा एसका केही नेताले पनि सरकारको निर्णयलाई लिएर बिरोध जनाइरहेका छन्। बालुवाटारस्थित ललिता निवासको जग्गा प्रकरणमा अदालतको फैसला, गौर हत्याकाण्ड पीडितका नाममा भएको सम्झौता, कांग्रेस सांसद सुनील शर्मा पक्राउलगायतका विषयले सत्तारुढ दलमा किचलो बढेको छ। सत्तारुढ दलहरू साइजमा राख्नकै लागि माओवादी केन्द्रले विभिन्न प्रकरण ल्याएको अन्य दलले आशंका व्यक्त गर्न थालेका छन्। सरकारकै विरुद्ध बोलेकै कारण पुराना प्रकरण (नक्कली प्रमाणपत्र)को विषयलाई ल्याएर कांग्रेसका सांसद सुनील शर्मा पक्राउसमेत परेको कांग्रेसको आरोप छ। सांसद शर्माले सुन प्रकरणमा गृहमन्त्री नारायणकाजी श्रेष्ठ र अर्थमन्त्री डा प्रकाशशरण महत संलग्न रहेको भन्दै राजीनामा मागेका थिए। पार्टीभित्रै छन् आन्तरिक खटपट कांग्रेस प्रकरण १ : सुनील शर्मा मोरङ३ बाट निर्वाचित कांग्रेस सांसद सुनील शर्मालाई प्रहरीको केन्द्रीय अनुसन्धान ब्युरो (सीआईबी) ले शैक्षिक प्रमाणपत्र किर्ते मुद्दामा गत बिहीबार निवासबाटै पक्राउ गरेको थियो। शर्मा पक्राउ परे लगत्तै कांग्रेसभित्र हलचल मच्चियो। गत शुक्रबारदेखि सुरु भएको कांग्रेस संसदीय दलको बैठकमा शर्माकै विषयमा अधिकांश नेताहरूले बोलेका थिए। कांग्रेस सांसदहरूले सभामुखलाई समेत जानकारी नदिई पक्राउ गरिएको आरोपसमेत लगाए। सांसद शर्माले संसद् र बाहिर लगातार सुन प्रकरणमा गृहमन्त्री र अर्थमन्त्रीको राजीनामा मागेपछि प्रहरी लगाएर सरकारले पक्राउ गरेको आरोप उनीहरूको थियो। शर्मालाई पक्राउ गरेर सरकारले कांग्रेससँग प्रतिशोध राखेको बताएका थिए। अर्का नेता अर्जुननरसिंह केसीले प्रसंग जोड्दै भने, सुन तस्करीका विषयमा संलग्नहरूको पोल खोल्दै गएका बेला कांग्रेसका सांसदलाई पक्रिने कामसमेत गरियो। त्यसैले यो पूर्णरूपमा सरकारले प्रतिशोधात्मक ढंगले काम गरेको हो। कांग्रेस नेता प्रदीप पौडेलले, भ्रष्टाचारका फाइल सरकारले खोलिराख्दा यसमा हाम्रो सहयोग रहन्छ। तर, फाइल खोल्दा प्रतिशोध नराखी, यो आफ्नो पार्टीको, त्यो फलानो अमुक पार्टीको भन्ने आधारमा पक्राउ गरिँदै छ कि के हो ? उनै शर्माले सोमबार संसद्मा गृहमन्त्री नारायणकाजी श्रेष्ठको राजीनामा मागे। प्रतिनिधिसभा बैठकमा बोल्दै शर्माले गृहमन्त्रीले राजीनामा नदिए आमरण अनशन बस्नेसमेत बताए। शर्माले भने, अहिलेको गृहमन्त्री जसले मलाई आतंककारी जस्तो बनाएर पक्राउ गर्नुभयो। उहाँले बिनाशर्त राजीनामा गर्नुपर्छ, उनले भने, सभामुखमार्फत म दोहोर्याउन चाहन्छु यदि गृहमन्त्रीले राजीनामा गर्नुहुन्न भने म आमरण अनशन बस्छु। आफूलाई पक्राउ गरेका विषयमा प्रधानमन्त्रीले पनि माफी माग्नुपर्ने धारणा उनले संसद्मा राखेका थिए। उनले यसअघि पनि गृहमन्त्री र अर्थमन्त्रीको राजीनामा मागेका थिए। शर्मालाई शुक्रबार अदालतको आदेशपछि रिहा गरेको थियो। प्रकरण २ : नक्कली शरणार्थी नक्कली भुटानी शरणार्थी प्रकरणमा नेपाली कांग्रेसका प्रभावशाली नेता बालकृष्ण खाँड गत वैशाख २७ गते पक्राउ परे। उनी पक्राउ परेपछि कांग्रेसभित्रै दुई धार देखियो। जसमा संस्थापन पक्ष खाँणलाई सुनियोजित ढंगबाट फसाइयो भन्नेमा देखिए। यतिसम्मकी पार्टीको केन्द्रीय कमिटीको बैठकमा पनि खाँणलाई निलम्बनको विषय एक, दुईबाहेक अरुले उठाउन सकेनन्। संस्थापनइतर समूह भने भ्रष्टाचारीमा संलग्न जो कोहीलाई कारबाही गर्नुपर्छ भन्नेमा लागि पर्यो। यद्यपि शरणार्थी प्रकरणमा संलग्न देखिएका केही नेतालाई भने पक्राउ नगरेको विषयमा कांग्रेस सांसदहरूले प्रश्न उठाएका छन्। प्रकरण ३ : ललिता निवास ललिता निवास प्रकरणमा मुछिएका कांग्रेस नेता विजयकुमार गच्छादारसहित चार जना पूर्वमन्त्रीविरुद्ध साउन २२ गते पक्राउ पुर्जी जारी गरेको थियो। केन्द्रीय अनुसन्धान ब्युरो (सीआईबी) ले गच्छदारसहित, पूर्वभूमिसुधार मन्त्रीद्वय चन्द्रदेव जोशी र डम्बर श्रेष्ठ साथै पूर्वराज्यमन्त्री सञ्जय साहविरुद्ध पुर्जी जारी गरेको हो। अख्तियार दुरुपयोग अनुसन्धान आयोगले दायर गरेको मुद्दामा उनीहरूलाई प्रतिवादी बनाइएको थियो। अहिलेसम्म यो प्रकरणमा ४ सय ६ जनाविरुद्ध पक्राउ पुर्जी जारी भइसकेको छ, जसमा ४ पूर्वसचिव छन्। पूर्वमन्त्रीहरूविरुद्ध भने पहिलोपटक पक्राउ पुर्जी जारी भएको हो। यसअघि अख्तियार दुरुपयोग अनुसन्धान आयोगले पनि उनीहरूलाई मुद्दा चलाएको थियो। अख्तियारले गच्छदार र श्रेष्ठविरुद्ध प्रतिव्यक्ति ९ करोड ६५ लाख तथा जोशीविरुद्ध ७ करोड ८ लाख रुपैयाँ बिगो दाबी गरेको थियो। सीआईबीले पनि अघिल्लोपटक जिल्ला सरकारी वकिल कार्यालयलाई गच्छदारसहित तत्कालीन मन्त्रीहरूलाई मुद्दा चलाउनुपर्ने राय दिएको थियो। त्यति बेला अनुसन्धान प्रतिवेदन सीआईबीलाई नै फर्काइएको थियो। तत्कालीन प्रधानमन्त्रीहरूलाई समेत अनुसन्धानमा ल्याउन सर्वोच्चको आदेश छ। तर, सरकारले अहिलेसम्म कसैलाई सोधपुछका लागि पनि बोलाउन सकेको छैन। कांग्रेसले यो विषयमा पनि कांग्रेसलाई मात्र सरकारले आक्रमण गरेको आरोप लगाउँदै आएको छ। संसद् खोल्न प्रतिपक्ष दलसँग कांग्रेसले संवाद गर्ने कांग्रेस संसदीय दलको बैठकले जारी संसद् अवरोध खुलाउन सत्तापक्ष र विपक्षी दलहरूसँग संवाद गर्ने निर्णय गरेको छ। लामो समयसम्म संसद् अवरुद्ध हुने कार्यलाई गैरजिम्मेवारपूर्ण भएको ठहर गर्दै कांग्रेसले एमालेलाई संसद् अवरुद्ध अन्त्य गर्न आह्वान गरेको छ। तीन दिनसम्म बसेको कांग्रेस संसदीय दलको बैठकको निर्णयमा भनिएको छ। जनताको सरोकारको विषय सदनमा उठ्न सकेको छैन। अर्कोतर्फ महत्वपूर्ण विधेयक पारित हुन सकेको छैन। सरकारबाट नयाँ विधेयक प्रस्तुत गर्ने र प्रतिनिधिसभामा विषयगत समितिका सभापतिहरू चयन हुन सकेका छैनन्। विपक्षी दलहरूसँग संवादमार्फत सदन सुचारु गर्न पहल गर्ने। संसद् निस्क्रिय भएको अवस्थाले संसदीय व्यवस्थाप्रति वितृष्णा उत्पन्न हुने जोखिम हुन्छ। यस्तै कांग्रेसले संसद् आफैं पनि जनताप्रति जवाफदेही हुनुपर्ने भनेको छ। सदनमा प्रतिपक्षी दल आलोचनात्मक रूपमा प्रस्तुत हुनु स्वाभाविक हो। तर, लामो समयसम्म संसद् अवरुद्ध पारेर छलफल हुन नसक्ने अवस्था ल्याउनु गैरजिम्मेवारपूर्ण कार्य हो, कांग्रेसले भनेको छ। नेकपा एमालेका सांसदहरूले सुन तस्करी प्रकरणमा उच्चस्तरीय छानबिन समिति बनाउन माग गर्दै केही सातादेखि नियमित रूपमा संसद् अवरुद्ध पार्दै आएका छन्। यस्तै संसद्को सबैभन्दा ठूलो दल कांग्रेस सुन प्रकरणमा उच्चस्तरीय छानबिन समिति नबनाउने लाइनमा उभिएको छ। कांग्रेस संसदीय दलको बैठकले उक्त निर्णय गरेको हो। त्रिभुवन विमानस्थल जस्तो सरकारका सबै महत्वपूर्ण निकायको सदैव निगरानीमा रहने स्थानबाटनै अवैध ढंगले सुन बाहिरिनु गम्भीर चिन्ताको विषय भएको छ भन्दै कांग्रेसले उच्च स्तरीय छानबिन बनाउने विषयमा भने विपक्षमा उभिएको हो। प्रमुख सचेतक रमेश लेखकलेलगायत अरू केही नेताले राज्य व्यवस्था समिति र संसदीय समितिमार्फत पनि यस्ता प्रकारका छानबिन हुन सक्ने बताएका थिए। महामन्त्री विश्वप्रकाश शर्माले राज्यका अंगले गरेका अनुसन्धानलाई असर गर्न नहुने भन्दै सरकारी संयन्त्रले गरेको अनुसन्धानलाई अविश्वास गर्न हुँदैन बताए। महामन्त्री गगन थापाले पनि राज्यका निकायलाई अनुसन्धान गर्न स्वतन्त्र रूपमा मत राखे। छानबिन समितिका विषयमा थापाले भने, हाम्रो स्मृतिमा रहेका जति पनि ठूला काण्डहरू छन्, ती सबैको फाइल खोलौं, अनुसन्धान गर्दा निर्दोषमाथि अन्याय नहोस्, तर दोषी छ भने जुनसुकै दलको होस्, नेता होस्, नाता होस्, सांसद होस् मन्त्री होस् कसैले पनि छुट पाउनुहुँदैन। माओवादी केन्द्र माओवादी केन्द्रभित्र पछिल्लो समयमा टकराब बढेको छ। स्वयम् प्रधानमन्त्री दाहाल र गृहमन्त्री श्रेष्ठबीच पनि दरार बढिरहेको छ। जनयुद्ध नलडेका गृहमन्त्री श्रेष्ठ पार्टी हाबी भएकै कारण युद्ध लडेका र नलडेको बीचको टकराब चुलिएको नजिकबाट नियालेकाहरू बताउँछन्। नारायणकाजीलाई मन्त्रीबाट फिर्ता बोलेको सम्मको माग पार्टीभित्र बढेको छ। यसैबीच संघीय मामिला तथा सामान्य प्रशासनमन्त्री अमनलाल मोदीलाई सरकारबाट बोलाइएको छ। उता संस्कृति पर्यटन तथा नागरिक उड्डयनमन्त्री सुदन किरातीलाई मन्त्रीबाट दोस्रो लटमा बोलाउने प्रयास भइरहेको छ। तीनतीनवटा प्रकरण अनुसन्धान गर्दा प्रधानमन्त्रीप्रतिको जनधारणा सुधार नआउनुले नारायणकाजीमाथि युद्ध लडेकाहरू खनिएका छन्। हालै सम्पन्न केन्द्रीय समितिको बैठकमा पनि अध्यक्ष प्रचण्डको साथै नारायणकाजीको आलोचना भएको थियो। दाहालश्रेष्ठबीचको दरार प्रधानमन्त्री पुष्पकमल दाहाल प्रचण्ड र गृहमन्त्री नारायणकाजी श्रेष्ठबीचमा दरार सिर्जना भएको छ। पछिल्लो प्रकरण गृहमन्त्री श्रेष्ठ प्रधानमन्त्रीभन्दा एकदम अघि बढेर पुराना काण्डहरू खोतल्न थालेपछि उनीहरूकाबीच दूरी बढ्दै गएको छ। नक्कली भुटानी शरणार्थी प्रकरण हो वा ललिता निवास जग्गा अतिक्रमण प्रकरण होस् गृहमन्त्री नारायणकाजी श्रेष्ठ नै हाबी भए। प्रधानमन्त्री दाहाल छायामा परे। त्यसपछि करिब क्वीटल सुन प्रकरणमा प्रधानमन्त्री मातहतको राजस्व अनुसन्धान विभाग सक्रिय भयो। भन्सारको अत्यन्त कडा सुरक्षा छिचोलेर बाहिरिएको सुन सिनामंगलबाट बरामद गरियो। जसले गर्दा गृहमन्त्री श्रेष्ठ र अर्थमन्त्री डाप्रकाशशरण महतमाथि नै प्रश्न तेर्सियो। प्रहरीले गर्नुपर्ने अनुसन्धानको पनि राजस्व विभागबाटै गराउन प्रधानमन्त्री दाहाल तिम्सिए, तर यो कानुन विधि सम्मत नहुने भन्दै आलोचना भएपछि पुनः सीआईबीलाई अनुसन्धान गर्ने जिम्मा लगाउन प्रधानमन्त्री बाध्य भए। दाहाल पछिल्लो पटक सत्तारुढ दलका नेता शेरबहादुर देउवा, माधवकुमार नेपाल, उपेन्द्र यादवलगायतका नेतासँग पनि श्रेष्ठ हाबी भएकाले समस्या आएको गुनासो पनि गर्ने गरेका छन्। प्रचण्डका विवादित अभिव्यक्ति प्रचण्डका पछिल्ला अभिव्यक्ति थप विवादित हुँदै गएका छन्। विगतमा पनि उनका अभिव्यक्तिको आलोचना नभएको होइन। उनले भारतीय नागरिक प्रितम सिंहले आफूलाई प्रधानमन्त्री बनाउन धेरैपटक भारत गएको कुरा बोलेका थिए। यो अभिव्यक्तिलाई लिएर प्रतिपक्ष एमालेले राजीनामा पनि माग्यो र पछि कुरा मिल्यो। उनले दिएको अभिव्यक्ति सामान्य भने होइन। राष्ट्रियता, स्वाधीनता र सर्वोभमसत्ताविरुद्धको अभिव्यक्ति भएको राजनीतिक विश्लेषकहरू बताउँछन्। उनको यो भनाइलाई लिएर सत्तारुढ दलहरूबीच पनि असन्तुष्टि देखिएको थियो। जनार्दनवर्षमान एकगठ जनार्दन शर्मा र वर्षमान पुन माओवादी केन्द्रभित्र प्रभावशाली नेता हुन्। उनीहरूको गुट पनि पार्टीभित्र बलियो छ। तर, पछिल्लो समयमा उनीहरू पनि विवादमा आएपछि नेतृत्वले राजनीतिमा किराना लगाउँदै गएको छ। महासचिवका दाबेदार रहेको दुवैलाई पन्छाएर अध्यक्ष प्रचण्डले देवप्रसाद गुरुङलाई जिम्मेवारी दिए। त्यही भएर उनीहरू एक गठ भएका छन्। आगामी विशेष अधिवेशनमा एक भएर जाने उनीहरूले सहमति गरेको स्रोतको दाबी छ। पछिल्लो समय गृहमन्त्री नारायणकाजी हाबी भएपछि पुन र शर्मा मिलेका एकथरीको टिप्पणी छ। उनीहरू मिल्नुको अर्को कारण नेत्रविक्रम चन्द विप्लवलाई ल्याएर महासचिव बनाउन खोजिएकाले पुन र शर्मा मिलेको स्रोतको दाबी छ। पुन र शर्मा विप्लवलाई रोक्न मिलेका हुन्, एक माओवादी नेताले भने। नेतृत्वको आलोचना पछिल्लो समयमा माओवादीभित्र पनि नेतृत्वको आलोचना बढेर गएको छ। केन्द्रीय कमिटीकै बैठकमा नेतृत्वको व्यापक आलोचना भएको छ। नेताहरूको परिवारवादले पार्टीलाई समाप्त पार्न लागेको कुरा पनि उठेको थियो। पछिल्ला दिन नेतृत्वले विचार र विधिलाई पूरै बेवास्ता गरेर स्वार्थमा लिप्त भएको भन्दै आलोचना भएका थिए। जसले गर्दा पार्टी अझ कमजोर हुँदै गएको लगायतको विषय उठाएर नेताहरूले नेतृत्वको आलोचना गरेका थिए। माओवादी केन्द्रका केन्द्रीय सदस्य आईपी खरेल पार्टी रूपान्तरणको विषयमा कुरा उठेको बताए। अन्तरपार्टी खटपट कांग्रेसमाओवादी कांग्रेसका सांसद रामहरि खतिवडाले पछिल्ला प्रकरणले कांग्रेस माओवादीको गठबन्धन भने नटुट्ने बताए। संसदीय दलको बैठकमा पनि कांग्रेस गठबन्धनबाट निस्कनुपर्ने, गठबन्धन गर्न नहुने भन्ने खालका विषय उठेको खतिवडाले बताए। पछिल्लो सुन काण्डका विषयमा भने संसदीय दलको बैठकमा राम्रै छलफल भएको थियो। सोमबारको बैठकमा महामन्त्रीद्वयले अहिलेको समयमा गठबन्धन गरेरै सरकारमा जानुको विकल्प नभए पनि सरकारमा निर्देशन दिने भूमिकामा कांग्रेस कतै नदेखिएको बताएका थिए। महामन्त्री गगनकुमार थापाले लुम्बिनीमा ल्र्याक्याल लामाको नियुक्तिमा सरकार चुकेको बताएका थिए। थापाले भने, जनताले महसुस गर्ने गरी सरकारले काम गर्न सकेको छैन। कांग्रेस पनि सरकारमा छ है भन्ने खालको कांग्रेसका मन्त्रीहरूले निर्देशनात्मक भूमिका देखाउन सक्नुभएको छैन। सत्ताजसपा हालै सरकारले सत्तारुढ दल जसपालाई झस्काएको छ। गौरपीडितहरूसँग एकपक्षीय रूपमा पाँचबुँदे सहमति गरेपछि जसपा झस्किएको हो। १७ वर्षअघि रौतहटको गौरस्थित, राइस मिल मैदानमा तत्कालीन नेकपा माओवादी र उपेन्द्र यादवले नेतृत्व गरेको मधेसी जनअधिकार फोरम, नेपालका कार्यकर्ताबीच भएको झडपमा २७ जना माओवादी कार्यकर्ता मारिएका थिए। यो प्रकरणमा जसपा अध्यक्ष उपेन्द्र यादवको पनि संलग्नता रहेको राष्ट्रिय मानव अधिकार आयोगको प्रतिवेदनमा नै उल्लेख छ। सरकार र गौर घटनाका पीडितबीच भएको सहमतिको आलोचना गरेको छ। सहमति पार्टी अध्यक्ष उपेन्द्र यादवलाई घेर्ने र सिध्याउने पार्ने षड्यन्त्र भएको जसपाकाको दाबी छ। उसले पत्रकार सम्मेलन मार्फत नै यो सहमतिको विरोध जनाएको छ। सत्ता नेकपा (एस) ललिता निवास प्रकरणमा नेकपा एसका अध्यक्ष माधवकुमार नेपाललाई अनुसन्धान दायरामा ल्याउने सर्वोच्चको फैसलाले यो पार्टीमा पनि सरकारप्रति आशंका पैदा गरेको छ। सर्वोच्चको फैसलाको भोलिपल्ट नै नेपाल विदेश गएपछि यसको आलोचना पनि भयो। आलोचनापछि भ्रमण छोट्ट्याएर नेपाल स्वदेश फर्किएका छन्। बजेटको समयमा सरकारको विरोध गरेको बेला नै ललिता प्रकरण सरकारले बाहिर ल्याएको थियो। त्यो प्रकरण ल्याएपछि नेकपा एसले बजेट पास गर्न सरकारलाई साथ दिएको थियो। पछिल्लो समयमा अदालतको फैसलापछि थप झस्काएको छ। एकतिर धमाधम नेता कार्यकर्ता एमालेमा फर्किरहेका छन् अर्कोतिर अध्यक्ष नेपालमाथि अनुसन्धानको विषय आइरहेको छ। ललिता निवास प्रकरणमा नेपालको पालामा विशिष्ट व्यक्तिको निवास विस्तारको नाम बाटो, राजकुलो व्यक्तिको नाम कायम गर्नेदेखि नक्कली मोही खडा, जग्गा सट्टापट्टा जस्ता गम्भीर निर्णय भएका छन्। सत्ताबाबुराम सत्तारुढ दलमा नै रहेका डाबाबुराम भट्टराई पनि पछिल्लो समयमा संशकित भएका छन्। २०६९ सालमा नक्कली टिकिन्छा पशुपति गुठी बनाएर ललिता निवासको जग्गा व्यक्तिको नाम कायम गर्ने प्रकरणमा डा भट्टराई पनि मुछिएका छन्। भट्टराई प्रधानमन्त्री भएको बेला ४ रोपनी १४ आना जग्गा नक्कली गुठी कायम गरेर व्यक्तिको नाम गरिएको थियो। ललिता निवास प्रकरणमा डा भट्टराईलाई कानुनी दायरामा ल्याउन फैसला सर्वोच्चले गरेको छ। आपूमाथिको छानबिनको आशंका उनले बुटवल पुगेर लडाकु शिविर कण्डको पनि अनुसन्धान गर्नुपर्ने बताए। सुन प्रकरणमा सत्तारुढको गतिविधिप्रति एमालेको प्रश्न क्वीन्टल सुन प्रकरणको अनुसन्धानका लागि उच्चस्तरीय न्यायिक छानबिन समिति गठनमा ढिलाइ हुँदा प्रमाण नष्ट हुने जोखिम बढेको निश्कर्ष प्रमुख प्रतिपक्ष दल नेकपा एमालेको छ। सोमबार बसेको सचिवालय बैठकमा सुन प्रकरणमा पुनः उच्चस्तरीय न्यायिक छानबिन समिति बनाउनुपर्ने जोड दिएको छ। छानबिनमा भइरहेको विलम्बले प्रमाण नष्ट हुँदै गएको र अनुसन्धानसमेत फितलो बन्ने बैठकको निश्कर्ष छ। एमाले उपमहासचिव प्रदीपकुमार ज्ञवालीले समयमै छानबिन समिति गठन नहुँदा सुन प्रकरणमा प्रमाण नष्ट हुने संभावना बढेको बताए। सुन तस्करी प्रकरणमा छानबिन बन्नु अनिवार्य छ। जति दिन ढिलो हुँदै गयो त्यतित्यति प्रमाण नष्ट हुने संभावना रहेको छ, उनले भने, सीआईबी खोज तलास गर्छ, कारखाना भेटिन्छन् सुन भेटिदैन। मानिसहरू फरार भएका छन्। उनले सुन प्रकरणको विषयले अन्तर्राष्ट्रिय जगतमा नेपालको छवि धुमिलिन सक्ने भन्दै उच्चस्तरीय न्यायिक समिति गठन गरेर यसको जरैदेखि अनुसन्धान हुनुपर्ने बताए। उनले सुन प्रकरणले नेपालको राष्ट्रिय सुरक्षामा पनि चुनौतीको विषय बनेको बताए। उनले भने, नेपालको राष्ट्रिय सुरक्षामा समेत चुनौतीको विषय बनेको छ। नेपाललाई ट्रान्जिट बनाएर एक ठाउँमा उदम भएको छ र अर्को ठाउँमा सप्लाइ भइरहेको छ। भूराजनीतिक समस्यासमेत सिर्जना गरेको भन्दै उपमहासचिव ज्ञवालीले अत्यन्त गम्भीर भएर छानबिन हुनुपर्ने बताए। उच्चस्तरीय छानबिन समिति गठन नहुनु, सीआईबीले किटानी जाहेर गरेका व्यक्तिहरूलाई छानबिनको दायरामा नल्याइनु र घटनामा संलग्न मन्त्रीहरूको राजीनामा माग्ने व्यक्तिलाई पक्राउ गर्नुले सुन तस्करीमा सरकारकै संलग्नता रहेको पुष्टि हुने उनले दाबी गरे। एमालेले प्रतिनिधिसभाको बैठक अवरुद्ध गरेको। एमालेको अवरोधसँगै सभामुख देवराज घिमिरेले आइतबारसम्मका लागि संसद् बैठक स्थगित भएको घोषणा गरेका छन्। सभामुख घिमिरेले शून्य समय सुरु भएको घोषणा गर्नासाथ प्रमुख प्रतिपक्षी दल एमालेका सांसदहरू सिटबाट उठेर नारावाजी सुरु गरेका थिए। एमालेले सुन प्रकरणमा उच्चस्तरीय छानबिन समिति माग गर्दै बारम्बार संसद् बैठक अवरुद्ध पार्दै आएको छ। प्रधानमन्त्रीको बिथोलिएको मन काठमाडौं : मान्छे न हो, कहिलेकाहीँ ज्यान एकातिर, मन अर्कैतिर हुन सक्छ। सोमबार साँझ बालुवाटार निवासको माथिल्लो तलामा रहेका प्रधानमन्त्री पुष्पकमल दाहालको मन भने तल्लो तलामा थियो। जहाँ सत्तारुढ सबै दलका शीर्ष नेता र केही कानुन व्यवसायी थिए। प्रधानमन्त्री दाहालले साँझ ५ बजे सम्पादकहरूसँग छलफल तय गरेका थिए। त्यसअघि जुटेका शीर्ष नेताहरूको बैठक दह्रै लम्बियो। माथिल्लो तलामा ब्याग्र प्रतिक्षित सम्पादकहरूमाझ ६ बजे पुगेका प्रधानमन्त्रीले अप्ठ्यारो मानिमानी छलफल मंगलबारलाई सारे। त्यो अलि इमर्जेन्सी मिटिङ पर्यो। त्यो तल विचारोतेजक ढंगले चलेको छ। सामान्य खालको छलफल छैन, उनले भने, मेरो मन पनि तलै छ। गठबन्धन बैठकका मूल एजेन्डा के त ? प्रधानमन्त्रीले भने, अदालतको फैसलालाई कसरी बुझ्ने भन्ने एउटा छ। यसमा पूर्वप्रधानमन्त्रीहरू कसरी प्रस्तुत हुने भन्ने छ। त्यस्तै संसद्को गतिरोध हटाउने, गौर हत्याकाण्ड छानबिनमा सत्तारुढ घटककै विमतीलगायत एजेन्डा छन्। उक्त गठबन्धन बैठकले सुन तस्करी प्रकरणमा न्यायिक समिति नबनाउने, सीआईबीबाटै अनुसन्धान गराउने निर्णय गरेको छ। अदालतको आदेशमाथिको रणनीतिबारे भने भएको निर्णय खुलाइएको छैन। सत्तारुढ निष्कर्ष : उच्चस्तरीय छानबिन समिति आवश्यक छैन सत्तारुढ राजनीतिक दलहरूले सुन तस्करी प्रकरणमा उच्चस्तरीय छानबिन समिति आवश्यक नभएको निष्कर्ष निकालेको छ। बालुवाटारमा बसेको गठबन्धनको बैठकले नेकपा एमालेले उच्चस्तरीय छानबिन समिति माग्नु अनुसन्धानलाई अझै लम्ब्याउनु रहेको निश्कर्ष निकालेको हो। नेकपा एकीकृत समाजवादीका उपाध्यक्ष राजेन्द्र पाण्डेले बैठक उच्चस्तरीय छानबिन समिति आवश्यक नरहेको निश्कर्ष निकालिएको बताए। उच्चस्तरीय आयोग आवश्यक छ कि छैन भन्ने विषयमा छलफल भयो। वास्तवमा उच्चस्तरीय आयोग माग्नु भनेको भइरहेको अनुसन्धानलाई डाइल्युट गर्नु भन्ने हाम्रो कुरा रह्यो उनले भने। तर, कांग्रेसको संस्थापनइतरले उच्चस्तीय छानबिन समिति गठन गर्नुपर्ने पक्षमा छन्। सत्तारुढ दलको बैठकमा प्रधानमन्त्री पुष्पकमल दाहाल, कांगे्रस सभापति शेरबहादुर देउवा, नेकपा एसका अध्यक्ष माधवकुमार नेपाल, जसपा अध्यक्ष उपेन्द्र यादवलगायतको सहभागिता थियो। बैठकमा गौर हत्याकाण्डका विषयमा पनि बैठकमा छलफल भएको थियो। सरकारले हालै गौरपीडितसँग पाँचबुँदे सहमति गरेको थियो। मारिएका व्यक्तिका परिवारले क्षतिपूर्ति पाइसकेको र मारिनेहरू सहिद घोषणा भइसकेकाले थप यसमा केही बाँकी नरहेको निष्कर्ष निकालिएको पाण्डेले बताए। घटनास्थलमा नै नरहेका उपेन्द्र यादवलाई तान्नुको औचित्य छैन भन्ने निष्कर्ष निकालियो, पाण्डेले भने बैठकको अर्को एजेन्डा ललिता निवास प्रकरण थियो। अदालतले दिएको आदेशमाथि केही नेताहरूले प्रश्न उठाएका थिए। बैठकमा महान्यायाधिवक्ता दीनमणि पोखरेलले अदालतले पूर्वप्रधानमन्त्रीहरूलाई लक्षित गर्दै आदेश दिन मिल्नेनमिल्ने विषयमा आफ्नो धारणा राखेका थिए। ललिता निवासको विषयमा थप छलफल आवश्यक रहेको भन्दै नेताहरू उठेका छन्।"
प्रधानमन्त्रीको बिथोलिएको मन,"काठमाडौं : मान्छे न हो, कहिलेकाहीँ ज्यान एकातिर, मन अर्कैतिर हुन सक्छ। सोमबार साँझ बालुवाटार निवासको माथिल्लो तलामा रहेका प्रधानमन्त्री पुष्पकमल दाहालको मन भने तल्लो तलामा थियो। जहाँ सत्तारुढ सबै दलका शीर्ष नेता र केही कानुन व्यवसायी थिए। प्रधानमन्त्री दाहालले साँझ ५ बजे सम्पादकहरूसँग छलफल तय गरेका थिए। त्यसअघि जुटेका शीर्ष नेताहरूको बैठक दह्रै लम्बियो। माथिल्लो तलामा ब्याग्र प्रतिक्षित सम्पादकहरूमाझ ६ बजे पुगेका प्रधानमन्त्रीले अप्ठ्यारो मानिमानी छलफल मंगलबारलाई सारे। त्यो अलि इमर्जेन्सी मिटिङ पर्यो। त्यो तल विचारोतेजक ढंगले चलेको छ। सामान्य खालको छलफल छैन, उनले भने, मेरो मन पनि तलै छ। गठबन्धन बैठकका मूल एजेन्डा के त ? प्रधानमन्त्रीले भने, अदालतको फैसलालाई कसरी बुझ्ने भन्ने एउटा छ। यसमा पूर्वप्रधानमन्त्रीहरू कसरी प्रस्तुत हुने भन्ने छ। त्यस्तै संसद्को गतिरोध हटाउने, गौर हत्याकाण्ड छानबिनमा सत्तारुढ घटककै विमतीलगायत एजेन्डा छन्। उक्त गठबन्धन बैठकले सुन तस्करी प्रकरणमा न्यायिक समिति नबनाउने, सीआईबीबाटै अनुसन्धान गराउने निर्णय गरेको छ। अदालतको आदेशमाथिको रणनीतिबारे भने भएको निर्णय खुलाइएको छैन।"
अन्ततः मनमोहन अस्पतालको लफडा ३५ लाखमा मिल्यो,"झापा : अन्ततः झापास्थित मनमोहन मेमोरियल सामुदायिक अस्पताल बिर्तामोडको लफडा ३५ लाख क्षतिपूर्ति दिने सहमतिपछि मिलेको छ। मनमोहन अस्पतालमै कार्यरत महिला कर्मचारीले सुत्केरी गराउँदा चिकित्सकले उपचारमा लापरबाही गरेको भन्दै विवाद उत्पन्न भएको थियो। सोमबार साँझदेखि उत्पन्न भएको विवाद मंगलबार दिउँसो आएर साम्य बनेको हो। अस्पताल प्रशासन, पीडित पक्ष, जनप्रतिनिधि, प्रहरीबीच भएको सहमतिअनुसार पीडित परिवारलाई २० लाख रुपैयाँ राहतस्वरुप दिने र शिशुको शिक्षा तथा स्वास्थ्यको लागि १५ लाख रुपैयाँ बैङ्कमा जम्मा गर्ने, अन्यत्र उपचारका क्रममा लागेको सम्पूर्ण खर्च मनमोहन अस्पतालले व्यहोर्नेलगायतका सहमति भएको बिर्तामोड नगरपालिकाका उपप्रमुख नगेन्द्रप्रसाद सङ्ग्रौलाले जानकारी दिए। प्रसूति गराउन आएकी बिर्तामोड नगरपालिका१ की २७ वर्षीया सिर्जना सङ्ग्रौलाको उपचारका क्रममा भएको लापरबाहीका कारण स्वास्थ्य अवस्था गम्भीर भएको भन्दै उनका परिवार र आफन्तजन आन्दोलित बनेका थिए। अस्पतालका डाक्टर एकराज गौतमले शल्यक्रिया गरी बच्चा जन्मिसकेपछि सुत्केरीको अवस्था गम्भीर बनेको आरोप लगाएका थिए। सुत्केरीको अवस्था गम्भीर बनेपछि थप उपचार लागि अर्को अस्पताल बिर्ता सिटी लगिएको थियो। बिर्ता सिटी अस्पतालमा उपचार हुँदै गर्दा सङ्ग्रौलाको अवस्था गम्भीर भएको उपचारमा संलग्न चिकित्सकले जनाएका छन्। बच्चाको अवस्था सामान्य रहेको अस्पतालले जनाएको छ। उपचार गर्दा सुत्केरीको अवस्था गम्भीर भएपछि विभिन्न माग राख्दै पीडित पक्षले हिजै साँझदेखि आन्दोलनमा उत्रिएका थिए। अस्पतालमा विवाद बढ्दै गएर ठुलो भौतिक क्षति हुनसक्ने सम्भावनाका कारण प्रशासनले अस्पताल परिसरमा ठूलो सङ्ख्यामा प्रहरी परिचालन गरेको थियो। मंगलबार पनि अस्पताल परिसरमा प्रहरीले तैनाथ गरिएको थियो। सहमतिपछि अस्पताल प्रशासनले आजै १० लाखको चेक पीडित परिवारलाई दिएको छ। बाँकी रकम असोज महिनाभित्र दुई किस्तामा दिने बताइएको छ। गएराति पनि २० लाख क्षतिपूर्ति दिने र शिशुको शिक्षा, स्वास्थ्यको जिम्मा अस्पतालले लिने सहमति भएको थियो। त्यो सहमतिको पत्र बाहिरिएको थियो। तर, पीडित परिवारले त्यसलाई बिहानसम्म स्वीकारेन। दिउँसोको छलफलपछि त्यही सहमतिलाई केही परिमार्जन गरी उनीहरूले स्विकारको अवस्था छ। हिजो नै सुत्केरी सिर्जनाको मृत्यु भएको भनी आफन्तले मिडियाको अगाडि बोलेका थिए। त्यो भिडियो क्लिप नै सामाजिक सञ्जालबाट बाहिरिएको थियो। आज सिर्जनाको मृत्यु नभई भेन्टिलेटरमा उपचार भइरहेको बताउँदै घरपरिवारले क्षतिपूर्ति बापतको रकम बुझेका छन्।"
मुगु जीप दुर्घटनाका घाइतेलाई थप उपचारका लागि नेपालगञ्ज लगियो,"मुगु : मुगु जीप दुर्घटनामा घाइते भएकालाई थप उपचारका लागि नेपाली सेनाको हेलिकप्टरमार्फत नेपालगञ्ज लगिएको छ। सोमबार अपराह्न ४ बजे भएको जीप दुर्घटनामा परी घाइते भएका चार जनाको जिल्ला अस्पताल मुगुमा प्रारम्भिक उपचार भएको भए पनि अस्पतालमा सिटिस्क्यानलगायतका मेसिन नहुँदा समस्या र जटिलता पहिचान गर्न चिकित्सकलाई कठिनाइ भएपछि घाइतेलाई सुविधा सम्पन्न अस्पतालमा उपचार गर्न नेपाली सेनाको हेलिकप्टरमार्फत नेपालगञ्ज लगिएको हो। वर्षाको पानीले कर्णाली राजमार्गअन्तर्गत गोठी जिउँलागमगढी सडकखण्डको ठाउँठाउँमा पहिरो गएको र रारा विमानस्थलमा नेपाल नागरिक उड्डयन प्राधिकरणको निर्णयले हवाई सेवा दिउँसो सञ्चालनमा नरहेकाले घाइतेको थप उपचार गर्न हेलिकप्टरको व्यवस्था मिलाइएको मुगु जिल्लाका संघीय सांसद ऐनबहादुर शाहीले जानकारी दिए। जिल्ला अस्पातलमा उपचार सम्भव नहुने भएपछि घाइते चारै जनालाई सुविधा सम्पन्न अस्पतालमा उपचारका लागि पहल गर्न जिल्ला अस्पातल मुगुबाट जिल्ला प्रशासन कार्यालय मुगुलाई पत्र लेखेर जानकारी गरिएपछि सोही पत्र आफूले गृह मन्त्रालय, संघीय सांसद, प्रदेशसभा सदस्यलाई आवश्यक पहलका लागि पठाएको र उनीहरूको पहलमा घाइतेको थप उपचार गर्न नेपाल सरकारले हेलिकप्टरको व्यवस्था मिलाएको प्रमुख जिल्ला अधिकारी मोहनबहादुर थापाले बताए। घाइतेको टाउकोमा चोट देखिएकाले सिटिस्क्यान मेसिन नहुँदा उनीहरूको टाउको चोट कतिको छ भन्ने थाहा नभएको जिल्ला अस्पातल मुगुका डा नहकुल शाहीले बताए। उनका अनुसार टाउको सपोर्ट का लागि आवश्यक सरभाइकल कोलर र स्पाइलल ब्याक सपोर्ट नहुँदा कार्टुनको प्रयोग गरेर भए पनि उपचार गरिएको थियो। सोमबार भएको जीप दुर्घटनामा सवार नौ जनामध्ये हुम्ला जिल्ला सर्केगाड२ रिपगाउँका एकै नाम थरका दुई जना राम परियार, सोही ठेगानाका प्रकाश बोहोरा र पिउस परियारको मृत्यु भएको थियो भने मुगुको सोरु गाउँपालिका५ का वडा सदस्य लोकजंग नेपालीको उपचार गर्न जिल्ला अस्पताल ल्याउँदै गर्दा बाटो मै मृत्यु भएको थियो। दुर्घटनामा मुगु सीप गाउँका चालक दिनेश लावड, सोरु५ का गोविन्दा शाही, सोरु६ का सेरे रोकाया र हुम्ला सिमीकोट२ का उजिर बोहोरा गम्भीर घाइते भएका थिए। सोरु गाउँपालिकाबाट जिल्ला सदरमुकाम गमगढीका लागि छुटेको ग १ ज ७७६२ नम्बरको जीप सोरु गाउँपालिका७ चिप्लेगाडामा सोमबार अपराह्न ४ बजे दुर्घटना भएको थियो।"
अन्नपूर्णकर्मी पोखरेल कुटने प्रहरीलाई कारबाही गर : मानवअधिकार आयोग,"राजविराज : राष्ट्रिय मानवअधिकार आयोगले अन्नपूर्णकर्मी मनोहर पोखरेलमाथि प्रहरीले गरेको कुटपिट र दुर्व्यवहारको छानबिन गरी दोषीलाई कारबाही गर्न मंगलबार माग गरेको छ। आयोगले एक विज्ञप्ति जारी गरी घटनाको निष्पक्ष र प्रभावकारी अनुसन्धान गर्न, दोषीलाई कानुनी कारबाही गर्न र पत्रकार तथा अधिकारकर्मीको सुरक्षामा ध्यान दिन आग्रह गरेको छ। जिल्ला प्रहरी कार्यालय सप्तरीको परिसरमा सेवाग्राहीको काम विशेषले साउन १५ गते गएका अन्नपूर्णकर्मी पोखरेललाई बर्दी लगाएको प्रहरी सहायक निरीक्षक राजेश्वर मेहताले कुटपिट तथा दुर्व्यवहार गरेका थिए। उक्त घटनालाई लिएर पत्रकारहरू र सामाजिक संघ संस्थाहरुले निरन्तर विरोध प्रदर्शन गरिरहेका छन्। मानव अधिकार रक्षक सम्बन्धी मार्ग निर्देशिका २०६९, मानव अधिकारकर्मीहरुको सुरक्षा र संरक्षणसम्बन्धी आदेश २०७७ को व्यवस्थाका बावजुद नेपालमा मानव अधिकार रक्षकहरुले सुरक्षित र भयरहित वातावरणमा कार्य गर्न नपाएको आयोगको प्रतिवेदनले जनाएको आयोगका प्रवक्ता डा टिकाराम पोखरेलद्वारा जारी विज्ञप्तिमा उल्लेख छ। उक्त घटनाबारे आयोगको मधेस प्रदेश कार्यालय जनकपुरधामले अनुसन्धान गरिरहेको छ। सेवाग्राहीले सेवा लिन जाँदा संयमित हुन र सेवा प्रवाह गर्ने निकायप्रति मर्यादित व्यवहार गर्न पनि आयोगले आग्रह गरेको छ।"
"कक्षा १२ को नतिजा सार्वजनिक, ५० दशमलव ०९ प्रतिशत विद्यार्थी उत्तीर्ण","भक्तपुर : राष्ट्रिय परीक्षा बोर्ड सानोथिमिले आज कक्षा १२ को नतिजा सार्वजनिक गरेको छ। आज अपराह्न बसेको बोर्ड बैठकले नतिजा सार्वजनिक गर्ने निर्णय गरेको थियो। नतिजा सार्वजनिक गर्न आज साँझ आयोजित पत्रकार सम्मेलनमा बोर्डका अध्यक्ष डा महाश्रम शर्माले करिब ५० दशमलव ०९ प्रतिशत विद्यार्थी ग्रेडेड अर्थात् उत्तीर्ण भएको जानकारी दिए। बोर्डले गत वैशाख २६ देखि जेठ ५ गतेसम्म देशभरका एक हजार चार सय ५७ परीक्षा केन्द्रमा सञ्चालन गरेको परीक्षाको नतिजा सार्वजनिक गर्दै उनले यस वर्ष गत वर्षभन्दा तीन प्रतिशतले नतिजामा सुधार आएको बताए। नतिजामा ४९ दशमलव शून्य नौ प्रतिशत भने नन ग्रेडेड भएका छन् भने गत वर्षको तुलनामा यो वर्ष तीन प्रतिशतले नतिजामा सुधार आएको बोर्डले जनाएको छ। उनका अनुसार यस वर्ष परीक्षामा नियमित र ग्रेडवृद्धि गरी चार लाख ६७ हजार तीन सय ८९ विद्यार्थी सहभागी भएकोमा एक लाख ८२ हजार परीक्षार्थी ननग्रेडेड अर्थात् अनुत्तीर्ण भएका छन्। प्रत्येक विषयको सैद्धान्तिकतर्फ न्यूनतम ३५ प्रतिशत अंक प्राप्त गरेमात्रै विद्यार्थीले ग्रेडसिट प्राप्त गर्ने व्यवस्था गरिएको छ। गतवर्ष कक्षा १२ मा ४८ प्रतिशत विद्यार्थीले मात्र ग्रेडसिट प्राप्त गरेका थिए। तीमध्ये दुई विषयसम्म एनएजी (नन ग्रेडेड) आउनेले तत्कालै र बाँकी ५६ हजारले यसपालि ग्रेडवृद्धि परीक्षा दिएका थिए। लेटर ग्रेडिङ निर्देशिकामा संशोधन गरेर जुन विषयमा एनजी हुन्छ त्यही विषयमा मात्रै ग्रेडवृद्धि परीक्षा दिन पाउने व्यवस्था गरिएको छ। यसअघि दुईभन्दा बढी विषयमा एनजी आए अर्को वर्ष सबै विषयको परीक्षा दिनुपर्ने बाध्यता थियो। बोर्डका अनुसार नतिजा राष्ट्रिय परीक्षा बोर्डको वेवसाइट , नेपाल टेलिकमको वेवसाइट  मा गएर हेर्न सकिन्छ। त्यसैगरी एसएमएसबाट पनि नतिजा हेर्न सकिने छ। त्यसका लागि लभद लेखेर एक स्पेस दिई आफ्नो सिम्बोल नम्बर टाइप गरी १६०० नम्बरमा र नेपाल टेलिकमको १६० मा एसएमएस पठाएर पनि हेर्न सकिने छ।"
बहुचर्चित क्वार्ज क्रिस्टल गोरखा दरबारमा राख्ने मन्त्रिपरिषदको निर्णय,"गोरखा : गोरखामा भेटिएको क्वार्ज क्रिस्टल गोरखामै राख्ने सरकारले निर्णय गरेको छ। मंगलबार बसेको मन्त्री परिषदको बैठकले यस्तो निर्णय गरेको बारे जानकारी आएको गोरखा नगरपालिकाका मेयर कृष्ण रानाले जानकारी दिए। ५२ किलो ३३० ग्रामको सो रत्नपत्थरलाई गोरखकाली मन्दिरमा भगवतीको शिलाका रुपमा राख्ने निर्णय भएको जानकारी आएको उनले बताए। साथै सो रत्नपत्थर पुस्तौँदेखि सुरक्षित राखेकामा घरधनी राममाया शाहीको परिवारलाई पुरस्कृत गर्ने पनि मन्त्रिपरिषदले निर्णय गरेको छ। यसअघि मंगलबार गोरखाका सांसद राजेन्द्र बजगाईंसहित गोरखा नगरपालिकाको नेतृत्वको सामाजिक संघसंस्थाको टोलीले प्रधानमन्त्री पुष्पकमल दाहाल र गृहमन्त्री नारायणकाजी श्रेष्ठसमक्ष सो पत्थर गोरखामै राख्ने वातावरण बनाइदिन माग गर्दै ज्ञापनपत्र पेश गरेका थिए। सरकारले सम्पूर्ण गोरखाबासीको माग सम्बोधन गरेकामा मेयर रानाले खुशी व्यक्त गरेका छन्। गोरखाको धार्मिक, ऐतिहासिक, पर्यटकीय महत्वको क्वार्ज क्रिस्टल गोरखामै राख्नुपर्ने भन्ने हाम्रो माग सम्बोधन गरेकामा प्रधानमन्त्री, गृहमन्त्री लगायत मन्त्रिपरिषदप्रति कृतज्ञता व्यक्त गर्दछौँ, उनले भने, यसलाई गोरखामै राख्नुपर्छ भनेर जो जो व्यक्तिगत, संस्थागत रुपमा खटिनु भयो, सामाजिक संघसंस्था, राजनीतिक दल, कर्मचारी वर्ग सबैलाई धन्यवाद दिन चाहन्छु। केही दिनअघि खानी तथा भूगर्भ विभागको टोलीले सो पत्थरलाई बहुमूल्य क्वार्ज क्रिस्टल पहिचान गरी त्यसलाई विभागमा बुझाउन सिफारिस गरेको थियो। गोरखामा पुस्तौँदेखि रहेको धार्मिक तथा ऐतिहासिक दृष्टिकोणले महत्वपूर्ण पत्थर गोरखा बाहिर पठाउन विभागले सिफारिस गरेपछि यहाँका गोरखा नगरपालिका, राजनीतिक दलहरू, गोरखा उद्योग वाणिज्य संघ, गोरखा च्याम्बर अफ कमर्स, गुरु गोरक्षधाम शक्तिकेन्द्र, ज्येष्ठ नागरिक जिल्ला संघ, लायन्स क्लब अफ गोरखा लगायत सामाजिक संस्थाहरूले गोरखामै राख्नुपर्ने माग गरिरहेका थिए। साथै नागरिक स्तरबाट पनि सो रत्नपत्थरलाई गोरखामै राख्नुपर्ने चौतर्फी माग भइरहेको थियो। गत असार १४ गते गोरखा नगरपालिका ७ सतिपिपलस्थित राममाया शाहीको घरबाट सो रत्नपत्थर प्रहरीले बरामद गरी प्रहरी कार्यालयभित्रै सुरक्षित पूर्वक राखेको छ। खानी तथा भूगर्भ विभागको अभिलेखअनुसार गोरखामा भेटिएको सो क्वार्ज क्रिस्टल नेपालमा भेटिएकामध्य सबैभन्दा ठूलो रहेको यसको अनुसन्धान गरेकी खानी तथा भूगर्भविद सुस्मिता भण्डारीले जानकारी दिइन्।"
भारतको सहयोगमा विद्यालय भवन निर्माण,"काठमाडौं : भारत सरकारको अनुदान सहयोगमा काठमाडौंको चन्द्रागिरीमा निर्माण गरिएको विष्णुदेवी माध्यमिक विद्यालयको भवन उद्घाटन गरिएको छ। भारतको ७७औं स्वतन्त्रता दिवसका अवसरमा नवनिर्मित विद्यालय भवनको आज उद्घाटन गरिएको हो। भारतीय राजदूतावासका प्रथम सचिव करुण वंशल, चन्द्रागिरि नगरपालिकाका वडाध्यक्ष घनश्याम लुईटेल, विद्यालय व्यवस्थापन समितिका अध्यक्ष इन्द्र बहादुर सुवेदी र शिक्षा, विज्ञान तथा प्रविधि मन्त्रालयको केन्द्रीय आयोजना कार्यान्वयन इकाईका आयोजना निर्देशक डिल्लीराम लुईटेलले संयुक्त रूपमा उद्घाटन गरे। नेपाल सरकारको भूकम्प उत्थानशील पुनर्निर्माण मापदण्ड अनुरूप करिब ६९ करोड लागतमा यस विद्यालय भवनको निर्माण गरिएको हो। भवनमा दुई वटा ब्लक रहेका छन् जसमा १३ वटा कक्षाकोठा, प्रशासनिक कक्ष, पुस्तकालय, बहुउद्देश्यीय हल, प्रयोगशाला आदि रहेका छन्। यसमा बालमैत्री, लैङ्गिकमैत्री र अपाङ्गमैत्री भूकम्प प्रतिरोधी संरचनाले निर्माण गरिएको छ। यो विद्यालय भूकम्पपछिको पुनर्निर्माणका लागि भारत सरकारले उपलब्ध गराएको अनुदान रकम ५० मिलियन अमेरिकी डलरअन्तर्गत नेपालका ८ जिल्लामा निर्माण भइरहेका ७१ शैक्षिक संस्थामध्येकै एक हो। ७१ शैक्षिक संस्थामध्ये ६५ वटा विद्यालयको निर्माण सम्पन्न भइसकेको छ भने बाँकी ६ वटा सम्पन्न हुने चरणमा छ।"
दोलखाका तत्कालीन सीडीओ खगेन्द्र रिजाल भ्रष्टाचारमा दोषी ठहर,"दोलखा : दोलखाका तत्कालीन प्रमुख जिल्ला अधिकारी खगेन्द्र रिजाललाई भ्रष्टाचार आरोपमा दोषी ठहर गरेको छ। न्यायाधीशहरू यमुना भट्टराई, शालिग्राम कोइराला र खुसीप्रसाद थारुको इजलासले मंगलबार घुस र हिनामिना गरेको विभिन्न पाँचवटा कसुरमा दोषी ठहर गरेको हो। अख्तियार दुरुपयोग अनुसन्धान आयोगले २०७६ माघ २० गते रिजालविरुद्ध विषेश अदालतमा मुद्दा दायर गरेको थियो। अदालतले रिजाललाई एक वर्ष कैद, चार लाख रुपैयाँ बिगो र सोही अनुरूप जरिवाना हुने फैसला गरेको हो। रिजालले सेवाग्राहीहरूसँग धम्क्याएर पैसा असुलेको तथा कार्यालयमा बसेर विभिन्न स्थानमा अनुगमनमा खटिएको भनी भ्रमण भत्ता लिएको अख्तियारले जनाएको छ।"
कोसी अस्पतालको जग्गा खाली गराउन माग गर्दै प्रधानमन्त्रीलाई ज्ञापनपत्र,"विराटनगर : गैरकानुनी रूपमा कब्जा गरिएको विराटनगरस्थित कोसी अस्पतालको जग्गा खाली गराउनुपर्ने माग गर्दै प्रधानमन्त्री पुष्पकमल दाहाल प्रचण्डलाई ज्ञापनपत्र बुझाइएको छ। कोसी अस्पतालको सम्पत्ति संरक्षणका लागि गठित संघर्ष समितिका संयोजक मुकेश बुढाथोकी नेतृत्वको टोलीले मोरङका प्रमुख जिल्ला अधिकारी वीरेन्द्रकुमार यादवमार्फत मंगलबार प्रधानमन्त्रीलाई ज्ञापनपत्र बुझाएको हो। स्वास्थ्य मन्त्रालय, कोसी प्रदेशको मुख्यमन्त्री तथा मन्त्रिपरिषद्को कार्यालय, प्रदेशको स्वास्थ्य मन्त्रालय, विराटनगर महानगरपालिका र कोसी अस्पताललाई बोधार्थ दिएर ज्ञापनपत्र बुझाइएको हो। ज्ञापनपत्रमार्फत अवैध हिसाबले कब्जा गरिएको जग्गा खाली गरेर त्यहाँ बनेका संरचना हटाउन माग पनि गरिएको छ। अस्पतालको जग्गा विभिन्न संघसंस्थाले गैह्रकानुनी रुपमा वर्षौंदेखि कब्जा गर्दै पक्की संरचना बनाएर ओगटेका छन्। व्यापारिक भवन एवं संरचना बनाएर भाडामा लगाउँदै मासिक लाखौं रकम उठाउने गरिएको छ। गैह्रकानुनी तबरले अस्पतालको नाममा दर्ता रहेको जग्गा अनधिकृत रूपले विभिन्न संघसंस्था र व्यक्तिहरूले कब्जा गरेको ज्ञापनपत्रमा उल्लेख छ। अस्पताल धराशायी बनाउन भूमिका खेल्नेलाई तत्काल कारबाही गरी कब्जा गरिएको जग्गा कोसी अस्पताललाई नै फिर्ता गर्नुपर्ने कोसी अस्पताल विकास समितिका पूर्वसदस्यसमेत रहेका बुढाथोकीले बताए। अस्पतालको स्वामित्वमा रहेको जग्गा तथा भौतिक संरचना अनधिकृत रुपले भोग चलन गर्न दिने अस्पतालका अधिकारी तथा भोग चलन गर्ने व्यक्ति संघसंस्थालगायतलाई कानुनी दायरामा ल्याउनु पर्छ, उनले भने, तत्काल अस्पतालको जग्गा नापी गरेर चार किल्ला छुट्याउनु पर्छ। स्वास्थ्य बिमाअन्तर्गत प्रदान गर्ने सेवा सुविधा तथा सबै प्रकारका औषधि सहज रुपमा उपलब्ध गराउनु पर्ने लगायतका माग राखेर ज्ञापनपत्र बुझाइएको बुढाथोकीले बताए। विराटनगर महानगरपालिका७ स्थित सरकारी अस्पतालको नाममा ५ विघा ८ कट्ठा जग्गा छ। अस्पतालको करिब १५ कट्ठा बढी जग्गा ओगटेर गणेश मन्दिर, क्षयरोग निवारण संस्था, देवकोटा पुस्तकालय र नेपाल रेडक्रस सोसाइटीले गैह्रकानुनी रुपमा वर्षौंदेखि प्रयोग गरिरहेका छन्। अस्पताललाई भने एमआरआई, एनआइसीयूजस्ता आवश्यकीय सेवासहित चमेनागृह एवं विभिन्न सेवा विस्तारका लागि भवन निर्माण गर्न जग्गा अभाव भइरहेको संघर्ष समितिका संयोजक बुढाथोकीले बताए। उनका अनुसार अस्पतालको सेवा सुविधाको सुधार गर्दै जग्गा फिर्ता गराउनका लागि चरणवद्ध आन्दोलन गर्ने क्रममा ज्ञापनपत्र बुझाइएको हो। उनले अस्पतालको जग्गा कसले र कति ओगटेका छन् भन्ने सबै तथ्यांक रहेको बुढाथोकीले बताए। अस्पतालजस्तो संवेदनशील क्षेत्रको जग्गामा अरूले रजाइँ गर्न राम्रो होइन, उनले भने, राजनीतिक हस्तक्षेपका कारण सरकारी अस्पताल धराशायी बन्नु दुःखद हो। मासिक ठूलो रकम विभिन्न संघसंस्थाले आम्दानी गरेर फाइदा लुटिरहेको बुढाथोकी बताउँछन्। अस्पतालसँग बजेट नभएर सेवासुविधा बढाउन नपाउँदा जग्गामा चैं अरुको हालीमुहाली चलिरहेको उनले बताए। भने, अस्पतालको जग्गाबाट गैह्रकानुनी रुपमा कमाइ गरिरहेको रकम सिधा अस्पतालको खातामा आउने हो भने विशेषज्ञ डाक्टर, नर्सलगायत अस्पतालमा नयाँ प्रविधि ल्याएर सुविधा बढाउन सकिन्छ। अस्पताल प्रशासनका तर्फबाट जग्गा खाली गर्न विभिन्न समयमा पत्र पठाएर पनि राजनीतिक पहुँचका आडमा खाली गर्न नमानेको संयोजक बुढाथोकीले बताए। क्षयरोग संस्थाले ६ कट्ठा ८ धुर, गणेश मन्दिरले २ कट्ठा, देवकोटा पुस्तकालयले २ कट्ठा १० धुर, रेडक्रस सोसाइटीले २ कट्ठाभन्दा बढी जग्गा ओगटेदै आएको अस्पताल प्रशासनले जनाएको छ। अस्पतालको जग्गा ती संस्थाले पक्की भवन बनाएर ३० जनाभन्दा बढीलाई भाडामा दिएका छन्। भाडावापत क्षयरोगले मासिक १ लाख ७५ हजार, गणेश मन्दिरले १ लाख ६० हजार, रेडक्रसले करिब १ लाख ५० हजार आम्दानी गरिरहेको बुढाथोकीले बताए। रेडक्रसले त वाणिज्य बैंकलाई नै भाडामा लगाएको छ। देवकोटा पुस्तकालयले विभिन्न पसललाई कोठा भाडामा दिएको उनले बताए। जग्गा खाली गराउने क्रममा अस्पताल र क्षयरोग निवारण संस्थाबीचको विवाद भएको थियो। दुवै संस्थाबीच जग्गा विवाद हुँदा क्षयरोग निवारणले अस्पतालविरुद्ध मुद्दा दर्ता गरेको थियो। २०७७ सालमा उच्च अदालत विराटनगरले जग्गा अस्पतालकै रहेको फैसला गरेको थियो। अदालतले अस्पतालकै जग्गा हो भनि फैसला गरे पनि हालसम्म क्षयरोगले जग्गा छाडेको छैन। प्रजिअ यादवले ज्ञापनपत्र प्रधानमन्त्री कार्यालयमा पठाइने जानकारी दिए।"
झापामा २ लाख ९३ हजारको मदिरा बरामद,"झापा: झापाका सीमावर्ती नाकाबाट भारतको बिहार लैजाने मदिरा तस्करी अझै रोकिएको छैन। सशस्त्र प्रहरीले भारत लगिरहेको ठूलो परिमाण मदिरा झापा गाउँपालिकाबाट बरामद गरेसँगै सीमावर्ती नाकाबाट मदिरा तस्करीको घटना मौलाएको हो। सशस्त्र प्रहरी बल बोर्डर आउट पोस्ट टाघनडुब्बाबाट प्रहरी निरीक्षक दीपेन्द्रमणि राईको कमान्डमा खटिएको टोलीले झापा२ स्थित कुवाडी सडकबारी सडक खण्डबाट एक गाडी मदिरा बरामद गरेको हो। सोमबार दिउँसो अन्दाजी ४ बजेको समयमा बा २१ च ५०६० नम्बरको इशुजु पिकअपमा पछाडि लुकाइछिपाई लगिरहेको अन्दाजी २ लाख ९३ हजार मूल्य बराबरको मादक पदार्थ गोरखा बियर, टुबोर्ग, ८८४८ रक्सी लगायत नाम गरेका मादक पदार्थ बरामद गरेको जनाइएको छ। सशस्त्रले मदिराको बिलबिजक माग्दा चालकले देखाउन नसकेको जनाइएको छ। भीसीटीएस र भ्याट बिल समेत नभएको अवस्थामा बरामद गरिएको मदिरा र गाडीसहित १७ लाख ९३ हजार मूल्यांकन गरी आन्तरिक राजश्व कार्यालय भद्रपुर बुझाइएको सशस्त्र प्रहरीले जनाएको छ। यसअघि पनि सशस्त्रले साउन १८ गते झापा १ लसुनाबाट प्र १०१००१७५०२ नम्बरको मारुती सुजुकीसहित मादक पदार्थ बरामद गरी आन्तरिक राजस्व कार्यालय भद्रपुरमा बुझाएको थियो। भारतको बिहार राज्यमा मदिरा पूर्ण रूपमा प्रतिबन्ध छ। त्यसैले झापाका नाकाबाट मदिराजन्य पदार्थ चोरी तस्करीको माध्यमबाट विहार लगिन्छ।"
गलेश्वरमा नौ लाख बढी भेटी संकलन,"बेनी : म्याग्दीको बेनी नगरपालिका९ मा रहेको धार्मिकस्थल गलेश्वरमा साउन महिनामा नौ लाख रुपैयाँभन्दा बढी भेटी संकलन गरिएको छ। साउन महिनाको सोमबारका दिन गलेश्वर मन्दिरमा पूजाआजा र दर्शन गर्न आएका भक्तजनहरुबाट नौ लाख २७ हजार २३ रुपैयाँ भेटी संकलन भएको गलेश्वर शिवालय क्षेत्र विकास कोषले जनाएको छ। कोषका सदस्य सचिव बलबहादुर खत्रीले साउनको अन्तिम सोमबार भक्तजनले चढाएको एक लाख ७८ हजार ४९० रुपैयाँ भेटी मंगलबार बिहान गनेर सार्वजनिक गरिएको जानकारी थिए। यस वर्ष साउन महिनामा पाँच वटा सोमबार परेको थियो। पहिलो सोमबार तीन लाख ६५ हजार ६४५ रुपैयाँ, दोस्रो सोमबार ९६ हजार १४१ रुपैयाँ, तेस्रो सोमबार एक लाख ४१ हजार ९५६ रुपैयाँ र चौथो सोमबार एक लाख ४४ हजार ७९१ रुपैयाँ भेटी संकलन भएको थियो। गलेश्वरमा भक्तजनले चढाउने भेटी पूजा व्यवस्थापन, पूर्वाधार निर्माण, जेष्ठ नागरिक आश्रम, संस्कृति विद्यालय सञ्चालनमा परिचालन हुने गरेको छ। कोषले मेलाको भोलिपल्ट र अन्य समयमा मासिक रूपमा भेटी गनेर सार्वजनिक गर्दै आएको छ।"
"उयदपुरमा डेंगु भयाभह बन्दै, जाँच गर्न अस्पतालमा 'किट ' छैन","उदयपुर : उदयपुरमा डेंगुका बिरामी बढ्न थालेका छन् । महामारीकै रुपमा फैलिएको डेंगुबाट २६६ जना संक्रमित भएका छन् । डेंगुबाट कटारी नगरपालिकाका २९ वर्षीय एक पुरुषको साउन १० गते ज्यान गएको छ । जिल्ला स्वास्थ्य कार्यालयका सूचना अधिकारी उमेश लुइँटेलका अनुसार जिल्लाका चारवटा नगरपालिकामा ८४५ जनामा गरिएको परीक्षणबाट २६६ जनामा पुष्टि भएको हो । लामखुट्टेको टोकाइबाट हुने डेंगु संक्रमणले बिरामीको संख्या दिनानुदिन बढ्दै गएको उनले बताए । लुइँटेलका अनुसार सबैभन्दा बढी त्रियुगा नगरपालिकामा ५२६ जनामा परीक्षण गरिएकोमा १५६ जनामा संक्रमण पुष्टि भएको हो। त्यसैगरी बेलका नगरपालिकामा १४३ जनामा परीक्षण गरिएकोमा ४८ जनामा देखा परेको छ । चौदण्डिगढी नगरपालिकामा १३१ जनामा ४५ जना र कटारीमा ४५ जनामा १७ जनामा संक्रमण पुष्टि भएको उनले बताए । संक्रमितमध्ये सबैभन्दा बढी महिला ६१ र पुरुष ४८ जना रहेका छन् । उमेरगत हिसाबले १५ देखि ४९ वर्षका ६५ जना, १५ वर्ष उमेर समूहका ३४ जना र ५० वर्षमाथिका २३ जना रहेको कार्यालयले जनाएको छ । यसबाहेक नीजि अस्पतालमा उपचार गराएका बिरामीको तथ्यांक यसमा समावेश छैन् । नीजि अस्पतालमा पनि उस्तै बिरामीको चाप बढेको उनले बताए । जिल्ला अस्पतालमा उपचार गर्न जाने दैनिक एक हजार हाराहारी बिरामीमध्ये ६० प्रतिशतभन्दा बढी ज्वरोकै आउने गरको अस्पतालका प्रमखु मेडिकल सुपरिटेन्डेन्ट (मेसु) डा ज्ञानेन्द्र झाले बताए । उनका अनुसार धेरैजसो बिरामी भाइइरल ज्वरोकै हुने गरेको र ज्वरो आउनेमध्ये केही प्रतिशत डेंगुका बिरामी हुने गरेको पाइएको छ । किट अभाव जिल्लामा डेगुं र भाइरल ज्वरोका बिरामी दिनहु बढ्दै जाँदा सरकारले भने खासै चासो दिएको देखिन्न । डेंगुका बिरामी बढ्दै गर्दा चेकजाँचका लागि चाहिने आवश्यक किट सरकारले पठाउन सकेको छैन् । सरकारले किट नपठाएपछि अस्पताल विकास समितिले खरिद गरेर ल्याएको किट न्युनतम शुल्क लिएर परीक्षण गर्ने गरेको मेसु झाले बताए । उक्त किट प्रदेश सरकारले बढीमा ६ सयसम्म लिन सक्ने व्यवस्था गरेपनि अस्पतालमा चार सय रुपैँया लिएर परीक्षण गर्ने गरेको उनले सुनाए । मेसु झाका अनुसार पद्रेशबाट पर्याप्त मात्रामा किट नआउँदा डेंगु बिरामी पत्ता लगाउन गाह्रो भइरहेको छ । अत्याधिक ज्वरोका कारण डेंगुको परीक्षण गर्नेको संख्या दैनिक बढ्ने गरेको उनले बताए । केहीदिनअघि ल्याइएको १ सय ५० थान किट ३४ दिनअघि नै सकिएपछि थप किटको माग गरेर पनि नआएको उनले बताए । उता स्वास्थ्य कार्यालयले सबै स्थानीय तहलाई सचेत भएर रोकथामका लागि योजना बनाउन आग्रह गरेको छ । डेंगुको मुख्य स्रोत लामखुट्टे भएकाले लामखुट्टेबाट बच्न सरसफाइमा ध्यान दिन आगह्र गरको छ । पानी जम्न नदिने,जामको पानी फालिहाल्ने,झुल टांगेर सुत्ने, बाहुला भएको लुगा लगाउन आग्रह गरिएको छ। त्यस्तै स्थानीय तहहरूले लामखुटटे मार्ने विषादी छर्न (स्प्रे उपकरण) को प्रयोग गर्न पनि सुझाएको छ । जसअनुसार चौदण्डिगढी नगरपालिका, त्रियुगा नगरपालिकाले केही दिनयता डेंगु नियन्त्रणका लागि लामखुट्टे मार्ने उपकरणको प्रयोग गर्दै गाईघाट बजारलगायत विभिन्न वडा पुगेर औषधि छर्ने काम गरिरहको जनाएको छ । अन्य स्थानीय तहले पनि लामखुट्टे मार्ने उपाय अपनाइरहेको स्वास्थ्य कार्यालयले जनाएको छ ।"
चितवनमा दूध उत्पादन घट्यो,"चितवन : जिल्लामा दूध उत्पादन घटेको छ। भेटेरेनरी अस्पताल तथा पशु सेवा विज्ञ केन्द्र भरतपुरका पशुविकास अधिकृत डा रामचन्द्र आचार्यले अघिल्लो आर्थिक वर्षको तुलनामा गत आवमा दूध उत्पादन ११ दशमलव ९ प्रतिशत घटेको जानकारी दिए। उनका अनुसार अघिल्लो आवमा ११ करोड १५ लाख २७ हजार लिटर दूध उत्पादन भएकोमा गत आवमा दूध उत्पादन नौ करोड ८१ लाख ४३ हजार लिटरमा सीमित भएको छ। उनका अनुसार अघिल्लो आवमा दैनिक सरदर तीन लाख पाँच हजार पाँच सय ५३ लिटर दूध उत्पादन भएकोमा गत आवमा दैनिक दुई लाख ६८ हजार आठ सय ८४ लिटर दूध उत्पादन भएको छ। उनका अनुसार २०७७ सालबाट सुरु भएको लम्पी स्किन रोगको संक्रमणले विस्तारै दूध उत्पादनमा कमी आएको हो। रोग संक्रमण भएपछि पशुले दूध उत्पादन घटाउने, गाईभैँसी मर्ने र बजारमा दूधको माग कम भएपछि किसानले पशु पाल्न कम गर्दा उत्पादन घटेको उहाँले बताए। दूध उत्पादन बढाउनका लागि जिल्लामा लम्पी स्किन विरुद्धको खोप अभियान सञ्चालन गरिएको उनले जानकारी दिए। लम्पी स्किन रोग नियन्त्रणमा आएपछि विस्तारै दूध उत्पादनमा वृद्धिमा उनको विश्वास छ। चितवन जिल्ला दुग्ध उत्पादक सहकारी संघका अध्यक्ष किशोर बगालेले दैनिक दूध उत्पादनमा गिरावट आएको बताए। भेटेरेनरी अस्पताल तथा पशुसेवा विज्ञ केन्द्र भरतपुरका अनुसार जिल्लामा ९३ हजार एक सय ८२ गाई र ७२ हजार नौ सय ७८ भैँसी पालन गरिएको छ। कार्यालयका अनुसार जिल्लामा हालसम्म ११ हजार चार सय ७० पशुमा लम्पी स्किन रोगको संक्रमण देखिएको छ। यो रोगका कारण हालसम्म जिल्लामा दुई सय ९५ गाई मरेका छन्। संक्रमण बढ्दै गएका कारण प्रभावित क्षेत्रमा जैविक सुरक्षा अपनाउनुका साथै खोप लगाउने काम भइरहेको डा आचार्यले बताए। हालसम्म २० हजार नौ सय १२ डोज खोप पशुमा लगाइएको छ। अहिले प्रदेश सरकारले लम्पी स्किनविरुद्धको खोप अभियानसमेत साताव्यापी रुपमा सञ्चालन गरिरहेको बताउँदै उनले संक्रमणमा केही कमी आउने विश्वास व्यक्त गरे।"
तस्करीको सुन नेपाल राष्ट्र बैंकले खरिद गर्ने,"काठमाडौं : तस्करीको ६० किलो ७१६ ग्राम सुन नेपाल राष्ट्र बैंकले खरिद गर्ने भएको छ। सुन गालिएपछि महाशाखाका निर्देशक थानेश्वर आचार्यले गुणस्तर परीक्षणपछि अन्तर्राष्ट्रिय मूल्यमा पाँच प्रतिशत थपेर सुन नेपाल राष्ट्र बैंकले खरिद गर्ने जानकारी दिए। 'नेपाल सरकारले सुनको प्रक्रिया अघि बढाउँछ। प्रक्रिया पुगेपछि हामीले अन्तर्राष्ट्रिय मूल्यमा पाँच प्रतिशतले थपेर यो सुन किन्छौं,'उनले भने। सुन गालिएसँगै अब गुणस्तर परीक्षण हुने उनको भनाइ छ । नेपाल राष्ट्र बैंकको टक्सार महाशाखाले भन्सार कार्यालयबाहिरबाट बरामद भएको सुन ६० किलो ७१६ ग्राम रहेको जनाएको छ । मंगलबार महाशाखामा सुनलाई पूर्णरुपमा गाल्दै जर्ती निकालेर जोख्दा ६० किलो ७१६ ग्राम तौल भएको हो । महाशाखाका निर्देशक आचार्यले सुन तस्करी काण्डमा टक्सारमा ल्याउँदा १५५ किलो भएकोमा ब्रेक सु र कार्टुनबाट निकाल्दा ६० किलो ७७९ ग्राम भएको र गालेपछि ६० किलो ७१६ ग्राम तौल आएको बताए। उनले गालिएको सुनलाई ३४ वटा विस्कुट बनाइएको र जर्ती ७३ ग्राम निस्किएको बताए। साउन ३ गते राजस्व अनुसन्धान विभागले काठमाडौंको सिनामङ्गलस्थित भन्सार कार्यालय अगाडिबाट सुनसहितको एक सय ५५ किलो ब्रेक सु बरामद गरेको थियो । त्यसपछि उक्त सुनसहितको ब्रेक सु टक्सार महाशाखामा राखिएको थियो । हाल सुन तस्करी प्रकरणको सीआईबीले अनुसन्धान गरिरहेको छ । सो प्रकरणमा विदेशीसहित १६ बढी व्यक्ति पक्राउ परिसकेका छन्।"
सिन्धुपाल्चोकका ३० जना बालबालिकालाई सहयोग,"सिन्धुपाल्चोक : सिन्धुपाल्चोक उद्योग वाणिज्य संघले ३० जना बालबालिकालाई सहयोग गरेको छ। संघका अध्यक्ष होमबहादुर बस्नेत(राजकुमार)ले ३० जना बालबालिकालाई ट्रयाक सुट, टी सर्ट र खाजा वितरण गरे। बाह्रबिसे नगरपालिका८ मा रहेको सिन्धु बहिरा आधारभूत विद्यालयका फरक क्षमता भएका ३० जना बालबालिकालाई संघले सहयोग गरेको उनले बताए। विद्यालयको प्रधानाध्यापक मैना कार्कीले संघले गरेको सहयोगले बालबालिकाको पढाइमा थप सहयोग पुग्ने बताइन्। सो अवसरमा संघका अध्यक्ष बस्नेतले विद्यालय व्यवस्थापनका लागि ५१ हजार रुपैयाँ सहयोगसमेत गरे।"
"प्रहरीमा सरुवा,बढुवा र पदस्थापनमा मापदण्ड लागू,दबाब र प्रभाव नचल्ने","काठमाडौं: नेपाल प्रहरीको सरुवा,बढुवा र पदस्थापनमा कार्यक्षमता,अनुभव र सेवा विशिष्टीकरण अनुकूलको मापदण्ड लागू भएको छ। 'प्रहरी कर्मचारीको सरुवासम्बन्धी मापदण्ड २०७९ अनुसार ठूलो संख्याका प्रहरी निरीक्षकहरूको सरुवा भएसँगै सो मापदण्ड कार्यान्वयनमा आएको हो। तालिमपछि पासआउट भएका नयाँ तथा पुराना गरी ९५८ जना प्रहरी निरीक्षकको कार्यालय प्रमुख एवम् सहायक दरबन्दीतर्फ सरुवा भएको छ। त्यस्तै, ६४ जना प्रहरी निरीक्षकको बढुवा र पदस्थापन भएको छ। यी सबै सरुवा,बढुवा र पदस्थापन मापदण्डअनुसार भएका हुन्। मापदण्डमा प्रहरी निरीक्षक प्रमुख हुने कार्यालयलाई जनघनत्व, यातायातको पहुँच, आपराधिक घटनाको संख्या, भौगोलिक अवस्थिति लगायतका आधारमा क ख र ग श्रेणीमा वर्गीकरण गरिएको छ। त्यसमध्ये 'क' र 'ख' श्रेणीका कार्यालयमा ज्येष्ठता एवम् कार्यसम्पादनस्तर समेतको आधारमा नदोहोरिने र आलोपालो हुने गरी कार्यालय प्रमुखको अवसर प्रदान गरिएको छ। पहिलो पटक कार्यालय प्रमुखको अवसर प्रदान गर्दा भने अनिवार्य रुपमा ख र ग श्रेणीका कार्यालयमा मात्र सरुवा गरिएको छ। त्यस्तै, यसअघि नै काज सरुवामा मापदण्ड प्रतिकूल हुने गरी कार्यालय प्रमुखको रुपमा गएका प्रहरी निरीक्षकलाई फिर्ता बोलाइ मापदण्डबमोजिम कार्यालय प्रमुख वा सहायक दरबन्दीमा सरुवा गरिएको छ। यसरी श्रेणी छुट्याएर मापदण्ड अनुसार सरुवा, बढुवा र पदस्थापन हुन थालेपछि कुनै पनि दबाब र प्रभावको अर्थ नहुने गृह मन्त्रालयले जनाएको छ। पहुँचवालाले लगातार अवसर पाइरहने र पहुँच नहुनेहरू अवसरबाट बञ्चित हुनुपर्ने अवस्था अन्त्यका लागि उक्त मापदण्ड बनेको हो।"
घरमा पंखा चलाउने क्रममा करेन्ट लागेर मृत्यु,विराटनगर : घरमा पंखा चलाउने क्रममा करेन्ट लागेर मोरङमा मंगलबार दिउँसो एक जनाको मृत्यु भएको छ। बेलबारी नगरपालिका५ मोतीहारीका २५ वर्षीय प्रेम माझीको मृत्यु भएको प्रहरीले जनाएको छ। आफ्नै घरमा जडान गरेको पंखा चलाउने क्रममा बिहान ११:३० बजेतिर करेन्ट लागेर माझी गम्भीर घाइते भएका थिए। उपचारका लागि विराटनगरको कोसी अस्पताल ल्याइएका उनलाई चिकित्सकले १२:५० बजेतिर मृत घोषित गरेका हुन्। पंखा चलाउने क्रममा विद्युत सर्ट भएर करेन्ट लागेको हुनसक्ने प्रहरीको प्रारम्भिक अनुमान छ। शवलाई पोस्टमार्टमका लागि कोसी अस्पतालमै राखिएको छ। घटनाको अनुसन्धान भइरहेको प्रहरीले जनाएको छ।
क्विन्टल भनिएको तस्करीको सुन ६० किलो ७१६ ग्राम मात्रै !,काठमाडौं : त्रिभुवन अन्तर्राष्ट्रिय विमानस्थलबाट बरामद भएको तस्करीको सुन गालेर जोख्दा ६० किलो ७१६ ग्राम मात्रै भएको छ। नेपाल राष्ट्र बैंकको टक्सार महाशाखामा सरोकारवाला निकाय र सुरक्षा निकायका प्रतिनिधिको रोहबरमा मंगलबार 'ब्रेक सु' बाट छुटाएको सुन गालिएको थियो। सोमबार 'ब्रेक सु 'बाट सुन छुट्याउने काम भएको थियो। 'ब्रेक सु' बाट छुट्याएको सुनको तौल ६० किलो ७८९ ग्राम थियो। पगाल्दा सुन ७३ ग्राम घटेर ६० किलो ७१६ ग्राम भएको हो। टक्सार महाशाखाका प्रमुख थानेश्वर आचार्यलेले 'ब्रेक सुु' बाट छु्टयाएको ६० किलो ७८९ ग्राम सुन पगाल्दा ६० किलो ७१६ ग्राम मात्रै भएको जानकारी दिए। उनका अनुसार सुन गालेर ३४ वटा विस्कुट बनेका छन्। उनले अब गुणस्तर र आर्थिक परीक्षणको काम थालिने बताए। त्यसपछि मात्रै सुनको वास्तविक गुणस्तर आउनेछ। रेडी ट्रेडर्सका नाममा हङकङबाट आयात भएको दुईपाङ्ग्रे सवारीको पार्टस् (ब्रेक सु) भित्र लुकाएर ल्याइएको सुन त्रिभुवन विमानस्थल बाहिर सिनामंगलबाट साउन २ गते बरामद गरिएको थियो। सो सुनको वास्तविक परिमाण पत्ता लगाउन गालिएको हो। विमानस्थलबाट चेकजाँच भइ बाहिरिएको क्वीन्टल सुन राजस्व अनुसन्धान विभागले बरामद गरेको थियो। पछि सो सुन जोख्नका लागि टक्सार महाशाखामा लगिएको थियो। सुन प्रकरणको अनुसन्धान सुरूमा राजस्व अनुसन्धान विभागले गरेपनि पछि प्रधानमन्त्री पुष्पकमल दाहालको निर्देशनमा अनुसन्धानको जिम्मा नेपाल प्रहरीको केन्द्रीय अनुसन्धान ब्यूरो (सीआईबी) लाई दिइएको हो। सुन तस्करी प्रकरणमा हालसम्म १६ जना बढी व्यक्ति पक्राउ परिसकेका छन्।
गोलो पोल्न गएका युवकको अरिङ्गालले टोकेर मृत्यु,गुल्मी : गुल्मीमा अरिङ्गालले टोकेर एक युवाको मृत्यु भएको छ । मुसिकोट नगरपालिका४ का २१ वर्षीय शैलेससिंह ठकुरीको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक डिल्लीनारायण पाण्डेले जानकारी दिए । सोमबार बेलुका साथीहरूसँग देविस्थान सामुदायिक जंगलमा सल्लाको बोटमा रहेको अरिङ्गालको गोलो पोल्ने क्रममा उनलाई अरिङ्गालले टोकेको थियो । उपचारका क्रममा मंगलबार बिहान जिल्ला अस्पताल तम्घासमा मृत्यु भएको प्रहरीले जनाएको छ ।
नुवाकोटमा मोटरसाइकल दुर्घटना हुँदा एक जनाको मृत्यु,नुवाकोट: नुवाकोटको पिपलटारमा भएको मोटरसाइकल दुर्घटनामा एक जनाको मृत्यु भएको छ भने एक जना घाइते भएका छन्। विदुर नगरपालिका५ तल्लो पिपलटारस्थित सडक किनारमा रहेको कल्भर्टमा बा९१प ६६५७ नम्बरको मोटरसाइकल दुर्घटना हुँदा २८ वर्षीय कविन कुमालको मृत्यु भएको हो। उनको जिल्ला अस्पतालमा उपचारका क्रममा मृत्यु भएको प्रहरी नायव उपरीक्षक खगेन्द्रबहादुर खड्काले जानकारी दिए। अर्का घाइते ३४ वर्षीय सम्शेर कुमाललाई थप उपचारका लागि ट्रमा अस्पताल काठमाडौं पठाइएको प्रहरी नायव उपरीक्षक खड्काले जानकारी दिए। मृतक कुमाल विदुरस्थित सानिमा बैंकको गाडीका चालक हुन्। शव नुवाकोट जिल्ला अस्पताल त्रिशूलीमा पोस्टमार्टम गरिएको छ।
"सुन तस्करी प्रकरणमा तीन जना चिनियाँ नागरिक पक्राउ, ३१ लाख नगदसमेत बरामद","काठमाडौं : सुन तस्करी प्रक्ररणमा तीन जना चिनियाँ नागरिक पक्राउ परेका छन्। प्रहरीको केन्द्रीय अनुसन्धान व्युरो (सिआईबी)ले मंगलबार गाउ हुइ, झोङ सेक चिन र ताङ पिङ महिलालाई पक्राउ गरेको हो। त्रिभुवन अन्तर्राष्ट्रिय विमानस्थल हुँदै चीन जान लागेका उनीहरूलाई सिआईबीको टोलीले पक्राउ गरेको थियो। उनीहरूको साथबाट प्रहरीले ३१ लाख नगदसमेत बरामद गरेको छ। सिआईबी स्रोतका अनुसार सुन प्रकरणमा यसअघि पनि तीन जना चिनियाँ नागरिक प्रक्राउ परेका थिए। उनीहरूको संलग्नता पुष्टि नभएपछि रिहा भएका थिए। गत साउन ३ गते विमानस्थलबाट भन्सार पास भएर बाहिरिएको सुन तस्करी प्रकरणमा भारतीय, चिनियाँ र नेपालीसहित २३ जना प्रहरी हिरासतमा छन्।"
पोखराका ट्याक्सी अब मिटरमा गुड्ने,"कास्की : कास्कीको पोखरा उपत्यकाभित्र सञ्चालन हुने ट्याक्सी आगामी भदौ १ गतेदेखि मिटरमा सञ्चालन हुनेछन् । यातायात व्यवस्था कार्यालय कास्कीले ट्याक्सीमा मिटर अनिवार्य गरेको हो । पर्यटकीय सहर पोखरामा ट्याक्सी मिटरमा सञ्चालन नहुँदा यात्रु ठगिँदै आएका थिए । यातायात व्यवस्था कार्यालयले मंगलबार सार्वजनिक सूचना जारी गरी भदौ १ गतेदेखि अनिवार्यरुपमा विलिङसहितको मिटरजडित ट्याक्सी सञ्चालन गर्न र मिटरमा बिल अनुसारको भाडा लिने गरी सेवा सञ्चालन गर्न आग्रह गरेको छ । कार्यालयले मिटरमा ट्याक्सी नचलाउने चालकलाई कारबाही हुनेसमेत जनाएको छ । कार्यालयका प्रमुख डिल्लीराम रिजालका अनुसार मिटरमा नचल्ने र अटेर गर्ने चालकलाई कारबाही गरिने बताए । उनले भने,'यसपटक यो नियम कार्यान्वयन गरी छाड्छौं ।'ट्याक्सी मिटरमा सञ्चालन भएनभएको बारेमा नियमित अनुगमन गर्छौँ' । भाडादर २०७८ सालमा प्रदेश सरकारले समायोजन गरेअनुसार हुने उनको भनाइ छ । प्रदेशले समायोजन गरेको पछिल्लो भाडादर अनुसार १५ किमीभित्र यात्रा गर्दा सुरुआती दुई सय मिटरसम्मको रु ८० र त्यसपछि प्रति दुई सय मिटर बराबर १० कायम गरिएको छ । त्यसैगरी १५ किमीभन्दा बढी यात्रा गर्दा प्रतिकिमी ३७ रुपैयाँ ५० पैसाका दरले भाडा तिर्नुपर्नेछ। पोखरेली ट्याक्सी सेवा प्रालिका अध्यक्ष प्रकाशमणि तिवारीले आफूहरु मिटरमा चलाउन तयार रहेको बताएका छन् । 'पेट्रोलियम पदार्थको मूल्यवृद्धिका आधारमा सरकारले भाडादर समायोजन गर्नुपर्छ,'उनले भने । इन्धनको भाउ घटबढ हुँदा स्वचालित रुपमा भाडादर कायम हुने व्यवस्था प्रदेश सरकारले गर्नुपर्नेमा तिवारीले जोड दिए । कार्यालयले अनाधिकृत रुपमा सञ्चालन भएका एप तथा अन्यरुपले रातो प्लेट (निजी) सवारीसाधन प्रयोगमा ल्याइ भाडाको रुपमा सञ्चालन गरेको पाइएमासमेत कानुन बमोजिम कारबाही हुने जनाएको छ । रासस"
भीमफेदीका श्रमिकलाई सामाजिक सुरक्षा कोषमा आवद्ध गराइने,"हेटौंडा : मकवानपुरको भीमफेदी गाउँपालिकाले अनौपचारिक क्षेत्रमा रहेका श्रमिक तथा स्वरोजगार व्यक्तिहरूलाई सामाजिक सुरक्षा कोषमा आवद्ध गराउने भएको छ। मंगलबार सामाजिक सुरक्षा कोष र भीमफेदी गाउँपालिकाबीच पालिकाभित्र बसोबास गर्ने अनौपचारिक क्षेत्रका श्रमिक तथा स्वरोजगार व्यक्तिहरूलाई योगदानमा आधारित सामाजिक सुरक्षा कोषमा आवद्ध गराउन सम्झौता भएको हो। कोषका कार्यकारी निर्देशक कृष्णप्रसाद ज्ञवाली र भीमफेदी गाउँपालिकाका अध्यक्ष हिदम लामाले उक्त सम्झौतामा हस्ताक्षर गरेका छन्। गाउँपालिकाले गाउँसभाबाटै स्वीकृत गरेको कार्यक्रमले आज पूर्णता पाएको अध्यक्ष हिदम लामाले जानकारी दिए। चालु आर्थिक वर्षमा गाउँपालिकामा बसोबास गर्ने १ सय जना अनौपचारिक तथा स्वरोजगार श्रमिकहरूलाई सो कार्यक्रममा समेटिने अध्यक्ष लामाले बताए। सुरुवात भएको छ। हामी यस वर्ष १०० जना श्रमिकलाई कोषमा आवद्ध गराउनेछौँ। विस्तारै संख्या बढाउँदै लैजानेछौँ , उनले भने। सुरुवाती अवस्थामा घरेलु तथा कृषि क्षेत्रमा काम गर्ने श्रमिक निर्माण क्षेत्र र यातायात क्षेत्रमा काम गर्ने श्रमिक लगायतलाई आवद्ध गराउने योजना रहेको बताए। सरकारले तोकेको पारिश्रमिकलाई आधार मानेर त्यसमा योगदान गर्ने, श्रमिकलाई पारिश्रमिकको ९३७ प्रतिशत रकम थप गरी कोषमा जम्मा गरिने गाउँपालिकाका प्रमुख प्रशासकीय अधिकृत भीमलाल महर्जनले बताए।"
मेलम्ची खानेपानी आयोजनाको हेडवर्क्स मा क्षति,"सिन्धुपाल्चोक : अविरल वर्षाले मेलम्ची नदीमा बाढी आउँदा हेलम्बु गाउँपालिका१ अम्बाथानमा मेलम्ची खानेपानी आयोजनाको हेडवर्क्स मा क्षति पुगेको छ। दैनिक रूपमा परिरहेको वर्षाका कारण आयोजनाको मुहान गेटमा ढुंगा माटो थुप्रेको मेलम्ची खानेपानी विकास समितिका सूचना अधिकृत राजेन्द्रप्रसाद पन्तले जानकारी दिए। आयोजनाको हेडवर्क्स अन्तर्गत काठमाडौं पानी पठाउने मुख्य स्थान १ नम्बर गेट र पानी खोल्ने तथा बन्द गर्ने ९ नम्बर गेट बाहिर मेलम्ची खोलाको बाढीले ढुंगा माटो ल्याई थुपारेको पन्तले बताए। बाढीले ल्याएको ढुंगा माटोको कारण मेसिनरी सामग्रीहरूमा के कति क्षति पुगेको छ भन्ने कुराको अध्ययन भइरहेको उनले बताए। सामान्य क्षति भएको हामीले पाएका छौं, उनले भने मेसिनरी सामग्रीहरूमा क्षति भएको छ कि छैन भनेर हामीले प्राविधिक अध्ययन गरिरहेका छौं, उहाँहरूले रिपोर्ट पेश गरेपछि मात्र के कति क्षति भएको छ भनेर एकीन गर्न सकिन्छ। आयोजनाले काठमाडौं तर्फ पानी पठाउने कार्य १ महिना अगाडि नै बन्द गरेको कारण सुरुङमा भने क्षति नभएको अनुमान समितिको छ। हामीले बाढी पहिरोको जोखिम देखिए लगत्तै पानी रोकेका थियौं, समितिका कार्यकारी निर्देशक कमलराज श्रेष्ठले भने त्यसकारण सुरुङमा क्षति पुगेको छैन भन्ने हाम्रो अनुमान छ। आयोजनाको मुहान गेटमा बाढीले ढुंगा माटो थुपारेको खबर पाएपछि प्रहरी टोली अम्बाथान पुगेको थियो। जिल्ला प्रहरी कार्यालय सिन्धुपाल्चोकका प्रहरी निरीक्षक चन्द्रभुषण यादवले आयोजनामा अन्य क्षति नभएको र सुरुङ भित्र ढुंगा माटो पसेको नदेखिएको बताए। मेलम्चीको जलाधार क्षेत्रमा भारी वर्षा भएर धमिलो पानीसहितको बढी अएपछि असार १८ बाट आयोजनाको अम्बाथानस्थित हेडवर्क्सबाट सुरुङमा पानी हाल्न रोकिएको थियो। जलाधार क्षेत्रतर्फबाट धमिलो पानी आएपछि सुरुङलाई हुनसक्ने जोखिमलाई ध्यानमा राखेर असार १८ गतेबाट नै सुरुङमा पानी हाल्न बन्द गरिएको सूचना अधिकृत राजेन्द्रप्रसाद पन्तले बताए। २०७८ असार १ गते आएको बाढीले यसअघि सिन्धुपाल्चोकको अम्बाथानमा तयार भएको मुहानस्थल क्षतिग्रस्त गरेपछि सरकारले भौगेलिक रूपमा कम चुनौतीपूर्ण ठाउँमा हेडवर्क्स बनाउने गरी नयाँ मुहान खोजिरहेको छ। बाढीपछि तयार भएर सञ्चालनको तयारीमा अवस्थामा पुगिसकेको पानी छान्ने संयन्त्र (डिसेन्डर) मुहानस्थल पुरिएको छ। नदीको सतहभन्दा मुनि परेका ती संरचनाहरूको अवस्था के छ भन्ने बुझ्न अहिलेसम्म खोतलेर हेरिएकोसम्म छैन। अस्थायी संरचना बनाएर हिउँदभरि पानी ल्याइँदै गर्दा वर्षायाममा पनि मेलम्चीको पानी ल्याउने गरी स्थायी मुहान तयार गर्न सरकारले ढिलाइ गर्दै आएको हेलम्बु गाउँपालिकाका अध्यक्ष निमा ग्याल्जेन शेर्पाले बताए। मेलम्चीको मुहानभन्दा माथि भूगर्भ कस्तो अवस्था र भविष्यमा बाढी र पहिरो आउने सम्भावना कति छ भनेर सरकारीतबरबाटै विस्तृत अध्ययन गराउन पनि कसैले चासो नदिएको शेर्पाले बताए। मेलम्चीको जलाधार संरक्षण र बाढीपहिरो नियन्त्रणका लागि कार्ययोजना बनाएर स्थायी रूपमा नै समस्या समाधान गर्न काम सुरु गर्नुपर्नेमा उनले जोड दिए। सरकार बाढीले पुरेको संरचनालाई प्रयोग गर्न नसकिने निष्कर्षमा पुगेपनि त्यसको विकल्पमा नयाँ मुहान तयार गर्ने योजना ल्याउन सकेको छैन। पहिलो चरणकै काम अलपत्र परेपछि आयोजनाको दोस्रो चरणमा थप ११ किलोमिटरको सुरुङ बनाएर सिन्धुपाल्चोककै याङ्ग्री र लार्के खोलाको पानी काठमाडौं खसाल्ने योजना पनि अलपत्र परेको छ। मेलम्ची खानेपानी आयोजनाबाट एडीबीले हात झिकिसकेको छ। अब नयाँ संरचना बनाएर १२ महिना नै मेलम्चीबाट पानी ल्याउनसक्ने गरी नयाँ संरचनाहरू तयार गर्न कहाँबाट लगानी ल्याउने भन्नेमा सरकार अलमलमा छ। गत वर्ष बजेटबाटै मेलम्ची खानेपानी विकास समिति खारेज गरिएपछि झण्डै एक वर्ष आयोजना अन्योलको भूमरीमा फसेको थियो। अहिले नयाँ गठन आदेश जारी गरेर ब्युँताइएको मेलम्ची विकास समितिले अझै स्थायी र दिगो संरचनाहरूको निर्माणका लागि काम गर्न सक्ने अवस्था छैन। मेलम्चीको पानी पहिलोपटक २०७७ फागुन २२ गते सुन्दरीजलमा ल्याइएको थियो। सोही वर्षको चैत १५ देखि परीक्षण स्वरूप पानी वितरण गरिएको थियो। तर २०७८ असार १ मा मेलम्चीमा आएको बाढीले आयोजनास्थलमा ठूलो क्षति पुर्याएपछि पानी वितरण बन्द भएको थियो। तर मुख्य सुरुङ सुरक्षित रहेकाले ढुंगा माटो पन्छाएर २०७८ चैत अन्तिमतिर पुनः पानी वितरण गरिएको थियो। गएको असार १ गते प्रधानमन्त्री पुष्पकमल दाहालले स्थलगत अवलोकन गरी आयोजनाको प्रभावकारी सञ्चालन तथा निर्माणमा तीव्रता ल्याउने बताएका थिए। उनले त्यतिबेला कहाँ के गर्नुपर्छ भन्ने एउटा चित्र आएको छ। बजेटसँग सम्बन्धित विषयहरूलाई प्राथमिकतामा राखिने छ। मैले बाटोमा आउँदा देखेको सडकको दुरावस्थालाई गम्भीरतापूर्वक लिएको छु भनेका थिए। तर त्यसपछि सरकारले मेलम्ची खानेपानी आयोजना र सो क्षेत्रका प्रभावितहरू बारे कुनै चासो नदिएको स्थानीय सरकारले गुनासो गर्दै आएका छन्।"
क्वार्ज क्रिस्टल गोरखामै राख्न प्रधानमन्त्री र गृहमन्त्रीसमक्ष ज्ञापनपत्र,"गोरखा : गोरखामा भेटिएको क्वार्ज क्रिस्टल गोरखामै राख्न पाउनु पर्ने माग राख्दै गोरखा नगरपालिका, गोरखा उद्योग वाणिज्य संघसहितका विभिन्न संघसंस्थाले प्रधानमन्त्री र गृहमन्त्री समक्ष ज्ञापनपत्र पेश गरेका छन्। गोरखाका सांसद राजेन्द्र बजगाईसहित गएका गोरखा नगरपालिका, गोरखाका प्रमुख राजनीतिक नेपाली कांग्रेस, माओवादी केन्द्र, नेकपा एमाले, गोरखा उद्योग वाणिज्य संघ, गोरखा च्याम्बर अफ कमर्श, ज्येष्ठ नागरिक जिल्ला संघ, गुरु गोरक्षधाम सिद्धाश्रम केन्द्र, लायन्स क्लव अफ गोरखा लगायतका संस्थाहरुले मंगलबार प्रधानमन्त्री पुष्पकमल दाहाल र गृहमन्त्री नारायणकाजी श्रेष्ठलाई संयुक्त रुपमा ज्ञापनपत्र बुझाएका हुन्। गोरखा नगरपालिका ७ की राममाया शाहीको घरमा भेटिएको र हाल जिल्ला प्रहरी कार्यालयमा सुरक्षित गरिएको ५२३३० किलोग्राम क्वार्ज क्रिस्टललाई खानी तथा भूगर्भ विभागले विभागमा बुझाउन सिफारिस गरेपछि नगरपालिकासहितका सामाजिक संघसंस्थाले गोरखाको धार्मिक तथा ऐतिहासिक सम्पत्ति बाहिर नलैजान माग गरेका हुन्। नेपाल एकीकरणको क्रममा शक्ति आर्जनका लागि पुज्ने गरेको सो रत्नपत्थर गोरखामा लगेर सुरक्षित राख्न नुवाकोटको देवीघाटबाट जीवनको अन्तिम समयमा पृथ्वीनारायण शाहले बाघवीर शाही र गणेशमान शाहीको जिम्मामा पठाएको हुँदा यसलाई गोरखाबाट बाहिर लैजान नहुने सो ज्ञापन पत्रमा लेखिएको छ। गोरखाको ऐतिहासिक बिरासत बोकेको तथा दसौँ पुस्तादेखि पूजा गर्दै आएको सो धार्मिक रत्नलाई गोरखा दरबारमा सुरक्षित गरी राख्न पाउनु पर्ने माग गरिएको छ। सो ज्ञापन पत्र मेयर कृष्ण राना, उपमेयर मसलीमाया थोकर, नेपाली कांग्रेसका नगरसभापति चन्दनबाबु खत्री, नेकपा माओवादी केन्द्रका ध्रुव भट्ट, नेकपा एमालेका देवीबहादुर बस्नेत, गोरखा उद्योग वाणिज्य संघका अध्यक्ष कृष्णकुमार श्रेष्ठ, गोरखा च्याम्बर अफ कमर्शका अध्यक्ष भाइचन्द्र श्रेष्ठ, गुरु गोरक्षधाम शक्तिकेन्द्रका होमसिँह बस्नेत, ज्येष्ठ नागरिक जिल्ला संघका अध्यक्ष मोहनलाल श्रेष्ठ, लायन्स क्लव अफ गोरखाका अध्यक्ष भगवानबाबु मास्केले मंगलबार संयुक्त रुपमा प्रधानमन्त्री दाहाल तथा गृहमन्त्री नारायणकाजी श्रेष्ठसमक्ष पेश गरेका हुन्। ज्ञापनपत्र बुझ्दै प्रधानमन्त्री र गृहमन्त्रीले त्यसका लागि सकारात्मक प्रतिक्रिया दिएका भगवानबाबु मास्केले जानकारी दिए।"
"शिक्षक आन्दोलनमा, विद्यार्थी घरमा","उदयपुर : पटकपटकको आन्दोलनमा भएको सहमतिलाई प्रस्तावित शिक्षा विधेयक २०८० ले सम्बोधन नगरेको भन्दै उदयपुरका सामुदायिक विद्यालयका शिक्षकहरू पुनः आन्दोलनमा उत्रिएका छन्। मन्त्रिपरिषदबाट स्वीकृत भई संसदमा पेस गर्न लागिएको विधेयकले यसअघि सरकारी वार्ता टोलीसँग भएको सहमतिका कुनै पनि बुँदाहरू सम्बोधन नगरेको भन्दै शिक्षकहरू पढाउन छोडेर आन्दोलनमा होमिएका हुन्। केन्द्रको सर्कुलर अनुसार सामुदायिक विद्यालयका शिक्षकहरूको छाता संगठन नेपाल शिक्षक महासंघको नेतृत्वमा शिक्षक आन्दोलित भएका हुन्। शिक्षकहरू विद्यालयमा हाजिर गरेर आन्दोलनमा होमिएपछि विद्यार्थीको पढाइ भने प्रभावित बनेको छ। महासंघले मंगलबार जिल्ला शिक्षा विकास तथा समन्वय इकाई घेराउका लागि आह्वान गरेपछि शिक्षकहरू विद्यालयमा हाजिर गरेर आन्दोलनमा उत्रिएका हुन्। शिक्षक आन्दोलनमा होमिन गएसँगै विद्यार्थीहरू अध्ययन नै नगरी घर फर्किएका छन्। विधेयकले प्रबन्ध गरेका केही दफाहरू संविधान प्रदत्त ट्रेड युनियन अधिकार, पेसागत सुरक्षा र स्वभिमानको खिलाफमा रहेको र उक्त मस्यौदाले शिक्षक महासंघ र नेपाल सरकार शिक्षा विज्ञान तथा प्रविधि मन्त्रालयबीच भएका सहमतीलाई समेट्न नसकेको महासंघका जिल्ला सचिव काशीराज कार्कीले बताए। विधेयकले स्थायी, अस्थायी, करार, राहत, साविक उच्च माध्यमिक शिक्षक, बालकक्षा, विशेष शिक्षा, शिक्षण सिकाइ अनुदान, प्राविधिक धार लगायत सबैखाले शिक्षक र विद्यालय कर्मचारीका मुद्दाको यथोचित सम्बोधन गर्न नसको उनले बताए। विधेयकले २०७५ तथा त्यसपछि स्थायी भएका शिक्षकहरूलाई पेन्सन प्रयोजनमा समेत शिक्षा ऐन २०८० को मस्यौदाले अन्याय गर्न खोजेको उनले बताए। यसरी शिक्षण पेसाप्रतिको आकर्षण र सम्मानमाथि मस्यौदाले नियोजित ढंङ्गबाट प्रहार गरेकोले चरणबद्ध आन्दोलनमा होमिन बाध्य भएको सचिव कार्कीले बताए। महासंघको नेतृत्वमा सुरु भएको आन्दोलनको पहिलो चरणमा आईतबार देशभरका ७५३ वटै पालिका घेराउ र पालिका प्रमुखलाइ ध्यानाकर्षण पत्र बुझाइएको उनले बताए। त्यसैगरी मंगलबार घेराउ, ३२ गते प्रदेशस्थित सामाजिक विकास मन्त्रालय र भाद्र १ गते जिल्लाबाट निर्वाचित संघीय तथा प्रदेश सांसदलाई ध्यानाकर्षण पत्र बुझाउने कार्यक्रम रहेको महासंघका अध्यक्ष दिनेश ढुंगानाले बताए।"
अब वर्षा कम हुँदै जाने,"काठमाडौं : गत शुक्रबार रातिदेखि परेको अविरल वर्षा सोमबारबाट केही कम भएको छ । शनिबार र आइतबारको तुलनामा अबको एकदुई दिन वर्षा कम हुने जल तथा मौसम विज्ञान विभाग,मौसम पूर्वानुमान महाशाखाले पूर्वानुमान गरेको छ । महाशाखाका अनुसार मनसुनको न्यून चापीय रेखा सरदर स्थानभन्दा उत्तरतिर छ । अबको केही दिन मनसुन न्यून चापीय रेखा सरदर स्थानभन्दा उत्तरतिर नै रहने हुनाले मनसुनी वर्षा कम हुने महाशाखाको पूर्वानुमान छ। महाशाखाले जारी गरेको मौसम पूर्वानुमान बुलेटिनमा अहिले देशभर आङ्शिकदेखि सामान्य बदली छ । कोशी र गण्डकी प्रदेशका केही स्थानमा तथा बाँकी प्रदेशका थोरै स्थानमा हल्कादेखि मध्यम वर्षाको सम्भावना छ । कोशी प्रदेशका एकदुई स्थानमा भारी वर्षाको समेत सम्भावना छ । रातिको समयमा पनि कोशी,मधेश,बागमती र गण्डकी प्रदेशका केही स्थानमा तथा बाँकी प्रदेशका एकदुई स्थानमा हल्कादेखि मध्यम वर्षाको सम्भावना छ । वर्षाले नदीमा पानीको बहाव बढ्ने भएकाले नदी तटीय क्षेत्रमा आवश्यक सतर्कता अपनाउन जल तथा मौसम विज्ञान विभाग,बाढी पूर्वानुमान महाशाखाले अनुरोध गरेको छ । आज कोशी, नारायणी, कर्णाली, महाकाली, कन्काई, कमला, पूर्वी राप्ती, पश्चिम राप्ती, बबई र यसका सहायक नदीमा जलसतह घट्दो र सतर्कता तह भन्दा तलै रहने पूर्वानुमान रहेकाले नदी तटीय क्षेत्रमा सामान्य सतर्कता अपनाउन महाशाखाले अनुरोध गरेको छ । आज ताप्लेजुङ, पाँचथर, इलाम, झापा, मोरङ, सङ्खुवासभा, कास्की लमजुङ, बझाङ, बैतडी, दार्चुला, डडेलधुरा, कन्चनपुर र आसपास भई बहने केही ससाना नदीहरुमा बहाब बढ्नसक्ने पूर्वानुमान रहेकोले तटीय क्षेत्रमा सामान्य सनकर्ता अपनाउन महाशाखाले अनुरोध गरेको छ । महाशाखाका अनुसार भोलि र पर्सी देशभरका प्रमुख नदीमा जलसतह घट्दो हुने तथा सतर्कता तहभन्दा तल हुने,नदी तटीय क्षेत्रका क्रियाकलाप उच्च सतर्कताका साथ गर्न सकिनेछ ।"
अनि बने भैरव रिसाल पत्रकार,"पत्रकारिताका पायोनियर भैरव रिसाल ९५ वर्ष पूरा भए। जन्मदिनका अवसरमा सोमबार अन्नपूर्ण पोस्ट् टिम उनको घरमा गयो र शुभकामना साट्यो। अनि, झन्डै ७ दशक लामो उनको पत्रकारिता यात्राको वृत्तान्त सुन्यो। प्रस्तुत छ रिसालको रोचक र प्रेरणादायी अनुभूतिहरू। साउन २९ गते सोमबार वरिष्ठ पत्रकार भैरव रिसाल ९५ वर्ष पूरा भएर ९६ मा टेके। १९८५ सालमा भक्तपुरको गुण्डु तिथली भन्ने ठाउँमा जन्मिएका रिसालको मावली ताथली थियो। ८७ सालतिर उनकी आमालाई झाडाबान्ता लागेछ। झाडाबान्ता लागेका मान्छेलाई पानी खान नदिने चलन थियो। भक्तपुर र वीर अस्पताल खुलिसकेको थियो। तर, जान्नेहरूले उनलाई पशुपति घाट लगे, पानी दिएनन्। आमा त्यतिबेलै बितेपछि रिसाल टुहुरो बने। भैरवकी आमा बाकी दोस्री श्रीमती थिइन्। दुई श्रीमती बितेपछि बाले जोगी बन्ने तय गरेका रहेछन्। तर, जजमानहरूले बसाइँ सर्न सुझाव दिएकाले दधिकोट बसाइँ सरेका थिए रिसाल परिवार। तिथली नै बसेको भए रिसालले पढेका हुन्थेनन्। उनी सम्झन्छन्, कि म बिग्रन्थेँ कि बा झैं पुरेत हुन्थेँ। जन्मदिनको अवसर मनाउन सोमबार अनामनगरस्थिर रिसाल निवासमा अन्नपूर्णकर्मी पुग्दा उनी आराम गरिरहेका थिए। जन्मदिनबारे जानकार थिए उनी। विगतका कुरा सम्झन सक्ने अवस्थामा थिए। हेर्दा फ्रेस देखिन्थे। सोमबारै नियमित फलो अपका लागि रिसाल अस्पताल जानुपर्ने थियो। तर, जन्मदिन परेकाले परिवारका सदस्यले डाक्टर एपोन्टमेन्ट अर्को दिनका लागि सारेका रहेछन्। अन्नपूर्णकर्मी पुगेपछि रिसाल गफिन थाले। पत्रकारिताको जीवन्त इतिहासका साक्षी त्यसबेला र अहिलेको पत्रकारिता अभ्यासको अन्तर सुनाउन थाले। लोकसेवा परीक्षामा शाखा अधिकृतमा नाम निकालेर पनि जागिर खान नपाएपछि पत्रकार बनेका रहेछन् रिसाल। लोकसेवा आयोग खुलेपछि २०१२ सालमा १४ जना अफिसर मागेको थियो। रिसालले संस्कृतमा स्नातकबराबर शास्त्री पढेका थिए। नाम निकालें। अन्तर्वार्ताबाट पनि छनोट भए। दधिकोट गोबद्र्धन रिसालको छोरो भैरव रिसाल सेक्सन अफिसर भयो भन्ने ठूलो कुरा थियो, रिसाल सम्झन्छन्, म सेक्सन अफिसर हुने भएँ। तर, मलाई राज्यले जागिर दिएन। किनभने राज्यले कम्युनिस्ट पाल्दैन थियो। बा बुढा। परिवार पाल्नुपर्ने बाध्यताले उनलाई जागिर गर्नुको विकल्प थिएन। धेरै कोसिस गरेपछि हालखबर पत्रिकामा जागिर पाएका रहेछन्। १३ सालको कुरा हो त्यो। प्रोप्राइटर रंगनाथ शर्माले उनको अन्तर्वार्ता लिए। एउटा निवेदन लेख्न भनिएको थियो, मैले निबन्ध लेखेछु, उनले भने, साइकल चढ्न जानेको छ भनेर सोधियो। मैले छ भनेँ। त्यतिबेला साइकल चढ्ने भनेको अहिले हेलिकप्टर चढ्नु झैं थियो। मलाई साइकल दिइयो। १ सय रुपैयाँ तलब तोकियो। यसरी पत्रकारको जागिर पाएका थिए रिसालले। त्योबेला समाज, हालखबर पत्रिकालगायत नेपाली कांग्रेसका मुखपत्रहरू कल्पना, उज्यालो र दियो आदि प्रकाशित हुन्थे। कुनै पत्रिकामा रिपोर्टर थिएनन्। रिसाल नै पहिलो रिपोर्टर हुन्। पत्रकारिता नपढेकाले समाचार के लेख्ने उनलाई थाहा थिएन रे ! आफ्नो पहिलो समाचार सम्झिँदै भने, एकादशीको दिन अड्डामा खसी काटेर मासु बेचेको समाचार लेखेको थिएँ। रिसाललाई जागिर बचाउन शनिबार पनि अफिस जाने बाध्यता थियो। शनिबारको दिन थियो। डिल्लीबजारको बाटो जाँदै थिए। चारखाल अड्डाभित्र खैलाबैला सुनेछन्। के भएछ भनेर बुझ्नभित्र जाँदा खसी काटेर मासु भाग लगाइरहेको देखेका रहेछन् रिसालले। एकादशीको दिन थियो, काटमार गर्न निषेधथियो। तर मलाई यो समाचार हो भन्ने थाहै भएन, उनले सम्झना गरे, अफिस गएर सुनाएँ। लेख भनेर सम्पादकको आदेश भए पनि के लेख्ने ? उनलाई थाहा थिएन। केही टिपेका पनि रहेनछन्। सोध्ने कोही थिएन। जे देखेँ त्यही लेखेँ, उनले भने। भोलिपल्ट पत्रिकामा बक्समा समाचार छापिएको थियो। बक्स न्युजमा सबैको आँखा पर्ने रहेछ। त्यसपछि तनाब आइलागेछ। त्यतिबेला टंकप्रसाद आचार्य प्रधानमन्त्री थिए। थोरै मान्छे थिए, समाचार कसले लेखेको भन्ने थाहा भइहाल्यो। हालखबर पत्रिकालाई स्पष्टीकरण पनि सोधिएछ। रिसाललाई आचार्यले बोलाए र भने, के लेखेको त्यस्तो ? उनले जवाफ दिए, यही भएर लेखेको। अरूले लेख्छन्। तपाईंले बोलाउनु हुँदैन। मैले लेखेपछि तपाईंले बोलाउनुभयो। अबदेखि यस्ता समाचार नलेख्नू भनेर पठाइदिए छन् आचार्यले। त्यतिबेला पत्रिकामा बाढी, पहिरो, अनिकाल आदि जानकारीमुलुक समाचार, भाषण, विज्ञप्ति आदि समाचार हुन्थ्यो। महाकविको अन्तर्वार्ता पछि पत्रकारिता गरेरै महाकवि लक्ष्मीप्रसाद देवकोटालाई तलब खुवाएका थिए रिसालले। दरबारको निर्देशनमा हालखबरले देवकोटाको अन्तर्वार्ता लिन भनेको रहेछ। लामो अन्तर्वार्ता लिएछन्। हालखबरमा छापियो। प्रज्ञा प्रतिष्ठानका उपकुलपति बालचन्द्र शर्माले देवकोटा आफूभन्दा जान्ने निस्केपछि तलब रोकेका रहेछन्। देवकोटाले अन्तर्वार्तामा तलब नपाएको कुरा उल्लेख गरेका रहेछन्। अन्तर्वार्ताको प्रभाव पयो। देवकोटाले तलब पाए। त्यसपछि समाचार लेख्नेबाट बढुवा भएर रिसाल अन्तर्वार्ता लिने मान्छे बनेका रहेछ। त्यसपछि मलाई मान्छेहरूले चिन्न थाले, उनले भने। रिसाल अघि नेपाली पत्रकारितामा अन्तर्वार्ता गर्ने चलन रहेनछ। बेदानन्द झा भन्ने तराई कांग्रेसका नेता थिए। त्रिपुरेश्वरमा बस्थे। रिसाल बिहानै उठेर उनीकहाँ पुग्ने रहेछन्। डिल्लीरमण रेग्मी सैनिक अस्पताल पछाडि बस्थे रे। विश्वेश्वरप्रसाद कोइराला नागपोखरी बस्थे। टंकप्रसाद आचार्यकहाँ पनि पुग्थे बेलाबेला। नेताका घरमा भेटिने मान्छे रिसालका समाचार स्रोत थिए। त्यतिबेला जिल्लाका कुरा नेतासम्म पुग्थे। अनिकाल, भोकमरी, बाढीका कुरा थाहा हुन्थ्यो। हालखबरमा त्यस्तै समाचार छापिन्थ्यो। ठूलो कुरा हुन्थ्यो। नेताले खबर दिन्थो। मलाई समाचार हुन्थ्यो। नेताहरू मेरो इस्टमित्र बने, उनले सम्झना गरे। आर्थिक प्रलोभन देखाउनेलाई गाली पत्रकारिता गर्दा आर्थिक प्रलोभन कतिको आउँथ्यो ? अन्नपूर्ण पोस्ट्का प्रधान सम्पादक अखण्ड भण्डारीको गफैगफको प्रश्न थियो। रिसालको जवाफ थियो, पैसा कहिल्यै लिइनँ, मागिनँ। एकजनाले दिन खोज्यो। खड्गबहादुर सिंहको भाइ जंगबहादुर भन्ने थियो। उसले खबरमा १५ रुपैयाँ नोट हालेर पठाएको रहेछ। उसलाई गाली गरेँ। पैसा दिएँ। उनले थपे, पत्रकार बनिसकेको रहेछु। थाहै पाइनँ। रिसालको गति देखेर अरू पत्रकारहरूले विश्वेश्वरप्रसाद कोइरालाकहाँ गुनासो गर्दा रहेछन्। भैरवले न्युज पायो, मलाई खोइभन्दा रहेछन्। कोइरालाले सजिलै भनेछन्, भैरव आउँछ, सोध्छ। म भन्दिन्छु। तिमीहरू आउँदैनौ। रिसालका अनुसार हालखबर नेपाली कांग्रेसको बिरोधी पत्रिका थियो, दरबारसँग नजिक। यद्यपि विश्वेश्वरप्रसादले बिरोधी भनेर कहिल्यै फरक व्यवहार नगरेको उनी सुनाउँछन्। उल्टै समाचार लेख्न प्रोत्साहित गर्नुहुन्थ्यो। वीरगञ्ज जाँदा मसहित दुई जान पत्रकारलाई सिमरादेखि गन्तव्यसम्म लैजानु भएको थियो, रिसाल भन्छन्, उनको राम्रो पक्ष नि ! कोइराला पत्रकार भनेपछि पक्ष होस् वा विपक्ष, सम्मान गर्थे रे ! वीरगञ्जमा होटलको पैसा पनि उनैले तिरिदिएका रहेछन्। १८ को जनगणनामा सरकारी कर्मचारी एक त तलब लिन गाह्रो, अर्को त सरकारी जागिर खाने हुटहुटीले रिसालले हालखबर छाडेका थिए। त्यसबेला २६ महिनाको अस्थायी सेक्सन अफिसरमा सरकारी जागिर खाने मौका मिलेको थियो रिसाललाई। २०१८ को जनगणनाको क्रममा सुदूरपश्चिममा खटिएका थिए उनी। सो क्रममा रिसाल कालापानी लिम्पियाधुरासम्म पुगेका थिए। त्यतिबेला ती क्षेत्र जनगणनामा समेटिएको थियो। तलब २ सय २५ रुपैयाँ थियो। २६ महिनापछि उनको अवधि थप भएन। पञ्चायत आएपछि नेपाल संवाद समिति र सगरमाथा संवाद समिति गाभिएर राष्ट्रिय समाचार समिति बनेको थियो। संस्थालाई मानवस्रोतको आवश्यकता पयो। अंग्रेजी नजान्ने रिसाल फेल भए। नाम निकाल्ने एकजनालाई पछि पत्रकारिता मन परेनछ। उसको खाली स्थानमा रिसालले काम गर्ने मौका पाए। राजाको सुदूरपश्चिम भ्रमणमा डोटी, बैतडी र डडेलधुरा पुग्दा राजाको प्रेस हेर्ने सचिवले रिसाललाई चिनेका रहेछन्। उनैले २ सय २५ रुपैयाँ तलबमा रिसाललाई राससमा जागिर मिलाइदिएका थिए। यसरी रिसालले राससमा रिपोर्टिङको जागिर सुरु गरेका थिए। गोबिन्द्रप्रसाद प्रधान सम्पादक थिए। राससमा पौने २२ वर्ष काम गरे। चिफ रिपोर्टरसम्म भए। चिफ रिपोर्टरका रूपमै १८ वर्ष काम गरे। बैठकमा कति जना सहभागी थिए भन्ने टुंगो लगाउने रिसालको एउटा जुक्ति थियो। चियाको कप गनेर सहभागी संख्या पत्ता लगाउँथे उनी। अंग्रेजीमा निकै कमजोर थिए रिसाल। संयुक्त राष्ट्रसंघका महासचिव यु थान्ट नेपाल आउँदा उनलाई निकै सकस परेको थियो। नेपालका ठूला नेताहरू विस्तारै बोल्थे। पत्रकारलाई सजिलो होस् भनेर पनि त्यो गर्थे उनीहरू। थान्ट आएका बेला रिसालले गति समात्नै सकेनन्। समाचार लेख्दा १० महिना जेल २०४४ सालमा पत्रकार हिमबहादुर विष्टले वातावरण पत्रकार समूहमा सहभागी हुन आह्वान गरे। त्यसमा नेतृत्व पनि गरे। दक्षिण एसियाकै पहिलो सामुदायिक रेडियो नेटवर्क रेडियो सगरमाथा खोले। संसारमा एफएम रेडियो सुरु भयो तर नेपाल सरकारले लाइसेन्स दिएको थिएन। राधाकृष्ण मैनाली सञ्चारमन्त्री हुँदा बल्लतल्ल लाइसेन्स दिए। २०१३ मा सुरु भैरव रिसालको पत्रकारिता अहिलेसम्म पनि निरन्तर छ। रेडियो सगरमाथा एफएममा मंगलबार बिहान १० मिनेट रेडियोमा गफ गर्छन्। मजदुर नामक पत्रिकामा साताको एकपल्ट लेख लेख्छन्। सुरुसुरुमा निष्ठाको पत्रकारिता थियो, अहिले निष्ठा छैन पैसा छ, रिसालको अनुभव छ। उतिबेला समाचार लेखेपछि होसियार हुन्थे। विसंगति विकृति गर्न डराउँथे। रिसाल भन्छन्, म आचोचनात्मक समाचार लेख्थें। सुर्खेत मोटर पुग्यो भने म सबै जिल्लामा कहिले मोटर पुग्छ भनेर प्रश्न गर्थे। एकपल्ट समाचार लेखेर १० महिना जेल पनि परेका थिए रिसाल। लेखको शीर्षक थियो, एसियाली मापदण्ड मन्त्रिमण्डलको ठगी खाने भाँडो। सो लेख राजधानी साप्ताहिकमा प्रकाशित भएको थियो। एसियाली मापदण्ड के हो भन्ने कसैलाई थाहा थिएन। जयतु संस्कृतम आन्दोलनको नेतृत्व बाल्यकालमा दधिकोट बसाइँ परेपछि रिसालले संस्कृत पढ्न पाएका थिए। रिसालका बा गोबद्र्धनले बिहेव्रतबन्धको लगन लेख्थे। एक मोहोर दक्षिणा पाउँथे। मान्छे मर्दा पढिने गरुड पुरान पढ्नेले ९ मोहोर पाउँथ्यो। ८ दिन गरुड पुरान पढेको ९ मोहोर हुन्थ्यो। उनका बालाई पैसाको खाँचो नभएकाले छोरोलाई के पढाउने भन्ने तय गर्न समस्यै परेन। पुरोहित पढे पैसो कमिन्छ भन्ने थाहा पाएरै उनलाई पढाउन लुभु पठाएका थिए। रिसालको बाको आशा थियो, लगन लेख्न जानोस्, गरुड पढोस्। ९ मोहोर आफ्नो हातमा पारोस्। २००४ सालमा संस्कृत पढाउने पण्डितहरूले थोरै तलब पाउँथे। त्रिचन्द्र कलेजका प्रोफेसरहरूले धेरै पाउँथे। संस्कृत पढ्नेहरूले आफूलाई किन थोरै भनेर सोध्दा, प्रोफेसरहरू भूगोल, इतिहास, राजनीति र अर्थशास्त्र जान्छन् भन्ने जवाफ आउँथ्यो। रिसालहरूले संस्कृतमा भूगोल र इतिहास पढ्न पाउनुपर्छ भनेर २००४ सालमा जयतु संस्कृतम आन्दोलन चलाए। त्यो काठमाडौंमा गरिएको पहिलो जुलुस थियो। आन्दोलनको माग पूरा भयो। संस्कृत पढ्नेहरूले भूगोल र इतिहास पढ्न पायौं। रिसालले भूगोल छानेका थिए। दरखास्त दिएरै कम्युनिस्ट पार्टीको सदस्य २००८ सालको कुरा हो। त्यतिबेला आलुको भन्सार भीमफेदी र धुरसिंहमा लिइन्थ्यो। यसको विरोधमा आलु व्यापारीले आन्दोलन गरेका थिए। आन्दोलनमा सरकारले सबै व्यापारीलाई पक्रेको थियो। आन्दोलन गर्ने मान्छे सिद्धिएपछि काठमाडौंको चारवटा विद्यार्थी संघबाट मान्छे बोलाए छन्। त्यसमध्ये संस्कृत छात्र संघबाट रिसालले प्रतिनिधित्व गरेका थिए। अरू संघबाट पनि ११ जना थिए। चिसापानीगढीमा मिटिङ बसेर भोलिपल्टदेखि जुलुस गरे। पक्राउ परेकाहरू छुटे, भन्सार पनि एक ठाउँमा मात्र लिन थाल्यो। रिसालहरू विजयी टोली भए। विजय जुलुस अम्लेखगञ्जसम्म गयो। अखिल नेपाल विद्यार्थी फेडेरेसन कम्युनिस्टको, नेपाल छात्र संघ कांग्रेसको, संस्कृत छात्र संघमा दुवै थिए र स्टुडेन्ट युनियन भन्ने लाल कम्युनिस्टको गरी ४ विद्यार्थी संगठन थिए। कम्युनिस्ट पार्टीबाट गएको रामेश्वरप्रसाद प्रधानले गतिविधि हेरिरहेका थिए। कसकसलाई कम्युनिस्ट बनाउन सकिन्छ भनेर। बन्छ कि जस्तो लागेर उनले रिसाललाई भने। रिसालले दरखास्त दिएरै कम्युनिस्ट पार्टीको सदस्य बनेका थिए जसकारण २ वर्षपछि उनी निजामती सेवामा प्रवेश हुनबाट बञ्चित भएका थिए। प्रस्तुति : रोविन पौडेल"
प्रधानमन्त्रीले भने माधव नेपाल र बाबुराम भट्टराईमाथि अनुसन्धान गर्न अदालतले आदेश दिनु आश्चर्यजनक,"काठमाडौं : प्रधानमन्त्री पुष्पकमल दाहालले ललिता निवास जग्गा प्रकरणमा सर्वोच्च अदालतको आदेशप्रति आश्चर्य प्रकट गरेका छन्। सर्वोच्च अदालतले पूर्व प्रधानमन्त्रीद्वय माधवकुमार नेपाल र बाबुराम भट्टराईलाई समेत अनुसन्धानको दायरामा ल्याउन आदेश दिएपछि उनले आश्चर्य प्रकट गरेका हुन्। मंगलबार सम्पादकहरूसँग अन्तर्क्रिया गर्दै उनले अनुसन्धान प्रक्रियाबाटै सरकारले त्यस ठाउँमा पुग्ने तयारी गरिरहेको बताए। 'ललिता निवास जग्गा प्रकरणमा हामीले गहन ढंगले अनुसन्धान र कारबाही थालेकै थियौं। कुनै न कुनैरूपले हामी पूर्वप्रधानमन्त्रीद्वयसम्म पनि पुग्थ्यौं नै। तर अदालतले यो कुरा बीचमै किन ल्यायो बुझ्न सकेको छैन,' प्रधानमन्त्री दाहालले भने। एमाले अध्यक्ष केपी शर्मा ओलीप्रति इंगित गर्दै उनले दाहालले भने, 'अदालतको आदेश र संसद विघटन गर्ने शक्तिबीच कुनै तालमेल त छैन भनेजस्तो लाग्छ बेला बेला। यो हामीले खुला आँखाले देखेजस्तो मात्रै छैन।' अदालतको आदेशपछि प्रहरीको केन्द्रीय अनुसन्धान व्युरोले पूर्वप्रधानमन्त्रीद्वयलाई बयान लिने तयारीसमेत गरेको छ। व्युरोले सोमबार पूर्व मुख्यसचिव लीलामणि पौडेलसँग बयान लिएको थियो।"
ब्रेन ट्यूमरले थलिएपछि कतारमा मृत्युसँग संघर्ष गर्दै प्यूठानका एक युवा,"बुटवल : घरको जेठो छोरा। आमाबुवा र भाई बहिनीको पालनपोषण गर्ने उनकै काँधमा थियो। सँगैका साथीसंगी बुटवल, काठमाडौं लगायत सहरमा माथिल्लो कक्षा पढ्नका लागि गाउँबाट सहर पसे। तर, विडम्बना झिमरुक गाउँपालिका४ हुराना प्यूठानका कमल रोका पढ्ने उमेरमा धन कमाउन मुग्लान पसे। एसएलसी पास नहुँदै २१ वर्षको कलिलै उमेरमा कमल घरको जिम्मेवारी काँधमा बोकेर मलेशिया गए। त्यहाँ तीन वर्ष बिताए। सोँचे अनुसार कमाई नभएपछि घर फर्किए। घरमा बसेर जीविकोपार्जन चल्ने कुरै भएन्। भाईहरू साना छन्। बुवाआमाको बुढ्यौली लागेको छ। उनी फेरि विदेशकै यात्रा तय गर्ने निधो गरे र घरखर्च चलाउनकै लागि कतार हानिए। गएको तीनचार वर्ष काम ठिकै चलेको थियो। तर, पाँच वर्ष लाग्दा कम्पनी बन्द भयो। रोजगार गुम्यो। परिवारको पालनपोषण र जीवनमा केही गरौँला भनेर सपना बोकेर विदेशीभूमीमा गएका रोका रोजगार गुमेपछि विक्षिप्त बने। उनले रोजगार मात्र गुमाएनन् घरमा बिरामी बुवालाई पनि सदाका लागि गुमाए। श्वासप्रश्वास रोगले थलिएका बुवा मोहन बहादुर रोकाको ६४ वर्षको उमेरमा निधन भयो। घरको आर्थिक अवस्था कमजोर भएकै कारण मुग्लान पसेका कमलले अन्तिम क्षणमा जन्मदिने बुवालाई समेत भेट्न पाएनन्। पीडाको चपेटामा परेका कमल अहिले आफैँ पीडामा छन्। झण्डै ६ महिनादेखि उनी अहिले मृत्युसँग संघर्ष गरिरहेका छन्। ब्रेन ट्यूमर रोगले थलिएपछि उनको सबै सपना चकनाचुर बनेका छन्। जसोतसो ब्रेन ट्यूमरको त सफल शल्यक्रिया भयो। तर, फेरी मेरुदण्डमा असर गरेछ। अहिले उनको कम्मरदेखि तलको कुनै पनि भाग चल्दैन। खाउँखाउँ र लाउँलाउँको उमेरमा प्राणघातक रोगले च्यापेपछि उनको उपचारमा लाखौं रकम लाग्ने भएको छ। यति ठूलो रकम खर्चेर घरपरिवारबाट उपचार गर्ने सपनाजस्तै छ। कतारको सरकारी अस्पतालमा उपचाररत उनी अहिले बेहोस छन्। परिवारका अनुसार सोमबार उनलाई कोरोना पोजेटिभ देखिएको छ। हस्पिटलको शैयाँबाट कमलले परिवारको साथ खोजेका छन्। जतिबेला पनि घर जान्छु, जान्छु मात्र भनिरहेका छन्। नेपालमा लिएर उपचार गर्नका लागि लाखौँ रुपमा जोहो गर्ने त अलि परको कुरा हो। तर, अहिले उनलाई नेपाल ल्याउनै करिब १४१५ लाख रुपैयाँ खर्च लाग्ने भएको छ। नेपाल लिनकै लागि उनको परिवारले हारगुहार गरेका छन्। दाइ हाम्रो परिवारको पिल्लर हुनुहुन्थ्यो, भाइ दिनेश रोकाले भने,उहाँलाई नसोचेको रोग लाग्यो। हाम्रो आर्थिक अवस्थाले उपचार गर्नु सपनाजस्तै लाग्छ। घरमा भएकी वृद्ध आमा अरुणा कुमारी, श्रीमती तुलसा र आठ वर्षकी छोरी स्मृती रोका दिनहुँ आँशु बगिरहन्छन्। उनीहरूलाई दिनमा भोक र रातमा निद्रा छैन। कमलको उपचारका लागि केही सामाजिक अभियन्ताहरूले सहयोग संकलन अभियान चलाएका छन्। केही सामाजिक अभियन्ताहरूले कमलको बचाउँ अभियान सुरु गरेका छन्। तर, उनलाई नेपाल ल्याउने र उपचार गर्नका लागि लाखौँ रुपैयाँ लाग्ने भएको छ। उहाँको परिवारभित्रकै सदस्यको बैंक खाता सार्वजनिक गरेर सहयोग गरिदिन दयालु मन भएकाहरूलाई आग्रह गरिरहेका छौँ,झिमरुक गाउँपालिका ५ ओखरकोट प्यूठान, हाल बुटवलका युवा व्यवसायी सामाजिक काममा सक्रिय प्रदिप जिसीले भने,नेपाल ल्याउनका लागि एनआरएन कतारका साथीहरूलाई सहयोग गरिदिन् भनेका छौँ। उहाँहरू प्रयासरत हुनुहुन्छ। यहाँ आएपछिको उपचारमा सवैले सहयोग गरिदिन आग्रह गर्छु।"
चार जिल्लाका सीडीओ फेरिए,"काठमाडौं : गृह मन्त्रालयले चार जिल्लाका प्रमुख जिल्ला अधिकारी (सीडीओ)हरूको सरुवा गरेको छ। मन्त्रालयले मंगलबार चितवन, नुवाकोट, सप्तरी र धनुषाका प्रमुख जिल्ला अधिकारीलाई सरुवा गरेको हो। सप्तरीका सीडीओ भुपेन्द्र थापालाई चितवनको सीडीओमा सरुवा गरिएको छ। त्यस्तै चितवनका सीडीओ सुरेन्द्र पौड्याललाई नुवाकोटको सीडीओ बनाइएको छ। मन्त्रालयले नुवाकोटका सीडीओ किरण थापालाई सप्तरीको सीडीओ बनाएको छ। उता धनुषाका सीडीओ काशीराज दाहाललाई कारागार व्यवस्थापन विभागको महानिर्देशकमा सरुवा गरी कारागार व्यवस्थापन विभागका महानिर्देशक चक्रपाणी पाण्डेलाई धनुषाको सीडीओ बनाइएको छ।"
पढ्न र तालिम लिन चाहन्छन् कैदीबन्दी,"गोरखा : चोरीडकैती, काटमार, बलात्कारी तथा तस्करहरूले कारागार भरिएको हुन्छ भन्ने आम सोचाइ हुन्छ। त्यसैले मानिसहरू सिधा आँखाले कारागार क्षेत्रतिर सितिमिति हेर्दैनन्। झुक्किएर नजर पर्यो भने हत्तपत्त हटाउँछन्। तर, कारागारभित्र आमधारणा जस्तो मात्रै पनि हुँदैन। कानुनको नजरमा दोषी ठहर भएर कैद सजाय भोगिरहे पनि रिहा भएपछि सज्जन बनेका कैयौँ तथ्यहरू छन्। त्यसैले कैद अपराधीहरूले भरिएको नरक मात्र होइन, सुधारगृह पनि हो भन्ने मान्यता विकास भइरहेको छ। गोरखा कारागारमा अहिले ११२ जना कैदीबन्दीहरू छन्। उनीहरूमध्ये पुरुष ९७ र महिला १५ जना छन्। मान्छे काटमार गरेर कैद परेका ११ जना, सोही आरोपका सात जना, बलात्कार गरेर सजाय भोग्न आएका २६, सोही आरोपका १६ जना कारागारमा छन्। त्यस्तै चोरी, डकैती, ठगी गर्ने, लागुऔषध, जिउ मास्ने बेच्नेलगायतका अपराध गर्नेहरू अहिले सजाय भोगिरहेका छन्। उनीहरू जतिसक्दो छिटो सजाय भुक्तान गर्न मात्र होइन, बाँकी जिन्दगीलार्ई सुमधुर बनाउन पनि चाहन्छन्। हाम्रो यहाँँ धेरै वर्ष पहिले स्थापना गरेको पुस्तकालय छ। धेरै पुराना सय थानजति किताब छन्, कारागारभित्रका चौकीदार ओमबहादुर बयलकोटी भन्छन्, अक्षर पढ्न सक्ने जति सबै किताब पढ्छन्। तर, किताब थोरै छन्। एउटै किताब कतिपटक दोहोर्याएर पढ्ने ? भएका किताब पनि धेरै पुरानो जमानाको मात्र रहेको उनको भनाइ छ। जमाना फेरिएको छ, बाहिरी दुनियाँ बदलिएको होला। जमानाअनुसार किताब पनि नयाँनयाँ आएका होलान्, बयलकोटी भन्छन्, तर हाम्रो पुस्तकालयमा धेरै पुरानो जमानाको किताब मात्रै छन्। धेरै भन्दा धेरै किताब पढ्न पाए हामी पनि असल कुरा सिक्न पाउँथ्यौं। विभिन्न सिप सिकेर कारागारको समय सदुपयोग गर्न सके कैदमुक्त भएपछिको जीवनलार्ई केही सुन्दर बनाउन सकिने कारागारका नाइके इल्लाफबाबु ठकुराईको अभिलाशा छ। हामीभन्दा पहिले आएकाले मुढा बुन्न सिक्नुभएको रहेछ। उहाँँहरूले हामीलार्ई सिकाउनु भयो। हामीले नयाँ आउनेलार्ई सिकाउँदैछौं, ठकुराई भन्छन्, मुढा बेचेर अलिअलि पैसाको मुख देख्न पाइएको छ। अरु पनि तालिम पाउन पाए भित्र पनि राम्रो हुने थियो। यहाँँबाट निस्किएपछि पनि राम्रो हुने थियो। कपाल काट्ने, चोयाको सामान, ऊनीका सामान, कुकिङ, बेकिङसम्बन्धी तालिम पाउन सके राम्रो हुने उनको चाहना छ। यहाँँभित्र एउटा संस्थाले दिएको सिलाई मेसिन छ। त्यसले च्यातिएको, उध्रिएको कपडा जानी नजानी सिलाउने काम मात्र गर्छौं, उनी भन्छन्, सिलाई तालिम सिक्न पाए पनि हुन्थ्यो। यहाँँभित्र क्यान्टिन छ। साथीहरूले जानी नजानी, चिया, खाजा बनाएर बेच्नुहुन्छ। कुकिङ, बेकिङ तालिम पाउन पाए यहाँँभित्र बस्दा पनि काम लाग्थ्यो, बाहिर निस्किएपछि पनि सानोतिनो लगानी गरेर चिया खाजा पसल गरेर पनि जीवन बताउन सकिन्थ्यो। यहाँँका महिला बन्दीहरू मात्र समय कटाउँदैछन्। बाहिरको संसार फराकिलो छ। तर, उनीहरू कारागारका चार भित्ताभित्रको साँघुरो जिन्दगी बिताउँदैछन्। कैद भुक्तान गरी बाहिर निस्किएपछि पनि यसोउसो गर्छु भनेर कुनै कल्पना गर्न उनीहरूसँग तालिम छैन। जानअन्जानमा भूल भयो। त्यसको सजाय त भोग्नैपर्यो। तर, त्यो गल्तीले जिन्दगी नै बिगार्नु पनि हुँदैन, महिला कारागारकी नाइके कोपिला गुरुङ भन्छिन्, बाहिर निस्किएपछि पनि त जिन्दगी बिताउनै पर्छ। यहाँँ तालिम सिकेर निस्किन पाए बाँकी जिन्दगी केही गरेर जहान परिवार पाल्न सकिन्थ्यो। यहाँँ आफूहरू पहिले घरमै जानेको ऊनीको टोपी, झोला, मोजा बनाएर र बत्ती कातेर समय कटाइरहेको बताउँछिन्। हामीले बनाएको ऊनीको टोपी, झोला, मोजाले खासै बजार पाएको छैन। हामीले कातेको बत्तीचाहिँ राम्रैसँग बिक्छ, उनी भन्छिन् । महिला कारागारको सौचालयमा पानीको व्यवस्था छैन। मनोरञ्जन र शारीरिक कसरतका लागि खेल्ने सामग्रीहरू पनि छैनन्। धेरै वर्ष पहिले त नर्स हुनुहुन्थ्यो। अलि सजिलो भएको थियो, महिला चौकीदार सपना बिक भन्छिन्, अहिले त हुनुहुन्न। हामीलार्ई सेनिटरी प्याडको अभाव हुन्छ। महिलासम्बन्धी समस्या हुन्छ। सुनाउने मान्छे पनि हँुदैन। समस्या पुरुषतर्फ पनि छ। एक नम्बर कोठामा १४ जना, २ नम्बर कोठामा १८, ३ नंबरमा १६ जना अटेसमटेस गरेर सुत्छौं, चौकीदार बयलकोटी भन्छन्, सबैलार्ई पलङ पुग्दैन अनि आधाजसो पलंगमा, आधाजसो भुइँमा सुत्नुपर्ने हुन्छ, उनले भने, उडुसको समस्या उत्तिकै छ। यहाँँ २०४६ सालमा निर्माण भएको ढुंगा, माटोले बनेको कारागार भवन छ। भूकम्पका बेला खल्बलिएको सो भवनलार्ई मर्मतसम्भार गरेर काम चलाउ बनाइएको छ। ११ रोपनि क्षेत्रफलमा फैलिएको यहाँँ ३५ पुरुष र २० जना महिला मात्र अट्न सक्ने क्षमता छ। तर, क्षमताभन्दा दोब्बर बढी कैदीबन्दी यहाँँ बस्ने जेलर गणेशप्रसाद भट्टराईको भनाइ छ। कैदीबन्दीलार्ई बेलाबेला जिल्ला स्वास्थ्य कार्यालयसँग समन्वय गरी मनोचिकित्सासम्बन्धी परामर्श पनि गराइने भट्टराईको भनाइ छ।"
"कालिगण्डकी कटानले जोमसोमको सडकमा धजा पर्यो, मुक्तिनाथसँग सिधा यातायात बन्द",मुस्ताङको घरपझोङ गाउँपालिका४ को सरकारी कार्यालय जाने झोलुङगे पुलदेखि मुस्ताङ अस्पतालसम्मको सडकमा कालिगण्डकी कटानले सडकको तल्लो खार्दै गएपछि सडक अवरुद्ध भएको घरपझोङ गाउँपालिकाका अध्यक्ष मोहनसिंह लालचनले जानकारी दिए । जोमसोम : कालिगण्डकी कटानका कारण मुस्ताङको जोमसोम बजार क्षेत्रको करिव ५० मिटर सडक चर्किएर धजा परेको छ । सडक र्चिर्कएर धजा परेसँगै मुक्तिनाथसँग सिधा सडक अवरुद्ध भएको जनाइएको छ । मुस्ताङको घरपझोङ गाउँपालिका४ को सरकारी कार्यालय जाने झोलुङगे पुलदेखि मुस्ताङ अस्पतालसम्मको सडकमा कालिगण्डकी कटानले सडकको तल्लो खार्दै गएपछि सडक अवरुद्ध भएको घरपझोङ गाउँपालिकाका अध्यक्ष मोहनसिंह लालचनले जानकारी दिए । कालिगण्डकी कटानले करिव ११ मिटर चौडा सडकको करिव ८ मिटर चौडा सडक धजा परेर चर्किएको अध्यक्ष लालचनको भनाई छ । जमिन चर्किएर सडक धजा परेपछि मुक्तिनाथ जाने यात्रुले अर्को सवारी साधन परिवर्तन गर्नपर्ने उनले बताए । मोटरसाइकल भने क्रस गर्न सक्ने अध्यक्ष लालचनले उल्लेख गरे । सडक धजा परेको स्थानमा अहिले नेपाल प्रहरी र सशस्त्र प्रहरीको टोलीले कालिगण्डकीको सतहमा ग्याविन वाल लगाएर सडक सञ्चालन गर्न खटिएको अध्यक्ष लालचनले जनाए । उनले अस्पताल क्षेत्रको ढलको निकासमा समस्या र कालिगण्डकी कटानले सडम र्चिर्कएर धजा परेको उल्लेख गरे । यसैगरी घरपझोङ१ छैरो तिब्बतीयन क्याम्प जाने सडक पनि कालिगण्डकीले भासिएको जनाइएको छ ।
मोरङको पथरीमा पतिको कुटाइले पत्नीको मृत्यु,विराटनगर : मोरङको पथरीशनिश्चरे नगरपालिका५ मा पति (श्रीमान)को कुटाइबाट पत्नी (श्रीमती)को मृत्यु भएको छ। पथरीशनिश्चरे५ जयनगर का ६४ वर्षीय हर्कजंग लिम्बूले कुटपिट गर्दा पत्नी ६३ वर्षीया कर्णमाया लिम्बूको मृत्यु भएको हो। घयसायी विवादमा हर्कजंगले गत साउन २६ गते बिहान ११ः३० बजेतिर कर्णमायालाई कुटपिट गरेको जिल्ला प्रहरी कार्यालय मोरङका प्रहरी निरीक्षक मोहन पोखरेलले बताए। उनका अनुसार कुटपिटबाट घाइते भएकी भएकी कर्णमायालाई उपचारका लागि विराटनगरको नोबेल शिक्षण अस्पताल ल्याइएको थियो। नोबेलले सोमबार रेफर गरेपछि परिवारका सदस्यले थप उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर लगेका थिए। उपचारकै क्रममा राति १० बजेतिर मृत्यु भएको प्रहरी निरीक्षक पोखरेलले बताए। प्रहरीले पतिपत्नीबीचको घयसायी विवादका बारेमा खुलाएको छैन। घटनामा संलग्न हर्कजंगलाई इलाका प्रहरी कार्यालय पथरीले नियन्त्रणमा लिएर अनुसन्धान सुरु गरेको छ। उनीविरुद्ध कर्तव्य ज्यान मुद्दा चलाउन अदालतबाट म्याद थप गरेर अनुसन्धानको बाँकी प्रक्रिया अघि बढाइने प्रनि पोखरेलको भनाइ छ।
सुन गाल्ने काम सकिएपछि गुणस्तर परीक्षण गरिने,काठमाडौं : नेपाल राष्ट्र बैंकको टक्सार महाशाखाले भन्सार कार्यालय बाहिरबाट बरामद भएको तस्करीको सुनलाई गालेको छ । सरोकारवाला निकाय र सुरक्षा निकायका प्रतिनिधिको रोहबरमा टक्सार महाशाखाले सुन गालेको हो । यसअघि टक्सारले आइतबार ब्रेक सुबाट सुन छुट्याउने काम गरेको थियो । यसरी छुट्याइएको सुन ६० किलो ७८९ ग्राम तौल रहेको छ । गालेपछि सुनको मात्रा अझै घट्नसक्ने अनुमान छ। सुन गाल्ने काम सकिएपछि त्यसको गुणस्तर र आर्थिक परीक्षणको काम थालिने टक्सार महाशाखाले जनाएको छ । साउन २ गते राजस्व अनुसन्धान विभागले काठमाडौंको सिनामङ्गलस्थित भन्सार कार्यालय अगाडिबाट सुनसहितको एक सय ५५ किलो ब्रेक सु बरामद गरेको थियो । त्यसपछि उक्त सुनसहितको ब्रेक सु टक्सार महाशाखामा राखिएको थियो । सुन तस्करी प्रकरणको नेपाल प्रहरीको केन्द्रीय अनुसन्धान ब्युरो (सीआईबी) ले अनुसन्धान गरिरहेको छ ।
छिमेकीको ५ तोला सुन चोरेको आरोपमा श्रीमानश्रीमती पक्राउ,बैतडी: सुन चोरेको आरोपमा बैतडीमा एक दम्पती पक्राउ परेका छन्। डिलाशैनी गाउँपालिका५ लेठ्ठेकोटका २३ वर्षीय गोपाल नाथ योगी र उनकी श्रीमती २० वर्षीया लक्ष्मी नाथलाई सुन चोरेको आरोपमा पक्राउ गरिएको हो । सोही ठाउँका जयानन्द नाथको घरबाट ५ तोला सुनचोरी गरेको आरोपमा दुबैलाई पक्राउ गरिएको जिल्ला प्रहरी कार्यालय बैतडीका सूचना अधिकारी प्रहरी निरीक्षक लोकराज जोशीले जानकारी दिए । गत साउनमा नै सुन हराएको र गोपाल र उनकी श्रीमती लक्ष्मीको नाममा किटानी जाहेरी आएपछि दुबैलाई पक्राउ गरिएको प्रहरीले जनाएको छ । दुबैमाथि चोरीसम्बन्धी मुद्धा दर्ता गरी ७ दिनको म्याद थप गरिएको छ।
पोखरामा विद्यालय हिंडेका तीन बालिका ११ दिनदेखि बेपत्ता,"पोखरा महानगरपालिका२ विन्ध्यवासिनीका १४ वर्षीया मनिका, १३ वर्षीया एलिसा र १४ वर्षीया राधिका परियार सम्पर्कविहीन भएका हुन् । तीनै जना बालिका हालसम्म पनि फेला नपरेका जिल्ला प्रहरी कार्यालय कास्कीले जनाएको छ । कास्की : पोखरामा घरबाट विद्यालय हिँडेका तीन बालिका बेपत्ता भएका छन् । गत साउन १९ गते विद्यालय जान्छु भनी हिँडेका बालिका हराएपछि परिवारले खोजीका लागि हारगुहार गरेका छन् । पोखरा महानगरपालिका२ विन्ध्यवासिनीका १४ वर्षीया मनिका, १३ वर्षीया एलिसा र १४ वर्षीया राधिका परियार सम्पर्कविहीन भएका हुन् । तीनै जना बालिका हालसम्म पनि फेला नपरेका जिल्ला प्रहरी कार्यालय कास्कीले जनाएको छ । हराएका बालिकाका आफन्तका अनुसार घरबाट विद्यालय हिँडेका बालिका सो दिन विद्यालय पुगेका थिएनन् । हराएकामध्ये राधिका र मनिका राष्ट्रिय माध्यमिक विद्यालय र एलिसा बरपाटन माध्यमिक विद्यालयमा अध्ययनरत थिए । आफन्तले भने दुई बालिकाले फोनमा कुरा गरे पनि कहाँकस्तो अवस्थामा रहेको जानकारी नभएको बताएका छन् । राधिका र मनिकाले अभिभावकसँग फोनमा कुरा गरेको बताइन्छ । परिवारका अनुसार बालिका हराउँदा बखत विद्यालयको पोशाक सेतो सर्ट र निलो स्कट लगाएका थिए । प्रहरीका अनुसार हराएका बालिकाका परिवारले घरबाट स्कुल जान्छु भनी हिँडेका र हालसम्म घरमा फर्की नआएका भनी खोजीका लागि प्रहरीमा निवेदन दिएका छन् । 'आफन्त, इष्टमित्रसमेतको सम्पर्कमा नआएको हुँदा खोजतलास गरी पाऊ भन्दै परिवारले जिल्ला प्रहरी कार्यालयमा निवेदन दिएपछि खोजी कार्यलाई तीव्र बनाइएका छौँ ।', जिल्ला प्रहरी कार्यालयका सूचना अधिकारी एवं प्रहरी नायब उपरीक्षक श्रवणकुमार विकले भने। रासस"
"महोत्तरीमा घर ढलान गर्दा करेन्ट लागेर १ जनाको मृत्यु, २ घाइते",महोत्तरी : सम्सीमा करेन्ट लाग्दा १ जना कामदारको मृत्यु हुनुका साथै २ जना घाइते भएका छन्। सोमबार साँझ सम्सी गाँउपालिका १ पर्सा बजारमा घर निर्माण गर्ने कार्यमा खटिएका कामदारमध्ये ३ जना घाइते भएका थिए। जसमध्ये स्थानीय ५५ वर्षीय राजकिशोर यादवको मृत्यु भएको छ। उनको जानकी एकेडेमी पर्सामा उपचारको क्रममा मृत्यु भएको हो। पर्सा बजारमा घर बनाइ रहेका स्थानीय उपेन्द्र यादवको घर ढलान गर्ने क्रममा करेन्ट लागेर घाइते भएका ३ जनामध्ये यादवको उपचारको क्रममा गए राती मृत्यु भएको जिल्ला प्रहरी कार्यालय महोत्तरीले जनाएको छ। त्यस्तै घाइते भएका स्थानीय कामदार ४५ वर्षीय सुरेश खत्वे मण्डल र रामगोपालपुर नगरपालिका ४ का ३४ वर्षीय बिपिन मण्डलको उपचार भइरहेको प्रहरी प्रवक्ता डिएसपी दिलीपकुमार गिरीले जानकारी दिए। घटनाको सम्बन्धमा थप अनुसन्धान भइरहेको जिल्ला प्रहरी कार्यालय महोत्तरीले जनाएको छ।
सोलुखुम्बुको सवारी आवगमनमा सिस्नेरी पहिरो बाधक,"सोलुखुम्बु : स्थलमार्गबाट पर्यटकीय जिल्ला सोलुखुम्बु भित्रिने तथा बाहिरिने एक मात्र नाका साल्मेस्थित सिस्नेरी पहिरोका कारण बारम्बर अवरुद्ध हुने गरेको छ । लगातारको वर्षासँगै ओखलढुङ्गासल्लेरी सडक अन्तर्गत सिस्नेरीमा निरन्तर गइरहने पहिरोले सवारी साधनहरु दैनिकजसो नै फस्ने गरेका छन् । लगातारको वर्षातले निरन्तर पहिरो खस्न थालेपछि यातायातका साधन अवरुद्ध हुने गरेका छन् भने खुलेको समयमा पनि माथिबाट खस्ने पहिरोको जोखिम रहेको चालक बताउँछन् । पानी पर्नासाथ माथिबाट झर्ने पहिरोको कारण घण्टौँ सडक अवरुद्ध हुने गरेको जिल्ला प्रहरी कार्यालय सोलुखुम्बुले जनाएको छ । सो क्षेत्रको सडक यस वर्ष मात्रै दर्जनौं पटक अवरुद्ध भइसकेको प्रहरीको भनाईइ छ । पानी पर्नासाथ सडकमार्ग बन्द भएपछि जिल्ला सदरमुकाम भित्रिने तथा बाहिरिने सवारी साधन अलपत्र पर्ने गरेका छन् । जिल्लाबाट काठमाडौं,विराटनगर तथा छिमेकी जिल्लाका लागि छुटेका र सदरमुकाम आउँदै गरेका मालवाहक तथा यात्रुवाहक सवारी साधनहरू दैनिक घण्टौं रोकिने गरेको सवारी चालक लक्ष्मण घतानीले बताए । जिल्ला आउने एक मात्र सडकमार्ग भएकाले यहाँ स्वदेशी नागरिकका साथै सगरमाथा क्षेत्र आउने विदेशी पर्यटकले समेत यहि सडक हुँदै यात्रा गर्ने गर्दछन् । लगातारको पहिरोले सडकको मर्मत सम्भार तथा स्तरोउन्ती गर्ने जिम्मेवारी पाएको सडक डिभिजन कार्यालय हर्कपुर समेत यो कार्यबाट दिक्क भएको एक कर्मचारीले बताएका छन् । सडक खुलाउन जिल्ला प्रशासन कार्यालयले सडक डिभिजन कार्यालय हर्कपुर र हाइड्रोपारसँग समन्वय गरेर स्काभेटर तयारी अवस्थामा राखिएको प्रमुख जिल्ला अधिकारी बसन्त भट्टराईले बताए । सडक बारम्बर अवरुद्ध भइरहने भएकाले खुलान तथा समन्वयका लागि सो क्षेत्रमा प्रहरी समेत तैनाथ गरिएको प्रमुख जिल्ला अधिकारी भट्टराईको भनाइ छ ।"
आफन्तहरू नै काल बनेपछि,"परासी : नवलपरासीमा गत आर्थिक वर्ष (२०७९०८०) मा ६ वटा हत्याका घटना भएका छन् । घटनामा ७ जनाले ज्यान गुमाएका छन् । घटनामा ४ वटा हत्या परिवारकै सदस्यले गरेको पाइएको छ। सबै हत्या घटनाको कारण भने ठूलो छैन । अधिकांश घटना आवेग र मदिराको नशामा गरिएका छन् । घटनामध्ये दुईवटा घटना प्रेम सम्बन्धका कारण घटेका छन् । एक घटना मदिराको नशामा र अन्य दुईवटा घटना आवेग र घरायसी विवादमा भएका छन् । अर्को एक घटनाको कारण खुल्न नसकेको जिल्ला प्रहरी कार्यालयका सूचना अधिकारी डीएसपी भोजराज पाण्डेले बताए । एक घटनाबाहेकका सबै घटनामा संलग्न मुख्य अभियुक्तहरू पक्राउ परेका छन् । उक्त एक घटनामा संलग्न अन्य व्यक्ति पक्राउ परेकाले मुख्य अभियुक्त पनि पक्राउ गर्नका लागि खोजी कार्य भइरहेको डीएसपी पाण्डेयले बताए । घटना नं १ २०७९ मंसिर ८ गते बर्दघाट नगरपालिका४ को एक खाजा पसलमा पुगेर दुई जनामाथि खुकुरी प्रहार भयो । खुकुरी प्रहार गरेकामध्ये एकजनाको मृत्यु भयो । गम्भीर अवस्थामा रहेकी पसल सञ्चालक लामो समयको उपचारपछि घर फर्किन । हत्या गर्ने बर्दघाट नगरपालिका २ का ५० वर्षीय ज्ञानेन्द्रबहादुर राना थिए । राति करिब ९ बजेको समयमा खाजा पसलमा पुगेका अभियुक्त रानाले पसलधनी ४२ वर्षीया विष्णु कुमारी काउछा र कोठामा बसेका ४६ वर्षीय दीलिप कुमार पुनमाथि एकाएक खुकुरी प्रहार गरेका थिए । पुनको उपचारका क्रममा मृत्युभयो । मृतक बडीघाट गाउँपालिका४,बाग्लुङका थिए । पसल सञ्चालक विष्णुको घर पनि मृत्तककै गाउँ हो । विष्णुले बडीघाटबाट बर्दघाट आएर पसल सञ्चालन गरेकी हुन् । प्रहरीका अनुसार विष्णुका श्रीमान भने बाग्लुङमै छन् । दुई छोरा कामको शिलशिलामा विदेशमा छन् । विगत ४५ वर्षदेखि विष्णुले एक्लै बर्दघाटमा खाजा पसल सञ्चालन गर्दै आएकी हुन् । बाग्लुङको एउटै गाउँ भएकाले मृतक पुन बैनी भन्दै बेला बखत विष्णुको पसलमा आउने गरेका थिए । प्रहरीको अनुसन्धानमा अभियुक्त रानाले विष्णुलाई मन पराउने भएकाले अर्को व्यक्ति आएर बसेको देखेपछि दुवैमाथि खुकुरी प्रहार गरेको देखिएको छ । अभियुक्तको बयानअनुसार आफ्नो प्रेम सम्बन्धकै कारण सहन नसकेर हत्या गरेको देखिएको प्रहरीले जनाएको छ । अहिले उनी कर्तव्य ज्यान मुद्दामा पुर्पक्षका लागि कारागारमा छन् । घटना नं २ २०७९ चैत २५ गते सुनवल नगरपालिका१ आवास मार्गमा बस्ने मोहन चौधरीले ५५ वर्षीया श्रीमती सोदली चौधरीको हत्या गरे । दैनिक मजदुरी गर्दै उनीहरुले जिविकोपार्जन गर्दै आएका थिए । सामान्य घरायसी विवादमा पनि आवेगमा आउने चौधरीले सो दिन पनि खाना पकाउने र अन्य सामान्य विवादकै कारण दाउराले हानेर श्रीमतीको हत्या गरेका हुन् । हत्याको कारण केही नभएर सामान्य घरायसी कारण रहेको प्रहरीले जनाएको छ । अहिले उनी कर्तव्य ज्यान मुद्दामा पूर्पक्षका लागि कारागारमा थुनामा छन् । घटना नं ३ २०८० जेठ १९ गते नवलपरासीको रामग्राम नगरपालिका१४ पर्सावलकी हशिवुन निशाले आफ्ना २९ वर्षीय श्रीमान् अब्दुल नसिम खाँको हत्या गरिन् । आफ्ना भारतीय साथीको सहयोगमा मोबाइलको डाटा केबलले घाँटी कसेर खाँको हत्या गरिएको थियो । हशिवुनको माइत भारत हो । हत्या गर्न सहयोग गर्ने भारतनीय नागरिक र हशिवुन भारतमा सँगै पढेका साथी थिए । उनीहरु विगत दुई वर्षदेखि सम्पर्कमा रहेका थिए । साथीसँगको आफ्ना कृयाकलापका बारेमा श्रीमानले थाहा पाएपछि हशिवुनले साथीको सहयोगमा हत्या गरेको प्रहरीले जनाएको छ । हत्यापछि दुवैजना मिलेर शवलाई नजिकै रहेको छिमेकीको खेतमा पुरेका थिए । हत्यालाई लुकाउन हशिवुनले आफ्ना श्रीमान हराएको भन्दै खोजीका लागि प्रहरीकहाँ निवेदन दिएकी थिइन् । अनुसन्धानपछि श्रीमती पक्राउ परिन् । अर्का अभियुक्त भने अझै फरार रहेका छन् । पक्राउ परेकी हशिवुन पुर्पक्षका लागि कारागारमा रहेको र फरार अभियुक्तको खोजी कार्य भइरहेको प्रहरीले जनाएको छ । घटना नं ४ २०८० जेठ २३ गते नवलपरासीको प्रतापपुर गाउँपालिका वडा नं ८ पथलहनी बस्ने ५५ वर्षीय तीलकराम भेडिहार र उनकी ५० वर्षीया श्रीमती निर्मला भेडिहारको विभत्स हत्या भयो । उनीहरूको टाउकोमा धारिलो हतियार प्रयोग गरी हत्या गरिएको थियो । सामान्य प्रमाण पनि घटनास्थलबाट पाउन नसकेपछि प्रहरीलाई अनुसन्धान गर्न अप्ठ्यारो परेको थियो । लामो समयसम्म पनि हत्यारा पत्ता नलागेपछि सीआईबीसहित जिल्लाको टोलीले अनुसन्धान गरेको थियो । हत्याको एक महिनापछि एकजना पक्राउ परेका छन् । उनी पुर्पक्षका लागि कारागारमा छन् । अर्का एक जनालाई पक्राउ गरी अहिले पनि प्रहरीले अनुसन्धान गरिरहेको जनाएको छ । घटनामा ६ जना संलग्न रहेको र मुख्य अभियुक्तसहित अन्य ४ जना अझै फरार रहेकाले खोजी कार्य भइरहेको प्रहरीले जनाएको छ । हत्या गरेपछि दम्पत्तिको शव आँगनमा ल्याएर फालिएको थियो । मृतक दम्पत्ति सामान्य खेतिपाती गर्दै आएका थिए । उनीहरूको के कति कारणले हत्या गरे भन्नेबारे मुख्य अभियुक्त पक्राउ नपरेकाले अझै खुल्न नसकेको प्रहरीले जनाएको छ । घटना नं ५ २०८० असार ११ गते रामग्राम नगरपालिका११ रानीपाकड घर भएका २५ वर्षीय शिवकुमार मुसहरले आफ्नै आमा ५० वर्षीया बुद्धिरानी मुसहरको टाउकोमा धारिलो हतियार प्रहार गरी हत्या गरे । जिल्लाको सुनवल नगरपालिका१३ बिचैपुरमा उनीहरु बस्दै आएका थिए । हत्या गरेपछि अभियुक्तले आमाको शवलाई घरभित्र छाडेर फरार भएका थिए । उनीहरुको परिवारको आर्थिक स्रोत दैनिक मजदुरी थियो । घरमा सधैं पैसा माग्ने र सामान्य विषयमा पनि विवाद गर्ने अभियुक्तको स्वभाव थियो । अभियुक्त शिवकुमारले त्यसअघि पनि २ पटकसम्म आमालाई बेहोस हुने गरी कुटपिट गरेर छाडेका थिए । आमालाई मात्र होइन उनले श्रीमतीलाई पनि दैनिक रुपमा कुटपिट गर्ने गरेका थिए । कुटपिट सहन नसकेपछि अभियुक्तकी श्रीमती माइतमा गएर बस्ने गरेको प्रहरीले जनाएको छ । त्यस दिन पनि सामान्य विषयमा आमासँग झगडा गरेर आवेगमा हत्या गरेको प्रहरीले जनाएको छ । हत्यापछि फरार रहेका अभियुक्तलाई रुपन्देहीको गैंडाहवा८ मैनिहवामा लुकेर बसेको अवस्थामा पक्राउ गरिएको थियो । उनी अहिले पुर्पक्षका लागि कारागार थुनामा छन् । घटना नं ६ २०८० असार २४ गते रामग्राम नगरपालिका१० मंझरियाका २७ वर्षीय चन्दन चौधरीले २६ वर्षीया आफ्नै भाउजु मिरा चौधरीको हत्या गरे । सन्तानमा दुई भाईमध्येका चन्दन कान्छा हुन् । जेठा दाइ रोजगारीका शिलशिलामा विदेशमा छन् । चौधरीका बाबुले २ कठ्ठा जग्गा बेचेर दाजुको विवाह गराई दिएका थिए । प्रहरीकाअनुसार गाउँमै बस्दै आएका चन्दनले दाजुलाई दिएजति जग्गा बेचेर आफूको विवाह गरिदिन बाबुलाई दबाब दिँदै आएका थिए । उनीहरुको अंशबण्डा भएको थिएन । जग्गा बेच्न दबाब दिएपछि बाबुले आफ्नो भागमा पर्ने अंश लिएर विवाह गर्न चन्दनलाई भन्दै आएका थिए । तर अंश नभइ संगोलकै जग्गा बेचेर विवाह गरिदिन भन्दै दिनहुँ झगडा गर्ने गरेको प्रहरीले जनाएको छ । जग्गाको विषयलाई लिएर सधैं बाबुसँग झगडा गर्ने गरेको भन्दै मृतक मिराले मोबाइलबाट आफ्ना पतिलाई खबर गरिरहेको अवस्था पछाडिबाट मोटरसाइकलको सकरले हानेर हत्या गरेको प्रहरीले जनाएको छ । हत्याको कारण केही थिएन,मात्रै दाजुलाई कुरा लगाएको भन्दै उनले भाउजुको हत्या गरेको अभियुक्तले प्रहरी समक्ष बयान दिएका छन् । हत्याको कारण केही नभइ एक्कासी आवेगमा आउँदा हत्या गरिएको प्रहरीको अनुसन्धानमा खुलेको छ । उनी अहिले कर्तव्य ज्यानमा पुर्पक्षका लागि कारागारमा थुनामा छन्। हत्याबारे यसो भन्छन् डीएसपी पाण्डे हत्याको पछाडि उद्देश्य हुन्छ । कुनै पनि व्यक्तिले हत्या गर्दा योजना बनाउँछ । तर,कतिपय हत्या यस्ता देखिएका छन् कुनै योजना र उद्देश्यबिहीन छन् । नवलपरासीमा भएका यी घटनामा अधिकांश उद्देश्यविहीन छन् । आवेग र नशाको झोकमा हत्या भएका छन् । घटनामध्ये ३ मात्रै उद्देश्यसहित हत्या गरेको देखिन्छ । ती घटनामा श्रीमतीले आफ्नो प्रेम सम्बन्ध श्रीमान्ले थाहा पाएपछि हत्या गरेको देखिएको छ । प्रेम सम्बन्ध बाहिर जाने र बद्नाम हुने डरले श्रीमानलाई मार्नुबाहेकको विकल्प अभियुक्तले नदेखेको देखिन्छ । उद्देश्य पूर्ति गर्नका लागि कार्य हुन्छ । पर पुरुषसँगको प्रेम सम्बन्ध बाहिर नजाओस् भन्ने उद्देश्यले पूर्व योजनाअनुसार नै श्रीमानको हत्याको कार्य भएको देखिएको छ । त्यस्तै घटना नं १ मा प्रेम सम्बन्ध भएपनि उसले आवेगमा आएर दुईजनामाथि खुकुरी प्रहार गरेको देखिएको छ । उसले पूर्वयोजना बनाएको थिएन । आफूलाई मन पराउनेसँग आएर बसेको देखेपछि एक्कासी आवेगमा आएर हत्या गरेको उक्त घटनामा देखिएको छ । अन्य घटनाहरु आवेग र नशामा भएको देखिएको छ । माथि उल्लेख भएको प्रतापपुर दम्पत्ति घटनाको कारणबारे मुख्य अभियुक्त पक्राउ नपरेकाले खुल्न सकेको छैन ।"
"उडान प्रतिबन्ध, दुर्गमलाई नाकाबन्दी !","बरु मौसम खराब वा सफा कस्तो छ र सुरक्षित उडान सम्भव छ कि छैन भन्ने प्रत्येक दिन यकिन गर्ने प्रबन्ध गरी सुरक्षित उडानको व्यवस्था गर्नुपर्छ। पहाडी मुलुकमा भरपर्दाे स्थल यातायात सेवा छैन। झन् दुर्गम पहाडमा त गतिलो सडक छैन। सडक भन्नु केवल खोस्रिएको र बल्लतल्ल रेखांकनमात्रै भएको बाटो हो। त्यस्ता सडकको यात्रा बर्खा र हिउँद दुवै बेला जोखिमपूर्ण छ। बर्खामा झन् धेरै जोखिम हुन्छ। पहिरोले सडक थुनिन्छ र धेरै समय स्थल यातायात ठप्पै हुन्छ। कर्णाली, सुदूरपश्चिम र कोसी प्रदेशका थुप्रै हिमाली र पहाडी जिल्लामा स्थल यातायात अनियमित छ। सडक ठप्प हुँदा त्यहाँको बाध्यतात्मक विकल्प भनेकै हवाई सेवा हो। त्यसो त अझै पनि थुप्रै जिल्लाका लागि स्थल यातायातभन्दा हवाई नै भरपर्दाे माध्यम भइरहेको छ। तर नेपाल नागरिक उड्डयन प्राधिकरणले साउन १४ गतेदेखि लागू हुने गरी दुर्गममा मध्याह्न १२ बजेपछि हवाई उडानमा प्रतिबन्ध लगाएको छ। बर्खाको मौसममा उडान दुर्घटना नहोस् भन्ने प्राधिकरणको मनसाय हो भने पनि त्यो हचुवाको निर्णय हो। अहिले बर्खा चरमोत्कर्षमा छ। यही बेला कर्णालीका दुर्गममा बिहान हुस्सु, बादल लाग्ने र १२ बजेपछि पो मौसम खुल्ने भइरहेको छ। तर उडान हुन पाएका छैनन्। हवाई उडान नहुनु भनेको दैनिक आतेजाते गर्ने यात्रुका लागि मात्रै तगारो लाग्नु होइन। डोल्पा, हुम्लालगायत जिल्लामा त खाद्यान्नलगायत दैनिक आवश्यक वस्तुको ओसारपसार पनि हवाई माध्यमकै भर पर्नुपर्छ। तसर्थ हवाई उडानमा प्रतिबन्धले त्यहाँ एक किसिमले नाकाबन्दीको स्थिति सिर्जना भएको छ। कर्णालीका थुप्रै जिल्लामा हेलिकोप्टरमार्फत बिरामीको उद्धार हुँदै आएको छ। जोखिममा परेका गर्भवती हुन् वा सुत्केरी या अरू बिरामी नै तिनको उद्धारमा सरकारले पनि कतिपय सन्दर्भमा निःशुल्क हेली उद्धारको व्यवस्था पनि गरेको छ। त्यसका लागि संघ र प्रदेशहरूमा कार्यक्रमसमेत छन्। तर सरकार मातहतकै प्राधिकरणले भने उडानमा हचुवामै प्रतिबन्ध लगाएको छ। त्यसबाट बिरामीको ज्यान रक्षाका लागि समेत बाधा पुग्ने निश्चित छ। सोही कारण कैयौं बिरामीले अकालमै ज्यान गुमाउनुपर्ने अवस्था सिर्जना हुँदैछ। बरु मौसम खराब वा सफा कस्तो छ र सुरक्षित उडान सम्भव छ कि छैन भन्ने प्रत्येक दिन यकिन गर्ने प्रबन्ध गरी सुरक्षित उडानको व्यवस्था गर्नुपर्छ। तर, त्यस्तो जिम्मेवारी बिर्सेर हचुवामा प्रतिबन्ध लगाएर दायित्वबाट मुक्ति खोज्ने प्राधिकरणको निर्णय जनताको हित प्रतिकूलमात्रै छ।"
संखुवासभा कैदी मृत्यु प्रकरण : हत्याको ६ दिनपछि आफन्तले शव बुझे,"खाँदबारी : सुरक्षा घेराभित्र कुटपिटबाट मृत्यु भएका कैदीको शव आफन्तले बुझेका छन्। घटनमा संलग्नलाई सार्वजनिक गरेपछि मात्र शव बुझ्ने अडानमा रहेका पीडित परिवार न्याय पाउने झिनो आशा बोकेर घर फकिएका हुन्। संखुवासभाको मादी नगरपालिका५ का विनोद तोलाङ्गीको शव मादी नगरपालिकामा लगेर दाहसंस्कार गरिएको छ। नुवाकोटको ककनी गाउँपालिका७ का आकाश बलामीको शव भने खाँदबारी नगरपालिका९ मनकामना घाटमा दाहासंस्कार गरेर पीडित परिवार नुवाकोट फर्किका छन्। न्यायको आशमा रहेकी मृतककी दिदी भिमा रम्तेल ६ दिनसम्म पनि घटनामा संलग्नलाई सार्वजनिक नगरेको भन्दै दुःखी छन्। रम्तेल भन्छिन्,प्रहरी सुरक्षा घेराभित्रै भाइको हत्या भएको ६ दिन बित्यो, हत्यामा संलग्न पक्राउ पर्न सकेन। कसरी न्यायको अपेक्षा गर्नु ? विभिन्न थरीका छानविन समिति के का लागि ? हामीले न्याय र क्षतिपूर्ति कहिले पाउने ?' उनले थपिन्, 'अब हामी भाइको काजकिरियाका लागि घर जाँदै छौं। न्यायको आशा भने मरेको छैन। घटना भएको ५ दिनसम्म पनि दोषीलाई सार्वजनिक नगर्नुले छानबिन समिति र प्रहरी प्रशासनको चरम लापरबाही देखिएको छ।' मृतक बलामीका दाजु रमेश भन्छन्, भाइ आफ्नै गाउँ लगेर दाहासंस्कार गर्ने इच्छा हुँदाहुँदै पनि भाइलाई गाउँ लैजान सकिएन। आफैँ घर जाने खर्च नभएको बेला भाइको शव लाने कुरै भएन। अब हामीलाई न्यायको चाहिएको छ तर यहाँ बसेर न्यायका लागि लड्ने क्षमता समेत नभएका कारण घर फर्कनु परेको छ।' प्रहरीले घटनामा संलग्न रहेको आशंकमा १० जना प्रहरीलाई नियन्त्रणमा लिए पनि प्रहरी सहायक निरीक्षक लक्ष्मी चौधरीलाई जिल्ला अदालतबाट म्याद थप गरिएको छ। त्यसै किटानी जाहेरीकै आधारमा कारागार प्रमुख राजेन्द्र घिमिरेको नाममा पक्राउ अनुमती लिइएको छ। पक्राउ परेका प्रहरी चौधरीमाथि थप अनुसन्धान भइरहेको जिल्ला प्रहरी कार्यालयका प्रमुख डिएसपी विरेन्द्र गोदारले बताए। उनीसँगको बयानका आधारमा अन्य दोषीहरु अनुसन्धानको दायरा आउने उनको भनाइ छ। अनुसन्धानमा रहेकाहरु अदालति प्रकृयामा रहेकाले चाँडै दोषी सार्वजनिक गरिने डिएसपी गोदारले बताए। शनिबार किटानी जाहेरीपछि शवको पोस्टमार्टम भएको थियो। घटनामा संलग्लाई सार्वजनिक नगरेको भन्दै आफन्तले शव बुझ्न मानेका थिएनन्। किटानी जाहेरीका आधारमा आइतबार प्रहरीले कारागारमा रहेका प्रहरी सहायक निरीक्षक लक्ष्मी चौधरी र कारागार प्रमुख राजेन्द्र घिमिरेको नाममा जिल्ला अदालतबाट पक्राउ अनुमति लिएको हो। कारागारका निमित्त प्रमुख घिमिरे र असई चौधरीको नाम सार्वजनिक गरेपछि सोमबार शव बुझेका हुन्। घटनामा संलग्न सबैलाई कारवाही गर्ने आश्वासन सुरक्षा निकायबाट प्राप्त गरेपछि ६ दिनपछि आफन्तले शव बुझेका हुन्। जिल्ला समन्वय समिति संखुवासभाका प्रमुख सुमन शाक्यले घटनाको छानबिनका लागि न्यायिक समिति बनाउनुपर्ने माग राखेर बिहीबार गृहमन्त्री नारायणकाजी श्रेष्ठलाई लिखित आग्रह नै गरेका थिए। सरकारबाट न्यायिक समिति गठन गरी घटनालाई निष्पक्ष छानबिन गरी गम्भीरतापूर्वक तार्किक निष्कर्षमा पुर्याउन अनुरोध गरिएको शाक्यले बताए। पीडित पक्ष र राजनीतिक दलको आग्रहका आधारमा न्यायिक समितिको माग गरिएको उनको भनाइ छ। विभिन्न छानबिन र अनुसन्धानप्रति पीडित पक्ष विश्वस्त हुन नसकेकाले अलग्गै न्यायिक छानबिनको माग गरिएको हो, शाक्य भन्छन्, तर, सरकारले अहिलेसम्म चासो देखाएन। नेपाल सरकारका पूर्वसहसचिव एवं अधिवक्ता शेरबहादुर ढुंगाना अहिलेसम्म बनेका कुनै पनि समितिलाई फौजदारी मुद्दा सम्बद्ध कानुनले नचिन्ने बताउँछन्। मन्त्रीपरिषद्ले पूर्वन्यायाधीशको नेतृत्वमा बनाउने समिति मात्रै अधिकारिक हुने उनको भनाइ छ। उनले २४ घण्टा नै सुरक्षा प्रदान हुने कारागार अर्थात नेपाल सरकारको कार्यालयभित्र सरकारकै नियन्त्रणमा भएको घटना मुलुकी अपराध संहिता २०७४ अन्तर्गतको फौजदारी कसुर बन्ने बताए। कर्तव्य ज्यान मुद्दा फैजदारी कसुरका रूपमा अदालत प्रवेश गर्ने भएकाले छानबिनका लागि न्यायिक समितिबाहेक अरु छानबिनको अर्थ नहुने ढुंगानाको भनाइ छ। घटना हुँदा निमित्त जेलर काजमा पीडितका तर्फबाट निमित्त जेलर राजेन्द्र घिमिरेविरुद्ध किटानी जाहेरी परेको छ। तर, घटना भएका समयमा उनी काजमा बसेको खुलेको छ। त्यो समयमा सहायक कम्प्युटर अप्रेटर इन्द्रनारायण यादवले निमित्तको जिम्मेवारी पाएका थिए। प्रजिअसँग स्वीकृति लिएरै साउन १७ देखि २३ गतेसम्मका लागि आफू काजमा काठमाडौं गएको घिमिरेले बताए। म ६ दिनका लागि काजमा थिएँ। अफिसकै काम लिएर काठमाडौं गएको हुँ, उनले भने, कारागार विभाग र गृह मन्त्रालय पुगें। म काजमा बसेकै बेला घटना भएको हो। साउन २४ गते बुधबार बिहान १० बजे उनी कार्यालयमा हाजिर हुने तयारीमा थिए। तर, बिहानका राति नै घटना भयो। घटना हुँदा म काठमाडौंबाट आइसकेको थिएँ। खाँदबारीस्थित घरमै सुतिरहेको थिएँ। राति नै कैदी भाग्न खोजेको जानकारी आयो, घिमिरे भन्छन्, तत्काल प्रजिअ र प्रहरी प्रमुखलाई जानकारी गराउन निर्देशन दिएँ। भाग्न खोजेकालाई भित्र राखियो भनेपछि राति कारागार गइनँ। बिहान पुग्दा अस्पताल लैजान भनेर दुई जनालाई सिकिस्त अवस्थामा बाहिर निकाल्दै गरेको देखेको हुँ। कार्यालयमा हाजिर नभए पनि मानवीय हिसाबले कैदीको उपचारमा भने सक्दो सहयोग गरेको उनी बताउँछन्। काजमा बसेका बेला घटना हुँदा पनि आफूलाई ओरोप लगाएको गुनासो उनले पोखे। अफिसकै कामले काजमा बसेको म हाजिर हुन नपाइकन घटना भएको छ। तर, पनि मैले गर्नुपर्ने सबै भूमिका निर्वाह गरें, घिमिरेले भने, उल्टै मविरुद्ध जाहेरी परेको छभन्ने सुनें। म निर्दोश छु। कारागारका कैदीबन्दीले आइतबार घटनामा कारागार प्रशासनको कुनै कमजोरी नरहेको निवेदन प्रजिअलाई दिएका छन्। निवेदनमा ८८ जना कैदीबन्दीको हस्ताक्षर छ। उनीहरुले कर्मचारीमाथिको आरोप फिर्ता लिएर कारागारको बाहिरी प्रशासन सुचारु गराइदिन पनि प्रजिअसँग माग राखेका छन्। डीएसपी गोदारले पनि घटनामा निमित्त जेलर घिमिरेको दोष नरहेको भनेर पीडितलाई सम्झाउने प्रयास गरिएको बताए। उहाँ काजमा हुनुहुँदो रहेछ। त्यो कुरा पीडितलाई भनियो, गोदार भन्छन्, तर, पीडितले नमानेपछि हाम्रो केही लागेन। जाहेरी परेपछि सुक्ष्म रूपले अनुसन्धान गरिरहेका छौं। कार्यालयमा अनुपस्थित रहेका निमित्त कारागार प्रशासक राजेन्द्र घिमिरे समेतलाई पीडित पक्षबाट निकानी जाहेरी गरी कानुनी कार्यवाहीका लागि माग गरिएको घटनाप्रति गम्भीर ध्यानाकर्षण भएको जिल्लाका चार कर्मचारी संगठनहरुले विज्ञप्ती मार्फत जनाएका छन्।"
मेलम्ची खानेपानी मुहान जाने सडक बाढीले अवरुद्ध,"मेलम्ची खोलामा आएको बाढीका कारण हेलम्बु गाउँपालिकाको ढुङ्गेबजारबाटै सडक सञ्जाल टुटेको र कतिपय बस्ती, सार्वजानिक संरचना, खेतीयोग्य जमिनसमेत उच्च जोखिम भएको अवस्थामा समेत सङ्घ र प्रदेश सरकारले बेवास्ता गरेको उनले गुनासो गरे। सिन्धुपाल्चोक : मेलम्ची खानेपानी आयोजनाको मुहान अम्बाथान जाने बाटो बाढीले अवरुद्ध बनाएको छ। लगातारको वर्षाले हेलम्बु राजमार्गका विभिन्न स्थानमा सडकमा क्षति पुर्याएको हेलम्बु गाउँपालिकाका अध्यक्ष निमा ग्याल्जेन शेर्पाले जानकारी दिए। मेलम्ची खोलामा आएको बाढीका कारण हेलम्बु गाउँपालिकाको ढुङ्गेबजारबाटै सडक सञ्जाल टुटेको र कतिपय बस्ती, सार्वजानिक संरचना, खेतीयोग्य जमिनसमेत उच्च जोखिम भएको अवस्थामा समेत सङ्घ र प्रदेश सरकारले बेवास्ता गरेको उनले गुनासो गरे। राष्ट्रिय गौरवको मेलम्ची खानेपानी आयोजनाले समेत यो विपत्तिमा चासो नदिएको उनले बताए। 'हेलम्बु आन्तरिक स्रोत नै नभएको पालिका हो, त्यसमा पनि यो वर्ष बजेट कटौती भएर आएको छ। विपद् जहिले पनि हेलम्बुमा क्षति पुर्याइरहेको अवस्थामा आएको बजेट विकासमा खर्च गरौँ कि खोलामा लगेर हालौँ ?', उनले प्रश्न गरे। अहिले खानेपानी आयोजनाको काम बन्द भए पनि बेवास्ता गर्न नहुने जनाउँदै उनले फेरि पनि पानी लैजाने हो भने मेलम्चीबाट आयोजनास्थलसम्मकै सडक सञ्चालनका लागि आयोजनाले जिम्मा लिनुपर्ने बताए। अध्यक्ष शेर्पाका अनुसार अहिले पाटीभञ्ज्याङ हुँदै हेलम्बु जोड्ने वैकल्पिक सडक सञ्चालनका लागि काम भइरहेको छ। बाढीका कारण हेलम्बुमा सडक यातायात पूर्णरूपमा टुटेकाले वैकल्पिक सडक सञ्चालनमा ल्याएर पनि पालिकालाई सडक सञ्जालमा जोड्न प्रयास थालिएको उनले जानकारी दिए। अध्यक्ष शेर्पाले काठमाडौँबाट साँखु, भोटेचौर, हैबुङ, पाटीभञ्ज्याङ हुँदै हेलम्बुको ग्याल्थुमसम्म पुग्न सकिने सडक सञ्चालनका लागि काम भइरहेको बताए। गत हिउँदमा नदी नियन्त्रण तथा व्यवस्थापनका लागि गरिएको सबै प्रयास असफल भएपछि अहिले तनाव सिर्जना भएको उनले बताए। 'खोलालाई पुरानै धारमा फर्काउनका लागि करोडौँ बजेट खर्च भयो तर अहिले उपलब्धि केही छैन, आगामी दिनमा हेलम्बुमा दीर्घकालीन योजनाबिना जथाभावी खोलामा मेसिन हाल्न रोक लगाउँछु', अध्यक्ष शेर्पाले भने।"
मोटरसाइकल ट्रकमुनी छिर्दा चालकको मृत्यु,काभ्रे :जिल्लाको बनेपा नगरपालिका १३ स्थित अरनिको राजमार्गअन्तर्गत भैसीपार्टीमा मोटरसाइकल अनियन्त्रित हुँदा चालकको मृत्यु भएको छ। विपरीत दिशाबाट आइरहेको ट्रकमुनि अनियन्त्रित मोटरसाइकल छिर्दा मोटरसाइकल चालकको मृत्यु भएको प्रहरीले जनाएको छ । बिहान ११ बजेतिर बनेपाबाट काठमाडौंतर्फ जाँदै गरेको बागमती प्रदेश ०२०३४ प ११६७ नम्बरको मोटरसाइकल आफै अनियन्त्रित भइ बागमती प्र ०३००१ ख १५८६ नम्बरको ट्रकको मुनि छिर्दा धुलिखेल वडा नम्बर १ बस्ने २१ वर्षीय अभिषेक न्यौपाने गम्भीर घाइते भएका थिए । उपचारका लागि धुलिखेल अस्पताल पठाइएकोमा मृत्यु भएको इलाका प्रहरी कार्यालय बनेपाले जनाएको छ । उक्त ट्रक र चालक बनेपा प्रहरीको नियन्त्रणमा रहेको डीएसपी रेशम बोहराले जानकारी दिए । घटनाबारे थप अनुसन्धान भइरहेको बताइएको छ । दुर्घटनापछि केही समय अरनिको राजमार्ग अवरुद्व भएको हाल सुचारु भइसकेको डीएसपी बोहराले बताए ।
अपत्यारिलो बाढीले बग्यो कागबेनी,"जोमसोम : बस्तीनजिकै बगेको कागखोला। किनारमा पवित्र तीर्थस्थल कागबेनी। खोला, बस्ती र तीर्थस्थल मिलेर नै यहाँको सुन्दरता फरक देखिन्थ्यो। मुस्ताङको मुहार अझै चम्किलो हुन्थ्यो। तर, अचानक भारी वर्षासँगै आइतबार राति आएको कागखोलाको बाढीले त्यो सुन्दरता एकै क्षणमा धमिलो बनायो। नदी किनारका २९ घर, ९ गोठ र १२ सवारीमा क्षति पुर्यायो। जिल्ला प्रहरी कार्यालय मुस्ताङका प्रहरी नायव उपरीक्षक रवीन्द्रनाथ पौडेल भन्छन्, धन्न ! बाढी आउँदै गरेको जानकारी माथिल्लो क्षेत्रका स्थानीयले दिएकाले मानवीय क्षति भएन। कागखोलाको बाढीले कागबेनी गाउँको १३ वटा घरमा आंशिक क्षति पुगेको छ भने ९ वटा गोठमा पूर्णरूपमा क्षति पुगेको प्रहरी नायव उपरीक्षक पौडेलले उल्लेख गरे। कागबेनी गाउँ जोड्ने ३ वटा अस्थायी पुल, जोमसोमकोरला जोड्ने एउटा पक्की पुल र कागबेनीतिरी गाउँ जाने झोलुंगे पुल बाढीले बगाएको प्रहरीले जनाएको छ। बाढीले प्रसिद्ध धार्मिक कागबेनी श्राद्धस्थल पूरै बगरमा परिणत भएको छ। भक्तजनहरूले स्नान गर्ने, श्राद्ध तथा पिण्डदान र तर्पण दिने, श्राद्धस्थलको मन्दिर र एक धर्मशाला बाढीले बगाएको छ। बाढीले प्रहरी चौकी भवन, आमा समूह र युवा क्लबको भवन, स्वास्थ्य कार्यालय रहेको भवन, प्रभु बैंक रहेको घरहरू बगाएको प्रहरीले पुष्टि गरेको छ। कागखोला दक्षिणपूर्वको कागखोला तटीय क्षेत्रमा रहेको होटल, पसल, रेस्टुरेन्ट र बैंक तथा वित्तीय संस्था रहेको घर पनि बाढीले बगाएको छ। बाढीले सवारी साधनबाहेक ५६ वटाभन्दा भौतिक संरचनामा पूर्ण र आंशिक क्षति तुल्याएको वारागुङ मुक्तिक्षेत्र गाउँपालिका अध्यक्ष रिङजिङ नाम्गेल गुरुङले जानकारी दिए। भौतिक संरचनाबाहेक कति धनमालको क्षति भयो भन्ने विवरण एकिन गर्न केही दिन लाग्ने उनले बताए। यसअघि कागबेनी खोला थुनिएपछि कागखोला तटीय क्षेत्रका स्थानीयलाई प्रशासन, प्रहरी र स्थानीय तहले सूचना सम्प्रेषण गरी सुरक्षित स्थानमा पुर्याइएको थियो। यसैले गर्दा कागबेनीमा बाढीका कारण मानवीय क्षति हुन नपाएको प्रहरीको भनाइ छ। बाढीले विद्युत् पोल, खानेपानी, सिँचाइ कुलो, टेलिफोन र इन्टरनेट पोलहरूमा समेत क्षति पुर्याएको थियो। बाढीपछि कागबेनीमा खानेपानी, विद्युत् र सञ्चार सेवा अवरुद्ध भएको छ। आइतबार रातिको समयमा शाखा नदी थुनिएकाले स्थानीयलाई उद्धार र धनमाल थन्क्याउन असहज परेको थियो। बैंक तथा वित्तीय संस्थाको नगदसमेत बाढीले बगाएको बताइएको छ। कागबेनीधाममा बाढीले क्षति पुर्याएपछि जोमसोमबाट प्रमुख जिल्ला अधिकारी अनुप केसीसहित ३ वटै सुरक्षा निकायको टोली बाढीग्रस्त क्षेत्र कागबेनीमा पुगेर उद्धारमा खटिएको थियो। विपद् व्यवस्थापन समितिको बैठक, भयो विभिन्न निर्णय मुस्ताङको वारागुङ मुक्तिक्षेत्रमा कागबेनीमा कागखोलाको शाखा नदी थुनिएर आएको बाढीले त्यहाँको भौतिक संरचना तथा धनमालमा ठूलो क्षति पुर्याएपछि सोमबार दिउँसो वारागुङ मुक्तिक्षेत्र गाउँपालिकाको विपद् व्यवस्थापन समिति र जिल्ला विपद् व्यवस्थापन समितिको संयुक्त बैठक बसेको छ। बैठकले कागबेनी बाढी प्रभावित क्षेत्रका स्थानीयवासीलाई तत्काल उद्धार, राहत र व्यवस्थापन गर्न विभिन्न ८ बुँदे निर्णय गरेको छ। संयुक्त पालिका विपद् व्यवस्थापन समिति र जिल्ला विपद् व्यवस्थापन समितिले बाढी प्रभावित क्षेत्रमा रहेका मजदुरहरूको उद्धारको व्यवस्थापनका लागि घरपझोङ गाउँपालिकालाई जिम्मा दिएको छ। घरपझोङले बाढीका कारण अलपत्र मजदुरको उद्धार, राहत र व्यवस्थापनका लागि जोमसोम समाजघरमा स्थानान्तरण गर्ने र उनीहरूलाई खाद्यान्न, लत्ता कपडा र बन्दोबस्तीका सामान गाउँपालिकामा व्यवस्थापन गर्ने जनाइएको छ। प्रभावित क्षेत्रमा तत्काल खानेपानी, विद्युत् र सञ्चार सेवा अवरुद्ध भएकाले त्यसको सञ्चालन गर्न व्यवस्था मिलाउने, जोखिम र असुरक्षित रहेका घरहरूको धनमाल सुरक्षित स्थानमा राख्ने व्यवस्था मिलाउने निर्णय गरिएको छ। विपद्को संयुक्त बैठकले प्रभावित क्षेत्रको सार्वजनिक र निजी क्षेत्रको प्रारम्भिक आकलन र मूल्यांकन गरी स्थानीय पालिका र सुरक्षाकर्मीको समन्वयमा निक्र्योल गर्ने, कागबेनीबाहेक सो पालिकाको वडा २ र ३ को छुसाङ, ताङ्वे, झोङ, पुडाक र छेङ्गुरलगायतका स्थानसँग जोड्ने मुख्य र शाखा सडक सञ्चालन गरी आवतजावत सहज बनाउन तत्काल पहल थाल्ने निर्णय गरेको छ। कागबेनी बाढी प्रभावित क्षेत्रको पूर्णक्षति भएको २९ घरसहित ३५ घरधुरीलाई तत्काल उद्धार, राहत र पुनस्र्थापनाका लागि आवश्यक पर्ने सामग्री नेपाल सरकार, गृह मन्त्रालय र विपद् व्यवस्थापन महाशाखा र एनईओसीलाई उपलब्ध गराउन अनुरोध गर्ने पनि निर्णय भएको छ। बाढी प्रभावित क्षेत्रको ३५ घरधुरीलाई तत्काल राहत व्यवस्थापन गर्न आवश्यक टेन्ट, म्याट्रेस र कम्बल आदिको व्यवस्था मिलाउन र सोका लागि इन्धन उपलब्ध गराउन गण्डकी प्रदेश सरकार र प्रदेश विपद् व्यवस्थापन समितिलाई अनुरोध गर्ने निर्णय भएको बताइएको छ। त्यसैगरी सोमबार नै बसेको प्रदेश व्यवस्थापन कार्यकारी समितिको बैठकले पनि पीडितको तत्काल राहत र उद्धारमा लाग्ने निर्णय गरेको छ।"
यसरी गालिँदैछ 'ब्रेक सु' बाट छुट्याएको सुन,"काठमाडौं : विमानस्थलबाट बरामद भएको सुन आज गालिँदैछ। नेपाल राष्ट्र बैंकको टक्सार महाशाखामा सरोकारवाला निकाय र सुरक्षा निकायका प्रतिनिधिको रोहबरमा सुन गाल्ने काम भइरहेको छ। यसअघि सोमबार ब्रेक सुबाट सुन छुट्याउने काम भएको थियो । यसरी छुट्याइएको सुन ६० किलो ७८९ ग्राम तौल रहेको छ । रेडी ट्रेडर्सका नाममा हङकङबाट आयात भएको दुईपाङ्ग्रे सवारीको पार्टस् (ब्रेक सु) भित्र लुकाएर ल्याइएको सुन त्रिभुवन विमानस्थल बाहिर सिनामंगलबाट साउन २ गते बरामद गरिएको थियो। सो सुनको वास्तविक परिमाण पत्ता लगाउन आज गलाउने काम भइरहेको हो। टक्सार महाशाखाका निर्देशक थानेश्वर आचार्यका अनुसार उक्त सुन भनिएको धातु सिलबन्दी प्रतिपोकोमा १९ किलो ५ सय ४१ ग्राम रहेको छ। अझ सिलबन्दी पोकामा ' ब्रेक सु, र कार्टुनबाहेक प्रतिपोकामा करिब ७ किलो ६ सय ८० ग्राम सुन देखिएको छ। उक्त ८ पोकाको कुल ६० किलो ७ सय ८९ ग्राम बराबरको सुन भएको छ। यसमा कालोपदार्थ लगायतका वस्तुसमेत भएकाले वास्तविक सुन कति भनेर निश्चित गर्न प्रक्रियामा लैजाने उनले जनाए। यी सबैलाई छुट्ट्याइसकेपछि सुन भनिएको वस्तुलाई गलाउने प्रक्रियामा लगिनेछ, निर्देशक आचार्य भन्छन्, गलाउनुभन्दा अगाडि यसलाई केमिकलमा धुनुपर्ने वा पोल्नुपर्ने पनि हुनसक्छ। त्यसपछि साँचोमा राखिन्छ। यसपछि यसको नमुना परीक्षण गरिन्छ। त्यसपछि मात्रै सुनको वास्तविक परिमाण आउनेछ। विमानस्थलबाट चेकजाँच भइ बाहिरिएको क्वीन्टल सुन राजस्व अनुसन्धान विभागले बरामद गरेको थियो। पछि सो सुन जोख्नका लागि टक्सार महाशाखामा लगिएको थियो। सुन प्रकरणको अनुसन्धान सुरूमा राजस्व अनुसन्धान विभागले गरेपनि पछि प्रधानमन्त्री पुष्पकमल दाहालको निर्देशनमा अनुसन्धानको जिम्मा नेपाल प्रहरीको केन्द्रीय अनुसन्धान ब्यूरो (सीआईबी) लाई दिइएको हो। सुन तस्करी प्रकरणमा हालसम्म १६ जना बढी व्यक्ति पक्राउ परिसकेका छन्।"
अवैध लागुऔषधसहित पाँचजना पक्राउ,"मोरङ : विराटनगर महानगरपालिका१६ दरैयाबाट अवैध लागुऔषध ब्राउनसुगर जस्तो देखिने पदार्थसहित ५ जनालाई सोमबार दिउँसो प्रहरीले पक्राउ गरेको छ । पक्राउ पर्नेहरूमा सुनसरी धरान उपमहानगरपालिका१५ बस्ने ३३ वर्षीय खेम चन्द्र राई, सोही उपमहानगरपालिका८ बस्ने ३१ वर्षीय रवी चन्द्र राई, उदयपुर गढी गाउँपालिका८ बस्ने २५ वर्षीय ईन्द्र बहादुर तामाङ, नुवाकोट बिदुर नगरपालका५ बस्ने २४ वर्षीय सुजित डंगोल र मोरङ बेलबारी नगरपालिका४ बस्ने २४ वर्षीय संजिव राई रहेका छन् । लागुऔषध नियन्त्रण ब्यूरो विराटनगरबाट खटिएको प्रहरीले भारतबाट नेपालतर्फ आउँदै गरेको प्रदेश १०२०४५ प ६३८७ नम्बरको मोटरसाइकलमा सवार खेम चन्द्र र रवी चन्द्रलाई १ ग्राम ५८ मिलिग्राम, को१ ह ६३९५ नम्बरको टेम्पोमा सवार ईन्द्र बहादुर र सुजित डंगोललाई २२ ग्राम ३४ मिलिग्राम तथा प्रदेश १०१०१४ प ९८४५ नम्बरको स्कुटरमा सवार संजिवलाई २ सय ८० मिलिग्राम अवैध लागूऔषधसहित पक्राउ गरेको हो । घटनाबारे थप अनुसन्धान भइरहेको प्रहरीले जनाएको छ।"
