शीर्षक,विवरण
बेपत्ता भएका पुरुष मृत भेटिए,धनकुटा : गत चैत २५ गतेदेखि बेपत्ता भएका साँगुरीगढी गाउँपालिका१० का ४४ वर्षीय केशरमान राई मृत अवस्थामा फेला परेका छन्। आफन्तले खोज तलास गर्दै जाने क्रममा सोही वडामा पर्ने साकेरा भीरमा लडेको अवस्थामा आज दिउँसो करिब ३ बजे फेला परेका हुन्। शव पोस्टमार्टमका लागि धरानस्थित विपी कोइराला स्वास्थ्य विज्ञान प्रतिष्ठानमा पठाइएको जिल्ला प्रहरी कार्यालय धनकुटाका प्रमुख एसपी श्यामसिंह चौधरीले बताए। प्रहरीले अनुसन्धान गरिरहेको छ। उनी घरबाटै हिँडेर बेपत्ता भएका थिए।
२३ वर्षदेखि अग्रणी भूमिका निर्वाह गर्दै सिम्रिक,"काठमाडौं : सिम्रिक एयर स्थापनाको २३ वर्ष पुगेको छ। सरकारले अवलम्बन गरेको खुला आकाश नीतिअन्तर्गत कम्पनी स्थापना भएको हो। स्थापना कालमा एमआई ७ नामक ठूलो हेलिकोप्टरबाट सिम्रिकले विशेषगरी कार्गो उडान सुरु गरेको थियो। त्यसबेला दुर्गम र पिछडिएका जिल्लामा बाटो नपुगेकाले कार्गो र यात्रुको ओसारपसारका लागि सिम्रिकले अग्रणी भूमिका खेलेको थियो। समयक्रमसँगै सिम्रिकले सन् २०११ बाट सानो आकारको हेलिकप्टर किनेर पहिलेकोलाई विस्थापित गरेको थियो। कम्पनीसँग अहिले बेल ४०७ जीएक्सपी, एयरबस बी३इ र बेल ५०५ जेट रेन्जर एक्स हेलिकप्टर सञ्चालनमा रहेका छन्। कम्पनीको स्थापना दिवसको अवसरमा अध्यक्ष क्याप्टेन रामेश्वर थापाले नेपालको भौगोलिक विकटताका अति महत्वपूर्ण साधनको रूपमा हेलिकोप्टर रहेको बताए। स्थापनाकालको अप्ठ्यारो परिस्थितिलाई चिरेर २३ वर्ष पूरा गरेको भन्दै क्याप्टेन थापाले हेलिकोप्टर उद्योगलाई थप अघि बढाउन अनवरत लागिरहने बताए। अन्य सेवासँगै रात्रिकालीन सेवालाई पनि समावेश गर्दै लगिने थापाले जानकारी दिए। २३ वर्षको इतिहासमा कम्पनीले आन्तरिक द्वन्द्वका क्रममा घाइतेहरूको उद्धार उडान गर्ने, ग्रामीण भेगमा खाद्यान्न ढुवानी, प्रकोपका समयमा प्रकोप नियन्त्रण, क्षति रोकथाम गर्ने एवं कोभिडलगायत बिरामीहरूको उपचारमा समेत हेलिकोप्टर कम्पनीहरूको विशेष भूमिका रहँदै आएको छ। कोभिड महामारीको आक्रान्त अवस्थामा यस कम्पनीले नेपालमै पहिलो पटक बायोलोजिकल आइसोलेशन च्याम्बर भित्र्याई कोभिड बिरामीहरूलाई उद्धार गरेको थियो। जसबाट कूल २५० कोभिड बिरामी लाभान्वित भएका थिए। २०१५ को भूकम्पमा यस हेलिकोप्टरले सर्वप्रथम भूकम्पीय क्षतिको अवलोकन गरी उद्धार कार्यमा सक्रिय भई जवाफदेहिता देखाएको थियो। २०२० मा यूएस बंगलाको विमान दुर्घटनामा पर्दा दुर्घटना क्षेत्रमा विशिष्टीकृत अस्पतालबाट तुरुन्त मेडिकल टिम ल्याई उद्धार गरी अस्पताल पुर्याउन सफल भएको थियो। नेपालमै पहिलो पटक फायरफाइटिङ उपकरण लगानी गरेको कम्पनीले पछिल्लो तीन वर्षमा बाह्य एवं पर्यावरणीय उत्तरदायित्त्व महसुस गरी ३ वटा डढेलो नियन्त्रण गर्न सकेको छ। अन्य सहर र व्यावसायिक प्रतिष्ठानमा लागेको आगलागीमा नियन्त्रणसमेत गरेको छ। हाल कम्पनीले एरियलन कन्स्ट्रक्सन सपोर्ट प्रविधि प्रयोग एवं परीक्षणमा ल्याएको छ भने केही वर्षभित्र यसले व्यावसायिक सफलता हासिल गर्न अपेक्षा गरिएको छ। नेपाल सरकारले आन्तरिक पर्यटन प्रवर्द्धनमा विशेष महत्व दिँदै गर्दा इजी हेली एक्सिस टु अल भन्ने नाराका साथ सुरु गरेको ग्रुप ज्वाइनिङ बेसिस चार्टर अपरेशनको अवधाराणाले लाखौं नेपालीहरूको हेलिकोप्टर सयर गर्ने सपना पूरा भएको छ। कम्पनीले यस्तै नयाँ खोज अनुसन्धान प्रयोग अघि बढ्ने सिलसिलामा नेपालमै पहिलोपटक हेलिपोर्ट स्थापना गर्ने लक्ष्य लिएको छ। हेलिपोर्ट निर्माणका लागि भौतिक काम पनि अगाडि बढिसकेको छ। कम्पनीले वार्षिकोत्सवको अवसरमा नेपालमा पहिलो पटक हेलिकोप्टर म्यागजिनको औपचारिक रूपमा सार्वजनिक गरेको थियो। म्यागजिन सार्वजनिकीकरणको अवसरमा यसमा योगदान पुर्याउनेहरूलाई सम्मान पनि गरिएको थियो। सम्मान पाउनेहरूमा नेपाल मेडिसिटी अस्पतालनका इमर्जेन्सी विभाग प्रमुख डा सञ्जय कार्की, राष्ट्रिय निकुञ्ज र वन्यजन्तु संरक्षण कार्यालयका पूर्व कार्यकारी निर्देशक फणिन्द्रराज खनाल, सिम्रिकका कर्मचारी छिरिङघेन्तुक भोटे, सगरमाथा आरोही सुरज पौडेल र कम्पनीका सिनियर मार्केटिङ्ग म्यानेजर करुणा मानन्धर छन्।"
गुनासो गर्न गएका सेवाग्राहीलाई वडाध्यक्षले रुखमा बाँधेर कुटे,"वीरगन्ज : पर्साको जगरनाथपुर२ लक्ष्मीपुरमा वडाध्यक्षले नै गाँउका एक जना स्थानीयलाई रुखमा बाँधेर कुटपिट गरेको घटना सार्वजनिक भएको छ। गुनासो लिएर वडाध्यक्षको घरमा पुगेका अमिर मियाँ गदीलाई वडाध्यक्ष नेपाली प्रसाद कुशवाहा र उनका पक्षधरहरूले रुखमा बाँधेर कुटपिट गरेको घटना सार्वजनिक भएको हो। प्रहरीका अनुसार,बाटो विस्तारका क्रममा आफ्नो घरको केही भाग तोडिएपछि त्यसबारे गुनासो गर्नका लागि शुक्रबार बिहान मियाँ वडाध्यक्ष कुशवाहाको घरमा पुगेका थिए। अरूको घर नतोड्ने , मेरो मात्रै घर किन तोडेको भन्दै मियाँले वडाध्यक्ष कुशवाहासँग विवाद गर्दै झगडा गरेपछि वडाध्यक्ष कुशवाहा र उनका पक्षधर सात जनाले मिलेर मियाँलाई रुखमा बाँधेर कुटपिट गरेको स्थानीयले बताएका छन्। तर वडाध्यक्ष पक्षकाले भने मियाँले वडाध्यक्ष कुशवाहालाई गाली गलौज गर्दै कठालो समातेपछि वडाध्यक्षका छिमेकीहरूले मियाँलाई नियन्त्रणमा लिएर रुखमा बाँधेर केहिबेरपछि इलाका प्रहरी कार्यालय जानकी टोलको जिम्मा लगाएको बताएका छन्। वडाध्यक्षबाट कुटपिट गरिएका मियाँले भने आँफूलाई कुटपिट गर्ने वडाध्यक्ष कुशवाहासहित ८ जना विरुद्ध कारबाहीको माग गर्दै इलाका प्रहरी कार्यालय जानकीटोलामा लिखित उजुरी दिएका थिए।उक्त उजुरीमा वडाध्यक्ष कुशवाहा, रमेश कुशवाहा,महेन्द्र कुशवाहा, हफिज मियाँ गदी,रामु कुशवाहा, रुपेश कुशवाहा,अनिल कुशवाहा र सुरेश कुशवाहाले आँफुलाई रुखमा बाँधेर कुटेको आरोप लगाइएको छ। मियाँको उजुरीपछि इलाका प्रहरी कार्यालय पोखरियाका प्रहरी निरीक्षक मोहनविक्रम केसीले दुवै पक्षलाई जानकी टोलको प्रहरी कार्यालयबाट पोखरियाको प्रहरी कार्यालयमा झिकाएका थिए। प्रहरी कार्यालयमै भएको दुई पक्ष बीचको छलफलमा पीडित भनिएका मियाँले आरोपित भनिएकाहरू विरुद्ध कानुनी कारबाही प्रकृयामै अगाडि बढ्ने अडान लिए। त्यसपछि प्रहरीले वडाध्यक्ष कुशवाहासहित आरोपित सबै जनालाई शुक्रबार दिउँसो नै जिल्ला प्रहरी कार्यालय पर्सामा लगेर बुझाइदिएको प्रहरी निरीक्षक केसीले जानकारी दिए।"
भाषा र संस्कृतिमार्फत विश्वका नेपालीलाई जोड्न प्रधानमन्त्रीको आग्रह,"काठमाडौँ : प्रधानमन्त्री पुष्पकमल दाहाल प्रचण्डले विश्वका विभिन्न मुलुकमा रहेका नेपालीभाषी र नेपाली मूलका नागरिकलाई आफूले आर्जन गरेको सीप, ज्ञान र पुँजी मातृ तथा पितृभूमि नेपालका लागि खर्च गर्न आग्रह गरेका हुन्। एशोसिएसन अफ नेपाली ओरिजिन (एएनओ)का प्रतिनिधिमण्डलसँग आज प्रधानमन्त्री निवास बालुवाटारमा भएको भेटमा प्रधानमन्त्री दाहालले राष्ट्रियता फरक भए पनि मातृ तथा पितृभूमि एउटै भएका कारण सबैलाई जोड्ने अभियान सकारात्मक रहेको भन्दै यस अभियानमार्फत विश्वका नेपालीभाषीलाई जोड्न आग्रह गरेका हुन्। प्रधानमन्त्री दाहालले भाषा र संस्कृतिका माध्यमबाट विश्वभर छरिएर रहेका नेपालीलाई जोड्ने एएनओको अभियान सकारात्मक रहेको उल्लेख गर्दै सो अभियानका लागि नेपाल सरकारका तर्फबाट आवश्यक सहयोग रहने प्रतिबद्धता व्यक्त गर्नुभएको एएनओका महासचिव चूडामणि भट्टराईले जानकारी दिए। विश्वका विभिन्न देशमा बसोबास गरिरहेका नेपालीभाषीको गत चैत ६ मा थाइल्याण्डको राजधानी बैंककमा भएको भेलाले नेपाली जातिलाई एकीकृत गरी नेपाली भाषा र संस्कृतिको संरक्षण गर्न एशोसिएसन अफ नेपाली ओरिजिन (एएनओ) गठन गरेको थियो। प्रधानमन्त्री दाहालले कला र संस्कृतिमार्फत नेपालीभाषीलाई जोड्ने अभियान सञ्चालन गरेकामा धन्यवाद दिँदै नयाँ अभियानका लागि शुभेच्छा प्रकट गरे। एएनओका अध्यक्ष डिल्लीराम अधिकारीले हालसम्म सरकारबाट प्राप्त सहयोग र शुभेच्छाका लागि धन्यवाद व्यक्त गर्दै आगामी दिनमा साथ र समर्थन रहने अपेक्षा गरे। उनले भने, यो अभियानलाई नेपाली भाषा, कला, संस्कृतिको दूतकारुपमा संसारभर पुर्याउनेछौँ। साथै अभियानले भावी पुस्तालाई समेत नेपालसँग जोड्दै नेपालीपनको जगेर्ना र प्रचारप्रसार गर्न सहयोग पुग्ने र देशको विकासमा थप टेवा पुग्नेछ। साथै यस संस्थाले प्रवासमा बस्ने नेपाली जातिका लगानीकर्तालाई नेपालमै आई लगानी गर्ने वातावरणलाई प्रोत्साहित गर्न र लगानीको उचित प्रतिफल आफ्नै पुर्खाको पहिचान जोडिएको देशको शिक्षा, स्वास्थ्यलगायतका क्षेत्रमा लगाई सामाजिक काम गर्न अभिप्रेरित पनि गर्नेछ। सो भेटमा संस्थाका उपाध्यक्ष वरिष्ठ अधिवक्ता सुशीलकुमार पन्त, महासचिव भट्टराई, संस्थापक सदस्यहरू केबी कार्की, ओम गुरुङ, डा दामोदर पौडेलसहित सहभागी थिए। विश्वका २७ देशका नेपाली मूलका सामाजिक अभियन्ताको प्रतिनिधित्व रहेको बैंकक भेलालाई पहिलो महाधिवेशनको स्वरुप दिएर भुटानमा जन्मी हाल अमेरिकामा बसोबास गर्दै आएका नेपाली मूलका समाजसेवी डिल्ली अधिकारीको अध्यक्षतामा ५४ सदस्यीय कार्यसमिति गठन गरिएको थियो।"
एमाले बागलुङको अध्यक्षमा पुनः केसी,"बागलुङ : नेकपा एमाले बागलुङको अध्यक्षमा पुनः हिरा बहादुर केसी निर्वाचित भएका छन्। बागलुङ बजारमा जारी दशौं अधिवेशनबाट केसी दोस्रो कार्यकालको लागि अध्यक्षमा सर्वसम्मत चयन भएका हुन्। शुक्रबार अध्यक्षको लागि केसी र नेकपा एमाले गण्डकी प्रदेश कमिटीका पूर्व सदस्य हरिनारायण गौतमले उम्मेदवारी दर्ता गरेका थिए। गौतमले उम्मेदवारी फिर्ता लिएपछि केसी सर्वसम्मत अध्यक्षमा निर्वाचित भए। यस्तै उपाध्यक्ष र सहसचिवमा पनि सर्वसम्मत उम्मेदवारी चयन भएको छ। उपाध्यक्षमा विष्णु भुसाल सर्वसम्मत चयन भए। उनी यसअघि जिल्ला सचिव थिए। यस्तै उपसचिवमा धन बहादुर परियार र करमती पुनः चयन भएका छन्। उपसचिवमा परियार र पुनको मात्रै उम्मेदवारी परेको हो। सचिवमा तीन जनाको उम्मेदवारी परेको छ। गणेश थापा, चन्द्र गणेश र कुमार खड्काले उम्मेदवारी दर्ता गराएका छन्। सचिव र सदस्यहरूमा सहमतिको प्रयास भइरहेको अध्यक्ष मण्डलले जनाएको छ। निर्वाचन समितिले आधिकारिक रुपमा घोषणा भने गरेको छैन।"
कर्तव्य ज्यान मुद्दाका फरार प्रतिवादी १२ वर्षपछि पक्राउ,"महोत्तरी : महोत्तरी प्रहरीले एक जना फरार प्रतिवादीलाई १२ वर्षपछि पक्राउ गरेका छन्। पक्राउ पर्नेमा पिपरा गाउँपालिका१ (साविकको ईकरहिया गाविस २) ढेकाहाका लरुवतीदेवी महतो रहेका छिन्। जिल्ला अदालत महोत्तरीले महतोलाई २०६८ साल भदौ १८ गतेका दिन १० वर्ष कैदको फैसला सुनाइएको थियो। कर्तव्य ज्यान मुद्दामा अदालतबाट सजाय पाएका महतो लामो समयदेखि फरार रहँदै आएको थियो। उनलाई प्रहरीले बिहीबार पिपरा गाउँपालिका१, ढेकाहाबाट नियन्त्रणमा लिएको जिल्ला प्रहरी कार्यालय महोत्तरीले जनाएको छ। प्रहरी नियन्त्रणमा रहेको उनलाई शुक्रवार पत्रकार सम्मेलन गर्दै सार्वजनिक गरिएको छ। आवश्यक कानुनी कारवाहीको लागि जिल्ला अदालत महोत्तरीमा पठाइएको प्रहरी प्रवक्ता डीएसपी सन्तुलाल प्रसाद जयसवालले जनाएको छ।"
शनिबार देशका यी स्थानमा हुने छ वर्षा,"काठमाडौं : शनिबार देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली देखी मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती,गण्डकी र कर्णाली प्रदेशको पहाडी भूभागको थोरै स्थानहरू साथै बाँकी पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी र बागमती प्रदेशको उच्च पहाडी तथा हिमाली भूभागको थोरै स्थानहरू साथै बाँकी उच्च पहाडी तथा हिमाली भूभागको एकदुई स्थानमा हल्का हिमपातको सम्भावना रहेको छ। शनिबार राति सुदूरपश्चिम प्रदेश लगायत गण्डकी र कर्णाली प्रदेशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहने छ। गण्डकी र कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"पत्रकार तथा लेखक भण्डारीको उपन्यास सार्वजनिक, आखिर के छ बोराभित्र ?","काठमाडौं : पर्दा खुल्छ, दुईवटा कुर्सीको छेउमा रहेको टेबलमा एउटा बोरा देखिन्छ। कार्यक्रममा सहभागी सबैमा जिज्ञासा जाग्छ आखिर बोराभित्र के होला? बाँधिएको बोराको जुइनो खोल्न पुगे तीन आमा। बोराभित्रबाट निकाले अरू धेरै बोराहरू! तीनैजनाले एउटा एउटा बोरा हातमा लिए र देखाए सबैलाई। केहीबेरको रहस्य उद्घाटन भयो। अन्नपूर्ण पोस्ट् दैनिकका प्रधान सम्पादक अखण्ड भण्डारीको उपन्यास बोरा सार्वजनिक कार्यक्रममा शुक्रबार राजधानीमा उनकै आमा ९० वर्षीया गंगाकुमारी भण्डारी, उनकै सासु जीवन्तकुमारी घिमिरे र उनकै गुरुआमा मैयादेवी ढुंगेलले बोराको जुइनो फुकाउँदै बोरा नामक उपन्यास सार्वजनिक गरेका हुन्। 'मलाया एक्सप्रेस'का लेखक भण्डारीको यो दोस्रो उपन्यास हो। बोराको अनुहार त सहभागी सबैले देख्न पाए तर बोराभित्र के छ? अर्को रहस्य ज्यूँदै थियो सबैको मनमा। कार्यक्रम सञ्चालक साहित्यकार मुकुन्दराज शर्माले बोराबारे व्याख्या गर्न थाले, सानामा बोरामा खेल्थ्यौं। बुबा भन्नुहुन्थ्यो ऊ जोगी आयो, बोरामा हालेर लैजान्छ। केही कुरो जतन गरेर राख्ने पनि बोरा। कसैका लागि बोरा मखमली ओछ्यान पनि। अनेक प्रयोगमा आउने बोराभित्र के छ त? उपन्यासकारबाटै सुनौं। कार्यक्रमको निम्ता पाउनेहरूले भने केही छनक पाइसकेका थिए। निम्तापत्रमा लेखिएको थियो आफ्नै छोराले आमालाई कसरी फाल्दैछन् बोरामा हालेर? जसमा हँसिली आमा बोराभित्रबाट हाँसिरहेको तस्विर थियो। निम्तासँगै सोधिएको प्रश्नले आगन्तुकमा मजैले जिज्ञासा जगाएको आभास हुन्थ्यो। एउटा छोराले बोरामा हालेर नदीकिनारमा छोडेको कथा छ बोराभित्र, बोराभित्र के छ? भनेर संवादमार्फत् खोतल्ने प्रयास गर्न थाले एपीवान टेलिभिजनका समाचार प्रमुख निरज जोशी। उनको जिज्ञासामा उपन्यासकार भण्डारीले भने, तर उपन्यास ती आमा हाँसेपछि टुंगिएको छ। आमा न हो, छोराले जे गरे पनि आमा खुसी नै हुन्छिन् भन्ने पनि उपन्यासले देखाएको छ। कसरी भेट्नु भयो ती आमालाई? भण्डारीले भने यो सत्य घटनामा आधारित उपन्यास हो, भलै ठाउँ, पात्र र परिवेश परिवर्तित भएका छन्। ती आमालाई एक दसकअघि भेटाएँ। म ज्यूँदो हुँदै लेखिसक्नू भन्नुहुन्थ्यो तर अहिले उहाँ यस धरतीमा हुनुहुन्न। आमा भन्नुहुन्थ्यो यस्तो किताब लेख्नु ता कि त्यसले समाज परिवर्तन गरोस्। उपन्यासकार भण्डारी सवालका जवाफहरू दिन थाले आमालाई ज्यूँदै बोरामा फालेको घटना समाचार बनाउनु पर्थ्यो पत्रकारका नाताले तर मैले उपन्यास बनाउने विचार गरें। सरल भाषामा मिठो प्रस्तुति गरेर सबैमाझ पुग्ने विधा उपन्यास लाग्यो र लेखें। सञ्चारकर्मी भएकाले फरक सूत्र प्रयोग गरेर छोरासँग भेटें। नेपालका सबै वृद्धाश्रम पुगें। आमामात्र होइन, बुबाहरूलाई पनि भेटें, संवाद गरें। मूलपात्र आमा भए पनि बुबाहरूका विषय परोक्ष ढंगले समेटिएका छन्। आमालाई यस्तो घटना हुनुको सही कारण बकाउन हम्मे पर्यो तर त्यो वातावरण पनि बनाएँ र यो बोरा लेखें। पारिवारिक एवं सामाजिक यस्ता विकृति न्यूनीकरणमा यो उपन्यासले भूमिका निभाउने छ भन्ने अपेक्षा राखेको छु। अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले बोरा सामाजिक विकृति र विसंगतिलाई चिर्न सफल उपन्यास भएको बताए। आमा कहिल्यै बुढी हुनुहुन्न। जहिले पनि बाबु के छ बा? भनेर सोध्ने, के खाइस्? भनेर जे भएको दिने आमाले बुढ्यौली भएको कहिल्यै देखाउनु हुन्न, उनले भने, यो उपन्यासमा छोराबुहारीले आमालाई बाधक ठानेको सन्दर्भ आउँछ र बुहारीले धेरै संवादपछि अन्त्यमा निष्कर्ष निकाल्दै मार्नुपर्छ भन्छिन् त्यसपछि छोराले मार्नुहुन्न फाल्नुपर्छ भन्छ र बोरामा हालेर लगेर फाल्छ। आमा चलचित्रकी नायिका भुवन चन्दले पहिलोपटक पारिवारिक व्यथा सार्वजनिक गर्दै ११ वर्षको उमेरदेखि आमा पालेको बताइन्। अर्को बिहे गरेपछि हेलामा परेकी आमा तैपनि भन्नुहुन्थ्यो छोरी बुबाको मुख हेर्न जा।, चन्दले भनिन्, डाक्टर बनेर धनदौलत इज्जत प्रतिष्ठा कमाएको छोराले आमा फाल्नुले जीवनको अर्थ के दिन्छ? यो कहाँसम्मको पीडा हो? अब सबैले बुझून्, आमा पालून्। रिम्पोचे डोल्पो बुद्धले उपन्यासबाट सबैले पाठ सिक्नुपर्ने बताउँदै भने, घरमा बुबाआमा हुनु घरको उज्यालो हो, आशिर्वाद हो, खुसी हो। कसैले बुबाआमाको चित्त नदुखाउनू । भण्डारीकी छोरी अनुपा र उनकै साथी दिपशिखा ढुंगेलले आमा बोलको गीत गाएका थिए भने प्रकाशक पिस बुक प्रालिका तर्फबाट पार्वती भण्डारीले सबैलाई धन्यवाद दिँदै उपन्यास समाजको ऐना बनेको बताइन्। पुस्तक बोरा ४७२ पृष्ठको छ।"
नेपालले मलेसियालाई ५ विकेटले हरायो,"काठमाडौं : एसीसी प्रिमियर कपमा नेपालले मलेसियालाई ५ विकेटले हराएको छ। मलेसियाले दिएको १४४ रनको लक्ष्य नेपालले १९२ मा ५ विकेटको क्षतिमा पूरा गर्यो। नेपालका लागि आसिफ शेखले सर्वाधिक ३२ रन बनाए। त्यस्तै कप्तान रोहित पौडेलले २८, कुशल भुर्तेलले २४, दीपेन्द्र सिंह ऐरीले २० र कुशल मल्लले ७ रन बनाए। त्यस्तै गुल्शन झा १९ र सन्दीप जोरा १२ रनमा अविजित रहे। यसअघि मलेसियाले नेपाललाई १४४ रनको लक्ष्य प्रस्तुत गरेको थियो। टस जितेर ब्याटिङ गरेको मलेसियाले निर्धारित ओभरको खेलमा ३ विकेट गुमाएर १४३ रन बनाएको हो। मलेसियाका लागि कप्तान विरनदीप सिंहले अविजित ७२ रन बनाए। त्यस्तै सर्विन मुनियान्डीले ४१ र मोहम्मद अमिहरले १६ रन बनाए। नेपालका लागि दीपेन्द्र सिंह ऐरीले २ र अविनाश बोहोराले १ विकेट लिए।"
कोशीका मुख्यमन्त्रीले पदबाट राजीनामा नदिने,"मोरङ : कोशी प्रदेशका मुख्यमन्त्री केदार कार्कीले आफ्नो पदबाट कुनै हालतमा राजीनामा नदिने बताएका छन्। नयाँ वर्ष २०८१ को पूर्वसन्ध्यामा मुख्यमन्त्री तथा मन्त्रिपरिषद्को कार्यालय विराटनगरमा आयोजित शुभकामना आदानप्रदान कार्यक्रममा मुख्यमन्त्री कार्कीले संविधानको रक्षा र जनताको हकअधिकार स्थापित गर्न सरकार लागिपरेको बताए। मुख्यमन्त्री कार्कीले सबै दललाई नयाँ वर्ष २०८१ मा सर्वदलीय सरकार गठन गर्न वर्तमान सरकारमा सहभागी हुन आग्रहसमेत गरे। उनले प्रदेशको समृद्धि, जनताको इच्छाचाहनालाई पूरा गर्न साथ र सहयोग दिन सबै राजनीतिक दललाई अनुरोध गरे। मुख्यमन्त्री नियुक्ति भइसकेपछि ३० दिनभित्र विश्वासको मत लिइसकेको अवस्थामा आगामी दुई वर्षसम्म अविश्वासको प्रस्ताव ल्याउन नपाइने मुख्यमन्त्री कार्कीको भनाइ छ।"
त्रिविको रेक्टरमा केसी र रजिष्ट्रारमा रिजाल नियुक्त,काठमाडौं : त्रिभुवन विश्वविद्यालयको रेक्टरमा प्राडा खड्क केसी र रजिष्ट्रारमा प्राडा केदार रिजाल नियुक्त भएका छन्। विश्वविद्यालयका उपकुलपति प्राडा केशरजंग बरालको सिफारिसमा कुलपति एवं प्रधानमन्त्री पुष्पकमल दाहालले उनीहरूलाई नियुक्त गरेका हुन्।
हट्यो माइतीघरको निषेधज्ञा,"काठमाडौं : माइतीघर मण्डलामा लगाइएको निषेधज्ञा हटेको छ। जिल्ला प्रशासन कार्यालय काठमाडौंले माइतीघर मण्डलादेखि नयाँ बानेश्वरको कृष्ण टावरसम्मको निषेधज्ञा भोलि (शनिबार)देखि हटेको जानकारी दिएको छ। काठमाडौंका सिडिओ हरि प्रसाद शर्माले विज्ञप्ति जारी गर्दै गत फागुन ४ गतेदेखि जारी भएको निषेधज्ञा हटाइएको उल्लेख गरेका छन्। 'स्थानीय प्रशासन ऐन, २०२८ को दफा ६ को उपदफा (३क) बमोजिम मिति २०८० ११०४ मा २(दुई) महिनासम्मका लागि पाँच जनाभन्दा बढी व्यक्ति भेला भई जुलुस, प्रदर्शन, धर्ना, घेराउ, अनसन, सभाजस्ता विरोधका कार्यक्रम गर्न निषेध गर्ने गरी काठमाडौं जिल्लाका विभिन्न स्थानलाई तोकेर निषेध आदेश जारी भएकोमा हाललाई सुरक्षा चुनौती विश्लेषण समेतका आधारमा जिल्ला सुरक्षा समिति, काठमाडौंको मिति २०८०१२३० को सिफारिस अनुसार माइतीघर मण्डलादेखि बानेश्वर (कृष्ण टावर) सम्मको क्षेत्रलाई मिति २०८१०१०१ देखि उक्त निषेध आदेश कायम नरहने व्यहोरा सम्बन्धित सबैलाई सूचित गरिन्छ,' विज्ञप्तिमा भनिएको छ। प्रशासनले सुरक्षा चुनौती भन्दै माइतीघर मण्डला, प्रधानमन्त्री कार्यालय बालुवाटार, राष्ट्रपति कार्यालय महाराजगञ्ज आसपास निषेधज्ञा जारी गरेको थियो।"
यति एयरलाइन्सको नयाँ वर्ष योजना : २ वर्ष मुनिका बालबालिकालाई निःशुल्क उडान,"काठमाडौं : नयाँ वर्ष २०८१ को उपलक्ष्यमा यति एयरलाइन्सले २ वर्षभन्दा मुनिका बालबालिकालाई हवाई भाडा निःशुल्क गर्ने घोषणा गरेको छ। सामाजिक सञ्जालहरुमार्फत साना यात्रुका लागि निःशुल्क यात्रा योजना सार्वजनिक गर्दै शिशुहरुलाई यतिले हवाई भाडा शत प्रतिशत छुट गर्ने घोषणा गरेको हो। हरेक बालबालिकाले आफ्नो जीवनको पहिलो उडानको अनुभव यति एयरलाइन्स मार्फत नै सुरुवात होस् भनेर यो योजना ल्याइएको यति एयरलाइन्सले जानकारी दिएको छ। हाल एयरलाइन्सहरुले २४ महिनासम्मका शिशुहरुको उडानमा सेवा शुल्क लिँदै आएका छन्। यात्रुहरुलाई सुखद उडान यात्राको अनुभव दिन बच्चाहरुको हवाई भाडामा शत प्रतिशत छुट गरिएको यति एयरलाइन्सका प्रवक्ता सुदर्शन बर्तौलाले जानकारी दिए। उनका अनुसार हाललाई यो योजना नेपाली र विदेशी सबै शिशुहरुका लागि वैशाख १ गतेदेखि सीमित समयको लागि लागू गरिएको छ। यो सुविधा लिनका लागि यात्रा गर्दा अभिभावकहरुले यति एयरलाइन्सको चेकइन काउण्टरमा आफ्नो बच्चाको जन्मदर्ता अनिवार्य रुपमा देखाउनु पर्नेछ। यतिले बालबालिका, वृद्ध र फरक क्षमता भएका यात्रुहरुका लागि विशेष काउण्टरमार्फत सेवा दिँदै आइरहेको छ। हाल यति एयरलाइन्सले ७ वटा एटिआर७२ विमानमार्फत दैनिक ६५ भन्दा बढी उडान गरी ४००० भन्दा धेरै यात्रुहरुलाई सेवा दिँदै आएको छ।"
भ्रष्टाचार विकासको बाधक बन्यो : पर्यटनमन्त्री तामाङ,"नुवाकोट : संस्कृति, पर्यटन तथा नागरिक उड्डयनमन्त्री हितबहादुर तामाङले देशमा भ्रष्टाचारका कारण विकास र परिवर्तन हुन नसकेको बताएका छन्। देशमा सबैभन्दा पहिले भ्रष्टाचारको अन्त्य हुन जरुरी रहेको उनको भनाइ छ। नुवाकोटमा आयोजित कार्यक्रममा उनले भ्रष्टाचार गर्ने जोसुकै भए पनि कारबाही गर्न सरकार पाछाडि नहट्ने उनले बताए। 'अहिले सबैतिर भ्रष्टाचारकै कुरा आइरहेको छ। यसको निरुपणका लागि सबै लाग्नुपर्ने बेला आएको छ,' उनले भने। उनले देशलाई सफल बनाउन भ्रष्टाचार नियन्त्रण, सुशासन, कानुनको पालना, संविधानको कार्यान्वयन अपरिहार्य रहेकोसमेत बताए। उनले एकले अर्काको अस्तितव स्वीकार नगर्ने परिपपाटी बढेको र यसले देशलाई जटिल बनाएकोसमेत बताए। जनताका असन्तुष्टि सबैजना मिलेर समाधान गरिनुपर्ने उनको भनाइ छ। अब स्थायी शान्ति, संविधानको पालनाका लागि दलहरू जुट्नुपर्नेसमेत उनले बताए।"
नवलपरासीमा अतिक्रमित वन क्षेत्रका संरचना हटाइँदै,"परासी : नवलपरासीमा वन क्षेत्र अतिक्रमण गरेर बनाइएका संरचनाहरू हटाउन सुरु गरिएको छ। पछिल्लो पटक वन क्षेत्र अतिक्रमण गरेर व्यक्तिहरूले संरचना निर्माण गरी पसल नै सञ्चालन गर्ने, संघ संस्थाका नाउँमा तारबार गरेर जग्गा कब्जा गर्ने र संस्थाहरूका नाउँमा संरचना नै निर्माण हुन थालेपछि जिल्ला वन अतिक्रमण नियन्त्रण समितिले त्यस्ता संरचनाहरू हटाउन थालेको हो। पहिलो चरणमा शुक्रबारदेखि सुनवल नगरपालिकाबाट अतिक्रमण गरी बनाइएका संरचनाहरू हटाउन सुरु गरिएको जिल्ला वन अतिक्रमण नियन्त्रण समितिका अध्यक्ष एवं प्रमुख जिल्ला अधिकारी सुरेश पन्थीले जानकारी दिए। जसअनुसार सुनवल नगरपालिकाका१३ बडेरास्थित सिद्धार्थ हार्डवेयर प्रालिले संरचना निर्माण गरेर सञ्चालन गरेको पसल हटाइएको छ। त्यसैगरी सुनवलकै सोमनाथमा निर्माण गरिएका संरचनाहरू पनि हटाइएको छ। विगत तीन वर्षअघिदेखि स्थानीय मोतीलाल बहुमुखी क्याम्पसले सिद्धार्थ हार्डवेयरसँग वार्षिक ७ लाख २० हजार भाडा लिएर वन क्षेत्रमा व्यवसाय सञ्चालन गर्न दिएको थियो। वन क्षेत्रको जग्गा क्याम्पसले भाडामा लिएर व्यक्तिलाई सञ्चालन गर्न दिए पनि सरकारी निकाय मौन रहेको भन्ने बारे गत फागुनदेखि अन्नपूर्ण पोस्टले निगरानी गर्दै समाचारहरू प्रकाशन गर्दै आएको थियो। त्यसपश्चात सरोकारवाला सरकारी निकायले त्यसमा चासो देखाउँदै २ महिनापछि त्यसलाई हटाएको हो। कानुनी प्रकृया पूरा गर्न समय लागे पनि अन्ततः गैरकानुनी रुपमा भाडामा दिएको हार्डवेयरलाई हटाइएको प्रमुख जिल्ला अधिकारी पन्थीले बताए। त्यसैगरी सुनवलकै सोमनाथमा निर्माण गरिएको मजदुर संघको भवन र त्यसले तारबार गरी कब्जा गरी राखेको जग्गा हटाइएको छ। सोही क्षेत्रमा सुनवल उद्योग वाणिज्य संघले प्रशासनिक भवन निर्माण स्थल भन्दै बोर्ड राखेर कब्जा गरी तारबार गरेको जग्गा समेत खाली गराइएको छ। जिल्लाका विभिन्न स्थानमा संघ संस्था, व्यक्ति, मठ मन्दिर, गुम्बा, रंगशाला र शैक्षिक संस्थाहरूले व्यवसायीक भवन निर्माण गरी वन क्षेत्रको जग्गा अतिक्रमण गर्दै आएका छन्। पछिल्लो पटक तारबार गरी जग्गा कब्जा गर्ने र केही स्थानमा नयाँ संरचना निर्माण गर्न थालेकाले पहिला त्यसलाई हटाउन थालिएको र क्रमशः अन्य संरचना पनि हटाउँदै लगिने डिभिजन वन कार्यालयका निमित्त डिभिजन वन अधिकृत रविन्द्रनाथ चौधरी बताए। पहिलो चरणमा अतिक्रमण हटाउन सुरु गरेका छौं। अब अतिक्रमण नियन्त्रण कार्यविधि२०६८ अनुसार जिल्ला वन अतिक्रमण नियन्त्रण समितिको बैठक बसेर अभियानकै रुपमा यसलाई अगाडि बढाएर अतिक्रमण स्थल खाली गराइने छ, चौधरीले भने। जिल्लामा कुल २१ हजार ८५९ हेक्टर वन क्षेत्र छ। जसमा ७५० हेक्टर वन क्षेत्र अतिक्रमण भएको डिभिजन वन कार्यालयले जनाएको छ।"
"टस हारेर मलेसियाविरुद्ध नेपालले फिल्डिङ गर्दै, प्लेइङ११ मा को को परे?",काठमाडौं : एसीसी प्रिमियर कपको पहिलो खेलमा नेपालले टस हारेर फिल्डिङ गर्नुपर्ने भएको छ। ओमानमा हुने खेलमा टस जितेर मलेसियाले ब्याटिङ रोजेको छ। एसिया कप छनौटसमेत रहेको एसीसी प्रिमियर कपको नेपाल पूर्व च्याम्पियन पनि हो। यसअघिको संस्करणमा च्याम्पियन बन्दै नेपालले एसिया कपमा भारत र पाकिस्तानसँग खेलेको थियो। आजै भएको खेलमा आयोजक ओमान र युएई विजयी बनेको छ। ओमानले बहराइनलाई ३ रन र युएईले कुवेतलाई ७ विकेटले पराजित गरेको थियो। यी हुन् प्लेइङ ११ मा परेका नेपाली खेलाडी
सुन्तला अब राष्ट्रिय फल,काठमाडौं : सरकारले सुन्तलालाई राष्ट्रिय फल घोषणा गरेको छ। शुक्रबार बसेको मन्त्रिपरिषद् बैठकले सुन्तलालाई राष्ट्रिय फल घोषणा गरेको हो। सञ्चार तथा सूचना प्रविधिमन्त्री रेखा शर्माले कृषि मन्त्रालयको प्रस्तावमा सुन्तलालाई राष्ट्रिय फल घोषणा गर्ने निर्णय भएको बताइन्।
कांग्रेसले सदन निरन्तर अवरुद्ध गरेपछि अधिवेशन अन्त्य गर्ने तयारीमा सरकार,"काठमाडौं : नेपाली कांग्रेसले निरन्तर संसद अवरुद्ध गरेर कार्यसूचीमा प्रवेश गर्न नदिएपछि सरकारले संसद अधिवेशन अन्त्य गर्ने तयारी गरेको छ। सहकारी ठगीमा संलग्न भएको भन्दै कांग्रेसले उपप्रधान तथा गृहमन्त्री रवि लामिछानेलाई कारबाही गर्न संसदीय छानबिन समिति गठनको माग गरेको छ। तर प्रधानमन्त्री पुष्पकमल दाहाल प्रचण्डले रवि लामिछानेलाई नै केन्द्रमा राखेर कांग्रेसले माग गरेको समिति गठन गर्न नसकिने स्पष्ट पार्दै आएका छन्। उनले प्रतिपक्ष दलले सहकारी क्षेत्रमा देखिएको समस्या समाधान गर्नेभन्दा पनि गठबन्धन फेरिएपछि राजनीतिक मुद्दा बनाइएकाले छानबिन समिति गठन नहुने बताएका हुन्। आज बिहान प्रधानमन्त्री पुष्पकमल दाहाल प्रचण्ड र एमाले अध्यक्ष केपी शर्मा ओलीबीच भएको भेटमा समेत संसदको गतिरोध अन्त्य, उपनिर्वाचन र समसामयिक विषयमा छलफल भएको थियो। भेटपश्चात पत्रकारसँग अध्यक्ष ओलीले कांग्रेसले संसद चल्न नदिएको बताए। उनले कांग्रेसले सदन नदिएकाले अधिवेशन अन्त्य गर्नुपर्ने धारणा राखे। उनले भने,कांग्रेसले संसद चल्न दिएन,अब अधिवेशन अन्त्य गर्नुपर्छ।"
हस्तकलाका सामग्री युरोप निर्यात २० प्रतिशतले घट्यो,"काठमाडौं : युरोप महाद्विपमा भइरहेको युद्धको प्रभाव नेपालको हस्तकला उद्योगमा देखा परेको छ। हस्तकला महासंघका अध्यक्ष प्रचण्ड शाक्यले युरोपमा २० प्रतिशतले हस्तकला निर्यात घटेको जानकारी दिए। उनका अनुसार युरोपमा हाते कागज, पस्मिना, फेल्ट लगायतका सामग्री बढी मात्रामा निर्यात हुने गर्छन्। गत वर्ष ६ अर्बको हस्तकला युरोपमा निर्यात भएको थियो। यसवर्ष गतवर्षको तुलनामा २० प्रतिशतले घटेको अध्यक्ष शाक्यले बताए। युरोपमा युद्धको प्रभाव हस्तकला व्यापारमा पर्न गएको छ, उनले भने, यद्यपि अरु मुलुकमा निर्यातको अवस्था मध्यम छ। हस्तकला महासंघको तथ्यांक अनुसार प्रत्येक वर्ष १२ अर्ब रुपैयाँको हाराहारीमा हस्तकला तथा मूर्तिकला निर्यात हुने गरेको छ। मङ्सिरदेखि पुसमा मात्रै आठ अर्ब रुपैयाँको निर्यात भएको छ।"
मलेसियाले नेपाललाई दियो १४४ रनको लक्ष्य,काठमाडौं : मलेसियाले नेपाललाई १४४ रनको लक्ष्य प्रस्तुत गरेको छ। ओमानमा भइरहेको एसीसी प्रिमियर कपमा मलेसियाले निर्धारित ओभरको खेलमा ३ विकेट गुमाएर १४३ रन बनाएको छ। टस जितेर ब्याटिङ गरेको मलेसियाका लागि कप्तान विरनदीप सिंहले अविजित ७२ रन बनाए। त्यस्तै सर्विन मुनियान्डीले ४१ र मोहम्मद अमिहरले १६ रन बनाए। नेपालका लागि दीपेन्द्र सिंह ऐरीले २ र अविनाश बोहोराले १ विकेट लिए।
लुम्बिनीका मुख्यमन्त्री महराले आज विश्वासको मत लिने,"दाङ : लुम्बिनी प्रदेश सरकारका मुख्यमन्त्री जोखबहादुर महराले आज विश्वासको मत लिने तयारी गरेका छन्। नियुक्ति भएको एक हप्तापछि मुख्यमन्त्री महराले आज विश्वासको मत लिन लागेका हुन्। दिउँसो १ बजेलाई तोकिएको समय भने ढिला भएको छ। सत्ता गठबन्धनमा भागबन्डा नमिल्दा बैठक बस्न ढिला भएको हो। चैत २३ गते मुख्यमन्त्रीमा महरा नियुक्त भएका थिए। महरालाई पाँच राजनीतिक दलका ४७ र एक स्वतन्त्र सांसद गरी ४८ जना प्रदेश सभा सदस्यको समर्थन छ। महरालाई गठबन्धन दल एमालेका २९, माओवादी केन्द्रका १०, नागरिक उन्मुक्ति पार्टीका ४, जसपाका ३, नेकपा एसका १ र स्वतन्त्र सांसद खड्क बस्नेत गरी ४८ सांसदको समर्थनमा मुख्यमन्त्रीमा नियुक्त गरिएको हो। प्रदेशसभाका ८७ सांसदमध्ये बहुमतका लागि ४४ सांसद आवश्यक पर्छ।"
मुख्यमन्त्री महराले पाए विश्वासको मत,"काठमाडौं : लुम्बिनी प्रदेशका मुख्यमन्त्री जोखबहादुर महराले विश्वासको मत पाएका छन्। शुक्रबार लुम्बिनी प्रदेश सभामा मुख्यमन्त्री महराले प्रस्तुत गरेको विश्वासको मतको प्रस्तावको पक्षमा ४८ मत परेको थियो भने विपक्षमा २८ मत परेको थियो। मुख्यमन्त्री महरालाई एमालेका २९ जना, माओवादी केन्द्रका १० जना, नागरिक उन्मुक्ति पार्टीका ४ जना, जसपाका ३ जना, नेकपा एकीकृत समाजवादीका एक जना र स्वतन्त्र सांसद खड्क बस्नेतले विश्वासको मत दिएका थिए। मुख्यमन्त्री महरालाई परेको ४८ मत कूल प्रदेशसभा सदस्यको बहुमत भएकाले विश्वासको मत स्वीकृत भएको लुम्बिनी प्रदेशका सभामुख तुलाराम घर्ती मगरले घोषणा गरे। मुख्यमन्त्री महराको विपक्षमा कांग्रेस र जनमोर्चाले मत दिएका थिए। उनी चैत २३ मा मुख्यमन्त्रीमा नियुक्त भएका थिए।"
विदेश गएका नेपालीलाई स्वदेश फर्कने वातावरण बनाऔँः राष्ट्रपति पौडेल,"काठमाडौं : राष्ट्रपति रामचन्द्र पौडेलले विभिन्न कारणले विदेश गएका नेपालीहरुलाई स्वदेश फर्कने अवस्थाको सिर्जना गर्नुपर्ने धारणा राखेका छन्। एशोसिएसन अफ नेपाली ओरिजिन(एएनओ)का प्रतिनिधिमण्डलसँग आज राष्ट्रपति कार्यालय शीतल निवासमा भएको भेटमा राष्ट्रपति पौडेलले अध्ययन, वैदेशिक रोजगारी, व्यवसायका साथै विविध कारणले विदेशिएका नेपालीहरुलाई स्वदेश फर्कने वातावरण बन्नुपर्ने धारणा राखेका हुन्। यसप्रति आफूले चासो राख्ने गरेको उल्लेख गर्दै उनले आफू कार्यकारी तथा राजनीतिक भूमिकामा नभए पनि सरोकारवालालाई यस विषयमा निरन्तर सम्झाउने गरेको जानकारी पनि दिएका एएनओका महासचिव चुडामणि भट्टराइले जानकारी दिए। अध्ययन होस् या विभिन्न प्रयोजनले विदेश जाने गरेका नेपालीहरुले आफू रहेको देशमा आर्जन गरेको सीप र ज्ञान स्वदेशमै आइ त्यसलाई प्रयोगमा ल्याउने वातावरण बनाउन मुलुकका सम्बद्ध सबै क्षेत्र र व्यक्तिहरु लाग्नुपर्नेमा उनले जोड दिएका हुन्। उनले नेपाली भाषा र संस्कृतिका माध्यमबाट विश्वमा रहेका नेपाली तथा नेपालीभाषीहरुलाई एकीकृत गर्ने एएनओको अभियानको प्रशंसा गर्दै यसलाई आगामी दिनमा पनि निरन्तरता दिन सुझाए। त्यसअवसरमा राष्ट्रपति पौडेलले भानुभक्त आचार्यको जन्मस्थल तनहुँको चुँदीरम्घालाई नेपाली भाषाको तीर्थस्थल बनाउने अभियानमा आफू लागेको जानकारी पनि गराए। उनले विश्वका विभिन्न देशमा रहेका नेपालीभाषीहरु एक पटक यहाँ पुग्नैपर्ने धारणाको विकास गरी यसलाई जीवन्त राख्न भानु जन्मस्थललाई नेपाली भाषा र साहित्यको तीर्थस्थल बनाउनुपर्नेमा उनको जोड थियो। एएनओका अध्यक्ष डिल्ली अधिकारीले यस अभियानका लागि नेपाल सरकारबाट प्राप्त सहयोग र शुभेच्छाका लागि धन्यवाद व्यक्त गर्दै अभियानलाई नेपाली भाषा, कला, संस्कृतिको अभियानका रुपमा संसारमा रहेका नेपालीमाझ पुर्याउने अठोट व्यक्त गरे। यस संस्थाले प्रवासमा बस्ने नेपाली जातिका लगानीकर्ताहरुलाई नेपालमै आई लगानी गर्ने वातावरणका लागि प्रोत्साहित गर्ने पनि बताए। सो भेटमा संस्थाका उपाध्यक्ष वरिष्ठ अधिवक्ता सुशीलकुमार पन्त, महासचिव भट्टराई, संस्थापक सदस्यहरु केबी कार्की, ओम गुरुङ, डा दामोदर पौडेलसहित सहभागी थिए। विश्वका विभिन्न देशमा बसोबास गरिरहेका नेपालीभाषीको गत चैत ६ गते थाइल्याण्डको राजधानी बैंककमा भएको भेलाले नेपाली जातिलाई एकीकृत गरी नेपाली भाषा र संस्कृतिको संरक्षण गर्न एशोसिएसन अफ नेपाली ओरिजिन (एएनओ) गठन गरेको थियो। विश्वका २७ देशका नेपालीमूलका सामाजिक अभियन्ताको प्रतिनिधित्व रहेको सो भेलाले भुटानमा जन्मी हाल अमेरिकामा बसोबास गर्दै आएका नेपालीमूलका समाजसेवी डिल्ली अधिकारीको अध्यक्षतामा ५४ सदस्यीय कार्यसमिति गठन गरेको थियो।"
"नेपाललाई पहिलो सफलता, दीपेन्द्रले लिए विकेट",काठमाडौं : एसीसी प्रिमियर कपको पहिलो खेलमा नेपालले मलेसियाविरुद्ध पहिलो विकेट हात पारेको छ। दीपेन्द्र सिंह ऐरीले मलेसियाका मोहम्मद अमिरको विकेट झारेका हुन्। अमिर १६ रन बनाएर आउट भएका हुन्।
नागरिक उन्मुक्तिको विवाद उत्कर्षमा : सांसद घनश्याम चौधरीलाई पनि कारबाही,"टीकापुर : प्रदेश सरकार गठनको एकदिन अगाडि नागरिक उन्मुक्ति पार्टीले आफ्ना एक प्रदेश सभा सदस्यमाथि कारबाही गरेको छ। सत्ता समिकरण बदलिएसँगै विवादमा चुलिएको नागरिक उन्मुक्ति पार्टीले सुदूरपश्चिम प्रदेश सभा सदस्य घनश्याम चौधरीलाई निलम्बन गरी कारबाही गरेको हो। यसअघि पार्टीको निर्देशन उल्लंघन गरेको भन्दै प्रदेश सभा सदस्य इन्दिरा गिरीलाई समेत निलम्बन गरिएको थियो। चौधरी र गिरी कमलबहादुर शाह नेतृत्वको सरकारमा मन्त्री बनेका थिए। उन्मुक्ति पार्टी अध्यक्ष रञ्जिता श्रेष्ठले सुदूरपश्चिम प्रदेशका सभामुख भीमबहादुर भण्डारीलाई पत्र लेख्दै प्रदेश सभा सदस्य चौधरीलाई तीन महिनाका लागि निलम्बन गरिएको जनाएकी छन्। निलम्बन गरिएको पत्रमा अति महत्वपूर्ण र गम्भीर विषयमा छलफल गरी निर्णय गर्नुपर्ने भनी पटक पटक बोलाइएकोमा बैठकमा उपस्थित नभएको र पार्टी अध्यक्ष चौधरीलाई लेखिएको स्पष्टीकरण चित्त बुझ्दो नभएकाले तीन महिनाका लागि निलम्बन गरिएको उल्लेख छ। पार्टीको अन्तरिम विधान २०७८ धारा १७(क) को २,४ र ५ बमोजिम कार्य गरेकोले पार्टीको केन्द्रिय कमिटीको मिति २०८०।१२।३० गतेको निर्णय बमोजिम निजलाई ३ महिनाको लागि निलम्बन गरिएका व्यहोरा जानकारी गराउँदछु अध्यक्ष श्रेष्ठद्धारा पठाइएको पत्रमा भनिएको छ। ५३ सदस्य रहेको सुदूरपश्चिम प्रदेशमा चैत्र २२ गते कमलबहादुर शाहले मुख्यमन्त्रीबाट राजीनामा दिएपछि प्रदेश प्रमुखले सरकार गठनका लागि बैशाख १ गतेसम्मको समय दिएका छन्। सरकार गठनको म्याद सकिन एक दिन मात्रै बाँकी रहेका बेला ७ सदस्य रहेको उन्मुक्तिका दुई सदस्य निलम्बनमा परेका छन्। यो पनि पढ्नुहोस नागरिक उन्मुक्तिकी प्रदेश सांसद इन्दिरा गिरी पदमुक्त"
अविनाश बोहोराले लिए दोस्रो विकेट,काठमाडौं : एसीसी प्रिमियर कपको पहिलो खेलमा नेपालले मलेसियाविरुद्ध दोस्रो सफलता हात पारेको छ। अविनाश बोहोराले सार्विन मुनियान्डीको विकेट लिएका हुन्। सार्विन ४१ रन बनाएर आउट भए। यसअघि दीपेन्द्र सिंह ऐरीले मलेसियाका मोहम्मद अमिरको विकेट झारेका थिए। अमिर १६ रन बनाएर आउट भए। १७ ओभरको समाप्तिमा मलेसियाले २ विकेटको क्षतिमा १२२ रन बनाएर खेलिरहेको छ।
यी हुन् मन्त्रिपरिषद् बैठकका निर्णयहरू,"काठमाडौं : सरकारले संघीय संसदको चालू अधिवेशन अन्त्य गर्न राष्ट्रपतिसमक्ष सिफारिस गर्ने निर्णय गरेको छ। सिंहदरबारमा शुक्रबार बसेको मन्त्रिपरिषद् बैठकले संसदको चालू अधिवेशन वैशाख २ गते मध्यरातिदेखि अन्त्य गर्न राष्ट्रपति रामचन्द्र पौडेलसमक्ष सिफारिस गर्ने निर्णय गरेको सरकारका प्रवक्ता रेखा शर्माले जानकारी दिइन्। कांग्रेसको अवरोधका कारण नभई बजेट अधिवेशन आह्वानका लागि केही समय आवश्यक भएकाले संसदको चालू अधिवेशन अन्त्य गर्न सिफारिस गर्ने निर्णय गरिएको उनले बताइन्। त्यस्तै बैठकले राष्ट्रियसभाको रिक्त सदस्य पदमा डा अञ्जान शाक्यलाई मनोनयन गर्न राष्ट्रपतिसमक्ष सिफारिस गर्ने निर्णय गरिएको शर्माले जानकारी दिइन्। त्यस्तै बैठकले बेपत्ता पारिएका व्यक्तिको छानविन, सत्य निरुपण तथा मेलमिलाप आयोग ऐन २०७१ को दफा ३ बमोजिम दुवै आयोगको अध्यक्ष एवं सदस्य नियुक्ति सिफारिस गर्न समिति गठन गर्ने निर्णय गरिएको प्रवक्ता शर्माले जानकारी दिइन्। बैठकले पूर्वप्रधानन्यायाधीश ओमप्रकाश मिश्रको अध्यक्षतामा दुवै आयोगका अध्यक्ष एवं सदस्य सिफारिस गर्न सिफारिस समिति गठन गरेको हो। समितिको सदस्य राष्ट्रिय मानव अधिकार आयोगको अध्यक्ष वा आयोगले तोकेको सदस्य, सर्वोच्च अदालतका पूर्वन्यायाधीश जगदीश शर्मा पौडेल, डा अर्जुनकुमार कार्की र स्टेला तामाङ सदस्य सिफारिस समितिमा छन्। त्यस्तै बैठकले सुन्तलालाई राष्ट्रिय फलको रुपमा मान्यता दिने निर्णय गरेको उनले बताइन्। त्यस्तै बैठकले संयुक्त राष्ट्र संघको ओहाया राज्यका लागि डा दामोदर पौडेललाई अवैतनिक वाणिज्यदूतमा नियुक्त गर्ने निर्णय गरेको छ। प्रवक्ता शर्माले व्यक्तिविशेषलाई केन्द्रित गरेर संसदीय छानविन समिति गठन गर्न प्रमाण चाहिने भए पनि राजनीतिक पूर्वाग्रहमा राखेको माग पूरा गर्न नसकिने स्पष्ट पारिन्।"
मुगुको छायाँनाथमा विपन्न परिवारलाई महिनामा पाँच किलो नुन,"काँक्रेविहार : मुगुको छायाँनाथ रारा नगरपालिकाले विपन्न परिवारलाई प्रत्येक महिना पाँच किलो आयोडिनयुक्त नुन निशुल्क रुपमा दिने भएको छ। गरिबसँग नगरप्रमुख कार्यक्रमअन्तर्गत यहाँका चार हजारभन्दा बढी विपन्न परिवारलाई वडा कार्यालयमार्फत प्रत्येकमहिना घरघरमा नुन उपलब्ध गराउने निर्णय भएको नगरप्रमुख विष्णुकुमार भामले जानकारी दिए। नुन किन्न सदरमुकाम गमगढी पुग्नुपर्ने बाध्यता अन्त्य गर्न नगरपालिकाले वडाबाटै नुन किनेर दिने नीति अवलम्बन गरेको छ। विपन्न घरधुरीलाई उपलब्ध गराएको परिचयपत्रका आधारमा नुन दिने व्यवस्था गरिएको हो। परिचयपत्रको नवीकरणसमेत वडा कार्यालयमार्फत हुने भएको छ। नागरिकताको आधारमा पाँच पोका नुन लिन विपन्न समुदायहरु गाउँदेखि सदरमुकाम गमगढी पुग्नुपर्ने बाध्यता छ। वडाबाटै नुन उपलब्ध हुने भएपछि सदरमुकाम पुग्नुपर्ने समस्या सधैंका लागि समाधान हुने छ। नगरपालिकाभित्र बाँझो जमिनलाई खेती गर्न नगरपालिकाले विशेष नीति ल्याएको छ। अन्नमा परनिर्भरता अन्त्य गरी खेतीयोग्य जमिन उत्पादनमूलक बनाउन विशेष योजना बनाएको नगरप्रमुख भामले बताए। सिमीलगायतका दालजन्य बाली जिल्ला बाहिर निकासीका काम भइरहेको उनले बताउनुभयो। 'हामीले आफैलाइ गरिब सोचेर समस्या भयो', नगरप्रमुख भामले भने, 'कृषकको उत्पादन र मासुजन्य वस्तु बजारीकरण गर्न हाटबजारको व्यवस्था गरेका छौँ। बधशाला सञ्चालन गर्न नगरपालिकाले पहल गरेको छ।' कृषकलाई बीउ वितरण र कृषि प्राविधिक गाउँ पठाएर नगरपालिकाले कृषिजन्य वस्तु उत्पादनमा जोड दिएको छ। रासस"
सत्य निरुपण र बेपत्ता आयोगमा पदाधिकारी नियुक्त गर्न सिफारिस समिति गठन,"काठमाडौं : सरकारले संक्रमणकालीन न्यायसँग सम्बन्धित दुई आयोगको पदाधिकारी नियुक्तिका लागि सिफारिस समिति गठन गरेको छ। सिंहदरबारमा शुक्रबार बसेको मन्त्रिपरिषद् बैठकले बेपत्ता पारिएका व्यक्तिको छानबिन र सत्यनिरुपण तथा मेलमिलाप आयोगको अध्यक्षसहित सदस्यको नियुक्तिका लागि सिफारिस गर्न सर्वोच्च अदालतका पूर्वप्रधानन्यायाधीश ओमप्रकाश मिश्रको अध्यक्षतामा समिति गठन गरेको हो। समितिमा सर्वोच्च अदालतका पूर्वन्यायाधीश जगदीश शर्मा पौडेल, डा अर्जुनकुमार कार्की र स्टेला तामाङ सदस्य रहेको सञ्चार तथा सूचना प्रविधिमन्त्री रेखा शर्माले जानकारी दिइन्। बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन, २०७१ को दफा ३ बमोजिम दुवै आयोगका अध्यक्ष तथा सदस्यको नियुक्तिको सिफारिस गर्न सिफारिस समिति गठन गरिएको उनले जानकारी दिइन्। सिफारिस समितिमा राष्ट्रिय मानव अधिकार आयोगका अध्यक्ष वा निजले तोकेको सो आयोगका सदस्य, मानवअधिकारकर्मी, मनोविज्ञानवेत्ता, कानुनविद्, विधिविज्ञान विज्ञ तथा महिला अधिकारकर्मी, समाजशास्त्री, द्वन्द्वविद्, शान्ति प्रक्रियामा संलग्न व्यक्तिमध्येबाट सदस्य रहने व्यवस्था छ।"
"प्रथम अन्तरप्रदेश राष्ट्रिय खेलकुद : गण्डकीले जित्यो स्वर्ण, कोशीलाई रजत",चितवन : गण्डकी प्रदेशले चितवनको भरतपुरमा जारी प्रथम अन्तर प्रदेश राष्ट्रिय खेलकुदअन्तर्गत पुरुष भलिबलतर्फ स्वर्ण पदक हासिल गरेको छ। शुक्रबार भरतपुर महानगरपालिकास्थित गेस्ट हाउस चौरमा भएको फाइनल खेलमा गण्डकीले कोशी प्रदेशलाई ३० को सीधा सेटमा पराजित गरेको हो। फाइनलमा दर्शकको राम्रो साथ पाएको गण्डकीले पहिलो सेट २५१८ ले जितेको थियो। पहिलो सेटमा हार ब्यहोरेका कोशीले दोस्रो सेटमा सम्हालिएको खेल प्रदर्शन गरेको थियो। गण्डकीको टोली मुख्य दुई खेलाडीबिना कोर्टमा उत्रिएको थियो। बेन्चमा रहेका खेलाडीसहित कोर्टमा उत्रिएको गण्डकीले कोशीमाथि दोस्रो सेट २५२२ ले जितेको थियो। दुई सेटमा स्तब्ध भएको कोशी तेस्रो सेटमा पनि निरीह बन्यो। तेस्रो सेटमा दुवै टोली समान १४ अंक रहँदा रेफ्रीको निर्णयमा कोशीले आपत्ति जनाएको थियो। कोशीका खेलाडीले आक्रोशित हुँदै लय गुमाउँदा रेफ्रीले क्याप्टेन विष्णु बस्नेतलाइ पहेंलो कार्ड दिएका थिए। सोही क्रम रेफ्रीले नेट टचका विषयमा विवादास्पद निर्णय लिएपछि कोशीका खेलाडी केहीबेर कोर्ट बाहिर भएका थिए। केहीबेरको तनावपछि कोर्ट फर्किएको कोशीले अन्तिम सेट १८२२ ले हार ब्यहोर्नु पुग्यो। हारसँगै कोशीले भलिबलतर्फ रजत पदकमा चित्त बुझायो। हारपछि कोशीका प्रशिक्षक दिनेश राईले निर्णायकको कमजोरीको सिकार हुनु परेको बताए। रेफ्रीले दिएको खराब निर्णयबाट टोली निराश हुन पुगेको बताउँदै गण्डकी सेट टोली हुँदा केही दबाव महसुस गरेको बताए। ९ खेलसहित गत चैत २५ गतेबाट सुरू भएको खेलकुदमा बागमतीले ६१ स्वर्णसहित १३९ पदकमा पहिलो स्थानमा रहेको छ। त्यसैगरी २१ स्वर्णपदकसहित ६९ पदक हासिल गरेको सुदूरपश्चिम पदक तालिकाको दोस्रो स्थानमा रहेको छ। कोशी प्रदेश १४ स्वर्णसहित ७३ पदक हासिल गर्दै तेस्रो स्थानमा रहेको छ। समान ११ स्वर्ण हासिल गरेको लुम्बिनी चौथो र पाँचौ स्थानमा कर्णाली प्रदेश रहेको छ। लुम्बिनीको १६ रजतसहित कुल ५५ पदक र कर्णालीको १० रजतसहित कुल ४५ पदक हासिल गरेको छ। त्यसैगरि गण्डकी १० स्वर्णसहित छैटौ र ३ स्वर्णसँगै मधेश प्रदेश अन्तिम स्थानमा रहेको छ। खेलकुद अन्तर्गत पुरुष क्रिकेट र फुटबलको फाइनल खेल बाँकी रहेको छ। खेलकुदको समापन वैशाख १ गते हुनेछ।
राष्ट्रियसभामा अन्जान शाक्यलाई मनोनीत गर्न राष्ट्रपतिसमक्ष सिफारिस,काठमाडौं : सरकारले राष्ट्रियसभाको रिक्त पदमा डा अन्जान शाक्यलाई मनोनयन गर्न राष्ट्रपति रामचन्द्र पौडेलसमक्ष सिफारिस गरेको छ। शुक्रबार बसेको मन्त्रिपरिषद् बैठकले डा शाक्यलाई राष्ट्रियसभाको रिक्त पदमा मनोनीतका लागि सिफारिस गर्ने निर्णय भएको प्रवक्ता रेखा शर्माले बताइन्।
वैशाख २ गते रातिदेखि संसद अधिवेशन अन्त्यका लागि सिफारिस गर्ने सरकारको निर्णय,काठमाडौं : सरकारले चालु संसद अधिवेशन अन्त्य गर्न राष्ट्रपति रामचन्द्र पौडेल समक्ष सिफारिस गर्ने निर्णय गरेको छ। चालु अधिवेशन वैशाख २ गते राति १२ बजेदेखि अन्त्य गर्नका लागि राष्ट्रपतिसमक्ष सिफारिस पठाउने निर्णय भएको सरकारका प्रवक्ता रेखा शर्माले बताइन्। यसअघि प्रधानमन्त्री पुष्पकमल दाहाल र नेकपा एमाले अध्यक्ष केपी शर्मा ओलीबीच संसद अधिवेशन अन्त्य गर्ने विषयमा छलफल भएको थियो। प्रमुख प्रतिपक्षी दल नेपाली कांग्रेसले संसद अवरोध गरेका कारण चालु अधिवेशन अन्त्य गर्ने निर्णयमा पुगेको सत्तापक्षका नेताहरूले बताएका छन्।
मिथिला क्षेत्रमा चैती छठ सुरु,"महोत्तरी : महोत्तरीसहित मिथिलान्चलमा आजदेखि चैती छठ अर्थात वासन्ती छठपर्व सुरु भएको छ। व्रतालुहरू आज पहिलो दिन चोखो भएका छन्। जसलाई स्थानीय भाषामा नहाय खाय विधि भन्ने गरिन्छ। पर्वको दोस्रो दिन खर्ना मनाइन्छ। खर्नाका दिन व्रतीहरू दिनभरि उपवास बसेर राति छठ देवतालाई आगमनको निम्तो दिँदै कुलदेवताको पूजा गर्छन् र राति अरवा अरबाइन (नुन नहालेको) खानेकुरा खाने चलन छ। त्यस्तै, षष्ठीका दिन मुख्य पूजा गरिने भएको छ। आइतबार साँझ अस्ताउँदो सूर्यलाई पायक पर्ने जलाशयमा गई अर्घ दिनेछ। घरघरमा गहुँ र चामलको पीठोबाट बनाइएका ठकुवा, भुसवा, खजुरिया, पेरुकियाजस्ता पकवान र विभिन्न फलफूल तथा मुला, गाँजर, भोगटे, ज्यामिर, नरिवल, सुन्तला, केरा नाङ्लो, कोनिया, सरवा, ढाकन, माटोको हात्ती, ठूलो ढाक्कीमा राखी अर्घ दिइने चलन रहेको छ। मुख्य पूजामा परिवारका सम्पूर्ण सदस्य भक्ति एवम् लोकगीत गाउँदै निर्धारित जलाशय वा नदी नजिक बनाएको छठ घाटसम्म पुग्ने गर्दछन्। त्यस्तै पर्वअन्तर्गत सोमबार बिहान पुनः छठघाटमा पुगेर अघिल्लो दिनको क्रम दोहोर्याइ सूर्यलाई अर्घ दिएर छठ सम्पन्न गर्ने रीति छ। व्रतालुहरू आजराति व्रतस्थल (घाट) मा जागरण बसी भोलिपल्ट चैत्र शुक्ल सप्तमी तिथिका दिन एकाबिहानै उदाउँदो सूर्यलाई अर्घ दिएपछि यो पर्वको समापन हुनेछ। चैती छठ गर्दा हरेक मनोकांक्षा पूरा हुने तथा छालाजन्य रोग कहिल्यै नलाग्ने जनविश्वास छ। कात्तिकमा मनाइने छठ पर्व जतिको संख्यामा श्रद्धालु भक्तजन नभए पनि विस्तारै चैती छठ पर्व गर्नेहरूको संख्या बढ्दै गएको छ।"
धार्मिक सहिष्णुता बिथोल्न खोज्नेलाई कारबाही गर्न वीरगन्जका मुस्लिम अगुवाहरूको माग,"वीरगन्ज : वीरगन्जका मुस्लिम धर्मावलम्बीले समाजमा धार्मिक सहिष्णुता र सामाजिक सद्भाव बिथोल्न खोज्नेहरूलाई पक्राउ गरी कारबाही गर्न माग गरेका छन्। नेपाली मुस्लिम समाज पर्साले शुक्रबार प्रमुख जिल्ला अधिकारीमार्फत गृहमन्त्रीलाई ज्ञापनपत्र बुझाउँदै यस्तो माग गरेको हो। शुक्रबार जिल्ला प्रशासन कार्यालय पर्सामा पुगेका मुस्लिम समाजका अगुवाहरूले प्रमुख जिल्ला अधिकारी दिनेश सागर भुसाललाई ज्ञापनपत्र बुझाएका हुन्। केही समययता मुस्लिम धर्मावलम्बीमाथि आक्रमण गर्ने खालका खबरहरू विभिन्न माध्यम मार्फत आइरहेकाले त्यसमा संलग्नहरूलाई पक्राउ गरी कानुनी कारबाही गर्नुपर्ने माग आफूहरूको रहेको ज्ञापनपत्र बुझाउन गएका मुस्लिम अगुवा जफर अन्सारीले बताए। उक्त ज्ञापनपत्रमा लेखिएको छ, नेपालका मुस्लिम समुदायले सामाजिक हित, राष्ट्रहित, लोकतन्त्र र परिवर्तनका लागि खेलेको भूमिकालाई नजरअन्दाज गर्दै सरकारले पनि मुस्लिमसँग सौतेलो व्यवहार गरेको छ। रोजाको अवसरमा सामाजिक सञ्जालमा आपत्तिजनक कुराहरू लेखेर मुस्लिम समुदायलाई अपमानित गरिएको छ। २८ चैतमा सामाजिक सञ्जालमार्फत सर्वोच्च अदालतका निवर्तमान न्यायाधीश कमलनारायण दासले लेखेको कुराले मुस्लिम समुदायमाथि ठेस पुगेको छ। दासको अभिव्यक्तिले वर्तमान नेपाली समाजमा कलह र अशान्तिको वातावरण सृजना गरेको छ। तसर्थ मुस्लिम समुदायका ईश्वरीय दुत पैगम्बर मुहमदको चरित्र हत्या गर्ने व्यक्तिउपर आवश्यक कानुनी कारबाही गर्न गृहमन्त्रीसँग माग गरिएको टोलीमा सहभागी मुस्लिम अगुवा आबिद हुसेनले बताए। मुस्लिम समुदायको जिउज्यानको सुरक्षा गर्न तथा मस्जिद, मदर्सा लगायतका धार्मिकस्थलको सुरक्षा गर्न पनि ज्ञापनपत्रमार्फत माग गरिएको उनले बताए। ज्ञापनपत्र बुझाउन गएको टोलीमा पूर्व प्रदेशसभा सदस्य जन्नत अन्सारी , मुस्लिम समाजका अगुवाहरू जफर अंसारी, आबिद हुसेन, मेहबुब अलि, रेयाज अहमद, शेष मन्सुर, अनवर हुसेन, अब्बास मंसुरी लगायतको सहभागिता थियो।"
इजरायली आक्रमणमा हमास नेताका तीन छोरा र तीन नातिनातिना मारिए,गाजापट्टि : इजरायली सेनाले गाजामा गरेको हवाई हमलामा हमास नेता इस्माइल हनिएका तीन जना छोराहरु मारिएका छन् । हमास नेता हनिएले इजरायलले बदलाको भावनाबाट प्रेरित भएर निहत्था व्यक्तिको हत्या गरेको बताएका छन्। इजरायली सेनाले पनि बुधबार गाजामा हवाई हमला गरिएको पुष्टि गरेको छ । गाजामा आतङ्कवादी क्रियाकलापमा संलग्न रहेको पाइएपछि हवाई आक्रमण गर्नु परेको सेनाको भनाई छ । हमासका अनुसार उक्त आक्रमणबाट हमास नेता हनिएका तीन नातिनातिनाको पनि मृत्यु भएको छ । अलजजिरा टेलिभिजनसँगको अन्तर्वार्तामा हनिएले आफ्ना सन्तानको हत्या भए पनि हमासले इजरायलप्रति नरम नीति अख्तियार नगर्ने र आफूहरु नझुक्ने बताउनु भएको छ । हाल अन्तर्राष्ट्रिय पहलमा इजरायल र हमासबीच युद्धबिराम गर्नेगरी वार्ताहरु भइरहेका छन् । हानिएले सन् २०१९ मा गाजा छाडेका थिए। उनी हाल कतारमा निर्वासित जीवन बिताइरहेका छन्। गाजामा अहिले हमासका शीर्ष नेताका रुपमा येह्या सिन्वार छन्। सिन्वारकै योजना बमोजिम गत अक्टोबर ७ मा इजरायलभित्र हमासले आक्रमण गरेको थियो । यस आक्रमणमा कम्तीमा एक हजार २०० इजरायलीको मृत्यु हुनुका साथै दुई सयभन्दा बढीलाई अपहरण गरिएको थियो । हमासको आक्रमणपछि इजरायलले गाजामा गरेको सैनिक कारबाहीमा ३३ हजारभन्दा बढी व्यक्तिको ज्यान गइसकेको हमासको स्वास्थ्य मन्त्रालयले जनाएको छ ।
सडकको विश्व अर्थतन्त्रमा नेपाल,"दुई हजार वर्षअगाडि बनेको प्राचीन रेशम मार्ग युरोप र एसियाका बासिन्दाका लागि हजारौं वर्षसम्म आपसी लाभ पुग्ने कार्य भएको थियो। जुन मार्ग एसिया, युरोप र अफ्रिकाका सभ्यताको विकासमा सहयोगी बन्न पुग्यो। यो प्राचीन समयमा पूर्व र पश्चिमबीच सञ्चार तथा समन्वयका रूपमा रहने कार्य भयो। विकासका पाइँला सर्दै २१औं शताब्दीको अर्थ र सामुद्रिक मार्ग विकास गर्ने उद्देश्य राखियो। सोही अनुरूप सन् २०१३ मा चीन र अन्य एसियाली देशका सम्मेलनले प्राचीन रेशम मार्गको नयाँ प्रारूप बेल्ट एन्ड रोड इनिसिएटिभ (बीआरआई)को अवधारणा अगाडि सारियो। फरक क्षेत्र, विकासका फरक प्रयास, फरक सांस्कृतिक र कानुनी प्रणाली भएका देशलाई जोड्ने खुला र समावेशी समन्वयको माध्यम बन्दै गएको छ। बेल्ट र रोड इनिसिएटिभ एउटा यस्तै व्यवस्थित परियोजना हो। जसले सबै देशसँग परामर्श र छलफल गरी सबैका चाहना र आवश्यकता पत्ता लगाउने तथा विकासका रणनीति बनाई सामूहिक विकास र समृद्धि हासिल गर्न प्रयास गर्नेछ। बीआरआईले क्रमशः आर्थिक तत्वहरूलाई स्वतन्त्र रूपमा प्रवाह हुन दिने, साधनको वितरणमा उच्च दक्षता हासिल गर्ने र बजारलाई एकीकरण गर्न सघाउने उद्देश्य राखेको छ। वान बेल्ट वान रोड अर्थात् ओबीओआरको अवधारणा अगाडि सारेलगत्तै २०७० मा नेपालले समर्थन गरेको थियो। पछि त्यसकै नाम बेल्ट एन्ड रोड इनिसिएटिभ अर्थात् बीआरआई निर्णय भएको हो। नेपाल र चीनबीच २०७४ वैशाख २९ मा बीआरआई फ्रेमवर्कअन्तर्गत सहकार्य गर्ने सहमति भयो। बीआरआईको उद्देश्य एसिया, युरोप र अफ्रिका महाद्वीपलाई जोड्ने र देशबीच बहुपक्षीय र द्विपक्षीय बलियो साझेदारी कायम गर्दै तिनका बीच रहेको विविधतालाई महसुस गरी स्वतन्त्र, सन्तुलित र दिगो विकास गर्नु रहँदै आएको छ। यसमा सबै राष्ट्र, अन्तर्राष्ट्रिय र क्षेत्रीय संगठन आबद्ध हुन सक्छन्। बीआरआईले पूर्वी एसियाको आर्थिक चक्र र विकसित युरोपको आर्थिक चक्रमा बृहत् आर्थिक विकासको सम्भावनाको खोजी गरिरहेछ। यसले सामुद्रिक र स्थलमार्गको माध्यमबाट सबैको हित र लाभलाई ध्यानमा राखेर सबैसँग समन्वय गरी खुला, स्वतन्त्र र सन्तुलित व्यापार प्रवद्र्धन गरी विश्वमा शान्ति र समृद्धि ल्याउने लक्ष्य राखिएको छ। बीआरआईमा सन् २०१८ सम्म ९० देश र अन्तर्राष्ट्रिय संगठनहरू, ७५ भन्दा बढी आर्थिक तथा व्यापारिक संस्थानहरू आबद्ध भइसकेका थिए। चीनले व्यापार र बजार विस्तारका साथै छिमेकी देशलाई फाइदा पुग्ने भन्दै अघि बढाएको बीआरआई परियोजनामा नेपालले सन् २०१४ मै प्रारम्भिक सहमति जनाइसकेको थियो। चीनबाट बीआरआईमार्फत आउने सहयोगका लागि नेपाल सरकारले आयोजना अध्ययन क्रममा अन्तरमन्त्रालय स्तरका समिति र उपसमिति बनाएर परियोजना छनोट कार्य थालनी गरेको छ। गल्छी जोडिएको रसुवागढी सडकको स्तरोन्नति, रेलमार्ग जलविद्युत् परियोजनामा लगातार बहस गरिरहेको देखिन्छ। पहिले नै भएका सम्झौतालाई कार्यान्वयनमा ल्याउन आवश्यक प्रोटोकलमा सही भइसकेको छ। ओबीओआरसँग जोडिएका देशसँग चीनद्वारा झन्डै चार खर्ब डलरको सम्झौता ः चीनले महŒवाकांक्षी योजना ओबीओआरसँग जोडिएका देशसँग ३ खर्ब ९० अर्ब अमेरिकी डलरबराबरको व्यापारिक सम्झौता सन् २०१८ मा गरेको देखिन्छ। चीनले अगाडि ल्याएको सडक निर्माणको योजनामा विश्वभरका मुख्य अर्थतन्त्र भएका देशहरूलाई एउटै सडकले जोड्नेछ। बीआरआईमा कति खर्च भइरहेको छ ? निश्चित छैन। लगानी करिब ८ ट्रिलियन डलरसम्म रहने बताइन्छ। अर्बौं डलरका एकपछि अर्को योजना घोषणा भइरहेछन्। एसियाली विकास बैंकका अनुसार सन् २०१७ देखि २०३० सम्म एसियामा मात्रै वर्तमान वृद्धिदरलाई कायम राख्न तथा जलवायु परिवर्तनअनुसार काम गर्न पूर्वाधारहरूमा करिब २६ ट्रिलियन डलर खर्च आवश्यक पर्छ। यसलाई ध्यान राखेर हेर्दा चिनियाँ लगानीको आकार विश्वव्यापी प्रभुत्व कायम गर्ने स्तरको भने देखिँदैन। बीआरआई मोडालिटी कार्यान्वयनतर्फ ः चीनले बहुचर्चित परियोजना बेल्ट एन्ड रोड (बीआरआई) अधि सारेको २०८० (सन् २०२३) मा एक दशक पूरा भएको छ। नेपालले त्यसको ढाँचामा सहकार्यसम्बन्धी सहमति गरेको पनि ६ वर्ष पूरा भएको छ। बीआरआईको एक दशक र त्यसमा नेपालको अनुभवबारे मिश्रित आदानप्रदान २०८० सालपछि सुरु भएको छ। २०८० सालसम्म पनि एउटा परियोजना बीआरआईको ढाँचामा कार्यान्वयन नभए पनि सरकारले सोको कार्यान्वयनको मोडालिटीबारे चीनसँग कुराकानी गर्न प्रतिबद्धता जनाइएको छ। दुवै देशले बीआरआईको सम्झौताका सफल कार्यान्वयनमा कमी हुन नदिने प्रतिबद्धता व्यक्त गरेका छन्। कुनै पनि बाह्य कारोबारमा कुनै पनि ऋणको दलदलमा नेपाल नफस्ने बताइएको छ। बीआरआई कार्यान्वयनमा योजनामा योजनामा सहमति भए पनि दुई देशबीच परियोजनागत रूपमा छलफल हँुदै जाने भनिएको छ। नेपाल छिमेकीको विकासमा जोडिनु पर्छ। नेपाल र भारत सम्बन्धका लागि बीआरआई कोशेढुंगा साबित हुनेछ। दुवै देशबीच रेल, विद्युतीय प्रसारण लाइन, प्रत्यक्ष वैदेशिक लगानीलगायत विषयमा छलफल हुँदै आएको छ। चीनलाई बीआरआईका आठ परियोजनाको सूची छलफलका रूपमा नेपालले पठाएको छ। धेरै योजनामा प्रगति भएको देखिएन। बीआईआईबीबाट नेपालले फाइदा लिन सकेन। नेपालमा बनेका पटकपटकका सरकारहरू कमजोर भएका कारण बीआरआई कार्यान्वयन हुनेमा शंका छ। भनिन्छ, नेपाललाई अहित हुने ऋण स्विकार गर्न हँुदैन। तर परियोजनाबारे छलफल नै नभई ऋणबारे छलफल पूर्वऋणको भार पर्न लागेको चर्चा हुनु हुँदैन। पहिला संवाद र छलफल गर्नुपर्छ। तर बढी ब्याजदरमा ऋण ल्याउनुपर्छ भन्ने भनाइमा नेपाली लाग्न हँुदैन। तर, छलफल अगाडि नै ऋण गलपासो भन्न मिल्दैन भनिन्छ। राष्ट्रिय महŒवका आधारमा सबै पक्षसँग छलफल गरिनुपर्छ। तिब्बतसँग चीनको संवेदनशीलता रहेको र तिब्बतसँग मात्र नेपालको सीमा जोडिएका कारण चीनको सीमा नेपालका लागि दीर्घकालीन रूपमा सहज हुने शंका व्यक्त गरिन्छ। बीआरआईबाट दशकमा नेपालले के प्राप्त गयो ? विषय सोचनीय पनि छ। बीआरआईको संस्थापक सदस्य भएर पनि एक किलोमिटर सडक नेपालमा किन परेन। कसैले त बीआरआईको औपचारिक दस्तावेजमा नेपाल कतेै नपरेको देखिन्छ। नेपालचीन आर्थिक सहकार्यको अनुभव मीठो छैन। नेपालमा चिनियाँ सामान चीन आफैंले निर्यात गर्छ। नेपालीले भने चीनमा नेपाली सामान निर्यात गरेका छैनन्। बीआरआईमा नेपाल सहमति सहभागी भएको पाँच वर्ष बितिसक्दा दुई देशका सोअन्तर्गत नेपालमा सञ्चालन एउटा पनि परियोजना सञ्चालन भएको छैन। सम्झौता भने ३० वैशाख २०८१ सम्मलाई नवीकरण भएको छ। चीनले बीआरआई कार्यान्वयन योजनामा सहमति भएपछि मात्र परियोजनामा छलफल गर्ने भनेको छ। नेपालले बीआरआईअन्तर्गत काठमाडौंकेरुङ सीमापार रेलमार्ग, नेपालचीन सीमापार विद्युत् प्रसारण लाइन, टोखाछहरेविदुर सडक तथा सुरुङ, खुटियादिपायल सडक, अरुण जलविद्युत् आयोजना, कोहलपुरसुर्खेत सडक, सुनकोशी मरिण आयोजना, नेपालचीन सीमापार आर्थिक निर्माणजस्ता परियोजना सहकार्यका लागि प्रस्ताव गरेको थियो। सुझाव तथा निष्कर्ष ः बीआरआईमा जोडिँदा नेपाल भारतवेष्ठित हुनु पर्दैन बरु नेपालको अर्थतन्त्र उक्सने अपेक्षा गर्न सकिन्छ। नेपालमा चिनियाँ आउँदा उद्योगकारखानासँगै रोजगार बढ्नेछ। यस परियोजनाले नेपालचीन सीमामा रहेका गरिब किसान, सीमान्तकृत, शोषित समुदायको स्तर माथि ल्याउने आशा पनि गर्न सकिन्छ। रेग्मी, व्यापार तथा निकासी प्रवद्र्धन केन्द्रका पूर्वनायब कार्यकारी निर्देशक हुन्।"
मिडिया काउन्सिल सम्बन्धी विधेयक संसदमा दर्ता गर्न लागिएको छ : मन्त्री शर्मा,काठमाडौं : सञ्चार तथा सूचना प्रविधि मन्त्री रेखा शर्माले मिडिया काउन्सिल सम्बन्धी विधेयक संसदमा दर्ता गर्न लागिएको बताएकी छन्। शुक्रबार काठमाडौंमा नेपाल पत्रकार महासंघ काठमाडौं शाखाको १२ औं अधिवेशन उद्घाटन गर्दै मन्त्री शर्माले मन्त्रिपरिषद्बाट पारित गर्दै मिडिया काउन्सिल सम्बन्धी विधेयकलाई सदनमा दर्ता गराउन लागिएको बताएकी हुन्। उनले उक्त विधेयकलाई छिटो भन्दा छिटो सदनबाट पारित गर्न सके अहिले विकास भएका सबै प्रकारका सञ्चारमाध्यमहरुलाई नियमन र प्रोत्साहन गर्न सहज हुने धारणा राखिन्। रेडियो नेपाल र नेपाल टेलिभिजनलाई मर्ज गर्ने गरी प्रसारण ऐनलाई पनि समितिबाट पारित गरी संसदमा लैजाने तयारी भइरहेको उनले बताइन्। मन्त्री शर्माले पत्रकारहरुलाई सहज बनाउने गरी मन्त्रालयले विभिन्न निर्णय गरेको र आवश्यक अन्य ऐन कानूनहरु निर्माणलाई प्राथमिकतामा राखेको जानकारी दिइन्। मुलुकका आएका परिवर्तनलाई संस्थागत गर्दै राजनीतिक र अभिव्यक्ति स्वतन्त्रतालाई स्थापीत गर्न सञ्चारमाध्यमको महत्वपूर्ण भूमिका रहेको उनको भनाइ छ। उनले समाचारहरु सत्य र तथ्यमा आधारित भएर सरकार र जनताको पुलको रुपमा काम गर्न सक्नुपर्ने बताइन्।
ठगी मुद्दामा भियतनामी अर्बपतिलाई मृत्युदण्ड,"रियल स्टेट व्यवसायी ट्रुओङ माई ल्यानलाई बिहीबार भियतनामको एक अदालतले मृत्युदण्डको सजाय सुनाएको छ । अदालतले १२ अर्ब ५० करोड अमेरिकी डलरको वित्तीय धोकाधडीको मुद्दामा मृत्युदण्डको सजाय सुनाएको अल जजिराले बताएको छ । सन् २०१२ र २०२२ को बीचमा ६७ वर्षीया ल्यानले गैरकानूनीरूपमा साइगोन ज्वाइन्ट स्टक कमर्सियल बैंकको व्यवस्थापन गर्दा हजारौँ फर्जी फर्महरूमार्फत रकम लुटेको र सरकारी अधिकारीहरूलाई घुस खुवाएको आरोप छ। अभियोजकहरूले उनको एक हजारभन्दा धेरै सम्पत्ति जफत गरेको दाबी गर्दै संदिग्ध सम्पत्तिको विनियोजन राशि सन् २०२२ मा भियतनामको कूल गार्हस्थ्य उत्पादन (जिडिपी) को करिब तीन प्रतिशत बराबर रहेको बताएका छन् । ल्यानले आफूमाथि लगाइएको आरोपहरूको खण्डन गरेकी थिइन्। अल जजिराका अनुसार उनले गत साता अदालतमा आफ्नो अन्तिम बयानमा आत्महत्याको विचार आएको कुरा स्वीकार गरेकी थिइन्। प्रमुख डेभलपर वान थिन्ह फाटका अध्यक्ष ल्यानलाई बिहीबार हो चि मिन्ह सिटीमा सुनुवाइको अन्त्यमा घोटाला, घुसखोरी र बैंकिङ नियमहरूको उल्लङ्घन गरेको दोषी पाइएको सरकारी सञ्चारमाध्यमलाई उद्धृत गर्दै अल जजिराले बताएको छ । गत वर्ष सन् २०२२ मा ल्यानको गिरफ्तारी सन् २०१६ मा सुरु भएको भ्रष्टाचारविरोधी अभियानमा सबैभन्दा हाईप्रोफाइल गिरफ्तारीमध्येको एक थियो । सन् २०२२ पछि उक्त अभियानले गति लिएको छ । कथित ब्लेजिङ फर्नेस अभियानको परिणामस्वरूप सयौँ अधिकारीहरूलाई दण्डित वा कारागार सजाय गरिएको छ । यसबाट भियतनामी राजनीतिमा उच्च तहलाई असर गरेको छ । यसमा दुई राष्ट्रपति र दुई प्रधानमन्त्रीको राजीनामा पनि समावेश छ । रासस"
प्रधानमन्त्री प्रचण्ड र एमाले अध्यक्षबीच भेटवार्ता जारी,काठमाडौं : प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल प्रचण्ड र एमाले अध्यक्ष केपी शर्मा ओलीबीच भेटवार्ता जारी छ। उनीहरुबीच उपनिर्वाचन र समसामयिक विषयमा छलफल भइरहेको बालुवाटार स्रोतले जनाएको छ। बैशाख १५ गते प्रतिनिधि सभा सदस्यतर्फ इलाम१ र प्रदेश सभा सदस्यतर्फ बझाङ१ (१)मा उपनिर्वाचन हुँदैछ। यता लुम्बिनी प्रदेशका नवनियुक्त मुख्यमन्त्री जोखबहादुर महराले आज विश्वासको मत लिँदैछन्। तर एकीकृत समाजवादीले सहमति कार्यान्वयन नहुँदासम्म विश्वासको मत दिन नसकिने अडान राखेपछि सत्तारुढ दलका शीर्ष नेताबीच छलफल भएको हो। सरकार गठन हुँदा नेकपा एकीकृत समाजवादी र नागरिक उन्मुक्ति पार्टीले सहमति नभए विश्वासको मत नदिने अडान राखेर बार्गेनिङ गरिरहेका छन्। यता प्रधानमन्त्री प्रचण्डले आज दिउँसो मन्त्रिपरिषद् बैठकसमेत बोलाएका छन्। आज केहि कर्मचारीको नियुक्ति र बढुवा हुने सम्भावना रहेको छ।
आजदेखि चैतीछठ सुरु,"जलेश्वर : महोत्तरीलगायत सम्पूर्ण मिथिलाञ्चलवासीको पर्व चैतीछठ विधिपूर्वक प्रारम्भ भएको छ । आजदेखि चार दिनसम्म महोत्तरी, धनुषा, सिरहा, सप्तरी, सुनसरी, मोरङ, सर्लाही, रौतहट, बारा, पर्सालगायत मिथिलाञ्चलभरि धुमधामका साथ छठोत्सव मनाइन्छ । छठपर्व महोत्तरीको जलेश्वर, मटिहानी, सुगा, गौशाला, पिपरा, सम्सी, बर्दिबासलगायत अन्य सहरी एवं ग्रामीण क्षेत्रमा रहेका पोखरी तथा नदी किनारमा सूर्यको उपासना तथा पूजाआराधनाका साथ मनाइन्छ । छठोत्सवमा अस्ताउँदो र उदाउँदो सूर्यको विशेष पूजा गरिन्छ । अहिंसाप्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्नु यस पर्वको विशेषता हो । पारिवारिक सुख, शान्ति, समृद्धिका खातिर श्रद्धापूर्वक मनाइने छठोत्सवका क्रममा आज व्रतीहरूले नहा खा अर्थात् नुहाएर भोजन गर्छन् । पर्वको दोस्रो दिन भोलि शनिबार खर्ना मनाइन्छ । खर्नाका दिन व्रतीहरू दिनभरि उपवास बसेर राति छठ देवतालाई आगमनको निम्तो दिँदै कूलदेवताको पूजा गर्छन् र राति अरवा अरबाईन ( नुन नहालेको) खानेकुरा खाने चलन छ । त्यस्तै षष्ठीका दिन पर्सी आइतबार साँझ गहुँ र चामलको पीठोबाट बनाइएका ठकुवा, भुसवा, खजुरिया, पेरुकियाजस्ता पकवान र विभिन्न फलफूल तथा मुला, गाँजर, भोगटे, ज्यामिर, नरिवल, सुन्तला, केरा नाङ्लो, कोनिया, सरवा, ढाकन, माटोको हात्ती, ठूलो ढाक्कीमा राखी परिवारका सम्पूर्ण सदस्य भक्ति एवं लोकगीत गाउँदै निर्धारित जलाशय वा नदी नजिक बनाएको छठ घाटसम्म पुग्छन् । षष्ठीका दिन व्रतीहरूले अस्ताउँदो सूर्यको आराधना गर्दै अघ्र्य अर्पण गर्ने परम्परा छ । त्यसको भोलिपल्ट सोमबार बिहान पुनः छठघाटमा पुगेर अघिल्लो दिनको क्रम दोहोर्याइ सूर्यलाई अघ्र्य दिएर छठसम्पन्न गर्ने रीति छ । रासस"
"मन्त्रिपरिषद्को बैठक बस्दै, मिडिया काउन्सिल विधेयक पारित गर्ने तयारी",काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषद्को बैठक बोलाएका छन्। बिहीबार बस्न नसकेको नियमित बैठक आज दिउँसो बस्न लागेको बालुवाटार स्रोतले जनाएको छ। आजको बैठकमा मिडिया काउन्सिल सम्बन्धी विधेयक पारित गर्ने तयारी रहेको सूचना सञ्चार तथा प्रविधिमन्त्री रेखा शर्माले जानकारी दिइन्। उनका अनुसार मिडिया काउन्सिल सम्बन्धी विधेयक मन्त्रिपरिषद्को विधेयक समितिबाट पारित भइसकेको भन्दै आजको बैठकबाट नै पारित हुनेछ। संघीय संसद्मा पेस गर्न अन्तिम तयारीमा रहेका आमसञ्चार विधेयक र सामाजिक सञ्जाल विधेयक संसदबाट छिट्टै पारितगर्ने बताइन् । यसैगरी शिक्षा मन्त्रालयले सार्वजनिक गरेको चिकित्सा शिक्षा अध्ययन समितिको प्रतिवेदन कार्यान्वयनको प्रस्ताव बैठकले पारित गर्ने सम्भावनासमेत रहेको छ।
घरमा बम राखेर त्रसित पार्दै अज्ञात समुहद्वारा बुद्धचित्त मालाको बोट फडानी,"काभ्रे : काभ्रे जिल्लाको रोशी गाउँपालिकामा अपरिचित समुहले बुद्धचित्तको बोट फडानी गरेका र स्थानीयको घरको ढोकामा बम राखिएको पाइएको छ। जिल्लाको रोशी गाउँपालिका५ नागवेली कोल्दोङमा ठगुरानी लामाको घरमा बम राखी बुद्धचित्त मालाको बोट फाडिएको हो। बिहीबार राती अपरिचित समुह आइ स्थानीयको तीन घरमा बम राखी बुद्धचित्त मालाको रुख काटेको स्थानीयले जानकारी दिए । स्थानीय ठाकुरानी तामाङको हरेक वर्ष करोडौंमा बिक्री गर्दै आएको मालाको रुख अपरिचित समूह आइ काटेर फरार भएका छन्। मुल मालाको पुरानो बोट काटेर तीन घरको आगनमा ४ वटा सकेट बम राखिएको जिल्ला प्रहरी कार्यालय काभ्रेका डिएसपी राजकुमार श्रेष्ठले जानकारी दिए । अहिले घटनास्थलमा नेपाल प्रहरी, शसस्त्र प्रहरी, नेपाली सेनाको टोलीले अनुसन्धान गरिरहेका छन्। नेपाली सेनाले बम डिस्पोज गर्ने तयारी गरेको प्रमुख जिल्ला अधिकारी रुद्रादेबी शर्माले बताइन् । उक्त माला गत आर्थिक वर्षमा ९० लाखमा कारोबार भएको थियो । उक्त स्थलमा जनमुक्ति सेना नेपाल लेखेको ज्याकेट, हसिया हतौडा अंकित झण्डा र मट्टीतेल फेला परेको जिल्ला प्रहरीले जनाएको छ । रुख काटेर जाने क्रममा नेकपा माओवादी जिन्दावाद भन्ने नारा लगाउँदै गएको स्थानीयले बताए।"
नेपालका बैंकमा डिजिटलाइजेसन : सबल र दुर्बल पक्ष,"डिजिटलाइजेसन भनेको प्रविधिको कार्यान्वयन हो। डिजिटलाइजेसनले नेपालका मानिसहरूको दैनिक जीवनशैली द्रुतरूपमा परिवर्तन गरिरहेको छ। बैंकिङ क्षेत्रका लागि डिजिटलाइजेसन विकल्प होइन, यो विशिष्ट छ किनभने हरेक उद्योग डिजिटलाइज भइरहेको छ र, बैंकिङ क्षेत्र कुनै अपवाद छैन। प्रविधिको मद्दतले बैंकहरूले धेरैभन्दा धेरै ग्राहकहरूसम्म पुग्न र उनीहरूलाई अझ राम्रो सेवाहरू उपलब्ध गराउन सक्छन्। धेरै वित्तीय संस्थाहरूले डिजिटलाइजेसनलाई चुनौतीका रूपमा सामना गरिरहेका छन्। बैंकिङमा डिजिटलाइजेसनको प्रभाव बैंकले आफ्ना ग्राहकहरूलाई प्रदान गर्ने भुक्तानी सेवाहरूमा प्रमुख चिन्ताको विषय हो। इन्टरनेट जडानको मद्दतले बैंकिङलाई सजिलो बनाइएको छ, किनभने तिनीहरूसँग सधैं समस्याहरू समाधान गर्न समर्थन टोली हुन्छ। हामी डिजिटल युगमा छौं। विकास र सेवा वा डिजिटल बैंकिङबाट बच्न सम्भव छैन। आधुनिक युगमा डिजिटल बैंकिङले लोकप्रियता हासिल गर्दै आएको छ र डिजिटल बैंकिङले पनि थप ध्यानाकर्षण गरेपछि बैंकिङ सेवाप्रति ग्राहकको चेतना दिनप्रतिदिन बढ्दै गएको छ। डिजिटल रूपान्तरणले संगठनको डिजाइन र कर्मचारीहरूको व्यवस्थापनलाई पनि परिवर्तन गरेको छ। पछिल्ला दिनमा मुलुकभर वित्तीय संस्थाका शाखा संख्या बढ्दै गएको देख्न सकिन्छ। प्रगतिशील आर्थिक सुधार र तीव्र गतिको प्रविधिका कारण बैंकिङ क्षेत्र द्रुत रूपान्तरणबाट गुज्रिरहेको छ। डिजिटल बैंकिङको फराकिलो परिभाषा छ, तर मुख्य रूपमा, यो डिजिटल च्यानलहरूमार्फत गरिने परम्परागत बैंकिङ अभ्यासहरूका बारेमा हो। चाहे त्यो तपाईंको कम्प्युटर वा स्मार्टफोनमा रहेको एप होस्, डिजिटल बैंकिङ भनेको ग्राहकको आवश्यकता र आफ्नो जीवनका धेरै दैनिक पक्षहरूलाई छिटो, सी एक्समैत्री र डिजिटल रूपमा सञ्चालित गरिन्छन्। डिजिटल बैंकिङ ग्राहकहरूका लागि एक अधिक लागत कम गर्ने कुशल र सुरक्षित बैंकिङ माध्यम हो।"
रुकुमपश्चिममा १७२ रोपनीमा लगाइएको अफिमखेती नष्ट,"त्रिवेणी : रुकुमपश्चिमको विभिन्न ठाउँमा एक सय ७२ रोपनीमा लगाएको लागुऔषध अफिमखेती फँडानी गरिएको छ । जिल्ला प्रहरी कार्यालयले यही महिना एक सय ७२ रोपनीमा लगाएको अफिमखेती नष्ट गरेको हो । जिल्लाको आठबीसकोट, मुसीकोट नगरपालिका तथा सानीभेरी गाउँपालिकाका विभिन्न ठाउँका एक सय ७२ रोपनी जग्गामा लगाएको अफिमखेती फँडानी गरी नष्ट गरिएको जिल्ला प्रहरी कार्यालय रुकुमपश्चिमका सूचना अधिकारी प्रहरी निरीक्षक धर्मेन्द्र खड्काले जानकारी दिए। सूचना अधिकारी खड्काका अनुसार आठबीसकोट नगरपालिका१ स्याला र २ कालजुरा भन्ने ठाउँमा ६० रोपनी, १२ नं वडाकोे कुरल र लामपुजामा ४५ रोपनीमा लगाएको अफिमखेती नष्ट गरिएको हो । त्यस्तै सानीभेरी गाउँपालिका३ को तिमिले, कमैदे र काफिगैरामा २९ रोपनी, मुसीकोट नगरपालिका८ घोरखानीमा एक रोपनी र आठबीसकोट नगरपालिका३ दाङ भन्ने स्थानसहित वडा नं ७ को स्यालाकोट र डाँफेमा ३७ रोपनी गरेर जम्मा एक सय ७२ रोपनी जग्गामा लगाएको अफिमखेती नष्ट गरिएको प्रहरी निरीक्षक खड्काले बताए।"
फ्रेण्ड्सलाई पन्छाउँदै एपीएफ जीतपुरसिमरा गोल्डकपको सेमिफाइनलमा,सिमरा : विभागीय टिम नेपाल एपीएफ क्लब १४औं जीतपुरसिमरा गोल्डकपको सेमिफाइनलमा प्रवेश गरेको छ। सिमरा रंगशालामा शुक्रबार बिहान भएको क्वाटरफाइनल खेलमा फ्रेण्ड्स क्लबलाई २० ले पराजित गर्दै एपीएफ अन्तिम चारमा प्रवेश गरेको हो। एपीएफको जीतमा बुद्धिमान राईले एक गोल गरे भने अर्को गोल अनन्त तामाङबाट आत्मघाती हुन पुग्यो। हावाहुरीका कारण बिहीबार राती ५८औं मिनेटमा स्थगित भएको खेल बिहान खेलाइएको थियो। स्थगित गरिएको समयबाटै खेलाइएको खेलको ७३औं मिनेटमा बुद्धिमान राईले एपीएफलाई अग्रता दिलाएका थिए। अनिश महर्जनको क्रस बललाई सदुपयोग गर्दै बुद्धिमानले सुन्दर गोल गरेका थिए। त्यसलगत्तै एपीएफले अर्को गोल गर्दै अग्रता दोब्बर पार्यो। खेलको ७५औं मिनेटमा प्रदीप तामाङको क्रस बललाई अनन्तले क्लियर गर्न खोज्दा गोल हुन पुगेको थियो। लगातार दुई गोल खान पुगेको फ्रेण्ड्स अन्तिम समयमा दवावमा देखियो। उसले खासै अवसर सिर्जना गर्न सकेन। एपीएफको जीतमा उत्कृष्ट प्रदर्शन गरेका बुद्धिमान प्लेयर अफ दि म्याच घोषित भए। उनले शुभारम्भ कलेजले प्रायोजन गरेको १० हजार राशीको प्लेयर अफ दि म्याचको पुरस्कार हात पारे। एपीएफको जीतसंगै जीतपुरसिमरा गोल्डकपको सेमिफाइनल समिकरण पूरा भएको छ। एपीएफले अब फाइनल प्रवेशका लागि शनिबार नेपाल पुलिस क्लबसंग खेल्नेछ। प्रतियोगिता अन्तर्गत शुक्रबार राती हुने पहिलो सेमिफाइनल खेलमा सिरहाको सलहेश युवा क्लब र मछिन्द्र फूटबल क्लब भिड्नेछन्। मछिन्द्रले त्रिभुवन आर्मी क्लब र सलहेशले साविक विजेता चर्च ब्वाईज युनाइटेडलाई पराजित गर्दै सेमिफाइनलको यात्रा तय गरेका थिए। जीतपुरसिमरा उपमहानगरपालिकाको मुख्य सहयोग र जगदम्बा स्टील्स् प्रालिको टाइटर स्पन्सरमा आयोजित प्रतियोगिताको विजेताले १० लाख र उपविजेताले पाँच लाख नगद प्राप्त गर्नेछन्।
डोल्पाको सामुदायिक वनमा लागेको आगोमा परी घाइते बालकको मृत्यु,"डोल्पा : हिमाली जिल्ला डोल्पाको त्रिपुरासुन्दरी नगरपालिका ४ मा पर्ने सुँ सामुदायिक बनमा आगलागीमा परेर घाइते भएका एक बालकको मृत्यु भएको छ। जिल्ला अस्पताल डोल्पामा उपचारको क्रममा १० वर्षीय सुलस बुढाको मृत्यु भएको प्रमुख जिल्ला अधिकारी तुलसि प्रसाद दाहालले जानकारी दिए । सो आगलागीमा तीन बालबालिका घाइते भएका थिए। बाँकी दुई जनाको थप उपचारको लागि काठमाडौं लैजानका लागि चिकित्सक सहित हेलिकप्टर आउन लागेको प्रजिअ दाहालले बताए । बिहिबार साझ गाउँनजिकै गुच्ची च्याउ टिप्न गएका उनीहरु वनमा लागेको डढेलोमा परी घाइते भएका थिए। घाइते भएका बालबालिकालाई उपचारका लागि जिल्ला अस्पताल पुर्याइएको थियो। धेरै प्रयास गर्दा पनि सुलस बुढालाई बचाउन नसकिएको डक्टर अखण्ड उपाध्यायले बताए । अन्य दुई घाइते बालक उपचारपछि निको हुन सक्ने आशा रहेको उनको भनाइ छ । घाइते भएका तीन जनामध्ये कक्षा ४ मा पढ्ने १२ वर्षीय विवस बुढा, १३ वर्षीय समन्त बुढालाई थप उपचारका लागि काठमाडौं लैजाने तयारी गरिएको छ । त्रिपुरासुन्दरी नगरपालिकाले घाइते बालबालिकाको उपचारको लागि काठमाडौं लैजान हेलिकप्टरको व्यवस्थाको गरेको प्रमुख प्रशासकीय अधिकृत जगदिशचन्द्र नेपालीले जानकरी दिए । बिहिबार नै सुर्खेतमा नेपाली सेनाको हेलिकप्टरका लागि कुरा गरे पनि मौसमका कारण आउन सकेन। गाउँ नजिकै रहेको बनमा लागेको आगलागीमा परेर एक घरका दुई दाजुभाइसहित तीन बालक गम्भीर घाइते भएका थिए । डोल्पामै गत मंगलबार ठुलिभेरी नगरपालिका ४ मा पर्ने मष्टा सामुदायिक वनमा आगो निभाउने क्रममा घाइते भएका चार सैनिक मध्ये तीन जनाको मृत्यु भएको थियो ।"
"एमाले सिन्धुलीको मतदन सुरु, अध्यक्षमा कार्की र श्रेष्ठबीच प्रतिस्पर्धा","सिन्धुली : नेकपा एमाले सिन्धुलीको आठौं अधिवेशबाट नेतृत्व छनौटका लागि मतदना सुरु भएको छ। एमाले सिन्धुलीको आगामी नेतृत्वका लागि सिन्धुलीमाढी स्थित बागवानी केन्द्रमा शुक्रबार बिहान १० बजेबाट मतदान सुरु भएको हो। निर्वाचन कार्यतालिका अनुसार शुक्रबार बिहान ८ बजेबाट मतदान सुरु हुने भनिए पनि केही ढिला गरी सुरु भएको मुख्य निर्वाचन अधिकृत पदम मगरले जानकारी दिए। मतदानबाट जिल्ला अध्यक्ष १, उपाध्यक्ष १, सचिव १, उपसचिव २ सहित १ सय जना निर्वाचित हुनेछन् भने पाँच जना मनोनित हुनेछन्। यसैबीच एमाले सिन्धुलीको अध्यक्षका लागि दुई जनाको उमेद्वारी दर्ता भएको छ। निवर्तमान अध्यक्ष कुमार कार्की (रामकुमार) र कमलामाई नगर कमिटिका अध्यक्ष महेन्द्रदेव श्रेष्ठविच प्रतिस्पर्धा हुँदै छ। उपाध्यक्षका लागि निवर्तमान उपाध्यक्ष कर्ण घिसिङ र खड्गबहादुर रजन मगरबीच प्रतिस्पर्धा हुँदै छ। सचिवमा पनि दुई जनाको प्रतिस्पर्धा छ। निवर्तमान सचिव नारायण बराल र नवराज थिङले उमेद्वारी दिएका छन्। यस्तै दुई उपसचिवमा ७ जनाको उम्दवारी परेको छ। उपसचिवका लागि शंकर कुमार कार्की, कुमार शर्मा, राजु बराल, दिपेश बराल र टिकबहादुर कार्की खुल्लामा प्रतिस्पर्धा गर्दै छन भने मिथुला कुमारी घिमिरे प्याकुरेल र पार्वती भट्टराई विच महिला उपसचिवका लागि प्रतिस्पर्धा हुँदै छ। लेखा समितिको संयोजकमा संजयकुमार दाहाल निर्विरोध निर्वाचित भएका छन्। उनीसँगै ३६ जना सदस्यहरु निर्विरोध भएको निर्वाचन समितिले जनाएको छ। अन्य सदस्यहरुमा युवाहरुको उमेदवारी धेरै परेको छ। खुल्ला, भुगोल, समावेसी सदस्यहरुमा भने मतदान भइरहेको छ। मतदानमा सात सय ८४ जना प्रतिनिधिले भाग लिन पाउने छन। शुक्रबार (आज) साँझ ६ बजेसम्म मतदान गर्न सकिने मुख्य निर्वाचन अधिकृत पदम बहादुर मगरले जानकारी दिए। मतदान सकिएपछि शुक्रबारनै मतगणना कार्य सुरु हुने बताइएको छ।"
नेपालको राजनीतिमा राप्रपाको भूमिकालाई कसैले नजरअन्दाज गर्न सक्दैन: लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले पार्टी कसैले नजरअन्दाज गर्न नसक्ने शक्तिको रुपमा स्थापित भएको दाबी गरेका छन्। शुक्रबार केन्द्रीय कार्यसम्पादन समितिको बैठकलाई सम्बोधन गर्दै उनले नेपालको राजनीतिमा राप्रपाको भूमिकालाई कसैले नजरअन्दाज गर्न नसक्ने धारणा राखेका हुन्। लिङ्देनले पार्टी र एजेण्डाको पक्षमा सकारात्मक सन्देश गएको बताएका छन्। जनप्रदर्शनको समीक्षाको क्रममा लिङ्देनले पार्टी स्थापित शक्तिको रुपमा अगाडि बढिरहेको धारणा राखेको राप्रपाका प्रवक्ता मोहन श्रेष्ठले जानकारी दिए। बैठकमा २७ गते काठमाडौं केन्द्रीत जनप्रदर्शनको समिक्षा भइरहेको श्रेष्ठको बताए। लिङ्देनको भनाई उद्दृत गर्दै श्रेष्ठले भने, प्रारम्भमा अध्यक्ष लिङ्देनले प्रदर्शनमा प्रशासनिक दमनबाट केही साथीहरु घाइते हुने दु:खद घटना भएपनि समग्रमा प्रदर्शन सफल भएको, पार्टी र एजेण्डाको पक्षमा सकारात्मक सन्देश गएको, राप्रपा अब कसैले नजरअन्दाज गर्न नसक्ने शक्तिको रुपमा स्थापित भएको धारणा व्यक्त गर्नुहुँदै प्रदर्शनमा सहभागीलाई धन्यवाद ज्ञापन गर्नुभएको छ। उनका अनुसार कार्यसम्पादन समिति सदस्यहरुले आफ्नो धारणा दिने क्रम जारी छ।"
"अर्थतन्त्र सुध्रिन्छ, महँगी घट्छ","काठमाडौं : समग्र मुलुकको अर्थतन्त्र ओरालो लागेको महसुस गरिरहेका बेला एसियाली विकास बैंक (एडीबी)ले भने अर्थतन्त्र सुध्रिने अनि महँगी पनि थोरै घट्ने प्रक्षेपण गरेर आशा जगाएको छ। आर्थिक वर्ष २०८००८१ को अन्त्यसम्ममा नेपाली अर्थतन्त्र अर्थात् आर्थिक वृद्धि ३६ प्रतिशत (बजार मूल्यमा) वृद्धि हुने प्रक्षेपण गरेको छ। एडीबीले बिहीबार एसियन डेभलपमेन्ट आउटलुक (एसियाली विकास परिदृश्य) २०८० सार्वजनिक गर्दै आर्थिक वृद्धि उक्त सीमामा रहने अनुमान गरेको हो। यसैक्रममा नेपालका लागि एडीबीका राष्ट्रिय निर्देशक आर्नो कोश्वाले मौद्रिक नीतिमा क्रमिक लचकतासँगै उपभोक्ता र लगानीकर्ताको आत्मविश्वासमा सुधारसँगै आर्थिक गतिविधि प्रोत्साहित हुने अपेक्षासहित आर्थिक वृद्धिको अनुमान गरेको बताए। गत आर्थिक वर्ष २०७९०८० को अनुमानित वृद्धि १९ प्रतिशत थियो। तर यसअघि गत असोजमा एडीबीले चालु आवको आर्थिक वृद्धि ४३ प्रतिशत हुने प्रक्षेपण गरेको थियो। यसबीच, ६ महिनाकै अन्तरमा एडीबीको आर्थिक वृद्धिको अनुमान नै घटाएको देखिन्छ। सायद पछिल्लो अर्थतन्त्रको स्थितिले आर्थिक वृद्धिको लक्ष्य खुम्चिएको अनुमान गर्न सकिन्छ। यद्यपि नेपालको अर्थतन्त्रमा क्रमशः सुधार हुने एडीबीले आकलन गरेको छ। यता एडीबीले गरेको प्रक्षेपणभन्दा नेपालको आर्थिक वृद्धिको लक्ष्य चालु आवमा ६ प्रतिशत छ। नेपाल सरकारले आर्थिक वर्ष २०८००८१ को बजेटमार्फत ६ प्रतिशतको आर्थिक वृद्धि हासिल गर्ने महŒवाकांक्षी लक्ष्य लिएको छ। उक्त लक्ष्य हासिल गर्न बजेटमा आर्थिक सुधारका कार्ययोजना प्रस्ताव गयो। तर चालु आर्थिक वर्षको ९ महिना सकिँदा पनि पुँजीगत (विकास) खर्च भने लक्ष्यको ३१४ प्रतिशत मात्रै छ। सरकारले चालु आवमा ३ खर्ब २ अर्ब रुपैयाँ बराबरको पुँजीगत खर्च गर्ने लक्ष्य लिएकोमा हालसम्म ९४ अर्ब ८५ करोड रुपैयाँ हाराहारीमा मात्रै गर्न सकेको छ। अहिलेको मुख्य समस्या नै सरकारले विकास निर्माणमा खर्च सुस्त गर्दा बजारमा पैसा जान सकेको छैन। यसबारे सरोकारवालाले पटकपटक गुनासो गरिरहेकै छन्। तर सरकारले सुधार गर्न सकेन। यस अवस्थामा मुलुकको आर्थिक वृद्धि लक्ष्यअनुसार धेरै चुनौतीपूर्ण छ। यद्यपि एडीबीको प्रक्षेपण लक्ष्यभन्दा कम भएकाले आव अन्त्यसम्ममा हुन सक्ला। गत आवमा पनि पुँजीगत खर्चमा सुस्तता भएकै कारण अर्थतन्त्र अपेक्षाअनुसार हासिल हुन सकेको थिएन। चालु आवमा संघीय सरकारबाट प्रस्तावित सुधार कार्यक्रमको कार्यान्वयन र संघीय तथा प्रदेश सरकारले बजेटमा विनियोजन गरेबमोजिम हुने पुँजीगत खर्चले आर्थिक गतिविधि चलायमान हुने सरकारको अपेक्षा भने अझै कायम छ। यता नेपालका लागि एडीबीका राष्ट्रिय निर्देशक कोश्वा पनि सरकारले आर्थिक वर्षको पछिल्लो ६ महिनामा पुँजीगत खर्चमा तीव्रता दिएको अनुभव गर्छन्। यससँगै आर्थिक वर्ष २०८००८१ को अन्त्यसम्म थप जलविद्युत् परियोजनाको उत्पादन सुरु भई औद्योगिक वृद्धि बढ्दै जाने प्रक्षेपण गरिएको उनको भनाइ छ। उनले नेपालको अर्थतन्त्रको सुधारमा आशा जगाउँदै भन्छन्, अब कर्जा नियन्त्रणमा सहजता, ब्याजदरमा थप गिरावट र पर्यटन आयमा विस्तारले सेवा क्षेत्रको वृद्धिले पनि गति दिनेछ। धान उत्पादनमा वृद्धि भए पनि हिउँदे वर्षामा कमी भएका कारण हिउँदे बाली र अन्य कृषि उत्पादनमा आएको कमीले कृषि क्षेत्रमा पनि आर्थिक वर्ष २०७९०८० को २७ प्रतिशतको तुलनामा २८ प्रतिशतको सीमान्त वृद्धि हुन सक्नेछ। महँगी कम हुन सक्ने अनुमान नेपालको महँगी केही नियन्त्रण हुने अनुमान गरिएको छ। एडीबीका अनुसार चालु आर्थिक वर्षको औसत मुद्रास्फीति गत वर्षको ७७ प्रतिशतको तुलनामा घटेर ६५ प्रतिशतमा सीमित हुनेछ। अन्तर्राष्ट्रिय बजारमा कच्चा तेलको मूल्यवृद्धिमा देखिएको सुस्तता तथा नेपालको आयातको मुख्य स्रोत मुलुक भारतमा मुद्रास्फीतिमा कमी आएसँगै नेपालमा पनि केही नियन्त्रण हुने प्रक्षेपण एडीबीको छ। जबकि यसअघि नेपाल राष्ट्र बैंकले मौद्रिक नीतिमा आर्थिक वर्ष २०७९०८० मा मुद्रास्फीति ७ प्रतिशतभित्र कायम राख्ने गरी कार्यदिशा तय गरिए पनि सीमा नाघेर औसत ७७ प्रतिशत रहेको थियो। यद्यपि केन्द्रीय बैंकले पनि एडीबीले गरेको प्रक्षेपणअनुसार नै आर्थिक वर्ष २०८०८१ मा वार्षिक औसत उपभोक्ता मुद्रास्फीति ६५ प्रतिशतको सीमाभित्र राख्ने भनेको थियो। सोही सीमामा राख्नेगरी मौद्रिक व्यवस्थापन गरिने नीति लिइएकोमा पहिलो ८ महिनामा औसत उपभोक्ता मुद्रास्फीति ४८२ प्रतिशत कायम भएको छ। बाह्य क्षेत्र जोखिम नियन्त्रणमा मुलुकको आन्तरिक अर्थतन्त्र केही खल्बलिए पनि बाह्य अर्थतन्त्रमा सुधार देखिन्छ। यसलाई एडीबीले पनि बाह्य क्षेत्र जोखिम सापेक्ष रूपमा नियन्त्रणमा रहेका औंल्याएकोे छ। आर्थिक वर्ष २०८००८१ को पहिलो ६ महिनामा बचतमा रहे पनि चालु खाता पुनः घाटामा जानसक्नेबारे ध्यानाकर्षण गरेको छ। अघिल्लो आर्थिक वर्षको पहिलो ६ महिनासँग तुलना गर्दा वार्षिक व्यापार घाटा आर्थिक वर्ष २०८००८१ मा ४७ प्रतिशतले घटेको छ भने सो अवधिमा विप्रेषण आप्रवाह २२६ प्रतिशतले वृद्धि भएको छ भने चालु खाता बचत १२ विलियन अमेरिकी डलर पुगेको छ। यद्यपि, यस आर्थिक वर्षको बाँकी अवधिमा उच्च आयात र स्थिर विप्रेषण आप्रवाहले, आर्थिक वर्ष २०८००८१ मा चालु खाता घाटा कुल गार्हस्थ्य उत्पादन (जीडीपी)को ०७ प्रतिशत प्रतिशत पुग्ने प्रक्षेपण गरिएको छ। लगानी र उपभोगमा ह्रासले आर्थिक वृद्धि तल धकेल्ने जोखिम एडीबीका प्रमुख अर्थशास्त्री इयान हासिन विश्व अर्थतन्त्रमा देखा पर्न सक्ने शिथिलताले नेपालको पर्यटन तथा विप्रेषण प्राप्तिमा प्रभाव पर्न गई आर्थिक वर्ष २०८००८१ को आर्थिक परिदृश्यमा ह्रास आउने जोखिम रहेको बताए। उनी भन्छन्, गहिरिँदो भूराजनीतिक हलचलले आपूर्ति शृंखला हुन सक्ने अवरोधले विश्वव्यापी मुद्रास्फीति र वित्तीय अवस्थामा कडाइ सिर्जना गर्न सक्छ। यसले आन्तरिक मौद्रिक नीति कसिलो बनाउन प्रेरित गर्नुका साथै लगानी र उपभोगमा ह्रास आई आर्थिक वृद्धिलाई तल धकेल्न सक्छ। एलडीसीबाट स्तरोन्नति हुँदा व्यापारमा चुनौती व्यापार भन्सारमार्फत सहजीकरण सुधार र आधुनिकीकरण गर्न नीतिगत चुनौतीसमेत रहेको एडीबीको भनाइ छ। यससँगै नेपालले आफ्नो व्यापार सहजीकरणको प्रयासलाई तीव्रता दिन सुझाव दिएको छ। किनभने सन् २०२६ मा नेपाल अति कम विकसित देश (एलडीसी)बाट स्तरोन्नति भएसँगै अन्तर्राष्ट्रिय व्यापारमा केही असर पर्ने भएकाले चुनौती थपिन सक्नेबारे ध्यानाकर्षण गराएको छ। किनभने एलडीसीबाट स्तरोन्नती भएसँगै निर्यातमा पाइने छुटहरू कटौती हुने भएकाले नेपालको परम्परागत निर्यात बजार प्रभावित हुने एडीबीको भनाइ छ।"
"ठूला भ्रष्टाचारका घटना सतहमा : खेलाडी र नेतासम्मलाई कैद सजाय, आममाफीसमेत विवादित","१ वर्षको सुरुमै उपनिर्वाचन ०८० सालको प्रारम्भमै तीन क्षेत्रमा उपनिर्वाचन भयो। वैशाख १० गते बारा२, चितवन२ र तनहुँ१ मा उपनिर्वाचन भयो। तनहुँ१ बाट निर्वाचित कांग्रेसका नेता रामचन्द्र पौडेल राष्ट्रपति, बारा२ बाट निर्वाचित जसपाका रामसहाय प्रसाद यादव उपराष्ट्रपति भएपछि ती क्षेत्र रिक्त भएका थिए। चितवन२ बाट निर्वाचित रास्वपा सभापति रवि लामिछानेको नेपाली नागरिकता सर्वोच्च अदालतले खारेज गरेको थियो। त्यसैकारण उनी सांसदबाट पदमुक्त भएका थिए। चितवन२ मा भएको उपनिर्वाचनबाट रास्वपा सभापति लामिछाने पुनः विजयी भए। तनहुँ१ मा रास्वपाका डा स्वर्णिम वाग्ले र बारा२ बाट जसपा अध्यक्ष उपेन्द्र यादवले उपचुनाव जितेका थिए। उपचुनावबाट रास्वपालाई एक सिट थप उपलब्ध भयो। २मिटरब्याजपीडित आन्दोलित मिटरव्याज पीडित खुट्टै हिँडेर राजधानी आए। फागुनमा सशक्त आन्दोलन गरे। सरकारसँगको सहमतिपछि आन्दोलन स्थगित गरेको १७ महिनामै उनीहरूले फेरि आन्दोलन गरेका थिए। उनीहरूका माग सम्बोधन गर्न नयाँ आयोग गठन गरेपछि उनीहरूले आन्दोलन स्थगित गरेका थिए। उनीहरू २० दिनभन्दा लामो समय हिँडेरै काठमाडौँ आएका थिए। ०७९ भदौमा काठमाडौं केन्द्रित आन्दोलन गरेका उनीहरूसँग सरकारले वार्ता गरेर २०७९ असोज १ गते ५ बुँदे सहमति गरेको थियो। सहमति अनुसार सरकारले सर्वोच्च अदालतका पूर्वन्यायाधीश गौरीबहादुर कार्कीको अध्यक्षता अनुचित लेनदेन (मिटर ब्याज) सम्बन्धी जाँचबुझ आयोग २०७९ गठन गरेको थियो। आयोगले देशभरबाट मिटर ब्याजविरुद्ध उजुरी आह्वान गरेको थियो। तर उक्त आयोगले सबै समस्या समाधान गर्न नसकेको भन्दै पीडितहरूले अर्को आन्दोलन गरेका थिए। ३ भुटानी शरणार्थी मुद्दामा भीआईपी जेल नेपाली नागरिकलाई नक्कली भुटानी शरणार्थी बनाएर अमेरिका पठाउने धन्दामा संलग्न रहेको भन्दै पूर्वउपप्रधानमन्त्री टोपबहादुर रायमाझी, पूर्वगृहमन्त्री बालकृष्ण खाँण, गृह मन्त्रालयका तत्कालीन सचिव टेकनारायण पाण्डे, गृहमन्त्री रामबहादुर थापाका सुरक्षा सल्लाहकार डा इन्द्रजित राई, पूर्वसभासद आङटावा शेर्पा, शरणार्थी नेता टेकनाथ रिजालसहित ३० जनाविरुद्ध प्रहरीले मुद्दा दायर गर्यो। जेठ १० गते दायर उक्त मुद्दा विचाराधिन छ। ४ रेशमलाई जन्मकैद सदर सर्वोच्च अदालतले टीकापुर घटनाका दोषी रेशम चौधरीलाई जन्मकैदको सजाय हुने उच्च अदालत दीपायलको फैसला सदर गर्यो। सर्वोच्चका न्यायाधीशद्वय डा आनन्दमोहन भट्टराई र नहकुल सुवेदीको इजलासले चौधरीलाई जन्मकैदको सजाय हुने फैसला जेठ २ गते गरेको थियो। २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित ७ जना सुरक्षाकर्मी र एक जना नाबालकको मृत्यु हुने गरी भएको हिंसात्मक घटनाका आरोपित रेशम चौधरी जन्मकैदको सजाय काटेका थिए। उनलाई जिल्ला अदालत कैलाली र उच्च अदालत दीपायलले जन्मकैदको सजाय सुनाएको थियो।चौधरीविरुद्ध उच्च अदालतको फैसला मिलेकै देखिएकाले जन्मकैदको फैसला सदर हुने ठहर गरेको थियो। ५ कामीरिता २८औं पटक सगरमाथामा पर्वतारोही कामीरिता शेर्पाले सगरमाथा आरोहणमा २०८० सालमा नयाँ कीर्तिमान कायम गरेका थिए। उनले जेठ ९ गते सगरमाथाको चुचुरोमा पुगेसँगै २८औं पटक सगरमाथाको सफल आरोहण गरी सर्वाधिक सगरमाथा आरोहण गर्ने आरोही बने। यसअघि जारी सिजनमा गत मे १७ मा उनले २७ औंपटक सगरमाथा आरोहण गरेर कीर्तिमानी कायम गरेका थिए। अर्थात् मे २२ मा पासाङ दावा शेर्पाले पनि २७ औंपटक सगरमाथाको आरोहण गरेर कामीरिताको कीर्तिमानीमा बराबरी बनाएका थिए। कामीरिताले सन् २०२२ को वसन्त आरोहणमा रोप फिक्सिङका क्रममा २६औंपटक सगरमाथाको आरोहण गरेका थिए। खुम्बु पासाङ्ल्हामु गाउँपालिकाको थामेका ५३ वर्षीय कामिरिताले सबैभन्दा धेरैपटक सगरमाथा आरोहणसँगै आठपटक चोयु, तीन पटक मनास्लु, एकपटक ल्होत्से, केटु आरोहण एक गरी ४० पटक विश्वका अग्ला हिमालको आरोहण गरिसकेका छन्। सन् १९९४ मे १३ मा पहिलो पटक सगरमाथाको चुचुरोमा पुगेका कामीरिताको नाममा आठ हजार मिटर अग्ला शिखरमा सबैभन्दा बढी आरोहण गरेको कीर्तिमान छ। ७ कृत्रिम खुट्टाले हरिले चुमे सगरमाथा कृत्रिम खुट्टाको सहायताले पूर्वगोर्खा सैनिक हरि बुढामगर सर्वोच्च शिखर सगरमाथाको चुचुरो टेकेका थिए। बुढामगरले जेठ ५ गते दिउँसो ३ बजे सगरमाथा शिखरलाई चुमेका थिए। हरिले ब्रिटिस सेनामा रहँदा अफगानिस्तानको लडाइँमा खुट्टा गुमाएका थिए। सन् २०१० मा आफ्ना दुवै खुट्टा गुमाएका उनले सगरमाथा चुचुरोमा नेपाली झन्डा फहराएर पर्केका थिए। हरिले यो आरोहणसँगै सगरमाथाको चुचुरो चुम्ने पहिलो डबल एम्प्युटी एभोब नी (घुँडामाथिबाट दुवै अंग विच्छेदन) व्यक्तिको विश्व रेकर्डसमेत बनाएका थिए। रोल्पा थबाङ गाउँपालिकाको मिरुल घर भएका बुढामगरले पाँच वर्षको प्रयासपछि सगरमाथाको सफल आरोहण गरेका हुन्। उनको देशभित्र मात्रै होइन, विदेशमा समेत चर्चा भइरहेको छ। ८रेशमले आममाफी पाए, राजनीतिमा फर्कन पाएनन् गणतन्त्र दिवसको अवसरमा टीकापुर घटनाका मुख्य दोषी रेशम चौधरीले आममाफी पाए। मन्त्रिपरिषद्को सिफारिसमा राष्ट्रपति रामचन्द्र पौडेलले चौधरीलाई आममाफी दिएका थिए। राष्ट्रपतिले टोपबहादुर बुढा समेतका १९ जना व्यक्तिहरूलाई विभिन्न अदालतबाट विभिन्न मितिमा भएका फैसलाबमोजिम लागेको कैद सजाय नेपालको संविधानको धारा २७६ र मुलुकी फौजदारी कार्यविधि संहिता, २०७४ को दफा १५९ बमोजिम गणतन्त्र दिवस, २०८० को उपलक्ष्यमा माफी दिएका थिए। त्यसपछि रेशमले सक्रिय राजनीति गर्न खोजे। तर, निर्वाचन आयोगले उनलाई पार्टीको अध्यक्ष बन्न रोक लगायो। ९ श्रमदानबाट धरानमा पानी धरानका मेयर हर्क साम्पाङले ९९ दिनको श्रमदान अभियानबाट धरानमा पानी ल्याउन सफल भए। चुनावको बेला हर्क साम्पाङले गरेको बाचा पूरा गरेका थिए। चुनाव जितेपछि हर्क साम्पाङ पानीका मुहान खोज्दै हिँडेका थिए। जनतालाई पानीको तिर्खा मेटाउन आफैं ढुंगा बोक्न थाले। पानीका पाइप काँधमा बोके। उनको अभियानमा जनता पनि जोडिए। स्वदेशमा हुनेले श्रमदान गरे, विदेशमा हुनेले आर्थिक सहयोग गरे। उपमहानगरपालिकाको एक रुपैयाँ पनि खर्च नगरी झन्डै ४ करोडको लगानीमा धरानमा कोकाहा खोलाको पानी झर्यो। धरानका मेयर साम्पाङको पहलमा चलेको ९९ दिनको श्रमदानबाट धरानमा जेठ २८ गते पानी ल्याइएको थियो। करिब ४० किलोमिटरको दूरीबाट ४ करोड ५० लाख लागतमा धरानमा खानेपानी ल्याएका हुन्। कोकाहा खोलाबाट ल्याएको पानीले धरानवासीले भोग्दै आएको समस्यालाई केही हदसम्म भए पनि राहत मिलेको छ। १० नागरिकता ऐन पारित राजनीतिक खिचातानी र आरोप प्रत्यारोपपछि संसदबाट ०८० सालमा नागरिकता ऐन २०६३ को संशोधन विधेयक पारित भयो। अघिल्ला राष्ट्रपति विद्यादेवी भण्डारीले प्रमाणीकरण गर्न रोकेको विधेयकलाई रामचन्द्र पौडेल राष्ट्रपति भए लगत्तै प्रमाणीकरण गरे। २२ साउन २०७५ मा केपी शर्मा ओली नेतृत्वको सरकारले प्रतिनिधिसभामा दर्ता गरेको नागरिकता ऐन संशोधन विधेयक शेरबहादुर देउवा नेतृत्वको सरकारले २१ असारमा फिर्ता लिएर नयाँ नागरिकता विधेयक दर्ता गरेको थियो। जसलाई प्रतिनिधिसभाले बहुमतले पारित गरेको थियो। ११ किसानले गोलभेंडा सडकमै फाले यो वर्ष किसानका लागि त्यति फलदायी भएन। गोलभेंडाको उचित भाउ नपाएपछि किसानले असार ३ गते काठमाडौंकै सडकमा २५ हजार किलोग्राम गोलभेंडा फालेका थिए। कालीमाटी तरकारी तथा फलफूल बजारमा लगानी अनुसारको भाउ नपाएपछि किसानले गोलभेंडा फालेका हुन्। तरकारी बजारले नेपालीभन्दा भारतीय गोलभेंडालाई प्राथमिकतामा राखेको उनीहरूको आरोप थियो। तरकारी बजारको दैनिक मूल्यसूचीअनुसार असार ३ मा भारतीय ठूलो गोलभेंडा प्रतिकेजी ४० देखि ५० रुपैयाँमा कारोबार भएको थियो भने सानो गोलभेंडा प्रतिकेजी ६ देखि १० रुपैयाँमा कारोबार भएको थियो। गोलभेंडा लगेर कालीमाटी बजार पुगेका किसानले प्रतिकिलो चार रुपैयाँमा पनि बिक्री नभएपछि सडकमा फालेका हुन्। विरोधस्वरूप तरकारी बजारकै अगाडि गोलभेंडा फालेको उनीहरूको भनाइ थियो। यसअघि चितवनका किसानले पनि सडकमै तरकारी फालेका थिए। भारतबाट आयातीत तरकारीका कारण आफ्नो उत्पादनले मूल्य नपाएको उनीहरूको भनाइ थियो। १२ कोशीमा कांग्रेसको विद्रोह तत्कालीन गठबन्धनमा कोशीको मुख्यमन्त्री माओवादीको भागमा थियो। तर, कांग्रेसको शेखर कोइराला पक्षका केदार कार्कीले एमालेसँग मिलेर विद्रोह गरे। एमालेको समर्थनमा मुख्यमन्त्री बने। तत्कालीन कांग्रेससहितको माओवादी गठबन्धनमा यो घटनाले निकै तरंग ल्यायो। असोज २७ मा कांग्रेस नेता केदार एमालेका ३९ र आफ्नो दलका ८ सांसदको समर्थन जुटाएर मुख्यमन्त्रीमा चयन भएका थिए। तर, केन्द्रमा नयाँ गठबन्धन बनेपछि एमालेले कार्की नेतृत्वको सरकारलाई दिएको समर्थन फिर्ता लिएको छ। एमालेका हिक्मत कार्की मुख्यमन्त्रीको दाउमा छन। मुख्यमन्त्री कार्की अल्पमतमा परेको भन्दै एमाले र माओवादीले कार्कीको नेतृत्वमा वैकल्पिक सरकार गठनको प्रयास थालेको हुन। संविधानको धारा १६८ को उपधारा ५ अनुसार गठन भएको कार्की सरकार अल्पमतमा परेकाले अर्को सरकार गठनको सहजताका लागि राजनीतिक दाबी पेस गरेको छ। ०७९ को निर्वाचनपछि प्रदेश सरकार गठन भएको करिब १५ महिनायता कोशीमा सत्ता फेरबदल मात्रै दोहोरिरहेको छ। पछिल्लो सरकार गठन भएको करिब ६ महिनापछि कोशीमा पुनः सरकार अदलबदलको चक्र सुरु भएको हो। १३ भारतले १० हजार मेगावाट किन्ने गर्यो सहमति ०८० साल विद्युत् विकासको क्षेत्रमा भने निकै फलदायी रह्यो। छिमेकी भारतले अबको १० वर्षमा नेपालबाट १० हजार मेगावाट बिजुली किन्नेमा सहमतिपत्रमा हस्ताक्षर गर्यो। प्रधानमन्त्री पुष्पकमल दाहाल प्रचण्डको भारत भ्रमणका क्रममा भएको द्विपक्षीय वार्तापछि उक्त सम्झौतामा हस्ताक्षर भएको थियो। दुवै प्रधानमन्त्रीको उपस्थितिमा फुकोट कर्णाली र तल्लो अरूण निर्माणका लागि एमओयू भएको छ भने गोरखपुरभैरहवा ४०० केभी प्रसारण लाइनको शुभारम्भ पनि भएको छ। उक्त सम्झौतामा यो आयोजनाबााट नेपालले २१ प्रतिशत बिजुली निःशुल्क पाउँछ। बाँकी बिजुली नेपाल सरकारलाई रोयल्टी तिरेर सतलजले भारतीय बजारमा पुर्याउने उल्लेख छ। ६६९ मेगावाट क्षमताको तल्लो अरूण जलविद्युत् परियोजना निर्माणका लागि लगानी बोर्ड नेपालले ९२ अर्ब ६८ करोड रुपैयाँ बराबर लगानी स्वीकृत गरिसकेको छ। १४ सर्वोच्चले कोशीमा पनि आदेश दियो। सर्वोच्च अदालतले कोशी प्रदेश सरकारबारे महत्वपूर्ण फैसला सुनायो। त्यसै फैसलाका आधारमा कोशी सरकारको मुख्य मन्त्रीमा एमालेका नेता हिक्मत कार्की मुख्य मन्त्रीमा फर्किए। सर्वोच्च अदालतले नेपाली कांग्रेसबाट मुख्यमन्त्री बनेका उद्घव थापाले लिएको विश्वासको मत असंवैधानिक ठहर गरेपछि कार्कीले पुनः मुख्यमन्त्रीको पद पाएका हुन्। तर, कार्कीले बहुमत पाउन नसकेपछि पद गयो। एमालेसँग मिलेर विद्रोह गरेका कांग्रेस नेता केदार कार्की मुख्यमन्त्री बने। १५ संविधानसभा अध्यक्ष नेम्बाङको निधन नेपाली राजनीतिका एक हस्ती संविधानसभा अध्यक्ष सुवास नेम्बाङको निधन भयो। प्रतिनिधिसभा सदस्य एवं नेकपा एमालेका उपाध्यक्षसमेत रहेका नेम्बाङको भदौ २६ गते हृदयघातबाट निधन भएको थियो। इलाम क्षेत्र नं २ बाट निर्वाचित नेम्बाङ २००९ फागुन २८ गते इलाममा जन्मिएका थिए। उनी इलाम २ बाट २०५६ सालदेखि संसदीय चुनावमा निरन्तर विजयी हुँदै आएका थिए। २०४८ सालदेखि २०५२ सालसम्म उनी राष्ट्रिय सभाका सांसद बनेका थिए। २०६३ सालमा पहिलोपटक सभामुख बनेका नेम्बाङ अन्तरिम संसद्मा समेत सभामुख बनेका थिए। पहिलो र दोस्रो संविधान सभाका अध्यक्ष र सभामुख बनेका नेम्बाङकै कार्यकालमा २०७२ असोज ३ गते संविधान जारी भएको थियो। उनको निधनपछि रिक्त पदमा आगामी वैशाख १० गते उपनिर्वाचन हुंदैछ। एमालेले नेम्बाङका छोरा सुहाङलाई उपनिर्वाचनमा उम्मेदवार बनाएको छ। १६ अमेरिकाबाट प्रधानमन्त्री सिधै चीन प्रधानमन्त्री पुष्पकमल दाहाल प्रचण्डको चीन भ्रमण अचम्मको भयो। अमेरिकामा संयुक्त राष्ट्रसंघको महासभामा भाग लिएर दाहाल त्यहीबाट सिधै चीन भ्रमणमा गए। उनले चीनमा उच्चस्तरीय राजनीतिक भेटवार्ता, केही सैद्धान्तिक समझदारी र छोङछिङ, तिब्बत, छेन्दुको रिफ्रेसमेन्ट घुमफिरपछि स्वदेश फर्के। दाहालले चीनका राष्ट्रपति चिनफिङ र प्रधानमन्त्री ली छ्याङसँग भेट गरेका थिए। १७प्रधानमन्त्रीको अमेरिका भ्रमण प्रधानमन्त्री पुष्पकमल दाहाल प्रचण्ड अमेरिका भ्रमणमा पुगे। अमेरिकामा प्रधानमन्त्री दाहालले अमेरिकी राष्ट्रपति, राष्ट्र संघका महासचिवलगायत विभिन्न देशका उच्च पदस्थ व्यक्तिसँग जलवायु परिवर्तन, दिगो विकासका लक्ष्यहरू, नेपालको शान्ति प्रक्रिया, शान्ति सेना, नेपाल र संयुक्त राष्ट्रसंघबीचको सहकार्यलाई थप सुदृढ गर्ने लगायत विविध विषयमा छलफल गरेका थिए। संयुक्त राष्ट्रसंघको महासभामा अति कम विकसित देशका पक्षमा प्रधानमन्त्रीले सम्बोधन गरेका थिए। शान्ति प्रक्रियालाई टुंगोमा पुर्याउन अन्तर्राष्ट्रिय समुदायको सहयोगका लागि पनि उनले अनुरोध गरेका थिए। १८ शिक्षक आन्दोलन सरकारले संसद्मा दर्ता गरेको विद्यालय शिक्षा विधेयकको विरोधमा देशभरका शिक्षक आन्दोलित भए। उनीहरू विद्यालय नै बन्द गर्दै असोजमा राजधानी केन्द्रित बनेर आन्दोलित भएका थिए। देशभरका शिक्षक काठमाडौंको नयाँबानेश्वरमाइतीघर क्षेत्रमा आएर आन्दोलनमा उत्रिएका थिए। सरकारले संसद्मा दर्ता गरेको विद्यालय शिक्षा विधेयकको विरोधमा देशभरका शिक्षक आन्दोलित भएका हुन्। उनीहरू विद्यालय नै बन्द गर्दै राजधानी केन्द्रित बनेर आन्दोलित भएका थिए। शिक्षा, विज्ञान तथा प्रविधि मन्त्रालयले यथोचित मागहरू सम्बोधन गर्न तयार रहेको भन्दै वार्तामा बोलाए पनि उनीहरू त्यसलाई बहिस्कार गरी सडकमा थिए। शिक्षक १८ बुँदे माग लिएर सडकमा ओर्लिएका थिए। तर सरकारसंगको सम्झौतापछि उनीहरूले आन्दोलन फिर्ता लिएका थिए। १९ दु्रतबस भयो सञ्चालन सूर्यविनायकरत्नपार्क रुटमा द्रुतबस सेवा सञ्चालन गरियो। मंसिर १० गते बिहान ८ः३० बजेदेखि तीनतीन मिनेटको फरकमा सूर्यविनायकरत्नपार्कका लागि बस छुट्ने व्यवस्था मिलाइएको थियो। यसअघि उक्त रुटको दुवैतर्फ गरी २५ बस सञ्चालन गरिएको थियो। उक्त सेवा तीनतीन मिनेटको फरकमा सूर्यविनायकबाट रत्नपार्क बस प्रस्थान हुने भएको थियो। अन्य सार्वजनिक बसलाई रत्नपार्कसूर्यविनायक पुग्न डेढ घन्टा लाग्ने गरेकामा द्रुत बसलाई ४५ मिनेट लाग्ने भनिएको थियो। माइतीघर, कोटेश्वर, जडीबुटीलगायत ट्राफिक जाम बढी हुने चोकमा पनि द्रुतसेवाका बस रोकिन नपर्ने गरी ट्राफिक प्रहरीले सहयोग गर्ने भनिएको थियो। तर दु्रतवस सेवा भने प्रभावकारी भएन। हाल अलपत्र जस्तै छ। २० बझाङमा गयो भूकम्प असोज १६ गते बझाङको चैनपुर केन्द्रविन्दु भएर ६ दशमलव ३ रेक्टर स्केलको भूकम्प गयो। भूकम्पले थलारा गाउँपालिका९ को सिरेटा, फकाली, खानी, अफ्ला, चित्रु, मालुमेला, चैनपुर, छविसपाथिभेरा लगायतका ठाउँमा दर्जनभन्दा बढी घर भत्किए। सिरेटामा मात्रै ४० वटा घर पूर्णरूपमा क्षति भए। भूकम्पका कारण अन्य ठाउँहरूमा समेत घरहरू भत्किएका थिए। भूकम्प गएपछि स्थानीय सडक, खुला चौरमा आएका केहि दिन बसेका थिए। २१ झलनाथ प्रतिष्ठानलाई १८ करोडको भ्रष्टाचार सर्पदंश उपचार केन्द्र स्थापनार्थ राज्यको ढुकुटीबाट रकम खर्च हुने गरी पूर्वप्रधानमन्त्री तथा नेकपा एकीकृत समाजवादीका नेता झलनाथ खनालका नाममा खोलिएको प्रतिष्ठानको बजेट हिनामिना अभियोगमा मधेस प्रदेशका तत्कालीन मन्त्री र सचिवसहित ७ जनाविरुद्ध भ्रष्टाचार मुद्दा दायर भयो। सर्लाहीको लालबन्दी१ मा झलनाथ खनाल स्वास्थ्य विज्ञान प्रतिष्ठानले सर्प पालन गर्न खरिद गरेको झन्डै १० बिघा जमिन चरन क्षेत्र बनेको छ। नेपाल सरकार र मधेस प्रदेशको बजेटले आर्थिक दायित्व बेहोर्ने गरी केन्द्र स्थापनार्थ झलनाथ खनाल स्वास्थ्य विज्ञान प्रतिष्ठान (हाल राष्ट्रिय स्वास्थ्य विज्ञान तथा अनुसन्धान परिषद्) का लागि विनियोजित १७ करोड ९८ लाख ३३ हजार रुपैयाँ रकम हिनामिना गरेको कसुरमा अख्तियार दुरुपयोग अनुसन्धान आयोगले तत्कालीन मन्त्री, सचिव तथा प्रतिष्ठानका ४ पदाधिकारीविरुद्ध मुद्दा दायर गरेको हो। २२ गुटेरेसको गरे नेपाल भ्रमण संयुक्त राष्ट्रसंघ (यूएन) का महासचिव एन्टोनियो गुटेरेसले कात्तिक १२ गते चारदिने नेपालको भ्रमण गरे। महासचिव गुटेरेसलाई प्रधानमन्त्री पुष्पकमल दाहालले सेप्टेम्बर १७ मा संयुक्त राष्ट्रसंघको ७८औं महासभामा भेटेरै नेपाल भ्रमणको निम्तो दिएका थिए। महासचिव गुटेरेसको नेपाल भ्रमणका महत्वपूर्ण एजेन्डाहरूमा विश्व शान्ति र नेपालको शान्ति प्रक्रिया, जलवायु परिवर्तन र हिमालयले भोगिराखेको समस्या तथा विश्व शान्तिको प्रतीक गौतम बुद्धको जन्मस्थल लुम्बिनीको अन्तर्राष्ट्रियकरण, दिगो विकासका लक्ष्य थिए। महासचिव गुटेरेस ललितपुरको पाटन दरबार स्क्वायरको अवलोकन गरेका थिए। महासचिव गुटेरेस जलवायु परिवर्तनको असरलाई बुझ्न सोलुखुम्बुको स्याङ्बोचेसम्म पुगे। त्यसपछि उनी पोखरा र त्यसपछि गौतम बुद्धको जन्मस्थल लुम्बिनी पुगेका थिए। २३ संक्रमणकालीन न्यायमा किचलो संक्रमणकालीन न्यायलाई टुंगो लगाउन बनेको विधेयक संसदीय समितिबाट पारित हुन अन्तिम समयमा रोकियो। तत्कालीन कानुनमन्त्री धनराज गुरुङले आलटाल गरेपछि विधेयक पारित हुन सकेन। त्यही निहुमा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्डले कांग्रेससँगको सत्तागठबन्धन त्यागे। एमालेसँग गठबन्धन बनाए। सरकार र द्वन्द्वरत पक्ष तत्कालीन माओवादीबीच शान्ति सम्झौता भएको १७ वर्ष पुग्दा पनि न्याय टुंगोमा पुग्न सकेको छैन। १० वर्षको द्वन्द्वका क्रममा माओवादीबाट क्रुरतापूर्वक हत्या गरिएका, बेपत्ता बनाइएकाहरू यतिखेर न्यायको पर्खाइमा रहेका छन्। २४रिगलको आममाफी, भयो बदर सर्वोच्च अदालतले बाँकेका रिगल ढकाललाई आममाफी दिने राष्ट्रपतिको निर्णय बदर गर्यो। सर्वोच्च अदालतका तत्कालीन कायममुकायम प्रधानन्यायाधीश ईश्वरप्रसाद खतिवडा, न्यायाधीशद्वय सपना प्रधान मल्ल र कुमार चुडालको पूर्ण इजलासले आममाफीको निर्णय बदर गर्ने आदेश दियो। रिगल ढकाललाई तत्काल पक्राउ गरी कर्तव्य ज्यान मुद्दामा ठहर भएको जन्मकैदमध्ये निजबाट असूलउपर हुन बाँकी देखिएको ११ वर्ष ११ महिना र पाँच दिन कैद निजलाई कारागारमा राखी कानुनबमोजिम कारबाही गर्न अदालतले भनेको थियो। संविधान दिवसको अवसरमा सरकारले कैद मिनाहा गर्ने निर्णय गरेको थियो। त्यसका आधारमा राष्ट्रपतिले कैद मिनाहा गरेसँगै रिगल जेलबाट छुटेका थिए। नेपालगन्ज उपमहानगरपालिका८ का २९ वर्षीय चेतन मानन्धरमाथि २०७२ असार २८ मा धम्बोजी चोकमा रिगलको निर्देशनमा दिनदहाडै खुँडा प्रहार गरिएको थियो। त्यसपछि रिगल एकाएक फरार भएका थिए। घटनाको दुई महिनापछि भदौमा उनले अदालतमा आत्मसमर्पण गरेका थिए। २५ नेपाल पुग्यो २०२० विश्वकपमा क्रिकेटमा नेपालले फड्को मार्यो। एक दशकपछि टीट्वेन्टी विश्वकप क्रिकेटमा छनोट भयो। कात्तिक १७ मा घरेलु मैदानमा भएको आईसीसी टीट्वेन्टी विश्वकपअन्तर्गत एसिया क्षेत्र छनोट खेलमा संयुक्त अरब इमिरेट्स (यूएई)लाई आठ विकेटले पराजित गर्दै नेपाल सन् २०२४ को जुनमा अमेरिका र वेस्ट इन्डिजमा आयोजना हुने टीट्वेन्टी विश्वकपमा छनोट भएको हो। मूलपानी मैदानमा १ सय ३५ रनको लक्ष्य पछ्याएको नेपालले १७१ ओभरमा दुई विकेटको क्षतिमा जित निकालेको हो। हाल नेपाल विश्वकपको तयारीमा छ। २६ जाजरकोटमा भूकम्प गत वर्ष सबैभन्दा दुखद घटना भूकम्पका कारण पनि निम्तियो। जाजरकोटमा गएको भूकम्पले १२ जिल्लामा २६ हजार ५ सउ २८ निजी घर पूर्णरूपमा क्षतिग्रस्त भएका थिए। अरू ३५ हजार ३ सय ९५ घरमा आंशिक क्षति भएको हो। १ सय ५३ जनाको ज्यान जाने गरी १७ कात्तिकको मध्यराति गएको भूकम्पबाट भएको भौतिक क्षतिको तथ्यांक अस्वभाविक रह्यो। जाजरकोटको बारेकोट गाउँपालिका१ रामीडाँडा केन्द्रविन्दु रहेको ६४ म्याग्निच्युडको भूकम्पले निम्त्याएको भौतिक क्षति छिमेकी जिल्ला पश्चिमरुकुममा सबैभन्दा बढी रह्यो। गृह मन्त्रालयको तथ्यांकअनुसार पश्चिम रुकुममा मात्र १६ हजार ५ सय ७० घर पूर्णक्षतिग्रस्त बनेका र ९ हजार ९ सय ६१ घरमा आंशिक क्षति पुगेको थियो। २७ इजरायलमा १० नेपालीको मृत्यु इजरायलमा हमासको आक्रमणमा परेर त्यहाँ गएका १० नेपाली विद्यार्थीको ज्यान गएको थियो। हमासको आक्रमणमा परेर १० नेपाली छात्रको मृत्यु भएको परराष्ट्र मन्त्रालयले जानकारी दिएको थियो। अर्न एन्ड लर्न प्रोग्राम अन्तर्गत २६५ नेपाली विद्यार्थी इजरायलमा थिए। उनीहरूमध्ये कृषि तथा वन विज्ञान विश्वविद्यालयबाट ११९ जना, त्रिभुवन विश्वविद्यालयबाट ९७ जना र सुदूरपश्चिम विश्वविद्यालयबाट ४९ जना विद्यार्थी गएका थिए। २८परराष्ट्रमन्त्री पुगेरै इजरायलबाट गरे उद्धार अघिल्लो गठबन्धनको सरकारले गरेको एक उल्लेखनीय काम भनेको इजरायलमा अलपत्र परेका नेपाली विद्यार्थीको उद्धार थियो। इजरायलबाट स्वदेश फर्कने चाहने २ सय ५० जना विद्यार्थी विभिन्न स्थानबाट उद्धार गरी सरकारले नेपाल ल्याएको थियो। प्यालेस्टाइन विद्रोही हमासको आक्रमणमा परी इजरायलमा फसेका नेपालीहरूलाई स्वदेश ल्याउन नेपाल सरकारले नेपाल एयरलाइन्सको चार्टर्ड विमान पठाएको थियो। उद्धारका लागि सोही विमानबाट तत्कालीन परराष्ट्रमन्त्री एनपी साउद द्वन्द्वग्रस्त क्षेत्रमा गएका थिए। २९ बिपिन अझै बेपत्ता इजरायलमा अर्न एन्ड लर्न कार्यक्रममा गएका विपिन जोशी अझै बेपत्ता छन्। हमास समूहको नियन्त्रणमा रहेको आशंका गरिएको छ। राजदूत कान्ता रिजालका अनुसार अहिलेसम्म जोशीको स्थिति अज्ञात छ। इजरायलको किबुजस्थित कृषि फार्ममा रहेका १७ जनाको समूहमध्ये बंकरमा सुरुमै हमासको आक्रमणमा परेका कञ्चनपुरको भीमदत्त नगरपालिका३ का विपिन यत्तिका समयसम्म बेपत्ता छन्। जोशी सँगै रहेका उनका साथीहरूले उनलाई थाई नागरिकहरूसँगै हमास समूहले कब्जामा लिएको बताएका छन्। नेपाली दूतावासले जोशीको अवस्था अझै अज्ञात रहेको जनाएको छ। हमास समूहले दुइटा ग्रिनेड फालेकोमा एउटा जोशीले समाएर बाहिर फालेका थिए। अर्को भने पड्केको थियो। ३० रुसी सेनामा फसे नेपाली इजरायल सँगै रुसी सेनामा भर्ती भएका सयौं नेपाली युवाले आफू फसेको भन्दै उद्धारका लागि आग्रह गरे। रुसयुक्रेन युद्धका क्रममा कम्तीमा ९६ नेपाली सम्पर्कविहीन रहेको नेपाल सरकार सँग तथ्यांक छ। परराष्ट्र मन्त्रालयस्थित कन्सुलर विभागमा उपस्थित भएर परिवारले दिएको विवरणअनुसार ९७ जना सम्पर्कविहीन छन्। त्यसैगरी सरकारले संकलन गरेको तथ्यांकअनुसार १३ जना नेपाली घाइते अवस्थामा उतै छन् भने ८८ जनाले उद्धारका लागि परिवारमार्फत गुहार मागेका छन्। युक्रेनी सेनाको नियन्त्रणमा सात जना छन्। त्यस्तै अहिलेसम्म १४ जनाको मृत्यु भएको पुष्टि गर्दै परिवारले क्षतिपूर्तिका लागि सरकारलाई निवेदन दिएका छन्। मृतकका परिवारलाई क्षतिपूर्तिका विषयमा रुससँग सामान्य समझदारी भए पनि जीवित युवाको उद्धारको पहलले कुनै आकार लिएको छैन। रुसी सेनामा भर्ती भइसकेपछि फर्किन इच्छुक नेपालीलाई रुसले फिर्ता पठाएको छैन। रुसी सेनामा भर्ती भएका नेपालीहरूका अनुसार कम्तीमा दुई हजार नेपाली भर्ती भएका छन्। तीमध्ये धेरैजसो बेपत्ता भइसकेका छन्। ३१ खाँण छुटे नक्कली भुटानी शणार्थी प्रकरणमा थुनामा रहेका पूर्वगृहमन्त्री बालकृष्ण खाँण ३० लाख धरौटीमा छुटे। उच्च अदालत पाटनले खाँणलाई धरौटीमा छोड्न आदेश दिएको थियो। न्यायाधीश कृष्णराम कोइरालाको एकल इजलासले खाँणलाई धरौटीमा छोड्न आदेश दिएको हो। यसअघि न्यायाधीश जनक पाण्डेले खाँणलाई ३० लाख रुपैयाँ धरौटी लिएर मुद्दाको पुर्पक्ष गर्न राय दिएका थिए। सोही रायलाई सदर गर्दै न्यायाधीश कोइरालाको एकल इजलासले धरौटीमा छोड्ने आदेश दिएको हो। मंसिर १५ गते उच्च अदालतका न्यायाधीशद्वय प्रकाश खरेल र पाण्डेको संयुक्त इजलासमा खाँणलाई थुनामै राख्ने कि धरौटीमा छाड्ने विषयमा राय बाझिएको थियो। उक्त विवादको टुंगो तेस्रो न्यायाधीशसमक्ष पेस गरी सुनुवाइ गर्ने निर्णय भएको थियो। काठमाडौं जिल्ला अदालतले नक्कली भुटानी शरणार्थी प्रकरणमा पूर्वगृहमन्त्री खाँणसहित १६ जनालाई पुर्पक्षका लागि कारागार चलाउने आदेश दिएपछि उनीहरूले जिल्लाको आदेशविरुद्ध २०८० साउन १६ गते उच्च अदालतमा पुनरावेदन दिएका थिए। ३२ राष्ट्रियसभाको निर्वाचन राष्ट्रिय सभाका एकतिहाइ सदस्यका लागि माघ ११ गते निर्वाचन भयो। तत्कालीन कांग्रेसमाओवादी सत्ता गठबन्धनले १८ सिट जित्यो। त्यस बेलाको प्रमुख प्रतिपक्षी एमाले एक सिटमा मात्रै विजयी भयो। निर्वाचनमा सात प्रदेशमध्ये कोशी प्रदेशको एक सिटमा एमालेले बाजी मारेको थियो। राष्ट्रियसभामा १९ सिटका लागि मतदान भएको थियो। जसमा कांग्रेस १० सिटमा विजयी भयो। माओवादी केन्द्र ५ सिट र नेकपा (एकीकृत समाजवादी) ले दुई सिट जित्यो। त्यस्तै जनता समाजवादी पार्टीले एक सिट जित्यो। प्रमुख प्रतिपक्ष दल नेकपा एमालेले १ सिट जित्यो। ३३ कांग्रेसको महासमिति, गठबन्धनमा हल्लचल्ली कांग्रेसले फागुनमा महासमिति बैठक गर्यो। त्यही बैठकका निर्णयका कारण तत्कालीन माओवादी समेतको गठबन्धनमा तरंग ल्यायो। आगामी निर्वाचनमा गठबन्धन नगर्ने महामन्त्री गगन थापाको प्रस्ताव र १० वर्षे सशस्त्र युद्धको अवमूल्यन गरी ल्याइएको उपसभापति पूर्णबहादुर खड्काको राजनीतिक प्रतिवेदनले गठबन्धनमा धक्का दियो। माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्डले कांग्रेस महासमिति बैठकका निर्णयप्रति तीव्र असन्तुष्टि जनाए। ३४ माओवादी विधान सम्मेलन सत्तासीन नेकपा माओवादी केन्द्रको विधान सम्मेलन फागुनमा सम्पन्न भयो। तीन दिनसम्म चलेको सम्मेलनमा एक हजार दुई सयभन्दा बढी प्रतिनिधिको सहभागिता थियो। सम्मेलनमा केन्द्रीय सदस्य, वैकल्पिक केन्द्रीय सदस्य, तीन केन्द्रीय आयोगका सदस्य, सात भौगोलिक र तीन गैर भौगोलिक प्रदेशका पदाधिकारी तथा जनवर्गीय संगठनका पदाधिकारीको सहभागिता थियो। पार्टीलाई व्यवस्थित रूपमा सञ्चालनका निम्ति आवश्यक विधान बनाउन सम्मेलन आयोजना गरिएको थियो। पार्टीले विधानको मस्यौदा तयार गर्न उपाध्यक्ष पम्फा भुसालको संयोजकत्वमा विधान मस्यौदा समिति गठन गरेको थियो। प्रस्तावित विधानमा माघ २६ र २७ गते भएको पार्टीको स्थायी समिति बैठकमा छलफल भएको थियो। ३५ प्राधिकरणले व्यापारीको काट्यो बिजुली विद्युत् प्राधिकरणले विगतमा डेडिकेटेड फिडर एवं ट्रंक लाइनबाट विद्युत् उपभोग गरेका तर त्यसबापतको प्रिमियम सहितको महशुल नतिरेका उद्योगहरूको विद्युत् काट्यो। प्राधिकरणले ५ करोड रुपैयाँभन्दा बढी विद्युत् बक्यौता भएका ग्राहकहरूको विद्युत् लाइन काटेको थियो। बक्यौता नतिर्ने उद्योगको लाइन प्राधिकरणले पुस ६ गतेदेखि काट्न थालेको थियो। पहिलो चरणमा १ अर्ब रुपैयाँभन्दा बढी बक्यौता रहेका ४ उद्योगको लाइन काटेको थियो। लाइन काटिएका १४ उद्योगसँगै डेडिकेटेड फिडर एवम् ट्रंक लाइनबाट विद्युत् प्रयोग गरी महसुल नतिरेपछि २३ उद्योगको लाइन काटेको थियो। प्राधिकरणले बक्यौता नतिर्ने ६१ उद्योगको बिजुली काट्ने बताएको थियो। तर उद्योगी, व्यापारीले प्रधानमन्त्री पुष्पकमल दाहाल प्रचण्डलाई गुहारेपछि प्राधिकरण आफ्नो निर्णयबाट पछि हट्यो। ३६ सन्दीप लामिछानेलाई कैद चर्चित नेपाली क्रिकेटर सन्दीप लामिछानेलाई अदालतले ८ वर्ष कैद सजाय तोक्यो। काठमाडौं जिल्ला अदालतका न्यायाधीश शिशिरराज ढकालको इजलासले उनीविरुद्ध सजाय निर्धारण गरेको हो। बलात्कार कसुरमा लामिछानेलाई पुस २५ मा ३ लाख जरिवानाका साथै पीडितलाई २ लाख क्षतिपूर्ति भराउन पनि अदालतले फैसला गरेको थियो। यसअघि गत पुस १३ गते न्यायाधीश ढकालको इजालासले लामिछानेलाई जबरजस्ती करणी मुद्दामा दोषी ठहर गरेको थियो। पेसी तोकिएअनुसार ८ वर्ष कैद सजाय र जरिवानाको फैसला भएको हो। लामिछानेले पीडित युवतीको नाजुक आर्थिक अवस्थाको फाइदा उठाएर जबरजस्ती करणी गरेको अदालतको ठहर थियो। लामिछाने जिल्ला अदालतको फैसला चित्तबुझ्दो नभएको भन्दै थप कानुनी उपचारका लागि उच्च अदालत गएका छन। उच्चमा उनको मुद्दा विचाराधीन छ। ३७ जयशंकरको भ्रमण भारतीय विदेशमन्त्री एस जयशंकर गत पुस १९ गते काठमाडौं आए। नेपालभारत परराष्ट्रमन्त्रीस्तरीय संयुक्त आयोगको सातौं बैठकमा सहभागी भए। प्रधानमन्त्री पुष्पकमल दाहालको दिल्ली भ्रमणमा भएको समझदारीअनुसार नेपाल र भारतबीच दीर्घकालीन विद्युत् व्यापार सम्झौता भयो। उक्त सम्झौतासँगै १० वर्षमा १० हजार मेगावाट विद्युत् निर्यातको बाटो खुल्यो। नेपालभारत द्विपक्षीय सम्बन्धका सम्पूर्ण विषयमा समीक्षा गर्न सन् १९८७ मा संयुक्त आयोग गठन गरिएको थियो। बैठकमा सहभागी हुन भारतबाट विदेश सचिव विनयमोहन क्वात्रा, विदेश मन्त्रालयको नेपाल र भुटान डेस्क सहसचिव अनुराग श्रीवास्तवलगायतका अधिकारी पनि मन्त्री जयशंकर सँगै आएका थिए। ३८ जनयुद्ध दिवसको सार्वजनिक बिदा बदर जनयुद्ध दिवसको अवसरमा सरकारले दिँदै आएको सार्वजनिक बिदाको निर्णय सर्वोच्च अदालतले बदर गरिदियो। ज्ञानेन्द्रराज आरनले दायर गरेको रिटमाथि सुनुवाइ गर्दै सर्वोच्चका न्यायाधीशद्वय आनन्दमोहन भट्टराई र महेश शर्मा पौडेलको संयुक्त इजलासले पुस १३ गते जनयुद्ध दिवसमा बिदा दिने सरकारी निर्णय बदर गरेको थियो। तत्कालीन नेकपा माओवादीले थालेको सशस्त्र युद्ध सुरु भएको दिन ०५२ साल फागुन १ गतेको सम्झनामा सरकारले गत वर्षदेखि सार्वजनिक बिदा दिने निर्णय गरेको थियो। ३९ सीताको माइतीबाट अयोध्यामा सगुन भारतको अयोध्यामा भगवान् रामको नवनीर्मित मन्दिर प्राणप्रतिष्ठाका लागि जनकपुरधामबाट ११ सयवटा भार (कोसेली, सगुन) पठाइएको थियो। २२ जनवरी तारेखमा प्राण प्रतिष्ठाको अवसर पारेर राम मन्दिरका लागि जनकपुरधामबाट भारयात्रा गर्दै ११ सय पोका कोसेली पठाइएको थियो। भारत यात्रा जनकपुरधामबाट अयोध्याका लागि कोसेलीमा चाँदीले बनाइएको तिरधनुष, चाँदीकै खराउ र अन्य आभूषण पनि पठाइएको थियो। अयोध्या भगवान् रामको जन्मभूमि हो। जहाँ रामको १ सय ६१ फिट अग्लो मन्दिर निर्माण भएको थियो।अयोध्या पुगेर जनकपुरबाट लगिएका पाहुर माइतीपक्षले अयोध्यास्थित राम जन्मभूमि तीर्थ क्षेत्र ट्रस्टलाई हस्तान्तरण गरेका थिए। पाहुरमा विभिन्न प्रकारका कपडा, आभूषण, भाडावर्तनका साथै विभिन्न मिठाई तथा पकवानहरू थिए। यसका साथै भगवान् रामका लागि चाँदीको धनुष वाण, माता सीताको चरण पादुकालगायतका गरगहनासमेत पाहुरमा राखिएको थियो। ४० बम्जन थुनामा जिल्ला अदालत सर्लाहीले अनुयायीलाई यौन हिंसा गरेको आरोपमा रामबहादुर बम्जनलाई पुर्पक्षका लागि थुनामा पठाउन पुस २६ गते आदेश दियो। प्रहरीको केन्द्रीय अनुसन्धान ब्यूरो (सीआईबी) ले बम्जनलाई बूढानीलकण्ठको हात्तिगौंडाबाट पक्राउ गरेको थियो। २०७५ भदौ ३० गते रौटहटकी एक किशोरीले आफूमाथि बम्जनले बलात्कार गरेको दाबी सार्वजनिक गरेकी थिइन्। केही महिनापछि पीडित भनिएकी किशोरीले जिल्ला प्रहरी कार्यालय, सर्लाहीमा उजुरी दिएकी थिइन्। त्यही आधारमा २०७६ सालमा पक्राउ पुर्जी लिएर प्रहरीले उनको खोजी थालेको थियो। पीडित युवती बम्जनको सिन्धुपाल्चोकस्थित आश्रममा आनीका रुपमा बसेकी थिइन्। त्यहीँ २० साउन २०७३ मा आफूलाई बम्जनले बलात्कारको प्रयास गरेको उनले बताएकी थिइन्। ४१ प्रचण्डको भारत भ्रमण प्रधानमन्त्री पुष्पकमल दाहाल प्रचण्ड १७ जेठदेखि २० जेठसम्म भारत भ्रमण गरे। भारतीय समकक्षी नरेन्द्र मोदीको मैत्रीपूर्ण निमन्त्रणमा उनी चार दिने भ्रमणका क्रममा भारत गएका थिए। त्यहाँ उनले भारतीय राष्ट्रपति द्रौपदी मुर्मु र उपराष्ट्रपति जगदीप धनखरसँग शिष्टाचार भेट गरे। नेपाल उद्योग वाणिज्य महासंघ (एफएनसीसीआई) र भारतीय उद्योग परिसंघ (सीआईआई) ले संयुक्त रुपमा आयोजना गरेको नेपालभारत व्यापार शिखर सम्मेलनलाई प्रधानमन्त्रीले सम्बोधन गरे। दुवै देशका व्यापारीसँग अन्तरक्रिया गरे। प्रधानमन्त्रीले भारतको मध्य प्रदेशको उज्जैन र इन्दोरको भ्रमण गरेका थिए। नेपालको प्रधानमन्त्रीका रुपमा प्रचण्डले चौथो पटक भारत भारत भ्रमण गरेका थिए। ४२ घुम्नैपर्ने सूचीमा पर्यो काठमाडौं विश्व पर्यटकका लागि घुम्नै पर्ने गन्तव्यको पहिलो स्थानमा काठमाडौं पर्यो। ट्रिप एड्भाइजरले उत्कृष्ट प्राकृतिक गन्तव्य को पहिलो नम्बरमा काठमाडौंलाई घोषणा गरेको थियो। ट्रिप एड्भाइजर विश्वको सबैभन्दा ठूलो ट्राभल गाइडेन्स प्लेटफर्म हो। जहाँ १ अर्बभन्दा बढी समीक्षक र ८० लाखभन्दा बढी व्यवसायीहरूको सुझाव संकलन हुन्छ। ट्रिप एड्भाइजरको साइट प्रयोग गरी विश्वका पर्यटकले कहाँ जाने, कहाँ बस्ने, के गर्ने, कहाँ खाने भनेर पत्ता लगाउने गर्छन्। यसले विश्वका पर्यटकलाई घुम्न जान मार्गदर्शनको काम पनि गर्छ। एड्भाइजरले सन् २०२४ का लागि सात वर्गमा उत्कृष्ट गन्तव्य घोषणा गरेको हो। जसमा खाना गन्तव्य, उत्कृष्ट गन्तव्य, प्राकृतिक गन्तव्य, ट्रेन्डिङ गन्तव्य, संस्कृतिक गन्तव्य, हनिमुन गन्तव्य र दिगो गन्तव्य छन्। उत्कृष्ट गन्तव्यमा पनि नेपाल २४ नम्बरमा परेको छ। न्युयोर्क टाइम्सको २०२४ मा घुम्नै पर्ने सूचीमा नेपालको मुस्ताङ पनि परेको छ। अन्तर्राष्ट्रिय जगतबाट नै सन् २०२४ मा घुम्नै पर्ने सूचीमा नेपालका गन्तव्य सूचीकृत हुनु पर्यटन क्षेत्रका लागि सुखद र महत्वपूर्ण हो। ४३ गायक वैद्यको मृत्यु गायक तथा संगीतकार योगेश वैद्यको ७७ वर्षको उमेरमा निधन भयो। लामो समयदेखि मधुमेह रोगबाट पीडित वैद्यको माग ५ गते काठमाडौं भ्याली अस्पताल सुन्धारामा निधन भएको थियो। उनका सपना भुलाइ सारा, मेरो आँशुमा नहाँसे, नेपाल मेरो उपहार भो लगायतका गीतहरू लोकप्रिय छन्। उनका नेपाल भाषाका गीत पनि लोकप्रिय छन्। वनस्पतीशास्त्रमा एमएससी गरेका वैद्यले ३३ वर्षसम्म सरकारी सेवामा बिताएका थिए। उनी २०६१ सालमा सहसचिव पदबाट सेवा निवृत्त भएका थिए। उनले बेल्जियमको गेन्टको स्टेट युनिभर्सिटीबाट पनि फुड एन्ड न्युट्रेसनमा स्नातकोत्तर गरेका थिए। ४४भ्रष्टाचार सूचकांकमा नेपाल १०८ औं नम्बरमा ट्रान्सपरेन्सी इन्टरनेसनलले सार्वजनिक गरेको भ्रष्टाचार अनुभूति सूचकांक (करप्सन पर्सेप्सन इन्डेक्स) मा नेपालले १०८औं स्थानमा पर्यो। नेपालले भ्रष्टाचार सूचकांकमा गत वर्षको भन्दा एक अंक सुधार गरेको थियो। गत वर्ष अर्थात् सन् २०२२ मा नेपाल ३४ अंकसहित ११०औं स्थानमा थियो। त्यस्तै, सन् २०२१ मा ३३ अंकसहित ११७औं स्थानमा थियो। ट्रान्सपरेन्सी इन्टरनेसनलले विश्वका १८० मुलुकको भ्रष्टाचारको अवस्था विश्लेषण गरेकामा कम भ्रष्टाचार हुने मुलुकमा ९० अंकसहित डेनमार्क पहिलो स्थानमा परेको थियो। त्यस्तै, कम भ्रष्टाचार हुने मुलुकमा फिनल्यान्ड दोस्रो, न्यूजिल्यान्ड तेस्रो, नर्वे चौथो र सिंगापुर पाँचौं स्थानमा परे। त्यसपछि क्रमशः स्वीडेन, स्विट्जरल्यान्ड, नेदरल्यान्ड, जर्मनी र लग्जेम्बर्ग परे। ४५ सीआईबीले गर्यो अनुसन्धान सीआईबीले ललिता निवास प्रकरणको फाइल खोल्यो, अनुसन्धान गर्यो र मुद्दा दायर गर्यो। उसले भदौ ५ गते चार पूर्वमन्त्रीसहित २ सय ३८ विरुद्ध मुद्दा सिफारिस गरेको थियो। उपप्रधानमन्त्री विजयकुमार गच्छदारसहित पूर्वमन्त्रीहरू चन्द्रदेव जोशी, डम्बरबहादुर श्रेष्ठ, पूर्वराज्यमन्त्री सञ्जयकुमार साह, पूर्वसचिवहरू दीप बस्न्यात, छविराज पन्त, दिनेशहरी अधिकारी, नारायणगोपाल मलेगो, युवराज भुसालसहित सहसचिव, उपसचिव, शाखा अधिकृत, सुब्बा र खरिदारसम्मका व्यक्तिलाई प्रतिवादी बनाउन राय दिइएको थियो। राय अनुसार नै सरकारी वकिलको कार्यालयले मुद्दा पनि दर्ता गरिसकेको छ। ४६पौडेल बन्धु पक्राउ नेपाल टेलिकमका प्रबन्ध निर्देशक (हाल निलम्बित) सुनील पौडेल र सुरक्षित मुद्रण केन्द्र (सेक्युरिटी प्रेस)का कार्यकारी निर्देशक (हाल निलम्बित) विकल पौडेल पक्राउ परे। अख्तियारले माघ १० गते उनीहरूलाई पक्राउ गरेको थियो। अख्तियारले अनुसन्धान गरिरहेका उनीहरूले नेपाल राष्ट्र बैंकको स्वीकृति बेगर विदेशी बैंकमा विदेशी मुद्रामा खाता खोली रकम जम्मा गरेको पाइएको छ। नेपालको सरकारी सेवामा कार्यरत रहँदाकै अवस्थामा अन्तर्राष्ट्रिय परामर्शदाताका पदमा नियुक्ति लिएको पनि भेटिएको छ। मुद्रण केन्द्रका कार्यकारी निर्देशक पौडेलले अमेरिकाको स्थायी आवासीय अनुमतिसमेत लिएको देखिएको छ। यसअघि नै गैरकानुनी सम्पत्ति आर्जन गरेको भन्दै अख्तियारले पौडेल दाजुभाइविरुद्ध विशेष अदालतमा मुद्दा दायर गरिसकेको छ। ४७ एमालेको संकल्प यात्रा एमालेले सुदूरपश्चिमको झुलाघाटदेखि सुदूरपूर्वको चिवाभञ्ज्याङसम्म लामो समृद्धिका लागि संकल्प यात्रा गर्यो। मंसिर १४ देखि पुस १ गतेसम्म मध्यपहाडको झुलाघाटदेखि चिवाभञ्ज्याङसम्मको १८ दिने लामो यात्रामा अध्यक्ष केपी शर्मा ओली आफै सहभागी थिए। मध्यपहाडी राजमार्ग र यस आसपासको जनताका भलाकुसारी गर्नुका साथै स्थानीयबाट प्राप्त भएका ४६ विषयका ७ सय ५१ माग संकलन गरिएको थियो। यी मागसहितको ध्यानाकर्षणपत्र एमाले अध्यक्ष केपी शर्मा ओलीले प्रधानमन्त्री पुष्पकमल दाहाललाई हस्तान्तरण गरेका थिए। ४८ ललिता निवास : ठूलालाई उन्मुक्ति विशेष अदालतले फागुन ३ गते बहुचर्चित ललिता निवासको सरकारी जग्गा हिनामिना प्रकरणमा पूर्वसचिवद्वय छविराज पन्त, अख्तियारका तत्कालीन प्रमुख दीप बस्न्यातसहित मालपोत, भूमिसुधार र नापीका कर्मचारीलाई दोषी ठहर गर्यो। अभियोग लागेका तत्कालीन उपप्रधानमन्त्री एवं भूमिसुधारमन्त्री विजयकुमार गच्छदारसहित तीन जना मन्त्रीले सफाइ पाए। विशेष अदालतले मन्त्रिपरिषद्को निर्णयमा मन्त्रीको एकल भूमिका नहुने तर्क दिँदै सफाइ दिएको हो। सफाइ पाउनेमा पूर्वमन्त्रीद्वय डम्बरबहादुर श्रेष्ठ र चन्द्रदेव जोशी छन्। भूमिसुधार तथा व्यवस्था मन्त्रालयका तत्कालीन सचिव दिनेशहरि अधिकारीले पनि सफाइ पाए। अख्तियारले ललिता निवास क्याम्पभित्रका सरकारी, सार्वजनिक जग्गा हिनामिना प्रकरणमा तत्कालीन उपप्रधानमन्त्रीसहित मन्त्री, ६ विशिष्ट श्रेणीका पदाधिकारी, कर्मचारीहरू र अन्य व्यक्तिहरूसमेत गरी १ सय ७५ जना विपक्षी बनाएको थियो। ४९ रेडक्रसका दुवै समिति अबैध रेडक्रस तथा रेडक्रिसेन्ट सोसाइटिजहरूको अन्तर्राष्ट्रिय महासंघ (आईएफआरसी)को नेपालस्थित कार्यालयले नेपाल रेडक्रसका दुवै कार्यसमितिलाई मान्यता दिन अस्वीकार गर्यो। नेपाल रेडक्रसको कार्यसमिति विवादमा देखिएका कानुनी अस्पष्टता नटुंगिएसम्म आईएफआरसीले मानवीय सहायतासम्बन्धी परियोजना आफैं सञ्चालन गर्न थालेको छ। नेपाल रेडक्रसमा प्राध्यापक सुदर्शनप्रसाद नेपाल र डा नेत्रप्रसाद तिमिल्सिनाको नेतृत्वमा अलगअलग कार्यसमिति छन्। दुवैले आफू आधिकारिक भएको दाबी गरिरहेका छन्। तर, आधिकारिकतासम्बन्धी मुद्दा सर्वोच्च अदालतमा विचाराधीन छ। रेडक्रस केन्द्रीय कार्यालय हातामै रहेको आईएफआरसीको कार्यालयका प्रमुख अजमत उल्लाले इमेल पठाएर दुवै समितिलाई मान्यता नदिने बताएपछि दुवै समिति अबैध भए। ५० मेलम्चीमा भ्रष्टाचार अख्तियारले मेलम्ची खानेपानी आयोजनामा ६ अर्ब ४१ करोडभन्दा बढी बिगो कायम दाबी गर्दै ४ सचिवसहित १५ जनाविरुद्ध विशेष अदालतमा मुद्दा दायर गर्यो। गत फागुन ६ गते दायर गरिएको मुद्दामा खानेपानी मन्त्रालयका तत्कालीन ४ सचिवसहित परामर्शदाता, निर्माण कम्पनीलाई प्रतिवादी बनाइएको छ। पूर्वसचिव भीमप्रसाद उपाध्याय, डा सञ्जय शर्मा, गजेन्द्रकुमार ठाकुर भ्रष्टाचारमा संलग्न रहेको पाइएको छ। ५१ स्थानीय तहका कर्मचारीको आन्दोलन स्थानीय तहका कर्मचारीले १४ दिनसम्म आन्दोलन गरे। असोज १४ गतेदेखि २७ गतेसम्म निरन्तर उनीहरू काठमाडौंको माइतीघर, बानेश्वरमा प्रदर्शन गरेका थिए। लामो आन्दोलनपछि कर्मचारी र सरकारबीच १९ बुँदे सहमति भएको थियो। उनीहरूबीच प्रमुख प्रशासकीय अधिकृत संघीय निजामति सेवा ऐन लागू भएको पाँच वर्ष निजामती कर्मचारी र त्यसपछि स्थानीय सेवाको हुन पाउने सहमति भएको थियो । तहगत सरुवा प्रणाली, ट्रेड युनियन अधिकार, प्रदेशले निर्माण गर्ने कानुनमा स्थानीय कर्मचारीको साटो प्रदेशको निजामती कर्मचारी, पाँच वर्षमा बढुवा हुने व्यवस्था गर्ने सहमति भएको थियो। यो सम्झौता कार्यान्वयन गर्ने ऐन भने अझै संसद्मा छ। ५२ सहकारीपीडित आन्दोलनमा २०८० सालभरजसो सहकारी पीडितको आन्दोलन भयो। सहकारी सञ्चालकबाट ठगिएपछि उनीहरू आन्दोलनमा आएका हुन्। सरकारले पटकपटक सहकारी पीडितसँग सम्झौता गर्दै आन्दोलन रोक्दै आएको छ। २०८० मा नै दुई पटक पीडितसँग सम्झौता भयो। साउन १८ मा सहकारी पीडित र सरकारबीच ७ बुँदे सहमति भयो र आन्दोलन स्थगित भयो। तर, सहमति कार्यान्वयन भएको भन्दै पुन पीडितहरू आन्दोलन आए। नयाँ सरकार बनेपछि पनि सहकारी पीडितसँग हालै सम्झौता भएको छ। ५३भजन शिरोमणि विलिन ०८० सालमा वरिष्ठ गायक तथा संगीतकार भक्तराज आचार्यको निधन भयो। फागुन १४ गते ललितपुरको मेडिसिटी अस्पताल लैजाने क्रममा आचार्यको बाटोमै निधन भएको थियो। भजन शिरोमणिको उपाधिबाट समेत प्रसिद्ध ८२ वर्षीय आचार्य ३० वर्षदेखि दूध मात्रै खाएर बाँचिरहेका थिए। १९९९ सालमा धनकुटामा जन्मिएका आचार्यको नेपाली सुगम संगीतका अग्रणी व्यक्तित्व हुन्। उनी स्वरसम्राट नारायणगोपालका समेत समकालीन गायक थिए। आचार्यका मुटु जलिरहेछ, जहाँ छन् बुद्धका आँखा, हजार सपनाहरूको, जति चोट दिन्छौं, हजार आँखा हेर्ने, माया मेरी साँझ बिहानलगायत गीत लोकप्रिय छन्। आफ्नो जीवनकालमा आचार्यले झन्डै ४०० गीतमा स्वर तथा संगीत दिएका छन्। उनले दर्जनौंको संख्यामा भजन पनि गाएका छन्। ५४ सत्तारुढ गठबन्धनमा उलटफेर फागुन २१ गते सत्तारुढ गठबन्धनमा हेरफेर भयो। कांग्रेस माओवादीसहितको गठबन्धन भत्कियो। एमाले माओवादीसहित नयाँ गठबन्धन बन्यो। प्रधानमन्त्रीमा माओवादी केन्द्रका अध्यक्ष पुष्पकमल दाहालप्रचण्डकै निरन्तरता भयो। एक वर्ष नपुग्दै नेपाली कांग्रेस र नेकपा माओवादीको गठबन्धन सरकार ढलेको थियो। नयाँ गठबन्धनमा एमाले, माओवादी केन्द्र, राष्ट्रिय स्वतन्त्र पार्टी, जनता समाजवादी पार्टी र एकीकृत समाजवादी छन्। ५५ प्रचण्डलाई तेस्रोपटक विश्वासको मत फागुन ३० मा पुष्पकमल दाहाल नेतृत्वमा बनेको पाँच दलीय नयाँ गठबन्धन सरकारले विश्वासको मत प्राप्त गर्यो। विश्वासको मतको पक्षमा १ सय ५७ र विपक्षमा १ सय १० मत खसेको थियो। मतदानमा २ सय ६८ सांसद् सहभागी थिए। एकजनाले मत दिन्न भन्ने पक्षमा आफ्नो मत जाहेर गरेका थिए। पहिलोपटक २०७९ सालको २६ पुसमा प्रचण्डले त्यसबेला प्रतिनिधिसभा बैठकमा उपस्थित २७० सांसदमध्ये २६८ जनाबाट विश्वासको मत प्राप्त गरेका थिए। दोस्रोपटक २०७९ वर्षको ६ चैतमा संसद्मा २ सय६२ सांसद सहभागी मतदानमा १ सय ७२ प्रतिनिधिसभा सदस्यले उनलाई विश्वासको मत दिएका थिए। ५६नागरिक उन्मुक्तिमा किचलो टीकापुर काण्डबाट उदाएको नागरिक उन्मुक्ति पार्टीमा पछिल्लो समयमा व्यापक किचलो भइरहेको छ। संस्थापक रेशम चौधरी र पार्टी अध्यक्ष एवं चौधरीकी पत्नी रञ्जिता श्रेष्ठबीचको झगडाले पार्टी नै धराप परेको छ। विवादका कारण दुई पक्षबीचमा हातहालाहालको स्थीति पनि भएको छ। संस्थापक चौधरी कांग्रेससँग गठबन्धनको पक्षमा छन् भने अध्यक्ष श्रेष्ठ सत्ता गठबन्धनसँग नजिक छन्। ५७ फेरिए प्रदेश प्रमुख नयाँ सत्तारुढ गठबन्धन बनेसँगै तीन प्रदेश प्रमुख पनि फेरिए। फागुन २८ गते नयाँ प्रदेश प्रमुखका रूपमा मधेस प्रदेश प्रमुखमा सुमित्रा भण्डारी, गण्डकी प्रदेश प्रमुखमा डिल्लीराज भट्ट र सुदूरपश्चिम प्रदेश प्रमुखमा नजिर मियाँ नियुक्त भए। मधेस प्रदेश प्रमुख हरिशंकर मिश्र, गण्डकी प्रदेशका प्रमुख पृथ्वीमान गुरुङ र सुदूरपश्चिम प्रदेश प्रमुख देवराज जोशी पदमुक्त भए। नयाँ प्रदेश प्रमुख सबै एमाले निकट हुन् भने हटाइएका तीनै जना कांग्रेस निकट हुन्। ५८ राष्ट्रियसभाले पायो नयाँ अध्यक्ष संसद्को माथिल्लो सदन राष्ट्रिय सभाले नयाँ अध्यक्ष पायो। एमालेका गणेशप्रसाद तिम्लिसिनाको समयावधि गएपछि रिक्त रहेको राष्ट्रियसभा अध्यक्षमा माओवादीका नारायण दाहाल निर्वाचित भए। उनी प्रधानमन्त्री पुष्पकमल दाहाल प्रचण्डका भाइ हुन्। फागुन २९ गते भएको निर्वाचनमा दाहालले ३९ मत ल्याएका थिए। उनका प्रतिद्वन्द्वी नेपाली कांग्रेसका उम्मेदवार युवराज शर्माले १७ मत ल्याए। ५९ पूर्वउपराष्ट्रपतिका छोरा पक्राउ पूर्वउपराष्ट्रपति नन्दकिशोर पुनका छोरा एवं सत्तारूढ माओवादी केन्द्रको विद्यार्थी संगठनका महासचिव दिपेश पुन पक्राउ परे। चैत २ गते नेपाल प्रहरीको प्रधान कार्यालयबाट खटिएको टोलीले पुनलाई पक्राउ गरेको थियो। पुनमाथि सुन तस्करी र सहकारी ठगी प्रकरणमा छानबिन भइरहेको छ। सुन तस्करीमा मुछिएपछि उनी फरार थिए। साढे ६० किलो सुन तस्करीमा पक्राउ परेका दावा छिरिङसँग पुनको सम्बन्ध देखिएको थियो। हाल उनी थुनामा छन्। ६० दुर्गा प्रसाईंको आन्दोलन विवादित मेडिकल व्यवसायी दुर्गा प्रसाईं र उनका समर्थकले मंसिर ७ गते काठमाडौंबाट गणतन्त्र र भ्रष्टाचारविरुद्ध प्रदर्शन गरे। प्रसाईंले सञ्चालन गरेको राष्ट्र, राष्ट्रियता, धर्म, संस्कृति र नागरिक बचाउ नामक अभियानमार्फत बृहत् नागरिक मुक्ति आन्दोलन का नाममा मंसिर ७ गते काठमाडौको बल्खुमा शक्ति प्रदर्शन गरिएको थियो। यो आन्दोलनलाई निरन्तरता दिएर राजतन्त्र ल्याउने उदघोष पनि थियो। तर, त्यो आन्दोलन केही दिनमा सामसुम भयो। यो आन्दोलनको प्रतिकार एमालेको युवा संघले तीनकुने मंसिर ७ मा नै प्रदर्शन गरेको थियो। ६१ कांग्रेस सांसद सुनिल शर्मा पक्राउ कांग्रेस सत्तागठबन्धनमा रहेको बेला उसकै सांसद एवं मेडिकल व्यवसायी डा सुनिल शर्मा पक्राउ परे। साउन २५ गते तत्कालीन गृहमन्त्री नारायणकाजी श्रेष्ठ, अर्थमन्त्री डा प्रकाशशरण महतलाई नै सुनकाण्डमा संलग्न रहेको आरोप लगाएकापछि डा शर्मालाई पक्राउ गरिएको थियो। सीआईबीले पक्राउ पर्नुको कारण डा शर्माले नक्कली शैक्षिक प्रमाणपत्रका आधारमा चिकित्सकीय अभ्यास गरेको बताएको थियो। ६२ सीआईबी प्रमुख नै कारबाहीमा सुन तस्करी प्रकरणमा केन्द्रीय अनुसन्धान ब्युरो (सीआईबी) की प्रमुख एआईजी किरण बज्राचार्यमाथि कारबाही भयो। सुन तस्करीको छानबिनका क्रममा लापरबाही गरेको ठहर गर्दै सुन तस्करीसम्बन्धी जाँचबुझ आयोगले बज्राचार्यलाई विभागीय कारबाही सिफारिस गरेको थियो। आयोगको सिफारिसपछि बज्राचार्यलाई सीआईबीबाट हटाइएको छ। सीआईबीको प्रमुखमा एआईजी श्यामलाल ज्ञवालीलाई बनाइएको छ। ६३ एनसेलको सेयर बिक्री प्रकरण २०८० सालमा एनसेलले सेयर बिक्री गरेको विषय पनि चर्चामा रह्यो। अजियाटाले कर छल्नकै लागि एक डलरमा खोलेको स्पेक्ट्रलाइट कम्पनीलाई एनसेलको खर्बौंको सेयर कौडीको भाउमा बिक्री गर्यो। अजियाटाले १ खर्ब ४३ अर्ब रुपैयाँमा खरिद गरेको सेयर ६ अर्ब ६५ करोडमा बिक्री गरेको थियो। मलेसियाको अजियाटा समूहले आफ्नो नाममा रहेको ८० प्रतिशत सेयर बिक्री गरेको हो। यो विषयमा छानविन समिति बन्यो। त्यसले प्रतिवेदन पनि दियो तर अहिले त्यो त्यसै सेलाएको छ। ६४सुनकाण्डमा महरा पक्राउ चर्चित सुनकाण्डमा संलग्न भएको भन्दै पूर्व सभामुख एवं नेकपा माओवादी केन्द्रका उपाध्यक्ष कृष्णबहादुर महरा पक्राउ परे। चैत ५ गते महरालाई कपिलवस्तुबाट पक्राउ गरिएको थियो। सुन तस्करी सम्बन्धी छानबिन गर्न गठित उच्चस्तरीय जाँचबुझ आयोगले महरालाई मुद्दा चलाउन सिफारिस गरेको थियो। यसअघि महरासँग आयोगले बयान समेत लिएको थियो। उनका छोरा राहुल महरा विद्युतीय चुरोट (भेप) मार्फत भएको सुन तस्करी प्रकरणमा पुर्पक्षका लागि थुनामा छन्। ६५ जनार्दन शर्माले राखे पार्टीमा फरक मत नेताहरूको जिम्मेवारी बाँडफाँटमा परिवारवाद हावी भएको भन्दै माओवादी केन्द्रका उपमहासचिव जनार्दन शर्माले पार्टीमा चार फरक मत राखे। फागुनको दोस्रो साता भएको स्थायी कमिटी बैठकले पार्टी विधानविपरीत नेताहरूको जिम्मेवार तोकेको भन्दै शर्माले लिखित रूपमै फरक मत राखेका थिए। यो फरक मतले माओवादी केन्द्रमा हंगामा नै भएको थियो। ६६ साहित्यकार प्रशु प्रधानको निधन साहित्यकार परशु प्रधानको ८० वर्षको उमेरमा चैत ६ गते निधन भयो। काठमाडौंको बानेश्वरस्थित निवासमा साहित्यकार प्रधानको निधन भएको थियो। २ सालमा भोजपुरमा जन्मिएका प्रधानले १६ वर्षकै उमेरमा लेखन सुरू गरेका थिए। नेपाली साहित्य र राजनीतिशास्त्रमा स्नातकोत्तर गरेका प्रधानले कविता र कथा लेखेका छन्। उनको पहिलो कृति जीवन पथ कवितासंग्रह २०१६ सालमा प्रकाशन भएको थिए। पहिलो कथाकृति सबै बिर्सिएका अनुहारहरू २०२५ मा प्रकाशित थियो। अहिलेसम्म उनका १३ वटा कथासंग्रह प्रकाशित छन्। ६७गृहमन्त्रीको राजीनामा माग गर्दै संसद्मा गतिरोध नेपाली कांग्रेसले सहकारी काण्डमा मुछिएका गृहमन्त्री रवि लामिछाने सम्बन्धमा संसदीय छानबिन समितिको माग गर्दै संसद्मा विरोध गरिरहेको छ। लामिछाने गृहमन्त्री भएसँगै कांग्रेस संसदीय समितिको अडानसहित विरोधमा उत्रिएको हो। कांग्रेस गृहमन्त्री लामिछानेलाई संसद्मा बोल्नमा अवरोध गरिरहेको छ। अबरोधका लामिछानेले संसद्मा बोल्न पाइरहेका छैनन्। ६८ राष्ट्रियसभा उपाध्यक्षमा घिमिरे राष्ट्रियसभाको उपाध्यक्षमा नेकपा एमालेकी विमला घिमिरे निर्वाचित भएकी छिन्। चैत २८ गते भएको मतदानमा एमाले उम्मेदवार घिमिरेको पक्षमा ३९ मत र कांग्रेसबाट उम्मेदवार बनेकी विष्णुदेवी पुडासैनीले १६ मत पाएकी थिइन्। नयाँ गठबन्धनसँगै राष्ट्रियसभा उपाध्यक्ष एमालेको भागमा परेको थिए। माओवादीकी उर्मिला अर्यालले राजीनामा दिएर घिमिरेलाई उपाध्यक्ष बनाइएको हो। ६९गण्डकीमा नयाँ मुख्यमन्त्री अधिकारी गण्डकी प्रदेशको मुख्यमन्त्रीमा एमाले नेता खगराज अधिकारी नियुक्त भए। चैत २५ गते नेकपा एमाले, माओवादी केन्द्र र मनाङ १ (१)बाट स्वतन्त्र रूपमा उम्मेदवारी दिएर निर्वाचित राजीव गुरुङ(दीपक मनाङे)को समर्थनमा अधिकारी मुख्यमन्त्री भएका हुन्। अल्पमतमा परेका मुख्यमन्त्री सुरेन्द्रराज पाण्डे(कांग्रेस)ले चैत २१ गते राजीनामा दिएका थिए। ७० कर्णालीको मुख्यमन्त्रीमा कँडेल नयाँ गठबन्धन परिवर्तनसँगै कर्णालीको मुख्यमन्त्री पनि परिवर्तन भए। माओवादी केन्द्रका राजकुमार शर्माले राजीनामा दिएपछि चैत २७ मा एमालेका यमलाल कँडेल मुख्यमन्त्री नियुक्त भए। शर्माले राजीनामा दिन केही समय अटेर पनि गरेका थिए। एमाले स्थायी कमिटी सदस्य कँडेल २०७४ सालदेखि निरन्तर प्रदेश सभामा छन्। अघिल्लोपटक बहुमत ल्याउँदा(४० मा २० सिट) पनि कँडेल मुख्यमन्त्री हुन पाएका थिएनन्। उनी चौथो प्रयासमा मुख्यमन्त्री बन्न सफल भएका हुन्। ७१ डढेलो निभाउन गएका तीन सैनिकको मृत्यु डोल्पा दुनैको ठूलीभेरी नगरपालिका४ तिप्लामष्टाको भवानी सामुदायिक वनमा लागेको आगो निभाउने क्रममा ३ सैनिकको मृत्यु भयो। चैत २६ र २७ गते उनीहरूको मृत्यु भएको हो। चैत २६ मा जुम्लाको तातोपानी गाउँपालिका४ स्थायी घर भइ देविदत्त गुल्म दुनैमा कार्यरत २८ वर्षीय हेमन्त रावतको मृत्यु भएको थियो भने चैत २७ गते देविदत्त गुल्ममा कार्यरत काभ्रेका ३८ वर्षीय जम्दार केशवबहादुर दर्जा मगर र हुम्लाका २३ वर्षीय आशिष बुढाको कीर्तिपुर अस्पतालमा उपचारका क्रममा मृत्यु भएको हो। ७२ वाइडबडीमा डेढ अर्बको भ्रष्टचार चैत २२ गते दुइटा वाइडबडी विमान खरिदमा भ्रष्टाचार गरेको भन्दै अख्तियारले पूर्वमन्त्रीसहित ३२ जनाविरुद्ध भ्रष्टाचार मुद्दा दायर गर्यो। तत्कालीन पर्यटनमन्त्री एवं पूर्वमुख्यमन्त्री जीवनबहादुर शाही, नेपाल वायुसेवा निगमका महाप्रबन्धक सुगतरत्न कंसाकार, पूर्वपर्यटन सचिव शंकरप्रसाद अधिकारीसहित ३२ जनालाई प्रतिवादी बनाइएको छ। वाइडबडी खरिदमा १ अर्ब ४७ करोड रुपैयाँ भ्रष्टाचार भएको अख्तियारको दाबी छ। ७३ प्रधानमन्त्री पत्नीको निधन प्रधानमन्त्री पुष्पकमल दाहाल प्रचण्डकी पत्नी सीता दाहालको असार २७ गते निधन भयो। पार्किन्सन जस्तो देखिने एक जटिल प्रकारको रोग प्रोग्रेसिभ सुपरान्युक्लियर पाल्सी (पीएसपी) बाट पीडित सीता दाहाल लामो समयदेखि ओछ्यान परेकी थिइन्। ७४ एमडीएमएसमा ९२ करोडको भ्रष्टाचार एमडीएमएस खरीदमा भ्रष्टाचार गरेको आरोपमा नेपाल दूरसञ्चार प्राधिकरणका पूर्व अध्यक्ष सहित १९ जना र दुई कम्पनीविरुद्ध मुद्दा दर्ता भयो। अख्तियारले प्राधिकरणका तत्कालीन अध्यक्ष दिगम्बर झा र पुरुषोत्तमप्रसाद खनाललगायत एमडीएमएस खरिदमा संलग्न भएको भन्दै मुद्दा हालेको थियो। एमडीएमएस खरिदमा ९१ करोड ९८ लाख ३० हजार ८८२ रुपैयाँ ३२ पैसा हिनामिना भएको पाइएको छ। ७५ मधेसका पूर्वमन्त्रीले कुटे कर्मचारी मधेस प्रदेशका निवर्तमान शिक्षामन्त्री एवं जनमत पार्टीका नेता महेशप्रसाद यादवले राजविराजस्थित पूर्वाधार विकास कार्यालयका प्रमुख प्रवीणप्रताप अधिकारीलाई कुटे। चैत १८ गते पूर्वाधार विकास कार्यालयमै दुईवटा योजनाको चिठी आफूले पठाएको व्यक्तिलाई नदिएको भन्दै यादवले अधिकारीलाई हातपात गरेका थिए। ७६मिटरब्याजविरुद्ध कानुन मिटरब्याज पीडितले नयाँ कानुन पाए। लामो समयदेखि कठोर आन्दोलन गर्दै आएका मिटरब्याज पीडितहरूले सडक संघर्षबाटै कानुन ल्याउन सफल भए। २०८० असार ३१ गते सदनबाट यो कानुन पारित भएको थियो। त्योभन्दा अघि अध्यादेशबाट पनि यो कानुन ल्याइएको थियो। कानुन बने पनि त्यो कार्यान्वयनमा आउनेमा आशंका छ। ७७लोसपामा फाटो लोकतान्त्रिक समाजवादी पार्टी(लोसपा) मा महन्थ ठाकुर र राजेन्द्र महतोबीचको फाटो आयो। वरिष्ठ नेता नेता रहेका महतो अध्यक्ष ठाकुरको गतिविधिमा असहमत भई फागुन १४ मा पार्टी छोडेर हिँडेका छन्। लोसपाबाट अलग भएर महतोले राष्ट्रिय मुक्ति क्रान्ति अभियान सुरु गरेका छन्। ७८ इलाम र बझाङमा उपनिर्वाचन इलाम र बझाङमा उपनिर्वाचन हुँदै छ। एमालेका प्रतिनिधिसभा सदस्य सुवासचन्द्र नेम्बाङको २०८० भदौ २६ मा निधन भएपछि इलाममा उपनिर्वाचन हुन लागेको हो भने प्रदेशसभा सदस्य बझाङ १ (क)बाट निर्वाचित कांग्रेसका पृथ्वीबहादुर सिंहको २०८० असार ५ गते सवारी दुर्घटनामा परी निधन भएपछि रिक्त भएको पदमा उपनिर्वाचन हुन लागेको हो। इलाममा कांग्रेसका डम्बर खड्का, एमालेका तर्फबाट सुवासपुत्र सुहाङ नेम्वाङ, रास्वपाका उम्मेदवार मिलन लिम्बूलगायत २० जनाको उम्मेदवारी परेको छ भने बझाङबाट कांग्रेसका तर्फबाट अभिषेकबहादुर सिंहले एमालेबाट दमनबहादुर भण्डारीलगायत १२ जनाको उम्मेदवारी परेको छ। ७९ बाँसबारी छालाजुत्ताको फिर्ता चौधरी ग्रुपले हडपेको बाँसबारी छालाजुत्ता कारखाना लिमिटेडको १० रोपनी जग्गा सरकारले आफ्नो नाममा फिर्ता ल्यायो। भूमि सुधार तथा मालपोत कार्यालय डिल्लीबजारको २०८० चैत ९ को निर्णयले नेपाल सरकारको नाममा कायम गरिएको हो। ४२ वर्षअघि तत्कालीन च्याम्पियन फुटवेयर लिमिटेड हुँदै व्यक्तिको नाममा उक्त जग्गा लगिएको थियो। ८०बूढीगण्डकीको बन्यो मोडोलिटी सरकारको ५१ प्रतिशत सेयर स्वामित्व हुने गरी १ हजार २ सय मेगावाटको बूढीगण्डकी जलविद्युत आयोजनाको लगानीको मोडालिटी तयार पार्यो। बूढीगण्डकी जलविद्युत् आयोजनाको लगानीको मोडालिटीको फाइल अन्तिम स्वीकृतिका लागि अर्थ मन्त्रालयमा छ। ऊर्जा, जलस्रोत तथा सिँचाइ मन्त्रालयअन्तर्गत गठित समितिले तयार पारेको प्रस्तावलाई मन्त्रालयले पारित गर्दै अन्तिम स्वीकृतिका लागि अर्थ पठाएको हो। अर्थसँगै मन्त्रिपरिषद्बाट पारितपछि उक्त मोडालिटी लागू भई आयोजना निर्माण अघि बढ्ने छ। सरकारले २०७९ असार २१ गते कम्पनी स्थापना गरिसकेको छ। ४ सय ५६ मेगावाटको माथिल्लो तामाकोसी आयोजना स्वदेशी लगानीमा बनेपछि बूढीगण्डकी पनि स्वदेशी लगानीमा बनाउन सरकार अघि बढेको हो।"
कहिले बन्छ फिल्मसिटी ?,"दोलखा : दोलखाको भीमेश्वर नगरपालिका९ डाङडुङेडाँडामा बन्ने भनिएको फिल्मसिटीको निर्माण कार्यले गति लिन सकेको छैन। फिल्मसिटी कहिले बन्छ होला भन्ने जिज्ञासा दोलखावासीको मानसपटलबाट अझै हटेको छैन। निर्माणाधीन चलचित्र नगरीको २०६८ सालदेखि नै अभियान सुरु भए तापनि अहिले कामको गति सुस्ताएको छ। सुरुवाती चरणदेखि नै विभिन्न कारणले गर्दा बन्ने कि नबन्ने भन्ने रूपमा नै निर्माण कार्य अघि बढेको थियो। दोलखावासीले कहिल्यै हरेश नखाइ आफ्नो उद्देश्य परिपूर्ति गर्न निर्माण कार्य अघि बढेको थियो। नेपालकै पहिलो फिल्मसिटी बनाउने योजनामा सरकारले पनि हरेक वर्ष केही बजेट विनियोजन गरेर काम गरिरहेको थियो तर कामले उल्लेख्य गति लिन भने सकेको छैन। फिल्मसिटी निर्माणका सुरुमा १२१३ अर्ब लगानी लाग्ने र चीन सरकारको सहयोगमा निर्माण कार्यअघि बढाउने भनिएको थियो। पछि सरकारले गरेको विस्तृत अध्ययनमा १ अर्ब ६ करोड ३७ लाख लगानी लाग्ने जनाइएको थियो। फिल्मसिटी आयोजनाको वातावरणीय प्रभाव मूल्यांकन प्रतिवेदनमा आयोजनाका वातावरणीय प्रभाव न्यूनीकरणका लागि वृक्षरोपण, संरक्षण, अनुगमन लगायतका विषयमा आयोजनाको कुल लागतको ३ दशमलव ५२ प्रतिशत खर्च गर्नुपर्ने प्रस्ताव गरिएको थियो। फिल्मसिटीका सम्पूर्ण संरचना निर्माणका लागि ७६२५ हेक्टर जमिन आवश्यक पर्ने प्रतिवेदनमा उल्लेख छ। प्रस्तावित जग्गामध्ये दोलखाको भीमेश्वर नगरपालिका ९ को सेतीदेवीदादर सामुदायिक वनको ६४ हेक्टर र सिन्धुपाल्चोक जिल्लाको १२ हेक्टर जमिनलाई उपयोग गर्ने उल्लेख गरिएको थियो। इन्डोर र आउटडोर सुटिङका लागि यति धेरै जग्गा आवश्यक परे पनि मुख्य संरचना ९६१ हेक्टरमा मात्र निर्माण हुने प्रतिवेदनमा उल्लेख छ। व्यक्तिगत स्वार्थका कारण पनि निर्माणको काममा ढिलासुस्ती भएको जनाइएको छ। नेपाल अधिराज्यभरमा चलचित्र उद्योगका लागि छायांकन गर्ने उपयुक्त ठाउँ नभएको अवस्थामा पहिलोपटक दोलखावासीले ३०, ३५ रोपनी जग्गा उपलब्ध गराएका थिए। जग्गा फिल्मसिटीको नाममा भइसकेको छ। सरकारले पनि यसलाई पब्लिक प्राइभेट पार्टनरसिपमा अगाडि बढाउने भन्ने नीति लिए पनि यसका लागि कुनै पहल भएको छैन। नेपाल सरकारले गत आर्थिक वर्षमा नै पब्लिक प्राइभेट पार्टनरसिपमा जाने नीति बनाएको थियो। यसका लागि कम्पनी ऐनअनुसार जान सरकारले कति सेयर लिने, स्थानीयले कति सेयर लिने, बाहिरी लगानीकर्ताले कति सेयर लगानी गर्ने भनेर चलचित्र विकास बोर्डले मोडालिटी तयार गरेको थियो। यसलाई अगाडि बढाउन सञ्चार मन्त्रालय र चलचित्र विकास बोर्ड उदासीन देखिएको फिल्मसिटी निर्माण समितिका संयोजक मदनदास श्रेष्ठले बताए। विभिन्न राजनीतिक आग्रह पूर्वाग्रहका कारण अहिले काभे्रमा फिल्मसिटी निर्माणका लागि २ करोड बजेट छुट्याएको भन्ने कुराले आफू दुःखी भएको उनले बताए। यही वैशाखमा हुने अन्तर्राष्ट्रिय लगानी सम्मेलनमा सञ्चार मन्त्रालयको बहुआयोजना भनेर चलचित्र नगरी दोलखालाई सोकेसमा राखिएको छ। यही कारण फिल्मसिटी दोलखा मै बन्छ भन्ने आशा छ, उनले भने। अन्तर्राष्ट्रिय स्तरको फिल्म सिटी निर्माणका लागि चलचित्र विकास बोर्डले परामर्शदाताको रूपमा इको इन्भोय प्रालिमार्फत यसको अध्ययन गरेको हो। अध्ययनअनुसार यहाँ बन्ने फिल्मसिटी विश्वकै सबैभन्दा उच्च स्थानमा रहेको हुने दाबी गरिएको छ। प्रस्तावित फिल्म सिटी डाङडुङेडाँडा २ हजार ८ सय मिटरदेखि ३ हजार ४ सय मिटरसम्मको उचाइमा छ। काठमाडौंबाट १ सय ५ किलामिटर पूर्व रहेको प्रस्तावित क्षेत्र डाङडुङेडाँडा वातावरणीय कम क्षति भए पनि त्यसको पूर्ति गर्न प्रशस्त ठाउँ रहेको, हावापानी अनुकूल भएको र स्थानीयको उत्साहका कारण देशकै उत्तम ठाउँ रहेको सरोकारवालाको भनाइ छ। डाङडुङे डाँडामा ५० प्रजातिका जैविक विविधता र ६ प्रकारका गुराँस फुल्छन्। चैत महिना सुरु भएलगत्तै जिल्लाका विभिन्न स्थानका जंगल लालीगुराँस फुलेर राताम्मे हुन्छन्। लालीगुराँस फूलसँगै रमाउन र फोटो खिच्न यहाँ पर्यटकहरूको घुइँचो लाग्ने गर्छ। गुराँसे फूलहरूको जंगल, वन्यजन्तु र हिमशृंखलाको अवलोकन गर्न सकिने भएकाले पनि डाङडुङेडाँडाले सबैको मन लोभ्याउँछ। केही समय अगाडि चलचित्र विकास बोर्डले कसरी लगानी भिœयाउने भन्ने सोचका साथ डिल्ली मेडा फिल्मसिटीका अध्यक्षसँग एकचरणको छलफल अगाडि बढाइसकेको संयोजक श्रेष्ठले बताए। अन्तर्राष्ट्रिय स्तरको कन्सल्टेन्सिबाट लगानी गर्ने दाताहरूले चासो देखाउँदै स्वीट्जरल्यान्ड, लन्डन र भारतको रुद्र कौशिक कन्सल्टेन्सीले पत्राचार पनि गरेको उनले जनाए। यद्यपि यस विषयमा चलचित्र विकास बोर्डले त्यति चासो नदेखाएको उनले गुनासो गरे। सरकारले यसलाई पहिलो प्राथमिकता दिँदै नीति बनाएमा सहज तरिकाले निर्माण सम्पन्न हुने फिल्मसिटी निर्माण समितिका संयोजक श्रेष्ठको भनाइ छ। अहिले स्थानीय जनप्रतिनिधिहरूले त्यति उत्साह देखाएका छैनन्, जति पहिले उत्साहित थिए, उनले भने। उनका अनुसार यसमा स्वर्गीय नेता पशुपति चौलागाईंको योगदान ठूलो छ। उनको पहलमा बागमती प्रदेशको साढे ६ करोड बजेटबाट सांस्कृतिक संग्रहालय, प्रशासनिक भवन, गेस्ट हाउसलगायत तीनवटा भवन बनिसकेको छ। तर, अहिले सबैको चासो कम छ। १३१४ वर्ष फिल्मसिटी दोलखामै बनाउनुपर्छ भनेर लागि परेँ। अब थाकिसकेँ। विश्राम लिने सोचमा छु, श्रेष्ठले भने। हिमाली जिल्लाको उच्च ठाउँमा फिल्मसिटी बनेको खण्डमा संसारभरका मानिसको आकर्षण बढ्ने, देशको अर्थतन्त्र विकासमा ठूलो टेवा पुग्ने, चलचित्र निर्माणका लागि निर्माताहरूलाई कतै जान नपर्ने र दोलखाको समृद्धि हुने उनको भनाइ छ। निर्माण अघिनै विवाद फिल्मसिटी निर्माणको लागि अध्ययन सुरु भएपछि केही विवादहरूसमेत देखिएका थिए। कतिपय व्यक्ति तथा निकायले डाङडुङेडाँडा फिल्मसिटी निर्माणका लागि उपयुक्त ठाउँ नभएकाले त्यसलाई पोखरा, चितवन, रुपन्देही जस्ता ठूला सहर रहेको ठाउँमा लानुपर्ने तर्क गरेका थिए। आर्थिक वर्ष २०७००७१ मा २ करोड रुपैयाँ बजेट विनियोजन भइसके लगत्तै पनि चलचित्र विकास बोर्ड स्रोतका अनुसार अध्यक्षलगायत केही सदस्यहरू दोलखाबाट चलचित्र नगरी अन्यत्र सार्ने खेलमा लागेका थिए। तर तत्कालीन सञ्चारमन्त्री माधव पौडेललगायत सरकारका हरेक सञ्चारमन्त्रीले दोलखाको डाङडुङे डाँडामै फिल्मसिटी निर्माण उपयुक्त हुने मत राखेकाले निर्माणको काम अघि बढेको हो। सडक लगायतका काम सम्पन्न फिल्मसिटी निर्माण हुने डाङडुङे डाँडासम्म सडक पुगेको छ भने कालोपत्रे तथा ढलानको कामसमेत भएको छ। विद्युतीकरण लगायतका काम भइरहेको छ। सरकारले यो आयोजनालाई राष्ट्रिय महत्वको आयोजनाको रूपमा ग्रहण गर्दै तदारुकताका साथ काम अघि बढाउने हो भने अबको केही वर्षभित्रै निर्माणको काम सकिने निर्माण सहयोग समितिका संयोजक वरिष्ठ कलाकार श्रेष्ठले बताए। ऐतिहासिक, पुरातात्विक, प्राकृतिक, धार्मिक सम्पदाले भरिपूर्ण दोलखा जिल्लामा निर्माण गर्न लागिएको फिल्मसिटी निर्माणस्थल डाङडुङेडाँडाबाट काठमाडौंको स्वयम्भू, फुलचोकी, रोल्वालिङ हिमशृंखला, गौरीशंकर, जुगल, गणेश हिमालका साथै सिन्धुपाल्चोक, काभ्रेपलाञ्चोक, सोलुखुम्बु, रामेछाप तथा ओखलढुंगा जिल्लाको ६० प्रतिशत भूभाग दृश्यावलोकन गर्न सकिने स्थानीयको भनाइ छ।"
"एसिसी कप क्रिकेट आजबाट , नेपाल र मलेसिया भिड्दै","काठमाडौं : एसिसी पुरुष प्रिमियर कप क्रिकेट प्रतियोगिता आजदेखि ओमानमा हुँदैछ । प्रतियोगिताअन्तर्गत आजै नेपालले मलेसियाको सामना गर्नेछ । ओमानको राजधानी मस्कटस्थित अल अमिरत क्रिकेट मैदानमा दुई देशबीच हुने यो टि२० अन्तर्राष्ट्रिय खेल दशौँपटकको हो । यसअघि नेपालले आठ खेल जित्दा मलेसियाले एकमा मात्र विजय हासिल गरेको छ । टि२० ढाँचामा हुने एसिसी प्रिमियर कपमा १० टोलीको सहभागी हुनेछन् । तिनलाई दुई समूहमा विभाजन गरिएको छ । नेपाल समूह एमा परेको छ । यो समूहमा नेपाल, हङकङ, मलेसिया, कतार र साउदी अरब छन् । समूह बी मा बहराइन, कम्बोडिया, कुवेत, ओमान र संयुक्त अरब इमिरेट्स (युएई) छन् । उक्त प्रतियोगताको उपाधि जित्ने टोलीले एसिया कप खेल्न पाउनेछ । खेल तालिकाअनुसार आजै अपराह्न हुने समूह एअन्तर्गतको अर्को खेल हङकङ र कतारबीच हुनेछ । नेपाल भोलि कतारसँग र वैशाख ३ गते हङकङसँग भिड्नेछ । समूह चरणको अन्तिम खेल वैशाख ५ गते साउदी अरबसँग हुनेछ । प्रतियोगितामा वैशाख ९ गतेसम्म सञ्चालन हुनेछ । नेपाली टोलीमा कप्तान रोहितकुमार पौडेलसहित गुल्सन झा, करण केसी, प्रतिश जिसी, कुशल भूर्तेल, सन्दीप जोरा, विवेक यादव, अविनाश बोहरा, सोमपाल कामी, दीपेन्द्रसिंह ऐरी, ललित राजवंशी, कुशल मल्ल, आसिफ शेख र अनिल साह छन् ।"
आज देशका यी स्थानमा चट्याङसहित वर्षा हुने,"काठमाडौं : हाल देशमा पश्चिमी वायु र स्थानीय वायुको आंशिक प्रभाव रहेको छ। देशका कोशी प्रदेशलगायत पहाडी भूभागमा आंशिक बदली रही बाँकी भागमा मौसम सफा रहने मौसम पूर्वानुमान महाशाखाले जनाएको छ। आज दिउँसो देशका पहाडी भागमा आंशिक बदली हुने तथा बाँकी स्थानमा मौसम सफा रहने महाशाखाको बुलेटिनमा उल्लेख गरिएको छ। कोशी, बागमती र गण्डकी प्रदेशका पहाडी क्षेत्रका केही स्थानका साथै बाँकी पहाडी भूभागका एकदुई स्थानमा चट्याङसहित हल्का वर्षा हुने सम्भावना छ। देशका उच्च पहाडी तथा हिमाली भेगका केही स्थानमा हल्का हिमपातको पनि सम्भावना रहेको महाशाखाले जनाएको छ। आज राति पनि कोशी प्रदेशलगायत देशका पहाडी भागमा आंशिक बदली रही बाँकी स्थानमा मौसम सफा रहने छ। कोशी र गण्डकी प्रदेशका पहाडी भागका एकदुई स्थानमा चट्याङसहित हल्का वर्षा हुने सम्भावना छ। कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपात हुने सम्भावना छ। देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेले उक्त क्षेत्रमा रहेकाले आवश्यक सतर्कता अपनाउन अनुरोध गरेको छ।"
मिथिलाको नव वर्ष जूडशीतल,"विक्रमसंवत् विश्वभरि नै हिन्दु वा सनातन धर्मावलम्बी श्रद्धा र उमंगसाथ मनाउँछन्। चाहे शकसंवत् होस् वा ईश्वीसंवत् होस्, विक्रमसंवत् सबैभन्दा वैज्ञानिक मानिन्छ। विक्रमसंवत् पूर्वीय जगत्मा पहिले शकसंवत् प्रचलित थियो। शक राजाहरूद्वारा आमजनमाथि शोषणदमन बढ्दै गएपछि राजा चन्द्र गुप्त विक्रमादित्यले शकहरूलाई परास्त गरे। त्यसपछि उनलाई शकारी (शकका दुश्मन) भन्न थालियो। उनै विक्रमादित्य राजाकै नाममा विक्रमसंवत् प्रचलित भयो। यो शकसंवत्भन्दा पछिल्लो र ईश्वी संवत्भन्दा झन्डै ५८ वर्षअगाडि प्रचलित देखिन्छ। हिन्दु संस्कृतिमा यो सम्पूर्ण देवकर्म, पितृकर्म र मांगलिक कर्मको मूल हो र वैज्ञानिक पनि हो। यो त विक्रमसंवत्को ऐतिहासिक रेखांकन मात्र हो। वास्तविकता त के रहेको छ भने यो सनातन हो। यसको प्रारम्भ वैशाख मासको मेष संक्रान्तिबाट हुन्छ। ज्योतिषशास्त्रका अनुसार सूर्यका १२ वटा राशिहरूको चक्र मेष राशिबाट नै थालिन्छ। त्यसैले यसलाई मेषार्क भनिन्छ। अर्थात्, मेष भनेको सूर्यको एउटा राशि र अर्क भनेको सूर्य हो। यसरी वैशाखको मेष संक्रान्ति राशि चक्रको उठान बिन्दु भएकाले पनि यसै वैशाख १ गतेदेखि नयाँ विक्रमसंवत् प्रारम्भ हुन्छ। जूडशीतल नेपाललगायत अन्य भूभागमा वैशाख १ गतेदेखि नव वर्षको थालनी हुन्छ भने अति प्राचीन एवं समृद्ध संस्कृतिको धनी मिथिला क्षेत्रमा वैशाख २ गतेदेखि नववर्ष प्रारम्भ हुन्छ। यसैलाई जूडशीतल नामकरण गरिएको पाइन्छ। यो दुई दिने पर्व हो। वैशाख १ गतेका दिनलाई सतुआनी वा सतुआइन भनिन्छ किनभने उक्त दिन मिथिलावासी हिउँदेवालीको रूपमा भिœयाइएको नयाँ अन्न चनाको सत्तु खान्छन्। भोलिपल्ट २ गतेका दिन जूडशीतल मनाइन्छ। यस लोकपर्वले जनमानसलाई अनेकानेक शुभसन्देश दिन्छ। विशेषगरी आजको खस्कँदो पारिवारिक परिवेशमा यसले आफ्ना पितृहरूलाई श्रद्धासाथ स्मरण गरी उनीहरूबाट आशीर्वाद लिने प्रेरणा दिन्छ। आफ्ना पितृहरूको स्वर्गको कामना गरी दिवंगत आत्मालाई तृप्ति होस् भनेर माटो वा धातुको घट (घैंटो) मा जल परिपूर्ण गरी १ गतेका दिन त्यस घटलाई कुलदेवी वा देवतासमक्ष राखिन्छ। त्यस जलपात्रलाई वारिपूर्ण घट भनिन्छ। वारि भनेको जल हो। भोलिपल्ट त्यसमा राखिएको जललाई श्रेष्ठजनबाट सन्तान वा प्रियजनको शिरमा छ्यापिन्छ। जूडशीतल मैथिली भाषाको शब्द हो। यसमा जूड भनेको पानीद्वारा तृप्त (सन्तुष्ट) गरी शीतलता प्रदान गर्नु हो। यस पर्वमा जनमानसलाई मात्र होइन, बरु पशुपक्षी र वनस्पतिलाई समेत जलार्पण गरिन्छ। यसरी जैविक प्रणाली (इकोसिस्टम) र वातावरणसित पनि जूडशीलतको सम्बन्ध रहेको प्रतीत हुन्छ। यतिमात्र होइन, पहिलेको समयमा जलको मुख्य स्रोत रहेको कुवाको पनि जीर्णोद्धार गरिन्छ। जूडशीतल पर्वको एउटा विशेषता शरीरमा हिलो दल्नु पनि हो। आयुर्वेदमा पनि पंकस्नान (हिलोमा स्नान) को चर्चा छ। गर्मी याममा शरीरमा शुद्ध हिलो लेपन गर्दा चर्मरोग निको हुने वर्णन छ। मिथिला क्षेत्रका गाउँघरका सारा जनसमुदाय सबै किसिमका भेदभाव बिर्सी एकआपसमा हिलोपानी छ्याप्ने गर्छन्। यसमा चुलालाई विश्राम होस् भनेर एक दिन पहिले पकाइएका बासी परिकारहरू खाने चलन छ। आजको सन्दर्भमा मिथिलाको गरिमा र पहिचानलाई बढाउने यस पर्वलाई मनाउने परम्परा अक्षुष्ण राख्नुपर्ने आवश्यकता छ।"
बैंक र व्यवसायी छुट्ट्याउने कसरत,"कुनै बेला नेपाली आफैंले बैंक खोल्न सक्ने ल्याकतै राख्दैनथे । विदेशी बैंकलाई गुहारेर उनीहरूकै अनुभव मिसाउँदै साझेदारीमा निजी क्षेत्रलाई बैंक खोल्न दिनु परेको थियो । त्यसपछि पनि बैंक खोल्न सक्ने पैसा नेपालीसँग नहुँदा थोरैथोरै पुँजीलाई पनि मान्यता दिएर हौस्याइयो । मुलुकमा सयौं बैंक, वित्तीय संस्था खुले । समयकालसँगै तिनलाई गाभेर अचेल संख्या कम गराइएको छ । बैंकहरूको पुँजी पनि निकै ठूलो आकारको हुँदै आएको छ । एउटै परियोजनामा एउटामात्रै बैंकले लगानी गर्न नसक्ने अवस्था पनि विस्तारै अन्त्य हुँदैछ । बेला यस्ता पनि थियो बैंक चलाउने व्यवसायी पनि उही, बिमा चलाउने पनि उही र उद्योगधन्दा चलाउने पनि उही । किन त्यस्तो भयो भने ती संस्था चलाउने छुट्टाछुट्टै व्यवसायीको संख्या नै मुलुकमा अभाव थियो । पछि नियमन गर्दै छुट्ट्याउन खोजिएको छ । र, अहिले बैंक तथा वित्तीय संस्थासम्बन्धी ऐन, २०७३ (बाफिया) मा संशोधन विधेयक दर्ता छ, जसमा बैंक सञ्चालक र व्यवसायी छुट्ट्याउने व्यवस्थाहरू छन् । एक प्रतिशतभन्दा सेयर लगानी कुनै बैंक वित्तीय संस्थामा भएको व्यक्तिले अर्काे कुनै पनि बैंकबाट ऋण लिन नपाउनेसम्मको कडा प्रावधान त्यसमा समेटिएको छ । राष्ट्र बैंकले तोकेका घरायसी कर्जाबाहेक संस्थापकले एक रुपैयाँ पनि ऋण लिन नपाउने प्रावधानले बैंकिङ क्षेत्र तरंगित छ । हो, स्वार्थ बाझिने गरी कसैलाई पनि मौका दिनु हुँदैन । र, आफैं सञ्चालक र आफैं ऋणी बन्न सुविधा हुँदा दुरुपयोगको सम्भावना पनि उत्तिकै हुन्छ । स्वार्थ बाझिने र दुरुपयोगको सम्भावनालाई चाहिँ रोक्ने तगारा चाहिन्छन् । तर बैंकमा एक प्रतिशतभन्दा माथिको लगानीकर्ता हुँदा कतैबाट पनि ऋण लिन नपाउने प्रावधानचाहिँ कठोरमात्रै भएन कि व्यक्तिको अधिकारमाथिकै रोकावट पनि भयो । कुनै व्यक्ति बैंक लगानीकर्ता हुँदाहुँदै अरू उद्यम व्यवसाय गर्न सक्नेछ, भने उसको प्रतिभा र क्षमतामाथि बन्देज लाग्ने अवस्था आउन दिनु हुँदैन । बैंक ऋण लिने प्रावधानमा सुरक्षाका तमाम प्रक्रिया अपनाउने कुरामा कडाइ चाहिँ हुनैपर्छ । तर बैंक लगानीकर्ता हुनेबित्तिकै अरू कुनै पनि काम नगर हात बाँधेर बस भन्नु चाहिँ सुहाउँदो होइन । त्यसले उद्यमशीलतालाई पनि मार्छ । र, स्वदेशका लगानीकर्तालाई निरुत्साहित पार्ने खालका कानुन बनाउनु पनि हुँदैन । अहिले मुलुकलाई आर्थिक समृद्धिको बाटोमा हिँडाउने बेला हो, यस्तै बेला लगानीकर्तालाई नै निरुत्साहित गर्ने हो भने समृद्धि कसरी आउँछ ? स्वार्थ नबाझियोस् भनेर बैंक र व्यवसायी छुट्ट्याउने मनसाय सही हुँदा हुँदै बेला चाहिँ नभएको हो कि ?"
