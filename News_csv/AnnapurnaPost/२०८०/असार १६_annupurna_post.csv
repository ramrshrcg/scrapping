शीर्षक,विवरण
किन विद्यालय जाँदैनन् कर्णालीका बालबालिका ?,"कर्णाली प्रदेशभरि १८ हजार बालबालिका विद्यालय बाहिर छन्। वीरेन्द्रनगर : सुर्खेतको बराहताल गाउँपालिका २ गिरीघाटस्थित बाढीपीडित बस्तीकी माया सुनारले कक्षा १० पढ्दापढ्दै विद्यालय छाडिन्। २०७१ सालको बाढीले घरबारविहीन बनेको उनको परिवार गिरीघाटस्थित कर्णाली राजमार्गको छेउमा अस्थायी टहरा हालेर बस्दै आएका छन्। २० वर्षीया सुनारका तीन भाइबहिनी र आमा घरमा छन्। बुवा दैनिक खर्च जोहो गर्न कालापहाड गएका छन्। कक्षा १० मा पढ्दै गर्दा उनी प्रेसरको बिरामी भइन्। बुवाले भारतबाट कमाएर ल्याएको पैसाले उपचार गरिन्। विद्यालय जान लुगा र घर खर्चकै समस्या हुन थालेपछि उनले विद्यालय छोडिन्। अहिले आमासँगै उनी गिट्टी कुट्न जाने गरेकी छन्। उनले भनिन्, पढ्ने मन त कसको हुँदैन र ? पारिवारिक समस्याका कारण यो बाढीपीडित बस्तीका धेरै बालबालिका विद्यालय जान पाएका छैनन्। धेरैजसो ९, १० कक्षा पढ्दै विद्यालय छाडेर कोही गाडी चलाउँछन्। कोही गिट्टी कुट्न गिरीघाट खोलातिर जान्छन्। गिरीघाट बाढीपीडित बस्तीका चन्द्र रजालीले पनि कक्षा ९ पढ्दापढ्दै विद्यालय छोडे। उनी अहिले गाडी चलाएर कमाइ गरी परिवारको खर्च जोखो गर्दै आएका छन्। विद्यालय जाने बेला स्कुल ड्रेस, कापीकलमलगायत अन्य शैक्षिक सामग्री खरिद गर्न पैसा नै नभएपछि उनले विद्यालय छाडे। उनले भने, ९ कक्षा पढ्दै गर्दा गाडीमा सहचालकका रूपमा काम गर्न थालें। फेरि विद्यालय जान सकिएन। मेरो पढाइ ९ कक्षाबाटै रोकियो। बाढीपीडित बस्तीकी कल्पना रजालीले कक्षा १२ सम्म पढिन्। अहिले भने उनी घरमै बसेकी छन्। उनलाई कम्प्युटर पढ्ने र बीएड पढ्ने रहर त थियो। तर, परिवारले खर्च व्यवस्थापन गर्न नसकिने भनेपछि उनको पढाइ रोकिएको छ। गिरीघाटमा रहेको बाढीपीडित बस्तीमा मात्र दुई सय बढी बालबालिका छन्। बराहताल गाउँपालिकास्थित नेपाल राष्ट्रिय प्राथमिक विद्यालय सिस्नेहेरीमा बाढीले बगाएपछि उक्त विद्यालय गिरीघाटमा बाढीपीडित बस्तीका बालबालिकालाई पढाउन त्यतै सञ्चालन गरिएको छ। तर बाहिरको भल र आकाशको पानी सबै कक्षा कोठामा पस्ने भएकाले बस्ती नजिकैको विद्यालयमा पनि विद्यार्थी नियमित जाँदैनन्। विद्यालयकी शिक्षिका चन्दा खड्काले भनिन्, सिस्नेहेरीको बाढीले बगाएको विद्यालय यहाँ ल्याइयो। यहाँ पनि विद्यालयको भवन छैन। २०७१ सालमै सामान्य फलामका डण्डीमा जाली राखेर कक्षा कोठा बनाइयो। अहिलेसम्म उक्त विद्यालय मर्मत भएको छैन। विद्यालयमा खानेपानी र शौचालय छैन। बालबालिकालाई नास्ता खाने बेलामा अभिभावकले घरबाट पानी ल्याउँछन्। अन्य समयमा खानेपानीसमेत पाइँदैन। कर्णालीका १८ हजार बालबालिका विद्यालय बाहिर कर्णाली प्रदेशभरि १८ हजार बालबालिका विद्यालय बाहिर छन्। राष्ट्रिय जनगणना २०७८ अनुसार बाढी पहिरोलगायतका प्राकृतिक विपद्, आर्थिक अभावजस्ता विभिन्न कारणले कर्णाली प्रदेशका १० वटा जिल्लाका १८ हजार ६ सय १ जना बालबालिका विद्यालय जाँदैनन्। जसमा ८ हजार ९ सय ९५ बालिका र ९ हजार ६ सय ६ जना बालक छन्। कर्णालीको कुल जनसंख्या १६ लाख ८८ हजार ४ सय १२ मा ६ लाख ७७ हजार ४८ जना बालबालिका छन्। अधिवक्ता दुर्गाप्रसाद सापकोटाले भने, जनगणनाले देखाएको तथ्यांकभन्दा बढी बालबालिका विद्यालय बाहिर छन्। २०७८ को जनगणनामा धेरै जनसंख्या छुटेको छ। अशिक्षा, अभाव, विकटतालगायत अन्य जोखिमले कर्णालीमा धेरै बालबालिका विद्यालयको पहुँचभन्दा बाहिर छन्। नेपालको संविधानले आधारभुत तहको शिक्षा अनिवार्य र निःशुल्क भने पनि कर्णालीमा त्यस्तो छैन। लामो समय कर्णालीमा शिक्षा क्षेत्रमा काम गर्दै आएका सेभ द चिल्ड्रेनका शिक्षा व्यवस्थापक आत्माराम भट्टराईका अनुसार कर्णालीमा अपांगता भएका बालबालिका अधिकांश विद्यालय बाहिर रहेका छन्। समुदाय र विद्यालयको दूरी टाढा हुनु, कठिन भुगोल र अप्ठ्यारो बाटो, जलवायु परिवर्तनलगायत अन्य कारण हुने विपद्, गरिबी र मौसमी बसाइँसराइका कारण कर्णालीका धेरै बालबालिका विद्यालय बाहिर रहेका उनले बताए। कर्णाली प्रदेशको सुर्खेतको गिरीघाटस्थित बाढीपीडित बस्तीका बालबालिका पढ्ने विद्यालय। तस्बिर : बिस्नप्रसाद न्यौपाने कर्णालीमा अपांगता भएका बालबालिकाका लागि उपयुक्त शैक्षिक संस्थाको पनि अभाव छ। सुविधा सम्पन्न ठाउँका विद्यालयमा पढाउनका लागि यहाँका अभिभावकको आर्थिक अवस्था बलियो छैन। धेरैजसो परिवारले कालापहाडको कमाइमा जीविकोपार्जन गर्नुपर्ने भएकाले पनि बालबालिका अवसरबाट वञ्चित भएका उनको बुझाइ छ। सरकारले ती परिवारका बालबालिकाका लागि कुनै ठोस कार्यक्रम पनि ल्याउन नसकेको उनले बताए। नेपालमै बढी बालविवाह कर्णालीमा कर्णाली प्रदेशमा नेपालकै सबैभन्दा बढी बालविवाहको समस्या छ। कर्णाली प्रदेशको सामाजिक विकास मन्त्रालयमा रहेर काम गर्ने राष्ट्रिय बाल अधिकार परिषद्का समन्वय अधिकृत डम्बरबहादुर रोकायाका अनुसार नेपालका सातवटै प्रदेशको तुलनामा कर्णालीमा बालविवाहको समस्या बढी देखिएको छ। उनका अनुसार केन्द्रीय तथ्यांक विभागले २०७६ सालमा गरेको सर्वेक्षणले सातवटै प्रदेशको तुलनामा कर्णालीमा बालविवाह बढी देखाएको छ। जसअनुसार नेपालमा जम्मा बालबालिकामध्ये ५ दशमलव २ प्रतिशत बालबालिकाले १५ वर्षभन्दा कम उमेरमै विवाह गर्छन्। प्रदेशअनुसार १५ वर्षभन्दा कम उमेरमै विवाह गर्ने बालबालिकाहरूमा प्रदेश नं १ मा ४ दशमलव २, मधेस प्रदेशमा ८ दशमलव ९, बागमती प्रदेशमा १ दशमलव ७, गण्डकी प्रदेशमा ४ दशमलव २, लुम्बिनी प्रदेशमा ६ दशमलव ४, कर्णाली प्रदेशमा ८ दशमलव ४ र सुदूरपश्चिम प्रदेशमा ६ दशमलव ५ प्रतिशत रहेका छन्। यस्तै नेपालका जम्मा बालबालिकामध्ये २२ दशमलव ७ प्रतिशत बालबालिकाले १८ वर्षभन्दा कम उमेरमै विवाह गर्ने गरेका छन्। प्रदेशअनुसार १८ वर्षभन्दा कम उमेरमै विवाह गर्ने बालबालिकामा प्रदेश नं १ मा २० दशमलव ९, मधेस प्रदेशमा २९ दशमलव ३, बागमती प्रदेशमा १३ दशमलव २, गण्डकी प्रदेशमा २२ दशमलव ९, लुम्बिनी प्रदेशमा २५, कर्णाली प्रदेशमा ३४ दशमलव ६ र सुदूरपश्चिम प्रदेशमा २९ दशमलव ४ प्रतिशत रहेका छन्। नेपालमा जम्मा बालविवाहमध्ये ५ दशमलव ३ प्रतिशत बालकले बालविवाह गर्ने गरेका छन् भने १९ दशमलव ३ प्रतिशत बालिकाले बालविवाह गर्ने गरेको तथ्यांकले देखाएको छ। जसमा कर्णालीमा १२ दशमलव १ प्रतिशत बालकले बालविवाह गर्ने गरेका छन् भने २७ दशमलव ४ प्रतिशत बालिकाले बालविवाह गर्ने गरेका छन्। यो पनि नेपालका सबै प्रदेशहरूको तुलनामा कर्णाली पहिलो नम्बरमै छ। यसले पनि विद्यालयको पढाइबीचमै छाड्ने विद्यार्थीको संख्या बढाएको देखिन्छ। कर्णालीमा ४० प्रतिशत विद्यालय दरबन्दीविहीन कर्णालीमा जम्मा ३ हजार ३४ सामुदायिक विद्यालयमध्ये १ हजार २ सय सामुदायिक विद्यालयहरूमा सरकारी शिक्षकको एउटा पनि दरबन्दी छैन। शिक्षा नियमावलीअनुसार एउटा शिक्षकले बढीमा ४५ विद्यार्थी हेर्नुपर्ने सरकारी मापदण्डविपरीत कर्णालीमा एक शिक्षकको जिम्मा ७० जनासम्म विद्यार्थी हुनुपर्ने समस्या छ। जम्मा ६ लाख ६७ हजार ७ सय ४८ विद्यार्थीको संख्या रहेको कर्णाली प्रदेशमा ३ हजार ३४ सामुदायिक विद्यालयले धानिरहेका छन्। जसमा पनि ४० प्रतिशत विद्यालयमा सरकारी शिक्षकको एउटा पनि नहुँदा राहत, स्थानीय र निजी स्रोतमा चलेका छन्। यसले गर्दा कर्णालीलाई पूर्ण साक्षर बनाउन निकै चुनौतीपूर्ण देखिन्छ। जनगणना २०७८ अनुसार विद्यालय तहअनुसार आधारभूत तहमा ४ लाख ९ हजार ३ सय १५ र माविमा १ लाख ३७ हजार ९ सय १६ विद्यार्थी छन्। यीमध्ये वर्ष नदोहोर्याई कक्षा १ देखि ५ सम्म जाने बालबालिकाको संख्या ५९ प्रतिशत मात्र छ भने ८ कक्षासम्म पुग्ने ४९ प्रतिशत छन्। सामाजिक विकास मन्त्रालयका शाखा अधिकृत बलवीर सुनारले भने, आधारभूत तहका २० प्रतिशत विद्यार्थीले पढ्दापढ्दै विद्यालय छाड्छन्। जसमा कोही बालविवाह गर्ने समस्या छ भने कोही ज्याला मजदुरीमा लाग्ने समस्या छ। उनका अनुसार कर्णालीमा रहेका कुल विद्यार्थी संख्याअनुसार आवश्यक शिक्षक दरबन्दी १४ हजार ४ सय ४४ हो। तर कतिपय विद्यालयमा १२ विद्यार्थी ६ शिक्षक छन्। कतिपयमा ५ सय विद्यार्थी २ शिक्षक छन्। हाल कर्णालीमा स्वीकृत दरबन्दी ५ हजारको हाराहारीमा छन्। राहत, करारलगायत अन्य सबै किसिमका शिक्षकहरूको टाउको गन्दा २० हजारको हाराहारीमा कार्यरत छन्। सामुदायिक विद्यालयमा एक शिक्षकले निर्धारित अनुपातभन्दा दोब्बर विद्यार्थी पढाउनुपर्ने बाध्यता छ। अझै पनि थप ५ हजार ५ सय ४९ जना शिक्षक दरबन्दी आवश्यक छ। जसका लागि पाँच वर्षमा ५० अर्ब बजेटको आवश्यकता पर्छ। कर्णालीका १० जिल्लाका २ हजार ८ सय ३२ बालविकास केन्द्रमा ६२ हजार २ सय २९ बालबालिका छन्। यस प्रदेशमा २ सय ४ संस्थागत विद्यालय छन्। शिक्षा विकास निर्देशनालयका अनुसार प्रावि तहमा ८ सय ६, विषयगत गरी निम्न माध्यमिक तहमा १ सय ५७ र माध्यमिक तहमा १ हजार ६६ शिक्षक भर्ना गर्न शिक्षक सेवा आयोगलाई सिफारिस गरिएको छ। बर्सेनि हराउँछन् बालबालिका कर्णाली प्रदेशमा बर्सेनि बालबालिका हराउने समस्या पनि उस्तै छ। कर्णाली प्रदेश प्रहरी कार्यालयको तथ्यांकअनुसार आर्थिक वर्ष २०७७०७८ मा ३ सय ९ जना बालबालिका हराए। जसमध्ये २ सय ८८ जना बालबालिका फेला परेका छन् भने २१ जना बालबालिका फेला परेका छैनन्। त्यस्तै आर्थिक वर्ष २०७८०७९ मा ४ सय ११ जना बालबालिका हराए। जसमा ३ सय ७७ जना फेला परे भने ३४ जना बालबालिका अझै फेला परेका छैनन्। यस्तै चालू आर्थिक वर्षमा २ सय ६९ बालबालिका हराएका छन्। जसमध्ये २ सय २७ जना फेला परेका छन् भने ४२ जना बालबालिका अझै बेखबर छन्। कर्णालीमा २४ दशमलव ६ प्रतिशत बालबालिकाले बालश्रम गर्ने गरेका छन्। सामाजिक विकास मन्त्रालयका अनुसार पछिल्लो समय बालगृहमा जाने बालबालिकाको संख्या पनि कर्णालीमा बढिरहेको छ। कर्णाली प्रदेशका सुर्खेत, जाजरकोट, जुम्ला र हुम्लामा गरी ९ वटा बालगृहहरू सञ्चालनमा छन्। ती बालगृहमा ४ सय ४६ जना बालबालिका छन्। नेपालमा जम्मा ४ सय १७ बालगृहहरू छन्। कर्णालीबाट कर्णाली बाहेकका बालगृहमा रहेका बालबालिकाको संख्या पनि धेरै छ। तर यसको तथ्यांक हालसम्म संकलन गरिएको छैन। मुलुकका बिभिन्न जिल्लामा रहेका बालगृहमा जोखिममा परेका बालबालिका पनि बर्सेनि उद्धार गरिँदै आएको छ। जसअनुसार गत आर्थिक वर्षमा ३० जना र चालू आर्थिक वर्षमा ४१ जना गरी जम्मा ७१ जना बालबालिकालाई बालगृहबाट उद्धार गरी परिवारमा पुनर्मिलन गराइएको छ। अभिभावक हुँदाहुँदै पनि विभिन्न प्रलोभन देखाएर कर्णालीबाट बालबालिकालाई बालगृहमा राख्न लैजाने समस्या बढ्दो छ।"
कांग्रेस सत्ताका लागि जे पनि गर्छ भन्ने छाप परेको छ : महामन्त्री थापा,काठमाडौं : नेपाली कांग्रेसका महामन्त्री गगन थापाले पार्टीको नीति अधिवेशनबाट चुनावी गठबन्धनका विषयमा स्पष्ट पार्नुपर्ने बताएका छन्। नेपाली कांग्रेस दोलखा काठमाडौं सम्पर्क समितिको सम्मेलनलाई शनिबार काठमाडौंमा सम्बोधन गर्दै महामन्त्री थापाले कांग्रेस सत्ताका लागि जे पनि गर्ने भनेर छाप परेको भन्दै यसलाई परिवर्तन गर्नका लागि नीति अधिवेशनबाट चुनावी गठबन्धनका बिषयमा स्पष्ट पार्नुपर्ने बताए। उनले चुनावपछिको गठबन्धन स्वभाविक भए पनि चुनावअघिको गठबन्धनका कारण कांग्रेस कमजोर बन्दै गएको बताए। थापाले स्थानीयलगायत सबै निर्वाचन हुनुभन्दा छ महिनाअघि नै सम्बन्धित भेला बोलाएर आफ्नो उम्मेदवार छान्ने अधिकार विधानमा नै उल्लेख गर्नुपर्ने बताए। उनले पार्टीको मुख्य कुरा नेतृत्व भएको भन्दै नेतृत्वले सही निर्णय लिन नसक्दा त्यसको असर समग्र रुपमा पार्टीमा पर्ने जिकिर गरे। उनले कांग्रेस बदल्न प्रत्येक सदस्य बदलिन तयार हुनुपर्ने भन्दै आफू बदलिएर देश बदल्ने अभियानमा जुट्न आह्वान गरे।
छिट्टै चीन भ्रमणमा जान्छु : प्रधानमन्त्री,"पोखरा : प्रधानमन्त्री पुष्पकमल दाहाल प्रचण्डले छिट्टै चीन भ्रमणमा जाने बताएका छन्। शनिबार दिउँसो पोखराका सञ्चारकर्मीहरूसँग अन्तर्क्रिया गर्दै उनले चीन भ्रमणको तयारी भइरहेको बताएका हुन्। राष्ट्र र जनताप्रति इमानदार भएर काम गरिरहेको छु। छिट्टै चीन भ्रमण हुँदैछ, त्यसको तयारी भएको छ। त्यहाँ पनि देश र जनताको हितमा अधिकतम राम्रो कोसिस हुन्छ। उनले भने, गठबन्धनको सरकार पाँच वर्ष चल्छ। यो कसैले हिलाएर हिल्दैन। हामी समझदारीका साथ अगाडि बढ्छौँ। उनले भ्रष्टाचारविरूद्ध अनुसन्धानको कार्यले थप तीब्रता पाउने बताए। भ्रष्टाचार देशको विकराल समस्या हो। नक्कली भुटानी शरणार्थी प्रकरण होस् वा ललिता निवास प्रकरण होस्, यसमा सरकार दृढताका साथ अगाडि बढेको छ। थप तीव्रताका साथ अघि बढ्छ। उनले राष्ट्रको हितमा भारतसँग धेरै महत्त्वपूर्ण समझदारी भएको बताए। अर्थतन्त्र धरासायी नै हुन्छ कि भन्ने थियो। तर, अर्थतन्त्र बिस्तारै लयमा फर्किएको छ। यसपटकको भारत भ्रमण ऐतिहासक भएको छ। राष्ट्रको हितमा भारतसँग धेरै महत्त्वपूर्ण समझदारी भएका छन्। उनले भने,पारवाहन सन्धि पुनरावलोकन पनि महत्त्वपूर्ण निर्णय हो। विद्युत व्यापार सम्झौता पनि सामान्य कुरा होइन। १० वर्षमा १० हजार मेगावाट बिजुली निर्यात गर्ने समझदारी सामान्य होइन। यसले विद्युत व्यापार पनि बढ्छ, लगानीको ढोका पनि खुल्छ। प्रधानमन्त्रीले भन्नुभयो, प्रहरीले आफ्नो तर्फबाट अनुसन्धान गरिरहेको छ। प्रहरीलाई सरकारले आवश्यक निर्देशित गरिरहेको छ। यो प्रक्रिया अगाडि बढिरहेको छ, निरन्तर अगाडि जान्छ।"
आन्दोलनबाट प्राप्त उपलब्धि गुम्ने खतरा कायमै छ : अध्यक्ष खड्का,वीरेन्द्रनगर : अखिल नेपाल महिला संघ कर्णाली प्रदेशकी अध्यक्ष पद्मा खड्काले नेपालको राजनीतिक आन्दोलनबाट महिला हक अधिकारका क्षेत्रमा प्राप्त उपलब्धिहरू अझै पनि गुम्ने खतरा कायमै रहेको बताएकी छन्। जननेता मदन भण्डारीको ७२ औं जन्मजयन्तीका अवसरमा अखिल नेपाल महिला संघ (अनेमसंघ) कर्णाली प्रदेशद्वारा आयोजित अन्तरसंवाद कार्यक्रममा उनले यस्तो बताएकी हुन्। उनले नेपालको संविधानबाट महिला हक अधिकारको क्षेत्रमा थुप्रै प्रगतिहरू हासिल भए पनि अहिलेको राजनीतिक संक्रमणका कारण प्राप्त उपलब्धिहरू गुम्ने खतरा रहेको बताइन्। कार्यक्रममा वक्ताहरूले वर्तमान सत्ता गठबन्धनको सरकारले महिलाहरूको सवालमा उपेक्षा गरेको आरोप लगाए। उनीहरूले गठबन्धनको महिला विरोधी नीतिका कारण थुप्रै स्थानीय तहमा महिला जनप्रतिनिधि उम्मेदवार बन्नै नपाएको र महिलाको कोटामा समेत पुरुष उम्मेदवारहरू निर्वाचित भएकाले यसले महिलाहरूको अधिकार हनन् भएको बताए। कार्यक्रममा अखिल नेपाल महिला अनेमसंघकी केन्द्रीय सचिव मिनासिं रखालले महिला हक अधिकार स्थापित गराउन अनेमसंघको भूमिका अग्रणी रहेको बताइन्। नेकपा (एमाले) केन्द्रीय सदस्य मोहनमाया ढकालले अनेमसंघको पहलबाट प्राप्त अधिकारको संरक्षण गर्न जोड दिनुपर्ने धारणा राखिन्। वर्तमान सत्ता गठबन्धनले महिलाको अधिकार कटौति गरेकाले समग्र महिला जगतले खबरदारी गर्नुपर्ने उनको भनाइ थियो। एमाले स्थायी कमिटी सदस्य एवं सुर्खेत जिल्ला इञ्चार्ज गोरखबहादुर बोगटीले महिलालाई राजनीति र शासकीय क्षेत्रमा स्थापित गराउन सबैभन्दा बढी एमालेको योगदान रहेको बताए। स्थायी कमिटी सदस्य एवं कर्णाली प्रदेशसभा विपक्षी दलका नेता यामलाल कँडेलले महिलाहरू जबरजस्त अघि बढ्न सक्नुपर्ने बताए। विगतमा एमाले नेतृत्वको सरकारले ल्याएका महिला मैत्री नीति तथा कार्यक्रम वर्तमान सरकारले हटाएको उनले बताए। अन्तरसंवादमा मदन भण्डारी फाउन्डेसनकी केन्द्रीय सदस्य टीका विष्टले अखिल नेपाल महिला संघले उठाएका मुद्दा र हासिल भएका उपलब्धि सम्बन्धी छलफल पत्र प्रस्तुत गरेकी थिइन्।
स्वयम्भूको गजुर जीर्णोद्वार सुरु,"काठमाडौं : विश्वसम्पदा सूचीमा सूचीकृत स्वयम्भुनाथ चैत्यको जीर्णोद्वार सुरु गरिएको छ। हावाहुरीका कारण गत फागुनमा चैत्यको गजुर झरेपछि यसको जीर्णोद्वार सुरु गरिएको हो। पुरातत्व विभाग, स्वयम्भू व्यवस्थापन तथा संरक्षण महासमिति र काठमाडौँ महानगरपालिकाको प्राविधिक टोलीले विस्तृत अध्ययन गरेको थियो। काठमाडौं १५ मा पर्ने उक्त स्थलमा विशेषगरी बौद्ध अनुयायीले विभिन्न धार्मिक गतिविधि गर्ने गर्छन्। सम्पदाको संरचनाको कला, कौशल, बनोटको अध्ययन तथा अनुसन्धान गर्न स्वदेशी तथा विदेशी पर्यटक आउने गर्छन्। यहाँबाट काठमाडौं उपत्यकाको बाक्लो बस्ती तथा त्यस वरपर क्षेत्रको अवलोकनका लागि पनि सर्वसाधारण मानिस आउने गरेको पाइएको छ। प्राचीन सम्पदा भएकाले पुरातत्व विभागको परामर्श तथा अनुमति प्राप्त भएपछि मात्र जीर्णोद्वार प्रारम्भ गरिएको स्वयम्भू व्यवस्थापन तथा संरक्षण महासमितिका अध्यक्ष भिक्षु भर्ममूर्ति महास्थवीरले जानकारी दिए। उक्त महासमितिले यस क्षेत्रको सरसफाइ तथा आवश्यक संरक्षण गर्ने गरेको छ। बाँदरले हल्लाएर कमजोर बनेको गजुरमा ठूलो हावाहुरीले क्षति पुर्याएको स्थानीयको भनाइ छ। मर्मत तथा जीर्णोद्वारको काम सकिएपछि विशेष विधिअनुसार क्षमा पूजा गरी गजुर पुनःप्रतिस्थापन गरिने जनाइएको छ। चैत्यको आसपास क्षेत्रमा रहेका प्रतापपुर र शान्तिपुर मन्दिरले पनि त्यस क्षेत्रमा विशेष सौन्दर्य थपेको छ। यसअघि यी दुवै सम्पदाको पनि मर्मत गरिएको थियो।"
बेनी नगरपालिकामा जग्गा वर्गीकरण,"बेनी : म्याग्दीको बेनी नगरपालिकाले जग्गाको वर्गीकरण गरेको छ। आगामी आर्थिक वर्षदेखि नगरपालिका भित्रको जग्गाको कित्ताकाट खुलाउने तयारी र लक्ष्यका साथ वर्गीकरण गरेको हो। असार १० गते भएको १३ औं नगरसभाले भूउपयोग वर्गीकरण सम्बन्धी विषयको प्रतिवेदन पारित गरेको थियो। सभाको निर्णय र प्रतिवेदन यही असार महिनाभित्र भूमि व्यवस्था मन्त्रालयबाट स्विकृत गराएर साउन १ गतेदेखि कित्ताकाट खुलाउने तयारी गरेको बेनी नगरपालिकाका प्रमुख सुरत केसीले बताए। एक वर्षदेखि जग्गाको कित्ताकाट नखुल्दा घरजग्गाको कारोबार र अंशबण्डा रोकिएको छ। मालपोत कार्यालयले संकलन गर्ने राजस्वमा गिरावट आएको छ। म्याग्दीका अन्य पालिकाहरुले जग्गाको वर्गिकरण गरेका छैनन्। बेनी नगरपालिकाले जिल्लामै पहिलो पटक जग्गाको वर्गीकरण गरेको हो। जग्गाको कित्ता काट रोकिएका कारण नगरवासीलाई निक्कै समस्या भएको छ। आगामी आर्थिक वर्षदेखि कित्ता काट सुरु भएपछि वित्तीय संस्था र व्यक्तिलाई जग्गा किनबेचमा सहज हुने छ, नगर प्रमुख केसीले भने जग्गाको कित्ताकाट शुरु भएपछि जग्गाको विक्री वितरण बढेसँगै नगरका राजश्व असुलीमा वृद्धि हुने छ। नेपाल सरकारको मापदण्ड अनुसार भूउपयोग नीति अनुसार बेनीमा आवासीय, कृषि, औद्योगिक, व्यावसायिक, खानी तथा खनिज क्षेत्र, वन, नदी, खोला, ताल सिमसार, सार्वजनिक उपभोग, सांस्कृतिक तथा पुरातात्विक महत्व र अन्य क्षेत्रमा जग्गालाई वर्गीकरण गरिएको छ। नगरपालिकाले आगामी आर्थिक वर्षमा ४ करोड ५४ लाख रुपैयाँ आन्तरिक राजश्व संकलन गर्ने लक्ष्य राखेको छ। चालु आर्थिक वर्षको ११ महिनामा चार करोड २६ लाख ७२ हजार १४० रुपैयाँ आन्तरिक राजस्व संकलन गरेको छ। जग्गाको कित्ता काट सुरु भएमा राजश्व समेत बढ्ने बेनी नगरपालिकाका प्रमुख प्रशासकीय अधिकृत धोलकराज ढकालले बताए। नगरसभाले संस्था दर्ता तथा नविकरण गर्ने सम्बन्धी कानुन पारित गरेको छ। ७० करोड ८९ लाख रुपैयाँको बजेट पारित गरेको बेनी नगरपालिकाले शिक्षा, स्वास्थ्य, सडक, पूर्वाधार, कृषि, खेलकुद र पर्यटन क्षेत्रलाई प्राथमिकता दिएको कार्यपालिकाका प्रवत्ता रमेशकुमार श्रेष्ठले बताए। शिक्षा स्वास्थ्य क्षेत्रमा अपेक्षित सुधार ल्याउन मेयरसँग सामाजिक, घरघरमा स्वास्थ्यकर्मी, हामी सक्छौ हामी गर्छौ, विपद्मा मेयर, आयआर्जन सुधार र सिप विकासका लागि उपमेयरसँग आमा समूह जस्ता नमुना कार्यक्रम सञ्चालन गर्ने प्रवत्ता श्रेष्ठले बताए।"
"पूर्वमाओवादीहरू छलफलमा छौं, पार्टी एकता हुन्छ : प्रचण्ड","पोखरा : नेकपा (माओवादी केन्द्र) का अध्यक्ष पुष्पकमल दाहाल प्रचण्डले पार्टी एकताका लागि पूर्वमाओवादी शक्तिहरूबीच छलफल भइरहेको बताएका छन्। शनिबार बिहान पोखरामा माओवादी केन्द्रका केन्द्रीय सदस्य एवं प्रदेश पदाधिकारीहरूसँगको छलफलमा प्रचण्डले पार्टी एकताको आधार निर्माण हुँदै गएको बताएका हुन्। हाम्रो पहलमा समाजवादी मोर्चा घोषणा गरिएको छ। आज नै बैठक बसेर त्यसका कार्यक्रम तय गर्छौँ उनले भने,समाजवादी मोर्चाले समाजवादको आधार निर्माणका लागि काम गर्नेछ। पूर्वमाओवादीहरू पनि छलफलमा छौँ। फेरि पार्टी एकताको आधार निर्माण हुँदैछ। पार्टी एकताको लागि ठोस पहल अगाडि बढाउँछौँ। प्रचण्डले चाँडै विशेष महाधिवेशन गर्ने जानकारी गराए। हामी विशेष महाधिवेशन गर्नेमा पनि छौँ, यसले पार्टी पुनर्निर्माणमा योगदान पुग्नेछ। प्रधानमन्त्री प्रचण्डले सरकारका कामको व्यवस्थित स्वामित्व, पार्टी निर्माणको काम, समाजवादी मोर्चा र पार्टी एकताको प्रयासलाई सँगसँगै लैजानुपर्ने बताए। उनले भने, माओवादी कमजोर हुँदा सिंगो परिवर्तन कमजोर हुन्छ। हामी शक्तिशाली हुँदा मात्र देश सही दिशामा अगाडि बढ्छ। त्यसैले परिवर्तनका मुद्दा रक्षा गर्ने जिम्मेवारी पनि हाम्रै हो। त्यसका लागि हामी सबैले देशको पक्षमा सोच्न र काम गर्न जरूरी छ। हामीले राम्रो गर्न खोज्दैछौँ। सामन्तवाद र प्रतिक्रियावादले फोहोरको डङ्गुर थुपारेको छ, त्यसलाई सफा नगरी देश बन्दैन। प्रधानमन्त्रीले प्रचण्डले भने,देश निर्माणका लागि फेरि नयाँ फड्को जरूरी छ। सामाजिक न्याय, सुशासन र समृद्धिका पक्षमा फड्को हान्न खोजिएको छ। यसमा हामी दृढतापूर्वक अघि बढ्नुपर्छ। सरकार यसमा दृढ छ। उनले पार्टीका सबै नेताकार्यकर्ताले देशको समृद्धिको पक्षमा काम गर्ने संकल्प गर्नुपर्ने धारणा राखे।"
संसदको भूमिकालाई जनतासमक्ष पुर्याउन सभामुखको आग्रह,काठमाडौं : प्रतिनिधिसभाका सभामुख देवराज घिमिरेले सासद र संसद्को भूमिकालाई जनतासमक्ष पुर्याउन संसदीय पत्रकारको भूमिका महत्वपूर्ण भएको बताएका छन्। शनिबार काठमाडौंमा संसदीय मामिला पत्रकार समाजको आठौं अधिवेशनको उद्घाटन गर्दै सभामुख घिमिरेले जनप्रतिनिधिका विषयजस्ताको तस्तै जनतामा पुर्याउने काम महत्वपूर्ण हुने बताए। उनले सञ्चारमाध्यमसँग आगामी दिनमा पनि सहकार्य जारी रहने स्पष्ट पारे। उनले संसदलाई गरिमामय बनाउनका लागि पनि सञ्चारमाध्यमले आवश्यक भूमिका निर्वाह गर्नुपर्ने बताए। कार्यक्रममा राष्ट्रियसभाका अध्यक्ष गणेशप्रसाद तिमिल्सिनाले संसदीय मामिलाका समाचार सम्प्रेषण गर्ने समाजको भूमिका महत्वपूर्ण रहेको बताए। उनले मिडिया काउन्सिल विधेयक धेरै मेहनत गरेर तयार गर्दा राम्रो बनेको तर प्रतिनिधिसभामा गएर अघि बढन नसकेको बताए। उपसभामुख इन्दिरा रानामगरले पत्रकार राज्यको ऐना भएको हुनाले संसद्का सही सूचना बाहिर ल्याउन संसदीय पत्रकारको भूमिका उल्लेखनीय रहेको बताए।
पालिकाका कर्मचारीबाटै ठगिए माछा किसान,"झापा : कचनकवल गाउँपालिका कर्मचारीले आफूहरुलाई ठगेको भन्दै माछापालक किसानले पालिका अध्यक्षलाई उजुरी दिएका छन्। गाउँपालिका अध्यक्ष कालेन्द्रप्रसाद सिंह राजवंशीलाई दिएको उजुरीमा ५० प्रतिशत अनुदानमा वितरण गरेको माछाको भुरामा किसान ठगिएको उल्लेख गरेका छन्। पालिकाले माछापालक किसानलाई एउटा प्याकेटमा एक हजार माछाको मुरा भनेर पाँच सय मात्र दिएर ठगेको उजुरीकर्ताले उजुरीमा जनाएका छन्। माछा पालक भवेश राजवंशी, प्रदीप राजवंशी, कर्णसिंह राजवंशी, अर्जुन राजवंशी, बलाल राजवंशी र कैलाश मण्डलले आफूहरूमाथि ठगी भएको भन्दै अध्यक्ष राजवंशीविरुद्ध उजुरी दिएका हुन्। उनीहरूले माछाको भुराका लागि प्रतिगोटा रू डेढका दरले पालिकामा अग्रिम रकम जम्मा गरेका थिए। गाउँपालिकाले प्रतिगोटा रू तीन पर्ने भनिएको माछाको भुराका लागि रू डेढ कार्यालयका तर्फबाट बेहोर्ने गरी जेठमा सूचना प्रकाशित गरेको थियो। सोही सूचनाका आधारमा निवेदन दिएर रकम जम्मा गरेका ४२ किसानलाई पालिकाले भुरा उपलब्ध गराएको थियो। कचनकवल गाउँपालिकाले पशुपन्छी तथा मत्स्य विकास शाखाको आर्थिक वर्ष २०७९८० को वार्षिक स्वीकृत कार्यक्रमअनुसार ५० प्रतिशत अनुदानमा कार्प जातको माछाको भुरा वितरण गरेको हो। पालिका अध्यक्ष राजवंशीले भने, 'कर्मचारीबाट त्रुटि भएकै हो। सम्बन्धित कर्मचारी र शाखासँग यस विषयमा लिखित जवाफ माग गरिएको छ। कमजोरी गर्नेलाई ढाकछोप गरिन्न, दोष हेरेर कारबाही गर्छौं।' उनले घटनाको यथार्थ के हो बुझेर चाँडै सार्वजनिक गर्ने बताए।"
संविधान र गणतन्त्रविरुद्ध फूर्तिफार्ती गर्ने विरुद्ध मोर्चा बनेको हो : माधव नेपाल,काठमाडौंः नेकपा एकीकृत समाजवादीका अध्यक्ष माधव कुमार नेपालले समाजवादी मोर्चा संविधान र गणतन्त्रविरुद्ध फूर्तिफार्ती गर्नेका विरुद्ध भएको बताएका छन्। शनिबार काठमाडौंमा नेपाल नेवाः राष्ट्रिय संघ(समाजवादी)को प्रथम बागमती प्रदेश कमिटी भेला उद्घाटन गर्दै अध्यक्ष नेपालले अहिले मुलुकको परिवर्तन विरुद्ध सल्बलाई रहेको भन्दै त्यसको विरुद्ध समाजवादी मोर्चा केन्द्रित हुने बताएका हुन्। नेपालले मुलुकको परिवर्तनलाई अघि बढाउन चाहनेहरूलाई सँगसँगै लिएर अघि बढ्ने बताए। समाजवादी मोर्चाको बैठक आयोजना गर्ने तयारी भइरहेको भन्दै बैठकमार्फत आगामी कार्यदिशा र कार्यक्रम तय गर्ने बताए। समाजवादी मोर्चा कसैलाई एक्लाउनका लागि नभएको नेपालको भनाइ छ। संविधानका बारेमा विमति राख्नेहरूसँग पनि हातेमालो गर्दै संविधानका साथै परिवर्तनहरूलाई बलियो बनाउने बताए।
नयाँ शिक्षा ऐन तत्काल जारी गर्न माग गर्दै प्रदर्शन,"काठमाडौं : नयाँ शिक्षा ऐन तत्काल जारी गर्न माग गर्दै विद्यार्थीहरूले काठमाडौंमा विरोध प्रदर्शन गरेका छन्। नेपालमा पुरानो शिक्षा ऐन खारेज गर्दै नयाँ शिक्षा ऐन जारी गर्नुपर्ने भन्दै नेपाल समाजवादी पार्टी निकट नेपाल समाजवादी विद्यार्थी युनियनले काठमाडौंको माइतिघरमा विरोध प्रदर्शन गरेका हुन्। उनीहरूले २८ सालको पञ्चायती शिक्षा ऐनलाई खारेज गर्न माग गरेका छन्। त्यस्तै कुनै पनि बहानामा नयाँ शिक्षा ऐन जारी गर्न ढिलाई गर्न नहुने उनीहरूको भनाइ छ। प्रदर्शनमा सहभागीहरूले पञ्चायत ऐन खारेज गर, शिक्षा आयोग प्रतिवेदन खोई, शिक्षा र स्वास्थ्य क्षेत्रको व्यापार बन्द गर लगायतका प्लेकार्ड प्रदर्शन गरेका थिए।"
नेपाल डुबान हुने गरी महाकालीमा निर्माण गरिरहेको संरचनाबारे भारतलाई जानकारी गराएका छौं : मन्त्री साउद,"काठमाडौं : परराष्ट्रमन्त्री एनपी साउदले भारतले नेपालको भूभाग डुबान हुने गरी निर्माण गरिरहेको संरचनाकाबारे जानकारी रहेको बताएका छन्। शनिबार डडेल्धुरामा आयोजित पत्रकार सम्मेलनमा उनले भारतले महाकाली नदिमा निर्माण गरिरहेको संरचनाका बारेमा प्रधानमन्त्री नरेन्द्र मोदीलाई जानकारी गराएको बताएका हुन्। उनले पहिलोपटक भारतसँग कुटनैतिक रुपमा कालापानी तथा लिम्पियाधुरा क्षेत्रको समस्याका बारेमा कुरा अगाडि बढाइएको समेत प्रष्ट पारे। 'भारतका प्रधानमन्त्रीले पहिलोपटक सीमा लगायतका मुद्दाहरु वार्तामार्फत समाधान गरिनेछ भनेर भन्नुभएको छ' मन्त्री साउदले भने, 'भारतले नेपालको भूभाग डुबान हुनेगरि महाकाली नदिमा निर्माण गरिरहेको संरचनाका बारेमा पनि हामीले जानकारी गराएका छौं।' उनले भारतीय सीमा सुरक्षा बल(एसएसबी)ले कञ्चनपुरका सीमावर्ती क्षेत्रका नागरिकलाई दिइरहेको दु:खका बारेमा पनि भारतीय पक्षलाई जानकारी दिएको बताए। उनले डडेल्धुराको परशुरामको शिर्ष र बैतडीको झुलाघाटमा निर्माण हुने पक्की पुलको काम ६ महिनाभित्र सुरु हुने बताए। साउदले अहिलेको सत्ता गठबन्धन नभत्किने प्रष्ट पारे। उनले बजारमा आएको हल्लाअनुसार एमालेसँग मिल्ने कुनै सम्भावना नरहेको उल्लेख गरे। 'कांग्रेसलाई पुस १० गतेको घटना हेक्का रहेकै छ। हामीले इतिहासबाट पाठ सिक्नुपर्छ त्यसकारण अहिले एमालेसँग नेपाली कांग्रेसको संयुक्त सरकार बन्ने कुनैपनि सम्भावना रहेको छैन' उनले भने। उनले प्रतिपक्षका मागलाई अधिकतम सम्बोधन गर्ने प्रयन्त गरेको बताए।"
फेवाताल संरक्षणका काम अघि बढाउन प्रधानमन्त्रीको ध्यानाकर्षण,"काठमाडौं : पोखरास्थित देशकै प्रमुख पर्यटकीय गन्तव्य फेवाताल संरक्षण काम अघि बढाउन प्रधानमन्त्री पुष्पकमल दाहालको ध्यानाकर्षण गराइएको छ। मानवीय तथा प्राकृतिक अतिक्रमणको चपेटामा परेको फेवातालको प्रभावकारी संरक्षणको पहल गर्न राष्ट्रिय सम्पदा तथा जनाधिकार संरक्षण समिति नेपाल आज पोखरामा प्रधानमन्त्रीसमक्ष आग्रह गरेको हो। संस्थाका अध्यक्ष सुनिल पाण्डे, अधिवक्ता भगवती पहारी, फेवातालको अतिक्रमित जग्गा छानविन समितिका तत्कालीन संयोजक विश्वप्रकाश लामिछानेलगायतले प्रधानमन्त्रीसँग भेट गरी रामसार सूचीमा समावेश तालको दिगो संरक्षणको आग्रह गरेका हुन्। सो अवसरमा प्रधानमन्त्री दाहालले सरकार फेवाताल संरक्षण र सर्वोच्चका फैसला कार्यान्वयन गर्न प्रतिबद्ध रहेको बताए। फेवाताल पोखराको भविष्यसँग जोडिएको भन्दै कुनै पनि हालतमा ताल संरक्षण गरेरै छाड्ने उनको प्रतिबद्धता थियो। प्रधानमन्त्री दाहालले भने, 'फेवातालका विषयमा सरकार गम्भीर छ। अदालतको फैसला कार्यान्वयन गर्दै सम्पदा जोगाउने हाम्रो दायित्व हो। सरकारले यसका लागि काम गर्छ।' संस्थाका अध्यक्ष पाण्डेले फेवातालको ऐतिहासिक फैसला र मापदण्ड घटाउने निर्णय बदर गर्ने पछिल्लो अदालतको फैसला कार्यान्वयन गर्न सरकारले प्रभावकारी कदम चाल्न माग गरे। अधिवक्ता भगवती पहारीले अब सर्वोच्च अदालतका फैसला र विभिन्न प्रतिवेदनका सुझाव कार्यान्वयन गर्नुको विकल्पै तीनवटै सरकारसँग नभएको बताए। फेवाताल अतिक्रमण र मापदण्डका सबालमा बारम्बार रिट निवेदन हाल्दै आएको पहारीले भने, 'अब पनि चुप बस्ने हो भने ताल साँघुरिँदै बगरमा परिणत हुन्छ । अधिकारसम्पन्न निकाय गठन गरी अदालतका फैसला र आयोगका प्रतिवदेन कार्यान्वयन गर्नुपर्छ।' पर्यटकीय गन्तव्य फेवातालका संरक्षणका लागि विभिन्न समयमा काम हुँदै आएपछि प्रभावकारी हुनसकेको छैन। बर्सेनि ताल र सिमसार क्षेत्र पुरिँदै जाँदा तालको अस्तित्व समाप्त हुने चिन्ता बढेको छ। पछिल्लोपटक फेवातालसहित पोखराका आठवटा तालको मापदण्ड घटाउने पोखरा महानगरपालिकाको पूर्ववर्ती नेतृत्वको निर्णय सर्वोच्च अदालतले उल्टाइदिएको थियो। विसं २०७५ वैशाख १६ गतेसमेत सर्वोच्चले फेवाताल आसपासमा मापदण्ड मिचेर बनाइएका संरचना हटाउन परमादेश जारी गरे पनि कार्यान्वयन हुनसकेको छैन।"
परराष्ट्र नीति स्थिर भइरहेको छ : मन्त्री साउद,"डडेलधुरा : परराष्ट्रमन्त्री एनपी साउदले सरकारले तरल रहेको परराष्ट्र नीतिलाई स्थिरता दिने प्रयत्न गरिरहेको बताएका छन्। नेपाल प्रेस युनियन डडेलधुरा शाखाले शनिबार जिल्ला सदरमुकाममा आयोजना गरेको पत्रकार सम्मेलनमा उनले अन्तर्राष्ट्रिय सम्बन्धलाई स्थिरता दिने प्रयास भइरहेको बताएका हुन्। अलिकति तरल रहेको परराष्ट्र नीति तथा अन्तर्राष्ट्रिय सम्बन्धलाई हामीले अहिले स्थिरता दिने प्रयत्न गरिरहेका छौं। हाम्रो परराष्ट्र नीतिको सम्बन्धमा हामीले संयुक्त राष्ट्र संघको बडापत्रमा उल्लेखित मूल्य र मान्यताहरूलाई सम्मान गर्छौं, मन्त्री साउदले भने, त्यसलाई हामी व्यवहारमा पनि लागू गर्न चाहन्छौं, संसारमा हुने सैन्य द्वन्द्व वा सैन्य गठबन्धनमा हामी समेल हुँदैनौं तर संसारमा हुने घटनामा हामी तटस्थ बस्छौं, बोल्न सक्दैनौं हाम्रो विचार नै छैन भन्ने चाहिँ होइन। परराष्ट्र नीति परस्पर सन्धि र विगतको सम्झौतामा टेकेर सम्बन्ध सुधार हुने मन्त्री साउदले बताए। उनले संसारमा हुने घटनालाई नेपालले स्वतन्त्र राष्ट्रका रूपमा निष्पक्ष किसिमले हेरिरहेको बताए। कालापानी, लिपुलेक, लिम्पियाधुरा लगायतका भारतसँग सीमा जोडिएका क्षेत्रका बारेमा पनि सरकार गम्भीर रहेको उनको भनाइ थियो। प्रधानमन्त्रीको भारत भ्रमणका क्रममा पनि यी विषयमा कुराकानी भएको र भारत पनि सीमा समस्या समाधानमा सकारात्मक रहेको मन्त्री साउदले बताए। कूटनीतिक तवरबाट समस्या सुल्झाउने तिर सरकार लागि परेको जनाए।"
समाजवादी मोर्चा नेपालको पहिलो बैठक आज बस्ने,"काठमाडौं : समाजवादी मोर्चा नेपालको पहिलो बैठक आज बस्ने भएको छ। शनिबार बिहान पोखरामा प्रधानमन्त्री एवम् नेकपा (माओवादी केन्द्र) का अध्यक्ष पुष्पकमल दाहाल प्रचण्डले आज मोर्चाको बैठक बसेर कार्यक्रम तय गर्ने जानकारी दिएका हुन्। हाम्रो पहलमा समाजवादी मोर्चा घोषणा गरिएको छ। आज नै बैठक बसेर त्यसका कार्यक्रम तय गर्छौँ उनले भने,समाजवादी मोर्चाले समाजवादको आधार निर्माणका लागि काम गर्नेछ। पूर्वमाओवादीहरू पनि छलफलमा छौँ। पार्टी एकताको लागि ठोस पहल अगाडि बढाउँछौँ। उनीहरुले तल्लो तहसम्म नै समन्वय हुने गरी संयन्त्र बनाउने तयारी गरेका छन्। नीतिगत निर्णय गर्न अध्यक्षहरूसहितको संयोजन समिति हुनेछ भने यसलाई स्थानीय तहसम्म विस्तार गर्न सकिनेछ। मोर्चाको नीतिगत निर्णय गर्न सदस्य दलहरूको अध्यक्षसहित तोकिएका प्रतिनिधिहरू रहेको एक संयोजन समिति हुने छ। उक्त समितिले आवश्यकताअनुसार उपसमितिहरू गठन गरी क्षेत्राधिकार तोक्न सक्ने छ। समाजवादी मोर्चामा नेकपा माओवादी केन्द्र, नेकपा एकीकृत समाजवादी, जनता समाजवादी पार्टी र विप्लव नेतृत्वको नेकपा रहेको छ। प्रतिनिधिसभामा सबैभन्दा ठूलो दल कांग्रेस हो। यो मोर्चाका तीन घटकसँगै कांग्रेस अहिले सरकारमा छ। कांग्रेसको प्रतिनिधिसभामा ८८ सिट छ। प्रमुख प्रतिपक्ष दल एमालेको ७९ सिट छ। माओवादी केन्द्रसँग ३२, जसपासँग १२ र नेकपा एससँग १० सिट छ। यो मोर्चासँग ५४ सिट हुन्छ। यी तीनै पार्टी सत्तामा छन्। तर, विप्लवको पार्टी मात्रै सत्ता बाहिर छ। मोर्चामा आएका चार पार्टीका फरकफरक सिद्धान्त, विचार, दृष्टिकोण र कार्यक्रमहरू छन्। माओवादी केन्द्र, नेकपा एस र विप्लव तीन कम्युनिस्ट पार्टी हुन्। मधेस केन्द्रित जसपा पनि यो मोर्चामा छ। तर, उसले कम्युनिस्ट सिद्धान्त मान्दैन। विप्लव कम्युनिस्ट भए पनि संसदीय व्यवस्था मान्दैन। फरक विचार भएका यस्ता दल एक ठाउँमा कति टिक्न सक्छन् ? यो प्रश्न तेर्स्याउने पनि छन्। यो मोर्चा बनाउने कसरत लामै हो। २०७७ साल फागुन २३ मा तत्कालीन नेकपा भंग भएपछि नै यो प्रयास भएको थियो। यो प्रयास नेकपा माओवादी केन्द्रका अध्यक्ष प्रचण्डले नै गरेका थिए। मोर्चा बनेसँगै सबैभन्दा बढी फाइदा पनि दाहाल नै भएको छ। उनीसँग अब ५४ सांसदको शक्ति छ। एकीकृत समाजवादीका अध्यक्ष माधवकुमार नेपाल पनि प्रधानमन्त्री बन्न सहजताका लागि यो मोर्चामा छन्। सिद्धान्त, विचारधारा, दृष्टिकोण फरक भए पनि साझा मुद्दामा एक हुने भएकाले मोर्चा बनाएको उनीहरूको दाबी छ।"
पोखरामा राष्ट्रिय समन्वय परिषद्को बैठक जारी,"काठमाडौं : प्रधानमन्त्री पुष्पकमल दाहाल प्रचण्डले पहिलो पटक राष्ट्रिय समन्वय परिषद्को बैठक राखेका छन्। प्रधानमन्त्री तथा मन्त्रिपरिषद्को कार्यालय, राष्ट्रिय समन्वय परिषद्को सचिवालयको आयोजनामा पोखरामा परिषद्को प्रथम बैठक शनिबार बसेको हो। बैठकमा अर्थमन्त्री डा प्रकाशशरण महत, कानुन, न्याय तथा संसदीय मामिला मन्त्री धनराज गुरुङ, संघीय मामिला तथा सामान्य प्रशासन मन्त्री अमललाल मोदी, प्रदेश सरकारका मुख्य मन्त्री, एमाले उपाध्यक्ष विष्णु पौडेललगायत रहेका छन्। अन्तर सरकार समन्वयका लागि संघ, प्रदेश र स्थानीय तह (समन्वय तथा अन्तरसम्बन्ध) ऐन, २०७७ राजपत्रमा प्रकाशित भएर लागू भएको ३ वर्ष पुगिसकेको छ। तर ऐन अनुसार अहिलेसम्म बैठक बस्न सकेको थिएन। तत्कालीन प्रधानमन्त्री केपी शर्मा ओलीले ऐन जारी हुनुअघि राष्ट्रिय समन्वय परिषद्को बैठक दुई पटक राखेपनि ऐन जारी भएपछि हालसम्म बैठक बसेको थिएन। लामो समयसम्म बैठक नबसेको भन्दै आलोचना हुँदै आएको छ। प्रधानमन्त्री अध्यक्ष रहने राष्ट्रिय समन्वय परिषद्को सदस्यमा अर्थमन्त्री, कानुन, न्याय तथा संसदीय मामिला मन्त्री, गृह मन्त्री, संघीय मामिला तथा सामान्य प्रशासन मन्त्री, प्रदेश सरकारका मुख्य मन्त्रीहरू, प्रतिनिधि सभाको विपक्षी दलको नेता वा प्रतिनिधि रहने व्यवस्था छ। यसैगरी स्थानीय तहका जनप्रतिनिधि पनि सदस्य हुन्छन्।"
कर्णाली प्रदेशसभा बैठक आइतबार बस्ने,वीरेन्द्रनगर : बिहीबारबाट स्थगित भएको कर्णाली प्रदेशसभाको बैठक आइतबार बस्ने भएको छ। प्रदेशसभा सचिवालयले सूचना जारी गरी विशेष कारण बिहीबारदेखि स्थगित बैठक आइतबार बस्ने गरी तय गरिएको जनाएको हो। प्रदेशसभाको अर्को बैठक आगामी १७ असार आइतबार बस्ने प्रदेशसभा सचिव बुढाथोकीले जानकारी दिए। यसअघि बुधबार प्रमुख प्रतिपक्षी दल एमालेले बजेटमा मुख्यमन्त्री र अर्थमन्त्रीले मनोमानी गरेको भन्दै संसद अवरुद्ध गरेको थियो। बजेट संशोधन नभएसम्म संसद अवरुद्ध गर्ने एमालेले चेतावनी दिँदै आएको छ। संसदमा एमालेको अवरोध हटाउन पटकपटक छलफल भए पनि कुनै ठोस निर्णय हुन सकेको छैन।
अहिले कुनैपनि पार्टीसँग एकताको सम्भावना छैन : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले अहिले कुनैपनि पार्टीसँग एकताको सम्भावना नभएको बताएका छन्। शनिबार काठमाडौंमा आयोजित कार्यक्रममा नेपालले एकीकृत समाजवादीलाई बलियो बनाउन चाहने धारणा राखेका हुन्। उनले आफूहरुले दक्षिणन्थी धार छाडेर क्रान्तिकारी धार रोजेको बताए। उनले आफूहरु समाजवादको दिशामा अगाडि बढ्ने वातावरणमा जुटिरहेको बताए। उनले भने,भर्खरै हामीले समाजवादी मोर्चा बनाइएका छौं। मोर्चामा कम्युनिष्ट मात्र नभई गैर कम्युनिष्ट पार्टीहरु समेत रहेका छन्। गैरकम्युनिष्ट जनता समाजवादी पनि समावेश छ। उनले लक्ष्य राखेर अगाडि बढ्दा सफल हुने धारणा राखे। समाजवादप्रति आकर्षण बढिरहेको उनको भनाई छ। उनले भने,केन्द्र र प्रदेश सरकारमा मन्त्री बनाएका छौं । उनीहरुले काम राम्रो गर्नुपर्छ। उनले कोशी प्रदेशमा एमालेको सरकार ढलेकाले चाँडै बन्ने नयाँ सरकारमा एकीकृत समाजवादी सहभागी हुने बताए। उनले कसैलाई निषेध र एक्लो बनाउन नचाहने धारणा राखे। नेपालले भने,हामी एकताबद्ध भएर अगाडि बढ्छौं। संविधानमा विमति राख्नेसँग त हातेमालो गरेर अगाडि बढिरहेका छौं भने संविधान मान्नेसँग सँगै हिड्न गाह्रो छैन।"
हावाहुरीबाट आएका शक्तिहरू संघीय लोकतान्त्रिक प्रणालीलाई कमजोर पार्न खोज्दैछन् : प्रधानमन्त्री,"पोखरा : प्रधानमन्त्री पुष्पकमल दाहालले तीनै तहका सरकारहरूले आफ्नो सोच र कार्यशैली बदलेर मात्र संघीय लोकतान्त्रिक प्रणाली बलियो बनाउन सकिने बताएका छन्। शनिबार बिहान पोखरामा आयोजित राष्ट्रिय समन्वय परिषदको प्रथम बैठकको अध्यक्षता गर्दै प्रधानमन्त्रीले उक्त कुरा राखेका हुन्। प्रधानमन्त्रीले भने, 'संघीयताको मर्म र यसको दीर्घकालीन महत्व हामीले बुझेनौं भने यसको फाइदा संघीयताका विरोधीहरूले लिनेछन्। हामीले जति छिटो र राम्रो कार्यसम्पादन गर्छौं, जनताले त्यति नै मात्रामा संघीयताबाट लाभ लिन सक्छन्। संघीयता कार्यान्वयनका लागि ऐनहरू बनेका छन्, तर ती पूर्ण छैनन्। समन्वयको प्रभावकारिता पनि जरूरी छ। हाम्रो जोड त्यता हुन जरूरी छ।' 'धेरै लामो संघर्ष र पहलपछि देश संघीय गणतन्त्रमा आएको हो। यो कुनै भावावेशमा गरिएको निर्णय होइन, सुविचारित निष्कर्षका कारण नै हामी अहिले हामी संघीय प्रणालीमा छौं। यसको व्यवस्थापन र प्रभावकारी कार्यान्वयन पनि हाम्रै हो, त्यसमा नचुकौं,' दाहालले भने। उनले कतिपय शक्तिहरू यस (संघीय गणतन्त्र) लाई ढलाउन सकिन्छ कि भनेर लागिपरेको बताए। 'पुरातनपन्थी र हावाहुरीबाट आएका शक्तिहरू पनि यसलाई कमजोर पार्न लागिरहेका छन्। त्यसैले लोकतान्त्रिक शक्तिहरूले नै यसको पहल र स्वामित्व लिनुपर्छ। नेपालको भूराजनीतिक संवेदनशीलताका कारण पनि व्यवस्था बलियो बनाउन हामीहरू नै लाग्नुपर्छ।' 'राष्ट्रको स्वाधीनता र समृद्धिको नेतृत्व अरूले गर्दैनन्। लोकतन्त्रभित्र देखिएका समस्या समाधानको हैसियत लोकतान्त्रिक शक्ति र दलले नै सक्दछन्। यो जिम्मेवारीलाई सत्तापक्ष, प्रतिपक्ष सबैले ठीक ढंगले लिन जरूरी छ,' दाहालले भने। उनले नीति, कार्यक्रम र बजेटको परम्परा अर्को वर्ष ब्रेक गर्ने बताए। अहिले हामीले नीति, कार्यक्रम र बजेटमा जुन मोडल र प्रक्रिया अवलम्बन गरेका छौं, त्यसले समाधान दिँदैन। त्यसैले हामी यसलाई बदल्छौं। जनप्रतिनिधि र सरोकारवाला सबैको अन्तरक्रियाबाट सबैको अपनत्व हुने गरी नीति, कार्यक्रम र बजेट बनाउँछौं,' उनले भने। संघीयताविरोधी शक्तिलाई व्यवहारबाट जवाफ दिन जरू रहेको उनको भनाइ छ। त्यसका लागि सोच र कार्यशैली बदल्नुपर्ने उनले बताए। 'हामी बदलिएपछि मात्रै लोकतान्त्रिक प्रणाली बलियो हुन्छ। सबै तहका सरकारहरू त्यसरी लागौं। फिल्डका समस्या राम्रोसँग आएका छन्, यसले हामीलाई राम्रो फिडब्याक दिएको छ। यसमा टेकेर अघि बढौं।'"
हरेक परिवर्तनको नेतृत्व कांग्रेसले गर्दै आएको छ : मन्त्री महत,"कास्की : अर्थमन्त्री प्रकाशशरण महतले देशमा भएका सबैजसो परिवर्तनको नेतृत्व नेपाली कांग्रेसले गरेको बताएका छन्। नेपाली कांग्रेस गण्डकी प्रदेशद्वारा आज पोखरामा आयोजित कार्यकर्ता भेटघाट कार्यक्रममा अर्थमन्त्री महतले भने, 'राणाशासनदेखि पञ्चायत हुँदै माओवादीलाई शान्ति प्रक्रिया ल्याइ संघीय लोकतान्त्रिक गणतन्त्रात्मक संविधान जारी गर्ने काम कांग्रेसकै नेतृत्वमा भएको हो।' लामो इतिहास बोकेर आएको पार्टीका भएकाले उनले कार्यकर्तालाई विचलित नभइ संगठितरूपमा अगाडि बढ्न सुझाव दिए। नेपालमा कांग्रेसले जति अरु कुनै पनि पार्टीले काम नगरेको उनको दाबी थियो। आफूले गरेका कामको प्रचारप्रसार गर्न नजानेकै कारण कांग्रेस पछि परेको भन्दै उनले नयाँ पार्टीले सानो काम गरे पनि सामाजिक सञ्जालबाट ठूलो बनाएर प्रचारप्रसार गर्ने गरेको आरोपसमेत लगाए। कानुनी शासनमा विश्वास गर्ने पार्टी भएकाले नेपाली कांग्रेसप्रति आमजनताको विश्वास र भरोसा सधैँ आएको बताउँदै उहाँले कांग्रेसलाई बलियो बनाउन कार्यकर्ता एक ढिक्का हुन आग्रह गरे। 'निर्वाचनबाट कांग्रेस सबैभन्दा ठूलो पार्टी बन्यो, कार्यकर्ताले पनि कांग्रेसले नै सरकारको नेतृत्व गर्नुपर्यो भन्ने सुझाव दिने गरेका छन्। कांग्रेस एक्लैले बहुमत पुर्याउन नक्दा माओवादी केन्द्रलाई सरकारको नेतृत्व गर्न दिनु परेको हो।'"
दलहरुको सहमति र समन्वयमा नै संसदको गतिशीलता निर्भर रहन्छ : सभामुख घिमिरे,"काठमाडौं : सभामुख देवराज घिमिरेले राजनीतिक दलहरुको आपसी सद्भाव, सहमति र समन्वयमा नै संसदको गतिशीलता र क्रियाशीलता निर्भर रहने बताएका छन्। उनले राजनीतिक दल र सांसदबाट असल संवैधानिक र संसदीय अभ्यासको अपेक्षा गरेका छन्। संसद दिवस २०८० को अवसर शुभकामना व्यक्त गर्दै उनले भने,बहुदलीय व्यवस्थामा राजनीतिक दलहरु नै संवैधानिक र संसदीय अभ्यासका असली सञ्चालक भएको हुनाले राजनीतिक दलहरुको आपसी सद्भाव, सहमति र समन्वयमा नै संसदको गतिशीलता र क्रियाशीलता निर्भर रहन्छ। त्यसैले संसदमा उपस्थित सबै राजनीतिक दल र माननीय सदस्यहरुबाट असल संवैधानिक र संसदीय अभ्यासको अपेक्षा गर्दछु। घिमिरेले संसद जनताको सार्वभौमसत्ताको प्रयोग गर्ने एक महत्वपूर्ण संस्थाको रुपमा अविच्छिन्न स्थापित गर्न प्रेरणा मिलोस् भन्ने समेत कामना गरे। उनले जनताप्रतिको उत्तरदायित्व र जवाफदेहितालाई सदैव आफ्नो पथ प्रदर्शकको रुपमा आत्मसात् गर्नु सबैको प्राथमिक दायित्व हुनुपर्नेमा जोड दिए। नेपालमा वि सं २०१६ साल असार १६ गते संसदको पहिलो बैठक बसेको ऐतिहासिक दिनको स्मरण गर्दै वर्षेनि संसद दिवस बनाइँदै आएको छ। आजको दिनमा जनताप्रतिको उत्तरदायित्व र जवाफदेहितालाई सदैव आफ्नो पथ प्रदर्शकको रुपमा आत्मसात् गर्नु हामी सबैको प्राथमिक दायित्व हुनुपर्ने मेरो जोड रहेको छ।सन्देशमा भनिएको छ,नेपालको संविधानले अंगिकार गरेको जनतामा निहित सार्वभौमसत्ताको प्रयोग गर्दै नेपाली जनताले आवधिक निर्वाचनबाट जननिर्वाचित सर्वोच्च संस्था संसदमा प्रतिनिधि चयन गर्दै आएका छन्। सभामुख घिमिरेले संसद दिवसले संघीय संसदका सदस्यहरु, संविधान सभा सदस्यहरु, पूर्वसांसद, संसद सचिवालय लगायत राष्ट्रसेवक कर्मचारी वर्ग एवं आम नेपाली जनतामा संसदीय लोकतन्त्रको रक्षा र सुदृढीकरणका लागि प्रेरणा मिलोस् भन्ने कामना गरेका छन्।"
ललिता निवास प्रकरण : एक वर्ष पुरानो स्टे अर्डर होला त तगारो ?,"काठमाडौ : कानुनी कामकारबाहीमा हदम्यादको विषय महत्त्वपूर्ण मानिन्छ। हदम्यादकै कारण हाई प्रोफाइल संलग्न ललिता निवास प्रकरणको प्रहरी अनुसन्धान प्रभावित भएको छ। ठगी र किर्ते मुद्दामा अभियुक्तलाई पक्राउ गरी बयान लिने कार्य रोकिएको छ। पक्राउ गरी बयान लिनुपर्ने अभियुक्तहरू सर्वोच्च अदालतको एक वर्षअघिको अन्तरिम आदेश लिएर बसेका छन्। बाँकी तीन जनाले दायर गरेको रिटमा पनि सर्वोच्चले पक्राउ गर्नुको कारण माग गरेपछि अनुसन्धान ठप्प भएको हो। अनुसन्धानमा संलग्न एक प्रहरी अधिकृतले एक वर्षअघि सर्वोच्चले पक्राउ नगर्नथुनामा नराख्न अन्तरिम आदेश दिएकोले अनुसन्धानमा असहज भएको बताए। अन्तरिम आदेश पाएर बसेकाहरूलाई पक्राउ गर्न पनि मिलेन, ती उच्च प्रहरी अधिकृतले भने, बाँकी प्रमाणहरू जुटिसकेका थिए। बयान गराउनै पाइएन। क्रस भेरिफिकेसन गर्नै पाइएको छैन। गत मंगलबार पक्राउ परेका सात जनामध्ये तीन जना अन्तरिम आदेश देखाउँदै रिहा भएका थिए। डिल्लीबजार मालपोत कार्यालयका तत्कालीन प्रमुख कलाधर देउजा, सुरेन्द्रमान कपाली र भूपेन्द्रमणि केसी रिहा भएका थिए। सीआईबीले ललिता निवास जग्गा हिनामिना काण्डमा सरकारी कर्मचारी, व्यवसायी, भूमाफियासहित ४ सय जनाविरुद्ध ठगी र किर्तेमा मुद्दा दायर गर्नुपर्ने निष्कर्ष निकालेको छ। ललिता निवासको १ सय ४३ रोपनी जग्गा हिनामिना भएको प्रहरीको निष्कर्ष छ। अख्तियार दुरुपयोग अनुसन्धान आयोगले भने १ सय ३६ रोपनी जग्गा अतिक्रमण भएको दाबी गर्दै विशेष अदालतमा मुद्दा दायर गरिसकेको छ। पक्राउ गर्नुको कारण माग सर्वोच्च अदालतले शुक्रबार ललिता निवास प्रकरणमा जोडिएका मीनबहादुर गुरुङ, सुधीरकुमार शाह र धर्मप्रसाद गौतमलाई पक्राउ गर्नुको कारण माग गरेको छ। निवेदक गुरुङ, शाह र गौतमले बन्दीप्रत्यक्षीकरणको रिट निवेदन दायर गरेका थिए। गुरुङ भाटभटेनी डिपार्टमेन्ट स्टोरका सञ्चालक हुन्। त्यस्तै शाह पूर्वनिर्वाचन आयुक्त र गौतम भूमिसुधार विभागका तत्कालीन शाखा अधिकृत हुन्। न्यायाधीश डाकुमार चुडालको एकल इजलासले बन्दीप्रत्यक्षीकरणको आदेश जारी हुन नपर्ने मनासिव आधार, कारण र प्रमाण भए सोसमेत खुलाई लिखित जवाफ पेस गर्न आदेश दिएको छ। विपक्षी गृह मन्त्रालय, प्रहरी प्रधान कार्यालय र केन्द्रीय प्रहरी अनुसन्धान ब्युरोले २४ घण्टाभित्र महान्यायाधिवक्ता कार्यालयमार्फत लिखित जवाफ पेस गर्न आदेश भएको छ। केन्द्रीय अनुसन्धान ब्युरो (सीआईबी)का एसएसपी दिनेश आचार्यले समयसीमाभित्रै प्रमाणसहित लिखित जवाफ पेस गर्ने बताए। सीआईबीले ललिता निवास प्रकरणमा ठगी तथा किर्ते कसुरमा अनुसन्धान अघि बढाएको छ। मुलुकी अपराध (संहिता) ऐन २०७४ को दफा २८३ मा सार्वजनिक लिखत किर्ते गरेकोमा थाहा पाएको मितिले दुई वर्ष नाघेपछि उजुर नलाग्ने व्यवस्था भए, रहेकोले हदम्याद समाप्त भएको जिकिर रिट निवेदकको छ। हदम्याद सकिएको दाबी गर्दै अभियुक्तहरूले बन्दीप्रत्यक्षीकरणको मुद्दा दायर गरी न्यायिक हिरासत बाहिरै रहने प्रयासमा छन्। सर्वोच्च अदालतले हदम्यादको विषयमा बोल्नुपर्ने अवस्था आएको छ। आगामी पेसीमा दुई जना न्यायाधीशको संयुक्त इजलासले के गर्छ ? त्यसपछि बल्ल यो प्रकरण के हुन्छ भन्ने प्रस्ट थाहा हुन्छ।बलराम केसी , पूर्वन्यायाधीश यो घटना हुँदा मुलुकी अपराधसंहिता ऐन नै थिएन। त्यहीँ भएर घटना हुँदाको समयमा जुन कानुन थियो त्यसैमा टेकेर अघि बढ्दा मुद्दाको हदम्याद सकिएको छैन।दिनेश आचार्य , एसएसपी (सीआईबी) यसअघि सर्वोच्च अदालतले यसै प्रकरणमा मुछिएका टीकाराम घिमिरे १७ जनालाई पक्राउ नगर्नथुनामा नराख्न अन्तरिम आदेश दिएको थियो। त्यसलाई पछ्याउँदै गुरुङ, शाह र गौतमले रिट निवेदन दायर गरेका हुन्। असार १२ गते उनीहरूलाई सीआईबीले पक्राउ गरेको हो। ललिता निवास प्रकरणमा जोडिएका टीकाराम घिमिरेसहित १७ जनाले दायर गरेको रिटमा सर्वाेच्चका न्यायाधीश ईश्वरप्रसाद खतिवडाको इजलासले पक्राउ नगर्न अन्तरिम आदेश दिएको थियो। २०७९ साउन १९ गते अन्तरिम आदेश दिएको थियो। घिमिरे मालपोत कार्यालय डिल्लीबजारका तत्कालीन प्रमुख हुन्। एक वर्षअघि सर्वोच्चले दिएको आदेशअनुसार आफूहरू पनि थुनामुक्त हुनु पर्ने माग रिट निवेदकहरूले गरेका छन्। एक वर्षअघि अन्तरिम आदेश लिएर बसेकाहरू अहिले ढुक्क देखिएका छन्। अन्तरिम आदेश पाउनेमा भूमिसुधार तथा व्यवस्था मन्त्रालयका तत्कालीन सहसचिव तेजराज पाण्डे, मुख्य बिचौलिया रामप्रसाद सुवेदीका छोरा रूपेशकुमार सुवेदी, भूमिसुधार कार्यालय काठमाडौंका भूमिसुधार अधिकारी शंकरप्रसाद सुवेदी, नापी कार्यालय काठमाडौंका तत्कालीन नापी अधिकृत मोहम्म सवीर हुसैन, गुठी संस्थानका तत्कालीन प्रशासक बलिरामप्रसाद तेली, डिल्लीबजारका तत्कालीन प्रमुख मालपोत अधिकृत दिनेशप्रसाद शर्मा, मालपोत डिल्लीबजारका उपसचिव लक्ष्मीनारायण उप्रेती छन्। यस्तै, गुठी संस्थाका तत्कालीन उपप्रशासक जयप्रसाद रेग्मी, गुठी संस्थान केन्द्रीय कायाँलयका मुख्य अधिकृत हरिबोल आचार्य, मालपोत डिल्लीबजारका तत्कालीन नासु टीकाबहादुर बीसी, डिल्लीबजारका नासु श्रीहरि पुडासैनी, भूमिसुधार कार्यालय काठमाडौंका नासु अंगुरकुमार सिग्देल, मालपोत कार्यालय डिल्लीबजारका नासु टंकनाथ पौडेल र अर्का नासु केदारप्रसाद श्रेष्ठले पनि अन्तरिम आदेश पाएपछि न्यायिक हिरासतबाहिरै रहेका छन्। अनुसन्धानमा किन ढिलाइ ? समरजंग कम्पनीले २७ माघ २०७६ मा किर्ते कागजात बनाई आफ्नो नामको जग्गा व्यक्तिको नाममा दर्ताको उजुरी नेपाल प्रहरीको केन्द्रीय अनुसन्धान ब्युरोलाई दिएको थियो। प्रहरीले २०७८ पुसको दोस्रो सातामा चारवटा अनुसन्धान प्रतिवेदन तयार गरी सरकारी वकिल कार्यालयमा प्रतिवेदन बुझाएको थियो। सरकारी वकिल कार्यालयले मुद्दा दर्ता नगरी अनुसन्धान प्रतिवेदन अपूरो भएको भन्दै फाइल केन्द्रीय अनुसन्धान ब्युरो (सीआईबी) मै पठाएको थियो। मुलुक अपराध संहिताअनुसार, २०७८ फागुन २ गतेभित्र मुद्दा दायर गरी सक्नुपर्छ। अख्तियार दुरुपयोग अनुसन्धान आयोगले २०७६ माघ २२ गते विशेष अदालतमा मुद्दा दायर गरेको थियो। मुद्दा दायर गर्ने क्रममा अख्तियारले ठगी र किर्तेको अभियोगमा पनि अनुसन्धान गरी मुद्दा अघि बढाउन सरकारलाई पत्राचार गरेको थियो। तर, सीआईबीले तीन वर्ष बितिसक्दा अनुसन्धान टुंग्याउन सकेन। ४ साउन २०७९ साउन ४ मा घिमिरेलगायतले आफूहरूलाई पक्राउको जोखिम रहेको भन्दै अन्तरिम आदेशको माग गर्दै रिट निवेदन दायर गरेका थिए। सीआईबीका एसएसपी दिनेश आचार्यले मुद्दा अनुसन्धानमा लामो अवधि लागेको बताए। यो ठूलो प्रकरण हो। धेरै कागजात एवं प्रमाणहरू संकलन गर्नुपर्ने भएकोले ढिलाइ भएको हो, उनले भने, मालपोत कार्यालयबाट मिसिल हेर्नुपर्ने, विभिन्न व्यक्तिसँग बुझ्नुपर्ने भएकोले लामो अवधि लागेको हो।हदम्याद कायमै रहेको प्रहरी दाबी केन्द्रीय अनुसन्धान ब्युरो (सीआईबी)का एसएसपी दिनेश आचार्यले ललित निवास प्रकरणको बारेमा थाहा पाउँदा मुलुकी अपराध संहिता ऐन, २०७४ जारी नभएकोले पुरानै कानुनअनुसार मुद्दा अघि बढाइएको बताए। पुरानो मुलुकी ऐनअनुसार नै मुद्दा अघि बढाइएको बताए। यो घटना हुँदा मुलुकी अपराध संहिता ऐन नै थिएन। त्यही भएर घटना हुँदाको समयमा जुन कानुन थियो त्यसैमा टेकेर अघि बढ्दा मुद्दाको हदम्याद सकिएको छैन, एसएसपी आचार्यले अन्नपूर्णसँग भने, कानुनपश्चात्दर्शी हुँदैन। पछिल्लो कानुनले अर्थ राख्दैन। यसअघि न्यायाधीश ईश्वर खतिवडाले जारी गरेको अन्तरिम आदेश खारेज हुने अपेक्षा गरिएको उनले बताए। २०७५ भदौ १ गते अघिसम्म मुलुकी ऐन, २०२० प्रचलनमा थियो। उक्त ऐनमा सार्वजनिक लिखत किर्तेमा हदम्यादको व्यवस्था थिएन। मुलुकी अपराध संहितामा सार्वजनिक लिखत किर्ते गरेको थाहा पाएको मितिले दुई वर्षभित्र मुद्दा चलाउनुपर्ने हदम्याद तोकेको छ। ललिता निवास प्रकरणमा अख्तियार दुरुपयोग अनुसन्धान आयोगले समेत २०७६ माघ २२ गते विशेष अदालतमा भ्रष्टाचार मुद्दा दायरसमेत गरेको थियो। सर्वोच्च अदालतको संयुक्त इजलासले गर्ने आदेशमा भर पर्ने बताए। अब सर्वोच्च अदालतले हदम्यादको विषयमा बोल्नु पर्ने अवस्था आएको छ, पूर्वन्यायाधीश बलराम केसीले भने, आगामी पेसीमा दुई जना न्यायाधीशको संयुक्त इजलासले के गर्छ ? त्यसपछि बल्ल ललिता निवास प्रकरण के हुन्छ भन्ने प्रस्ट थाहा हुन्छ।"
कांग्रेसलाई विकास र प्रविधिसँग जोड्नुपर्छ : पूर्व मुख्यमन्त्री शाही,"वीरेन्द्रनगर : नेपाली कांग्रेसका केन्द्रीय कार्यसम्पादन समिति सदस्य एवं कर्णाली प्रदेशका पूर्व मुख्यमन्त्री जीवनबहादुर शाहीले कांग्रेसलाई विकास र प्रविधिसँग जोड्नुपर्ने बताएका छन्। नेपाली कांग्रेस सुर्खेत जिल्ला सम्मेलनलाई सम्बोधन गर्दै उनले यस्तो बताएका हुन्। पार्टीको प्रदेश संसदीय दलको नेता समेत रहेका शाहीले भने, 'कांग्रेसले मुलुकका हरेक राजनीतिक परिवर्तनहरू र देशका जटिल मोडहरूमा कुशल नेतृत्व प्रदान गर्दै आएको छ। जनताका सवालमा काम गर्नुका साथै मुलुकको विकास र समृद्धिमा पनि कांग्रेसको मुख्य योगदान छ। तर पार्टीले गरेका कामहरू जनताका बीचमा प्रचार नगर्दा र पार्टीलाई प्रविधिमैत्री नबनाउँदा केही नगरेको जस्तो देखिएको हो।' उनले कर्णालीमा अहिले प्रमुख ठूलो शक्तिका रूपमा कांग्रेस भए पनि सरकारको नेतृत्व गठबन्धन भित्रै भएकाले विकास र समृद्धिको अभियानमा अग्रपंतिमा लाग्नुपर्ने बताए। उनले भने, 'पार्टीको नेतृत्वको रक्षा र पार्टीका नीति अनुसारका कार्यक्रम बनाएर पार्टीको संगठन बलियो बनाउने तिर सबै लागौँ। पार्टी भित्रै अन्तरद्वन्द्व गरेर संस्थालाई कमजोर बनाई कसैको हित हुँदैन। आगामी निर्वाचन लक्षित पार्टीको संगठन सुदृढ अभियान सुरु गर्न ढिलो गर्नु हुँदैन।' कांग्रेसले राष्ट्रिय स्वाधीनता, राष्ट्रियता र अहिलेको व्यवस्थाको रक्षाका लागि एक्यबद्ध भएर बलियो पार्टी निर्माणमा सबै जुट्नुपर्ने बताए। नेपाली कांग्रेसकी केन्द्रीय सदस्य जानकी सिंहले कांग्रेसलाई बलियो बनाउन पार्टीका सबै तहका संरचनाहरू सक्रिय बनाउनुपर्ने बताइन्। कार्यक्रममा नेपाली कांग्रेसका कर्णाली प्रदेशका सभापति ललितजंग शाहीले पार्टी भित्र बृहत् एकता कायम गर्दै संगठन निर्माण अभियान थालिने बताए।"
सहकारीमा रकम घोटाला प्रकरण : शेयर सदस्यले लगाए ताला,"विराटनगर : बचतकर्ताको रकम घोटाला गरिएको भन्दै मोरङको एउटा सहकारीमा शेयर सदस्यहरूले ताला लगाएका छन्। मिक्लाजुङ गाउँपालिका३ टाँडीस्थित धोबेनीमा रहेको चुरेफेदी महिला बचत तथा ऋण सहकारी संस्थामा शुक्रबार तालाबन्दी गरिएको हो। बचतकर्ताको रकम घोटाला एवं चोरी भएको सन्दर्भमा सञ्चालक समितिले सत्यतथ्य सार्वजनिक नगरेको भन्दै शेयर सदस्य आक्रोसित बनेका थिए। तालाबन्दीपछि सहकारीको काम कारबाही ठप्प भएको छ। घटनाको सत्यतथ्य सार्वजनिक नगरेसम्म ताला नखोल्ने अडान शेयर सदस्यहरूले लिएका छन्। सहकारीको ३८ लाख रुपैयाँ हिनामिना भएको पत्ता लागेको सहकारीकी अध्यक्ष मीना कार्कीले जानकारी दिइन्। उनका अनुसार सहकारीले समिति बनाएर छानबिन गरेको थियो। प्रहरीले पनि घटनाको अनुसन्धान गरेको थियो। आन्तरिक छानबिन र प्रहरी अनुसन्धानबाट सहकारीको ३८ लाख रुपैयाँ घोटाला गरेको पत्ता लागेको कार्कीको भनाइ छ। उनका अनुसार गाउँपालिकाले पनि यस सम्बन्धमा छानबिन गरिरहेको छ। घोटालामा सहकारीकै पूर्वव्यवस्थापक मेनुका नेपाली (शिवा)को संलग्नता देखिएको उनले बताइन्। बचतकर्ताको रकम हिनामिना गरेको आरोपमा शिवालाई प्रहरीले पक्राउ गरेर हिनामिना ठगी मुद्दासमेत चलाएको थियो। जिल्ला अदालत मोरङले गत माघमा ५ लाख रुपैयाँ धरौटीमा छाड्न आदेश दियो। १० दिन कारागार बसेपछि धरौटीवापतको रकम तिरेर शिवा छुटिन्। जिल्लाको आदेशविरुद्ध सहकारीका सञ्चालकहरू उच्च अदालत विराटनगर पुगेका थिए। जिल्लाको आदेश उल्टाउँदै यही असारमा उच्चले शिवासँग थप ८ लाख धरौटी माग गरेको अध्यक्ष कार्कीको भनाइ छ। उनका अनुसार उच्चको आदेशपछि शिवाले धरौटीवापत १३ लाख रुपैयाँ जम्मा गर्नुपर्ने हुन्छ। रकम हिनामिना गरेकी पूर्वव्यवस्थापक शिवाले गत पुस २२ गते सहकारीमा चोरी भएको देखाउन खोजेकी थिइन्, अध्यक्ष कार्की भन्छिन्, तर, घोटाला गरेको रकम पचाउन चोरी भएको भनेर देखाउन खोजेको पाइयो। उनका अनुसार सहकारीको मूल ढोकाको ताला तोड्दै भित्र छिरेर सेभ फुटाउँदै ३४ लाख रुपैयाँ चोरी भएको भनेर देखाउने प्रयास शिवाले गरेकी थिइन्। उनले हालसम्म सहकारीको हिसाबकिताबसमेत नबुझाएको अध्यक्ष कार्कीको भनाइ छ। प्रहरीले त्यतिबेला सहकारीको कार्यालयबाट करिब ५० मिटर पश्चिममा तोडफोड गरेजस्तो अवस्थामा सेभ फेला पारेको थियो। त्यसपछि प्रहरीले पैसा कसरी राखिएको थियो, सहकारी कसको जिम्मामा थियो र घटना कसरी भयो भन्ने बारेमा विस्तृतमा अनुसन्धान गरेको थियो। अनुसन्धानबाट रकम घोटाला गरेर शिवाले सहकारीमा चोरी भएको देखाउन खोजेको पत्ता लागेको थियो। सहकारीको सेभ तोडफोड गरेर पैसा चोरी भएको भनिएको थियो। तर, प्रहरीले अनुसन्धान गर्दा तोडेफोड गरेजस्तो देखिएन र चाबीकै प्रयोग गरेर सेभ खोलेको पत्ता लाग्यो, अध्यक्ष कार्कीले भनिन्, चाबीले खोलेपछि फुटाएजस्तो देखाउन ढुंगा वा कुनै वस्तुले हानेको यकिन भयो। सेभको हराएको भनिएको चाबी प्रहरीले खानतलासी गर्दा शिवाकै घरभित्र रहेको पुरानो झोलाबाट बरामद भएको थियो। उनका अनुसार सेभलाई सजिलै फुटाउन सकिँदैन। उक्त सहकारी स्थानीय महिलाहरू मिलेर २०६८ सालदेखि सञ्चालनमा ल्याएका हुन्। सहकारीमा ९ सय ८४ शेयर सदस्य छन्। स्थापनायता १ जना शेयर सदस्यले प्रतिमहिना १ सय रुपैयाँ बचत गर्ने गरेका थिए। पछिल्लो समय प्रतिमहिना २ सय रुपैयाँ बचत गर्नुपर्ने नियम थियो। तालाबन्दीपछि सरकारीको काम कारबाही प्रभावित भएको अध्यक्ष कार्कीले बताइन्। घोटालाका सम्बन्धमा मुद्दा परेकाले अदालतले यस विषयमा हेरिरहेको छ। रकम तत्कालै शेयर सदस्यलाई फिर्ता गर्नसक्ने अवस्था छैन, उनले भनिन्, सबै शेयर सदस्य हाम्रो पैसा हरायो भन्ने त्रासमा छन्। बजारमा २ करोडभन्दामाथि लगानी रहेकाले उक्त रकम उठेपछि बचतकर्तालाई फिर्ता गरिने छ। पूर्वव्यवस्थापक शिवाले भने सरकारीको समितिमा रहेका र कर्मचारीले रकम चलाएको बताएकी छिन्। सबै मिलेर रकम चलाए। सहकारीमा चोरी पनि भयो, उनले भनिन्, तर, प्रमाण नष्ट गरेर मलाई मात्रै फसाउने काम भयो। यत्रो रकम म एक्लैले कसरी हिनामिना गर्नसक्छु ? शिवाका अनुसार सहकारीको पैसा अध्यक्ष मीना कार्कीले ६ लाख ४८ हजार, कर्मचारी प्रकाश खनालले ३ लाख ७६ हजार, देवी चौलागाईंले २ लाख, लेखा समिति सदस्य इन्दु लिङ्देनले १ लाख २१ हजार, लेखा समिति संयोजक कुमारी कार्की कटुवालले ८३ हजार, कोषाध्यक्ष बिना गुरुङले २६ हजार, सचिव लक्ष्मी ढुंगानाले २६ हजार र उपाध्यक्ष धनमाया भट्टराईले २० हजार रुपैयाँ चलाएका छन्। जिल्ला अदालतको आदेश अनुसार तत्काल रकम बुझाउन सकिन। १० दिन कारागार बसेपछि ५ लाख धरौटी बुझाएर छुटेकी हुँ। उच्चले थप ८ लाख तोकेर १३ लाख बनाइदियो, उनले भनिन्, उच्चले तोकेको धरौटी बुझाउन सक्ने अवस्था छैन। कारागार गएर बस्ने तयारी गर्दैछु। रकम हिनामिना गर्ने समितिका कोहीविरुद्ध पनि प्रहरीले मुद्दा चलाउन मानेन। शिवा आफूले पनि ६ लाख रुपैयाँ भने चलाएको बताउँछिन्। घटनाको अनुसन्धान गर्ने प्रहरीले २ लाख ५० हजार दिनु भयो भने मुद्दा मिलाइदिन्छौं भनेका थिए। मैले पैसा दिन सकिन, उनी भन्छिन्, बरु मुद्दा खेप्छु भनेर तयार भएँ। पैसा नबुझाउँदा प्रहरीले मविरुद्ध मात्रै मुद्दा चलायो। अरुले पैसा चलाएको विवरण आफूले टिपेर राखेपछि सबै मिलेर त्यसलाई नष्ट गरिसकेको शिवा बताउँछिन्। सहकारीकी अध्यक्ष कार्कीले भने समितिमा रहेका र कर्मचारी कसैले पनि पैसा नचलाएको बताइन्। एकलौटी रकम घोटाला गरेकी व्यवस्थापकले सबैलाई फसाउने योजना बनाएको पाइयो, उनी भन्छिन्, त्यो कुरा त अनुसन्धान र छानबिनबाटै पत्ता लागिसकेको छ।"
आरन पेसा संकटमा,"खलंगा : शैल्यशिखर नगरपालिका६ पनेबाज बजार छेउमा जस्तापाताले बार लगाएको एउटा सानो छाप्रो छ। त्यही छाप्रोमा बिहानदेखि साँझसम्म दैनिकजसो भेटिन्छन् ७० वर्षीय पदमे लुहार। उनी एक हातले घन र अर्को हातले पंखा घुमाइरहन्छन्। लुहार फलाम सिल्भर र तामाका विभिन्न भाँडाकुँडा बनाउँछन्। बुवा बाजेबाट भाँडाकुँडा बनाउन सिकेका उनले आरन व्यवसाय सञ्चालन गरेको ५२ वर्ष भयो। 'यसै पेसाबाट जसोतसो घरखर्च चल्दै आएको छ', लुहारले भने। आरन पेसा अपनाउँदै आएका लुहार विगतमा निकै दुःख खेप्नु परेको बताए। केही वर्षअघिसम्म फलामको काम गर्दा अन्न मात्र दिने गरेकामा पछिल्लो समय त्यसवापत उनले नगद पाउँछु। यही पैसोले लुहारले छोराछोरीको लत्ताकपडा किन्ने गरेका छन्। 'छोराहरूले यो पेसालाई अपनाउन चाहँदैनन्, अब पेशा संकटमा पर्ने चिन्ता छ', उनी भन्छन्। आरन व्यवसाय संकटमा परेको छ। 'बजार अभाव छ, त्यसैले आरन व्यवसाय गाउँघरबाटै हराउँदै गएको छ', स्थानीय दीपेन्द्र धामीले भने। परम्परागत घरेलु हस्तकलाका सामग्रीको प्रयोग कम हुनुका साथै मेहनत गरे अनुसारको मूल्य नपाउँदा पनि यो पेसा विस्तारै लोप हुँदै गएको छ। आरन व्यवसायी गंगराम लोहार यही पेसालाई आधुनिक ढङ्गले व्यावसायिक रूपमा अघि बढाउन सके स्थानीय स्रोतसाधनको प्रयोगबाटै गाउँघरमा रोजगारी सिर्जना गर्न सकिने बताउँछन्। 'अहिलेका युवाको यो पेसाप्रति चासो छैन', उनले भने। पहिलापहिला गाउँघरमा आरन व्यवसाय गर्नेको सङ्ख्या उल्लेख्य थियो। भाँडाकुँडा बनाउन कोइलाको प्रयोग गरिन्छ। अहिले दाउराको पनि अभाव हुन थालेको छ। स्थानीय गजेन्द्र लुहार भन्छन 'मैले सानै उमेरदेखि बुबा र बाजेले काम गरेको देखेर सिकेको हुँ, अहिलेका पुस्ताले सिक्न चाहँदैनन्, सिकेर खेर जाँदैन, यसबाट पनि पैसो कमाउन सकिन्छ', उनले भने। आठ जनाको परिवारको खर्च आरन पेसाबाटै चलाएको लुहारले बताए। सरकारले आरन पेसा लोप हुन नदिन विभिन्न कार्यक्रम ल्याउनुपर्ने उनको माग छ।"
नारायणगढमुग्लिन सडकमा जोखिम मोलेर यात्रा,"चितवन : पहिरोका कारण अवरुद्ध नारायणगढमुग्लिन सडकखण्ड शुक्रबार साँझ २८ घण्टापछि सञ्चालनमा आयो। तर अझै पनि ढुङ्गा खस्न भने रोकिएको छैन। माथिबाट खसेका ढुङ्गा लागेर पल्टिएका मोटरसाइकल, सिसा फुटेका गाडीका तस्बिर सामाजिक सञ्जालमा छरिएका छन्। केही मानिसहरु ढुङ्गा खस्दै गर्दा सवारी साधन छोडेर भाग्दै गरेका भिडियो पनि पनि देखिएका छन्। यस सडकखण्ड पहिरोका कारण प्रत्येक वर्ष अवरुद्ध हुँदै आएको छ। बर्खा लागेसँगै पहिरो खस्नु नयाँ होइन। विश्व बैंकको पहिरो विज्ञसहितको प्राविधिक टोलीले यसअघि दुईपटक गरेको अध्ययनमा मौरीखोला माथिको एकापट्टी डाँडाको भाग नै झर्न सक्ने जोखिम औँल्याएको थियो। सो ठाउँमा २५ हजार घनमिटर हाराहारीमा पहिरो खस्नसक्ने विज्ञ टोलीको अनुमान छ। कार्यालयका प्रमुख डिभिजनल इञ्जिनियर रमेशकुमार पौडेलले भने, 'आठदश हजार घनमिटरसम्म त धान्न सकिन्छ। बढी भयो भने सडक रोकेर काम गर्नुपर्छ।' पहिरो कतिबेला खस्छ थाहा नहुने भएकाले बर्खामा यससडकमा यात्रा गर्नु निकै जोखिमपूर्ण देखिएको छ। गत साल ड्रोन उडाएर अध्ययन गर्दै गर्दा तीन सय मिटरभन्दा अग्लो डाँडो देखिएको थियो। डाँडामाथि बाटो खन्ने गरिएकाले पनि पहिराको जोखिम बढ्दै गएको विश्लेषण गरिएको छ। सोही क्षेत्रमा सन् २००३ मा जाइकाले पहिरो रोक्नका लागि काम गरेको थियो। सो सडकखण्डमा पहिराको समयमा काम गर्नुभएका इन्जिनियर शिव खनालका अनुसार भूगर्वविद्ले गरेको अध्ययनमा सो क्षेत्रको झण्डै सात सय मिटर लम्बाइ क्षेत्र पहिरोमा संरचना बनेकाले चलायमान छ। यसै कारण जुनसुकै बेला पहिरो खस्न सक्ने विज्ञहरुले आँकलन गरेको उनको भनाइ छ। सो सडकखण्डको चार किलो र १८ किलोमा पनि पहिराको उच्च जोखिम देखिएको छ। हालः ती दुवै ठाउँमा तयारी अवस्थामा लोडर राखिएका छन्। ईच्छाकामना गाउँपालिका५ स्थित तीन नम्बर पुलमा पछिल्ला केही दिन यता पहिरोले दुःख दिइरहेको छ। आज दिउँसो १ बजेबाट नाम्ची पुलमा पहिरो खसेर सडक अवरुद्ध भएको छ। विगत तीन वर्षयता वर्षातको समयमा मौरी खोलामा पटकपटक पहिरो खसेर सडक अवरुद्ध हुँदै आएको छ। डिभिजन सडक कार्यालय चितवनले वर्षातको समयमा सो ठाउँमा जुनसुकै समय पहिरो खस्नसक्ने भएकाले असारको २ गतेबाट एक्साभेटर तयारी अवस्थामा राखेको छ। कार्यालयका प्रमुख डिभिजनल इञ्जिनियर रमेशकुमार पौडेलका अनुसार विगतका वर्ष अहिलेको अवस्था र अध्ययनलाई हेर्दा सो स्थानमा पहिराको जोखिम उच्च छ। सेती दोभान र सिमलताल पनि पहिराको जोखिममा छन्। सडकखण्डमा १५ वटा नयाँ पुल बन्दै गरेका ठाउँमध्ये भित्तो काटिएका ठाउँमा पहिरो खस्न सक्ने भएकाले सावधानी अपनाइएको छ। पौडेलका अनुसार ती ठाउँमा पुल बनाउँदै गरेको अनक कन्स्ट्रक्सनले पहिरो पन्छ्याउनका लागि साधन तयारी अवस्थामा राखेको छ। सो सडकका अन्य क्षेत्रमा सानातिना पहिरो खस्ने क्रम जारी रहेको छ। पौडेलले अन्यत्र भने ठूलो समस्या नहुने अनुमान गरे। उनले भने, 'जुनसुकै ठाउँमा पहिरो खस्ना साथ पन्छ्याउनका लागि स्थानीय प्रहरी प्रशासनसँग समन्वय गरेर काम गर्न तयारी अवस्थामा हामी छौं।' उनले रातिको समयमा सकेसम्म यात्रा नगर्न, सडक लेनको पूर्ण पालना गर्न र पहिरो पन्छाउने टोलीसँग समन्वय गरेरमात्रै हिँड्न आग्रह गरे। यससँगै वैकल्पिक सडकमार्गको प्रयोग गर्न र पहिरो खसेको छ छैन यकिन गरेरमात्रै हिँड्न उनको सुझाव छ। त्यसो त पहिरो खसेको अवस्था भए जोखिम नहुने ठाउँमा सवारी रोक्न पनि उनले आग्रह गरे। डिभिजन सडक कार्यालयका इञ्जिनियर सागर कार्कीका अनुसार ३ नम्बर पुलसँगै नारायणगढबाट मुग्लिनतर्फ १४ किलोमिटर, १५ किलोमिटर र १६ किलोमिटरमा पहिराको जोखिम छ। १७ किलोमिटरमा यसपटक पहिरो खसेको छ। १८ किलोमिटरमा गत वर्षझै यसवर्ष पनि पहिरोको जोखिम देखिएको छ। २० किलोमिटर अर्थात् सेती दोभान र २१ दशमलव चार किलोमिटर मौरीपुल पहिरोको जोखिम छ। २३ किलोमिटरको सिमलतालमा पुलका लागि भित्तो काटिएकाले पहिराको जोखिम देखिन्छ। गत वर्ष पहिरो नखसेको ३१ दशमलव पाँच किलोमिटरको चोरखोलामा यसवर्ष पहिरो खसेको छ। ३२ दशमलव चार किलोमिटरको नाम्सी पुल नजिक गत वर्षझैं यस वर्ष पनि पहिरो खसेको छ। ३२ दशमलव ८ किलोमिटरको कालिखोला र ३३ दशमलव ८ को तुइन खोलामा पहिरो जोखिम भएका कार्कीले बताए। सडकको माथिल्लो भागमा खोलिएका शाखा बाटो र भौगोलिक कारणले पहिराको जोखिम रहेको उनको भनाइ छ। कार्कीले भने, 'वर्षात्को समयमा यो सडकको यात्रा जोखिमपूर्ण छ। सुरुमा सुक्खा पहिरो खस्ने र पछि गएर हिले पहिरो खस्ने गरेको छ।' जिल्ला प्रहरी कार्यालय चितवनका प्रमुख प्रहरी उपरीक्षक रामेश्वर कार्की वर्षात्को समयमा यो सडक जोखिमपूर्ण भएकाले सावधानीपूर्वक यात्रा गर्न आग्रह गरे। 'सम्भव भएसम्म वैकल्पिक मार्ग प्रयोग गर्नुहोस्, सम्भव नभए सडकको अवस्था बुझेर मात्रै यात्रा गर्नुहोस्।' यस सडकमार्गमा काठमाडौं, पोखरालगायत गन्तव्यका आवतजावतका लागि दैनिक १० हजार हाराहारी सवारी गुड्ने गरेका छन्। रासस"
६४ जना किसानलाई ट्याक्टर वितरण,"सिन्धुली : कमलामाई नगरपालिका सिन्धुलीले नगरका ६४ जना किसानलाई कृषियन्त्र (हाते ट्याक्टर) वितरण गरेको छ। शनिबार नगरपालिकामा आयोजित कार्यक्रममा ६४ जना किसानहरूलाई ७ एचपी र १८ एचपी पावरका मिनि टिलर र पावर टिलर वितरण गरिएको हो। नगरका नगरप्रमुख उपेन्द्र कुमार पोखरेल र उपप्रमुख मन्जु देवकोटाले संयुक्त रूपमा किसानहरूलाई कृषियन्त्र वितरण गरेका हुन्। नगरको वार्षिक कार्यक्रमअन्तर्गत व्यावसायिक कृषिका लागि आधुनिक कृषियन्त्र वितरण गरिएको नगर प्रमुख पोखरेलले बताए। नगरले नगरभित्रका किसानहरूका लागि ५० प्रतिशत अनुदानमा कृषियन्त्र वितरण गर्ने कार्यक्रम राखेको थियो। सोही कार्यक्रम अन्तरगत ६४ जना किसानहरूलाई यान्त्रीकरण वितरण गरेका हों, उनले भने। कृषियन्त्र वितरणमा कमलामाई नगरपालिका ५ का वडा अध्यक्ष पूर्णबहादुर खड्काले पछिल्ला दिनहरूमा गाउँघरमा कृषि मजदुर नहुँदा खेतीपाती गर्नै कठिन हुँदै गएको पाइएपछि वडा भित्रका कृषक समूह, सहकारीको तथा वडाको सिफारिसमा छनौट भएका कृषकहरूलाई एकैपटक ठूलो संख्यामा कृषकहरूलाई कृषियन्त्र वितरण गरेको जनाए। गोरु तथा कृषि मजदुरको अभाव भइरहेका बेला नगरले आधुनिक कृषियन्त्र पाउँदा राहत पुगेको किसानहरूले प्रतिक्रिया दिएका छन्।"
डडेलधुरा पूर्ण खोप सुनिश्चितता जिल्ला घोषणा,डडेलधुरा : डडेलधुरा पूर्ण खोप सुनिश्चतता तथा दिगोपना जिल्ला घोषणा गरिएको छ। शनिबार सुदूरपश्चिम प्रदेशकी उद्योग पर्यटन वन तथा वातावरण राज्यमन्त्री गीतादेवी मालले जिल्लालाई पूर्ण खोप सुनिश्चितता तथा दिगोपना जिल्ला घोषणा गरेकी हुन्। स्वास्थ्य कार्यालय डडेलधुराका प्रमुख केशर साउदले बालबालिकाले पाउनुपर्ने खोपका सबै सूचकांक पूरा भएपछि जिल्लालाई पूर्ण खोप सुनिश्चतता तथा दिगोपना घोषणा गरिएको बताए। स्वास्थ्य निर्देशनालय डोटीका निमित्त निर्देशक डा जगदीश जोशीले जिल्लालाई पूर्ण खोप सुनिश्चतता गराउन सहयोग गर्ने सबैप्रति आभार व्यक्त गरे। उनले बालबालिकाका लागि खोप उपयुक्त रहेकोले अनिवार्य खोप लगाउनु पर्ने बताए।
मखान खेती गर्ने कृषकलाई सामग्री हस्तान्तरण,"ढल्केवर : महोत्तरीको मटिहानी नगरपालिकाका मखान खेती गर्ने कृषकहरूलाई मखानको बजारीकरणमा सहयोग पुग्ने सामग्री वितरण गरिएको छ। शनिबार मटिहानी नगरपालिकाका मेयर हरिप्रसाद मण्डलले कृषकहरूलाई सहयोग सामग्री वितरण गरेका हुन्। मटिहानी नगरपालिका७ का मखान खेती गर्ने सहनी (मल्लाह) जातिका कृषकहरूलाई बोरा, हाते झोला, त्रिपाल, बोरा सिलाउने मेसिन लगायतका सामग्रीहरू वितरण गरिएको मेयर मण्डलले बताए। स्थानीय मखान खेतीलाई प्रोत्साहितसहित प्रचार प्रसार गर्ने उद्देश्यले सामग्री वितरण गरिएको उनको भनाइ छ। हाल मखान खेती र ब्यबसायमा मटिहानीका सहनी र मुस्लिम जातिका करीब १ सय परिवारहरू संलग्न रहेको मटिहानी नगरपालिकाका कृषि शाखा प्रमुख टंक प्रसाद उपाध्यायले जानकारी दिए। मल्लाह जातीको पुर्ख्यौली पेसाका रूपमा परिचित मखान खेतीबाट राम्रो आम्दानी आउन थालेपछि पछिल्लो समय मुस्लिम जाती समेत यो पेसामा सक्रिय भएको स्थानीयहरू बताउँछन्। मखान खेतीका लागि महोत्तरीको मटिहानी प्रसिद्ध ठाउँ मानिन्छ। महोत्तरीसहित आसपासका जिल्लामै सबैभन्दा बढी मखान खेती हुने ठाउँ मध्येको एक हो, मटिहानी। धार्मिक धरोहर मानिने मटिहानी मखानले पनि परिचित छ। मटिहानी नगरपालिका७ मा दर्जन घरपरिवार मखान खेतीमा निर्भर छन्। मटिहानी नगरपालिकामा करिब एक सयको हाराहारीमा पोखरी छन्। त्यसमध्ये ५० जतिको पोखरीमा मखान खेती हुने गरेको मटिहानीको अनुमान छ। यहाँबाट बर्सेनि कम्तिमा ४ सय क्वीन्टल मखान निर्यात हुने गरेको मखान कृषकहरूको दाबी छ। मखानको धार्मिक महत्वसँगै सांस्कृतिक महत्व पनि उत्तिकै छ। मिथिला क्षेत्रको सुप्रसिद्ध तिथि कोजाग्रत अर्थात् आश्विन पूर्णिमाका दिन मधुर, मखान तथा पान खाने प्रचलन छ। मिथिलाको पहिचानका विषयमा भनिन्छ, पगपग पोखरी, माछ मखान अर्थात् यस क्षेत्रको पहिचान पोखरी, माछा र मखानसँग जोडिएको छ। कोजाग्रत पूर्णिमाको दिन मिथिलाञ्चलमा पान, मखान र मघुर मिष्ठानको वर्षा गर्ने चलन छ। नगरपालिकाको आगामी आर्थिक वर्षको नीति तथा कार्यक्रममा पनि मखान खेतीलाई प्राथमिकताका साथ समेटिएको मेयर मण्डल बताउँछन्।"
बैतडीमा भीरबाट लडेर महिलाको मृत्यु,बैतडी : बैतडीमा भीरबाट लडेर एक महिलाको मृत्यु भएको छ। पाटन नगरपालिका२ ठलकुडाकी ४० वर्षीया लक्ष्मी ऐरको सोही वडाको महारुद्र भीरबाट लडेर मृत्यु भएको हो। शनिबार दिउँसो साढे ३ बजे घाँस काट्ने क्रममा लडेर उनको घटनास्थलमै मृत्यु भएको जिल्ला प्रहरी कार्यालय बैतडीका सूचना अधिकारी प्रहरी निरीक्षक लोकराज जोशीले जानकारी दिए। ऐर भीरबाट लडेर करिब १० मिटर तल ग्रामीण सडकमा परेकी थिइन्। मृतक ऐरका श्रीमान रोजगारीका सिलसिलामा भारतमा रहेका छन्। अन्य पारिवारिक विवरण खुल्न सकेको छैन। बैतडीमा भीरबाट लडेर बर्सेनि महिलाहरूले अकालमै ज्यान गुमाइरहेका छन्।
भारतबाट ल्याइएको ब्रोइलर चल्ला नियन्त्रण गरेर नष्ट,"सिन्धुली : जिल्ला प्रहरी कार्यालय सिन्धुलीले छिमेकी मुलुक भारतबाट अवैध रूपमा ल्याइएको ब्रोइलर चल्ला नियन्त्रणमा लिएर नष्ट गरेको छ। शनिबार महोत्तरीको जलेश्वरबाट सिन्धुली हुँदै मकवानपुरको हेटौंडातर्फ बिक्रीका लागि लैजाँदै गरिएको ६ हजार ५ सय ९६ वटा ब्रोइलर कुखुराको चल्ला नियन्त्रणमा लिएर नष्ट गरिएको सिन्धुलीका प्रहरी प्रमुख राजकुमार सिलवालले जानकारी दिए। प्रहरीले चल्ला ढुवानी गर्न प्रयोग गरिएको ज१च ७४८ नम्बरको बोलेर र अवैध चल्ला बिक्री गर्ने जलेश्वर नगरपालिका ठेगाना बताउने ४० वर्षीय रामसधा मिश्रलाई नियन्त्रणमा लिएर अनुसन्धान समेत थालेको छ। ह्याचरी व्यवसायीहरूले दिएको सूचनाका आधारमा खटिएको प्रहरी टोलीले कमलामाई नगरपालिका६ धुराबजारबाट चल्लासहित गाडी र मिश्रलाई नियन्त्रणमा लिएर अनुसन्धान थालिएको छ, सिलवालले भने। उनका अनुसार उक्त चल्ला भारतको पटनाबाट ल्याएको प्रारम्भिक अनुसन्धानले देखाएको छ। मिश्रले जलेश्वरमा रहेको पिगौना ह्याचरीका नाममा भेटेनरी क्वारेन्टाइन, डाक्टरको सिफारिस पत्र, बिक्री अनुमति जस्ता कागजात नक्कली बनाएको समेत पाइएको छ, सिलवालले भने। उनले क्वारैनटाइन सिफारिसमा सरकारी छाप तथा लेटरप्याड र डाक्टरको हस्ताक्षर समेत नक्कली गरेको स्विकार गरेका छन्। सुरुमा सबै कागजात लिगल्ली जस्तो लागे पनि सोधपुछ गर्ने क्रममा मिश्रले सबै कागजात आफैले नक्कली बनाएको स्वीकार गरेको प्रहरीले जनाएको हो। मिश्रले १ सय २३ काट्नु अर्थात् ८ हजार ३ सय ६४ वटा चल्ला नेपालमा ल्याएको भए पनि एक हजार ७ सय ६८ वटा चल्ला बिक्री गरिसकेको पाइएको छ। बाँकी रहेको ६ हजार ५ सय ९६ वटा चल्लालाई कार्यालय परिसरमा नै खाल्टो खनेर नष्ट गरिएको हो।"
पाल्पामा एकतर्फी यातायात सञ्चालन,"तानसेन : दुई दिनदेखि लगातार परेको अविरल वर्षाले अवरुद्ध भएका पाल्पाका विभिन्न सडकहरू शनिबार दिउँसोदेखि एकतर्फी रूपमा सञ्चालनमा आएका छन्। सिद्धार्थ राजमार्गको तानसेन पोखरा सडक खण्डको चिदिपानी धैरेनीमा लेदोसहित खसेको पहिरो पन्छाएपछि एकतर्फी रूपमा यातायात सञ्चालनमा आएको हो। राम्दीदेखि रामपुर जाने कालीगण्डकी करिडोर क्षेत्रको सेरामा पहिरो हटाएपछि सञ्चालनमा आएको पाल्पा प्रहरीले जनाएको छ। तानसेन रिडी सडक खण्डकको ढुंगाखानीको तिन लाकुरी खण्डमा पहिरो हटाएपछि सडक सुरु भएको छ। तानसेन बुटवल सडकखण्डको सिद्धवावा, दोभान, पानी मिल क्षेत्रमा बगेको लेदो तथा पहिरो पन्छाएर एकतर्फी सडक सञ्चालनमा आएको डिभिजन सडक कार्यालय पाल्पाका प्रमुख प्रदिपमणि निरौलाले बताए। राजमार्ग क्षेत्र बुटवल तानसेन सडकखण्डको हिउँदे खोलामा स्काभेटर, पानी मिल क्षेत्रमा लोडर, बतुङ्गमा जेसिबी आर्यभञ्ज्याङ्ग लोडरसहित जनशक्ति तयारी अवस्थामा राखेर अवरुद्ध भएको क्षेत्रमा ढिलोमा एक घण्टाभित्र पुग्ने गरी व्यवस्थापन मिलाएको डिभिजन प्रमुख निरौलाले बताए। पूर्वखोलाको सिलुवा, हेक्लाङ्ग, रम्भाको फोक्सिङकोट सडक र तानसेन रानीमहल सडकमा पहिरो झरी अवरुद्ध भएको पाल्पा प्रहरीले जनाएको छ।"
आगलागी हुँदा २४ लाखको क्षति,"हुम्ला : हुम्लाको सिमकोट गाउँपालिका८ लिगुखेत (बटुम)को एक घरमा आगलागी हुँदा २४ लाख रुपैयाँ बराबरको क्षति भएको छ। स्थानीय जसवीर शाहीको घरमा आज बिहान बिजुलीको तार सर्ट भएर आगलागी हुँदा घरको तेस्रो र दोस्रो तलामा क्षति भएको जिल्ला प्रहरी कार्यालय हुम्लाले जनाएको छ। घरको तेस्रो र दोस्रो तलामा पूर्ण रूपमा क्षति पुर्याए पनि मानवीय क्षति भने नभएको जिल्ला प्रहरी कार्यालय हुम्लाका प्रहरी नायब उपरीक्षक भिमला भट्टराईले बताए। 'घरमा आगलागी हुँदा शाहीको ढुंगा माटोले बनेको तीनतले घर, घरमा भएका गरगहना तथा अन्नपात, काठलगायत सम्पूर्ण धनमाल जलेर नष्ट भएका छन्', उनले भने। सिमकोट७ मा रहेको धारापोरी प्रहरी चौकीका प्रहरी र स्थानीयले आगो नियन्त्रणमा लिएका थिए।"
आइतबार देशका यी स्थानमा हुने छ वर्षा,"काठमाडौं : आइतबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी प्रदेश र सुदूरपश्चिम प्रदेशको केही र बाँकी प्रदेशको थोरै स्थानहरूमा हल्कादेखि मध्यम वर्षाको सम्भावना रहेको छ। साथै कोशी, लुम्बिनी र सुदूरपश्चिम प्रदेशका एकदुई स्थानमा मेघगर्जनचट्याङसहित भारी वर्षाको सम्भावना रहेको छ। आइतबार राति कोशी, मधेस प्रदेश, बागमती र गण्डकी प्रदेशका केही स्थानहरू तथा बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। साथै कोशी र मधेस प्रदेशको एकदुई स्थानमा मेघगर्जनचट्याङसहित भारी वर्षाको समेत सम्भावना रहेको छ। मधेस प्रदेश र कोशी प्रदेशका तराईका थोरै स्थानहरूमा हावाहुरीको समेत सम्भावना रहेको छ।"
अनुसन्धानकै क्रममा हिरासतबाट भागेका दुई आरोपित पक्राउ,गुलरिया : बर्दियाको मधुवन नगरपालिकास्थित इलाका प्रहरी कार्यालय ढोढरीको हिरासत कक्षबाट भागेर फरार भएका दुई जना आरोपित पक्राउ परेका छन्। ज्यानमार्ने उद्योगको मुद्दामा असार ८ गतेदेखि अनुसन्धानकै क्रममा रहेका उनीहरू शुक्रबार हिरासत कक्षको ताला खोली भागेर फरार भएका हुन्। जिल्ला प्रहरी कार्यालय बर्दियाका प्रहरी उपरीक्षकको कमाण्डमा परिचालित टोलीले फरक फरक स्थानबाट उनीहरूलाई पक्राउ गरेको प्रहरी नायव उपरीक्षक हिक्मत बहादुर बोहराले जानकारी दिए। मधुवन नगरपालिका५ स्थित बेलझुण्डी सामुदायिक वनबाट १९ वर्षीय अजय नेपालीलाई शुक्रबार र २० वर्षीय राजा नेपालीलाई मधुवनमै अवस्थित डाँडे सामुदायिक वनबाट शनिबार नियन्त्रणमा लिएको डीएसपी बोहराको भनाइ छ। उनीहरू दुवैजना माथि ज्यानमार्ने उद्योगको आरोप छ। नियन्त्रणमा लिइएका दुवै जनालाई आवस्यक अनुसन्धान भइरहेको प्रहरी उपरीक्षक सुधिर राज शाहीले बताए। जिल्लामा मुद्दा चल्ने हिरासत सातवटा र अन्य हिरासतहरू २४ घण्टा मात्र होल्ड गर्न मिल्ने अवस्थाका छन्। एसपी शाहीले भने ठाकुरबाबा नगरपालिकाको भुरिगाउँ इलाकामा हिरासत छैन। प्रहरीको आफ्नै भवन नभएका कारण भुरीगाउँमा हिरासत निर्माण हुन नसकेको हो। भुरीगाउँको अनुसन्धान जिल्लाकै हिरासतमा राखेर गर्ने गरेको उनले बताए। बजारमै प्रहरीको निजी जग्गा नहुँदा ठाकुरबाबामा स्थायी रूपमा इलाकाको कार्यालय निर्माण हुन सकेको छैन।
सोनमा गाउँपालिकाले ल्यायो ४५ करोडभन्दा बढीको बजेट,महोत्तरी : सोनमा गाउँपालिकाले दलित समुदाय लक्षित गर्दै आर्थिक वर्ष २०८००८१ का लागि वार्षिक बजेट विनियोजन गरिएको छ। शनिबार गाउँपालिका अध्यक्ष विश्वेश्वर यादवले प्रस्तुत गरेको वार्षिक बजेटमा दलित समुदायलाई विशेष ध्यान दिइएको छ। अध्यक्ष यादवले प्रस्तुत गरेको कुल ४५ करोड ७९ लाख ६ हजार बराबरको वार्षिक बजेटमा सो कुरा उल्लेख रहेका छन्। गाउँपालिकाको वार्षिक बजेट विनियोजनमा दलित समुदायबाट सामुदायिक विद्यालयबाट एसईई उर्तिण हुने छात्रालाई छात्रवृति प्रदान गर्ने भएको छ। त्यस्तै दलित विद्यार्थीहरू प्राविधिक शिक्षा अध्ययन गर्न चाहेमा प्रत्येक वडाबाट २ जनाका दरले जनही १० हजार रकम उपलब्ध गराइनेछ। गाउँपालिकाले एसईईमा सबैभन्दा वढि अंक प्राप्त गर्ने विद्यार्थीलाई छात्रवृति प्रोत्साहन स्वरूप १५ हजार रुपैयाँ उपलब्ध गराउने भएको छ। जातीय भेदभाव तथा छुवाछुत अन्त्यका लागि चेतना अभिवृद्धि र कानुन कार्यन्वयनद्वारा प्रभावकारी कदम उठाउनुका लागि पालिकाले बजेट निर्धारण गरिने भएको छ। उनीहरूको परम्परागत सीपलाई आधुनिक र उपयोगी बनाउनका लागि व्यवसाय दर्ता र नवीकरणमा गाउँपालिकाले शतप्रतिशत छुट दिइने भएको छ। रोजगारी र स्वरोजगारीमा प्राथमिकता दिँदै गाउँपालिकाको कार्यालयबाट दलित छात्राको उच्च शिक्षा अध्ययनमा प्रोत्साहन गरिने वार्षिक योजना नीतिमा उल्लेख रहेको छ।
नारायणगढमुग्लिन सडक पुनःअवरुद्ध,आज बिहान ११:३५ बजे पुनःपहिरो खसेपछि सडक दुईतर्फी अवरुद्ध भएको जिल्ला ट्राफिक प्रहरी कार्यालयले जनाएको छ । आज बिहान ३:१५ बजे सोही स्थानमा पहिरो खसेर सडक बन्द भएको सडक सञ्चालन भएको केहीबेरमा पुनःपहिरो खसेर अवरुद्ध भएको हो । मुग्लिन : नारायणगढमुग्लिन सडकखण्ड पुन अवरुद्ध भएको छ । चितवनको इच्छाकामना गाउँपालिका५ स्थित तुइन खोला नजिक फेरि पहिरो खसेपछि सडक अवरुद्ध बनेको हो । आज बिहान ११:३५ बजे पुनःपहिरो खसेपछि सडक दुईतर्फी अवरुद्ध भएको जिल्ला ट्राफिक प्रहरी कार्यालयले जनाएको छ । आज बिहान ३:१५ बजे सोही स्थानमा पहिरो खसेर सडक बन्द भएको सडक सञ्चालन भएको केहीबेरमा पुनःपहिरो खसेर अवरुद्ध भएको हो । अहिले पहिरो पन्छाउने कार्य भइरहेको जिल्ला ट्राफिक प्रहरी कार्यालयले जनाएको छ । बिहीबार दिउँसो पनि सोही ठाउँमा पहिरो खसेर बन्द भएको सडक शुक्रबार बेलुकी ५ बजेदेखि खुलेको थियो । पहिरो झरेर सडक अवरुद्ध भइरहने हुनाले उक्त स्थानमा अपरेटरसहितको मेसिन तैनाथ रहेको सडक डिभिजन कार्यालय भरतपुरले जनाएको छ । यो सडक हुँदै दैनिक औसतमा १० हजार गाडी आवतजावत गर्ने गर्दछन् । पटकपटक सडक बन्द हुँदा पूर्व र पश्चिम हुँदै काठमाडौं ओहोरदोहोर गर्ने यात्रु बढी मर्कामा परेका छन् ।
बर्सेनि हराउँछन् बालबालिका,"वीरेन्द्रनगर : कर्णाली प्रदेशमा बर्सेनि बालबालिका हराउने समस्या पनि उस्तै छ। कर्णाली प्रदेश प्रहरी कार्यालयको तथ्यांकअनुसार आर्थिक वर्ष २०७७०७८ मा ३ सय ९ जना बालबालिका हराए। जसमध्ये २ सय ८८ जना बालबालिका फेला परेका छन् भने २१ जना बालबालिका फेला परेका छैनन्। त्यस्तै आर्थिक वर्ष २०७८०७९ मा ४ सय ११ जना बालबालिका हराए। जसमा ३ सय ७७ जना फेला परे भने ३४ जना बालबालिका अझै फेला परेका छैनन्। यस्तै चालू आर्थिक वर्षमा २ सय ६९ बालबालिका हराएका छन्। जसमध्ये २ सय २७ जना फेला परेका छन् भने ४२ जना बालबालिका अझै बेखबर छन्। कर्णालीमा २४ दशमलव ६ प्रतिशत बालबालिकाले बालश्रम गर्ने गरेका छन्। सामाजिक विकास मन्त्रालयका अनुसार पछिल्लो समय बालगृहमा जाने बालबालिकाको संख्या पनि कर्णालीमा बढिरहेको छ। कर्णाली प्रदेशका सुर्खेत, जाजरकोट, जुम्ला र हुम्लामा गरी ९ वटा बालगृहहरू सञ्चालनमा छन्। ती बालगृहमा ४ सय ४६ जना बालबालिका छन्। नेपालमा जम्मा ४ सय १७ बालगृहहरू छन्। कर्णालीबाट कर्णाली बाहेकका बालगृहमा रहेका बालबालिकाको संख्या पनि धेरै छ। तर यसको तथ्यांक हालसम्म संकलन गरिएको छैन। मुलुकका बिभिन्न जिल्लामा रहेका बालगृहमा जोखिममा परेका बालबालिका पनि बर्सेनि उद्धार गरिँदै आएको छ। जसअनुसार गत आर्थिक वर्षमा ३० जना र चालू आर्थिक वर्षमा ४१ जना गरी जम्मा ७१ जना बालबालिकालाई बालगृहबाट उद्धार गरी परिवारमा पुनर्मिलन गराइएको छ। अभिभावक हुँदाहुँदै पनि विभिन्न प्रलोभन देखाएर कर्णालीबाट बालबालिकालाई बालगृहमा राख्न लैजाने समस्या बढ्दो छ। यो पनि पढ्नुहोस किन विद्यालय जाँदैनन् कर्णालीका बालबालिका ?"
लामो खडेरीले धान कम उत्पादन हुने,गत वर्ष कृषकले विभिन्न जातका भदैया धान ११ हजार नौ सय पाँच हेक्टर क्षेत्रफलमा प्रति हेक्टर चार दशमलव तीन प्रतिशतले धान उत्पादन भएको कृषि ज्ञान केन्द्रका प्रमुख जितेन्द्र यादवले जानकारी दिए। कलैया : लामो समयदेखि वर्षा नभई खडेरी परेको हुँदा भदैया धानको उत्पादन हुने क्षेत्रफलमा किसानले रोपाइँ गर्न नसक्दा उत्पादनमा कमी आउने भएको छ । आर्थिक वर्ष २०८०८१ का लागि कृषकले विभिन्न जातका भदैया धान ११ हजार नौ सय पाँच हेक्टर क्षेत्रफलमा खेती गर्ने लक्ष्य लिएकामा खरेडी पर्दा र समयमा धानको बीउ तयार हुन नसकेकाले हालसम्म कृषहले १० प्रतिशतमात्र रोपाइँ गर्न सकेको कृषि ज्ञान केन्द्रका बाली संरक्षण अधिकृत राजनारायण प्रसादले जानकारी दिए। भदैया धानको क्षेत्रफलमा कमी भए पनि अगहनी धानको क्षेत्रफलमा भने वृद्धि हुने उनले बताए। गत वर्ष कृषकले विभिन्न जातका भदैया धान ११ हजार नौ सय पाँच हेक्टर क्षेत्रफलमा प्रति हेक्टर चार दशमलव तीन प्रतिशतले धान उत्पादन भएको कृषि ज्ञान केन्द्रका प्रमुख जितेन्द्र यादवले जानकारी दिए। कलैया उपमहानगरपालिका१४ भैराका किसान गोपालदास बैरागी र कलैया उपमहानगरपालिका२ का किसान प्रभु यादवका अनुसार खरेडीका कारणले अहिलेसम्म रोपाइँ हुनुपर्ने बेलामा बीउ नै रोपाइँयोग्य नभएको हुँदा आफूहरुलाई समस्या भएको बताए।
मनसुनी वायुको प्रभाव : कहाँकहाँ भारी वर्षा र हावाहुरीको जोखिम छ ?,"भारी वर्षा, मेघगर्जनचट्याङ्ग, हावा हुरी, गेग्रान बहाव, बाढी, पहिरो तथा भूक्षयका कारण हुन सक्ने जोखिम वा क्षतिबाट बच्न आवश्यक सतर्कता अपनाउन महाशाखाले अनुरोध गरेको छ। काठमाडौं : नेपालमा मनसुनी वायुको प्रभाव रहेको जल तथा मौसम विज्ञान विभागले जनाएको छ। मौसम पूर्वानुमान महाशाखाका अनुसार गण्डकी र लुम्बिनी प्रदेशका केही स्थानमा र बाँकी प्रदेशका थोरै स्थानहरूमा मध्यम वर्षा भइरहेको छ । महाशाखाकाले शनिबार बिहान जारी गरेको बुलेटिनमा दिउँसो देशभर सामान्यदेखि पूर्णतया बदली रहनेछ। गण्डकी, लुम्बिनी , कर्णाली र सुदूरपश्चिम प्रदेशका धेरै स्थानहरू तथा बाँकी प्रदेशका केही स्थानहरूमा मध्यम वर्षाको सम्भावना रहेको छ। गण्डकी, लुम्बिनी र सुदूरपश्चिम प्रदेशका एकदुई स्थानमा मेघगर्जनचट्याङ्गसहित भारी वर्षाको समेत सम्भावना रहेको छ। गण्डकी, लुम्बिनी र सुदूरपश्चिम प्रदेशका तराईका धेरै तथा बाँकी प्रदेशका तराईका थोरै स्थानहरूमा हावाहुरीको समेत सम्भावना रहेको छ। राती कोशी, मधेश प्रदेश, लुम्बिनी र सुदूरपश्चिम प्रदेशका केही स्थानहरू तथा बाँकी प्रदेशका थोरै स्थानहरूमा मध्यम वर्षाको सम्भावना रहेको महाशाखाले जनाएको छ। लुम्बिनी र सुदुरपश्चिम प्रदेशका एकदुई स्थानमा मेघगर्जनचट्याङ्गसहित भारी वर्षाको समेत सम्भावना रहेको छ। तराईका थोरै स्थानमा हावाहुरीको समेत सम्भावना रहेकोले सडक तथा हवाई यातायात, स्वास्थ्य, कृषि, पर्यटन लगायतका क्षेत्रहरू प्रभावित हुन सक्ने देखिएको महाशाखाले जनाएको छ। भारी वर्षा, मेघगर्जनचट्याङ्ग, हावा हुरी, गेग्रान बहाव, बाढी, पहिरो तथा भूक्षयका कारण हुन सक्ने जोखिम वा क्षतिबाट बच्न आवश्यक सतर्कता अपनाउन महाशाखाले अनुरोध गरेको छ। आइतबार देशको पहाडी भूभागका केही स्थानहरू तथा बाँकी भूभागका थोरै स्थानहरूमा हल्का देखि मध्यम वर्षाको सम्भावना रहेको बुलेटिनमा उल्लेख छ। महाशाखाका अनुसार सोमबार कोशी, मधेश, बागमती, गण्डकी र लुम्बिनी प्रदेशका धेरै स्थानहरू तथा बाँकी प्रदेशका केही स्थानहरूमा मध्यम वर्षाको सम्भावना रहेको छ।"
आइतबार दार्चुलाका २ स्थानीय तहमा सार्वजनिक बिदा,दार्चुला : भोलि शिखर पुजन जात्राको अवसरमा दार्चुलाका दुई वटा पालिकाले सार्वजनिक बिदा दिएका छन् । दार्चुलाको शैल्यशिखर नगरपालिका र मालिकार्जुन गाउँपालिकाले सूचना निकालेर आइतबार असार १७ गते सार्वजनिक बिदा दिने जनाएका हुन् । जिल्लाको प्रमुख धार्मिक पर्यटकीय स्थल मालिकार्जुन धाममा हरेक वर्ष असार शुक्ल चतुर्दशीका दिन मालिकार्जुन देवताको पुजन जात्रा लाग्ने गर्दछ । सोही जात्राको अवसरमा सार्वजनिक बिदा दिइएको पालिकाहरुले जनाएका छन् । सार्वजनिक बिदाका दिन पालिकाभरि रहेका सबै सरकारी कार्यालय बन्द रहने सूचनामा उल्लेख छ ।
पुल निर्माण गर्न श्रमदान,"श्रमदान गर्नेहरुको हरेक दिन उत्साहजनक सहभागिता भइरहेको गाउँपालिका अध्यक्ष दानबहादुर गुरुङले बताए। असार ९ गतेदेखि निर्माण सुरु गरिएको उक्त पुलको काम असारभित्र सम्पन्न गर्ने गरी भइरहेको उनले जानकारी दिए। चितवन : चितवनको इच्छाकामना गाउँपालिका७ स्थित स्याङ्दी खोलामा जनश्रमदानबाट पुल निर्माण भइरहेको छ। जनप्रतिनिधि र केही स्थानीयले मात्र सुरु गरेको जनश्रमदान अभियानमा अहिले दैनिक श्रमदान गर्नेको सङ्ख्या बढ्दै गएको हो। नियमित श्रमदानमा जुटिरहेका स्थानीय विक्रम मगरका अनुसार दैनिक एक सय ५० जनासम्म श्रमदानका लागि आउने गरेका छन्। उनले भने, 'पुल निर्माणका लागि वडा नं ७ बाट मात्रै नभई अन्य वडाबाट पनि श्रमदान गर्नेको सङ्ख्या दैनिक बढ्दै गएको छ।' श्रमदानमा आउनेलाई स्थानीयले खाना र खाजाको व्यवस्थासमेत गरिदिएको उनले बताउए। श्रमदान गर्नेहरुको हरेक दिन उत्साहजनक सहभागिता भइरहेको गाउँपालिका अध्यक्ष दानबहादुर गुरुङले बताए। असार ९ गतेदेखि निर्माण सुरु गरिएको उक्त पुलको काम असारभित्र सम्पन्न गर्ने गरी भइरहेको उनले जानकारी दिए। पुल निर्माणका लागि पालिकाले आवश्यक सामग्री तथा प्राविधिकका लागि बजेट व्यवस्था गराएको अध्यक्ष गुरुङले बताए। पुल निर्माण सम्पन्न नहुँदासम्म हरिपुर खोलामा राखिएको बेली ब्रिजको संरचना प्रयोग गर्ने गरी स्याङ्दी खोलामा पुल निर्माण थालिएको वडाध्यक्ष बमबहादुर रानाले बताए। पुल निर्माणपछि गर्दास र स्याङ्दीका बासिन्दा लाभान्वित हुनेछन्। हरेक वर्ष स्याङ्दी खोलामा आउने बाढीका कारण स्थानीयले आवागमनमा सास्ती खेप्दै आउनुपरेको थियो। गाउँपालिका अध्यक्ष, वडाध्यक्षसहित जनप्रतिनिधि तथा स्थानीयले दैनिक श्रमदान गर्दै आएका छन्।"
रौतहटमा आमाछोरी मृत फेला,रौतहट : मौलापुर नगरपालिका वडा नम्बर ४ पतौरामा २४ वर्षीया महिला र २ वर्षीया बालिका मृत फेला परेका छन्। रौतहटका प्रहरी उपरीक्षक वीरबहादुर बुढामगरका अनुसार २४ वर्षीया माला भन्ने कविता देवी साह र उनकी २ वर्षीया छोरी आरुही कुमारी मृत फेला परेक हुन्। बालिका आरुही कुमारी पंखामा झुन्डयाइएको अवस्थामा र कविता कुमारीको शव घर बाहिर रहेको भर्याङ मुनि फेला परेको प्रहरी उपरीक्षक बुढामगरले बताए। घटना शनिबार बिहान करिव तीन बजे आसपास भए पनि हत्या हो वा आत्महत्या एकिन गर्न गाह्रो रहेको बताउँदै प्रहरी उपरीक्षक बुढामगरले अनुसन्धान भइरहेको बताए। मृतक कविता साहका पति धिरेन्द्र साह र ससुरा नागेन्द्र साहसहित परिवार घटनापछि फरार भएका छन्। माधवनारायण नगरपालिका वडा नम्बर ५ मिठुअवा घर भएका मृतक कविता साहका बुवा विजय शंकर साहका अनुसार घटना बारे आफूलाई स्थानीय लखिन्द्र साहले फोन गरेको जानकारी दिएको बताए। छोरी र ज्वाइँबीच पटक पटक बिवाद हुँदा आफूले मिलेर बस्न सम्झाइ बुझाइ गर्दै आएको बिजयले बताए। ज्वाइँ धिरेन्द्र साह र सम्धीसहितका व्यक्ति मिली हत्या गरेको मृतक कविता साहको बुबा विजयले आरोप लगाएका छन्। दाइजोमा थप नगद सिक्री औंठी नदिएको रिसमा घटना भएको माइती पक्षको आरोप छ।
मोटरसाइकलको ठक्करबाट पैदल यात्रीको मृत्यु,झापा : झापामा मोटरसाइकलको ठक्करबाट घाइते पैदल यात्री वृद्धको उपचारको क्रममा बिहान मृत्यु भएको छ। झापा गाउँपालिका ६ निवासी ८४ वर्षीय भोलानाथ सिटौलाको शनिबार उपचारको क्रममा मृत्यु भएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। रिजालका अनुसार शुक्रबार दिउँसो ३ बजेको समयमा झापा गाउँपालिका ६ शरणामतीस्थित पन्थपाँडा शरणामति भित्री सडक खण्डमा दक्षिणबाट उत्तरतर्फ जाँदै गरेको प्र १०१०१३ प ८९४१ नम्बरको मोटसाइकलले पैदल यात्री सिटौलालाई ठक्कर दिएको थियो। दुर्घटनामा परी घाइते भएका सिटौलालाई तत्काल उपाचार लागि बिर्तासिटी अस्पताल बिर्तामोडमा लगिएको र उनको आज बिहान उपचारको क्रममा मृत्यु भएको डीएसपी रिजालले बताए। यता मोटरसाइकल चालक झापा गाउँपालिका ५ बस्ने नन्दकिशोर पोदारलाई प्रहरीले नियन्त्रणमा लिएको छ। मोटरसाइकलबाट लड्दा उनको बायाँ खुट्टामा चोट लागेको प्रहरीले जनाएको छ।
पहिरोले गोरुसिंगे सन्धिखर्क सडक अवरुद्ध,गोरुसिंगे सन्धिखर्क सडकको सन्धिखर्क ६ नरपानीकै दहखोला र शितगंगा १३ कोन्द्रेखोलामा खसेको पहिरो हटाइ सकिएको र बहखोरको सडकमा खसेको पहिरो पन्छाउने कार्य भइरहेको प्रहरी प्रमुख डिएसपी रिजालले जानकारी दिए। सन्धिखर्क : अविरल वर्षाका कारण गोरुसिंगे सन्धिखर्क सडक अवरुद्ध भएको छ। सन्धिखर्क ६ नरपानीको बहखोरामा गएराती पहिरो खसेपछि सडक अवरुद्ध बनेको जिल्ला प्रहरी कार्यालय अर्घाखाँचीका प्रहरी नायव उपरीक्षक मुकुन्द रिजालले बताए। गोरुसिंगे सन्धिखर्क सडकको सन्धिखर्क ६ नरपानीकै दहखोला र शितगंगा १३ कोन्द्रेखोलामा खसेको पहिरो हटाइ सकिएको र बहखोरको सडकमा खसेको पहिरो पन्छाउने कार्य भइरहेको प्रहरी प्रमुख डिएसपी रिजालले जानकारी दिए। सडक अवरुद्ध बनेपछि सन्धिखर्कबाट बाहिर जाने र बाहिरबाट सन्धिखर्क आउने यात्रुहरु बिकमै रोकिएका छन्।
किन विद्यालय जाँदैनन् कर्णालीका बालबालिका ?,"कर्णाली प्रदेशभरि १८ हजार बालबालिका विद्यालय बाहिर छन्। वीरेन्द्रनगर : सुर्खेतको बराहताल गाउँपालिका २ गिरीघाटस्थित बाढीपीडित बस्तीकी माया सुनारले कक्षा १० पढ्दापढ्दै विद्यालय छाडिन्। २०७१ सालको बाढीले घरबारविहीन बनेको उनको परिवार गिरीघाटस्थित कर्णाली राजमार्गको छेउमा अस्थायी टहरा हालेर बस्दै आएका छन्। २० वर्षीया सुनारका तीन भाइबहिनी र आमा घरमा छन्। बुवा दैनिक खर्च जोहो गर्न कालापहाड गएका छन्। कक्षा १० मा पढ्दै गर्दा उनी प्रेसरको बिरामी भइन्। बुवाले भारतबाट कमाएर ल्याएको पैसाले उपचार गरिन्। विद्यालय जान लुगा र घर खर्चकै समस्या हुन थालेपछि उनले विद्यालय छोडिन्। अहिले आमासँगै उनी गिट्टी कुट्न जाने गरेकी छन्। उनले भनिन्, पढ्ने मन त कसको हुँदैन र ? पारिवारिक समस्याका कारण यो बाढीपीडित बस्तीका धेरै बालबालिका विद्यालय जान पाएका छैनन्। धेरैजसो ९, १० कक्षा पढ्दै विद्यालय छाडेर कोही गाडी चलाउँछन्। कोही गिट्टी कुट्न गिरीघाट खोलातिर जान्छन्। गिरीघाट बाढीपीडित बस्तीका चन्द्र रजालीले पनि कक्षा ९ पढ्दापढ्दै विद्यालय छोडे। उनी अहिले गाडी चलाएर कमाइ गरी परिवारको खर्च जोखो गर्दै आएका छन्। विद्यालय जाने बेला स्कुल ड्रेस, कापीकलमलगायत अन्य शैक्षिक सामग्री खरिद गर्न पैसा नै नभएपछि उनले विद्यालय छाडे। उनले भने, ९ कक्षा पढ्दै गर्दा गाडीमा सहचालकका रूपमा काम गर्न थालें। फेरि विद्यालय जान सकिएन। मेरो पढाइ ९ कक्षाबाटै रोकियो। बाढीपीडित बस्तीकी कल्पना रजालीले कक्षा १२ सम्म पढिन्। अहिले भने उनी घरमै बसेकी छन्। उनलाई कम्प्युटर पढ्ने र बीएड पढ्ने रहर त थियो। तर, परिवारले खर्च व्यवस्थापन गर्न नसकिने भनेपछि उनको पढाइ रोकिएको छ। गिरीघाटमा रहेको बाढीपीडित बस्तीमा मात्र दुई सय बढी बालबालिका छन्। बराहताल गाउँपालिकास्थित नेपाल राष्ट्रिय प्राथमिक विद्यालय सिस्नेहेरीमा बाढीले बगाएपछि उक्त विद्यालय गिरीघाटमा बाढीपीडित बस्तीका बालबालिकालाई पढाउन त्यतै सञ्चालन गरिएको छ। तर बाहिरको भल र आकाशको पानी सबै कक्षा कोठामा पस्ने भएकाले बस्ती नजिकैको विद्यालयमा पनि विद्यार्थी नियमित जाँदैनन्। विद्यालयकी शिक्षिका चन्दा खड्काले भनिन्, सिस्नेहेरीको बाढीले बगाएको विद्यालय यहाँ ल्याइयो। यहाँ पनि विद्यालयको भवन छैन। २०७१ सालमै सामान्य फलामका डण्डीमा जाली राखेर कक्षा कोठा बनाइयो। अहिलेसम्म उक्त विद्यालय मर्मत भएको छैन। विद्यालयमा खानेपानी र शौचालय छैन। बालबालिकालाई नास्ता खाने बेलामा अभिभावकले घरबाट पानी ल्याउँछन्। अन्य समयमा खानेपानीसमेत पाइँदैन। कर्णालीका १८ हजार बालबालिका विद्यालय बाहिर कर्णाली प्रदेशभरि १८ हजार बालबालिका विद्यालय बाहिर छन्। राष्ट्रिय जनगणना २०७८ अनुसार बाढी पहिरोलगायतका प्राकृतिक विपद्, आर्थिक अभावजस्ता विभिन्न कारणले कर्णाली प्रदेशका १० वटा जिल्लाका १८ हजार ६ सय १ जना बालबालिका विद्यालय जाँदैनन्। जसमा ८ हजार ९ सय ९५ बालिका र ९ हजार ६ सय ६ जना बालक छन्। कर्णालीको कुल जनसंख्या १६ लाख ८८ हजार ४ सय १२ मा ६ लाख ७७ हजार ४८ जना बालबालिका छन्। अधिवक्ता दुर्गाप्रसाद सापकोटाले भने, जनगणनाले देखाएको तथ्यांकभन्दा बढी बालबालिका विद्यालय बाहिर छन्। २०७८ को जनगणनामा धेरै जनसंख्या छुटेको छ। अशिक्षा, अभाव, विकटतालगायत अन्य जोखिमले कर्णालीमा धेरै बालबालिका विद्यालयको पहुँचभन्दा बाहिर छन्। नेपालको संविधानले आधारभुत तहको शिक्षा अनिवार्य र निःशुल्क भने पनि कर्णालीमा त्यस्तो छैन। लामो समय कर्णालीमा शिक्षा क्षेत्रमा काम गर्दै आएका सेभ द चिल्ड्रेनका शिक्षा व्यवस्थापक आत्माराम भट्टराईका अनुसार कर्णालीमा अपांगता भएका बालबालिका अधिकांश विद्यालय बाहिर रहेका छन्। समुदाय र विद्यालयको दूरी टाढा हुनु, कठिन भुगोल र अप्ठ्यारो बाटो, जलवायु परिवर्तनलगायत अन्य कारण हुने विपद्, गरिबी र मौसमी बसाइँसराइका कारण कर्णालीका धेरै बालबालिका विद्यालय बाहिर रहेका उनले बताए। कर्णाली प्रदेशको सुर्खेतको गिरीघाटस्थित बाढीपीडित बस्तीका बालबालिका पढ्ने विद्यालय। तस्बिर : बिस्नप्रसाद न्यौपाने कर्णालीमा अपांगता भएका बालबालिकाका लागि उपयुक्त शैक्षिक संस्थाको पनि अभाव छ। सुविधा सम्पन्न ठाउँका विद्यालयमा पढाउनका लागि यहाँका अभिभावकको आर्थिक अवस्था बलियो छैन। धेरैजसो परिवारले कालापहाडको कमाइमा जीविकोपार्जन गर्नुपर्ने भएकाले पनि बालबालिका अवसरबाट वञ्चित भएका उनको बुझाइ छ। सरकारले ती परिवारका बालबालिकाका लागि कुनै ठोस कार्यक्रम पनि ल्याउन नसकेको उनले बताए। नेपालमै बढी बालविवाह कर्णालीमा कर्णाली प्रदेशमा नेपालकै सबैभन्दा बढी बालविवाहको समस्या छ। कर्णाली प्रदेशको सामाजिक विकास मन्त्रालयमा रहेर काम गर्ने राष्ट्रिय बाल अधिकार परिषद्का समन्वय अधिकृत डम्बरबहादुर रोकायाका अनुसार नेपालका सातवटै प्रदेशको तुलनामा कर्णालीमा बालविवाहको समस्या बढी देखिएको छ। उनका अनुसार केन्द्रीय तथ्यांक विभागले २०७६ सालमा गरेको सर्वेक्षणले सातवटै प्रदेशको तुलनामा कर्णालीमा बालविवाह बढी देखाएको छ। जसअनुसार नेपालमा जम्मा बालबालिकामध्ये ५ दशमलव २ प्रतिशत बालबालिकाले १५ वर्षभन्दा कम उमेरमै विवाह गर्छन्। प्रदेशअनुसार १५ वर्षभन्दा कम उमेरमै विवाह गर्ने बालबालिकाहरूमा प्रदेश नं १ मा ४ दशमलव २, मधेस प्रदेशमा ८ दशमलव ९, बागमती प्रदेशमा १ दशमलव ७, गण्डकी प्रदेशमा ४ दशमलव २, लुम्बिनी प्रदेशमा ६ दशमलव ४, कर्णाली प्रदेशमा ८ दशमलव ४ र सुदूरपश्चिम प्रदेशमा ६ दशमलव ५ प्रतिशत रहेका छन्। यस्तै नेपालका जम्मा बालबालिकामध्ये २२ दशमलव ७ प्रतिशत बालबालिकाले १८ वर्षभन्दा कम उमेरमै विवाह गर्ने गरेका छन्। प्रदेशअनुसार १८ वर्षभन्दा कम उमेरमै विवाह गर्ने बालबालिकामा प्रदेश नं १ मा २० दशमलव ९, मधेस प्रदेशमा २९ दशमलव ३, बागमती प्रदेशमा १३ दशमलव २, गण्डकी प्रदेशमा २२ दशमलव ९, लुम्बिनी प्रदेशमा २५, कर्णाली प्रदेशमा ३४ दशमलव ६ र सुदूरपश्चिम प्रदेशमा २९ दशमलव ४ प्रतिशत रहेका छन्। नेपालमा जम्मा बालविवाहमध्ये ५ दशमलव ३ प्रतिशत बालकले बालविवाह गर्ने गरेका छन् भने १९ दशमलव ३ प्रतिशत बालिकाले बालविवाह गर्ने गरेको तथ्यांकले देखाएको छ। जसमा कर्णालीमा १२ दशमलव १ प्रतिशत बालकले बालविवाह गर्ने गरेका छन् भने २७ दशमलव ४ प्रतिशत बालिकाले बालविवाह गर्ने गरेका छन्। यो पनि नेपालका सबै प्रदेशहरूको तुलनामा कर्णाली पहिलो नम्बरमै छ। यसले पनि विद्यालयको पढाइबीचमै छाड्ने विद्यार्थीको संख्या बढाएको देखिन्छ। कर्णालीमा ४० प्रतिशत विद्यालय दरबन्दीविहीन कर्णालीमा जम्मा ३ हजार ३४ सामुदायिक विद्यालयमध्ये १ हजार २ सय सामुदायिक विद्यालयहरूमा सरकारी शिक्षकको एउटा पनि दरबन्दी छैन। शिक्षा नियमावलीअनुसार एउटा शिक्षकले बढीमा ४५ विद्यार्थी हेर्नुपर्ने सरकारी मापदण्डविपरीत कर्णालीमा एक शिक्षकको जिम्मा ७० जनासम्म विद्यार्थी हुनुपर्ने समस्या छ। जम्मा ६ लाख ६७ हजार ७ सय ४८ विद्यार्थीको संख्या रहेको कर्णाली प्रदेशमा ३ हजार ३४ सामुदायिक विद्यालयले धानिरहेका छन्। जसमा पनि ४० प्रतिशत विद्यालयमा सरकारी शिक्षकको एउटा पनि नहुँदा राहत, स्थानीय र निजी स्रोतमा चलेका छन्। यसले गर्दा कर्णालीलाई पूर्ण साक्षर बनाउन निकै चुनौतीपूर्ण देखिन्छ। जनगणना २०७८ अनुसार विद्यालय तहअनुसार आधारभूत तहमा ४ लाख ९ हजार ३ सय १५ र माविमा १ लाख ३७ हजार ९ सय १६ विद्यार्थी छन्। यीमध्ये वर्ष नदोहोर्याई कक्षा १ देखि ५ सम्म जाने बालबालिकाको संख्या ५९ प्रतिशत मात्र छ भने ८ कक्षासम्म पुग्ने ४९ प्रतिशत छन्। सामाजिक विकास मन्त्रालयका शाखा अधिकृत बलवीर सुनारले भने, आधारभूत तहका २० प्रतिशत विद्यार्थीले पढ्दापढ्दै विद्यालय छाड्छन्। जसमा कोही बालविवाह गर्ने समस्या छ भने कोही ज्याला मजदुरीमा लाग्ने समस्या छ। उनका अनुसार कर्णालीमा रहेका कुल विद्यार्थी संख्याअनुसार आवश्यक शिक्षक दरबन्दी १४ हजार ४ सय ४४ हो। तर कतिपय विद्यालयमा १२ विद्यार्थी ६ शिक्षक छन्। कतिपयमा ५ सय विद्यार्थी २ शिक्षक छन्। हाल कर्णालीमा स्वीकृत दरबन्दी ५ हजारको हाराहारीमा छन्। राहत, करारलगायत अन्य सबै किसिमका शिक्षकहरूको टाउको गन्दा २० हजारको हाराहारीमा कार्यरत छन्। सामुदायिक विद्यालयमा एक शिक्षकले निर्धारित अनुपातभन्दा दोब्बर विद्यार्थी पढाउनुपर्ने बाध्यता छ। अझै पनि थप ५ हजार ५ सय ४९ जना शिक्षक दरबन्दी आवश्यक छ। जसका लागि पाँच वर्षमा ५० अर्ब बजेटको आवश्यकता पर्छ। कर्णालीका १० जिल्लाका २ हजार ८ सय ३२ बालविकास केन्द्रमा ६२ हजार २ सय २९ बालबालिका छन्। यस प्रदेशमा २ सय ४ संस्थागत विद्यालय छन्। शिक्षा विकास निर्देशनालयका अनुसार प्रावि तहमा ८ सय ६, विषयगत गरी निम्न माध्यमिक तहमा १ सय ५७ र माध्यमिक तहमा १ हजार ६६ शिक्षक भर्ना गर्न शिक्षक सेवा आयोगलाई सिफारिस गरिएको छ। धेरैजसो ९, १० कक्षा पढ्दै विद्यालय छाडेर कोही गाडी चलाउँछन् विद्यालयका भवन जोखिमपूर्ण र कतै भवन नै नहुँदा विद्यालय जाँदैनन् विद्यार्थी समुदाय र विद्यालयको दूरी टाढा हुनु, कठिन भुगोल र अप्ठ्यारो बाटो पनि विद्यार्थी विद्यालय नजाने कारण अपांगता भएका बालबालिकाका लागि उपयुक्त शैक्षिक संस्थाको पनि अभाव बालविवाहका कारण पनि विद्यालयमा घट्दै विद्यार्थी बर्सेनि हराउँछन् बालबालिका कर्णाली प्रदेशमा बर्सेनि बालबालिका हराउने समस्या पनि उस्तै छ। कर्णाली प्रदेश प्रहरी कार्यालयको तथ्यांकअनुसार आर्थिक वर्ष २०७७०७८ मा ३ सय ९ जना बालबालिका हराए। जसमध्ये २ सय ८८ जना बालबालिका फेला परेका छन् भने २१ जना बालबालिका फेला परेका छैनन्। त्यस्तै आर्थिक वर्ष २०७८०७९ मा ४ सय ११ जना बालबालिका हराए। जसमा ३ सय ७७ जना फेला परे भने ३४ जना बालबालिका अझै फेला परेका छैनन्। यस्तै चालू आर्थिक वर्षमा २ सय ६९ बालबालिका हराएका छन्। जसमध्ये २ सय २७ जना फेला परेका छन् भने ४२ जना बालबालिका अझै बेखबर छन्। कर्णालीमा २४ दशमलव ६ प्रतिशत बालबालिकाले बालश्रम गर्ने गरेका छन्। सामाजिक विकास मन्त्रालयका अनुसार पछिल्लो समय बालगृहमा जाने बालबालिकाको संख्या पनि कर्णालीमा बढिरहेको छ। कर्णाली प्रदेशका सुर्खेत, जाजरकोट, जुम्ला र हुम्लामा गरी ९ वटा बालगृहहरू सञ्चालनमा छन्। ती बालगृहमा ४ सय ४६ जना बालबालिका छन्। नेपालमा जम्मा ४ सय १७ बालगृहहरू छन्। कर्णालीबाट कर्णाली बाहेकका बालगृहमा रहेका बालबालिकाको संख्या पनि धेरै छ। तर यसको तथ्यांक हालसम्म संकलन गरिएको छैन। मुलुकका बिभिन्न जिल्लामा रहेका बालगृहमा जोखिममा परेका बालबालिका पनि बर्सेनि उद्धार गरिँदै आएको छ। जसअनुसार गत आर्थिक वर्षमा ३० जना र चालू आर्थिक वर्षमा ४१ जना गरी जम्मा ७१ जना बालबालिकालाई बालगृहबाट उद्धार गरी परिवारमा पुनर्मिलन गराइएको छ। अभिभावक हुँदाहुँदै पनि विभिन्न प्रलोभन देखाएर कर्णालीबाट बालबालिकालाई बालगृहमा राख्न लैजाने समस्या बढ्दो छ।"
बाढी पीडितलाई सुरक्षित आवास,"गुलरिया : बर्दियाका बाढी प्रभावित घरपरिवारलाई कम लागतमा बाढी प्रतिरोधी सुरक्षित आवास निर्माण गरिएको छ। गुलरिया नगरपालिकाले दातृ निकायसँगको आर्थिक सहकार्यमा सुरक्षित बाढी प्रुफ घरहरु निर्माण गरेको छ। बर्दियाको गुलरिया नगरपालिका ८ स्थित सर्जुटपरा टोलमा २७ घरधुरी तथा वडा नम्बर ४ रामपुर नयाँ बस्तीमा ४ घर गरी ३१ वटा घर निर्माण गरिएको गुलरिया नगरपालिकाले जनाएको छ। बाढी प्रभावित घरपरिवारलाई तत्कालिन समस्याबाट बचाउँदै भविष्यमा हुनसक्ने बाढीको जोखिम न्युनिकरण गर्न सुरक्षित स्थानमा बासस्थान निर्माण गर्ने उद्देश्य अनुरुप आवास निर्माण भएको छ। आवास निर्माणका लागि कारितास नेपालले नगरपालिकासँग आर्थिक सहलगानी गरेकोमा गुलरिया नगरपालिकाका नगरप्रमुख मुक्तिनाथ यादवले खुशी व्यक्त गरे। उनले भने, 'नगरभित्रका थप पीडितहरुलाई दातासँग सहकार्यगर्दै थप आवास निर्माण गर्न नगरपालिका सधैं तयार छ।' कुल १ करोड २६ लाख रुपैयाँको लागतमा आवास निर्माण भएको छ। जसमा गुलरिया नगरपालिकाले ९० लाख रुपैयाँ र कारितास नेपालले ३६ लाख रुपैयाँ लगानी गरेको हो। प्रति आवास निर्माणका लागि नगरपालिकाले ३ लाख, दातृ निकायले १ लाख २० हजार र समुदायको स्वलगानी २ लाख ९३ हजार गरी प्रति घर ७ लाख ९३ हजार ९७ रुपैया ६० पैसा लागत रहेको छ। समुदायहरुले स्वलगानीसँगै श्रमदान पनि गरेका छन्। सर्जुटपरा टोलका बाढी पीडित सुकुम्बारीहरुले गुलरिया नगरपालिकाको जमिनमा घरटहरा निर्माण गरी बस्दै आएका हुन्। सो क्षेत्रमा नगरले नापनक्सा गरी पर्खाल लगाउने भएपछि उनीहरुलाई अन्यत्र ऐलानी जग्गामा पुर्नस्थापन गरी नगरपालिकाको पहलमा आवास निर्माण गरिएको नगरप्रमुख यादवको भनाई छ। सर्जुटपरा क्षेत्रका स्थानीयहरुले बाढी सुरक्षित आवास पाएपनि भवन निर्माण क्षेत्रमा वन्यजन्तुको त्रास रहेको गुनासो गरेका छन्। दैनिक चितुवाले सताउने गरेको उनीहरुको भनाई छ। नगरपालिकाको जमिनमा सुरक्षाका लागि नगरपालिकाले पर्खाल लगाएपछि आफूहरुको आवत जावतका लागि सडकको समस्या रहेको स्थानिय राजेश कुर्मीले बताएका छन्। 'नदीमा पुल पनि छैन। पुरानो सडक भएको क्षेत्रमा स्थानियले पनि तारबार गरेका छन्। घर त पायौं तर हामीलाई अनेकन समस्या छन् उनले भने,'हामीलाई सडक सञ्जालसँग जोड्न पहल गरिदिनु पर्यो। अन्यथा सडक अभावमा दुःख पाउने स्थिति छ।' बर्दिया जिल्ला बाढी प्रभावित क्षेत्र हो। ०७१ बाढीले बर्दियामा ठूलो क्षती ब्यहोर्नु परेको थियो। जसमा ९३ घरपरिवारको जमिन नदीले बगाएपछि घरवार विहिन बनेका थिए। सरकारले उनीहरुलाई यसअघि घर निर्माण गरिदिएको छ। बाढीका बेला जोखिम हुनसक्ने भएकाले सुरक्षित रहन बर्दियाका प्रमुख जिल्ला अधिकारी नारायण प्रसाद रिसालले अनुरोध गरेका छन्। नदी तटीय क्षेत्रका बासिन्दाहरुलाई सजग रहन आग्रह गर्दै कुनै पनि विपत्तिको लागि प्रशासन तयारी अवस्थामा रहेकाले पूर्व जोखिम पूर्ण स्थितिको जानकारी गराउन स्थानीय प्रशासन सक्रिय रहेको प्रजिअ रिसालले बताए। बाढी पीडितको सुरक्षित आवास क्षेत्र। तस्बिर : यादव आचार्य"
"घरबाटै प्रतिबन्धित औषधि बरामद : एकजना पक्राउ, एक फरार","विराटनगर : मोरङको लेटाङका २ वटा घरबाट प्रहरीले शनिबार बिहान प्रतिबन्धित औषधि बरामद गरेको छ। इलाका प्रहरी कार्यालय लेटाङबाट खटिएको टोलीले लेटाङ नगरपालिका३ का अलगअलग घरबाट प्रतिबन्धित औषधि बरामद गरेको हो। बिना इजाजत प्रतिबन्धित औषधि लुकाएर एवं संचय गरेर घरमा राख्ने एक जना पक्राउ परेका छन्। अर्का एक जना फरार रहेका छन्। मोरङ प्रहरीका प्रवक्ता डीएसपी रन्जनकुमार दाहालका अनुसार घरमा खानतलासी गर्दा नेपालमा प्रयोगमा प्रतिबन्ध लगाइएको औषधि बरामद भएपछि लेटाङ३ का तेजनकुमार राईलाई प्रक्राउ गरिएको छ। अवैध प्रतिबन्धित औषधि लुकाएर राखेको विशेष सूचनाका आधारमा लेटाङ प्रहरीले बिहान ७ बजेतिर उनको घरमा छापा हानेको थियो। राईको घरमा खानतलासी गर्दा संचय गरेर राखिएको ट्रामाडोल २ सय ६६ चक्की र स्पासपेन १ सय ८० चक्की बरामद भएको डीएसपी दाहालले बताए। प्रतिबन्धित औषधिसहित पक्राउ परेका राईलाई प्रहरीले आवश्यक अनुसन्धान एवं कारबाहीका लागि औषधि व्यवस्था विभागको जिम्मा लगाउने तयारी गरेको छ। त्यस्तै, लेटाङ३ का श्यामकुमार लिम्बूको घरबाट पनि प्रहरीले प्रतिबन्धित औषधि बरामद गरेको छ। डीएसपी दाहालका अनुसार घरमा खानतलासी गर्दा लुकाएर राखेको अवस्थामा ट्रामाडोल २ सय चक्की र स्पासपेन ५ सय २२ चक्की बरामद भएको हो। लिम्बू भने घरमा भेटिएनन्। फरार बनेका उनको खोजी तीव्र पारिएको दाहालले बताए। प्रतिबन्धित औषधि मिसाएर लागूऔषधका रूपमा प्रयोग गर्ने गरिएको प्रहरीको अनुसन्धानबाट खुलेको छ। लागूऔषधका दुव्र्यसनीले ट्रामाडोल र स्पासपेन मिसाएर लागूऔषधका रूपमा प्रयोग गर्ने गरेको प्रहरीले पत्ता लागाएको हो। गाउँघरमा लागूऔषधको कारोबार र दुव्र्यसनी बढेसँगै नियन्त्रणमा लिन लेटाङ प्रहरीले विशेष अप्रेशन चलाएको छ। दाहालका अनुसार प्रहरी सक्रियता बढाइएसँगै प्रतिबन्धित औषधि बरामद हुने र त्यसको कारोबार एवं सेवनमा संलग्नहरु पक्राउ पर्न थालेका छन्।"
"तिनाउ नदीले खतराको तह पार गर्यो, सतर्कता अपनाउन आग्रह",काठमाडौं : गएराति देखिको अविरल वर्षापछि तिनाउ नदीले खतराको तह पार गरेको छ। बाढी पूर्वानुमान महाशाखाका अनुसार तिनाउ नदीले जलसतह खतरा तह पार गरेको हो। बाढी बढ्ने क्रममा रहेको छ। बुटवल आसपासमा पनि हाल खतरा रहेको छ। महाशाखाका अनुसार तिनाउ नदीको माथिल्लो भागमा वर्षा भइरहेकाले तटीय क्षेत्र र आसपासमा डुबान हुनसक्ने सम्भावना रहेको छ। स्थानीय प्रशासनले स्थानीयलाई सतर्कता अपनाउन आग्रह गरेको छ।
नारायणगढमुग्लिन सडक पुन: अवरुद्ध,चितवन : नारायणगढमुग्लिन सडकखण्डमा पहिरो खस्दा सडक अवरुद्ध भएको छ । इच्छाकामना गाउँपालिका५ तीन किलोमा आज बिहान पहिरो खसेको हो । सोही स्थनामा बिहीबार मध्याह्नबाट अवरुद्ध भएको सडक शुक्रबार साँझ ५ बजेबाट मात्र सञ्चालनमा ल्याइएको थियो । पहिरो पन्छाएर सञ्चालनमा ल्याइएको सडकमा पुनः पहिरो खसी सडक अवरुद्ध भएको जिल्ला ट्राफिक प्रहरी कार्यालय चितवनले जनाएको छ । अठ्ठाइस घण्टा लगाएर पहिरो पन्छाएसँगै रोकिएर राखिएका सवारी साधनलाई गन्तव्यतर्फ पठाउने काम भइरहेको समयमा पुनः पहिरो खसेसँगै यस सडक भएर यात्रा गर्ने यात्रु अलपत्र परेका छन् । पहिरो पन्छाउने काम सुरु गरिएको छ । सो सडक हुँदै दैनिक १० हजारभन्दा बढी सवारी आवतजावत गर्ने गर्दछन् ।  रासस
बेनीजोमसोम सडक अवरुद्ध,"म्याग्दीको रघुगङ्गा गाउँपालिका२ बैसरी र अन्नपूर्ण गाउँपालिका२ भुरुङतातोपानीमा खसेको पहिरोका कारण ७६ किलोमिटर दूरीको बेनीजोमसोम सडकमा आज बिहानदेखि सिधा यातायात सेवा अवरुद्ध बनेको हो। म्याग्दी : जिल्लाको उत्तरी क्षेत्र हुँदै मुस्ताङलाई राष्ट्रिय राजमार्गसँग जोड्ने बेनीजोमसोम सडक अवरुद्ध बनेको छ। म्याग्दीको रघुगङ्गा गाउँपालिका२ बैसरी र अन्नपूर्ण गाउँपालिका२ भुरुङतातोपानीमा खसेको पहिरोका कारण ७६ किलोमिटर दूरीको बेनीजोमसोम सडकमा आज बिहानदेखि सिधा यातायात सेवा अवरुद्ध बनेको हो। जिल्ला ट्राफिक प्रहरी कार्यालयका प्रमुख राजेन्द्र पौडेलले सडक अवरुद्ध हुँदा बेनीबाट मुस्ताङतर्फ र मुस्ताङबाट म्याग्दी हुँदै देशका विभिन्न ठाउँमा जान हिँडेका सवारीसाधनबीच बाटोमै रोकिएको बताए। उनका अनुसार बेनी नगरपालिका४ र मङ्गला गाउँपालिका२ को सिमानामा पर्ने फापरखेतको घुमाउने भिरमा खसेको पहिरोका कारण बेनीदरबाङ सडक पनि अवरुद्ध बनेको छ। बेनीदरबाङ म्याग्दीको मङ्गला, मालिका र धवलागिरि गाउँपालिकालाई जिल्ला सदरमुकाम बेनी बजारसँग जोड्ने सडक हो। बेनीजोमसोमकोरला सडक आयोजनाका सुपरभाइजर इन्द्रसिंह शेरचनले निरन्तरको झरी र पहिरो नरोकिएकाले सडक खुलाउन समस्या भएको बताए। आयोजना र निर्माण कम्पनीका उपकरण परिचालन गरिए पनि निरन्तरको झरी र पहिरो खसिरहने भएकाले समस्या भएको शेरचनले बताए। रासस"
लगातारको वर्षाले पहिरो खसी पाल्पाका विभिन्न सडक अवरुद्ध,"तानसेन : दुई दिनदेखि लगातार परेको अविरल वर्षाले पाल्पाका विभिन्न सडकहरुमा पहिरो खसी अवरुद्ध भएका छन्। सिद्धार्थ राजमार्गको तानसेन पोखरा सडक सडक खण्डको चिदिपानी धैरेनीमा लेदोसहित पहिरो खस्दा सडक अवरुद्ध भएको छ । राम्दी देखी रामपुर जाने कालीगण्डकी करिडोर क्षेत्रको सेरामा पहिरो खसी सडक अवरुद्ध भएको छ । लेदो हटाउन २ वटा मेसिन तयारी अवस्थामा रहे पनि लगातारको वर्षाको कारण काम गर्न कठिनाइ भएको डिभिजन सडक कार्यालय पाल्पाका डिभिजन प्रमुख प्रदिपमणी निरौलाले बताए । तानसेन रिडी सडक खण्डकको ढुङ्गाखानीको तिन लाकुरी खण्डमा पहिरो झरी सडक अवरुद्ध भएकोमा सडक खुलाउने प्रयास भइरहेको पाल्पा प्रहरीले जनाएको छ । तानसेन रानीमहल सडक खण्डको रानीमहल माथि पहिरो खसी सडक अवरुद्ध भएको छ । तानसेन बुटवल सडकखण्डको सिद्धबाबा क्षेत्र, पानी मिल क्षेत्रमा बगेको लेदो तथा पहिरो पन्छाएर एकतर्फी सडक सञ्चानमा आएको डिभिजन प्रमुख निरौलाले बताए । राजमार्ग क्षेत्र बुटवल तानसेन सडकखण्डको हिउँदे खोलामा स्काभेटर, पानी मिल क्षेत्रमा लोडर, बतुङ्गमा जेसिवी आर्यभञ्ज्याङ्ग लोडरसहित जनशक्ति तयारी अवस्थामा राखेर अवरुद्ध भएको क्षेत्रमा ढिलोमा १ घण्टा भित्र पुग्ने गरी व्यबस्थापन मिलाएको सडक डिभिजन पाल्पाका डिभिजन प्रमुख निरौलाले बताए । पूर्वखोलाको हेक्लाङ्ग, रम्भाको फोक्सिङकोट सडक पहिरो झरी बन्द भएको ताहु प्रहरी चौकीले जनाएको छ । आर्यभञ्ज्याङ्ग रामपुर सडकको बेलडाडामा खसेको पहिरो डोजरले हटाई सडक सूचारु गरेको प्रहरी चौकी जप्कादीले जनाएको छ । सिद्धार्थ राजमार्गको तानसेन पोखरा खण्डको चिदिपानी धैरेनीमा बन्द भएको सडक फोटो ।"
