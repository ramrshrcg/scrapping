शीर्षक,विवरण
निर्यातको भ्रम,"अर्थतन्त्र बलियो बनाउन निर्यात बढाउने कुरा हुन्छ। आत्मनिर्भर अर्थतन्त्रका लागि आयात कम र निर्यात ज्यादा गर्ने कुरा हुन्छ। यसबीचमै जब नेपालबाट पाम आयल र भटमासको प्रशोधित तेल व्यापक निर्यात भइरहेको खबरले भने झुक्याइरहेको छ। हो, नेपालबाट सबैभन्दा निर्यात हुने वस्तुको सूचीमा यिनै छन्। तर खुसी हुन नपर्ने र झुक्याउने खबर के हो भने यी दुवै वस्तु नेपालमै उत्पादित भएर निर्यात हुने नै होइनन्। हो के भने कच्चा पदार्थ तेस्रो मुलुकबाट आउँछ, अनि भारतमा यी वस्तु नेपाली ब्रान्डमा बिक्री हुन्छ। तेस्रो मुलुकबाट आयात गर्दा डलरमा खरिद हुन्छ। भारतमा बिक्री गर्दा भारुमा गरिन्छ। अर्थात् डलरमा किनेर भारुमा गरिने बिक्री लगभग चामलसँग पिठो साट्ने उल्टो काइदा जस्तैजस्तै हो। विश्व व्यापार संगठन, दक्षिण एसियाली स्वतन्त्र व्यापार क्षेत्र (साफ्टा) र भारतले दिएको विशेष सुविधाको फाइदा नेपाली र भारतीय व्यवसायी मिलेर उठाइरहेका छन्। यो कथा कुनै जमानामा नेपालले डाल्डा घिउ भनिने वनस्पति घिउ निर्यातसँग मिल्दो छ। भारतले कोटा हटाएपछि डाल्डा घिउ उद्यम तन्नम भएको थियो। कथाका पात्रहरू पनि उही नै छन्। तसर्थ पाम भनिने ताडी र खजुरको तेलले निर्यात देखिँदा मोटाएको देखिए पनि खासमा त्यो सुन्निएको हो। पामको आन्तरिक उत्पादन स्वदेशी माग थेग्न पनि पर्याप्त छैन। विशेष सुविधाको फाइदा उठाउन गरिएको यस्तो निर्यात टिकाउ खाले हुँदै होइन। आयातित कच्चा पदार्थमा मूल्य अभिवृद्धि (भ्यालु एड) भइदिए पनि नाफैको कुरा हुन्थ्यो। यिनमा त्यस्तो पनि नभएको सरकारी अधिकारीहरू नै बताउँछन्। भन्सारको तथ्यांकले पनि त्यस्तै पुष्टि गर्छ। ३० प्रतिशत ट्यारिफ भारतले नलिने सुविधाको फाइदामा रमाउँदा खासमा देशको अर्थतन्त्रले केही पाएको छैन। उल्टै डलर बाहिरिएकोमात्रै छ। खासमा नेपालले निर्यात गर्न सक्ने सम्भावना भएका यकिन केही वस्तु नै छन्। जसको निर्यातमात्रै नेपाली किसान, उत्पादन, उद्यमी र राज्यकै लागि फाइदाजनक हुन्छन्। अल्लो, अलैंची, अगरबत्ती, फेल्ट, अदुवा, जडीबुटी, हातेकागज, यार्न तथा टेक्स्टाइल, धनियाँ तथा बेसार र गुन्द्रीडोकोजस्ता वानस्पातिक रेसाबाट हस्तकलाका वस्तु निर्यातबाट नेपालले तत्कालै १ खर्ब ९६ अर्ब रुपैयाँको निर्यात बढाउन सक्ने सम्भावना बैंक तथा वित्तीय संस्था परिसंघ नेपाल (सिबिफिन) र फेडेरेसन अफ नेपाल एक्स्पोटर्स एसोसिएनको अध्ययनले देखाएको छ। मौलिक उत्पादन र वस्तुको निर्यात गर्दा विश्व बजारमा प्रतिस्पर्धाको डर पनि हुँदैन र पाम र भटमासको तेलजस्ता भारतले जतिबेला पनि रोक्न सक्ने वस्तुको निर्यातजस्तो जोखिम पनि हुँदैन। सरकार निर्यातको नक्कली तथ्यांक (मिथ्यांक) को भ्रमबाट मुक्त हुन जरुरी छ।"
लघुवित्तमा दोहोरो ऋणी १० लाख,"एउटै व्यक्तिले कम्तीमा ३४ वटा र बढीमा १२१५ लघुवित्त संस्थाबाट ऋण लिने गरेकोमा यसलाई एक व्यक्ति एक वा दुई संस्थाका हिसाबले गणना गर्दा वास्तवमा ऋणी सदस्यको संख्या २४ लाख हाराहारीमा देखिएको हो। काठमाडौं : लघुवित्त वित्तीय संस्थामा दोहोरो ऋण लिने प्रवृत्ति बढी भएपछि नेपाल राष्ट्र बैंकले यसलाई कडाइ गर्न निर्देशन दिएसँगै वास्तवमा लघुवित्तमा २४ लाख ऋणी सदस्य रहेका छन्। जबकि यसअघि करिब ३४ लाख ऋणी सदस्य रहेको तथ्यांकमा देखिन्थ्यो। एउटै व्यक्तिले कम्तीमा ३४ वटा र बढीमा १२१५ लघुवित्त संस्थाबाट ऋण लिने गरेकोमा यसलाई एक व्यक्ति एक वा दुई संस्थाका हिसाबले गणना गर्दा वास्तवमा ऋणी सदस्यको संख्या २४ लाख हाराहारीमा देखिएको हो। यसबीच करिब १० लाख ऋणी सदस्य भने दोहोरो कर्जा लिनेमा देखिएका छन्। दोहोरो ऋणका कारण अधिकांश ऋणीले ब्याज र किस्ताको धेरै बोझ हुँदा तिर्न नसकेपछि आन्दोलितसमेत हुँदै आएका छन्। यद्यपि राष्ट्र बैंकले एउटा ऋणी सदस्यलाई बढीमा दुई वटासम्मको लघुवित्तबाट मात्रै ऋण दिन निर्देशन दिएको थियो। राष्ट्र बैंकका गभर्नर महाप्रसाद अधिकारीले आइतबार आयोजित स्वावलम्बन विकास केन्द्रको ३२औं वार्षिकोत्सव कार्यक्रममा बोल्दै सरसर्ती हेर्दा झन्डै ३३३४ लाखले लघुवित्तबाट ऋण लिएको तथ्यांक रहेको तर दोहोरो कर्जा प्रवृत्तिलाई केलाएर हेर्दा वास्तवमा लघुवित्तमा २३२४ लाखमात्रै ऋणी सदस्य रहेको जानकारी दिए। यसैक्रममा अहिले लघुवित्तका लागि चुनौतीपूर्ण समय रहेको उनको भनाइ छ। गभर्नर अधिकारी भन्छन्, लघुउद्यमका काम भइरहँदा कतिपयले लघुवित्त चाहिँदैन भन्दै आएको देखिन्छ। कतिपय लघुवित्त संस्थाले यसको सिद्धान्त, मर्मभन्दा बाहिर गएर काम गरिरहेको भन्ने छ। लघुउद्यमीलाई अभिमुखीकरण नपुगेको अवस्था देखियो। नेपालमा वित्तीय पहुँच पुर्याउन र वित्तीय समावेशी कायम गर्ने सिलसिलामा लघुवित्तले दिएको योगदान महत्त्वपूर्ण रहेको गभर्नर अधिकारी बताउँछन्। राष्ट्र बैंक नियामक निकाय भएकाले यसको नीतिमा केही कमीकमजोरी भए त्यसलाई परिमार्जन गर्दै लैजानेमा गभर्नर अधिकारी सकारात्मक देखिन्छन्। लाइसेन्स पाएका लघुवित्तमा पनि केही कमी कमजोरी भए केही सुधार गरेर लैजाने छौं। थप स्रोत साधनसहितको थप बलियो लघुवित्तीय प्रणाली नेपालमा लागू गर्दै लैजानु पर्नेछ। जसले समग्र आर्थिक विकासका लागि थप टेवा पुर्याउन सहयोग पुर्याउनेछ। सानासाना रकममा आवश्यक पर्ने वित्तीय स्रोतसाधनको उपलब्धता अरू संस्थाबाट पाउन गाह्रो हुन्छ, गभर्नर अधिकारीले भने, यसैकारण केन्द्रीय बैंकले प्रवद्र्धन गरेर नेपालमा ग्रामीण बैंकिङको अवधारणा सुरु गरेको हो। सँगसँगै फिङ्गोमार्फत आएर लघुवित्त प्रणाली नेपालमा लागू भएको हो। यसैगरी, स्वावलम्बन विकास केन्द्रका अध्यक्ष शंकरमान श्रेष्ठ लघुवित्तको ऋण दुरुपयोग हुनेगरी प्रयोग भएकाले बढी विकृति देखिएको बताउँछन्। लघुउद्यम गर्न लिएको ऋण महँगो स्कुलमा पढाउने र चाहेको सुविधा दिने, अनेक रमाइलो गर्ने गतिविधिमा लगाउँदा आर्थिक गतिविधि गरी आम्दानी बढाउने काममा नलागेकाले दुरुपयोग भएको उनको भनाइ छ। उनी भन्छन्, ऋण लिएर आर्थिक कारोबार गरी स्तर उकास्न लागि गर्नुपर्ने परिवारका सदस्यहरूबीच फजुल खर्चको बानी भयो। लघुवित्त कर्मचारीलाई पनि सातामा हुने बैठक मासिक बनाए। लघुवित्तको उद्देश्य सिद्धान्त, मूल्यमान्यता, मर्म, संस्कार विधि भत्काउँदै अगाडि बढेकाले लघुवित्तबाट लिएको कर्जाको उपयोग नहुँदा विकृति देखिएको उनको भनाइ छ। कहीँकहीँ एउटै ऋणीले १३१४ देखि २४२५ संस्थाबाट समेत ऋण लिएको भेटियो। सरदरमा एउटा ऋणीले पाँच संस्थाबाट ऋण लिएको मान्ने हो भने पनि ७ लाख परिवारले मात्र कर्जा लिएको देखिन्छ, उनले थपे। यससँगै स्वावलम्बन विकास केन्द्रको प्रबन्ध समिति सदस्य डा सुमित्रा मानन्धर गुरुङले धनी र गरिबबीचको खाडल पुर्ने नीतिअनुरूप सुरु गरिएको लघुवित्त आज केही हदसम्म पूरा भएको बताउँछिन्। उनले पहिलाको हुम्ला र अहिले लघुवित्त पुगेर सेवा दिएपछिको त्यहाँ आएको परिवर्तनको उदाहरण दिँदै लघुवित्तको महत्त्वबारे प्रष्ट्याइन्। स्वावलम्बनले वार्षिकोत्सवको अवसरमा उत्कृष्ट लघुउद्यमी र लघुउद्यमलाई पुरस्कृत तथा प्रशंसापत्र प्रदान गरेको छ। यसैक्रममा उत्कृष्ट लघुउद्यमी सदस्य पुरस्कार तीन महिला सदस्यमा स्वावलम्बन लघुवित्त वित्तीय संस्थाकी सदस्य बबिता मारेम्लुङ (राई), युनिक नेपाल लघुवित्त वित्तीय संस्थाकी सदस्य फूलकुमारी थारू र उपकार सघुवित्त वित्तीय संस्थाको प्रेमकुमारी बली रहेका छन्। यस्तै, संस्थागत रूपमा प्रदान गरिने लघुउद्यमशीलता विकास पुरस्कारमा सहारा नेपाल बचत तथा ऋण सहकारी संस्था र शंकरमान श्रेष्ठ लघुवित्त पुरस्कार छिमेक लघुवित्त वित्तीय संस्थाले प्राप्त गरेका छन्। यस्तै बनेपाको मानुषी लघुवित्त वित्तीय संस्था, मोरङको जीवन विकास लघुवित्त वित्तीय संस्था र दाङको नेपाल महिला सामुदायिक सेवा केन्द्रलाई प्रशंसापत्र प्रदान गरिएको छ। यससँगै, मोरङको जीवन विकास लघुवित्त वित्तीय संस्थाको तालिम विभाग प्रमुख रञ्जना निरौला, स्वावलम्बन विकास केन्द्र प्रबन्ध समितिका सदस्यलाई प्रशंसापत्र वितरण गरियो।"
सुन्दरता लुकाइरहेछ कर्णाली,"सरकारी उदासीनता र भौगोलिक जटिलताले हो कर्णालीका सम्भावनाहरू सधैं ओझेलमा परेको छ। त्यसैले सुनलाई सिरानी हालेर नुनको खोजीमा हिँडिरहेको कर्णाली सधैं रोग, भोक, अशिक्षा, गरिबी र विकटताले मात्र चिनिन्छ। वीरेन्द्रनगर : कर्णाली भन्नासाथ विकट, रोग, भोक, अशिक्षा र गरिबी सँगै आउँछ। भन्ने र बुझाउनेले पनि कर्णाली बाहिर पुगेर त्यस्तै बुझाए। यो अवस्थामा विस्तारै सुधार आउँदैछ। तर, यहाँको भूबनोटको प्रचार नभएर मात्रै हो, कर्णालीलाई भूस्वर्ग मान्दा पनि हुन्छ। यहाँ पुगेर अध्ययन गरेकाहरू भन्छन्, प्राकृतिक सुन्दरताले भरिपूर्ण कर्णालीको सुन्दरता देखाउन मात्रै सके कर्णालीलाई यसैले पाल्छ। कर्णालीमा पर्यटनको प्रचुर संभावना भएका दर्जनौं स्थान छन्। तर, अधिकांश ओझेलमा। यसको विकासका सँगै प्रचार हुन सकेको छैन। सरकारी उदासीनता र भौगोलिक जटिलताले हो कर्णालीका सम्भावनाहरू सधैं ओझेलमा परेको छ। त्यसैले सुनलाई सिरानी हालेर नुनको खोजीमा हिँडिरहेको कर्णाली सधैं रोग, भोक, अशिक्षा, गरिबी र विकटताले मात्र चिनिन्छ। काँक्रेविहार सधैं ओझेलमा कर्णालीको प्रवेशद्वार सुर्खेतको वीरेन्द्रनगरबाट १० मिनेट दूरीमा एउटा घनाजंगल छ। जंगलै जंगलको बाटो हुँदै एउटा डाँडाको टुप्पोमा पुग्नासाथ देख्न सकिन्छ बौद्ध देवदेवताका मूर्तिहरू कुँदिएका ढुंगाहरू। यो प्राचीनस्थल नै काँक्रेविहार हो। काँक्रेविहार कर्णाली प्रदेशको राजधानी सुर्खेतस्थित धार्मिक एवं पर्यटकीय स्थल हो। यस स्थलका बारेमा आजसम्म पनि विवाद र रहस्य छँदैछ। यसको नामकरण र निर्माण कहिले र कसरी भयो भन्ने बारेमा अझैसम्म ठोस कारण प्रमाणित हुनसकेको छैन। न त राम्रोसँग यस स्थलवरपर उत्खनन एवं अध्ययन नै हुन सकेको छ। काँक्रेविहारको बारेमा अझै पनि खोज र उत्खनन गरेर प्रमाणित गर्न नसक्ने हो भने इतिहास गन्जागोलमै रहने छ। पुरातात्तिक विभागले २०५७ सालमा स्थानीयको मागअनुरूप काँक्रेविहारको भग्नावशेष भएको स्थानमा उत्खनन गरेको थियो। त्यस क्रममा पुरातत्व विभागको टोलीले बौद्ध मूर्ति फेला पार्नुको साथै हिन्दू देवी देवताका मूर्तिहरू पनि फेला पारेको थियो। साथै काँक्रेविहार तेह्रौं शताब्दीमा बनाइएको हुनुपर्छ भनेर अनुमान पनि गरेको थियो। खस राजाहरू हिन्दू र बौद्ध धर्म दुवै मान्ने भएकाले काँक्रेविहार बनाउने क्रममा धार्मिक सहिष्णुता कायम राख्न दुवै धर्मका मूर्तिहरू राखिएका हुनु सक्ने यहाँका जानकारहरूको भनाइ छ। उत्खननले यस कोणबाट सोच्न, अनुमान लगाउन र तथ्य खोज्न सजिलो पारिदिएको छ। यो मन्दिर धार्मिक तथा पर्यटकीय हिसाबले निकै महत्वपूर्ण भए पनि हाल गुमनाम छ। स्थानीय मिलन श्रेष्ठले भने, काँक्रेबिहार मन्दिरमा राख्न खोजिएको मूर्ति हाल प्रहरी हिरासतमा छ। काँक्रेबिहार संरक्षित बने भएकाले त्यहाँ अन्य कुनै संरचना निर्माण गर्न नपाउने कानुनी जटिलता पनि भयो। बुद्ध धर्मालम्बीहरू र अन्य जातिगत द्वन्द्वका कारण पनि काँक्रेविहार मन्दिर विवादको सिकार बनिरहेको छ। जसले यो पर्यटकीय स्थल नै ओझेलमा परेको छ। बेलाबेला चर्चा हुने त्रिवेणी पाटन चुन र बुकीले ढपक्क ढाकेर बनेको सुन्दर पाटन। पाटनको बीच भागमा तीनवटा खोलाहरू। तीनवटै खोलाको संगममा सानो मन्दिर। मन्दिरको छेउबाट बगेको पानीको कलकल आवाज। चराचुरुङ्गीको चिरबिर स्वर। यत्रतत्र रंगीचंगी फूलहरू। सजाएर राखिएको जस्तै थुम्काथुम्का परेको कुहिरो। थरिथरिका जडिबुटीको मग्न बास्ना। यहीँ हो कालीकोटको त्रिवेणी पाटन। पर्याप्त पर्यटन पूर्वाधार विकास नहुँदा गुमनाम अवस्थामा रहेको कालीकोटको त्रिवेणी पाटनमा चर्दै गरेका भेडा। नजिकै देखिने सुन्दर हिमाल, हिउँ टेक्न पाइने र मनोरम प्राकृतिक दृश्यहरू त्रिवेणी पाटनका मुख्य विशेषता हुन। समुद्री सतहबाट झन्डै ४ हजार २ सय १९ मिटर उचाइमा रहेको त्रिवेणी पाटनको सौन्दर्य त छँदैछ। ऐतिहासिक धार्मिक तथा पर्यटकीय हिसाबले पनि उत्तिकै महत्व बोकेको छ। पाटनबाट तीनवटा मुहान फुटेर बगेको खोलाको संगम रहेकाले यसलाई त्रिवेणी पाटन भनिएको हो। यो पर्यटकीय सम्भावना बोकेको एवम् विशाल पाटन क्षेत्रको हो। बाजुरा जिल्लामा पर्ने बडीमालिका मन्दिरका कारण पनि यो चर्चामा छ। यहाँ नटेकेर कोही पनि बडीमालिका दर्शन गर्न जान मिल्दैन। त्रिवेणीमा नुहाएर सुद्धमनले पूजा गरी बडीमालिका गएपछि मात्र माईको पूजा पूरा हुन्छ। हरेक वर्ष जनैपूर्णिमाका बेला बडीमालिकासँगै त्रिवेणीमा धुमधामसँग धार्मिक मेला लाग्ने गर्छ। जनैपूर्णिमामा भारतको कुमाउ गढवालदेखिका भक्तजनहरू त्रिवेणी आउने गरेको पुजारी कृष्णप्रसाद धमालाले बताए। भने, त्रिवेणी हुँदै बडीमालिका जाने हजारौं तीर्थालु हुन्छन्। पश्चिम नेपालका साथै भारतबाट पनि तीर्थालुहरू यहाँ आउँछन्। जुम्ला, बाजुरा, कालिकोटबाट पूजाका बेला सरकारी अधिकारी समेतको टोली नै यहाँ आउँछ। त्रिवेणीमा नुहाएर बडीमालिका दर्शन गरे मनले चिताएको पूरा हुन्छ। रोगव्याध नाश हुने, पदोन्नति हुने विश्वास छ। शुद्ध मनले दर्शन गरे मनोकांक्षा पूरा हुन्छ। दुःखीलाई सुख, निसन्तानलाई सन्तान, गरिबलाई धन पाइने धार्मिक विश्वास छ। सुस्वास्थ्य, धनलाभ र सुयोग्य वरबधुको कामना गर्दै पूजा गरिन्छ। त्रिवेणीको काखमा रहेका ३२ वटा ठूलाठूला सुन्दर पाटनहरूले पर्यटकलाई मोहोनी लगाउँछ। त्रिवेणी आउने आन्तरिक पर्यटकहरूले भूस्वर्गको अनुभूति गर्छन्। तर, बाह्य पर्यटकको आगमन भने हुँदैन। भौगोलिक विकटता, यातायातको असुविधा, अन्य आवासीय असुविधाका कारण यो क्षेत्र ओझेलमा परेको छ। झरना कहिले नाप्ने ? कर्णालीको अर्को प्रमुख पर्यटकीय गन्तव्य भनेको कालीकोटको पचालझरना हो। पचालझरना नेपालकै अग्लो झर्ना भए पनि नेपालकै अग्लो भन्न पाइएको छैन। तत्कालीन जिल्ला विकास समिति, त्यसपछि स्थानीय सरकार र जिल्ला समन्वय समितिले पटकपटक पर्यटन बोर्डमा अभिलेख गरी बैधानिक्ता दिनका लागि दाबी पेस गरे पनि नेपाल पर्यटन बोर्डमा अभिलेख नगर्दा नेपालकैै अग्लो दाबी गरिएको पचालझरना ओझेलमा परेको छ। कालीकोटको पचालझरना कुल ३ सय ८१ मिटर उचाइ छ। हाल नेपालकै अग्लो भनिएको तेह्रथुम जिल्लाको ह्याप्तुङ झरना ३ सय ६५ मिटर उचाइको छ। उक्त ह्याप्तुङ झरनाभन्दा कालीकोटको पचालझरना १६ मिटरले अग्लो छ। तर, पर्यटन बोर्डले कालीकोटको पचालभरनालाई नेपालकै अग्लो झरना भनेर अभिलेख गरी घोषणा नगर्दा नेपालकै अग्लो झरनालाई पनि भन्न पाइएको छैन। जिल्ला सदमुकाम मान्माबाट करिब तीन घण्टा गाडी र चार घण्टा पैदल यात्रा गरेपछि प्रत्यक्ष रूपमा अवलोकन गर्न सकिने पचालझरना निकै रोचक छ। बाह्रै महिना निरन्तर पानी बगिरहने उक्त झरना सहज रूपमा अवलोकन गर्नका लागि सडक र पदमार्ग निर्माणको कार्य पनि भइरहेको छ। यसको प्रचारप्रसार र सेवा सुविधा दिन सक्ने हो भने यो झरना नेपालकै पर्यटकीय गन्तव्य बन्नेमा दुई मत छैन। पचालझरना गाउँपालिका अध्यक्ष देवराज शाहीले भने, पचालझरनालाई नेपालकै अग्लो झरनाका रूपमा मान्यता दिन पहल भइरहेको छ। यसका लागि पर्यटन बोर्डले नापी विभागमा यसको उचाई नापजाँच गरी प्रमाणित गर्न पत्र पठाएको बुझिएको छ। पचालझरनाबाट खसेको पानी करिब १० किलोमिटर ओरालो बगेर कर्णाली नदीमा मिसिएको छ। शेफोक्सुन्डो तालमा कमै पर्यटक कर्णालीभित्रको डोल्पा जिल्लामा पर्ने शेफोक्सुन्डो ताल प्राकृतिक सौन्दर्यका दृष्टिले महत्वपूर्ण रमणीय गन्तव्य हो। शेफोक्सुन्डो ताल धर्तीको अनुपम र सुन्दर उपहार जीवनमा एकपटक पुग्नैपर्ने स्वर्गको एउटा टुक्रा जस्तै भन्छन् यहाँ आउने पर्यटकहरू। डोल्पाकै सामाजिक अभियान्ता रामचन्द्र न्यौपानले भने,पदयात्रामा रमाउने र यसको मजा लिनेहरूका लागि शेफोक्सुन्डो तालको पदयात्रा महत्वपूर्ण छ। यो तालमा पुग्नका लागि शेफोक्सुन्डो राष्ट्रिय निकुञ्जको क्षेत्र भएर यात्रा गर्नुपर्छ। डोल्पाको प्रमुख आकर्षणको रूपमा रहेको यो तालमा जानका लागि चैत, वैशाख र जेठ महिना तथा भदौ, असोज र कात्तिक अति उत्तम महिना हो। कर्णाली आएपछि शेफोक्सुन्डो ताल र उपल्लो डोल्पा नजानु भनेको फुर्सदमा पछुताउनु जस्तै हो। डोल्पाको शेफोक्सोन्डो ताल। डोल्पाको उत्तरी भेगमा पर्ने शेफोक्सुन्डो ताल नेपालकै गहिरो ताल हो। यसको गहिराई १ सय ४५ मिटर रहको छ। लम्बाइ ४ दशमलव ८ किमि चौडाइ १ दशमलव ६ किमि रहेको छ। सदरमुकाम दुनैदेखि झन्डै तीन दिनको पैदलयात्रा पछि शेफोक्सुन्डो ताल पुगिन्छ। यहाँ पुगेका सबै पर्यटकहरू तालको मनमोहक दृश्यबाट मोहित भएर ताललाई कसैले भूस्वर्ग भनेर पुकार्छन् भने कसैले नीलो हिराको रूपमा समेत चर्चा गर्छन्। अर्को रिग्मो तालको नामले पनि चिनिने उक्त ताललाई २०६४ असोज ६ गते रामसार क्षेत्रमा समेत समावेश गरिएको छ। निकुञ्जलाई सन् १९९९ मा विश्व सम्पदा सूचीमा सूचीकृत गर्नका लागि समेत प्रस्ताव गरिएको थियो। यहाँको प्राकृतिक सौन्दर्यताको हिसाबमा कमै पर्यटकहरू आउने गरेको त्रिपुराकोटका स्थानीय रमानन्द उपाध्यायले बताए। रारा जाने बाटो कहिले बन्छ ? कर्णालीका अर्को निकै आकर्षण पर्यटकीय गन्तव्य मुगुको रारा ताल हो। यहाँ बर्सेनि हजारौं पर्यटकहरूको ताँती नै लाग्ने गरेको छ। २०२० साल चैत महिनामा मुगुको रारा ताल पुगेका तत्कालीन राजा महेन्द्रलाई राराले यतिसम्म लोभ्यायो कि उनले राराको सुन्दरतालाई स्वर्गकी अप्सरा उपनाम दिए। रारामा आगन्तुकलाई स्वागत गर्ने जो कोहीले राराका बारेमा वर्णन गर्दा सबैभन्दा पहिले सुनाउने किस्सा हो यो। हुन पनि नीलो मसी पोखिएजसरी विराजमान छ, रारा। सफा, सुन्दर र निर्मल अनुहारमा गाढा नीलो आकृति लिएको रारामा वरिपरिका सल्ला, धुपीका रुखहरूको बिम्ब कुनै प्रोफेसनल आर्टिस्टको क्यानभासभन्दा कम्ता छैन। सिस्ने र कान्जिरोवा हिमाल रारामै आएर टुक्रुक्क बसेजस्तो दृश्यले हरेकलाई मन्त्रमुग्ध पार्छ। कर्णालीको मुगुमा अवस्थित नेपालको सबैभन्दा ठूलो र प्रसिद्ध यो ताल समुद्र सतहदेखि २ हजार ९ सय ७२ मिटर उचाइमा टुसुक्क बसेको छ। रारा वरिपरि विस्तारित राष्ट्रिय निकुञ्ज १ सय ६ वर्ग किलोमिटर क्षेत्रफलमा फैलिएको छ। सल्लाघारीको बीचबाट निकै सुन्दर गोरेटो निर्माण गरिएको छ। कर्णालीको मुख्य पर्यटकीय गन्तव्य रारा ताल घोडाबाट जानेहरू पनि यही मार्ग प्रयोग गर्छन्। यो मार्ग निकुञ्जको बीचमा अवस्थित कोणधारी जंगलको बीचमा छ। चराको चिरबिर, सुरम्य आवाज, झ्याउकिरीको आवाजले मदहोस पार्छ जोकोहीलाई। राराको छेवैबाट बनाइएको यो बाटोबाट जंगलमा अनेकन फूलहरू मुस्कुराइरहेको देख्दा कसको मन प्रफुल्लित नहोला र ? आन्तरिक पर्यटकको प्रमुख रोजाइमा रहेको मुगु जिल्लामा अवस्थित रारा ताल सन् २००८ मा रामसार क्षेत्र घोषणा गरिएको थियो। तालको औसत लम्बाइ ५ किलोमिटर, चौडा ३ किलोमिटर र गहिराइ १ सय ६७ मिटर छ। रारा राष्ट्रिय निकुञ्जमा ५१ प्रजातिका स्तनधारी जनावर र २ सय ७२ प्रजातिका चराचुरुंगी पाइन्छन्। तर, रारामा जाने पर्यटकहरूका लागि न सुविधायुक्त होटल छ। न रारा जाने बाटो नै सहज छ। न अन्य पर्यटकिय पुर्वाधारहरू नै बनेका छन्। जसका कारण एक पटक रारा गएका पर्यटक फेरी फर्किंदैनन्। स्थानीय पदम मल्लले भने, आहा रारा भन्नेहरू नै छ्या सडक भनेर कर्णाली राजमार्गलाई घृणा गर्ने गर्छन्। रारा जाने् सडक, होटल र अन्य पूर्वाधारले सम्पन्न बनाउने हो भने राराले कर्णालीको आर्थिक विकासमा महत्वपूर्ण योगदान दिनेछ। पर्यटक कुरेको पञ्चकोसी ज्वाला दैलेख जिल्लाको दुल्लु नगरपालिका स्थित पञ्चकोसी ज्वाला क्षेत्र नेपालकै एक पवित्र तीर्थस्थल हो। यो क्षेत्रमा नित्य प्रज्वलित ज्वालाहरू अवस्थित भएकाले यस तीर्थस्थललाई ज्वाला क्षेत्र अथवा ज्वाला तीर्थ पनि भनिन्छ। हिन्दू धर्मको पवित्र धार्मिक ग्रन्थ स्कन्द पुराणमा यस क्षेत्रलाई बैश्वानर तिर्थ भनेर वर्णन गरिएको छ। यस तीर्थलाई अग्नि तीर्थ भनेर पनि चिनिन्छ। नेपाली भाषाको उत्पत्ती स्थान जुम्लाको सिंजालाई मानिन्छ। त्यससँगै दैलेख जिल्लाको पञ्चकोशी क्षेत्रको दुल्लु पनि अर्को इतिहास हो। अहिलेसम्मको अध्ययन अनुसार सबैभन्दा पुरानो मानिएको दामुपाल, अढइपालद्वारा शाक्य ९ सय तिन तदानुसार विक्रमसंवत १ हजार ३८ को शिलालेख यसै क्षेत्रमा रहेको छ। यसका साथै विक्रम संवत १४१४ को पृथ्वी मल्लले बनाएको ७ हात लामो कीर्ति स्तम्भ पनि यसै क्षेत्रमा रहेको छ। दैलेख त्यसै क्षेत्रका सांसद धनश्याम भण्डारीले भने, यसका साथै पादुकामा रहेको अशोक चल्लको स्तम्भ शिरस्थानमा रहेको अभिलेखका साथै बाटोभरि जताततै गाडिएका वीर खम्बाहरूमा भएका अभिलेखहरूले नेपाली भाषा तथा पश्चिम नेपालको इतिहास केलाउनमा धेरै महत्व राख्छन्। तसर्थ यो क्षेत्रलाई नेपालकै ऐतिहासिक महत्व बोकेको स्थानको रूपमा लिइन्छ। कुनाकन्दरा, पहाडका चुचुराहरू मन्दिर र देवस्थलले सिंगारिएको पञ्चकोसी अत्यन्तै सुन्दर छ। ज्वाला क्षेत्रअन्तर्गत १ सय ८ शक्तिपीठ पर्छन्। भैरवी, मालिका, स्वामी कार्तिक्य, बिन्ध्यावासीनी, लामाद्धाला आदि चर्चित छन्। स्थानीय समाजसेवी हिरासिंह थापाले भने, पञ्चकोसी ज्वाला क्षेत्र हिन्दु धर्मावलम्बीका लागि मात्र नभएर बौद्ध धर्मावलम्बीका लागि पनि उत्तिकै महत्वपूर्ण मनिन्छ। पश्चिम नेपालका हिन्दू धर्मावलम्बीहरूले यस क्षेत्रमा देव कर्म, पितृकर्मलगायतका धार्मिक अनुष्ठान गर्नाले सिद्धी प्राप्त हुने विश्वास गर्दछन्। पञ्चकोसी दर्शनले पितृ उद्धार, मनोकांक्षा पूरा हुनुका साथै आत्मीय आनन्द र शान्ति प्राप्त हुन्छ। यसलाई प्रवद्र्धन गर्नाका लागि केही महिना अगाडि प्रदेश सांसद भण्डारी, दैलेखकै फोटो पत्रकार भरतबन्धु थापालगायतको टोलीले पशुपतिदेखि पञ्चकोसी दैलेखसम्म धार्मिक यात्रा पनि गरेका थिए। मानसरोवर देखाउने त्यो लिमी नेपाली भूमि हुम्लाको उत्तरी नाम्खा गाउँपालिकाको लिमीबाट कैलाश मानसरोवरको दर्शन सजिलै गर्न सकिन्छ। हुम्लाको नाम्खा गाउँपालिका६ लिमी लाप्चाबाट दर्शन गर्न सकिने भएपछि यस स्थान मानसरोवरको दर्शन गरिने नेपालको एकमात्र भूभागका रूपमा पनि चिनिँदै आएको छ। कैलाश मानसरोवर दर्शन गर्ने एक नयाँ एवं उत्कृष्ट गन्तव्यस्थलका रूपमा हुम्लाको लिमी लाप्चा बनेको छ। चीनले कैलाश मानसरोवर जाने हिल्सा नाकामा रोक लगाएपछि नेपालकै लिमी लाप्चाबाट कैलाश मानसरोवर दर्शन गर्ने आन्तरिक पर्यटकहरू बढ्दै गएका छन्। यसरी पछिल्लो समयमा लिमी उपत्यका कैलाश मानसरोवरको दर्शन गर्न सकिने नेपालको एकमात्र भूमि बनेको छ। स्थानीय जनकबहादुर शाहीले भने, लिमीको लोलुङबाट कैलाश मानसरोवर प्रष्ट रूपमा देख्न सकिन्छ। हाम्रा पूर्खाहरू मात्रै नभएर विसं २०६० सम्म नै कैलाश मानसरोवर दर्शन गर्न जाने प्रमुख मार्ग यो नै प्रयोग हुने गरेको थियो। यो क्षेत्र हुम्ला सदरमुकाम सिमकोटदेखि १ सय ५ किलो मिटरको दूरीमा पर्छ। सडकको स्तरोन्नति हुने हो भने यो मार्गबाट अहिलेको भन्दा अझ सहज रूपमा आवतजावत गर्न सकिने छ। यसतर्फको चिनियाँ भूभागमा पुग्दा जुनसुकै क्षेत्रबाट पनि देख्न सकिने यो प्रसिद्ध तीर्थस्थल नेपालतर्फबाट भने यसै स्थानबाट मात्र सहज दर्शन गर्न सकिन्छ। लिमीको लोलुङबाट कैलाशको दर्शन गर्न पैदलै जानेहरू पनि निकै छन्। यो क्षेत्र पनि पछिल्लो सयममा सहज बन्दै आएको छ। पहिले घोडा चढेर लिमीको गाउँबाट कैलाश मानसरोवरभन्दा उत्तरतिरको छोपाहरूको गाउँमा पुग्ने गरेका थिए। पहिला यहाँका बासिन्दा घोडाबाटै होडछुँयो भन्ने गाउँमा पुग्ने गर्थे। त्यसरी पनि एक दिनको पैदल यात्रामै लिमीबाट कैलाश मानसरोवरको दर्शन गर्न सकिन्छ। हुम्लाको सदरमुकाम सिमकोटबाट चार दिनको पैदल यात्रापछि लिमी भ्यालीको लाप्चा पुगिन्छ। सिमकोटबाट दुई दिनजति गाउँमा बास बस्दै जान सकिन्छ भने दुई दिन आफूसँग टेन्ट, खाने कुरालगायतका सामान बोक्नुपर्छ। दुई दिनमा रमणीय दृश्य अवलोकन गर्दै गोठालासँगै रात बिताउन पाइन्छ। नेपाली भूमिबाटै कैलाश मानसरोवर दर्शन गर्ने एक मात्रै जिल्ला हुम्लाको लिमी भए पनि यसको प्रचारप्रसार नहुँदा ओझेलमा परेको छ। धार्मिक तीर्थस्थल कैलाश मानसरोवरको दर्शन गर्दा स्वर्ग गइन्छ भन्ने हुम्लीको धार्मिक विश्वास रहेको छ। हिन्दू तथा बौद्ध दुवै धर्मावलम्बीका लागि यो क्षेत्र पवित्रस्थल मानिन्छ। यति मात्र होइन, कर्णालीमा पर्यटकिय प्रचुर सम्भावना भएका धेरै धार्मिक तथा ऐतिहासिक स्थलहरू छन्। सुन्दर भूमिहरू पनि उत्तिकै छन्। तर, तीनिहरूको प्रचारप्रसार र संरक्षण हुन सकिरहेको छैन। जाजरकोट दरबार, रुकुमपश्चिम मुसीको दरबार, सुर्खेत बुलबुले ताल, जुम्ला सिजा उपत्यका, चन्दनाथ मन्दिरलगायतका दर्जनौं पर्यटकीय सम्भावना बोकेका पर्यटकिय स्थलहरू पर्यटकको पर्खाईमा छन्। कर्णाली प्रदेश सरकारका उद्योग, पर्यटन, वन तथा वातावरणमन्त्री कृष्णकुमार बिसीले कर्णालीको पर्यटन पूर्वाधार विकासका लागि प्रदेश सरकारले बिभिन्न निकायसँग समन्वय गरिरहेको बताए। उनले भने, हामीले प्रदेश सरकारले गर्न सक्ने काम आफैं गर्ने र बाँकी संघीय सरकारका साथै अन्य निकायहरूसँग समन्वय गरिरहेका छौं। कर्णालीमा पर्यटन पूर्वाधार निर्माण नहँदा यहाँको पर्यटन प्रबर्द्धन हुन सकिरहेको अवस्था छैन। तस्बिर : बिस्नप्रसाद न्यौपाने र कबिराज कार्की"
सरकारप्रति एमाले झन् आक्रामक,"काठमाडौं : एमाले अध्यक्ष केपी शर्मा ओलीले प्रधानमन्त्री पुष्पकमल दाहालको राजीनामा मागेका छन्। पार्टी कार्यालयमा आइतबार पत्रकार सम्मेलन गर्दै ओलीले नैतिकताको आधारमा प्रधानमन्त्रीले राजीनामा दिनुपर्ने बताए। यति अयोग्य, यति नालायक, यस्तो भ्रष्टताको चाङमाथि उभिएर प्रधानमन्त्रीले म सरकारको नेतृत्व गर्छु भन्नु अप्ठेरो मान्नुपर्ने होइन ? ओलीले प्रश्न गर्दै भने, प्रधानमन्त्री आफैंले राजीनामा गर्नुपर्ने हो। अर्थमन्त्री र गृहमन्त्रीले राजीनामा नदिनु विश्वकै लागि आश्चर्य भएको ओलीको टिप्पणी थियो। मन्त्री भएर राष्ट्रिय झन्डा हल्लाएर हिँड्न लाज लाग्दैन ? ओलीको आक्रोश थियो, गृहमन्त्रीलाई आफ्नो अभिभारा बहन गर्न नसकेर फेरि पनि झन्डा हल्लाउँदै हिँड्नु अठ्यारो लाग्नुपर्ने होइन ? गृहमन्त्री र अर्थमन्त्रीले राजीनामा नदिएर पदमा कसरी बस्न सकेको भन्दै ओलीले प्रश्न गरे। गृहमन्त्रीले राजीनामा दिनबाहेक अरू विषयमा संसद्को रोष्ट्रममा उभिनु अनौठो भएको ओलीले बताए। ९ किलो सुन प्रकरणमा जोडिएका माओवादी केन्द्रका उपाध्यक्ष कृष्णबहादुर महरामाथि सामान्य सोधपुछसमेत नगरेको भन्दै ओलीले आपत्ति जनाए। इलेक्ट्रिक सिगरेटभित्र ९९ किलो सुन लुकाएर ल्याउने तस्करसँग महरा र उनका छोरा राहुलको नाम जोडिँदासमेत छानबिन नगरेको भन्दै ओलीले आक्रोश जनाए। यसको (सुन तस्करी) को कनेक्सन कहाँकहाँ छ ? ओलीले भने, टुप्पोटुप्पो मात्रै हेरेर हुँदैन। जरो कहाँ छ ? स्पष्ट देखियो त। २३४ पटक कुनै गिरोहसम्म निरन्तर संवाद कसरी हुन्छ मान्छेको ? महरासँग किन सोधपुछ नगरेको भन्दै ओलीले प्रधानमन्त्रीसँग आक्रोश पोखे। यसरी पनि देश चल्छ ? ओलीको आक्रोश थियो, बाहिर स्टन्ट दिएको छ। गफ दिएको छ। भ्रमपूर्ण प्रचार गरेको छ। गृहमन्त्रीले भ्रमपूर्ण प्रचार गराएर स्टन्टमा रमाएको उनले आरोप लगाए। अध्यक्ष ओलीले एक सय किलो सुन तस्करी प्रकरणमा उच्चस्तरीय न्यायिक आयोग नबनाउनुको कारण सरकारसँग माग गरे। यसमा सरकारको अयोग्यता, नालायकिपन वा लाचारी के हो ? ओलीको प्रश्न थियो, सुन तस्करीमा सरकारको संलग्नता छैन भने किन तर्सिन्छ ? चोरको खुट्टा काटभन्दा खुट्टा उचालेको जस्तै सरकार न्यायीय छानबिन समितिको माग सुन्नेबित्तिकै तर्सिने गरेको छ। ओलीले बहलवाला वा पूर्वन्यायाधीशको नेतृत्वमा स्वतन्त्र छानबिन आयोग गठन गर्नुपर्ने बताए। सरकारको संलग्नता बिना एयरपोर्टबाट सुन तस्करी सम्भव नहुने पनि ओलीले दाबी गरे। संसद् अवरोध गर्ने सत्तापक्ष नै एमाले अध्यक्ष ओलीले सत्ता पक्षले नै संसद् अवरोध गरेको आरोप लगाए। संसद् अवरोध गर्नै हुँदैन। अवरोध गर्ने परिस्थिति ल्याउनुहुँदैन, ओलीले भने, संसद् देश र जनताका लागि काम गर्ने थलो हो। जनता र देशका काम निर्बाध रूपमा काम गर्न पाउनुपर्छ। एमालेलाई सरकारमा जाने कुनै रुचि नभएको उल्लेख गर्दैै ओलीले सरकारले नै देशको अर्थतन्त्र ध्वस्त बनाएको आरोप लगाए। हामीले सत्तातिर हेरेका छैनौं, ओलीले भने, हामीले हेरेका छैनांै भनेपछि सरकारले जे गरे पनि ढुक्क रहेछ नि भन्ने कुरा चल्दैन। जे पनि गर्न पाउँदैन। एमाले अध्यक्ष ओलीले पूर्वराष्ट्रपति विद्यादेवी भण्डारीलाई पार्टीका नेताहरूले भेट्नु सामान्य भएको बताए। राष्ट्रपति बन्नुअघि भण्डारी पार्टीको उपाध्यक्ष नै रहेकाले भेटको विषय ठूलो बनाउन आवश्यक नरहेको टिप्पणी गरे। हामीमध्ये कसैले भेट्नु, कुरा गर्नु ठूलो कुरा होइन नि !, ओलीले भने, विष्णु पौडेलजीले मात्र होइन, मैले पनि कुरा गरेको छु, अरूले पनि कुरा गर्नु भएको छ। यस्तो विषयलाई कार्ड छपाएर लिएर जानुभयो रे त, पार्टीमा आइदिनुपर्यो भनेर निम्ता गर्नुभयो भन्ने यो खालको प्रयासहरूलाई मलजल नगर्दा राम्रो हुन्छ। सुन तस्करीको छानबिनका लागि संसदीय समिति आवश्यक नभएको ओलीले बताए। संसदीय समितिमा बहुमत उहाँहरूकै छ, सभापति उहाँहरूकै चाहिन्छ, ओलीले भने, यो पनि छानबिन गर्नै पर्दैन, त्यो पनि छानबिन गर्नुपर्दैन भन्छन्। सुन तस्करीको कहानी नै गलत हो, प्रतिपक्षले बनाएको हो भन्ने बेर छैन, त्यसले संसदीय छानबिन होइन, न्यायीय छानबिन आयोग बन्नुपर्छ। एमाले अध्यक्ष ओलीले गृहमन्त्री र अर्थमन्त्रीको राजीनामा मागिरहेका कांग्रेस सांसद सुनील शर्माको पक्राउ गर्नु गलत भएको बताए। के सुनील शर्मा जस्तो हस्पिटल चलाएको सांसद यस्ता कुरामा देश छोडेर जाला ? ओलीको प्रश्न थियो, हतारहतार उनलाई किन गिरफ्तार गरेको त ? प्रतिपक्षी दलका नेता ओलीले एकपछि अर्का प्रकरणले देश गम्भीर अवस्थामा पुगेको बताए। उनले पछिल्लो समय भन्सारबाट सुनबाहेक अन्य सामान नभित्रिएको आरोप लगाए। ओलीले भने, यो त गोल्ड टच भयो क्या। जे छोयो त्यही सुन। ब्रेक सु छोयो सुन, सिगरेट छोयो सुन, एउटा मोटर ल्यायो सुन, अर्को ल्यायो सुन, एउटा आइटम सुन, अर्को आइटम सुन, उनले भने, कस्तो अचम्म ! भन्सारबाट जे ल्याउँदा पनि सुन।"
"निर्माण नसकिँदै ढल्यो पुल, भएन पुनर्निर्माण","उदयपुर : उदयपुरको चौदण्डीगढी नगरपालिकाकी उपमेयर मणिकादेवी दुलाल नगर सदरमुकाम बेल्टार जान सधैं छिमेकी जिल्ला सप्तरीको सप्तकोसी नगरपालिकाको सहारा लिनुपर्छ। नगरपालिकाले उपलब्ध गराएको सवारीसाधन चढेर १५ मिनेटमा नगर कार्यालय पुग्ने ठाउँमा झण्डै एक घण्टाको बाटो घुम्न बाध्य छिन्। दैनिकजसो एक घण्टाको बाटो घुम्नु परेपछि हिजोआज फुर्सद र काम परेको समय मात्र घर आउँछिन त्यसबाहेक बेल्टारमा रहेको कोठामा नै बस्ने गर्छिन्। उनी भन्छिन्, घुमाउरो बाटोका कारण दैनिकजसो आवतजावत गर्दा इन्धन बढी खपत हुने र गाडीलाई समेत मार पर्ने भएकाले नगरपालिका नजिक कोठा लिएर बसेकी हुँ। उपमेयर दुलालकै जस्तो समस्या नगर प्रवक्तासमेत रहेका ९ का वडाध्यक्ष प्रकाश राउतको पनि छ। राउत आफ्नै वडा कार्यालय ज्यामिरे जान १ः१० मिनेटको बाटो लगाएर उपमेयरकै रुटबाट हिँड्ने गर्छन्। त्यसो त उपमेयर दुलाल र वडाध्यक्ष राउत मात्र हैन ५ र १० का वडाध्यक्ष तुलसीराम ढकाल, धर्मेन्द्र खड्का र तीनवटै वडाका अन्य जनप्रतिनिधिको बाध्यता पनि उही छ। कारण हो चौदण्डीगढी नगरपालिका५ शिवाई सुन्दरपुरस्थित त्रियुगा नदीमा निर्माण सम्पन्न हुन लागेको पुल भत्किएको दुई वर्षमा पनि बन्न नसक्नु। निर्माणका लागि माथिल्लो निकायले समय निर्णय गर्न नसक्दा अहिले पनि पुल अलपत्र अवश्थामा छ। पुल निर्माणको अत्तोपत्तो छैन। सुन्दरपुर, सिवाई, बेलहा, हडियालगायतका क्षेत्रका नागरिकको नगरपालिका केन्द्र बेल्टार बजार र अन्यत्र आउजाउ गर्न सहज बनाउने उद्देश्यले १२ वर्षअघि निर्माण सुरु भएको पुल बनिसक्न लाग्दा ०७८ असार १९ गते बाढीले भत्काएपछि स्थानीयले थप पीडा भोग्नु परेको हो। पुल नबन्दा वर्षात्को समयमा त्रियुगा नदीको वहाव छिचोल्न नसक्ने अवस्था भएपछि तीनवटै वडाका जनप्रतिनिधि र स्थानीयको समस्या एउटै छ। उपमेयर दुलाल, वडाध्यक्ष राउत र खड्काको घर ५५ मिनेटको फरकमा हडियामा पर्छ। सम्पन्न गरेर उद्घाटनको तयारी भइरहेका बेला भत्केको उक्त पुल २ वर्ष १ महिना बितिसक्दासम्म मर्मत गर्ने या पुनर्निर्माण गर्नेबारे यकिन नहुँदा अलपत्र परेको हो। बाढीले लगातार २ पटक भत्काएको उक्त पुल मर्मत नभएपछि स्थानीयवासी कष्टकर जीवन बिताउन बाध्य छन्। असार १९ गते बाढीले दक्षिणतर्फका ३ वटा फाउन्डेसन पिल्लर ढालेपछि २ स्पान भत्केर अलपत्र पारेको थियो। त्यसको १५ दिन नपुग्दै साउन २ गतेको बाढीले पुनः अर्को पिल्लर ढालेपछि तेस्रो स्पान पनि भत्काएर अलपत्र परेको हो। बाढीले पुल भत्काएको २५ महिना बितिसक्दासमेत मर्मत गर्नेतर्फ सरकारको ध्यान नगएकोमा स्थानीयवासी आक्रोशित छन्। भत्किए लगत्तै पुल निर्माणको रेखदेख गर्ने निकाय गाईघाटदिक्तेल सडक योजना कार्यालय, भौतिक पूर्वाधार मन्त्रालय मातहतको प्राविधिक टोली स्थलगत अनुगमन गरेपछि मर्मत गर्ने या पुनर्निर्माण गर्ने भन्ने टुंगो लाग्ने जनाएको थियो। तर, २ वर्षसम्म मर्मत वा पुनर्निर्माण गर्ने भन्ने कुराको यकिन नभएको गाईघाट दिक्तेलसडक योजना कार्यालय प्रमुख (डिई) गोपाल खकुरेलले बताए। उनका अनुसार पुल भत्केको केही दिनमै स्थलगत अनुगमनका लागि डिभिजन सडक सुपरीवेक्षण तथा अनुगमन कार्यालय दमकका सिनियर डिभिजनल इन्जिनियर, पुल महाशाखाका सीडीई र पुल सेक्टर १ धरानका इन्जिनियरको टोली आएको थियो। टोलीले स्थलगत अध्ययन गरेर फर्केको भोलिपल्टै अर्थात् साउन २ गते फेरि बाढीले अर्को स्पान पनि भत्काएपछि पुनः प्राविधिक टोली बोलाउनु परेको उनले बताए। अनुगमनपश्चात् पनि के गर्ने भन्नेबारे स्पष्ट जानकारी नआएको खकुरेलले बताए। डिई खकुरेलकाअनुसार प्राविधिक टोलीको अध्ययनपश्चात् तयार पारेको प्रतिवेदन विभाग हुँदै मन्त्रालयमा पुगेको भन्ने जानकारी आएको तर, बजेट सुनिश्चित हुन नसकेर काम अघि नबढेको हुनसक्ने बताए। ५ वटा पिल्लर र ३ वटा स्पान बाढीले भत्काउँदा ४ वटा स्ल्याब भाँचिएर कामै नलाग्ने अवस्थामा पुगेको उनले बताए। उनले पुलको मर्मत कार्य छिटो गर्नुपर्ने भन्दै लिखित पत्राचार र सम्बन्धित निकायका अधिकारीहरूलाई भेटेर जानकारीसमेत गराएको बताए। ०६७ सालमा ९ करोड ७६ लाख लागतमा निर्माण सुरु भएको उक्त पुल १२ वर्षसम्म सम्पन्न हुन नसक्नु निर्माण कम्पनीको चरम लापरबाही भएको मेयर कालुमान लामाले बताए। तीन वर्षभत्र सक्ने सम्झौता भएको ३०७ मिटर लम्बाइ र साढे ५ मिटर चौडाइको उक्त पुल समयमा काम नहुँदा पुनःमूल्यांकन गर्दै जाँदा १२ वर्षमा बजेट पनि ११ करोड २७ लाख पुगेको थियो। पुल निर्माण ढिला हुनुमा स्थानीयवासीले ठेकेदारको लापरबाही भएको आरोप लगाइरहेका छन् भने निर्माण कम्पनीले आवश्यकताअनुसार सरकारले बजेट नदिएको गुनासो गर्दै आएको छ। पुल बाढीले भत्काउनुमा निर्माण कम्पनीकै कमजोरी भएको स्थानीयको आरोप छ। पुलको निर्माणको जिम्मा महालक्ष्मीलोकप्रिय जेभी कन्स्ट्रक्सन कलंकी काठमाडौंले लिएको छ। काठमाडौंस्थित बालाजु स्वाइल कन्सल्टेन्सी ले माटो परीक्षण र डिजाइन गरेको पुलमा गुणस्तरहीन सामग्रीको प्रयोग भएकाले भत्किएको हुनसक्ने अनुमान स्थानीयको छ।"
सुन प्रकरणमा उच्चस्तरीय समितिको माग कांग्रेसमा पनि,"सर्वोच्चका पूर्वन्यायाधीशहरूलाई राखेर उच्चस्तरीय न्यायिक छानबिन आयोग गठन गर्नुपर्छ, केसीले बैठकमा भनेका थिए। काठमाडौं : सत्तासीन कांग्रेसमा पनि एक सय किलो सुन तस्करीको छानबिनका लागि उच्चस्तरीय समिति गठन हुनुपर्ने धारणा जबर्जस्ती उठेको छ। कांग्रेस नेता डाशेखर कोइरालाले नेपाल प्रहरीको केन्द्रीय अनुसन्धान ब्युरो (सीआईबी) र राजस्व अनुसन्धान विभागले मात्रै सुन तस्करी प्रकरणलाई टुंगोमा पुर्याउन नसक्ने भन्दै उच्चस्तरीय समितिको माग गरेका हुन्। उच्चस्तरीय समितिको माग गर्दै विपक्षी एमालेले लगातार संसद् अवरोध गरिरहेको छ। तर, सत्तापक्षबाट उच्चस्तरीय समिति आवश्यक नभएको धारणा राख्ने गरिन्थ्यो। संसदीय दलको आइतबारको बैठकमा कांग्रेस नेता डा कोइरालाले उच्चस्तरीय समिति बनाएर सुन तस्करीको गहिरो गरी छानबिन गर्नुपर्ने बताए। राजस्व अनुसन्धानका महानिर्देशक एक साताअघि प्रधानमन्त्रीजीको सचिवालयमा हुनुहुन्थ्यो, कोइरालाले भने, महानिर्देशक भएपछि सुन त बरामद भयो। तर, त्यसपछिका घटनाहरू पनि हेरौं न। किन सीआईबीलाई छानबिन गर्न दिनुपर्यो ? राजस्व अनुसन्धानले नै छानबिन गर्न सक्षम छ भनेर महानिर्देशक भन्नुहुन्थ्यो। त्यसैले पनि सुन प्रकरण छानबिन गर्न उच्चस्तरीय समिति आवश्यक छ। दलको बैठकमा सांसदहरूले सरकारले कांग्रेसमाथि प्रतिशोध राख्न थालेको धारणा राखेका थिए। नेता अर्जुननरसिंह केसीले सुन तस्करीको छानबिनलाई मोड्नका लागि सरकारले सांसद सुनील शर्मालाई पक्राउ गरेको आरोप लगाए। शर्माजीको विषय आज निस्किएको विषय होइन, केसीले भने, पहिलेदेखि रहेको विषय यत्तिका वर्ष थाती राखेर अहिले निकाल्ने भनेको प्रतिशोध नै हो। उहाँलाई पक्राउ गर्नु भनेको सुन तस्करीका विषयमा सरकारलाई बारम्बार खबरदारी गरेकै कारण हो। सुन तस्करीका बारेमा सरकारले उच्चस्तरी छानबिन समिति बनाएर गहिराइमा पुग्नुपर्ने केसीले बताए। सर्वोच्चका पूर्वन्यायाधीशहरूलाई राखेर उच्चस्तरीय न्यायिक छानबिन आयोग गठन गर्नुपर्छ, केसीले बैठकमा भनेका थिए। अर्का सांसद प्रदीप पौडेलले सरकारले नागरिकमा आशा जगाउने गरी काम गर्न नसकेको आरोप लगाए। संसद्को यतिका समयसम्म हामीले जम्मा एउटा कानुन पास गरेका छौं। १४ वटा विधेयक अलपत्र परेका छन्, पौडेलले भने, हामी सत्तारुढ दलका सांसदहरू भएकै कारण सरकारले कति बेला के ल्याउँछ र ताली पड्काउने भनेर पर्खिरहनु पर्ने अवस्था छ। सरकारलाई औंला ठड्याउन सकिएको छैन। सुन काण्डका विषयमा उनले अगाडि भने, सियो आएको होइन नि एक क्विन्टल सुन पो आएको हो। अध्यागमन कर्मचारी प्रशासन र प्रहरीको मिलेमतो नभए एयरपोर्टमा सुन छिर्न सक्ने कुरै हुँदैन। राजनीतिक नेतृत्व कति दोषी हो ? सांसद रामहरि खतिवडाले अहिलेको सुन प्रकरणमात्रै नभई पहिलेको ३३ केजी सुन प्रकरणसहित यति, ओम्नीदेखि गिरिबन्धुसम्मको छानबिन हुनुपर्ने बताए। त्यसका लागि उच्चस्तरीय छानबिन आयोग बनाउन सकिन्छ। तर, एउटा घटनामा राज्यका निकायले गरिरहेको अनुसन्धानलाई प्रभाव पर्ने गरी अर्को छानबिन समिति आवश्यक छैन, उनले भने। अर्का सांसद सुनील शर्माले पनि उच्चस्तरीय छानबिन समिति बनाएर सुन प्रकरणलगायत छानबिन गरिनुपर्ने बताए। नैतिक विषय उठान गरेर आफूले प्रतिनिधिसभा बैठकमै सुन प्रकरण छानबिन गर्न अर्थमन्त्री र गृहमन्त्रीको राजीनामा मागेको भन्दै शर्माले भने, विगतका चर्चित काण्ड छानबिन गर्न बलियो छानबिन समिति गठन गर्नुपर्छ। राष्ट्रपति र प्रधानमन्त्रीले भ्रष्टाचार गरे भने पनि छानबिन गर्न सक्ने शक्तिशाली आयोग बनाउनुपर्छ। यसका लागि लोकपाल विधेयक ल्याउन कांग्रेसले नेतृत्व लिनुपर्छ। सांसद उदयशमशेर राणाले सुन प्रकरणमा नाम आइरहेका माओवादी केन्द्रका उपाध्यक्ष कृष्णबहादुर महरा र उनका छोरामाथि छानबिन नभएको भन्दै प्रश्न उठाए। कांग्रेसका सांसद र नेताहरूमाथि सरकारले पूर्वाग्रही भएर लाग्ने महराका बाबुछोरामाथि संलग्नताको प्रमाणहरू छलपस्ट हुँदा पनि किन अनुसन्धान भइरहेको छैन ? उनको प्रश्न थियो। सांसद प्रतिमा गौतमले सुन तस्करीको विषयमा सत्तारुढ दलकै नाम आउँदा चुप बस्नुपर्ने अवस्था किन आयो भन्दै प्रश्न गरिन्। सुन प्रकरणमा सत्तारूढ दलकै केही नेताका नामसमेत आएका छन्। उनीहरूमाथि छानबिन किन हुन्न ? यसमा कांग्रेस किन चुप बस्नुपर्यो, उनको प्रश्न थियो। कांग्रेस प्रवक्तासमेत रहेका अर्थमन्त्री डा प्रकाशशरण महतले भने सुन प्रकरणमा सीआईबीले छानबिन गरिरहेको बताए। सांसद सरिता प्रसाईंले सरकार कांग्रेसप्रति आक्रामक भएको आरोप लगाइन्। उनको प्रश्न थियो, हाम्रा नेताहरूमाथि सरकारले विभिन्न अभियोग लगाइरहेको छ। के माओवादीलगायत अरू दलका नेताहरू चोखा छन् ? कांग्रेसलाई मात्र किन आक्रमण ? प्रधानमन्त्री प्रचण्ड सँगै यसको उद्देश्य के हो भनेर जवाफ खोजौं। पार्टीका प्रमुख सचेतक रमेश लेखकले जनताको कुरा उठाउने संसद् प्रमुख प्रतिपक्ष दलले निरन्तर अवरोध गर्नु आपत्तिजनक भएको बताए। उनले राज्यको निकायलाई छानबिन गर्न दिएर संसदीय अनुगमन गर्न कार्यव्यवस्था परामर्श समितिको बैठकमा आफूले प्रस्ताव गर्दा पनि एमालेले नमानेको बताए। लेखकले भने, राज्यका अंगलाई काम गर्न दिएर संसद्लाई पनि क्रियाशील बनाऔंभन्दा पनि प्रतिपक्षी दल जनताको विषयलाई रोकेर संसदीय अभ्यासलाई रोक्ने काम गरिरहेको छ।"
एमालेको नाराबाजीपछि प्रतिनिधिसभा बैठक भदौ ३ गतेसम्म स्थगित,काठमाडौं : प्रमुख प्रतिपक्ष नेकपा एमालेको नाराबाजीपछि प्रतिनिधिसभा बैठक स्थगित भएको छ। क्वीन्टल सुन तस्करी प्रकरणको अनुसन्धानको लागि उच्चस्तरीय छानबिन समिति गठनको माग गर्दै एमाले सांसदहरूले उठेर नाराबाजी गरेपछि बैठक स्थगित भएको हो। सभामुख देवराज घिमिरेले संसदको कामकारबाही अगाडि बढाउन सहयोग गर्न आग्रह गरेका थिए। तर पनि एमाले सांसदहरूले आफ्नो अडान नछोडेपछि सभामुख घिमिरेले बैठक भदौ ३ गते दिउँसो १ बजेसम्मका लागि स्थगित भएको जानकारी गराए। एमालेले सुन तस्करी प्रकरणमा सरकारका मन्त्रीहरूको संलग्नता रहेको भन्दै छानबिन समिति नबनाएसम्म संसद चल्न नदिने चेतावनी दिएको छ। छानबिन समितिको माग गर्दै एमालेले साउन १० गतेदेखि संसद चल्न दिएको छैन। साउन ३ गते त्रिभुवन अन्तर्राष्ट्रिय विमानस्थलबाट चेकजाँच पास भइ बाहिरिएको क्वीन्टल सुन राजश्व अनुसन्धान विभागले बरामद गरेको थियो। करिब ३ हप्ता लामो अनुसन्धानपछि राजश्व अनुसन्धान विभागले छानबिनको जिम्मा नेपाल प्रहरीको केन्द्रीय अनुसन्धान ब्यूरो (सीआईबी) लाई दिएको छ। आज बरामद सुनको परिमाण जोखिदैछ। सुन के कति छ भनेर जोखिएपछि थाहा हुनेछ।
स्थानीयको माग सम्बोधन गरी बुढीगण्डकीको शिलान्याश छिट्टै : प्रधानमन्त्री,"काठमाडौं: प्रधानमन्त्री पुष्पकमल दाहालले स्थानीयबासीको माग सम्बोधन गरी बुढीगण्डकी जलविद्युत् आयोजनाको शिलान्याश छिट्टै गरिने बताए। गोरखाको गण्डकी गाउँपालिकाका अध्यक्ष दीपक तिमिल्सिना नेतृत्वको प्रतिनिधिमण्डलसँग सोमबार बिहान प्रधानमन्त्री निवास बालुवाटारमा छलफल गर्दै बुढीगण्डकी जलविद्युत् आयोजना राष्ट्रिय गौरवको परियोजना भएकाले शीघ्र अघि बढाउने बताएका हुन् । यही साउन ३ गते सो आयोजनाको फिल्ड कार्यालय उद्घाटन भइसकेको छ । प्रधानमन्त्रीले आयोजना प्रभावित स्थानीयबासीले मुआब्जालगायतका विषयमा उठाएका माग सम्बोधन गर्ने र उनीहरूलाई समेत विश्वाासमा लिएर अगाडि बढाउने विश्वास व्यक्ति गरे। गण्डकी गाउँपालिकाका अध्यक्ष दीपक तिमिल्सिनाले जानकारी दिनुभयो । यस्तै,गोरखाको धौवादीघाटको पुल निर्माणलाई पनि छिट्टै अगाडि बढाइने प्रधानमन्त्रीको भनाइ छ। त्रिशुली नदीमा आएको बाढीका कारण क्षतिग्रस्त भएको झोलुङ्गे पुलको पुनःनिर्माण समेत तत्काल सुरु गर्ने प्रधानमन्त्रीको भनाइ थियो । गोरखाको गण्डकी गाउँपालिका र धादिङको बेनीघाट रोराङ गाउँपालिका जोड्ने हिक्लुङघाटको झोलुङ्गे पुल त्रिशुलीको बाढीले क्षति पुर्याएको छ ।सो अवसरमा अन्य विकास निर्माणलगायतका विषयमा समेत प्रधानमन्त्रीसँग महत्वपूर्ण छलफल भएको अध्यक्ष तिमिल्सिनाले जानकारी दिए।"
उपराष्ट्रपति यादव चीन प्रस्थान,"काठमाडौं : उपराष्ट्रपति रामसहाय प्रसाद यादव चीन प्रस्थान गरेका छन्। चाइनासाउथ एसिया एक्सपोमा सहभागी हुन उनी नेपाली भ्रमण टोलीको नेतृत्व गर्दै चीन प्रस्थान गरेका हुन्। उपराष्ट्रपतिमा निर्वाचित भएपछि यादवको यो पहिलो विदेश भ्रमण हो। भ्रमण टोलीमा उनकी पत्नी चम्पादेवी यादव, उपराष्ट्रपति कार्यालयका सचिव मधुसुदन बुर्लाकोटी, स्वकीय उपसचिव शत्रुधन यादव, निजी चिकित्सक विक्रम सिलवाल, सेनानी रत्नबहादुर श्रेष्ठ र सहसेनानी भीमसेन देवकोटा छन्। उपराष्ट्रपति यादवलाई प्रधानमन्त्री पुष्पकमल दाहालले बिदाई गरेका थिए। बिदाई कार्यक्रममा सभामुख देवराज घिमिरे, राष्ट्रियसभाका अध्यक्ष गणेशप्रसाद तिमिल्सिना, उपप्रधान एवं रक्षामन्त्री पूर्णबहादुर खड्का, परराष्ट्रमन्त्री एनपी साउद, नेपालस्थि चिनियाँ राजदूत छन सोङलगायत सहभागी थिए। राष्ट्रपति यादव साउन ३१ गतेदेखि भदौ ३ गतेसम्म सञ्चालन हुने मेलामा सहभागी हुनेछन्।"
"संसदमा एमालेको नाराबाजी, सत्ताको प्रभावले कृष्णबहादुर महरालाई पक्राउ नगरिएको एमालेको आरोप","काठमाडौं : प्रमुख प्रतिपक्षी दल नेकपा एमालेले संसदमा नाराबाजी गरेका छन्। सोमबार बसेको प्रतिनिधिसभा बैठकमा उच्च स्तरीय छानबिन समितिको माग गर्दै नाराबाजी गरेका हुन्। एमालेका सांसद मानविर राईले सुन तस्करी प्रकरणमा उच्च स्तरीय छानबिन समिति गठन नभएसम्म आफूहरूको आन्दोलन जारी रहेको बताएका छन्। 'यो मुलुक सुन तस्करको ट्रान्जिको रूपमा विकसित भएको छ। तर हाम्रो देशका गृहमन्त्री र प्रधानमन्त्रीले देखिरहनुभएको छैन। वैदेशिक रोजगारीमा गएका नेपालीले एक लाल बढीमात्र सुन ल्याए पनि खोसिन्छ। मुद्दा चलाइन्छ। तर क्विन्टलका क्विन्टल सुन आउँदा सीसी क्यामेराले देख्दैन। प्रहरी र राजस्व विभागले देख्दैन,' उनले भने। उनले सुन तस्करी प्रकरणमा पूर्वसभामुखसमेत रहेका कृष्णबहादुर महरा र उनको छोराको संलग्ता पुष्टि हुँदाहुँदै सत्ताको प्रभावमा पक्राउ नगरिएको बताए। 'कृष्णबहादुर महरा बाउछोराको कल डीटेल सार्वजनिक भएको अवस्था छ। दुई सय बढी पटक तस्करसँग कुराकानी गरेको कल डीटेल सार्वजनिक हुन्छ। तर पक्राउ गरिँदैन। किन गरिँदैन। सत्ताको प्रभावले हो?,' उनले प्रश्न गरे।"
बालुवाटारमा सत्ता गठबन्धनको बैठक जारी,काठमाडौं : सत्ता गठबन्धनको बैठक बालुवाटार बसेको छ। बैठकमा सत्ता गठबन्धनका शीर्ष नेताहरू सहभागी छन्। बैठकमा समसमायिक विषयमा छलफल भइरहेको प्रधानमन्त्रीको सचिवालयले जनाएको छ। स्रोतका अनुसार लगातार संसद स्थगित भएपछि गठबन्धनको बैठक बसेको हो। बैठकमा ललिता निवास प्रकरणमा अदालतबाट आएको आदेश र गौर हत्या काण्डका विषयमा पनि छलफल हुनेछ।
प्रतिनिधि सभाको बैठकअगाडि एमाले सचिवालय बैठक,"काठमाडौं : नेकपा एमालेको सचिवालय बैठक केन्द्रीय कार्यालय च्यासलमा जारी रहेको छ। विमानस्थलबाट भएको सुन प्रकरण, संसदको गतिरोध र समसामयिक राजनीतिक घटनाक्रमबारे छलफल गर्न सचिवालय बैठक दिउँसो साढे १२ बजेदेखि बसेको हो। प्रतिनिधि सभाको बैठक आज दिउँसो १ बजे बस्दैछ। उक्त बैठक अगाडि रणनीति तय गर्न एमाले अध्यक्ष केपी शर्मा ओलीले सचिवालय बैठक बोलाएका हुन्। एमालेले उच्चस्तरीय छानबिन समितिको माग गर्दै निरन्तर संसद् अवरोध गर्दै आइरहेको छ। एमालेले समिति गठन नभएसम्म सदन चल्न नदिने अडान लिएको छ। सत्तारुढ दलभित्रैका सांसद उच्चस्तरीय छानबिन समितिबारे दुई धारमा उभिएका छन्। कांग्रेस संसदीय दलको बैठक आज पनि जारी रहेको छ। बैठकमा सुनतस्करी प्रकरणले पनि प्राथमिकता पाएको छ। आइतबार पार्टी कार्यालयमा भएको पत्रकार सम्मेलनमा ओलीले अहिलेको संसद एमालेले चलाउन खोजेपनि सरकारले चल्न नदिएको दाबी गरेका थिए। अहिलेको संसदको अवरोध तपाईंहरुले देख्नभएको छ। हामी चलाउन खोजिरहेका छौं तर प्रतिपक्ष बोल्न उठ्ने बित्तिकै, सत्तापक्ष जर्याकजुरुक्क सबै उठेर हो हल्ला गर्ने संसदमा व्यवधान गर्ने, बोल्न नदिने गरिरहेको छ। उनले भनेका थिए,संसद अवरोध हुनै हुँदैन। गर्नै हुँदैन, गर्ने परिस्थिति ल्याउनु हुँदैन। संसद देशका लागि जनताका लागि काम गर्ने थलो हो। संसद देश र जनताका पक्षमा बोल्ने आवाज उठाउने ठाउँ हो। देश र जनताका हितमा सरकारमा भए रक्षा गर्ने र सरकारमा नभए रक्षाका निम्ति दबाब दिने थलो हो। संसद निदाएर बस्ने थलो होइन।"
उच्चस्तरीय छानबिन समिति नबनाउँदा प्रमाण नष्ट हुने जोखिम : एमाले,"काठमाडौं : नेकपा एमालेले त्रिभुवन अन्तर्राष्ट्रिय विमानस्थलबाट बरामद भएको तस्करीको क्वीन्टल सुन प्रकरणको अनुसन्धानका लागि छानबिन समिति गठनमा ढिलाइ हुँदा प्रमाण नष्ट हुने जोखिम बढेको बताएको छ। सोमबार एमाले सचिवालय बैठकपछि पत्रकारसँग कुराकानी गर्दै उपमहासचिव प्रदीप ज्ञवालीले समयमै छानबिन समिति गठन नहुँदा सुन प्रकरणमा प्रमाण नष्ट हुने संभावना बढेको बताएका हुन्। 'सुन तस्करी प्रकरणमा छानबिन बन्नु अनिवार्य छ। जति दिन ढिलो हुँदै गयो त्यतित्यति प्रमाण नष्ट हुने संभावना रहेको छ,'उनले भने,'सीआईबी खोज तलास गर्छ, कारखाना भेटिन्छन् सुन भेटिदैन। मानिसहरू फरार भएका छन्। विदेश गइरहेका छन्।' उनले सुन प्रकरणको विषयले अन्तर्राष्ट्रिय जगतमा नेपालको छवि धुमिलिन सक्ने भन्दै न्यायिक समिति गठन गरेर यसको जरैदेखि अनुसन्धान हुनुपर्ने बताए। सुन प्रकरणले नेपालको राष्ट्रिय सुरक्षामा पनि चुनौतीको विषय बनेको उनको भनाइ छ। उनले भने,'नेपालको राष्ट्रिय सुरक्षामा समेत चुनौतीको विषय बनेको छ। नेपाललाई ट्रान्जिट बनाएर एक ठाउँमा उदम भएको छ र अर्को ठाउँमा सप्लाइ भइरहेको छ।' भूराजनीतिक समस्यासमेत सृजना गरेको भन्दै उपमहासचिव ज्ञवालीले अत्यन्त गम्भीर भएर छानबिन हुनुपर्नेमा जोड दिए। उनले तस्करीको सुन प्रकरणमा सरकारले छानबिनमा आलटाल गरिरहेको आरोप लगाए। 'सरकारले आलटाल गरिरहेको छ। प्रतिपक्षको आवाजलाई दबाउन खोजिरहेको छ। उच्चस्तरी छानबिन समिति हुनुपर्छ, संलग्न मन्त्रीहरूलाई राजीनामा दिनुपर्छ भन्ने व्यक्तिहरू सांसदहरूलाई प्रतिशोध साँध्ने ढंगले पक्राउ गर्ने काम भइरहेको छ।' उच्चस्तरी छानबिन समिति गठन नहुनु,सीआईबीले किटानी जाहेर गरेका व्यक्तिहरूलाई छानबिनको दायरामा नल्याइनु र घटनामा संलग्न मन्त्रीहरूको राजीनामा माग्ने व्यक्तिलाई पक्राउ गर्नुले सुन तस्करीमा सरकारकै संलग्नता रहेको पुष्टि हुने उनले दावी गरे।"
"सभामुखप्रति रवि लामिछाने आक्रामक, संसद 'हाइज्याक' भएको आरोप","काठमाडौं : राष्ट्रिय स्वतन्त्र पार्टीका सभावति रवि लामिछाने सभामुख देवराज घिमिरेप्रति आक्रामक भएका छन्। सोमबार प्रतिनिधिसभा बैठकमा रास्वपालाई बोल्न नदिएको भन्दै उनले सभामुख घिमिरेप्रति आक्रोश पोखेका हुन्। उनले सदनलाई कब्जा गर्न खोजेको आरोपसमेत लगाए। 'सदनलाई कब्जा गर्न खोजिएको हो भने अर्कै कुरा। नत्र लोकतान्त्रिक प्रक्रियामा विश्वास गर्ने, संसदीय मूल्य मान्यतामा अडिग भएर आएको हाम्रोजस्तो नयाँ राजनीतिक दलको लागि यो अत्यन्त दुःखद विषय हो,' उनले भने। उनले पूर्वयोजनाअनुसार संसद चलेको प्रत्याभूति भएको बताए। 'हामीले हाम्रा कुराहरू राख्नुपर्ने थियो। यसअघि हामीले शान्त ढंगले विरोध गर्दै आएका थियौं। प्रक्रियामा सदन चल्न दिउँ भन्यौं। हामीले लिखितरूपमा पनि भन्यौं। सदन नचलेको दिन तलब भत्ता पनि नलिऔं भन्यौं। तर यसलाई कमजोरीको रूपमा लिइयो,' उनले भने। उनले सभामुखबाट आफूहरूले यस्तो अपेक्षा नगरेको बताए। 'संसदको गैरजिम्मेवारले यो प्रणालीप्रतिको जनविश्वास डगमगाउने अवस्था छ। लोकतन्त्रमा विधि र पद्धतिप्रति कुठाघरात गर्न थालियो भने चरम निरासाको अवस्था सिर्जना हुन्छ,' उनले भने। उनले संसदमा पूर्वयोजनअनुरुप चलेको गन्ध आएको बताए। 'यसरी मिलीजुली संसदलाई बन्दी बनाएजस्तो बोल्न चाहेका मान्छेलाई बोल्न दिने, आफूले सुन्न चाहेका मान्छेको कुरा सुनिसकेपछि अब बन्द गर भनेजस्तै कोठामा योजना बनाएको जस्तो संसदमा देखियो। त यसो गर्नू, म यसो गर्छु, यसो यसो गरेर यसौं गरौं भन्ने गन्ध आयो,' उनले भने। उनले सभाखुम र संसद सचिवालय मिलेर संसदको हाइज्याक गरेको बताए। 'प्रमुख प्रतिपक्षी दलपछि अर्को अर्को दलले बोल्थ्यो होला। हामी पनि बोल्थेम होला। खैर बीचमा सत्तापक्षले बोल्यो। त्यसपछि प्रतिपक्षीतिर आइसकेपछि हामीले बोल्न पाउनुपर्थ्यो। तर संसदलाई 'हाइज्याक' गरियो। सम्मानित कुर्सीमा बसिसकेपछि दलको बन्न पाइँदैन,' उनले भने।"
सुन तस्करीको अनुसन्धान गर्न उच्चस्तरीय छानविन समिति नबनाउने सत्ता गठबन्धनको निष्कर्ष,काठमाडौं : सत्तारुढ गठबन्धनले सुन तस्करी अनुसन्धान गर्न उच्चस्तरीय छानविन समिति गठन नगर्ने निष्कर्ष निकालेको छ। प्रधानमन्त्री निवास बालुवाटारमा सोमबार बसेको गठबन्धन बैठकले राज्यको निकायले नै सुन तस्करी प्रकरणमा छानविन गरिरहेकाले उच्चस्तरीय छानविन समिति गठन गर्ने एमालेको मागलाई स्वीकार गर्न नसक्ने निष्कर्ष निकालेको नेकपा एकीकृत समाजवादीका उपाध्यक्ष राजेन्द्र पाण्डेले जानकारी दिए। उनले सिआईबीले छानविन गर्ने काम गरिरहेको अवस्थामा उच्चस्तरीय छानविन माग्नु भनेको अहिलेको छानविनलाई प्रभावित पारेकोमा एकमत रहेको उनले बताए। बैठकमा सुन प्रकरणमा पूर्वसभामुख कृष्णबहादुर महराको नाम जोडिएको विषयमा छानविनको प्रक्रियामा रहेको गृहमन्त्रीले जानकारी गराएको पाण्डेले बताए। त्यस्तै गौरहत्या प्रकरणमा आफूहरूलाई निशाना बनाएको भन्दै जसपाका नेताहरूले आपत्ति जनाएका थिए। यस विषयमा चार वटा प्रतिवेदनका फरक फरक निष्कर्ष निस्किएको र प्रभावितको सम्पूर्ण माग पूरा भएकाले कानुनसम्बन्ध ढंगले टुंग्याउनुपर्छ भन्ने विषयमा बैठकमा छलफल भएको पाण्डेले बताए। त्यस्तै ललिता निवास प्रकरणमा पनि छलफल भएको उनले बताए। उनले गठबन्धनको बैठक पुन बस्ने र थप विषयमा पुन छलफल हुने जानकारी दिए।
"निर्माण व्यवसायीलाई अर्थमन्त्रीले भने  भुक्तानी हुन्छ तर बजेट अभाव देखाएर काम नरोकौं, ठेक्का तोडिन्छ","काठमाडौं : अर्थमन्त्री डा प्रकाशशरण महत र आन्दोलनरत निर्माण व्यवसायीबीच छलफल भएको छ। सोमबार मन्त्रालयमा भएको छलफलका क्रममा अर्थमन्त्री डा महतले निर्माण व्यवसायीका जायज समस्या सरकारले समाधान गर्ने आश्वासन दिएका छन्। अर्थमन्त्री महतले हालसम्म भएको कामबाट सिर्जित दायित्वको भुक्तानी दिने र बाँकी रहेको काम अघि बढ्न नसक्ने अवस्था देखिएमा सरकारले त्यस्ता आयोजनाको ठेक्का तोड्ने बताए। 'कतिपय आयोजनामा ठेक्का तोड्न नसकिने अवस्थामा त्यसलाई बजेट व्यवस्थापन गरेर जतिसक्दो चाँडै काम सम्पन्न गरौं । काम हुन सकेको छैन र बजेट पनि छैन भने ती आयोजनाको ठेक्का तोडिन्छ । जतिबेला बजेट हुन्छ,त्यतिबेला ठेक्का लाग्छ,'अर्थमन्त्री महतले भने । निर्माण व्यवसायीको चाँसो र चिन्ता भनेको काम गरेका आयोजनामा बजेट भुक्तानी पाउनुपर्छ भन्ने रहेको उनको भनाइ। मन्त्री महतले दायित्व सिर्जना भएका विषयमा भुक्तानी दिनैपर्ने भन्दै सम्बन्धित मन्त्रालयले फाइदा नपठाउँदा भुक्तानीमा समस्या भएको बताए। हाल कुन आयोजना कस्तो अवस्थामा छ र त्यस्तो आयोजनाको सिर्जित दायित्व कति हो भन्ने स्पष्ट तथ्याङ्क ल्याउन पनि अर्थमन्त्री महतले निर्माण व्यवसायीसँग आग्रह गरे। 'सम्बन्धित मन्त्रालयले बिल उठाएको १ महिनापछि मात्रै अर्थ मन्त्रालयमा फाइल पुग्छ,'महतले भने, मन्त्रालयमा बिल पुगेको १५ दिनमा सबै रकम भुक्तानी गर्न तयार छौं तर बिल नबनेका विषयमा अर्थ मन्त्रालयले केही गर्न सक्दैन । सम्बन्धित मन्त्रालयले बिल उठाउनुपर्यो ।' सरकारलाई अनावश्यक दायित्व सिर्जना हुनेगरी अब आयोजनाको समय थप नगर्ने बरु हालसम्म भएको कामको भुक्तानी गरेर ठेक्का तोडने पनि अर्थमन्त्री महतको भनाइ छ । मन्त्री महिले अब नयाँ शिराबाट काम सुरू गर्नुपर्ने बताउँदै अब नयाँ मूल्यको आधारमै ठेक्का लाग्ने बताए। काम सम्पन्न भइसकेका आयोजनामा बिल बनिसकेको अवस्थामा अर्थमन्त्रालयले भुक्तानी नरोकेको उनको स्पष्ट पारे।"
चीनसँग औद्योगिक पार्कलगायत ठूला परियोजनामा संझौता हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहालले चीनसँग विद्युत व्यापार गर्ने तयारीमा रहेको बताएका छन्। सोमबार नेकपा माओवादी पार्टीको बागमती प्रदेश समितिको पाँचौं पूर्ण बैठकमा बोल्दै प्रधानमन्त्री दाहालले विद्युत व्यापार भारत बंगलादेशसँग मात्र नभइ यो वर्षदेखि चीनसँग पनि सुरू गर्ने बताएका हुन्। प्रधानमन्त्री दाहालले चीनसँग विद्युत व्यापारका लागि रसुवा नाकामा क्रस बोर्डर ट्रान्समिसन लाइन बनाउने तयारी भइरहेको बताए। 'विद्युत व्यापार भारत बंगलादेशसँग मात्रै नभइ चीनसँग खुला गर्न यो पकटक तयारी हुँदैछ,'उनले भने,'यसका लागि रसुवा नाकामा क्रस बोर्डर ट्रान्समिसन लाइन बनाउँदैछौं। त्यहाँबाट विद्युत व्यापार अगाडि बढाउने तयारी छ।' प्रधानमन्त्री दाहालले छिट्टै चीन भ्रमणमा जान लागेको बताए। उनले चीन भ्रमणमा कृषिमा सुधारका निम्ति ठूलो परियोजनामा जोड दिने बताए। त्यसको तयारीका लागि दुवै पक्ष सकारात्मक ढंगले अगाडि बढिरहेको उनको भनाइ छ। प्रधानमन्त्री दाहालले भने,'छिटुटै चीन जाँदैछु। कृषिमा सुधारका निम्ति ठूलो परियोजनामा जोड दिने योजना छ। त्यसको तयारी गर्दैछौं । सकारात्मक ढंगले दुवै पक्षमा तयारी अगाडि बढिरहेको छ।' उनले नेपालको रणनीतिक आर्थिक क्षेत्रमा गुणात्मक विकासका लागि चीन भ्रमणमा जान लागेको बताए। उनले चीनसँग औद्योगिक पार्कलगायतका ठूला परियोजनामा सम्झौता हुने विश्वास व्यक्त गरे। यसअघि इटाली भ्रमणमा पनि नेपालको खाद्य र कृषिसम्बन्धी महत्वपूर्ण समझदारी बनेको उनले दावी गरे। उनले भारत भ्रमणमा पनि सीमाका समस्या र सुख्खा बन्दरगाहलगायत विषयमा महत्वपूर्ण सम्झौता भएको बताए। प्रधानमन्त्री दाहालले केही समयभित्रै संयुक्त राष्ट्रसंघको महासभामा सहभागी हुने बताए। मलेसिया र नेपालबीचमा समझदारी भएर महासभामा जाने मौका मिलेको बताए । उनले भने,'छिट्टै संयुक्त राष्ट्र संघको महासभामा सहभागी हुन जाँदैछु। पहिले त समय नमिलेर राष्ट्रसंघको महासभा छुट्छ कि भन्ने थियो। पछि मलेसियासँग सट्टापटा भयो। मलेसिया र हाम्रो बीचमा समझदारी भएर महासभाको सहभागी हुने मौका मिल्यो । त्यहाँ पनि हामीले देशको आर्थिक विकास समृद्धिको विषयमा नै फोकस भएर कुरा राख्नेछौं।'"
कोसीको मुख्य न्यायाधिवक्तामा कटुवाल नियुक्त,विराटनगर : कोसी प्रदेशको मुख्य न्यायाधिवक्तामा कानुन व्यवसायी बुद्धिबहादुर कटुवाल नियुक्त भएका छन्। सुनसरीको बराहक्षेत्र नगरपालिका३ का कटुवाललाई मुख्य न्यायाधिवक्ता नियुक्त गर्न मुख्यमन्त्री उद्धव थापाले सिफारिस गरेका हुन्। मुख्यमन्त्रीको सिफारिसमा प्रदेश प्रमुख पर्शुराम खापुङले संविधानको धारा १६० को उपधारा २ बमोजिम अधिवक्ता कटुवाललाई मुख्य न्यायाधिवक्ता नियुक्त गरेका हुन्। उनलाई प्रदेश प्रमुखको उपस्थितिमा उच्च अदालत विराटनगरका कायम मुकायम मुख्य न्यायाधीश सत्यमोहन जोशी थारुले सोमबार पद तथा गोपनियताको शपथ गराएका छन्। प्रदेश प्रमुखको कार्यालयमा शपथग्रहण सम्पन्न भएको हो।
"मेरो पक्राउप्रति प्रधानमन्त्रीले माफी माग्नुपर्छ, गृहमन्त्रीको राजीनामा निशर्त : सांसद सुनिल शर्मा","काठमाडौं : नेपाली कांग्रेसका सांसद सुनिल शर्माले आफूलाई गैरन्यायिक तरिकाले पक्राउ गरेको भन्दै प्रधानमन्त्री पुष्पकमल दाहालले माफी माग्नुपर्ने बताएका छन्। उनले गृहमन्त्री नारायणकाजी श्रेष्ठको राजीनामासमेत माग गरेका छन्। सोमबार प्रतिनिधिसभा बैठकमा बोल्दै उनले प्रधानमन्त्रीले माफी नमागे, गृहमन्त्रीले राजीनामा नदिए आफू आमरन अनशन बस्ने बताए। 'डेमोक्रेटिक सिस्टमभित्रका म सांसद हुँ। सुन तस्करी प्रकरणमा मैले राजीनामा मागेपछि मलाई पक्राउ गरियो। गृहमन्त्री र प्रधानमन्त्रीले आतंककारी देशको नेतृत्व गर्दै हुनुहुन्छ? म आज डिक्लेयर गर्न चाहन्छु, गृहमन्त्रीले राजीनामा दिनुहुन्न भने प्रधानमन्त्रीले माफी माग्नु हुन्न भने म आमरन अन्सन बस्छु।' उनले गृहमन्त्रीको राजीनामा निशर्त रहेको बताए। उनले प्रहरीको केन्द्रीय अनुसन्धान व्युरो (सिआईबी)ले अनधकृतरूपमा आफूलाई पक्राउ गरेको भन्दै उनले आपत्ति जनाए। प्रधानमन्त्री र गृहमन्त्रीलाई आतंककारी भनेपछि माओवादीले आपत्ति जनाएको थियो। माओवादीका प्रमुख सचेतक हितराज पाण्डेले आतंककारी शब्द रेकर्डबाट हटाउन माग गरेका थिए। तर सभामुख देवराज घिमिरेले प्रतिवादमात्र आएको भन्दै संसदलाई अगाडि बढाएका थिए।"
सुन तस्करी प्रकरणमा राज्यका निकायले गरिरहेको अनुसन्धानलाई प्रभावकारी बनाउनुपर्ने कांग्रेसको निष्कर्ष,"काठमाडौं : नेपाली कांग्रेसले सुन तस्करी प्रकरणमा राज्यका निकायले गरिरहेको अनुसन्धानलाई प्रभावकारी बनाउनुपर्ने निष्कर्ष निकालेको छ। प्रमुख प्रतिपक्षी एमालेले उच्चस्तरीय छानविन आयोग गठनको माग गरिरहेको अवस्थामा कांग्रेस संसदीय दलको बैठकले भने सुन तस्करी प्रकारणमा राज्यको निकायले गरिरहेको अनुसन्धानलाई नै प्रभावकारी बनाउनुपर्ने निष्कर्ष निकालेको हो। संसद भवन नयाँ बानेश्वरमा सोमबार सम्पन्न कांग्रेस दलको बैठकपछि मुख्य सचेतक रमेश लेखकले सुन तस्करी प्रकरणमा राज्यले स्थायी रूपमा गठन गरेका निकायले छानविन गरेको भन्दै सरकारले गम्भीर रुपमा लिएर निष्कर्षमा पुराउनुपर्ने बताए। उनले यस प्रकरणमा जोसुकै सामेल भए पनि अभियोजन गर्नका लागि सरकारलाई बैठकले आग्रह गरिएको जानकारी दिए। बैठकले आफ्ना कुरा राख्न प्रतिपक्षीले आलोचनात्मक ढंगले प्रस्तुत हुन स्वाभाविक भए पनि लामो समय सदन अवरुद्ध गर्ने कार्य गैरजिम्मेवार भएको निष्कर्ष निकालेको छ। बैठकले लामो समय सदन अवरुद्ध हुँदा जनचासोका विषय लगायत महत्वपूर्ण विधेयक अघि बढ्न नसकेको अवस्थामा सत्तारुढ लगायत प्रतिपक्षीसँग वार्ता र संवाद गरि सदनको अवरोध अन्त्य गर्न पहल गर्ने निर्णय गरेको मुख्य सचेतक लेखकले जानकारी दिए। बैठकले लामो समय सदन अवरुद्धलाई उचित मान्न नसकिने भएकाले सदनभित्रैबाट छलफल गर्ने वातावरण सुनिश्चित गर्न अपिल गरेको उनले बताए। बैठकले कांग्रेसको पहलमा बनेको गठबन्धनका कारण वर्तमान सरकारले निरन्तरता पाएकाले गठबन्धनको स्थिरता र स्थायित्वका लागि प्रभावकारी रुपमा काम गर्ने निर्णय गरेको लेखकले बताए। त्यस्तै बैठकले बजेटमा देखिएका कमी कमजोरी आगामी दिन सुधार गर्न, पुँजीगत खर्च कम हुने अवस्थाको उचित ढंगले सम्बोधन गर्न र चालू आवको बजेट प्रभावकारी रुपमा कार्यान्वयन गर्न अनुरोध गर्ने निर्णय गरेको छ।"
"गठबन्धन बैठकमा माधव नेपाल, बाबुराम भट्टराई र उपेन्द्र यादवको चर्चा","काठमाडौं : सत्ता गठबन्धनको बैठकमा ललिता निवास जग्गा प्रकरणमा सर्वोच्च अदालतले दिएको आदेशको विषयमा छलफल भएको छ। सर्वोच्च अदालतले ललिता निवास प्रकरणमा निर्णयकर्ताहरूलाई पनि अनुसन्धानको दायरामा ल्याउन सरकारका नाममा निर्देशनात्मक आदेश जारी गरेपछि सत्ता गठबन्धनमा यो विषयले प्रवेश पाएको हो। बैठकमा पूर्वप्रधानमन्त्रीद्वय माधव कुमार नेपाल र बाबुराम भट्टराई केन्द्रित छलफल भएको सहभागी एक नेताले बताए। बैठकमा गौर हत्याकाण्डका विषयमा पनि छलफल भएको ती नेताको भनाइ छ। बैठकमा महान्यायाधीवक्ता डा दिनमणि पोखरेलसमेत सहभागी थिए। यस विषयमा प्रधानमन्त्री पुष्पकमल दाहालले महान्यायाधीवक्ता पोखरेलसँग सुझाव लिएका थिए। त्यस्तै बैठकमा सदन अवरोधका विषयमा पनि छलफल भएको थियो। प्रमुख प्रतिपक्षी दल नेकपा एमालेले उच्च स्तरीय छानविन समिति बनाउनुपर्ने माग गर्दै लगातार संसद अवरुद्ध गर्दै आएको छ। यही विषयमा सत्ता गठबन्धन नेताहरूले गम्भीर छलफल गरेका थिए। नेकपा एकीकृत समाजवादीका उपाध्यक्ष राजेन्द्र पाण्डेले उच्चस्तरीय छानविन समिति नबनाउने बैठकको निष्कर्ष सुनाएका थिए। 'गठबन्धन बैठकले राज्यको निकायले नै सुन तस्करी प्रकरणमा छानविन गरिरहेकाले उच्चस्तरीय छानविन समिति गठन गर्ने एमालेको मागलाई स्वीकार गर्ननसक्ने निष्कर्ष निकालेको छ,' सञ्चारकर्मीसँग उनले भने। उनले सिआईबीले छानविन गर्ने काम गरिरहेको अवस्थामा उच्चस्तरीय छानविन माग्नु भनेको अहिलेको छानविनलाई प्रभावित पारेकोमा एकमत रहेको उनले बताए। बैठकमा सुन प्रकरणमा पूर्वसभामुख कृष्णबहादुर महराको नाम जोडिएको विषयमा छानविनको प्रक्रियामा रहेको गृहमन्त्रीले जानकारी गराएको पाण्डेले बताए।"
उपराष्ट्रपति यादव आज चीन जाँदै,"काठमाडौं : उपराष्ट्रपति रामसहाय प्रसाद यादव आज चीन भ्रमणमा जाँदै छन्। उपराष्ट्रपति यादव चाइना साउथ एसिया एक्सपोमा सहभागी हुन आज सवा ४ बजे चीन प्रस्थान गर्ने परराष्ट्र मन्त्रालयले जनाएको छ। उपराष्ट्रपतिमा निर्वाचित भएपछि यादवको यो पहिलो विदेश भ्रमण हो। प्रधानमन्त्री पुष्पकमल दाहालको चीन भ्रमणको तयारी भइरहेका बेला त्यसअघि नै उपराष्ट्रपति चीन जान लागेका हुन्। साउन ३१ गतेदेखि भदौ ३ गतेसम्म सञ्चालन हुने मेलामा यादव सहभागी हुनेछन्। चीन भ्रमणमा उपराष्ट्रपति यादवसँगै उनकी धर्मपत्नी चम्पादेवी यादव, उपराष्ट्रपति कार्यालयका सचिव मधुसुदन बुर्लाकोटी, स्वकीय उपसचिव शत्रुधन यादव, निजी चिकित्सक विक्रम सिलवाल र सेनानी रत्नबहादुर श्रेष्ठ, सहसेनानी भीमसेन देवकोटा जाँदैछन्।"
सरकारप्रति एमाले झन् आक्रामक,"काठमाडौं : एमाले अध्यक्ष केपी शर्मा ओलीले प्रधानमन्त्री पुष्पकमल दाहालको राजीनामा मागेका छन्। पार्टी कार्यालयमा आइतबार पत्रकार सम्मेलन गर्दै ओलीले नैतिकताको आधारमा प्रधानमन्त्रीले राजीनामा दिनुपर्ने बताए। यति अयोग्य, यति नालायक, यस्तो भ्रष्टताको चाङमाथि उभिएर प्रधानमन्त्रीले म सरकारको नेतृत्व गर्छु भन्नु अप्ठेरो मान्नुपर्ने होइन ? ओलीले प्रश्न गर्दै भने, प्रधानमन्त्री आफैंले राजीनामा गर्नुपर्ने हो। अर्थमन्त्री र गृहमन्त्रीले राजीनामा नदिनु विश्वकै लागि आश्चर्य भएको ओलीको टिप्पणी थियो। मन्त्री भएर राष्ट्रिय झन्डा हल्लाएर हिँड्न लाज लाग्दैन ? ओलीको आक्रोश थियो, गृहमन्त्रीलाई आफ्नो अभिभारा बहन गर्न नसकेर फेरि पनि झन्डा हल्लाउँदै हिँड्नु अठ्यारो लाग्नुपर्ने होइन ? गृहमन्त्री र अर्थमन्त्रीले राजीनामा नदिएर पदमा कसरी बस्न सकेको भन्दै ओलीले प्रश्न गरे। गृहमन्त्रीले राजीनामा दिनबाहेक अरू विषयमा संसद्को रोष्ट्रममा उभिनु अनौठो भएको ओलीले बताए। ९ किलो सुन प्रकरणमा जोडिएका माओवादी केन्द्रका उपाध्यक्ष कृष्णबहादुर महरामाथि सामान्य सोधपुछसमेत नगरेको भन्दै ओलीले आपत्ति जनाए। इलेक्ट्रिक सिगरेटभित्र ९९ किलो सुन लुकाएर ल्याउने तस्करसँग महरा र उनका छोरा राहुलको नाम जोडिँदासमेत छानबिन नगरेको भन्दै ओलीले आक्रोश जनाए। यसको (सुन तस्करी) को कनेक्सन कहाँकहाँ छ ? ओलीले भने, टुप्पोटुप्पो मात्रै हेरेर हुँदैन। जरो कहाँ छ ? स्पष्ट देखियो त। २३४ पटक कुनै गिरोहसम्म निरन्तर संवाद कसरी हुन्छ मान्छेको ? महरासँग किन सोधपुछ नगरेको भन्दै ओलीले प्रधानमन्त्रीसँग आक्रोश पोखे। यसरी पनि देश चल्छ ? ओलीको आक्रोश थियो, बाहिर स्टन्ट दिएको छ। गफ दिएको छ। भ्रमपूर्ण प्रचार गरेको छ। गृहमन्त्रीले भ्रमपूर्ण प्रचार गराएर स्टन्टमा रमाएको उनले आरोप लगाए। अध्यक्ष ओलीले एक सय किलो सुन तस्करी प्रकरणमा उच्चस्तरीय न्यायिक आयोग नबनाउनुको कारण सरकारसँग माग गरे। यसमा सरकारको अयोग्यता, नालायकिपन वा लाचारी के हो ? ओलीको प्रश्न थियो, सुन तस्करीमा सरकारको संलग्नता छैन भने किन तर्सिन्छ ? चोरको खुट्टा काटभन्दा खुट्टा उचालेको जस्तै सरकार न्यायीय छानबिन समितिको माग सुन्नेबित्तिकै तर्सिने गरेको छ। ओलीले बहलवाला वा पूर्वन्यायाधीशको नेतृत्वमा स्वतन्त्र छानबिन आयोग गठन गर्नुपर्ने बताए। सरकारको संलग्नता बिना एयरपोर्टबाट सुन तस्करी सम्भव नहुने पनि ओलीले दाबी गरे। संसद् अवरोध गर्ने सत्तापक्ष नै एमाले अध्यक्ष ओलीले सत्ता पक्षले नै संसद् अवरोध गरेको आरोप लगाए। संसद् अवरोध गर्नै हुँदैन। अवरोध गर्ने परिस्थिति ल्याउनुहुँदैन, ओलीले भने, संसद् देश र जनताका लागि काम गर्ने थलो हो। जनता र देशका काम निर्बाध रूपमा काम गर्न पाउनुपर्छ। एमालेलाई सरकारमा जाने कुनै रुचि नभएको उल्लेख गर्दैै ओलीले सरकारले नै देशको अर्थतन्त्र ध्वस्त बनाएको आरोप लगाए। हामीले सत्तातिर हेरेका छैनौं, ओलीले भने, हामीले हेरेका छैनांै भनेपछि सरकारले जे गरे पनि ढुक्क रहेछ नि भन्ने कुरा चल्दैन। जे पनि गर्न पाउँदैन। एमाले अध्यक्ष ओलीले पूर्वराष्ट्रपति विद्यादेवी भण्डारीलाई पार्टीका नेताहरूले भेट्नु सामान्य भएको बताए। राष्ट्रपति बन्नुअघि भण्डारी पार्टीको उपाध्यक्ष नै रहेकाले भेटको विषय ठूलो बनाउन आवश्यक नरहेको टिप्पणी गरे। हामीमध्ये कसैले भेट्नु, कुरा गर्नु ठूलो कुरा होइन नि !, ओलीले भने, विष्णु पौडेलजीले मात्र होइन, मैले पनि कुरा गरेको छु, अरूले पनि कुरा गर्नु भएको छ। यस्तो विषयलाई कार्ड छपाएर लिएर जानुभयो रे त, पार्टीमा आइदिनुपर्यो भनेर निम्ता गर्नुभयो भन्ने यो खालको प्रयासहरूलाई मलजल नगर्दा राम्रो हुन्छ। सुन तस्करीको छानबिनका लागि संसदीय समिति आवश्यक नभएको ओलीले बताए। संसदीय समितिमा बहुमत उहाँहरूकै छ, सभापति उहाँहरूकै चाहिन्छ, ओलीले भने, यो पनि छानबिन गर्नै पर्दैन, त्यो पनि छानबिन गर्नुपर्दैन भन्छन्। सुन तस्करीको कहानी नै गलत हो, प्रतिपक्षले बनाएको हो भन्ने बेर छैन, त्यसले संसदीय छानबिन होइन, न्यायीय छानबिन आयोग बन्नुपर्छ। एमाले अध्यक्ष ओलीले गृहमन्त्री र अर्थमन्त्रीको राजीनामा मागिरहेका कांग्रेस सांसद सुनील शर्माको पक्राउ गर्नु गलत भएको बताए। के सुनील शर्मा जस्तो हस्पिटल चलाएको सांसद यस्ता कुरामा देश छोडेर जाला ? ओलीको प्रश्न थियो, हतारहतार उनलाई किन गिरफ्तार गरेको त ? प्रतिपक्षी दलका नेता ओलीले एकपछि अर्का प्रकरणले देश गम्भीर अवस्थामा पुगेको बताए। उनले पछिल्लो समय भन्सारबाट सुनबाहेक अन्य सामान नभित्रिएको आरोप लगाए। ओलीले भने, यो त गोल्ड टच भयो क्या। जे छोयो त्यही सुन। ब्रेक सु छोयो सुन, सिगरेट छोयो सुन, एउटा मोटर ल्यायो सुन, अर्को ल्यायो सुन, एउटा आइटम सुन, अर्को आइटम सुन, उनले भने, कस्तो अचम्म ! भन्सारबाट जे ल्याउँदा पनि सुन।"
सुन प्रकरणमा उच्चस्तरीय समितिको माग कांग्रेसमा पनि,"सर्वोच्चका पूर्वन्यायाधीशहरूलाई राखेर उच्चस्तरीय न्यायिक छानबिन आयोग गठन गर्नुपर्छ, केसीले बैठकमा भनेका थिए। काठमाडौं : सत्तासीन कांग्रेसमा पनि एक सय किलो सुन तस्करीको छानबिनका लागि उच्चस्तरीय समिति गठन हुनुपर्ने धारणा जबर्जस्ती उठेको छ। कांग्रेस नेता डाशेखर कोइरालाले नेपाल प्रहरीको केन्द्रीय अनुसन्धान ब्युरो (सीआईबी) र राजस्व अनुसन्धान विभागले मात्रै सुन तस्करी प्रकरणलाई टुंगोमा पुर्याउन नसक्ने भन्दै उच्चस्तरीय समितिको माग गरेका हुन्। उच्चस्तरीय समितिको माग गर्दै विपक्षी एमालेले लगातार संसद् अवरोध गरिरहेको छ। तर, सत्तापक्षबाट उच्चस्तरीय समिति आवश्यक नभएको धारणा राख्ने गरिन्थ्यो। संसदीय दलको आइतबारको बैठकमा कांग्रेस नेता डा कोइरालाले उच्चस्तरीय समिति बनाएर सुन तस्करीको गहिरो गरी छानबिन गर्नुपर्ने बताए। राजस्व अनुसन्धानका महानिर्देशक एक साताअघि प्रधानमन्त्रीजीको सचिवालयमा हुनुहुन्थ्यो, कोइरालाले भने, महानिर्देशक भएपछि सुन त बरामद भयो। तर, त्यसपछिका घटनाहरू पनि हेरौं न। किन सीआईबीलाई छानबिन गर्न दिनुपर्यो ? राजस्व अनुसन्धानले नै छानबिन गर्न सक्षम छ भनेर महानिर्देशक भन्नुहुन्थ्यो। त्यसैले पनि सुन प्रकरण छानबिन गर्न उच्चस्तरीय समिति आवश्यक छ। दलको बैठकमा सांसदहरूले सरकारले कांग्रेसमाथि प्रतिशोध राख्न थालेको धारणा राखेका थिए। नेता अर्जुननरसिंह केसीले सुन तस्करीको छानबिनलाई मोड्नका लागि सरकारले सांसद सुनील शर्मालाई पक्राउ गरेको आरोप लगाए। शर्माजीको विषय आज निस्किएको विषय होइन, केसीले भने, पहिलेदेखि रहेको विषय यत्तिका वर्ष थाती राखेर अहिले निकाल्ने भनेको प्रतिशोध नै हो। उहाँलाई पक्राउ गर्नु भनेको सुन तस्करीका विषयमा सरकारलाई बारम्बार खबरदारी गरेकै कारण हो। सुन तस्करीका बारेमा सरकारले उच्चस्तरी छानबिन समिति बनाएर गहिराइमा पुग्नुपर्ने केसीले बताए। सर्वोच्चका पूर्वन्यायाधीशहरूलाई राखेर उच्चस्तरीय न्यायिक छानबिन आयोग गठन गर्नुपर्छ, केसीले बैठकमा भनेका थिए। अर्का सांसद प्रदीप पौडेलले सरकारले नागरिकमा आशा जगाउने गरी काम गर्न नसकेको आरोप लगाए। संसद्को यतिका समयसम्म हामीले जम्मा एउटा कानुन पास गरेका छौं। १४ वटा विधेयक अलपत्र परेका छन्, पौडेलले भने, हामी सत्तारुढ दलका सांसदहरू भएकै कारण सरकारले कति बेला के ल्याउँछ र ताली पड्काउने भनेर पर्खिरहनु पर्ने अवस्था छ। सरकारलाई औंला ठड्याउन सकिएको छैन। सुन काण्डका विषयमा उनले अगाडि भने, सियो आएको होइन नि एक क्विन्टल सुन पो आएको हो। अध्यागमन कर्मचारी प्रशासन र प्रहरीको मिलेमतो नभए एयरपोर्टमा सुन छिर्न सक्ने कुरै हुँदैन। राजनीतिक नेतृत्व कति दोषी हो ? सांसद रामहरि खतिवडाले अहिलेको सुन प्रकरणमात्रै नभई पहिलेको ३३ केजी सुन प्रकरणसहित यति, ओम्नीदेखि गिरिबन्धुसम्मको छानबिन हुनुपर्ने बताए। त्यसका लागि उच्चस्तरीय छानबिन आयोग बनाउन सकिन्छ। तर, एउटा घटनामा राज्यका निकायले गरिरहेको अनुसन्धानलाई प्रभाव पर्ने गरी अर्को छानबिन समिति आवश्यक छैन, उनले भने। अर्का सांसद सुनील शर्माले पनि उच्चस्तरीय छानबिन समिति बनाएर सुन प्रकरणलगायत छानबिन गरिनुपर्ने बताए। नैतिक विषय उठान गरेर आफूले प्रतिनिधिसभा बैठकमै सुन प्रकरण छानबिन गर्न अर्थमन्त्री र गृहमन्त्रीको राजीनामा मागेको भन्दै शर्माले भने, विगतका चर्चित काण्ड छानबिन गर्न बलियो छानबिन समिति गठन गर्नुपर्छ। राष्ट्रपति र प्रधानमन्त्रीले भ्रष्टाचार गरे भने पनि छानबिन गर्न सक्ने शक्तिशाली आयोग बनाउनुपर्छ। यसका लागि लोकपाल विधेयक ल्याउन कांग्रेसले नेतृत्व लिनुपर्छ। सांसद उदयशमशेर राणाले सुन प्रकरणमा नाम आइरहेका माओवादी केन्द्रका उपाध्यक्ष कृष्णबहादुर महरा र उनका छोरामाथि छानबिन नभएको भन्दै प्रश्न उठाए। कांग्रेसका सांसद र नेताहरूमाथि सरकारले पूर्वाग्रही भएर लाग्ने महराका बाबुछोरामाथि संलग्नताको प्रमाणहरू छलपस्ट हुँदा पनि किन अनुसन्धान भइरहेको छैन ? उनको प्रश्न थियो। सांसद प्रतिमा गौतमले सुन तस्करीको विषयमा सत्तारुढ दलकै नाम आउँदा चुप बस्नुपर्ने अवस्था किन आयो भन्दै प्रश्न गरिन्। सुन प्रकरणमा सत्तारूढ दलकै केही नेताका नामसमेत आएका छन्। उनीहरूमाथि छानबिन किन हुन्न ? यसमा कांग्रेस किन चुप बस्नुपर्यो, उनको प्रश्न थियो। कांग्रेस प्रवक्तासमेत रहेका अर्थमन्त्री डा प्रकाशशरण महतले भने सुन प्रकरणमा सीआईबीले छानबिन गरिरहेको बताए। सांसद सरिता प्रसाईंले सरकार कांग्रेसप्रति आक्रामक भएको आरोप लगाइन्। उनको प्रश्न थियो, हाम्रा नेताहरूमाथि सरकारले विभिन्न अभियोग लगाइरहेको छ। के माओवादीलगायत अरू दलका नेताहरू चोखा छन् ? कांग्रेसलाई मात्र किन आक्रमण ? प्रधानमन्त्री प्रचण्ड सँगै यसको उद्देश्य के हो भनेर जवाफ खोजौं। पार्टीका प्रमुख सचेतक रमेश लेखकले जनताको कुरा उठाउने संसद् प्रमुख प्रतिपक्ष दलले निरन्तर अवरोध गर्नु आपत्तिजनक भएको बताए। उनले राज्यको निकायलाई छानबिन गर्न दिएर संसदीय अनुगमन गर्न कार्यव्यवस्था परामर्श समितिको बैठकमा आफूले प्रस्ताव गर्दा पनि एमालेले नमानेको बताए। लेखकले भने, राज्यका अंगलाई काम गर्न दिएर संसद्लाई पनि क्रियाशील बनाऔंभन्दा पनि प्रतिपक्षी दल जनताको विषयलाई रोकेर संसदीय अभ्यासलाई रोक्ने काम गरिरहेको छ।"
कांग्रेस संसदीय दलको बैठक बस्दै : एमालेले उठाएको उच्चस्तरीय छानबिनबारे के गर्ला निर्णय ?,"नेपाली कांग्रेसका प्रमुख सचेतक रमेश लेखकले संघीय संसद भवन नयाँ बानेश्वरमा बिहान १० बजेपछि बस्ने गरी बैठक बोलाइएको बताए । बैठकमा संसदको गतिरोध खुलाउने, सरकारले ल्याउने विधेयक, सुन तस्करी, र सरकारका पछिल्ला कामबारे छलफल भइरहेको छ। आइतबारसम्म ५४ सांसदहरुले आआफनो धारणा राखिसकेको र आज बाँकी सदस्यहरुले धारणा राख्नेछन्। कांग्रेसका सांसदहरु सुन तस्करी प्ररकणमा उच्चस्तरीय छानबिन समिति बनाउने कि नबनाउने भन्ने विषयमा दुई धारमा उभिएका छन्। सुन तस्करीको छानबिनका लागि उच्चस्तरीय समिति गठन हुनुपर्ने धारणा बैठकमा जबर्जस्ती उठेको छ। सांसद सनिल शर्मा पक्राउ परेपछि उनीहरु थप चिढिएका हुन्। कांग्रेस नेता डाशेखर कोइरालाले नेपाल प्रहरीको केन्द्रीय अनुसन्धान ब्युरो (सीआईबी) र राजस्व अनुसन्धान विभागले मात्रै सुन तस्करी प्रकरणलाई टुंगोमा पुर्याउन नसक्ने भन्दै उच्चस्तरीय समितिको माग गरेका हुन्। आइतबारको बैठकमा कांग्रेस नेता डा कोइरालाले उच्चस्तरीय समिति बनाएर सुन तस्करीको गहिरो गरी छानबिन गर्नुपर्ने बताए। सांसद अर्जुननरसिंह केसी र प्रदीप पौडेलले पनि सुन तस्करीका बारेमा सरकारले उच्चस्तरीय छानबिन समिति बनाएर गहिराइमा पुग्नुपर्ने बताउँदै आएका छन्। उच्चस्तरीय समितिको माग गर्दै विपक्षी एमालेले लगातार संसद् अवरोध गरिरहेको छ। प्रमुख सचेतक लेखकले जनताको कुरा उठाउने संसद् प्रमुख प्रतिपक्ष दलले निरन्तर अवरोध गर्नु आपत्तिजनक भएको बताए।"
"काठमाडौं महानगरले खुला दूध र पानीपुरी, चटपटे बिक्री गर्न रोक लगाउने","काठमाडौं : काठमाडौं महानगरपालिकाले खुल्ला दूध प्लाष्टिकमा हालेर रवरले बाँधेर बेच्न नदिने तयारी गरेको छ। महानगरले खुल्ला दूध प्लाष्टिकमा हालेर रवरले बाँधेर बेच्ने काम मापदण्ड विपरीत भएकाले यसलाई तत्काल रोक लगाउने भएको हो। काठमाडौँ महानगरपालिकाकी उपप्रमुख सुनिता डंगोलले खुल्ला रुपमा वेचिने खानेकुरा, पेय पदार्थ, तरकारी र फलफूलको बजारमा निगरानी बढाउनु पर्ने बताइन्। बजार व्यवस्थापन तथा उपभोक्ता हित संरक्षण समितिको बैठकमा उनले बर्खायाममा पानीसँगै फैलिने संक्रामक रोग फैलिन नदिन बजारमा हुने व्यापारिक क्रियाकलापको अनुगमनका लागि तत्काल परिचालित हुने योजना बनाउन निर्देशन दिएकी छन्। माछामासु, पानी, दूधजस्ता दैनिक उपभोग्य खाद्य तथा पेय पदार्थबाट चाँडो संक्रमण फैलिन्छ। यसको स्रोतहरु मासु पसल, दूध डेरी, तरकारी तथा फलफुल पसल हुन्। उनले भनिन्, अनुगमन गर्नु भनेको सचेत गराउने र सुधारको मौका दिने पनि हो। मौका दिँदा पनि सुधार नगर्नेलाई कानुनी र प्रशासनिक कारवाहीको दायरामा ल्याउनु पर्छ। बैठकमा प्रमुख प्रशासकीय अधिकृत बसन्त अधिकारीले भने,खुल्ला दूध प्लाष्टिकमा हालेर रबरले बाँधेर बेच्ने काम मापदण्ड विपरीत हो। यसलाई तत्काल रोक लगाउनुपर्छ। तरकारी र फलफूल सस्तोमा किनेर ल्याएर सडक किनारामा भाग लगाएर बेच्ने काम जनस्वास्थ्यका दृष्टिले पनि जोखिमपूर्ण भएको महानगरको भनाई छ। यसैगरी महानगरले कुच्चिएका, लेउ लागेका, टुटेफुटेका जारमा पानी बेच्न नपाइने भएकाले जार जफत र नष्ट गर्न थालेको छ।"
"जनमत पार्टी दोस्रो पटक सरकारमा, अनिता देवीले लिइन् मन्त्रीको शपथ","काठमाडौं : जनमत पार्टीकी सांसद अनिता देवी साहले मन्त्री पदको शपथग्रहण गरेकी छन्। सोमबार बिहान शितल निवासमा साहलाई राष्ट्रपति रामचन्द्र पौडेलले शपथ ग्रहण गराएका हुन्। प्रधानमन्त्री पुष्पकमल दाहाल प्रचण्डले सामान्य प्रशासन मन्त्री अमनलाल मोदीलाई हटाएर शाहलाई सामान्य प्रशासन मन्त्रीमा सिफारिस गरेका थिए।शाह जनमतकी समानुपातिक सांसद हुन्। उनी सांसद बन्नु अगाडि गत वर्ष भएको स्थानीय तह निर्वाचनमा जनकपुरधाम उपमहानगरपालिकाको मेयरमा पराजित भएकी थिइन्। मोदीको काम सन्तोषजनक नदेखिएको र जनमत पार्टीलाई सरकारमा सहभागी गराउनुपर्ने भएकाले माओवादी केन्द्रको पदाधिकारी बैठकले फिर्ता उनलाई बोलाएको हो। शपथग्रहण समारोहमा राष्ट्रपति पौडेलसहित उपराष्ट्रपति रामसहाय प्रसाद यादव, प्रधानमन्त्री प्रचण्ड, प्रतिनिधि सभाका सभामुख देवराज घिमिरे, राष्ट्रिय सभा अध्यक्ष गणेशप्रसाद तिमिल्सिनालगायत सहभागी थिए। यस अगाडि जनमत पार्टीका अब्दुल खानले खानेपानी मन्त्रालयको जिम्मेवारी पाएका थिए। तर सरकारसँग असन्तुष्ट जनाउँदै जनमत बाहिरिएको थियो।"
नक्कली भन्दै पक्राउ परेका डा यादव रिहा,"काठमाडौं : शैक्षिक प्रमाणपत्र नक्कली बनाएको आरोपमा पक्राउ परेका डारञ्जितकुमार यादव रिहा भएका छन्। नेपाल प्रहरीको केन्द्रीय अनुसन्धान ब्युरो (सीआईबी)ले शैक्षिक प्रमाणपत्र नक्कली बनाएको आरोपमा महोत्तरीको पिपरा८ घर भएका रञ्जितकुमार यादवलाई नियन्त्रणमा लिएको थियो। अनुसन्धानका क्रममा डायादवको शैक्षिक प्रमाणपत्र सक्कली भेटिएपछि सीआईबीले उनलाई रिहा गरेको हो। नेपाल मेडिकल काउन्सिलले यादवको प्रमाणपत्रको प्रतिलिपिसहितको पत्र सीआईबीलाई पठाएपछि उनलाई छोडेको हो। यसअघि नेपाल मेडिकल काउन्सिलले पठाएको पत्रका आधारमा सीआईबीले उनलाई पक्राउ गरेको हो। सोही नामका अर्का डाक्टरलाई पक्राउ गर्नुपर्नेमा सीआईबीले नक्कली भन्दै सक्कली डाक्टर यादवलाई पकाउ गरेको खुलेको छ। सीआईबीले गत बिहीबार मोरङ३ बाट निर्वाचित नेपाली कांग्रेसका सांसद सुनीलकुमार शर्मा, महोत्तरीको पिपरा८ घर भएका रञ्जितकुमार यादव, त्रिवि शिक्षण अस्पतालमा कार्यरत डाअमित चौधरी, डारामबाबु यादव र डाएरिना शाहलाई पक्राउ गरेको थियो। सुनिल शर्मा पनि रिहा भइसकेका छन्। नक्कली शैक्षिक प्रमाणपत्र बनाउने विरुद्ध सञ्चालन गरिएको अपरेसनको नाम फोक्सट्रोट चार्ली राखिएको छ। सिआईबीको डीएसपी डातपन दाहालको नेतृत्वमा यो अपरेसन चलिरहेको छ। डाक्टरको सर्टिफिकेटमाथि प्रहरीले अनुसन्धान अगाडि बढाएको छ।"
भीमदत्त राजमार्गमा अवरुद्ध सडक सञ्चालनको वातावरण बनाउन प्रधानमन्त्रीको निर्देशन,"काठमाडौं : प्रधानमन्त्री पुष्पकमल दाहालसँग सुदूरपश्चिम प्रदेशका नेकपा माओवादी केन्द्रका नेताहरूले भेटघाट गरेका छन्। प्रधानमन्त्री भेट्न माओवादी नेताहरू सोमबार बिहान प्रधानमन्त्रीको सरकारी निवास बालुवाटार पुगेका थिए। भेटमा सुदूरपश्चिममा अत्यधिक वर्षाका कारण आएको बाढी र पहिरोले पुर्याएको क्षति तथा भीमदत्त राजमार्गमा भएको अवरोध खुलाउने विषयमा नेताहरुले प्रधानमन्त्रीको ध्यानाकर्षण गराएका छन् । वैकल्पिक मार्गका रुपमा रहेको दैजी जोगबुढा सडक सञ्चालन गर्ने विषयमा समेत सो अवसरमा छलफल भएको थियो । छलफलका क्रममा प्रधानमन्त्री दाहालले भौतिक पूर्वाधार तथा यातायात व्यवस्था मन्त्रालयका सचिव केशवकुमार शर्मालाई टेलिफोन गरी भिमदत्त राजमार्ग नियमित सञ्चालन हुने वातावरण बनाउन र दैजी जोगबुढा सडक सञ्चालनका लागि आवश्यक प्रबन्ध गर्न निर्देश दिएको सुदूरपश्चिम प्रदेशसभाका सदस्य ओमविक्रम भाटले जानकारी दिए। प्रधानमन्त्री प्रचण्डले बाढी प्रभावित क्षेत्रमा शीघ्र राहत तथा उद्धारको प्रबन्ध गर्न समेत निर्देशन दिए। वर्षाले भीमदत्त राजमार्ग अवरुद्ध हुँदा सुदूरपश्चिमका सातवटा पहाडि जिल्लाको जनजीवन प्रभावित भएको छ। कैलालीको बुढीतोलामा गएको पहिरोका कारण सडक यातायात पूर्णरुपमा अवरुद्ध भएको छ। ढुवानीका साधानहरू सुचारु नहुँदा जिल्लामा खाद्यान्न ,औषधि,इन्धनलगायत दैनिक उपभोग्य वस्तुको अभाव हुन थालेको छ।"
विगतमा संसदीय छानबिनलाई गठबन्धन सरकारले नै पंगु बनाएकाले उच्चस्तरीय न्यायिक समितिको माग,"उच्चस्तरीय छानविन आयोग गठन भएका कारणबाट नै राजनीतिक संलग्नतामा भएको ललिता निवास प्रकरण बाहिर आएको महासचिव पोखरेलले दाबी गरे। काठमाडौं : नेकपा एमालेका महासचिव शंकर पोखरेलले संसदीय छानबिनप्रति जनताको विश्वास र भरोसा टुटेको बताएका छन्। उनले विगतमा संसदीय छानबिनलाई गठबन्धन सरकारले नै पंगु बनाएका कारणले एमालेले उच्चस्तरीय न्यायिक छानबिन समितिको माग गरेको बताएका हुन्। पोखरेलले उच्चस्तरीय छानबिन समिति गठन गर्ने मागलाई उपेक्षा गर्नु नै संसद अवरोधको कारण भएको उल्लेख गरे। राज्यको माथिल्लो निकायको संलग्नताबिना यति ठूलो परिमाणमा सुन तस्करी हुन सक्तैन भन्ने कुरा जो कोहीले पनि बुझ्न सक्ने कुरा हो।सामाजिक सञ्जालमार्फत उनले भने,राजश्व प्रशासन र सुरक्षा निकायको स्पष्ट कमजोरी देखिने कुराको छानबिन उनीहरुबाट नै गराउँछौ भन्नु राजनीतिक संलग्नताको आशंकालाई बल पुर्याउने कुरा हो। विगतमा संसदीय छानबिनलाई गठबन्धन सरकारले नै पंगु बनाएका कारणले संसदीय छानबिन प्रति जनताको विश्वास र भरोसा टुटेको अवस्था छ। राज्यको सुरक्षा प्रणाली प्रतिनै अनास्था र अविश्वास पैदा गर्न पुगेको सुन तस्करीको छानबिनका लागि एमाले उच्चस्तरीय न्यायिक छानबिन समितिको माग गरेको उनको भनाई छ। उनले भने, अब यो माग नेकपा(एमाले)को मात्र माग रहेन। सत्ता गठबन्धनमा रहेका माननीयहरुको समेत माग बन्न पुगेको छ। आशंकाको घेरामा रहेको सरकारका निकायबाट गरिने छानबिनवाट यति गम्भीर समस्याको समाधान निकाल्न सम्भव छैन। उच्चस्तरीय छानबिन आयोग गठन भएका कारणबाट नै राजनीतिक संलग्नतामा भएको ललिता निवास प्रकरण बाहिर आएको महासचिव पोखरेलले दाबी गरे। लामो समयदेखि एमालेले उच्चस्तरीय छानबिन समितिको माग गरेपनि पछिल्लो समयमा विमानस्थलबाट तस्करी भएको सुन अनुसन्धानबारे सत्तारुढ दलमै दुई धार देखिरहेको छ। कांग्रेस र माओवादी केन्द्रका केहि सांसदहरुले एमालेको माग जायज भएको बताउन थालेका छन्। कांग्रेस नेता डाशेखर कोइरालाले नेपाल प्रहरीको केन्द्रीय अनुसन्धान ब्युरो (सीआईबी) र राजस्व अनुसन्धान विभागले मात्रै सुन तस्करी प्रकरणलाई टुंगोमा पुर्याउन नसक्ने भन्दै उच्चस्तरीय समितिको माग गरेका हुन्। संसदीय दलको आइतबारको बैठकमा कांग्रेस नेता डा कोइरालाले उच्चस्तरीय समिति बनाएर सुन तस्करीको गहिरो गरी छानबिन गर्नुपर्ने बताए। राजस्व अनुसन्धानका महानिर्देशक एक साताअघि प्रधानमन्त्रीजीको सचिवालयमा हुनुहुन्थ्यो, कोइरालाले भने, महानिर्देशक भएपछि सुन त बरामद भयो। तर, त्यसपछिका घटनाहरू पनि हेरौं न। किन सीआईबीलाई छानबिन गर्न दिनुपर्यो ? राजस्व अनुसन्धानले नै छानबिन गर्न सक्षम छ भनेर महानिर्देशक भन्नुहुन्थ्यो। त्यसैले पनि सुन प्रकरण छानबिन गर्न उच्चस्तरीय समिति आवश्यक छ। अर्जुननरसिंह केसीले सुन तस्करीका बारेमा सरकारले उच्चस्तरी छानबिन समिति बनाएर गहिराइमा पुग्नुपर्ने केसीले बताए। सर्वोच्चका पूर्वन्यायाधीशहरूलाई राखेर उच्चस्तरीय न्यायिक छानबिन आयोग गठन गर्नुपर्छ, केसीले बैठकमा भनेका थिए। अर्का सांसद प्रदीप पौडेलले सुन काण्डका विषयमा भने, सियो आएको होइन नि एक क्विन्टल सुन पो आएको हो। अध्यागमन कर्मचारी प्रशासन र प्रहरीको मिलेमतो नभए एयरपोर्टमा सुन छिर्न सक्ने कुरै हुँदैन। राजनीतिक नेतृत्व कति दोषी हो ?"
ललिता निवास जग्गा प्रकरणको छानबिनमा सहयोग गर्न तयार छु : माधव नेपाल,"काठमाडौं : नेकपा एकीकृत समाजवादी पार्टीका अध्यक्ष माधवकुमार नेपालले ललिता निवास जग्गा प्रकरणको छानबिनमा आफूले सहयोग गर्ने प्रतिबद्धता व्यक्त गरेका छन्। युरोप भ्रमणबाट फर्किने क्रममा त्रिभुवन अन्तरर्राष्ट्रिय विमानस्थलमा आयोजित पत्रकार सम्मेलनमा बोल्दै अध्यक्ष नेपालले ललिता निवास जग्गा प्रकरणमा छानबिन हुनुपर्ने र त्यसमा आफूले सक्दो सहयोग गर्ने बचन दिएका हुन्। 'ललिता निवास जग्गा हिनामिना प्रकरणको छानबिन होस्। मेरो तर्फबाट सहयोगी भूमिका हुनेछ, 'उनले भने। अध्यक्ष नेपालले ललिता निवास जग्गा प्रकरणमा आफ्नो कुनै भूमिका नरहेको दावी गरे। 'बिराएको छैन। कुनै बदमासी पनि गरेको छैन। लेनदेन गरेको छैन। आत्तिएको छैन, 'उनले भने,'चित्त दुखेको छ। केही गरौंला भन्यो अब के पो होला भन्ने स्थिति भयो।' उनले भ्रमणमा जानु एकदिन अघि सर्वोच्च अदालतले ललिता निवास जग्गाको छानबिन प्रक्रिया अघि बढाउनु भनेर आदेश आएको बताए। उनले अदालतको आदेश आउनु र युरोप भ्रमण तय हुनु संयोग मात्र भएको बताए। नेपालले आफू प्रधानमन्त्री हुँदा कतिपय जग्गासम्बन्धी निर्णय भएको तर भ्रष्टाचार नगरेको जिकिर गरे। 'ललिता निवास जग्गा प्रकरणमा छानबिन प्रक्रिया अगाड बढाउनु भनेर सर्वोच्च अदालतबाट निर्णय भएको रहेछ। युरो भ्रणमण पनि त्यही बेला निश्चित भयो। प्रधानमन्त्री हुँदाखेरी कतिपय जग्गासम्बन्धी निर्णयहरू भएका थिए। त्यसैमा जोडेर मेरो बदनाम गर्न खोजियो,'उनले भने,' माधव नेपाल भाग्यो भनेर चर्चा पनि गरियो। राजाले गिरफ्तार गर्दाखेरी त म नभाग्ने मान्छे । अपराध नगरेको ,भ्रष्टाचार नगरेको म किन भाग्थे। बरु भ्रमण छोट्याएर आएँ।' नेपालले सबै विषयको कानुनी प्रक्रिया हु्ने र ललिता निवास जग्गा प्रकरणमा पनि कानुनले प्रष्ट्याउने बताए।"
"प्रतिनिधिसभा बैठक बस्दै, टोपबहादुर रायमाझी निलम्बनमा परेको जानकारी गराइने","काठमाडौं : संघीय संसदअन्तर्गतको आज प्रतिनिधिसभा बैठक बस्दैछ। बैठक दिउँसो १ बजेका लागि डाकिएको संघीय संसदको महासचवि डाभरतराज गौतमले जानकारी दिए। यसअघि बुधबार बसेको प्रतिनिधिसभा बैठकमा प्रतिपक्ष नेकपा एमालेले सुन तस्करी प्रकरणको अनुसन्धानका लागि छानबिन समितिको माग गर्दै अवरोध गरेपछि आजसम्मका लागि बैठक स्थगित गरिएको थियो। सुन प्रकरणमा गृहमन्त्री नारायणकाजी श्रेष्ठले दिएको जवाफ चित्त बुझ्दो नभएको भन्दै सुन तस्करी प्रकरणमा उच्चस्तरीय छानबिन समितिको माग गर्दै एमालेले साउन १० गतेदेखि संसद चल्न दिएको छैन। गृहमन्त्री श्रेष्ठले सुन तस्करी प्रकरणको नेपाल प्रहरीको केन्द्रीय अनुसन्धान ब्यूरोले अनुसन्धान गरिरहेको र उसको निष्कर्ष नआउञ्जेल अर्को समिति आवश्यक नभएको जवाफ दिएका थिए। तर एमाले भने सुन तस्करी प्रकरणमा गृहमन्त्री र अर्थमन्त्रीको संलग्नता हुनसक्ने भन्दै छानबिन समिति बनाउनुपर्ने माग गर्दै आएको छ। छानबिन समिति नबनेसम्म संसद चल्न नदिने एमालेको अडान छ। विमानस्थलबाट भन्सार चेकजाँच पास भइ बाहिरिएको एक क्वीन्टल सुन प्रकरणमा सरकारका मन्त्री एवं सत्तापक्षकै नेताहरूको संलग्नता रहेको भन्दै अनुसन्धानका लागि छानबिन समिति बनाउनुपर्ने माग गर्दै संसद अवरुद्ध गर्दै आएको हो। आजको बैठक सभामुख देवराज घिमिरेले प्रतिनिधिसभा नियमावली, २०७९ को नियम २४८ को उपनियम (३) को प्रयोजनको लागि प्रतिनिधि सभा सदस्य टोपबहादुर रायमाझी निलम्बन भएको जानकारी गराउने छन्। रायमाझी नक्कली भुटानी शरणार्थी प्रकरणमा पक्राउ परी हाल पूर्पक्षका लागि थुनामा रहेका छन्। नेपालीलाई भुटानी शरणार्थी बनाएको अभियोगमा हाल एमालेबाट निर्वाचित सांसद रायमाझी,पूर्वगृहमन्त्री बालकृष्ण खाँणलगायतका व्यक्तिहरू पूर्पक्षका लागि थुनामा छन्। यसैगरी आजको बैठकमा सभामुखले राष्ट्रपतिको कार्यालयबाट प्राप्त कार्यभार तोकिएको र विधेयक प्रमाणीकरण सम्बन्धी पत्रहरुको व्यहोरा पढेर सुनाउने, प्रधानमन्त्री तथा मन्त्रिपरिषद्को कार्यालयबाट प्राप्त कार्यभार तोकिएको सम्बन्धी पत्रहरुको व्यहोरा पढेर सुनाउने कार्यसूची छ। यसैगरी कानून,न्याय तथा संसदीय मामिला मन्त्री श्री धनराज गुरुङ्गले नेपाल सरकार,मन्त्रिपरिषद्को निर्णयबाट आयोगको कार्यावधि थप गर्ने गरी जारी भएको आदेश बेपत्ता पारिएका व्यक्तिको छानविन, सत्य निरुपण तथा मेलमिलाप आयोग ऐन, २०७१ को दफा ४२ को उपदफा (२) बमोजिम सदन समक्ष पेश गर्ने र शिक्षा विज्ञान तथा प्रविधि मन्त्री अशोककुमार राईले राष्ट्रिय सभामा उत्पत्ति भएको नेपाल विश्वविद्यालय विधेयक, २०८० लाई दफावार छलफलको लागि सम्बन्धित समितिमा पठाइयोस्' भनी प्रस्ताव प्रस्तुत गर्ने सम्भावित कार्यसूची छ। यस्तै शिक्षा विज्ञान तथा प्रविधि मन्त्री अशोक कुमार राईले राष्ट्रियसभामा उत्पत्ति भएको नेपाल विश्वविद्यालय विधेयक २०८० लाई दफावार छलफलका लागि सम्बन्धित समितिमा पठाइयोस् भनी प्रस्ताव प्रस्तुत गर्ने कार्यसूचीमा उल्लेख छ।"
दोलखा बिगु पहिरो : बाबु छोरा दुवैको शव भेटियो,दोलखा : बिगु गाउँपालिका७ मा निगुरो टिप्न जादा पहिरोमा पुरिएर बेपत्ता भएका बाबु छोराको शव फेला परेको छ। ३५ वर्षीय निम्दोर्जे शेर्पा र उनका १२ वर्षीय छोरा पासाङ शेर्पा बिगु नजिकैको टोर थामी भन्ने जंगलमा निगुरो टिपेर फर्कने क्रममा माथिबाट खसेको पहिरोमा परेर बेपत्ता भएका थिए। तोथाङ खोल्साबाट आएको पहिरो र बाढीले बगाएका बाबु छोरामध्ये छोराको शव आइतबार तिनपाटे खोलाको दहमा भेटिएको हो। बाबुको शव आज सोमबार छोराको शव भेटिएको भन्दा केही तल भेटिएको वडाध्यक्ष दलबहादुर श्रेष्ठले जानकारी दिए। उनका अनुसार दुवैको शवलाई सदरमुकाम चरिकोट ल्याउने तयारी भइरहेको छ।
मुगुमा जीप दुर्घटना हुँदा चार जनाको मृत्यु,"वीरेन्द्रनगर : मुगुको सोरु गाउँपालिकामा जीप दुर्घटना भएको छ। दुर्घटनामा चार जनाको मृत्यु भएको छ भने पाँच जना घाइते छन्। सोरुकोटदेखि गमगढीतर्फ जाँदै गरेको ग१ज ७७६२ नम्बरको जीप सोमबार अपराह्न सिपपहिरो नजिकै सडकबाट तल खसेको प्रहरीले जनाएको छ। जीपमा सवार ९ जना यात्रुमध्ये २ जनाको घटनास्थलै मृत्यु भएको र २ जनाको सिप हेल्थपोष्टमा उपचारका क्रममा मृत्यु भएको तारापानी प्रहरी चौकी इन्चार्ज रमानन्द उपाध्यायले बताए। दुर्घटनामा ५ जना घाइते छन्। मृतकको नाम भने खुल्न सकेको छैन। जीप दुर्घटनामा घाइते हुनेमा सोरु गाउँपालिका५ नेर गाउँका लोकजन नेपाली, गोबिन्द शाही वडा नं२ का दिनेश लावड छन्। अरु २ जना घाइतेको पहिचान नभएको तारापानी प्रहरी चौकीले जनाएको छ। तारापानी प्रहरी चौकी र स्थानीयले घाइतेको उद्धार गरेका छन्। जीप दुर्घटनामा घाइतेलाई उपचारका लागि जिल्ला अस्पताल ठिनी लैजान जिल्ला प्रहरी कार्यालयले २ वटा एम्बुलेन्स घटनास्थलमा पठाएको छ।"
"ज्यामिरे सामुदायिक वनमा काठ तस्करी, काठसहित दुई जना पक्राउ","झापा : झापामा ट्याक्टरमा लोड गरिएको सखुवा जातको गोलिया काठसहित दुई जनालाई प्रहरीले पक्राउ गरेको छ। पक्राउ पर्ने ट्याक्टर चालक बुद्धशान्ति गाउँपालिका ४ निवासी २४ वर्षीय सविन विश्वकर्मा र ट्याक्टरमा सवार सोही ठाउँका ३६ वर्षीय धनाहाङ लिम्बू रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। बुद्धशान्ति ६ शान्तिनगरस्थित ज्यामिरे सामुदायिक वनभित्र काठ चोरी तस्करी भइरहेको विशेष सूचनाको आधारमा इलाका प्रहरी कार्यालय बुधबारेको टोली तत्काल खटिएको थियो। प्रहरीले सोमबार बेलुका पौने ६ बजे वनभित्रबाटै मे १ त ६५३८ नम्बरको ट्याक्टर सखुवा जातको गोलिया काठ लोड गर्दा गर्दै बरामद गरिएको डीएसपी रिजालले बताए। ट्याक्टरमा १६ थान गोलिया अर्थात् ५८२२ क्यु फिट काठ फेला परेको थियो। 'खुलेआम वनभित्र काठ काटेको देखिन्छ,' डीएसपी रिजालले भने, 'वनका पदाधिकारी कोही घटनास्थलमा थिएन, त्यहाँबाट काठ ल्याउन थप प्रहरी टोली पठाउनु पर्यो।' बरामद गरिएको काठ, ट्याक्टर र पक्राउ परेका दुवै जनालाई आवश्यक कानुनी कारबाहीका लागि जिल्ला डिभिजन वन कार्यालय झापा बुझाइसकेको उनले बताए।"
"देशभर ८७ प्रतिशत भूभागमा धान रोपाइँ, गत वर्षभन्दा सात प्रतिशत कम","काठमाडौं : मुलुकभर ८७ प्रतिशत भूभागमा रोपाइँ सम्पन्न भएको कृषि तथा पशुपन्छी विकास मन्त्रालयले जनाएको छ। कृषि विभागबाट प्रदेश सरकारसँगको समन्वयमा तयार गरिएको साउन २६ गतेसम्मको तथ्यांकअनुसार हालसम्म १४ लाख ८८ हजार ४९ हेक्टर क्षेत्रफलमा धान रोपाइँ भएको मन्त्रालयका प्रवक्ता शवनम शिवाकोटीले जानकारी दिए। गत वर्ष यही समयमा देशभर ९४ प्रतिशत धान रोपाइँ सकिएको थियो। विशेषगरी मधेस प्रदेश, बागमती प्रदेश र गण्डकी प्रदेशमा मनसुन सुरु हुन ढिलो भएका कारण रोपाइँमा कमी देखिएको उनले सुनाए। बिस्तारै मनसुन सक्रिय भइरहेको तथा रासायनिक मलको उपलब्धता सुनिश्चित हुँदा धान रोपाइँ हुने प्रतिशत क्रमशः बढ्दै गएको छ। मध्य तराईमा साउन मसान्तसम्म नै रोपाइँ हुने गरेको छ। साउन मसान्त सम्ममा ९२९५ प्रतिशतसम्म रोपाइँ हुने अपेक्षा गरिएको मन्त्रालयले जनाएको छ। कोशी प्रदेशमा यस वर्ष अहिलेसम्म ९४ प्रतिशत भूभागमा धान रोपाइँ भएको छ। सो प्रदेशमा गत वर्ष यही समयमा ९४ प्रतिशत भूभागमा नै धान रोपाइँ सम्पन्न भएको थियो। मधेस प्रदेशमा हालसम्म ६८ प्रतिशत भूभागमा मात्र धान रोपाइँ सकिएको छ। गत वर्ष यही समयमा सो प्रदेशमा ९३ प्रतिशत भूभागमा धान रोपाइँ सकिएको थियो। बागमती प्रदेशमा हालसम्म ८८ प्रतिशत क्षेत्रफलमा मात्र धान रोपाइँ सकिएको छ। गत वर्ष साउन २६ गतेसम्म बागमती प्रदेशमा ९७ प्रतिशत भूभागमा रोपाइँ सकिएको थियो। गण्डकी प्रदेशमा हालसम्म ९३ प्रतिशत भूभागमा धान रोपाइँ सकिएको छ। गत वर्षको साउन २६ गतेसम्म यो प्रदेशमा ९७ प्रतिशत भूभागमा रोपाइँ सकिएको थियो। लुम्बिनी प्रदेशमा ९३ प्रतिशत भूभागमा धान रोपाइँ सकिएको छ। सो प्रदेशमा गत वर्ष यही समयमा ९० प्रतिशत भूभागमा धान रोपाइँ सकिएको थियो। कर्णाली प्रदेशमा हालसम्म ९८ प्रतिशत भूभागमा धान रोपाइँ सकिएको छ। गत वर्ष यही समयमा सो प्रदेशमा ९९ प्रतिशतमात्र रोपाइँ भएको थियो। सुदूरपश्चिम प्रदेशमा हालसम्म ९९ प्रतिशत धान रोपाइँ सकिएको छ। सो प्रदेशमा गत वर्ष यही समयमा सतप्रतिशत अर्थात् सबै भूभागमा धान रोपाइँ सकिएको थियो। यसैगरी नेपालमा उत्पादन भएको गोलभेँडा भारतमा निर्यात हुन थालेको मन्त्रालयले जनाएको छ। साउन २८ गतेसम्ममा काँकडभित्ता र भैरहवा नाकाबाट गरी करिब ३० मेट्रिक टन गोलभेँडा निर्यात भएको छ। गोलभेँडा, हरियो मटरकोसा, हरियो खुर्सानीलगायत तरकारी बालीलाई भारतको प्लान्ट क्वारेन्टाइन अर्डर सूचीमा समावेश गरी निकासलाई सहजीकरण गर्न नेपालबाट पटक पटक अनुरोध गर्दै आएको थियो। भारतले सर्तसहित निश्चित समयलाई आयात खुला गरेको भन्ने जानकारीअनुसार भारत निकासी हुन सुरु भएको मन्त्रालयले जनाएको छ। यसलाई निरन्तरता दिन थप पहल हुन सकेमा व्यापार घाटा कम हुने तथा बजार विस्तार भई कृषकले समेत राम्रो मूल्य पाउने सम्भावना रहेको जनाइएको छ।"
"एक कार्टुन ब्रेकसुमा ७६८ किलो सुन, अन्तिम परिणाम आउन एक साता लाग्ने","काठमाडौं : त्रिभुवन अन्तर्राष्ट्रिय विमानस्थलको भन्सार छलेर अवैध रूपमा नेपाल भित्रिएको ठूलो परिमाणको सुनलाई नेपाल राष्ट्र बैंक टक्सार महाशाखाले तौल तथा गुणस्तर परीक्षण सुरु गरेको छ। टक्सार विभागले सुन भनिएको ब्रेकसु सहितको ८ पोका पत्रकार सम्मेलनमार्फत सार्वजनिक गर्दै फुकाएको हो। टक्सार महाशाखाका निर्देशक थानेश्वर आचार्यका अनुसार पोकामा भएको मध्ये १ सय ५५ किलो ४६८ ग्राम चाहिँ सुनबाहेकको वस्तु हो। उनी भन्छन्, यसलाई छुट्याएर नापतौल गर्न लागिएको छ। यसलाई आजै छुट्याउँछौँ। तर वास्तविक तौलको अन्तिम परिमाण आउन एक साता लाग्छ। निर्देशक आचार्यका अनुसार प्रतिसिलबन्दी पोकोमा १९ किलो ५४१ ग्राम थियो। सिलबन्दी पोकोमा ब्रेकसु, कार्टुन लगायतका चीजहरू नाप्दा प्रतिपोकामा ७ किलो ६८० ग्राम सुन देखिएको छ। अझ यसमा पनि कालो पदार्थहरू केही छन्। यी सबैलाई छुट्याइसकेपछि सुन भनिएको वस्तुलाई गलाउने प्रक्रियामा लगिनेछ। गलाउनुभन्दा अगाडि यसलाई केमिकलमा धुनुपर्ने वा पोल्नुपर्ने पनि हुनसक्छ, उनले भने। यसरी गलाइसकेपछि साँचोमा राखिन्छ। यसपछि यसको नमुना परीक्षण गरिन्छ। यसपछि अर्को आर्से परीक्षण गर्न ३ दिन लाग्छ। यसपछि सुन भनेको वस्तु अर्थात् रियल सुन भने गालेपछि जर्दी, केमिकलहरू आगोले उडाउँछ। यसपछि मात्रै वास्तविक तौल थाहा पाइन्छ। वास्तविक सुन कति छ भनेर यसको अन्तिम तथ्यांक प्राप्त हुन एक साता लाग्ने उनको भनाइ छ। राजश्व अनुसन्धान विभागले जफत गरिएका सिलबन्दी पोकासहित ८ थान पोका सुरक्षित राख्न दिएको थियो। यसलाई अनुसन्धान गर्ने सिलसिलामा राजश्व अनुसन्धानले सीआईबीलाई जिम्मा दिएको थियो। राजश्व र सीआईबीबाट आइतबार नै पत्र आएको थियो। सबै प्रतिनिधिहरूलाई बोलाएर सिल फोरेर सुन भनिएको वस्तु छुट्याउने काम गरेको हो। रेडी ट्रेडर्सका नाममा हङकङबाट आयात भएको दुईपाङ्ग्रे सवारीको पार्टस् (ब्रेक सु) भित्र लुकाएर ल्याइएको सुन त्रिभुवन विमानस्थल बाहिर बरामद भएको थियो। उक्त सुन त्रिभुवन अन्तर्राष्ट्रिय विमानस्थलको सुरक्षा प्रणाली र भन्सार छलेर कसरी बाहिर आइपुग्यो भन्ने बारे पनि राजस्व अनुसन्धान विभागले अध्ययन गरिरहेको छ। त्यसका लागि विमानस्थल भन्सार तथा कार्गो गोदामका सीसीटीभी क्यामेराका फुटेज र सुरक्षा जाँचपासका क्रममा लिइएका एक्सरे मेसिनका इमेज थप अनुसन्धानका लागि भन्दै विभागले नियन्त्रणमा लिएको थियो।"
पत्रकारहरुको निरन्तर विरोध प्रदर्शन,"राजविराज : सप्तरीका पत्रकारहरुले छैठो दिन पनि आन्दोलनलाई निरन्तरता दिदै राजविराजमा विरोध जुलुस प्रदर्शन गरेका छन्। प्रेस स्वतन्त्रताको रक्षा र अन्नपूर्णकर्मी मनोहर पोखरेलमाथि भएको आक्रमणका विरुद्ध २ बुँदे माग राखी पत्रकारहरुले निरन्तर जुलुस प्रदर्शन गरिरहेका छन्। पत्रकार पोखरेलमाथि आक्रमण गर्ने दोषी प्रहरी माथि कानुनी कारवाही र जिल्ला प्रशासन कार्यालयले तस्विर, भिडियो खिच्न निषेध गरेको सूचनालाई क्षमायाचनासहित फिर्ता गर्नुपर्ने २ सुत्रीय माँग गर्दै सप्तरीका पत्रकारहरुले निरन्तर प्रदर्शन गरिरहेका हुन्। नेपाल पत्रकार महासंघ सप्तरीको नेतृतवमा महासंघ कार्यालयबाट व्यानरसहित निक्लिएको जुलुसले नगर परिक्रमा गर्दै 'दोषी प्रहरीलाई कारवाही गर', 'क्षमायाचनासहित सूचना फिर्ता गर', 'असक्षम एसपी, सिडिओलाई कारवाही गर', 'प्रेस स्वतन्त्रता कायम गर' जस्ता नारा घन्काएका छन्। पत्रकारहरुको आन्दोलनमा अन्य संघसंस्थाहरुको ऐक्यबद्धता थपिदै गएको छ। महासंघले सुरु गरेको आन्दोलनमा मैथिली साहित्य परिषद्, मिलाफ नेपाल, महिला मानव अधिकार रक्षक सञ्जाल, एकल महिला समूह, मेची महाकाली बुहारी संयुक्त आवाज, महिला मानव अधिकार तथा सामुदायिक विकास केन्द्र सप्तरीले ऐक्यबद्धता जनाएको छ। श्रृखंलाबद्ध रुपमा पत्रकारहरुलाई आक्रमण, धम्की, जिल्ला प्रशासन कार्यालयमा प्रवेश निषेध र जिल्ला प्रशासन कार्यालयमा अनुमति बिना तस्विर, भिडियो लिए कारबाही गर्ने चेतावनीसहितको जारी सूचनाले पत्रकारहरू असुरक्षित महसुस गर्दै त्यस विरुद्ध आन्दोलनरत छन्।"
संखुवासभा कारागारमा कैदीबन्दी मृत्यु प्रकरण : ६ दिनपछि आफन्तले शव बुझे,खाँदबारी : सुरक्षा घेराभित्र कुटपिटबाट मृत्यु भएका दुईजना कैदीको शव आफन्तले बुझेका छन् । संखुवासभाको मादी नगरपालिका५ का विनोद तोलाङ्गी र नुवाकोटको ककनी गाउँपालिका७ का आकाश बलामीको शव आफन्तले ६ दिनपछि बुझेका हुन् । शनिबार किटानी जाहेरीपछि शवको पोस्टमार्टम भएको थियो । घटनामा संलग्लाई सार्वजनिक नगरेको भन्दै आफन्तले शव बुझ्न मानेका थिएनन् । जाहेरीका आधारमा आइतबार प्रहरीले कारागारमा रहेका प्रहरी सहायक निरीक्षक लक्ष्मी चौधरी र कारागार प्रमुख राजेन्द्र घिमिरेका नाममा जिल्ला अदालतबाट पक्राउ अनुमति लिएको छ । प्रहरीले प्रहरी नियन्त्रणमा रहेका चौधरीलाई पहिलो पटक पाँच दिनका लागि म्याद थप गरेर अनुसन्धान सुरु गरेको जिल्ला प्रहरी कार्यालयका प्रहरी निरिक्षक सरोज खनालले जानकारी गराए । कारागारका निमित्त प्रमुख घिमिरे र असई चौधरीको नाम सार्वजनिक गरेपछि सोमबार शव बुझेका हुन् । घटनामा संलग्न बसैलाई कारबाही गर्ने आस्वासन सुरक्षा निकायबाट पाएपछि ६ दिनपछि आफन्तले शव बुझेका हुन् । घटना भएो ६ दिन वितिसक्दा समेत छानबिन टोलीले दोषीलाई सार्वजनिक गर्न सकेको छैनन् । सुरक्षा घेराभित्रै भएको घटनाको दोषी सार्वजनिक हुन नसक्दा छानबिनमा आशंका उब्जिएको पीडितका परिवारले बताएका छन्।
सहिदभूमि गाउँपालिकाको वित्तीय प्रगति ७६७० प्रतिशत,धनकुटा : गत आर्थिक वर्षमा सहिदभूमि गाउँपालिकाले ७६७० प्रतिशत वित्तीय प्रगति हासिल गरेको छ। गाउँपालिकाद्वारा सोमबार आयोजित वार्षिक समीक्षा कार्यक्रममा सार्वजनिक गरेको प्रतिवेदन अनुसार गत आर्थिक वर्ष २०७९८० मा चालु तथा पुँजीगत खर्च तर्फ ७६७० प्रतिशत वित्तीय प्रगति हासिल गरेको हो। आर्थिक प्रतिवेदन सार्वजनिक गर्दै आर्थिक प्रशासन शाखा प्रमुख नितेशकुमार यादवका अनुसार गत आर्थिक वर्षमा विनियोजित ५३ करोड ८० लाख ७६ हजार ७ सय ७५ रुपैयाँ ७८ वार्षिक बजेटमध्ये ४१ करोड २७ लाख ३६ हजार ५ सय ६३ रुपैयाँ ५७ खर्च भएको थियो। उक्त खर्च चालु तथा पुँजीगत तर्फको हो। चालुखर्च तर्फ ३४ करोड ५९ लाख ५४ हजार ७ सय ३३ रुपैयाँ विनियोजन भएकोमा २८ करोड ४१ लाख १० हजार ३१ रुपैयाँ खर्च भएको छ। प्रतिशतका आधारमा कुल विनियोजित बजेटको ८२१२ प्रतिशत हो। त्यस्तै पुँजीगत तर्फ विनियोजित १९ करोड २१ लाख २२ हजार ४२ रुपैयाँमध्ये ६६९५ प्रतिशत अर्थात १२ करोड ८६ लाख २६ हजार ५ सय ३२ रुपैयाँ खर्च भएको आर्थिक प्रशासन शाखा प्रमुख यादवले बताए। त्यस्तै संघीय सरकार मार्फत विनियोजित ३३ करोड ६३ लाख ३२ हजार ६ सय बजेट मध्ये ३२ करोड ५२ लाख ८० हजार १ सय ६१ रुपैयाँ खर्च भएको छ। प्रतिशतका आधारमा ८९५३ प्रतिशत वित्तीय प्रगति भएको छ। प्रदेश सरकारबाट विनियोजित बजेट खर्चमा गाउँपालिका कमजोर देखिएको छ। प्रदेशबाट विनियोजित बजेटमध्ये वित्तीय प्रगति ५८६२ प्रतिशत मात्रै भएको छ। प्रदेश सरकार तर्फ विनियोजित १ करोड ९७ लाख २६ हजार रुपैयाँ बजेटमध्ये ३७ लाख ६९ हजार २ सय ५० रुपैयाँ मात्रै खर्च भएको छ।
"पहिराको जोखिममा रिगाउँ, विद्यालय बन्द","मलेखु (धादिङ) : धादिङको उत्तरी क्षेत्रमा पर्ने गंगाजमुना गाउँपालिका१ स्थित रिगाउँ पहिराको जोखिममा परेको छ। गाउँ माथिबाट पहिरो झर्ने खतरा बढेपछि स्थानीयवासी त्रस्त भएका छन्। बस्तीमाथि रहेका बारीका गरा भासिन थालेका र जमिन चिरा परेर बग्न थालेको स्थानीय एक विद्यालयका प्रधानाध्यापक रामचन्द्र सिटौलाले जानकारी दिए। भासिन थालेको स्थानभन्दा तलका घर खाली गर्न थालिएको छ। हालसम्म भासिन थालेको स्थानको सिधा मुनि रहेका करिब १५ घर खाली गराइसकिएको छ। वृद्धवृद्धा र बालबच्चालाई सुरक्षित स्थानतर्फ सारिनाका साथै अन्नपात, लत्ताकपडा र महत्वपूर्ण सामान घरबाट निकालेर सुरक्षित स्थानतर्फ लान थालिएको छ। अहिले त्यहाँका बासिन्दाले घरायसी सरसामान र बस्तुभाउलाई सुरक्षित स्थानतर्फ सारिरहेको रिगाउँ माविका प्रधानाध्यापक सिटौलाले जानकारी दिए। केहीले विद्यालयकै सुरक्षित भवनमा सरसामान थन्याएका छन् भने केहीले जोखिम नभएका छिमेकी र आफन्तको घरमा राखेका छन्। गाउँभन्दा माथिका जमिन भासिन थालेको छ। त्यही भासिन थालेको ठाउँभन्दा मुनि बस्ती छ। करिब ५० घरजति पुरिने अवस्थामा पुगेको छ। आसपासका करिब ६० घर पनि जोखिममा रहेको गङ्गाजमुना गाउँपालिकाका उपाध्यक्ष रामेश्वर सिंखडाले बताए। कुनै पनि बेला पहिरो झर्नसक्ने जोखिम उच्च भएपछि उक्त विद्यालयको पठनपाठन बन्द गरिएको छ। स्कुलको दुई वटा भवनमध्ये २० कोठे नयाँ भवन पनि जोखिममा परेको छ। दुई वर्षअघि निर्माण गरिएको खानेपानीको ट्याङकी पनि बगाउन सक्ने सम्भावना बढेको छ। हिजोदेखि लगातार पानी परिरहेको र बिहान स्थानीयवासी घाँस काट्न जाने क्रममा जमिन भासिएको देखेर गाउँमा खबर गरेका थिए। सरोकारवाला सबैले गएर गएर हेर्दा थप जोखिम हुने सक्ने भएकाले बस्ती खाली गराइएको हो। जिल्ला सदरमुकाम धादिङबेसीबाट करिब ५४ किलोमिटर दूरीमा रहेको उक्त गाउँमा प्राय तामाङ समुदायको बसोबास छ। बर्खा लागेपछि यहाँ सवारीसाधन चल्दैन।"
सुदूरपश्चिमका पहाडी जिल्लामा इन्धन अभाव,"बैतडी : बैतडीसहित सुदूरपश्चिमका पहाडी जिल्लामा इन्धन अभाव भएको छ। एक सातादेखि अवरुद्ध भीमदत्त राजमार्गमा सहज आवागमन हुन नसकेपछि यहाँका पहाडी जिल्लामा इन्धनको अभाव भएको हो। राजमार्ग अवरुद्ध बनेसँगै इन्धन आपूर्ति रोकिएपछि तीन दिनदेखि इन्धन सकिएको बैतडीस्थित आयल स्टोरका सञ्चालक दीपक बोहराले बताए। आन्तरिक रुटमा सवारी चलेकै छन्, तराईबाट आउने गाडी आएनन्, इन्धन पनि आएन, यहाँ मौज्दात रहेको इन्धन सकियो उनले भने। बैतडीमा एक मात्रै आयल स्टोर छ। दार्चुलाको गोकुलेश्वरमा रहेको बालिचन आयल स्टोरमा पनि इन्धन सकिएको छ। ४ दिन भइसक्यो इन्धन छैन, स्टोरका सञ्चालक सुरेश साउँदले भने, एम्बुलेन्स र अत्यावस्यक रुपमा चाहिनेहरूका लागि मात्रै १० लिटरका दरले दिइरहेको छु। यतिबेला बजारमा इन्धन पाइन छाडेपछि सवारीसाधन ठप्प जस्तै बनेको डडेल्धुरा उग्रतारा सार्वजनिक यातायातका खोडपे काउन्टर इन्चार्ज अर्जुन बिष्टले बताए। केहीसँग मौज्जात रहेको इन्धनले गाडी चलिरहेका छन्, इन्धनकै अभावमा करिब ९० प्रतिशत सवारी साधन प्रभावित बने, उनले भने। तराईका जिल्ला कैलाली र कञ्चनपुरबाट ७ पहाडी जिल्लामा यतायात प्रभावित भएपछि खाद्यान्न लगायत उपभोग्यका सामान पनि महंगिएको छ। खाद्यान्न तथा अन्य उपभोग्य सरसामान तराईका जिल्लाबाटै भित्रिने गरेका छन्। यसैगरी पहाडी क्षेत्रमा हुने तरकारी उपजले बजार पाएको छैन। आलु, बन्दा, मुला लगायतका मौसमी तरकारीले यतिबेला बजार पाएको छैन। सुदूरपश्चिम प्रदेशका तराईका जिल्ला प्रदेश राजधानी कैलाली र कञ्चनपुरबाट पहाडका ७ जिल्ला डोटी, अछाम, बाजुरा, डडेलधुरा, बझाङ, बैतडी र दार्चुला आउने सवारी साधन तथा पहाडी ७ जिल्लाबाट तराइ जाने सवारीसाधन प्रभावित बनेका छन्। राजमार्ग पूर्ण रुपमा सुचारु भई नकसेको प्रादेशिक ट्राफिक प्रहरी कार्यालय अत्तरियाले जनाएको छ। पहाडबाट आउने गाडी र सानो गाडीहरूलाई सहज भइरहेको र लोड बोकेका गाडीहरू सञ्चालन गर्न निकै कठिनाइ भइरहेको ट्राफिक प्रहरी कार्यालय अत्तरियाका प्रहरी सहायक निरीक्षक जनक बहादुर धानुकले बताए। मर्मतको काम भने जारी रहेको उनले बताए।"
झोलुंगे पुलको जिल्लामा पनि फड्केको बाध्यता,"ढोरपाटन (बागलुङ) : झोलुंगे पुलको जिल्लाले परिचित बागलुङमा अहिले पनि नागरिकहरू जोखिम मोलेर काठको फड्के तर्न बाध्य छन्। हिउँदको समयमा खोला तथा खहरेखोलामा पानीको बहाव कम हुँदा सहजै वारपार गरे पनि बर्खामा खोला भने जोखिम मोलेरै खोला तर्न बाध्य हुन्छन्। बागलुङको सुगमदेखि दुर्गमसम्मका विभिन्न बस्तीका नागरिक अहिले पनि पुल नहुँदा घण्टौँ लगाएर लामो यात्रा गरिरहेका छन्। कतिपय ठाउँमा स्थानीयवासीले जनश्रमदान गरी काठको फड्के बनाएर वारपार गर्ने गरेका छन्। फड्केमा वारपार गर्न निकै जोखिम हुन्छ। वर्षाका कारण खोलामा पानीको बहाव बढेपछि गलकोट नगरपालिका२ मा स्थानीय खानीखोलामा पड्के बनाएका वारपार गरिरहेका छन्। वर्षौँदेखि यहाँ पुल निर्माणका लागि सरोकारवाला निकायलाई माग गरे पनि अहिलेसम्म चासो नदिएको स्थानीयवासी घनबहादुर रानाले गुनासो गरे। खानीखोला हिउँदमा निकै सानो हुने हुँदा बालबालिका पनि तर्नसक्ने भन्दै बर्खामा कोही वारपार गर्न नसक्ने उनको भनाइ छ। खोला बढेपछि आफूहरूले जंगट काठ ल्याएर फड्के बनाएर अहिले वारपार गरिरहेको रानाले बताए। 'यो खोलामा पुल बनाउनका लागि धेरै पटक माग गरियो, अहिलेसम्म पुल बनेको छैन', उनले भने, 'बर्खामा धेरै गाह्रो हुने, केटाकेटीलाई एक्लै विद्यालय पठाउन डर, हामी पाका मान्छेलाई त फड्के तर्दा कतै खोलामा खसिन्छ कि भन्ने डर हुन्छ।' गलकोट नगरपालिकाका प्रवक्ता हिमबहादुर भण्डारीले गलेकाट क्षेत्रमा धेरै खोलानाला भएको हुँदा एकै पटक सबैतिर झोलुंगे पुल निर्माण गर्न नसकेको बताए। वडा नं २ को खानीखोला खोलामा पुल निर्माणका लागि योजना छनोट गर्ने बेला प्राथमिकतामा राखेर प्रदेशमा बजेट मागे गरेको भन्दै केही समयमै यहाँ पुल निर्माण गर्ने भण्डारीको भनाइ छ। खानीखोलामा बर्खामा मध्यपहाडी लोकमार्गको भल सबै यही मिसिने हुँदा पानीको सतह बढेर वारपार गर्न कठिनाइ हुने गरेको उनी बताउँछन्। 'गलकोट क्षेत्रमा धेरै ठाउँमा पक्की तथा झोलुंगे पुल निर्माण भएका छन्, पालिकाले सबैतिर एकै पटक पुल बनाउने क्षमता हुँदैन । सीमित स्रोतसाधान प्रयोग गरेर काम गर्नुपर्ने बाध्यता छ, तर प्रदेश र केन्द्र सरकारसँग सहकार्य गरेर आवश्यक स्थानमा पुल निर्माण गर्छौँ, त्यो राम्रो प्राथमिकतामा छ', उनले भने। निसीखोला, तमानखोला, भूजीखोला, काठेखोला, ताराखोला, बडिगाडलगायत बागलुङमा ठूलाठूला खोला छन्। यी खोलाका धेरै ठाउँमा झोलुंगे पुल निर्माण भइसकेको छन्। अझै धेरै निर्माण हुनुपर्ने आवश्यक देखिन्छ। ओल्लो गाउँ र पल्लो गाउँ देख्दा नजिक देखिन्छन् तर बीचमा रहेका खोलाको कारण वारपार गर्न घण्टौँ लाग्ने गर्दछ। निसीखोला गाउँपालिका४ झिम्पा र वडा नं ५ कारीगाउँ नजिकै पर्छन्। तर बीचमा पुल नहुँदा वारिपारी गर्न आधा ४५ बढी समय लाग्ने स्थानीय कमल विकले बताए। कारीखोलामाथि पुल निर्माण भए तीन मिनेटमै वरपार गर्न सकिने बताउँछन्। अहिले खोलामा बनाइएको साँघु तरेर वारपार गरिरहेको उनको भनाइ छ। 'दुई गाउँ एकैपट्टी छन्, बीचमा खोला हुँदा आउँजाउ गर्न एक घण्टा बढी लाग्छ, स्थानीयको जग्गाजमिन वारपार छन्, फसल ल्याउँदा सास्ती हुन्छ, यहाँ पुल भएको हुन्थ्यो भने हामीलाई धेरै सजिलो हुन्थ्यो', उनले भने। कारिखोलामाथि झोलुंगे पुल निर्माणका लागि आर्थिक वर्ष २०७९८० मा सर्भे भएर काम सुरु भए पनि बजेट कटौटी हुँदा पुल बन्न सकेको छैन। चालु आर्थिक वर्षमा पुल निर्माण सम्पन्न गर्ने निसीखोला गाउँपालिकाले जनाएको छ।"
नक्कली भुटानी शरणार्थी प्रकरण : १८ जना पीडितले दिए उजुरी,"काठमाडौं : नेपाली नागरिकलाई नक्कली भुटानी शरणार्थी बनाएर अमेरिका लैजाने भन्दै अरबौं रकम ठगी गर्ने गिरोहविरुद्ध १८ जना पीडितले उजुरी दिएका छन्। पीडितहरूले काठमाडौं अपराध अनुसन्धान कार्यालयमा जाहेरी दिएका हु्न्। उनीहरूले १ करोड ८५ लाख बढी रकम ठगी गरेको भन्दै जाहेरी परेको अपराध अनुसन्धान कार्यालयका एसपी तथा प्रवक्ता रवीन्द्र रेग्मीले जानकारी दिए। प्रवक्ता रेग्मीका अनुसार काठमाडौंमा सानु भण्डारी,केशव दुलाल समेतको संयुक्त मिलोमतोमा विभिन्न नेपाली नागरिकलाई भुटानी शरणार्थी बनाइ अमेरिका लैजान्छु भनि विभिन्न किसिमको प्रलोभन र विश्वासमा पारी लमजुङ,सुनसरी,सिन्धुपाल्चोक,गोरखा,ललितपुर,चितवन,काठमाडौंलगायत जिल्लाहरुका १८ जना पीडितले उजुरी दिएका हुन्। तीनवटा छुट्टाछुट्टै किटानी जाहेरी दरखास्त परेको हुँदा उक्त सक्कल जाहेरी दरखास्तलगायतका कागजातहरू आवश्यक अनुसन्धान तथा कारबाहीका लागि जिल्ला प्रहरी परिसर टेकु पठाइएको प्रहरीले जनाएको छ। नक्कली भुटानी शरणार्थी प्रकरणमा हालसम्म १८ जना बढी व्यक्ति पक्राउ परिसकेका छन्। सोही प्रकरणमा पूर्वगृहमन्त्री एवं नेपाली कांग्रेस नेता बालकृष्ण खाड,नेकपा एमाले सचिव टोपबहादुर रायमाझीलगायत पक्राउ परेका छन्। उनीहरू हाल पुर्पक्षका लागि थुनामा छन्। नक्कली भुटानी शरणार्थी प्रकरणको अनुसन्धान नेपाल प्रहरीको केन्द्रीय अनुसन्धान ब्युरो (सीआईबी) ले गरिरहेको छ।"
राजमार्गको काममा ढिलाइ भएको भन्दै सरकारी गाडी रोकेर विरोध,विराटनगर : हुलाकी राजमार्गको काममा ढिलाइ भएको भन्दै गठन गरिएको संघर्ष समितिले विराटनगरमा सरकारी गाडी रोकेर विरोध गरेको छ। ९ दिनदेखि जिल्ला प्रशासन कार्यालयमा धर्ना दिँदै आएको उक्त समितिले मोरङको कटहरी स्थित हुलाकी राजमार्गमा आवतजावत गर्ने सरकारी गाडी रोक्न थालेका हुन्। संघर्ष समितिका संयोजक मृतुञ्जय झाका अनुसार दुई दिनदेखि कटहरीस्थित हुलाकी राजमार्गमा बिहान ९ बजे देखि ११ बजे सम्म सरकारी नम्बर प्लेटका गाडी र मोटरसाइकललाई रोक्ने गरेको छ। मोरङको कटहरी खण्डमा लामो समयदेखि निर्माणको काम रोकिएको भन्दै स्थानीयले यसअघि पनि पटक पटक दवावमुलक आन्दोलन गर्दै आएका थिए।
बहुचर्चित क्वार्ज क्रिस्टल गोरखा दरबारमा राख्ने नगरपालिकाको निर्णय,"गोरखा : प्रहरी कार्यालयभित्र राखिएको बहुचर्चित क्वार्ज क्रिस्टल(रत्नपत्थर)लाई गोरखा दरबारमा प्रतिस्थापन गर्ने गोरखा नगरपालिकाले निर्णय गरेको छ। आइतबार सम्पन्न बैठकले सो क्वार्ज क्रिस्टललाई वैदिक विधिवत् गोरखा दरबार(गोरखकाली मन्दिर)मा प्रतिस्थापन गर्ने निर्णय गरेको हो। सो क्वार्ज क्रिस्टलका धनी शाही परिवारसहित सरोकारवालाहरूसँग संयुक्त बैठक गरी त्यसलाई यथाशीघ्र कालिका मन्दिर परिसरमा प्रतिस्थापन गर्ने निर्णय गरेको नगरपालिकाले जनाएको छ। साथै आइतबार नै जिल्ला प्रशासन कार्यालयलाई पत्र लेखी नगरपालिकाले सो रत्नपत्थरलाई जिल्ला बाहिर नपठाउन आग्रह गरेको छ। सो अलौकिक शिलालाई गोरखा दरवारमा तत्काल नै विधि पूर्वक प्रतिस्थापन गर्ने निर्णय गर्दछ, निर्णयमा भनिएको छ, उक्त अलौकिक शिलालाई कुनै हालतमा पनि जिल्ला बाहिर लान नदिने भन्ने सम्पूर्ण गोरखावासी, संघ संस्था, बुद्धिजीवी, नागरिक समाजहरूको चाहना छ। र कुनै पनि हालतमा जिल्लाभित्र गोरखकाली भगवतीको दरबार परिसरमा रहनु पर्दछ भनी घरधनी चन्द्रबहादुर शाही परिवारले समेत उक्त क्वार्ज क्रिष्टललाई गोरखकाली मन्दिर परिसरभित्रै राखी समय समयमा हामीले पूजा गर्न पाउनु पर्दछ भन्ने चाहना भएको हुँदा आजको भेलाले उक्त अलौकिक शिलालाई गोरखा दरवारमा तत्काल नै विधि पूर्वक प्रतिस्थापन गर्ने निर्णय गर्दछ। सो रत्नपत्थर गोरखाली जनताले शक्तिको प्रतीकका रूपमा मानेको भन्दै बैठकले त्यसलाई जिल्लाबाहिर लान नदिई गोरखकाली मन्दिर परिसरभित्र सुरक्षित साथ भगवतीको शिलाका रूपमा स्थापना गर्नुपर्ने उल्लेख गरेको छ। साथै आन्तरिक तथा बाह्य पर्यटकहरूलाई समेत यसले प्रभाव पार्ने हुँदा गोरखकाली मन्दिरमा नै राख्नु पर्ने ठहर भएको नगरपालिकाको निष्कर्ष छ। नगरपालिकाले उक्त निर्णय नेपाल सरकार, प्रधानमन्त्री कार्यालय, गृह मन्त्रालय, भूगर्भ विभाग, पुरातत्व विभाग, जिल्ला प्रशासन कार्यालय गोरखा, जिल्ला प्रहरी कार्यालय गोरखामा जानकारीका लागि पठाउने समेत निर्णय गरेको छ। गोरखा नगरपालिका वडा नं ७ का चन्द्रमान शाहीको घरमा परापूर्व कालदेखि कुल देवताको रुपमा पूजाआजा हुँदै आएको सो रत्नपत्थर प्रहरीले गत असार १४ गते बरामद गरी प्रहरी कार्यालयभित्र सुरक्षित गरेको छ। गत हप्ता भूगर्भ विभागबाट विज्ञको टोली आई परीक्षण गर्दा सो पत्थर ५२ किलो ३३० ग्राम रहेको र सो पत्थर बहुमूल्य क्रिष्टल क्वार्ज भएको प्रमाणित गरी त्यसलाई भूगर्भ विभागमा पठाउनका लागि सिफारिस गरेको थियो।"
उपमेयरले हातपात गरेको भन्दै कर्मचारी आन्दोलित,"महोत्तरी : गौशाला नगरपालिकाको उपमेयर रेणु महतोले कार्यालयमा कार्यरत रहेको कर्मचारीमाथि हातपात गरेको भन्दै नगरपालिकामा कार्यरत कर्मचारीहरू आन्दोलित भएका छन्। सोमबार दिउँसो नगरपालिकामा कार्यरत राजश्व शाखाका कर्मचारी दिपेन्द्र यादवमाथि उपमेयरले हातपात गरेको भन्दै कर्मचारीहरू नगर तथा वडाबाट उपलब्ध हुने हरेक किसिमको कामकाज अवरुद्ध गर्दै विरोधमा उत्रिएका हुन्। कार्यालयका कर्मचारीहरूले संयुक्त प्रेस विज्ञप्ति जारी गर्दै मंगलबारदेखि नगर वा वडामार्फत उपलब्ध हुने हरेक किसिमको कामकाज अवरुद्ध गरी आन्दोलनमा उत्रने जनाएको छ। विज्ञप्तिमा उल्लेख भएअनुसार यादव आफ्नै कार्यकक्षमा कार्यरत रहेको समयमा उपमेयर महतोले कार्यकक्षको टेबलमा राखिएको महत्वपुर्ण फाइलहरू फालि तथानाम गाली गलौज गर्दै उनीमाथि हातपात समेत गरेको कार्यालयमा कार्यरत कर्मचारीले आरोप लगाएका छन्। घटनाको विरोधमा नगरकार्यपालिका लगायत वडा कार्यालयहरूको सेवा स्थगित गरिएको कर्मचारीहरूले जारी गरिएको संयुक्त प्रेस विज्ञप्तिमा उल्लेख गरिएको छ। घटनालाई अर्कै मोड दिएको : उपमेयर महतो घटनाका सम्बन्धमा उपमेयर रेणु महतोले कर्मचारीहरूले विनाकारण आफूलाई विवादमा फसाउन खोजेको बताइन्। उनले भनिन्, पोखरी र बजार ठेक्का लगाउनका लागि आफूले राजश्व शाखासँग छलफल गर्नका लागि कर्मचारी दिपेन्द्र यादवलाई बोलाउँदा अटेरी गरेका थिए। शाखाका अर्का कर्मचारी सोनेलाल रायमार्फत खबर पठाउँदा समेत उनले बेवास्ता गर्दै अटेरी गर्दै आएका थिए। पछि उनको कार्यकक्षमा गएर जवाफ मागेको घटनाले अर्कै मोड दिएको हो। यस विषयमा सूक्ष्म रूपमा अनुसन्धान हुनुपर्छ। मैले कुनै कर्मचारीमाथि हातपात वा गाली बेइज्जती गरेको होइन। आफूले उनको कार्यकक्षमा गएर सभ्य रूपमा सम्झाउने घटनालाई कर्मचारीहरूले अर्कै मोडमा परिणत गरिएको दावी गरेकी छिन्। नगरपालिकामा कार्यरत कर्मचारीहरूसँग प्रत्यक्ष रूपमा भेटघाटको माध्यमले छलफल प्रक्रिया अपनाएर घटनाका सम्बन्धमा छलफल गरी समस्याको निकास खोज्ने उपमेयर महतोले प्रतिवद्धता जनाएकी छिन्। उपमेयरले कर्मचारीलाई तनाव दिएकै हो : मेयर महतो ठेक्का लागेको विषयमा बाहानावाजी गर्दै कर्मचारीलाई तनाव दिँदै आएको मेयर डा दिपेन्द्र महतोले बताए। कर्मचारीले गरेको गल्तीका सम्बन्धमा सुनवाइ गर्ने निकाय हुँदा हुँदै समेत उपमेयरले गाली बेइज्जती र दुर्व्यवहारमा उत्रिनु गलत भएको मेयर महतोले बताए। छलफलमार्फत कर्मचारीलाई न्याय दिनका लागि आफूले अग्रसर भुमिका निर्वाह गरिने मेयर डा महतोले धारणा राखेका छन्। घटनाका विषयमा सुक्ष्म रूपमा बुझेर चाँडै नै नगर र वडाबाट उपलब्ध हुने सेवा सुविधा निर्वाध रूपमा सञ्चालन हुने वातावरणको निर्माण गरिने महतोले प्रतिवद्धता जनाएका छन्।"
१० रुपैयाँ शुल्कमा ३०० रुपैयाँ उठाउँदै वडा कार्यालय,"परासी : नवलपरासीको बर्दघाट नगरपालिका वडा नं ८ र ९ को कार्यालयले तोकिएको शुल्कभन्दा बढी रकम उठाएको पाइएको छ। वडा कार्यालयले निवेदन दस्तुरबापत १० रुपैयाँ तोकेका छन्। तर सेवाग्राहीबाट निवेदन दर्ता गर्दा अन्य दस्तुरमा उल्लेख भएको ३०० रुपैयाँसमेत समावेश गरेर ३१० रुपैयाँ लिइएको पाइएको हो। वडा कार्यालयहरुले अहिले पुराना घर (पहिले बनेका) तथा भवनको निवेदन माग गरेर अभिलेखिकरण गरिरहेको छ। सोही अभिलेखीकरणका लागि आउने सेवाग्राहीसँग वडा कार्यालयले निवेदन दस्तुरबापत भन्दै प्रति ३१० रुपैयाँ लिने गरेको पाइएको हो। नगरपालिकाले साउन ७ गतेदेखि भदौ ९ गतेसम्म वडा कार्यलयबाट अभिलेखीकरणको निवेदन दर्ता गर्न समय दिएको छ। वडा नं ८ का वडाध्यक्ष कविराज आचार्यले भूलवश दस्तुर लिइएको बताए। सचिवले भुलवश सिफारिसबापत लिनुपर्ने रकमसमेत निवदेन दर्ता गर्ने समयमा लिनु भएछ। त्यसलाई सच्चाउँछौं, आचार्यले भने। बढी लिइएको रकम सेवाग्राहीहरू सिफारिस लिन आउने क्रममा मिलान गरिने आचार्यको भनाइ छ। वडा नं ८ ले १६ जना र वडा नं ९ ले ९२ जना सेवाग्राहीसँग उक्त रकम लिएको हो। केही सेवाग्राहीहरुले बढी रकम लिएको बारे बताएपछि त्यसको सोधिखोजी भएको थियो। बढी रकम लिएको पाइएपछि वडा कार्यालयहरुले रकम मिलान गर्ने जनाएका हुन्। सिफारिसबापतको रकम पहिल्यै लिनु नियमविपरीत रहेको प्रमुख प्रशासकीय अधिकृत कृष्ण प्रसाद सापकोटाले बताए। वडाअध्यक्षले पछि सिफारिसमा मिलान गर्ने बताए पनि प्रमुख प्रशासकीय अधिकृत सापकोटाले भने बढी भएको रकम सेवाग्राहीलाई बोलाएर फिर्ता गराउन लगाइने बताए।"
अझै घर फर्किन सकेनन् भजनीका बाढीपीडित,"भजनी : साउन २३ गते अविरल वर्षापछि आएको बाढीबाट प्रभावित भएकाहरू अझै घर फर्किन सकेका छैनन्। भजनी नगरपालिका३ पकडियाका ६२ घर परिवार अझै पनि सत्तीभजनी हुलाकी सडकखण्डमा त्रिपाल टाँगेर बसिरहेका छन्। काढा नदीको बाढीले गाउँ नै डुबानमा परेपछि विस्थापित भएर हुलाकी सडकमा पुगेका भजनी नगरपालिका वडा नम्बर ३ का अनिता चौधरी छ दिनदेखि घर फर्किएकी छैनन्। नदीमा आएको बाढी घटे पनि उनको घर, आँगन हिलाम्य छ। हुलाकी सडकमा त्रिपाल टाँगेर उनी आफ्नो परिवारसहित बस्दै आएकी छन्। घर आँगनभरि हिलैहिलो छ, जाने बाटो ठीक छैन, घाम लागेपछि मात्रै घर फर्किने हो चौधरीले भनिन् हुलाकी सडकमा त्रिपाल टाँगेर बच्चासहित बसेका छौं, हामीलाई निकै गाहे छ। उनी मात्रै नभई पकडियापुरका ६२ परिवार अहिले पनि हुलाकी सडकमा त्रिपाल टाँगेर बसिरहेका छन्। बाढी गाउँ पसेपछि अन्न, लत्ताकपडा सबै भिजाएको छ। वर्षासँगै भजनीका काँढा, पथरैया, कान्द्रा जस्ता नदीमा आएको बाढीले डुबान हुने गरेको हो। बाढीसँगै नदी गोही र विषालु सर्पहरू आउने गरेका कारण स्थानीय त्रसित रहेको स्थानीय भलमन्सा (गाउँको प्रमुख) सुरेशकुमार चौधरी बताउँछन्। बाढीले हाम्रो अधिकांश अन्नबाली, धान खेती, घर आँगन डुबाएको छ उनले भने यस वर्षको बाढीमा गोही र विषालु सर्प समेत देखिए, हामी निकै त्रासमा छौं। चौधरीका अनुसार सोही गाउँका प्रभु चौधरीलाई बाढीमा आएको गोहीले काटेर घाइते बनाएको छ। चारैतिरबाट नदीले घेरिएको भजनीमा अझै पनि हजार बढी परिवार घर फर्किन सकेका छैनन्। गत साता आएको बाढीका कारण भजनी नगरपालिका वडा नम्बर ३ र ८ का अधिकांश बस्ती डुबानमा परेका थिए। वडा नम्बर ८ का सोनाहाफाँटा, जनकपुर, दैलेखी टोल, बहादुर टोल, कृष्णनगर, काँढाढिक र वडा नम्बर ३ का पकडियापुर, नयाँबस्ती, बर्दहवा आदि डुबानमा परेका थिए। भजनी नगरपालिकाले प्रभावितहरूलाई खानेपानी, केहीलाई खाद्यान्न सहयोग गरिरहेको छ। बर्सेनि डुबानमा पर्दै आएको भजनीका जोखिमयुक्त क्षेत्रमा नगरपालिकाले विभिन्न संघसंस्थाको सहयोगमा सुरक्षित उच्चा घर बनाएको छ। गत वर्ष हामीले १६ वटा उच्चा घर बनाएका थियौं, त्यहाँका बासिन्दा यो वर्ष बाढीबाट पीडित भएनन् वडा नम्बर ३ का अध्यक्ष एवं प्रवक्ता विक्रम चौधरीले भने संघीय सरकार, प्रदेश सरकार र नगरपालिकाले बाढीबाट अति प्रभावित क्षेत्रमा एक शय बढी सुरक्षित उच्चा घर निर्माण गर्ने योजना बनाएको छ। बर्सेनि डुबान हुने हुनाले नगरपालिकाले मात्रै केही गर्न नसक्ने प्रवक्ता चौधरीले बताए। बाढीबाट विस्थापित भएकाहरूलाई खान, बस्न, खानेपानी र शौचालयको समस्या छ। घरभित्र बाढी पसेपछि खाद्यान्न, लुगाफाटो लगायत सामान तथा वस्तुभाउ लिएर पीडित परिवार हुलाकी राजमार्गमा पुगेका हुन।हरेक वर्ष बर्खायाममा डुबानको समस्या भोग्दै आएका भजनीबासी सरकारले डुबानको दीर्घकालीन समाधान खोज्नुपर्नेमा जोड दिँदै आएका छन्।"
निर्माण व्यवसायीसँग छलफल गर्न कार्यदल गठन,"काठमाडौं : सरकारले निर्माण व्यवसायीलगायत सरोकारवालासँग आवश्यक छलफल, परामर्श र समन्वय गर्नेगरी सार्वजनिक खरिद अनुगमन कार्यालयका सचिव डा दामोदर रेग्मीको संयोजकत्वमा एक कार्यदल गठन गरेको छ। प्रधानमन्त्री तथा मन्त्रिपरिषद् कार्यालयका प्रवक्ता नारायणप्रसाद भट्टले विभिन्न विषयगत मन्त्रालयका सहसचिव सदस्य रहने गरी उनको संयोजकत्वमा छ सदस्यीय कार्यदल गठन गरिएको राससलाई जानकारी दिए। उनका अनुसार उक्त कार्यदललाई १५ दिनभित्र प्रतिवेदन पेस गर्न भनिएको छ। यसअघि प्रधानमन्त्री पुष्पकमल दाहाल प्रचण्डले सम्पन्न कामको भुक्तानी, मूल्य अभिवृद्धि करलगायतका विषयमा अर्थ मन्त्रालय र सम्बद्ध विषयगत मन्त्रालयहरूले आपसी समन्वयमा यथाशीघ्र माग सम्बोधन गर्न निर्देशन दिएका थिए। निर्माण व्यवसायीले उठाएका सार्वजनिक खरिदसम्बन्धी कानुन संशोधनलगायतका अन्य मागको सम्बन्धमा प्रधानमन्त्रीले सम्बोधन गर्न दिएको निर्देशनबमोजिम नै कार्यदल गठन गरिएको प्रवक्ता भट्टले बताए। प्रधानमन्त्री दाहालको उपस्थितिमा नेपाल निर्माण व्यवसायी महासंघका तर्फबाट उठाइएका मागको सम्बन्धमा छलफल भएको थियो। उक्त छलफलमा विषयगत मन्त्रालयका मन्त्री, सचिव तथा सरोकार निकायको सहभागिता थियो । यसैबीच आजै अर्थमन्त्री डा प्रकाशशरण महतले पनि व्यवसायीहरुसँग छलफल गर्दैछन्।"
तीन दिनदेखि अवरुद्ध कालीगण्डकी कोरिडोर सञ्चालनमा,"ढोरपाटन : तीन दिनदेखि अवरुद्ध कालीगण्डकी कोरिडोर सञ्चालनमा आएको छ। बिहीबार राति बागलुङ नगरपालिका१० दब्ल्याङमा पहिरो जाँदा कोरिडोर अवरुद्ध भएको थियो। शुक्रबार र शनिबार खुलाउने प्रयास गरिए पनि भारी वर्षाका कारण सञ्चालन हुन सकेको थिएन। आइतबार बिहानैदेखि बागलुङ नगरपालिकाको मेशिन प्रयोग गरी कोरिडोर खुलाइएको बागलुङ नगरपालिकाका उपप्रमुख राजु खड्काले बताए। कोरिडोरसँगै बागलुङकुश्मिसेरा सडक पनि तीन दिनदेखि नै अवरुद्ध भएको थियो। पहिराले सडक क्षतविक्षत बनाएकाले बागलुङ जिल्ला सदरमुकामसँगको सम्पर्क टुटेको थियो। सडक अवरुद्ध भएसँगै बलेवा, कुश्मिसेरा र बरेङ क्षेत्रका हजारौँ नागरिक प्रभावित भएको उनको भनाइ छ। यसको दीर्घकालीन समाधान गर्न नसकिए समस्या दोहोरी रहने खड्काको भनाइ छ। तीन दिनदेखि सडक अवरुद्ध हुँदा कोरिडोरमा यातायातका साधनहरु ठप्प भएका थिए। सडक खुलेपछि आफ्नो गन्तव्यतर्फ लागेका छन्।"
"अनुसन्धानमा सहयोग गर्छौं, दोषी देखिए कानुनबमोजिम भागिदार हुनेछौं : राहुल महरा","काठमाडौं : भेपमा लुकाएर तस्करी भएको सुन प्रकरणमा नाम मुछिएपछि राहुल महराले दोषी प्रमाणित देखिए कानुन बमोजिम भागिदार हुने बताएका छन्। सोमबार पूर्व सभामुख एवम् माओवादी केन्द्रका उपाध्यक्षसमेत रहेका कृष्णबहादुर महराका छोरा राहुलले प्रहरीले अनुसन्धान गरिरहेको विषयमा बारम्बार एकोहोरो आरोप लगाएर चरित्र हत्या गर्ने काम भइरहेको बताएका हुन्। उनले बारम्बार एकोहोरो आरोप लगाएर चरित्र हत्या गर्ने र राजनीतिक जीवन नै सिध्याउन खोजिएको दाबी गरे। महराले राज्यको निकायले अनुसन्धान गरिरहेकाले पूर्ण रुपमा सहयोग गर्ने बताए। कोही व्यक्तिसँग सम्पर्क हुँदैमा केही बुझिदिएकै कारण आपराधिक कार्यमा संलग्न भएको भन्न नमिल्ने उनको तर्क छ। उनले सामाजिक सञ्जालमा यस्तो लेखेका छन् : हाम्रो विषयमा केही दिनयता विभिन्न सञ्चारमाध्यममा बारम्बार आइरहेका आरोपहरूप्रति गम्भीर आपत्तिसहित दुःख व्यक्त गर्दछौँ। पुष्टि नभएको र प्रहरीले अनुसन्धान गरिरहेको विषयमा बारम्बार एकोहोरो आरोप लगाएर चरित्र हत्या गर्ने र राजनीतिक जीवन नै सिध्याउन खोज्ने गलत कार्यको भर्त्सना गर्दछौँ। सञ्चारमाध्यमले पुष्टि नभएको विषयमा बारम्बार आरोप लगाएर जबरजस्त पुष्टि गराउन खोज्नु गलत मात्र होइन, आफैँ न्यायालय बन्न खोज्नु हो । सञ्चारमाध्यमबाट एकोहोरो आक्रमण हुनुको पछाडि हामीले बुझ्न सकेका छैनौ । हामीले यसअघि नै विषय स्पष्ट पारिसकेका छौँ कि कोही व्यक्तिसँग सम्पर्क हुँदैमा, केही बुझिदिएकै कारण आपराधिक कार्यमा संलग्न भएको हो भनेर प्रचारबाजी गरिनु र समाचार लेखी भ्रमित पार्नु गलत हो। राज्यको निकायले अनुसन्धान गरिरहेको विषयलाई हामीले पूर्ण रूपमा सहयोग गर्ने कुरामा प्रष्ट पारेका छौँ र प्रमाणित देखिए कानुन बमोजिम भागिदार हुनेछौँ ।"
"मोरङ कारागारबाट कैदीको चामल बिक्रीको आशंका, कर्मचारीमाथि छानबिन हुँदै","विराटनगर : जिल्ला कारागार मोरङमा रासनवापत कैदीबन्दीका लागि उपलब्ध गराइएको चामल कर्मचारीकै मिलेमतोमा बिक्री हुने गरेको आशंका गरिएको छ। कारागार प्रशासनले वितरण गरिसकेपछि चामल बिक्री गर्ने गरेको आशंकामा छानबिन अघि बढाइएको छ। कैदीबन्दीहरुले चौकीदार र कर्मचारीको मिलेमतोमा चामल बाहिर लगेर बिक्री गर्ने गरिएको गुनासो गरेका छन्। कारागारले कैदीबन्दीलाई सिदावापत प्रतिव्यक्ति दैनिक सात सय ग्राम चामल र ८० रूपैयाँ नगद उपलब्ध गराउँछ। मोरङ कारागारमा १० दिनका लागि एकैपटक चामल वितरण गर्ने गरिएको छ। नेपाल खाद्य संस्थानबाट ल्याएर कान्छी मन्सुली (अरुवा) चामल कैदीबन्दीलाई उपलब्ध गराउने गरिएको हो। महिला र पुरुष गरेर तीन सय क्षमताको कारागारमा सोमबार एक हजार ५३ जना कैदीबन्दी रहेको जेलर कृष्ण खड्काले बताए। उनका अनुसार कारागारमा दैनिक सात सय किलोग्रामभन्दा बढी चामल खपत हुने गरेको छ। दैनिक सम्भव नहुने हुँदा कारागार प्रशासनका तर्फबाट कैदीबन्दीलाई १० दिनका लागि एकैपटक चामल उपलब्ध गराउने गरिन्छ। त्यो चामल कैदीबन्दीकै हो। उनीहरुका लागि चामल राख्न कारागारभित्र एउटा गोदामकै व्यवस्था छ। त्यहाँबाटै निकालेर प्रयोग गर्ने हुन्। गोदामको चाबी चौकीदारसँग हुन्छ, खड्काले भने। उनका अनुसार एक जना बराबर सात सय ग्रामभन्दा अलिकति पनि तलमाथि गरेर चामल दिन पाइँदैन। त्यसो हुँदा एक जना कैदीले १० दिनका लागि सात किलोग्राम चामल एकैपटक पाउँछन्। चामल चौकीदारको मातहतमा हुने गरी गोदामभित्र राखिन्छ। त्यहाँबाट निकालेर कर्मचारीकै मिलेमतोमा चामल बिक्री गर्ने गरिएको कैदीबन्दीको गुनासो छ। तर, केही कैदीबन्दीले कारागारले उपलब्ध गराएको नखाएर अर्को चामलको भात खाने तथा कसैले रोटीका लागि चामलसँग साटेर पिठो एवं फलफूलसमेत ल्याउने गरेको जेलर खड्का बताउँछन्। कारागार प्रशासनले सबैलाई एउटै गुणस्तरको चामल उपलब्ध गराउने हो। तर, सबै जनाले भात खाँदैनन्। कसैले अरु नै चामलको भात तथा रोटी एवं फलफूल खान्छन्, उनले भने, कारागारले दिएको चामल नखानेले बाहिरबाट सट्टापट्टा गर्ने गरेका छन्। व्यवहारिक समस्या हेरेर आवश्यकता अनुसार साट्नलाई कारागार प्रशासनले सहजीकरण गरिदिन्छ। कैदीबन्दीलाई कारागारले नै दिएको चामल तिमिहरुले खानुपर्छ भनेर बाध्य बनाउन सकिँदैन। तर, कैदीबन्दीका लागि भनेर उपलब्ध गराइएको चामल बजारमा बिक्री गर्ने गरेको आशंकामा छानबिन एवं अनुसन्धान अघि बढाइएको जेलर खड्काले बताए। प्रक्रिया पूरा नगरिकन गोदामबाट चामल बाहिर लैजान खोजेको पाइएपछि कर्मचारीको भूमिका शंकास्पद एवं विवादास्पद देखिएको उनको भनाइ छ। यस प्रकरणमा कारागारका कार्यालय सहयोगी शिवचरण सिंह मुछिएका छन्। करारमा कार्यरत सिंह कारागारका पुराना कर्मचारी हुन्। २० वर्षदेखि कारागारमा काम गरिरहेका उनको समयसमयमा करार नवीकरण हुने गरेको छ। राजनीतिक दबाबका आधारमा नियुक्ति लिएर २०६० सालदेखि काम गरिरहेका सिंह पटकपटक विवादमा आइरहने कर्मचारी हुन्। तर, राजनीतिक आडभरोसाले उनको विवादित व्यवहारलाई छोपिदिने गरेको छ। चौकीदार र केही कैदीबन्दीसँग मिलेर कारागारभित्र प्रतिबन्धित वस्तुसमेत पुर्याइदिने गरेको आरोप उनीमाथि छ। प्रतिबन्धित वस्तु ल्याइदिएवापत कैदीबन्दीसँग पैसा लिन्छन्। चौकीदारसँग मिलेर तास, मदिरा, चुरोट, खैनीलगायतका वस्तु ल्याइदिने गरेका हुन्, कैद भुक्तान गरेर मोरङ कारागारबाट भर्खरै निस्किएका एक जनाले भने, अविश्वास गरेर सुरक्षाकर्मीले कर्मचारीमाथि नै निगरानी एवं चेकजाँच गर्ने कुरा भएन। त्यसको फाइदा उठाउँदै प्रतिबन्धित वस्तु कारागारभित्र छिराइदिन मद्धत र सहजीकरण गरिदिने तथा त्यसवापत पैसा लिने गरेका छन्। उनका अनुसार चौकीदारसँग मिल्दै डर र त्रासमा पारेर कैदीबन्दीका आफन्तसँग समेत सिंहले पैसा उठाउने गरेका छन्। कैदीबन्दी भेट्न कारागार आएका आफन्तलाई डर र त्रास देखाउँदै पैसा लिने गरेका छन्। नत्र आफन्तसँग भेटघाट नै गर्न दिँदैनन्। मलाई भेट्न आउने मान्छेसँग पनि पटकपटक पैसा लिएको पाइयो, उनले भने, कारागार प्रशासनसँग गुनासो गर्दा पनि सुनुवाइ भएको थिएन। चौकीदारसँगै मिलेपछि अरु कैदीबन्दीले विरोध गर्न सक्दैनन्। मोरङ कारागार नै कार्यालय सहयोगी (सिंह)को अधिनमा चल्थ्योभन्दा पनि हुन्छ। सिंहको सक्रियतामा चामल बिक्री गरिने र कारागारभित्र भने चामल सकियो भनेर कैदीबन्दीलाई चिउरा तथा भुजा खुवाउने गरिएको उनले बताए। उनका अनुसार कारागारमा कैदीबन्दीलाई खानाको प्रबन्ध गर्न सातवटा अलगअलग मेस छन्। एउटा मेसमा सय जनाभन्दा बढीले खाना खाने जानकारी उनले दिए। उनका अनुसार यसअघि कारागारभित्र सिंहले जे भन्यो त्यही हुन्थ्यो। चौकीदारसँगको मिलेमतोमा सिंहले चामल बिक्री गरिरहेको र आफूहरु भोकभोकै परेको गुनासो कैदीबन्दीले पटकपटक कारागार प्रशासनलाई गरेका थिए। तर, उनीमाथि कारबाहीको प्रक्रिया अघि बढाइएको थिएन। न त छानबिन एवं अनुसन्धान नै भएको थियो। सट्टापट्टा गर्ने बहानामा कारागार प्रशासनलाई थाहा नदिइकन चामल बाहिर लैजान खोजेपछि बिक्री गर्ने गरेको आशंकामा सिंहलाई जिम्मेवारीबाट हटाएर साउन २४ गतेबाट छानबिन अघि बढाइएको जेलर खड्काले बताए। चामल बाहिर लैजान खोजेको कुरा कारागार प्रशासनलाई जानकारी नै थिएन। बिना अनुमति लैजान लागेका रहेछन्, उनले भने, चामल लैजान कारागारभित्र पिकअप गाडी छिराएको पाइयो। कति चामल लैजान खोजेका थिएभन्ने यकिन हुन बाँकी छ। खड्काले कर्मचारीको आचरणविपरीतको यस कार्यमा अरु कर्मचारीको पनि संलग्नता हुनसक्ने भएकाले छानबिनको दायरालाई फराकिलो पारिएको बाताए। सिंहविरुद्ध यसअघि पनि धेरै गुनासा आएका थिए। बदमासी गरेका केही प्रमाणहरु पनि फेला परेका छन्, उनले भने, अहिले कार्यालय प्रवेश र हाजिरीमा रोक लगाएर छानबिन अघि बढाइएको हो। कारबाहीको प्रक्रिया चलिरहेकाले यसमा अरुको संलग्नता यकिन भइसकेको छैन। उनका अनुसार चामल किनबेच हुने ठाउँ वा पसल खुलेको छैन। तर, सिंहसँगै अरु कर्मचारीमाथि पनि छानबिन हुन आवश्यक रहेको कैदीबन्दी बताउँछन्। सिंहले भने चामल बिक्री गर्नेलगायतका अवैध धन्दामा आफ्नो संलग्नता नरहेको बताएका छन्। म एउटा कामले बाहिर छु। केही दिनदेखि कारागार गएको छैन, उनले भने, कैदीलाई बाँड्ने चामल मैले कसरी भेट्नु ? प्रतिबन्धित वस्तु कारागार छिराउने कुरा आरोप मात्रै हो। विराटनगरमा रहेको बालसुधार गृहका लागि पनि मोरङ कारागारबाटै चामल उपलब्ध गराइन्छ। बालसुधार गृह र सट्टापट्टाका लागि भनेर बाहिर निकाल्दै चामल बिक्री गर्ने गरिएको कारागार स्रोतले बतायो। कैदीलाई दिएको चामलको बोरामा खाद्य संस्थानकै ट्याग हुन्छ। बाहिर भने बोरा परिवर्तन गरेर चामल बिक्री गरिन्छ। कारागारले कैदीलाई चामलबाहेक अरू खाद्यान्न दिन मिल्दैन, स्रोतले भन्यो, आर्थिक रूपमा सबल रहेका कैदीबन्दीले त्यो चामल खाँदैनन्। बाहिरबाट किनेर खान्छन्। नखानेको चामल लगेर बिक्री गरिन्छ। मोरङ कारागारमा अहिले सौगात आचार्य चौकीदार छन्। आचार्य अपराधिक पृष्ठभूमिका गुन्डानाइके अभिषेक गिरीका सालो रहेको कारागारले जनाएको छ। सजाय भुक्तान गरेर गिरी कैदमुक्त भएपछि उनले चौकीदारको जिम्मेवारी पाएको कारागारले जनाएको छ। त्यसअघि गिरी नै कारागारको चौकीदार थिए।"
अझै खुलेन मदन भण्डारी लोकमार्ग,"उदयपुर : वर्षातका कारण दुई दिनदेखि अवरुद्ध मदन भण्डारी स्मृति लोकमार्ग अझै खुल्न सकेको छैन। सडकमा पहिरो झर्ने क्रम नरोकिँदा उदयपुरको उदयपुरगढी गाउँपालिका५ मौवासी खण्ड आइतबार बिहानैदेखि अवरुद्ध भएको हो। सडक सुरु गर्न लोकमार्गको आयोजना कार्यालय गाईघाटले आइतबारदेखि नै एक लोडर र तीन वटा जेसिवीसहितका मेसिन प्रयोग गरे पनि सडक सञ्चालनमा आउन सकेको छैन। आयोजना प्रमुख (डिई) गोपालप्रसाद खकुरेलका अनुसार यहीँ अनुसार मौसममा सुधार आउन सक्यो भने रातिबाट सुरु हुन सक्ने छ। उनले भने, आइतबार बेलुका सडक सफा गरेर सवारी सुचारु गर्न लाग्दा माथिबाट थप पहिरो बगेपछि काम स्थगन गरेका थियौँ।' जति सफा गर्यो उति नै पहिरो बग्छ,' उनले भने, मौसममा सुधार आउन सकेन भने सवारी सञ्चालन गर्न अझ केही दिन लाग्न सक्छ।' आयोजना कार्यालयको मेसिनबाट मात्र सम्भव नभएपछि उदयपुरगढी गाउँपालिकाले थप दुई वटा जेसिवी, सशस्त्र र नेपाल प्रहरीको सहयोग गरेको छ। मौवासी खोलाको पुल सुरुसँगै सडक फराकिलो बनाई कालोपत्रे बनाउन साथ माथिबाट पहिरो बगेको उनले बताए। सम्भावित पहिरोलाई रोक्न वर्षा सकिएपछि रिटर्नीवाल लगाउने योजना थियो, कार्यान्वयन गर्न नपाउँदै दुःख दियो', उनले भने। आइतबार बिहान ३ बजे गएको पहिरोले लोकमार्गको ५० मिटर सडक पुरेको छ। मौवासीदेखि एक किलोमिटर पर राईटोलमा गएको पहिरो भने सफा पछि सुरु गरिएको प्रमुख खकुरेलले जानकारी दिए। सडक अवरुद्ध भएसँगै पूर्व र पश्चिमबाट छुटेका लामो तथा छोटो दुरीका सवारी साधनलाई गाईघाट र कटारीबाटै महेन्द्र राजमार्ग हुँदै पठाउने व्यवस्था मिलाइएको जिल्ला प्रहरी कार्यालयका एसपी ज्ञानेन्द्रप्रसाद फुयाँलले बताए। सडकको कामलाई सहज रूपले गर्न ट्राफिक प्रहरीको सहायतामा गाईघाट र कटारीबाट डाइभर्सन गरिएको उनले बताए।"
ललिता निवास प्रकरणमा पूर्व मुख्य सचिव पौडेलसँग सिआईबीको बयान,"काठमाडौं : ललिता निवास जग्गा प्रकरणमा पूर्व मुख्यसचिव लीलामणि पौडेलको बयान लिइएको छ। केन्द्रीय अनुसन्धान व्युरो (सिआईबी)ले पूर्व मुख्यसचिव पौडेलसँग बयान लिएको हो। ब्युरोका प्रवक्ता प्रहरी उपरीक्षक नवराज अधिकारीले पौडेलसँग बुझ्ने काम भएको बताए। 'उहाँसँग बुझ्ने काम भएको छ,' अन्नपूर्णसँग उनले भने। पौडेल पदमा रहँदा ललिता निवास जग्गासँग सम्बन्धित निर्णयहरू भएको भन्दै सिआईबीले बयान लिएको हो। सर्वोच्च अदालतले पूर्व प्रधानमन्त्रीद्वय माधव कुमार नेपाल र बाबुराम भट्टराईलाई पनि पक्राउ गरी अनुसन्धान गर्न बाटो खोलेपछि सिआईबीले अनुसन्धानको दायरा बढाएको छ। ललिता निवास प्रकरणमा भाटभटेनी सुपरमार्केटका सञ्चालक मीनबहादुर गुरुङ, पूर्वनिर्वाचन आयुक्त सुधीरकुमार शाहसहितका २० जना व्यक्ति सिआईबीको हिरासतमा छन्।"
"विराटनगरमा दिनदहाडै तरबार प्रहार, एक जना गम्भीर घाइते",विराटनगर : विराटनगरको मुख्य बजारमा एक युवामाथि दिनदहाडै तरबार प्रहार भएको छ। तरबार प्रहारबाट विराटनगर महानगरपालिका८ का २२ वर्षीय महमद हलिम गम्भीर घाइते भएका छन्। विराटनगर१० सन्सारीमाईस्थानमा उनीमाथि दिउँसो २:४५ बजेतिर तरबारले प्रहार गरिएको प्रहरीले जनाएको छ। हलिमको दुवै हातमा गहिरो चोट लागेको छ। उपचारका लागि सुरुमा न्यूरो अस्पताल भर्ना गरिएको थियो। चिन्ताजनक अवस्थाका उनलाई न्यूरोले थप उपचारका लागि नोबेल शिक्षण अस्पताल रेफर गरेको छ। हलिममाथि विराटनगर८ का अन्दाजी ३० वर्षीय समीर हुसेनलगायतका तीन जनाले तरबार हानेको प्रहरीको प्रारम्भिक अनुसन्धानबाट खुलेको छ। घटनामा संलग्नहरू फरार रहेका कारण खोजी तीव्र पारिएको जिल्ला प्रहरी कार्यालय मोरङका प्रहरी निरीक्षक एवं सहायक सूचना अधिकारी पपु नायकले बताए। नायकका अनुसार घटनामा संलग्नको खोजीका लागि जिल्ला प्रहरी कार्यालय र वडा प्रहरी कार्यालयबाट टोली परिचालन गरिएको छ। घटनामा प्रयोग गरिएको तरबार प्रहरीले नियन्त्रणमा लिएको छ। घटनामा संलग्नहरू तरबार फालेर भागेको प्रहरीको भनाइ छ।
"मुस्ताङको कागबेनीमा बाढीको बितण्डा, दुई दर्जन घर बाढीले बगायो","जोमसोम : मुस्ताङको वारागुङ मुक्तिक्षेत्र४ कागबेनीधाममा आइतबार साँझ आएको बाढीले बितण्डा मच्याएको छ। कागबेनी गाउँमाथिको मुक्तिनाथ शीर हुँदै झर्ने शाखा नदी पहिरोका कारण थुनिएपछि आएको बाढीले ठुलो क्षति पुर्याएको हो। अविरल वर्षासँगै गएरातीको ठाँडो खोलाको बाढीले दुई दर्जन घरहरु बगाएको प्रारम्भिक अनुमान गरिएको छ। बाढीले स्थानीयको घर,पसल, होटल, प्रहरी चौकी भवन, वडा कार्यालय लगायतका घर पूरै बाढीले बगाएको वारागुङ मुक्तिक्षेत्र गाउँपालिकाका अध्यक्ष रिनजिन नाम्गेल गुरुङले जानकारी दिए। यसैगरी कागबेनी खोलामा आएको बाढीलेधार्मिक श्रद्धास्थल, धर्मशाला, मन्दिर समेत बगाएको छ। बाढीले कागबेनीमा रहेको एनएनबी बैंक रहेको घर, जनशान्ति माध्यमिक विद्यालयमा आशिंक क्षति भएको अध्यक्ष गुरुङले बताए। अचानक आएको बाढीले कागबेनीमा सञ्चालनमा रहेका आधा दर्जन पसलका सामानहरु समेत बगाएको छ भने कागबेनी खोलाको दक्षिण पूर्वमा रहेका घरहरु रहेको स्थान पुरै बगरमा परिणत भएको छ। बाढीले कागबेनी गाउँभित्र रहेका अस्थायी काठेपुल र जोमसोमकोरला जोड्ने निर्माण सम्पन्न हुने क्रममा रहेको पक्की पुल समेत बगाएको छ। यसैगरी बाढीले होटलमा पार्किङ गरी राखिएका २ वटा गाडी समेत बगाएको बताइएको छ। कागबेनीमा आइतबार साँझ ठाँडो मुक्तिनाथ कागखोला थुनिएको थियो। जोखिम बढेपछि त्यहाँका स्थानीयलाई सुरक्षित स्थानमा सारिएको थियो। कागखोला बाढीको बितण्डाले कागबेनीको तटीय बस्ती रहेको स्थान कुरुप बनाइदिएको छ। मुस्ताङका प्रजिअ अनुप केसीले काबगेनीमा आएको बाढीले मानवीय क्षति नभएपनि भौतिक क्षति भएको बताए। उनले बाढीले पुर्याएको क्षति विवरण संकलन गर्ने तयारी भइरहेको र सुरक्षा निकाय र सरोकारवाला टोली उद्धारका लागि प्रस्थान गरेको बताए।"
"सप्तकोसीमा पानीको बहाब बढ्यो, कोशी ब्यारेजका सबै ढोका खोलियो",सप्तकोसीमा पानीको बहाब बढेपछि कोसी ब्यारेजका ५६ वटै ढोका खोलिएको छ। धरान : सप्तकोसी नदीमा पानीको बहाव उच्च भएको छ। पुर्वी पहाडि जिल्लाहरुमा लगातारको बर्षात भएपछि सप्तकोसी नदीमा पानीको बहाब बढेर यो वर्षकै उच्च भएको हो। सप्तकोसीमा पानीको बहाब बढेपछि कोसी ब्यारेजका सबै ५६ वटै ढोका खोलिएको जिल्ला प्रहरी कार्यालय सुनसरीका डीएसपी राजकुमार राइले बताए। उनले सप्तकोसीमा पानीको बहाब उच्च भएपछि आसपासका बासिन्दालाई सुरक्षामा उच्च सर्तकता अपनाउन अनुरोध गरिएको जानकारी दिए। सप्तकोसीमा आइतबार राति पानीको बहाब प्रति सेकेन्ड ४ लाख ४२ हजार क्युसेक पुगेको थियो। सोमबार बिहान पानीको बहाब प्रतिसेकेन्ड ४ लाख ३९ हजार क्युसेकमा झरेको डीएसपी राइले बताए। सप्तकोसीमा पानीको बहाब प्रतिसेकेन्ड एकलाख ५० हजार क्युसेक पुगेपछि खतरा मानिन्छ। भारतको नियन्त्रणमा रहेको कोसी ब्यारेजमा खतराको संकेत स्वरुप रातो बत्ति बालिएको छ।
बालयौन दुरुपयोग गरेको अभियोगमा चाइल्ड केयर सेन्टरका सञ्चालक पक्राउ,ललितपुर : बालयौन दुरूपयोग गरेको अभियोगमा चाइल्ड केयर सेन्टरका सञ्चालकलाई प्रहरीले पक्राउ गरेको छ। ललितपुर महानगरपालिका२२ बुङ्मतीस्थित ब्लेस हाउस एण्ड चाइल्ड केयर सेन्टरका सञ्चालक हुम्ला सिमिकोट गाउँपालिका६ घर भएका ४१ वर्षीय दत्त सिंह बुढालाई पक्राउ गरेको हो। प्रहरीका अनुसार दत्तसिंहले उक्त चाइल्ड केयरमा बस्दै आएकी ८ वर्षीया बालिकालाई गत असारदेखि साउन २६ गते बिहानसम्म बालयौन दुरूपयोग गरेको र बालिकाले यस्तो नगर्नुभन्दा कुटपिट तथा शारीरिक यातना समेत दिएको भन्ने उजुरीको आधारमा खटिएको उनलाई पक्राउ गरेको हो। बालिकालाई हाल संरक्षण गृहमा राखिएको छ। दत्तसिंहमाथि उपर जिल्ला अदालत ललितपुरबाट ७ दिन म्याद थप अनुमति लिई प्रहरीले अनुसन्धान गरिरहेको छ।
फेसबुकमा अश्लिल गाली गर्ने एक जना पक्राउ,धरान : फेसबुकलगायतका सामाजिक सञ्जालमा अश्लिल गाली गर्ने एक जनालाई प्रहरीले पक्राउ परेका छन्। प्रहरीले आइतबार राती धरान५ देउरालीस्थित घरबाट रमेश बान्तवा राईलाई पक्राउ गरेको हो। बान्तवाले धरान ७ का पर्बत राई र व्यावसायि रमेश थापाविरुद्ध अश्लिल शब्द प्रयोग गरि गाली बेइज्यत गरेकाले साइबर अपराधअन्तर्गत पक्राउ गरिएको जिल्ला प्रहरी कार्यालय सुनसरीका डीएसपी राजकुमार राइले बताए। धरानको छोटी मोरङ जग्गा पीडित संघर्ष समितिले पत्रकार सम्मेलन गरेको समाचार प्रकाशित भएपछि राईले संघर्ष समितिका सदस्य पर्वत राई र व्यवसायी थापालाई अश्लिल गाली गरेपछि दुबै जनाले जिल्ला प्रहरी कार्यालयमा जाहेरी दिएका थिए। पक्राउ परेका राईविरुद्ध साइबर अपराधअन्तर्गत जाहिरी दर्ता भएको प्रहरीले जनाएको छ।
"त्रिशुलीमा बाढी, हिक्लुङको झोलुंगेपुलमा क्षति","गोरखा : आइतबार दिनभर पानी परेपछि त्रिशुलीमा आएको बाढीले हिक्लुङको झोलुंगेपुल नाघेको छ । आइतबार राती त्रिशुली बाढीको उच्च बहावले झोलुंगेपुल क्षतिग्रस्त बनाएको स्थानीय भीमलाल चेपाङले जानकारी दिए । गएराति त्रिशुलीमा यति ठूलो बाढी आयो कि, पुल नाघ्यो, उनले भने, पुलको प्यानल लगेको छ । पुल पनि कर्के पारेको छ । पुल क्षतिग्रस्त भएपछि अब हिँड्न नमिल्ने भएको उनले बताए । हिक्लुङ, थुम्का, बालकी, कोराकका मान्छेहरु अब त्रिशुली कसरी तर्ने भन्ने चिन्ता भयो, उनले भने, अब कि फेरि तुइन हाल्नु पर्ने भयो, कि त्यही प्यानल नभएको पुलमा लठ्ठामा झुण्डिर हिड्नुपर्यो । यहाँभन्दा माथि कौदीफाँटमा र तल हुग्दीमा पनि झोलुंगे पुल छ तर त्यहाँसम्म पुग्न यस क्षेत्रका बासिन्दालाई अनुकूल नहुने स्थानीयको भनाइ छ । धादिङको बेनिघाट रोराङस्थित पृथ्वीराजमार्ग जोड्ने गरी गोरखाको गण्डकी गाउँपालिका ६ हिक्लुङमा २०७५ सालमा यो पुल बनेको थियो । त्यसअघि यहाँ तुइन थियो ।"
विमानस्थलबाट बरामद सुनको परिमाण जोखिदै,"काठमाडौं : त्रिभुवन अन्तर्राष्ट्रिय विमानस्थलबाट बरामद भएको सुनको तौल जोखिदैछ। सुनको परिमाण के कति छ भनेर राष्ट्रबैंकको टक्सार महाशाखामा सुन पगालिन थालिएको हो। ब्रेक सुको प्याकिङसहित जोख्दा १५५ किलो भएपनि त्यसमा सुन कति छ भन्ने कुरा जोखिएपछि थाहा हुनेछ। साउन ३ गते विमानस्थलबाट भन्सार चेकजाँच भइ बाहिरिएको एक क्वीन्टल सुन राजश्व अनुसन्धान विभागले बरामद गरेको थियो। बरामद सुन जोख्नका लागि टक्सार महाशाखामा पुर्याइएको थियो। तर, हालसम्म सुनको तौल जोखिएको थिएन। सुन मोटरसाइकलको ब्रेक सु र दाह्री काट्ने रेजरमा लुकाएर ल्याइएको थियो। सुन हङकङबाट ल्याइएको खुलेको छ। सुन प्रकरणको अनुसन्धान सुरुमा राजश्व अनुसन्धान विभागले गरेपनि हाल नेपाल प्रहरीको केन्द्रीय अनुसन्धान ब्यूरोले (सीआईबी) गरिरहेको छ। सुन तस्करी प्रकरणमा हालसम्म विदेशी नागरिकसहित १६ बढी व्यक्ति पक्राउ परेका छन्।"
पोखरीमा डुबेको अवस्थामा पुरुषको शव फेला,"काभ्रे :जिल्लाको बनेपा नगरपालिकामा ८ विद्युत प्राधिकरण चोकमा रहेको पोखरीमा एक पुरुषको शव फेला परेको छ । इलाका प्रहरी कार्यालय बनेपाको डीएसपी रेशम बोहोराले सोमबार बिहान ९ बजेतिर प्राधिकरणचोक नजिकै रहेको तलापुखुफु पोखरीमा डुबेको अवस्थामा पुरुषको शव फेला परेको जानकारी दिए । डीएसपी बोहोराले पोखरीमा डुबेको रोशी गाउँपालिका५ सिसाखानीको ३४ वर्षीय धर्मसिं तामाङ नामको नागरिकता फेला परेको बताए । मृतकको साथमा भेटिएको नागरिकता सोही व्यक्तिकै हो कि होइन भन्नेबारे यकिन हुन नसकेको अनुसन्धान भइ रहेको उनले बताए । हामीले मृतकको पहिचान गर्नको लागि रोशी५ का वडा अध्यक्ष नीरध्वज लामालाई खबर गरी नागरिकतामा नाम उल्लेख गरिएको आफन्तलाई बनेपा बोलाएको छौं, डीएसपी बोहोराले भने,अब आफन्त आइपुगेपछि नागरिकतामा उल्लेख भएको नामको व्यक्ति नै मृतक हो वा होइन यकिन हुन्छ । बिहान अन्दाजी ९ बजे तिर स्थानीयले पोखरीमा मान्छे डुबेको जस्तो देखिएपछि प्रहरीलाई गरेका थिए । मृत व्यक्ति पोखरीमा घोप्टो अवस्थामा फेला परेको थियो । यस विषयमा बनेपा प्रहरीले थप अनुसन्धान सुरु गरिएको जनाएको छ ।"
"बबई नदीमा बेपत्ताहरू अझैं भेटिएनन्, भारत पुर्याएको आशंका","गुलरिया : आइतबार बबई नदीमा दाउरा समात्ने क्रममा भेलले बगाएर बेपत्ता भएकाहरू अझैं भेटिएका छैनन् । नेपालतर्फ बर्दिया क्षेत्रमा नभेटिएपछि उनीहरुलाई नदीले बगाएर भारत पुर्याएको हुनसक्ने आशंका गरिएको छ । बबई नदीले सर्तकता तह पार गरेको अवस्थामा दाउरा छोप्ने क्रममा गुलरिया नगरपालिका निवासी ३ जना पुरुषलाई नदीको भेलले बगाएपछि उनीहरु बेपत्ता भएका थिए। जिल्ला प्रहरी कार्यालय बर्दियाका प्रहरी नायव उपरीक्षक हिक्मतबहादुर बोहराका अनुसार गुलरियाको वडा नम्बर २ निवासी २७ वर्षीय महेश चौधरी बैरीयाघाट,वडा नम्बर ८ निवासी २३ वर्षीय अक्षय चौधरी थपुवाघाट र वडा नम्बर १२ का ३० वर्षीय बालकृष्ण थारु भैसाही घाटबाट नदीमा बगेर बेपत्ता भएका हुन् । नदीमा बेपत्ता तीनैजना युवकको खोजी कार्य भइरहेको डीएसपी बोहराले जानकारी दिए । सुरक्षाकर्मीले तत्काल मोटरबोटको सहायताले खोजी गर्दा समेत फेला पार्न नसकेको उनको भनाई छ । यतिखेर बबई नदीको जल सतह घटेर सतर्कतातह भन्दा कम छ ।"
सुन्दरता लुकाइरहेछ कर्णाली,"सरकारी उदासीनता र भौगोलिक जटिलताले हो कर्णालीका सम्भावनाहरू सधैं ओझेलमा परेको छ। त्यसैले सुनलाई सिरानी हालेर नुनको खोजीमा हिँडिरहेको कर्णाली सधैं रोग, भोक, अशिक्षा, गरिबी र विकटताले मात्र चिनिन्छ। वीरेन्द्रनगर : कर्णाली भन्नासाथ विकट, रोग, भोक, अशिक्षा र गरिबी सँगै आउँछ। भन्ने र बुझाउनेले पनि कर्णाली बाहिर पुगेर त्यस्तै बुझाए। यो अवस्थामा विस्तारै सुधार आउँदैछ। तर, यहाँको भूबनोटको प्रचार नभएर मात्रै हो, कर्णालीलाई भूस्वर्ग मान्दा पनि हुन्छ। यहाँ पुगेर अध्ययन गरेकाहरू भन्छन्, प्राकृतिक सुन्दरताले भरिपूर्ण कर्णालीको सुन्दरता देखाउन मात्रै सके कर्णालीलाई यसैले पाल्छ। कर्णालीमा पर्यटनको प्रचुर संभावना भएका दर्जनौं स्थान छन्। तर, अधिकांश ओझेलमा। यसको विकासका सँगै प्रचार हुन सकेको छैन। सरकारी उदासीनता र भौगोलिक जटिलताले हो कर्णालीका सम्भावनाहरू सधैं ओझेलमा परेको छ। त्यसैले सुनलाई सिरानी हालेर नुनको खोजीमा हिँडिरहेको कर्णाली सधैं रोग, भोक, अशिक्षा, गरिबी र विकटताले मात्र चिनिन्छ। काँक्रेविहार सधैं ओझेलमा कर्णालीको प्रवेशद्वार सुर्खेतको वीरेन्द्रनगरबाट १० मिनेट दूरीमा एउटा घनाजंगल छ। जंगलै जंगलको बाटो हुँदै एउटा डाँडाको टुप्पोमा पुग्नासाथ देख्न सकिन्छ बौद्ध देवदेवताका मूर्तिहरू कुँदिएका ढुंगाहरू। यो प्राचीनस्थल नै काँक्रेविहार हो। काँक्रेविहार कर्णाली प्रदेशको राजधानी सुर्खेतस्थित धार्मिक एवं पर्यटकीय स्थल हो। यस स्थलका बारेमा आजसम्म पनि विवाद र रहस्य छँदैछ। यसको नामकरण र निर्माण कहिले र कसरी भयो भन्ने बारेमा अझैसम्म ठोस कारण प्रमाणित हुनसकेको छैन। न त राम्रोसँग यस स्थलवरपर उत्खनन एवं अध्ययन नै हुन सकेको छ। काँक्रेविहारको बारेमा अझै पनि खोज र उत्खनन गरेर प्रमाणित गर्न नसक्ने हो भने इतिहास गन्जागोलमै रहने छ। पुरातात्तिक विभागले २०५७ सालमा स्थानीयको मागअनुरूप काँक्रेविहारको भग्नावशेष भएको स्थानमा उत्खनन गरेको थियो। त्यस क्रममा पुरातत्व विभागको टोलीले बौद्ध मूर्ति फेला पार्नुको साथै हिन्दू देवी देवताका मूर्तिहरू पनि फेला पारेको थियो। साथै काँक्रेविहार तेह्रौं शताब्दीमा बनाइएको हुनुपर्छ भनेर अनुमान पनि गरेको थियो। खस राजाहरू हिन्दू र बौद्ध धर्म दुवै मान्ने भएकाले काँक्रेविहार बनाउने क्रममा धार्मिक सहिष्णुता कायम राख्न दुवै धर्मका मूर्तिहरू राखिएका हुनु सक्ने यहाँका जानकारहरूको भनाइ छ। उत्खननले यस कोणबाट सोच्न, अनुमान लगाउन र तथ्य खोज्न सजिलो पारिदिएको छ। यो मन्दिर धार्मिक तथा पर्यटकीय हिसाबले निकै महत्वपूर्ण भए पनि हाल गुमनाम छ। स्थानीय मिलन श्रेष्ठले भने, काँक्रेबिहार मन्दिरमा राख्न खोजिएको मूर्ति हाल प्रहरी हिरासतमा छ। काँक्रेबिहार संरक्षित बने भएकाले त्यहाँ अन्य कुनै संरचना निर्माण गर्न नपाउने कानुनी जटिलता पनि भयो। बुद्ध धर्मालम्बीहरू र अन्य जातिगत द्वन्द्वका कारण पनि काँक्रेविहार मन्दिर विवादको सिकार बनिरहेको छ। जसले यो पर्यटकीय स्थल नै ओझेलमा परेको छ। बेलाबेला चर्चा हुने त्रिवेणी पाटन चुन र बुकीले ढपक्क ढाकेर बनेको सुन्दर पाटन। पाटनको बीच भागमा तीनवटा खोलाहरू। तीनवटै खोलाको संगममा सानो मन्दिर। मन्दिरको छेउबाट बगेको पानीको कलकल आवाज। चराचुरुङ्गीको चिरबिर स्वर। यत्रतत्र रंगीचंगी फूलहरू। सजाएर राखिएको जस्तै थुम्काथुम्का परेको कुहिरो। थरिथरिका जडिबुटीको मग्न बास्ना। यहीँ हो कालीकोटको त्रिवेणी पाटन। पर्याप्त पर्यटन पूर्वाधार विकास नहुँदा गुमनाम अवस्थामा रहेको कालीकोटको त्रिवेणी पाटनमा चर्दै गरेका भेडा। नजिकै देखिने सुन्दर हिमाल, हिउँ टेक्न पाइने र मनोरम प्राकृतिक दृश्यहरू त्रिवेणी पाटनका मुख्य विशेषता हुन। समुद्री सतहबाट झन्डै ४ हजार २ सय १९ मिटर उचाइमा रहेको त्रिवेणी पाटनको सौन्दर्य त छँदैछ। ऐतिहासिक धार्मिक तथा पर्यटकीय हिसाबले पनि उत्तिकै महत्व बोकेको छ। पाटनबाट तीनवटा मुहान फुटेर बगेको खोलाको संगम रहेकाले यसलाई त्रिवेणी पाटन भनिएको हो। यो पर्यटकीय सम्भावना बोकेको एवम् विशाल पाटन क्षेत्रको हो। बाजुरा जिल्लामा पर्ने बडीमालिका मन्दिरका कारण पनि यो चर्चामा छ। यहाँ नटेकेर कोही पनि बडीमालिका दर्शन गर्न जान मिल्दैन। त्रिवेणीमा नुहाएर सुद्धमनले पूजा गरी बडीमालिका गएपछि मात्र माईको पूजा पूरा हुन्छ। हरेक वर्ष जनैपूर्णिमाका बेला बडीमालिकासँगै त्रिवेणीमा धुमधामसँग धार्मिक मेला लाग्ने गर्छ। जनैपूर्णिमामा भारतको कुमाउ गढवालदेखिका भक्तजनहरू त्रिवेणी आउने गरेको पुजारी कृष्णप्रसाद धमालाले बताए। भने, त्रिवेणी हुँदै बडीमालिका जाने हजारौं तीर्थालु हुन्छन्। पश्चिम नेपालका साथै भारतबाट पनि तीर्थालुहरू यहाँ आउँछन्। जुम्ला, बाजुरा, कालिकोटबाट पूजाका बेला सरकारी अधिकारी समेतको टोली नै यहाँ आउँछ। त्रिवेणीमा नुहाएर बडीमालिका दर्शन गरे मनले चिताएको पूरा हुन्छ। रोगव्याध नाश हुने, पदोन्नति हुने विश्वास छ। शुद्ध मनले दर्शन गरे मनोकांक्षा पूरा हुन्छ। दुःखीलाई सुख, निसन्तानलाई सन्तान, गरिबलाई धन पाइने धार्मिक विश्वास छ। सुस्वास्थ्य, धनलाभ र सुयोग्य वरबधुको कामना गर्दै पूजा गरिन्छ। त्रिवेणीको काखमा रहेका ३२ वटा ठूलाठूला सुन्दर पाटनहरूले पर्यटकलाई मोहोनी लगाउँछ। त्रिवेणी आउने आन्तरिक पर्यटकहरूले भूस्वर्गको अनुभूति गर्छन्। तर, बाह्य पर्यटकको आगमन भने हुँदैन। भौगोलिक विकटता, यातायातको असुविधा, अन्य आवासीय असुविधाका कारण यो क्षेत्र ओझेलमा परेको छ। झरना कहिले नाप्ने ? कर्णालीको अर्को प्रमुख पर्यटकीय गन्तव्य भनेको कालीकोटको पचालझरना हो। पचालझरना नेपालकै अग्लो झर्ना भए पनि नेपालकै अग्लो भन्न पाइएको छैन। तत्कालीन जिल्ला विकास समिति, त्यसपछि स्थानीय सरकार र जिल्ला समन्वय समितिले पटकपटक पर्यटन बोर्डमा अभिलेख गरी बैधानिक्ता दिनका लागि दाबी पेस गरे पनि नेपाल पर्यटन बोर्डमा अभिलेख नगर्दा नेपालकैै अग्लो दाबी गरिएको पचालझरना ओझेलमा परेको छ। कालीकोटको पचालझरना कुल ३ सय ८१ मिटर उचाइ छ। हाल नेपालकै अग्लो भनिएको तेह्रथुम जिल्लाको ह्याप्तुङ झरना ३ सय ६५ मिटर उचाइको छ। उक्त ह्याप्तुङ झरनाभन्दा कालीकोटको पचालझरना १६ मिटरले अग्लो छ। तर, पर्यटन बोर्डले कालीकोटको पचालभरनालाई नेपालकै अग्लो झरना भनेर अभिलेख गरी घोषणा नगर्दा नेपालकै अग्लो झरनालाई पनि भन्न पाइएको छैन। जिल्ला सदमुकाम मान्माबाट करिब तीन घण्टा गाडी र चार घण्टा पैदल यात्रा गरेपछि प्रत्यक्ष रूपमा अवलोकन गर्न सकिने पचालझरना निकै रोचक छ। बाह्रै महिना निरन्तर पानी बगिरहने उक्त झरना सहज रूपमा अवलोकन गर्नका लागि सडक र पदमार्ग निर्माणको कार्य पनि भइरहेको छ। यसको प्रचारप्रसार र सेवा सुविधा दिन सक्ने हो भने यो झरना नेपालकै पर्यटकीय गन्तव्य बन्नेमा दुई मत छैन। पचालझरना गाउँपालिका अध्यक्ष देवराज शाहीले भने, पचालझरनालाई नेपालकै अग्लो झरनाका रूपमा मान्यता दिन पहल भइरहेको छ। यसका लागि पर्यटन बोर्डले नापी विभागमा यसको उचाई नापजाँच गरी प्रमाणित गर्न पत्र पठाएको बुझिएको छ। पचालझरनाबाट खसेको पानी करिब १० किलोमिटर ओरालो बगेर कर्णाली नदीमा मिसिएको छ। शेफोक्सुन्डो तालमा कमै पर्यटक कर्णालीभित्रको डोल्पा जिल्लामा पर्ने शेफोक्सुन्डो ताल प्राकृतिक सौन्दर्यका दृष्टिले महत्वपूर्ण रमणीय गन्तव्य हो। शेफोक्सुन्डो ताल धर्तीको अनुपम र सुन्दर उपहार जीवनमा एकपटक पुग्नैपर्ने स्वर्गको एउटा टुक्रा जस्तै भन्छन् यहाँ आउने पर्यटकहरू। डोल्पाकै सामाजिक अभियान्ता रामचन्द्र न्यौपानले भने,पदयात्रामा रमाउने र यसको मजा लिनेहरूका लागि शेफोक्सुन्डो तालको पदयात्रा महत्वपूर्ण छ। यो तालमा पुग्नका लागि शेफोक्सुन्डो राष्ट्रिय निकुञ्जको क्षेत्र भएर यात्रा गर्नुपर्छ। डोल्पाको प्रमुख आकर्षणको रूपमा रहेको यो तालमा जानका लागि चैत, वैशाख र जेठ महिना तथा भदौ, असोज र कात्तिक अति उत्तम महिना हो। कर्णाली आएपछि शेफोक्सुन्डो ताल र उपल्लो डोल्पा नजानु भनेको फुर्सदमा पछुताउनु जस्तै हो। डोल्पाको शेफोक्सोन्डो ताल। डोल्पाको उत्तरी भेगमा पर्ने शेफोक्सुन्डो ताल नेपालकै गहिरो ताल हो। यसको गहिराई १ सय ४५ मिटर रहको छ। लम्बाइ ४ दशमलव ८ किमि चौडाइ १ दशमलव ६ किमि रहेको छ। सदरमुकाम दुनैदेखि झन्डै तीन दिनको पैदलयात्रा पछि शेफोक्सुन्डो ताल पुगिन्छ। यहाँ पुगेका सबै पर्यटकहरू तालको मनमोहक दृश्यबाट मोहित भएर ताललाई कसैले भूस्वर्ग भनेर पुकार्छन् भने कसैले नीलो हिराको रूपमा समेत चर्चा गर्छन्। अर्को रिग्मो तालको नामले पनि चिनिने उक्त ताललाई २०६४ असोज ६ गते रामसार क्षेत्रमा समेत समावेश गरिएको छ। निकुञ्जलाई सन् १९९९ मा विश्व सम्पदा सूचीमा सूचीकृत गर्नका लागि समेत प्रस्ताव गरिएको थियो। यहाँको प्राकृतिक सौन्दर्यताको हिसाबमा कमै पर्यटकहरू आउने गरेको त्रिपुराकोटका स्थानीय रमानन्द उपाध्यायले बताए। रारा जाने बाटो कहिले बन्छ ? कर्णालीका अर्को निकै आकर्षण पर्यटकीय गन्तव्य मुगुको रारा ताल हो। यहाँ बर्सेनि हजारौं पर्यटकहरूको ताँती नै लाग्ने गरेको छ। २०२० साल चैत महिनामा मुगुको रारा ताल पुगेका तत्कालीन राजा महेन्द्रलाई राराले यतिसम्म लोभ्यायो कि उनले राराको सुन्दरतालाई स्वर्गकी अप्सरा उपनाम दिए। रारामा आगन्तुकलाई स्वागत गर्ने जो कोहीले राराका बारेमा वर्णन गर्दा सबैभन्दा पहिले सुनाउने किस्सा हो यो। हुन पनि नीलो मसी पोखिएजसरी विराजमान छ, रारा। सफा, सुन्दर र निर्मल अनुहारमा गाढा नीलो आकृति लिएको रारामा वरिपरिका सल्ला, धुपीका रुखहरूको बिम्ब कुनै प्रोफेसनल आर्टिस्टको क्यानभासभन्दा कम्ता छैन। सिस्ने र कान्जिरोवा हिमाल रारामै आएर टुक्रुक्क बसेजस्तो दृश्यले हरेकलाई मन्त्रमुग्ध पार्छ। कर्णालीको मुगुमा अवस्थित नेपालको सबैभन्दा ठूलो र प्रसिद्ध यो ताल समुद्र सतहदेखि २ हजार ९ सय ७२ मिटर उचाइमा टुसुक्क बसेको छ। रारा वरिपरि विस्तारित राष्ट्रिय निकुञ्ज १ सय ६ वर्ग किलोमिटर क्षेत्रफलमा फैलिएको छ। सल्लाघारीको बीचबाट निकै सुन्दर गोरेटो निर्माण गरिएको छ। कर्णालीको मुख्य पर्यटकीय गन्तव्य रारा ताल घोडाबाट जानेहरू पनि यही मार्ग प्रयोग गर्छन्। यो मार्ग निकुञ्जको बीचमा अवस्थित कोणधारी जंगलको बीचमा छ। चराको चिरबिर, सुरम्य आवाज, झ्याउकिरीको आवाजले मदहोस पार्छ जोकोहीलाई। राराको छेवैबाट बनाइएको यो बाटोबाट जंगलमा अनेकन फूलहरू मुस्कुराइरहेको देख्दा कसको मन प्रफुल्लित नहोला र ? आन्तरिक पर्यटकको प्रमुख रोजाइमा रहेको मुगु जिल्लामा अवस्थित रारा ताल सन् २००८ मा रामसार क्षेत्र घोषणा गरिएको थियो। तालको औसत लम्बाइ ५ किलोमिटर, चौडा ३ किलोमिटर र गहिराइ १ सय ६७ मिटर छ। रारा राष्ट्रिय निकुञ्जमा ५१ प्रजातिका स्तनधारी जनावर र २ सय ७२ प्रजातिका चराचुरुंगी पाइन्छन्। तर, रारामा जाने पर्यटकहरूका लागि न सुविधायुक्त होटल छ। न रारा जाने बाटो नै सहज छ। न अन्य पर्यटकिय पुर्वाधारहरू नै बनेका छन्। जसका कारण एक पटक रारा गएका पर्यटक फेरी फर्किंदैनन्। स्थानीय पदम मल्लले भने, आहा रारा भन्नेहरू नै छ्या सडक भनेर कर्णाली राजमार्गलाई घृणा गर्ने गर्छन्। रारा जाने् सडक, होटल र अन्य पूर्वाधारले सम्पन्न बनाउने हो भने राराले कर्णालीको आर्थिक विकासमा महत्वपूर्ण योगदान दिनेछ। पर्यटक कुरेको पञ्चकोसी ज्वाला दैलेख जिल्लाको दुल्लु नगरपालिका स्थित पञ्चकोसी ज्वाला क्षेत्र नेपालकै एक पवित्र तीर्थस्थल हो। यो क्षेत्रमा नित्य प्रज्वलित ज्वालाहरू अवस्थित भएकाले यस तीर्थस्थललाई ज्वाला क्षेत्र अथवा ज्वाला तीर्थ पनि भनिन्छ। हिन्दू धर्मको पवित्र धार्मिक ग्रन्थ स्कन्द पुराणमा यस क्षेत्रलाई बैश्वानर तिर्थ भनेर वर्णन गरिएको छ। यस तीर्थलाई अग्नि तीर्थ भनेर पनि चिनिन्छ। नेपाली भाषाको उत्पत्ती स्थान जुम्लाको सिंजालाई मानिन्छ। त्यससँगै दैलेख जिल्लाको पञ्चकोशी क्षेत्रको दुल्लु पनि अर्को इतिहास हो। अहिलेसम्मको अध्ययन अनुसार सबैभन्दा पुरानो मानिएको दामुपाल, अढइपालद्वारा शाक्य ९ सय तिन तदानुसार विक्रमसंवत १ हजार ३८ को शिलालेख यसै क्षेत्रमा रहेको छ। यसका साथै विक्रम संवत १४१४ को पृथ्वी मल्लले बनाएको ७ हात लामो कीर्ति स्तम्भ पनि यसै क्षेत्रमा रहेको छ। दैलेख त्यसै क्षेत्रका सांसद धनश्याम भण्डारीले भने, यसका साथै पादुकामा रहेको अशोक चल्लको स्तम्भ शिरस्थानमा रहेको अभिलेखका साथै बाटोभरि जताततै गाडिएका वीर खम्बाहरूमा भएका अभिलेखहरूले नेपाली भाषा तथा पश्चिम नेपालको इतिहास केलाउनमा धेरै महत्व राख्छन्। तसर्थ यो क्षेत्रलाई नेपालकै ऐतिहासिक महत्व बोकेको स्थानको रूपमा लिइन्छ। कुनाकन्दरा, पहाडका चुचुराहरू मन्दिर र देवस्थलले सिंगारिएको पञ्चकोसी अत्यन्तै सुन्दर छ। ज्वाला क्षेत्रअन्तर्गत १ सय ८ शक्तिपीठ पर्छन्। भैरवी, मालिका, स्वामी कार्तिक्य, बिन्ध्यावासीनी, लामाद्धाला आदि चर्चित छन्। स्थानीय समाजसेवी हिरासिंह थापाले भने, पञ्चकोसी ज्वाला क्षेत्र हिन्दु धर्मावलम्बीका लागि मात्र नभएर बौद्ध धर्मावलम्बीका लागि पनि उत्तिकै महत्वपूर्ण मनिन्छ। पश्चिम नेपालका हिन्दू धर्मावलम्बीहरूले यस क्षेत्रमा देव कर्म, पितृकर्मलगायतका धार्मिक अनुष्ठान गर्नाले सिद्धी प्राप्त हुने विश्वास गर्दछन्। पञ्चकोसी दर्शनले पितृ उद्धार, मनोकांक्षा पूरा हुनुका साथै आत्मीय आनन्द र शान्ति प्राप्त हुन्छ। यसलाई प्रवद्र्धन गर्नाका लागि केही महिना अगाडि प्रदेश सांसद भण्डारी, दैलेखकै फोटो पत्रकार भरतबन्धु थापालगायतको टोलीले पशुपतिदेखि पञ्चकोसी दैलेखसम्म धार्मिक यात्रा पनि गरेका थिए। मानसरोवर देखाउने त्यो लिमी नेपाली भूमि हुम्लाको उत्तरी नाम्खा गाउँपालिकाको लिमीबाट कैलाश मानसरोवरको दर्शन सजिलै गर्न सकिन्छ। हुम्लाको नाम्खा गाउँपालिका६ लिमी लाप्चाबाट दर्शन गर्न सकिने भएपछि यस स्थान मानसरोवरको दर्शन गरिने नेपालको एकमात्र भूभागका रूपमा पनि चिनिँदै आएको छ। कैलाश मानसरोवर दर्शन गर्ने एक नयाँ एवं उत्कृष्ट गन्तव्यस्थलका रूपमा हुम्लाको लिमी लाप्चा बनेको छ। चीनले कैलाश मानसरोवर जाने हिल्सा नाकामा रोक लगाएपछि नेपालकै लिमी लाप्चाबाट कैलाश मानसरोवर दर्शन गर्ने आन्तरिक पर्यटकहरू बढ्दै गएका छन्। यसरी पछिल्लो समयमा लिमी उपत्यका कैलाश मानसरोवरको दर्शन गर्न सकिने नेपालको एकमात्र भूमि बनेको छ। स्थानीय जनकबहादुर शाहीले भने, लिमीको लोलुङबाट कैलाश मानसरोवर प्रष्ट रूपमा देख्न सकिन्छ। हाम्रा पूर्खाहरू मात्रै नभएर विसं २०६० सम्म नै कैलाश मानसरोवर दर्शन गर्न जाने प्रमुख मार्ग यो नै प्रयोग हुने गरेको थियो। यो क्षेत्र हुम्ला सदरमुकाम सिमकोटदेखि १ सय ५ किलो मिटरको दूरीमा पर्छ। सडकको स्तरोन्नति हुने हो भने यो मार्गबाट अहिलेको भन्दा अझ सहज रूपमा आवतजावत गर्न सकिने छ। यसतर्फको चिनियाँ भूभागमा पुग्दा जुनसुकै क्षेत्रबाट पनि देख्न सकिने यो प्रसिद्ध तीर्थस्थल नेपालतर्फबाट भने यसै स्थानबाट मात्र सहज दर्शन गर्न सकिन्छ। लिमीको लोलुङबाट कैलाशको दर्शन गर्न पैदलै जानेहरू पनि निकै छन्। यो क्षेत्र पनि पछिल्लो सयममा सहज बन्दै आएको छ। पहिले घोडा चढेर लिमीको गाउँबाट कैलाश मानसरोवरभन्दा उत्तरतिरको छोपाहरूको गाउँमा पुग्ने गरेका थिए। पहिला यहाँका बासिन्दा घोडाबाटै होडछुँयो भन्ने गाउँमा पुग्ने गर्थे। त्यसरी पनि एक दिनको पैदल यात्रामै लिमीबाट कैलाश मानसरोवरको दर्शन गर्न सकिन्छ। हुम्लाको सदरमुकाम सिमकोटबाट चार दिनको पैदल यात्रापछि लिमी भ्यालीको लाप्चा पुगिन्छ। सिमकोटबाट दुई दिनजति गाउँमा बास बस्दै जान सकिन्छ भने दुई दिन आफूसँग टेन्ट, खाने कुरालगायतका सामान बोक्नुपर्छ। दुई दिनमा रमणीय दृश्य अवलोकन गर्दै गोठालासँगै रात बिताउन पाइन्छ। नेपाली भूमिबाटै कैलाश मानसरोवर दर्शन गर्ने एक मात्रै जिल्ला हुम्लाको लिमी भए पनि यसको प्रचारप्रसार नहुँदा ओझेलमा परेको छ। धार्मिक तीर्थस्थल कैलाश मानसरोवरको दर्शन गर्दा स्वर्ग गइन्छ भन्ने हुम्लीको धार्मिक विश्वास रहेको छ। हिन्दू तथा बौद्ध दुवै धर्मावलम्बीका लागि यो क्षेत्र पवित्रस्थल मानिन्छ। यति मात्र होइन, कर्णालीमा पर्यटकिय प्रचुर सम्भावना भएका धेरै धार्मिक तथा ऐतिहासिक स्थलहरू छन्। सुन्दर भूमिहरू पनि उत्तिकै छन्। तर, तीनिहरूको प्रचारप्रसार र संरक्षण हुन सकिरहेको छैन। जाजरकोट दरबार, रुकुमपश्चिम मुसीको दरबार, सुर्खेत बुलबुले ताल, जुम्ला सिजा उपत्यका, चन्दनाथ मन्दिरलगायतका दर्जनौं पर्यटकीय सम्भावना बोकेका पर्यटकिय स्थलहरू पर्यटकको पर्खाईमा छन्। कर्णाली प्रदेश सरकारका उद्योग, पर्यटन, वन तथा वातावरणमन्त्री कृष्णकुमार बिसीले कर्णालीको पर्यटन पूर्वाधार विकासका लागि प्रदेश सरकारले बिभिन्न निकायसँग समन्वय गरिरहेको बताए। उनले भने, हामीले प्रदेश सरकारले गर्न सक्ने काम आफैं गर्ने र बाँकी संघीय सरकारका साथै अन्य निकायहरूसँग समन्वय गरिरहेका छौं। कर्णालीमा पर्यटन पूर्वाधार निर्माण नहँदा यहाँको पर्यटन प्रबर्द्धन हुन सकिरहेको अवस्था छैन। तस्बिर : बिस्नप्रसाद न्यौपाने र कबिराज कार्की"
"कागबेनीमा बाढी : २९ घर, ५ पुल र १३ सवारी साधन बगे","जोमसोम : कागबेनीमा आइतबार राति कागखोलामा आएको बाढीले ठूलो क्षति तुल्याएको छ । बाढीले २९ घरसहित १२ वटा सवारी साधन पूर्णरुपमा क्षति पुर्याएको छ । बाढीले स्काभेटर समेत बगाएको जिल्ला प्रहरी कार्यालय मुस्ताङका प्रहरी नायव उपरीक्षक रविन्द्रनाथ पौडेलले जानकारी दिए । कागखोलाको बाढीले कागबेनी गाउँको १३ वटा घरमा आशिंक क्षति पुगेको छ भने ९ वटा गोठ पूर्ण रुपमा क्षति पुगेको प्रहरी नायव उपरीक्षक पौडेलले उल्लेख गरे । यसैगरी कागबेनी गाउँ जोड्ने ३ वटा अस्थायी पुल ,एक जोमसोमकोरला जोड्ने पक्की पुल र कागबेनीतिरी गाउँ जाने झोलुङ्गे पुल बाढीले बगाएको प्रहरीले जनाएको छ । बाढीले प्रसिद्ध धार्मिक कागबेनी श्राद्धस्थल पुरै बगरमा परिणत भएको प्रहरी नायव उपरीक्षक पौडेलको भनाइ छ । कागबेनीमा भक्तजनले स्नान गर्ने,श्राद्ध तथा पीण्दान र तपर्ण दिने, श्राद्धस्थलको मन्दिर र एक धर्मशाला बाढीले पनि बगाएको छ । बाढीले प्रहरी चौकी भवन,आमा समूह र युवाक्लबको भवन ,स्वास्थ्य कार्यालय रहेको भवन,प्रभु बैंक रहेको घर बाढीले बगाएको हो । कागखोला दक्षिणपूर्वको कागखोला तटीय क्षेत्रमा रहेको होटल,पसल,रेष्टुरेन्ट र बैक तथा वित्तिय संस्था रहेको घर सबै बाढीले बगाएको हो । बाढीले सवारी साधनबाहेक ५६ वटा भन्दा भौतिक संरचना पूर्ण र आशिंक क्षति तुल्याएको वारागुङ मुक्तिक्षेत्र गाउँपालिका अध्यक्ष रिनजिन नाम्गेल गुरुङले जानकारी दिए । कागखोला बाढीले भौतिक संरचना बाहेक कति धनमालको क्षति भयो भन्ने विवरण एकिन गर्न केही दिन लाग्ने उनले बताए । यसअघि कागबेनी खोला थुनिएपछि कागखोला तटीय क्षेत्रका स्थानीयलाई प्रशासन,प्रहरी र स्थानीय तहले सूचना संम्प्रेषण गरी सुरक्षित स्थानमा पुर्याइएको थियो । यसैका कारण कागबेनीमा बाढीका कारण मानवीय क्षति हुन नपाएको प्रहरीको भनाइ छ । बाढीले विद्युत र टेलिफोन र इन्टरनेट पोलमा समेत क्षति पुर्याएको थियो । आइतबार रातिको समयमा शाखा नदी थुनिएकाले स्थानीयलाई उद्दार र धनमाल थन्क्याउने असहज परेको थियो । बैंक तथा वित्तिय संस्थाको नगद समेत बाढीले बगाएको बताइएको छ । कागबेनीधाममा बाढीले क्षति पुर्याएपछि जोमसोमबाट प्रमुख जिल्ला अधिकारी अनुप केसीसहित ३ वटै सुरक्षा निकायको टोली बाढीग्रस्त क्षेत्र कागबेनीमा पुगेर उद्दारमा खटिएको थियो ।"
