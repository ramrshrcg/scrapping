शीर्षक,विवरण
हाइड्रोजन गाडीलाई कानुन बनाऊ,"नेपालले हाइड्रोजन उत्पादन गरी विश्वबजारलाई समेत बेच्न सक्ने सम्भावना प्रशस्त छ। जीवाष्म इन्धनको विकल्पमा विद्युतीय ऊर्जा भन्दाभन्दै संसार अब हाइड्रोजन ऊर्जामा प्रवेश गर्दैछ। तेलका खानी भएका मुलुकहरू साउदीदेखि ओमानसम्म पनि अर्बाैं होइन खर्बाैंको लगानी हरित हाइड्रोजनमा लगानी गरिरहेका छन्। उनीहरूलाई थाहा छजीवाष्म इन्धन सकिँदैछ र यसको भविष्य पनि अब विस्तारै सकिन्छ। युरोपका मुलुकहरूले अबको दशकभित्रै जीवाष्म इन्धनमाथि प्रतिबन्धै लगाउने घोषणा गरिसके। जर्मनीले केही वर्षपछि हाइड्रोजन ऊर्जाबाट चल्ने जहाजलाई मात्रै अनुमति दिने भनिसकेको छ। नर्वेले त अबको केही वर्षपछि जीवाष्म इन्धनबाट चल्ने गाडीको किनबेचमै रोक लगाउँदैछ। यसरी विश्व हाइड्रोजन ऊर्जातिर लम्किरहेका बेला काठमाडौं विश्वविद्यालयले एउटा हाइड्रोजन कार भिœयाएको छ। यो त केवल सन्देश र संकेतमात्रै हो। विश्वविद्यालयले उक्त कारबाट सरकार र सर्वसाधारण सबैलाई अब नेपाल पनि हाइड्रोजन उत्पादन र त्यसबाट चल्ने गाडीमा जानुको विकल्प छैन भन्दै सन्देश दिँदैछ। नेपालमा भने हाइड्रोजन कार दर्तादेखि त्यसको सञ्चालनसम्बन्धी कुनै कानुन बनेको छैन। जबकि प्रधानमन्त्री पुष्पकमल दाहाल स्वयंले हाइड्रोजन कार चढ्ने उद्घोष गरेका थिए। तर, न उनले हाइड्रोजन कार नै चढे न त्यससम्बन्धी कानुनको पहल गरे। भारतमा यातायातमन्त्री नीतिन गडकरी हाइड्रोजन कार चढ्छन्। भारतले पनि हाइड्रोजन ऊर्जाका लागि खर्बाैं लगानी गरिरहेको छ। भारतका महिन्द्रालगायत कम्पनीले हाइड्रोजन ट्रक निर्माण गरी बजारमा पठाइसकेका छन्। हाइड्रोजन ऊर्जाको विशेषता भनेकै यसबाट जतिसुकै ठूला र हेभी भनिने साधन पनि गुडाउन सम्भव छ, जबकि विद्युतीय ऊर्जाबाट त्यो असम्भवप्रायः नै हुन्छ। विद्युतीयभन्दा हाइड्रोजन ऊर्जा निकै सस्तो पनि पर्छ। विश्वबजारमा यसलाई एक किलोको मूल्य एक डलरमा झार्ने प्रयत्न भइरहेको छ। त्यतिका मूल्यको हाइड्रोजनबाट सयौं किलोमिटर कुनै पनि गाडी गुडाउन सकिन्छ, जब कि जीवाष्म इन्धन निकै महँगो पर्छ। जीवाष्म इन्धनको पनि नेपालमा खानी नभएको होइन, तर अब त्यो न उत्खनन सम्भव रह्यो न बजारको नै। हाइड्रोजनका लागि भने नेपाल विश्वकै सबैभन्दा ठूलो उत्पादक बन्न सक्ने विज्ञहरू औंल्याउँछन्। हाइड्रोजन ऊर्जाका लागि चाहिने भनेको सफा कञ्चन पानी हो, जसको स्रोत नेपालका हिमनदीहरू हुन्। पानीलाई अक्सिजन र हाइड्रोजनमा टुक्र्याउन सकिन्छ र हाइड्रोजन उत्पादन भइहाल्छ। नेपालले हाइड्रोजन उत्पादन गरी विश्वबजारलाई समेत बेच्न सक्ने सम्भावना प्रशस्त छ। तर सरकारले सबैभन्दा पहिला हाइड्रोजन उत्पादन, यसको बजारीकरण अनि यसबाट चल्ने सवारीसाधन सञ्चालनसम्बन्धी कानुन भने तत्कालै ल्याउनुपर्छ।"
अन्तर्राष्ट्रिय कोचिङ सेमिनारमा देवकी,"काठमाडौं : जुडो खेलाडी देवकीमाया श्रेष्ठ जुडोस अन्तर्राष्ट्रिय कोचिङ सेमिनारमा सहभागी भइ स्वदेश फर्किएकी छन्। जापानको हरतसुगासी कानागावास्थित टोकाइ विश्वविद्यालयमा एक महिनाको सेमिनारमा सहभागी भई देवकी स्वदेश फर्किएकी हुन्। सेमिनार एनपीओ जुडोसले आयोजना गरेको हो। सेमिनारका केही कक्ष जापान कोदोकानमा पनि भएको थियो। जुडोको कोचिङलगायत विविध शिक्षा हासिल गर्ने क्रममा देवकीले जापानको विभिन्न डोजो, जुनियर हाई स्कुल, सिनियर हाई स्कुल, कलेज, विश्वविद्यालयहरूमा प्रशिक्षण गर्ने अवसर पाएकी थिइन्। देवकीलाई एनपीओ जुडोसका मुख्य प्रशिक्षक मिसुमोटोलगायतले प्रशिक्षण दिएका थिए। गैर नाफामुलक संस्था एनपीओ जुडोसका अध्यक्ष ओलम्पिकका स्वर्ण विजेता कोसेईं इनोइ हुन्। यस्तो सेमिनारमा नेपालबाट जुडोमा सहभागी हुने देवकी पहिलो खेलाडी हुन्। देवकी बन्दी सहायता नियोग (पाम) मा सात वर्षको उमेरदेखि हुर्केकी हुन्। त्यहींबाट उनले सन् २००९ देखि जुडो खेल्न थालेकी हुन्। उनी पामकी सहायक प्रशिक्षक छिन्। घरेलु प्रतियोगितामा देवकी एक पटक मात्र मनिता श्रेष्ठ प्रधानसँग फाइनलमा पराजित भएकी छन्। मनिता पनि पामकै उत्पादन हुन्। देवकीले हालै चीनको हाङचाओमा भएको १९औं एसियाली खेलकुदमा पनि प्रतिस्पर्धा गरेकी थिइन्। देवकीका दाइ इन्द्र र निशा पनि आआफ्नो तौलसमूहका जुडोकै राष्ट्रिय च्याम्पियन हुन्। देवकीले सेमिनारबाट महत्वपूर्ण ज्ञान हासिल गरेको बताउँदै आफूले सिकेको सीप अरुलाई पनि सिकाउने बताइन्।"
रेशमको आममाफीविरुद्ध रिटमाथि सुनुवाइ आज,काठमाडौं : नागरिक उन्मुक्ति पार्टीका संरक्षक रेशम चौधरीको कैद सजाय मिनाह गर्ने सरकारको निर्णयविरुद्ध परेको रिटमाथि बिहीबारबाट सुनुवाइ हुने भएको छ। रिटमाथि सुनुवाइ गर्न आजका लागि पेसी तोकिएको हो। गणतन्त्र दिवसको अवसर पारेर सरकारको सिफारिसमा राष्ट्रपति रामचन्द्र पौडेलले चौधरीसहित १९ जनाको कैद सजाय माफी गरिदिएपछि उनी १५ जेठमा जेलमुक्त भएका थिए। टीकापुर घटनामा मारिएका प्रहरी इन्सपेक्टर केशव बोहराकी पत्नी शारदा कडायतले चौधरीको आममाफीविरुद्ध जेठ १४ गते सर्वोच्च अदालतमा रिट दिएकी थिइन्। यसअघि जेठ २३ गते न्यायाधीश प्रकाशमान सिंह राउतको एकल इजलासले रिटमाथि सुनुवाइ गर्दै चौधरीलाई आममाफी दिनुको कारणबारे सरकारसँग लिखित जवाफ मागेको थियो। २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुने गरी भएको हिंसात्मक घटनाका आरोपित चौधरी जेल चलान भएका थिए ।
अन्नपूर्ण केबलकारको पार्टनर्स मिट,"काठमाडौं : पोखराको अन्नपूर्ण केबलकारले राजधानी पार्टनर्स मिट आयोजना गरेको छ। केबलकारले देशका प्रमुख ट्राभल एजेन्सीका साथै कम्पनीका बिजनेस पार्टनरको सहभागितामा कार्यक्रम आयोजना गरेको हो। केबलकारले नयाँ पार्टनरलाई नेपालको पर्यटन क्षेत्रलाई थप सुदृढ बनाउने अभियानमा सहकार्य गर्न आमन्त्रण गरेको छ। उक्त अवसरमा कम्पनीले चाँडै नै आकर्षणका निम्ति ४८ फिट अग्लो पञ्चमुखी गणेशको प्रतिमा अनावरणको घोषणासमेत गरेको छ। कार्यक्रमले हाम्रा विद्यमान साझेदारीलाई थप सुदृढ बनाउँदै नयाँ साझेदारलाई स्वागत गर्ने महोत्सवका रूपमा हामीलाई सघाएको छ, अन्नपूर्ण केवलकारका अध्यक्ष कालु गुरुङले भने, यो सहकार्यले पोखराको मात्र नभई समग्र नेपालकै पर्यटन क्षेत्रको विकासका लागि उल्लेख्य योगदान पुग्याउने हाम्रो विश्वास छ। अन्नपूर्ण केबलकारका स्वतन्त्र निर्देशक सनत न्यौपानेले कार्यक्रममार्फत पोखराका साथै नेपाललाई नै एक प्रिमियम पर्यटकीय गणतव्यका रुपमा स्थापित गर्न सहकार्यका लागि अनुरोध गरे। अन्नपूर्ण केबलकार सुरक्षित, आरामदायी र अभूतपूर्व अनुभव प्रदान गर्ने यात्राको माध्यम हो, न्यौपानेले भने, केबलकारमार्फत सराङकोट उक्लँदै गर्दा र पुगेपछि देखिने ताल, सहर, हरियो जंगल, सूर्योदय र रमणीय हिमशृंखलाको अनुभूति सबैलाई अविस्मरणीय हुनेछ। न्यौपानेले अन्नपूर्ण केबलकारमा आगामी दिनमा रात्रिकालीन सेवा पनि दिइने र चाँडै आईपीओमार्फत सर्वसाधारण र सरोकारवालालाई अपनत्व प्रदान गरिने उद्घोष पनि गरे। साथै, पञ्चमुखी गणेश मूर्ति अनावरणमा पुग्न सबैलाई निमन्त्रणा गरे। मूर्ति अनावरण आगामी फागुन २५ गते महाशिवरात्रिको दिन गरिनेछ। अन्नपूर्ण केबलकारकासञ्चालकहरू तीर्थराज त्रिपाठी, चन्द्रबहादुर कार्की, सनत न्यौपाने र महाप्रबन्धक अन्जान बदगामीलगायत सामूहिक तस्बिर खिचाउँदै। २०७५ फागुनदेखि सञ्चालनमा आएको अन्नपूर्ण केबलकारले सेदीबगरदेखि सराङकोट जोड्ने २२ किमि लामो केबलकार प्रणाली सञ्चालन गर्दै आइरहेको छ। प्रणालीमा १७ गोन्डोला छन् जसको क्षमता प्रतिघण्टा ५ सय जनालाई सुविधा दिनेछ। केबलकारले साइक्लिङ, जिप लाइनिङ, बञ्जिजम्पिङ, स्विङ, रक क्लाइम्बिङ, क्यानोइङलगायत रोमाञ्चक खेलको मनोरञ्जन लिने सुविधा पनि उपलब्ध गराउँदै आएको छ। सुरक्षालाई पहिलो प्राथमिकताको विषय बनाएको कम्पनीले जापानको निप्पोन केबल कम्पनीले प्रदान गरेको सुरक्षा मापदण्ड विशेष रूपमा पालना गरेको छ। कम्पनीमा ८० भन्दा बढी दक्ष तथा अर्धदक्ष मानव संशाधन कार्यरत छन्। क्षेत्रको आर्थिक उन्ततिका साथै पोखरालाई प्रिमियम पर्यटकीय गन्तव्य बनाउने उद्देश्य केबलकारको छ। कम्पनीले भनेको छ, पोखराको आर्थिक सम्मुन्नतिको उद्देश्य बोकेको अन्नपूर्ण केबलकारले इमान्दारिता, अखण्डता, सुरक्षा, राम्रो आचरण, स्वच्छता, स्वास्थ्य मापदण्डलगायत मूलभूत मूल्य मान्यतामा अडिग रहँदै सबैप्रति उच्च आदर र सम्मानित व्यवहार प्रदर्शन गर्नु कम्पनीको प्रमुख प्राथमिकता हो।"
"भीआईपीको लावालस्कर, पीडितको आकाशमुनि बास","सर्वसाधारणको मतले जितेका राष्ट्रपति र प्रधानमन्त्रीलाई बिपत्तिमा परेर गाँसबासबिहीन भएका तिनै सर्वसाधारणबाट केको सुरक्षा चुनौती हुन्छ ? ठूला दैवी विपत्तिमा सहानुभूति दिन र मनोबल बढाउन राज्य र सरकार प्रमुख पुग्नु राम्रो निर्णय हो। तर, तिनैको स्याहारचकार र सवारी व्यवस्थापनमा राज्य संयन्त्र अलमलिनुचाहिँ देख्नेकै लागि लाजको विषय हो। जाजरकोट : सर्वसाधारणको मतले जितेका राष्ट्रपति र प्रधानमन्त्रीलाई बिपत्तिमा परेर गाँसबासविहीन भएका तिनै सर्वसाधारणबाट केको सुरक्षा चुनौती हुन्छ ? ठूला दैवी विपत्तिमा सहानुभूति दिन र मनोबल बढाउन राज्य र सरकार प्रमुख पुग्नु राम्रो निर्णय हो। तर, तिनैको स्याहारचकार र सवारी व्यवस्थापनमा राज्य संयन्त्र अलमलिनुचाहिँ देख्नेकै लागि लाजको विषय हो। जाजरकोट र रुकुमपश्चिममा अहिले त्यस्तै भइरहेको छ। भूकम्पपीडितलाई साथ सहयोग गर्ने नाममा राज्यको खर्चमा गएका मन्त्रीदेखि सुरक्षाकर्मीसम्मलाई राष्ट्रपति र प्रधानमन्त्रीको पछि लाग्न भ्याइनभ्याइ छ। राहतको आसमा बसेका पीडित हेलिकप्टरमा राहत होइन, राष्ट्रपति र प्रधानमन्त्री आएको देख्दा ठूलो आशा गर्छन्। तर, तिनले अनुहार देखाउने र सरकारी संयन्त्रलाई अलमल्याउनेबाहेक केही नगर्दा जिल्ल पर्ने गरेका छन्। प्राथमिकता एउटा, राज्यको ध्यान अर्कै भूकम्पबाट प्रभावित क्षेत्रमा हिजोआज दिनहुँ हेलिकप्टर उडिरहेका छन्। झट्ट हेर्दा पीडितका लागि राहत ओसार्न उडेका हुन् जस्तो लाग्नसक्छ। तर, जाजरकोट र रुकुमपश्चिमको आकाशमा उड्ने ती अधिकांश हेलिकप्टरहरू भूकम्पपीडितका लागि राहत ओसार्न उडिरहेका होइनन्छैनन्। ती त भूकम्प प्रभावित क्षेत्रमा आउने भीआईपीहरूलाई भ्रमण गराउन उडेका हुन्। प्रभावित क्षेत्रमा हिजोआज राहत सामग्री ओसार्नेभन्दा हेलिकप्टरलाई भीआईपीहरू बोक्न र डुलाउन भ्याइनभ्याइ छ। भूकम्पले घरबारविहीन बनेका पीडितहरू खुला स्थानमा रात बिताउन बाध्य छन्। खाद्यान्नको अभावमा छाक टार्न मुस्किल छ। पीडितहरू गाँस र बासको अभावमा छटपटाइरहेका छन्। यस्तो अवस्थामा पीडितलाई समयमै राहत सामग्री उपलब्ध गराउनुको साटो हेलिकप्टरहरू जिल्लामा आउने राष्ट्रपति, प्रधानमन्त्री, मन्त्री, सांसद् र राजनीतिक दलका नेताहरू ओसार्नमै अलमलिएका हुन्। यसले प्रभावित क्षेत्रमा पीडितहरूलाई राहत सामग्री उपलब्ध गराउन र भत्किएका घरहरूको उत्खननमा सकस भइरहेको छ। अर्कोतर्फ प्रभावित क्षेत्रमा अवलोकन र निरीक्षणको नाममाभीआईपीहरूको हेलिकप्टर सयरले राज्यको स्रोत र साधनको पनि दोहन भइरहेको छ। भूकम्पबाट सबैभन्दा बढी क्षति बेहोरेको जाजरकोटका दुर्गम बस्तीमा सडक पुगेको छैन। जहाँ हेलिकप्टरबाट मात्र राहत सामग्री लैजानुपर्ने बाध्यता छ। तर, भूकम्पपछि उद्धार र राहतमा प्रयोग गर्ने भनिएका सेनाका हेलिकप्टरले राहत सामग्री बोक्न पाएका छैनन्। जिल्लामा आउने भीआईपीलाई प्रभावित क्षेत्रमा घुमाउने काममा प्रयोग हुँदा दुर्गम क्षेत्रमा न राहत पुगेको छ, न त भत्किएका घर उत्खननका लागि सुरक्षाकर्मी नै। उत्खननका लागि तत्काल दक्ष जनशक्ति र सुरक्षाकर्मीहरू परिचालन हुनुपर्ने हो। पीडितका लागि राहत सामग्री पुग्नुपर्ने हो। तर, दिनहुँ जिल्लामा अवलोकनका लागि आउने भीआईपीका कारण राहत, उत्खनन र व्यवस्थापनका कामहरू प्रभावित बनेका छन्। भूकम्प प्रभावित क्षेत्रको अवलोकनका लागि भन्दै जाजरकोट पुगेका राष्ट्रपति रामचन्द्र पौडेल। जिल्लामा विपद् व्यवस्थापनको नेतृत्व जिल्ला प्रशासन कार्यालय र त्यहाँका कर्मचारीले गर्नुपर्ने हुन्छ। तर, जाजरकोट र रुकुममा भने ठीक उल्टो भइरहेको छ। अर्थात् जिल्लामा लस्कर लागेर आउने भीआईपीको स्वागत र सत्कारमा नै खट्नुपर्ने बाध्यताले आफूहरूलाई विपद् व्यवस्थापनमा सकस भइरहेको कर्मचारीहरू बताउँछन्। विपद् व्यवस्थापनमा खटिएका एक कर्मचारीले भने, बिहान उज्यालो हुन नपाउँदै भीआईपीहरू आउन थाल्छन्, उनीहरूको स्वागत र सत्कारमै खट्नुपर्छ। भीआईपीको पछि लाग्दा पीडितहरूको व्यवस्थापनमा काम गर्न पाएका छैनौं, सुरक्षाकर्मीको नेतृत्व पनि राहत र व्यवस्थापनमा भन्दा भीआईपीकै पछाडि लाग्न बाध्य भएका छन्। जाजरकोटका प्रमुख जिल्ला अधिकारी सुरेश सुनार र रुकुमपश्चिमका प्रमुख जिल्ला अधिकारी हरिप्रकाश पन्त पनि राहत र व्यवस्थापनमा भन्दा भीआईपीको स्वागत कसरी मिलाउने भन्ने तनावमा छन्। यी जिल्लाका प्रहरी नेतृत्व मात्र होइन, कर्णाली प्रदेश प्रहरी कार्यालय सुर्खेतका प्रमुख डीआईजी भीम ढकाल आफंै भीआईपीको सुरक्षामा खटिन बाध्य छन्। राहत र उद्धारमा खट्नुपर्ने नेपाली सेना र सशस्त्र प्रहरीको जनशक्ति पनि भीआईपीको सुरक्षा गर्न लागिपरेका छन्। एक प्रहरी अधिकारीले भने, राष्ट्रपति, प्रधानमन्त्री र मन्त्रीहरू आउँदा सुरक्षाको व्यवस्था मिलाउनुपर्ने हुन्छ, उनीहरूको अघिपछि लाग्नुपर्ने र सुरक्षामा खटिनुपर्ने भएकाले सुरक्षाकर्मीलाई प्रभावित क्षेत्रमा उत्खननलगायतका काममा खटाउन सकिएको छैन। जाजरकोटका सहायक प्रमुख जिल्ला अधिकारी हरिश्चन्द्र शर्माले विपद् व्यवस्थापनको काम प्रभावकारी हुन नसकेको स्वीकार गरे। उनले भने, विपद् व्यवस्थापनमा सकस भइरहेको छ, सडक नपुगेका प्रभावित क्षेत्रमा राहत सामग्री लैजान सकिएको छैन। राहत र व्यवस्थापनमा जनशक्ति अभाव भएको छ, हामी केही जनशक्तिले मात्र रातदिन खटिएर सम्भव छैन। उनले भीआईपीका कारण समस्या भएको स्वीकार नगरे पनि विपद् व्यवस्थापनमा भने जनशक्तिको अभाव भएको बताए। पीडितलाई गिज्याउने भीआईपीको सवारी भूकम्पका कारण घरबारविहीन बनेपछि पीडितहरू टेन्टमा बसेका थिए। जाजरकोट सदरमुकाम खलंगास्थित त्रिभुवन माविको प्रांगणमा राखिएका टेन्टहरू मंगलबार बिहान एकाएक हटाइयो। राष्ट्रपतिको सवारी हुने भन्दै आफूहरूको ओत लाग्ने टेन्ट सुरक्षाकर्मीले एकाबिहानै हटाएपछि पीडितहरू आक्रोशित बने। मंगलबार राष्ट्रपति रामचन्द्र पौडेलको स्वागत गर्न भन्दै पीडितका त्रिपाल हटाइएको थियो। राष्ट्रपति सवार हेलिकप्टर अवतरण गर्ने स्थान नभएपछि पीडितहरूका त्रिपाल नै हटाइएको थियो। पीडितका त्रिपाल हटाएर राष्ट्रपतिको धुमधाम स्वागत गरिए पनि पीडितले भने आश्वासनबाहेक केही पाएनन्। भूकम्प प्रभावित क्षेत्रको अवलोकनका लागि सेनाको हेलिकप्टरमार्फत कात्तिक २१ गते जाजरकोट पुगेका राष्ट्रपति रामचन्द्र पौडेलको सुरक्षाका लागि लठ्ठी समाएर उनी हिँड्ने बाटो छेकेर उभिएका सुरक्षाकर्मी। यतिमात्र होइन राष्ट्रपतिले मंगलबार रुकुमपश्चिम र जाजरकोटका प्रभावित क्षेत्रमा हेलिकप्टरबाट पनि अवलोकन गरे। केही स्थानमा स्थलगत अवलोकन पनि गरे। उनको पछाडि स्वागतमा कर्मचारी र सुरक्षाकर्मीको लावालस्कर नै लाग्यो। तर, तामझाम गरेर भएको राष्ट्रपतिको सवारीले न पीडितले राहत पाए, न त व्यवस्थापनको कुनै ठोस योजना बन्यो। बरु राष्ट्रपतिको यो भ्रमणका कारण पीडितले सास्ती भोगे। राहत र व्यवस्थापनमा खट्नुपर्ने कर्मचारी तथा सुरक्षाकर्मीको पनि समय खेर गयो। राष्ट्रपति फिर्ता भएपछि पीडितहरूले हेलिकप्टर बसाल्न हटाइएका त्रिपालहरू पुनः टाँगे। राष्ट्रपतिको भ्रमण मात्र होइन, भूकम्प प्रभावित क्षेत्रको अवलोकनमा आउने मन्त्री, सांसद र नेताहरूले आफूहरूलाई गिज्याउने काम गरिरहेको पीडितको गुनासो छ। राहत र व्यवस्थापनमा ध्यान दिनुको साटो भीआईपीहरूले हेलिकप्टरमा घुमेर आफूहरूको पीडामा अरू पीडा थप्ने काम गरिरहेको पीडितको दुखेसो छ। रुकुमपश्चिमको आठबिस नगरपालिका११ रिठ्ठामा भूकम्पमा बाबुआमा दुबै गुमाएकी जैकुमारी मल्लले भनिन्, हामी छानो नभएर खुला स्थानमा बसेका छौं, मन्त्री र नेताहरू हाम्रो टाउकोमाथि हेलिकप्टरमा उडिरहेका छन्। आजसम्म गाउँमा न त्रिपाल आएको छ, न त राहत। मन्त्री र नेताहरू हाम्रो दुःखलाई हेलिकप्टरबाट हेरेर गिज्याउने काम गरिरहेका छन्। उनले नेता र मन्त्रीहरू आफूहरूकै अगाडिबाट धुलो उडाएर कुद्ने गरेको भन्दै हालसम्म गाउँमा राहत नआएको गुनासो गरिन्। भूकम्प प्रभावित क्षेत्र जाजरकोटमा अवस्था बुझ्न क्रमशः कात्तिक १८ गते पुगेका प्रधानमन्त्री पुष्पकमल दाहाल प्रचण्ड राहत ढुवानीमा पनि अवरोध प्रभावित क्षेत्रमा राहत तथा उद्धारका लागि सेनाका हेलिकप्टरहरू छन्। तर, ती हेलिकप्टरहरू राहत ढुवानीमा भन्दा मन्त्री र नेता ओसार्नमै व्यस्त छन्। यसले गर्दा सडक नपुगेका क्षेत्रमा राहत सामग्रीको ढुवानीमा कठिनाइ भइरहेको हो। सडक नपुगेका र मानिसले बोकेर लैजान सम्भव नभएका बस्तीमा पीडितले त्रिपाल नै पाउन नसकेको सूचना आइरहेको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। उनले भने, कतिपय यस्ता पनि प्रभावित क्षेत्र छन्, जहाँ राहत सामग्री लैजान सडक नै पुगेको छैन। पीडितहरूले राहत माग्दै दिनहुँ फोन गर्न थालेका छन्, सडक नपुगेको स्थानमा हेलिकप्टरबाट मात्र ढुवानी गर्नुको विकल्प छैन। हामी पीडितको उद्धार र राहतको काममा व्यस्त छौं, पीडितको व्यवस्थापनमा कठिनाइ भइरहेको छ। जाजरकोटको भेरी नगरपालिकाका प्रमुख चन्द्रप्रकाश घर्तीले भने, भीआईपीहरू हेलिकप्टरमा घुमिरहेका छन्, यो समयमा हेलिकप्टरहरू राहत सामग्रीको ढुवानीमा प्रयोग हुनुपर्छ। स्थानीय प्रशासनले राहत सामग्री ढुवानीमा हेलिकप्टरको आवश्यकता महसुस गरिरहेको छ। तर, हेलिकप्टरहरू जिल्लामा आउने राष्ट्रपति, उपप्रधानमन्त्री, मन्त्रीहरू र दलका नेतालाई बोक्न व्यस्त छन्। यसकारण पनि दुर्गममा राहत सामग्रीको ढुवानीमा अवरोध भइरहेको हो। मंगलबार मात्र राष्ट्रपति पौडेल भूकम्प प्रभावित क्षेत्रमा आएपछि दिनभर राहत ढुवानी रोकियो। राष्ट्रपति प्रभावित क्षेत्रमा रहुन्जेल अर्काे हेलिकप्टर उद्धारका लागि तयारी अवस्थामै राख्नुपर्ने भएका कारण दुईवटै हेलिकप्टरले दिनभर राहत सामग्री ढुवानी गर्न पाएनन्। यदि राष्ट्रपति नआएको भए मंगलबार सुर्खेत, नेपालगञ्ज र दाङबाट नेपाली सेनाले राहत सामग्री हेलिकप्टरबाट जाजरकोटका बारेकोट, कुशे र नलगाडका प्रभावित क्षेत्रमा ढुवानी गर्ने कार्यतालिका थियो। राष्ट्रपति पौडेलेको भ्रमणका कारण मात्र होइन, यही कात्तिक २० गते उपप्रधानमन्त्री तथा रक्षामन्त्री पूर्णबहादुर खड्काले पनि दिनभर सेनाको हेलिकप्टर प्रयोग गरे। जाजरकोट र रुकुमपश्चिमका आधा दर्जन प्रभावित क्षेत्रमा घुमेका उनले दिनभर हेलिकप्टर लिएका कारण पनि राहत तथा उद्धार सामग्रीको ढुवानीमा अवरोध भएको थियो। पछिल्ला दिनमा भीआईपीहरूले नै हेलिकप्टरमा प्रभावित क्षेत्रको अवलोकन र निरीक्षण गर्न थालेपछि राहत सामग्रीको ढुवानीमा अवरोध भएको छ। केहीदिन पहिला गृहमन्त्री नारायणकाजी श्रेष्ठले पनि हेलिकप्टरमा प्रभावित क्षेत्रको भ्रमण गरेका थिए। को भीआईपी कहिले आए ? भीआईपीका कारण भूकम्प प्रभावित क्षेत्रमा राहत तथा व्यवस्थापनको कार्यमा अवरोध भइरहेको छ। तर, अवलोकनको नाममा भीआईपीहरूको जिल्लामा आउने लस्कर भने लामै छ। भीआईपीहरू आउनेक्रम रोकिएको छैन। राष्ट्रपति रामचन्द्र पौडेल सेनाको हेलिकप्टरमा यही कात्तिक २१ गते जाजरकोट र रुकुमपश्चिम पुगे। उनको स्वागत र सुरक्षाका लागि कर्मचारी, नेता र सुरक्षाकर्मीको लावालस्कर नै लाग्यो। यस्तै भूकम्प गएको भोलिपल्टै प्रधानमन्त्री पुष्पकमल दाहाल हेलिकप्टरमा जाजरकोट पुगे। कात्तिक १८ गते बिहानै जाजरकोट र रुकुमपश्चिम पुगेका उनको स्वागत र सुरक्षाका लागि नै ठूलो जनशक्ति खटिएको थियो। यस्तै उपप्रधान तथा रक्षामन्त्री पूर्णबहादुर खड्का कात्तिक १९ गतेपछि निरन्तर प्रभावित क्षेत्रको भ्रमणमा छन्। उपप्रधान एवं गृहमन्त्री नारायणकाजी श्रेष्ठ, स्वास्थ्यमन्त्री मोहन बस्नेतसहितका नेता यस्तै अर्का उपप्रधान तथा गृहमन्त्री नारायणकाजी श्रेष्ठ कात्तिक १९ गते प्रभावित क्षेत्रको भ्रमणमा आए। कर्णालीका प्रदेश प्रमुख तिलक परियारले पनि प्रभावित क्षेत्रको भ्रमण गरेका छन्। उनी कात्तिक २१ गते जाजरकोट पुगेका थिए। प्रदेश प्रमुख तिलक परियार। कर्णालीका मुख्यमन्त्री राजकुमार शर्माले कात्तिक १८ गते भ्रमण गरे। यस्तै स्वास्थ्यमन्त्री मोहन बस्नेत कात्तिक १९ गते, ऊर्जामन्त्री शक्तिबहादुर बस्नेत कात्तिक १८ गते र भौतिकमन्त्री प्रकाश ज्वाला पनि कात्तिक १९ गते प्रभावित क्षेत्रमा दलवलसहित पुगे। उनीहरूको भ्रमणमा जिल्लाका कर्मचारी र सुरक्षाकर्मी खटिएका थिए। अर्काेतर्फ प्रदेशका मन्त्रीहरू सबैजना प्रभावित क्षेत्रमा बारम्बार आउने गरेका छन्। यस्तै प्रतिनिधिसभा र प्रदेशसभाका सांसद र दलका नेताहरू पनि एकपछि अर्को आउने गरेका छन्। भीआईपीको भ्रमण रोक प्रभावित क्षेत्रमा भीआईपीको लस्कर लाग्न थालेपछि सरोकारवालाले चिन्ता व्यक्त गरेका छन्। नागरिक समाजका अगुवा र स्थानीय तहका जनप्रतिनिधिहरूले तत्काल भीआईपीको भ्रमण रोक्नुपर्ने बताउन थालेका हुन्। भीआईपीको भ्रमणले पीडितको राहत तथा व्यवस्थापनका काम प्रभावित बनेको उनीहरूको भनाइ छ। नागरिक समाज जाजरकोटका संयोजक राजेन्द्रविक्रम शाहले पीडितका समस्याहरू ओझेलमा परेको बताए। उनले भने, यो समय भनेको पीडितलाई राहत सामग्री उपलब्ध गराउने र उनीहरूको व्यवस्थापन गर्नुपर्ने हो, तर दिनहुँ जिल्लामा आउने भीआईपीका कारण यी कामहरू प्रभावित भएका छन्। कर्मचारी र सुरक्षाकर्मीहरू भीआईपीकै स्वागत र सत्कारमा व्यस्त छन्, राहत वितरण र व्यवस्थापनमा कहिले समय दिने ? उनले भीआईपीहरू आएर समय खेर फाल्नुभन्दा जिल्लामा भइरहेको विपद् व्यवस्थापनमा निगरानी र निर्देशन दिनुपर्ने बताए। यस्तै जाजरकोटको भेरी नगरपालिकाका प्रमुख चन्द्रप्रकाश घर्तीले भीआईपीहरूको हेलिकप्टर आतंक बन्द हुनुपर्ने बताए। हामी पीडितको उद्धार र राहतको काममा व्यस्त छौं, पीडितको व्यवस्थापनमा कठिनाइ भइरहेको छ उनले भने, भीआईपीहरू हेलिकप्टरमा घुमिरहेका छन्, यो समयमा हेलिकप्टरहरू राहत सामग्रीको ढुवानीमा प्रयोग हुनुपर्छ। जिल्लामा आउने भीआईपीको सवारीले पीडितको व्यवस्थापनमा अलमल भएको छ, यसलाई रोकेर सबै शक्ति विपद् व्यवस्थापनमा केन्द्रित गर्नुपर्छ। अहिले अवलोकनभन्दा पनि काम गर्नुपर्ने समय भएको उनको भनाइ छ। महिला अधिकारकर्मी सुनिता बोहराले नेता र मन्त्रीहरू हेलिकप्टरमा मात्र घुमेको भन्दै आलोचना गरिन्। पीडितहरू खान नपाएर भोकै छन्, सुत्केरी र गर्भवतीहरूले ओत लाग्ने ठाउँ पाएका छैनन् उनले भनिन्, मन्त्री र नेताहरू हेलिकप्टरमा घुम्नमै मस्त छन्, मन्त्रीले चढेका हेलिकप्टरहरू राहत सामग्रीको ढुवानीमा प्रयोग गरौं। जिल्लामा आउने मन्त्री र नेताका कारण पीडितका समस्याहरू ओझेलमा परे, यसतर्फ नेता र मन्त्रीले सोच्नुपर्छ। हेलिकप्टरबाट अवलोकन गरेर पीडितका वास्तविक समस्याहरू समाधान नहुने उनको भनाइ छ। यस्तै अधिवक्ता भीमबहादुर सिंहले भीआईपीको लस्करले राज्यको स्रोत दुरुपयोग भएको बताए। उनले भने, पीडितले खाना पाएका छैनन्, भीआईपीहरू हेलिकप्टरमा सयर गरेर पीडितहरूको गास खोसेका छन्। मन्त्री र नेताहरूको लस्करले विपद् व्यवस्थापनमा खट्नुपर्ने कर्मचारी र सुरक्षाकर्मीले पनि काम गर्न पाएनन्, भीआईपीको अर्थ नहुने भ्रमणहरू रोक्नुपर्छ। यो समय भनेको पीडितलाई राहत सामग्री उपलब्ध गराउने र उनीहरूको व्यवस्थापन गर्नु हो। तर, दिनहुँ आउने भीआईपीका कारण यी कामहरू प्रभावित भएका छन्। राजेन्द्रविक्रम शाह,संयोजक, नागरिक समाज जाजरकोट पीडितको व्यवस्थापनमा कठिनाइ भइरहेको छ। तर, भीआईपीहरू हेलिकप्टरमा घुमिरहेका छन्। यो समयमा हेलिकप्टरहरू राहत सामग्रीको ढुवानीमा प्रयोग हुनुपर्छ।चन्द्रप्रकाश घर्ती, प्रमुख, भेरी नगरपालिका, जाजरकोट भीआईपीको लस्करले राज्यको स्रोत दुरुपयोग भएको छ। पीडितले खाना पाएका छैनन्। भीआईपीहरू हेलिकप्टरमा सयर गरेर पीडितहरूको गाँस खोसेका छन्।भीमबहादुर सिंह,अधिवक्ता, जाजरकोट"
भोलिको विपद्का लागि कोष रित्तो पार्न हुन्न,"काठमाडौं : अर्बौं रकम विभिन्न कोषमा थुपारेर भूकम्पपीडितलाई भने कठ्याँग्रिदो रातमा खुला आकाशमुनि बस्न बाध्य बनाएको भन्दै सरकारको आलोचना भइरहेको छ। भूकम्प गएको साता दिन पुग्नै लाग्दासमेत राहत नपाएकोमा पीडितहरूले आक्रोश पोखेका छन्। तर, राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता धु्रवबहादुर खड्का नेपालमा पहिलोपटक यथाशीघ्र विपद् प्रतिकार्यमा लागेको दाबी गर्छन्। नेपालमा यति छिटो काम गरेको पहिलोपटक हो। भूकम्प गएपछि दिउँसैबाट राहत बाँड्न सुरु गर्यौं खड्काले भने, भूकम्पले बाटो भत्काएको थियो। बाटो निर्माण गर्न लगाएर त्यसै दिन सामान पुर्यायौं। सडक, हवाई मार्ग, नेपाली सेनाको हेलिकप्टरबाट पनि सामान पुर्याउने काम गरेको उनले बताए। विपद्मा अस्तव्यस्तताको अवस्थाका बाबजुद कुन काम पहिला गर्ने भन्ने हुन्छ। त्यसैअनुरूप घटना लगत्तै पहिलो काम जीवित घाइतेको खोजी, उद्धार र उपचारको काम सफलताका साथ सम्पन्न भएको दाबीसमेत गरे। खड्काका अनुसार मृत्यु भई सकेकाहरूको शव व्यवस्थापन गर्न कानुनी प्रक्रिया पूरा गर्नुपर्ने हुन्छ। संस्कार र परम्पराअनुसार व्यवस्थापन गर्ने कुरामा पनि राज्यको क्षमताको बढेको बताए। राहत वितरणका क्रममा पार्टी निकटकाले मात्रै पाएको गुनासो सुनिएकाले यस्ता कमीकमजोरी र त्रुटि भएमा सचेत गराउने बताए। उनका अनुसार सरकार दिने र विभिन्न संघसंस्थाले दिने राहत फरक हुन्। अनियमितता नहोस् भन्ने उद्देश्यले संस्थाहरूले दिने राहत एकद्वार प्रणालीबाट विपद् व्यवस्थापन समितिमार्फत वितरण गर्ने गरिन्छ। विपद् परिषद् र समितिले एकद्वार प्रणालीबाट राहत दिने कुरा निर्णय गरेको छ। उक्त समितिले राहत कसले पाउने र नपाउने साथै प्रभावकारिताको नियमन गर्छ। नेपालमा विपद् आउँदा यति छिटो काम गरेको नै पहिलोपटक हो। सडक, हवाई मार्ग, सेनाको हेलिकप्टरबाट पनि सामान पुर्याएर व्यवस्थापन भयो। ध्रुवबहादुर खड्का, प्रवक्ता, प्राधिकरण सरकारको एकद्वार प्रणालीले पीडितलाई झन्झट थपिदिएको विपद् जोखिम न्यूनीकरणसम्बन्धी नीति तथा अभ्यासको अनुसन्धानमा क्रियाशील दीनानाथ भण्डारीले बताए। एउटै रकम घुमिरहने, प्रक्रिया लामो र निर्णय गर्न समय लाग्ने भएकाले एकद्वार प्रणालीले पीडितका लागि झमेला थपेको छ। एकद्वार भनेको जनतालाई पायक पर्ने ठाउँबाट सेवा प्रवाह गर्नुपर्ने अर्थ लागे पनि सबै काम जिल्ला प्रशासनबाट हुनु राम्रो नभएको भण्डारीले बताए। एकद्वार भनेको सिन्डिकेट हो, भण्डारीले भने, स्थानीय सरकारबाट संघमा लगेर राहत उसले बाँड्ने भनेकै सिन्डिकेट हो। स्थानीय तहमा पैसा पठाएर गलत गरेमा कारबाही हुने प्रणालीको विकास हुनुपर्छ। तर, प्राधिकरणका प्रवक्ता, खड्काले एकद्वार प्रणालीको विषयमा आलोचना गर्न नहुने र केही मानिस भ्रममा परेको बताए। उनले भने, यस प्रणालीअन्तर्गत केन्द्रीय, संघीय, प्रदेश सरकार वा विभिन्न दातृ निकायले दिएको रकम कहाँ, कति छ विवरण प्रमुख जिल्ला अधिकारीसँग हुन्छ। त्यसैमार्फत जिल्ला विकास व्यस्थापन समितिलाई उपलब्ध गरिन्छ। त्यस समितिले सम्पूर्ण सामानका बारेमा निक्यौल गरेर आवश्यक ठाउँमा पठाउँछ। केन्द्रबाट नै त्यहाँ प्रत्यक्ष राहत पठाउन सकिन्छ तर जिल्लामा समन्वय गरेर जनप्रतिनिधिको रोहबरमा राख्दा दोहोरिने वा मनपरी गर्न नपाउन भनेर एकद्वार प्रणाली बनाइएको उनको तर्क छ। प्रत्येक जिल्लामा विपद् व्यवस्थापन कोषमा प्राधिकरणले रकम निकासा गर्छ। जिल्ला विकास व्यवस्थापन कोषमा तराईमा २५ लाख, पहाडमा २० र हिमाली जिल्लामा १५ लाखभन्दा कम नहुने गरी सधंै राखी राख्नुपर्ने व्यवस्था गरिएको छ।"
"कम्पनीको आलटाल, लगानीकर्ता अलमल","काठमाडौं : सेयर कारोबार गर्नेका लागि चालू आर्थिक वर्षको चार महिना सकिन एक दिनमात्र बाँकी छ। सूचीकृत कम्पनीहरूका लागि दुई दिन। आइतबारदेखि तिहार बिदा परेकाले सेयर किन्न चाहनेका लागि बिहीबार एक दिन अवसर छ। शुक्रबार भने कार्यालयहरू खुला हुनेछन्। सेयर किन्ने कि नकिन्ने भन्ने एउटा आधार मानिने लाभांश घोषणा नहुँदा लगानीकर्तामा अन्योल छ। नेप्से परिसूचकसँगै अधिकांश कम्पनीको मूल्य तल्ला बिन्दुमा झरिसक्दा उनीहरूमा कन्फिडेन्स घटेको छ। अर्थतन्त्रमा आएको सुस्ततासँगै सेयर कारोबारमा शिथिलता छाएको छ। त्यसमाथि सूचीकृत कम्पनीहरूको पर्फमेन्समा ह्रास आएकाले प्रतिफल पनि निकै कम दिन थालेका छन्। यसैगरी व्यवसाय र नाफाको आकार बढे पनि कम्पनीको पुँजी उच्च भएकाले पनि प्रतिफल घटिरहेकै छ। सेयर बजारका लागि विषम परिस्थिति चलिरहेको बेला लाभांश घोषणा गर्न सूचीकृत कम्पनीहरूले आनाकानी गर्नुले लगानीकर्ताको डिसिजन (निर्णय) क्षमतामा ह्रास आएको छ। नेप्सेमा कुल २ सय ४१ कम्पनी सूचीकृत छन्। जसमध्ये हालसम्म लाभांश घोषणा गर्ने कम्पनीमध्ये ८ वटा वाणिज्य बैंक, ५ वटा लघुवित्त, २२ वटा विकास बैंक र जलविद्युत् कम्पनी तथा ११ वटा पूर्वाधार विकास बैंक, उत्पादनमूलक, लगानी कम्पनी र होटल रहेका छन्। लाभांश घोषणा गर्ने बैंकहरू माछापुच्छे, एभरेस्ट, एनआईसी एसिया, सानिमा, सिटिजन्स बैंक इन्टरनेसनल, सिद्धार्थ, स्ट्यान्डर्ड चार्टर्ड र ग्लोबल आईएमई हुन्। यीमध्ये सबैभन्दा बढी एनआईसी एसियाले २९ प्रतिशत बोनस सेयर र १५३ प्रतिशत नगद लाभांश गरी कुल ३०५३ प्रतिशत प्रतिफल घोषणा गरेका छन्। तीन वटा बैंकले भने नगद लाभांशमात्र दिने घोषणा गरेका छन्। यस्तै साइन रेसुंगा डेभलपमेन्ट बैंक र सांग्रिला विकास बैंकले पनि लाभांश घोषणा गरेका छन्। लाभांश घोषणा गर्ने लघुवित्तहरू युनिक नेपाल, आरएसडीसी, स्वावलम्बन, एनआईसी एसिया र सपोर्ट हुन्। तीमध्ये एनआईसी एसियाले बोनस सेयर नदिने भएको छ। सर्वाधिक लाभांश प्रस्ताव गर्ने लघुवित्त सपोर्ट हो। सबैभन्दा बढी लाभांश घोषणा गर्ने कम्पनी युनिलिभर नेपाल हो। कम्पनीले प्रतिकित्ता १५ सय ८० रुपैयाँ नगद लाभांश दिँदैछ। यता सात वटा कम्पनीले भने गत आर्थिक वर्षको नाफाबाट लाभांश नदिने भएका छन्। कामना सेवा विकास बैंक, एनआरएन इन्फ्रास्ट्रक्चर, नेपाल रिपब्लिक मिडिया, मिड सोलु हाइड्रो, माईखोला हाइड्रो, सुपर माईहाइड्रो र शिवश्र्री हाइड्रोले लाभांश प्रस्ताव गरेनन्। सूचीकृत कम्पनीहरूले आर्थिक वर्ष सकिएको ६ महिनाभित्र वार्षिक साधारणसभा गरिसक्नुपर्छ। साधारणसभाले पारित नगरेसम्म प्रस्तावित लाभांश बाँड्न नपाइने भएकाले तिहारपछि ती कम्पनीलाई भ्याइनभ्याइ हुने भएको छ। लाभांश घोषणा गरेका ८ वाणिज्य बैंकमध्ये ५ वटाको साधारणसभा सम्पन्न भइसकेको छ। साधारणसभा सक्ने वाणिज्य बैंकहरू माछापुच्छे, सानिमा, एनआईसी एसिया, एभरेस्ट र सिटिजन्स हुन्। ओरियन्टल होटल्स तथा लगानीकर्तालाई रित्ता हात बनाएका सुपर माईहाइड्रो, मिड सोलु हाइड्रो, माईखोला हाइड्रो, एनआरएन इन्फ्रास्ट्रक्चर एन्ड डेभलपमेन्ट र नेपाल रिपब्लिक मिडियाको पनि साधारणसभा सकिएको छ।सिद्धार्थ बैंकले मंसिर ५ गते साधारणसभा डाकेको छ। जसका लागि बैंकको बुक क्लोज कात्तिक २१ गते भइसकेको छ। आरएसडीसीको साधारणसभा मंसिर १५ गते हुँदैछ जसका लागि कम्पनीले मंसिर ७ गते बुक क्लोज गर्ने भएको छ। मंसिर १५ गते नै साधारणसभा बोलाएको मान्डु हाइड्रोले मंसिर ४ गतेलाई बुक क्लोज मिति तोकेको छ। सानिमा माई हाइड्रोको साधारणसभा बिहीबार आयोजना हुँदैछ। युनिलिभर नेपालले भने साधारणसभा मिति तय नगरे पनि बुक क्लोजको मिति घोषणा गरेको छ। लाभांश प्रयोजनका लागि कम्पनीले मंसिर १२ देखि २६ गतेसम्म बुक क्लोज गर्ने भएको हो। वाणिज्य बैंकतर्फ ग्लोबल आईएमई बैंक र स्ट्यान्डर्ड चार्टर्ड बैंकले साधारणसभा बोलाएका छैनन्। यसैगरी लाभांश घोषणा गरेका दुईवटै विकास बैंकको पनि साधारणसभा मिति तय भएको छैन। निफ्रा र इमर्जिङ नेपालले पनि साधारणसभाको मिति तय गरेका छैनन्। इमर्जिङ नेपाल र सपोर्टले बुधबारमात्र लाभांश घोषणा गरेका हुन्। लाभांश नदिने घोषणा गरेको कामना सेवा विकास बैंकले पनि साधारणसभा बोलाएको छैन। बैंकले बुधबारै लाभांश नदिने घोषणा गरेको हो। हालसम्म नेप्सेमा सूचीकृत ३४ मध्ये १९ वटा म्युचुअल फन्डले प्रतिफल घोषणा गरेका छन्। जसमध्ये सबैभन्दा बढी सानिमा इक्विटी फन्डले १८ प्रतिशत प्रतिफल दिने भएको छ। लगानीकर्तालाई रित्तो हात पार्नेहरूः"
अब फेरि जानुपर्ने भो कालापहाड,"जाजरकोटरुकुमपश्चिम : रुकुम पश्चिमको आठबिसकोट नगरपालिका११ का डिल्लीबहादुर विकले नयाँ घर बनाए। भारतमा चौकीदारको काम गरेको पैसाले घर बनाउन पुगेन। चार वर्षअघि मात्र उनले आफन्त र छिमेकीसँग ऋण लिए। सडक छेउमै दुईतले घर बनाए। तर, उक्त घरमा बस्ने उनको धोको अधुरै रह्यो। शुक्रबार रातिको भूकम्पले घर भत्किएपछि विक परिवारको यतिबेला त्रिपालको बास हुन पुगेको छ। बल्लतल्ल नयाँ घर बनाएको थिएँ, चार वर्ष नपुग्दै भूकम्पले घर भत्कायो, उनले भने, परिवारलाई नयाँ घरमा बसाल्ने रहर अधुरै भयो, भारतको कोलकातामा चौकीदारी गरेर घर बनाउँदा लागेको ऋण तिर्ने योजना थियो। अब घर बनाउँदा लागेको ७ लाख ऋण कसरी तिर्ने ? सरकारले घर बनाउन सहयोग नगरे त परिवार नै लिएर कालापहाड जान्छु। बल्लतल्ल भागेर परिवारलाई जोगाए पनि घर बनाउँदा लागेको ऋण कसरी तिर्ने भन्ने चिन्ताले सताउन थालेको उनले सुनाए। घर भत्किएर छाप्रामा बास भएको भन्दै उनले हालसम्म त्रिपालसमेत नपाएको दुखेसो पोखे। सोही गाउँका खिमबहादुर रोकायले पनि घर निर्माण गरेको धेरै भएको छैन। साढे तीन वर्ष पहिले बनाएको उनको घर पनि भूकम्पले छियाछिया बनायो। घरमा बस्नै नमिल्ने भएपछि उनको परिवार यतिबेला बारीमा तरकारी लगाउन तयार पारिएको प्लास्टिकको टनेलभित्र बस्दै आएको छु। खिमबहादुर भन्छन्, जीवनमा एउटा घर बनाउने हरेकको सपना हुन्छ, त्यही सपना पूरा गर्न मैले पनि दुःख गरेर घर बनाएको थिएँ। घर बनाउँदा बैंकबाट लिएको ८ लाख ऋण तिर्न बाँकी नै छ, अब कसरी बैंकलाई त्यो ऋण तिर्ने ? उनले भूकम्पका कारण घर पनि नजोगिएको र ऋण पनि तिर्न सक्ने अवस्था नरहेको सुनाए। रुकुमपश्चिमका डिल्लीबहादुर विक र खिमबहादुर रोकायको मात्र पीडा होइन यो। जाजरकोटको नलगाड नगरपालिका१ च्युराका दलजित विकको पनि सपना भूकम्पमा ढलेको छ। अर्थात् उनले बल्लतल्ल गत चैतमा मात्र नयाँ घर किनेका थिए। भारतमा मजदुरी गरेर कमाएको १ लाख ६० हजार रुपैयाँले गाउँमा किनेको घर गत शुक्रबार रातिको भूकम्पमा ढलेको हो। २०६६ सालमा गाउँमा फैलिएको हैजामा २ सन्तान गुमाएपछि उनी भारत हानिएका थिए। भारतमा नै अर्को छोरा जन्मिएपछि विक दम्पती १४ वर्षपछि गाउँ फिर्ता भएका थिए। दलजित भन्छन्, हैजामा छोराछोरी गुमाएँ, अहिले भूकम्पमा पसिना बगाएको पैसाले बल्लतल्ल किनेको घर गुम्यो। मेरो सपना नै ढल्यो, अब नयाँ घर कसरी बनाउने ? जाजरकोट केन्द्रबिन्दु भएर गएको ६ दशमलव ४ रेक्टर स्केलको भूकम्पका कारण धेरै परिवार घरबारविहीन बनेका छन्। ऋण गरेर बल्लतल्ल घर बनाएका परिवार भूकम्पले घर भत्काएपछि अब नयाँ घर कसरी बनाउने भन्ने चिन्तामा छन्। सोही गाउँमा नरु चन्दको घर पनि भूकम्पले चिरा परेको छ। बस्नै नमिल्ले अवस्था भएपछि उनको परिवार बारीमा खुला आकाशमुनि बस्दै आएको छ। उनले भने, यही घर पनि पसिना बगाएर बनाएको हो, अब उमेर ढल्किँदै गएको छ। आफ्नो तागतले अब नयाँ घर बनाउने सम्भावना छैन, भोलिका दिनमा छोरानातिले बनाए भने बेग्लै हो। भूकम्पका कारण पुराना मात्र नभई नयाँ र पाँच वर्ष पनि नपुगेका घरहरू भत्किएका छन्। कतिपय परिवारले हालै बनाएका र बस्न नपाउँदैका घरहरू पनि भत्किएका छन्। घरबास गुमेपछि कालापहाडको यात्रा भूकम्प प्रभावित अधिकांश परिवार भारतमा मजदुरी गरेर छाक टार्दै आएका छन्। भूकम्पले घरबास गुमेपछि गाउँका अधिकांश परिवार भारततर्फ (कालापहाड) लाग्ने तयारीमा छन्। घर बनाउँदा लागेको ऋण तिर्न नपाउँदै धेरैका घर भत्किएपछि गाँस र बासको जोहो गर्न आफूहरू कालापहाडतर्फ जाने योजनामा रहेको पीडितले बताएका हुन्। अब आफूहरूले घर बनाउन सक्ने अवस्था नरहेको भन्दै सरकारले सहयोग नगरे गाउँ नै छाडेर भारततर्फ जाने मनस्थितिमा पुगेको रुकुम आठबिसकोट नगरपालिका चौरका डिल्लीबहादुर विकले सुनाए। गाउँमा उत्पादन पनि धेरै हुँदैन, भएको घर पनि भूकम्पले भत्कायो, आठबिसकोट नगरपालिकाको रिठ्ठे गाउँका ललित शाहीले भने, यसरी त्रिपालमा कहिलेसम्म रात बिताउने ? परिवारलाई घरभित्र बसाल्ने क्षमता अब छैन। दुःखजिलो गरेर बनाएको घर जोगिएन, अब ज्यान पाल्न कालापहाड नै जानुपर्ला। स्थानीय नरु चन्दले आफूहरूको आम्दानीको स्रोत खेतीपाती भए पनि उत्पादन राम्रो नहुने बताए। यसकारण गाउँका अधिकांशले भारतका विभिन्न सहरमा मजदुरी गरेर गाउँमा परिवार पाल्दै आएका छन्। बस्नलाई ओत लाग्नकै लागि अधिकांशले ऋण सापटी गरेर घर बनाएको भन्दै उनले त्यो पनि यसपालिको भूकम्पले भत्काएपछि धेरै परिवारको बिचल्ली भएको सुनाए। भत्काएका घर बनाउन सक्ने क्षमता नभएकाले पनि सरकारले घर बनाउन र चर्किएका घर निर्माणमा सहयोग नगरे गाउँलेहरू कालापहाड नै जाने अवस्था आउने उनको भनाइ छ। धराप बने चर्किएका घर भूकम्पका कारण रुकुमपश्चिम र जाजरकोटमा हजारौंको संख्यामा घरहरू चर्किएका छन्। बाहिरबाट झट्ट हेर्दा सिंगो देखिए पनि प्रायः घरहरू चर्किएका छन्। अधिकांश घरहरू चिरा परेका छन्। भूकम्पमा ढलेका घरहरू उत्खनन हुन थालेका छन्। तर, पूरै नत्किएका, ठाउँठाउँमा चिरा परेका र अधिकांश स्थानमा चर्किएका घरहरू भने धराप बनेका छन्। अर्थात् यस्ता घरमा न त स्थानीयहरू बस्न सकेका छन्, न त घरभित्र पसेर सामान निकाल्न नै। बारम्बार भूकम्पका परकम्पहरू आइरहेका कारण पनि सर्वसाधारणहरू चर्किएका घरमा बस्न सकेका छैनन्। रुकुमपश्चिमको आठबिस नगरपालिकाका सुवाश केसीले भने, भूकम्पले पूरै घर भत्किएकाहरू त त्रिपालमा बस्न थालेका छन्, उनीहरूलाई सरकारले पनि राहत दिने लिस्टमा राखेको छ। तर, हाम्रो जस्तो घर चर्किएका र चिरा परेकाहरू हिजोआज तनावमा छौं, कुनै पनि बेलामा भत्किने त्रासका कारण हामीहरू पनि घरभित्र बसेका छैनौं। उनले चिरा परेका र चर्किएका घरहरू भत्किने त्रासका कारण आफूहरू पनि खुला स्थानमा नै रात कटाउन बाध्य भएको सुनाए। स्थानीय शमशेर चन्दले आफूहरूले त्रासका कारण घरभित्रको सामान पनि बाहिर निकाल्न नसकेको बताए। घर भत्किने डरका कारणभित्र पस्न नसकेको भन्दै उनले भने, हाम्रा घर त धराप भए, कतिबेला भत्किने हुन् टुंगो छैन। तर हाम्रो पीडा कसैले सुनेका छैनन्, चर्किएका र चिरा परेका घरलाई हेर्न कोही पनि आएका छैनन्। चर्किएका, चिरा परेका र आधा भाग भत्किएका घरहरू बस्न लायक नभएको भन्दै उनले यस्ता घरहरू पुनर्निर्माणमा सरकारले सहयोग गर्नुपर्ने बताए। सरकारले घरमात्र निर्माण गरिदिए खानाको जोहो आफूहरूले नै गर्ने पीडितहरूको भनाइ छ। यसका लागि सरकारले नै घर निर्माण गरिदिनुपर्ने उनीहरूको माग छ। भूकम्पले कहाँ कति घर भत्किए ? जाजरकोटमा केन्द्रबिन्दु भएर गएको भूकम्पबाट २० हजारभन्दा धेरै घर भत्किएका छन्। आन्तरिक मामिला तथा कानुन मन्त्रालयअन्तर्गतको प्रदेश विपद् व्यवस्थापन केन्द्रका अनुसार भूकम्पबाट प्रभावित जाजरकोट र रुकुमपश्चिममा पूर्ण, आंशिक र सामान्य गरी २० हजार १ सय २४ घरमा क्षति पुगेको छ। प्रारम्भिक विवरणअनुसार जाजरकोटमा पूर्ण र आंशिक क्षति गरी ८ हजार ३ सय ३६ भत्किएका छन्। जाजरकोटमा मात्र १ हजार १ सय ७० वटा घर पूर्णरूपमा भत्किएका छन्। यस्तै रुकुमपश्चिममा पूर्ण, आंशिक र सामान्य गरी ११ हजार ७ सय ८८ वटा घरमा क्षति पुगेको छ। केन्द्रका अनुसार रुकुमपश्चिममा भने ५ हजार २ सय ३६ वटा घर पूर्णरूपमा भत्किएका छन्। यस्तै जाजरकोटमा ७ हजार १ सय ६६ वटा र रुकुमपश्चिममा १ हजार ७ सय ९२ वटा घर आंशिक रूपमा भत्किएका छन्। सामान्य क्षतितर्फ रुकुमपश्चिम ४ हजार ७ सय ६० वटा घर छन् भने जाजरकोटको सामान्य क्षतिको तथ्यांक संकलन भएको छैन। जाजरकोटमा भत्किएका घरहरूको तथ्यांक संकलनको काम जारी भएकाले कम देखिएको हो। रुकुमपश्चिममा भने लगभग क्षतिको विवरण संकलन भएको छ। रुकुमपश्चिममा सबैभन्दा धेरै घर सानीभेरी गाउँपालिकामा भत्किएका छन्। जहाँ पूर्णरूपमा क्षति हुने घरको संख्या २ हजार ९ सय ८० छ। यस्तै आंशिकमा ४ सय ९३ वटा र सामान्यमा ५० वटा घरमा नोक्सान पुगेको छ। यस्तै आठबिसकोट नगरपालिकामा १ हजार ५० वटा, आंशिक क्षतिमा १ हजार ५ सय १० र सामान्य क्षतिमा १ हजार १ सय ७६ वटा घर छन्। यसैगरी जाजरकोटमा सबैभन्दा बढी घर भेरी नगरपालिकामा भत्किएका छन्। यद्यपि जिल्ला सदरमुकामसमेत भएको नगरपालिका भएकाले यहाँ घरको क्षति सुरुमा एकिन भएकाले संख्या बढी देखिएको अनुमान गरिएको छ। यो समाचार तयार पार्दासम्म भेरी नगरपालिकामा ३ सय ४४ घरहरू पूर्णरूपमा भत्किएको र ७ सय १२ वटा घरमा आंशिक क्षति पुगेको छ। त्यसपछि जुनीचाँदे गाउँपालिकामा पूर्णक्षति भएका घरको संख्या २ सय ७० र आंशिक क्षतिमा ४ हजार ४ सय ५६ तथा नलगाड नगरपालिकामा पूर्णक्षति भएका घरको संख्या २ सय र आंशिक क्षति भएका घरको संख्या ६ सयवटा भएको प्रदेश विपद व्यवस्थापन केन्द्रले जनाएको छ। यद्यपि जाजरकोटमा भत्किएका घरको विवरण संकलन बाँकी नै रहेकाले यो संख्या अरू बढ्ने बताइएको छ।"
अभिलाषा र प्रकृति फाइनलमा,"काठमाडौं : अभिलाषा विष्ट र प्रकृति श्रेष्ठ तेस्रो वीर गणेशमान सिंह राष्ट्रिय टेनिस प्रतियोगिताको महिला एकलमा फाइनलमा प्रवेश गरेका छन्। वीर गणेशमान सिंह फाउन्डेसन र वीर गणेशमान सिंह स्पोर्ट्स कमिटीद्वारा आयोजित प्रतियोगिताको सेमिफाइनलमा अभिलाषाले माहिका राणालाई ७५, ६२ तथा प्रकृतिले शुभाङगीलक्ष्मी शाहलाई ४६, ६३, ६० ले पराजित गरे। पुरुष युगलमा प्रदीप खड्का र निहालजंगबहादुर थापाको जोडीले स्वर्ण जिते। खड्का र थापाको जोडीले फाइनलमा सक्षमविक्रम शाह र प्रितम परियारको जोडीलाई ४६, ६४, १०१ ले हराए। भेट्रान ६५ वर्षमाथिको पुरुष एकलको फाइनलमा कमल थापाले विदुर विष्टलाई ४१, ४० ले पराजित गर्दै शीर्ष स्थान हात पारे। भेट्रान ३५ वर्षमाथि पुरुष एकलमा जितेन्द्र परियारले सन्तोष खत्रीलाई ६२, ७६(३) तथा कमलबहादुर भण्डारीले सिमान्त गुरुङलाई ६३, ६२ ले पाखा लगाउँदै फाइनलमा स्थान पक्का गरे। ४५ वर्षमाथि पुरुष एकलमा महेश श्रेष्ठले विमलकुमार गुरुङलाई ६२, ६२ को सोझो सेटमा पन्छ्याउँदै सेमिफाइनलमा पुगे। ४५ वर्षमाथि पुरुष डबल्समा रोहित सुनुवार र यज्ञबहादुर भण्डारीको जोडीले डेगेन्द्र श्रेष्ठ र चन्द्र शाहीको जोडीलाई ६४, ६४ को सोझो सेटमा निराश पार्दै फाइनल यात्रा तय गरे। प्रतियोगिताअन्तर्गत जुनियरमा सरा पन्तले बुधबार दोहोरो स्वर्ण जितिन्। सराले यू९ र यू१० छात्रा एकलमा उनले स्वर्ण जितेकी हुन्। यू९ फाइनलमा सराले थिअ श्रेष्ठलाई ४०, ४१ ले पराजित गरिन्। अर्को फाइनलमा सराले अनुश्री धोजुलाई ६२, ७६(१३) ले निरास पारिन्। यू१० छात्र एकल फाइनलमा विश्वविशेष डल्लाकोटीले सुजन कुइँकेललाई ६३, ६३ ले हराउँदै पहिलो स्थान हात पारे। यू१२ छात्रा एकलमा शिभाली गुरुङले साल्भी महर्जनलाई ६१, ६० को सोझो सेटमा पाखा लगाउँदै शीर्ष स्थान कब्जा गरिन्। यू१४ छात्र फाइनलमा बृजेश अर्यालले बोरिस अधिकारीलाई ६२, ६३ ले पन्छ्याउदै शीर्ष स्थानमा रहे।"
न्यायिक समिति मेलमिलाप गराउने अदालत हो : न्यायाधीश रेग्मी,"जोमसोम : सर्वोच्च अदालतका न्यायाधीश कुमार रेग्मीले स्थानीय तहको विवाद निरुपण तथा मेलमिलाप गराउने सयन्त्रको रूपमा न्यायिक समिति स्थानीय तहको नजिकको अदालत भएको बताएका छन्। बिहीबार मुस्ताङको जोमसोममा आयोजित न्याय पहुँच अभिवृद्धिका लागि स्थानीय तहका न्यायिक समिति र अन्य सरोकारवाला निकायको भूमिकाविषयक अन्तर्क्रिया कार्यक्रममा सर्वोच्चका न्यायाधीश रेग्मीले स्थानीय तहमा हुने सबै प्रकारका विवाद समाधान गर्न नेपालको संविधानले न्यायिक समितिलाई मेलमिलाप गराएर विवाद साम्य पार्नसक्ने अधिकारको व्यवस्था सुनिश्चित गरेको बताए। सर्वोच्च अदालतअन्तर्गत न्यायमा पहुँच आयोगको आयोजनामा मुस्ताङका ५ वटै स्थानीय तहका न्यायिक समिति, जिल्ला अदालत, प्रशासन, प्रहरी र अन्य सरोकारवालाई माननीय न्यायाधीश रेग्मीले न्याय पहुँच अभिवृद्धिसम्बन्धी प्रशिक्षण दिए। न्याय पहुँच अभिृवृद्धि गरी समाजलाई सम्य र शान्तिमय बनाउन मुस्ताङमा कार्यक्रम आयोजना गरिएको न्यायाधीश रेग्मीले बताए।"
राष्ट्रपति पौडेल र चिनियाँ प्रतिनिधिमण्डलबीच भेटवार्ता,काठमाडौं : राष्ट्रपति रामचन्द्र पौडेलसँग जनवादी गणतन्त्र चीनको स्वशासित क्षेत्र तिब्बतका सचिव वाङ जुनझेङ नेतृत्वको प्रतिनिधिमण्डलले शिष्टाचार भेट गरेको छ। त्यस अवसरमा राष्ट्रपति पौडेलले हालै जाजरकोट र रुकुम पश्चिममा भूकम्पबाट जनधनको ठूलो क्षति हुँदा चीन र त्यहाँका जनताले प्रदान गरेको सहयोगका लागि आभार व्यक्त गरेका थिए। उनले विपद्पछिको पुनःउत्थान र पुनःनिर्माणका लागि प्राप्त चिनियाँ सहयोगको प्रशंसा गरेका थिए।
न्यायाधीशको रोलक्रमको फेरबदलप्रति बारको आपत्ति,"काठमाडौं : नेपाल बार एसोसिएसनले न्यायाधीशको रोलक्रमको फेरबदलबाट न्यायकर्मीहरूलाई अपमानित गरेकामा आपत्ती जनाउँदै त्यसलाई सच्च्याउन न्यायपरिषद् समक्ष आग्रह गरेको छ । परिषद्का अध्यक्ष एवं प्रधानन्यायाधीशलाई बारले बुधबार पुनः रोलक्रमको फेरबदल सम्बन्धमा धानाकर्षणपत्र बुझाउँदै न्यायपालिकाको सुदृढीकरण गर्ने महत्त्वपूर्ण जिम्मेवारी भएको परिषद्ले केही व्यक्तिलाई मात्र फाइदा पुग्नेगरी गरिएको संशोधन अमान्य भएको जनाएको छ । बारले गत आसोज २ गते गरेको निर्णयबारे प्रधानन्यायाधीशको ध्यानाकर्षण गराइएको स्मरण गराउँदै सच्च्याउन माग गरेको छ । बारले २०८० असोज १ गते नेपाल राजपत्रमा प्रकाशित न्याय परिषद्को सूचनाद्वारा सार्वजनिक गरिएको न्यायाधीशको रोलक्रम सम्बन्धमा जारी भएको न्याय परिषद् नियमावली, २०७४ को (पहिलो संशोधन, २०८०) प्रति बिमती जनाएको छ । बारका अध्यक्ष गोपालकृष्ण घिमिरले बुधबार जारी गरेको प्रेस विज्ञप्तिमा उक्त संशोधनले नेपालको संविधानको धारा १४१ (३), प्रचलित कानुन र न्यायका मान्य सिद्धान्तसँग प्रत्यक्षरुपमा बाझिन गएको छ र यो संशोधन पश्चगामी, विभेदपूर्ण, पूर्वाग्रही र स्वेच्छाचारी रहेको हुँदा खारेज गर्न माग गरिएको छ ।  रासस"
सरकारले ल्यायो सामाजिक सञ्जाल सञ्चालन निर्देशिका,"काठमाडौं : सरकारले सामाजिक सञ्जाल सञ्चालन निर्देशिका२०८० पारित गरेको छ। सञ्चार तथा सूचना प्रविधिमन्त्री रेखा शर्माले मन्त्रिपरिषद् विधेयक समितिबाट पेस भएको उक्त निर्देशिका परिमार्जनसहित मन्त्रिपरिषद् बैठकले पारित गरेको जानकारी दिइन्। सूचना प्रविधिको माध्यमबाट प्रवाह हुने सामाजिक सञ्जालको सञ्चालन एवं प्रयोगलाई व्यवस्थित र मर्यादित बनाउन सरकारले उक्त निर्देशिका ल्याएको हो। पछिल्ला दिनमा अभिव्यक्ति स्वतन्त्रताको आडमा छाडा, घिनलाग्दा, उत्तेजक, व्यक्तिको मानमर्दन गर्नेजस्ता गतिविध बढेको भन्दै सरकारले निर्देशिका ल्याएको हो।"
"जजरकोट भूकम्प : २८३ जना घाइते डिस्चार्ज, ८९ जनाको उपचार हुँदै","काठमाडौं : भूकम्पमा परी घाइते भएका २८३ जना डिस्चार्ज भएका छन्। विभिन्न अस्पतालमा उपचारत उनीहरू निको भएपछि घर फर्किएका हुन्। गत शुक्रबार जाजरकोटको रामीडाँडा केन्द्रविन्दु भएर गएको भूकम्पमा परी जाजरकोट र रुकुम पश्चिममा ३७२ जना घाइते भएका थिए। घाइतेमध्ये २८३ जना उपचारपछि स्वास्थ्य लाभगरी घर फर्किएको प्रहरीले बताएको छ। घाइतेमध्ये ८९ जनाको विभिन्न अस्पतालमा उपचार भइरहेको छ। घाइते १ जनाको ट्रमासेन्टर काठमाडौंमा, १० जनाको टिचिङ अस्पताल काठमाडौं,३४ जनाको भेरी अस्पताल नेपालगञ्ज,२१ जनाको प्रदेश अस्पताल सुर्खेत र १२ जनाको जाजरकोट जिल्लामा उपचार भइरहेको प्रहरीले जनाएको छ। उपचारत घाइतेमध्ये ८ जनाको अवस्था गम्भीर छ। प्रहरीका अनुसार ४२ जना मध्यम र ३९ जना सामान्य अवस्थाका घाइतेको उपचार भइरहेको छ। भूकम्पमा परी हालसम्म १५३ जनाको मृत्यु भएको छ। हजारौं भौतिक संरचना भत्किएका छन्। भूकम्प पीडितहरुका राहत,उद्दार र पुनरस्थापनाका लागि विभिन्न राजनीतिक दल, स्थानीय तह,संघसंस्था र दातृनिकायले सहयोगको घोषणा गरिरहेका छन्। पीडितहरूको उद्धार कार्य र राहत वितरण जारी छ। तर राहत नपाएका कतिपय भूकम्पपीडितले खुला ठाउँमा भोकै रात कटाउन बाध्य भएको गुनासो गरेका छन्। भूकम्प गएको एक हप्ता वितिसक्दा भूकम्पपीडितहरूले पर्याप्त मात्रामा राहत नपाएको दु:खेसो पोखेका छन्। अत्यावश्यक सामग्री नपाउँदा कतिपय भूकम्पपीडित बिरामी पर्न थालेका छन्।"
चिनियाँ कम्युनिस्ट पार्टीका तिब्बत सचिव र प्रधानमन्त्रीबीच भेटवार्ता,काठमाडौं : चिनियाँ कम्युनिष्ट पार्टी (सीपीसी) का तिब्बत स्वायत्त क्षेत्रका सचिव वाङ छुङछेङले प्रधानमन्त्री पुष्पकमल दाहाल 'प्रचण्ड' सँग भेट गरेका छन्। बिहीबार बिहान प्रधानमन्त्री निवास बालुवाटारमा सचिव वाङ छुङछेङको टोली र नेकपा माओवादी केन्द्रका अध्यक्षसमेत रहेका प्रचण्डबीच भेटवार्ता भएको हो। प्रधानमन्त्री सचिवालयका अनुसार भेटमा दुई देशबीचको आपसी सहकार्य र आपसी हितका बारेमा छलफल भएको छ। भेटमा प्रधानमन्त्री दाहालले भूकम्पपीडितलाई चीन सरकारले राहत सामग्री प्रदान गरेकोमा धन्यवाद समेत दिए। उक्त छलफलमा नेपालका लागि चिनियाँ राजदूत छन् सोङसमेत थिए। सोङले सोमबार प्रधानमन्त्री दाहाललाई भेटेर चिनियाँ कम्युनिस्ट पार्टीको नेपाल भ्रमणबारे जानकारी गराएका थिए। पाँच दिने भ्रमणमा काठमाडौं आएका उनले शीर्ष नेताहरूसँग शिष्टाचार भेट गरिरहेका छन्। उनी शुक्रबार पोखरा जाने कार्यक्रम रहेको छ। पोखरा बसाईको क्रममा उनले शनिबार आयोजना हुने नेपालचीन कल्चरल एक्सचेन्ज कार्यक्रममा सहभागी हुनेछन्। उनले आइतबार भूकम्पबाट क्षति भई चीन सरकारको सहयोगमा पुनःनिर्माण भइरहेको भक्कतपुरका आयोजनाहरूको अवलोकन गर्ने कार्यक्रम रहेको स्रोतको भनाइ छ। त्यसपश्चित उनी आइतबार नै श्रीलंकाको कोलम्बो प्रस्थान गर्नेछन्।
कूटनीतिक मामिलाका विज्ञ शनिल नेपाल पोर्चुगलको राजदूतमा सिफारिस,"काठमाडौं : कूटनीति, योजना, विकास र नीति निर्माणका क्षेत्रमा विज्ञको रूपमा सक्रिय नेपाली कांग्रेसका युवा नेता शनिल नेपाल पोर्चुगलको राजदूतका लागि सिफारिस भएका छन्। राजनीति, अन्तर्राष्ट्रिय मामिला, विकास, लोकतन्त्र, समावेशीता, सञ्चारलगायतका विषयमा विज्ञका रूपमा काम गर्दै आएका नेपालले विभिन्न योजना र नीति निर्माणसँगै रणनीतिक योगदान गर्दै आएका थिए। उनले कांग्रेसमा संसद, पार्टी र समाजमा खेल्नुपर्ने भूमिकामा विषयगत विज्ञको रूपमा परामर्श दिने गरेका थिए। उनले दर्जनौं अन्तर्राष्ट्रिय दातृ निकायसँगै स्वदेशी तथा विदेशी संघ संस्थाहरूमा विभिन्न भूमिकामा रहेर काम गरिसकेका छन्। पाल्पामा जन्मेका नेपाल बाल्यकालदेखि नै कांग्रेसको भातृ संगठन नेपाल विद्यार्थी संघको नेतृत्वदायी भूमिकामा रहेका थिए। विद्यालयमा नेविसंघको अध्यक्ष हुँदै सुरु भएको उनको नेविसंघ यात्रा त्रिभुवन विश्वविद्यालय कीर्तिपुर केन्द्रीय क्याम्पसको अध्यक्षसम्म पुगेको थियो। त्रिभुवन विश्वविद्यालयबाटै मानवीकि संकायतर्फको अंग्रेजी साहित्य र समाजशास्त्र गरी दुई विषयमा स्नातकोत्तर गरेका नेपालले कानुन शास्त्रका समेत विद्यार्थी हुन्। युरोपेली मुलुकमध्ये सबैभन्दा धेरै नेपाली रहेको पोर्चुगलमा नेपाली दूतावास नहुँदा समस्या भएको भन्दै त्यहाँस्थित नेपालीले तत्काल दूतावास स्थापना गर्दा दबाब दिँदै आएका थिए। मन्त्रीपरिषद्को यो निर्णयले पोर्चुगलमा रहेका नेपालीले खुसी व्यक्त गर्दै सरकारलाई धन्यवाद व्यक्त गरेका छन्। पोर्चुगलमा ६० हजारभन्दा बढी नेपाली रहेको बताइएको छ।"
रेशमको आममाफीविरुद्ध रिटमाथि सुनुवाइ आज,काठमाडौं : नागरिक उन्मुक्ति पार्टीका संरक्षक रेशम चौधरीको कैद सजाय मिनाह गर्ने सरकारको निर्णयविरुद्ध परेको रिटमाथि बिहीबारबाट सुनुवाइ हुने भएको छ। रिटमाथि सुनुवाइ गर्न आजका लागि पेसी तोकिएको हो। गणतन्त्र दिवसको अवसर पारेर सरकारको सिफारिसमा राष्ट्रपति रामचन्द्र पौडेलले चौधरीसहित १९ जनाको कैद सजाय माफी गरिदिएपछि उनी १५ जेठमा जेलमुक्त भएका थिए। टीकापुर घटनामा मारिएका प्रहरी इन्सपेक्टर केशव बोहराकी पत्नी शारदा कडायतले चौधरीको आममाफीविरुद्ध जेठ १४ गते सर्वोच्च अदालतमा रिट दिएकी थिइन्। यसअघि जेठ २३ गते न्यायाधीश प्रकाशमान सिंह राउतको एकल इजलासले रिटमाथि सुनुवाइ गर्दै चौधरीलाई आममाफी दिनुको कारणबारे सरकारसँग लिखित जवाफ मागेको थियो। २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुने गरी भएको हिंसात्मक घटनाका आरोपित चौधरी जेल चलान भएका थिए ।
"भीआईपीको लावालस्कर, पीडितको आकाशमुनि बास","सर्वसाधारणको मतले जितेका राष्ट्रपति र प्रधानमन्त्रीलाई बिपत्तिमा परेर गाँसबासबिहीन भएका तिनै सर्वसाधारणबाट केको सुरक्षा चुनौती हुन्छ ? ठूला दैवी विपत्तिमा सहानुभूति दिन र मनोबल बढाउन राज्य र सरकार प्रमुख पुग्नु राम्रो निर्णय हो। तर, तिनैको स्याहारचकार र सवारी व्यवस्थापनमा राज्य संयन्त्र अलमलिनुचाहिँ देख्नेकै लागि लाजको विषय हो। जाजरकोट : सर्वसाधारणको मतले जितेका राष्ट्रपति र प्रधानमन्त्रीलाई बिपत्तिमा परेर गाँसबासविहीन भएका तिनै सर्वसाधारणबाट केको सुरक्षा चुनौती हुन्छ ? ठूला दैवी विपत्तिमा सहानुभूति दिन र मनोबल बढाउन राज्य र सरकार प्रमुख पुग्नु राम्रो निर्णय हो। तर, तिनैको स्याहारचकार र सवारी व्यवस्थापनमा राज्य संयन्त्र अलमलिनुचाहिँ देख्नेकै लागि लाजको विषय हो। जाजरकोट र रुकुमपश्चिममा अहिले त्यस्तै भइरहेको छ। भूकम्पपीडितलाई साथ सहयोग गर्ने नाममा राज्यको खर्चमा गएका मन्त्रीदेखि सुरक्षाकर्मीसम्मलाई राष्ट्रपति र प्रधानमन्त्रीको पछि लाग्न भ्याइनभ्याइ छ। राहतको आसमा बसेका पीडित हेलिकप्टरमा राहत होइन, राष्ट्रपति र प्रधानमन्त्री आएको देख्दा ठूलो आशा गर्छन्। तर, तिनले अनुहार देखाउने र सरकारी संयन्त्रलाई अलमल्याउनेबाहेक केही नगर्दा जिल्ल पर्ने गरेका छन्। प्राथमिकता एउटा, राज्यको ध्यान अर्कै भूकम्पबाट प्रभावित क्षेत्रमा हिजोआज दिनहुँ हेलिकप्टर उडिरहेका छन्। झट्ट हेर्दा पीडितका लागि राहत ओसार्न उडेका हुन् जस्तो लाग्नसक्छ। तर, जाजरकोट र रुकुमपश्चिमको आकाशमा उड्ने ती अधिकांश हेलिकप्टरहरू भूकम्पपीडितका लागि राहत ओसार्न उडिरहेका होइनन्छैनन्। ती त भूकम्प प्रभावित क्षेत्रमा आउने भीआईपीहरूलाई भ्रमण गराउन उडेका हुन्। प्रभावित क्षेत्रमा हिजोआज राहत सामग्री ओसार्नेभन्दा हेलिकप्टरलाई भीआईपीहरू बोक्न र डुलाउन भ्याइनभ्याइ छ। भूकम्पले घरबारविहीन बनेका पीडितहरू खुला स्थानमा रात बिताउन बाध्य छन्। खाद्यान्नको अभावमा छाक टार्न मुस्किल छ। पीडितहरू गाँस र बासको अभावमा छटपटाइरहेका छन्। यस्तो अवस्थामा पीडितलाई समयमै राहत सामग्री उपलब्ध गराउनुको साटो हेलिकप्टरहरू जिल्लामा आउने राष्ट्रपति, प्रधानमन्त्री, मन्त्री, सांसद् र राजनीतिक दलका नेताहरू ओसार्नमै अलमलिएका हुन्। यसले प्रभावित क्षेत्रमा पीडितहरूलाई राहत सामग्री उपलब्ध गराउन र भत्किएका घरहरूको उत्खननमा सकस भइरहेको छ। अर्कोतर्फ प्रभावित क्षेत्रमा अवलोकन र निरीक्षणको नाममाभीआईपीहरूको हेलिकप्टर सयरले राज्यको स्रोत र साधनको पनि दोहन भइरहेको छ। भूकम्पबाट सबैभन्दा बढी क्षति बेहोरेको जाजरकोटका दुर्गम बस्तीमा सडक पुगेको छैन। जहाँ हेलिकप्टरबाट मात्र राहत सामग्री लैजानुपर्ने बाध्यता छ। तर, भूकम्पपछि उद्धार र राहतमा प्रयोग गर्ने भनिएका सेनाका हेलिकप्टरले राहत सामग्री बोक्न पाएका छैनन्। जिल्लामा आउने भीआईपीलाई प्रभावित क्षेत्रमा घुमाउने काममा प्रयोग हुँदा दुर्गम क्षेत्रमा न राहत पुगेको छ, न त भत्किएका घर उत्खननका लागि सुरक्षाकर्मी नै। उत्खननका लागि तत्काल दक्ष जनशक्ति र सुरक्षाकर्मीहरू परिचालन हुनुपर्ने हो। पीडितका लागि राहत सामग्री पुग्नुपर्ने हो। तर, दिनहुँ जिल्लामा अवलोकनका लागि आउने भीआईपीका कारण राहत, उत्खनन र व्यवस्थापनका कामहरू प्रभावित बनेका छन्। भूकम्प प्रभावित क्षेत्रको अवलोकनका लागि भन्दै जाजरकोट पुगेका राष्ट्रपति रामचन्द्र पौडेल। जिल्लामा विपद् व्यवस्थापनको नेतृत्व जिल्ला प्रशासन कार्यालय र त्यहाँका कर्मचारीले गर्नुपर्ने हुन्छ। तर, जाजरकोट र रुकुममा भने ठीक उल्टो भइरहेको छ। अर्थात् जिल्लामा लस्कर लागेर आउने भीआईपीको स्वागत र सत्कारमा नै खट्नुपर्ने बाध्यताले आफूहरूलाई विपद् व्यवस्थापनमा सकस भइरहेको कर्मचारीहरू बताउँछन्। विपद् व्यवस्थापनमा खटिएका एक कर्मचारीले भने, बिहान उज्यालो हुन नपाउँदै भीआईपीहरू आउन थाल्छन्, उनीहरूको स्वागत र सत्कारमै खट्नुपर्छ। भीआईपीको पछि लाग्दा पीडितहरूको व्यवस्थापनमा काम गर्न पाएका छैनौं, सुरक्षाकर्मीको नेतृत्व पनि राहत र व्यवस्थापनमा भन्दा भीआईपीकै पछाडि लाग्न बाध्य भएका छन्। जाजरकोटका प्रमुख जिल्ला अधिकारी सुरेश सुनार र रुकुमपश्चिमका प्रमुख जिल्ला अधिकारी हरिप्रकाश पन्त पनि राहत र व्यवस्थापनमा भन्दा भीआईपीको स्वागत कसरी मिलाउने भन्ने तनावमा छन्। यी जिल्लाका प्रहरी नेतृत्व मात्र होइन, कर्णाली प्रदेश प्रहरी कार्यालय सुर्खेतका प्रमुख डीआईजी भीम ढकाल आफंै भीआईपीको सुरक्षामा खटिन बाध्य छन्। राहत र उद्धारमा खट्नुपर्ने नेपाली सेना र सशस्त्र प्रहरीको जनशक्ति पनि भीआईपीको सुरक्षा गर्न लागिपरेका छन्। एक प्रहरी अधिकारीले भने, राष्ट्रपति, प्रधानमन्त्री र मन्त्रीहरू आउँदा सुरक्षाको व्यवस्था मिलाउनुपर्ने हुन्छ, उनीहरूको अघिपछि लाग्नुपर्ने र सुरक्षामा खटिनुपर्ने भएकाले सुरक्षाकर्मीलाई प्रभावित क्षेत्रमा उत्खननलगायतका काममा खटाउन सकिएको छैन। जाजरकोटका सहायक प्रमुख जिल्ला अधिकारी हरिश्चन्द्र शर्माले विपद् व्यवस्थापनको काम प्रभावकारी हुन नसकेको स्वीकार गरे। उनले भने, विपद् व्यवस्थापनमा सकस भइरहेको छ, सडक नपुगेका प्रभावित क्षेत्रमा राहत सामग्री लैजान सकिएको छैन। राहत र व्यवस्थापनमा जनशक्ति अभाव भएको छ, हामी केही जनशक्तिले मात्र रातदिन खटिएर सम्भव छैन। उनले भीआईपीका कारण समस्या भएको स्वीकार नगरे पनि विपद् व्यवस्थापनमा भने जनशक्तिको अभाव भएको बताए। पीडितलाई गिज्याउने भीआईपीको सवारी भूकम्पका कारण घरबारविहीन बनेपछि पीडितहरू टेन्टमा बसेका थिए। जाजरकोट सदरमुकाम खलंगास्थित त्रिभुवन माविको प्रांगणमा राखिएका टेन्टहरू मंगलबार बिहान एकाएक हटाइयो। राष्ट्रपतिको सवारी हुने भन्दै आफूहरूको ओत लाग्ने टेन्ट सुरक्षाकर्मीले एकाबिहानै हटाएपछि पीडितहरू आक्रोशित बने। मंगलबार राष्ट्रपति रामचन्द्र पौडेलको स्वागत गर्न भन्दै पीडितका त्रिपाल हटाइएको थियो। राष्ट्रपति सवार हेलिकप्टर अवतरण गर्ने स्थान नभएपछि पीडितहरूका त्रिपाल नै हटाइएको थियो। पीडितका त्रिपाल हटाएर राष्ट्रपतिको धुमधाम स्वागत गरिए पनि पीडितले भने आश्वासनबाहेक केही पाएनन्। भूकम्प प्रभावित क्षेत्रको अवलोकनका लागि सेनाको हेलिकप्टरमार्फत कात्तिक २१ गते जाजरकोट पुगेका राष्ट्रपति रामचन्द्र पौडेलको सुरक्षाका लागि लठ्ठी समाएर उनी हिँड्ने बाटो छेकेर उभिएका सुरक्षाकर्मी। यतिमात्र होइन राष्ट्रपतिले मंगलबार रुकुमपश्चिम र जाजरकोटका प्रभावित क्षेत्रमा हेलिकप्टरबाट पनि अवलोकन गरे। केही स्थानमा स्थलगत अवलोकन पनि गरे। उनको पछाडि स्वागतमा कर्मचारी र सुरक्षाकर्मीको लावालस्कर नै लाग्यो। तर, तामझाम गरेर भएको राष्ट्रपतिको सवारीले न पीडितले राहत पाए, न त व्यवस्थापनको कुनै ठोस योजना बन्यो। बरु राष्ट्रपतिको यो भ्रमणका कारण पीडितले सास्ती भोगे। राहत र व्यवस्थापनमा खट्नुपर्ने कर्मचारी तथा सुरक्षाकर्मीको पनि समय खेर गयो। राष्ट्रपति फिर्ता भएपछि पीडितहरूले हेलिकप्टर बसाल्न हटाइएका त्रिपालहरू पुनः टाँगे। राष्ट्रपतिको भ्रमण मात्र होइन, भूकम्प प्रभावित क्षेत्रको अवलोकनमा आउने मन्त्री, सांसद र नेताहरूले आफूहरूलाई गिज्याउने काम गरिरहेको पीडितको गुनासो छ। राहत र व्यवस्थापनमा ध्यान दिनुको साटो भीआईपीहरूले हेलिकप्टरमा घुमेर आफूहरूको पीडामा अरू पीडा थप्ने काम गरिरहेको पीडितको दुखेसो छ। रुकुमपश्चिमको आठबिस नगरपालिका११ रिठ्ठामा भूकम्पमा बाबुआमा दुबै गुमाएकी जैकुमारी मल्लले भनिन्, हामी छानो नभएर खुला स्थानमा बसेका छौं, मन्त्री र नेताहरू हाम्रो टाउकोमाथि हेलिकप्टरमा उडिरहेका छन्। आजसम्म गाउँमा न त्रिपाल आएको छ, न त राहत। मन्त्री र नेताहरू हाम्रो दुःखलाई हेलिकप्टरबाट हेरेर गिज्याउने काम गरिरहेका छन्। उनले नेता र मन्त्रीहरू आफूहरूकै अगाडिबाट धुलो उडाएर कुद्ने गरेको भन्दै हालसम्म गाउँमा राहत नआएको गुनासो गरिन्। भूकम्प प्रभावित क्षेत्र जाजरकोटमा अवस्था बुझ्न क्रमशः कात्तिक १८ गते पुगेका प्रधानमन्त्री पुष्पकमल दाहाल प्रचण्ड राहत ढुवानीमा पनि अवरोध प्रभावित क्षेत्रमा राहत तथा उद्धारका लागि सेनाका हेलिकप्टरहरू छन्। तर, ती हेलिकप्टरहरू राहत ढुवानीमा भन्दा मन्त्री र नेता ओसार्नमै व्यस्त छन्। यसले गर्दा सडक नपुगेका क्षेत्रमा राहत सामग्रीको ढुवानीमा कठिनाइ भइरहेको हो। सडक नपुगेका र मानिसले बोकेर लैजान सम्भव नभएका बस्तीमा पीडितले त्रिपाल नै पाउन नसकेको सूचना आइरहेको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। उनले भने, कतिपय यस्ता पनि प्रभावित क्षेत्र छन्, जहाँ राहत सामग्री लैजान सडक नै पुगेको छैन। पीडितहरूले राहत माग्दै दिनहुँ फोन गर्न थालेका छन्, सडक नपुगेको स्थानमा हेलिकप्टरबाट मात्र ढुवानी गर्नुको विकल्प छैन। हामी पीडितको उद्धार र राहतको काममा व्यस्त छौं, पीडितको व्यवस्थापनमा कठिनाइ भइरहेको छ। जाजरकोटको भेरी नगरपालिकाका प्रमुख चन्द्रप्रकाश घर्तीले भने, भीआईपीहरू हेलिकप्टरमा घुमिरहेका छन्, यो समयमा हेलिकप्टरहरू राहत सामग्रीको ढुवानीमा प्रयोग हुनुपर्छ। स्थानीय प्रशासनले राहत सामग्री ढुवानीमा हेलिकप्टरको आवश्यकता महसुस गरिरहेको छ। तर, हेलिकप्टरहरू जिल्लामा आउने राष्ट्रपति, उपप्रधानमन्त्री, मन्त्रीहरू र दलका नेतालाई बोक्न व्यस्त छन्। यसकारण पनि दुर्गममा राहत सामग्रीको ढुवानीमा अवरोध भइरहेको हो। मंगलबार मात्र राष्ट्रपति पौडेल भूकम्प प्रभावित क्षेत्रमा आएपछि दिनभर राहत ढुवानी रोकियो। राष्ट्रपति प्रभावित क्षेत्रमा रहुन्जेल अर्काे हेलिकप्टर उद्धारका लागि तयारी अवस्थामै राख्नुपर्ने भएका कारण दुईवटै हेलिकप्टरले दिनभर राहत सामग्री ढुवानी गर्न पाएनन्। यदि राष्ट्रपति नआएको भए मंगलबार सुर्खेत, नेपालगञ्ज र दाङबाट नेपाली सेनाले राहत सामग्री हेलिकप्टरबाट जाजरकोटका बारेकोट, कुशे र नलगाडका प्रभावित क्षेत्रमा ढुवानी गर्ने कार्यतालिका थियो। राष्ट्रपति पौडेलेको भ्रमणका कारण मात्र होइन, यही कात्तिक २० गते उपप्रधानमन्त्री तथा रक्षामन्त्री पूर्णबहादुर खड्काले पनि दिनभर सेनाको हेलिकप्टर प्रयोग गरे। जाजरकोट र रुकुमपश्चिमका आधा दर्जन प्रभावित क्षेत्रमा घुमेका उनले दिनभर हेलिकप्टर लिएका कारण पनि राहत तथा उद्धार सामग्रीको ढुवानीमा अवरोध भएको थियो। पछिल्ला दिनमा भीआईपीहरूले नै हेलिकप्टरमा प्रभावित क्षेत्रको अवलोकन र निरीक्षण गर्न थालेपछि राहत सामग्रीको ढुवानीमा अवरोध भएको छ। केहीदिन पहिला गृहमन्त्री नारायणकाजी श्रेष्ठले पनि हेलिकप्टरमा प्रभावित क्षेत्रको भ्रमण गरेका थिए। को भीआईपी कहिले आए ? भीआईपीका कारण भूकम्प प्रभावित क्षेत्रमा राहत तथा व्यवस्थापनको कार्यमा अवरोध भइरहेको छ। तर, अवलोकनको नाममा भीआईपीहरूको जिल्लामा आउने लस्कर भने लामै छ। भीआईपीहरू आउनेक्रम रोकिएको छैन। राष्ट्रपति रामचन्द्र पौडेल सेनाको हेलिकप्टरमा यही कात्तिक २१ गते जाजरकोट र रुकुमपश्चिम पुगे। उनको स्वागत र सुरक्षाका लागि कर्मचारी, नेता र सुरक्षाकर्मीको लावालस्कर नै लाग्यो। यस्तै भूकम्प गएको भोलिपल्टै प्रधानमन्त्री पुष्पकमल दाहाल हेलिकप्टरमा जाजरकोट पुगे। कात्तिक १८ गते बिहानै जाजरकोट र रुकुमपश्चिम पुगेका उनको स्वागत र सुरक्षाका लागि नै ठूलो जनशक्ति खटिएको थियो। यस्तै उपप्रधान तथा रक्षामन्त्री पूर्णबहादुर खड्का कात्तिक १९ गतेपछि निरन्तर प्रभावित क्षेत्रको भ्रमणमा छन्। उपप्रधान एवं गृहमन्त्री नारायणकाजी श्रेष्ठ, स्वास्थ्यमन्त्री मोहन बस्नेतसहितका नेता यस्तै अर्का उपप्रधान तथा गृहमन्त्री नारायणकाजी श्रेष्ठ कात्तिक १९ गते प्रभावित क्षेत्रको भ्रमणमा आए। कर्णालीका प्रदेश प्रमुख तिलक परियारले पनि प्रभावित क्षेत्रको भ्रमण गरेका छन्। उनी कात्तिक २१ गते जाजरकोट पुगेका थिए। प्रदेश प्रमुख तिलक परियार। कर्णालीका मुख्यमन्त्री राजकुमार शर्माले कात्तिक १८ गते भ्रमण गरे। यस्तै स्वास्थ्यमन्त्री मोहन बस्नेत कात्तिक १९ गते, ऊर्जामन्त्री शक्तिबहादुर बस्नेत कात्तिक १८ गते र भौतिकमन्त्री प्रकाश ज्वाला पनि कात्तिक १९ गते प्रभावित क्षेत्रमा दलवलसहित पुगे। उनीहरूको भ्रमणमा जिल्लाका कर्मचारी र सुरक्षाकर्मी खटिएका थिए। अर्काेतर्फ प्रदेशका मन्त्रीहरू सबैजना प्रभावित क्षेत्रमा बारम्बार आउने गरेका छन्। यस्तै प्रतिनिधिसभा र प्रदेशसभाका सांसद र दलका नेताहरू पनि एकपछि अर्को आउने गरेका छन्। भीआईपीको भ्रमण रोक प्रभावित क्षेत्रमा भीआईपीको लस्कर लाग्न थालेपछि सरोकारवालाले चिन्ता व्यक्त गरेका छन्। नागरिक समाजका अगुवा र स्थानीय तहका जनप्रतिनिधिहरूले तत्काल भीआईपीको भ्रमण रोक्नुपर्ने बताउन थालेका हुन्। भीआईपीको भ्रमणले पीडितको राहत तथा व्यवस्थापनका काम प्रभावित बनेको उनीहरूको भनाइ छ। नागरिक समाज जाजरकोटका संयोजक राजेन्द्रविक्रम शाहले पीडितका समस्याहरू ओझेलमा परेको बताए। उनले भने, यो समय भनेको पीडितलाई राहत सामग्री उपलब्ध गराउने र उनीहरूको व्यवस्थापन गर्नुपर्ने हो, तर दिनहुँ जिल्लामा आउने भीआईपीका कारण यी कामहरू प्रभावित भएका छन्। कर्मचारी र सुरक्षाकर्मीहरू भीआईपीकै स्वागत र सत्कारमा व्यस्त छन्, राहत वितरण र व्यवस्थापनमा कहिले समय दिने ? उनले भीआईपीहरू आएर समय खेर फाल्नुभन्दा जिल्लामा भइरहेको विपद् व्यवस्थापनमा निगरानी र निर्देशन दिनुपर्ने बताए। यस्तै जाजरकोटको भेरी नगरपालिकाका प्रमुख चन्द्रप्रकाश घर्तीले भीआईपीहरूको हेलिकप्टर आतंक बन्द हुनुपर्ने बताए। हामी पीडितको उद्धार र राहतको काममा व्यस्त छौं, पीडितको व्यवस्थापनमा कठिनाइ भइरहेको छ उनले भने, भीआईपीहरू हेलिकप्टरमा घुमिरहेका छन्, यो समयमा हेलिकप्टरहरू राहत सामग्रीको ढुवानीमा प्रयोग हुनुपर्छ। जिल्लामा आउने भीआईपीको सवारीले पीडितको व्यवस्थापनमा अलमल भएको छ, यसलाई रोकेर सबै शक्ति विपद् व्यवस्थापनमा केन्द्रित गर्नुपर्छ। अहिले अवलोकनभन्दा पनि काम गर्नुपर्ने समय भएको उनको भनाइ छ। महिला अधिकारकर्मी सुनिता बोहराले नेता र मन्त्रीहरू हेलिकप्टरमा मात्र घुमेको भन्दै आलोचना गरिन्। पीडितहरू खान नपाएर भोकै छन्, सुत्केरी र गर्भवतीहरूले ओत लाग्ने ठाउँ पाएका छैनन् उनले भनिन्, मन्त्री र नेताहरू हेलिकप्टरमा घुम्नमै मस्त छन्, मन्त्रीले चढेका हेलिकप्टरहरू राहत सामग्रीको ढुवानीमा प्रयोग गरौं। जिल्लामा आउने मन्त्री र नेताका कारण पीडितका समस्याहरू ओझेलमा परे, यसतर्फ नेता र मन्त्रीले सोच्नुपर्छ। हेलिकप्टरबाट अवलोकन गरेर पीडितका वास्तविक समस्याहरू समाधान नहुने उनको भनाइ छ। यस्तै अधिवक्ता भीमबहादुर सिंहले भीआईपीको लस्करले राज्यको स्रोत दुरुपयोग भएको बताए। उनले भने, पीडितले खाना पाएका छैनन्, भीआईपीहरू हेलिकप्टरमा सयर गरेर पीडितहरूको गास खोसेका छन्। मन्त्री र नेताहरूको लस्करले विपद् व्यवस्थापनमा खट्नुपर्ने कर्मचारी र सुरक्षाकर्मीले पनि काम गर्न पाएनन्, भीआईपीको अर्थ नहुने भ्रमणहरू रोक्नुपर्छ। यो समय भनेको पीडितलाई राहत सामग्री उपलब्ध गराउने र उनीहरूको व्यवस्थापन गर्नु हो। तर, दिनहुँ आउने भीआईपीका कारण यी कामहरू प्रभावित भएका छन्। राजेन्द्रविक्रम शाह,संयोजक, नागरिक समाज जाजरकोट पीडितको व्यवस्थापनमा कठिनाइ भइरहेको छ। तर, भीआईपीहरू हेलिकप्टरमा घुमिरहेका छन्। यो समयमा हेलिकप्टरहरू राहत सामग्रीको ढुवानीमा प्रयोग हुनुपर्छ।चन्द्रप्रकाश घर्ती, प्रमुख, भेरी नगरपालिका, जाजरकोट भीआईपीको लस्करले राज्यको स्रोत दुरुपयोग भएको छ। पीडितले खाना पाएका छैनन्। भीआईपीहरू हेलिकप्टरमा सयर गरेर पीडितहरूको गाँस खोसेका छन्।भीमबहादुर सिंह,अधिवक्ता, जाजरकोट"
उद्धार र राहतमा सरकारले गम्भीरतापूर्वक पहलकदमी लिएको छ : प्रधानमन्त्री,"काठमाडौं : प्रधानमन्त्री पुष्पकमल दाहालले जाजरकोट केन्द्रबिन्दु भएर गएको भूकम्पपछिको उद्धार र राहतलाई प्रभावकारी बनाइएको बताएका छन्। बिहीबार काठमाडौंमा आयोजित कार्यक्रममा प्रधानमन्त्री दाहालले भूकम्पपछि उद्धार र राहतमा सरकारले गम्भीरतापूर्वक पहलकदमी लिएको बताए। उनले भूकम्पपछिको पुनःस्थापनामा पनि प्रभावकारी र वैज्ञानिक भूमिकाको आधार तयार भएको बताए। २०७२ को भूकम्पबाट शिक्षा लिएर यसपटक वैज्ञानिक र व्यवस्थित रूपमा पुनःस्थापनाको काम अगाडि बढाउने तयारी सरकारले गरिरहेको उनले बताए। त्यस्तै प्रधानमन्त्री दाहालले सामाजिक न्याय, सुशासन र समृद्धिको प्राथमिकतासहित अगाडि बढेको वर्तमान सरकार देशमा विद्यमान चुनौतीहरूलाई अवसरमा बदल्न क्रियाशील रहेको जिकिर गरे। १० महिनाको अवधिमा अर्थतन्त्रको संकट अन्त्य गर्दै अर्थतन्त्रको दबा अन्त्य गर्न मेहेनत गरिएको र अर्थतन्त्रका अधिकांश सूचकहरू सकारात्मक देखिएको उनले बताए। उनले भ्रष्टाचारको अन्त्य र सुशासन स्थापित गर्न सरकार दृढतापूर्वक अगाडि बढिरहेको पनि धारणा राखे। कार्यक्रममा प्रतिष्ठानलाई प्राविधिक शिक्षा पठन पाठन गर्नका लागि सहयोग गर्ने नेपालस्थीत भारतीय दूतावासलाई सम्मान गरिएको थियो भने कोरोना महामारी नियन्त्रण र उपचारमा सहयोग गर्ने प्रोजेक्ट होपलाई समेत सम्मान गरिएको थियो।"
दरबारका हुक्के र चम्चेबाहेक राजतन्त्रको पक्षमा कोही छैनन् : वर्षमान पुन,"ललितपुर : माओवादी केन्द्रका उपमहासचिव वर्षमान पुनले गणतन्त्र, संघीयता र धर्मनिरपेक्षतामाथि कुनै खतरा नरहेको स्पष्ट पारेका छन्। उनले इतिहास भइसकेको वंश परम्परा आधारित राजतन्त्र कुनै हालतमा फर्कन नसक्ने बताए। निरंकुशताको आडमा व्यक्तिगत फाइदा लिएका केही व्यक्ति र शक्तिले विगतमा पनि गणतन्त्रप्रति विमति राखेको भन्दै उनले तिनै व्यक्तिले राजतन्त्रको वकालत गरेको पुनको भनाइ छ। सानो समूहमा रहेका केही पश्चगामी र निरंकुशतन्त्रका पक्षपातीहरूले हिजोका दिनमा पनि गणतन्त्रप्रति विमति राखेका थिए। तिनीहरू स्वभाविकरूपले राजतन्त्रकै निरन्तरता चाहन्थे,' पार्टी सम्वद्ध मजदुर संगठन अखिल नेपाल ट्रेड युनियन महासंघले बिहीबार ललितपुरको लगनखेलमा गरेको कार्यक्रममा पुनले भने, वंशानुगत राजतन्त्रबाट लाभ प्राप्त गरेका तत्कालीन दरकारका आसेपासे, ढोके, हुक्के र तिनका चम्चेहरूले राजतन्त्र चाहिन्छ भन्नुलाई विल्कुल अस्वभाविक मान्नुपर्दैन। पुनले राजतन्त्रमा जनताले राज्यका लाभ नपाएको स्पष्ट रहेको भन्दै आमजनता गणतन्त्रको पक्ष र राजतन्त्रको विपक्षमा रहेको दाबी गरे। सधैं राजतन्त्रबाट लाभ लिएको वर्ग र समुदायले गणतन्त्र भत्काउन पाए फेरि गुमेको स्वर्ग फर्किन्थ्यो कि भन्ने ठान्नु अन्यथा होइन। त्यो वर्ग र शक्ति आज असान्दर्भिक भइसकेको छ,' उनले भने। गणतन्त्र, संविधान, संघीयता र धर्मनिरपेक्षताजस्ता परिवर्तनका राजनीतिकउपलब्धी बचाउनु माओवादीसहित १२ बुँदे समझदारी, ०६२०६३ को जनआन्दोलन, शान्ति प्रक्रिया र संविधान निर्माणको प्रक्रियामा सहभागी मूलधारका राजनीतिक दलहरूको दायित्व भएको पुनले बताए। आधुनिक नेपालको राजनीति १२ बुँदे समझदारीको जगबाट अघि बढेकाले त्यसका पक्षधर शक्तिहरूबीच राजनीतिक एजेण्डामा विमति भए पनि उपलब्धी बचाउने सबालमा समानता रहेको उनको भनाइ छ। आजको राजनीति गणतन्त्र, संघीयता, धर्मनिरपेक्षता, समावेशीताको र सामाजिक न्यायको राजनीति हो। यसलाई समर्थन गर्ने मूलधारका राजनीतिक शक्तिहरूले यी परिवर्तनका आधार स्तम्भहरूलाई थप विकास, सुदृढ र परिस्कृत गर्दै जाँदा जनताको म्याण्डेटबाट गलहत्याइएको राजतन्त्र फर्कने कुनै गुञ्जायास छैन,' उनले भने।"
राष्ट्रियसभा अध्यक्षसँग चिनियाँ प्रतिनिधिमण्डलको भेट,"काठमाडौं : राष्ट्रियसभाका अध्यक्ष गणेशप्रसाद तिमिल्सिनासँग जनवादी गणतन्त्र चीनको स्वशासित क्षेत्र तिब्बतका सचिव वाङ जुनझेङले शिष्टाचार भेट गरेका छन्। त्यस अवसरमा दुई देशका बीचमा आपसी हित प्रवर्द्धन, सम्बन्ध विस्तार र सहकार्यका विषयमा कुराकानी भएको अध्यक्ष तिमिल्सिनाका प्रेस सल्लाहकार दुर्गाप्रसाद शर्माले जानकारी दिए। अध्यक्ष तिमिल्सिनाले नेपाल र चीन घनिष्ठ र सौहार्दपूर्ण सम्बन्ध रहेका देश रहेको बताउँदै चीनसँगको सौहार्द्रपूर्ण सम्बन्धलाई नेपालले उच्च महत्व दिएको कुरामा जोड दिए। उनले नेपाल एक चीन सिद्धान्तप्रति आफ्नो प्रतिबद्धतामा अडिग रहेकोसमेत बताए। 'हाम्रो प्रतिबद्धता बलियो, स्पष्ट, सीधा र अटल छ, यस प्रतिबद्धताले समयको परीक्षाको सामना गरिसकेको छ। एक चीन नीतिमा नेपालको आधारभूत अडानलाई आन्तरिक र बाह्य परिस्थितिको बदलावले प्रभाव पार्दैन, हाम्रो भूमिमा चीनको हितविरुद्ध कुनै पनि गतिविधि हुन नदिने प्रतिबद्धता फेरि पनि दोहोर्यान चाहन्छौं,' उनले भने। यसै वर्षको जुन महिनामा अध्यक्ष तिमिल्सिनाले चीनको औपचारिक भ्रमणका क्रममा राष्ट्रिय जनकंग्रेसको स्थायी समितिका अध्यक्ष झाओ लेजी र चिनियाँ राजनीतिक परामर्श दातृ सम्मेलनका अध्यक्ष वाङ हु निङसँग भएको भेटको स्मरण पनि गरे। सो अवसरमा उहाँसँग सचिव वाङले पनि शिष्टाचार भेटघाट गरेका थिए। उनले आफ्नो भ्रमणका क्रममा सीमानाका सञ्चालन गर्न र नेपालमा उत्पादित घाँस तिब्बत निकासीका लागि गरिएको आग्रह तत्काल कार्यान्वयन भएकामा धन्यवाद दिँदै सुन्तला जातका फलफूलको निकासी गर्ने वातावरण बनाउन तथा चीनको सहयोगमा बनेको पोखरा विमानस्थलमा तिब्बतको राजधानी ल्हासा र सांघाइबाट सिधा उडान गर्न आग्रह गरे। अध्यक्ष तिमिल्सिनाले नेपालमा जलविद्युत्, कृषि उत्पादन, फर्निचर उत्पादनलगायतका उद्योगमा लगानी गर्न चिनियाँ व्यवसायी इच्छुक देखिएकाले त्यसका लागि वातावरण बनाउन दुवै देशले पहल गर्ने विश्वास व्यक्त गरे। हालै जाजरकोट र रुकुम पश्चिममा गएको भूकम्प प्रभावितका लागि चीनले पुर्याएको सहयोगका लागि धन्यवादसमेत दिए। सो अवसरमा सिपिसीका तिब्बत सचिव जुनझेङले नेपाल र चीनका बीचमा रहेको मित्रतापूर्ण सम्बन्ध र सहकार्यको चर्चा गर्दै जाजरकोट भूकम्पपछि पुनःनिर्माणको काममा चीनले सहयोग पुर्याउने प्रतिबद्धता जनाए। उनले नेपालमा भूकम्प जाँदा त्यस्तै भौगोलिक अवस्थिति भएको तिब्बत पनि प्रभावित हुने उल्लेख गर्दै नेपालको भूकम्पको कम्पनले तिब्बतीको मन पनि दुख्ने र उस्तै पीडाको महसुस गर्दै आएको बताए। उनले तिब्बत सरकारले पनि पुनःनिर्माण र राहतमा सहयोग पुर्याउने प्रतिबद्धता जनाए। ल्हासा अन्तर्राष्ट्रिय विमानस्थल निर्माणको काम सकिएकाले छिट्टै ल्हासाकाठमाडौं उडान सञ्चालन हुने जानकारी दिए।"
जनयुद्धको मर्मलाई कसैले दबाउन सक्दैन : प्रधानमन्त्री दाहाल,काठमाडौं : प्रधानमन्त्री पुष्पकमल दाहालले जनयुद्धको मर्मलाई कसैले दबाउन नसक्ने बताएका छन्। बिहीबार काठमाडौंमा पूर्वउपराष्ट्रपति नन्दबहादुर पुनको पुस्तक यात्रा जिन्दगीको लोकार्पण गर्दै प्रधानमन्त्री प्रचण्डले मुलुकको आमूल परिवर्तनमा जनयुद्धको भूमिका अद्वतीय रहेको भन्दै जनयुद्धको मर्मलाई कसैले दबाउन नसक्ने बताए। पृथ्वीनारायण शाहको एकीकरण अभियानपछि नेपालमा जनस्तरबाट गरिएको सबैभन्दा ठूलो त्याग र विद्रोह जनयुद्ध नै भएको उनको भनाइ छ। प्रधानमन्त्री दाहालले आधुनिक नेपाल निर्माणको प्रक्रिया नेपाली इतिहासको ऐतिहासिक परिघटना भएकाले पृथ्वी जयन्तीलाई बिदा दिने निर्णय गराएको स्पष्ट पारे। उनले तत्कालीन अवस्थामा संयुक्त राष्ट्रसंघको बैठकमा नेपालको राजनीतिक अवस्थामा बारेमा भ्रमण छर्ने राजामहाराजाको सपनालाई आफूले एकलौटी तीन महिने युद्ध विराम घोषणा गरेर रोकेको जिकिर गरे। त्यही युद्धबिरामभित्र सात राजनीतिक दलहरूसँग वार्ता भएर १२ बुँदे सहमति भएको उनले बताए। प्रधानमन्त्री दाहालले पूर्वउपराष्ट्रपति पुनले लेखेको पुस्तक यात्रा जिन्दगी सरलता र इमानदारिताको प्रतीक भएको बताए। आफ्नो जिम्मेवारीप्रति कहिल्यै लापरबाही नगर्ने र जनयुद्धकाल र शान्ति प्रक्रियामा पनि आफ्नो आदेशलाई जस्ताको त्यस्तै लागू गर्ने एक जना नेता पुन भएको उनले स्मरण गरे।
भूकम्पपीडितलाई प्रधानमन्त्री र मन्त्रीहरूले एक महिनाको तलब दिने,"काठमाडौं : भूकम्पपीडितहरूलाई सहयोगका लागि प्रधानमन्त्री पुष्पकमल दाहाल 'प्रचण्ड' सहित संघीय मन्त्रीहरूले एक महिनाको तलब दिने भएका छन्। बिहीबार बसेको मन्त्रिपरिषद बैठकले भूकम्पपीडितको सहयोगका लागि प्रधानमन्त्रीदेखि मन्त्रीहरूले एक महिनाको तबल दिने निर्णय गरेको हो। इन्धनमा लगाउँदै आएको पूर्वाधार शुल्कमध्ये ५ रुपैयाँ प्रतिलिटर बुढीगण्डकी जलविद्युत आयोजनाका लागि उपलब्ध गराउने व्यवस्था गर्ने निर्णय बैठकले गरेको छ। यसैगरी सरकारले नेपाल विद्युत प्राधिकरणमार्फत कर्णाली चिसापानी जलविद्युत आयोजनाको अध्ययन अघि बढाउने निर्णय गरेको छ। बैठकले मन्त्रिपरिषद् विधेयक समितिबाट पेश भएको सामाजिक सञ्जाल सञ्चालन निर्देशिका, २०८० परिमार्जनसहित स्वीकृत गर्ने निर्णय गरेको हो।"
भूकम्प पीडितका लागि भारतद्वारा तेस्रो चरणको सहयोग हस्तान्तरण,"काठमाडौं : भारतले भूकम्प प्रभावित क्षेत्रका लागि तेस्रो चरणको राहत सामग्री हस्तान्तरण गरेको छ। जाजरकोट र रुकुम पश्चिम भूकम्प पीडितका लागि भारत सरकारले १२ टनभन्दा बढी राहत सामग्री सहयोग गरेको हो। भारती प्रधानमन्त्री नरेन्द्र मोदीले आफ्नो प्रतिवद्धतालाई कार्यान्वयन गर्दै भारतीय वायुसेनाको सी१३० नामक विशेष विमानमार्फत् उक्त सामग्री नेपाल पठाएको दूतावासले जनाएको छ। उक्त राहत सामग्री बिहीबार नेपालगन्जस्थित विमानस्थलमा भारतीय दूतावासका अधिकारीहरूले नेपाललाई हस्तान्तरण गरेका थिए। भारतले यसअघि नै दुई चरण गरेर राहत सामग्री नेपाललाई हस्तान्तरण गरिसकेको छ। भारतीय वायुसेनाको विशेष विमानका तीनवटा फ्लाइटमार्फत् भारतले ३३ टन आपतकालीन राहत सामग्री नेपाललाई हस्तान्तरण गरेको थियो। जसमा त्रिपाल, टारपोलिन सिट, कम्बल, स्लीपिङ ब्याग, अत्यावश्यक औषधी र चिकित्सा उपकरणमा शल्यचिकित्सासम्बन्धी उपकरण, पोर्टेबल भेन्टिलेटर तथा सरसफाई सामग्री समावेश थिए।"
"संघीय सरकारसँग मधेसको ६ बुँदे माग, महिना दिनभित्र सम्बोधन नभए आन्दोलनको चेतावनी","काठमाडौं : मधेस प्रदेश सरकारले प्रदेश प्रहरी समायोजनलगायत ६ बुँदे माग राख्दै प्रधानमन्त्री पुष्पकमल दाहाललाई ध्यानाकर्षण पत्र बुझाएको छ। बिहीबार प्रधानमन्त्री तथा मन्त्रिपरिषद्को कार्यालय सिंहदरबारमा पुगेर मधेस प्रदेशका मुख्यमन्त्री सरोजकुमार यादवसहितको टोलीले प्रधानमन्त्री प्रचण्डलाई ध्यानाकर्षण पत्र बुझाएको हो। संघीयताको ८ वर्ष वितिसक्दा समेत प्रदेश सरकारले पूर्ण संवैधानिक अधिकार प्रयोग गर्न नपाएकाले केन्द्रीय सरकारलाई ध्यानाकर्षण गराउनुपरेको मुख्यमन्त्री यादवले बताए। उनले प्रदेश प्रहरी समायोजन, संघीय निजामती सेवा ऐन, सार्वजनिक जग्गाको प्रयोग, गुठी जग्गा, अर्थसम्बन्धी समस्या र अभियोजनका विषयमा आधारित भई ध्यानाकर्षण पत्र बुझाइएको जानकारी दिए। काम गर्न कर्मचारी नरहेको र संघबाट आएका कर्मचारीको काम गर्ने शैली फरक रहेकाले समस्या भइरहेको उनले बताए। आफू मुख्यमन्त्री बनेको ८ महिनामै तीन मुख्य सचिवको सरुवा भएको उनले गुनासोसमेत गरे। ज्ञापनपत्र बुझ्दै प्रधानमन्त्री दाहालले मागहरू जायज भएको र ३० दिनभित्र सम्बोधन गर्ने प्रतिवद्धता जनाएको मुख्यमन्त्री यादवले बताए। उनले ३० दिनभित्र आफ्ना मागहरू सम्बोधन नभए शान्तिपूर्ण आन्दोलन गर्ने चेतावनी दिए। मुख्यमन्त्री यादवले अन्य ६ प्रदेशका मुख्यमन्त्री, मन्त्रीहरू, सांसद र स्थानीय तहका जनप्रतिनिधिसँग पनि संवैधानिक अधिकार कार्यान्वयनका लागि संघीय सरकारलाई ध्यानाकर्षण गराउन आह्वान गरे।"
भूकम्पपीडितलाई १६ लाख बराबरका राहत सामग्री सहयोग,"जाजरकोट : नेपाल विद्यार्थी संघले जाजरकोट र रुकुमपश्चिमका भूकम्पपीडितलाई १६ लाख रुपैयाँ बराबरको राहत सामग्री वितरण गरेको छ। नेविसंघले बिहीबार जाजरकोट सदरमुकाम खलंगामै पत्रकार सम्मेलन गरेर राहत वितरण, उद्धार र पुनर्स्थापनाका विषयमा सरकारको थप सक्रियता र समन्वय आवश्यक देखिएको ध्यानाकर्षण गराउँदै आफ्नो सहयोग घोषणा गरेको हो। नेविसंघले भूकम्पबाट जाजरकोट र रुकुमपश्चिममा गरी ३९८ विद्यालय पूर्णरुपमा क्षतिग्रस्त भएको भन्दै तिहारपछि विद्यालय सञ्चालन हुने बेलासम्म विद्यालय सञ्चालनको वातावरण बनाउन सरकारसँग आग्रह गरेको छ। नेविसंघका अध्यक्ष दुजाङ शेर्पाले तिहारपछि विद्यालय सञ्चालन हुने बेलासम्म सबै विद्यालयहरूलाई अस्थायी रुपमा पनि कक्षा सञ्चालन योग्य बनाइनुपर्ने बताए। उनले नेविसंघले भेरी नगरपालिका३ स्थित हनुमान प्राथमिक विद्यालय र नलगाड नगरपालिका५ स्थित नेपाल राष्ट्रिय प्राथमिक विद्यालयको सम्पूर्ण पुनर्निर्माण गर्ने घोषणा समेत गरे। केही दिनमा उक्त विद्यालयको स्टमेट तयार गरी काम थालिने उनले बताए। यसबाहेक नेविसंघले प्रधानमन्त्री दैवीप्रकोप राहत कोषमा ७ लाख रुपैयाँ सहयोग गर्ने घोषणा गरेको छ।"
एस्टोनिया पठाइदिने भन्दै ३४ लाख ठगी गर्ने पक्राउ,काठमाडौं : वैदेशिक रोजगारीका लागि एस्टोनिया पठाइदिने भन्दै रकम ठगी गर्ने एकजनालाई प्रहरीले पक्राउ गरेको छ। पक्राउ पर्नेमा ३५ वर्षीय राजेश श्रेष्ठ रहेको प्रहरीले जनाएको छ। ठगी गरेको आरोपमा ५ जना पीडितले प्रहरीमा उजुरी दिएका थिए। सोही उजुरीका आधारमा श्रेष्ठलाई पक्राउ गरिएको काठमाडौं उपत्यका अपराध अनुसन्धान कार्यालयका प्रवक्ता प्रहरी उपरीक्षक रविन्द्र रेग्मीले जानकारी दिए। उनका अनुसार पक्राउ परेका श्रेष्ठले पीडित जनक बरालसमेत पाँचजनालाई वैदेशिक रोजगारीका लागि इस्टोनिया पठाइ दिने बहानामा प्रतिव्यक्तिबाट सात लाखका दरले ३४ लाख १३ हजार रुपैयाँ लिएर फरार भएका थिए। काठमाडौंको नयाँ बानेश्वरबाट पक्राउ परेका श्रेष्ठलाई थप अनुसन्धान तथा कारबाहीका लागि वैदेशिक रोजगार विभाग ताहाचाल पठाइएको प्रहरीले जनाएको छ।
७० दिनमा खुल्यो अरुण३ प्रवेश मार्ग,"सङ्खुवासभा : संखुवासभामा निर्माणाधीन ९०० मेघावाटको अरुण३ जलविद्युत् आयोजनाको विद्युत् उत्पादन गृह जाने बाटो गत भदौ १६ गतेदेखि जग्गा पीडितहरूले बन्द गरेका थिए। छुट जग्गाको मुआब्जा दिने सहमतिपछि आजबाट अरुण तेस्रो प्रवेश मार्ग मुआब्जा पीडित संघर्ष समितिले बन्दसहितको आन्दोलन फिर्ता लिएको संघर्ष समितिले विज्ञप्तिमार्फत जनाएको छ। पीडितहरूले ६९ दिनसम्म विद्युत् गृह जाने आयोजनाका निर्माण सामग्री बोकेका गाडी प्रवेशमा रोक लगाउँदै आएका थिए। खाँदबारी नगरपालिका४, छयाङ्कुटीदेखि चिचिला गाउँपालिका२, दिदिङ सडक खण्डको (२४५ किलोमिटर) छुट मुआब्जाको माग गर्दै पीडितले सडक आन्दोलन गर्दै आएका थिए। चार सय ५४ रोपनी जग्गाको मुआब्जाको मागसहित उनीहरू आन्दोलनमा उत्रिएका हुन्। गत १७ गतेको ५६ औं मन्त्रिपरिषद् बैठकले छुट मुआब्जा बापतको ५३ करोड रुपैयाँ विकास कर्ता कम्पनी एसएभीएन अरुण३ पावर डेभलपमेन्ट कम्पनी(एसएपीडीसी)मार्फत जिल्ला प्रशासन कार्यालयको धरौटी खातामा जम्मा गर्ने निर्णय गरेको थियो। सो रकमपछि सरकारबाट सोधभर्ना हुने गरी एसएपीडीसीले सरकारलाई दिन लागेको हो। उक्त रकम जिल्ला प्रशासनको खातामा जम्मा हुने भए पनि पीडितले मुआब्जा रकम पाउने मिति सुनिश्चित भएको छैन। लगानी बोर्डले एसजेभीएन कम्पनीलाई लेखेको पत्रमा मुआब्जा वितरणको हकमा पछि लगानी बोर्डले निर्णय गर्ने उल्लेख गरेको छ। मन्त्रिपरिषद्को गत १६ गते बसेको बैठकले १ महिनाभित्र अर्थात् मंसिर १८ देखि मुआब्जा रकम वितरण सुरु गर्ने निर्णय भएको र सो मितिमा मुआब्जा वितरण सुरु नगरिए पुनः आन्दोलन सुरु गर्ने संघर्ष समितिका केन्द्रीय अध्यक्ष जनिकुमार राईले बताए। जिल्ला प्रशासन कार्यालयबाट लगानी बोर्डको कार्यालयमा सिफारिस भएको ६ बुँदे समस्याहरूको समाधानका लागि समेत तत्काल प्रकृया सुरु गरिनुपर्ने संघर्ष समितिको माग रहेको छ। पहिलो चरणको मुआब्जा वितरण कार्य सम्पन्न नभएसम्म अरुण३ को ४०० केभी प्रशारण लाइनको सम्पूर्ण काम कारबाही गर्न जग्गाधनीहरूले सहजीकरण नगर्ने संघर्ष समितिका सचिव साङघे शेर्पाले बताए। तीन महिनाभित्र सम्पूर्ण मुआब्जा रकम वितरण गरी सकिने बताइएको छ। गत वैशाख २६ गते छयाङकुटीदिदिङ सडक खण्डको छुट मुआब्जा प्रमुख जिल्ला अधिकारी संयोजक भएको मुआब्जा निर्धारण समितिले प्रति रोपनी ११ लाख ७५ हजार दिने निर्णय गरेको थियो।"
कुकुरको टोकाइबाट गुल्मीमा १७ जना घाइते,गुल्मी : भुस्याहा कुकुरको टोकाइबाट गुल्मीमा १७ जना घाइते भएका छन्। बुधबार र बिहीबार जिल्लाको रुरुक्षेत्र गाउँपालिका र छत्रकोट गाउँपालिकामा कुकुरले टोक्दा १७ जना घाइते भएको जिल्ला प्रहरी कार्यालय गुल्मीका सूचना अधिकारी प्रहरी नायब उपरीक्षक डिल्लीनारायण पाण्डेले जानकारी दिए। घाइतेको स्थानीय प्राथमिक स्वास्थ्य केन्द्रमा प्राथमिक उपचार गरी थप उपचारका लागि मिसन अस्पताल पाल्पामा पठाइएको प्रहरीले जनाएको छ। सदरमुकाममा सवारीसाधन र मानिसको आवतजावत कम हुने समयमा भुस्याहा कुकुरको गतिविधि बढ्ने गरेको छ।
इको भ्यान दुर्घटनामा आठ जना घाइते,"बेनी : बेनीपाखापानी सडकअन्तर्गत म्याग्दीको बेनी नगरपालिका९ माटेबिसौनामा बिहीबार साँझ भएको इक भ्यान दुर्घटनामा आठ जना घाइते भएका छन्। बेनीदेखि नेप्टेचौर जाँदै गरेको ध १ ज १०७० नम्बरको भ्यान दुर्घटना हुँदा चालक बेनी नगरपालिका९ का गणेशबहादुर खत्रीसहित यात्रुहरू घाइते भएका हुन्। जिल्ला प्रहरी कार्यालयका अनुसार घाइते हुनेमा पोखरा महानगरपालिका१३ टुडीका ३७ वर्षीय राजु नेपालीबाहेक अरू बेनी नगरपालिका९ का बासिन्दा हुन्। १७ वर्षीय विवेक चोखाल, ३३ वर्षीया अन्जना चोखाल, ६५ वर्षीय दिवाकर सुवेदी, ४८ वर्षीय रामजी सुवेदी, ३४ वर्षीया हिरा चोखाल, ४७ वर्षीया गोमा श्रेष्ठ घाइते भएको प्रहरी निरीक्षक कुमार गुरुङले जानकारी दिए। घाइतेहरूको बेनी अस्पतालमा उपचार भइरहेको छ। गाडी सडकदेखि ५५ मिटर तल खसेको छ। दुर्घटनास्थल नजिकै रहेका धान भित्र्याउने काम गरिरहेका स्थानीयवासीले उद्धार र प्रहरीलाई खबर गरेका थिए। चालकले उकालोमा गाडी रोकेर पछाडिको टायरमा ओट लगाउन ढुंगा राख्न खोज्दै गर्दा पछाडितर्फ गुडेर सडकबाट खसेको प्रत्यक्षदर्शीको भनाइ छ। घटनाका बारेमा थप अनुसन्धान जारी रहेको प्रहरीले जनाएको छ।"
लागूऔषधसहित एक युवक पक्राउ,ढल्केवर(धनुषा) : धनुषा प्रहरीले लागूऔषधसहित एक युवकलाई पक्राउ गरेको छ। पक्राउ पर्नेमा धनुषाको हंसपुर नगरपालिका३ का २४ वर्षीय विशाल नारायण झा रहेको प्रहरीले जनाएको छ। गोप्य सूचनाका आधारमा लागूऔषध नियन्त्रण ब्युरो शाखा जनकपुर र जिल्ला प्रहरी कार्यालय धनुषाबाट खटिएको संयुक्त प्रहरी टोलीले जनकपुरधाम उपमहानगरपालिका४ स्थित मुरली चोकमा प्रदेश २०२००३ प ५०२७ नम्बर मोटरसाइकलमा सवार झालाई रोकेर चेकजाँच गर्दा उनको साथबाट प्रतिबन्धित लागूऔषध नाइट्रोभेट ट्याबलेट ९९ पिस बरामद भएको धनुषाका प्रहरी प्रवक्ता तथा प्रहरी नायव उपरीक्षक रञ्जन अवाले जानकारी दिए। उनलाई मोटरसाइकलसहित नियन्त्रणमा लिई लागूऔषध मुद्दा शीर्षकमा म्याद लिई थप अनुसन्धान भइरहेको प्रहरी नायव उपरीक्षक अवाले बताए।
रोशी गाउँपालिकाले भूकम्प पीडितलाई पौने ७ लाख सहयोग गर्ने,"काभ्रे : काभ्रेको रोशी गाउँपालिकाले भूकम्प प्रभावित दुई जिल्लालाई पौने सात लाख आर्थिक सहयोग गर्ने निर्णय गरेको छ। गाउँपालिकाले ६ लाख ७४ हजार ४३६ रुपैयाँ प्रधानमन्त्री दैवि प्रकोप उद्धार कोषमा सहयोग गर्ने भएको गाउँपालिका अध्यक्ष दिनेश लामाले जानकारी दिए। बिहीबार बसेको कार्यपालिकाको बैठकले भूकम्प प्रभावित जिल्लाहरूलाई आर्थिक सहयोग गर्ने निर्णय गरेको लामाले बताए। गाउँपालिकाको विपद् व्यवस्थापन कोषबाट एक लाख, गाउँपालिकाका जनप्रतिनिधिहरूको १५ दिनको सेवा सुविधा बराबरको रकम ३ लाख ६७ हजार २५०, अधिकृतस्तरका कर्मचारीहरूको २ दिनको तलब र सहायकस्तरका कर्मचारीहरूको १ दिनको तलब बराबरको रकम २ लाख ७ हजार १८६ गरी कूल रकम ६ लखा ७४ हजार ४३६ प्रधानमन्त्री दैवि प्रकोप उद्धार कोषमा जम्मा गर्ने निर्णय भएको गाउँपालिका अध्यक्ष लामाले जानकारी दिए।"
अमर प्रहरीका परिवारले गरेको लोभ लाग्दो फूल खेती (फोटोफिचर),"वीरेन्द्रनगर : सुर्खेतको वीरेन्द्रनगर नगरपालिका४ चिसापानीमा अमर प्रहरीका परिवारहरूले फूल खेती सुरु गरेका छन्। नेपाल प्रहरीको श्रीमती संघ कर्णाली प्रदेशको सहयोग तथा प्रदेश प्रहरी कार्यालयको सहजीकरणमा अमर प्रहरीको १५ जना परिवारले २२ कठ्ठा जमिनमा संयुक्त रूपमा फूल खेती सुरु गरेका हुन्। परिवार गुमाएको पीडा भुल्ने, जीविका चलाउनका लागि आयआर्जन गर्ने तथा तिहारमा बाहिरबाट आयात गरिने फूललाई विस्थापित गर्न आफूहरूले फूल खेती गरेको अमर प्रहरीका परिवार नन्दा श्रेष्ठले बताइन्। फूल खेतीका लागि प्रदेश प्रहरी श्रीमती संघको ३ लाख ५ हजार अनुदान र प्रदेश प्रहरी कार्यालयले आवश्यक तालिम दिएको छ।"
ठूलो परिमाणमा पटका नष्ट,"मलंगवा : जिल्ला प्रहरी कार्यालयले बरामद गरेको पटका नष्ट गरेको छ। मलंगवा नगरपालिका८ बाट ठूलो मात्रामा बरामद गरेको पटका बिहीबार जिल्ला प्रहरी कार्यालय सर्लाहीले नष्ट गरेको छ। १५ लाख ३५ हजार बराबरको पटका बरामद गरी नष्ट गरिएको जिल्ला प्रहरी कार्यालय सर्लाहीले जनाएको छ। भारतबाट लुकाई छिपाई ल्याएको झिरझिरे १५ कार्टुन, फ्लावर पटका ५ कार्टुन, नागिन पटका ६ बोरा, फुलझरी २ बोरा, बुलेट बम, फिस बम लगायतका पटका नष्ट गरिएको छ। पत्रकार सम्मेलन गरेर प्रहरी उपरीक्षक प्रवीण धितालले पटका नष्ट गरेको छ। त्यसैगरी भारतबाट लुकाई छिपाई ल्याउँदै गरेको चाँदीका तयार गहनासहित एक जनालाई पक्राउ गरेको छ। १ किलो ९ सय ५० ग्राम चाँदीको तयार गहनासहित भारत सितामढी जिल्ला बसतपुर ग्राम पंचायत७ का १९ वर्षीय लभ दासलाई पक्राउ गरेको छ। साइकलमा आउँदै गरेको दासलाई मलंगवा८ लच्कामा खान तलासी गर्दा कम्मरमा बाँधेको अवस्थामा गहना बरामद गरिएको प्रहरीले जानकारी दिएका छन्। बरामद गरिएका गहनामा ठूलो सिक्का, सानो सिक्का, हनुमानी, औंठी, पायल, ब्रासलेट, प्लेट, लक्ष्मी गणेशको मूर्ति र सिक्री रहेको प्रहरीले जनाएको छ। बरामद गरिएको चाँदीको गहनाको मूल्य २ लाख ३२ हजार रहेको प्रहरीले जनाएको छ।"
तानसेनमा रोटी महोत्सव हुँदै,"तानसेन : परम्परागत कला संस्कृतिमा धनी रहेको तानसेनको टक्सारटोलमा तिहार पर्वलाई लक्षित गरेर रोटी महोत्सव हुँदै छ। पाल्पा उद्योग वाणिज्य संघ र तानसेन नगरपालिका, वडा नम्बर ३ को कार्यालय र मैत्री क्लब तानसेनको आयोजनामा यही कार्तिक २४ र २५ गते तानसेनको टक्सारमा प्रथम रोटी महोत्सव हुन लागेको हो। महोत्सवलाई लक्षित गरेर गरिएको पत्रकार सम्मेलनमा रोटी महोत्सवमा तिहार पर्वलाई केन्द्रित गरेर स्थानीयस्तरमा उत्पादित रोटीहरू फिनी, लाखा, जुम्ली, अनरसा अर्सा, झिनीया, सेल, झर, पाते, लहरा तथा खुर्मा जस्ता विभिन्न रोटीका प्रकारहरू महोत्सवमा राखिने महोत्सव संयोजक रञ्जना थापा अर्यालले बताइन्। महोत्सवमा आउने पाहुनाहरूलाई अन्य स्थानमा भन्दा सस्तो र गुणस्तरीय रोटीहरू उपलब्ध गराउने संयोजक अर्यालले बताइन्। तिहार पर्वलाई नेपालीहरूले रोटी रोटीको पर्वका रूपमा मनाउँदै आएका छन्। तानसेनको बजारलाई चहलपहल बनाउन, स्थानीय उत्पादनको बिक्री वितरण बढाउन, स्थानीय स्तरमा रोजगारी बढाउन परम्परागत पेशा व्यवसायलाई प्रवर्द्धन गर्न रोटी महोत्सवको आयोजना गरिएको संघका अध्यक्ष शैलेन्द भट्टराईले बताए।"
हत्यामा संलग्न एक महिला पक्राउ,काठमाडौं : अछाममा १८ वर्षीय किशोरको हत्यामा संलग्न रही फरार रहेको अभियोगमा एक महिलालाई काठमाडौंबाट बुधबार प्रहरीले पक्राउ गरेको छ। पक्राउ पर्नेमा अछाम पञ्चदेवल विनायक नगरपालिका८ घर भएकी ३० वर्षीया लक्ष्मी सुनार रहेको प्रहरी प्रधान कार्यालयले जनाएको छ। पञ्चदेवल विनायक नगरपालिका८ बस्ने १८ वर्षीय दीपेन्द्रबहादुर शाहीको कात्तिक १७ गते बिहान हत्या गरी फरार रहेकी उनलाई काठमाडौं उपत्यका अपराध अनुसन्धान कार्यालय मीनभवन काठमाडौंबाट खटिएको प्रहरीले काठमाडौं महानगरपालिका१६ माछापोखरीबाट पक्राउ गरेको हो। उनलाई आवश्यक कारबाहीका लागि जिल्ला प्रहरी कार्यालय अछाम पठाइएको छ।
म्याग्दीबाट मुस्ताङ जाँदै गरेको मोटरसाइकल काभ्रेभीरमा दुर्घटना,"जोमसोम : म्याग्दीबाट मुस्ताङतर्फ जाँदै गरेको मोटरसाइकल बिहीबार साँझ म्याग्दीको अन्नपूर्ण२ काभ्रेभीरमा दुर्घटना भएको छ। म्याग्दीको काभ्रेगाउँको १५ सय मिटर उत्तरतर्फको भिरालो सडकमा मोटरसाइकल दुर्घटना हुँदा मोटरसाइकल चालक जर्मन नागरिक अहिले भीरमै अड्किएको सूचना आएको जिल्ला प्रहरी कार्यालय म्याग्दी प्रहरी निरीक्षक कुमार गुरुङले अन्नपूर्णलाई जानकारी दिए। सूचना प्राप्त भएसँगै जिल्ला विपद् व्यवस्थापन समिति बाग्लुङ, म्याग्दी र सशस्त्र प्रहरीको करिब २० जनाको टोली उद्धार सामग्रीसहित घटनास्थलतर्फ जाँदै गरेको प्रहरी निरीक्षक गुरुङले उल्लेख गरे। यता, मुस्ताङबाट पनि नेपाली सेनाको १३ जनाको टोली घटनास्थलमा पुगेको स्थानीय प्रकाश शेरचनले जानकारी दिए।"
विद्यालयमा भान्साघर कार्यक्रम सञ्चालन,नुवाकोट : नुवाकोटको शिवपुरी गाउँपालिकाका १० वटा विद्यालयमा भान्साघर कार्यक्रम सञ्चालन भएको छ। कार्यक्रम अन्तर्गत विद्यालयमा भान्सा घर र बालमैत्री हात धुने धारा निर्माण सुरु भएका छन्। संरचना निर्माणका लागि १० विद्यालय छनौट गरिएको छ। सो कार्यक्रम विश्व खाद्य कार्यक्रमका संयोजक डा दीपक गौतमले पालिका अध्यक्ष गोविन्दप्रसाद थपलियालाई हस्तान्तरण गरे। सो कार्यको कुल लागत १ करोड २९ लाख ६७ हजार ७ सय १३ रुपैयाँ रहेको छ।
अर्घाखाँचीमा २० रुपैयाँको झगडाले वृद्धाको हत्या,"अर्घाखाँची : अर्घाखाँचीमा २० रुपैयाँको झगडाले वृद्धाको ज्यान गएको छ। मालारानी गाउँपालिका९ गोखुङ्गा पात्लेमा २० रुपैयाँ नतिरेको निहुँमा एक युवाले ७२ वर्षीया वृद्धाको हत्या गरेका अनुसन्धानबाट रहस्य खुलेको हो। मालारानी स्थायी ठेगाना भइ भुमिकास्थान १, रजिमे बस्दै आएका २० वर्षीय गोपाल नेपालीले मालारानीको गोखुङ्गा निवासी ७२ वर्षीया हरिकला भुसालको हत्या गरेका जिल्ला प्रहरी कार्यालयका प्रमुख डिएसपी प्रतित सिंह राठोरले बताए। गत कार्तिक १४ गते २० रुपैयाँ नतिरेको भन्दै नेपाली झगडा गर्न भुसालको घरमा पुगेका थिए। झगडाले उग्र रुप लिंदै जाँदा झगडा गर्ने क्रममा वृद्धा भुसाललाई घरमा एक्लै देखेपछि मुक्का तथा खुकुरीको पछाडिको भागले प्रहार गरी हत्या गरेको उनले प्रहरीसमक्ष स्विकार गरेका छन्। हत्यापछी उनले भएको नगद र सुनका गरगहना चोरी गरेर फरार भएका थिए। २० रुपैयाँको झगडाले उग्र रुप लिंदै जाँदा महिलाको ज्यान गएको खुलेको हो। नेपालीलाई पक्राउ गरी अदालतबाट म्याद थप गरेर अनुसन्धान भइरहेको छ। जिल्ला प्रहरी कार्यालय परिसरमा पत्रकार सम्मेलन गरेर प्रहरीले नेपालीलाई सार्वजनिक पनि गरेको छ। २० वर्षपछि महिलाका हत्यारा पक्राउ अर्घाखाँचीको जलुकेमा २० वर्षअघि एक महिलाको हत्या गरी फरार रहेका एक जनालाई प्रहरीले पक्राउ गरेको छ। २०६० साल फागुन १३ गते साविक जलुके गाविस ६ हाल शितगंगा नगरपालिका ८ चरिंगेकी ४५ वर्षीया नन्दा घर्तीको हत्या गरी फरार रहेका रोल्पाको गामका केशलाल घर्तीलाई २० वर्षपछि प्रहरीले पक्राउ गरेको जिल्ला प्रहरी कार्यालय अर्घाखाँचीका प्रमुख डिएसपी प्रतित सिंह राठोरले बताए। रोल्पाको सुनछहरी गाउँपालिका३ बाहिरी गाममा लुकिछिपी बसेको भन्न्ने प्रहरीको गोप्य सुचनाबाट थाहा भएपछि इलाका प्रहरी कार्यालय ठाडाबाट खटिएको प्रहरी टोलीले पक्राउ गरेको जिल्ला प्रहरी कार्यालय प्रहरी निरीक्षक बिक्रम रिजालले जानकारी दिए। मृतक घर्तीलाई एकान्त स्थानमा रहेको घरमा कोही नभएको अवस्थामा डरत्रास देखाएर पैसा माग्दा नदिएपछि हत्या गरेका थिए। अर्घाखाँची जिल्ला अदालतबाट मयाद थप गरी अनुसन्धान भैरहेको प्रहरीको भनाइ छ।"
स्रोत नखुलेको ३ लाख २० हजार भारतीय रुपैयाँसहित एकजना पक्राउ,झापा : झापाको काँकडभिट्टामा स्रोत नखुलेको भारतीय रकमसहित एकजना पक्राउ परेका छन् । पक्राउ पर्नेमा भारत ठानाचौक केबुल टोल बस्ने ६२ वर्षीय जैनुल हक रहेको जिल्ला प्रहरी कार्यालय झापाले जनाएको छ । कोशी प्रदेश प्रहरी कार्यालय विराटनगरको चाडपर्व विशेष सुरक्षा योजना अनुसार इलाका प्रहरी कार्यालय काँकडभिट्टाबाट खटिएको प्रहरी टोलीले उनलाई बुधबार मेचीनगर ६ स्थित भन्सार गेटबाट पक्राउ गरेको हो । भारतबाट नेपालतर्फ आउँदै गरेका उनीमाथि शङ्का लागेर प्रहरीले चेकजाँच गर्दा भारतीय रकम ३ लाख २० हजार रुपैयाँ फेला परेको थियो । पक्राउ परेका उनलाई रकमसहित आवश्यक कारबाहीको लागि राजस्व अनुसन्धान कार्यालय इटहरी बुझाइसकेको प्रहरीले जनाएको छ ।
सन्दीपविरुद्ध मुद्दामा बहस नोट पेश गर्न आदेश,काठमाडौं : काठमाडौं जिल्ला अदालतले क्रिकेटर सन्दीप लामिछानेविरुद्ध मुद्दामा बहस नोट पेश गर्ने आदेश दिएको छ। न्यायाधीश केशवप्रसाद घिमिरेको एकले इजलासले मुद्दामाथि सुनुवाइ गर्दै दुवै पक्षका कानुन व्यवसायीहरूलाई बहस नोट पेश गर्न आदेश दिएको हो। बहसलाई छोट्याउन सरकारी पक्ष र प्रतिवादीका कानुन व्यवसायीबाट बहस नोट झिकाइएको हो। लामिछानेमाथि काठमाडौंको गौशालास्थित एक होटलमा नाबालिका बलात्कार गरेको आरोप छ। यस अगाडि जिल्ला अदालत काठमाडौंले लामिछानेविरुद्धको मुद्दामा गौशाला२६ को बसाइँसराइ तथा जन्मदर्ता सम्बन्धी थप अभिलेख झिकाउने आदेश दिएको थियो। लामिछानेको मुद्दामा पटक पटक पेसी तोकिँदै आएपनि फैसला नभई सर्दै आएको छ। यसअघि मुद्दाको थुनछेक बहसका क्रममा जिल्ला अदालत काठमाडौंले लामिछानेलाई पुर्पक्षका लागि कारागार पठाउने निर्णय गरेको थियो। बाहिरबाट मुद्दा लड्न पाउने माग गर्दै लामिछाने जिल्ला अदालतको सो फैसलाविरुद्ध उच्च अदालत पाटनमा रिट दायर गरेका थिए। पछि उच्च अदालत पाटनले २० लाख धरौटीमा छाड्न आदेश दिएको थियो। धरौटीमा रिहा भएपछि लामिछाने फेरि सर्वोच्च अदालत गएका थिए। धरौटी रकम धेरै लिएको र विदेश जान रोकेकाले त्यसको विरुद्धमा सर्वोच्च पुगेका थिए। पछि सर्वोच्च अदालतले लामिछानेलाई क्रिकेट खेल्न विदेश जान अनुमति दिएको थियो। त्यसपछि उनलाई अन्तर्राष्ट्रिय रुपमा क्रिकेट खेल्नका लागि विदेश जान सहज भएको थियो। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।
सन्दीपविरुद्धको मुद्दामा सुनुवाइ जारी,काठमाडौं : क्रिकेटर सन्दीप लामिछानेविरुद्ध मुद्दामा सुनुवाइ जारी छ। न्यायाधीश केशवप्रसाद घिमिरेको इजलासमा सुनुवाइ भइरहेको हो। यसअघि मुद्दाको पेशी नितन्तर सर्दै आएको थियो। जिल्ला अदालत काठमाडौंले न्यायाधीशको अभाव देखाएपछि मुद्दामाथि सुनुवाइ हुन सकेको थिएन। लामिछानेमाथि काठमाडौंको गौशालास्थित एक होटलमा नाबालिका बलात्कार गरेको आरोप छ। यस अगाडि जिल्ला अदालत काठमाडौंले लामिछानेविरुद्धको मुद्दामा गौशाला२६ को बसाइँसराइ तथा जन्मदर्ता सम्बन्धी थप अभिलेख झिकाउने आदेश दिएको थियो। लामिछानेको मुद्दामा पटक पटक पेसी तोकिँदै आएपनि फैसला नभई सर्दै आएको छ। यसअघि मुद्दाको थुनछेक बहसका क्रममा जिल्ला अदालत काठमाडौंले लामिछानेलाई पुर्पक्षका लागि कारागार पठाउने निर्णय गरेको थियो। बाहिरबाट मुद्दा लड्न पाउने माग गर्दै लामिछाने जिल्ला अदालतको सो फैसलाविरुद्ध उच्च अदालत पाटनमा रिट दायर गरेका थिए। पछि उच्च अदालत पाटनले २० लाख धरौटीमा छाड्न आदेश दिएको थियो। धरौटीमा रिहा भएपछि लामिछाने फेरि सर्वोच्च अदालत गएका थिए। धरौटी रकम धेरै लिएको र विदेश जान रोकेकाले त्यसको विरुद्धमा सर्वोच्च पुगेका थिए। पछि सर्वोच्च अदालतले लामिछानेलाई क्रिकेट खेल्न विदेश जान अनुमति दिएको थियो। त्यसपछि उनलाई अन्तर्राष्ट्रिय रुपमा क्रिकेट खेल्नका लागि विदेश जान सहज भएको थियो। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।
महोत्तरीबाट बेपत्ता भएका ५ किशोरी धनुषा प्रहरीको सम्पर्कमा,"महोत्तरी : महोत्तरीबाट बेपत्ता भएका किशोरीहरु प्रहरी सम्पर्कमा आएका छन्। उनीहरु इलाका प्रहरी कार्यालय ढल्केबर धनुषाको सम्पर्कमा आएका प्रहरी स्रोतले जनाएको छ। बाहिर जान लागेको समयमा स्थानीयले रोकेर उनीहरुलाई सोधपुछ गर्दै स्थानीय प्रहरीलाई जिम्मा लगाएका जिल्ला प्रहरी कार्यालय महोत्तरीले जनाएको छ। प्रहरी सम्पर्कमा रहेका उनीहरुलाई ईलाका प्रहरी कार्यालय गौशालामा ल्याइ परिवारको जिम्मा लगाउने प्रहरी प्रवक्ता डिएसपी दिलिपकुमार गिरीले जनाएको छ। मंगलबार महोत्तरी औरही नगरपालिकाका ५ जना बालिकाहरु एकाएक घरबाट बेपता भएका थिए। उनीहरुका परिवारले प्रहरीलाई खोजिदिनका लागि आग्रह गरेपछि प्रहरीले व्यापक मात्रामा खोजविन गरेको डिएसपी गिरीले जानकारी दिए। औरही नगरपालिका२ की १६ वर्षीया बसन्ती सदा, १६ वर्षीया प्रतिमा सदा, १८ वर्षीया संगीता सदा, १५ वर्षीया राजन सदा र २० वर्षीया रूवी सदा मंगलबारदेखि घरपरिवारका सदस्यहरुको सम्पर्कमा थिएनन्।"
प्लास्टिकका फूल तथा माला प्रयोग नगर्न अनुरोध,"काठमाडौं : जिल्ला प्रशासन कार्यालय धादिङले प्लास्टिकजन्य फूलको गुच्छा, माला जस्ता सामग्रीको प्रयोग तथा बिक्री वितरण नगर्न आग्रह गरेको छ । प्रमुख जिल्ला अधिकारी बद्रीनाथ गैरेले चाडपर्व, सार्वजनिक समारोह, मेला, महोत्सव तथा अन्य कार्यमा प्लास्टिकजन्य फूलको गुच्छा, मालालगायतका सामग्रीको प्रयोग तथा बिक्री वितरणलाई पूर्णरुपमा नियन्त्रण गरिने बताए। उनले स्थानीयस्तरमा उत्पादित फूल तथा कृषि उपजहरुको प्रयोग गर्न गराउन जिल्लास्थित सार्वजनिक निकाय, राजनैतिक दल, उद्योगी व्यवसायी, नागरिक समाजलगायत सम्पूर्ण जिल्लावासीमा अनुरोधसमेत गरेका छन्। जिल्ला प्रशासन कार्यालय धादिङले एक सूचना जारी गर्दै प्लास्टिकजन्य फूलका गुच्छा, मालाआदिको उत्पादन, बिक्री वितरण वा भण्डारण गरेको पाइएमा प्रचलित कानुन बमोजिम कारबाही गरिने जनाएको छ । किसानबाट उत्पादित फूल स्थानीय माग धान्न पर्याप्त रहेको उल्लेख गर्दै सरकारले २०७९ साउन १२ गते राजपत्रमा सूचना प्रकाशित गरी नेपालभर प्लास्टिकजन्य फूलको गुच्छा उत्पादन, आयात, बिक्री वितरण वा भण्डारणमा पूर्णरुपमा रोक लगाएको कार्यालयद्वारा आज जारी सूचनामा स्मरण गराइएको छ । प्लास्टिकजन्य फूलका गुच्छा, मालाका साथै चाडपर्वको समयमा हुनसक्ने कालोबजारी, तथा कृत्रिम अभावको सिर्जना गरी मूल्यवृद्धि गर्ने जस्ता कार्य नियन्त्रणका लागि बजार अनुगमनलाई तीव्रता दिइएको प्रमुख जिल्ला अधिकारी गैरेले जानकारी दिए। रासस"
अब फेरि जानुपर्ने भो कालापहाड,"जाजरकोटरुकुमपश्चिम : रुकुम पश्चिमको आठबिसकोट नगरपालिका११ का डिल्लीबहादुर विकले नयाँ घर बनाए। भारतमा चौकीदारको काम गरेको पैसाले घर बनाउन पुगेन। चार वर्षअघि मात्र उनले आफन्त र छिमेकीसँग ऋण लिए। सडक छेउमै दुईतले घर बनाए। तर, उक्त घरमा बस्ने उनको धोको अधुरै रह्यो। शुक्रबार रातिको भूकम्पले घर भत्किएपछि विक परिवारको यतिबेला त्रिपालको बास हुन पुगेको छ। बल्लतल्ल नयाँ घर बनाएको थिएँ, चार वर्ष नपुग्दै भूकम्पले घर भत्कायो, उनले भने, परिवारलाई नयाँ घरमा बसाल्ने रहर अधुरै भयो, भारतको कोलकातामा चौकीदारी गरेर घर बनाउँदा लागेको ऋण तिर्ने योजना थियो। अब घर बनाउँदा लागेको ७ लाख ऋण कसरी तिर्ने ? सरकारले घर बनाउन सहयोग नगरे त परिवार नै लिएर कालापहाड जान्छु। बल्लतल्ल भागेर परिवारलाई जोगाए पनि घर बनाउँदा लागेको ऋण कसरी तिर्ने भन्ने चिन्ताले सताउन थालेको उनले सुनाए। घर भत्किएर छाप्रामा बास भएको भन्दै उनले हालसम्म त्रिपालसमेत नपाएको दुखेसो पोखे। सोही गाउँका खिमबहादुर रोकायले पनि घर निर्माण गरेको धेरै भएको छैन। साढे तीन वर्ष पहिले बनाएको उनको घर पनि भूकम्पले छियाछिया बनायो। घरमा बस्नै नमिल्ने भएपछि उनको परिवार यतिबेला बारीमा तरकारी लगाउन तयार पारिएको प्लास्टिकको टनेलभित्र बस्दै आएको छु। खिमबहादुर भन्छन्, जीवनमा एउटा घर बनाउने हरेकको सपना हुन्छ, त्यही सपना पूरा गर्न मैले पनि दुःख गरेर घर बनाएको थिएँ। घर बनाउँदा बैंकबाट लिएको ८ लाख ऋण तिर्न बाँकी नै छ, अब कसरी बैंकलाई त्यो ऋण तिर्ने ? उनले भूकम्पका कारण घर पनि नजोगिएको र ऋण पनि तिर्न सक्ने अवस्था नरहेको सुनाए। रुकुमपश्चिमका डिल्लीबहादुर विक र खिमबहादुर रोकायको मात्र पीडा होइन यो। जाजरकोटको नलगाड नगरपालिका१ च्युराका दलजित विकको पनि सपना भूकम्पमा ढलेको छ। अर्थात् उनले बल्लतल्ल गत चैतमा मात्र नयाँ घर किनेका थिए। भारतमा मजदुरी गरेर कमाएको १ लाख ६० हजार रुपैयाँले गाउँमा किनेको घर गत शुक्रबार रातिको भूकम्पमा ढलेको हो। २०६६ सालमा गाउँमा फैलिएको हैजामा २ सन्तान गुमाएपछि उनी भारत हानिएका थिए। भारतमा नै अर्को छोरा जन्मिएपछि विक दम्पती १४ वर्षपछि गाउँ फिर्ता भएका थिए। दलजित भन्छन्, हैजामा छोराछोरी गुमाएँ, अहिले भूकम्पमा पसिना बगाएको पैसाले बल्लतल्ल किनेको घर गुम्यो। मेरो सपना नै ढल्यो, अब नयाँ घर कसरी बनाउने ? जाजरकोट केन्द्रबिन्दु भएर गएको ६ दशमलव ४ रेक्टर स्केलको भूकम्पका कारण धेरै परिवार घरबारविहीन बनेका छन्। ऋण गरेर बल्लतल्ल घर बनाएका परिवार भूकम्पले घर भत्काएपछि अब नयाँ घर कसरी बनाउने भन्ने चिन्तामा छन्। सोही गाउँमा नरु चन्दको घर पनि भूकम्पले चिरा परेको छ। बस्नै नमिल्ले अवस्था भएपछि उनको परिवार बारीमा खुला आकाशमुनि बस्दै आएको छ। उनले भने, यही घर पनि पसिना बगाएर बनाएको हो, अब उमेर ढल्किँदै गएको छ। आफ्नो तागतले अब नयाँ घर बनाउने सम्भावना छैन, भोलिका दिनमा छोरानातिले बनाए भने बेग्लै हो। भूकम्पका कारण पुराना मात्र नभई नयाँ र पाँच वर्ष पनि नपुगेका घरहरू भत्किएका छन्। कतिपय परिवारले हालै बनाएका र बस्न नपाउँदैका घरहरू पनि भत्किएका छन्। घरबास गुमेपछि कालापहाडको यात्रा भूकम्प प्रभावित अधिकांश परिवार भारतमा मजदुरी गरेर छाक टार्दै आएका छन्। भूकम्पले घरबास गुमेपछि गाउँका अधिकांश परिवार भारततर्फ (कालापहाड) लाग्ने तयारीमा छन्। घर बनाउँदा लागेको ऋण तिर्न नपाउँदै धेरैका घर भत्किएपछि गाँस र बासको जोहो गर्न आफूहरू कालापहाडतर्फ जाने योजनामा रहेको पीडितले बताएका हुन्। अब आफूहरूले घर बनाउन सक्ने अवस्था नरहेको भन्दै सरकारले सहयोग नगरे गाउँ नै छाडेर भारततर्फ जाने मनस्थितिमा पुगेको रुकुम आठबिसकोट नगरपालिका चौरका डिल्लीबहादुर विकले सुनाए। गाउँमा उत्पादन पनि धेरै हुँदैन, भएको घर पनि भूकम्पले भत्कायो, आठबिसकोट नगरपालिकाको रिठ्ठे गाउँका ललित शाहीले भने, यसरी त्रिपालमा कहिलेसम्म रात बिताउने ? परिवारलाई घरभित्र बसाल्ने क्षमता अब छैन। दुःखजिलो गरेर बनाएको घर जोगिएन, अब ज्यान पाल्न कालापहाड नै जानुपर्ला। स्थानीय नरु चन्दले आफूहरूको आम्दानीको स्रोत खेतीपाती भए पनि उत्पादन राम्रो नहुने बताए। यसकारण गाउँका अधिकांशले भारतका विभिन्न सहरमा मजदुरी गरेर गाउँमा परिवार पाल्दै आएका छन्। बस्नलाई ओत लाग्नकै लागि अधिकांशले ऋण सापटी गरेर घर बनाएको भन्दै उनले त्यो पनि यसपालिको भूकम्पले भत्काएपछि धेरै परिवारको बिचल्ली भएको सुनाए। भत्काएका घर बनाउन सक्ने क्षमता नभएकाले पनि सरकारले घर बनाउन र चर्किएका घर निर्माणमा सहयोग नगरे गाउँलेहरू कालापहाड नै जाने अवस्था आउने उनको भनाइ छ। धराप बने चर्किएका घर भूकम्पका कारण रुकुमपश्चिम र जाजरकोटमा हजारौंको संख्यामा घरहरू चर्किएका छन्। बाहिरबाट झट्ट हेर्दा सिंगो देखिए पनि प्रायः घरहरू चर्किएका छन्। अधिकांश घरहरू चिरा परेका छन्। भूकम्पमा ढलेका घरहरू उत्खनन हुन थालेका छन्। तर, पूरै नत्किएका, ठाउँठाउँमा चिरा परेका र अधिकांश स्थानमा चर्किएका घरहरू भने धराप बनेका छन्। अर्थात् यस्ता घरमा न त स्थानीयहरू बस्न सकेका छन्, न त घरभित्र पसेर सामान निकाल्न नै। बारम्बार भूकम्पका परकम्पहरू आइरहेका कारण पनि सर्वसाधारणहरू चर्किएका घरमा बस्न सकेका छैनन्। रुकुमपश्चिमको आठबिस नगरपालिकाका सुवाश केसीले भने, भूकम्पले पूरै घर भत्किएकाहरू त त्रिपालमा बस्न थालेका छन्, उनीहरूलाई सरकारले पनि राहत दिने लिस्टमा राखेको छ। तर, हाम्रो जस्तो घर चर्किएका र चिरा परेकाहरू हिजोआज तनावमा छौं, कुनै पनि बेलामा भत्किने त्रासका कारण हामीहरू पनि घरभित्र बसेका छैनौं। उनले चिरा परेका र चर्किएका घरहरू भत्किने त्रासका कारण आफूहरू पनि खुला स्थानमा नै रात कटाउन बाध्य भएको सुनाए। स्थानीय शमशेर चन्दले आफूहरूले त्रासका कारण घरभित्रको सामान पनि बाहिर निकाल्न नसकेको बताए। घर भत्किने डरका कारणभित्र पस्न नसकेको भन्दै उनले भने, हाम्रा घर त धराप भए, कतिबेला भत्किने हुन् टुंगो छैन। तर हाम्रो पीडा कसैले सुनेका छैनन्, चर्किएका र चिरा परेका घरलाई हेर्न कोही पनि आएका छैनन्। चर्किएका, चिरा परेका र आधा भाग भत्किएका घरहरू बस्न लायक नभएको भन्दै उनले यस्ता घरहरू पुनर्निर्माणमा सरकारले सहयोग गर्नुपर्ने बताए। सरकारले घरमात्र निर्माण गरिदिए खानाको जोहो आफूहरूले नै गर्ने पीडितहरूको भनाइ छ। यसका लागि सरकारले नै घर निर्माण गरिदिनुपर्ने उनीहरूको माग छ। भूकम्पले कहाँ कति घर भत्किए ? जाजरकोटमा केन्द्रबिन्दु भएर गएको भूकम्पबाट २० हजारभन्दा धेरै घर भत्किएका छन्। आन्तरिक मामिला तथा कानुन मन्त्रालयअन्तर्गतको प्रदेश विपद् व्यवस्थापन केन्द्रका अनुसार भूकम्पबाट प्रभावित जाजरकोट र रुकुमपश्चिममा पूर्ण, आंशिक र सामान्य गरी २० हजार १ सय २४ घरमा क्षति पुगेको छ। प्रारम्भिक विवरणअनुसार जाजरकोटमा पूर्ण र आंशिक क्षति गरी ८ हजार ३ सय ३६ भत्किएका छन्। जाजरकोटमा मात्र १ हजार १ सय ७० वटा घर पूर्णरूपमा भत्किएका छन्। यस्तै रुकुमपश्चिममा पूर्ण, आंशिक र सामान्य गरी ११ हजार ७ सय ८८ वटा घरमा क्षति पुगेको छ। केन्द्रका अनुसार रुकुमपश्चिममा भने ५ हजार २ सय ३६ वटा घर पूर्णरूपमा भत्किएका छन्। यस्तै जाजरकोटमा ७ हजार १ सय ६६ वटा र रुकुमपश्चिममा १ हजार ७ सय ९२ वटा घर आंशिक रूपमा भत्किएका छन्। सामान्य क्षतितर्फ रुकुमपश्चिम ४ हजार ७ सय ६० वटा घर छन् भने जाजरकोटको सामान्य क्षतिको तथ्यांक संकलन भएको छैन। जाजरकोटमा भत्किएका घरहरूको तथ्यांक संकलनको काम जारी भएकाले कम देखिएको हो। रुकुमपश्चिममा भने लगभग क्षतिको विवरण संकलन भएको छ। रुकुमपश्चिममा सबैभन्दा धेरै घर सानीभेरी गाउँपालिकामा भत्किएका छन्। जहाँ पूर्णरूपमा क्षति हुने घरको संख्या २ हजार ९ सय ८० छ। यस्तै आंशिकमा ४ सय ९३ वटा र सामान्यमा ५० वटा घरमा नोक्सान पुगेको छ। यस्तै आठबिसकोट नगरपालिकामा १ हजार ५० वटा, आंशिक क्षतिमा १ हजार ५ सय १० र सामान्य क्षतिमा १ हजार १ सय ७६ वटा घर छन्। यसैगरी जाजरकोटमा सबैभन्दा बढी घर भेरी नगरपालिकामा भत्किएका छन्। यद्यपि जिल्ला सदरमुकामसमेत भएको नगरपालिका भएकाले यहाँ घरको क्षति सुरुमा एकिन भएकाले संख्या बढी देखिएको अनुमान गरिएको छ। यो समाचार तयार पार्दासम्म भेरी नगरपालिकामा ३ सय ४४ घरहरू पूर्णरूपमा भत्किएको र ७ सय १२ वटा घरमा आंशिक क्षति पुगेको छ। त्यसपछि जुनीचाँदे गाउँपालिकामा पूर्णक्षति भएका घरको संख्या २ सय ७० र आंशिक क्षतिमा ४ हजार ४ सय ५६ तथा नलगाड नगरपालिकामा पूर्णक्षति भएका घरको संख्या २ सय र आंशिक क्षति भएका घरको संख्या ६ सयवटा भएको प्रदेश विपद व्यवस्थापन केन्द्रले जनाएको छ। यद्यपि जाजरकोटमा भत्किएका घरको विवरण संकलन बाँकी नै रहेकाले यो संख्या अरू बढ्ने बताइएको छ।"
पर्सामा सशस्त्र प्रहरीले पक्राउ गरेको एक ट्याक्टर धान स्थानीयले लुटे,"वीरगन्ज : पर्सामा सशस्त्र प्रहरीले नियन्त्रणमा लिएको तस्करीको एक ट्याक्टर धान स्थानीयले लुटेर लगेका छन्। पर्साको छिपहरमाई गाउँपालिकास्थित भेडिअर्वा टिहुकी नाकामा बुधबार बिहान सशस्त्र प्रहरीले धानसहितको ट्याक्टर नियन्त्रणमा लिइसकेको अवस्थामा स्थानीयको एक समूहले लुटेर लगेका हुन्। भारतको बसन्तपुर नाकासँग जोडिएको पर्साको भेडिअर्वा नाका हुँदै बुधबार बिहान राजश्व छलेर भारतबाट ल्याइएको आशंकामा धानसहितको ट्याक्टर सशस्त्र प्रहरी बोर्डर आउट पोस्ट मिर्जापुरका सशस्त्र प्रहरीले नियन्त्रणमा लिएका थिए। सशस्त्र प्रहरीले धानसहितको ट्याक्टर नियन्त्रणमा लिने बितिक्कै गाउँका महिला, पुरुष र बालबालिकाहरूले ट्याक्टरमा लोड रहेको धानको बोरा लुटेर लगेको प्रत्यक्षदर्शीले बताए। यता पर्साका सशस्त्र प्रहरी उपरीक्षक किशन कर्मचार्यले भने सशस्त्र प्रहरीले धानसहितको ट्याक्टर रोकेर चेकजाँच गर्ने क्रममै स्थानीयको समूहले ट्याक्टरबाट धानको बोरा झारेर लिएरको गएको जानकारी पाएको बताए। उनले भने, स्थानीयले धान लुटेरै लगेको हो भन्ने यकिन भइसकेको छैन। यस बारे छटानबिन भइरहेको छ। घटना प्रकाशमा आएपछि अनुसन्धानका लागि सशस्त्र प्रहरी बोर्डर आउटपोष्ट मिर्जापुरका ईन्चार्ज सशस्त्र प्रहरी निरीक्षक केशव सुवेदीलाई वीरगन्जस्थित सशस्त्र प्रहरी १३ नम्बर गणमा झिकाएर छानबिन भइरहेको कर्मचार्यले बताए। उनको सट्टा मिर्जापुर बीओपीमा सशस्त्र प्रहरी निरीक्षक कपिल गिरीलाई पठाइएको सशस्त्र प्रहरी उपरीक्षक कर्माचार्यले जानकारी दिए।"
जग्गा नामसारी गर्दा घुस मागेको आरोपमा मालमोतका सुब्बा र खरिदारविरुद्ध भ्रष्टाचार मुद्दा,"काठमाडौं : भूमिसुधार तथा मालपोत कार्यालय इनरुवा सुनसरीमा कार्यरत नायब सुब्बा सुदिप कटुवाल र खरिदार रमेश अधिकारीविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले नायब सुब्बा कटुवाल र खरिदार अधिकारीविरुद्ध आज विशष अदालत काठमाडौंमा भ्रष्टाचार मुद्दा दायर गरेको आयोगका प्रवक्ता भोला दाहालले जानकारी दिए। जग्गा नामसारी गरेवाफत सेवाग्राहीसँग कटुवाल र अधिकारीले १ लाख ५० हजार घुस माग गरेको उजुरी परेको थियो। सोही उजुरीका आधारमा अनुसन्धान हुँदा उनीहरूले १ लाख ५० हजार घुस लिएको पुष्टि भएको अख्तियारको ठहर छ। अख्तियार दुरुपयोग अनुसन्धान अयोगको इटहरीको टोलीले उनीहरूलाई असोज १२ गते घुससहित नियन्त्रणमा लिएको थियो। उनीहरूविरुद्ध भ्रष्टाचार निवारण ऐन, २०५९ को दफा ३ को उपदफा (१) बमोजिमको कसुरमा १ लाख ५० हजार रुपैयाँ बराबरको कैद र बिगो जरिवाना माग गर्दै आरोपपत्र दायर भएको हो।"
"सन्दीपविरुद्धको मुद्दामा आज सुनुवाइ, न्यायाधीश घिमिरेको इजलासमा पेशी",काठमाडौं : क्रिकेटर सन्दीप लामिछानेविरुद्ध मुद्दामाथि आज सुनुवाइ हुने भएको छ। सो मुद्दाको पेशी न्यायाधीश केशवप्रसाद घिमिरेको इजलासमा परेको छ। यसअघि मुद्दाको पेशी तोकिए पनि सुनुवाइ हुन सकेको थिएन। न्यायाधीशको अभावमा मुद्दाको सुनुवाइ हुन नसकेको जिल्ला अदालत काठमाडौंले जनाएको छ। लामिछानेमाथि काठमाडौंको गौशालास्थित एक होटलमा नाबालिका बलात्कार गरेको आरोप छ। यस अगाडि जिल्ला अदालत काठमाडौंले लामिछानेविरुद्धको मुद्दामा गौशाला२६ को बसाइँसराइ तथा जन्मदर्ता सम्बन्धी थप अभिलेख झिकाउने आदेश दिएको थियो। लामिछानेको मुद्दामा पटक पटक पेसी तोकिँदै आएपनि फैसला नभई सर्दै आएको छ। यसअघि मुद्दाको थुनछेक बहसका क्रममा जिल्ला अदालत काठमाडौंले लामिछानेलाई पुर्पक्षका लागि कारागार पठाउने निर्णय गरेको थियो। बाहिरबाट मुद्दा लड्न पाउने माग गर्दै लामिछाने जिल्ला अदालतको सो फैसलाविरुद्ध उच्च अदालत पाटनमा रिट दायर गरेका थिए। पछि उच्च अदालत पाटनले २० लाख धरौटीमा छाड्न आदेश दिएको थियो। धरौटीमा रिहा भएपछि लामिछाने फेरि सर्वोच्च अदालत गएका थिए। धरौटी रकम धेरै लिएको र विदेश जान रोकेकाले त्यसको विरुद्धमा सर्वोच्च पुगेका थिए। पछि सर्वोच्च अदालतले लामिछानेलाई क्रिकेट खेल्न विदेश जान अनुमति दिएको थियो। त्यसपछि उनलाई अन्तर्राष्ट्रिय रुपमा क्रिकेट खेल्नका लागि विदेश जान सहज भएको थियो। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।
युट्युवर मनोजकुमार महतो पक्राउ,काठमाडौं : युट्युवर मनोजकुमार महतो (मनोज मानव) पक्राउ परेका छन् । सामाजिक सञ्जालमार्फत् विभिन्न व्यक्तिको चरित्र हत्या गरेको आरोपमा बुधबार साँझ प्रहरीको साइबर ब्युरोले पक्राउ गरेको हो। नेपाल प्रहरीको साइबर ब्युरोका प्रवक्ता प्रहरी उपरीक्षक पशुपतिकुमार रायले महतोलाई पक्राउ गरिएको जानकारी दिए। उनलाई प्रहरीले काठमाडौंको कीर्तिपुरबाट पक्राउ गरेको हो। एक महिलाको उजुरीका आधारमा उनलाई पक्राउ गरिएको साइबर ब्युरोले जनाएको छ। आफ्नो चरित्र हत्या गरेको भन्दै ती महिलाले साइबर ब्युरोमा उजुरी दिएका थिइन्।
मनोज मानवमाथि अनुसन्धान गर्न सात दिनको म्याद थप,काठमाडौं : काठमाडौं जिल्ला अदालतले व्यक्तिको चरित्र हत्या गरेको आरोपमा पक्राउ परेका युट्युवर मनोजकुमार महतो (मनोज मानव)माथि थप अनुसन्धान गर्न सात दिनको म्याद दिएको छ। युट्युवर मनोज मानवलाई सीआईबीको टोलीले बुधबार साँझ कीर्तिपुरबाट पक्राउ गरेको थियो। उनीमाथि अनुसन्धानका लागि म्याद थप गर्न सीआईबीले बिहीबार दिउँसो अदालतमा उपस्थित गराएको थियो। सामाजिक सञ्जालमार्फत् विभिन्न व्यक्तिको चरित्र हत्या गरेको उनीमाथि आरोप छ। नेपाल प्रहरीको साइबर ब्युरोका प्रवक्ता प्रहरी उपरीक्षक पशुपतिकुमार रायले विद्युतीय कारोबार ऐन २०६३ अनुसार महतोलाई पक्राउ अनुसन्धानका लागि जिल्ला अदालतबाट सात दिनको म्याद थप गरेको जानकारी दिए। महिला दिएको उजुरीका आधारमा उनलाई पक्राउ गरिएको साइबर ब्युरोले जनाएको छ। आफ्नो चरित्र हत्या गरेको भन्दै ती महिलाले साइबर ब्युरोमा उजुरी दिएका थिइन्।
पानीमा विपद् : तयार छन् सशस्त्रका ९२ गोताखोर,"विराटनगर : पानीभित्र गहिराइमा पुगेर खोज तथा उद्धार गर्ने उपकरणसहितको विशिष्ट तालिमप्राप्त जनशक्ति गोताखोर उत्पादनमा सशस्त्र प्रहरीले फड्को मार्दै गएको छ । हाल सशस्त्र प्रहरीको गोताखोर संख्या ९२ पुगेको छ । सशस्त्रसँग यसअघि ७४ जना गोताखोर थिए । सशस्त्र प्रहरी बल नेपाल नम्बर १ बराह बाहिनी पकली सुनसरीले गरेको पछिल्लो तालिमबाट १८ जना थप भएका छन् । विपद्,खोज तथा उद्धार कार्यका लागि विशिष्टकृत मानिने तालिम दिएर नयाँ जनशक्ति उत्पादन भएसँगै सशस्त्र प्रहरीको गोताखोर संख्या ९२ पुगेको हो । कोशी प्रदेशको आन्तरिक मामिला तथा कानुन मन्त्रालयसँगको समन्वय एवं सहकार्यमा भदौदेखि सञ्चालित पछिल्लो तालिममा सशस्त्र प्रहरीका १८ जना र नेपाल प्रहरीका २ जना गरेर २० जना प्रशिक्षार्थीहरु सहभागी भएका थिए । नेपाल प्रहरीमा यसअघि १ जना गोताखोर थिए । २ जना थप भएसँगै अब भने ३ जना पुगेका छन् । सशस्त्र प्रहरी बल कोशी प्रदेशका प्रमुख डीआईजी अन्जनीकुमार पोखरेलका अनुसार विपद्का बेला उद्धारलाई प्रभावकारी बनाउन मद्धत पुग्ने महत्वपूर्ण तालिमबाट नयाँ जनशक्ति उत्पादन भएसँगै नेपालमा गोताखोरको संख्या बढेको छ । विपद् प्रतिकार्य क्षमता अभिवृद्धिका लागि दक्ष जनशक्ति निर्माणमा प्रदेश सरकारसँग समन्वय र सहकार्य जारी रहने उनको भनाइ छ । सप्तकोसी नदी र फेवा तालमा अभ्यास गर्दै खोज तथा उद्धार सम्बन्धी शैद्धान्तिक तथा व्यवहारिक विषयमा प्रशिक्षण दिएर ३६ दिनसम्म तालिम सञ्चालन गरी थप जनशक्ति तयार गरिएको डीआईजी पोखरेलले बताए । उदयपुरको बेलका नगरपालिका८ स्थित सप्तकोसी नदीमा विपद्, खोज तथा उद्धार अभ्यास (डेमो) प्रदर्शनसहित शुक्रबार गोताखोर तालिमको समापन गरिएको थियो । कोशी प्रदेशका मुख्यमन्त्री केदार कार्कीको प्रमुख आतिथ्यमा तालिमको समापनहुँदा प्रदेशका मन्त्री, स्थानीय सरकारका प्रमुखहरु, सुनसरी, मोरङ, उदयपुर र सप्तरीका प्रमुख जिल्ला अधिकारी, प्रदेश तथा जिल्लास्थित सुरक्षा प्रमुखहरु तथा सरोकारवाला उपस्थित थिए । मुख्यमन्त्री कार्कीले बाढी,पहिरोलगायतबाट ज्यान जान नदिनका लागि विपद्को बेला जनताको सारथि भएर प्रदेश सरकार उभिने प्रतिबद्धता जनाए । सशस्त्र प्रहरीले देशको आन्तरिक सुरक्षा, चोरीतस्करी नियन्त्रण र सीमा सुरक्षा सँगसँगै विपद् व्यवस्थापनमा प्रभावकारी ढंगबाट काम गरिरहेको उनको भनाइ छ । प्रदेश सरकारबाट सशस्त्रलाई पूर्ण सहयोग रहने कार्कीले बताए । उक्त अवसरमा विपद्,खोज तथा उद्धारका क्रममा गोताखोरले प्रयोग गर्ने विभिन्न आधुनिक उपकरण प्रदर्शनी गरिएको थियो । विपद्का बेला विभिन्न विधिद्वारा गरिने खोज तथा उद्धारलाई अभ्यासमार्फत् प्रस्तुत गरिएको थियो । उद्धारमा प्रयोग गरिने अत्याधुनिक उपकरणसहितका गोताखोर सशस्त्र प्रहरीसँग छन् । विभिन्न नदीनाला, तालतलैया, पोखरीजस्ता स्थानमा डुबेका तथा बेपत्ता भएकाहरुलाई गोताखोरको सहायताले बाहिर निकाल्ने गरिन्छ । विपद्मा पानीभित्र जीवित तथा मृतकहरुको खोज एवं उद्धारका लागि मुलुकका विभिन्न स्थानमा सशस्त्रको गोताखोर परिचालन गरिँदै आएको छ । तालिमप्राप्त गोताखोरले अक्सिजनयुक्त विशिष्ट उपकरणसहित नदीको ७० फिट गहिराइ तथा स्थिर र निश्चित बहावयुक्त पानीभित्र स्थानअनुसार १६० फिट गहिराइसम्म लगातार १ घण्टासम्म खोज तथा उद्धार गर्नसक्ने सशस्त्रका डीआईजी पोखरेलले बताए । देशभर हुनसक्ने विपद्का घटनामा प्रभावकारी परिचालन गर्ने उदेश्यले गोताखोर जनशक्ति उत्पादनलाई प्राथमिकतामा राखिएको छ, उनले भने,नेपालका ठूला नदीहरु सप्तकोसी, कर्णाली नारायणी, त्रिशूली, गण्डकीलगायत सेती नदीको गहिरो खोंचदेखि समुन्द्री सतहबाट करिब ४ हजार ७ सय मिटर उचाइमा रहेको गोक्यो ताल, तालतलैया एवं पोखरीहरुमा गोताखोरले खोज तथा उद्धार गर्दै आएको छ । पोखरेलका अनुसार हालसम्म मुलुकभरका २ सय ५८ घटनामा सशस्त्रका गोताखोरहरु खोज तथा उद्धारमा सहभागी भइसकेका छन् । गोताखोरले विभिन्न घटनामा परेकामध्ये ३२ जनाको जीवितै उद्धार गरेको र २ सय ५८ जनाको शव नदी, तालतलैया तथा पोखरीबाट बाहिर निकालेको उनले बताए । विक्रम संवत २०६९ सालमा पहिलोपटक बंगलादेशमा आयोजित गोताखोर तालिममा नेपालबाट २५ जना सशस्त्र प्रहरी सहभागी भएका थिए । तालिम लिएर फर्किएपछि उनीहरु नेपालका विभिन्न भागमा उद्धारमा सहभागी भइरहेका छन् । नेपालमा भने २०७६ सालदेखि सशस्त्रलाई गोताखोर तालिम दिन थालिएको हो । सशस्त्र प्रहरी बल नेपाल नम्बर १ बराह बाहिनी पकली सुनसरीले पहिलोपटक गोताखोर तालिममा २० जना सशस्त्रलाई सहभागी गराएको थियो । त्यसपछि गण्डकी प्रदेश सरकारको सहयोगमा २०७९ साल र गत वैशाखमा गरेर सशस्त्रको विपद् व्यवस्थापन तालिम केन्द्र कुरिनटारले दुईपटक तालिमको आयोजना गरेर गोताखोर तयार गरेको थियो । कुरिनटारमा दुवैपटक तालिम आयोजना हुँदा हालका डीआईजी (तत्कालीन एसएसपी) पोखरेल विपद् व्यवस्थापन तालिम केन्द्रको प्रमुख थिए । केन्द्रको प्रमुख एसएसपी हुन्छन् ।"
रेशमको आममाफीविरुद्धको रिटमाथि आज सुनुवाइ नहुने,"काठमाडौं : नागरिक उन्मुक्ति पार्टीका संरक्षक रेशम चौधरीको कैद सजाय मिनाह गर्ने सरकारको निर्णयविरुद्ध परेको रिटमाथि आज सुनुवाइ नहुने भएको छ। रिटमाथि सुनुवाइका लागि आज पेशी तोकिएपनि सुनुवाइ स्थगित भएको सर्वोच्च अदालत प्रशासनले जनाएको छ। सर्वोच्च अदालतका प्रवक्ता भद्रकाली पोखरेलले रेशमको आममाफी विरुद्ध परेको रिटलगायत सो समूहमा परेका सबै मुद्दा स्थगित भएको जानकारी दिए। गणतन्त्र दिवसको अवसर पारेर सरकारको सिफारिसमा राष्ट्रपति रामचन्द्र पौडेलले चौधरीको कैद सजाय माफी गरिदिएपछि उनी १५ जेठमा जेलमुक्त भएका थिए। चौधरीसहित टीकापुर घटनाका दोषी ठह भइ कारागारामा रहेका १९ जना जेलमुक्त भएका थिए। घटनाका मुख्य योजनाकार मानिएका रेशम जेलमुक्त भएपछि टीकापुर घटनामा मारिएका प्रहरी इन्स्पेक्टर केशव बोहराकी पत्नी शारदा कडायतले चौधरीको आममाफीविरुद्ध जेठ १४ गते सर्वोच्च अदालतमा रिट दिएकी थिइन्। यसअघि जेठ २३ गते न्यायाधीश प्रकाशमान सिंह राउतको एकल इजलासले रिटमाथि सुनुवाइ गर्दै चौधरीलाई आममाफी दिनुको कारणबारे सरकारसँग लिखित जवाफ मागेको थियो। विसं २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुनेगरी भएको हिंसात्मक घटनाका आरोपित चौधरी जेल चलान भएका थिए । उनलाई जिल्ला अदालत कैलाली,उच्च अदालत दिपायल र सर्वोच्च अदालत समेतले जन्मकैदको सजाय सुनाएको थियो। सर्वोच्च अदालतबाट अन्तिम फैसला भएर फैसलाको पूर्ण पाठ नआउँदै सरकारले टिकापुर घटनाका दोषी रेशमसहित १९ जनालाई सजायबाट माफी मिनाहा गरेको थियो। फैसलाको पूर्णपाठ ३१ साउनमा आएको थियो। सर्वोच्च अदालतले टीकापुर घटना रेशम चौधरीकै नेतृत्वमा भएको ठहर गरेको छ।  यसअघि यो समाचारमा सुनुवाइ नहुने हुनुपर्नेमा अन्यथा हुन गएकाले सच्याइएको छ।"
हत्याको योजना बनाउँदै गरेका पाँचजना हतियारसहित पक्राउ,"वीरगन्ज : बारामा व्यक्ति हत्याको योजना बनाउँदै गरेका पाँचजना पेस्तोलसहिलाई प्रहरीले पक्राउ गरेको छ । सिम्रौनगढ नगरपालिका ११ भगवानपुरस्थित एक घरमा बिहीबार बिहान बसेर व्यक्ति हत्याको योजना बनाउँदै गरेको अवस्थामा प्रहरीले हतियारसहित उनीहरूलाई पक्राउ गरेको हो । पक्राउ पर्नेमा सिम्रौनगढ नगरपालिका ११ भगवानपुरका ६२ वर्षीय रुपलाल पटेलका ,उनका छोराहरु ४० वर्षीय उपेन्द्र पटेल र २७ वर्षीय धिरेन्द्र पटेल,उपेन्द्रका साला रौतहटको बौधीमाई नगरपालिका २ का ४४ वर्षीय राजमंगल पटेल र ससुरा ८० वर्षीय सोभा राउत रहेका छन् । उनीहरुको साथबाट अत्याधुनिक रिभाल्वर १ थान, त्यसमा लाग्ने गोली ७ राउण्ड, नलकटुवा पेस्तोल १ थान , त्यसमा लाग्ने गोली १ राउण्ड र केएफ १२ लेखिएको गोली २ राउण्ड बरामद गरिएको बाराका प्रहरी उपरीक्षक सुरेश काफ्लेले जानकारी दिए । जिल्ला प्रहरी कार्यालयका एक प्रहरी अधिकृतका अनुसार उपेन्द्रले गाउँकै एक व्यक्तिको गोली हानेर हत्या गर्नका लागि बिहीबार बिहान आफ्नै घरमा केहि मान्छे बोलाएर योजना बनाइरहेको गोप्य सूचना प्रहरीलाई प्राप्त भएको थियो । त्यहि सूचनाको आधारमा इलाका प्रहरी कार्यालय सिम्रौनगढबाट प्रहरी निरीक्षक रविभुषण यादवको नेतृत्वमा खटिएको प्रहरी टोलीले उपेन्द्रको घरमा बिहीबार बिहान ८ बजेतिर छापा मारेको थियो । त्यसक्रममा उपेन्द्रको घरभित्र हत्याको योजना बनाएर बसेकै अवस्थामा उपेन्द्रसहित पाँचजना पक्राउ परेका हुन् । उपेन्द्रको घरबाट कालो रंगको प्लाष्टिकको झोलाभित्र सेतो कपडाले बेरेर राखिएको अवस्थामा ती हतियार र गोली बरामद पनि भएको प्रहरी उपरीक्षक काफलेले बताए । हतियार र गोलीसहित फक्राउ पाँचैजनालाई जिल्ला प्रहरी कार्यालयको हिरासतमा राखेर अनुसन्धान भइरहेको प्रहरी उपरीक्षक काफ्लेले जानकारी दिए ।"
सिमरा विमानस्थलमा हवाइ इन्धन डिपो राख्न सम्झौता,सिमरा : काठमाडौंबाट छोटो दुरीमा रहेको सिमरा विमानस्थलमा हवाइ इन्धन डिपो राख्न सम्झौता भएको छ। आयल निगमको सिनामंगलस्थित हवाइ इन्धन कार्यालयका प्रमुख प्रदीपकुमार यादव र सिमरा विमानस्थल कार्यालयका प्रमुख सूर्यबहादुर खत्रीले सम्झौतामा हस्ताक्षर गरेका हुन्। सम्झौतासँगै अब सिमरा विमानस्थलमा अवतरण गर्ने जहाजले इन्धन भर्न सक्ने छन्। इन्धन भर्ने सुविधा छठलगत्तै सुरु गर्ने गरी सम्झौता भएको हवाइ इन्धन कार्यालयका प्रमुख यादवले जानकारी दिए। डिपो स्थापना गर्नका लागि नागरिक उड्डयन प्राधिकरण सिमराले पाँच कठ्ठा जमिन उपलब्ध गराउनेछ। सोही जमिनमा हवाइ डिपो स्थापना गरिनेछ। देशकै पुरानो विमानस्थलमध्येको एक सिमरा विमानस्थलमा हवाइ इन्धन भर्ने डिपो स्थापनाका लागि माग हुँदै आएको थियो। इन्धन भर्ने सुविधा नहुँदा काठमाडौंमा मौसम र एयर ट्राफिकका कारण अवतरण गर्न नसकेका जहाज भैरहवा र विराटनगर डाइभर्ट हुँदै आएका थिए। काठमाडौंबाट छोटो दुरीमा भए पनि डिपो नहुँदा जहाज अन्यत्र पठाइने गरिएको थियो। आन्तरिक हवाइ सेवा प्रदायक संस्थाले पनि सिमरामा इन्धन भर्ने सुविधा उपलब्ध गराउन माग गर्दै आएका थिए।
अछामका दिपेन्द्र शाहीको हत्या आरोपमा काठमाडौंबाट एक महिला पक्राउ,काठमाडौं : अछाममा दिपेन्द्रबहादुर शाहीको हत्या घटनाको आरोपित फरार लक्ष्मी सुनार काठमाडौंबाट पक्राउ परेकी छन्। अछाम पञ्चदेवल विनायक नगरपालिका ८ की ३० वर्षीया सुनुवारलाई काठमाडौं उपत्यका अपराध अनुसन्धान कार्यालयको टोलीले काठमाडौं महानगरपालिका १६ स्थित माछापोखरीबाट पक्राउ गरेको हो। कार्त्तिक १७ गते बिहान १८ वर्षीय शाहीको हत्या भएको थियो। शाहीको हत्यापछि सुनार फरार थिइन्। उनलाई आवश्यक कानुनी कारवाहीका लागि जिल्ला प्रहरी कार्यालय अछाम पठाइको प्रहरीले जनाएको छ।
सालोद्वारा खुकुरी प्रहार गरी भिनाजुको हत्या,झापा : झापाको वुद्धशान्तिमा सालोले खुकुरी प्रहार गरी भिनाजुको हत्या गरेका छन्। वुद्धशान्ति गाउँपालिका५ निवासी अन्दाजी ३५ वर्षीय रोशन अधिकारीले सोही ठाउँ बस्ने आफ्नै भिनाजु अन्दाजी ४५ वर्षीय धनबहादुर कट्वालको हत्या गरेका जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। रोशन र धनबहादुरबीच घरायसी विवाद भएको थियो। विवादको क्रममा रोशनले धनबहादुरमाथि खुकुरी तथा बाँसले प्रहार गरेका थिए। टाउकोसहित शरीरको विभिन्न भागमा चोट लागेर गम्भीर घाइते भएका उनलाई उपचारको लागि प्रादेशिक अस्पताल भद्रपुर पठाइएको थियो। उनको उपचारका क्रममा बिहीबार बिहान १:५५ बजे मृत्यु भएको प्रहरीले जनाएको छ। यता घटना घटेलगतै इलाका प्रहरी कार्यालय बुधबारेबाट खटिएको प्रहरी टोलीले रोशनलाई खुकुरीसहित पक्राउ गरेको छ।
छाडा चौपाया नमुना व्यवस्थापन,"कञ्चनपुर : कञ्चनपुरको कृष्णपुर नगरपालिकाले थोरै रकममा १५ सय छाडा पशु चौपायाको व्यवस्थापन गरेको छ। नगरपालिकाका भित्रका पाँच स्थानमा स्थानीय सामग्री प्रयोग गरेर गौशाला निर्माण गरिएका छन्। गाईले दूध दिँदासम्म दुहुने र थाकेपछि सडकमा ल्याएर छोडिदिने चलनले एक पटक पूर्वपश्चिम राजमार्ग आसपासका जनता हैरान थिए। छाडिएका चौपायाका कारण दुर्घटना पनि उत्तिकै हुने, किसानले खेतीपाती जोगाउन जाग्राम बस्नुपर्ने समस्याले नगरपालिकामा भने नमुनाका रूपमा व्यवस्थापन सुरु भएको छ। पशु चौपायाको मलसँग पराल साट्ने गरिएको छ। नगरपालिकाले वडा नम्बर १ को निगाली, २ को बनारा र गडमिल्ला, ४ को किचाई र वडा नम्बर ५ को वनदेवीमा गौशाला निर्माण गरेर पशु चौपायाको व्यवस्थापन गरेको हो। वडा नम्बर ४ मा रहेका ग्वासी समैजी गौशालाका संयोजक भक्तबहादुुर खडकाले एक वर्षमा गाईगोरुको राम्रो व्यवस्थापन भएको बताए। वडा नम्बर ४ को किचाई भन्ने स्थानमा अहिले दुई ठाउँमा गोबर मलको थुप्रो लागेको छ। पाँच सय गाईगोरुको एक वर्षको मल अब पाकेर बिक्री गर्ने अवस्थाको भएको छ। एक ट्याक्टर ट्रली मल बराबर एक ट्याक्टर ट्रली पराल लिने गरेका छौं। गाउँमा जग्गा भाडामा लिएर खेती गर्नेहरू, तरकारी खेतीमा लागेकाले मलसँग पराल साटने गरेका छन्, खड्काले भने। कञ्चनपुरमा पर्ने पूर्वपश्चिम राजमार्गको साढे १३ किलोमिटर क्षेत्र कृष्णपुर नगरपालिकामा पर्छ। गत वर्षको लक्ष्मीपूजाका दिनदेखि थालिएको पशु चौपायाको व्यवस्थापनको कार्य, एक वर्ष नपुग्दै नमुना बनेको छ। गौशालामा गोबर मलको चाङ लागेको छ। एक ट्र्याक्टर ट्रलीको पाँच हजार रुपैयाँका दरले गोबर मल पनि बिक्री हुन थालेको छ। सडक दुर्घटना र बालीनाली नष्ट हुने कार्यबाट छुटकारा पाएपछि स्थानीय पनि नगरपालिकाको यस कार्यप्रति खुसी भएका छन्। सडक आसपासका जनता छाडा पशु चौपायाका कारण हैरान थिए। खेती जोगाउन जाग्राम बस्नुपर्ने, सडक दुर्घटना पनि उत्तिकै हुने समस्या थियो। राजमार्ग आसपासका पसलमा पनि तरकारी खाइदिने, सडक फोहोर हुनाले स्थानीयहरू ठूलो समस्यामा थिए। गाईगोरुको व्यवस्थापनले सबैलाई आराम भएको छ।, स्थानीय शिक्षक दीपकसिंह भण्डारीले भने। नगर कार्यपालिकाले छाडा पशु चौपाया व्यवस्थापनको निर्णय गरेसँगै सबै वडाध्यक्ष पनि खटिएर लागे। फरक पार्टीहरूबाट निर्वाचित भएर आएका जनप्रतिनिधि पनि छाडा चौपाया व्यवस्थापनमा एकजुट भएकाले यस्तो नमुना व्यवस्थापन भएको हो। वडा नम्बर २ का अध्यक्ष अर्जुनसिंह साउद भन्छन, हामी जितेपछि कार्यपालिकाले सबैभन्दा पहिला चौपाया व्यवस्थापनमा लाग्ने प्रण गर्र्यौें उनले भने। वडा नम्बर ४ का वडाध्यक्ष धर्मबहादुर सिंहले अहिले गौशालामा गाई छोड्न आउनेलाई ११ सय रुपैया रकम दिने गरेको बताए। समुदायलाई गौशालाको आजीवन सदस्य बनाएका छौं। एक आजीवन सदस्यले ११ सय रुपैया दिन्छन्, त्यो रकमले गाईगोरु व्यवस्थापन, घाँस परालको व्यवस्थापन गरिन्छ, उनले भने। उनले वडानम्बर ४ ले केही सातामा गाई कथा महायज्ञ लगाउने तयारी गरेको बताए। गाईको महŒव, बहुगुणी गाईलाई दूध खाएर छोडे के हुन्छ ? भन्ने कुराको ज्ञान दिनका लागि महायज्ञ आयोजना गरिन लागेको हो, वडाध्यक्ष सिंहले भने, यस यज्ञबाट गाई छोड्ने क्रम कम होस् भन्ने चाहना हो। नगरपालिकाले बनाएका पाँच गौशालाका लागि गत वर्षको बजेटबाट २५ लाख रुपैयाँमात्र खर्च गरेको थियो।"
आजको मौसम : उच्च पहाडी र हिमाली भूभागमा हल्का हिमपात हुने,"काठमाडौं : नेपालमा पश्चिमी वायुको आशिक प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाले जारी गरेको बुलेटिनमा आज कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बुलेटिनमा भनिएको छ,आज दिउँसो देशको पहाडी भूभागमा आशिक बदली रही बाँकी भूभागको मौसम सामान्यतया सफा रहनेछ। देशको पहाडी भूभागका एकदुई स्थानमा मेघ गर्जनचट्याङ्ग सहित हल्का वर्षा र उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। राती देशको पहाडी भूभागमा आशिक बदली रही बाँकी भूभागको मौसम सामान्यतया सफा रहनेछ। कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। महाशाखाका अनुसार शुक्रबार गण्डकी, कर्णाली र सुदुरपश्चिम प्रदेशको पहाडी भूभागका एकदुई स्थानमा मेघ गर्जन चट्याङ्ग सहित हल्का वर्षाको सम्भावना रहेको छ। उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शनिबार पनि कर्णाली र सुदुरपश्चिम प्रदेशको पहाडी भूभागका थोरै र बाँकी पहाडी भूभागका एकदुई स्थानमा मेघ गर्जनचट्याङ्ग सहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
आजको मौसम : उच्च पहाडी र हिमाली भूभागमा हल्का हिमपात हुने,"काठमाडौं : नेपालमा पश्चिमी वायुको आशिक प्रभाव रहेको छ। जल तथा मौसम विज्ञान विभागको मौसम पूर्वानुमान महाशाखाले जारी गरेको बुलेटिनमा आज कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बुलेटिनमा भनिएको छ,आज दिउँसो देशको पहाडी भूभागमा आशिक बदली रही बाँकी भूभागको मौसम सामान्यतया सफा रहनेछ। देशको पहाडी भूभागका एकदुई स्थानमा मेघ गर्जनचट्याङ्ग सहित हल्का वर्षा र उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। राती देशको पहाडी भूभागमा आशिक बदली रही बाँकी भूभागको मौसम सामान्यतया सफा रहनेछ। कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। महाशाखाका अनुसार शुक्रबार गण्डकी, कर्णाली र सुदुरपश्चिम प्रदेशको पहाडी भूभागका एकदुई स्थानमा मेघ गर्जन चट्याङ्ग सहित हल्का वर्षाको सम्भावना रहेको छ। उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शनिबार पनि कर्णाली र सुदुरपश्चिम प्रदेशको पहाडी भूभागका थोरै र बाँकी पहाडी भूभागका एकदुई स्थानमा मेघ गर्जनचट्याङ्ग सहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
स्रोत नखुलेको ३ लाख २० हजार भारतीय रुपैयाँसहित एकजना पक्राउ,झापा : झापाको काँकडभिट्टामा स्रोत नखुलेको भारतीय रकमसहित एकजना पक्राउ परेका छन् । पक्राउ पर्नेमा भारत ठानाचौक केबुल टोल बस्ने ६२ वर्षीय जैनुल हक रहेको जिल्ला प्रहरी कार्यालय झापाले जनाएको छ । कोशी प्रदेश प्रहरी कार्यालय विराटनगरको चाडपर्व विशेष सुरक्षा योजना अनुसार इलाका प्रहरी कार्यालय काँकडभिट्टाबाट खटिएको प्रहरी टोलीले उनलाई बुधबार मेचीनगर ६ स्थित भन्सार गेटबाट पक्राउ गरेको हो । भारतबाट नेपालतर्फ आउँदै गरेका उनीमाथि शङ्का लागेर प्रहरीले चेकजाँच गर्दा भारतीय रकम ३ लाख २० हजार रुपैयाँ फेला परेको थियो । पक्राउ परेका उनलाई रकमसहित आवश्यक कारबाहीको लागि राजस्व अनुसन्धान कार्यालय इटहरी बुझाइसकेको प्रहरीले जनाएको छ ।
भोलिको विपद्का लागि कोष रित्तो पार्न हुन्न,"काठमाडौं : अर्बौं रकम विभिन्न कोषमा थुपारेर भूकम्पपीडितलाई भने कठ्याँग्रिदो रातमा खुला आकाशमुनि बस्न बाध्य बनाएको भन्दै सरकारको आलोचना भइरहेको छ। भूकम्प गएको साता दिन पुग्नै लाग्दासमेत राहत नपाएकोमा पीडितहरूले आक्रोश पोखेका छन्। तर, राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता धु्रवबहादुर खड्का नेपालमा पहिलोपटक यथाशीघ्र विपद् प्रतिकार्यमा लागेको दाबी गर्छन्। नेपालमा यति छिटो काम गरेको पहिलोपटक हो। भूकम्प गएपछि दिउँसैबाट राहत बाँड्न सुरु गर्यौं खड्काले भने, भूकम्पले बाटो भत्काएको थियो। बाटो निर्माण गर्न लगाएर त्यसै दिन सामान पुर्यायौं। सडक, हवाई मार्ग, नेपाली सेनाको हेलिकप्टरबाट पनि सामान पुर्याउने काम गरेको उनले बताए। विपद्मा अस्तव्यस्तताको अवस्थाका बाबजुद कुन काम पहिला गर्ने भन्ने हुन्छ। त्यसैअनुरूप घटना लगत्तै पहिलो काम जीवित घाइतेको खोजी, उद्धार र उपचारको काम सफलताका साथ सम्पन्न भएको दाबीसमेत गरे। खड्काका अनुसार मृत्यु भई सकेकाहरूको शव व्यवस्थापन गर्न कानुनी प्रक्रिया पूरा गर्नुपर्ने हुन्छ। संस्कार र परम्पराअनुसार व्यवस्थापन गर्ने कुरामा पनि राज्यको क्षमताको बढेको बताए। राहत वितरणका क्रममा पार्टी निकटकाले मात्रै पाएको गुनासो सुनिएकाले यस्ता कमीकमजोरी र त्रुटि भएमा सचेत गराउने बताए। उनका अनुसार सरकार दिने र विभिन्न संघसंस्थाले दिने राहत फरक हुन्। अनियमितता नहोस् भन्ने उद्देश्यले संस्थाहरूले दिने राहत एकद्वार प्रणालीबाट विपद् व्यवस्थापन समितिमार्फत वितरण गर्ने गरिन्छ। विपद् परिषद् र समितिले एकद्वार प्रणालीबाट राहत दिने कुरा निर्णय गरेको छ। उक्त समितिले राहत कसले पाउने र नपाउने साथै प्रभावकारिताको नियमन गर्छ। नेपालमा विपद् आउँदा यति छिटो काम गरेको नै पहिलोपटक हो। सडक, हवाई मार्ग, सेनाको हेलिकप्टरबाट पनि सामान पुर्याएर व्यवस्थापन भयो। ध्रुवबहादुर खड्का, प्रवक्ता, प्राधिकरण सरकारको एकद्वार प्रणालीले पीडितलाई झन्झट थपिदिएको विपद् जोखिम न्यूनीकरणसम्बन्धी नीति तथा अभ्यासको अनुसन्धानमा क्रियाशील दीनानाथ भण्डारीले बताए। एउटै रकम घुमिरहने, प्रक्रिया लामो र निर्णय गर्न समय लाग्ने भएकाले एकद्वार प्रणालीले पीडितका लागि झमेला थपेको छ। एकद्वार भनेको जनतालाई पायक पर्ने ठाउँबाट सेवा प्रवाह गर्नुपर्ने अर्थ लागे पनि सबै काम जिल्ला प्रशासनबाट हुनु राम्रो नभएको भण्डारीले बताए। एकद्वार भनेको सिन्डिकेट हो, भण्डारीले भने, स्थानीय सरकारबाट संघमा लगेर राहत उसले बाँड्ने भनेकै सिन्डिकेट हो। स्थानीय तहमा पैसा पठाएर गलत गरेमा कारबाही हुने प्रणालीको विकास हुनुपर्छ। तर, प्राधिकरणका प्रवक्ता, खड्काले एकद्वार प्रणालीको विषयमा आलोचना गर्न नहुने र केही मानिस भ्रममा परेको बताए। उनले भने, यस प्रणालीअन्तर्गत केन्द्रीय, संघीय, प्रदेश सरकार वा विभिन्न दातृ निकायले दिएको रकम कहाँ, कति छ विवरण प्रमुख जिल्ला अधिकारीसँग हुन्छ। त्यसैमार्फत जिल्ला विकास व्यस्थापन समितिलाई उपलब्ध गरिन्छ। त्यस समितिले सम्पूर्ण सामानका बारेमा निक्यौल गरेर आवश्यक ठाउँमा पठाउँछ। केन्द्रबाट नै त्यहाँ प्रत्यक्ष राहत पठाउन सकिन्छ तर जिल्लामा समन्वय गरेर जनप्रतिनिधिको रोहबरमा राख्दा दोहोरिने वा मनपरी गर्न नपाउन भनेर एकद्वार प्रणाली बनाइएको उनको तर्क छ। प्रत्येक जिल्लामा विपद् व्यवस्थापन कोषमा प्राधिकरणले रकम निकासा गर्छ। जिल्ला विकास व्यवस्थापन कोषमा तराईमा २५ लाख, पहाडमा २० र हिमाली जिल्लामा १५ लाखभन्दा कम नहुने गरी सधंै राखी राख्नुपर्ने व्यवस्था गरिएको छ।"
सम्झिनसक्नु छ भूकम्पको बज्रपात,"कात्तिक १७ गते साँझको खाना बेलैमा खाइयो। खानापछि दुःखसुखका कुराकानी गरेर सुत्न गयौं। छोराको साथी पनि घरमा आएका थिए। उनीहरू पनि कोठातर्फ गए। छोरीहरू पनि सुत्न गए। हामी सबै मध्यरातको मस्त निन्द्रामा थियौं। एक्कासि घर हल्लियो। बीचको तलामा सुतेका हामी निन्द्राबाट ब्युँझिएर ढोका खोलेर भाग्नसमेत पाएनौं। सबै घरभित्रै पुरियौँ। छरछिमेकीले हामीलाई पुरिएको घरबाट निकालेछन्। मलाई बेहोस अवस्थामै हेलिकप्टरमार्फत सुर्खेत ल्याइएको रहेछ। होस खुल्दा अस्पतालको शय्यामा थिएँ। मेरा मुटुका टुक्राहरू दुई छोरी बितेछन् होस खुलेपछि थाहा पाएँ। घर तहसनहस छ। भूकम्पले घर ढलाउँदा दुई छोरी १३ वर्षीया चन्द्रकला र १५ वर्षीया प्रेमासँगै छोराको साथी पनि बिते। छोरा र जहान पनि घाइते छन्। उनीहरूको गाउँमै उपचार भयो। हामीलाई कहिल्यै नसोचेको बज्रपात आइलाग्यो। त्यस दिन सम्झिन सक्दिन। छरछिमेकीले उद्धार गरेर भाग्यले बाँचेछु। छोरीहरू गुमाउनुको पीडाले मन थाम्न सकिरहेको छैन। घर तहसनहस छ। ढाडमा समस्या देखिएको छ। अब त बाँच्ने कुनै आधार पनि देख्दिनँ। त्यस रातलाई सम्झन पनि सक्दिनँ। अहिले अस्पतालको शय्यामा छु। भूकम्पको त्रास छ। बेलाबेला तर्सिन्छु। छोरीहरू गुमाएको पीर एकातिर छ, उता गाउँमा जहान र छोरा कसरी बसेका होलान् भन्ने चिन्ता उत्तिकै छ। अन्नपात, लत्ताकपडा, भाँडाकुँडा सबै पुरिएका छन्। जाहन र छोराले के खाए होलान् ? गाउँमा खोइ कसले हो एउटा पाल दिएको छ भन्ने सुनेको छु। राहतको सही सदुपयोग भएको छैन। सरकारले दिने आर्थिक सहायता बढाएर घर बनाइदिनेमा आशावादी छु। (आठबिसकोट नगरपालिका१४ ज्यामिरेकोट रुकुमपश्चिमका ३८ वर्षीय गणेश मल्ल हाल कर्णाली प्रदेश अस्पतालमा उपचाररत छन्।)"
अर्घाखाँचीमा २० रुपैयाँको झगडाले वृद्धाको हत्या,"अर्घाखाँची : अर्घाखाँचीमा २० रुपैयाँको झगडाले वृद्धाको ज्यान गएको छ। मालारानी गाउँपालिका९ गोखुङ्गा पात्लेमा २० रुपैयाँ नतिरेको निहुँमा एक युवाले ७२ वर्षीया वृद्धाको हत्या गरेका अनुसन्धानबाट रहस्य खुलेको हो। मालारानी स्थायी ठेगाना भइ भुमिकास्थान १, रजिमे बस्दै आएका २० वर्षीय गोपाल नेपालीले मालारानीको गोखुङ्गा निवासी ७२ वर्षीया हरिकला भुसालको हत्या गरेका जिल्ला प्रहरी कार्यालयका प्रमुख डिएसपी प्रतित सिंह राठोरले बताए। गत कार्तिक १४ गते २० रुपैयाँ नतिरेको भन्दै नेपाली झगडा गर्न भुसालको घरमा पुगेका थिए। झगडाले उग्र रुप लिंदै जाँदा झगडा गर्ने क्रममा वृद्धा भुसाललाई घरमा एक्लै देखेपछि मुक्का तथा खुकुरीको पछाडिको भागले प्रहार गरी हत्या गरेको उनले प्रहरीसमक्ष स्विकार गरेका छन्। हत्यापछी उनले भएको नगद र सुनका गरगहना चोरी गरेर फरार भएका थिए। २० रुपैयाँको झगडाले उग्र रुप लिंदै जाँदा महिलाको ज्यान गएको खुलेको हो। नेपालीलाई पक्राउ गरी अदालतबाट म्याद थप गरेर अनुसन्धान भइरहेको छ। जिल्ला प्रहरी कार्यालय परिसरमा पत्रकार सम्मेलन गरेर प्रहरीले नेपालीलाई सार्वजनिक पनि गरेको छ। २० वर्षपछि महिलाका हत्यारा पक्राउ अर्घाखाँचीको जलुकेमा २० वर्षअघि एक महिलाको हत्या गरी फरार रहेका एक जनालाई प्रहरीले पक्राउ गरेको छ। २०६० साल फागुन १३ गते साविक जलुके गाविस ६ हाल शितगंगा नगरपालिका ८ चरिंगेकी ४५ वर्षीया नन्दा घर्तीको हत्या गरी फरार रहेका रोल्पाको गामका केशलाल घर्तीलाई २० वर्षपछि प्रहरीले पक्राउ गरेको जिल्ला प्रहरी कार्यालय अर्घाखाँचीका प्रमुख डिएसपी प्रतित सिंह राठोरले बताए। रोल्पाको सुनछहरी गाउँपालिका३ बाहिरी गाममा लुकिछिपी बसेको भन्न्ने प्रहरीको गोप्य सुचनाबाट थाहा भएपछि इलाका प्रहरी कार्यालय ठाडाबाट खटिएको प्रहरी टोलीले पक्राउ गरेको जिल्ला प्रहरी कार्यालय प्रहरी निरीक्षक बिक्रम रिजालले जानकारी दिए। मृतक घर्तीलाई एकान्त स्थानमा रहेको घरमा कोही नभएको अवस्थामा डरत्रास देखाएर पैसा माग्दा नदिएपछि हत्या गरेका थिए। अर्घाखाँची जिल्ला अदालतबाट मयाद थप गरी अनुसन्धान भैरहेको प्रहरीको भनाइ छ।"
रेशमको आममाफीविरुद्धको रिटमाथि आज सुनुवाइ नहुने,"काठमाडौं : नागरिक उन्मुक्ति पार्टीका संरक्षक रेशम चौधरीको कैद सजाय मिनाह गर्ने सरकारको निर्णयविरुद्ध परेको रिटमाथि आज सुनुवाइ नहुने भएको छ। रिटमाथि सुनुवाइका लागि आज पेशी तोकिएपनि सुनुवाइ स्थगित भएको सर्वोच्च अदालत प्रशासनले जनाएको छ। सर्वोच्च अदालतका प्रवक्ता भद्रकाली पोखरेलले रेशमको आममाफी विरुद्ध परेको रिटलगायत सो समूहमा परेका सबै मुद्दा स्थगित भएको जानकारी दिए। गणतन्त्र दिवसको अवसर पारेर सरकारको सिफारिसमा राष्ट्रपति रामचन्द्र पौडेलले चौधरीको कैद सजाय माफी गरिदिएपछि उनी १५ जेठमा जेलमुक्त भएका थिए। चौधरीसहित टीकापुर घटनाका दोषी ठह भइ कारागारामा रहेका १९ जना जेलमुक्त भएका थिए। घटनाका मुख्य योजनाकार मानिएका रेशम जेलमुक्त भएपछि टीकापुर घटनामा मारिएका प्रहरी इन्स्पेक्टर केशव बोहराकी पत्नी शारदा कडायतले चौधरीको आममाफीविरुद्ध जेठ १४ गते सर्वोच्च अदालतमा रिट दिएकी थिइन्। यसअघि जेठ २३ गते न्यायाधीश प्रकाशमान सिंह राउतको एकल इजलासले रिटमाथि सुनुवाइ गर्दै चौधरीलाई आममाफी दिनुको कारणबारे सरकारसँग लिखित जवाफ मागेको थियो। विसं २०७२ भदौ ७ गते कैलालीको टीकापुरमा थरुहट थारुवान आन्दोलनका क्रममा नेपाल प्रहरीका एसएसपी लक्ष्मण न्यौपानेसहित सात सुरक्षाकर्मी र एक नाबालकको मृत्यु हुनेगरी भएको हिंसात्मक घटनाका आरोपित चौधरी जेल चलान भएका थिए । उनलाई जिल्ला अदालत कैलाली,उच्च अदालत दिपायल र सर्वोच्च अदालत समेतले जन्मकैदको सजाय सुनाएको थियो। सर्वोच्च अदालतबाट अन्तिम फैसला भएर फैसलाको पूर्ण पाठ नआउँदै सरकारले टिकापुर घटनाका दोषी रेशमसहित १९ जनालाई सजायबाट माफी मिनाहा गरेको थियो। फैसलाको पूर्णपाठ ३१ साउनमा आएको थियो। सर्वोच्च अदालतले टीकापुर घटना रेशम चौधरीकै नेतृत्वमा भएको ठहर गरेको छ।  यसअघि यो समाचारमा सुनुवाइ नहुने हुनुपर्नेमा अन्यथा हुन गएकाले सच्याइएको छ।"
बाँकेको कोहलपुरमा ट्रकको ठक्करबाट युवकको मृत्यु,इलाका प्रहरी कार्यालय कोहलपुरका प्रमुख एवं प्रहरी नायब उपरीक्षक सुन्दर तिवारीका अनुसार सुदूरपश्चिमबाट काठमाडौं जाँदै गरेको ००१ ख २४३२ नम्बरको मालबाहक ट्रकले कोहलपुर२ प्रेमनगर नजिकै रहेको कृषि चोकमा चुदारालाई ठक्कर दिएको हो । जानकी : बाँकेको कोहलपुरमा ट्रकले ठक्कर दिँदा एक युवकको मृत्यु भएको छ । कोहलपुरस्थित कृषि चोकमा बुधबार साँझ ट्रकले ठक्कर दिँदा जाजरकोटको छेडागाड नगरपाालिका११ का ३१ वर्षीय गोरख चुदाराको मृत्यु भएको हो । इलाका प्रहरी कार्यालय कोहलपुरका प्रमुख एवं प्रहरी नायब उपरीक्षक सुन्दर तिवारीका अनुसार सुदूरपश्चिमबाट काठमाडौं जाँदै गरेको ००१ ख २४३२ नम्बरको मालबाहक ट्रकले कोहलपुर२ प्रेमनगर नजिकै रहेको कृषि चोकमा चुदारालाई ठक्कर दिएको हो । उनको घट्नास्थलमै ज्यान गएको हो । ट्रक चालकलाई प्रहरीले नियन्त्रणमा लिएको छ ।
