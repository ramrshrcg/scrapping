शीर्षक,विवरण
पोखरामा ६ किलो सुनसहित भारतीय नागरिक पक्राउ,"पोखरा : कास्की प्रहरीले पोखरामा ६ किलो सुनसहित एकजना भारतीय नागरिकलाई पक्राउ गरेको छ। पक्राउ पर्नेमा भारतको पश्चिम बंगालका ४० वर्षीय सुरजित भौमिक रहेका छन्। उनलाई ६ किलो सुन र ६२ लाख रुपैयाँ नगदसहित पक्राउ गरिएको कास्कीका प्रहरी प्रमुख एसपी मोहनकुमार थापाले बताए। सोमबार पक्राउ परेका उनलाई प्रहरीले आज सार्वजनिक गरेको हो। ६६९ किलो सुन, ६ तोला चाँदी र ६२ लाख ८१ लाख नगदसहित पक्राउ परेका भारत पश्चिम बंगालको मेदिनीपुरका भौमिक पोखराको मोहोरिया टोलमा बस्दै आएको प्रहरीले जनाएको छ। उनी सोमबार बिहान ४ बजे पक्राउ परेका हुन्। ३ तले घर भाडामा लिई बस्दै आएका भौमिकले अवैध सुन आयात गरी गरगहना बनाएर बिक्री गर्दै आएको सुराकीका आधारमा प्रहरीले पक्राउ गरेको हो।"
मिनीट्रक र मोटरसाइकल ठोकिँदा एक जनाको मृत्यु,काभ्रे : काभ्रेको पाँचखाल नगरपालिका ८ मा मिनीट्रक र मोटरसाइकल ठोकिँदा एक जनाको मृत्यु भएको छ। मृत्यु हुनेमा सिन्धुपाल्चोकको इन्द्रावती गाउँपालिका७ का २८ वर्षीय मुरारी कार्की रहेका छन्। उनी मोटरसाइकल चालक हुन्। जिल्लाको पाँचखाल नगरपालिका८ पचास किलोस्थित अरनिको राजमार्ग सडक खण्डमा दोलालघाटबाट जिरो किलोतर्फ आउँदै गरेको बा प्र ०२०३४ प ३३२१ मोटरसाइकल आफैं अनियन्त्रित भई विपरीत दिशाबाट आएको बा ३ ख ७२०४ नम्बरको ट्रकसँग ठोकिएको थियो। दुर्घटनामा इन्द्रावती गाउँपालिका७ का २८ वर्षीय राजन दंगाल घाइते भएका छन्।
काँकडभिट्टाबाट भारत प्रवेश गरेका विदेशी फुटबलरसहित दुई जना पक्राउ,झापा : पूर्वी नाका काँकडभिट्टाबाट भारत प्रवेश गरेका एक विदेशी फुटबलरसहित दुई जनालाई भारतीय एसएसबीले पक्राउ गरेको छ। बिना कागजात अवैधरूपमा भारत प्रवेश गरेको आरोपमा पश्चिम अफ्रिका सेनेगल निवासी अब्दुल्ला आबुबकर र भारतीय युवक विहार राज्यका मुकेश ठाकुरलाई नक्सलबारीको लालीजोत सीमामा तैनाथ एसएसबी टोलीले सोमबार साँझ पक्राउ गरेको हो। सेनेगलका आबुबकर विदेशी फुटबल खेलाडी हुन्। उनलाई भारतीय युवक ठाकुरले मोटरसाइकलमा हालेर भारत पुर्याएका थिए। सन् २०१९ मै नेपालको भिजा सकिए पनि आबुबकर नेपालमा बसेर फुटबल खेल्दै आएको प्रारम्भिक अनुसन्धानबाट खुलेको छ। विदेशी फुटबलरलाई सीमा पार गराउने आरोपमा ठाकुरलाई पनि एसएसबीले नियन्त्रणमा लिएको बताइएको छ। एसएसबीले पक्राउ परेका दुवै जनालाई नक्सलबारी प्रहरीलाई बुझाइसकेको छ। प्रहरीले दुवै जनालाई सिलगुडी जिल्ला अदालतमा पेस गरिसकेको छ। यता पक्राउ परेका विदेशी फुटबलर आबुबकर नेपालका क्लबहरूबाट अफिसियल खेल नखेलेको पाइएको छ। आबुबकर नेपालमा बसेर अफिसियल बाहेकका खेलहरू खेलेको हुन सक्ने बुझिएको छ।
बालुवाले छोपेर राखेको अवैध काठ बरामद,झापा : भद्रपुर नगर प्रहरीले देउनियाँ खोलाबाट अवैध काठ बरामद गरेको छ। नदीजन्य पदार्थ चोरी निकासी नियन्त्रणका लागि खटिएका नगर प्रहरीले मंगलबार बिहान ५ बजे भद्रपुर३ स्थित देउनियाँ खोलामा बालुवाले छापेर राखेको सातवटा गोलिया काठ बरामद गरेको हो। सखुवा र टिक जातको अन्दाजी ४० किवी काठ बरामद गरिएको नगर प्रहरीका असई चन्द्र प्रधानले जानकारी दिए। बरामद गरिएको काठ नगरपालिकामा राखिएको उनले बताए। बरामद गरिएको काठ नजिकै चारकोशे जलथल जंगल रहेको छ। सोही जंगलबाट चोरी निकासी गरी काठ त्यहाँ ल्याएर लुकाएर राखेको हुन सक्ने नगर प्रहरीको अनुमान छ।
राजनीतिक र प्रशासनिक संयन्त्रको तालमेल भएन : प्रदेश सभामुख घर्ती,"गुल्मी : लुम्बिनी प्रदेशका सभामुख तुलाराम घर्तीले राजनीतिक र प्रशासनिक संयन्त्रको तालमेल हुनुपर्ने बताएका छन्। गुल्मीको मालिका गाउँपालिकाद्वारा आयोजित दास्रो मालिका रनिङ शिल्ड प्रतियोगिता कार्यक्रममा बोल्दै सभामुख घर्तीले पछिल्लो समय प्रशासनिक क्षेत्रमा अटेरी प्रवृतिको हाबी हुँदै गएको दाबी गरे। राज्यको कानुन र नियमलाई टेकेर इमानदारीपूर्वक काम गर्ने सुरक्षाकर्मी मात्रै रहेको बताउँदै कर्मचारी र शिक्षकमा राजनीति समेत लागेको उनले बताए। समाजिक मूल्य मान्यता र संस्कृति लोभ भइरहेको बेला कार्यक्रममा देखाइएका मौलिक कला र संस्कृतिले नेपाली समाजको संस्कार, संस्कृति जगेर्नामा सहयोग पुप्याएकोमा सभामुख घर्तीले खुसी व्यक्त गरे। देशमा संघीय संरचना सुरु भएसँगै जिल्लामा पूर्वाधार र विकास निर्माणको कार्यले गति लिएको धारणा व्यक्त गर्दै सभामुख घर्तीले स्थानीय सरकारले सञ्चालन गर्ने यी र यस्ता कार्यक्रमले समाजका कला संस्कृति र मौलिकता पहिचानसँगै खेलकुद क्षेत्रको विकास हुने बताए। मालिका गाउँपालिका ४ अर्खावाङ्गमा दास्रो मालिका रनिङ शिल्ड प्रतियोगिता मंगलबारदेखि सुरु भएको छ। कार्यक्रममा पालिकाभित्रका केही वडाका स्थानीयले स्थानीय स्तरमा सञ्चालन हुने यानी माया, भैलो, भजनलगायतका झाँकी प्रस्तुत गरेका थिए। गुल्मीमा दुई नगरपालिका र १० गाउँपालिका गरी १२ वटा स्थानीय तह छन्। जसमध्ये दोस्रो रनिङ शिल्ड प्रतियोगितामा गुल्मीका आठ र बाग्लुङ्गको वडिगाड गाउँपालिका गरी नौ वटा पालिकाको सहभागिता रहेको सहभागीता मालिका गाउँपालिकाका प्रमुख प्रशासकीय अधिकृत विकास खनालले जानकारी दिए।"
सेनाको भगौडा बताउने व्यक्ति शृङ्खलाबद्ध सवारीसाधन चोरीमा संलग्न,"विराटनगर : आफूलाई नेपाली सेनाको भगौडा बताउने एक व्यक्ति शृङ्खलाबद्ध सवारीसाधन चोरीमा संलग्न रहेको पाइएको छ। मोटरसाइकल, स्कुटरसमेतका सवारीसाधन चोरीमा संलग्न मोरङको बेलबारी नगरपालिका४ घर भएका ३६ वर्षीय सन्तोष थापा भनिने मनीकुमार तामाङलाई अदालतले दोषी ठहर गरेको छ। उनी भारतको बागडुग्रामा समेत कोठा भाडामा लिएर बस्दै आएको खुलेको छ। मोटरसाइकल चोरी सम्बन्धी मुद्दामा जिल्ला अदालत मोरङले गत माघ २१ गते तामाङलाई ४ महिना कैद र १५ हजार रूपैयाँ जरिवानाको फैसला गरेको थियो। उनलाई सजाय भुक्तानका लागि मोरङ कारागार चलान गरिएको छ। स्कुटर चोरी सम्बन्धी छुट्टै मुद्दामा अदालतले उनीसँग १ लाख रूपैयाँ धरौटी माग गरेको थियो। धरौटीवापतको रकम समेत तामाङले तिरेका छैनन्। तामाङले आफू सेनाको भगौडा रहेको बताउने गरेका छन्। सेनामा भर्ना भइसकेपछि २०६३ सालमा तालिम छाडेर भागेको बयान उनले दिएका छन्। तामाङ नेपाल र भारतमा भएका शृङ्खलाबद्ध सवारीसाधन चोरीमा संलग्न रहेको प्रहरी अनुसन्धानबाट खुलेको छ। उनले हालसम्म २५ वटा मोटरसाइकल र स्कुटर चोरी गरिसकेको पत्ता लागेको छ। अनुसन्धानका क्रममा पनि २५ वटा सवारीसाधन चोरी गरेको उनले स्वीकार गरेका छन्। मोरङ प्रहरी प्रमुख एसपी दीपक पोखरेलका अनुसार तामाङले मोटरसाइकल, स्कुटर लगायतका सवारीसाधन नेपालबाट चोरी गरेर भारत पुर्याउँदै र भारतबाट चोरी गरेर नेपाल ल्याउँदै बिक्री गर्ने गरेको यकिन भएको छ। उनलाई गत पुस २१ गते इलामको दानाबारीबाट पक्राउ गरिएको पोखरेलले बताए। पक्राउ गरेर उनलाई मोरङको उर्लाबारी ल्याइएको थियो। इलाका प्रहरी कार्यालय उर्लाबारीका इन्सपेक्टर देवेन्द्र दास नेतृत्वको टोलीले चोरी मुद्दामा उनीमाथि अनुसन्धान गरेको थियो। मोरङको मिक्लाजुङ गाउँपालिका३ धोबेनीका गोपाल तामाङको को ३८ प ११०५ नम्बरको मोटरसाइकल चोरी गरेर लैजाने क्रममा तामाङ पक्राउ परेका हुन्। उक्त मोटरसाइकल इलामको माई नगरपालिका३ बाट प्रहरीले बरामद गरेको थियो। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि सरकारी वकिल कार्यालयले अभियोगपत्र तयार पार्दै तामाङलाई प्रतिवादी बनाएर अदालतमा मुद्दा दायर गरेको थियो। त्यही मुद्दामा उनी दोषी ठहर भएका हुन्। तामाङविरुद्ध धनकुटा, झापालगायतका जिल्लामा पनि चोरी मुद्दा छ। मोरङ अदालतले निर्धारण गरेको सजाय भुक्तान गरिसकेपछि उनलाई मुद्दा चलेका अन्य स्थानमा लैजाने प्रहरीको तयारी छ। विभिन्न स्थानमा परेको किटानी जाहेरीका आधारमा उनलाई प्रहरीले खोजी गरिरहेको थियो। उनले एकजना बालकलाई लिएर हिँड्ने र मानिसहरुको विश्वास जितेर सवारीसाधनको रेकी गर्दै चोरेर लैजाने गरेको प्रहरीको भनाइ छ। केही मोटरसाइकल सम्बन्धित धनीसँगै मागेर लैजाने र अन्यत्र लगेर बिक्री गर्ने गरेको खुलेको छ, एसपी पोखरेलले भने, कुनै ठाउँमा पुगेर आउँछु भन्दै धनीलाई विश्वासमा पारेर मोटरसाइकल लगेपछि फर्किएर नआउने गरेको पाइयो। प्रहरीका अनुसार तामाङले पछिल्लो समय भारत दार्जिलिङका दुर्गा तामाङको मोटरसाइकल र मोरङ मिक्लाजुङका सन्देश मगरको स्कुटर चोरेर लगेको स्वीकार गरेका छन्। साथै, पछिल्लो २ महिनाभित्रमा इलामको दानाबारीबाट पार्किङ गरेको स्कुटर भारतमा लगेर बेचेको र भारतका विभिन्न स्थानबाट ५ वटा मोटरसाइकल नेपालमा ल्याएको उनले बयानमा खुलाएका छन्। टेलिभिजन, मोबाइललगायत चोरीमा पनि तामाङको संलग्नता देखिएको प्रहरीको भनाइ छ। उनले विभिन्न समयमा चोरी गरेका दुईवटा मोटरसाइकल र एउटा स्कुटरसमेत प्रहरीले बरामद गरेको छ। त्यस्तै, भारतबाट चोरेर नेपाल ल्याइएको अर्को स्कुटर पनि फेला पारेर प्रहरीले सम्बन्धित धनीलाई बुझाएको छ। शृङ्खलाबद्ध सवारीसाधन चोरीमा गिरोह नै संलग्न रहेको अनुमान छ। अहिले तामाङ मात्रै पक्राउ परेका छन्, प्रहरी स्रोतले भन्यो, अनुसन्धानबाट खुलेको तथ्य र प्राप्त सूचनाका आधारमा गिरोहका अन्य सदस्यको खोजी भइरहेको छ। दायरा फराकिलो पारेर विभिन्न कोणबाट अनुसन्धान जारी राखिएको छ। तामाङले आफू विगतमा लागूऔषध गाँजा र सुन तस्करीमा समेत संलग्न रहेर कारबाही भोगिसकेको प्रहरीलाई बताएका छन्। तर, यसको पुष्टि भइसकेको छैन।"
दोलखाको नाँ गाउँमा बिजुली पुग्यो,"दोलखा : जिल्लाको गौरीशंकर गाउँपालिका९ को रोल्वालिङ उपत्यकामा पर्ने विकट नाँ गाउँमा विद्युत पुगेको छ। उक्त गाउँमा तीन दिनअघि बिजुली पुगेको हो। वैकल्पिक ऊर्जा प्रवर्द्धन केन्द्रले सोलार प्लान्टमार्फत् विद्युत सेवा प्रदान गरेको हो। विद्युत् र टेलिफोन सेवा पुर्याउन चुनौती रहेको नाँ गाउँमा प्राधिकरणको विद्युत् ल्याउन टाढा भएपछि सोलार प्लान्टबाट विद्युत सेवा सुरु गरिएको हो। गाउँमा विद्युतीकरणका लागि ३० किलोवाट क्षमताको सोलार प्लान्ट राखिएको छ। वैकल्पिक ऊर्जा प्रवर्द्धन केन्द्रको ९० प्रतिशत अर्थात् ३ करोड १४ लाख, जलस्रोत तथा सिँचाइ विकास डिभिजन दोलखाको २५ लाख र गौरीशंकर गाउँपालिकाको ९ लाख ९८ हजार गरी कूल ३ करोड ४८ लाख रुपैयाँ लगानी रहेको छ।"
कोशी प्रदेश बालबालिका बचाउ अभियानमा लागेको छ : मुख्यमन्त्री कार्की,"उदयपुर : कोशी प्रदेशका मुख्यमन्त्री केदार कार्कीले प्रदेश सरकार बालबालिका बचाउ अभियानमा जुटेको बताएका छन्। त्रियुगा उद्योग वाणिज्य संघले उदयपुरको सदरमुकाम गाईघाटमा आयोजना गरेको दोस्रो प्रदेश महोत्सव २०८० को उद्घाटन गर्दै मुख्यमन्त्री कार्कीले भविष्यका कर्णधार बालबालिकालाई बचाउन प्रदेश सरकारले निःशुल्क स्वास्थ्य कार्यक्रम कार्यान्वयनमा ल्याइएको बताए। बालबालिकाको स्वास्थ्य घर भित्रको विकास हो,' उनले भने, प्रदेश सरकार बाहिरको मात्र हैन घर भित्रको विकासअन्तर्गतका शिक्षा, स्वास्थ्य र रोजगार बढावा दिने गरी काम गरिरहेको छ।' उनले भने, हामी प्रदेश भित्रका विपन्न परिवारलाई लक्षित गरी डाक्टर, इन्जिनियर, वकिल, कृषि तथा पशु सम्बन्धी सबै प्राविधिक धारमा लगानी गरी दक्ष जनशक्ति उत्पादन गर्ने योजनामा छौं। प्राविधिक धारतर्फ अध्ययन गर्न चाहाने र गर्दै गरेकाहरूलाई भुक्तानी गरेर दक्ष जनशक्ति निकाल्न चाहान्छौं,' मुख्यमन्त्री कार्कीले भने, ढुक्क हुनुस् अब लाखौं रुपैयाँ निकालेर यी विषय पढ्न सक्दिन भनेर हार नमान्नुस् साथमा प्रदेश सरकार छ।'"
पाल्पा जिप दुर्घटना : मृतकमध्ये चार जनाको पहिचान खुल्यो,"तानसेन : पाल्पा डुम्रेबाट तिनाउँ गाउँपालिका६ चिदिस शिखरडाँडा जाँदै गरेको जिप दुर्घटना हुँदा घटनास्थमै ८ जनाको मृत्यु भएको छ। १८ जना घाइते भएका छन्। बेलुका करिब ५ बजे लु१ज २३७१ नम्बरको जिप चिदिस शिखरडाँडा जाँदै गर्दा उकालोमा व्याक भइ दुर्घटना भएको थियो। तिनाउ गाउँपालिका६ का वडासदस्य स्थानीयबासी ज्ञानबहादुर अस्लामीले दिएको जानकारीअनुसार मृत्यु हुनेमा तिनाउ ६ चिदिसका रामबहादुर अस्लामी, कृष्णबहादुर अस्लामी, उर्मिला अस्लामी, माइतीमा आएकी दिल कुमारी अस्लामी रहेको र अन्य चार जना पहिचानको क्रममा रहेको बताए पनि जिल्ला प्रहरी कार्यालयबाट भने पुष्टि भएको छैन। मृतकमध्ये ५ जना महिला र ३ जना पुरुष छन्। जिल्ला प्रहरी कार्यालय पाल्पाका सूचना अधिकारी सुगन्ध श्रेष्ठले मृतकको पहिचानको लागि काम भइरहेको बताए। घाइते १८ जनामध्ये १० जना महिला, ४ जना बालक, ३ जना बालिका र १ जना चालक छन्। घाइते सबैको लुम्बिनी मेडिकल कलेज तानसेन प्रभासमा उपचार भइरहेको छ। लुम्बिनी मेडिकल कलेज पाल्पाले दिएको जानकारीअनुसार घाइते हुनेहरूमा पाल्पा तिनाउ ६ की २० वर्षीया कृष्णा पन्त, सोही ठाउँकै १९ वर्षीया उमा रास्कोटी, २१ वर्षीया अमृता गहतराज, १९ वर्षीया शान्ती राना, ९ वर्षीय सौरभ पुन, ४५ वर्षीय कूलबहादुर नेपाली, रुपन्देही खैरेनीका ९ वर्षीय विवेक जिसी, सोही ठाउँकै ७ वर्षीय अस्मित जिसी, तानसेन ७ की ४२ वर्षीया सविता परियार, रिव्दिकोट १ की ३० वर्षीया रमा सुनार, सोही ठाउँकै ६ वर्षीया विधा सुनार, ६ वर्षीया साया सुनार, ५ वर्षीय आरभ सुनार, ६६ वर्षीया विष्णुकला कामी, तानसेन १० का ४५ वर्षीय दानबहादुर चिदी, रुपन्देही हरैयाकी ३० वर्षीया भूमि पुन, १९ वर्षको उमा रास्कोटी र अन्य १ जना पुरुष, १ जना महिला र १ जना बालिका गरी १८ जना उपचार भइरहेको छ। घाइतेमध्ये दुई जनाको अवस्था चिन्ताजनक छ। श्रीपञ्चमीको पर्व मनाउन विभिन्न ठाउँबाट पाहुना तथा चेलीबेटीहरू जिपमा रहेको स्थानीबासीहरूको भनाइ छ।"
म्याग्दीको दरवाङधारापानी सडक सुधार,"बेनी : म्याग्दीको दरवाङधारापानी सडक स्तरोन्नति भएको छ। मालिका गाउँपालिकाको केन्द्र दरवाङदेखि सोही पालिकाको वडा नम्बर ५ फेदी हुँदै धवलागिरी गाउँपालिकाको केन्द्र मुना जोड्ने सडकको धारापानीसम्मको खण्ड स्तरोन्नति भएको हो। दरवाङदेखिधारापानी पुग्न यसअघि गाडीमा ४५ मिनेट लाग्ने गरेकोमा सडक स्तरोन्नति भएपछि यात्रा अवधि १५ मिनेटमा छोटिएको धवलागिरि गाउँपालिका७ धारापानीका रिमप्रकाश थापाले बताए। १२ वर्षअघि चन्दा जुटाएर मार्ग मात्र खोलिएको सडक कच्ची साँघुरो र ग्रेड नमिलेको थियो, उनले भने घुम्ती तथा मोड र ग्रेड सुधार सँगै अप्ठ्यारो ठाउँमा ढलान भएपछि यात्राका क्रममा सहज र सुरक्षित भएको छ। नयाँ मार्ग खोल्ने, ग्रेड सुधार, विस्तार, नाली निर्माण, ग्रेड, घुम्ती सुधार र ढलान भएपछि धवलागिरी गाउँपालिकालाई यातायात सञ्जालसँग जोड्ने मुख्य दरवाङधारापानीताकममुना सडकको दरवाङधारापानी खण्डको यात्रा सहज बन्न थालेको छ। सडक सुधार भएपछि यातायातको भाडादर घटाउन स्थानीयवासीले माग गरेका छन्। २०६७ सालमा स्थानीय बासिन्दा र तत्कालीन गाविसको अनुदानमा एक करोड ५० लाख खर्चेर यो सडकको मार्ग खोलिएको थियो। गण्डकी प्रदेश सरकारको पालिकाको केन्द्र जोड्ने सडक स्तरोन्नति गर्ने योजनाअन्तर्गत २०७६ चैत ४ गते दरवाङदेखि फेदी हुँदै धारापानी खण्डको छ किलोमिटर ६०० मिटर सडक स्तरोन्नति गर्न ठेक्का सम्झौता भएको थियो। १४ करोड ३८ लाख ६७ हजार रुपैयाँमा २०७८ असारमा सम्पन्न गर्ने लक्ष्यसहित धुलिखेलब्राइटकुँवर जेभीले पूर्वाधार विकास कार्यालय म्याग्दीसँग ठेक्का लिएको आयोजनाको ४६ प्रतिशत भौतिक प्रगति भएको अवस्थामा सहायक निर्माण व्यवसायीले काम छाडेपछि करिब एक वर्ष अलपत्र परेको थियो। २०७९ को भदौमा कार्यक्षेत्रमा आएको मुख्य निर्माण कम्पनीका कर्मचारी हरिप्रसाद हुमागाईंले हाल ९३ प्रतिशत भौतिक प्रगति भएको सडक आयोजना कार्यालयलाई हस्तान्तरणको तयारी गरेको बताए। दरवाङदेखि धारापानीसम्म ६ किलोमिटर सडक फराकिलो, नाली र पर्खाल बनाएर ग्राभेल गरेका छौं, उनले भने बादिकाको अप्ठ्यारो र साँघुरो भीरमा ३२४ मिटर सडक ढलान भएको छ। ३५ तीनदेखि ४ मिटर फराकिलो रहेको सडक सरदर ७५ मिटरका दरले फराकिलो बनाइएको छ। ग्रेड नमिलेको ठाउँमा ४०० मिटर नयाँ मार्ग खोलिएको पूर्वाधार विकास कार्यालय म्याग्दीका सूचना अधिकारी अर्जुन शर्माले बताए। बादिका भिरमा साँघुरो र उकालो सडक भएका कारण दुर्घटनाको जोखिम थियो, उनले भने सडक फराकिलो, ढलान र ग्राभेल गरेका छौं। उकालो र भिरालो सडकमा गाडी बिग्रिने, दुर्घटना हुने, फस्ने, उक्लन नसक्ने समस्या हटेको छ। यो सडकलाई प्रदेश सरकारले चालू आर्थिक वर्षमा ५ करोड रुपैयाँ बजेट विनियोजन गरेको छ। यसलाई मुना हुँदै ढोरपाटन र पूर्वी रुकुमसँग जोडेर मध्य पहाडी लोकमार्गको वैकल्पिक मार्गका रूपमा विकास गर्न जोड दिइएको म्याग्दी प्रदेशसभा क्षेत्र (ख)बाट निर्वाचित प्रदेशसभा सदस्य तथा प्रदेश सरकारका भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जालीले बताए। धारापानीदेखि ताकम हुँदै सिवाङ जोड्ने चार किलोमिटर सडक कालोपत्रेसहित स्तरोन्नति गर्न प्रदेश सरकारले चालू आर्थिक वर्षमा पाँच करोड रुपैयाँ विनियोजन गरेको छ, उनले भने सो सडक योजनालाई २५ करोड रुपैयाँको बजेटको स्रोत सुनिश्चतता गरेर बहुवर्षीय ठेक्का आह्वान भइसकेको छ।"
"एमाले दैलेखमा सर्वसम्मत नेतृत्व चयन, अध्यक्षमा शाही",दैलेख : नेपाल कम्युनिष्ट पार्टी (एमाले) दैलेखको नयाँ नेतृत्व चयन भएको छ। एमाले जिल्ला कमिटी दैलेखको आठौँ जिल्ला अधिवेशनले सर्वसम्मत नयाँ नेतृत्व चयन गरेको हो। निर्वाचन कमिटीले सार्वजनिक गरेको विवरण अनुसार एमाले दैलेखको अध्यक्षमा चामुण्डाविन्द्रासैनी नगरपालिका६ निवासी सूर्यबहादुर शाही निर्विरोध निर्वाचित भएका छन्। उनी सातौँ जिल्ला अधिवेशनमा अध्यक्षका प्रत्यासी थिए। त्यसबेला अध्यक्षमा रविन्द्रराज शर्मासँग पराजित भएका शाही आठौँ अधिवेशनमा निर्विरोध निर्वाचित भएका हुन्। तत्कालीन जिल्ला विकास समितिको उपसभापति भइसकेका शाही २०७९ मा सम्पन्न स्थानीय तहको निर्वाचनमा चामुण्डाविन्द्रासैनी नगरपालिकाको नगर प्रमुखमा पराजित भएका थिए। शाही दैलेखी कम्युनिष्ट आन्दोलनका पुराना नेता हुन् भने राष्ट्रिय भूमि आयोग दैलेखका पूर्व अध्यक्ष हुन्। यस्तै एमाले दैलेखको उपाध्यक्षमा भैरवी गाउँपालिका७ का प्रेमबहादुर बुढा निर्विरोध निर्वाचन भएका छन्। उनी सातौँ जिल्ला अधिवेशनबाट उपाध्यक्षमा निर्वाचित भएका थिए। केही समय अघिदेखि एमाले दैलेखको कार्यवाहक अध्यक्ष रहेका बुढा दोस्रो पटक पनि उपाध्यक्षमै बस्न राजी भएका हुन्। निर्वाचन कमिटीका अनुसार एमाले दैलेखको नवनिर्वाचित कमिटीको सचिवमा हिमालय जंग शाह निर्विरोध निर्वाचित भएका छन्। शाह डुङ्गेश्वर गाउँपालिका५ निवासी हुन्। यस्तै उपसचिव महिलामा नारायण नगरपालिका९ की तारा कुमारी सोनी र उपसचिव खुलातर्फ महाबु गाउँपालिका३ का मिनबहादुर बुढा क्षेत्री निर्विरोध निर्वाचित भएका छन्। निर्वाचन कमिटीका अनुसार खुला र भूगोलतर्फका जिल्ला कमिटी सदस्यहरू पनि निर्विरोध निर्वाचित भएका छन्।
"माओवादीको नयाँ समूह खडा गरेर चन्दा आतंक, दुई जना पक्राउ","विराटनगर : माओवादीका नाममा नयाँ समूह खडा गरेर पूर्वी तराईमा चन्दा आतंक मच्चाउने गिरोह सक्रिय रहेको पाइएको छ। प्रहरीका अनुसार नेपाल कम्युनिष्ट पार्टी (माओवादी) महावीर नाम दिएर नयाँ भूमिगत संगठन खडा गरी धम्की दिँदै चन्दा आतंक मच्चाइरहेको पाइएको छ। उक्त समूहमा आवद्ध आपराधिक पृष्ठभूमिका दुई जनालाई विष्फोटक पदार्थ तथा विभिन्न दस्तावेजसहित मोरङ प्रहरीले पक्राउ गरेको छ। पक्राउ पर्नेमा इलामको माङ्सेबुङ गाउँपालिका१ घर गजुरमुखी घर भई काठमाडौंको भीमसेनगोलामा डेरा गरी बस्ने ३८ वर्षीय प्रवीण मिश्र र पाँचथरको याङवरक गाउँपालिका१ का ३० वर्षीय विपिन अधिकारी रहेका छन्। प्रहरीले मंगलबार पत्रकार सम्मेलन गरेर उनीहरूलाई सार्वजनिक गरेको छ। मोरङ प्रहरी प्रमुख एसपी दीपक पोखरेलका अनुसार मिश्रलाई मोरङको बूढीगंगास्थित नेमुवा र अधिकारीलाई विराटनगरको परोपकार घाटबाट सोमबार पक्राउ गरिएको हो। दुवै जनाविरुद्ध विष्फोटक पदार्थ ऐनअन्तर्गत मुद्दा चलाउन मंगलबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको पोखरेलले बताए। उनका अनुसार पक्राउ परेकाको साथबाट विष्फोटक पदार्थमा प्रयोग हुने ७ वटा डेटोनेटर, १८ फिट ३ इन्च लामो डेडकर्ड, सोडा, चन्दा उठाउन प्रयोग गरिने रसिद (काटिएको र नकाटिएको) तथा चन्दा माग गर्दै पठाउने गरिएको पत्र, खाली खाम, मुक्तिनाथ प्रकाशन गृहको प्रेस कार्ड, मोबाइल, सिमकार्ड, डायरी, एसबीआई बैंकको चेकबुक, डिजिटल स्टाम्पलगायत बरामद भएको छ। चन्दा माग गर्दै पठाउने गरिएको पत्रमा महासचिव महावीर भनेर हस्ताक्षर गरिएको छ। मिश्र र अधिकारी आपराधिक पृष्ठभूमिका व्यक्तिहरू रहेको प्रहरीले जनाएको छ। एसपी पोखरेलका अनुसार मिश्रविरुद्ध झापामा २०७६ सालमा विष्फोटक पदार्थ सम्बन्धी ४ वटा मुद्दा चलेको पाइएको छ। अधिकारीविरुद्ध पाँचथरमा २०७६ मा अभद्र व्यवहार मुद्दा चलेको उनले बताए। दुवै जना आपराधिक पृष्ठभूमिका व्यक्तिहरू हुन्, उनले भने, पछिल्लो समय नयाँ भूमिगत संगठनमा आवद्ध भएर चन्दा आतंक मच्चाइरहेको पाइएको छ। पोखरेलले मोरङ, झापा र सुनसरीका निजी शैक्षिक संस्थामा चिट्ठी पठाउँदै चन्दा असुल्ने गरिएको जानकारी दिए। चन्दा नदिए बम विष्फोट गराउने धम्कीसमेत दिने गरेको पाइएको छ। माओवादीका नाममा नयाँ र भूमिगत समूह खडा गरी धम्की दिँदै पूर्वी तराईका निजी शैक्षिक संस्थाबाट चन्दा असुली गर्ने गरिएको सूचना केही समयअघि प्राप्त भएको थियो, एसपी पोखरेलले भने, त्यसका आधारमा विशेष अप्रेशन चलाएर खोजी तीव्र पारिएपछि दुई जनालाई पक्राउ गर्न सफल भइयो। उनका अनुसार महासचिव महावीरको दस्तखत रहेको र नेपाल कम्युनिष्ट पार्टी (माओवादी) लेखिएको लेटर प्याड प्रयोग गरेर भूमिगत संगठनका नाममा शैक्षिक संस्थाबाट चन्दा असुल्ने गरिएको पत्ता लागेको छ। प्रहरीका अनुसार नेत्रविक्रम चन्द विप्लव नेतृत्वको नेकपा, मोहन वैद्य नेतृत्वको नेकपा (क्रान्तिकारी माओवादी) तथा धर्मेन्द्र बास्तोला नेतृत्वको नेकपा (बहुमत)बाट अलग भएकाहरूले नेकपा (माओवादी) महावीर समूह खडा गरेको पाइएको छ। गत भदौमा खडा गरिएको यो समूहमा अन्य दल छाडेका तथा अयोग्य र असन्तुष्ट लडाकुलाई समेत समेट्ने प्रयास गरेको पाइएको प्रहरीले जनाएको छ। सुरुमा ३५ सदस्यीय कमिटी गठन गरेर महावीर समूहले आफ्ना गतिविधि गर्न थालेको प्रहरी स्रोतले बतायो। केन्द्रीय कमिटी ३५ सदस्यीय रहेछ। अहिले संगठन विस्तारको क्रममा रहेको पाइयो, स्रोतले भन्यो, यसको नेतृत्वकर्ता महावीर भनिएको छ। उनका बारेमा पत्ता लगाउन विस्तृतमा अनुसन्धान थालिएको छ। पक्राउ परेकामध्ये मिश्र महावीर समूहको झापा इन्चार्ज रहेको प्रहरीको भनाइ छ। त्यसअघि उनी नेकपा (बहुमत)का झापा इन्चार्ज थिए। महावीर समूहमा आवद्ध भएका अन्य व्यक्तिको खोजी तीव्र पारिएको प्रहरीले जनाएको छ। महावीर समूहले कहाँबाट कति रकम चन्दा उठायोभन्ने यकिन हुन बाँकी रहेको र अनुसन्धान भइरहेको एसपी पोखरेलले बताए। बम विष्फोट गराइदिने धम्की दिँदै केही समयदेखि त्रसित बनाएर शैक्षिक संस्था केन्द्रित चन्दा आतंक मच्चाइरहेको पाइयो, उनले भने, तर, बेलैमा प्रहरीले नियन्त्रणमा लिएका कारण उक्त समूहको कार्यक्रम असफल भयो। प्रहरीका अनुसार यो समूहले यसअघि झापा र सुनसरीका केही निजी विद्यालयमा चन्दा उठाइसकेको पाइएको छ। विद्यालयको स्तर र हैसियत हेरेर चन्दा माग गर्ने गरिएको प्रहरीको भनाइ छ। प्रेसर कुकर बम डिस्पोज विराटनगर महानगरपालिका३ स्थित घरेलु तथा साना उद्योग कार्यालयनजिकै भेटिएको शंकास्पद वस्तु प्रेसर कुकर बम रहेको पुष्टि भएको छ। उक्त बम मोरङको थलाहास्थित नेपाली सेनाको भैरव गणबाट खटिएको बम डिस्पोजल टोलीले डिस्पोज गरेको छ। घरेलु तथा साना उद्योग कार्यालयबाट लगभग २ सय मिटर पश्चिममा आँपको रुख रहेको चउरमा सोमबार साँझ अन्दाजी २ लिटरको प्रेसर कुकरमा टेपले बाँधेर बिजुलीको तार जडान गरी राखिएको शंकास्पद वस्तु फेला परेको थियो। घटनास्थललाई रातभर प्रहरीले सुरक्षा दिएर राखेको थियो। मोरङ प्रहरी प्रमुख एसपी पोखरेलले उक्त वस्तु नेपाली सेनासँगको समन्वयमा मंगलबार बिहान १०:४३ बजेतिर डिस्पोज गरिएको जानकारी दिए। निस्कृय बनाउने क्रममा शंकास्पद वस्तु प्रेसर कुकर बम रहेको पुष्टि भएको हो। कुकरमा ३ वटा डेटोनेटरसमेत जडान गरेर बम तयार गरिएको पाइएको सैनिक स्रोतले बतायो। स्रोतका अनुसार डेटोनेटर जडान गरिएको कुकरभित्र साबुनको डल्ला र ढुंगा फेला परेको छ। डेटोनेटरले कुकरलाई विष्फोट गराउन मद्दत गर्छ। साबुनले बारुद (जिलेटिन)को काम गर्छ। डेटोनेटर र साबुनको मिश्रणले ठूलो आवाज र धमकासहित कुकरलाई विष्फोट गराउँछ। कुकरभित्र राखिएको ढुंगाले वरपर क्षति पुर्याउँछ, सैनिक स्रोतले भन्यो। स्रोतका अनुसार बेलैमा बम निष्कृय पार्न सकिएका कारण ठूलो क्षति हुन पाएन। यस विषयमा नेपाली सेनाले थप अनुसन्धान गरिरहेको छ। कुकरभित्र भेटिएका अवशेषलाई परीक्षणका लागि प्रयोगशालामा पठाइएको स्रोतले बतायो। उक्त बम कहाँ लगेर विष्फोट गराउने योजना थियो भन्ने खुल्न बाँकी रहेको प्रहरीको भनाइ छ। कतै लगेर विष्फोट गराउने योजनासहित बम बनाइएको हुनसक्छ, प्रहरी स्रोतले भन्यो। स्रोतका अनुसार पक्राउ परेका मिश्र र अधिकारीले प्रेसर कुकर बम बनाएर आफूहरूले नै राखेको स्वीकार गरेका छन्। बम विष्फोट गराएर जनमानसमा त्रास सिर्जना गर्ने र चन्दा असुल्ने योजना उनीहरूको रहेको प्रहरीको भनाइ छ। बम राखेको स्थान उनीहरूले नै प्रहरीलाई देखाएका थिए। फागुन १ गतेलाई लक्षित गरेर बम बनाइएको स्वीकार गरेका छन्, प्रहरी स्रोतले भन्यो, जनमानसमा त्रास सिर्जना गर्ने र चन्दा आतंक मच्चाउने मुख्य उद्देश्य रहेको पाइयो छ।"
नक्कली प्रमाणपत्र पेश गरी जागिर खाएको आरोपमा शिक्षकविरुद्ध अख्तियारले हाल्यो मुद्दा,"काठमाडौं : अख्तियार दुरूपयोग अनुसन्धान आयोगले नक्कली शैक्षिक प्रमाणपत्र पेश गरेको आरोपमा एकजना शिक्षकविरुद्ध मुद्दा दायर गरेको छ। आयोगका प्रवक्ता नरहरी घिमिरेले कास्कीको पोखरा महानगरपालिका८ स्थित श्रीराम प्राथमिक विद्यालयको स्थायी शिक्षक विन्दु गौतम शर्माविरुद्ध नक्कली शैक्षिक प्रमाण पेश गरी जागिर खाएको आरोपमा आज विशेष अदालत काठमाडौंमा आरोपपत्र दायर गरेको जानकारी दिए। शैक्षिक योग्यताको प्रमाणपत्रहरू नक्कली भएको र छानविनको माग गर्दै शिक्षक शर्माविरुद्ध अख्तियारमा उजुरी परेको थियो। सोही उजुरीका आधारमा अनुसन्धान हुँदा शिक्षक शर्माले माध्यमिक शैक्षिक परिषद्,उत्तर प्रदेश,बोर्ड अफ हाइस्कु्ल एण्ड इण्टरमिडियट एजुकेसन,युपी भारतबाट एसएलसी तहको नक्कली शैक्षिक प्रमाणपत्र र लब्धांक पत्रहरू पेश गरी प्राथमिक तहको अस्थायी र स्थायी शिक्षक पदमा नियुक्त भएको पुष्टि हुन आएको अख्तियारको ठहर छ। शिक्षक शर्माले भ्रष्टाचार निवारण ऐन,२०५९ को दफा १६ (१) बमोजिमको कसुर गरेको हुँदा उनीमाथि भ्रष्टाचार निवारण ऐनको दफा १६ (१) बमोजिम सजाय र मागदावी गर्दै अख्तियारले आरोपपत्र दायर गरेको हो।"
रोल्पाको होलेरी प्रहरी चौकी आक्रमणको नेतृत्व मैले गरेको हुँ : पुन,"काठमाडौं : नेकपा माओवादी केन्द्रका उपमहासचिव वर्षमान पुन अनन्तले जनयुद्धले ल्याएका उपलब्धिको उपभोग गरेर भ्रम फैलाउनेविरुद्ध भण्डाफोर गर्नुपर्ने बताएका छन्। २९ औं जनयुद्ध दिवसका अवसरमा मंगलबार राजधानीमा आयोजित एक कार्यक्रमा पुनले जनतामा भ्रम फैलाउन खोज्ने अवसरवादी प्रवृत्तिको भण्डाफोर गर्ने बताएका हुन्। कतिपय मानिसहरु जनयुद्धकै कारण प्रधानमन्त्री, मन्त्री, सांसद, जनप्रतिनिधि भएका छन्, पुनले भने, तर, त्यही माओवादी आन्दोलनको खोइरो खन्दै हिँडेका छन्। जनयुद्धले ल्याएका उपलब्धिको उपभोग गर्ने, पदमा पुग्ने अनि जनयुद्ध ठीक थिएन भनेर जनतामा भ्रम फैलाउन खोज्ने अवसरवादी प्रवृत्तिको अब हामी भण्डाफोर गर्छौं। उनले जनयुद्ध स्वीकार नगर्नेहरुलाई माओवादीलाई धेरै नजिस्क्याउन चेतावनी दिए। उनले जनयुद्ध दिवस मनाउन रोक लगाउने सर्वोच्च अदालतको फैसलाप्रति असन्तुष्टि जनाए। जसले न्यायालयलाई समावेशी बनायो। महिलाहरु पनि न्यायाधीश बन्न पाउने व्यवस्था ल्यायो। त्यही मानिसले कसरी माओवादी आन्दोलनबारे कूतर्क गरेर कसरी जथाभावी फैसला लेख्न सकेको होला ?, उनले अदालतप्रति प्रश्न गरे। विरोधीका भ्रमहरु चिरेर इतिहासमा जनयुद्ध युगान्तकारी परिवर्तन ल्याउने आन्दोलन थियो भन्ने सत्य स्थापित गरेर छाड्न सफल हुने उनले विश्वास व्यक्त गरे। आफूले २४ वर्षको छँदा ०५२ फागुन १ गते पहिलोपटक रोल्पाको होलेरी प्रहरी चौकी आक्रमणको नेतृत्व गरेको भन्दै पुनले आवश्यक परे फेरि अर्को जनयुद्ध लड्न तयार रहेको बताए। ०५२ फागुन १ गते २४ वर्षको उमेरमा म कमाण्डर र पूर्वउपराष्ट्रपति आदरणीय नन्दबहादुर पुन सहायक कमाण्डरको भूमिकामा रहेर होलेरी प्रहरीमा आक्रमण गरेका थियौं, पुनले भने, देश बदल्न अझै आवश्यक फेरि अर्को जनयुद्ध लड्न तयार छु।पुनले तत्कालीन काँग्रेस सभापति एवं पूर्वप्रधानमन्त्री स्वर्गीय गिरिजाप्रसाद कोइराला लोकतन्त्र बहालीको आन्दोलनमा ८० वर्षको उमेरमा सडकमा उत्रिएर लठ्ठी खाएको स्मरण गरे। पुनले संसारभर लोकप्रियतावादी हावा चलेको र नेपालको राजनीतिमा पनि त्यस्तो प्रवृत्तिले टाउको उठाउन खोजेको टिप्पणी गरे। अहिले संसारभर लोकप्रियतावादको हावा चलेको छ। नेपालमा पनि धेरथोर त्यो हावाको प्रभाव परेको छ, उनले भने, यसअघि नै असफल सिद्ध भइसकेको यो नवउदारवादी प्रवृत्ति विकल्प हुन सक्दैन। फरक प्रसंगमा उनले आफ्ना अध्यक्ष प्रचण्ड नेतृत्वको सरकारले थालेको सुशासनको अभियानबाट पछि नहट्ने बताए। उनले भ्रष्टाचारमा मुछिएका सत्तारुढ दल र आफ्नै पार्टीका मानिसहरुलाई समेत उन्मुक्ति नदिने पक्षमा प्रधानमन्त्री रहेको बताए। शक्ति र धनको बलमा सरकारी जग्गा हडप्नेहरुलाई कारबाहीको दायरामा ल्याउँदा सरकारको नेतृत्वमाथि अनुचित दबाब दिने काम गरिएको र सरकार ढाल्ने प्रयास भएको उनको दाबी छ।"
चिया विकास निगम अन्तर्राष्ट्रिय पुरस्कारबाट सम्मानित,"काठमाडौं : चिया विकास निगम अन्तर्राष्ट्रिय पुरस्कारबाट सम्मानित भएको छ। हरेक वर्ष चीनमा विश्वभरीका १७ चिया उत्पादन गर्ने देशबीच हुने प्रतियोगितामा नेपालको तर्फबाट नेपाल चिया विकास निगमले सहभागिता जनाएको थियो। निगमको कन्याम चिया वगानले २०२३ को उत्कृष्ट चिया भनेर गोल्ड विजेता पाएको हो। निगमले झापा र इलाममा रहेको आफ्नै ७ वटा चिया वगानबाट उत्पादित चिया नेपालीहरूमाझ निकै नै लोकप्रिय तथा अन्र्तराष्ट्रिय स्तर मै चिरपरिचित टोकला चियाको उत्पादन तथा बिक्री वितरण गरिरहेको छ। कम्पनीले यस पुरस्कारले नेपाली चियालाई अन्तर्राष्ट्रिय बजारमा थप चिनाउन र प्रवर्द्धन गर्न निकै ठूलो टेवा दिने विश्वास गरेको छ। नेपालमा उत्पादित चियाहरूको वृहत प्रदर्शनी तथा टी टेस्टिङ्ग कार्यक्रम सम्पन्न भएको छ। शुक्रबार र शनिबार नारायणी नदीको किनारमा नेपाल चिया तथा कफि विकास बोर्डको आयोजना तथा उद्योग वाणिज्य संघ चितवन, होटल व्यवसायी संघ चितवन तथा भरतपुर महानगरपालिकाको सहआयोजनामा उक्त कार्यक्रम गरिएको हो। मेलामा चिया क्षेत्रमा कृयाशिल विभिन्न संघ संस्थाको सहभागिता तथा विभिन्न चिया उत्पादक कम्पनीहरूले आफ्नो उत्पादनको प्रदर्शनी एवं टेष्टिङ कार्यक्रम भएको छ। प्रदर्शनीको उद्घाटन कृषि तथा पशुपंक्षी विकास मन्त्री डा वेदुराम भुषालले गरेका थिए। सो कार्यक्रममा आठौं एशिया टी कम्पिटिसन २०२३ कोचिया गुणस्तरमा गोल्ड विजेता नेपाल चिया विकास निगमका कार्यकारी अध्यक्ष सुभाष चन्द्र संघईलाई मन्त्रीले सम्मानित गरेका छन्। सो कम्पिटिसनमा नेपाल चिया विकास निगम लिको कन्याम वगानको चिया लेगोल्ड विजेता पाएको हो।"
"ओलीले भने टाउकामा बम हान्ने र मूल्य तोक्ने सँगै सरकारमा छन्, पीडितले कसरी न्याय पाओस्","काठमाडौं : नेकपा एमालेका अध्यक्ष केपी शर्मा ओलीले संक्रमणकालीन न्यायलाई पीडितमैत्री बनाएर टुंगो लगाउनुपर्ने बताएका छन्। मंगलबार काठमाडौंमा मानवअधिकार रक्षकहरूको राष्ट्रिय सम्मेलनमा बोल्दै उनले पीडितलाई अन्याय हुनेगरी सङ्क्रमणकालीन न्यायको विषय टुंगिन नसक्ने बताए। माओवादी अध्यक्ष पुष्पकमल दाहाल र कांग्रेस सभापति शेरबहादुर देउवा सङ्क्रमणकालीन न्यायलाई टुङ्ग्याउने पक्षमा नरहेको उनको भनाइ छ। त्यसकै परिणाम १८ वर्षसम्म त्यसलाई नटुङ्ग्याएर पीडितमाथि अन्याय गरिएको उनले बताए। हिंसा मच्चाउनेहरू १८ वर्षअघि नै सत्तामा पुग्दा पनि पीडितले न्याय नपाएको भन्दै उनले अहिले टाउकामा बम हान्ने र टाउकाको मूल्य तोक्ने दुवै सरकारमा रहेको तर्क गरे। 'राज्यबाट मानव अधिकार उल्लघंन गर्ने पनि सरकारमै छन्। विद्रोही भनिएकाहरू पनि अहिले सरकारमै छन्। दुवै सरकारमा शासक भएका छन्। टाउकामा बम हान्ने र टाउकाको मूल्य तोक्ने सँगै सरकारमा छन्। लडाइँ केका लागि भनेको त दुईदुई वर्ष प्रधानमन्त्रीका लागि रहेछ,' उनले भने। राजनीतिक हितका लागि अरू कुनै पनि मानवीय, संवैधानिक, कानुनी अधिकार उल्लंघन गर्ने एमालेको नीति नरहेको उनले प्रष्ट पारे। एकताबद्ध भएर नेपाललाई शान्तिपूर्ण, विकासको बाटोमा मानव अधिकार सहितको राष्ट्रको रूपमा अघि बढाउनुपर्ने उनले बताए। त्यस्तै नेपाली कांग्रेसका नेता डा शेखर कोइरालाले संक्रमणकालीन न्यायको विषय गम्भीर भएकाले राजनीतिक मुद्दा बनाउन नहुने बताए। सर्वोच्च अदालतको आदेश, अन्तर्राष्ट्रिय मूल्यमान्यता र मानव अधिकार आयोगको निर्देशनलाई ध्यानमा राखेर यसलाई निष्कर्षमा पुग्नुपर्ने उनको भनाइ छ।"
"वात्सल्यका ब्राण्ड ऐम्बेस्डरमा प्रियंका, आयुष्मान र आयांका","काठमाडौं : वात्सल्य नेचुरल आईभीएफले ब्राण्ड ऐम्बेस्डरमा अभिनेत्री प्रियंका कार्की, अभिनेता आयुष्मान देशराज र आयांकालाई संयुक्त रुपमा नियुक्त गरेको छ। नेपालमै आधुनिक प्रजनन चिकित्साको प्रवर्द्धन, विकास र प्रयोगमा टेवा पुर्याउँदै आएको वात्सल्यले संयुक्त रुपमा नियुक्त गरेको हो। वात्सल्यको नारायणचौरस्थित क्लिनिकमै भएको एक कार्यक्रममा दुवै पक्षले सम्झौता पत्रमा हस्ताक्षर गरेका छन्। सम्झौता बमोजिम तीनै जना निःसन्तानसँग सम्बन्धित विषयमा जागरुकता फैलाउने र उपचारमा पहुँच बढाउने कार्यमा संलग्न रहनेछन्। वात्सल्य क्लिनिकका संस्थापक तथा प्रबन्ध निर्देशक प्रशान्त सुवेदीले ब्राण्ड एम्बेस्डरका रूपमा तीनै जनालाई संयुक्त रुपमा लिन पाउँदा खुशी व्यक्त गरे। उनले निःसन्तान सम्बन्धी कुण्ठालाई उनीहरूमार्फत थप प्रभावकारी रूपमा जागरुकता फैलाउन सक्नेमा आफू आशावादी रहेको बताए। अभिनेत्री कार्की आफ्नो खुला सोच र धारणा का कारण धेरै महिलाहरूका लागि अनुकरणीय बनेको र स्पष्ट वक्ता भएको कारण उनको प्रभाव नयाँ पुस्तामा गहिरो रहने तथ्य नकार्न सकिन्न साथै हालै मातृत्व र पितृत्व भूमिका निभाउँदै गरेका यस दम्पतीले सन्तान प्राप्तिको अनुभवलाई राम्ररी उजागर गर्न सक्नेमा पनि आफू विश्वसित रहेको सुवेदीले जनाएका छन्। यस्तै बदलिँदो जीवनशैली र खानपानले गर्दा सन्तान प्राप्तिको चुनौती थपिँदै गएको अवस्थामा यससम्बन्धी सचेतना फैलाउने र सन्तान नहुनुमा आफू वा आफ्नो जीवनसाथीलाई दोषी ठहर्याउनु भन्दा उपचार गराउनु जाती हुन्छ भन्ने सकारात्मक सन्देश फैलाउने भूमिका पाउँदा आफूहरू उत्साहित रहेको अभिनेत्री प्रियंका कार्कीले जनाएकी छन्। यस्तै आफ्नो परिवार पूर्ण बनाउन आधुनिक आईभीएफ उपचारको निर्णय जटिल रहेको तर खासमा बुझ्दै जाँदा यो प्रविधि लाभकारी नै रहेको आफूहरूले थाहा पाएको कारण यस सम्बन्धी आफूले बुझेको तथ्य प्रभावकारी रूपमा सबैमा राख्दै जाने अभिनेता आयुष्मान देशराजले बताए। वात्सल्यले आईभीएफका साथै आईयूआई, ओभुलेसन इन्डक्सन, फर्टिलिटि फ्रिजिंग, प्रसूति पुर्वको सम्पूर्ण जाँच जस्ता प्रजनन सम्बन्धी विभिन्न आधुनिक सेवा प्रदान गर्छ।"
संकटमा हिमालका रैथाने बाली,"सुर्खेत : जुम्लाको कनकासुन्दरी गाउँपालिकाका किसान हर्कराज बुढाले रैथाने बालीको खेती गर्न छाडेको एक दशक भयो। दुःख गरेअनुसार उब्जनी नहुने, हुर्कनै समय लाग्ने, रोग र किराबाट जोगाउनै मुश्किल भएपछि उनले परम्परादेखि लगाउँदै आएका अन्नबालीको खेती गर्न छाडेका हुन्। पहिला त राम्रै फल्थ्यो उनी भन्छन्,फापर, उवा, चिनो र कागुनो अचेल पहिलाको जस्तो फल्दैन, दुख अनुसार उब्जनी नहुँदा हामीले स्थानीय जातका अन्नबाली लगाउन छोडिसक्यौं। उनका अनुसार केहीवर्ष अघिसम्म फापर, चिनो, कागुनो, उवा, कोदो र जौ लगायतका स्थानीय जातका बालीको खेती राम्रै हुन्थ्यो। तर पछिल्ला वर्षमा ती बालीको उत्पादन क्रमशः घट्दो छ। उत्पादन घट्दै गएपछि स्थानीयले कतिपय रैथाने बालीको खेती नै गर्न छाडेका छन्। खेती नै गर्न छाडेपछि हिजोआज कतिपय स्थानीय जातका रैथाने बालीको बीउ नै नपाउने अवस्था आएको उनले सुनाए। उनी भन्छन्,पहिला त पाखामा छरिदिए पुग्थ्यो, त्यही फलेको बालीले छाक टार्थ्यौं। तर अचेल पहिलाको जस्तो उब्जनी हुँदैन, उब्जनी नहुने बाली किन लगाउनु ? धेरै उत्पादन हुने आसमा हिजोआज आफूहरूले हाइब्रिड जातका बालीको खेती गर्न थालेको उनले बताए। जुम्लाकै तातोपानी गाउँपालिकाका किसान जयप्रसाद गौतमले पछिल्लो समय मार्सी धानको उत्पादन घट्दै गएको सुनाए। नयाँनयाँ रोग र किराको प्रकोपले मार्सी धानको उत्पादन सोचेअनुसार नहुँदा आफूहरूले विस्तारै यसको खेती घटाउँदै गएको उनको भनाइ छ। उनका अनुसार वर्षौदेखि स्थानीयले खेती गर्दै आएको जुम्ली मार्सीको खेतीमा पछिल्लो समय रोगले सताउन थालेको हो। गौतम भन्छन्,बर्सेनि नयाँ रोगले पाक्ने बेलामा मार्सी धान खेतमै नष्ट हुन्छ, पहिलाको जस्तो उत्पादन नै हुँदैन। रोगले सताउने र उब्जनी हुन छाडेपछि मार्सीको साटो नयाँ जातको धान लगाउन थालेका छौं, अब सबैले खेती गर्न छाडेपछि विस्तारै यहाँको रैथाने मार्सी नै लोप हुन्छ होला। कर्णालीका हिमाली जिल्लाहरू जुम्ला, हुम्ला, मुगु, डोल्पा र कालीकोटमा रैथाने जातका बालीको खेती घट्दो छ। उत्पादनमा आएको ह्रासका कारण स्थानीयले खेती गर्न छाडेपछि कतिपय रैथाने बालीहरूको अस्तित्व नै संकटमा परेको हो। चिसो र हिमाली हावापानीमा फल्ने चिनो, कागुनो, उवा, फापर, मार्से, जुम्ली मार्सी, कोदो, सिमी र जौं लगायतका रैथाने बालीहरू संकटमा पर्न थालेका छन्। जलवायुमा आएको परिवर्तनका कारण यी रैथाने बालीहरूको अस्तित्व पनि संकटमा पर्न थालेको विज्ञहरू बताउँछन्। जलवायु परिवर्तनका कारण हिमाली क्षेत्रमा हिउँ समयमै पर्दैन वातावरणविद् सञ्जित कँडेल भन्छन्,पहिलाको तुलनामा हिउँ कम मात्र पर्ने गरेको, हिउँ पर्न छाडेपछि विस्तारै हिमाली क्षेत्रको तापक्रम पनि वृद्धि हुँदै जाँदा त्यहाँका रैथाने बालीलाई अनुकुल वातावरण भएन। ती बालीमा रोग र किराको प्रकोप पनि बढ्न थाल्यो, यसले उत्पादन घट्ने नै भयो। जीविकोपार्जनमा समस्या रैथाने बाली लोप हुने अवस्थामा पुग्दा स्थानीय किसानको जीविकोपार्जनमा नै समस्या उत्पन्न हुन थालेको छ। तर स्थानीय किसान भने के कारणले रैथाने बालीको उत्पादन घट्यो भन्ने विषयमा जानकार छैनन्। बरु उत्पादन बढी हुने बालीको खोजीमा किसानहरू भौंतारिने गरेका छन्। मुगुको खत्याड गाउँपालिकाका किसान वीरबहादुर खत्री भन्छन्,हिउँ र पानी नपर्दा छरेको बाली पनि सप्रिँदैन, पहिला अन्न फल्ने पाखाहरू अचेल बाँझै छन्। पुस्तौंदेखि लगाउँदै आएका बालीको उत्पादन राम्रो नहुँदा हामीलाई छाक टार्न कठिन हुन्छ, यहाँको हावापानीसँग सुहाउँदो नयाँ बालीहरू केही भए सरकारले दिए हुन्थ्यो। उनका अनुसार रैथाने बाली फल्न छाडे पनि जिल्लामा विगतमा नफल्ने कतिपय बाली र फलफूलहरू भने अचेल फल्न थालेका छन्। हिमाली क्षेत्रका किसानले उत्पादन बढी हुने आसमा उन्नत जातका बीउको खेती गर्न थालेका छन्। यसले पनि रैथाने बालीहरू संकटमा पर्न थालेका हुन्। रैथाने बालीको संरक्षणका लागि सरकारले जलवायुमैत्री कृषि प्रविधि र खेती प्रणालीतर्फ किसानलाई आकर्षित गर्नुपर्ने अगुवा किसानहरूको माग छ। पछिल्लो समय कर्णालीका रैथाने बालीले बजार पाउन थालेका छन्। मार्सी, सिमी र फापरको बजारमा माग बढेको भए पनि उत्पादन भने वृद्धि हुन सकेको छैन। रैथाने बालीको उत्पादन वृद्धि र बीउ संरक्षणमा प्रभावकारी योजना र कार्यक्रम नहुँदा यी बालीहरू संकटमा पर्न थालेको किसानहरू बताउँछन्। रैथाने बाली जोगाउने प्रयास कर्णाली प्रदेश सरकारले रैथाने बालीको संरक्षणका लागि पहल भइरहेको जनाएको छ। रैथाने बालीको अस्तित्व जोगाउन र किसानलाई यसको खेतीमा आकर्षित गर्न कर्णालीमा उत्पादन हुने ९ वटा रैथाने प्रजातिका बालीहरू सूचीकृत गरिएको छ। भूमि व्यवस्था, कृषि तथा सहकारी मन्त्रालयले चिनो, कागुनो, उवा, मार्से, फापर, जुम्ली मार्सी, कोदो, जौ र सिमीलाई रैथाने बालीको रूपमा सूचीकृत गरिएको जनाएको छ। मन्त्रालयका प्रवक्ता धनबहादुर कठायतले रैथाने बाली संस्कृतिसँग जोडिएकाले सम्पदाको उपमा दिएर ती रैथाने बालीको उत्पादनहरू बिक्री गर्नेले अब अनिवार्य रूपमा मूल्यवान अंकित लोगो राख्नुपर्ने व्यवस्था गरिएको जानकारी दिए। कठायतले भने,रैथाने बालीको बजार माग धेरै छ, मूल्य पनि राम्रो छ। तर उत्पादन भने हुन सकिरहेको छैन, रैथाने बालीको उत्पादन बढाउन र ती बालीको संरक्षणका लागि मन्त्रालयले प्रवर्द्धनका कार्यक्रम सञ्चालन गरिरहेको छ। उनले चालू आर्थिक वर्षमा रैथाने बालीको संरक्षण र प्रवर्द्धनका लागि जिल्लाहरूमा करिब ४ करोड बजेट पठाइएको बताए। रैथाने बालीको बीउ लोपोन्मुख अवस्थामा पुगेपछि जिल्लास्थित कृषि विकास कार्यालयहरूले बीउ जोगाउन प्रयास गरिरहेको मन्त्रालयको भनाइ छ।"
ट्याक्टर दुर्घटना हुँदा एक जनाको मृत्यु,काठमाडौं : रामेछापमा ट्याक्टर दुर्घटना हुँदा एक जनाको मृत्यु भएको छ। मृत्यु हुनेमा रामेछाप नगरपालिका९ का ३७ वर्षीय गुणराज श्रेष्ठ रहेका छन्। रामेछापको रामेछाप नगरपालिका९ चिउरीबोटस्थित तामाकोशी नदीबाट बालुवा लिई ल्याङल्याङतर्फ आइरहेको ना ५ त ६५३६ नम्बरको ट्याक्टर अचानक ब्रेकफेल भएर दुर्घटना भएको हो। दुर्घटनामा परेर रामेछाप नगरपालिका८ कात्तिके का २२ वर्षीय मनोज मगर र वडा नम्बर ८ ल्याङल्याङका २३ वर्षीय चन्द्र बहादुर शाही घाइते भएका छन्। घाइतेलाई उपचारका लागि धुलिखेल अस्पताल पठाइएको छ।
दुबई जान लागेकी युवती अवैध मुद्रासहित विमानस्थलबाट पक्राउ,काठमाडौं : त्रिभुवन अन्तर्राष्ट्रिय विमानस्थलबाट अवैध मुद्रासहित दुईजना पक्राउ परेका छन्। पक्राउ पर्नेमा सिन्धुपाल्चोककी १९ वर्षीय सुस्मिता गोले र ३४ वर्षीय माइला स्याङबो रहेको प्रहरीले जनाएको छ। फ्लाइ दुबईको उडानबाट सोमबार दुबई जान लागेकी सिन्धुपाल्चोक जुगल गाउँपालिका२ की गोलेको साथबाट विभिन्न मुलुकका अवैध मुद्रा फेला परेको हो। अन्तर्राष्ट्रिय उडान तर्फको प्रस्थानमा होल्ड ब्याग चेकजाँच गर्ने क्रममा साउदी रियाल १ लाख ५० हजार र यूएई दिराम १० हजार रुपैयाँसहित फेला परेको विमानस्थल प्रहरीले जनाएको छ। रकमबारे सोधपुछ गर्दा उक्त रकम सिन्धुपाल्चोक जुगल गाउँपालिका२ का स्याङबोले दिएको बताएपछि तत्कालै उनलाई पनि प्रहरीले विमानस्थलबाटै पक्राउ गरेको हो। स्याङबोले सो रकम आफूले नै गोलेलाई दिएको स्वीकार गरेपछि अवैध मुद्रासहित दुवैजनालाई आवश्यक अनुसन्धान एवं कानुनी कारवाहीका लागि आज राजश्व अनुसन्धान विभाग हरिहरभवन पठाएको प्रहरीले जनाएको छ।
"कोही तयार हुनुहुन्छ भने आउनुहोस् , मलाई अध्यक्षमा बसिरहन लोभ छैन : प्रचण्ड","काठमाडौं : नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल 'प्रचण्ड'ले आफू पार्टी नेतृत्वमा नबस्ने मनस्थितिमा पुगेको बताएका छन्। मंगलबारदेखि सुरू भएको माओवादी केन्द्रको २९औं विधान सम्मेलनको उद्घाटपछि शुभकामना दिँदै अध्यक्ष दाहालले पार्टी नेतृत्वमा कोही तयार भए आफूले पद छोडिदिने बताएका हुन्। 'कोही कमरेड तर्क तथ्यसहित आउनुहुन्छ भने म पद छोड्न तयार छु,'उनले भने,' भन्नुहुन्छ भने मलाई नेतृत्वमा बसिराख्न लोभ छैन।' अध्यक्ष प्रचण्डले सबै क्रान्तिकारी एकताबद्ध हुने राम्रो अवसर भएको उल्लेख गरे। 'सबै क्रान्तिकारी एकताबद्ध हुने राम्रो अवसर भएको छ। एकै मोर्चा र केन्द्रमा एकता बद्ध गर्न आग्रह गर्दछु । ढिलो नगरी आउनुहोस् बसौं,समीक्षा गरौं । नयाँ लहर सिर्जना गरौँ,'उनले भने,' माओवादी युद्धका सहयात्रीहरु आउनुहोस् । यो मोर्चालाई एकताबद्ध गरौँ ।' सामाजिक न्याय र सुशान कायम गरेर अगाडि बढ्ने अवसर भएको बताउँदै उनले संकल्प गर्ने यस दिनमा सबै एकताबद्ध हुन अपिल गरे । जनयुद्ध नेपालको इतिहासको दूरगामी महत्त्वको रहेको र आगामी दिनमा पनि रहने विश्वास व्यक्त गर्दै अध्यक्ष प्रचण्डले नेपालमा जनयुद्ध सम्भव छ भन्ने निष्कर्षसहित आफूहरु अगाडि बढेको र सोहीअनुसार जनताले अभियानमा सहयोग प्रदान गरेको स्मरण गरे। फरक प्रसंगमा प्रधानमन्त्री समेत रहेका प्रचण्डले देशलाई नयाँ क्रान्तितिर लैजान संकल्प गरेको दावी गरे। भने, 'जीवनको उत्तरार्द्धमा फेरि एकपटक देशलाई नयाँ क्रान्तितिर लैजाने मन छ। संकल्प गरेको छु।'"
"शरणार्थी शिविरमा ८ महिने बालकको हत्या, दुईजना पक्राउ",झापा : झापाको दमक नगरपालिका३ बेलडाँगीमा रहेको भुटानी शरणार्थी शिविरमा ८ महिने बालकको हत्या भएको छ। शिविरको सेक्टर बी४ हट ४३२ मा बस्ने ५० वर्षीय पञ्चवीर घिसिङको घरमा आश्रय लिएर बसेका २५ वर्षीया सुष्मिता बिश्वाको ८ महिनाको छोरा एरित ओलीको सोमबार हत्या भएको हो। प्रहरीका अनुसार एरितलाई पञ्चवीरले पछारेका थिए। पछारेपछि अचेत बनेका बालकलाई उपचारका लागि दमक अस्पताल पठाएको र त्यहाँ इसीजी नभएका कारण दमकमै रहेको किओच बाल अस्पताल पठाइएको थियो। त्यहाँ लैजाने बितिक्कै अस्पतालले मृत घोषणा गरेको थियो। बालकको शव शवगृहमा राखिएको छ। पञ्चवीर र सुष्मिताले बालको हत्या गरेको आशंकामा दुवैलाई प्रहरीले नियन्त्रणमा लिएको छ। दुवै जनाले मादक पदार्थ सेवनका गरेका थिए। उनीहरूलाई इलाका प्रहरी कार्यालय दमकमा राखेर अनुसन्धान गरिरहेको प्रहरीले जनाएको छ।
जन्ती गएका युवाको जन्ती बोकेको बसकै ठक्करबाट मृत्यु,विराटनगर : मोरङको कटहरीमा मंगलबार बिहान जन्ती बोकेको बसले ठक्कर दिँदा बिहेमा जन्ती गएका एक जना युवाको मृत्यु भएको छ। कटहरी गाउँपालिका४ नयाँ बजारमा प्रदेश १०२००१ ख ९८४८ नम्बरको बसले ठक्कर दिँदा कटहरी४ का २५ वर्षीय अमित टुडुको मृत्यु भएको प्रहरीले जनाएको छ। प्रहरीका अनुसार बिहेमा जन्ती गएका टुडु सोही बसमा सवार थिए। जन्ती बोकेर झपडतलबाट कटहरीतर्फ आउँदै गरेको बसबाट ओर्लने क्रममा बिहान ४:४५ बजेतिर टुडु लडेका थिए। लडेकै ठाउँमा उनलाई बसले ठक्कर दिएको मोरङ प्रहरी प्रमुख एसपी दीपक पोखरेलले जानकारी दिए। उनका अनुसार बसको ठक्करबाट गम्भीर घाइते भएका टुडुलाई उपचारका लागि कोशी अस्पताल ल्याइपुर्याउनसाथ चिकित्सकले मृत घोषित गरेका हुन्। दुर्घटना हुनुभन्दा अघि बसका चालक तथा सहचालकसँग जन्तीको झगडासमेत परेको प्रहरीले जनाएको छ। प्रहरीका अनुसार दुई पक्षबीच विवाद हुँदै गरेका बेला बसबाट ओर्लिएका टुडुलाई आफू सवार रहेकै बसले ठक्कर दिएको हो। जन्तीले बसभित्रै पिसाब गरिदिएको विषयलाई लिएर विवाद भएको पाइएको प्रहरीको भनाइ छ। दुर्घटनालगत्तै आक्रोसित बनेका जन्तीहरूले बसमा तोडफोड गरिदिएका छन्। तोडफोडबाट बसको सिसा फुटेको जिल्ला प्रहरी कार्यालय मोरङले जनाएको छ। बस र चालक कटहरी३ का २९ वर्षीय सरोज विश्वकर्मालाई नियन्त्रणमा लिएर घटनाको अनुसन्धान सुरु गरिएको एसपी पोखरेलले बताए।
माओवादीको विधानबारे २० समूहमा छलफल गरिँदै,काठमाडौं : नेपाल कम्युनिष्ट पार्टी (माओवादी केन्द्र)को प्रथम विधान अधिवेशन सुरु भएको छ। पार्टीअध्यक्ष एवं प्रधानमन्त्री पुष्पकमल दाहालले अधिवेशनको उद्घाटन गरे। पार्टी महासचिव देवप्रसाद गुरुङले २० वटा समूहमा विभाजन गरेर प्रस्तावित विधानमाथि छलफल गरिने बताए। सहभागीमध्येबाट एक समूहमा ५० देखि ५५ जना रहनेछन्। बुधबार १ बजेसम्म छलफल गरी आफ्नो समूहको निष्कर्ष अधिवेशनमा प्रस्तुत गर्नुपर्नेछ। तीन दिनसम्म चल्ने अधिवेशनमा २० वटै समूहबाट प्राप्त सुझावका आधारमा विधानलाई अन्तिमरुप दिइनेछ।
पाल्पामा जिप दुर्घटना हुँदा ८ जनाको मृत्यु,तानसेन : पाल्पाको चिदिसमा जिप दुर्घटना हुँदा ८ जनाको मृत्यु भएको छ। पाल्पाको डुम्रेबाट तिनाउँ गाउँपालिका६ चिदिस शिखरडाँडा जाँदै गरेका जिप दुर्घटना हुँदा १० जना घाइते भएको प्रहरीले जानकारी दिएको छ। उकालोमा ब्याक गर्ने बेलामा लु१ज २३७१ नम्बरको जिप दुर्घटना भएको प्रत्यक्षदर्शीलाई उद्धृत गर्दै प्रहरीले जनाएको छ। जिल्ला प्रहरी प्रमुख पाल्पाका एसपी हेरम्ब शर्माले दुर्घटनामा ८ जनाको मृत्यु भएको पुष्टि गरे। मृतकको पहिचान भने खुलेको छैन। घाइतेहरूलाई लुम्बिनी मेडिकल कलेजमा उपचारको लागि पठाइएको छ।
"माओवादी नेता मालामाल भए, जनता कंगाल : प्रभु साह","वीरगन्ज : आम जनता पार्टीका अध्यक्ष प्रभु साहले कांग्रेस र कम्युनिष्टहरूले सत्तामा बसेर देशलाई लुटिरहेको आरोप लगाएका छन्। वीरगन्जमा मंगलबार जनयुद्ध दिवसको अवसरमा आयोजित कार्यक्रममा उनले भने, कांग्रेस र कम्युनिष्टबीच कुनै फरक छैन। उनीहरूको पार्टीको नाम र झण्डामात्रै फरक छ। तर काम एउटै छ। जसरी हुन्छ सत्तामा बसेर देशलाई लुट्ने। जनतालाई कंगाल बनाउने। पुराना दलहरूलाई डाँकाको संज्ञा दिँदै उनले डाँकाहरूको गिरोहमा आफ्नो पार्टी साधु बनेर आएको जिकिर गरे। उनले आम जनता पार्टी फरक धरातल र धारबाट बनेको दाबी गरे। 'उनीहरूको काम देश लुट्ने, हाम्रो काम देश बनाउने हो,' उनले भने। माओवादीको ११ वर्षे जनयुद्ध जायज भए पनि त्यसबाट माओवादीकै नेता मालामाल भएको तर जनता कंगाल बनेको उनको आरोप छ। अध्यक्ष साहले जनयुद्ध नेपाल र नेपालीको अवस्था बदल्न र तल्लो वर्गका जनतालाई मालिक बनाउने उद्देश्यले भए पनि त्यो उद्देश्य पूरा हुन नसकेको बताए। 'जनयुद्धकै कारण माओवादी नेता मालमाल भए। तर, जुन जनताले रगत बगाए, बलिदानी दिए, ती जनता झन् कंगाल बन्दै गइरहेका छन्,' उनले भने। उनले नयाँ संविधानलाई धोखाको पुलिन्दा भएको बताए। 'संविधान जारी गर्ने बेलामै मैले यो संविधान धोखा हो भन्दै हस्ताक्षर गरिनँ। जुन अहिले आएर सही सावित पनि भइसकेको छ। माओवादी जनयुद्ध र मधेस आन्दोलनलाई धोखा दिएर जारी गरिएको संविधान केवल धोखाको पुलिन्दा भएको अडानमा आफू कहिल्यै पछि हट्दिनँ। किनकि अहिलेको संविधानले जनयुद्ध र मधेस आन्दोलनका एजेण्डालाई सम्बोधन गर्न सकेको छैन,' उनले भने। देशमा लोकतन्त्रका नाममा पुराना दलहरूले पालैपालोमा सत्तामा बसेर देश र जनतालाई लुट्ने काममात्र गरिरहेको साहले आरोप लगाए। उनले भने, यो मुलुकमा वास्तविक लोकतन्त्र आएकै छैन। लोकतन्त्र हात्तीको देखाउने र चपाउने दाँत फरक फरक भएजस्तै भएको छ। मुलुकमा संघीयता आएको ८ वर्ष भइसके पनि त्यसको लाभ जनताले लिन पाएका छैनन्।'"
जनप्रतिनिधि र कर्मचारीले श्रमदानबाटै बनाए सडक,डोल्पा : हिमाली जिल्ला डोल्पाको त्रिपुरासुन्दरी नगरपालिकाका जनप्रतिनिधि र कर्मचारी मिलेर सडक निर्माण गरेका छन्। नगरपालिकाभित्र पर्ने चुँ गार्ड खोलादेखि लिकु जाने बाटोसम्मको करिब एक किलोमिटर सडक निर्माणसँगै सुधार गरेका हुन्। मंगलबार नगर प्रमुख जनचन्द्र रोकायको नेतृत्वमा गएको जनप्रतिनिधि र कर्मचारीको टोलीले साँघुरो ठाउँमा बाटो चौडा गर्नुका साथै बीच बाटोमा रहेका ढुंगाहरू फुटाएर सडक निर्माण गरेको हो। पैदलयात्रु र मोटरसाइकलमा आवतजावत गर्न समस्या भएपछि जनप्रतिनिधि र कर्मचारी मिलेर सडक सुधारको काम पनि गरेका छन्। सबै सानातिना ठाउँमा बजेट हाल्न पारदर्शी नहुने भएकाले जनप्रतिनिधि र कर्मचारीसहित श्रमदान गरेर सडक बनाइएको उनले बताए। पहिला बाटो अप्ठेरो भएकाले मोटरसाइकलमा यात्रा गर्न असहज भए पनि अब भने सरर यात्रा गर्न मिल्ने बनाइएको छ। बाटो सुधार भएसँगै चुँ गार्ड खोलामा मोटरेबल पुल नबनुञ्जेल मोटरसाइकलमा सहज रुपमा आवतजावत गर्न सकिने वडा नम्बर १ का अध्यक्ष रामचन्द्र कुलालले बताए। श्रमदान कार्यक्रममा झण्डै ५० जना जनप्रतिनिधि र कर्मचारी सहभागी भएका थिए।
सातौं राष्ट्रपति रनिङ शिल्डको उपाधि त्रिशूलीलाई,"नुवाकोट : नुवाकोटको विदुरमा सञ्चालन भएको सातौं राष्ट्रपति रनिङ शिल्डको उपाधि त्रिशूलीले जितेको छ। प्रतियोगितामा १० स्वर्ण, आठ रजत र सात कास्य पदक जितेर त्रिभुवन त्रिशूली मावि प्रथम भएको हो। प्रतियोगितामा तीनसय पदकका लागि विद्यार्थीहरूबीच प्रतिस्पर्धा भएको थियो। बट्टारस्थित अर्किड एकेडेमीले नौ स्वर्ण, दुई रजत र एक कास्य पदक जितेर उपविजेता भएको छ। माझिटारको च्वाडी पब्लिक माविले पाँच स्वर्ण, ६ रजत र पाँच कास्य पदक जितेर तृतीय पुरस्कार पाएको छ। करातेतर्फ च्वाडी पब्लिक माविले तीन स्वर्ण, तीन रजत र चार कास्य पदक, तेक्वान्दोतर्फ त्रिभुवन त्रिशूलीले तीन स्वर्ण, दुई रजत र तीन कास्य पदक, भलिबलतर्फ त्रिशूलीले नै एक स्वर्ण, र एक रजत पदक, कबड्डीतर्फ पनि त्रिशूलीले दुई स्वर्ण पदक र एथ्लेटिक्सतर्फ अर्किड एकेडेमीले सात स्वर्ण, एक रजत र एक कास्य पदक जितेर प्रथम भएको छ। नुवाकोटको विदुर नगर क्षेत्रमा रहेका २० सामुदायिक तथा पाँच निजी गरी २५ विद्यालयका पाँचसय जना विद्यार्थी खेलाडीहरूको सहभागिता रहेको थियो। एथ्लेटिक्स, भलिबल, कबड्डीलगायत पाँच विद्याका खेल प्रतियोगितामा ९२ स्वर्ण, ९२ रजत र ९२ नै कास्य पदकका लागि प्रतिस्पर्धा गरिएको आयोजक विदुर नगरपालिका खेलकुद समितिका संयोजक अच्युतराज महन्त गिरीले जानकारी दिए।"
पाल्पामा जिप दुर्घटना,"तानसेन : पाल्पा डुम्रेबाट तिनाउँ गाउँपालिका६ चिदिस शिखर डाँडा जादै गरेका यात्रुबाहक जिप दुर्घटना भएको छ। लु१ज २३७१ नम्बरको जिप चिदिस शिखरडाँडा जाँदै गर्दा उकालोमा व्याक भई दुर्घटना भएको बताइएको छ। जिपमा सवार भएका ६७ जनाको मृत्यु भएको र १० जना घाइते भएको प्रत्यक्षदर्शीले बताएका छन्। उक्त घटनाको प्रहरीबाट भने पुष्टि भएको छैन। पाल्पाका जिल्ला प्रहरी प्रमुख एसपी हेरम्ब शर्माले बताए। घटनास्थलमा प्रहरी, स्थानीयवासी उद्धारमा जुटेको उनले बताए। घाइतेहरूलाई लुम्बिनी मेडिकल कलेजमा उपचारको लागि पठाइएको छ।"
"सेयर बजार ३० अंकले घट्यो, सबै उपसमूहका सूचक नकारात्मक","काठमाडौं : साताको तेस्रो कारोबार दिन मंगलबार नेप्से परिसूचक दोहोरो अंकले घटेको छ। सोमबार १३ अंकले बढेको नेप्से परिसूचक आज ३०५६ अंकले घटेर २०७०५९ विन्दुमा कायम भएको हो। सेन्सेटिभ इण्डेक्स १५९ प्रतिशतले घटेर ३६९९९ विन्दुमा पुगेको छ। नेप्सेमा गिरावट आएपनि कारोबार रकम भने सोमबारको तुलनामा बढेको छ। यसदिन ३०५ कम्पनीको १ करोड २१ लाख ६५ हजार २०२ कित्ता सेयर ४ अर्ब ६६ करोड ७१ लाख ७९ हजार ३०४ रुपैयाँमा खरिदबिक्री भए। सोमबार ३ अर्ब ५० करोड मूल्य बराबरको सेयर कारोबार भएको थियो। त्यसअघि आइतबार ४ अर्ब बढि रुपैयाँको कारोबार भएको थियो। दोहोरो अंकले घटेको बजारमा तीन कम्पनीको सेयर सकारात्मक सर्किट लेभलमा कारोबार भयो। बोटलर्स नेपाल (बालाजु) ,समाज लघुवित्त वित्तीय संस्था र सुपर माइ हाइड्रोपावरको सेयर १० प्रतिशतले बढेको हो। यसदिन गुराँस लघुवित्त वित्तीय संस्थाका लगानीकर्ताले गुमाए। सो कम्पनीको सेयर मूल्य ९७० प्रतिशतले घट्यो। सबै उपसमूहका सूचक नकारात्मक देखिएका छन्। डेभलपमेन्ट बैंक,फाइनान्स, इन्भेस्टमेन्ट उपसमूहको सूचक २ प्रतिशत बढिले बढे। कारोबारमा आएका कम्पनीमध्ये ४० वटाको मूल्य बढ्दा २०३ को मूल्य घट्यो भने ५ वटाको मूल्य भने स्थिर रह्यो।"
संघीयतामाथिको संकीर्ण भाष्य,"संघीयतामाथि संकीर्ण भाष्य निर्माण गरी फेरि संविधान गिजोल्नेतिर अब कोही लाग्नु हुँदैन। संघीयता र गणतन्त्रात्मक व्यवस्थाको औपचारिक अभ्यासले देशमा दोस्रो चक्र सुरु गरेको छ। ७ सय ५३ अधिकार सम्पन्न स्थानीय तहलगायत प्रदेश र संघीय सरकार पनि देशको समग्र विकासमा क्रियाशील भएको दाबी गरिन्छ। विभिन्न तहका यी सबै सरकारसँग नागरिकका अनेकन आशा गाँसिएका छन्। आर्थिक विकास, समृद्घि र राष्ट्र निर्माणका सपना जोडिन्छन्। पूर्वाधारको विस्तार, सामाजिक सद्भाव, नैतिक मान्यताका पुनर्ताजगीकरण अनि नागरिक प्रधानताजस्ता प्राथमिकताको खोजी अपेक्षित बन्छ। यद्यपि यहीबेला अखबारीय लेखन अनि सार्वजनिक छलफलबाट केही विद्वान् एवं छिटफुट नेतागणको समूह संघीयतालाई देशको चुनौती र जोखिमको रूपमा केलाउन व्यस्त छन्। संघीयता खारेजीको मागलाई राजनीतिक मुद्दा बनाउने अभ्यास व्याप्त हुँदैछ। देशको बर्बादीको कारण नै संघीयता भएको भाष्य निर्माण गर्न खोजिँदै छ। संघीयतामा चुनौती नै नदेखिएका भने होइनन् तर संशय एकदमै न्यून र सम्भावनाको बहार चाहिँ अधिक छ। नयाँ संरचनामा प्रतिनिधिका क्षेत्राधिकार र प्रतिनिधिले हेर्नुपर्ने नागरिकको औसत संख्या पहिलेभन्दा निकै बढी छ। धेरै क्षेत्रफल भएका निकायहरू बनेका छन्। प्रदेश र स्थानीय तहमाथि आर्थिक आत्मनिर्भरताको चुनौती छँदैछ। यद्यपि केन्द्रीय सरकारका अधिक दायित्वहरू प्रदेश र स्थानीयमा हस्तान्तरणपछि विकास सहज हुन्छ। दैनिक प्रशासनिक अनि दीर्घकालीन विकासका हरेक विषयमा स्थानीय नेतृत्वको प्रमुख भूमिका रहन्छ। प्रदेशले त्यसको समन्वय अनि निरीक्षण गर्छ। संघीयतामार्फत गाउँगाउँमा सरकारहरू पुगेकाले ती सरकारहरूले बढी काम गर्न र नागरिक हितमा खटिन सक्छन्। प्रदेश र स्थानीय सरकारहरूले विकासको रफ्तारलाई सुनिश्चित गर्नुपर्छ। कृषिको औद्योगीकरणसहित रोजगारी वितरणमा स्वदेशीलाई प्राथमिकता दिनुपर्छ। व्यावसायिक सोच र रोजगारी अभिमुखीकरणमा ज्ञान दिनुपर्छ। स्वदेशी वस्तुको उपभोगमा जोड दिँदै श्रमको सम्मान गर्न सिकाउनुपर्छ। यथाशक्य विभिन्न प्रकारका कलकारखाना तीव्र गतिमा खोल्नुपर्छ। सबैमा उत्पादनमूलक सोच बढाउनुपर्छ। विदेशमा रहेकाहरूको ज्ञान, सीप र कमाइलाई फिर्ता ल्याउन सक्नुपर्छ। मकाउ, बहमास, अरुवा र माल्दिभ्सलगायत देशहरू पर्यटनबाट समृद्घ भएका छन्। पर्यटन हाम्रो विकासको पनि मुख्य आधार बन्न सक्छ। कुटिल प्रयास र विपुल प्रतिभा खन्याउनुपर्छ। अमेरिका र फ्रान्स विश्वभर खाद्यान्न बजार निर्माण गर्दैछन्। हामीले पनि कृषि तथा पशुपालनको वैज्ञानिकीकरण र व्यवसायीकरण रोज्नुपर्छ। हामीलाई कृषि र पर्यटन व्यवसाय माटो, समय, पँुजी र दक्षतासमेत सुहाउँदो छ। बहुमूल्य खनिजको उत्खनन र उपभोगमा जोड दिनुपर्छ। स्थानीय सरकार यस्ता सम्भावनाको खोजी, विकास र विस्तार गर्ने सबैभन्दा सुहाउँदो निकाय बन्नुपर्छ। गरिबी निराकरण, रोजगारी निर्माण अनि व्यापार प्रवद्र्धनमा प्रदेश सरकारले समन्वय गर्नुपर्छ। अबको केही दशकपछि पेट्रोलियम समाप्तिसँगै देखिने ऊर्जाको विश्वव्यापी चरम संकट टार्नलाई हामीले विद्युत् ऊर्जा बेच्न सक्नुपर्छ। संघीयता असफल हुने कारण होइन, सफल बनाउने उपाय सोचौं। त्यसलाई कार्यान्वयन गर्न सुझाऔं र सघाऔं। यसले बौद्धिकताको सही अर्थ दिनेछ। इमान्दारीपूर्वक काम गर्दा पाँच वर्षमा प्रत्येक स्थानीय तहले विशाल फड्को मार्न सक्छन्। आर्थिक, भौतिक, प्राविधिक, कानुनी तथा सांस्कृतिक निर्भरताको आधार बनाउन सक्छन्। सबै स्थानीय तहमा सम्भव भएसम्मको औद्योगीकरण र हरेक कुरामा व्यवसायीकरण सुरु हुन सक्छ। विकास निर्माणमा तीव्रता देखिनेछ। अन्तर स्थानीयतह र अन्तर प्रदेश प्रतिस्पर्धाले नागरिक लाभलाई बढोत्तरी गर्छ। सरोकारवाला सबैले यस्ता अनेकन अचुक सम्भावनाबीच परिवर्तनलाई स्वीकार्नु सट्टा नकारात्मक अवधारणाहरू पैलाउनु किञ्चित हितकर हुँदैन। खासगरी राजनीतिक विश्लेषण या आर्थिक मुद्दामा कलम चलाउने सिद्घहस्त विद्वत्हरूमा पूर्वाग्रह सघन छ। संघीयता नटिक्ने र यसले देशलाई कंगाल बनाउने भन्ने दुराग्रहलाई अतिरञ्जित प्रश्रय दिइँदैछ। बौद्धिक चरित्रसमेत गाली लेखनबाट अभिप्रेरित देखिन्छ। सकारात्मक सोच अभिवृद्धि गर्ने, नागरिकमा उत्प्रेरणा भर्ने, देश प्रगतिउन्मुख भएको समाचार विचरणमा सहयोगी भूमिका खेल्नुपर्ने दायित्वबाट विद्वत् समूह चुक्दैछ। नकारात्मक विश्लेषण अनि विरोध गरेरै आफ्नो सामथ्र्य र उचाइ साबित गर्न खोज्ने कृत्रिम अनि अनुत्पादक बौद्धिकता प्रदर्शनले यदाकदा केही लेखनलाई नराम्ररी डस्दैछ। संसारका विभिन्न देशमा छोटो समयमै चामत्कारिक उपलब्धि भएका छन्। स्रोत र सम्पदाका हिसाबले हेर्ने हो भने हामी संसारका धेरै देशभन्दा अनन्य मात्रामा प्रचुर र भाग्यमानी छौं। आपसी समझदारी सुदृढ भएमा समृद्घि सम्भव छ भन्ने सन्देश सबैले दिए नागरिक उत्साहको उचाइ अझै घनिभुत हुन्छ। लेखक विला कार्थरको पुस्तक द प्रोफेसरस हाउसमा विद्वान्हरूलाई अति सहयोगी र सकारात्मक व्यक्तित्व देखाइएको छ। थुप्रै संख्यामा अमेरिकी तटका विद्वान्हरूबाट मंगल ग्रहमा मानव बस्ती बसाउन र बेलायती क्षेत्रका विद्वान्हरू समस्त युरोपको आर्थिक पुनर्जागरणलाई मजबुत गराउन चिन्तन गरिरहेको भन्ने अनुसन्धान पनि बाहिरिएका छन्। सन् २००६ मा कोलम्बिया विश्वविद्यालयले गरेको रिसर्च प्रोफिसिङ प्यासनको निष्कर्षअनुसार विद्वान्हरू सहयोगी र सकारात्मक भएको देशमा विकासको रफ्तार राम्रो रहन्छ। जर्मनीका केही विद्वान्को संख्या ज्ञानको खोजमा नयाँ क्षितिज केलाउन व्यस्त छ। पूर्वीय दर्शनमा ज्ञानको विशाल भण्डार सिर्जना गरेका शास्त्रीय दार्शनिक कौटिल्य तत्कालीन सरकारलाई निरन्तर सहयोग गर्नुहुन्थ्यो। संसारका नामुद दर्शन तथा सामाजिक एवं आर्थिक परिवर्तनका सुपात्र विद्वान्हरूबाटै हुन्छ। केवल धेरै मन्त्री र सांसदलाई तलबभत्ता दिनु परेकैले देश डुबिहाल्ने बताउँदा ती सबैले देशका लागि एकदमै उदाहरणीय अनि अनुकरणीय काम गरेमा देशले निकै ठूलो सकारात्मक फड्को मार्छ भन्ने सोच हाम्रा विद्वत् वर्गबाट कहाँ हरायो ? उनीहरूको कार्यसम्पादन क्षमता चाहिँ कसरी बढाउने भन्ने सोच्नुपर्छ। धेरै मानिसले राम्रो गर्दाको नतिजा निकै परिवर्तनकामी हुन्छ। सानो मुलुक भएकै कारण संघीयता अफापसिद्घ हुन्छ भन्ने हुँदैन। क्रमशः ९, १६, २६ र ७ संघहरू भएका अस्ट्रिया, पलाउ, स्विट्जरल्यान्ड र युनाइटेड अरब इमिरेटस पनि संघीयता भएका नेपालभन्दा साना देशहरू हुन्। अब संघीयताका चुनौतीको चर्चा गरेर नागरिकमा निराशा भर्ने समय होइन। हामीले संघीयतालाई अंगीकार गरिसकेका कारण यसलाई सफल पार्ने अनेकन र हरेक तरिकालाई उजागर गर्नु, प्रशिक्षण चलाउनु, सचेतना भर्नु अनि सबैलाई उत्साहित राख्नु चाहिँ विद्वत्हरूको दायित्व हो। सरकारले सोचेका उपलब्धि हासिल गर्न कसरी सम्भव छ अनि नागरिकले कस्तो सहयोग गर्नुपर्छ भन्नेमा कलम चलाउँदै समाजलाई नयाँ मोड दिनुपर्छ। सरकारको विरोधी होइन, सहयोगी बन्नुपर्छ। स्वयंसमेत हैसियत र क्षमताका आधारमा ती योजनालाई सम्भाव्य बनाउन तयार हुनुपर्छ। विडम्बना, अधिकांश समय नेतृत्वले केही नगेरको भनेर बौद्धिक दस्ताले निरन्तर उग्र रोष प्रकट गर्छ। सरकारले केही गर्छौंभन्दा पनि सकारात्मक हुन सक्दैन। अनि ती कार्यक्रमलाई सार्थक बनाउन सघाउने खालका सल्लाह नदिई आलोचनात्मक टिप्पणीमा मात्रै रमाउनु चाहिँ बौद्धिकताको दुरुपयोग र दुर्घटना हो। विद्वान्हरूले सरकारलाई समृद्घिका सिद्घहस्त सोच, योजना र सहयोगसमेतले नयाँ ऊर्जा दिनुपर्छ। जहिल्यै पनि केवल गाली र नकारात्मक टिप्पणी गर्नु बौद्धिकताको कसी किमार्थ हुन सक्दैन। तसर्थ संघीयता असफल हुने कारण होइन, सफल बनाउने उपाय सोचौं। यसले बौद्धिकताको सही अर्थ दिनेछ। संघीयतामाथि संकीर्ण भाष्य निर्माण गरी फेरि संविधान गिजोल्नेतिर अब कोही लाग्नु हुँदैन। बरु सोच बदलेर यसलाई सफल बनाउनेतिर सबै लाग्नुपर्छ।"
परीक्षण उडानमै सीमित मनाङको हुम्डे विमानस्थल,"मनाङ : सरकारले नयाँ विमानस्थल निर्माण गर्ने योजना बनाइरहेको छ । तर, नेपालमा बनेका कतिपय विमानस्थल सञ्चालनमा आउनै सकेका छैनन् । त्यसतर्फ भने सरकारको चासो पुग्न सकेको छैन । केहीमा उडान भएर बन्द भएका छन् भने केही निर्माण सम्पन्न भए पनि परीक्षण उडानमै सीमित बनेका छन् । विभिन्न कारणले लामो समयदेखि बन्द भएका विमानस्थल सञ्चालनमा सरकारले चासो नदेखाउँदा उडानविहीन भएका हुन् । अहिले ती विमानस्थल गौचरणमा परिणत भएका छन् । केन्द्र, प्रदेश र स्थानीय गरी तीन तहमा सरकारी पहुँच हुँदासमेत सरकारको करोडौँको लगानी खेर गएको छ । कतिपय विमानस्थलमा परीक्षण उडान हुने गरे पनि नियमित उडान नहुँदा सरकारको करोडौँ लगानी डुबेको छ । नेपाल नागरिक उड्डयन प्राधिकरणका अनुसार एउटा विमानस्थल निर्माण गर्दा हिमाली क्षेत्रमा न्यूनतम रु ४५ करोड, पहाडमा रु ३५ करोड र तराईमा रु ५० करोड खर्च गरिएको छ । विमानस्थलमा कति खर्च हुन्छ भन्ने यकिन छैन । क्षेत्रफल र घनत्वका आधारमा खर्च निर्धारण हुन्छ । प्राधिकरणले २०६९ मा रु नौ करोड खर्च गरेर हिमाली जिल्ला मनाङको हुम्डे विमानस्थलको रनवे कालोपत्र गरेको थियो । तर, विमानस्थल हाल प्रयोगविहीन भएको छ । कालोपत्र गरेको केही दिनमै परीक्षण उडान भए पनि हालसम्म नियमित उडान भने हुनसकेको छैन । नेपालमा बनेकामध्ये हिमाली जिल्ला मनाङको हुम्डे विमानस्थल पनि एक हो । परीक्षण उडानपछि यस विमानस्थल अहिले पूर्ण रुपमा बन्द छ । छ सय मिटरको धावनमार्ग रहेको हुम्डे विमानस्थल कालोपत्र गरिएसँगै बढाएर नौ सय मिटर बनाएको छ । बरु कालोपत्र हुनुअघि पोखराबाट सातामा दुई दिन नेपाल वायुसेवा निगमले उडान भर्दै आएको थियो । केही वर्ष मात्रै सञ्चालन भएको यस विमानस्थल विसं २०७० बाट पूर्ण रुपमा बन्द भयो । गण्डकी प्रदेश सरकारले पुनः उडान सुरु गर्ने भन्दै परीक्षण उडान गरे तापनि नियमित उडान सुरु हुनसकेको छैन । तीन हजार तीन सय ३० मिटर उचाइमा रहेको हुम्डे विमानस्थलमा २०३९ असोजदेखि उडान सुरु गरिएको थियो । सन् १९८१ देखि सञ्चालनमा आएको मनाङको हुम्डे विमानस्थल अहिले प्रयोगविहीन हुँदा स्थानीय तथा पर्यटक मर्कामा परेका छन् । मनाङ बढी पर्यटकको आवतजावत हुने स्थान भएकाले यहाँको विमानस्थल निरन्तर उडान भर्ने उद्देश्यले विसं २०७६ भदौ २७ देखि पुनः सञ्चालनमा ल्याइयो । गण्डकी प्रदेशका तत्कालीन मुख्यमन्त्रीले यस विमानस्थललाई पुनः सञ्चालनमा ल्याउन जमर्को गरे पनि निरन्तरता भने पाउन सकेन । यहाँको विमानस्थल सञ्चालन हुन नसक्दा स्थानीयवासीका साथै पर्यटकले सास्ती भोग्नुपरेको छ । मनाङ उच्च स्थानमा रहेकाले अक्सिजनको कमीले हुनसक्ने लेक लाग्ने बिरामी तथा पर्यटकलाई भने समस्या हुने गरेको छ । अचानक बिरामी वा दुर्घटना भएमा यातायातको समस्या रहेको यस स्थानमा हवाई मार्ग मात्रै वैकल्पिक तथा उपचारको पहुँचमा पुग्ने आधार हो । तर, लामो समयदेखि यहाँ निर्माण भएको विमानस्थल चल्न नसक्दा भने समस्या रहेको छ । एक त हिमाली क्षेत्र भएकाले यहाँको हावापानीमा परिवर्तन आइरहने हुन्छ भने निर्माण भएको विमानस्थल नचल्दा स्वास्थ्यको पहुँचमा पुग्न सकस हुने गरेको स्थानीयवासी बताउँछन् । यहाँ गम्भीर चोटपटक वा रोग लागेर अचानक अस्पतालसम्म पुग्नुपर्ने अवस्थामा भने हेलिकोप्टर मगाउनुपर्ने अवस्था रहेको होटल व्यवसायी सङ्घ मनाङका अध्यक्ष विनोद गुरुङले बताए। उनले भने, 'यो पनि धनी मानिसका लागि त सही होला । तर, विपन्न वर्गका लागि भने उपचारको पहुँचमा पुग्न सक्ने अवस्था नै छैन । स्थलमार्गबाट जान घण्टौं लाग्छ । यसले गर्दा बाटोमा नै समस्या रहेको छ । तर, बनेको विमानस्थल नचल्दा भने दुःख लाग्छ । यसलाई सरकारले दैनिक निरन्तरता दिन नसके पनि हप्तामा एक वा दुईपटक चलाउने कोसिस गर्नुपर्छ ।' कम उडान हुने गरी सञ्चालनमा ल्याउन सके पनि यहाँका स्थानीयवासीलाई सहज हुने उनको भनाइ छ । मुलुकको हवाई सेवाको पहुँच देशव्यापी भए पनि यसका चुनौती थुप्रै छन् । अधिकांश जिल्लामा हवाई सञ्जाल विस्तार भएको छ । प्रभावकारी रुपमा सञ्चालनमा आउन सकेको छैन । भौगोलिक कठिनाइ, मौसमी अवस्था र पूर्वाधार विस्तार प्रभावकारी नहुँदा विमानस्थल प्रभावकारी बन्न नसकेको प्राधिकरणले बताउँदै आएको छ । मनाङ जिल्लाको एकमात्र हुम्डे विमानस्थल परीक्षण उडानपछि पुनःसञ्चालन हुन सकेको छैन । विमानस्थल निर्माण भएको सात वर्षपछि समिट एयरलाइन्सले विसं २०७६ भदौ २७ गते परीक्षण उडान गरेको थियो । सफल उडान भएपछि खुसी भएका मनाङवासी निरन्तर उडान नहुँदा निरास भएका छन् । विमानस्थलमा निरन्तर उडान भर्नसक्ने हो भने मनाङमा आन्तरिक तथा बाह्य पर्यटकको सहज यात्रा र पर्यटक वृद्धि हुने पर्यटन व्यवसायी गुरुङको भनाइ छ । गण्डकी प्रदेश पर्यटन मन्त्रालयले मुख्य याममा हप्ताको दुई पटक उडान भर्ने बताएको थियो । यो पनि सफल हुन सकेन । मनाङका पर्यटन व्यवसायी भने आशै आशमा निरास बन्न थालेका छन् । रासस"
छ महिनामा मानव बेचबिखन तथा ओसारपसार मुद्दामा ८९ जना पक्राउ,"काठमाडौं :नेपाल प्रहरीले चालु आर्थिक वर्षको साउनदेखि पुस मसान्तसम्मको छ महिनाको अवधिमा मानव बेचबिखन तथा ओसारपसार मुद्दामा संलग्न ८९ व्यक्तिलाई पक्राउ गरेको छ । त्यसमध्ये ६७ पुरुष र २२ महिला छन् । सोही अवधिमा जम्मा ७९ मुद्दा दर्ता भएका छन् । मानव बेचबिखन तथा ओसारपसारसम्बन्धी अपराध नियन्त्रण गर्न नेपाल प्रहरीमा मानव बेचबिखन अनुसन्धान ब्युरो बबरमहलले विशिष्टिकृत एकाइका रुपमा काम गर्दै आएको छ । सम्बन्धित अपराध अनुसन्धानलाई प्रभावकारी र परिणाममुखी बनाउन ब्युरोले सक्रिय एवं प्रभावकारी भूमिका निर्वाह गर्दै आएको छ । सो अवधिमा एक सय ४९ व्यक्तिलाई अभियोग लागेको छ । सो अवधिमा देशभरबाट दुई सय ३६ जनाको उद्धार गरिएको छ । उद्धार गरिएकामध्ये एक सय ५० महिला, २६ पुरुष र ६० बालिका रहेका छन् । नेपाल आन्तरिक र सीमा वारिपारि हुने मानव बेचबिखनबाट अति प्रभावित रहेको छ । त्यसमा वैदेशिक रोजगारका लागि नेपालबाट ठूलो सङ्ख्यामा भारत, मलेसिया, कतार, साउदी अरब, लिबिया, बहराइन, कुवेत, संयुक्त अरब इमिरेट्स, अमेरिका तथा विभिन्न युरोपेली र अफ्रिकन देशलगायत अन्य विभिन्न मुलुकमा नेपाली काम गर्ने वा अवैधानिक बसोबासको प्रलोभनमा परी बेचबिखनमा पर्ने गरेका केन्द्रीय प्रहरी प्रवक्ता प्रहरी नायब महानिरीक्षक भीमप्रसाद ढकालले राससलाई जानकारी दिए। उनले भने, 'यही तथ्य र संवेदनशीलतालाई मनन गरेर नेपाल प्रहरीले यस्ता अपराधको अनुसन्धानलाई विशेष जोड दिएको छ,अनुसन्धानलाई अझै प्रभावकारी बनाउन विद्यमान मानव बेचबिखन तथा ओसारपसार नियन्त्रण ऐन, २०६४ मा समयसापेक्ष परिमार्जनको आवश्यकता महसुस गर्दै परिमार्जनका लागि पहल भइरहेको पनि छ ।' विसं २०७५ मा मानव बेचबिखन अनुसन्धान ब्युरोको स्थापना भएको र ब्युरो स्थापनापछि हालसम्म जम्मा एक हजार एक सय १८ जना पक्राउ परेका प्रहरी प्रधान कार्यालयले जनाएको छ । कार्यालयको तथ्याङ्कअनुसार सात सय ८३ जना पुरुष र तीन सय ३५ महिला छन् । सो अवधिमा एक हजार नौ सय १९ जनालाई अभियोग लागेको छ । सोही अवधिमा जम्मा आठ सय ९२ मुद्दा दर्ता भएका छन् । मानव बेचबिखन अनुसन्धान ब्युरोले मुख्यतः मानव बेचबिखन तथा ओसारपसार अपराधको अनुसन्धान तथा नियन्त्रण र पीडितको उद्धार गर्दछ । समस्या सहजीकरण, समन्वय तथा सहकार्य, जनचेतना एवं सशक्तीकरणका कार्यक्रम सञ्चालन, दक्ष जनशक्ति तथा प्रविधिको विकासलगायत काम गर्ने गरेको ब्युरोका प्रमुख तथा प्रहरी वरिष्ठ उपरीक्षक जीवनकुमार श्रेष्ठले जानकारी दिए। प्रचलित नेपालको कानुनको अधिनमा रही ब्युरोले सक्रियरुपमा काम गर्दै आइरहेको छ । देशभित्र आन्तरिकरुपमा हुने मानव बेचबिखन तथा ओसारपसार र अन्तरदेशीयरुपमा हुने त्यस्ता घटनाको प्रभावकारी अनुसन्धान गर्दै संलग्न व्यक्ति र समूहलाई कारबाहीको दायरामा ल्याइएको प्रमुख तथा प्रहरी वरिष्ठ उपरीक्षक श्रेष्ठले बताए।"
माओवादी केन्द्रको पहिलो विधान सम्मेलन प्रज्ञाभवनमा जारी,"काठमाडौं : नेकपा माओवादी केन्द्रको पहिलो विधान सम्मेलन सुरु भएको छ। अध्यक्ष पुष्पकमल दाहाल प्रचण्डले प्रज्ञाभवन काठमाडौंमा विधान सम्मेलनको मैनबत्ती बालेर उद्घाटन गरेका हुन्। तीन दिनसम्म चल्ने सम्मेलनले माओवादी केन्द्रको विधान संशोधन गर्नेछ। सम्मेलनमा केन्द्रीय सदस्य, वैकल्पिक केन्द्रीय सदस्य, तीन केन्द्रीय आयोगका सदस्य, सात भौगोलिक र तीन गैर भौगोलिक प्रदेशका पदाधिकारी, जनवर्गीय सङ्गठनका पदाधिकारी सहभागी छन्। माओवादीले विधानको मस्यौदा तयार गर्न उपाध्यक्ष पम्फा भुसालको संयोजकत्वमा विधान मस्यौदा समिति गठन गरेको थियो। कार्यदलले गत माघ १ गते पार्टी अध्यक्ष प्रचण्डलाई विधान मस्यौदाको प्रस्ताव बुझाएको थियो। माओवादीले मस्यौदा तल्ला कमिटीमा पठाएर सुझाव लिएको थियो। त्यस क्रममा देशभरका कार्यकर्ताले तल्लो कमिटीदेखि केन्द्रीय पदाधिकारीसम्म प्रत्यक्ष निर्वाचन प्रणालीबाट चुन्नुपर्ने सुझाव दिएका थिए। समितिले बुझाएको विधानमाथि माघ २६ र २७ गते भएको पार्टीको स्थायी कमिटी बैठकमा छलफल भएको थियो। शीर्ष नेतृत्वले हालसम्म आफूनिकट व्यक्तिलाई टीका लगाइदिएर नेता बनाउँदै आएका छन्। जसको कडा विरोध कार्यकर्ताले गरेका हुन्। टिके प्रथाले पार्टीमा गुटगत हाँगाबिंगा फैलिँदै गएको उनीहरूको भनाइ छ। त्यसले भुइँतहमा काम गर्ने इमानदार, क्षमतावान र निष्ठावान नेता ओझेलमा परेको सुझाव उनीहरूले पार्टीलाई दिएका छन्। विधान मस्यौदा समितिमा सदस्य पार्टी एवम् उपमहासचिव जनार्दन शर्माले पार्टी रूपान्तरणका लागि कार्यदलमा चार फरक प्रस्ताव पेश गरेका थिए। तर, कार्यदलमा रहेका अन्य नेताले उनको कुरा सुनेनन्। त्यसपछि उनले विधान मस्यौदा छलफलमा फरक चार मत राखेका छन्। प्रत्यक्ष निर्वाचन प्रणालीबाट पार्टीका सबै तहमा चुनाव हुनुपर्ने र संगठनलाई उनीहरूको योजनाअनुरूप चल्न दिनुपर्ने उनले उठाएका मुख्य एजेन्डा थियो। स्थायी समितिमा शर्माले पेस गरेको प्रस्तावका कारण माओवादीभित्र तरंग उत्पन्न भएको थियो। विधान अधिवेशनमा पेस गर्ने प्रस्तावित मस्यौदा विधानमा सहमति जुटाउन सोमबार र मंगलबार बिहान बसेको पदाधिकारी बैठकमा पनि मतभेद कायमै छ।"
"एमाले रौतहटको अध्यक्षमा साह, सचिवमा दाहाल निर्वाचित",रौतहट : नेकपा (एमाले) रौतहटको अध्यक्षमा सचिदान्द साह निर्वाचित भएका छन्। एमाले रौतहटको दशौं जिल्ला अधिवेशनमा १९३ मत ल्याउँदै साह विजयी भएका हुन्। उनका प्रतिद्वन्द्वि अखिलेश्वर चौधरीले १७४ मत पाएका छन्। उपाध्यक्षमा रुपेश कुमार पटेल १३६ मतले ल्याएर विजयी भएका छन्। जिल्ला सचिव पदमा बाबुराम दाहालले २०२ मत ल्याएर विजयी भए। उनका प्रतिद्वन्द्वि शिवप्रसादआचार्य ले १४७ मत पाए। उपसचिवमा अवधेश कुमार यादव १२९ मत ल्याइ विजयी भए। माघ २५ गते एमालेका अध्ययक्ष केपी शर्मा ओलीले उद्घाटन गरेको १० औं जिल्ला अधिवेशनमा सहमति नजुटेपछि सोमबार मतदान भएको निर्वाचन अधिकृत बालबिक्रम कार्कीले जानकारी दिए। मत गणना सोमबार राति अबेर सकिएको थियो।
१२ वर्षीय बालिका आफन्तबाटै पटकपटक बलात्कार,डडेल्धुरा : डडेल्धुरामा १२ वर्षीया बालिका पटकपटक बलात्कारमा परेको खुल्न आएको छ । उपचारका लागि अस्पताल पुगेकी बालिका आफन्त र गाउँकै एक युवकबाट बलात्कारको शिकार भएको खुलन आएको हो। उनी आफन्तसहित आइतबार उपचारका लागि जोगवुडा अस्पताल पुगेकी थिइन् । उपचारमा संलग्न चिकित्सकले बालिकामाथि दुष्कर्म भएको आशंका गरेपछि प्रहरीलाई खबर गर्दा घटना जिल्ला प्रहरी कार्यालय पुगेको हो । प्रहरीले अनुसन्धान गर्दा बालिकामाथि पटकपटक बलात्कार भएको खुल्न आएको हो। गतवर्ष भदौमा काका नाता पर्नेबाट बलात्कार भएकी ती बालिका अहिले माघ ६ गते एक स्थानीय युवकबाट बलात्कारको सिकार भएको खुल्न आएको जिल्ला प्रहरी कार्यालय डडेल्धुराले जनाएको छ । उनले डरधम्कीका कारण घटनाबारे कसैलाई भन्न आँट गरेकी छैनन्। अहिले उनी आफन्तको सहयोगमा जिल्ला प्रहरी कार्यालय डडेल्धुरा पुगेकी हुन् । आफन्तबाट जाहेरी लिएर युवकलाई पक्राउ गरी घटनाबारे अनुसन्धान भइरहेको जिल्ला प्रहरी कार्यालय डडेल्धुराले जनाएको छ । आर्थिक अवस्था कमजोर भएकी जिल्लाको आलिताल गाउँपालिकाकी १२ वर्षीया बालिकाका आमाबावु कामको सिलसिलमा भरत छन् । बलात्कार आरोपमा आलिताल कै एक युवक पक्राउ परेका छन् भने गतवर्ष बालिकाका काका नाता पर्नेको विषयमा अनुसन्धान भइरहेको प्रहरीले जनाएको छ । जिल्लाको आलिताल गाउँपालिका५ का २० वर्षीय पुष्कर थापालाई पक्राउ गरी प्रहरीले अनुसन्धान गरिरहेको जिल्ला प्रहरी कार्यालय डडेल्धुराका मुद्दा फाँटका प्रहरी वरिष्ठ नायव निरीक्षक करविरसिंह ऐरले बताए बाजेबज्यैसँग बस्दै आएकी बालिका गतवर्ष भदौमा काका नाता पर्नेबाट बलात्कार भएको कुरा प्रहरीको प्रारम्भिक अनुसन्धानबाट खुल्न आएको छ । बालिकालाई सोधपुछ गर्नेक्रममा गतवर्ष पनि उनीमाथि बलात्कार भएको खुलेको जिल्ला प्रहरी कार्यालय डडेल्धुराका प्रहरी वरिष्ठ नायव निरीक्षक ऐरले जानकारी दिए । पीडित बालिकाको स्वास्थ्यमा समस्या आएपछि आफन्तले आइतबार उनलाई उपचारका लागि परशुराम नगरपालिकास्थित जोगबुडा अस्पताल पुगाएपछि घट्ना खुल्न आएको हो । आर्थिक अवस्था कमजोर र आमाबावु घरबाहिर रहेको अवस्थाको फाइदा उठाउँदै बालिकालाई आफन्त र स्थानीयले बलात्कार गरेका हुन्। काका नाता पर्ने अहिले भारतमा छन् । बलात्कार घट्ना ढाकछोप गर्न उनी भारत गएको हुनसक्ने प्रहरीले आशंका छ।
२३७ किलो गाँजासहित १६ जना पक्राउ,"धरान : ठूलो परिणामको प्रतिबन्धित लागुऔषध गाजाँसहित १४ जना भारतीय नागरिक र दुई नेपाली गरी १६ जना पक्राउ परेका छन् । धरानको बेस क्याम्पमा सवारी चेकचाज गर्ने क्रममा इलाका प्रहरी कार्यालयको टोलीले १ सय ४९ केजी गाजाँसहित १४ भारतीय र धरान ११ बाट ८८ केजी गाँजासहित दुईजना नेपालीलाई पक्राउ गरिएको धरानका डीएसपी नमराज मल्लले जानकारी दिएका छन् । सवारी चेकजाच गर्ने क्रममा भारतीय नम्बर प्लेटको बीआर १० एजे ४४८६, बीआर १० पी ९१५४ र एमपी १७ टिए ०५१२ नम्बरको गाडीमा लोड गरी धनकुटाबाट धरानतर्फ आउँदै गर्दा गाँजा कारोवारमा संलग्न व्यक्तिहरूलाई पक्राउ गरिएको डीएसपी मल्लले जानकारी दिएका छन् । धनकुटाको सहिदभूमि गाउँपालिकामा उत्पादन हुने गाँजा स्थानीय तस्करसँग मिलेर भारतीयहरूले खरिद गरि लैजाने गरेका छन् । प्रहरीले तीनवटै गाडीका चालकसहित १४ जनाविरुद्ध जिल्ला अदालत सुनसरीबाट ७ दिनको म्याद थप गरी अनुसन्धान थालिएको जिल्ला प्रहरी कार्यालय सुनसरीका प्रबक्ता डीएसपी नविनकृष्ण भण्डारीले बताएका छन् । गाँजासहित पक्राउ पर्नेमा भारतको विहार राज्यस्थित कटिहार जिल्ला महेशपुर ग्राम पञ्चायत वडा नम्बर ४ का सन्तोषकुमार साह,रिकंकीदेबी यादव, रेखादेवी यादव, गोपी मण्डल, दयानन्द मण्डल, राजेश मण्डल, पुनमदेबी मण्डल, गुडियादेबी मण्डल, भागलपुर जिल्ला खन्जनपुरका शिवम सिंह, सत्यमकुमार यादव, कुमार सिंह,संजयकुमार मण्डल, पुर्णियाँका अंकितकुमार यादव, राजा जयसवाललाई पक्राउ गरिएको डीएपी भण्डारीले जानकारी दिएका छन्। पक्राउ परेकाहरूको साथबाट ९ थान मोमाइल, १० हजार ६ सय ५० नेपाली रुपैयाँ र ५ हजार ३ सय भारतीय रुपैयाँ बरामद गरिएको छ । प्रहरीले पक्राउ परेका सबैलाई मंगलबार धरानमा सार्वजनिक गरेको छ । त्यस्तै धरान ११ का मौषम राईको टेम्पोबाट ३६ किलो गाँजा र अभिशेक शेर्माको अर्को टेम्पोबाट ५२ केजी गाँजासहित दुबैजनालाई पक्राउ गरिएको डीएसपी भण्डारीले बताए ।"
विराटनगरमा भेटिएको शंकास्पद वस्तु बम भएको पुष्टि,"विराटनगर : विराटनगर महानगरपालिका३ स्थित घरेलु तथा साना उद्योग कार्यालयनजिकै भेटिएको शंकास्पद वस्तु प्रेसर कुकर बम रहेको पुष्टि भएको छ । उक्त बम मोरङको थलाहास्थित नेपाली सेनाको भैरव गणबाट खटिएको बम डिस्पोजल टोलीले डिस्पोज गरेको छ । घरेलु तथा साना उद्योग कार्यालयबाट लगभग २ सय मिटर पश्चिममा आँपको रुख रहेको चउरमा सोमबार साँझ अन्दाजी २ लिटरको प्रेसर कुकरमा टेपले बाँधेर बिजुलीको तार जडान गरी राखिएको शंकास्पद वस्तु फेला परेको थियो । घटनास्थललाई रातभर प्रहरीले सुरक्षा दिएर राखेको थियो । मोरङ प्रहरी प्रमुख एसपी दीपक पोखरेलले उक्त वस्तु नेपाली सेनासँगको समन्वयमा मंगलबार बिहान १०:४३ बजेतिर डिस्पोज गरिएको जानकारी दिए । निस्कृय बनाउने क्रममा शंकास्पद वस्तु प्रेसर कुकर बम रहेको पुष्टि भएको हो । कुकरमा ३ वटा डेटोनेटरसमेत जडान गरेर बम तयार गरिएको पाइएको सैनिक स्रोतले बतायो । स्रोतका अनुसार डेटोनेटर जडान गरिएको कुकरभित्र साबुनको डल्ला र ढुंगा फेला परेको छ । डेटोनेटरले कुकरलाई विष्फोट गराउन मद्धत गर्छ । साबुनले बारुद ९जिलेटिन०को काम गर्छ । डेटोनेटर र साबुनको मिश्रणले ठूलो आवाज र धमकासहित कुकरलाई विष्फोट गराउँछ । कुकरभित्र राखिएको ढुंगाले वरपर क्षति पुर्याउँछ, सैनिक स्रोतले भन्यो । स्रोतका अनुसार बेलैमा बम निष्कृय पार्न सकिएका कारण ठूलो क्षति हुन पाएन । यस विषयमा नेपाली सेनाले थप अनुसन्धान गरिरहेको छ । कुकरभित्र भेटिएका अवशेषलाई परीक्षणका लागि प्रयोगशालामा पठाइएको स्रोतले बतायो । उक्त बम कहाँ लगेर विष्फोट गराउने योजना थियोभन्ने खुल्न बाँकी रहेको प्रहरीको भनाइ छ । कतै लगेर विष्फोट गराउने योजनासहित बम बनाइएको हुनसक्छ, प्रहरी स्रोतले भन्यो । प्रेसर कुकर बम बनाएर राखेको घटनामा संलग्न दुई जना पक्राउ परेका छन् । पक्राउ पर्नेमा इलामको माङ्सेबुङ गाउँपालिका१ घर गजुरमुखी घर भइ काठमाडौंको भीमसेनगोलामा डेरा गरी बस्ने ३८ वर्षीय प्रवीण मिश्र र पाँचथरको याङवरक गाउँपालिका१ का ३० वर्षीय विपिन अधिकारी रहेका छन् । मिश्र र अधिकारी नेपाल कम्युनिष्ट पार्टी (माओवादी) महावीर नाम दिएर खडा गरिएको नयाँ भूमिगत संगठनमा आवद्ध रहेको प्रहरीको भनाइ छ । उक्त भूमिगत संगठनले पूर्वी तराईका जिल्लाका निजी विद्यालयमा चन्दा आतंक मच्चाइरहेको थियो । चन्दा असुलीकै लागि बम बनाउने र विष्फोट गराउने योजना बनाएको प्रहरीको भनाइ छ । एसपी पोखरेलले जनमानसमा त्रास सिर्जना गरेर चन्दा असुलीकै लागि बम बनाएर विष्फोटको तयारी गरिएको हुनसक्ने बताए । उनका अनुसार पक्राउ परेपछि उक्त बम आफूहरुले नै राखेको मिश्र र अधिकारीले स्वीकार गरेका थिए । बम राखेको स्थान उनीहरुले नै प्रहरीलाई देखाएका थिए । फागुन १ गतेलाई लक्षित गरेर बम बनाइएको स्वीकार गरेका छन्, प्रहरी स्रोतले भन्यो, जनमानसमा त्रास सिर्जना गर्ने र चन्दा आतंक मच्चाउने मुख्य उदेश्य रहेको पाइयो छ ।"
अझै घट्यो बैंकको ब्याजदर,"काठमाडौं : वाणिज्य बैंकहरूले निक्षेपमा प्रदान गर्ने ब्याजदर झनै घटाएका छन्। पाँच महिनादेखि घटिरहेको निक्षेपको ब्याजदर फागनुमा वर्षकै तल्लो बिन्दुमा आइपुगेको हो। गत असोजमा वाणिज्य बैंकहरूले मुद्दती निक्षेपमा प्रदान गर्ने अधिकतम ब्याजदरको औसत १०२६ प्रतिशत थियो। फागुनका लागि तय भएको यस्तो ब्याजदरको औसत ७७५८ प्रतिशतमात्र छ। नेपाल राष्ट्र बैंकले बैंकहरूका लागि आगामी महिना प्रदान गर्ने ब्याजदर महिनाको मसान्तअघि नै प्रकाशन गर्नुपर्ने निर्देशन दिएको छ। सोही व्यवस्थाअनुसार वाणिज्य बैंकले सोमबारअगावै ब्याजदर सार्वजनिक गरेका हुन्। प्रकाशित ब्याजदरअनुसार व्यक्तिगत मुद्दती निक्षेप (फिक्स्ड डिपोजित) खातामा एनएमबी बैंकले सबैभन्दा ब्याज दिने गरी ब्याजदर प्रकाशित गरेको छ। एनएमबीले अघिल्लो महिनाभन्दा ०५ प्रतिशत कम ब्याजदर दिनेछ। माघमा यस्तो दर ९ प्रतिशत रहेकामा बैंकले फागुनका लागि ८५ प्रतिशत कायम गरेको हो। दोस्रो धेरै ब्याज सिटिजन्स बैंक इन्टरनेसनले दिनेछ। सिटिजन्सले फागुनमा जम्मा हुने मुद्दती निक्षेपमा अधिकतम वार्षिक ८२५ प्रतिशत ब्याज दिनेछ। फागुनमा ८ प्रतिशत बढी ब्याज दिने बैंकहरू हिमालय, कुमारी र नेपाल एसबीआई हुनेछ। हिमालयनले ८१५ प्रतिशत, कुमारीले ८०१ प्रतिशत र नेपाल एसबीआईले ८१ प्रतिशत ब्याज दिने कबोल गरेका छन्। फागुनमा जम्मा हुने निक्षेपमा एभरेस्ट, लक्ष्मी सन्राइज, माछापुच्छ्रे, नेपाल इन्भेस्टमेन्ट मेगा, एनआईसी एसिया र सिद्धार्थ बैंकले समान ८ प्रतिशत ब्याज दिनेछन्। कृषि विकास बैंकबाहेक अन्य बैंकको ब्याजदर ७ प्रतिशतभन्दा बढी छ। कृषि विकासले भने फागुनका लागि सबैभन्दा कम ६४४ प्रतिशत ब्याज दिने घोषणा गरेको छ। नेपाल राष्ट्र बैंकको व्यवस्थाअनुसार वाणिज्य बैंकले अघिल्लो महिना कायम औसत ब्याजदरको १० प्रतिशतले मात्र ब्याजदर हेरफेर गर्न सक्छन्। माघको औसत व्याजदर ८१७ रहेकामा कृषि विकास र सिटिजन्सले अधिकतम दरले ब्याजदर घटाएका छन्। असोजमा १०२६ प्रतिशत रहेको वाणिज्य बैंकहरूको औसत अधिकतम ब्याजदर कात्तिकमा ९९६, मंसिरमा ९६१, पुसमा ८९९, माघमा ८१७ र फागुनमा ७७६ प्रतिशत कायम भएको हो। निक्षेपको ब्याजदर सस्तिएपछि कर्जाको ब्याजदर पनि घटेको छ। नेपाल राष्ट्र बैंकका अनुसार पुसमा वाणिज्य बैंकहरूको औसत आधार दर ९३५ प्रतिशत, विकास बैंकहरूको ११४९ प्रतिशत र वित्त कम्पनीहरूको १२७७ प्रतिशत रहेको छ। यसैगरी निक्षेपको भारित औसत ब्याजदर ७३२ प्रतिशत, विकास बैंकहरूको ८५५ प्रतिशत र वित्त कम्पनीहरूको ९६२ प्रतिशत रहेको छ। त्यसैगरी, कर्जाको भारित औसत ब्याजदर २०८० पुसमा वाणिज्य बैंकहरूको ११३८ प्रतिशत, विकास बैंकहरूको १३१४ प्रतिशत र वित्त कम्पनीहरूको १४०९ प्रतिशत रहेको छ। २०७९ पुसमा वाणिज्य बैंकहरूको कर्जाको भारित औसत ब्याजदर १२७९ प्रतिशत कायम भएको थियो।"
रेड नोटिस जारी भएका २० प्रतिशत मात्रै पक्राउ पर्छन्,"काठमाडौं : अघिल्लो महिनामा मात्रै इन्टरपोलबाट रेड नोटिस जारी गरेका ५ जना आरोपी विदेशबाट नेपाल ल्याइएको छ। यही माघको पहिलो हप्ता खोटाङका १९ वर्षीय किरण राई कतारमा पक्राउ परेका थिए। उनीविरुद्ध रेड नोटिस जारी गरेको ५ दिनमै इन्टरपोलले उनलाई नियन्त्रणमा लिएको थियो। माघ १० गते सुनसरीका सेहमान खाँ पनि कतारमा पक्राउ परे। जबर्जस्ती करणी मुद्दामा उनीविरुद्ध जिल्ला प्रहरी कार्यालय सुनसरीमा जाहेरी दर्ता भएको छ। एनसीबी दोहाको समन्वयमा उनलाई कतारमा पक्राउ गरिएको हो। मुद्दाको अनुसन्धानका क्रममा खाँ कतारमा रहेको थाहा भएपछि उनलाई इन्टरपोलको सहायतामा नेपाल फर्काइएको हो। गत पुस महिनामा पनि दुबई र कतारबाट ४ जना आरोपीलाई नेपाल ल्याइएको थियो। इन्टरपोल तथा विभिन्न सदस्य राष्ट्रहरूको समन्वयमा विभिन्न मुद्दामा इन्टरपोल महासचिवालयबाट रेड नोटिस जारी भएका व्यक्तिहरू पक्राउ पर्छन्। यसैगरी यही माघ १६ गते नेपालगञ्जका गणेस सिजापति पनि कतारमै पक्राउ परे। काठमाडौंको तीनकुनेमा रहेको नमस्ते बचत तथा क्रण सहकारी संस्थाका प्रबन्धक रहेका उनीविरुद्ध सहकारी ठगीको उजुरी प्रहरीमा दर्ता भएको छ। यी त केही उदाहरण मात्रै हुन् । नेपालमा अपराध गरेर विदेश फरार भएका विभिन्न व्यक्तिहरू रेड नोटिस जारी गर्दै पक्राउ परेका विभिन्न उदाहरण छन्। जबर्जस्ती करणी मुद्दामा विदेशमा भएका क्रिक्रेटर सन्दीप लामिछानेविरुद्ध पनि रेड नोटिस जारी भएको थियो। नेपाल प्रहरीको नेसनल सेन्ट्रल ब्युरो एनसिबी ले फरार आरोपी खोज्न तथा अन्र्तराष्ट्रिय स्तरमा खोजतलास गर्नका लागि इन्टरपोल महासचिवालयमा समन्वय गर्ने गर्छ। सचिवालयले सम्वन्धित देशमा सूचना जारी गर्छ। प्रहरी प्रधान कार्यालय नक्सालले दिएको तथ्यांकअनुसार नेपाल प्रहरीले हालसम्म १६८ वटा रेड नोटिस जारी गरेको छ। यसमध्ये ३६ जना आरोपी विभिन्न मुलुकमा पक्राउ परेका छन्। यस्तै, १०३ वटा डिफ्युजन नोटिस जारी गरेको छ। डिफ्युजन नोटिस जारी भएका १३ जना पक्राउ परेका छन्। प्रहरीकै तथ्यांक हेर्ने हो भनेपनि रेड नोटिस जारी भएका २० प्रतिशत आरोपी मात्रै पक्राउ परेका छन् । अझ डिफ्युजन नोटिस जारी भएका संख्या र पक्राउ संख्या हेर्ने हो भने यो प्रतिशत कम देखिन्छ। के हो रेड नोटिस ? नेपालमा अपराध गरेर फरार भएका व्यक्तिको खोजीका लागि इन्टरपोलले रेड नोटिस जारी गर्छ। कुनै व्यक्ति अपराधमा मुछिएको उजुरी प्रहरीमा पर्नासाथ प्रहरीले उसको खोजी गर्छ। गम्भीर प्रकृतिका अपराधमा संलग्न भएको उजुरी आएको तथा प्रमाण भेटिएको अवस्थामा उसलाई खोज्नका लागि डिफ्युजन नोटिस जारी गरिन्छ। उसको ठेगाना पत्ता लगाएपछि यदि उ विदेशमा छ भने पक्राउ पुर्जी जारी हुन्छ। पक्राउ पुर्जी जारी भएको फरार आरोपीलाई नियन्त्रणमा लिनका लागि इन्टरपोलले रेड नोटिस जारी गर्छ। फरार आरोपी संलग्न भएको अपराधको प्रकार अनुसार विभिन्न नोटिस जारी गर्नका लागि नेपाल प्रहरीले इन्टरपोल महासचिवालयमा अनुरोध गर्दै पत्र लेख्छ। नेपाल प्रहरीका प्रवक्ता भीम ढकालका अनुसार फरार अभियुक्त पक्राउ गर्न इन्टरपोलले निकै सक्रियतापूर्वक काम गर्छ। किन सबै आरोपी पक्राउ पर्देनन त ? प्रवक्ता ढकाल भन्छन्, अपराधमा संलग्न भएकाहरू विश्वका जुनसुकै देशमा भाग्ने, लुक्ने गर्छन्। कतिपयले परिचय नै बदल्छन् । अपराधीको काम नै लुक्ने र भाग्ने हो। उसले कसरी सजायबाट बच्न सकिन्छ भन्दै आफूलाई जोगाउने प्रयत्न गरिरहेको हुन्छ । ढकाल अगाडि भन्छन्, पछिल्लो समय फरार अभियुक्त पक्राउ पर्ने दर बढेको छ। कतिपय आरोपी त नेपालबाटै पक्राउ परेका उदाहरण पनि छन्। हामीले विभिन्न स्रोतबाट उनीहरूको निगरानी गरिरहेका हुन्छौं। जुनसुकै ठाउँमा लुकेर बसे पनि एक न एक दिन प्रहरीको नियन्त्रणमा परिहाल्छन्। अपराध गरेर भाग्छु भन्नु असम्भव प्रायः छ। गम्भीर प्रकृतिका अपराधमा इन्टरपोल सचिवालयबाट निकै सक्रियतापूर्वक काम हुन्छ। हामीले पनि अन्य देशका नागरिकलाई बेलाबेलामा डिपोर्ट गरिरहेका हुन्छौं। यो सहकार्य इन्टरपोलका सबै सदस्य राष्ट्रसँग हुन्छ। प्रहरी प्रवक्ताका अनुसार नेपालमा हुँदा कर्तव्य ज्यान, ठगी, अपहरण, डकैती, वन्यजन्तु अपराध, बैंकिङ कसूर, सुन तस्करी, संगठित अपराध, किर्ते, लागुऔषध ओसारपसार, साइबर अपराध, वैदेशिक रोजगार ठगी, जबर्जस्ती करणी, मानव बेचबिखन तथा ओसारपसारमा संलग्नता देखिएका फरार प्रतिवादीविरुद्ध रेड नोटिस जारी हुने गरेको छ। यस्तै, विदेशमा बसेर नेपालमा विभिन्न अनलाइन ठगी, साइवर अपराध जस्ता अपराधमा संलग्न भए पनि यस्ता आरोपीविरुद्ध रेड नोटिस जारी हुन्छ। रेड नोटिस जारी हुनका लागि अपराध पुष्टि नै हुन भने जरूरी छैन। चालु मुद्दाका फरार अभियुक्तलाई अनुसन्धानमा ल्याउनका लागि यस्तो नोटिस जारी गरेर आरोपी पक्राउ गर्ने गरिन्छ। एनसीबी काठमाडौंको अनुरोधमा इन्टरपोल महासचिवालयले विभिन्न नोटिस जारी गर्छ। इन्टरपोलबाट हालसम्म १ सय ६८ जनाविरूद्ध रेड नोटिस, २४ जनाविरूद्ध एल्लो नोटिस, १ जनाविरुद्ध ब्लु नोटिस, १ जनाविरूद्ध ब्ल्याक नोटिस, १ जनाविरूद्ध पर्पल नोटिस र १ सय ३ जनाविरूद्ध डिफ्युजन नोटिस जारी भएको छ। तीमध्ये ६१ रेड नोटिस, ११ एल्लो नोटिस, १ ब्ल्याक नोटिस, १ पर्पल नोटिस र ३५ डिफ्युजन नोटिस कारबाही प्रक्रियामा छन्। यसमध्ये ६ जना विदेशीविरुद्ध रेड नोटिस र ५ जना विदेशी नागरिकविरुद्ध डिफ्युजन नोटिस जारी भएको हो। रेड नोटिस जारी भएर पक्राउ परेकामध्ये यूएईबाट १९ जना, कतारबाट ९ जना, साउदी अरेबियाबाट ३ जना, भारत र कुबेतबाट ३३ जना, मलेसियामकाउ र चीनबाट २२ जना छन् । यस्तै थाइल्याण्ड, क्यानडा, युएसए, पोर्चुगल तथा बहराइनबाट ११ जना फरार प्रतिवादीहरूलाई पक्राउ गरी नेपाल फिर्ता ल्याइएको छ। कस्तो अवस्थामा कस्तो नोटिस जारी हुन्छ ? प्रहरी प्रधान कार्यालयका अनुसार वारेन्ट जारी भएका फरार अभियुक्तहरूको खोजीका लागि रेड नोटिस जारी हुन्छ । वारेन्ट जारी नभएका तथा अनुसन्धान कै क्रममा रहेका फरार अभियुक्तहरूको खोजीका लागि डिफ्युजन नोटिस जारी हुन्छ । सनाखत नभएका मानव शवको पहिचान गर्नका लागि ब्ल्याक नोटिस र हराएका मानिसहरूको अन्तर्राष्ट्रिय स्तरमा खोजी कार्यका लागि एल्लो नोटिस जारी गरिन्छ । यस्तै अपराधीले अपराध गर्न प्रयोग गरेका हतियार, बिष्फोटक प्रदार्थ तथा खतराजन्य अन्य चिजवस्तु लुकाएको स्थानको बारेमा जानकारी दिन ओरेन्ज नोटिस, आपराधिक कार्यविधिको बारेमा जानकारी दिन पर्पल नोटिस जारी हुन्छ । यसैगरी व्यक्तिको आपराधिक क्रियाकलापबाट सार्वजनिक सुरक्षामा हुनसक्ने सम्भावित खतराको बारेमा जानकारी गराउन ग्रीन नोटिस तथा अपराधमा संलग्न व्यक्तिको खोजतलास तथा जानकारी प्राप्त गर्न ब्लु नोटिस जारी हुने गर्छ ।"
नेपालले ७ विकेट लिँदा माल्दिभ्सको १० रन मात्रै,"काठमाडौं : एसीसी प्रिमियर कप अन्तर्गत समूह चरणको अन्तिम खेलमा नेपालले माल्दिभ्सको सातौं विकेट लिएको छ। नेपालका लागि पूजा महत्तोले ३ विकेट, अमिना कर्मचार्यले र रुविना क्षेत्रीले २२ विकेट लिएकी हुन्। माल्दिप्सले ९१ ओभरमा ७ विकेटको क्षतिमा १० रन मात्र बनाउन सकेको छ। रुविना क्षेत्रीले माल्दिभ्सविरुद्धको खेलमा शानदार सतक प्रहार गरेकी छन्। क्षेत्रीले सतकसँगै नेपालले माल्दिभ्ससामु २२८ रनको विशाल लक्ष्य प्रस्तुत गरेको हो। टस जितेर ब्याटिङ रोजेको नेपालले निर्धारित २० ओभरमा ४ विकेट गुमाउँदै नेपालले २२७ रनको योगफल तयार गरेको छ। क्षेत्रीले ५९ बलमा ११८ रन बनाएर अविजित रहिन्। रुविनाले ५९ बलमा १० चौका र ५ छक्कासहित १ सय १८ रनको योगदान दिइन्। योसँगै रुविना क्षेत्री नेपालका लागि पहिलो शतक प्रहार गर्ने महिला खेलाडीसमेत बनेका छिन्। यसैगरी पुजा महतोले अर्धशतक प्रहार गरेकी थिइन्। उनले ३६ बलमा १ छक्का र ५ चौकासहित ५९ रन बनाएर अविजित रहिन्। नेपालको महिला टोलीले अन्तर्राष्ट्रिय क्रिकेटमा बनाएको यो सर्वाधिक ठूलो योगफल हो।"
अर्को निर्णय गरेर जनयुद्ध दिवसलाई सरकारले औपचारिकरुपमै मनाउने स्थिति आउनसक्छ : गृहमन्त्री,"काठमाडौं : सर्वोच्च अदालतले जनयुद्धका नाममा दिएको बिदा खारेज गरिदिएपछि माओवादी केन्द्रका नेताहरूले असन्तुष्टि व्यक्त गरेका छन्। २०७९ साल माघ २९ गते बसेको तत्कालीन प्रधानमन्त्री पुष्पकमल दाहाल 'प्रचण्ड' नेतृत्वको मन्त्रिपरिषद् बैठकले फागुन १ गते जनयुद्ध दिवसका रुपमा सार्वजनिक बिदा दिने निर्णय गरेको थियो। सरकारको सो निर्णयविरुद्ध द्वन्द्वपीडितले सर्वोच्च अदालतमा रिट हालेका थिए। रिटमाथि सुनुवाइ गर्दै सर्वोच्चले फागुन १ गते 'जनयुद्ध दिवस'का नाममा सार्वजनिक बिदा दिने सरकारको निर्णय संविधानको व्यवस्था,शब्द,मर्म र भावना विपरीत रहेको ठहर गर्दै खारेज गरिदिएको छ। जसका कारण आजको बिदा खारेज गर्न सरकार बाध्य भएको हो। सोही प्रसंगलाई लिएर मंगलबार प्रज्ञाभवनमा सुरू भएको माओवादी केन्द्रको विधान सम्मेलन उद्घाटन कार्यक्रममा वरिष्ठ उपाध्यक्ष नारायणकाजी श्रेष्ठले अदालतको आदेशप्रति असन्तुष्टि व्यक्त गरेका छन्। गृहमन्त्री समेत रहेका श्रेष्ठले जनयुद्ध दिवसलाई सरकारले अर्को निर्णय गरेर औपचारिक रुपमै मनाउने स्थिति आउनसक्ने दावी गरे। 'कुनै सन्दर्भमा फेरि शान्ति प्रक्रियालाई पार गरिसकेपछि अदालतले जो संकेत गरेको छ। सोहीअनुसार फेरि सकारले अर्को निर्णय गरेर जनयुद्ध दिवसलाई सरकारीतर्फबाट औपचारिकरुपमा मनाउने स्थिति पनि आउन सक्छ,'उनले भने,' यसको पनि आशा गरौं।' यद्दपी उनले सरकारको सो निर्णय स्वीकार गर्ने बताए। उनले भने,'अदालतको यो निर्णयलाई स्वीकार गर्दै घोषणा गरिसकेको बिदालाई यसपटक अदालतले दिएको आदेशअनुसार दिन निमिल्ने भन्दै सूचना प्रकाशित गरेर जानकारी गराइएको हो।' उनले जनयुद्ध दिवसमा सरकारले बिदा नदिएपनि क्रान्तिकारी नेपालीले यो दिनलाई खुसीका साथ मनाइरहेको बताए। 'सरकारले औपचारिकरुपले बिदा देओस् वा नदेओस् आजको दिन ऐतिहासिक जनयद्ध दिवस हो,'उनले भने,'क्रान्तिकारी नेपाली जनताले यसलाई मनाउँछन्,मनाइरहेका छन्,मनाउनेछन्।'"
साउदी आउँदा भिसाको प्रकृति राम्ररी केलाउनु होला,"नेपाल र साउदी सरकारबीच कस्तो सम्बन्ध छ ? सन् १९७७ देखि कूटनैतिक सम्बन्ध स्थापनासँगै सुरु भएको नेपाल र साउदी अरेबियाबीचको सम्बन्ध सुमधुर छ। नेपालका लागि साउदी अरेबिया प्रमुख श्रम गन्तव्य मुलुकमध्येको एक रहेको तथा करिब चार लाख नेपालीहरू यहाँ कार्यरत छन्। एकातर्फ ती नेपालीहरूले आर्जन गरेको रकम उनका परिवारका लागि आर्थिक रूपमा सहयोगी बनेको छ भने अर्कातर्फ साउदी अरेबियाको विकासमा समेत योगदान पुगेको छ। नेपाल र साउदी अरेबियाबीचको सम्बन्धमा मुस्लिम धर्मालम्बीहरूको पवित्र भूमि मक्का र मदिनामा हज र उमराका लागि आउने नेपालीहरूको आस्था पनि जोडिएको छ। यसरी विभिन्न आयामहरूलाई हेर्दा नेपाल र साउदी अरेबियाबीचको सम्बन्ध घनिष्ट एवम् मित्रवत छ। साथै हामीले सम्बन्ध थप घनिष्ठ बनाउन कूटनैतिक पहलमा ध्यान दिएका छौं। साउदीमा नेपालीहरूले के कस्ता समस्याहरू भोगेका छन् र उनीहरूको उद्दारका लागि पहिलो प्राथमिकता के हो ? यहाँ धेरैजसो श्रमिकका कम्पनीसँग राम्रो सम्बन्ध रहने र करार अवधि सकिएपछि नेपाल फर्किने वा रिइन्ट्री भिसा गराई पुनः सोही कम्पनीमा वर्षौंसम्म कार्यरत रहने गरेको देखिन्छ। तथापि कतिपय अवस्थामा कम तलब पाएको, ढिला तलब पाएको, अतिरिक्त समय काम गरेको रकम नपाएको, भने बमोजिमको काम नपाएको जस्ता गुनासाहरू हामीकहाँ आउने गर्छन्। अवैधानिक रूपमा काम गरेर बसेका कामदारहरूको मुख्यतः ईकामा (बसोबास अनुमतिपत्र) नहुने, ईकामा नवीकरण नहुने, एउटा कम्पनीबाट भागेर अर्को कम्पनीमा कार्यरत रहने गरेको अवस्था छ। एउटा कम्पनीबाट भागेर अन्य कम्पनीमा कार्यरत रहने नेपालीलाई हुरुवको केश दर्ता भई डिपोर्टेसन सेन्टरबाट फिर्ता हुनुपर्छ भने कम्पनीले कुनै आरोपमा मुद्दा दर्ता गराएर अदालतले सो सम्बन्धमा फैसला दिएको छ भने फैसला बमोजिमको रकम तथा सजाय फछ्र्यौट नगर्दासम्म नेपाल फर्किन नपाउने स्थिति आउँछ। समस्या समाधानका के कस्ता उपाय अपनाइन्छ ? यहाँ रहेका श्रमिकहरूको समस्या समाधानका लागि विभिन्न उपायहरू अपनाउन सकिन्छ। यसका लागि श्रमिक सचेतना, समस्या समाधानका लागि साउदी सरकारले गरेको कानुनी तथा संस्थागत व्यवस्थाहरूको ज्ञान, नियोगहरूमा सम्पर्क गरी सहयोग लिने तथा मागपत्र प्रमाणिकरणमा प्रभावकारिता ल्याउने तथा दुई देशबीच द्विपक्षीय श्रम सम्झौता भई कार्यान्वयन भएमा समस्याहरूमा कमी आउने तथा आई हालेमा पनि सहज समाधान हुने सम्भावना हुन्छ। साउदीमा कस्ता खाले नेपाली कामदारको माग छ ? साउदी अरेबियामा खासगरी उत्पादनमूलक उद्योग तथा निर्माण क्षेत्रका लागि नेपाली कामदारहरूको माग छ। यसका अलावा सुपर मार्केट तथा ठूलाठूला मलहरूमा काम गर्नसमेत नेपाली कामदारहरूको माग छ। भिजन २०३० तथा पछिल्लो समयमा साउदी अरेबियाले सन् २०३४ मा विश्वकप फुटबल तथा २०२९ मा हिउँदे एसियाली खेलकुदको आयोजनाको घोषणा तथा भर्खर सुरु भएको नियोम सहरको निर्माणका कारण पनि भविष्यमा नेपाली कामदारहरूको थप माग हुने देखिन्छ। नेपाली कामदारलाई सम्झौताबमोजिम काम नदिलाउने गरेको पाइएमा म्यानपावरलाई महावाणिज्यदूतावासले कस्तो कारबाही गर्छ ? सम्झौताविपरीत काम गर्न लगाइएको पाइएमा तत्काल सम्बन्धित कम्पनी तथा ईजाजतपत्रवालालाई सम्पर्क गरी सो नगर्ननगराउन अनुरोध गर्नुका साथै क्षतिपूर्तिका लागि पहल गरिन्छ। जटिल केसहरू भएमा नेपालमा वैदेशिक रोजगार विभागमार्फत तथा साउदी अरबमा स्थनीय श्रम कार्यालयहरूमार्फत पनि समाधानको प्रयास गर्ने गरिएको छ। यसको दीर्घकालीन समाधानका लागि त्यस्ता केसहरूसँग सम्बन्धित कम्पनी तथा इजाजतपत्रवाला जिम्मेवार हुने तथा कामदारहरू पनि सचेत हुन जरुरी छ। हाल साउदीमा कस्ता खाले नेपाली कामदारका समस्या देखा परेका छन् ? समस्यामा परेका कतिपय श्रमिकहरूले समयमा तलब सुविधा नपाएको, करार अवधि सकिएपछि पनि नेपाल फर्किन नपाएको, करार अवधि सकिएपछि पनि जबरजस्ती काममा लगाउने गरिएको भन्ने लगायतका गुनासाहरू आउने गरेका छन। जसका कारण श्रमिक र कम्पनीबीच असमझदारी एवं विवादसमेत उत्पन्न हुने गरेको पाइन्छ। यस्ता समस्याहरू पछिल्लो समय विशेषगरी कोभिड १९ महामारीका समय थप वृद्धि भएका थिए र हालका दिनमा पनि छन्। साथै, साउदी अरेबिया आउने श्रमिकमध्ये अधिकांश श्रमिकमा अरेबिक भाषाको ज्ञान नहुँदा श्रमिकहरूले कम्पनी तथा व्यवस्थापकसग संचार गर्न गाह्रो हुने गरेको छ। श्रमिक समस्यामा पर्दा साउदी अरवको कुनै सरकारी निकायमा निवेदन दिँदा वा मुद्दा दर्ता गराउँदा पनि भाषाको समस्या हुने गरेको देखिन्छ। यहाको विशाल भूगोलका कारण कन्सुलर सेवा प्रवाह गर्न, गुनासो सुनुवाई तथा मुद्दा मामिलाको दर्ता तथा सुनुवाइमा सहभागी हुने लगायतका अन्य कार्यहरू गर्न नियोगहरूका लागि चुनौती छ। नेपाली राजदूतावास र महावाणिज्यदूतावासको सम्बन्ध कस्तो छ र नेपालीले कस्ता खालका सहयोगको अपेक्षा गर्छन् ? साउदी अरेबियाको विशाल भूगोलका कारण नेपाली श्रमिक तथा समुदायलाई सहजरूपमा सेवा प्रवाह गर्ने उद्देश्यले नेपाल सरकारले साउदी अरेबियाको दुई ठाउँमा नियोग स्थापना गरेको हो। महावाणिज्यदूतावासको स्थापना पश्चात् साउदी अरेबियाको पश्चिमी क्षेत्रमा रहेका नेपालीहरूलाई सेवा लिन सहज भएको छ। दुवै नियोगहरू नेपाल सरकारकै प्रतिनिधि भएकाले तथा कार्यप्रकृति पनि लगभग समान भएकाले निकट समन्वयमा रहेर काम गर्नुपर्ने हुन्छ। दुवै नियोगले समन्वयका साथ कार्य सम्पादन गरेको अवस्था छ। नेपाली समुदायले कस्ता सहयोग माग्ने गरेको पाउनु भएको छ ? विदेशमा रहेका नेपाली नियोगहरू नेपाल सरकारका प्रतिनिधि सरकारी कार्यालय भएकाले विदेशमा जुनसुकै पेशामा रहेका नेपालीहरूलाई राहदानी, कन्सुलर सेवासम्बन्धी, गैरआवासीय परिचयपत्रसम्बन्धी, प्रहरी तथा अदालत सम्बन्धमा आइपरेका समस्या जस्ता जुनसुकै समस्या परेमा पनि महावाणिज्यदूतावासमा आएर आफ्नो समस्याका वारेमा अवगत गराउने गरेका छन्। महावणिज्यदूतावासलाई थप प्रभावकारी बनाउन कस्ता कर्मचारीको आवश्यकता पर्छ ? स्थानीय भाषा तथा कानुन जानेका, कम्युटरसम्बन्धी ज्ञान भएका, सवारी साधन चलाउन सक्ने, श्रमिकको पक्षमा रात दिन नभनी कार्य सम्पादन गर्न तत्पर रहने, श्रमिकमैत्री तथा नेपाली समुदायसँग सुमधुर सम्बन्ध राख्न तथा सहकार्य र समन्वय गर्न सक्ने, स्थानीय सरकारका अधिकारीसँग सम्बन्ध तथा संवाद गर्न सक्ने जनशक्तिको सबै श्रमिक गन्तव्य नियोगहरूमा आवश्यकता रहन्छ। यसका अलावा महावाणिज्यदूतावासको कार्यक्षेत्र निकै ठूलो रहेको तथा कार्यचाप समेत अत्यधिक रहेकाले यसबाट श्रृजित दबाबलाई सामना गरी कार्यसम्पादन गर्न सक्ने जनशक्ति आवश्यक पर्दछ। साउदीमा कार्यरत नेपालीलाई जेल सजाय भएमा माफी हुने कतिको सम्भावना हुन्छ ? माफी हुने कुरा के कस्तो अपराधमा जेल सजाय भएको हो त्यसमा निर्भर हुन्छ। जे जस्तो सुकै अपराध गरी अदालतद्वरा जेल सजाय तोकिएकोमा सजाय माफि हुने कुरा प्रायः असम्भव नै हुन्छ। तर पनि कुनै कुनै साना तिना अपराधमा जेल सजाय तोकिएको रहेछ भने सजाय कम तथा माफीको लागि महावाणिज्यदूतावासबाट निरन्तर प्रयास हुने गरेको छ। कतिपय केसहरूमा सुनुवाइ भै तोकिएको सजायभन्दा अगावै रिहाइ हुने गरेको अनुभव पनि छ। वाणिज्य दूतावासबाट नेपाली कामदारका मागपत्र प्रमाणीकरण केका आधारमा हुन्छ ? मागपत्र प्रमाणीकरणका लागि विभिन्न कागजातहरू एवम् पक्षहरूको परीक्षण गरिन्छ। सोही अनुसार तोकिएबमोजिमका कागजातका अलावा कम्पनी भ्रमण, कम्पनीको उच्च अधिकारीसँग नेपालीको हितबारे छलफल, कोही नेपाली कार्यरत रहे उहाँहरूसँग कम्पनी तथा उनीहरूको अवस्थाकबारेमा जानकारी लिइन्छ। प्रमाणिकरण प्रक्रियाको धेरैजसो स्टेप्स अनलाइन प्रणालीबाट हुन्छ। यसबाट सेवाग्राहीमा निकै सुविधा पुगेको हामीले पृष्ठपोषण पाएका छौं। नेपाली कामदारलाई साउदी सरकारले कस्तो रूपमा हेरेको पाइन्छ ? साउदी सरकारले मात्र होइन यहाँका कम्पनी सञ्चालक तथा म्यानेजरहरूले समेत नेपाली मेहनती, ईमान्दार र अनुशासित कामदारको रूपमा हेर्ने गरेको पाएको छु। यसका कारण पनि नेपाली कामदारहरूको मागले निरन्तरता पाएको देखिन्छ र नेपालीले गरेको कामको सम्मान पनि गर्नुपर्छ। मेनपावर र महावाणिज्यदूतावासको मिलोमतोमा भिसा प्रमाणीकरण गरी नेपाली कामदारलाई अलपत्र पारेको सुनिन्छ नि ? यो सुनेको कुरा यथार्थ होइन। हामी यहाँ श्रमिकहरूलाई अलपत्र होइन अलपत्र भएकाको उद्दार, फिर्ति तथा क्षतिपूर्तिका लागि भूमिका निर्वाह गर्दै आइरहेका छौं। नेपालीहरूले आर्जन गरेको रकम उनका परिवारका लागि सहयोगी बनेको छ भने साउदीको विकासमा समेत योगदान पुगेको छ। अवैधानिकरूपमा बसेका कामदारहरूको मुख्यतः ईकामा (बसोबास अनुमतिपत्र) नहुने, नवीकरण नहुने, एउटा कम्पनीबाट भागेर अर्को कम्पनीमा कार्यरत रहने गरेको अवस्था छ। जटिल केसहरू भएमा नेपालमा वैदेशिक रोजगार विभागमार्फत तथा साउदी अरबमा स्थानीय श्रम कार्यालयहरूमार्फत पनि समाधानको प्रयास गर्ने गरिएको छ। श्रमिक समस्यामा पर्दा साउदी अरबको कुनै सरकारी निकायमा निवेदन दिँदा वा मुद्दा दर्ता गराउँदा पनि भाषाको समस्या हुने गरेको देखिन्छ। साउदीमा कस्ता कस्ता खाले भिषा पाईन्छ र कुन भिषामा आउदा कामदारलाई राम्रो हुन्छ ? साउदीमा विशेषत कामदारहरूको लागि वर्क भिषा, टेम्पोररी भिसा, गरी विभिन्न प्रकृतिका भिसाहरू उपलब्ध हुन्छन्। टेम्पोररी वर्क भिषामा आउने कामदारहरूले निश्चित समयमा साउदी अरब नछाडे जरिवानावापत तोकिएबमोजिमको रकम तिर्नुपर्ने हुँदा यस्ता प्रकृतिका भिसाहरूमार्फत् नआउनु उपयुक्त हुन्छ। साथै श्रम मन्त्रालयमा दर्ता नभएकाश्रम मन्त्रालयबाट रकम वहद प्राप्त नगरेका तथा कम्पनी च्याम्बर अफ कमर्समा दर्ता नभएका मजराहरूबाट प्राप्त हुने भिसाहरूबाट साउदी अरेविया आउने श्रमिकहरूको हकमा लेबर कानुन लागू नहुने भनी साउदीको लेबर कानुनमा स्पष्ट उल्लेख भएको हुँदा यस्ता प्रकृतिका भिसाहरूमार्फत् आउन खोज्नेहरूलाई पनि सोही अनुरुपको सल्लाह दिने गरिएको छ। साउदीमा प्राप्त हुने कामदारको भिसालाई कम्पनीको प्रकृति अनुसार डाईरेक्ट कम्पनी र सप्लाई कम्पनीको भिसा भनेर पनि वर्गिकरण गर्न सकिन्छ। नेपालीलाई पासपोर्ट नविकरणमा कत्तिको सहजता छ ? साउदी अरबमा कार्यरत नेपाली कामदारको राहदानी नवीकरण गर्न महावाणिज्यदूतावास कार्यालयका अलावा साउदीको विशाल भूगोल तथा सेवाग्राहीको सहजतालाई ध्यानमा राखेर विभिन्न समयमा विभिन्न क्षेत्रमा घुम्ती सेवा संचालन गरी राहदानी नवीकरण तथा नविकृत राहदानी वितरण सेवा प्रदान गरिदै आईएको छ। सन् २०१० देखि सुरु भएको मेसिन रिडेबल राहदानीको १० वर्षे म्याद सकिन सुरु भैसकेको कारण हालका वर्षहरूमा राहदानी नवीकरण गर्नेको संख्यामा उल्लेखनीय रूपमा वृद्धि भएको छ। १२ वर्ष यो क्रम निरन्तर रहनेछ। यसका लागि महावाणिज्य दूतावासले तदनुरूपको योजना बनाइ कार्यान्वयन गरेको छ। नेपाली कामदार कार्यरत कम्पनीबाट भाग्ने संख्या दैनिक रूपमा बढ्दो देखिन्छ। यसको मूल कारण के हो ? नेपाली कामदारहरू आफू कार्यरत कम्पनीबाट भाग्ने मूख्य कारणमा सम्झौता बमोजिमको काम तथा तलव तथा अन्य सुविधाहरू नपाउनु नै हो। कोही बढी कमाई हुने भन्ने लहैलहैमा लागेर पनि अन्य कम्पनीमा गएको देखिन्छ। अर्को कारणमा यहाँको हावापानी पनि एक हो। बस्ने कोठामा एसी वा फ्यान नहुनु वा खानपिन नमिल्नु आदिका कारणले पनि कम्पनी छाड्ने प्रवृत्ति देखिन्छ। कोहीकोही भागे पछिको कानुनी तथा प्रशासनिक कठिनाइसम्बन्धी सचेतनाको कमीले कम्पनी छोडेर जाने गरेको पाइन्छ। आफुलाई कुनै समस्या परेमा विभिन्न माध्यमबाट नियोगमा सम्पर्क तथा खबर गर्नुपर्छ कम्पनी छोडेर जानुहुँदैन। कुनै नेपालीको मृत्यु भएमा शव समयमा नै नेपाल पठाउन कत्तिको गाह्रो छ ? मृत्यु भएका नेपालीको शव पठाउने कार्य संवेदनशील रहेको र यसलाई उच्च प्राथमिकतामा राखी कार्य गर्दा पनि केही समय लाग्ने गरेको छ। शव पठाउनु अघि धेरै प्रक्रियाहरू पुर्याउनु पर्ने भएकाले त्यसो हुन गएको हो। महावाणिज्यदूतावासको सन्दर्भमा जेद्दाबाट सिधा उडान नभएकाले ट्रान्जिट उडानमार्फत मात्र शव नेपाल पठाउन सकिने अवस्था छ। सोका कारण पनि केही थप समय लाग्ने गरेको छ। मृतक परिवारले पाउने क्षतिपूर्ति रकमको एकिन गरेर मात्र शव पठाउनु पर्ने भएकाले पनि कहिलेकाही थप समय लाग्ने गरेको छ। कहिलेकाही मृत्युको कारणका सम्बन्धमा थप अध्ययन तथा छानबीन गर्नु परे सो नटुंगिएसम्म शव पठाउन नमिल्ने भएकाले थप ढिलाई हुने गर्छ। के महावाणिज्यदूतावासको जनशक्ति र स्रोतसाधनले अलपत्र परेका नेपालीको उद्दार गर्न भ्याएको छ ? एक कर्मचारीले कति नेपाली कामदारको सहयोग गर्नु पर्ने अवस्था छ ? महावाणिज्यदूतावासको कार्यचापका कारण उपलब्ध जनशक्तिबाट कार्यसम्पादनमा ठूलो चुनौती छ। तसर्थ योजना बनाई अतिरिक्त समय समेत कार्य गरी श्रमिकका पक्षमा कार्यसम्पादन गर्दै आइरहेका छौं। विद्यमान जनशक्तिको अनुपातमा सेवा प्रवाह गर्नुपर्ने नेपालीहरूको संख्या निकै ठूलो छ। यति नै संख्या भनेर तोकिने अवस्था भने छैन। साउदीमा कार्यरत नेपालीलाई के कस्ता सन्देश दिन चाहनुहुन्छ ? यहाँका नेपाली समुदायमा हार्दिकता एवम् सद्भाव रहेको पाएको छु। यसलाई सधैं कायम राख्नुहुनेछ भन्ने अपेक्षा एवम् अनुरोध पनि गर्दछु। प्रस्तुति : विष्णु घिमिरे"
साधारणसभाको गणपूरक संख्या,"कम्पनीले साधारणसभा गर्नुपर्छ। कम्पनी दर्ता भएको एक वर्षभित्र प्रथम वार्षिक साधारणसभा गर्नुपर्छ। त्यसपछि आर्थिक वर्ष सकिएको ६ महिना अर्थात् पुस मसान्तभित्र साधारणसभा गर्नुपर्छ। आवश्यकताअनुसार जुनसुकै बेला विशेषसभा पनि गर्न सक्छन्। तोकिएको समयमा साधारणसभा नगरेकै कारण कम्पनीको वैधानिकता समाप्त भने हुँदैन। तोकिएको समय नाघेपछि जहिलेसुकै गरे पनि हुन्छ भन्ने पनि हुँदैन तर, त्यस्तै स्थिति हेर्दा भने त्यस्तै जस्तो पनि देखिएको छ। वर्षौंसम्म साधारणसभा नगरेका कम्पनीको संख्या अनगिन्ती छन्। कम्पनी ऐन, २०६३ मा सभाको परिभाषा गरिएको छैन। शार्पविरुद्ध डावेस (१९७१) को मुद्दामा बेलायतको एउटा अदालतले सभाको व्याख्या गर्दै कानुनी उद्देश्यका लागि हुने मानिसहरूको भेला वा कुनै पनि वैध उद्देश्यका लागि कम्तीमा दुई व्यक्तिको भेला भनेको छ। बंगलादेशको सर्वोच्च अदालतले मोहमम्द रफिकुल इस्लामविरुद्ध मोस्ताफा जमाल (२०१४) को एउटा मुद्दामा बैठक वा सभा शब्द ले साधारण र विशेषसभा मात्र हैन, सञ्चालक समिति बैठक र अन्य समितिको बैठकलाई पनि जनाउँछ भनेको छ। साधारण वा विशेषसभा कम्पनी सञ्चालक समितिले आह्वान गर्छ। सञ्चालक समितिले साधारणसभा आह्वान नगरेमा कम्पनी रजिस्ट्रार कार्यालय र अदालतले समेत आह्वान गर्न सक्छ। साधारण वा विशेषसभाको लागि तोकिएको संख्यामा सेयरधनी उपस्थित हुनुपर्छ। साधारणसभासम्बन्धी कानुन कम्पनी ऐनको दफा ६७(२) अनुसार वार्षिक साधारणसभा गर्नको लागि सभा हुने ठाउँ, मिति, समय र छलफल गर्ने विषय खोली सेयरधनीले उपलब्ध गराएको ठेगानामा सूचना पठाउनुपर्छ। साधारणसभामा के के विषयमा छलफल वा निर्णय गर्नुपर्ने हो त्यसको प्रस्ट विवरण दिनुपर्छ। योङविरुद्ध लेडिज इम्पेरियल क्लब (१९२०) को एउटा मुद्दामा सभाको सूचनामा के विषयमा छलफल हुँदैछ वा हुनेछ भन्ने बारेमा पर्याप्त खुलासा नगरिएको कारण अदालतले उक्त सभाको कार्यवाहीलाई अमान्य घोषणा गरेको थियो। पब्लिक कम्पनीको हकमा यस्तो सूचना कम्तीमा दुई पटक राष्ट्रियस्तरको दैनिक पत्रिकामा पनि प्रकाशन गर्नुपर्छ। ऐनको दफा ६७(४) अनुसार पब्लिक कम्पनीको साधारणसभा रजिस्टर्ड कार्यालय रहेको वा अधिकांश सेयरधनीलाई पायक पर्ने नजिकको जिल्लामा गर्न सकिन्छ। सभामा सकेसम्म सेयरधनी आफैं उपस्थित भई भाग लिनुपर्छ। सेयरधनी आफैं उपस्थित हुन नसकेको खण्डमा अर्को सेयरधनीलाई प्रतिनिधि (प्रोक्सी) नियुक्त गर्न सक्छन्। संस्थागत सेयरधनीले प्रोक्सी नियुक्त गर्न सक्दैनन्। भारतमा युनाइटेड वेस्टर्न बैंक लिमिटेडविरुद्ध कम्पनी ल बोर्ड (२००२) को एउटा मुद्दामा कानुनले व्यक्तिको मान्यता दिएको संस्था (कम्पनी) कृत्रिम व्यक्ति भएकोले आफैं सभास्थलमा उपस्थित हुन र मतदान गर्न सक्दैनन् भनेको छ। ऐनको दफा ७६(२) अनुसार तोकिएको समय (पुस मसान्त) नाघेको तीन महिनाभित्र वार्षिक साधारणसभा नबोलाएमा कम्पनी रजिस्ट्रार कार्यालयले सभा बोलाउन निर्देशन दिन सक्नेछ। यस्तो निर्देशन प्राप्त गरेको तीन महिनाभित्र वार्षिक साधारणसभा नबोलाएमा सो कुरा खुलाई कुनै सेयरधनीले अदालतमा निवेदन दिन सक्छन्। त्यस्तो निवेदन दिएमा अदालतले वार्षिक साधारणसभा गर्न लगाउन वा अन्य उपयुक्त आदेश जारी गर्न सक्नेछ। साधारणसभामा सामान्य र विशेष दुवै प्रस्ताव पेस हुन सक्छ। साधारणसभा जस्तै विशेषसभा पनि सामान्यतया सञ्चालक समितिले नै आह्वान गर्छ। यसबाहेक लेखापरीक्षकले सञ्चालक समितिलाई विशेष सभा आह्वान गर्न लगाउन सक्छ। यस्तो परिस्थितिमा सञ्चालक समितिले विशेषसभा नबोलाएमा सो कुरा खुलाई कम्पनी रजिस्ट्रार कार्यालयमा निवेदन दिन सक्ने र कार्यालयले विशेषसभा बोलाई दिन सक्ने व्यवस्था छ। दफा ८२(३) मा कम्पनीको चुक्ता पुँजीको कम्तीमा १० प्रतिशत सेयर लिने सेयरधनी वा सेयरधनी संख्याको कम्तीमा २५ प्रतिशत सेयरधनीले कारण खुलाई विशेषसभा बोलाउन माग गरेमा सञ्चालक समितिले ३० दिनभित्र विशेषसभा बोलाउनुपर्छ। दफा ८२(४) मा यसरी सेयरधनीले माग गर्दा पनि कम्पनीले विशेषसभा नबोलाएमा सो कुरा खुलाई रजिस्ट्रार कार्यालयमा उजुरी गर्न सक्ने र त्यस्तो उजुरी परेमा कार्यालयले सभा बोलाई दिन सक्ने व्यवस्था छ। यसबाहेक निरीक्षण जाँचको फलस्वरूप वा कुनै कारणले विशेषसभा बोलाउन आवश्यक देखिएमा रजिस्ट्रार कार्यालयले त्यस्तो सभा स्वयं बोलाउन वा सञ्चालक समितिमार्फत बोलाउन लगाउन सक्ने व्यवस्थासमेत छ। साधारणसभा हुन नसक्ने दिनको विषयमा कम्पनी ऐनमा कुनै व्यवस्था नगरिएको हुँदा जुनसुकै दिन सभा बस्न सक्ने देखिन्छ। भारतमा स्वतन्त्रता दिवस, गणतन्त्र दिवस र गान्धी जयन्तीका दिन साधारण वा विशेषसभा बस्न सक्दैन। अन्य सार्वजनिक बिदाको दिन सभा बस्न सक्छ। नेपालमा एउटा साधारणसभा र अर्को साधारणसभाबीचको अन्तर कति हुनुपर्छ भन्ने व्यवस्था नहुँदा वर्षौंसम्म साधारणसभा हुन सकेको छैन। भारत र बंगलादेशमा यस्तो अन्तर १५ महिनाभन्दा बढी नहुने व्यवस्था छ। सभाका लागि गणपूरक साधारणसभामा तोकिएको संख्यामा सेयरधनी उपस्थित हुनुपर्छ। यस्तो संख्या कम्पनीको नियमावलीमा पनि तोक्न सकिन्छ तर, यसरी संख्या तोक्दा ऐनले तोकेकोभन्दा कम हुनेगरी तोक्न पाइन्न। कम्पनी ऐनको दफा ७३(२) मा कम्पनीको नियमावलीमा गणपूरक संख्याको लागि बढी संख्या तोकिएकोमा बाहेक पब्लिक कम्पनीको बाँडफाँड (चुक्ता) भएको कुल सेयर संख्याको ५० प्रतिशतभन्दा बढी सेयरको प्रतिनिधित्व हुने गरी कुल सेयरधनीमध्ये कम्तीमा तीनजना सेयरधनीहरू स्वयं वा आफ्नो प्रतिनिधिमार्फत उपस्थित नभई सभाको काम कारबाही नहुने व्यवस्था छ। यसरी गणपूरक संख्या नपुगी सभा स्थगित हुन गएमा कम्तीमा सात दिनको सूचना दिई अर्को पटक सभा बोलाउन सकिन्छ। स्थगित भई दोस्रोपटक बोलाइएको सभामा बाँडफाँड भएको कुल सेयर संख्याको २५ प्रतिशत सेयरको प्रतिनिधित्व हुने गरी कम्तीमा तीनजना सेयरधनीहरू स्वयं वा प्रतिनिधिमार्फत उपस्थित भएमा गणपूरक पुगेको मानिन्छ र सभा वैधानिक हुन्छ। साधारणसभा गर्ने अवधि नाघेपछि कम्पनी रजिस्ट्रार कार्यालयले सभा बोलाउन दिएको निर्देशन अवज्ञा गरेमा सो कुरा खुलाई कुनै सेयरधनीले अदालतमा निवेदन दिन सक्ने यसरी अदालतको आदेशबमोजिम बोलाइएको साधारणसभामा जतिसुकै सेयरधनी उपस्थित भए पनि गणपूरक संख्या पुगेको मानिने व्यवस्था छ। दोस्रोपटक गणपूरक नपुगेमा पहिलोपटक बोलाइएको सभामा गणपूरक संख्या नपुगी स्थगित हुँदा दोस्रोपटक बोलाउन सकिन्छ र कानुनमै यस्तो व्यवस्था राखिएको छ। तर, दोस्रोपटक पनि गणपूरक नपुगेमा के गर्ने भन्ने व्यवस्था देखिँदैन। यसले गर्दा साधारणसभा गर्न कठिनाइ परेको घटना नौलो हैन। यस्तो अवस्थालाई कानुनले सम्बोधन गर्न सकेको छैन। भारतमा दोस्रोपटक बोलाइएको सभा नै अन्तिम हुने व्यवस्था छ। भारतमा नियमावलीले बढी संख्या तोकेमा बाहेक एक हजार जनासम्म सेयरधनी भएमा कम्तीमा ५ जना, (२) एक हजारदेखि पाँच हजार जनासम्म सेयरधनी भएमा १५ जना र (३) पाँच हजार जनाभन्दा बढी भएमा ३० जना सेयरधनी सभामा उपस्थित हुनुपर्ने व्यवस्था छ। यसरी बोलाइएको सभामा सभा सुरु हुने समय तोकिएको आधा घण्टासम्म पनि तोकिएको संख्या उपस्थित नभएमा सभा स्थगित हुन्छ। यसरी सभा स्थगित भएमा अर्को हप्ताको उही दिन उही समयमा वा सञ्चालक समितिले अर्को कुनै मिति समय र स्थान निर्धारण गर्न सक्छ। यसरी बोलाइएको सभामा पनि तोकिएको संख्या उपस्थित नभएमा जति उपस्थित हुन्छन्, त्यसैलाई गणपूरक मानिने व्यवस्था गरेको छ। भारतमा कतिजना सेयरधनी उपस्थित हुनुपर्छ नभएमा के हुन्छ भन्ने विषयलाई प्रस्ट व्यवस्था गरे पनि बाँडफाँड भएको सेयरको कति प्रतिशत सभामा उपस्थित हुनुपर्छ भन्ने उल्लेख देखिँदैन। नेपालको कम्पनी कानुनमा धेरै अपूर्ण कुरा भएकाले नयाँ कम्पनी कानुनको आवश्यकता देखिन्छ। गणपूरकको सम्बन्धमा देखिएको समस्याको विषयमा संक्षिप्त चर्चा गरियो। कम्पनीले अर्को कम्पनीमा गर्ने लगानीलाई पनि सीमा लगाएको छ तर, सीमा नाघेमा के हुन्छ भन्ने उल्लेख छैन। त्यस्तै, खारेजीमा जान लागेको कम्पनी चालु आर्थिक वर्षभित्र खारेजी हुन नसकेमा के गर्ने भन्ने पनि व्यवस्था छैन। यस्ता थुप्रै विषय अस्पष्ट, अपूरो र अधुरो रहेकोले यथाशीघ्र नयाँ कम्पनी कानुन निर्माण हुनु जरुरी छ। दाहाल, कर्पोरेट र धितोपत्र कानुनका अध्येताअधिवक्ता हुन्।"
विकासमा अवैज्ञानिक नीति,"पछिल्लो समय विकास र समृद्धिका कुरा धेरै उठिरहेको पाइन्छ। तीनै तहका सरकारले विकासका खाकाहरू कोरिरहेका छन्। दिगो विकासका अल्पकालीन तथा दीर्घकालीन योजनाहरू पनि बनाइरहेकै छन्। सोहीअनुसार राज्यको स्रोतसाधन पनि खर्च गरिएको छ। विकाससँग जोडिएका विभिन्न औपचारिक तथा अनौपचारिक कार्यक्रम र जनप्रतिनिधिका बोलीमा पनि विकासको बहसका धाराप्रवाह विचार पनि प्रवाहित भइरहेछन्। विकास गर्ने लक्ष्य र उद्देश्यले स्थापित स्वदेशी तथा विदेशी संघसंस्थाका छलफल, गोष्ठी र सेमिनारमा समृद्धिका बहसले पनि निकै प्राथमिकता पाउँदै आएका छन्। अभियन्ताहरू विभिन्न मिडियामार्फत एकोहोरो विकासको रटान लगाइरहेका छन्। वास्तवमा सबैको मूल चिन्तन भनेकै तीव्र विकास हो। अनि हो, विकासमा भ्रष्टाचार नहोस् भन्ने नै। गुणस्तरीय एवं दिगो विकासको अवधारणाले पूर्णता पाओस् भन्ने पनि हो। तर, नेपालको विकास यात्राको समीक्षा गर्दा विकास व्यवस्थापनको पक्ष धेरै नै कमजोर देखिन्छ। विकासको सही व्यवस्थापन हुन नसक्नुमा राजनीतिक नेतृत्वलाई दोष दिइन्थ्यो। तर, नेपालको राजनीतिक, भौगोलिक एवं प्रशासनिक संरचना बदलिएको छ। राज्यका केन्द्रीकृत स्रोतसाधनहरू विकेन्द्रित भइसकेका छन्। घरआँगनमै सरकार पुगेका छन्। संघ, प्रदेश हुँदै स्थानीय तहसम्म बहुमत प्राप्त सरकार गठित छन्। तर राजनीतिक अस्थिरता कायम हुँदा भने विकासमा सन्तोषजनक उपलब्धि हासिल गर्न सकिएको छैन। राज्यले विभिन्न संयन्त्रमार्फत विकासमा गरेको लगानी पूर्ण सही सदुपयोग हुन सकिरहेको छैन। तीव्र गतिमा काम गर्नुपर्ने समयमा तीनै तहको सरकारको पुँजीगत खर्च न्यून छ। तर पनि आर्थिक वर्षको अन्त्यमा भने विकासको गति अस्वाभाविक तवरले बढेको देखिन्छ। आर्थिक वर्ष समाप्त हुने समयमा विकास गति बढ्नु नै कमसल विकास र मिलिभगत भ्रष्टाचारको ज्वलन्त उदाहरण हो। यो सरासर राज्यमाथिको भार हो। अफसिजनमा बजेटको खोलो बगाएर न विकास हुन्छ, न त राज्यको स्रोतसाधनकै सदुपयोग। असारे विकास यसको ज्वलन्त उदाहरण हो। खाली उपभोक्ता समिति, व्यवसायी र कर्मचारीको मिलिभगतमा बजेट पोस्ने मेसो मात्र हुनु देश र नागरिकका लागि दुर्भाग्य हो। यसो हुनुमा देशभर विकासका नीति एउटै हुनु पनि हो। उदाहरणका रूपमा देशैभर असारमै आर्थिक मसान्त हुनु कर्णाली र सुदूरपश्चिम प्रदेशका हकमा वैज्ञानिक मानिँदैन। भूगोलले सर्वाधिक ठूलो जिल्ला डोल्पाको उदाहरण लिन सकिन्छ। जहाँ दुई क्षेत्र छन्। तल्लो क्षेत्र र माथिल्लो क्षेत्र। उपल्लो डोल्पामा कात्तिक मसान्तमै भारी हिमपातका कारण मंसिरदेखि चैत्रसम्म विकासको गति स्वतः रोकिन्छन्। जेठअसारमा सर्वसाधारण डोल्पालीको आम्दानीको मुख्यस्रोत यार्सागुम्बा खोजीमा जाने भएकाले काम गर्ने जनशक्तिको अभाव हुन्छ। काम गर्ने समय जम्मा करिब पाँच महिनामा विकासको २० प्रतिशत काम पनि पूरा गर्न सकिँदैन। वर्षको मसान्तमा छिटोछिटो काम गर्ने र बजेट खर्च गर्ने होडबाजी चल्छ। कमसल विकास हुन्छ। त्योभन्दा पनि कागजी विकास धेरै हुन्छ। अनुगमन मूल्यांकन प्रभावकारी नहुँदा बजेट सकिन्छ तर पनि उपलब्धि नगन्य हुन्छ। डोल्पामात्र नभई हुम्ला, मुगु, जुम्लालगायत जिल्लाको अवस्था उस्तै छ। त्यसकारण दिगो एवं गुणस्तरीय विकासका लागि कर्णालीमा आर्थिक वर्षको समयावधि थप गर्न अत्यन्तै जरुरी छ। निर्माण सामग्री ढुवानीमा हेलिकोप्टर प्रयोग गर्नुपर्छ। यिनै विविध कारणले उपल्लो डोल्पाको विकास बजेट खर्चिलो हुन जान्छ। झापामा गरिने विकास र कर्णाली प्रदेशको डोल्पामा गरिने विकास आकाशपाताल छ। किनकि झापामा विकास गर्न स्रोतसाधन सहजरूपमा उपलब्ध हुन्छ। एउटा प्रमुख कारण वैज्ञानिक एवं योजनाबद्ध विकास नहुनु पनि हो। अर्को कारण पहुँचको भरमा विकास योजना छनोट, योजनाको प्रभावकारी अनुगमन मूल्यांकन नहुनु पनि हो यो। हाम्रा आवश्यकता धेरै छन्। सोहीअनुसार योजना पनि भित्रिन्छन्। तर, सफल कार्यान्वयन नहुँदा विकासको मर्ममाथि प्रहार हुन्छ। योजना पर्नु महत्त्वपूर्ण होइन। त्यो योजना सफल भयो कि भएन ? योजना पूरा भएर अपेक्षित उपलब्धि हासिल भयो कि भएन ? जनता लाभान्वित भए कि भएनन् ? यी कुरा महत्त्वपूर्ण हुन्। योजनाको जगदेखि नै अनुगमन, मूल्यांकन र राम्रो काम गर्नेलाई स्याबासी दिन नसक्नुले पनि विकासको गति सुस्त छ। फिल्ड लेबलको कर्मचारीदेखि कार्यालय प्रमुख हुँदै माथिसम्म देखिने आर्थिक प्रलोभनको जालोका कारण पनि विकासले फड्को मार्न सकेको छैन। भ्रष्टाचारलाई जरैदेखि उखेल्न नीतिलाई कडाइका साथ कार्यान्वयन गर्न जरुरी छ। सँगै भूगोल र क्षेत्रअनुसारको विकास नीति परिवर्तन गर्न पनि ढिलो भइसकेको छ।"
"आज भ्यालेन्टाइन सप्ताहको छैटौं दिन, चुम्बन डे : यस्तो छ इतिहास","आज भ्यालेन्टाइन सप्ताहको छैटौं दिन किस डे । भ्यालेनटाइ सप्ताह वा चुम्बन डे मनाउने चलन पश्चिमी संस्कृतिबाट भित्रिएको हो। संसारमा चुम्बनको पहिलो लिखित इतिहास भने भारतको वैदिकसंस्कृत साहित्यमा पाइएको बताइएको छ। विश्वका प्रसिद्ध मानवशास्त्री विलियम जान्कोभिकले चुम्बनबारे अनुसन्धान गरेका थिए । उनले हाल ओठओठ जोडेर चुम्बन गर्ने चलन विश्वमा जानकारीमा आएका १६८ संस्कृतिमध्ये ४६ मा प्रचलित भएको बताएका छन्। अन्यमा ठाउँमा हात, टाउको वा गालामा चुम्बन गरिन्छ। चुम्बन रोमान्टिक कुरा मात्र नभएर मनोविज्ञानसँग पनि जोडिएको मनोवैज्ञमनिक बताउँछन्। मनोविज्ञानका अनुसार केहि सेकेन्डको राम्रो चुम्बनबाट प्रेमीले एकअर्काको बारेमा बोलेर लेखेर व्यक्त गर्न घण्टौं लाग्न सक्ने धेरै कुरा थाहा पाउँछन्। चुम्बन गर्दा शरीरको स्नायु प्रणाली र हार्मोनमा सकारात्मक प्रभाव आज चुम्बन दिवसको अवसरमा यसको विज्ञान, यससँग सम्बन्धित केही कथा र सम्बन्धमा यसको महत्त्वका बारेमा जानौँ । ओठ शरीरको सबैभन्दा नाजुक अंग हो। यो यूएसबी जस्तै डाटा स्थानान्तरण गर्ने शरीरको भाग हो। मानिसहरु अँगालो हाल्छन् र हात मिलाउँछन्, तर चुम्बन नै प्रेम सम्बन्धको लागि यति महत्त्वपूर्ण किन हुन्छ? यसको जवाफ मानव शरीरको संरचनामा छ। अन्य अंगको तुलनामा ओठमा सबैभन्दा धेरै स्नायु न्यूरोन्स हुन्छ। जसका कारण ओठ हाम्रो शरीरको सबैभन्दा नाजुक र संवेदनशील अंग बनेको छ। चुम्बन प्रक्रिया सुरु हुने बित्तिकै ओठमा रहेको नर्भ न्यूरोन्सले गन्ध, स्पर्श र स्वादको माध्यमबाट मस्तिष्कमा सन्देश पठाउन थाल्छ। यस अवधिमा मानव मस्तिष्कले उक्त व्यक्ति राम्रो पार्टनर बन्न सक्छन् कि सक्दैनन्, विश्वासिलो हुनेछन् कि हुँदैनन् जस्ता कुरा धेरै हदसम्म थाहा पाउँछ। चुम्बन गर्दा, मुटु र मस्तिष्कले यूएसबीले जस्तै डाटा ट्रान्सफर गर्दछ। मुखमुख जोडेर खाना खुवाउँदा चुम्बनको सुरुवात रोमान्सको प्रतीक बनेको चुम्बन सुरुमा यसरी रोमान्सको रुपमा आएको थिएन । चुम्बन मातृत्वसंग जोडिएको थियो। आदिम मानवको समयमा, जब आगो बाल्ने कुनै साधन थिएन आमाहरूले बच्चाले आरामसँग खान सकून् भनेर काँचो मासु वा तरकारी चपाएर आफ्ना छोराछोरीको मुखमा राखिदिने गर्थे। यो चराले आफ्नो बच्चालाई खाना खुवाएजस्तै प्रक्रिया हो। यो प्रकृति हाम्रा पुर्खा बाँदरको समयदेखि मानव स्वभावमा गाँसिएको छ । यो कारणले गर्दा कुनै पनि बच्चालाई चुम्बन सिकाउनु पर्दैन। त्यसैले आमा नजिक आउने बित्तिकै बच्चालेले आमाको ओठमा चुम्बन गर्न खोज्छ। किनकी यो बच्चाको डिएनएमा नै चुम्बनले खाना, प्रेम र सुरक्षा प्रदान गर्दछ भन्ने आएको छ। डार्विनले विकास सिद्धान्त मार्फत गन्ध र चुम्बनको विज्ञान को व्याख्या गरेका छन्। मानवविज्ञान र मनोविज्ञानका अनुसन्धानले चुम्बन भावनाहरू आदानप्रदान गर्ने सबैभन्दा प्रभावकारी माध्यम भएको बताउँछ। यदि त्यस्तो हो भने अरु जनावरले किन चुम्बन गरेनन् ? ओठओठ चुम्बन गर्ने प्रचलन सामान्यतया मानिसहरूमा मात्र देखिन्छ। केही प्रजातिका चराचुरुङ्गी र स्तनपायीहरूमा उक्त प्रक्रियाबाट खाना खुवाउने चलन देखिएको छ तर तिनीहरूमा पनि भावना व्यक्त गर्न चुम्बन गर्ने चलन छैन। प्रसिद्ध वैज्ञानिक चार्ल्स डार्विनले आफ्नो विकास सिद्धान्तमा यसको कारण दिएका छन् । वास्तवमा, विकासक्रमको दौडान मानिसहरूले आफ्ना धेरै आदिम गुणहरू त्यागे। उसको शिकार गर्ने, सुँघ्ने र हेर्ने क्षमता घट्यो। यसका लागि मानिसले हतियारको सहारा लिन थाले । जनावरहरूले एकअर्काका भावनाहरू केही फिटको दूरीबाट सुँघेर बुझ्न सक्छन्, तर मानिसहरूलाई समान भावनाहरू बुझ्न चुम्बनको जरुरी पर्छ। किनभने विकासको क्रममा, हाम्रो गन्धबाट भावना बुझ्ने क्षमता विलिन भयो। सरल भाषामा भन्नुपर्दा कुकुर, सिंह, हात्ती वा डल्फिनले गन्ध वा छालबाट महसुस गर्न सक्ने भावना बुझन् मानिसले नसक्ने भएको चुम्बन वा अन्य यस्तै शारीरिक रुपमा नजिकिन आवश्यक पर्छ। चुम्बनले हरेक मिनेटमा २५ क्यालोरी बर्न गर्छ, चिन्ता र थकान कम गर्छ चुम्बन केवल परिचय र प्रेममा सीमित छैन। यसले स्वास्थ्यमा पनि धेरै सकारात्मक प्रभाव पार्न सक्छ। मेडिकल हाइपोथेसिस जर्नलमा प्रकाशित रिपोर्ट अनुसार चुम्बन गर्दा प्रति मिनेट २५ क्यालोरी घट्छ। रिपोर्टमा यो पनि भनिएको छ कि २० सेकेन्डको किसिङ सेसनपछि शरीरमा पर्याप्त मात्रामा राम्रा हर्मोन निस्कन्छ, जसले दुवै पार्टनरलाई आराम महसुस गराउन प्रभावकारी हुन्छ। यो अवधिमा पार्टनरको रक्तचाप सामान्य हुन्छ। संसारमा प्रेम देखाउने धेरै तरिकाहरू छन्। विभिन्न संस्कृतिहरूमा प्रेम देखाउने अभ्यासलाई लिएर विवादहरू छन्। कुनै संस्कृतिमा माया देखाउने तरिका कुनै संस्कृतिमा अश्लील मानिन्छ। दैनिक भास्कर"
रुविना क्षेत्रीको कीर्तिमानी शतकमा नेपालले माल्दिभ्सलाई दियो २२८ रनको लक्ष्य,"काठमाडौं : एसीसी प्रिमियर कप अन्तर्गत समूह चरणको अन्तिम खेलमा रुविना क्षेत्रीले शानदार सतक प्रहार गरेकी छन्। क्षेत्रीले सतकसँगै नेपालले माल्दिभ्ससामु २२८ रनको विशाल लक्ष्य प्रस्तुत गरेको हो। टस जितेर ब्याटिङ रोजेको नेपालले निर्धारित २० ओभरमा ४ विकेट गुमाउँदै नेपालले २२७ रनको योगफल तयार गरेको छ। क्षेत्रीले ५९ बलमा ११८ रन बनाएर अविजित रहिन्। रुविनाले ५९ बलमा १० चौका र ५ छक्कासहित १ सय १८ रनको योगदान दिइन्। योसँगै रुविना क्षेत्री नेपालका लागि पहिलो शतक प्रहार गर्ने महिला खेलाडीसमेत बनेका छिन्। यसैगरी पुजा महतोले अर्धशतक प्रहार गरेकी थिइन्। उनले ३६ बलमा १ छक्का र ५ चौकासहित ५९ रन बनाएर अविजित रहिन्। पुजाले करिअरको पहिलो अर्धशतक बनाउने क्रममा ५९ रन बनाइन्। उनले ३६ बलमा ५ चौका र १ छक्का प्रहार गरिन्। नेपालको महिला टोलीले अन्तर्राष्ट्रिय क्रिकेटमा बनाएको यो सर्वाधिक ठूलो योगफल हो। नेपालकी ओपनर कविता कुँवर १३, सीता रानामगरले १५ रन बनाइन् भने अन्यले दोहोरो अंक जोड्न सकेनन्। माल्दिभ्सका लागि शम्मा अलीले ३ विकेट र नब्बा बिन्थु नसिमले १ विकेट लिइन्।"
एसीसी वुमन्स प्रिमियर कप : माल्दिभ्सलाई २१४ रनले पराजित गर्दै नेपाल विजयी,"काठमाडौं : नेपाल एसीसी प्रिमियर कप अन्तर्गत समूह चरणको अन्तिम खेलमा नेपाल विजयी भएको छ। मलेसियाको सेलाङ्गुर टर्फ क्लबमा भएको खेलमा माल्दिभ्सलाई २१४ रनले हराउँदै नेपाल विजयी भएको हो। १३५ ओभरमा नै १३ रन बनाएर माल्दिभ्स अलआउट भएको हो। नेपालका लागि अमिना कर्मचार्यले ४ विकेट, पूजा महत्तो र रुविना क्षेत्रीले ३३ विकेट लिएकी हुन्। माल्दिभ्सका खेलाडीले दोहोरो अंक जोड्न सकेनन्। त्यस अगाडि रुविना क्षेत्रीले माल्दिभ्सविरुद्धको खेलमा शानदार सतक प्रहार गरेकी छन्। क्षेत्रीले सतकसँगै नेपालले माल्दिभ्ससामु २२८ रनको विशाल लक्ष्य प्रस्तुत गरेको थियो। टस जितेर ब्याटिङ रोजेको नेपालले निर्धारित २० ओभरमा ४ विकेट गुमाउँदै नेपालले २२७ रनको योगफल तयार गरेको हो। क्षेत्रीले ५९ बलमा ११८ रन बनाएर अविजित रहिन्। उनले ५९ बलमा १० चौका र ५ छक्कासहित १ सय १८ रनको योगदान दिइन्। योसँगै रुविना क्षेत्री नेपालका लागि पहिलो शतक प्रहार गर्ने महिला खेलाडीसमेत बनेका हुन्। यसैगरी क्षेत्रीसँग साझेदारी गरेकी पूजा महतोले अर्धशतक प्रहार गरिन्। उनले ३६ बलमा १ छक्का र ५ चौकासहित ५९ रन बनाएर अविजित रहिन्। नेपालको महिला टोलीले अन्तर्राष्ट्रिय क्रिकेटमा बनाएको यो सर्वाधिक ठूलो योगफल हो। नेपालले यस अगाडि हङकङ र भुटानलाई पराजित गरेको थियो।"
"न्युयोर्कको सबवे स्टेशनमा गोली चल्दा १ जनाको मृत्यु, ५ जना घाइते",वासिङटन डिसी : न्युयोर्कको ब्रोंक्स कन्ट्री सबवे स्टेशनमा सोमबार साँझ गोली चल्दा एक जनाको मृत्यु भएको छ भने अन्य पाँच जना घाइते भएका एबीसी न्युजले प्रहरीलाई उद्धृत गर्दै उल्लेख गरेको छ। न्युयोर्कको प्रहरी विभाग ट्रान्जिट प्रमुख माइकल एम केम्परले दिएको जानकारी अनुसार अपरान्ह करिब ४:३० बजे गोली चलेको थियो । गोली लागेर घाइते भएका चार जना पुरुष र दुई जना महिलालाई स्थानीय अस्पतालमा उपचार भइरहेको छ भने ३४ वर्षीय पुरुषको सेन्ट बर्नाबास अस्पतालमा उपचारका क्रममा मृत्यु भएको छ । घटना बारे अनुसन्धान जारी छ ।
"सहकारीबाट ठगिएकाले न्याय पाउँछन्, म त्यसमा दृढ छु : प्रधानमन्त्री","काठमाडौं : राष्ट्रिय स्वतन्त्र पार्टी (रास्वपा)ले सहकारी र लघुवित्तका समस्या समाधानका उपायबारे तयार पारेको प्रतिवेदन सरकारलाई बुझाएको छ । आज बिहान बालुवाटारमा राष्ट्रिय स्वतन्त्र पार्टीका सभापति रवि लामिछाने, उपसभापति डा स्वर्णीम वाग्लेसहितको टोलीले प्रधानमन्त्री पुष्पकमल दाहाल प्रचण्डलाई सुझाव पत्र बुझाएको हो। गत महिना रास्वपाले सहकारी र लघुवित्तका समस्या समाधानका उपायबारे अध्ययन गर्न कार्यदल गठन गरेर प्रतिवेदन निर्माण गरेको थियो। विज्ञहरु र सहकारी पीडितहरुसँग सघन अन्तर्क्रिया समेत गरेर प्रतिवेदन तयार पारेको रास्वपाले जनाएको छ। प्रधानमन्त्रीसँग भेटमा रास्वपाको टोलीले सहकारीबाट लाखौं बचतकर्ताहरू ठगिएकाले सरकारले कदम चाल्न आग्रह गरे। सुझावपत्र बुझ्दै जवाफमा प्रधानमन्त्री प्रचण्डले सहकारी र लघुवित्तबाट पीडित भएका लाखौं नेपालीलाई न्याय दिन आफै सक्रिय भइरहेको बताए। प्रधानमन्त्रीको सचिवालयमा अनुसार प्रचण्डले भने,यो मामिलामा म सबैभन्दा बढी गम्भीर भएर लागेको छु। लाखौं बचतकर्ताहरू ठगिएका छन्, उनीहरूलाई हरहालतमा न्याय दिनुपर्छ भन्नेमा म दृढ छ। तपाईहरूको सुझाव पनि म हेर्छु। यो समस्या जतिसक्दो छिटो टुंगाउन चाहन्छु, यसमा तपाईहरूको पनि सहयोग चाहियो। हेर्नुहोस् प्रतिवेदन"
नवलपरासीमा हजुरबुवा र नातिको हत्या,"परासी : नवलपरासीको सुस्ता गाउँपालिकामा हजुरबुवा र नातिको हत्या भएको छ । गएराति अन्दाजी १२ बजेको समयमा उनीहरुको हत्या भएको हुन सक्ने प्रहरीले जनाएको छ । हत्या हुनेमा ६५ वर्षीय अक्षयलाल चमार र उनका नाती ९ वर्षीय गौचरण चमार छन् । घरमै उनीहरुको हत्या भएको हो । सुस्ता गाउँपालिका३ स्थित नारायणी नदीको ठोकर नं ५ छेउ नजिक उनीहरुको छाप्रोको घर छ । त्यही उनीहरुको हत्या भएको जिल्ला प्रहरी कार्यालयका प्रमुख (एसपी) काजी कुमार आचार्यले बताए । मृतक गौचरण २ नाति, १ नातिनी र छोरा, बुहारीसँगै बस्दै आएका थिए । पछिल्लो समय छोरा रोजगारीका लागि भारत गएका र बुहारी पनि १ नाति र १ नातिनी लिइ भारत माइती घरमा गएकी थिइन् । १ नाति भने मृतक गौचरणसँगै बस्दै आएका थिए । हत्या पश्चात उनीहरुको शव हत्याराले आँगनमा ल्याएर राखेका थिए । घटनास्थल रगताम्य देखिएकाले धारिलो हतियार प्रयोग गरेर हत्या गरेको प्रहरीले आशंका गरेको छ । घटनास्थललाई प्रहरीले अहिले घेरा हालेर राखेको छ । घटनाको अनुसन्धान गर्न भैरहवाबाट कुकुर आउँदै गरेकाले थप अनुसन्धान त्यस पश्चात मात्र खुल्ने एसपी आचार्यले बताए ।"
सर्वोच्चको आदेशविपरित जनयुद्ध दिवसलाई राष्ट्रिय उत्सवको रूपमा मनाउन प्रधानमन्त्री प्रचण्डको अपील,"नेपालको संविधानको प्रस्तावना र धारा ४२ को उपधारा ५ मा 'जनयुद्ध शब्द' प्रयोग नभइ मा 'सशस्त्र संघर्ष' शब्द प्रयोग भएको छ। संविधान निर्माणका क्रममा २०६६ पुस १० गते संवैधानिक समितिमा छलफल हुँदा जनयुद्ध थप गर्ने भन्ने शब्द प्रस्ताव बहुमतबाट अस्वीकृत भएको थियो। काठमाडौं : प्रधानमन्त्री पुष्पकमल दाहाल प्रचण्डले सर्वोच्च अदालतको आदेशविपरित जनयुद्ध दिवसलाई राष्ट्रिय उत्सव र गौरवको दिनका रूपमा मनाउन अपील गरेका छन्। मंगलबार बिहान जनयुद्ध दिवसको शुभकामना दिँदै उनले जनयुद्ध पहिचान, अधिकार, मुक्ति, न्याय र स्वतन्त्रता चाहने नेपालीहरूको साझा दिवस भएको बताएका हुन्। जनयुद्धको जगमा जुन अधिकार स्थापित भएका छन्, ती अधिकार र उपलब्धि राष्ट्रका साझा सम्पत्ति हुन्। नेकपा (माओवादी) ले नेतृत्व गरेको भएता पनि जनयुद्ध पहिचान, अधिकार, मुक्ति, न्याय र स्वतन्त्रता चाहने सम्पूर्ण मुक्तिकामी एवं परिवर्तनप्रेमी नेपालीहरूको साझा दिवस हो।प्रधानमन्त्री प्रचण्डले भनेका छन्,जनयुद्ध दिवसलाई विभिन्न रचनात्मक कार्यक्रमसहित राष्ट्रिय उत्सव र गौरवको दिनका रूपमा मनाउन म सम्पूर्ण जनसमुदायमा हार्दिक अपील गर्दछु। उनले परिवर्तनका निम्ति आफ्नो अमूल्य जीवनको बलिदान गर्ने महान् सहिदहरूप्रति श्रद्धाञ्जली र घाइते योद्धाहरूमा स्वास्थ्यलाभको कामना गरेका छन्। उनले भनेका छन्,महान् जनयुद्धको २९ औँ वार्षिकोत्सवको सुखद् अवसरमा स्वदेश तथा विदेशमा रहनुभएका समस्त नेपालीहरू एवं विश्वभरिका परिवर्तनप्रेमी जनसमुदायमा हार्दिक शुभकामना व्यक्त गर्दछु। यस ऐतिहासिक दिनमा देश र जनताको मुक्ति एवं परिवर्तनका निम्ति आफ्नो अमूल्य जीवनको बलिदान गर्नुहुने महान् सहिदहरूप्रति भावपूर्ण श्रद्धाञ्जली, बेपत्ता योद्धाहरूप्रति स्मरणसहित उच्च सम्मान र घाइते योद्धाहरूमा स्वास्थ्यलाभ र दीर्घजीवनको कामना गर्दछु। माओवादी केन्द्रका अध्यक्षसमेत रहेका प्रचण्डले महान् जनयुद्धले साहस, वीरता र उत्सर्गको त्यो ऐतिहासिक क्रान्तिले राजनीतिक, आर्थिक, सामाजिक, साँस्कृतिक, देशप्रेम एवम् राष्ट्रियताप्रति समर्पित परिवर्तनको सपनालाई आत्मसात गरेको दाबी गरेका छन्। जनयुद्धको जगमा जनआन्दोलनको संयोजनबाट देशमा सामन्ती राजतन्त्रको अन्त्य भई संघीय लोकतान्त्रिक गणतन्त्रको स्थापना भएको छ, समावेशी लोकतन्त्र संस्थागत भएको छ। मधेसी, मुस्लिम, महिला, दलित, आदिवासी, जनजाति, थारू समुदाय लगायत उत्पीडित वर्ग, जाति, लिंग, क्षेत्र र समुदायमा उच्च राजनीतिक जागरणसहित उनीहरूको पहिचान र अधिकार स्थापित भएको छ। उनले भनेका छन्,सामाजिक न्यायको उन्नत व्यवस्थासहित समाजवादोन्मुख संविधानको निर्माण र कार्यान्वयन सम्भव भएको छ। यसर्थ, युग परिवर्तनको प्रतिनिधित्व गर्ने जनयुद्ध आफैमा ऐतिहासिक र गौरवशाली थियो भन्ने तथ्य प्रमाणित हुन्छ। प्रधानमन्त्रीको लेटरप्याडमा प्रचण्डले जनयुद्धको २९ औँ वार्षिकोत्सवको अवसरमा नेपाल कम्युनिस्ट पार्टी (माओवादी केन्द्र) प्रथम विधान सम्मेलनमा होमिएको उल्लेख गरेका छन्। उनले भनेका छन्, जनयुद्धको २९ औँ वार्षिकोत्सवको अवसरमा हाम्रो पार्टी नेपाल कम्युनिस्ट पार्टी (माओवादी केन्द्र) प्रथम विधान सम्मेलनमा होमिएको छ। अधिवेशनले पार्टीको आन्तरिक जीवनलाई व्यवस्थित र सुदृढ तुल्याउँदै समाजवादी क्रान्तिको नेतृत्व गर्न योग्य पार्टी निर्माणका पक्षमा गुणात्मक योगदान गर्ने विश्वास छ। अन्त्यमा, जनयुद्ध दिवसको अवसरमा फेरि एकपटक समस्त नेपालीहरूमा हार्दिक शुभकामना व्यक्त गर्दछु। अदालतको आदेश लत्याउँदै माओवादी केन्द्रका जनप्रतिनिधि रोक्दारोक्दै जनयुद्ध दिवस मनाउन पाइन्न संवैधानिक कानुनका विज्ञ भन्छन् 'सर्वोच्चको आदेशविरुद्ध कार्य गर्नु अदालतको अवहेलना' २०७९ साल माघ २९ गते बसेको मन्त्रिपरिषद बैठकले फागुन १ गते जनयुद्ध दिवसका रुपमा सार्वजनिक बिदा दिने निर्णय गरेको थियो। सरकारले फागुन १ गतेलाई जनयुद्ध दिवसका नाममा बिदा दिने निर्णय गरेपछि द्वन्द्वपीडितहरू ज्ञानेन्द्र आरण,गंगामाया अधिकारी, स्वस्तिका अधिकारी, निलम देवकोटालगायतले सर्वोच्चमा रिट दिएका थिए। सोहि रिटमा सर्वोच्च अदालतले फागुन १ गते 'जनयुद्ध दिवस'का नाममा सार्वजनिक बिदा दिने सरकारको निर्णय संविधानको व्यवस्था,शब्द,मर्म र भावना विपरीत रहेको ठहर गरेको थियो। फागुन १ गते बिदा दिने निर्णय असंवैधानिक मात्रै नभइ न्यायपूर्ण,स्वच्छ, विवेकपूर्ण र औचित्यपूर्ण भएको फैसलाको पूर्णपाठमा उल्लेख छ। नेपालको संविधानको प्रस्तावना र धारा ४२ को उपधारा ५ मा 'जनयुद्ध शब्द' प्रयोग नभइ मा 'सशस्त्र संघर्ष' शब्द प्रयोग भएको देखिन्छ। साथै जहाँ सशस्त्र धारामा समेत जनयुद्ध शब्द उल्लेख भएको वा प्रयोग भएको अवस्था छैन। साथै जहाँ सशस्त्र संघर्ष शब्द प्रयोग भएको छ,त्यहाँ द्वन्द्व पीडित,विस्थापित,घाइते आदि शब्दहरु पनि प्रयोग भएका छन्। यसबाट जनयुद्ध शब्दलाई संविधानले मान्यता दिएको वा पहिचान गरेको अवस्था देखिदैन। संविधानले नचिनेको शब्दलाई संविधान प्रतिकूल निर्णय गरेको भनी परेको यस विवादमा संविधानमा प्रयुक्त भएका उक्त शब्दलाई हेर्नुपर्ने र सोही आधारमा संविधान सभाको मनसाय पहिचान गर्नुपर्ने हु्न्छ,'न्यायाधीश आनन्दमोहन भट्टराई र महेश शर्मा पौडेलको संयुक्त इजलासले गरेको फैसलाको पूर्णपाठमा भनिएको छ। नेपाल सरकार र तत्कालीन विद्रोही नेकपा माओवादीबीच भएको विस्तृत शान्ति सम्झौतामा जनयुद्ध भन्ने शब्द नभई सशस्त्र द्वन्द्व प्रयोग भएको, नेपालको संविधानमा जनआन्दोलन, सशस्त्र संघर्ष प्रयोग भए पनि जनयुद्ध शब्द प्रयोग नभएको र संविधान निर्माणका क्रममा २०६६ पुस १० गते संवैधानिक समितिमा छलफल हुँदा जनयुद्ध थप गर्ने भन्ने शब्द प्रस्ताव बहुमतबाट अस्वीकृत भएकाले पनि फागुन १ मा बिदा दिन नसकिने फैसलामा उल्लेख छ। हेर्नुहोस् पूर्णपाठ"
रोक्दारोक्दै जनयुद्ध दिवस मनाउन पाइन्न,"सर्वोच्च अदालतको आदेशविपरीत मुलुकका दुई दर्जन बढी स्थानीय तहले जनयुद्ध दिवस भन्दै फागुन १ गते सार्वजनिक बिदाको घोषणा गरेका छन्। नेकपा माओवादी केन्द्रले जितेका स्थानीय निकायले गृह मन्त्रालयको आदेशसमेत अटेर गरेका छन्। यो संविधानको अपमान हो। सर्वोच्च अदालतको मानहानी हो। कानुनी शासन विपरीतको हो। संविधानको सम्मान गरौं नेपालको मूल कानुन नै संविधान नै हो। संविधान पालना गर्नु प्रत्येक व्यक्तिको कर्तव्य हो। प्रधानमन्त्री पुष्पकमल दाहाललगायत नगरपालिका र गाउँपालिकाका पदाधिकारीले संविधानको शपथ खाएका छन्। यही संविधानको शपथ खाएका व्यक्तिले संविधानको सम्मान गर्नुपर्छ। सर्वोच्चको आदेश कार्यान्वयन गरौं सर्वोच्च अदालतका न्यायाधीश डा आनन्दमोहन भट्टराई र महेश शर्मा पौडेलको संयुक्त इजलासले रिट निवेदनमाथि सुनुवाइ गर्दै फागुन १ गते बिदा दिने निर्णय बदर गरेको हो। सर्वोच्चको आदेश सबै निकाय र व्यक्तिका लागि बाध्यकारी हुन्छ। त्यसैले सर्वोच्चको आदेश, फैसलाको सबैले पालना गर्नुपर्छ। सर्वोच्चको आदेशको अवहेलना गर्न पाइँदैन। अराजकता ननिम्त्याऊँ कार्यपालिकाको बैठक बसेर निर्णय गरिएको भन्ने तर्कसमेत पालिकाहरूले गरेका छन्। सर्वोच्च अदालतको आदेश सर्वोपरि महत्वको हुन्छ। कार्यपालिकाको बैठकले गर्ने निर्णयको औचित्य नै हुँदैन। पालिका वा कार्यकारिणीबाट भएका निर्णयहरू संवैधानिक नैतिकताविपरीत हुनुहुँदैन। संविधान र सर्वोच्च अदालतलाई मानहानी गर्ने काम कसैबाट पनि हुनुहुँदैन। पालिकाले संविधान र अदालतको आदेश पालना नगर्दा अराजकता निम्तिन्छ। नेकपा माओवादी केन्द्रका अध्यक्षसमेत रहेका प्रधानमन्त्री पुष्पकमल दाहालले मुलुकमा कानुनी शासनको प्रत्याभूति दिलाउनुपर्छ। (अर्याल, वरिष्ठ अधिवक्ता हुन्।) यो पनि पढ्नुहोस जनयुद्ध दिवसमा बिदा दिने निर्णयमा कारण देखाउ आदेश नीति तथा कार्यक्रममा जनयुद्ध शब्द राखेकोप्रति एमालेको आपत्ति जनयुद्ध दिवसमा दिएको सार्वजनिक बिदा फिर्ता नलिए संसदबाट पारित गर्न सरकारलाई एमालेको चुनौति जनयुद्ध दिवसमा सार्वजनिक विदा दिने सरकारी निर्णय सर्वोच्च अदालतद्वारा बदर 'जनयुद्ध' शब्दलाई संविधानले चिन्दैन, फागुन १ गते बिदा दिने निर्णय संविधानको व्यवस्था, मर्म र भावना विपरीत : सर्वोच्च"
जनवरी अहिलेसम्मकै तातो,"काठमाडौं : गत जनवरी विश्वव्यापी रूपमै सबैभन्दा तातो महिना बनेको छ। युरोपियन युनियन (ईयू) को क्लाइमेट चेन्ज मोनिटरिङ सर्भिसले जनवरीले सबैभन्दा तातो महिनाका रूपमा कीर्तिमान बनाएको उल्लेख गरेको छ। जनवरी मात्रै नभएर सन् २०२३ को बाह्रै महिना १५ डिग्री सेल्सियसभन्दा बढी तापक्रम मापन भएको जनाएको छ। विश्वव्यापी तापक्रमले पेरिस सहमति २०१५ अनुसार १५ डिग्री तापक्रम वृद्धिको थ्रेसहोल्ड नाघिसकेको भन्दै क्लाइमेट चेन्ज मोनिटरिङ सर्भिसले सचेत गराएको छ। ईयूका वैज्ञानिकहरूले सन् २०२० अत्यधिक तातो वर्ष भए पनि सन् २०२३ लाई सन् १८५० पछि सबैभन्दा गर्मी वर्ष भएको जनाएका छन्। पूर्वी प्रशान्त महासागरको पानीलाई तातो बनाउने मौसमी प्रणाली एलनिनो, मानवीय गतिविधिलगायतका कारण सन् २०२३ सबैभन्दा तातो वर्ष भएको जनाएको छ । क्लाइमेट चेन्ज मोनिटरिङ सर्भिससँग संलग्न वैज्ञानिक तथा उपनिर्देशक सामन्था बर्गेसले भनिन्, जनवरी मात्रै होइन, सन् २०२३ को बाह्रै महिना १५ डिग्रीभन्दा बढी तापक्रम थियो। हरितगृह ग्यास उत्सर्जनमा तीव्र कमी विश्वव्यापी तापक्रम वृद्धि रोक्ने एउटा उपाय हो। कार्बन उत्सर्जन तीव्र रूपमा न्यूनीकरण गर्नुपर्नेमा उनले जोड दिइन्। अमेरिकी वैज्ञानिकहरूले गत वर्षभन्दा सन् २०२४ झनै तातो हुने सम्भावना तीनमध्ये एक प्रतिशत रहेको जनाएका छन्। सन् २०२४ अत्यधिक तातो वर्ष हुने ९९ प्रतिशत सम्भावना रहेको जनाउँदै पाँच अत्याधिक गर्मी वर्षको सूचीमा सूचीकृत हुनसक्ने पनि बताएका छन्। वैज्ञानिकहरूले विश्वव्यापी तापक्रम वृद्धिको गम्भीर असर मानिस, अर्थतन्त्र र पारिस्थितिक प्रणालीमा परिसकेको जनाएका छन्। तापक्रमवृद्धिका कारण विनाशकारी मौसमी विपद् आइरहेका छन्। सन् २०२३ मा चीन र युरोपले हिट वेभ र क्यानडाले नराम्रो डढेलोको सामना गर्नुपरेको थियो। आगामी दिनमा यस्ता घटनाले विश्वको अर्थतन्त्रमा नराम्रो धक्का दिने भन्दै वैज्ञानिकहरूले सचेत पनि गराएका छन्। गत वर्ष पनि अत्याधिक तातो जल तथा मौसम विज्ञान विभागका अनुसार सन् २०२३ तातो वर्ष बन्यो। सन् २०१०, २०१६, २०१७ मा पनि गत वर्षकै हाराहारीमा तापक्रम थियो। विभागका मौसमविद् सुदर्शन हुमागाईंका अनुसार नेपालका विभिन्न स्टेसनहरूको आँकडाअनुसार सन् १९८१ देखि २०२३ सम्मको तथ्यांक हेर्दा वार्षिक रूपमा न्यूनतम तथा अधिकतम तापक्रम बढिरहेको देखाउँछ। न्यूनतम तापक्रमको हकमा सन् २०२२ धेरै तातो थियो । प्रवृत्ति हेर्दा न्यूनतम र अधिकतम तापक्रम बढिरहेको छ। विश्वव्यापी सूचक हेर्ने हो भने पनि यस्तै छ। यसले आगामी वर्ष पनि तातो हुने संकेत देखाउँछ, हुमागाईंले भने, तापक्रम वृद्धि हुनुका विभिन्न कारण छन्। पानी नपर्नु पनि एउटा प्रत्यक्ष कारण हुनसक्छ। नेपालको तापक्रम वृद्धि विश्वको मौसमसँग सम्बन्धित हुन्छ। समुद्री सतहको तापक्रम, हिन्दु कुश हिमालयन क्षेत्रमा बरफले ढाकेको क्षेत्र, महासागरहरूमा आपेक्षित आद्रतालगायतले पनि नेपालको तापक्रममा प्रभाव पार्छ। एलनिनोले प्रशान्त महासागरको पूर्वीतटमा तापक्रम वृद्धि गराउँछ। एननिनोको प्रभावका कारण नेपालको वर्षा तथा तापक्रममा प्रभाव हुन्छ। त्यसको असर ऋतुअनुसार फरक हुन्छ। हिउँदमा एक प्रकारको र वर्षामा अर्को प्रकारको प्रभाव हुन्छ। एलनिनो हुँदा वर्षामा कम पानी पर्छ भने हिउँदमा पानी बढी पर्छ। यो वर्ष पनि एलनिनो थियो। सामान्यतया यसले हिउँदमा पानी पार्नु पर्ने हो, तर पानी परेन। यसले नयाँ टेन्ड भित्रिन थालेको देखाउँछ, हुमागाईंले भने। जलवायु परिवर्तनकै कारण यस्तो अवस्था आएको र विभिन्न क्षेत्रमा असर पार्ने गरेको उनले बताए। विभागका अनुसार नेपालको दक्षिणी भेगतिर औसत अधिकतम तापक्रम ३० डिग्रीभन्दा माथि थियो। उतरतिर १८ डिग्री थियो। नेपालमा पछिल्लो दुई महिनाको अवधिमा अधिकतम तापक्रम बढेको देखिन्छ।"
बजेटको आकार संशोधन गर्दै अर्थमन्त्री,"काठमाडौं : आर्थिक वर्ष २०८००८१ का लागि सरकारले विनियोजन गरेको बजेटमध्ये कम्तीमा २ खर्ब २० अर्ब रुपैयाँ खर्च नहुने देखिएको छ। अर्थ मन्त्रालयले चालु आर्थिक वर्षको बजेटको अर्धवार्षिक समीक्षा गर्दै कम्तीमा १३ प्रतिशत बजेट खर्च नहुने निष्कर्ष निकालेको हो। अर्थमन्त्री डा प्रकाशशरण महतले आफैंले ल्याएको बजेट बनाउने बेला कमजोरी रहेको र अहिलेको परिस्थिति पनि भनेअनुसार खर्च गर्न सक्ने नरहेको भन्दै बजेटको आकार संशोधन गरेका हुन्। हरेक वर्ष आर्थिक वर्ष सुरु हुने डेढ महिनाअघि नै आम्दानी र खर्चको अनुमानित विवरण अर्थमन्त्रीले बजेट वक्तव्यका क्रममा सार्वजनिक गर्ने प्रचलन छ। यस्तो अनुमान हरेक वर्ष दुई पल्ट परिमार्जन हुने गरेको छ, अर्धवार्षिक समीक्षा र आगामी आवको बजेट भाषण गर्ने क्रममा। अर्थशास्त्रको अध्येतासमेत रहेका महतले पनि पुरानो क्रमलाई निरन्तरता दिने भएका हुन्। महतको संशोधित अनुमानअनुसार आवको अन्त्यसम्म १५ खर्ब ३० अर्ब रुपैयाँमात्र खर्च हुनेछ। जुन सुरुको विनियोजन १७ खर्ब ५१ अर्बको ८७३८ प्रतिशतमात्र हो। जसमध्ये चालुतर्फ सुरुको अनुमानको ८८२४ प्रतिशत अर्थात् १० खर्ब ७ अर्ब, पुँजीगततर्फ सुरुको अनुमानको ८४१३ प्रतिशत अर्थात् २ खर्ब ५४ अर्ब र वित्तीय व्यवस्थातर्फ सुरुको अनुमानको ८७३९ प्रतिशत अर्थात् २ खर्ब ६८ अर्ब रुपैयाँमात्र खर्च हुनेछ। बजेटको समीक्षा पुस्तकमाा तर्जुमा चरणमा नै कुशलतापूर्वक विनियोजन हुन नसकेको उल्लेख गरिएको छ। विनियोजित बजेटमध्ये पुस मसान्तसम्म (आर्थिक वर्षको ६ महिना अन्त्य) ३२७५ प्रतिशतमात्र अर्थात् ५ खर्ब ७३ अर्ब रुपैयाँ खर्च भएको छ। जसअनुसार चालुतर्फ सर्वाधिक ३८८ प्रतिशत, पुँजीगततर्फ १६७ प्रतिशत र वित्तीय व्यवस्थापनतर्फ २६०६ प्रतिशत खर्च भएको छ। यस अवधिमा नेपाल सरकारको स्रोततर्फ ५ खर्ब ३९ अर्ब खर्च भएको छ जुन गत आवको तुलनामा ०१५ प्रतिशत कम हो। वैदेशिक अनुदानतर्फ ५ अर्ब अर्थात् गत आवको भन्दा २५ प्रतिशत कम खर्च भएको छ भने वैदेशिक ऋणतर्फ २८ अर्ब अर्थात् ०४४ प्रतिशत कम खर्च भएको छ। आम्दानीतर्फ सरकारले वर्षको अन्त्यसम्म आन्तरिक स्रोतबाट (राजस्व र आन्तरिक ऋण) १३ खर्ब ९ अर्ब उठाउने संशोधित अनुमान गरेको हो। यसैगरी वर्षको अन्त्यसम्म वैदेशिक अनुदानबाट ४० अर्ब र वैदेशिक ऋणबाट १ खर्ब ८० अर्ब रुपैयाँ प्राप्त हुनेछ। जबकि सरकारले बजेट वक्तव्यमार्फत आन्तरिक स्रोतबाट १४ खर्ब ८८ अर्ब तथा वैदेशिक अनुदान र ऋणबाट क्रमशः ५० अर्ब र २ खर्ब १२ अर्ब प्राप्त हुने अनुमान गरेको थियो। हालसम्मको वार्षिक लक्ष्यको ३२ प्रतिशतमात्र राजस्व संकलन भएको छ। अर्थात् ६८ प्रतिशत उठ्नै बाँकी छ। यता हालसम्म ६ खर्ब ६८ अर्ब राजस्व संकलन हुने अनुमान गरिएकोमा ५ खर्ब १५ अर्ब रुपैयाँमात्र उठेको छ। यो प्राप्ति यही अवधिसम्मको लक्ष्यको ७७ प्रतिशत हो भने गत आवको यही अवधिको भन्दा ६५ प्रतिशत बढी हो। संशोधित अनुमानअनुसार आवको अन्त्यसम्म १५ खर्ब ३० अर्बमात्र खर्च हुनेछ। जुन सुरुको विनियोजन १७ खर्ब ५१ अर्बको ८७३८ प्रतिशतमात्र हो। न्यून राजस्व संकलन र कमजोर बजेट खर्चको अवस्था अहिले पनि कायमै बजेट कार्यान्वयनको पहिलो ६ महिनासम्मको समग्र स्थिति, कार्यान्वयनका क्रममा देखिएका समस्या, प्राप्त उपलब्धि तथा वित्त व्यवस्थापनमा देखिएका समस्यालाई समेटेर अर्थ मन्त्रालयले सोमबार अर्धवार्षिक मूल्यांकन प्रतिवेदन सार्वजनिक गरेको थियो। बजेटको अर्धवार्षिक समीक्षा पेस गर्दै अर्थमन्त्री डा महतले भने अर्थतन्त्र क्रमशः सुधार हुँदै गएको र त्यसमा आफ्नो अथक मेहनतले काम गरेको दाबी गरेका छन्। कोभिड१९ को समयमा लिइएको खुकुलो मौद्रिक तथा वित्त नीतिका कारण बढ्दो आयात र उच्च कर्जा प्रवाह हुँदा विदेशी विनिमय सञ्चितिमा परेको चापलाई सम्बोधन गर्न लिइएको कसिलो मौद्रिक नीतिले गर्दा समग्र आर्थिक क्रियाकलापमा सुस्तता देखिएता पनि चालु आर्थिक वर्षको सुरुवातदेखि नै अर्थतन्त्र क्रमशः गतिमा फर्कंदै गरेको अवस्था छ, अर्थमन्त्री महतले भने, बजेट वक्तव्यमार्फत सुरुवात गरिएका नीतिगत, प्रणालीगत तथा प्रक्रियागत सुधारका प्रयासबाट सकारात्मक नतिजा देखिन थालेका छन्। अर्थतन्त्र सुधारका लागि हालसम्म गरिएका प्रयासलाई संस्थागत र सुदृढ गर्दै आगामी दिनमा अझ बढी समन्वयात्मक ढंगले काम गर्ने अर्थमन्त्रीले बताए। चालू आर्थिक वर्षमा राजस्व संकलन लक्ष्यभन्दा केही कम भए तापनि गत वर्षको यही अवधिको तुलनामा ६५४ प्रतिशतले अधिक छ। सार्वजनिक खर्च प्रणाली र पुँजीगत खर्चमा प्रभावकारिता ल्याउन केही महत्त्वपूर्ण कामको थालनी भएको अर्थमन्त्रीले बताए। वास्तविक स्रोतको उपलब्धताबिना नै विकास आयोजनाका लागि बहुवर्षीय ठेक्का सहमति दिने र अर्थ मन्त्रालयको सहमतिबिनै बहुवर्षीय खरिद प्रक्रिया अगाडि बढाउने प्रवृत्तिको अन्त्य गरी स्रोत व्यवस्थापनलाई प्रभावकारी बनाउन र बजेट अनुशासन कायम गर्न आयोजनाको बहुवर्षीय ठेक्का सहमतिसम्बन्धी मापदण्ड, २०८० जारी गरिएको छ, उनले भने। यस अवधिमा अन्तर्राष्ट्रिय विकास सहायतातर्फ आवश्यकता र औचित्यका आधारमा मात्र ऋण परिचालन गर्न सुरु गरिएको अर्थमन्त्रीको दाबी छ। मौद्रिक नीतिलाई क्रमशः खुकुलो बनाइएको, सार्वजनिक संस्थान सुधारको कार्य अघि बढाइएको, निजीकरण समितिलाई क्रियाशील बनाइएकोलगायत सुधारका काम सरकारले गरिरहेको उनले बताए।"
जनयुद्धका नाममा भएको सशस्त्र आन्दोलनलाई राजनीतिक कार्यदिशामा बदलिएको हो : महासचिव पोखरेल,"काठमाडौं : नेकपा एमालेका महासचिव शंकर पोखरेलले माओवादीले जनयुद्धका नाममा सुरु भएको सशस्त्र आन्दोलनलाई राजनीतिक कार्यदिशामा बदलिएको दाबी गरेका छन्। मंगलबार बिहान उनले जनयुद्धका नाममा सुरुभएको सशस्त्र आन्दोलनलाई १२ बुँदे सहमतिमार्फत शान्तिपूर्ण जनआन्दोलनको राजनीतिक कार्यदिशामा बदलेपछि गणतन्त्र आएको बताएका हुन्। सशस्त्र आन्दोलनलाई राजनीतिक कार्यदिशामा बदलिएको सच्चाईलाई आत्मसात नगर्दासम्म माओवादी आन्दोलन अस्थिरताको कारक बनिरहने उनको भनाई छ। जनयुद्धका नाममा सुरु भएको सशस्त्र आन्दोलनलाई १२ बुँदे सहमतिमार्फत शान्ति पूर्ण जनआन्दोलनको राजनीतिक कार्यदिशामा बदल्न तयार हुनुको परिणाम हो आजको संघिय लोकतान्त्रिक गणतन्त्र । फेसबुकमार्फत पोखरेलले भने,यो सच्चाईलाई आत्मसात नगर्दासम्म माओवादी आन्दोलन अस्थिरताको कारक बनिरहनेछ। नेपालको संविधानको प्रस्तावना र धारा ४२ को उपधारा ५ मा 'जनयुद्ध शब्द' प्रयोग नभइ मा 'सशस्त्र संघर्ष' शब्द प्रयोग भएको छ। नेपाल सरकार र तत्कालीन विद्रोही नेकपा माओवादीबीच भएको विस्तृत शान्ति सम्झौतामा जनयुद्धभन्ने शब्द नभई सशस्त्र द्वन्द्वप्रयोग भएको, नेपालको संविधानमा जनआन्दोलन, सशस्त्र संघर्ष प्रयोग भएपनि जनयुद्ध शब्द प्रयोग नभएको र संविधान निर्माणका क्रममा २०६६ पुस १० गते संवैधानिक समितिमा छलफल हुँदा जनयुद्ध थप गर्ने भन्ने शब्द प्रस्ताव बहुमतबाट अस्वीकृत भएको थियो। २०७९ साल माघ २९ गते बसेको माओवादी केन्द्रका अध्यक्ष पुष्पकमल दाहाल प्रचण्ड नेतृत्वको मन्त्रिपरिषद बैठकले फागुन १ गते जनयुद्ध दिवसका रुपमा सार्वजनिक बिदा दिने निर्णय गरेको थियो। सरकारले फागुन १ गतेलाई जनयुद्ध दिवसका नाममा बिदा दिने निर्णय गरेपछि द्वन्द्वपीडितहरू ज्ञानेन्द्र आरण,गंगामाया अधिकारी, स्वस्तिका अधिकारी, निलम देवकोटालगायतले सर्वोच्चमा रिट दिएका थिए। सोहि रिटमा सर्वोच्च अदालतले फागुन १ गते 'जनयुद्ध दिवस'का नाममा सार्वजनिक बिदा दिने सरकारको निर्णय संविधानको व्यवस्था,शब्द,मर्म र भावना विपरीत रहेको ठहर गरेको थियो। फागुन १ गते बिदा दिने निर्णय असंवैधानिक मात्रै नभइ न्यायपूर्ण,स्वच्छ, विवेकपूर्ण र औचित्यपूर्ण भएको सर्वोच्चको फैसलामा उल्लेख छ।"
नुवाकोटमा खुल्ला ब्याडमिन्टन प्रतियोगिता,नुवाकोट: नुवाकोटमा राष्ट्रिय ब्याडमिन्टन प्रतियोगिता आयोजना गरिएको छ। यहि फागुन ५ गतेदेखि ७ गतेसम्म विदुरमा राष्ट्रियस्तरको ब्याडमिन्टन प्रतियोगिता आयोजना भएको हो। विदुर नगरपालिका ९ कोलोनीमा आयोजित प्रतियोगिताको नाम नुवाकोट खुल्ला राष्ट्रिय ब्याडमिन्टन प्रतियोगिता रहेको छ। कोलोनी ब्याडमिन्टन ग्रुपको आयोजनामा सो प्रतियोगिता तय भएको हो। प्रतियोगितामा देशैभर रहेका पुरुष ब्याडमिन्टन खेलाडीहरुले नाम दर्ता गराउन सक्ने छन्। कोलोनी ब्याडमिन्टन हलमा हुने प्रतियोगिता पुरुष डबल खुल्ला र जिल्लास्तरीय गरी दुई समूहमा संचालन गरिनेछ। प्रतियोगितामा खुल्ला पुरुष डबलतर्फको विजेताले ५० हजार रुपैयाँ पाउने छन् भने दोस्रो हुनेले नगद २५ हजार र तेस्रो हुनेले १० हजार रुपैयाँ हात पार्नेछन्। जिल्लास्तरीय पुरुषतर्फ प्रथम हुनेले १० हजार रुपैयाँ प्राप्त गर्नेछन्। दोस्रो हुनेले ५ हजार रुपैयाँ र तेस्रो हुनेले ३ हजार हात पार्नेछन्। प्रतियोगिताको लागि नाम दर्ता भइरहेको नुवाकोट ब्याडमिन्टन संघका उपाध्यक्ष श्रीराम तामाङले बताए। प्रतियोगितामा सहभागिता जनाउने खेलाडीहरुलाई आयोजकले जर्सीसमेत दिने बताइएको छ। प्रतियोगितामा कुल ५ लाख रुपैयाँ खर्च हुने आयोजकले जनाएको छ।
बहसमा माओवादीको निर्वाचन प्रणाली,"शीर्ष नेतृत्वले हालसम्म आफूनिकट व्यक्तिलाई टीका लगाइदिएर नेता बनाउँदै आएका छन्। जसको कडा विरोध कार्यकर्ताले गरेका हुन्। काठमाडौं : माओवादी एकल नेतृत्वमा चल्दै आएको तीन दशक भयो। यो पार्टीमा अध्यक्ष पुष्पकमल दाहाल प्रचण्डकै एकछत्र चलिरहेको छ। नेतृत्वले नै पार्टीका नेता छान्दै आएको अवस्था छ। यसले आन्तरिक लोकतन्त्र कमजोर रहेको देखाउँछ। जसकारण टिके प्रथा अन्त्य गरी कार्यकर्ताले नेता छान्न पाउनुपर्ने माग जबर्जस्त रूपमा उठेको छ। यसै सन्दर्भमा पहिलोपटक माओवादीको विधान सम्मेलन मंगलबार सुरु हुँदै छ। काठमाडौंमा तीन दिनसम्म चल्ने सम्मेलनले विधान संशोधन गर्ने कार्यक्रम छ। यसअघि त्यसको मस्यौदा तल्ला कमिटीमा पठाएर सुझाव लिइएको थियो। त्यस क्रममा देशभरका कार्यकर्ताले तल्लो कमिटीदेखि केन्द्रीय पदाधिकारीसम्म प्रत्यक्ष निर्वाचन प्रणालीबाट चुन्नुपर्ने सुझाव आएको नेताहरू बताउँछन्। नयाँ युग, नयाँ परिस्थितिअनुसार नयाँ पुस्तालाई अटाउने विधान बनाउन पार्टीले विधान सम्मेलन गर्न लागेको सचिव दिनानाथ शर्मा बताउँछन्। उनका अनुसार कस्तो निर्वाचन प्रणालीमार्फत पार्टी कमिटी चयन गर्ने भन्ने विषयमा बहस चलिरहेको छ। आंशिक निर्वाचन प्रणाली (६० प्रतिशत मनोनीत र ४० प्रतिशत निर्वाचन) कि पूर्ण समानुपातिक प्रणाली अवलम्बन गर्ने वा प्रत्यक्ष प्रणालीबाटै पार्टीका तल्ला कमिटी, केन्द्रीय समिति, पदाधिकारी चयन गर्नेबारे तीनवटै कोणबाटै सुझाव आएका छन्, शर्मा भन्छन्, निर्वाचन प्रणाली छाड्दैनौं। प्रतिशतका आधारमा यसलाई निर्धारण गर्नुपर्छ। पार्टी संगठन निर्माणमा प्रत्यक्ष चुनावी प्रक्रिया अवलम्बन गर्नुपर्ने माग भुइँतह बाटै आएको हो। अब नेता बन्न कार्यकर्ताबाट टेस्टेड भएर आउनुपर्ने सुझाव आएको सचिव शर्माको भनाइ छ। कार्यकर्ताले माग गरेअनुसार प्रचण्डजी पनि पार्टी अध्यक्ष बन्न अब चुनाव लडेर आउनुपर्छ। निर्वाचनबाट डराउनुपर्ने आवश्यकता छैन। यो लोकतान्त्रिक प्रणाली हो, उनी भन्छन्, पार्टीभित्र स्थापित हुनका लागि पनि चुनाव लडेरै आउनुपर्छ भन्ने कुरा हामीले होइन युगले नै माग्यो। पार्टीको केन्द्रीय समितिको पाँचौं पूर्ण बैठकलाई सोमबार सम्बोधन गर्दै नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्ड । विधान संशोधन गरी प्रत्यक्ष प्रणालीबाटै पार्टीका नेतृत्व चयन गर्न पाउनुपर्छ भन्ने मत जर्बजस्त उठेको बताउँछन् केन्द्रीय सदस्य सुदन किराती। जनवादी केन्द्रीयता र लोकतन्त्रको अभ्यासले मात्रै माओवादी पार्टीलाई जीवित बनाउन सक्छ। सही मान्छेको छनोट पनि हुन्छ भन्ने धारणा छ संस्कृति, पर्यटन तथा नागरिक उड्डयनमन्त्रीसमेत रहेका किराती भन्छन्। उनका अनुसार जनतासँग माओवादी विशेष रूपान्तरण अभियानका क्रममा देशैभरिबाट चुनावी प्रक्रियामार्फत तल्लोदेखि माथिल्लो तहसम्मका कमिटी चयन गर्न असंख्य सुझाव आएको हो। अब कसैको दयामायाको भरमा, कसैले टेकोभरो लगाएर नेतृत्व स्थापित हुनेभन्दा पनि आफ्नो क्षमता प्रदर्शन र योग्यता प्रदर्शन गरेर आएको नेतृत्व नै नेतृत्व हुन्छ, उनी भन्छन्, त्यो नै फिल्डबाट आएको मुख्य सुझाव र निष्कर्ष हो। शीर्ष नेतृत्वले हालसम्म आफूनिकट व्यक्तिलाई टीका लगाइदिएर नेता बनाउँदै आएका छन्। जसको कडा विरोध कार्यकर्ताले गरेका हुन्। टिके प्रथाले पार्टीमा गुटगत हाँगाबिंगा फैलिँदै गएको उनीहरूको भनाइ छ। त्यसले भुइँतहमा काम गर्ने इमानदार, क्षमतावान र निष्ठावान नेता ओझेलमा परेको सुझाव उनीहरूले पार्टीलाई दिएका छन्। कोशी प्रदेश कमिटी अध्यक्ष हर्क नेम्बाङ पार्टी रूपान्तरण गर्न नेताहरूको व्यवहार र शैली सुधार्न तल्लो तहबाट निकै सुझाव आएको सुनाउँछन्। नेतृत्वको नजिक भए नेता बनिहाल्ने र नेतृत्वले पनि पत्याएर उसैलाई टीका लाइहाल्ने प्रवृत्तिले सक्रिय कार्यकर्ता निराश भएको उनको भनाइ छ। भन्छन्, राजनीतिक वस्तुस्थित बुझ्ने, लोकतान्त्रिक प्रतिस्पर्धामा विश्वास गर्ने, समाजवादी यात्राको ठीक ढंगले तय गर्ने र नेतृत्व गर्ने नेतृत्व आजको आवश्यकता हो। उनका अनुसार पार्टीभित्र पनि चुनावबाटै संगठन निर्माण हुनुपर्छ भन्ने मत बलियो देखिएको छ। कार्यकर्ताबाट नेता चयन गर्दा ती नेता कार्यकर्ता र जनताप्रति उत्तरदायी बन्छन्। तर, नेतृत्वबाट टीका लगाएर बनेका नेता कार्यकर्ता र जनताप्रति वफादार र प्रतिबद्ध नभएको पाइएको उनी सुनाउँछन्। त्यसैले इमानदार र निष्ठावान पात्रलाई राजनीतिमा टिकाउन र ल्याउन प्रत्यक्ष चुनावी प्रक्रियाबाट नेता छनौट गर्नुपर्ने माग उठ्यो, नेता नेम्बाङ भन्छन्, चुनाव जितेकाहरू जनता र कार्यकर्तालाई बढी सयम दिएर काम गर्छन्। उसैले सबैको मन जित्छ। र लोकप्रिय पनि बन्छ। तर, अहिले त नेताको आशीर्वाद पाएर नेता बन्छ। आफ्नै पार्टीका कार्यकर्ताले आफ्नै नेता चिन्दैन। अब टिके प्रथाको अन्त्य गर्ने प्रवधान पार्टीको विधानै ल्याउनुपर्ने माग उठेको छ। अर्का केन्द्रीय सदस्य सुबोध सेर्पाली तलदेखि माथिसम्मको कमिटी छनोटको चुनावी मोडेल विधानमै क्लियर हुनुपर्ने बताउँछन्। प्रत्यक्ष निर्वाचन विधिबाट आउने हो वा पार्टीले बनाएको निश्चित मापदण्ड कार्यसम्पदान मूल्याकन, क्षमता, इतिहास, योगदानलाई ५० प्रतिशत र बाँकी ५० प्रतिशतका कार्यकर्ताबाट मत ल्याएर नेता चुन्ने कि ? भन्ने बहस चलेको छ, उनी भन्छन्। चुनावी मैदानबाट नेता छनौट गर्दा चुनौती भने सामना गर्न पार्टी नेतृत्व तयार र चनाखो रहनुपर्ने सेर्पाली बताउँछन्। चुनावमा देखिएको अन्तरविरोध समाधान गर्न सकिएन भने पूरै पार्टी सकिन्छ। त्यसैले विधान बनाउँदा यसतर्फ पनि ख्याल गर्नुपर्छ, उनी भन्छन्, तर, नेतृत्वले पार्टी रूपान्तरणका लागि जोखिम नमोलिकन हुँदैन। उनका अनुसार धेरै कम चुनाव र धेरै सर्वसम्मत हुँदा केन्द्रीय नेतृत्वलाई एउटा आरोप लाग्छ टिके प्रथाबाट आफ्नो मान्छेलाई टीका लगाइदियो। नेता बनाइदियो। अब यो अन्त्य हुनै पर्छ, उनी भन्छन्, चुनावी प्रक्रियाले नेतृत्व छनौट भए भूगोलमा काम गर्ने इमानदार, विचार, सिद्धान्तमा अडिक र निष्ठावान कार्यकर्ता जसले जनताको बीचमा काम गर्छ, उनीहरूको मनोवल बढेर जान्छ। केन्द्रीय सदस्य राजन दाहाल युवालाई पार्टीभित्र सजिलो गरी अटाउने विधान बनाउन पार्टी नेतृत्वमाथि दबाब बढेको बताउँछन्। हाम्रो विचार, नीति, योजना, कार्यान्वयन र नेतृत्व सबै ठीक छ। मुख्य समस्या नै संगठनमा छ। विधानमार्फत संगठनात्मक क्षेत्रमा देखिएका सबै समस्याको गाँठो फुकाउँछौं, उनी भन्छन्, स्वचालित संगठनात्मक संरचान र युवा अटाउने संगठन निर्माणका लागि प्रत्यक्ष निर्वाचित कमिटी प्रणालीमा पार्टी जानुपर्छ। सचिव शर्माका अनुसार केन्द्रीय समिति ठूलो भएकाले त्यसलाई १ सय ५१ सदस्यीयमा झारेर सानो बनाउने तयारी छ। कार्यकर्ताको योगदान, क्षमता, निष्ठा, बुझाइको एकरूपतालाई संश्लेषण गरेर कमिटी निर्माण गर्ने लक्ष्य रहेको उनको भनाइ छ। जनवादलाई मुख्य केन्द्रमा राख्नुपर्ने भयो। नयाँ पुस्तालाई पार्टीमा ल्याउनुपर्ने छ। नयाँ युगको नेतृत्व नयाँ पुस्ताले मात्रै गर्छ। उनीहरूले जिम्मेवारी लिनुपर्छ। अबको परिवतर्नको बाहक नै युवा शक्ति हो, उनी भन्छन्, त्यसैले उठेका सवाललाई विधान सम्मेलनमार्फत समाधान गर्दै युग सुहाउँदो पार्टीको विधान निर्माण गर्छौं। किन उठ्यो निर्वाचनको कुरो ? नेतृत्वले गोजीबाट नेता छान्दा माओवादी पार्टी कमजोर मात्रै होइन् लथालिङ र भत्ताभुङ भयो। नेताहरू कार्यकर्ता र जनताको कुरा सुन्न छाडे। रानो माहुरी वरिपरि अरू माहुरी घुमेजस्तै नेतृत्वकै चाकडी र चाप्लुसीमा कार्यकर्ता तल्लिन भए। तल्लो तहमा पार्टी नै नभएजस्तो भएकाले कार्यकर्ताहरूले चुनावबाट कमिटी चयन गर्नुपर्ने माग गर्दै आएको नेताहरू बताउँछन्। माओवादीका उपमहासचिव तथा स्कुल विभाग प्रमुख गिरिराजमणि पोखरेल कार्यकर्ताले अहिलेको युग सुहाउँदो पार्टी निर्माणका लागि चुनावको माग गरेको बताए। संविधानसभाको चुनाव हुँदै हामी प्रतिस्पर्धाको राजनीतिमा आयौं। तर, पार्टी कमिटी गठन गर्दा सहमतीय पद्धति अबलम्बन गर्यौं। जसले कमिटीहरू ठूला भए। त्यसलाई व्यवस्थित बनाउन कार्यकर्ताले निर्वाचनको माग गरेका हुन्, उनी भन्छन्। राज्यको शासन प्रणालीमा भइरहेको प्रतिस्पर्धा पार्टीमा पनि लैजानुपर्छ भनेर चुनावको कुरा उठेको उनले बताए। अर्का उपमहासचिव हरिबोल गजुरेलले गोजीबाट नेतृत्वले नेता बनाउँदा पार्टी समस्याग्रस्त भएको दाबी गरे। हामी खुला प्रतिस्पर्धामा छौं। तर, पार्टी कमिटी ताली बजाएर चयन गरेपछि समस्या आएका हुन्, उनले भने, आठौं महाधिवेशन भएको ९ महिनासम्म पनि पदाधिकारी छनोट हुन सकेन। यसले पार्टीमाथि धेरै प्रश्न उठायो। त्यसैले अब पार्टीमा संगठन निर्माण गर्दा निर्वाचनबाटै गर्नुपर्छ भन्ने मत बढेर आयो। निर्वाचन प्रणाली कस्तो हुने ? भन्ने नै मुख्य एजेन्डा रहेको उनले बताए। हिजो पनि माओवादीमा निर्वाचन भएको हो। तर, भोटिङ मात्रै नभएको हो। त्यतिबेला बहुमतबाट निर्णय गर्ने काम भयो, उनले भने, गोजीबाट नेतृत्वले नेता बनाउँदा पार्टीमा व्यथिति बढेपछि चुनावको माग उठेको हो। ताली बजाउने परम्पराले मानिसको चित्त बुझ्दैन। अहिलेको प्रजातान्त्रिक अभ्यासमा यो परम्परा ठीक भएन। अब संगठन प्रजातान्त्रिक हुनुपर्छ। निर्वाचनमा जानुपर्छ भन्नेमा प्रचण्डजीलगायत कसैको पनि विमति छैन। तर एमाले जस्तो कि कांग्रेसको जस्तो परम्परागत बनाउने भन्ने बहस भइरहेको छ। जनार्दन शर्माका चार फरक मत पार्टी उपाध्यक्ष पम्फा भुसालको संयोजकत्वमा विधान मस्यौदा प्रस्ताव कार्यदल बनाइएको थियो। जसको सदस्यमा पार्टी उपमहासचिव जनार्दन शर्मा पनि थिए। उनले पार्टी रूपान्तरणका लागि कार्यदलमा चार फरक प्रस्ताव गरेका थिए। तर, कार्यदलमा रहेका अन्य नेताले उनको कुरा सुनेनन्। त्यसपछि उनले विधान मस्यौदा छलफलमा फरक चार मत राखेका थिए। प्रत्यक्ष निर्वाचन प्रणालीबाट पार्टीका सबै तहमा चुनाव हुनुपर्ने र संगठनलाई उनीहरूको योजनाअनुरूप चल्न दिनुपर्ने उनले उठाएका मुख्य एजेन्डा थियो। स्थायी समितिमा शर्माले पेस गरेको प्रस्तावका कारण माओवादीभित्र तरंग उत्पन्न भएको थियो। कार्यदलले गत माघ १ गते पार्टी अध्यक्ष प्रचण्डलाई विधान मस्यौदाको प्रस्ताव बुझाएको थियो। १ प्रत्यक्ष निर्वाचन प्रणाली पार्टीका सबै तह र पदमा महाधिवेशनबाट प्रत्यक्ष निर्वाचित हुनुपर्ने, मनोनयन र चयन बन्द गर्नुपर्ने माग शर्माले राखेका छन्। उनले मनोनयन र चयनले पार्टी अघि बढ्न नसकेको र नेतृत्व पनि विकास नभएको बताउँदै आएका छन्। २ केन्द्रको हस्तक्षेत्र बन्द गर्नुपर्ने प्रदेश र जिल्लालाई केन्द्रबाट पूर्ण स्वायत्त राख्नुपर्ने र प्रदेशका मन्त्री छान्दा या तल्लो तहमा उम्मेदवार छान्दा केन्द्रबाट हस्तक्षेप गर्न नहुनेमा उनले जोड दिँदै आएका छन्। ३ पार्टीको नाम फेर्नु पर्ने पार्टीको नाम नेकपा समाजवादी राख्नुपर्ने माग शर्माको छ। पार्टीको नाम फेरेपछि माओवादीबाट अन्यत्र गएका नेता तथा कार्यकर्तालाई मिलाएर समाजवादी यात्रा अघि बढाउन सहज हुने धारणा उनको छ। ४ जनवर्गीय संगठनलाई योजनामा चल्न दिनुपर्ने जनवर्गीय संगठनहरूलाई पार्टीको वैचारिक बाटोबाहेक अन्य विषयमा आफ्नै योजनामा चल्न दिनुपर्ने आवाज उनले उठाएका छन्। परिस्थितिको मागलाई सम्बोधन गर्नुपर्छ देव गुरुङ,महासचिव, माओवादी केन्द्र पार्टीको आवश्यकताअनुसार विधान बनाउँछौं। अहिलेसम्मको सबै खाले अभ्यासका आधारमा विधान बनाउँदै छौं। विधान छलफलको क्रममा छ। हामीले चलाएको संगठन, विस्तार तथा सुदृढीकरणको समीक्षा भएको छ। फागुन १ गतेबाट विधान मस्यौदामाथि बृहत् छलफल गर्दै छौं। आवश्यकताअनुसार रूपान्तरित हुन्छौं। परिस्थितिको मागअनुसार अघि बढ्नुपर्छ। संविधान, कानुन र राज्यको नीतिलाई पनि पार्टीमा लागू गर्नुपर्छ। अहिलेको अभियानै भनेको समाजवाद दिशामा जानुपर्छ भन्नेमा केन्द्रित छ। समाजवादी क्रान्तिलाई हाँक्ने नेतृत्व चाहियो गिरिराजमणि पोखरेल, उपमहासचिव तथा स्कुल विभाग प्रमुख कम्युनिस्ट पार्टी अरू जस्तो पुँजीवादी पार्टी हुँदैन। लामो विचारको संघर्षबाट त्यो आउँछ र आएको पनि छ। बीचमा जुन ढंगबाट अगाडि बढ्यौं, त्यसले पार्टीलाई बलियो बनाएन। ठूला कमिटी बनायौं। त्यसलाई व्यस्थित पार्न कार्यकर्ता तथा नेताहरूले चुनावको कुरा गर्नुभएको हो। भुइँ तहमा केही वडामा कमिटी गठन गर्न चुनावी अभ्यास पनि भयो। कम्युनिस्ट पार्टी बुर्जुवा पार्टीभन्दा फरक हो। हामी पार्टीभित्र चुनावको पक्षधर हौं। तर, गुट बनाउने, बुर्जाहरूले अबलम्बन गर्ने पैसाको खेल गरेर भोट किन्ने जस्ता कैयौं कुराले समाजवादी क्रान्तिलाई हाँक्ने पार्टी बन्न दिँदैन। त्यसैले इलेक्सनलाई अबलम्बन गर्दा पार्टीको मूल चरित्र प्रतिस्पर्धा पनि गर्ने, राज्यमा हस्तक्षेप पनि गर्ने अनि चुनावबाट समाजवादको बाटोतिर पनि जाने गरि सोच्नुपर्छ। पार्टी विचार प्रशोधन गर्दै, विचारलाई मूल पक्षमा असर नपर्ने गरी चुनावमा जानुपर्छ भन्ने हाम्रो बुझाइ हो। क्रान्तिकारी नेतृत्वको मूल्यांकन गर्ने र उसले खेलेको भूमिकालाई पनि स्थापित बनाउने गरी चुनावी मोडेल बनाउनुपर्छ। समकालीन राजनीतिमा अभ्यास गरिएको कुराको वरिपरि मात्रै समाधान खोज्नु हुँदैन। कम्युनिस्ट पार्टी चरित्र, बदलिएको विश्व परिवेश, नेपालको प्रतिस्पर्धाको राजनीति, माओवादीको योग्दानले निर्माणको शासकीय स्वरूपलाई आत्म साथ गर्दै चुन्ने र चुनिने सवाल विचार र संगठन जोडिन्छ। चुनावी मोडेल तयार गर्न हामी व्यापक छलफल गर्दैछौं। यसले नेपाली राजनीतिमा नयाँ चुनावी मोडेल लिएर आउँछ।"
गण्डकीमा फेरि देखियो अफ्रिकन स्वाइन फिभरको सङ्क्रमण,"कास्की : गण्डकी प्रदेशमा अफ्रिकन स्वाइन फिभर नामक रोगको सङ्क्रमण पुनः देखिएको छ । सुँगुर, बङ्गुर तथा बँदेलमा लाग्ने सो रोग सर्भिलेन्सको निरन्तरताका क्रममा कास्की, तनहुँ, लमजुङ र गोरखामा सङ्क्रमण पुष्टि भएको पशुपक्षी तथा मत्स्य विकास निर्देशनालय गण्डकीले जनाएको छ । सङ्क्रमण फैलिँदै जाँदा ठूला तथा साना बङ्गुर फार्ममा जैविक सुरक्षाका विधि अवलम्बन गर्न किसानलाई आग्रह गरिएको छ । त्यसैगरी विभिन्न सचेतनाका कार्यक्रम र पशुजन्य ओसारपसारमा निगरानी बढाइएको छ । निर्देशनालयका महानिर्देशक डा प्रेरणा सेढाईँ भट्टराईका अनुसार पछिल्लो सङ्क्रमणबाट कास्कीमा ५५, तनहुँमा ३०, लमजुङमा १४ र गोखरामा १३ गरी कुल एक सय १२ बङ्गुरको मृत्यु भएको छ । 'अफ्रिकन स्वाइन फिभर अत्यन्त सङ्क्रामक तथा उच्च मृत्युदर भएको रोग हो । हालसम्म रोगविरुद्ध भ्याक्सिन उपलब्ध छैन', महानिर्देशक भट्टरार्ईले भने, 'जैविक सुरक्षा एकमात्र विकल्प हो, त्यसैले सचेतनामा केन्द्रित भएका छौँ ।' गण्डकी प्रदेशमा गत वर्ष साउन २९ गते पहिलोपटक सङ्क्रमण आउटब्रेक भएको थियो । यस रोगका कारण प्रदेशमा हालसम्म १६ हजार पाँच सय ५४ वटा बङ्गुर मरेको निर्देशनालयको तथ्याङ्क छ । कास्की जिल्लामा मात्र १५ हजार तीन सय ८८ वटा बङ्गुरको मृत्यु भएको छ । निर्देशनालयका वरिष्ठ पशु विकास अधिकृत डा बालकुमार श्रेष्ठले रोगका कारण किसानले रु ५० करोड हाराहारीमा क्षति व्यर्होनुपरेको बताए। 'किसानले हामीलाई जानकारी गराएअनुसारको क्षतिको विवरण हो, यसभन्दा बढी पनि क्षति पुगेको हुनसक्छ', श्रेष्ठले भने। निर्देशनालयले रोग पुष्टि भएका क्षेत्रमा स्थलगत अध्ययन, थप सर्भिलेन्सका कार्य, फार्मको निःसङ्क्रमण तथा विभिन्न माध्यमबाट रोगसम्बन्धी जनचेतनामूलक सामग्री प्रचारप्रसारको कार्य भइरहेको जनाएको छ । कास्कीमा यस वर्ष बङ्गुरको सङ्ख्या कम भएकाले मृत्यु सङ्ख्या कम देखिएको निर्देशनालयले जनाएको छ । कास्कीमा अघिल्लो वर्ष करिब ५० हजार बङ्गुर थिए । अफ्रिकन स्वाइन फिभर देखिएपछि बङ्गुरको सङ्ख्या घटाउन आग्रह गरेपछि ब्गुरपालक किसानले ९० प्रतिशतसम्म बङ्गुरको सङ्ख्या घटाएको भेटेरेनरी अस्पताल तथा पशु सेवा विज्ञ केन्द्र कास्कीका प्रमुख शम्भुराज पाण्डेले बताए। जिल्लामा हाल पाँच हजारको हाराहारीमा बङ्गुर रहेकाले मृत्यु सङ्ख्या पनि कम देखिएको उनको भनाइ छ ।'अघिल्लोपटक पनि किसानलाई फार्ममा बङ्गुर घटाउनुहोस् भनेका थियौँ । तर किसानले एकैचोटी बेच्न समय कुर्दासमेत क्षति बढी भयो', पाण्डेले भने, 'अहिले सङ्ख्या नै कम भएकाले क्षतिको विवरणसमेत कम छ । ठूला फार्ममा निरन्तर झकझकाइरहेका छौँ ।' बङ्गुरमा लाग्ने अफ्रिकन स्वाइन फिभर रोग रोगी सुँगुर, बङ्गुर, बँदेल, जङ्गली बँदेलसँगको सम्पर्कबाट, किर्नाको टोकाइ, मासु वा रोगी पशुको सम्पर्कमा आएका सामग्रीको लसपस वा ओसारपसारबाट र होटल तथा भोजभतेरबाट ल्याइएका जुठो खानाका कारण सर्ने र फैलिन सक्ने बताइन्छ । पशु स्वास्थ्य अधिकृत सुरेश श्रेष्ठले रोगको सङ्क्रमण हुँदा पशुमा उच्च ज्वरो आउने, शरीरमा निलो धब्बा देखिने, छेर्ने, बान्ता गर्ने, झुम्मिएर एकै ठाउँमा बस्ने, तुहिनेजस्ता लक्षण देखापर्ने बताए। रासस"
अन्तर्राष्ट्रिय उपकुलपति सभा हुँदै,"काठमाडौं : काठमाडौं विश्वविद्यालयले यही फागुन ३ गतेदेखि ५ गतेसम्म उत्तर क्षेत्रीय अन्तर्राष्ट्रिय उपकुलपति सभा तथा भारतनेपाल उच्च शिक्षा शिखर सम्मेलन आयोजना गर्ने भएको छ। भारतीय विश्वविद्यालय संघको आयोजना तथा काठमाडौंं विश्वविद्यालयको तत्वावधानमा उक्त कार्यक्रम काठमाडौं विश्वविद्यालयको धुलिखेलस्थित मुख्य परिसरमा हुने भएको छ। सम्मेलनमा नेपाल, भारत, बंगलादेश, मलेसिया, थाइल्यान्डलगायत देशका १५० विश्वविद्यालयका उपकुलपति तथा शिक्षाविद्हरूको उपस्थिति रहने सोमबार बालकुमारीस्थित काठमाडौं युनिभर्सिटी स्कुल अफ म्यानेजमेन्टमा आयोजित पत्रकार सम्मेलनमा काठमाडौंं विश्वविद्यालयकी प्रवक्ता एक्कुमाया पुनले बताइन्। विश्वले उच्चशिक्षाको क्षेत्रमा भोगिरहेको समकालीन मुद्दा भूमण्डलीकरण र उच्च शिक्षाको अन्तर्राष्ट्रियकरण मूल विषय रहेको उक्त सभामा उच्च शिक्षाको अन्तर्राष्ट्रियकरण, अन्तरविश्वविद्यालय सहकार्य, वैश्विक उच्च शिक्षा नीति आदि विषयमा छलफल हुनेछ। सम्मेलनमा अधिकांश सहभागीहरू भारतीय विश्वविद्यालयबाट हुने छन् भने दक्षिणपूर्वी एसियाली क्षेत्र, युरोप र अफ्रिकाका विश्वविद्यालयका प्रतिनिधिसमेत सहभागी हुने पत्रकार सम्मेलनमा जानकारी गराइयो। अन्तर्राष्ट्रिय उपकुलपति सभाले उच्च शिक्षण संस्थामा भूमण्डलीकरणको प्रभाव पत्ता लगाउने, अन्तर्राष्ट्रिय सहयोग र विचारहरूको आदानप्रदानलाई प्रोत्साहित गर्ने आयोजकले जनाएको छ।"
मौद्रिक नीतिमा ३ व्यवस्था हेरफेर,"काठमाडौं : नेपाल राष्ट्र बैंकले चालु आर्थिक वर्षको मौद्रिक नीतिको अर्धवार्षिक समीक्षा गरेको छ। केन्द्रीय बैंकले सोमबार ढिला गरी समीक्षा सार्वजनिक गरेको हो। समीक्षामार्फत केन्द्रीय बैंकले तीन नीतिगत व्यवस्था हेरफेर गरेको छ। मौद्रिक नीति समीक्षामा ब्याजदर करिडोरलाई प्रभावकारी बनाउन २०८० फागुनदेखि स्थायी निक्षेप सुविधालाई कार्यान्वयनमा ल्याइने उल्लेख छ। यसैगरी संस्थागत मुद्दती निक्षेपको ब्याजदर निर्धारण गर्दा व्यक्तिगत मुद्दती निक्षेपमा प्रदान गर्ने ब्याजदरभन्दा एक प्रतिशत बिन्दुले न्यून राखी तय गर्न पाउने व्यवस्था गरिने भएको छ। यसअघि यस्तो अन्तर दुई प्रतिशत थियो। अर्थात् अबदेखि व्यक्तिगतभन्दा संस्थागत मुद्दती निक्षेपको ब्याजदर एक प्रतिशत कम हुनेछ। यता कृषि, साना, घरेलु तथा मझौला उद्यम व्यवसायमा प्रवाह भएको दुई करोड रुपैयाँसम्मको कर्जालाई रेगुलेटरी रिटेल पोर्टफोलियोमा गणना गर्न पाउने व्यवस्था गरिने भएको छ। आन्तरिक एवं बाह्य आर्थिक स्थिति र परिदृश्य तथा पहिलो त्रैमासिक समीक्षाको क्रममा गरिएका नीतिगत व्यवस्थालाई दृष्टिगत गरी समीक्षामार्फत तेस्रो त्रैमासका लागि ब्याजदर करिडोरअन्तर्गतका दरहरूलाई यथावत् राखिएको छ भने अनिवार्य नगद अनुपात र वैधानिक तरलता अनुपातसम्बन्धी व्यवस्थालाई पनि यथावत् राखिएको छ।"
"विराटनगरमा शंकास्पद वस्तु फेला, दुई जना पक्राउ",विराटनगर : विराटनगरमा बमजस्तो देखिने शंकास्पद वस्तु फेला परेको छ। विराटनगर महानगरपालिका३ मा प्रेसर कुकरमा टेपले बाँधेर राखेको अवस्थामा उक्त वस्तु फेला परेको हो। आँपको रुख र एउटा घरको बीचमा हिजो साँझ उक्त वस्तु फेला परेको थियो। घटनास्थललाई प्रहरीले रातभर सुरक्षा दिएको थियो। घटनास्थल वरपर मानिस आवतजावतमा रोक लगाइएको छ। शंकास्पद वस्तु डिस्पोज गर्न नेपाली सेनाको टोली घटनास्थलतर्फ जाँदै छ। सेनाको टोलीसँग समन्वय गरेर डिस्पोजको तयारी गरिएको मोरङ प्रहरीका प्रवक्ता डीएसपी छेदीलाल कामतीले जानकारी दिए। सेनाले डिस्पोज गरिसकेपछि उक्त वस्तु बम हो कि हैन भनेर यकिन हुने उनले बताए। निजी विद्यालय तथा विभिन्न क्षेत्रमा चन्दा आतंक मच्चाउने समूहले शंकास्पद वस्तु राखेको प्रारम्भिक अनुसन्धानबाट खुलेको छ। घटनामा संलग्न भएको आशंकामा प्रहरीले दुई जनालाई पक्राउ गरेको छ। प्रहरीका अनुसार पक्राउ परेकाहरु यसअघि नेत्रविक्रम चन्द विप्लव समूहबाट आवद्ध रहेको खुलेको छ। उनीहरुको पूरा विवरण प्रहरीले सार्वजनिक गरेको छैन। विप्लव समूहबाट अलग भएर विद्यालयलगायतमा चन्दा आतंक मच्चाइरहेको पाइएको प्रहरी स्रोतले बतायो। घटनास्थलमा आर्थिक सहयोग गरिदिनु हुन भनेर लेखिएको पर्चा पनि फेला परेको छ। मोरङ प्रहरीले मंगलबार बिहान पत्रकार सम्मेलन गरेर यस विषयमा विस्तृत जानकारी दिने तयारी गरेको छ।
बहुरूपी भ्रष्टाचार,"सबैभन्दा पहिला निष्ठा, सिद्धान्त र विचारसहित मूल्यमान्यताको राजनीति स्थापित हुनुपर्छ। राज्यका अंगहरूमा दलीयकरण हुनु हुँदैन। कर्मचारीले खाएको घुस र माछाले खाएको पानीको हिसाब राख्न सकिन्न भनेर विद्वान् चाणक्यले भनेका थिए। तर ऊ बेलाको जस्तो अवस्था अहिले छैन, अहिलेका कर्मचारीले माछाले पानी खाएको जस्तो गरिमात्रै घुस खाँदैनन्, भ्रष्टाचार गर्दैनन्। सात पुस्तालाई पुग्ने गरी सम्पत्ति थुपार्ने ध्याउन्नमा लागेकाहरूको चरित्र विचित्रको छ। राष्ट्रसेवकको आवरणमा कतिपयले राज्य स्रोतको दुरुपयोग गरी करोडौंकरोड थुपारेका उदाहरण सामान्य हुन थाल्नु मुलुकमा भ्रष्टाचार कतिसम्म मौलाएको छ भन्ने दृष्टान्त हो। घुस खाने र भ्रष्टाचार गर्ने कर्मचारीमात्रै होइनन्। बदनियत भएका सीमित त्यस्ता कर्मचारी र नेतादेखि व्यापारी एवं विभिन्न पेसा, व्यवसायी पनि भ्रष्टाचार गर्छन् वा भ्रष्टाचारको मतियार बन्छन्। त्यसैले त ट्रान्सपरेन्सी इन्टरनेसनलले निकालेको भ्रष्ट मुलुकहरूको यो वर्षको सूचीमा नेपाल १०८औं दर्ज भयो। भ्रष्टाचारका रूप बहु छन्। अर्थात् भ्रष्टाचार बहुरुपिया छ। घुस खानु एक खालेको भ्रष्टाचार हो। भ्रष्टाचार त्यतिमा सीमित हुँदैन। आफ्नालाई मात्रै फाइदा हुने गरी नीति निर्माण गरिदिने भ्रष्टाचार झनै ठूलो छ। नियम कानुन बनाएर भएभरको सुविधा लिने र जनताका लागि अत्यावश्यक सेवामा कन्जुस्याइँ गर्ने प्रवृत्तिलाई पनि भ्रष्टाचारै भन्नुपर्छ। काम मिलाइदिने वा सेटिङको भ्रष्टाचार अर्काेथरी छ। बिचौलियाहरू सेटिङ मिलाउँछन् र कमाउँछन्। किन्नै नपर्ने सामान किन्ने वा बनाउने नपर्ने आयोजना र योजना बनाएर गर्ने कर्म नांगा आँखाबाट झट्ट होइन कि जस्तो लाग्ने भ्रष्टाचार हो। राज्यका नियुक्तिहरूमा आफ्ना र आफ्नामात्रैलाई अवसर दिनु राजनीतिमा मौलाइरहेको भ्रष्टाचार छ अर्काे। भ्रष्टाचार कतिपय अवस्था सीधै कानुनको नजरमा प्रष्ट हुन्छ र कारबाहीको दायरामा पनि ल्याउन सकिन्छ। अर्काेतर्फ, भ्रष्टाचार मिलिभगतमै हुने हुँदा सबै काण्डहरू राज्यका जिम्मेवार निकायले पत्ता लगाउन सक्दैन पनि। यसै त मुलुकमा सुशासन छैन। राज्यका अंग र निकायहरू कमजोर छन्। न्यायापालिकामै राजनीतिक भागबन्डाको भ्रष्टाचार दलहरूले गरिरहेका छन्। यी बहुरुपिया र बहुचरित्रका भ्रष्टाचारको नियन्त्रणको पहिलो कदम राजनीतिबाट सुरु नगरी सम्भव हुन्न। सबैभन्दा पहिला निष्ठा, सिद्धान्त र विचारसहित मूल्यमान्यताको राजनीति स्थापित हुनुपर्छ। राज्यका अंगहरूमा दलीयकरण हुनु हुँदैन। योग्यलाई जिम्मेवारी दिने संस्कार बसाल्नुपर्छ। तबमात्रै सरकारले सदाचार स्थापित गर्न सक्छ। होइन भने भ्रष्टाचारविरुद्ध शून्य सहनशीलता नारामै सीमित हुन्छ। यो पनि पढ्नुहोस भ्रष्टाचारका चरित्र कस्ता कस्ता ?"
"मोरङमा आगलागी, ८० लाख बढीको क्षति","विराटनगर : मोरङका अलगअलग स्थानमा सोमबार राति आगलागी हुँदा ८० लाखभन्दा बढीको क्षति भएको छ। सुनवर्षी र कानेपोखरीका दुईवटा घरमा आगलागी भएको हो। सुनवर्षी नगरपालिका१ कालाबन्जारस्थित आशिष थापाको घरमा राति ८:३० बजेतिर आगलागी हुँदा ५० लाख बराबरको क्षति भएको छ। आगोले घरसहित घरमा रहेको ३ लाख नगद, ४ तोला सुन, अन्नपात, लत्ताकपडा, फर्निचरका सामानलगायत जलेर ध्वस्त भएको प्रहरीले जनाएको छ। आगोले २ तले पक्की घर पूर्णरूपमा जलेको छ। घटनामा मानवीय र चौपाया क्षति भने भएन। इलाका प्रहरी कार्यालय रंगेलीबाट खटिएको इन्सपेक्टर बुद्धिराम चौलागाईं नेतृत्वको टोलीले दमकल र स्थानीयको सहयोगमा आगो नियन्त्रणमा लिएको थियो। विद्युत सर्ट हुँदा आगलागी भएको हुनसक्ने प्रहरीको अनुमान छ। त्यस्तै, कानेपोखरी गाउँपालिका२ बहत्तरबिघेस्थित अर्जुन विष्टको घरमा राति ११:५५ बजेतिर आगलागी भएको छ। आगोले ४ कोठे पक्की घरसहित लत्ताकपडा, काठपात, ६ तोला सुन, १८ हजार नगद, ६५ मन धान, ग्वाली, एउटा खसी र ६ वटा बाख्रा जलेको छ। आगालागीमा ३१ लाख १८ हजार बराबरको क्षति भएको इलाका प्रहरी कार्यालय पथरीका डीएसपी गणेश श्रेष्ठले जानकारी दिए। उनका अनुसार आगलागीमा २० लाख बराबरको घर, ७ लाखको सुन, १ लाखको धान, ३ लाखको ग्वाली तथा ३० हजार बराबरको खसीबाख्रा जलेको पाइएको छ। प्रहरीले दमकल र स्थानीयको सहयोगमा आगो नियन्त्रणमा लिएको थियो। विद्युत सर्ट भएर आगलागी भएको हुनसक्ने प्रहरीको अनुमान छ।"
दिक्तेलको खाल्लेमा पहिलोपटक बस पुगेपछि खुसी साट्दै स्थानीय,"खोटाङ दिक्तेलखानीडाँडारेग्मीटार सडकमा बस सेवा सञ्चालनमा आएको छ। दिक्तेल रुपाकोट मझुवागढी नगरपालिका४ खाल्लेका ९५ वर्षीय नन्दलाल ढुङ्गानाले सो सेवाको सोमबार शुभारम्भ गरे। सो अवसरमा उनीसँगै ८६ वर्षीय गङ्गाबहादुर कटवाल, ८० वर्षीय तेजबहादुर राईलगायतका खाल्लेका स्थानीय बासिन्दा केहीबेर धक खोलेर नाचगान गर्दै रमाएका थिए। जिल्लाको प्रमुख व्यापारिक केन्द्र दिक्तेल बजारबाट बस लिएर आहाले पुगेका चालक र सहचालकलाई खाल्लेवासीले अबिर र खादाले स्वागतसमेत थिए। आफ्नो घर नजिकैबाट पूर्वी तराईका विभिन्न जिल्ला जोड्ने गरी निर्माण गरिएको सडकमा पहिलोपटक गुडेको बस चढेर आहाले पुगेका उनीहरू सोही बसमा चढेर दिखुवाफेदीसम्म पुगेर पुनः आआफ्नो घर फर्किएका थिए। दिक्तेलबाट खाल्लेस्थित खानीडाँडा हुँदै पुरानोगाउँबाट रेग्मीटारस्थित सगरमाथा राष्ट्रिय राजमार्ग जोडिने सडकमा सोमबार परीक्षणका लागि खोटाङ यातायात प्रालिको दुईवटा बस सञ्चालन गरेको थियो। खाल्लेस्थित आहालेबाट दिखुवाफेदीसम्मको सडक स्तरोन्नति गरेपछि पुरानो गाउँ हुँदै रेग्मीटारसम्म नियमित बस सञ्चालन गर्ने तयारीस्वरुप परीक्षण गरिएको खोटाङ यातायात प्रालिका महासचिव रामकुमार हिङमाङले जानकारी दिए। 'दिक्तेलखानीडाँडारेग्मीटार सडक सञ्चालन हुँदा करिब एक घण्टा छोटो हुन्छ। यो सडक सञ्चालन गर्ने तयारीमा छौँ', उनले भने, 'दिक्तेलमहुरेरेग्मीटार सडक घुमाउँरो छ। दिक्तेलखानीडाँडापुरानोगाउँ हुँदै रेग्मीटार ३१ दशमलव ५० किलोमिटरमात्र छ। यो सडकलाई तत्कालका लागि राजापानीस्थित पुरानोगाउँ हुँदै रेग्मीटारसम्म नियमित यातायात सञ्चालन गर्ने योजना बनाएका छौँ।' तत्कालीन जिल्ला विकास समितिले ट्र्याक खोलेको दिक्तेलखानीडाँडारेग्मीटार सडक स्तरोन्नतिका लागि दिक्तेल रुपाकोट मझुवागढी नगरपालिकाले रु ८६ लाख बजेट उपलब्ध गराएको थियो। उपभोक्ता समितिमार्फत स्तरोन्नतिको काम गरिएको उक्त सडकमा उपभोक्ता समितिले रु छ लाख ७९ हजार सात सय २१ को श्रमदान गरेका छन्। सगरथा राष्ट्रिय राजमार्गको दिक्तेलगाईघाट सडकखण्डअन्तर्गत रेग्मीटारबाट घर्तीभिरसम्म सिधा ट्रयाक खोलिएको सडकलाई यसै वर्षभित्र घर्तीभिर वारपार गराउने योजना बनाइएको खाल्लेका वडाध्यक्ष खगेन्द्र राईले जानकारी दिएका छन्। 'घर्तीभिरमा ठूलो चट्टान भएकाले अहिलेसम्म दुवैतर्फको ट्रयाकलाई जोड्न सकिएको छैन। यो चट्टान फुटाउन मेरो व्यक्तिगत तर्फबाट पनि सहयोग रहन्छ। मसँग स्काभेटर छ। नगरपालिकाले इन्धन उपलब्ध गराएमा मसँग भएको स्काभेर निःशुल्क उपलब्ध गराउछु', उनले भने, 'दिक्तेलखानीडाँडाआहालेरेग्मीटार सडक हामी खाल्लेवासीका लागि मात्र नभई जिल्लाको प्रमुख मार्ग हो। यो सञ्चालनमा ल्याउन सकिएमा तराईका विभिन्न जिल्ला एकै दिनमा पुगेर पुनः बेलुका घर फर्कन सकिन्छ।' दिखुवाखोला पारीबाट थ्रिस्टार हाइड्रोपावर कम्पनीले निःशुल्करूपमा राजापानीको पुरानोगाउँसम्म सडक निर्माण गरिदिएको छ। उक्त सडकमा नियमित यातायात सञ्चालन भएमा जिल्लामा खाद्यान्न, हार्डवेयर, इन्धनलगायत दैनिक उपभोग्यवस्तु ढुवानी मूल्यमा प्रतिकेजी रु दुईदेखि पाँचसम्म घट्ने अनुमान गरिएको उद्योग वाणिज्य सङ्घ खोटाङका वरिष्ठ उपाध्यक्ष मनोज बजिमयले जानकारी दिए। दिक्तेलखानीडाँडारेग्मीटार सडक निर्माणका लागि यस वर्ष प्रदेश सरकारबाट रु ८० लाख बजेट आएको नगरउपप्रमुख विशन राईले जानकारी दिए। 'घर्तीभिरको चट्टान तोडेर दुवैतर्फको ट्रयाक जोड्ने पहल भइरहेको छ। यो सडक नगरपालिकाको गौरवको आयोजना हो', उनले भने, 'अहिले दिक्तेलबाट महुरे, बुइपा, राजापानी हुँदै घुमेर रेग्मीटार पुग्नुपर्ने बाध्यता छ। दिक्तेलखानीडाँडाआहालेरेग्मीटार सडक जोड्न सक्यौँ भने दिक्तेलबाट सिधै डेढ घण्टामा रेग्मीटार पुग्न सकिन्छ। यसलाई मध्यनजर गरेर निर्माणको कामलाई तीव्रता दिइरहेका छौँ।' कालोपत्रको काम भइसकेको दिक्तेलमहुरे २० किलोमिटर र कालोपत्रको काम भइरहेको महुरेराजापानीरेग्मीटार सडक २९ किलोमिटर गरी दिक्तेलरेग्मीटार सडक ५९ किलोमिटर लामो छ। सञ्चालनमा ल्याइएको दिक्तेलखानीडाँडाआहालेरेग्मीटार सडक दिक्तेलमहुरेराजापानीरेग्मीटार सडकभन्दा १७ दशमलव ५० किलोमिटर छोटो छ। दिक्तेलखानीडाँडा सडक पनि पुनः कालोपत्रको काम थालिएको छ। रु २१ करोड एक लाख ८८ हजार लगानीमा कालोपत्रको काम थालिएको सो सडक ठेकेदारको लापरवाहीले करिब एक वर्ष ६ महिना अलपत्र अवस्थामा थियो। ठेकेदार कम्पनीले विसं २०७६ चैत ७ गतेभित्र सम्पन्न गर्नेगरी निर्माणको जिम्मा लिएको उक्त सडक सम्झौता अवधि गुज्रिएपछि थप भएको समय पनि विसं २०७८ वैशाख २९ गते सकिएको छ। अलपत्र अवस्थामा रहेको दिक्तेलखानीडाँडा सडक कालोपत्रको भौतिक प्रगति ४८ प्रतिशत र वित्तीय प्रगति ४७ दशमलव ७६ प्रतिशतमात्र सम्पन्न भएको हो। दिक्तेलखानीडाँडा सडक सुरुका दिनमा कालोपत्रको कामलाई तीव्रता दिइए पनि क्रमशः सुस्तगतिमा झरेपछि निर्माण कम्पनीको आलोचना हुँदै आएको छ। लामो समयसम्म अलपत्र छाडिएको सडक तत्काल सम्पन्न गर्न ठेकेदार कम्पनीलाई लिखितरूपमै निर्देशन दिइएको नगरप्रमुख तीर्थराज भट्टराईले जानकारी दिए। रासस"
नेपालमा पहिलोपटक महिला समलिंगीको विवाह दर्ता,नेपालगन्ज : बर्दियाको बढैयाताल गाउँपालिकाले महिला समलिंगी (लेस्बियन)को विवाह दर्ता गरेको छ। नेपालमा समलिंगीको विवाह दर्ता दोस्रो र लेस्बियन जोडीको विवाह भएको पहिलो हो। सामाजिक सञ्जालबाट जोडिएर पाँच वर्षदेखि सम्बन्धमा रहेका बढैयाताल२ का हर्खबहादुर श्रेष्ठ र टीकाकुमारी श्रेष्ठका ८ सन्तानमध्ये ३३ वर्षीया दुलाहा अन्जुदेवी श्रेष्ठ र तनहुँको बन्दीपुर गाउँपालिका५ का शेरबहादुर गुरुङ र माया गुरुङका चार सन्तानमध्ये कान्छी छोरी ३३ वर्षीया दुलही सुप्रिता गुरुङलाई आइतबार गाउँपालिकाले विवाह दर्ताको प्रमाणपत्र दिएको हो। बढैयाताल गाउँपालिका २ का वडासचिव तथा स्थानीय पञ्जिकाधिकारी दीपक नेपालीले पञ्जीकरण विभागकोे प्राविधिक शाखासँग समन्वयपछि कानुन बन्दाका बखत सोही अनुसार हुने गरी हाललाई अस्थायी विवाह दर्ता गरिएको टिप्पणी लेखेर विवाह दर्ताको प्रमाण पत्र दिएका छन्। अञ्जुका चार भाइ र चार बहिनी गरी ८ भाइबहिनी छन्। उनी बहिनीतिरबाट साहिली हुन्। सुप्रिताका दुई दाइ र एक दिदी छन्। उनी सबैभन्दा कान्छी हुन्। यौनिक तथा लैङ्गिक अल्पसंख्यक समुदायको वकालत गर्दै आएका सामाजिक संस्था पश्चिम तारा नेपाल नेपालगन्ज र मायाको पहिचान नेपाल काठमाडौंंले दक्षिण एशियामा नै पहिलो पटक लेस्बियन जोडीको विवाह दर्ता भएको दाबी गरेको छ। यसअघि लमजुङको दोर्दी गाउँपालिकाले १३ मंसिर २०८० मा नेपालमै पहिलो पटक समलिङ्गी जोडी माया गुरुङ र सुरेन्द्र पाण्डेको विवाह दर्ता गरेको थियो। गुरुङ पारलैंगिक महिला हुन्। जसलाई कानुनले पुरुषका रूपमा चिन्दछ। पाण्डे पनि पुरुष नै हुन्। उनीहरूले सन् २०१७ मा हिन्दू परम्पराअनुसार विवाह गरेका थिए। लेस्बियन जोडीले विवाह दर्तापछि सोमबार नेपालगन्जमा पत्रकार सम्मेलन गरेर खुशी साटेका थिए। पत्रकार र समलिंगी साथीहरूलाई भोज पनि खुवाएका थिए।
अदालतको आदेश लत्याउँदै माओवादी केन्द्रका जनप्रतिनिधि,"जाजरकोटरुकुमपश्चिम कालीकोट : रुकुमपश्चिमका पाँच स्थानीय तहले फागुन १ गते सार्वजनिक बिदा दिएका छन्। सबैभन्दा पहिले आठबीसकोट नगरपालिकाले शुक्रबार नै नगर क्षेत्रभित्र पर्ने सरकारी कार्यालय, विद्यालय तथा संघसंस्थालाई जनयुद्ध दिवसका अवसरमा एक दिन बिदा दिने निर्णय गरेको थियो। त्यस्तै, बाँफिकोट गाउँपालिका र चौरजहारी नगरपालिकाले पनि जनयुद्धदिवसका अवसरमा सार्वजनिक बिदाको घोषणा गरेका छन्। चौरजहारी नगरपालिकाले १८ औं नगरसभाबाट जनयुद्ध दिवसमा बिदा दिने निर्णय गरेको नगरकार्यपालिका प्रवक्ता खुमबहादुर खड्काले बताए। सानीभेरी गाउँपालिकाले पनि जनयुद्ध दिवसका अवसरमा फागुन १ गते सार्वजनिक बिदा दिने निर्णय गरेको सानीभेरी गाउँपालिका प्रवक्ता पहलसिंह घर्तीले जानकारी दिए। जनयुद्ध दिवसकै अवसरमा फागुन १ गते गाउँपालिकाले गुरिल्ला म्याराथनसमेत आयोजना गरेको छ। त्रिवेणी गाउँपालिकामा पनि जनयुद्धदिवसका अवसरमा बिदा दिने निर्णय भएको गाउँपालिका अध्यक्ष गणेशकुमार केसीले जानकारी दिए। मुसिकोट नगरपालिका भने जनयुद्ध दिवसका अवसरमा विद्या दिने वा नदिने अन्योलमा परेको छ। हालसम्म विदा बारे नगरपालिकाले कुनै निर्णय गरेको छैन। स्थानीय तह निर्वाचनमा ४ स्थानीय नेकपा (माओवादी केन्द्र)ले जितको छ। मुसिकोट नगरपालिका र बाँफिकोट गाउँपालिकाको प्रमुख तथा अध्यक्ष नेपाली कांग्रेसले जितेको छ। बाँफिकोटमा अध्यक्ष कांग्रेसको भए पनि कार्यपालिकामा माओवादी केन्द्रकै बहुमत छ। संघीय सरकारले फागुन १ गतेलाई जनयुद्ध दिवसका रूपमा मनाउने र उक्त दिन देशभर सार्वजनिक बिदा दिने निर्णय राजपत्रमा प्रकाशित गरेकामा सर्वोच्च अदालतले त्यसलाई खारेज गरिदिएको थियो। त्यस्तै, कालीकोटका चार स्थानीय तहले सार्वजनिक बिदा दिएका छन्। कालीकोटका पँलाता गाउँपालिका, पचालझरना गाउँपालिका, रास्कोट नगरपालिका र महाबै गाउँपालिकाले फागुन १ मा सार्वजनिक बिदा दिने निर्णय गरेका छन्। कालीकोटमा ९ वटा स्थानीय तह छन्। ९ स्थानीय तहमध्ये ४ ले बिदा दिने निर्णय गरेपछि यसको सर्वत्र आलोचना बढ्दै गएको छ। पँचालझरना गाउँपालिकाका अध्यक्ष देवराज शाही अग्नीले नेपालमा तीन तहको सरकार भएकाले स्थानीय सरकारको पनि उत्तिकै महत्व र अधिकार रहेकोले स्थानीय सरकारले आफ्नो अधिकारको प्रयोग गर्दै कार्यपालिकाको बैठकद्वारा सार्वजनिक बिदा दिने निर्णय गरेको बताए। जनयुद्ध दिवसका नाममा सार्वजनिक बिदा नगर्ने पालिकाहरूमध्ये जिल्लाको तिलागुफा नगरपालिका, शुभकालिका गाउँपालिका, नरहरिनाथ गाउँपालिका, सान्नीत्रिवेणी गाउँपालिका र खाँडाचक्र नगरपालिका छन्। उनीहरूले कानुनी राज्यको उपहास हुने हुँदा सर्वोच्चको फैसलाविरुद्ध जाने गरी आफूहरूले सार्वजनिक बिदा दिने निर्णय नगरेको जनाएका छन्। नागरिक समाजका अगुवा तथा अधिवक्ता अमलराज शाहीले अदालतले गरेका निर्णय कानुनसरह मान्य हुने भएकाले सर्वोच्चको फैसलाभन्दा बाहिर गएर कुनै पनि निकायले निर्णय गर्न नहुने बताए। जनयुद्धको उद्गमस्थल रोल्पाका पाँच पालिकाले फागुन १ मा सार्वजनिक बिदा दिने निर्णय गरेका छन्। रोल्पाका सुनछहरी गाउँपालिका, रोल्पा नगरपालिका, माडी गाउँपालिका, सुनील स्मृति गाउँपालिका र परिवर्तन गाउँपालिकाले सार्वजनिक बिदा दिने निर्णय गरेका हुन्। गोरखाका तीन पालिकाले फागुन १ गते जनयुद्ध दिवसका दिन सार्वजनिक बिदा दिने निर्णय गरेका छन्। जिल्लाका अजिरकोट, गण्डकी र भीमसेनथापा गाउँपालिकाले फागुन १ गते सार्वजनिक बिदा दिएर जनयुद्ध दिवस मनाउने निर्णय गरेका हुन्। बागमती प्रदेशको काभ्रेको चौंरीदेउराली गाउँपालिका, सिन्धुपाल्चोकको लिसंखु पाखर गाउँपालिका, चौतारा साँगाचोकगढी गाउँपालिका र धादिङको बेनीघाट रोराङ गाउँपालिका, धनुषाको सबैला नगरपालिका, ले सूचना निकालेर बिदा दिने निर्णय गरेका हुन्। धादिङको गजुरी गाउँपालिकामा भने गाउँपालिका अध्यक्षले बिदाको सूचना निकालेपछि उपाध्यक्षले जनयुद्ध दिवसका नाममा फागुन १ गते सार्वजनिक बिदा नभएको सूचना जारी गरेकी छन्। कोशी प्रदेशको सोलुखुम्बुको थुलुम दूधकोशी गाउँपालिका, उदयपुरको लिम्चुङबुङ गाउँपालिकाले पनि जनयुद्ध दिवसको नाममा सार्वजनिक बिदा दिने घोषणा गरेको छ। यसैगरी बागलुङको ताराखोला गाउँपालिकाले पनि फागुन १ गते सार्वजनिक बिदा दिएको छ। डोल्पाको मुड्केचुला गाउँपालिका, र जाजरकोटको नलगाड नगरपालिका, सुदूरपश्चिम प्रदेशको कैलालीको मोहन्याल गाउँपालिका लगायतले जनयुद्धका नाममा बिदा दिने घोषणा गरेको छ। २०५२ साल फागुन १ गते तत्कालीन नेकपा माओवादीले सशस्त्र युद्धको थालनी गरेको दिन हो। सोही दिनलाई जनयुद्ध दिवसको रूपमा गत वर्ष नेकपा माओवादी केन्द्रका अध्यक्षसमेत रहेका प्रधानमन्त्री पुष्पकमल दाहाल प्रचण्ड नेतृत्वको सरकारले सोही दिनलाई जनयुद्ध दिवसका रूपमा मनाउन गत वर्षदेखि सार्वजनिक बिदा दिने निर्णय गरेको थियो। तर सर्वोच्च अदालतले उक्त निर्णय गत पुस १३ मा बदर गर्ने निर्णय गरेको थियो। सर्वोच्च अदालतले उक्त बिदा बदर गर्ने निर्णय गरिसक्दा पनि तत्कालीन विद्रोही माओवादीको सशस्त्र युद्ध थालेका जिल्ला र आफ्नो पार्टीको पकड रहेका स्थानीय तहले धमाधम सार्वजनिक बिदा दिने निर्णय गरिरहेका छन्। यो पनि पढ्नुहोस जनयुद्ध दिवसमा बिदा दिने निर्णयमा कारण देखाउ आदेश जनयुद्ध दिवसमा दिएको सार्वजनिक बिदा फिर्ता नलिए संसदबाट पारित गर्न सरकारलाई एमालेको चुनौति जनयुद्ध दिवसमा सार्वजनिक विदा दिने सरकारी निर्णय सर्वोच्च अदालतद्वारा बदर 'जनयुद्ध' शब्दलाई संविधानले चिन्दैन, फागुन १ गते बिदा दिने निर्णय संविधानको व्यवस्था, मर्म र भावना विपरीत : सर्वोच्च सर्वोच्चको आदेशविपरीत जनयुद्ध दिवसमा गोरखाका पालिकाले धमाधम बिदा दिँदै कालीकोटका चार स्थानीय तहमा जनयुद्धका नाममा सार्वजनिक बिदा मुगुको खत्याड गाउँपालिकामा पनि जनयुद्ध दिवसमा सार्वजनिक बिदा रोक्दारोक्दै जनयुद्ध दिवस मनाउन पाइन्न"
बहुरूपी भ्रष्टाचार,"सबैभन्दा पहिला निष्ठा, सिद्धान्त र विचारसहित मूल्यमान्यताको राजनीति स्थापित हुनुपर्छ। राज्यका अंगहरूमा दलीयकरण हुनु हुँदैन। कर्मचारीले खाएको घुस र माछाले खाएको पानीको हिसाब राख्न सकिन्न भनेर विद्वान् चाणक्यले भनेका थिए। तर ऊ बेलाको जस्तो अवस्था अहिले छैन, अहिलेका कर्मचारीले माछाले पानी खाएको जस्तो गरिमात्रै घुस खाँदैनन्, भ्रष्टाचार गर्दैनन्। सात पुस्तालाई पुग्ने गरी सम्पत्ति थुपार्ने ध्याउन्नमा लागेकाहरूको चरित्र विचित्रको छ। राष्ट्रसेवकको आवरणमा कतिपयले राज्य स्रोतको दुरुपयोग गरी करोडौंकरोड थुपारेका उदाहरण सामान्य हुन थाल्नु मुलुकमा भ्रष्टाचार कतिसम्म मौलाएको छ भन्ने दृष्टान्त हो। घुस खाने र भ्रष्टाचार गर्ने कर्मचारीमात्रै होइनन्। बदनियत भएका सीमित त्यस्ता कर्मचारी र नेतादेखि व्यापारी एवं विभिन्न पेसा, व्यवसायी पनि भ्रष्टाचार गर्छन् वा भ्रष्टाचारको मतियार बन्छन्। त्यसैले त ट्रान्सपरेन्सी इन्टरनेसनलले निकालेको भ्रष्ट मुलुकहरूको यो वर्षको सूचीमा नेपाल १०८औं दर्ज भयो। भ्रष्टाचारका रूप बहु छन्। अर्थात् भ्रष्टाचार बहुरुपिया छ। घुस खानु एक खालेको भ्रष्टाचार हो। भ्रष्टाचार त्यतिमा सीमित हुँदैन। आफ्नालाई मात्रै फाइदा हुने गरी नीति निर्माण गरिदिने भ्रष्टाचार झनै ठूलो छ। नियम कानुन बनाएर भएभरको सुविधा लिने र जनताका लागि अत्यावश्यक सेवामा कन्जुस्याइँ गर्ने प्रवृत्तिलाई पनि भ्रष्टाचारै भन्नुपर्छ। काम मिलाइदिने वा सेटिङको भ्रष्टाचार अर्काेथरी छ। बिचौलियाहरू सेटिङ मिलाउँछन् र कमाउँछन्। किन्नै नपर्ने सामान किन्ने वा बनाउने नपर्ने आयोजना र योजना बनाएर गर्ने कर्म नांगा आँखाबाट झट्ट होइन कि जस्तो लाग्ने भ्रष्टाचार हो। राज्यका नियुक्तिहरूमा आफ्ना र आफ्नामात्रैलाई अवसर दिनु राजनीतिमा मौलाइरहेको भ्रष्टाचार छ अर्काे। भ्रष्टाचार कतिपय अवस्था सीधै कानुनको नजरमा प्रष्ट हुन्छ र कारबाहीको दायरामा पनि ल्याउन सकिन्छ। अर्काेतर्फ, भ्रष्टाचार मिलिभगतमै हुने हुँदा सबै काण्डहरू राज्यका जिम्मेवार निकायले पत्ता लगाउन सक्दैन पनि। यसै त मुलुकमा सुशासन छैन। राज्यका अंग र निकायहरू कमजोर छन्। न्यायापालिकामै राजनीतिक भागबन्डाको भ्रष्टाचार दलहरूले गरिरहेका छन्। यी बहुरुपिया र बहुचरित्रका भ्रष्टाचारको नियन्त्रणको पहिलो कदम राजनीतिबाट सुरु नगरी सम्भव हुन्न। सबैभन्दा पहिला निष्ठा, सिद्धान्त र विचारसहित मूल्यमान्यताको राजनीति स्थापित हुनुपर्छ। राज्यका अंगहरूमा दलीयकरण हुनु हुँदैन। योग्यलाई जिम्मेवारी दिने संस्कार बसाल्नुपर्छ। तबमात्रै सरकारले सदाचार स्थापित गर्न सक्छ। होइन भने भ्रष्टाचारविरुद्ध शून्य सहनशीलता नारामै सीमित हुन्छ।"
बजेटको आकार संशोधन गर्दै अर्थमन्त्री,"काठमाडौं : आर्थिक वर्ष २०८००८१ का लागि सरकारले विनियोजन गरेको बजेटमध्ये कम्तीमा २ खर्ब २० अर्ब रुपैयाँ खर्च नहुने देखिएको छ। अर्थ मन्त्रालयले चालु आर्थिक वर्षको बजेटको अर्धवार्षिक समीक्षा गर्दै कम्तीमा १३ प्रतिशत बजेट खर्च नहुने निष्कर्ष निकालेको हो। अर्थमन्त्री डा प्रकाशशरण महतले आफैंले ल्याएको बजेट बनाउने बेला कमजोरी रहेको र अहिलेको परिस्थिति पनि भनेअनुसार खर्च गर्न सक्ने नरहेको भन्दै बजेटको आकार संशोधन गरेका हुन्। हरेक वर्ष आर्थिक वर्ष सुरु हुने डेढ महिनाअघि नै आम्दानी र खर्चको अनुमानित विवरण अर्थमन्त्रीले बजेट वक्तव्यका क्रममा सार्वजनिक गर्ने प्रचलन छ। यस्तो अनुमान हरेक वर्ष दुई पल्ट परिमार्जन हुने गरेको छ, अर्धवार्षिक समीक्षा र आगामी आवको बजेट भाषण गर्ने क्रममा। अर्थशास्त्रको अध्येतासमेत रहेका महतले पनि पुरानो क्रमलाई निरन्तरता दिने भएका हुन्। महतको संशोधित अनुमानअनुसार आवको अन्त्यसम्म १५ खर्ब ३० अर्ब रुपैयाँमात्र खर्च हुनेछ। जुन सुरुको विनियोजन १७ खर्ब ५१ अर्बको ८७३८ प्रतिशतमात्र हो। जसमध्ये चालुतर्फ सुरुको अनुमानको ८८२४ प्रतिशत अर्थात् १० खर्ब ७ अर्ब, पुँजीगततर्फ सुरुको अनुमानको ८४१३ प्रतिशत अर्थात् २ खर्ब ५४ अर्ब र वित्तीय व्यवस्थातर्फ सुरुको अनुमानको ८७३९ प्रतिशत अर्थात् २ खर्ब ६८ अर्ब रुपैयाँमात्र खर्च हुनेछ। बजेटको समीक्षा पुस्तकमाा तर्जुमा चरणमा नै कुशलतापूर्वक विनियोजन हुन नसकेको उल्लेख गरिएको छ। विनियोजित बजेटमध्ये पुस मसान्तसम्म (आर्थिक वर्षको ६ महिना अन्त्य) ३२७५ प्रतिशतमात्र अर्थात् ५ खर्ब ७३ अर्ब रुपैयाँ खर्च भएको छ। जसअनुसार चालुतर्फ सर्वाधिक ३८८ प्रतिशत, पुँजीगततर्फ १६७ प्रतिशत र वित्तीय व्यवस्थापनतर्फ २६०६ प्रतिशत खर्च भएको छ। यस अवधिमा नेपाल सरकारको स्रोततर्फ ५ खर्ब ३९ अर्ब खर्च भएको छ जुन गत आवको तुलनामा ०१५ प्रतिशत कम हो। वैदेशिक अनुदानतर्फ ५ अर्ब अर्थात् गत आवको भन्दा २५ प्रतिशत कम खर्च भएको छ भने वैदेशिक ऋणतर्फ २८ अर्ब अर्थात् ०४४ प्रतिशत कम खर्च भएको छ।आम्दानीतर्फ सरकारले वर्षको अन्त्यसम्म आन्तरिक स्रोतबाट (राजस्व र आन्तरिक ऋण) १३ खर्ब ९ अर्ब उठाउने संशोधित अनुमान गरेको हो। यसैगरी वर्षको अन्त्यसम्म वैदेशिक अनुदानबाट ४० अर्ब र वैदेशिक ऋणबाट १ खर्ब ८० अर्ब रुपैयाँ प्राप्त हुनेछ। जबकि सरकारले बजेट वक्तव्यमार्फत आन्तरिक स्रोतबाट १४ खर्ब ८८ अर्ब तथा वैदेशिक अनुदान र ऋणबाट क्रमशः ५० अर्ब र २ खर्ब १२ अर्ब प्राप्त हुने अनुमान गरेको थियो।हालसम्मको वार्षिक लक्ष्यको ३२ प्रतिशतमात्र राजस्व संकलन भएको छ। अर्थात् ६८ प्रतिशत उठ्नै बाँकी छ। यता हालसम्म ६ खर्ब ६८ अर्ब राजस्व संकलन हुने अनुमान गरिएकोमा ५ खर्ब १५ अर्ब रुपैयाँमात्र उठेको छ। यो प्राप्ति यही अवधिसम्मको लक्ष्यको ७७ प्रतिशत हो भने गत आवको यही अवधिको भन्दा ६५ प्रतिशत बढी हो। बजेट कार्यान्वयनको पहिलो ६ महिनासम्मको समग्र स्थिति, कार्यान्वयनका क्रममा देखिएका समस्या, प्राप्त उपलब्धि तथा वित्त व्यवस्थापनमा देखिएका समस्यालाई समेटेर अर्थ मन्त्रालयले सोमबार अर्धवार्षिक मूल्यांकन प्रतिवेदन सार्वजनिक गरेको थियो। बजेटको अर्धवार्षिक समीक्षा पेस गर्दै अर्थमन्त्री डा महतले भने अर्थतन्त्र क्रमशः सुधार हुँदै गएको र त्यसमा आफ्नो अथक मेहनतले काम गरेको दाबी गरेका छन्। कोभिड१९ को समयमा लिइएको खुकुलो मौद्रिक तथा वित्त नीतिका कारण बढ्दो आयात र उच्च कर्जा प्रवाह हुँदा विदेशी विनिमय सञ्चितिमा परेको चापलाई सम्बोधन गर्न लिइएको कसिलो मौद्रिक नीतिले गर्दा समग्र आर्थिक क्रियाकलापमा सुस्तता देखिएता पनि चालु आर्थिक वर्षको सुरुवातदेखि नै अर्थतन्त्र क्रमशः गतिमा फर्कंदै गरेको अवस्था छ, अर्थमन्त्री महतले भने, बजेट वक्तव्यमार्फत सुरुवात गरिएका नीतिगत, प्रणालीगत तथा प्रक्रियागत सुधारका प्रयासबाट सकारात्मक नतिजा देखिन थालेका छन्। अर्थतन्त्र सुधारका लागि हालसम्म गरिएका प्रयासलाई संस्थागत र सुदृढ गर्दै आगामी दिनमा अझ बढी समन्वयात्मक ढंगले काम गर्ने अर्थमन्त्रीले बताए। चालू आर्थिक वर्षमा राजस्व संकलन लक्ष्यभन्दा केही कम भए तापनि गत वर्षको यही अवधिको तुलनामा ६५४ प्रतिशतले अधिक छ। सार्वजनिक खर्च प्रणाली र पुँजीगत खर्चमा प्रभावकारिता ल्याउन केही महत्त्वपूर्ण कामको थालनी भएको अर्थमन्त्रीले बताए। वास्तविक स्रोतको उपलब्धताबिना नै विकास आयोजनाका लागि बहुवर्षीय ठेक्का सहमति दिने र अर्थ मन्त्रालयको सहमतिबिनै बहुवर्षीय खरिद प्रक्रिया अगाडि बढाउने प्रवृत्तिको अन्त्य गरी स्रोत व्यवस्थापनलाई प्रभावकारी बनाउन र बजेट अनुशासन कायम गर्न आयोजनाको बहुवर्षीय ठेक्का सहमतिसम्बन्धी मापदण्ड, २०८० जारी गरिएको छ, उनले भने। यस अवधिमा अन्तर्राष्ट्रिय विकास सहायतातर्फ आवश्यकता र औचित्यका आधारमा मात्र ऋण परिचालन गर्न सुरु गरिएको अर्थमन्त्रीको दाबी छ। मौद्रिक नीतिलाई क्रमशः खुकुलो बनाइएको, सार्वजनिक संस्थान सुधारको कार्य अघि बढाइएको, निजीकरण समितिलाई क्रियाशील बनाइएकोलगायत सुधारका काम सरकारले गरिरहेको उनले बताए।"
अन्तर्राष्ट्रिय उपकुलपति सभा हुँदै,"काठमाडौं : काठमाडौं विश्वविद्यालयले यही फागुन ३ गतेदेखि ५ गतेसम्म उत्तर क्षेत्रीय अन्तर्राष्ट्रिय उपकुलपति सभा तथा भारतनेपाल उच्च शिक्षा शिखर सम्मेलन आयोजना गर्ने भएको छ। भारतीय विश्वविद्यालय संघको आयोजना तथा काठमाडौंं विश्वविद्यालयको तत्वावधानमा उक्त कार्यक्रम काठमाडौं विश्वविद्यालयको धुलिखेलस्थित मुख्य परिसरमा हुने भएको छ। सम्मेलनमा नेपाल, भारत, बंगलादेश, मलेसिया, थाइल्यान्डलगायत देशका १५० विश्वविद्यालयका उपकुलपति तथा शिक्षाविद्हरूको उपस्थिति रहने सोमबार बालकुमारीस्थित काठमाडौं युनिभर्सिटी स्कुल अफ म्यानेजमेन्टमा आयोजित पत्रकार सम्मेलनमा काठमाडौंं विश्वविद्यालयकी प्रवक्ता एक्कुमाया पुनले बताइन्। विश्वले उच्चशिक्षाको क्षेत्रमा भोगिरहेको समकालीन मुद्दा भूमण्डलीकरण र उच्च शिक्षाको अन्तर्राष्ट्रियकरण मूल विषय रहेको उक्त सभामा उच्च शिक्षाको अन्तर्राष्ट्रियकरण, अन्तरविश्वविद्यालय सहकार्य, वैश्विक उच्च शिक्षा नीति आदि विषयमा छलफल हुनेछ। सम्मेलनमा अधिकांश सहभागीहरू भारतीय विश्वविद्यालयबाट हुने छन् भने दक्षिणपूर्वी एसियाली क्षेत्र, युरोप र अफ्रिकाका विश्वविद्यालयका प्रतिनिधिसमेत सहभागी हुने पत्रकार सम्मेलनमा जानकारी गराइयो। अन्तर्राष्ट्रिय उपकुलपति सभाले उच्च शिक्षण संस्थामा भूमण्डलीकरणको प्रभाव पत्ता लगाउने, अन्तर्राष्ट्रिय सहयोग र विचारहरूको आदानप्रदानलाई प्रोत्साहित गर्ने आयोजकले जनाएको छ।"
रेड नोटिस जारी भएका २० प्रतिशत मात्रै पक्राउ पर्छन्,"काठमाडौं : अघिल्लो महिनामा मात्रै इन्टरपोलबाट रेड नोटिस जारी गरेका ५ जना आरोपी विदेशबाट नेपाल ल्याइएको छ। यही माघको पहिलो हप्ता खोटाङका १९ वर्षीय किरण राई कतारमा पक्राउ परेका थिए। उनीविरुद्ध रेड नोटिस जारी गरेको ५ दिनमै इन्टरपोलले उनलाई नियन्त्रणमा लिएको थियो। माघ १० गते सुनसरीका सेहमान खाँ पनि कतारमा पक्राउ परे। जबर्जस्ती करणी मुद्दामा उनीविरुद्ध जिल्ला प्रहरी कार्यालय सुनसरीमा जाहेरी दर्ता भएको छ। एनसीबी दोहाको समन्वयमा उनलाई कतारमा पक्राउ गरिएको हो। मुद्दाको अनुसन्धानका क्रममा खाँ कतारमा रहेको थाहा भएपछि उनलाई इन्टरपोलको सहायतामा नेपाल फर्काइएको हो। गत पुस महिनामा पनि दुबई र कतारबाट ४ जना आरोपीलाई नेपाल ल्याइएको थियो। इन्टरपोल तथा विभिन्न सदस्य राष्ट्रहरूको समन्वयमा विभिन्न मुद्दामा इन्टरपोल महासचिवालयबाट रेड नोटिस जारी भएका व्यक्तिहरू पक्राउ पर्छन्। यसैगरी यही माघ १६ गते नेपालगञ्जका गणेस सिजापति पनि कतारमै पक्राउ परे। काठमाडौंको तीनकुनेमा रहेको नमस्ते बचत तथा क्रण सहकारी संस्थाका प्रबन्धक रहेका उनीविरुद्ध सहकारी ठगीको उजुरी प्रहरीमा दर्ता भएको छ। यी त केही उदाहरण मात्रै हुन् । नेपालमा अपराध गरेर विदेश फरार भएका विभिन्न व्यक्तिहरू रेड नोटिस जारी गर्दै पक्राउ परेका विभिन्न उदाहरण छन्। जबर्जस्ती करणी मुद्दामा विदेशमा भएका क्रिक्रेटर सन्दीप लामिछानेविरुद्ध पनि रेड नोटिस जारी भएको थियो। नेपाल प्रहरीको नेसनल सेन्ट्रल ब्युरो एनसिबी ले फरार आरोपी खोज्न तथा अन्र्तराष्ट्रिय स्तरमा खोजतलास गर्नका लागि इन्टरपोल महासचिवालयमा समन्वय गर्ने गर्छ। सचिवालयले सम्वन्धित देशमा सूचना जारी गर्छ। प्रहरी प्रधान कार्यालय नक्सालले दिएको तथ्यांकअनुसार नेपाल प्रहरीले हालसम्म १६८ वटा रेड नोटिस जारी गरेको छ। यसमध्ये ३६ जना आरोपी विभिन्न मुलुकमा पक्राउ परेका छन्। यस्तै, १०३ वटा डिफ्युजन नोटिस जारी गरेको छ। डिफ्युजन नोटिस जारी भएका १३ जना पक्राउ परेका छन्। प्रहरीकै तथ्यांक हेर्ने हो भनेपनि रेड नोटिस जारी भएका २० प्रतिशत आरोपी मात्रै पक्राउ परेका छन् । अझ डिफ्युजन नोटिस जारी भएका संख्या र पक्राउ संख्या हेर्ने हो भने यो प्रतिशत कम देखिन्छ। के हो रेड नोटिस ? नेपालमा अपराध गरेर फरार भएका व्यक्तिको खोजीका लागि इन्टरपोलले रेड नोटिस जारी गर्छ। कुनै व्यक्ति अपराधमा मुछिएको उजुरी प्रहरीमा पर्नासाथ प्रहरीले उसको खोजी गर्छ। गम्भीर प्रकृतिका अपराधमा संलग्न भएको उजुरी आएको तथा प्रमाण भेटिएको अवस्थामा उसलाई खोज्नका लागि डिफ्युजन नोटिस जारी गरिन्छ। उसको ठेगाना पत्ता लगाएपछि यदि उ विदेशमा छ भने पक्राउ पुर्जी जारी हुन्छ। पक्राउ पुर्जी जारी भएको फरार आरोपीलाई नियन्त्रणमा लिनका लागि इन्टरपोलले रेड नोटिस जारी गर्छ। फरार आरोपी संलग्न भएको अपराधको प्रकार अनुसार विभिन्न नोटिस जारी गर्नका लागि नेपाल प्रहरीले इन्टरपोल महासचिवालयमा अनुरोध गर्दै पत्र लेख्छ। नेपाल प्रहरीका प्रवक्ता भीम ढकालका अनुसार फरार अभियुक्त पक्राउ गर्न इन्टरपोलले निकै सक्रियतापूर्वक काम गर्छ। किन सबै आरोपी पक्राउ पर्देनन त ? प्रवक्ता ढकाल भन्छन्, अपराधमा संलग्न भएकाहरू विश्वका जुनसुकै देशमा भाग्ने, लुक्ने गर्छन्। कतिपयले परिचय नै बदल्छन् । अपराधीको काम नै लुक्ने र भाग्ने हो। उसले कसरी सजायबाट बच्न सकिन्छ भन्दै आफूलाई जोगाउने प्रयत्न गरिरहेको हुन्छ । ढकाल अगाडि भन्छन्, पछिल्लो समय फरार अभियुक्त पक्राउ पर्ने दर बढेको छ। कतिपय आरोपी त नेपालबाटै पक्राउ परेका उदाहरण पनि छन्। हामीले विभिन्न स्रोतबाट उनीहरूको निगरानी गरिरहेका हुन्छौं। जुनसुकै ठाउँमा लुकेर बसे पनि एक न एक दिन प्रहरीको नियन्त्रणमा परिहाल्छन्। अपराध गरेर भाग्छु भन्नु असम्भव प्रायः छ। गम्भीर प्रकृतिका अपराधमा इन्टरपोल सचिवालयबाट निकै सक्रियतापूर्वक काम हुन्छ। हामीले पनि अन्य देशका नागरिकलाई बेलाबेलामा डिपोर्ट गरिरहेका हुन्छौं। यो सहकार्य इन्टरपोलका सबै सदस्य राष्ट्रसँग हुन्छ। प्रहरी प्रवक्ताका अनुसार नेपालमा हुँदा कर्तव्य ज्यान, ठगी, अपहरण, डकैती, वन्यजन्तु अपराध, बैंकिङ कसूर, सुन तस्करी, संगठित अपराध, किर्ते, लागुऔषध ओसारपसार, साइबर अपराध, वैदेशिक रोजगार ठगी, जबर्जस्ती करणी, मानव बेचबिखन तथा ओसारपसारमा संलग्नता देखिएका फरार प्रतिवादीविरुद्ध रेड नोटिस जारी हुने गरेको छ। यस्तै, विदेशमा बसेर नेपालमा विभिन्न अनलाइन ठगी, साइवर अपराध जस्ता अपराधमा संलग्न भए पनि यस्ता आरोपीविरुद्ध रेड नोटिस जारी हुन्छ। रेड नोटिस जारी हुनका लागि अपराध पुष्टि नै हुन भने जरूरी छैन। चालु मुद्दाका फरार अभियुक्तलाई अनुसन्धानमा ल्याउनका लागि यस्तो नोटिस जारी गरेर आरोपी पक्राउ गर्ने गरिन्छ। एनसीबी काठमाडौंको अनुरोधमा इन्टरपोल महासचिवालयले विभिन्न नोटिस जारी गर्छ। इन्टरपोलबाट हालसम्म १ सय ६८ जनाविरूद्ध रेड नोटिस, २४ जनाविरूद्ध एल्लो नोटिस, १ जनाविरुद्ध ब्लु नोटिस, १ जनाविरूद्ध ब्ल्याक नोटिस, १ जनाविरूद्ध पर्पल नोटिस र १ सय ३ जनाविरूद्ध डिफ्युजन नोटिस जारी भएको छ। तीमध्ये ६१ रेड नोटिस, ११ एल्लो नोटिस, १ ब्ल्याक नोटिस, १ पर्पल नोटिस र ३५ डिफ्युजन नोटिस कारबाही प्रक्रियामा छन्। यसमध्ये ६ जना विदेशीविरुद्ध रेड नोटिस र ५ जना विदेशी नागरिकविरुद्ध डिफ्युजन नोटिस जारी भएको हो। रेड नोटिस जारी भएर पक्राउ परेकामध्ये यूएईबाट १९ जना, कतारबाट ९ जना, साउदी अरेबियाबाट ३ जना, भारत र कुबेतबाट ३३ जना, मलेसियामकाउ र चीनबाट २२ जना छन् । यस्तै थाइल्याण्ड, क्यानडा, युएसए, पोर्चुगल तथा बहराइनबाट ११ जना फरार प्रतिवादीहरूलाई पक्राउ गरी नेपाल फिर्ता ल्याइएको छ। कस्तो अवस्थामा कस्तो नोटिस जारी हुन्छ ? प्रहरी प्रधान कार्यालयका अनुसार वारेन्ट जारी भएका फरार अभियुक्तहरूको खोजीका लागि रेड नोटिस जारी हुन्छ । वारेन्ट जारी नभएका तथा अनुसन्धान कै क्रममा रहेका फरार अभियुक्तहरूको खोजीका लागि डिफ्युजन नोटिस जारी हुन्छ । सनाखत नभएका मानव शवको पहिचान गर्नका लागि ब्ल्याक नोटिस र हराएका मानिसहरूको अन्तर्राष्ट्रिय स्तरमा खोजी कार्यका लागि एल्लो नोटिस जारी गरिन्छ । यस्तै अपराधीले अपराध गर्न प्रयोग गरेका हतियार, बिष्फोटक प्रदार्थ तथा खतराजन्य अन्य चिजवस्तु लुकाएको स्थानको बारेमा जानकारी दिन ओरेन्ज नोटिस, आपराधिक कार्यविधिको बारेमा जानकारी दिन पर्पल नोटिस जारी हुन्छ । यसैगरी व्यक्तिको आपराधिक क्रियाकलापबाट सार्वजनिक सुरक्षामा हुनसक्ने सम्भावित खतराको बारेमा जानकारी गराउन ग्रीन नोटिस तथा अपराधमा संलग्न व्यक्तिको खोजतलास तथा जानकारी प्राप्त गर्न ब्लु नोटिस जारी हुने गर्छ ।"
नेपालमा पहिलोपटक महिला समलिंगीको विवाह दर्ता,नेपालगन्ज : बर्दियाको बढैयाताल गाउँपालिकाले महिला समलिंगी (लेस्बियन)को विवाह दर्ता गरेको छ। नेपालमा समलिंगीको विवाह दर्ता दोस्रो र लेस्बियन जोडीको विवाह भएको पहिलो हो। सामाजिक सञ्जालबाट जोडिएर पाँच वर्षदेखि सम्बन्धमा रहेका बढैयाताल२ का हर्खबहादुर श्रेष्ठ र टीकाकुमारी श्रेष्ठका ८ सन्तानमध्ये ३३ वर्षीया दुलाहा अन्जुदेवी श्रेष्ठ र तनहुँको बन्दीपुर गाउँपालिका५ का शेरबहादुर गुरुङ र माया गुरुङका चार सन्तानमध्ये कान्छी छोरी ३३ वर्षीया दुलही सुप्रिता गुरुङलाई आइतबार गाउँपालिकाले विवाह दर्ताको प्रमाणपत्र दिएको हो। बढैयाताल गाउँपालिका २ का वडासचिव तथा स्थानीय पञ्जिकाधिकारी दीपक नेपालीले पञ्जीकरण विभागकोे प्राविधिक शाखासँग समन्वयपछि कानुन बन्दाका बखत सोही अनुसार हुने गरी हाललाई अस्थायी विवाह दर्ता गरिएको टिप्पणी लेखेर विवाह दर्ताको प्रमाण पत्र दिएका छन्। अञ्जुका चार भाइ र चार बहिनी गरी ८ भाइबहिनी छन्। उनी बहिनीतिरबाट साहिली हुन्। सुप्रिताका दुई दाइ र एक दिदी छन्। उनी सबैभन्दा कान्छी हुन्। यौनिक तथा लैङ्गिक अल्पसंख्यक समुदायको वकालत गर्दै आएका सामाजिक संस्था पश्चिम तारा नेपाल नेपालगन्ज र मायाको पहिचान नेपाल काठमाडौंंले दक्षिण एशियामा नै पहिलो पटक लेस्बियन जोडीको विवाह दर्ता भएको दाबी गरेको छ। यसअघि लमजुङको दोर्दी गाउँपालिकाले १३ मंसिर २०८० मा नेपालमै पहिलो पटक समलिङ्गी जोडी माया गुरुङ र सुरेन्द्र पाण्डेको विवाह दर्ता गरेको थियो। गुरुङ पारलैंगिक महिला हुन्। जसलाई कानुनले पुरुषका रूपमा चिन्दछ। पाण्डे पनि पुरुष नै हुन्। उनीहरूले सन् २०१७ मा हिन्दू परम्पराअनुसार विवाह गरेका थिए। लेस्बियन जोडीले विवाह दर्तापछि सोमबार नेपालगन्जमा पत्रकार सम्मेलन गरेर खुशी साटेका थिए। पत्रकार र समलिंगी साथीहरूलाई भोज पनि खुवाएका थिए।
अझै घट्यो बैंकको ब्याजदर,"काठमाडौं : वाणिज्य बैंकहरूले निक्षेपमा प्रदान गर्ने ब्याजदर झनै घटाएका छन्। पाँच महिनादेखि घटिरहेको निक्षेपको ब्याजदर फागनुमा वर्षकै तल्लो बिन्दुमा आइपुगेको हो। गत असोजमा वाणिज्य बैंकहरूले मुद्दती निक्षेपमा प्रदान गर्ने अधिकतम ब्याजदरको औसत १०२६ प्रतिशत थियो। फागुनका लागि तय भएको यस्तो ब्याजदरको औसत ७७५८ प्रतिशतमात्र छ। नेपाल राष्ट्र बैंकले बैंकहरूका लागि आगामी महिना प्रदान गर्ने ब्याजदर महिनाको मसान्तअघि नै प्रकाशन गर्नुपर्ने निर्देशन दिएको छ। सोही व्यवस्थाअनुसार वाणिज्य बैंकले सोमबारअगावै ब्याजदर सार्वजनिक गरेका हुन्। प्रकाशित ब्याजदरअनुसार व्यक्तिगत मुद्दती निक्षेप (फिक्स्ड डिपोजित) खातामा एनएमबी बैंकले सबैभन्दा ब्याज दिने गरी ब्याजदर प्रकाशित गरेको छ। एनएमबीले अघिल्लो महिनाभन्दा ०५ प्रतिशत कम ब्याजदर दिनेछ। माघमा यस्तो दर ९ प्रतिशत रहेकामा बैंकले फागुनका लागि ८५ प्रतिशत कायम गरेको हो। दोस्रो धेरै ब्याज सिटिजन्स बैंक इन्टरनेसनले दिनेछ। सिटिजन्सले फागुनमा जम्मा हुने मुद्दती निक्षेपमा अधिकतम वार्षिक ८२५ प्रतिशत ब्याज दिनेछ। फागुनमा ८ प्रतिशत बढी ब्याज दिने बैंकहरू हिमालय, कुमारी र नेपाल एसबीआई हुनेछ। हिमालयनले ८१५ प्रतिशत, कुमारीले ८०१ प्रतिशत र नेपाल एसबीआईले ८१ प्रतिशत ब्याज दिने कबोल गरेका छन्। फागुनमा जम्मा हुने निक्षेपमा एभरेस्ट, लक्ष्मी सन्राइज, माछापुच्छ्रे, नेपाल इन्भेस्टमेन्ट मेगा, एनआईसी एसिया र सिद्धार्थ बैंकले समान ८ प्रतिशत ब्याज दिनेछन्। कृषि विकास बैंकबाहेक अन्य बैंकको ब्याजदर ७ प्रतिशतभन्दा बढी छ। कृषि विकासले भने फागुनका लागि सबैभन्दा कम ६४४ प्रतिशत ब्याज दिने घोषणा गरेको छ। नेपाल राष्ट्र बैंकको व्यवस्थाअनुसार वाणिज्य बैंकले अघिल्लो महिना कायम औसत ब्याजदरको १० प्रतिशतले मात्र ब्याजदर हेरफेर गर्न सक्छन्। माघको औसत व्याजदर ८१७ रहेकामा कृषि विकास र सिटिजन्सले अधिकतम दरले ब्याजदर घटाएका छन्। असोजमा १०२६ प्रतिशत रहेको वाणिज्य बैंकहरूको औसत अधिकतम ब्याजदर कात्तिकमा ९९६, मंसिरमा ९६१, पुसमा ८९९, माघमा ८१७ र फागुनमा ७७६ प्रतिशत कायम भएको हो। निक्षेपको ब्याजदर सस्तिएपछि कर्जाको ब्याजदर पनि घटेको छ। नेपाल राष्ट्र बैंकका अनुसार पुसमा वाणिज्य बैंकहरूको औसत आधार दर ९३५ प्रतिशत, विकास बैंकहरूको ११४९ प्रतिशत र वित्त कम्पनीहरूको १२७७ प्रतिशत रहेको छ। यसैगरी निक्षेपको भारित औसत ब्याजदर ७३२ प्रतिशत, विकास बैंकहरूको ८५५ प्रतिशत र वित्त कम्पनीहरूको ९६२ प्रतिशत रहेको छ। त्यसैगरी, कर्जाको भारित औसत ब्याजदर २०८० पुसमा वाणिज्य बैंकहरूको ११३८ प्रतिशत, विकास बैंकहरूको १३१४ प्रतिशत र वित्त कम्पनीहरूको १४०९ प्रतिशत रहेको छ। २०७९ पुसमा वाणिज्य बैंकहरूको कर्जाको भारित औसत ब्याजदर १२७९ प्रतिशत कायम भएको थियो।"
माओवादीको विधानबारे २० समूहमा छलफल गरिँदै,काठमाडौं : नेपाल कम्युनिष्ट पार्टी (माओवादी केन्द्र)को प्रथम विधान अधिवेशन सुरु भएको छ। पार्टीअध्यक्ष एवं प्रधानमन्त्री पुष्पकमल दाहालले अधिवेशनको उद्घाटन गरे। पार्टी महासचिव देवप्रसाद गुरुङले २० वटा समूहमा विभाजन गरेर प्रस्तावित विधानमाथि छलफल गरिने बताए। सहभागीमध्येबाट एक समूहमा ५० देखि ५५ जना रहनेछन्। बुधबार १ बजेसम्म छलफल गरी आफ्नो समूहको निष्कर्ष अधिवेशनमा प्रस्तुत गर्नुपर्नेछ। तीन दिनसम्म चल्ने अधिवेशनमा २० वटै समूहबाट प्राप्त सुझावका आधारमा विधानलाई अन्तिमरुप दिइनेछ।
"एमाले दैलेखमा सर्वसम्मत नेतृत्व चयन, अध्यक्षमा शाही",दैलेख : नेपाल कम्युनिष्ट पार्टी (एमाले) दैलेखको नयाँ नेतृत्व चयन भएको छ। एमाले जिल्ला कमिटी दैलेखको आठौँ जिल्ला अधिवेशनले सर्वसम्मत नयाँ नेतृत्व चयन गरेको हो। निर्वाचन कमिटीले सार्वजनिक गरेको विवरण अनुसार एमाले दैलेखको अध्यक्षमा चामुण्डाविन्द्रासैनी नगरपालिका६ निवासी सूर्यबहादुर शाही निर्विरोध निर्वाचित भएका छन्। उनी सातौँ जिल्ला अधिवेशनमा अध्यक्षका प्रत्यासी थिए। त्यसबेला अध्यक्षमा रविन्द्रराज शर्मासँग पराजित भएका शाही आठौँ अधिवेशनमा निर्विरोध निर्वाचित भएका हुन्। तत्कालीन जिल्ला विकास समितिको उपसभापति भइसकेका शाही २०७९ मा सम्पन्न स्थानीय तहको निर्वाचनमा चामुण्डाविन्द्रासैनी नगरपालिकाको नगर प्रमुखमा पराजित भएका थिए। शाही दैलेखी कम्युनिष्ट आन्दोलनका पुराना नेता हुन् भने राष्ट्रिय भूमि आयोग दैलेखका पूर्व अध्यक्ष हुन्। यस्तै एमाले दैलेखको उपाध्यक्षमा भैरवी गाउँपालिका७ का प्रेमबहादुर बुढा निर्विरोध निर्वाचन भएका छन्। उनी सातौँ जिल्ला अधिवेशनबाट उपाध्यक्षमा निर्वाचित भएका थिए। केही समय अघिदेखि एमाले दैलेखको कार्यवाहक अध्यक्ष रहेका बुढा दोस्रो पटक पनि उपाध्यक्षमै बस्न राजी भएका हुन्। निर्वाचन कमिटीका अनुसार एमाले दैलेखको नवनिर्वाचित कमिटीको सचिवमा हिमालय जंग शाह निर्विरोध निर्वाचित भएका छन्। शाह डुङ्गेश्वर गाउँपालिका५ निवासी हुन्। यस्तै उपसचिव महिलामा नारायण नगरपालिका९ की तारा कुमारी सोनी र उपसचिव खुलातर्फ महाबु गाउँपालिका३ का मिनबहादुर बुढा क्षेत्री निर्विरोध निर्वाचित भएका छन्। निर्वाचन कमिटीका अनुसार खुला र भूगोलतर्फका जिल्ला कमिटी सदस्यहरू पनि निर्विरोध निर्वाचित भएका छन्।
"ओलीले भने टाउकामा बम हान्ने र मूल्य तोक्ने सँगै सरकारमा छन्, पीडितले कसरी न्याय पाओस्","काठमाडौं : नेकपा एमालेका अध्यक्ष केपी शर्मा ओलीले संक्रमणकालीन न्यायलाई पीडितमैत्री बनाएर टुंगो लगाउनुपर्ने बताएका छन्। मंगलबार काठमाडौंमा मानवअधिकार रक्षकहरूको राष्ट्रिय सम्मेलनमा बोल्दै उनले पीडितलाई अन्याय हुनेगरी सङ्क्रमणकालीन न्यायको विषय टुंगिन नसक्ने बताए। माओवादी अध्यक्ष पुष्पकमल दाहाल र कांग्रेस सभापति शेरबहादुर देउवा सङ्क्रमणकालीन न्यायलाई टुङ्ग्याउने पक्षमा नरहेको उनको भनाइ छ। त्यसकै परिणाम १८ वर्षसम्म त्यसलाई नटुङ्ग्याएर पीडितमाथि अन्याय गरिएको उनले बताए। हिंसा मच्चाउनेहरू १८ वर्षअघि नै सत्तामा पुग्दा पनि पीडितले न्याय नपाएको भन्दै उनले अहिले टाउकामा बम हान्ने र टाउकाको मूल्य तोक्ने दुवै सरकारमा रहेको तर्क गरे। 'राज्यबाट मानव अधिकार उल्लघंन गर्ने पनि सरकारमै छन्। विद्रोही भनिएकाहरू पनि अहिले सरकारमै छन्। दुवै सरकारमा शासक भएका छन्। टाउकामा बम हान्ने र टाउकाको मूल्य तोक्ने सँगै सरकारमा छन्। लडाइँ केका लागि भनेको त दुईदुई वर्ष प्रधानमन्त्रीका लागि रहेछ,' उनले भने। राजनीतिक हितका लागि अरू कुनै पनि मानवीय, संवैधानिक, कानुनी अधिकार उल्लंघन गर्ने एमालेको नीति नरहेको उनले प्रष्ट पारे। एकताबद्ध भएर नेपाललाई शान्तिपूर्ण, विकासको बाटोमा मानव अधिकार सहितको राष्ट्रको रूपमा अघि बढाउनुपर्ने उनले बताए। त्यस्तै नेपाली कांग्रेसका नेता डा शेखर कोइरालाले संक्रमणकालीन न्यायको विषय गम्भीर भएकाले राजनीतिक मुद्दा बनाउन नहुने बताए। सर्वोच्च अदालतको आदेश, अन्तर्राष्ट्रिय मूल्यमान्यता र मानव अधिकार आयोगको निर्देशनलाई ध्यानमा राखेर यसलाई निष्कर्षमा पुग्नुपर्ने उनको भनाइ छ।"
कोशी प्रदेश बालबालिका बचाउ अभियानमा लागेको छ : मुख्यमन्त्री कार्की,"उदयपुर : कोशी प्रदेशका मुख्यमन्त्री केदार कार्कीले प्रदेश सरकार बालबालिका बचाउ अभियानमा जुटेको बताएका छन्। त्रियुगा उद्योग वाणिज्य संघले उदयपुरको सदरमुकाम गाईघाटमा आयोजना गरेको दोस्रो प्रदेश महोत्सव २०८० को उद्घाटन गर्दै मुख्यमन्त्री कार्कीले भविष्यका कर्णधार बालबालिकालाई बचाउन प्रदेश सरकारले निःशुल्क स्वास्थ्य कार्यक्रम कार्यान्वयनमा ल्याइएको बताए। बालबालिकाको स्वास्थ्य घर भित्रको विकास हो,' उनले भने, प्रदेश सरकार बाहिरको मात्र हैन घर भित्रको विकासअन्तर्गतका शिक्षा, स्वास्थ्य र रोजगार बढावा दिने गरी काम गरिरहेको छ।' उनले भने, हामी प्रदेश भित्रका विपन्न परिवारलाई लक्षित गरी डाक्टर, इन्जिनियर, वकिल, कृषि तथा पशु सम्बन्धी सबै प्राविधिक धारमा लगानी गरी दक्ष जनशक्ति उत्पादन गर्ने योजनामा छौं। प्राविधिक धारतर्फ अध्ययन गर्न चाहाने र गर्दै गरेकाहरूलाई भुक्तानी गरेर दक्ष जनशक्ति निकाल्न चाहान्छौं,' मुख्यमन्त्री कार्कीले भने, ढुक्क हुनुस् अब लाखौं रुपैयाँ निकालेर यी विषय पढ्न सक्दिन भनेर हार नमान्नुस् साथमा प्रदेश सरकार छ।'"
"कोही तयार हुनुहुन्छ भने आउनुहोस् , मलाई अध्यक्षमा बसिरहन लोभ छैन : प्रचण्ड","काठमाडौं : नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल 'प्रचण्ड'ले आफू पार्टी नेतृत्वमा नबस्ने मनस्थितिमा पुगेको बताएका छन्। मंगलबारदेखि सुरू भएको माओवादी केन्द्रको २९औं विधान सम्मेलनको उद्घाटपछि शुभकामना दिँदै अध्यक्ष दाहालले पार्टी नेतृत्वमा कोही तयार भए आफूले पद छोडिदिने बताएका हुन्। 'कोही कमरेड तर्क तथ्यसहित आउनुहुन्छ भने म पद छोड्न तयार छु,'उनले भने,' भन्नुहुन्छ भने मलाई नेतृत्वमा बसिराख्न लोभ छैन।' अध्यक्ष प्रचण्डले सबै क्रान्तिकारी एकताबद्ध हुने राम्रो अवसर भएको उल्लेख गरे। 'सबै क्रान्तिकारी एकताबद्ध हुने राम्रो अवसर भएको छ। एकै मोर्चा र केन्द्रमा एकता बद्ध गर्न आग्रह गर्दछु । ढिलो नगरी आउनुहोस् बसौं,समीक्षा गरौं । नयाँ लहर सिर्जना गरौँ,'उनले भने,' माओवादी युद्धका सहयात्रीहरु आउनुहोस् । यो मोर्चालाई एकताबद्ध गरौँ ।' सामाजिक न्याय र सुशान कायम गरेर अगाडि बढ्ने अवसर भएको बताउँदै उनले संकल्प गर्ने यस दिनमा सबै एकताबद्ध हुन अपिल गरे । जनयुद्ध नेपालको इतिहासको दूरगामी महत्त्वको रहेको र आगामी दिनमा पनि रहने विश्वास व्यक्त गर्दै अध्यक्ष प्रचण्डले नेपालमा जनयुद्ध सम्भव छ भन्ने निष्कर्षसहित आफूहरु अगाडि बढेको र सोहीअनुसार जनताले अभियानमा सहयोग प्रदान गरेको स्मरण गरे। फरक प्रसंगमा प्रधानमन्त्री समेत रहेका प्रचण्डले देशलाई नयाँ क्रान्तितिर लैजान संकल्प गरेको दावी गरे। भने, 'जीवनको उत्तरार्द्धमा फेरि एकपटक देशलाई नयाँ क्रान्तितिर लैजाने मन छ। संकल्प गरेको छु।'"
"माओवादी नेता मालामाल भए, जनता कंगाल : प्रभु साह","वीरगन्ज : आम जनता पार्टीका अध्यक्ष प्रभु साहले कांग्रेस र कम्युनिष्टहरूले सत्तामा बसेर देशलाई लुटिरहेको आरोप लगाएका छन्। वीरगन्जमा मंगलबार जनयुद्ध दिवसको अवसरमा आयोजित कार्यक्रममा उनले भने, कांग्रेस र कम्युनिष्टबीच कुनै फरक छैन। उनीहरूको पार्टीको नाम र झण्डामात्रै फरक छ। तर काम एउटै छ। जसरी हुन्छ सत्तामा बसेर देशलाई लुट्ने। जनतालाई कंगाल बनाउने। पुराना दलहरूलाई डाँकाको संज्ञा दिँदै उनले डाँकाहरूको गिरोहमा आफ्नो पार्टी साधु बनेर आएको जिकिर गरे। उनले आम जनता पार्टी फरक धरातल र धारबाट बनेको दाबी गरे। 'उनीहरूको काम देश लुट्ने, हाम्रो काम देश बनाउने हो,' उनले भने। माओवादीको ११ वर्षे जनयुद्ध जायज भए पनि त्यसबाट माओवादीकै नेता मालामाल भएको तर जनता कंगाल बनेको उनको आरोप छ। अध्यक्ष साहले जनयुद्ध नेपाल र नेपालीको अवस्था बदल्न र तल्लो वर्गका जनतालाई मालिक बनाउने उद्देश्यले भए पनि त्यो उद्देश्य पूरा हुन नसकेको बताए। 'जनयुद्धकै कारण माओवादी नेता मालमाल भए। तर, जुन जनताले रगत बगाए, बलिदानी दिए, ती जनता झन् कंगाल बन्दै गइरहेका छन्,' उनले भने। उनले नयाँ संविधानलाई धोखाको पुलिन्दा भएको बताए। 'संविधान जारी गर्ने बेलामै मैले यो संविधान धोखा हो भन्दै हस्ताक्षर गरिनँ। जुन अहिले आएर सही सावित पनि भइसकेको छ। माओवादी जनयुद्ध र मधेस आन्दोलनलाई धोखा दिएर जारी गरिएको संविधान केवल धोखाको पुलिन्दा भएको अडानमा आफू कहिल्यै पछि हट्दिनँ। किनकि अहिलेको संविधानले जनयुद्ध र मधेस आन्दोलनका एजेण्डालाई सम्बोधन गर्न सकेको छैन,' उनले भने। देशमा लोकतन्त्रका नाममा पुराना दलहरूले पालैपालोमा सत्तामा बसेर देश र जनतालाई लुट्ने काममात्र गरिरहेको साहले आरोप लगाए। उनले भने, यो मुलुकमा वास्तविक लोकतन्त्र आएकै छैन। लोकतन्त्र हात्तीको देखाउने र चपाउने दाँत फरक फरक भएजस्तै भएको छ। मुलुकमा संघीयता आएको ८ वर्ष भइसके पनि त्यसको लाभ जनताले लिन पाएका छैनन्।'"
राजनीतिक र प्रशासनिक संयन्त्रको तालमेल भएन : प्रदेश सभामुख घर्ती,"गुल्मी : लुम्बिनी प्रदेशका सभामुख तुलाराम घर्तीले राजनीतिक र प्रशासनिक संयन्त्रको तालमेल हुनुपर्ने बताएका छन्। गुल्मीको मालिका गाउँपालिकाद्वारा आयोजित दास्रो मालिका रनिङ शिल्ड प्रतियोगिता कार्यक्रममा बोल्दै सभामुख घर्तीले पछिल्लो समय प्रशासनिक क्षेत्रमा अटेरी प्रवृतिको हाबी हुँदै गएको दाबी गरे। राज्यको कानुन र नियमलाई टेकेर इमानदारीपूर्वक काम गर्ने सुरक्षाकर्मी मात्रै रहेको बताउँदै कर्मचारी र शिक्षकमा राजनीति समेत लागेको उनले बताए। समाजिक मूल्य मान्यता र संस्कृति लोभ भइरहेको बेला कार्यक्रममा देखाइएका मौलिक कला र संस्कृतिले नेपाली समाजको संस्कार, संस्कृति जगेर्नामा सहयोग पुप्याएकोमा सभामुख घर्तीले खुसी व्यक्त गरे। देशमा संघीय संरचना सुरु भएसँगै जिल्लामा पूर्वाधार र विकास निर्माणको कार्यले गति लिएको धारणा व्यक्त गर्दै सभामुख घर्तीले स्थानीय सरकारले सञ्चालन गर्ने यी र यस्ता कार्यक्रमले समाजका कला संस्कृति र मौलिकता पहिचानसँगै खेलकुद क्षेत्रको विकास हुने बताए। मालिका गाउँपालिका ४ अर्खावाङ्गमा दास्रो मालिका रनिङ शिल्ड प्रतियोगिता मंगलबारदेखि सुरु भएको छ। कार्यक्रममा पालिकाभित्रका केही वडाका स्थानीयले स्थानीय स्तरमा सञ्चालन हुने यानी माया, भैलो, भजनलगायतका झाँकी प्रस्तुत गरेका थिए। गुल्मीमा दुई नगरपालिका र १० गाउँपालिका गरी १२ वटा स्थानीय तह छन्। जसमध्ये दोस्रो रनिङ शिल्ड प्रतियोगितामा गुल्मीका आठ र बाग्लुङ्गको वडिगाड गाउँपालिका गरी नौ वटा पालिकाको सहभागिता रहेको सहभागीता मालिका गाउँपालिकाका प्रमुख प्रशासकीय अधिकृत विकास खनालले जानकारी दिए।"
रोल्पाको होलेरी प्रहरी चौकी आक्रमणको नेतृत्व मैले गरेको हुँ : पुन,"काठमाडौं : नेकपा माओवादी केन्द्रका उपमहासचिव वर्षमान पुन अनन्तले जनयुद्धले ल्याएका उपलब्धिको उपभोग गरेर भ्रम फैलाउनेविरुद्ध भण्डाफोर गर्नुपर्ने बताएका छन्। २९ औं जनयुद्ध दिवसका अवसरमा मंगलबार राजधानीमा आयोजित एक कार्यक्रमा पुनले जनतामा भ्रम फैलाउन खोज्ने अवसरवादी प्रवृत्तिको भण्डाफोर गर्ने बताएका हुन्। कतिपय मानिसहरु जनयुद्धकै कारण प्रधानमन्त्री, मन्त्री, सांसद, जनप्रतिनिधि भएका छन्, पुनले भने, तर, त्यही माओवादी आन्दोलनको खोइरो खन्दै हिँडेका छन्। जनयुद्धले ल्याएका उपलब्धिको उपभोग गर्ने, पदमा पुग्ने अनि जनयुद्ध ठीक थिएन भनेर जनतामा भ्रम फैलाउन खोज्ने अवसरवादी प्रवृत्तिको अब हामी भण्डाफोर गर्छौं। उनले जनयुद्ध स्वीकार नगर्नेहरुलाई माओवादीलाई धेरै नजिस्क्याउन चेतावनी दिए। उनले जनयुद्ध दिवस मनाउन रोक लगाउने सर्वोच्च अदालतको फैसलाप्रति असन्तुष्टि जनाए। जसले न्यायालयलाई समावेशी बनायो। महिलाहरु पनि न्यायाधीश बन्न पाउने व्यवस्था ल्यायो। त्यही मानिसले कसरी माओवादी आन्दोलनबारे कूतर्क गरेर कसरी जथाभावी फैसला लेख्न सकेको होला ?, उनले अदालतप्रति प्रश्न गरे। विरोधीका भ्रमहरु चिरेर इतिहासमा जनयुद्ध युगान्तकारी परिवर्तन ल्याउने आन्दोलन थियो भन्ने सत्य स्थापित गरेर छाड्न सफल हुने उनले विश्वास व्यक्त गरे। आफूले २४ वर्षको छँदा ०५२ फागुन १ गते पहिलोपटक रोल्पाको होलेरी प्रहरी चौकी आक्रमणको नेतृत्व गरेको भन्दै पुनले आवश्यक परे फेरि अर्को जनयुद्ध लड्न तयार रहेको बताए। ०५२ फागुन १ गते २४ वर्षको उमेरमा म कमाण्डर र पूर्वउपराष्ट्रपति आदरणीय नन्दबहादुर पुन सहायक कमाण्डरको भूमिकामा रहेर होलेरी प्रहरीमा आक्रमण गरेका थियौं, पुनले भने, देश बदल्न अझै आवश्यक फेरि अर्को जनयुद्ध लड्न तयार छु।पुनले तत्कालीन काँग्रेस सभापति एवं पूर्वप्रधानमन्त्री स्वर्गीय गिरिजाप्रसाद कोइराला लोकतन्त्र बहालीको आन्दोलनमा ८० वर्षको उमेरमा सडकमा उत्रिएर लठ्ठी खाएको स्मरण गरे। पुनले संसारभर लोकप्रियतावादी हावा चलेको र नेपालको राजनीतिमा पनि त्यस्तो प्रवृत्तिले टाउको उठाउन खोजेको टिप्पणी गरे। अहिले संसारभर लोकप्रियतावादको हावा चलेको छ। नेपालमा पनि धेरथोर त्यो हावाको प्रभाव परेको छ, उनले भने, यसअघि नै असफल सिद्ध भइसकेको यो नवउदारवादी प्रवृत्ति विकल्प हुन सक्दैन। फरक प्रसंगमा उनले आफ्ना अध्यक्ष प्रचण्ड नेतृत्वको सरकारले थालेको सुशासनको अभियानबाट पछि नहट्ने बताए। उनले भ्रष्टाचारमा मुछिएका सत्तारुढ दल र आफ्नै पार्टीका मानिसहरुलाई समेत उन्मुक्ति नदिने पक्षमा प्रधानमन्त्री रहेको बताए। शक्ति र धनको बलमा सरकारी जग्गा हडप्नेहरुलाई कारबाहीको दायरामा ल्याउँदा सरकारको नेतृत्वमाथि अनुचित दबाब दिने काम गरिएको र सरकार ढाल्ने प्रयास भएको उनको दाबी छ।"
"सहकारीबाट ठगिएकाले न्याय पाउँछन्, म त्यसमा दृढ छु : प्रधानमन्त्री","काठमाडौं : राष्ट्रिय स्वतन्त्र पार्टी (रास्वपा)ले सहकारी र लघुवित्तका समस्या समाधानका उपायबारे तयार पारेको प्रतिवेदन सरकारलाई बुझाएको छ । आज बिहान बालुवाटारमा राष्ट्रिय स्वतन्त्र पार्टीका सभापति रवि लामिछाने, उपसभापति डा स्वर्णीम वाग्लेसहितको टोलीले प्रधानमन्त्री पुष्पकमल दाहाल प्रचण्डलाई सुझाव पत्र बुझाएको हो। गत महिना रास्वपाले सहकारी र लघुवित्तका समस्या समाधानका उपायबारे अध्ययन गर्न कार्यदल गठन गरेर प्रतिवेदन निर्माण गरेको थियो। विज्ञहरु र सहकारी पीडितहरुसँग सघन अन्तर्क्रिया समेत गरेर प्रतिवेदन तयार पारेको रास्वपाले जनाएको छ। प्रधानमन्त्रीसँग भेटमा रास्वपाको टोलीले सहकारीबाट लाखौं बचतकर्ताहरू ठगिएकाले सरकारले कदम चाल्न आग्रह गरे। सुझावपत्र बुझ्दै जवाफमा प्रधानमन्त्री प्रचण्डले सहकारी र लघुवित्तबाट पीडित भएका लाखौं नेपालीलाई न्याय दिन आफै सक्रिय भइरहेको बताए। प्रधानमन्त्रीको सचिवालयमा अनुसार प्रचण्डले भने,यो मामिलामा म सबैभन्दा बढी गम्भीर भएर लागेको छु। लाखौं बचतकर्ताहरू ठगिएका छन्, उनीहरूलाई हरहालतमा न्याय दिनुपर्छ भन्नेमा म दृढ छ। तपाईहरूको सुझाव पनि म हेर्छु। यो समस्या जतिसक्दो छिटो टुंगाउन चाहन्छु, यसमा तपाईहरूको पनि सहयोग चाहियो। हेर्नुहोस् प्रतिवेदन"
रोक्दारोक्दै जनयुद्ध दिवस मनाउन पाइन्न,"सर्वोच्च अदालतको आदेशविपरीत मुलुकका दुई दर्जन बढी स्थानीय तहले जनयुद्ध दिवस भन्दै फागुन १ गते सार्वजनिक बिदाको घोषणा गरेका छन्। नेकपा माओवादी केन्द्रले जितेका स्थानीय निकायले गृह मन्त्रालयको आदेशसमेत अटेर गरेका छन्। यो संविधानको अपमान हो। सर्वोच्च अदालतको मानहानी हो। कानुनी शासन विपरीतको हो। संविधानको सम्मान गरौं नेपालको मूल कानुन नै संविधान नै हो। संविधान पालना गर्नु प्रत्येक व्यक्तिको कर्तव्य हो। प्रधानमन्त्री पुष्पकमल दाहाललगायत नगरपालिका र गाउँपालिकाका पदाधिकारीले संविधानको शपथ खाएका छन्। यही संविधानको शपथ खाएका व्यक्तिले संविधानको सम्मान गर्नुपर्छ। सर्वोच्चको आदेश कार्यान्वयन गरौं सर्वोच्च अदालतका न्यायाधीश डा आनन्दमोहन भट्टराई र महेश शर्मा पौडेलको संयुक्त इजलासले रिट निवेदनमाथि सुनुवाइ गर्दै फागुन १ गते बिदा दिने निर्णय बदर गरेको हो। सर्वोच्चको आदेश सबै निकाय र व्यक्तिका लागि बाध्यकारी हुन्छ। त्यसैले सर्वोच्चको आदेश, फैसलाको सबैले पालना गर्नुपर्छ। सर्वोच्चको आदेशको अवहेलना गर्न पाइँदैन। अराजकता ननिम्त्याऊँ कार्यपालिकाको बैठक बसेर निर्णय गरिएको भन्ने तर्कसमेत पालिकाहरूले गरेका छन्। सर्वोच्च अदालतको आदेश सर्वोपरि महत्वको हुन्छ। कार्यपालिकाको बैठकले गर्ने निर्णयको औचित्य नै हुँदैन। पालिका वा कार्यकारिणीबाट भएका निर्णयहरू संवैधानिक नैतिकताविपरीत हुनुहुँदैन। संविधान र सर्वोच्च अदालतलाई मानहानी गर्ने काम कसैबाट पनि हुनुहुँदैन। पालिकाले संविधान र अदालतको आदेश पालना नगर्दा अराजकता निम्तिन्छ। नेकपा माओवादी केन्द्रका अध्यक्षसमेत रहेका प्रधानमन्त्री पुष्पकमल दाहालले मुलुकमा कानुनी शासनको प्रत्याभूति दिलाउनुपर्छ। (अर्याल, वरिष्ठ अधिवक्ता हुन्।)"
"एमाले रौतहटको अध्यक्षमा साह, सचिवमा दाहाल निर्वाचित",रौतहट : नेकपा (एमाले) रौतहटको अध्यक्षमा सचिदान्द साह निर्वाचित भएका छन्। एमाले रौतहटको दशौं जिल्ला अधिवेशनमा १९३ मत ल्याउँदै साह विजयी भएका हुन्। उनका प्रतिद्वन्द्वि अखिलेश्वर चौधरीले १७४ मत पाएका छन्। उपाध्यक्षमा रुपेश कुमार पटेल १३६ मतले ल्याएर विजयी भएका छन्। जिल्ला सचिव पदमा बाबुराम दाहालले २०२ मत ल्याएर विजयी भए। उनका प्रतिद्वन्द्वि शिवप्रसादआचार्य ले १४७ मत पाए। उपसचिवमा अवधेश कुमार यादव १२९ मत ल्याइ विजयी भए। माघ २५ गते एमालेका अध्ययक्ष केपी शर्मा ओलीले उद्घाटन गरेको १० औं जिल्ला अधिवेशनमा सहमति नजुटेपछि सोमबार मतदान भएको निर्वाचन अधिकृत बालबिक्रम कार्कीले जानकारी दिए। मत गणना सोमबार राति अबेर सकिएको थियो।
सर्वोच्चको आदेशविपरित जनयुद्ध दिवसलाई राष्ट्रिय उत्सवको रूपमा मनाउन प्रधानमन्त्री प्रचण्डको अपील,"नेपालको संविधानको प्रस्तावना र धारा ४२ को उपधारा ५ मा 'जनयुद्ध शब्द' प्रयोग नभइ मा 'सशस्त्र संघर्ष' शब्द प्रयोग भएको छ। संविधान निर्माणका क्रममा २०६६ पुस १० गते संवैधानिक समितिमा छलफल हुँदा जनयुद्ध थप गर्ने भन्ने शब्द प्रस्ताव बहुमतबाट अस्वीकृत भएको थियो। काठमाडौं : प्रधानमन्त्री पुष्पकमल दाहाल प्रचण्डले सर्वोच्च अदालतको आदेशविपरित जनयुद्ध दिवसलाई राष्ट्रिय उत्सव र गौरवको दिनका रूपमा मनाउन अपील गरेका छन्। मंगलबार बिहान जनयुद्ध दिवसको शुभकामना दिँदै उनले जनयुद्ध पहिचान, अधिकार, मुक्ति, न्याय र स्वतन्त्रता चाहने नेपालीहरूको साझा दिवस भएको बताएका हुन्। जनयुद्धको जगमा जुन अधिकार स्थापित भएका छन्, ती अधिकार र उपलब्धि राष्ट्रका साझा सम्पत्ति हुन्। नेकपा (माओवादी) ले नेतृत्व गरेको भएता पनि जनयुद्ध पहिचान, अधिकार, मुक्ति, न्याय र स्वतन्त्रता चाहने सम्पूर्ण मुक्तिकामी एवं परिवर्तनप्रेमी नेपालीहरूको साझा दिवस हो।प्रधानमन्त्री प्रचण्डले भनेका छन्,जनयुद्ध दिवसलाई विभिन्न रचनात्मक कार्यक्रमसहित राष्ट्रिय उत्सव र गौरवको दिनका रूपमा मनाउन म सम्पूर्ण जनसमुदायमा हार्दिक अपील गर्दछु। उनले परिवर्तनका निम्ति आफ्नो अमूल्य जीवनको बलिदान गर्ने महान् सहिदहरूप्रति श्रद्धाञ्जली र घाइते योद्धाहरूमा स्वास्थ्यलाभको कामना गरेका छन्। उनले भनेका छन्,महान् जनयुद्धको २९ औँ वार्षिकोत्सवको सुखद् अवसरमा स्वदेश तथा विदेशमा रहनुभएका समस्त नेपालीहरू एवं विश्वभरिका परिवर्तनप्रेमी जनसमुदायमा हार्दिक शुभकामना व्यक्त गर्दछु। यस ऐतिहासिक दिनमा देश र जनताको मुक्ति एवं परिवर्तनका निम्ति आफ्नो अमूल्य जीवनको बलिदान गर्नुहुने महान् सहिदहरूप्रति भावपूर्ण श्रद्धाञ्जली, बेपत्ता योद्धाहरूप्रति स्मरणसहित उच्च सम्मान र घाइते योद्धाहरूमा स्वास्थ्यलाभ र दीर्घजीवनको कामना गर्दछु। माओवादी केन्द्रका अध्यक्षसमेत रहेका प्रचण्डले महान् जनयुद्धले साहस, वीरता र उत्सर्गको त्यो ऐतिहासिक क्रान्तिले राजनीतिक, आर्थिक, सामाजिक, साँस्कृतिक, देशप्रेम एवम् राष्ट्रियताप्रति समर्पित परिवर्तनको सपनालाई आत्मसात गरेको दाबी गरेका छन्। जनयुद्धको जगमा जनआन्दोलनको संयोजनबाट देशमा सामन्ती राजतन्त्रको अन्त्य भई संघीय लोकतान्त्रिक गणतन्त्रको स्थापना भएको छ, समावेशी लोकतन्त्र संस्थागत भएको छ। मधेसी, मुस्लिम, महिला, दलित, आदिवासी, जनजाति, थारू समुदाय लगायत उत्पीडित वर्ग, जाति, लिंग, क्षेत्र र समुदायमा उच्च राजनीतिक जागरणसहित उनीहरूको पहिचान र अधिकार स्थापित भएको छ। उनले भनेका छन्,सामाजिक न्यायको उन्नत व्यवस्थासहित समाजवादोन्मुख संविधानको निर्माण र कार्यान्वयन सम्भव भएको छ। यसर्थ, युग परिवर्तनको प्रतिनिधित्व गर्ने जनयुद्ध आफैमा ऐतिहासिक र गौरवशाली थियो भन्ने तथ्य प्रमाणित हुन्छ। प्रधानमन्त्रीको लेटरप्याडमा प्रचण्डले जनयुद्धको २९ औँ वार्षिकोत्सवको अवसरमा नेपाल कम्युनिस्ट पार्टी (माओवादी केन्द्र) प्रथम विधान सम्मेलनमा होमिएको उल्लेख गरेका छन्। उनले भनेका छन्, जनयुद्धको २९ औँ वार्षिकोत्सवको अवसरमा हाम्रो पार्टी नेपाल कम्युनिस्ट पार्टी (माओवादी केन्द्र) प्रथम विधान सम्मेलनमा होमिएको छ। अधिवेशनले पार्टीको आन्तरिक जीवनलाई व्यवस्थित र सुदृढ तुल्याउँदै समाजवादी क्रान्तिको नेतृत्व गर्न योग्य पार्टी निर्माणका पक्षमा गुणात्मक योगदान गर्ने विश्वास छ। अन्त्यमा, जनयुद्ध दिवसको अवसरमा फेरि एकपटक समस्त नेपालीहरूमा हार्दिक शुभकामना व्यक्त गर्दछु। अदालतको आदेश लत्याउँदै माओवादी केन्द्रका जनप्रतिनिधिरोक्दारोक्दै जनयुद्ध दिवस मनाउन पाइन्न संवैधानिक कानुनका विज्ञ भन्छन् 'सर्वोच्चको आदेशविरुद्ध कार्य गर्नु अदालतको अवहेलना' २०७९ साल माघ २९ गते बसेको मन्त्रिपरिषद बैठकले फागुन १ गते जनयुद्ध दिवसका रुपमा सार्वजनिक बिदा दिने निर्णय गरेको थियो। सरकारले फागुन १ गतेलाई जनयुद्ध दिवसका नाममा बिदा दिने निर्णय गरेपछि द्वन्द्वपीडितहरू ज्ञानेन्द्र आरण,गंगामाया अधिकारी, स्वस्तिका अधिकारी, निलम देवकोटालगायतले सर्वोच्चमा रिट दिएका थिए। सोहि रिटमा सर्वोच्च अदालतले फागुन १ गते 'जनयुद्ध दिवस'का नाममा सार्वजनिक बिदा दिने सरकारको निर्णय संविधानको व्यवस्था,शब्द,मर्म र भावना विपरीत रहेको ठहर गरेको थियो। फागुन १ गते बिदा दिने निर्णय असंवैधानिक मात्रै नभइ न्यायपूर्ण,स्वच्छ, विवेकपूर्ण र औचित्यपूर्ण भएको फैसलाको पूर्णपाठमा उल्लेख छ। नेपालको संविधानको प्रस्तावना र धारा ४२ को उपधारा ५ मा 'जनयुद्ध शब्द' प्रयोग नभइ मा 'सशस्त्र संघर्ष' शब्द प्रयोग भएको देखिन्छ। साथै जहाँ सशस्त्र धारामा समेत जनयुद्ध शब्द उल्लेख भएको वा प्रयोग भएको अवस्था छैन। साथै जहाँ सशस्त्र संघर्ष शब्द प्रयोग भएको छ,त्यहाँ द्वन्द्व पीडित,विस्थापित,घाइते आदि शब्दहरु पनि प्रयोग भएका छन्। यसबाट जनयुद्ध शब्दलाई संविधानले मान्यता दिएको वा पहिचान गरेको अवस्था देखिदैन। संविधानले नचिनेको शब्दलाई संविधान प्रतिकूल निर्णय गरेको भनी परेको यस विवादमा संविधानमा प्रयुक्त भएका उक्त शब्दलाई हेर्नुपर्ने र सोही आधारमा संविधान सभाको मनसाय पहिचान गर्नुपर्ने हु्न्छ,'न्यायाधीश आनन्दमोहन भट्टराई र महेश शर्मा पौडेलको संयुक्त इजलासले गरेको फैसलाको पूर्णपाठमा भनिएको छ। नेपाल सरकार र तत्कालीन विद्रोही नेकपा माओवादीबीच भएको विस्तृत शान्ति सम्झौतामा जनयुद्ध भन्ने शब्द नभई सशस्त्र द्वन्द्व प्रयोग भएको, नेपालको संविधानमा जनआन्दोलन, सशस्त्र संघर्ष प्रयोग भए पनि जनयुद्ध शब्द प्रयोग नभएको र संविधान निर्माणका क्रममा २०६६ पुस १० गते संवैधानिक समितिमा छलफल हुँदा जनयुद्ध थप गर्ने भन्ने शब्द प्रस्ताव बहुमतबाट अस्वीकृत भएकाले पनि फागुन १ मा बिदा दिन नसकिने फैसलामा उल्लेख छ। हेर्नुहोस् पूर्णपाठ"
माओवादी केन्द्रको पहिलो विधान सम्मेलन प्रज्ञाभवनमा जारी,"काठमाडौं : नेकपा माओवादी केन्द्रको पहिलो विधान सम्मेलन सुरु भएको छ। अध्यक्ष पुष्पकमल दाहाल प्रचण्डले प्रज्ञाभवन काठमाडौंमा विधान सम्मेलनको मैनबत्ती बालेर उद्घाटन गरेका हुन्। तीन दिनसम्म चल्ने सम्मेलनले माओवादी केन्द्रको विधान संशोधन गर्नेछ। सम्मेलनमा केन्द्रीय सदस्य, वैकल्पिक केन्द्रीय सदस्य, तीन केन्द्रीय आयोगका सदस्य, सात भौगोलिक र तीन गैर भौगोलिक प्रदेशका पदाधिकारी, जनवर्गीय सङ्गठनका पदाधिकारी सहभागी छन्। माओवादीले विधानको मस्यौदा तयार गर्न उपाध्यक्ष पम्फा भुसालको संयोजकत्वमा विधान मस्यौदा समिति गठन गरेको थियो। कार्यदलले गत माघ १ गते पार्टी अध्यक्ष प्रचण्डलाई विधान मस्यौदाको प्रस्ताव बुझाएको थियो। माओवादीले मस्यौदा तल्ला कमिटीमा पठाएर सुझाव लिएको थियो। त्यस क्रममा देशभरका कार्यकर्ताले तल्लो कमिटीदेखि केन्द्रीय पदाधिकारीसम्म प्रत्यक्ष निर्वाचन प्रणालीबाट चुन्नुपर्ने सुझाव दिएका थिए। समितिले बुझाएको विधानमाथि माघ २६ र २७ गते भएको पार्टीको स्थायी कमिटी बैठकमा छलफल भएको थियो। शीर्ष नेतृत्वले हालसम्म आफूनिकट व्यक्तिलाई टीका लगाइदिएर नेता बनाउँदै आएका छन्। जसको कडा विरोध कार्यकर्ताले गरेका हुन्। टिके प्रथाले पार्टीमा गुटगत हाँगाबिंगा फैलिँदै गएको उनीहरूको भनाइ छ। त्यसले भुइँतहमा काम गर्ने इमानदार, क्षमतावान र निष्ठावान नेता ओझेलमा परेको सुझाव उनीहरूले पार्टीलाई दिएका छन्। विधान मस्यौदा समितिमा सदस्य पार्टी एवम् उपमहासचिव जनार्दन शर्माले पार्टी रूपान्तरणका लागि कार्यदलमा चार फरक प्रस्ताव पेश गरेका थिए। तर, कार्यदलमा रहेका अन्य नेताले उनको कुरा सुनेनन्। त्यसपछि उनले विधान मस्यौदा छलफलमा फरक चार मत राखेका छन्। प्रत्यक्ष निर्वाचन प्रणालीबाट पार्टीका सबै तहमा चुनाव हुनुपर्ने र संगठनलाई उनीहरूको योजनाअनुरूप चल्न दिनुपर्ने उनले उठाएका मुख्य एजेन्डा थियो। स्थायी समितिमा शर्माले पेस गरेको प्रस्तावका कारण माओवादीभित्र तरंग उत्पन्न भएको थियो। विधान अधिवेशनमा पेस गर्ने प्रस्तावित मस्यौदा विधानमा सहमति जुटाउन सोमबार र मंगलबार बिहान बसेको पदाधिकारी बैठकमा पनि मतभेद कायमै छ।"
जनयुद्धका नाममा भएको सशस्त्र आन्दोलनलाई राजनीतिक कार्यदिशामा बदलिएको हो : महासचिव पोखरेल,"काठमाडौं : नेकपा एमालेका महासचिव शंकर पोखरेलले माओवादीले जनयुद्धका नाममा सुरु भएको सशस्त्र आन्दोलनलाई राजनीतिक कार्यदिशामा बदलिएको दाबी गरेका छन्। मंगलबार बिहान उनले जनयुद्धका नाममा सुरुभएको सशस्त्र आन्दोलनलाई १२ बुँदे सहमतिमार्फत शान्तिपूर्ण जनआन्दोलनको राजनीतिक कार्यदिशामा बदलेपछि गणतन्त्र आएको बताएका हुन्। सशस्त्र आन्दोलनलाई राजनीतिक कार्यदिशामा बदलिएको सच्चाईलाई आत्मसात नगर्दासम्म माओवादी आन्दोलन अस्थिरताको कारक बनिरहने उनको भनाई छ। जनयुद्धका नाममा सुरु भएको सशस्त्र आन्दोलनलाई १२ बुँदे सहमतिमार्फत शान्ति पूर्ण जनआन्दोलनको राजनीतिक कार्यदिशामा बदल्न तयार हुनुको परिणाम हो आजको संघिय लोकतान्त्रिक गणतन्त्र । फेसबुकमार्फत पोखरेलले भने,यो सच्चाईलाई आत्मसात नगर्दासम्म माओवादी आन्दोलन अस्थिरताको कारक बनिरहनेछ। नेपालको संविधानको प्रस्तावना र धारा ४२ को उपधारा ५ मा 'जनयुद्ध शब्द' प्रयोग नभइ मा 'सशस्त्र संघर्ष' शब्द प्रयोग भएको छ। नेपाल सरकार र तत्कालीन विद्रोही नेकपा माओवादीबीच भएको विस्तृत शान्ति सम्झौतामा जनयुद्धभन्ने शब्द नभई सशस्त्र द्वन्द्वप्रयोग भएको, नेपालको संविधानमा जनआन्दोलन, सशस्त्र संघर्ष प्रयोग भएपनि जनयुद्ध शब्द प्रयोग नभएको र संविधान निर्माणका क्रममा २०६६ पुस १० गते संवैधानिक समितिमा छलफल हुँदा जनयुद्ध थप गर्ने भन्ने शब्द प्रस्ताव बहुमतबाट अस्वीकृत भएको थियो। २०७९ साल माघ २९ गते बसेको माओवादी केन्द्रका अध्यक्ष पुष्पकमल दाहाल प्रचण्ड नेतृत्वको मन्त्रिपरिषद बैठकले फागुन १ गते जनयुद्ध दिवसका रुपमा सार्वजनिक बिदा दिने निर्णय गरेको थियो। सरकारले फागुन १ गतेलाई जनयुद्ध दिवसका नाममा बिदा दिने निर्णय गरेपछि द्वन्द्वपीडितहरू ज्ञानेन्द्र आरण,गंगामाया अधिकारी, स्वस्तिका अधिकारी, निलम देवकोटालगायतले सर्वोच्चमा रिट दिएका थिए। सोहि रिटमा सर्वोच्च अदालतले फागुन १ गते 'जनयुद्ध दिवस'का नाममा सार्वजनिक बिदा दिने सरकारको निर्णय संविधानको व्यवस्था,शब्द,मर्म र भावना विपरीत रहेको ठहर गरेको थियो। फागुन १ गते बिदा दिने निर्णय असंवैधानिक मात्रै नभइ न्यायपूर्ण,स्वच्छ, विवेकपूर्ण र औचित्यपूर्ण भएको सर्वोच्चको फैसलामा उल्लेख छ।"
बहसमा माओवादीको निर्वाचन प्रणाली,"शीर्ष नेतृत्वले हालसम्म आफूनिकट व्यक्तिलाई टीका लगाइदिएर नेता बनाउँदै आएका छन्। जसको कडा विरोध कार्यकर्ताले गरेका हुन्। काठमाडौं : माओवादी एकल नेतृत्वमा चल्दै आएको तीन दशक भयो। यो पार्टीमा अध्यक्ष पुष्पकमल दाहाल प्रचण्डकै एकछत्र चलिरहेको छ। नेतृत्वले नै पार्टीका नेता छान्दै आएको अवस्था छ। यसले आन्तरिक लोकतन्त्र कमजोर रहेको देखाउँछ। जसकारण टिके प्रथा अन्त्य गरी कार्यकर्ताले नेता छान्न पाउनुपर्ने माग जबर्जस्त रूपमा उठेको छ। यसै सन्दर्भमा पहिलोपटक माओवादीको विधान सम्मेलन मंगलबार सुरु हुँदै छ। काठमाडौंमा तीन दिनसम्म चल्ने सम्मेलनले विधान संशोधन गर्ने कार्यक्रम छ। यसअघि त्यसको मस्यौदा तल्ला कमिटीमा पठाएर सुझाव लिइएको थियो। त्यस क्रममा देशभरका कार्यकर्ताले तल्लो कमिटीदेखि केन्द्रीय पदाधिकारीसम्म प्रत्यक्ष निर्वाचन प्रणालीबाट चुन्नुपर्ने सुझाव आएको नेताहरू बताउँछन्। नयाँ युग, नयाँ परिस्थितिअनुसार नयाँ पुस्तालाई अटाउने विधान बनाउन पार्टीले विधान सम्मेलन गर्न लागेको सचिव दिनानाथ शर्मा बताउँछन्। उनका अनुसार कस्तो निर्वाचन प्रणालीमार्फत पार्टी कमिटी चयन गर्ने भन्ने विषयमा बहस चलिरहेको छ। आंशिक निर्वाचन प्रणाली (६० प्रतिशत मनोनीत र ४० प्रतिशत निर्वाचन) कि पूर्ण समानुपातिक प्रणाली अवलम्बन गर्ने वा प्रत्यक्ष प्रणालीबाटै पार्टीका तल्ला कमिटी, केन्द्रीय समिति, पदाधिकारी चयन गर्नेबारे तीनवटै कोणबाटै सुझाव आएका छन्, शर्मा भन्छन्, निर्वाचन प्रणाली छाड्दैनौं। प्रतिशतका आधारमा यसलाई निर्धारण गर्नुपर्छ। पार्टी संगठन निर्माणमा प्रत्यक्ष चुनावी प्रक्रिया अवलम्बन गर्नुपर्ने माग भुइँतह बाटै आएको हो। अब नेता बन्न कार्यकर्ताबाट टेस्टेड भएर आउनुपर्ने सुझाव आएको सचिव शर्माको भनाइ छ। कार्यकर्ताले माग गरेअनुसार प्रचण्डजी पनि पार्टी अध्यक्ष बन्न अब चुनाव लडेर आउनुपर्छ। निर्वाचनबाट डराउनुपर्ने आवश्यकता छैन। यो लोकतान्त्रिक प्रणाली हो, उनी भन्छन्, पार्टीभित्र स्थापित हुनका लागि पनि चुनाव लडेरै आउनुपर्छ भन्ने कुरा हामीले होइन युगले नै माग्यो। पार्टीको केन्द्रीय समितिको पाँचौं पूर्ण बैठकलाई सोमबार सम्बोधन गर्दै नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्ड । विधान संशोधन गरी प्रत्यक्ष प्रणालीबाटै पार्टीका नेतृत्व चयन गर्न पाउनुपर्छ भन्ने मत जर्बजस्त उठेको बताउँछन् केन्द्रीय सदस्य सुदन किराती। जनवादी केन्द्रीयता र लोकतन्त्रको अभ्यासले मात्रै माओवादी पार्टीलाई जीवित बनाउन सक्छ। सही मान्छेको छनोट पनि हुन्छ भन्ने धारणा छ संस्कृति, पर्यटन तथा नागरिक उड्डयनमन्त्रीसमेत रहेका किराती भन्छन्। उनका अनुसार जनतासँग माओवादी विशेष रूपान्तरण अभियानका क्रममा देशैभरिबाट चुनावी प्रक्रियामार्फत तल्लोदेखि माथिल्लो तहसम्मका कमिटी चयन गर्न असंख्य सुझाव आएको हो। अब कसैको दयामायाको भरमा, कसैले टेकोभरो लगाएर नेतृत्व स्थापित हुनेभन्दा पनि आफ्नो क्षमता प्रदर्शन र योग्यता प्रदर्शन गरेर आएको नेतृत्व नै नेतृत्व हुन्छ, उनी भन्छन्, त्यो नै फिल्डबाट आएको मुख्य सुझाव र निष्कर्ष हो। शीर्ष नेतृत्वले हालसम्म आफूनिकट व्यक्तिलाई टीका लगाइदिएर नेता बनाउँदै आएका छन्। जसको कडा विरोध कार्यकर्ताले गरेका हुन्। टिके प्रथाले पार्टीमा गुटगत हाँगाबिंगा फैलिँदै गएको उनीहरूको भनाइ छ। त्यसले भुइँतहमा काम गर्ने इमानदार, क्षमतावान र निष्ठावान नेता ओझेलमा परेको सुझाव उनीहरूले पार्टीलाई दिएका छन्। कोशी प्रदेश कमिटी अध्यक्ष हर्क नेम्बाङ पार्टी रूपान्तरण गर्न नेताहरूको व्यवहार र शैली सुधार्न तल्लो तहबाट निकै सुझाव आएको सुनाउँछन्। नेतृत्वको नजिक भए नेता बनिहाल्ने र नेतृत्वले पनि पत्याएर उसैलाई टीका लाइहाल्ने प्रवृत्तिले सक्रिय कार्यकर्ता निराश भएको उनको भनाइ छ। भन्छन्, राजनीतिक वस्तुस्थित बुझ्ने, लोकतान्त्रिक प्रतिस्पर्धामा विश्वास गर्ने, समाजवादी यात्राको ठीक ढंगले तय गर्ने र नेतृत्व गर्ने नेतृत्व आजको आवश्यकता हो। उनका अनुसार पार्टीभित्र पनि चुनावबाटै संगठन निर्माण हुनुपर्छ भन्ने मत बलियो देखिएको छ। कार्यकर्ताबाट नेता चयन गर्दा ती नेता कार्यकर्ता र जनताप्रति उत्तरदायी बन्छन्। तर, नेतृत्वबाट टीका लगाएर बनेका नेता कार्यकर्ता र जनताप्रति वफादार र प्रतिबद्ध नभएको पाइएको उनी सुनाउँछन्। त्यसैले इमानदार र निष्ठावान पात्रलाई राजनीतिमा टिकाउन र ल्याउन प्रत्यक्ष चुनावी प्रक्रियाबाट नेता छनौट गर्नुपर्ने माग उठ्यो, नेता नेम्बाङ भन्छन्, चुनाव जितेकाहरू जनता र कार्यकर्तालाई बढी सयम दिएर काम गर्छन्। उसैले सबैको मन जित्छ। र लोकप्रिय पनि बन्छ। तर, अहिले त नेताको आशीर्वाद पाएर नेता बन्छ। आफ्नै पार्टीका कार्यकर्ताले आफ्नै नेता चिन्दैन। अब टिके प्रथाको अन्त्य गर्ने प्रवधान पार्टीको विधानै ल्याउनुपर्ने माग उठेको छ। अर्का केन्द्रीय सदस्य सुबोध सेर्पाली तलदेखि माथिसम्मको कमिटी छनोटको चुनावी मोडेल विधानमै क्लियर हुनुपर्ने बताउँछन्। प्रत्यक्ष निर्वाचन विधिबाट आउने हो वा पार्टीले बनाएको निश्चित मापदण्ड कार्यसम्पदान मूल्याकन, क्षमता, इतिहास, योगदानलाई ५० प्रतिशत र बाँकी ५० प्रतिशतका कार्यकर्ताबाट मत ल्याएर नेता चुन्ने कि ? भन्ने बहस चलेको छ, उनी भन्छन्। चुनावी मैदानबाट नेता छनौट गर्दा चुनौती भने सामना गर्न पार्टी नेतृत्व तयार र चनाखो रहनुपर्ने सेर्पाली बताउँछन्। चुनावमा देखिएको अन्तरविरोध समाधान गर्न सकिएन भने पूरै पार्टी सकिन्छ। त्यसैले विधान बनाउँदा यसतर्फ पनि ख्याल गर्नुपर्छ, उनी भन्छन्, तर, नेतृत्वले पार्टी रूपान्तरणका लागि जोखिम नमोलिकन हुँदैन। उनका अनुसार धेरै कम चुनाव र धेरै सर्वसम्मत हुँदा केन्द्रीय नेतृत्वलाई एउटा आरोप लाग्छ टिके प्रथाबाट आफ्नो मान्छेलाई टीका लगाइदियो। नेता बनाइदियो। अब यो अन्त्य हुनै पर्छ, उनी भन्छन्, चुनावी प्रक्रियाले नेतृत्व छनौट भए भूगोलमा काम गर्ने इमानदार, विचार, सिद्धान्तमा अडिक र निष्ठावान कार्यकर्ता जसले जनताको बीचमा काम गर्छ, उनीहरूको मनोवल बढेर जान्छ। केन्द्रीय सदस्य राजन दाहाल युवालाई पार्टीभित्र सजिलो गरी अटाउने विधान बनाउन पार्टी नेतृत्वमाथि दबाब बढेको बताउँछन्। हाम्रो विचार, नीति, योजना, कार्यान्वयन र नेतृत्व सबै ठीक छ। मुख्य समस्या नै संगठनमा छ। विधानमार्फत संगठनात्मक क्षेत्रमा देखिएका सबै समस्याको गाँठो फुकाउँछौं, उनी भन्छन्, स्वचालित संगठनात्मक संरचान र युवा अटाउने संगठन निर्माणका लागि प्रत्यक्ष निर्वाचित कमिटी प्रणालीमा पार्टी जानुपर्छ। सचिव शर्माका अनुसार केन्द्रीय समिति ठूलो भएकाले त्यसलाई १ सय ५१ सदस्यीयमा झारेर सानो बनाउने तयारी छ। कार्यकर्ताको योगदान, क्षमता, निष्ठा, बुझाइको एकरूपतालाई संश्लेषण गरेर कमिटी निर्माण गर्ने लक्ष्य रहेको उनको भनाइ छ। जनवादलाई मुख्य केन्द्रमा राख्नुपर्ने भयो। नयाँ पुस्तालाई पार्टीमा ल्याउनुपर्ने छ। नयाँ युगको नेतृत्व नयाँ पुस्ताले मात्रै गर्छ। उनीहरूले जिम्मेवारी लिनुपर्छ। अबको परिवतर्नको बाहक नै युवा शक्ति हो, उनी भन्छन्, त्यसैले उठेका सवाललाई विधान सम्मेलनमार्फत समाधान गर्दै युग सुहाउँदो पार्टीको विधान निर्माण गर्छौं। किन उठ्यो निर्वाचनको कुरो ? नेतृत्वले गोजीबाट नेता छान्दा माओवादी पार्टी कमजोर मात्रै होइन् लथालिङ र भत्ताभुङ भयो। नेताहरू कार्यकर्ता र जनताको कुरा सुन्न छाडे। रानो माहुरी वरिपरि अरू माहुरी घुमेजस्तै नेतृत्वकै चाकडी र चाप्लुसीमा कार्यकर्ता तल्लिन भए। तल्लो तहमा पार्टी नै नभएजस्तो भएकाले कार्यकर्ताहरूले चुनावबाट कमिटी चयन गर्नुपर्ने माग गर्दै आएको नेताहरू बताउँछन्। माओवादीका उपमहासचिव तथा स्कुल विभाग प्रमुख गिरिराजमणि पोखरेल कार्यकर्ताले अहिलेको युग सुहाउँदो पार्टी निर्माणका लागि चुनावको माग गरेको बताए। संविधानसभाको चुनाव हुँदै हामी प्रतिस्पर्धाको राजनीतिमा आयौं। तर, पार्टी कमिटी गठन गर्दा सहमतीय पद्धति अबलम्बन गर्यौं। जसले कमिटीहरू ठूला भए। त्यसलाई व्यवस्थित बनाउन कार्यकर्ताले निर्वाचनको माग गरेका हुन्, उनी भन्छन्। राज्यको शासन प्रणालीमा भइरहेको प्रतिस्पर्धा पार्टीमा पनि लैजानुपर्छ भनेर चुनावको कुरा उठेको उनले बताए। अर्का उपमहासचिव हरिबोल गजुरेलले गोजीबाट नेतृत्वले नेता बनाउँदा पार्टी समस्याग्रस्त भएको दाबी गरे। हामी खुला प्रतिस्पर्धामा छौं। तर, पार्टी कमिटी ताली बजाएर चयन गरेपछि समस्या आएका हुन्, उनले भने, आठौं महाधिवेशन भएको ९ महिनासम्म पनि पदाधिकारी छनोट हुन सकेन। यसले पार्टीमाथि धेरै प्रश्न उठायो। त्यसैले अब पार्टीमा संगठन निर्माण गर्दा निर्वाचनबाटै गर्नुपर्छ भन्ने मत बढेर आयो। निर्वाचन प्रणाली कस्तो हुने ? भन्ने नै मुख्य एजेन्डा रहेको उनले बताए। हिजो पनि माओवादीमा निर्वाचन भएको हो। तर, भोटिङ मात्रै नभएको हो। त्यतिबेला बहुमतबाट निर्णय गर्ने काम भयो, उनले भने, गोजीबाट नेतृत्वले नेता बनाउँदा पार्टीमा व्यथिति बढेपछि चुनावको माग उठेको हो। ताली बजाउने परम्पराले मानिसको चित्त बुझ्दैन। अहिलेको प्रजातान्त्रिक अभ्यासमा यो परम्परा ठीक भएन। अब संगठन प्रजातान्त्रिक हुनुपर्छ। निर्वाचनमा जानुपर्छ भन्नेमा प्रचण्डजीलगायत कसैको पनि विमति छैन। तर एमाले जस्तो कि कांग्रेसको जस्तो परम्परागत बनाउने भन्ने बहस भइरहेको छ। जनार्दन शर्माका चार फरक मत पार्टी उपाध्यक्ष पम्फा भुसालको संयोजकत्वमा विधान मस्यौदा प्रस्ताव कार्यदल बनाइएको थियो। जसको सदस्यमा पार्टी उपमहासचिव जनार्दन शर्मा पनि थिए। उनले पार्टी रूपान्तरणका लागि कार्यदलमा चार फरक प्रस्ताव गरेका थिए। तर, कार्यदलमा रहेका अन्य नेताले उनको कुरा सुनेनन्। त्यसपछि उनले विधान मस्यौदा छलफलमा फरक चार मत राखेका थिए। प्रत्यक्ष निर्वाचन प्रणालीबाट पार्टीका सबै तहमा चुनाव हुनुपर्ने र संगठनलाई उनीहरूको योजनाअनुरूप चल्न दिनुपर्ने उनले उठाएका मुख्य एजेन्डा थियो। स्थायी समितिमा शर्माले पेस गरेको प्रस्तावका कारण माओवादीभित्र तरंग उत्पन्न भएको थियो। कार्यदलले गत माघ १ गते पार्टी अध्यक्ष प्रचण्डलाई विधान मस्यौदाको प्रस्ताव बुझाएको थियो। पार्टीका सबै तह र पदमा महाधिवेशनबाट प्रत्यक्ष निर्वाचित हुनुपर्ने, मनोनयन र चयन बन्द गर्नुपर्ने माग शर्माले राखेका छन्। उनले मनोनयन र चयनले पार्टी अघि बढ्न नसकेको र नेतृत्व पनि विकास नभएको बताउँदै आएका छन्। प्रदेश र जिल्लालाई केन्द्रबाट पूर्ण स्वायत्त राख्नुपर्ने र प्रदेशका मन्त्री छान्दा या तल्लो तहमा उम्मेदवार छान्दा केन्द्रबाट हस्तक्षेप गर्न नहुनेमा उनले जोड दिँदै आएका छन्। पार्टीको नाम नेकपा समाजवादी राख्नुपर्ने माग शर्माको छ। पार्टीको नाम फेरेपछि माओवादीबाट अन्यत्र गएका नेता तथा कार्यकर्तालाई मिलाएर समाजवादी यात्रा अघि बढाउन सहज हुने धारणा उनको छ। जनवर्गीय संगठनहरूलाई पार्टीको वैचारिक बाटोबाहेक अन्य विषयमा आफ्नै योजनामा चल्न दिनुपर्ने आवाज उनले उठाएका छन्। परिस्थितिको मागलाई सम्बोधन गर्नुपर्छदेव गुरुङ,महासचिव, माओवादी केन्द्र पार्टीको आवश्यकताअनुसार विधान बनाउँछौं। अहिलेसम्मको सबै खाले अभ्यासका आधारमा विधान बनाउँदै छौं। विधान छलफलको क्रममा छ। हामीले चलाएको संगठन, विस्तार तथा सुदृढीकरणको समीक्षा भएको छ। फागुन १ गतेबाट विधान मस्यौदामाथि बृहत् छलफल गर्दै छौं। आवश्यकताअनुसार रूपान्तरित हुन्छौं। परिस्थितिको मागअनुसार अघि बढ्नुपर्छ। संविधान, कानुन र राज्यको नीतिलाई पनि पार्टीमा लागू गर्नुपर्छ। अहिलेको अभियानै भनेको समाजवाद दिशामा जानुपर्छ भन्नेमा केन्द्रित छ। समाजवादी क्रान्तिलाई हाँक्ने नेतृत्व चाहियोगिरिराजमणि पोखरेल, उपमहासचिव तथा स्कुल विभाग प्रमुख कम्युनिस्ट पार्टी अरू जस्तो पुँजीवादी पार्टी हुँदैन। लामो विचारको संघर्षबाट त्यो आउँछ र आएको पनि छ। बीचमा जुन ढंगबाट अगाडि बढ्यौं, त्यसले पार्टीलाई बलियो बनाएन। ठूला कमिटी बनायौं। त्यसलाई व्यस्थित पार्न कार्यकर्ता तथा नेताहरूले चुनावको कुरा गर्नुभएको हो। भुइँ तहमा केही वडामा कमिटी गठन गर्न चुनावी अभ्यास पनि भयो। कम्युनिस्ट पार्टी बुर्जुवा पार्टीभन्दा फरक हो। हामी पार्टीभित्र चुनावको पक्षधर हौं। तर, गुट बनाउने, बुर्जाहरूले अबलम्बन गर्ने पैसाको खेल गरेर भोट किन्ने जस्ता कैयौं कुराले समाजवादी क्रान्तिलाई हाँक्ने पार्टी बन्न दिँदैन। त्यसैले इलेक्सनलाई अबलम्बन गर्दा पार्टीको मूल चरित्र प्रतिस्पर्धा पनि गर्ने, राज्यमा हस्तक्षेप पनि गर्ने अनि चुनावबाट समाजवादको बाटोतिर पनि जाने गरि सोच्नुपर्छ। पार्टी विचार प्रशोधन गर्दै, विचारलाई मूल पक्षमा असर नपर्ने गरी चुनावमा जानुपर्छ भन्ने हाम्रो बुझाइ हो। क्रान्तिकारी नेतृत्वको मूल्यांकन गर्ने र उसले खेलेको भूमिकालाई पनि स्थापित बनाउने गरी चुनावी मोडेल बनाउनुपर्छ। समकालीन राजनीतिमा अभ्यास गरिएको कुराको वरिपरि मात्रै समाधान खोज्नु हुँदैन। कम्युनिस्ट पार्टी चरित्र, बदलिएको विश्व परिवेश, नेपालको प्रतिस्पर्धाको राजनीति, माओवादीको योग्दानले निर्माणको शासकीय स्वरूपलाई आत्म साथ गर्दै चुन्ने र चुनिने सवाल विचार र संगठन जोडिन्छ। चुनावी मोडेल तयार गर्न हामी व्यापक छलफल गर्दैछौं। यसले नेपाली राजनीतिमा नयाँ चुनावी मोडेल लिएर आउँछ।"
रुविना क्षेत्रीको कीर्तिमानी शतकमा नेपालले माल्दिभ्सलाई दियो २२८ रनको लक्ष्य,"काठमाडौं : एसीसी प्रिमियर कप अन्तर्गत समूह चरणको अन्तिम खेलमा रुविना क्षेत्रीले शानदार सतक प्रहार गरेकी छन्। क्षेत्रीले सतकसँगै नेपालले माल्दिभ्ससामु २२८ रनको विशाल लक्ष्य प्रस्तुत गरेको हो। टस जितेर ब्याटिङ रोजेको नेपालले निर्धारित २० ओभरमा ४ विकेट गुमाउँदै नेपालले २२७ रनको योगफल तयार गरेको छ। क्षेत्रीले ५९ बलमा ११८ रन बनाएर अविजित रहिन्। रुविनाले ५९ बलमा १० चौका र ५ छक्कासहित १ सय १८ रनको योगदान दिइन्। योसँगै रुविना क्षेत्री नेपालका लागि पहिलो शतक प्रहार गर्ने महिला खेलाडीसमेत बनेका छिन्। यसैगरी पुजा महतोले अर्धशतक प्रहार गरेकी थिइन्। उनले ३६ बलमा १ छक्का र ५ चौकासहित ५९ रन बनाएर अविजित रहिन्। पुजाले करिअरको पहिलो अर्धशतक बनाउने क्रममा ५९ रन बनाइन्। उनले ३६ बलमा ५ चौका र १ छक्का प्रहार गरिन्। नेपालको महिला टोलीले अन्तर्राष्ट्रिय क्रिकेटमा बनाएको यो सर्वाधिक ठूलो योगफल हो। नेपालकी ओपनर कविता कुँवर १३, सीता रानामगरले १५ रन बनाइन् भने अन्यले दोहोरो अंक जोड्न सकेनन्। माल्दिभ्सका लागि शम्मा अलीले ३ विकेट र नब्बा बिन्थु नसिमले १ विकेट लिइन्।"
अदालतको आदेश लत्याउँदै माओवादी केन्द्रका जनप्रतिनिधि,"जाजरकोटरुकुमपश्चिम कालीकोट : रुकुमपश्चिमका पाँच स्थानीय तहले फागुन १ गते सार्वजनिक बिदा दिएका छन्। सबैभन्दा पहिले आठबीसकोट नगरपालिकाले शुक्रबार नै नगर क्षेत्रभित्र पर्ने सरकारी कार्यालय, विद्यालय तथा संघसंस्थालाई जनयुद्ध दिवसका अवसरमा एक दिन बिदा दिने निर्णय गरेको थियो। त्यस्तै, बाँफिकोट गाउँपालिका र चौरजहारी नगरपालिकाले पनि जनयुद्धदिवसका अवसरमा सार्वजनिक बिदाको घोषणा गरेका छन्। चौरजहारी नगरपालिकाले १८ औं नगरसभाबाट जनयुद्ध दिवसमा बिदा दिने निर्णय गरेको नगरकार्यपालिका प्रवक्ता खुमबहादुर खड्काले बताए। त्रिवेणी गाउँपालिकामा पनि जनयुद्धदिवसका अवसरमा बिदा दिने निर्णय भएको गाउँपालिका अध्यक्ष गणेशकुमार केसीले जानकारी दिए। मुसिकोट नगरपालिका भने जनयुद्ध दिवसका अवसरमा विद्या दिने वा नदिने अन्योलमा परेको छ। हालसम्म विदा बारे नगरपालिकाले कुनै निर्णय गरेको छैन। स्थानीय तह निर्वाचनमा ४ स्थानीय नेकपा (माओवादी केन्द्र)ले जितको छ। मुसिकोट नगरपालिका र बाँफिकोट गाउँपालिकाको प्रमुख तथा अध्यक्ष नेपाली कांग्रेसले जितेको छ। बाँफिकोटमा अध्यक्ष कांग्रेसको भए पनि कार्यपालिकामा माओवादी केन्द्रकै बहुमत छ। संघीय सरकारले फागुन १ गतेलाई जनयुद्ध दिवसका रूपमा मनाउने र उक्त दिन देशभर सार्वजनिक बिदा दिने निर्णय राजपत्रमा प्रकाशित गरेकामा सर्वोच्च अदालतले त्यसलाई खारेज गरिदिएको थियो। त्यस्तै, कालीकोटका चार स्थानीय तहले सार्वजनिक बिदा दिएका छन्। कालीकोटका पँलाता गाउँपालिका, पचालझरना गाउँपालिका, रास्कोट नगरपालिका र महाबै गाउँपालिकाले फागुन १ मा सार्वजनिक बिदा दिने निर्णय गरेका छन्। कालीकोटमा ९ वटा स्थानीय तह छन्। ९ स्थानीय तहमध्ये ४ ले बिदा दिने निर्णय गरेपछि यसको सर्वत्र आलोचना बढ्दै गएको छ। पँचालझरना गाउँपालिकाका अध्यक्ष देवराज शाही अग्नीले नेपालमा तीन तहको सरकार भएकाले स्थानीय सरकारको पनि उत्तिकै महत्व र अधिकार रहेकोले स्थानीय सरकारले आफ्नो अधिकारको प्रयोग गर्दै कार्यपालिकाको बैठकद्वारा सार्वजनिक बिदा दिने निर्णय गरेको बताए। जनयुद्ध दिवसका नाममा सार्वजनिक बिदा नगर्ने पालिकाहरूमध्ये जिल्लाको तिलागुफा नगरपालिका, शुभकालिका गाउँपालिका, नरहरिनाथ गाउँपालिका, सान्नीत्रिवेणी गाउँपालिका र खाँडाचक्र नगरपालिका छन्। उनीहरूले कानुनी राज्यको उपहास हुने हुँदा सर्वोच्चको फैसलाविरुद्ध जाने गरी आफूहरूले सार्वजनिक बिदा दिने निर्णय नगरेको जनाएका छन्। नागरिक समाजका अगुवा तथा अधिवक्ता अमलराज शाहीले अदालतले गरेका निर्णय कानुनसरह मान्य हुने भएकाले सर्वोच्चको फैसलाभन्दा बाहिर गएर कुनै पनि निकायले निर्णय गर्न नहुने बताए। जनयुद्धको उद्गमस्थल रोल्पाका पाँच पालिकाले फागुन १ मा सार्वजनिक बिदा दिने निर्णय गरेका छन्। रोल्पाका सुनछहरी गाउँपालिका, रोल्पा नगरपालिका, माडी गाउँपालिका, सुनील स्मृति गाउँपालिका र परिवर्तन गाउँपालिकाले सार्वजनिक बिदा दिने निर्णय गरेका हुन्। गोरखाका तीन पालिकाले फागुन १ गते जनयुद्ध दिवसका दिन सार्वजनिक बिदा दिने निर्णय गरेका छन्। जिल्लाका अजिरकोट, गण्डकी र भीमसेनथापा गाउँपालिकाले फागुन १ गते सार्वजनिक बिदा दिएर जनयुद्ध दिवस मनाउने निर्णय गरेका हुन्। बागमती प्रदेशको काभ्रेको चौंरीदेउराली गाउँपालिका, सिन्धुपाल्चोकको लिसंखु पाखर गाउँपालिका, चौतारा साँगाचोकगढी गाउँपालिका र धादिङको बेनीघाट रोराङ गाउँपालिका, धनुषाको सबैला नगरपालिका, ले सूचना निकालेर बिदा दिने निर्णय गरेका हुन्। धादिङको गजुरी गाउँपालिकामा भने गाउँपालिका अध्यक्षले बिदाको सूचना निकालेपछि उपाध्यक्षले जनयुद्ध दिवसका नाममा फागुन १ गते सार्वजनिक बिदा नभएको सूचना जारी गरेकी छन्। कोशी प्रदेशको सोलुखुम्बुको थुलुम दूधकोशी गाउँपालिका, उदयपुरको लिम्चुङबुङ गाउँपालिकाले पनि जनयुद्ध दिवसको नाममा सार्वजनिक बिदा दिने घोषणा गरेको छ। यसैगरी बागलुङको ताराखोला गाउँपालिकाले पनि फागुन १ गते सार्वजनिक बिदा दिएको छ। डोल्पाको मुड्केचुला गाउँपालिका, र जाजरकोटको नलगाड नगरपालिका, सुदूरपश्चिम प्रदेशको कैलालीको मोहन्याल गाउँपालिका लगायतले जनयुद्धका नाममा बिदा दिने घोषणा गरेको छ। २०५२ साल फागुन १ गते तत्कालीन नेकपा माओवादीले सशस्त्र युद्धको थालनी गरेको दिन हो। सोही दिनलाई जनयुद्ध दिवसको रूपमा गत वर्ष नेकपा माओवादी केन्द्रका अध्यक्षसमेत रहेका प्रधानमन्त्री पुष्पकमल दाहाल प्रचण्ड नेतृत्वको सरकारले सोही दिनलाई जनयुद्ध दिवसका रूपमा मनाउन गत वर्षदेखि सार्वजनिक बिदा दिने निर्णय गरेको थियो। तर सर्वोच्च अदालतले उक्त निर्णय गत पुस १३ मा बदर गर्ने निर्णय गरेको थियो। सर्वोच्च अदालतले उक्त बिदा बदर गर्ने निर्णय गरिसक्दा पनि तत्कालीन विद्रोही माओवादीको सशस्त्र युद्ध थालेका जिल्ला र आफ्नो पार्टीको पकड रहेका स्थानीय तहले धमाधम सार्वजनिक बिदा दिने निर्णय गरिरहेका छन्।"
अर्को निर्णय गरेर जनयुद्ध दिवसलाई सरकारले औपचारिकरुपमै मनाउने स्थिति आउनसक्छ : गृहमन्त्री,"काठमाडौं : सर्वोच्च अदालतले जनयुद्धका नाममा दिएको बिदा खारेज गरिदिएपछि माओवादी केन्द्रका नेताहरूले असन्तुष्टि व्यक्त गरेका छन्। २०७९ साल माघ २९ गते बसेको तत्कालीन प्रधानमन्त्री पुष्पकमल दाहाल 'प्रचण्ड' नेतृत्वको मन्त्रिपरिषद् बैठकले फागुन १ गते जनयुद्ध दिवसका रुपमा सार्वजनिक बिदा दिने निर्णय गरेको थियो। सरकारको सो निर्णयविरुद्ध द्वन्द्वपीडितले सर्वोच्च अदालतमा रिट हालेका थिए। रिटमाथि सुनुवाइ गर्दै सर्वोच्चले फागुन १ गते 'जनयुद्ध दिवस'का नाममा सार्वजनिक बिदा दिने सरकारको निर्णय संविधानको व्यवस्था,शब्द,मर्म र भावना विपरीत रहेको ठहर गर्दै खारेज गरिदिएको छ। जसका कारण आजको बिदा खारेज गर्न सरकार बाध्य भएको हो। सोही प्रसंगलाई लिएर मंगलबार प्रज्ञाभवनमा सुरू भएको माओवादी केन्द्रको विधान सम्मेलन उद्घाटन कार्यक्रममा वरिष्ठ उपाध्यक्ष नारायणकाजी श्रेष्ठले अदालतको आदेशप्रति असन्तुष्टि व्यक्त गरेका छन्। गृहमन्त्री समेत रहेका श्रेष्ठले जनयुद्ध दिवसलाई सरकारले अर्को निर्णय गरेर औपचारिक रुपमै मनाउने स्थिति आउनसक्ने दावी गरे। 'कुनै सन्दर्भमा फेरि शान्ति प्रक्रियालाई पार गरिसकेपछि अदालतले जो संकेत गरेको छ। सोहीअनुसार फेरि सकारले अर्को निर्णय गरेर जनयुद्ध दिवसलाई सरकारीतर्फबाट औपचारिकरुपमा मनाउने स्थिति पनि आउन सक्छ,'उनले भने,' यसको पनि आशा गरौं।' यद्दपी उनले सरकारको सो निर्णय स्वीकार गर्ने बताए। उनले भने,'अदालतको यो निर्णयलाई स्वीकार गर्दै घोषणा गरिसकेको बिदालाई यसपटक अदालतले दिएको आदेशअनुसार दिन निमिल्ने भन्दै सूचना प्रकाशित गरेर जानकारी गराइएको हो।' उनले जनयुद्ध दिवसमा सरकारले बिदा नदिएपनि क्रान्तिकारी नेपालीले यो दिनलाई खुसीका साथ मनाइरहेको बताए। 'सरकारले औपचारिकरुपले बिदा देओस् वा नदेओस् आजको दिन ऐतिहासिक जनयद्ध दिवस हो,'उनले भने,'क्रान्तिकारी नेपाली जनताले यसलाई मनाउँछन्,मनाइरहेका छन्,मनाउनेछन्।'"
पाल्पा जिप दुर्घटना : मृतकमध्ये चार जनाको पहिचान खुल्यो,"तानसेन : पाल्पा डुम्रेबाट तिनाउँ गाउँपालिका६ चिदिस शिखरडाँडा जाँदै गरेको जिप दुर्घटना हुँदा घटनास्थमै ८ जनाको मृत्यु भएको छ। १८ जना घाइते भएका छन्। बेलुका करिब ५ बजे लु१ज २३७१ नम्बरको जिप चिदिस शिखरडाँडा जाँदै गर्दा उकालोमा व्याक भइ दुर्घटना भएको थियो। तिनाउ गाउँपालिका६ का वडासदस्य स्थानीयबासी ज्ञानबहादुर अस्लामीले दिएको जानकारीअनुसार मृत्यु हुनेमा तिनाउ ६ चिदिसका रामबहादुर अस्लामी, कृष्णबहादुर अस्लामी, उर्मिला अस्लामी, माइतीमा आएकी दिल कुमारी अस्लामी रहेको र अन्य चार जना पहिचानको क्रममा रहेको बताए पनि जिल्ला प्रहरी कार्यालयबाट भने पुष्टि भएको छैन। मृतकमध्ये ५ जना महिला र ३ जना पुरुष छन्। जिल्ला प्रहरी कार्यालय पाल्पाका सूचना अधिकारी सुगन्ध श्रेष्ठले मृतकको पहिचानको लागि काम भइरहेको बताए। घाइते १८ जनामध्ये १० जना महिला, ४ जना बालक, ३ जना बालिका र १ जना चालक छन्। घाइते सबैको लुम्बिनी मेडिकल कलेज तानसेन प्रभासमा उपचार भइरहेको छ। लुम्बिनी मेडिकल कलेज पाल्पाले दिएको जानकारीअनुसार घाइते हुनेहरूमा पाल्पा तिनाउ ६ की २० वर्षीया कृष्णा पन्त, सोही ठाउँकै १९ वर्षीया उमा रास्कोटी, २१ वर्षीया अमृता गहतराज, १९ वर्षीया शान्ती राना, ९ वर्षीय सौरभ पुन, ४५ वर्षीय कूलबहादुर नेपाली, रुपन्देही खैरेनीका ९ वर्षीय विवेक जिसी, सोही ठाउँकै ७ वर्षीय अस्मित जिसी, तानसेन ७ की ४२ वर्षीया सविता परियार, रिव्दिकोट १ की ३० वर्षीया रमा सुनार, सोही ठाउँकै ६ वर्षीया विधा सुनार, ६ वर्षीया साया सुनार, ५ वर्षीय आरभ सुनार, ६६ वर्षीया विष्णुकला कामी, तानसेन १० का ४५ वर्षीय दानबहादुर चिदी, रुपन्देही हरैयाकी ३० वर्षीया भूमि पुन, १९ वर्षको उमा रास्कोटी र अन्य १ जना पुरुष, १ जना महिला र १ जना बालिका गरी १८ जना उपचार भइरहेको छ। घाइतेमध्ये दुई जनाको अवस्था चिन्ताजनक छ। श्रीपञ्चमीको पर्व मनाउन विभिन्न ठाउँबाट पाहुना तथा चेलीबेटीहरू जिपमा रहेको स्थानीबासीहरूको भनाइ छ।"
दोलखाको नाँ गाउँमा बिजुली पुग्यो,"दोलखा : जिल्लाको गौरीशंकर गाउँपालिका९ को रोल्वालिङ उपत्यकामा पर्ने विकट नाँ गाउँमा विद्युत पुगेको छ। उक्त गाउँमा तीन दिनअघि बिजुली पुगेको हो। वैकल्पिक ऊर्जा प्रवर्द्धन केन्द्रले सोलार प्लान्टमार्फत् विद्युत सेवा प्रदान गरेको हो। विद्युत् र टेलिफोन सेवा पुर्याउन चुनौती रहेको नाँ गाउँमा प्राधिकरणको विद्युत् ल्याउन टाढा भएपछि सोलार प्लान्टबाट विद्युत सेवा सुरु गरिएको हो। गाउँमा विद्युतीकरणका लागि ३० किलोवाट क्षमताको सोलार प्लान्ट राखिएको छ। वैकल्पिक ऊर्जा प्रवर्द्धन केन्द्रको ९० प्रतिशत अर्थात् ३ करोड १४ लाख, जलस्रोत तथा सिँचाइ विकास डिभिजन दोलखाको २५ लाख र गौरीशंकर गाउँपालिकाको ९ लाख ९८ हजार गरी कूल ३ करोड ४८ लाख रुपैयाँ लगानी रहेको छ।"
बालुवाले छोपेर राखेको अवैध काठ बरामद,झापा : भद्रपुर नगर प्रहरीले देउनियाँ खोलाबाट अवैध काठ बरामद गरेको छ। नदीजन्य पदार्थ चोरी निकासी नियन्त्रणका लागि खटिएका नगर प्रहरीले मंगलबार बिहान ५ बजे भद्रपुर३ स्थित देउनियाँ खोलामा बालुवाले छापेर राखेको सातवटा गोलिया काठ बरामद गरेको हो। सखुवा र टिक जातको अन्दाजी ४० किवी काठ बरामद गरिएको नगर प्रहरीका असई चन्द्र प्रधानले जानकारी दिए। बरामद गरिएको काठ नगरपालिकामा राखिएको उनले बताए। बरामद गरिएको काठ नजिकै चारकोशे जलथल जंगल रहेको छ। सोही जंगलबाट चोरी निकासी गरी काठ त्यहाँ ल्याएर लुकाएर राखेको हुन सक्ने नगर प्रहरीको अनुमान छ।
राजनीतिक र प्रशासनिक संयन्त्रको तालमेल भएन : प्रदेश सभामुख घर्ती,"गुल्मी : लुम्बिनी प्रदेशका सभामुख तुलाराम घर्तीले राजनीतिक र प्रशासनिक संयन्त्रको तालमेल हुनुपर्ने बताएका छन्। गुल्मीको मालिका गाउँपालिकाद्वारा आयोजित दास्रो मालिका रनिङ शिल्ड प्रतियोगिता कार्यक्रममा बोल्दै सभामुख घर्तीले पछिल्लो समय प्रशासनिक क्षेत्रमा अटेरी प्रवृतिको हाबी हुँदै गएको दाबी गरे। राज्यको कानुन र नियमलाई टेकेर इमानदारीपूर्वक काम गर्ने सुरक्षाकर्मी मात्रै रहेको बताउँदै कर्मचारी र शिक्षकमा राजनीति समेत लागेको उनले बताए। समाजिक मूल्य मान्यता र संस्कृति लोभ भइरहेको बेला कार्यक्रममा देखाइएका मौलिक कला र संस्कृतिले नेपाली समाजको संस्कार, संस्कृति जगेर्नामा सहयोग पुप्याएकोमा सभामुख घर्तीले खुसी व्यक्त गरे। देशमा संघीय संरचना सुरु भएसँगै जिल्लामा पूर्वाधार र विकास निर्माणको कार्यले गति लिएको धारणा व्यक्त गर्दै सभामुख घर्तीले स्थानीय सरकारले सञ्चालन गर्ने यी र यस्ता कार्यक्रमले समाजका कला संस्कृति र मौलिकता पहिचानसँगै खेलकुद क्षेत्रको विकास हुने बताए। मालिका गाउँपालिका ४ अर्खावाङ्गमा दास्रो मालिका रनिङ शिल्ड प्रतियोगिता मंगलबारदेखि सुरु भएको छ। कार्यक्रममा पालिकाभित्रका केही वडाका स्थानीयले स्थानीय स्तरमा सञ्चालन हुने यानी माया, भैलो, भजनलगायतका झाँकी प्रस्तुत गरेका थिए। गुल्मीमा दुई नगरपालिका र १० गाउँपालिका गरी १२ वटा स्थानीय तह छन्। जसमध्ये दोस्रो रनिङ शिल्ड प्रतियोगितामा गुल्मीका आठ र बाग्लुङ्गको वडिगाड गाउँपालिका गरी नौ वटा पालिकाको सहभागिता रहेको सहभागीता मालिका गाउँपालिकाका प्रमुख प्रशासकीय अधिकृत विकास खनालले जानकारी दिए।"
मिनीट्रक र मोटरसाइकल ठोकिँदा एक जनाको मृत्यु,काभ्रे : काभ्रेको पाँचखाल नगरपालिका ८ मा मिनीट्रक र मोटरसाइकल ठोकिँदा एक जनाको मृत्यु भएको छ। मृत्यु हुनेमा सिन्धुपाल्चोकको इन्द्रावती गाउँपालिका७ का २८ वर्षीय मुरारी कार्की रहेका छन्। उनी मोटरसाइकल चालक हुन्। जिल्लाको पाँचखाल नगरपालिका८ पचास किलोस्थित अरनिको राजमार्ग सडक खण्डमा दोलालघाटबाट जिरो किलोतर्फ आउँदै गरेको बा प्र ०२०३४ प ३३२१ मोटरसाइकल आफैं अनियन्त्रित भई विपरीत दिशाबाट आएको बा ३ ख ७२०४ नम्बरको ट्रकसँग ठोकिएको थियो। दुर्घटनामा इन्द्रावती गाउँपालिका७ का २८ वर्षीय राजन दंगाल घाइते भएका छन्।
सेनाको भगौडा बताउने व्यक्ति शृङ्खलाबद्ध सवारीसाधन चोरीमा संलग्न,"विराटनगर : आफूलाई नेपाली सेनाको भगौडा बताउने एक व्यक्ति शृङ्खलाबद्ध सवारीसाधन चोरीमा संलग्न रहेको पाइएको छ। मोटरसाइकल, स्कुटरसमेतका सवारीसाधन चोरीमा संलग्न मोरङको बेलबारी नगरपालिका४ घर भएका ३६ वर्षीय सन्तोष थापा भनिने मनीकुमार तामाङलाई अदालतले दोषी ठहर गरेको छ। उनी भारतको बागडुग्रामा समेत कोठा भाडामा लिएर बस्दै आएको खुलेको छ। मोटरसाइकल चोरी सम्बन्धी मुद्दामा जिल्ला अदालत मोरङले गत माघ २१ गते तामाङलाई ४ महिना कैद र १५ हजार रूपैयाँ जरिवानाको फैसला गरेको थियो। उनलाई सजाय भुक्तानका लागि मोरङ कारागार चलान गरिएको छ। स्कुटर चोरी सम्बन्धी छुट्टै मुद्दामा अदालतले उनीसँग १ लाख रूपैयाँ धरौटी माग गरेको थियो। धरौटीवापतको रकम समेत तामाङले तिरेका छैनन्। तामाङले आफू सेनाको भगौडा रहेको बताउने गरेका छन्। सेनामा भर्ना भइसकेपछि २०६३ सालमा तालिम छाडेर भागेको बयान उनले दिएका छन्। तामाङ नेपाल र भारतमा भएका शृङ्खलाबद्ध सवारीसाधन चोरीमा संलग्न रहेको प्रहरी अनुसन्धानबाट खुलेको छ। उनले हालसम्म २५ वटा मोटरसाइकल र स्कुटर चोरी गरिसकेको पत्ता लागेको छ। अनुसन्धानका क्रममा पनि २५ वटा सवारीसाधन चोरी गरेको उनले स्वीकार गरेका छन्। मोरङ प्रहरी प्रमुख एसपी दीपक पोखरेलका अनुसार तामाङले मोटरसाइकल, स्कुटर लगायतका सवारीसाधन नेपालबाट चोरी गरेर भारत पुर्याउँदै र भारतबाट चोरी गरेर नेपाल ल्याउँदै बिक्री गर्ने गरेको यकिन भएको छ। उनलाई गत पुस २१ गते इलामको दानाबारीबाट पक्राउ गरिएको पोखरेलले बताए। पक्राउ गरेर उनलाई मोरङको उर्लाबारी ल्याइएको थियो। इलाका प्रहरी कार्यालय उर्लाबारीका इन्सपेक्टर देवेन्द्र दास नेतृत्वको टोलीले चोरी मुद्दामा उनीमाथि अनुसन्धान गरेको थियो। मोरङको मिक्लाजुङ गाउँपालिका३ धोबेनीका गोपाल तामाङको को ३८ प ११०५ नम्बरको मोटरसाइकल चोरी गरेर लैजाने क्रममा तामाङ पक्राउ परेका हुन्। उक्त मोटरसाइकल इलामको माई नगरपालिका३ बाट प्रहरीले बरामद गरेको थियो। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि सरकारी वकिल कार्यालयले अभियोगपत्र तयार पार्दै तामाङलाई प्रतिवादी बनाएर अदालतमा मुद्दा दायर गरेको थियो। त्यही मुद्दामा उनी दोषी ठहर भएका हुन्। तामाङविरुद्ध धनकुटा, झापालगायतका जिल्लामा पनि चोरी मुद्दा छ। मोरङ अदालतले निर्धारण गरेको सजाय भुक्तान गरिसकेपछि उनलाई मुद्दा चलेका अन्य स्थानमा लैजाने प्रहरीको तयारी छ। विभिन्न स्थानमा परेको किटानी जाहेरीका आधारमा उनलाई प्रहरीले खोजी गरिरहेको थियो। उनले एकजना बालकलाई लिएर हिँड्ने र मानिसहरुको विश्वास जितेर सवारीसाधनको रेकी गर्दै चोरेर लैजाने गरेको प्रहरीको भनाइ छ। केही मोटरसाइकल सम्बन्धित धनीसँगै मागेर लैजाने र अन्यत्र लगेर बिक्री गर्ने गरेको खुलेको छ, एसपी पोखरेलले भने, कुनै ठाउँमा पुगेर आउँछु भन्दै धनीलाई विश्वासमा पारेर मोटरसाइकल लगेपछि फर्किएर नआउने गरेको पाइयो। प्रहरीका अनुसार तामाङले पछिल्लो समय भारत दार्जिलिङका दुर्गा तामाङको मोटरसाइकल र मोरङ मिक्लाजुङका सन्देश मगरको स्कुटर चोरेर लगेको स्वीकार गरेका छन्। साथै, पछिल्लो २ महिनाभित्रमा इलामको दानाबारीबाट पार्किङ गरेको स्कुटर भारतमा लगेर बेचेको र भारतका विभिन्न स्थानबाट ५ वटा मोटरसाइकल नेपालमा ल्याएको उनले बयानमा खुलाएका छन्। टेलिभिजन, मोबाइललगायत चोरीमा पनि तामाङको संलग्नता देखिएको प्रहरीको भनाइ छ। उनले विभिन्न समयमा चोरी गरेका दुईवटा मोटरसाइकल र एउटा स्कुटरसमेत प्रहरीले बरामद गरेको छ। त्यस्तै, भारतबाट चोरेर नेपाल ल्याइएको अर्को स्कुटर पनि फेला पारेर प्रहरीले सम्बन्धित धनीलाई बुझाएको छ। शृङ्खलाबद्ध सवारीसाधन चोरीमा गिरोह नै संलग्न रहेको अनुमान छ। अहिले तामाङ मात्रै पक्राउ परेका छन्, प्रहरी स्रोतले भन्यो, अनुसन्धानबाट खुलेको तथ्य र प्राप्त सूचनाका आधारमा गिरोहका अन्य सदस्यको खोजी भइरहेको छ। दायरा फराकिलो पारेर विभिन्न कोणबाट अनुसन्धान जारी राखिएको छ। तामाङले आफू विगतमा लागूऔषध गाँजा र सुन तस्करीमा समेत संलग्न रहेर कारबाही भोगिसकेको प्रहरीलाई बताएका छन्। तर, यसको पुष्टि भइसकेको छैन।"
म्याग्दीको दरवाङधारापानी सडक सुधार,"बेनी : म्याग्दीको दरवाङधारापानी सडक स्तरोन्नति भएको छ। मालिका गाउँपालिकाको केन्द्र दरवाङदेखि सोही पालिकाको वडा नम्बर ५ फेदी हुँदै धवलागिरी गाउँपालिकाको केन्द्र मुना जोड्ने सडकको धारापानीसम्मको खण्ड स्तरोन्नति भएको हो। दरवाङदेखिधारापानी पुग्न यसअघि गाडीमा ४५ मिनेट लाग्ने गरेकोमा सडक स्तरोन्नति भएपछि यात्रा अवधि १५ मिनेटमा छोटिएको धवलागिरि गाउँपालिका७ धारापानीका रिमप्रकाश थापाले बताए। १२ वर्षअघि चन्दा जुटाएर मार्ग मात्र खोलिएको सडक कच्ची साँघुरो र ग्रेड नमिलेको थियो, उनले भने घुम्ती तथा मोड र ग्रेड सुधार सँगै अप्ठ्यारो ठाउँमा ढलान भएपछि यात्राका क्रममा सहज र सुरक्षित भएको छ। नयाँ मार्ग खोल्ने, ग्रेड सुधार, विस्तार, नाली निर्माण, ग्रेड, घुम्ती सुधार र ढलान भएपछि धवलागिरी गाउँपालिकालाई यातायात सञ्जालसँग जोड्ने मुख्य दरवाङधारापानीताकममुना सडकको दरवाङधारापानी खण्डको यात्रा सहज बन्न थालेको छ। सडक सुधार भएपछि यातायातको भाडादर घटाउन स्थानीयवासीले माग गरेका छन्। २०६७ सालमा स्थानीय बासिन्दा र तत्कालीन गाविसको अनुदानमा एक करोड ५० लाख खर्चेर यो सडकको मार्ग खोलिएको थियो। गण्डकी प्रदेश सरकारको पालिकाको केन्द्र जोड्ने सडक स्तरोन्नति गर्ने योजनाअन्तर्गत २०७६ चैत ४ गते दरवाङदेखि फेदी हुँदै धारापानी खण्डको छ किलोमिटर ६०० मिटर सडक स्तरोन्नति गर्न ठेक्का सम्झौता भएको थियो। १४ करोड ३८ लाख ६७ हजार रुपैयाँमा २०७८ असारमा सम्पन्न गर्ने लक्ष्यसहित धुलिखेलब्राइटकुँवर जेभीले पूर्वाधार विकास कार्यालय म्याग्दीसँग ठेक्का लिएको आयोजनाको ४६ प्रतिशत भौतिक प्रगति भएको अवस्थामा सहायक निर्माण व्यवसायीले काम छाडेपछि करिब एक वर्ष अलपत्र परेको थियो। २०७९ को भदौमा कार्यक्षेत्रमा आएको मुख्य निर्माण कम्पनीका कर्मचारी हरिप्रसाद हुमागाईंले हाल ९३ प्रतिशत भौतिक प्रगति भएको सडक आयोजना कार्यालयलाई हस्तान्तरणको तयारी गरेको बताए। दरवाङदेखि धारापानीसम्म ६ किलोमिटर सडक फराकिलो, नाली र पर्खाल बनाएर ग्राभेल गरेका छौं, उनले भने बादिकाको अप्ठ्यारो र साँघुरो भीरमा ३२४ मिटर सडक ढलान भएको छ। ३५ तीनदेखि ४ मिटर फराकिलो रहेको सडक सरदर ७५ मिटरका दरले फराकिलो बनाइएको छ। ग्रेड नमिलेको ठाउँमा ४०० मिटर नयाँ मार्ग खोलिएको पूर्वाधार विकास कार्यालय म्याग्दीका सूचना अधिकारी अर्जुन शर्माले बताए। बादिका भिरमा साँघुरो र उकालो सडक भएका कारण दुर्घटनाको जोखिम थियो, उनले भने सडक फराकिलो, ढलान र ग्राभेल गरेका छौं। उकालो र भिरालो सडकमा गाडी बिग्रिने, दुर्घटना हुने, फस्ने, उक्लन नसक्ने समस्या हटेको छ। यो सडकलाई प्रदेश सरकारले चालू आर्थिक वर्षमा ५ करोड रुपैयाँ बजेट विनियोजन गरेको छ। यसलाई मुना हुँदै ढोरपाटन र पूर्वी रुकुमसँग जोडेर मध्य पहाडी लोकमार्गको वैकल्पिक मार्गका रूपमा विकास गर्न जोड दिइएको म्याग्दी प्रदेशसभा क्षेत्र (ख)बाट निर्वाचित प्रदेशसभा सदस्य तथा प्रदेश सरकारका भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जालीले बताए। धारापानीदेखि ताकम हुँदै सिवाङ जोड्ने चार किलोमिटर सडक कालोपत्रेसहित स्तरोन्नति गर्न प्रदेश सरकारले चालू आर्थिक वर्षमा पाँच करोड रुपैयाँ विनियोजन गरेको छ, उनले भने सो सडक योजनालाई २५ करोड रुपैयाँको बजेटको स्रोत सुनिश्चतता गरेर बहुवर्षीय ठेक्का आह्वान भइसकेको छ।"
काँकडभिट्टाबाट भारत प्रवेश गरेका विदेशी फुटबलरसहित दुई जना पक्राउ,झापा : पूर्वी नाका काँकडभिट्टाबाट भारत प्रवेश गरेका एक विदेशी फुटबलरसहित दुई जनालाई भारतीय एसएसबीले पक्राउ गरेको छ। बिना कागजात अवैधरूपमा भारत प्रवेश गरेको आरोपमा पश्चिम अफ्रिका सेनेगल निवासी अब्दुल्ला आबुबकर र भारतीय युवक विहार राज्यका मुकेश ठाकुरलाई नक्सलबारीको लालीजोत सीमामा तैनाथ एसएसबी टोलीले सोमबार साँझ पक्राउ गरेको हो। सेनेगलका आबुबकर विदेशी फुटबल खेलाडी हुन्। उनलाई भारतीय युवक ठाकुरले मोटरसाइकलमा हालेर भारत पुर्याएका थिए। सन् २०१९ मै नेपालको भिजा सकिए पनि आबुबकर नेपालमा बसेर फुटबल खेल्दै आएको प्रारम्भिक अनुसन्धानबाट खुलेको छ। विदेशी फुटबलरलाई सीमा पार गराउने आरोपमा ठाकुरलाई पनि एसएसबीले नियन्त्रणमा लिएको बताइएको छ। एसएसबीले पक्राउ परेका दुवै जनालाई नक्सलबारी प्रहरीलाई बुझाइसकेको छ। प्रहरीले दुवै जनालाई सिलगुडी जिल्ला अदालतमा पेस गरिसकेको छ। यता पक्राउ परेका विदेशी फुटबलर आबुबकर नेपालका क्लबहरूबाट अफिसियल खेल नखेलेको पाइएको छ। आबुबकर नेपालमा बसेर अफिसियल बाहेकका खेलहरू खेलेको हुन सक्ने बुझिएको छ।
कोशी प्रदेश बालबालिका बचाउ अभियानमा लागेको छ : मुख्यमन्त्री कार्की,"उदयपुर : कोशी प्रदेशका मुख्यमन्त्री केदार कार्कीले प्रदेश सरकार बालबालिका बचाउ अभियानमा जुटेको बताएका छन्। त्रियुगा उद्योग वाणिज्य संघले उदयपुरको सदरमुकाम गाईघाटमा आयोजना गरेको दोस्रो प्रदेश महोत्सव २०८० को उद्घाटन गर्दै मुख्यमन्त्री कार्कीले भविष्यका कर्णधार बालबालिकालाई बचाउन प्रदेश सरकारले निःशुल्क स्वास्थ्य कार्यक्रम कार्यान्वयनमा ल्याइएको बताए। बालबालिकाको स्वास्थ्य घर भित्रको विकास हो,' उनले भने, प्रदेश सरकार बाहिरको मात्र हैन घर भित्रको विकासअन्तर्गतका शिक्षा, स्वास्थ्य र रोजगार बढावा दिने गरी काम गरिरहेको छ।' उनले भने, हामी प्रदेश भित्रका विपन्न परिवारलाई लक्षित गरी डाक्टर, इन्जिनियर, वकिल, कृषि तथा पशु सम्बन्धी सबै प्राविधिक धारमा लगानी गरी दक्ष जनशक्ति उत्पादन गर्ने योजनामा छौं। प्राविधिक धारतर्फ अध्ययन गर्न चाहाने र गर्दै गरेकाहरूलाई भुक्तानी गरेर दक्ष जनशक्ति निकाल्न चाहान्छौं,' मुख्यमन्त्री कार्कीले भने, ढुक्क हुनुस् अब लाखौं रुपैयाँ निकालेर यी विषय पढ्न सक्दिन भनेर हार नमान्नुस् साथमा प्रदेश सरकार छ।'"
पोखरामा ६ किलो सुनसहित भारतीय नागरिक पक्राउ,"पोखरा : कास्की प्रहरीले पोखरामा ६ किलो सुनसहित एकजना भारतीय नागरिकलाई पक्राउ गरेको छ। पक्राउ पर्नेमा भारतको पश्चिम बंगालका ४० वर्षीय सुरजित भौमिक रहेका छन्। उनलाई ६ किलो सुन र ६२ लाख रुपैयाँ नगदसहित पक्राउ गरिएको कास्कीका प्रहरी प्रमुख एसपी मोहनकुमार थापाले बताए। सोमबार पक्राउ परेका उनलाई प्रहरीले आज सार्वजनिक गरेको हो। ६६९ किलो सुन, ६ तोला चाँदी र ६२ लाख ८१ लाख नगदसहित पक्राउ परेका भारत पश्चिम बंगालको मेदिनीपुरका भौमिक पोखराको मोहोरिया टोलमा बस्दै आएको प्रहरीले जनाएको छ। उनी सोमबार बिहान ४ बजे पक्राउ परेका हुन्। ३ तले घर भाडामा लिई बस्दै आएका भौमिकले अवैध सुन आयात गरी गरगहना बनाएर बिक्री गर्दै आएको सुराकीका आधारमा प्रहरीले पक्राउ गरेको हो।"
पोखरामा ६ किलो सुनसहित भारतीय नागरिक पक्राउ,"पोखरा : कास्की प्रहरीले पोखरामा ६ किलो सुनसहित एकजना भारतीय नागरिकलाई पक्राउ गरेको छ। पक्राउ पर्नेमा भारतको पश्चिम बंगालका ४० वर्षीय सुरजित भौमिक रहेका छन्। उनलाई ६ किलो सुन र ६२ लाख रुपैयाँ नगदसहित पक्राउ गरिएको कास्कीका प्रहरी प्रमुख एसपी मोहनकुमार थापाले बताए। सोमबार पक्राउ परेका उनलाई प्रहरीले आज सार्वजनिक गरेको हो। ६६९ किलो सुन, ६ तोला चाँदी र ६२ लाख ८१ लाख नगदसहित पक्राउ परेका भारत पश्चिम बंगालको मेदिनीपुरका भौमिक पोखराको मोहोरिया टोलमा बस्दै आएको प्रहरीले जनाएको छ। उनी सोमबार बिहान ४ बजे पक्राउ परेका हुन्। ३ तले घर भाडामा लिई बस्दै आएका भौमिकले अवैध सुन आयात गरी गरगहना बनाएर बिक्री गर्दै आएको सुराकीका आधारमा प्रहरीले पक्राउ गरेको हो।"
पाल्पा जिप दुर्घटना : मृतकमध्ये चार जनाको पहिचान खुल्यो,"तानसेन : पाल्पा डुम्रेबाट तिनाउँ गाउँपालिका६ चिदिस शिखरडाँडा जाँदै गरेको जिप दुर्घटना हुँदा घटनास्थमै ८ जनाको मृत्यु भएको छ। १८ जना घाइते भएका छन्। बेलुका करिब ५ बजे लु१ज २३७१ नम्बरको जिप चिदिस शिखरडाँडा जाँदै गर्दा उकालोमा व्याक भइ दुर्घटना भएको थियो। तिनाउ गाउँपालिका६ का वडासदस्य स्थानीयबासी ज्ञानबहादुर अस्लामीले दिएको जानकारीअनुसार मृत्यु हुनेमा तिनाउ ६ चिदिसका रामबहादुर अस्लामी, कृष्णबहादुर अस्लामी, उर्मिला अस्लामी, माइतीमा आएकी दिल कुमारी अस्लामी रहेको र अन्य चार जना पहिचानको क्रममा रहेको बताए पनि जिल्ला प्रहरी कार्यालयबाट भने पुष्टि भएको छैन। मृतकमध्ये ५ जना महिला र ३ जना पुरुष छन्। जिल्ला प्रहरी कार्यालय पाल्पाका सूचना अधिकारी सुगन्ध श्रेष्ठले मृतकको पहिचानको लागि काम भइरहेको बताए। घाइते १८ जनामध्ये १० जना महिला, ४ जना बालक, ३ जना बालिका र १ जना चालक छन्। घाइते सबैको लुम्बिनी मेडिकल कलेज तानसेन प्रभासमा उपचार भइरहेको छ। लुम्बिनी मेडिकल कलेज पाल्पाले दिएको जानकारीअनुसार घाइते हुनेहरूमा पाल्पा तिनाउ ६ की २० वर्षीया कृष्णा पन्त, सोही ठाउँकै १९ वर्षीया उमा रास्कोटी, २१ वर्षीया अमृता गहतराज, १९ वर्षीया शान्ती राना, ९ वर्षीय सौरभ पुन, ४५ वर्षीय कूलबहादुर नेपाली, रुपन्देही खैरेनीका ९ वर्षीय विवेक जिसी, सोही ठाउँकै ७ वर्षीय अस्मित जिसी, तानसेन ७ की ४२ वर्षीया सविता परियार, रिव्दिकोट १ की ३० वर्षीया रमा सुनार, सोही ठाउँकै ६ वर्षीया विधा सुनार, ६ वर्षीया साया सुनार, ५ वर्षीय आरभ सुनार, ६६ वर्षीया विष्णुकला कामी, तानसेन १० का ४५ वर्षीय दानबहादुर चिदी, रुपन्देही हरैयाकी ३० वर्षीया भूमि पुन, १९ वर्षको उमा रास्कोटी र अन्य १ जना पुरुष, १ जना महिला र १ जना बालिका गरी १८ जना उपचार भइरहेको छ। घाइतेमध्ये दुई जनाको अवस्था चिन्ताजनक छ। श्रीपञ्चमीको पर्व मनाउन विभिन्न ठाउँबाट पाहुना तथा चेलीबेटीहरू जिपमा रहेको स्थानीबासीहरूको भनाइ छ।"
दोलखाको नाँ गाउँमा बिजुली पुग्यो,"दोलखा : जिल्लाको गौरीशंकर गाउँपालिका९ को रोल्वालिङ उपत्यकामा पर्ने विकट नाँ गाउँमा विद्युत पुगेको छ। उक्त गाउँमा तीन दिनअघि बिजुली पुगेको हो। वैकल्पिक ऊर्जा प्रवर्द्धन केन्द्रले सोलार प्लान्टमार्फत् विद्युत सेवा प्रदान गरेको हो। विद्युत् र टेलिफोन सेवा पुर्याउन चुनौती रहेको नाँ गाउँमा प्राधिकरणको विद्युत् ल्याउन टाढा भएपछि सोलार प्लान्टबाट विद्युत सेवा सुरु गरिएको हो। गाउँमा विद्युतीकरणका लागि ३० किलोवाट क्षमताको सोलार प्लान्ट राखिएको छ। वैकल्पिक ऊर्जा प्रवर्द्धन केन्द्रको ९० प्रतिशत अर्थात् ३ करोड १४ लाख, जलस्रोत तथा सिँचाइ विकास डिभिजन दोलखाको २५ लाख र गौरीशंकर गाउँपालिकाको ९ लाख ९८ हजार गरी कूल ३ करोड ४८ लाख रुपैयाँ लगानी रहेको छ।"
मिनीट्रक र मोटरसाइकल ठोकिँदा एक जनाको मृत्यु,काभ्रे : काभ्रेको पाँचखाल नगरपालिका ८ मा मिनीट्रक र मोटरसाइकल ठोकिँदा एक जनाको मृत्यु भएको छ। मृत्यु हुनेमा सिन्धुपाल्चोकको इन्द्रावती गाउँपालिका७ का २८ वर्षीय मुरारी कार्की रहेका छन्। उनी मोटरसाइकल चालक हुन्। जिल्लाको पाँचखाल नगरपालिका८ पचास किलोस्थित अरनिको राजमार्ग सडक खण्डमा दोलालघाटबाट जिरो किलोतर्फ आउँदै गरेको बा प्र ०२०३४ प ३३२१ मोटरसाइकल आफैं अनियन्त्रित भई विपरीत दिशाबाट आएको बा ३ ख ७२०४ नम्बरको ट्रकसँग ठोकिएको थियो। दुर्घटनामा इन्द्रावती गाउँपालिका७ का २८ वर्षीय राजन दंगाल घाइते भएका छन्।
जनप्रतिनिधि र कर्मचारीले श्रमदानबाटै बनाए सडक,डोल्पा : हिमाली जिल्ला डोल्पाको त्रिपुरासुन्दरी नगरपालिकाका जनप्रतिनिधि र कर्मचारी मिलेर सडक निर्माण गरेका छन्। नगरपालिकाभित्र पर्ने चुँ गार्ड खोलादेखि लिकु जाने बाटोसम्मको करिब एक किलोमिटर सडक निर्माणसँगै सुधार गरेका हुन्। मंगलबार नगर प्रमुख जनचन्द्र रोकायको नेतृत्वमा गएको जनप्रतिनिधि र कर्मचारीको टोलीले साँघुरो ठाउँमा बाटो चौडा गर्नुका साथै बीच बाटोमा रहेका ढुंगाहरू फुटाएर सडक निर्माण गरेको हो। पैदलयात्रु र मोटरसाइकलमा आवतजावत गर्न समस्या भएपछि जनप्रतिनिधि र कर्मचारी मिलेर सडक सुधारको काम पनि गरेका छन्। सबै सानातिना ठाउँमा बजेट हाल्न पारदर्शी नहुने भएकाले जनप्रतिनिधि र कर्मचारीसहित श्रमदान गरेर सडक बनाइएको उनले बताए। पहिला बाटो अप्ठेरो भएकाले मोटरसाइकलमा यात्रा गर्न असहज भए पनि अब भने सरर यात्रा गर्न मिल्ने बनाइएको छ। बाटो सुधार भएसँगै चुँ गार्ड खोलामा मोटरेबल पुल नबनुञ्जेल मोटरसाइकलमा सहज रुपमा आवतजावत गर्न सकिने वडा नम्बर १ का अध्यक्ष रामचन्द्र कुलालले बताए। श्रमदान कार्यक्रममा झण्डै ५० जना जनप्रतिनिधि र कर्मचारी सहभागी भएका थिए।
संकटमा हिमालका रैथाने बाली,"सुर्खेत : जुम्लाको कनकासुन्दरी गाउँपालिकाका किसान हर्कराज बुढाले रैथाने बालीको खेती गर्न छाडेको एक दशक भयो। दुःख गरेअनुसार उब्जनी नहुने, हुर्कनै समय लाग्ने, रोग र किराबाट जोगाउनै मुश्किल भएपछि उनले परम्परादेखि लगाउँदै आएका अन्नबालीको खेती गर्न छाडेका हुन्। पहिला त राम्रै फल्थ्यो उनी भन्छन्,फापर, उवा, चिनो र कागुनो अचेल पहिलाको जस्तो फल्दैन, दुख अनुसार उब्जनी नहुँदा हामीले स्थानीय जातका अन्नबाली लगाउन छोडिसक्यौं। उनका अनुसार केहीवर्ष अघिसम्म फापर, चिनो, कागुनो, उवा, कोदो र जौ लगायतका स्थानीय जातका बालीको खेती राम्रै हुन्थ्यो। तर पछिल्ला वर्षमा ती बालीको उत्पादन क्रमशः घट्दो छ। उत्पादन घट्दै गएपछि स्थानीयले कतिपय रैथाने बालीको खेती नै गर्न छाडेका छन्। खेती नै गर्न छाडेपछि हिजोआज कतिपय स्थानीय जातका रैथाने बालीको बीउ नै नपाउने अवस्था आएको उनले सुनाए। उनी भन्छन्,पहिला त पाखामा छरिदिए पुग्थ्यो, त्यही फलेको बालीले छाक टार्थ्यौं। तर अचेल पहिलाको जस्तो उब्जनी हुँदैन, उब्जनी नहुने बाली किन लगाउनु ? धेरै उत्पादन हुने आसमा हिजोआज आफूहरूले हाइब्रिड जातका बालीको खेती गर्न थालेको उनले बताए। जुम्लाकै तातोपानी गाउँपालिकाका किसान जयप्रसाद गौतमले पछिल्लो समय मार्सी धानको उत्पादन घट्दै गएको सुनाए। नयाँनयाँ रोग र किराको प्रकोपले मार्सी धानको उत्पादन सोचेअनुसार नहुँदा आफूहरूले विस्तारै यसको खेती घटाउँदै गएको उनको भनाइ छ। उनका अनुसार वर्षौदेखि स्थानीयले खेती गर्दै आएको जुम्ली मार्सीको खेतीमा पछिल्लो समय रोगले सताउन थालेको हो। गौतम भन्छन्,बर्सेनि नयाँ रोगले पाक्ने बेलामा मार्सी धान खेतमै नष्ट हुन्छ, पहिलाको जस्तो उत्पादन नै हुँदैन। रोगले सताउने र उब्जनी हुन छाडेपछि मार्सीको साटो नयाँ जातको धान लगाउन थालेका छौं, अब सबैले खेती गर्न छाडेपछि विस्तारै यहाँको रैथाने मार्सी नै लोप हुन्छ होला। कर्णालीका हिमाली जिल्लाहरू जुम्ला, हुम्ला, मुगु, डोल्पा र कालीकोटमा रैथाने जातका बालीको खेती घट्दो छ। उत्पादनमा आएको ह्रासका कारण स्थानीयले खेती गर्न छाडेपछि कतिपय रैथाने बालीहरूको अस्तित्व नै संकटमा परेको हो। चिसो र हिमाली हावापानीमा फल्ने चिनो, कागुनो, उवा, फापर, मार्से, जुम्ली मार्सी, कोदो, सिमी र जौं लगायतका रैथाने बालीहरू संकटमा पर्न थालेका छन्। जलवायुमा आएको परिवर्तनका कारण यी रैथाने बालीहरूको अस्तित्व पनि संकटमा पर्न थालेको विज्ञहरू बताउँछन्। जलवायु परिवर्तनका कारण हिमाली क्षेत्रमा हिउँ समयमै पर्दैन वातावरणविद् सञ्जित कँडेल भन्छन्,पहिलाको तुलनामा हिउँ कम मात्र पर्ने गरेको, हिउँ पर्न छाडेपछि विस्तारै हिमाली क्षेत्रको तापक्रम पनि वृद्धि हुँदै जाँदा त्यहाँका रैथाने बालीलाई अनुकुल वातावरण भएन। ती बालीमा रोग र किराको प्रकोप पनि बढ्न थाल्यो, यसले उत्पादन घट्ने नै भयो। जीविकोपार्जनमा समस्या रैथाने बाली लोप हुने अवस्थामा पुग्दा स्थानीय किसानको जीविकोपार्जनमा नै समस्या उत्पन्न हुन थालेको छ। तर स्थानीय किसान भने के कारणले रैथाने बालीको उत्पादन घट्यो भन्ने विषयमा जानकार छैनन्। बरु उत्पादन बढी हुने बालीको खोजीमा किसानहरू भौंतारिने गरेका छन्। मुगुको खत्याड गाउँपालिकाका किसान वीरबहादुर खत्री भन्छन्,हिउँ र पानी नपर्दा छरेको बाली पनि सप्रिँदैन, पहिला अन्न फल्ने पाखाहरू अचेल बाँझै छन्। पुस्तौंदेखि लगाउँदै आएका बालीको उत्पादन राम्रो नहुँदा हामीलाई छाक टार्न कठिन हुन्छ, यहाँको हावापानीसँग सुहाउँदो नयाँ बालीहरू केही भए सरकारले दिए हुन्थ्यो। उनका अनुसार रैथाने बाली फल्न छाडे पनि जिल्लामा विगतमा नफल्ने कतिपय बाली र फलफूलहरू भने अचेल फल्न थालेका छन्। हिमाली क्षेत्रका किसानले उत्पादन बढी हुने आसमा उन्नत जातका बीउको खेती गर्न थालेका छन्। यसले पनि रैथाने बालीहरू संकटमा पर्न थालेका हुन्। रैथाने बालीको संरक्षणका लागि सरकारले जलवायुमैत्री कृषि प्रविधि र खेती प्रणालीतर्फ किसानलाई आकर्षित गर्नुपर्ने अगुवा किसानहरूको माग छ। पछिल्लो समय कर्णालीका रैथाने बालीले बजार पाउन थालेका छन्। मार्सी, सिमी र फापरको बजारमा माग बढेको भए पनि उत्पादन भने वृद्धि हुन सकेको छैन। रैथाने बालीको उत्पादन वृद्धि र बीउ संरक्षणमा प्रभावकारी योजना र कार्यक्रम नहुँदा यी बालीहरू संकटमा पर्न थालेको किसानहरू बताउँछन्। रैथाने बाली जोगाउने प्रयास कर्णाली प्रदेश सरकारले रैथाने बालीको संरक्षणका लागि पहल भइरहेको जनाएको छ। रैथाने बालीको अस्तित्व जोगाउन र किसानलाई यसको खेतीमा आकर्षित गर्न कर्णालीमा उत्पादन हुने ९ वटा रैथाने प्रजातिका बालीहरू सूचीकृत गरिएको छ। भूमि व्यवस्था, कृषि तथा सहकारी मन्त्रालयले चिनो, कागुनो, उवा, मार्से, फापर, जुम्ली मार्सी, कोदो, जौ र सिमीलाई रैथाने बालीको रूपमा सूचीकृत गरिएको जनाएको छ। मन्त्रालयका प्रवक्ता धनबहादुर कठायतले रैथाने बाली संस्कृतिसँग जोडिएकाले सम्पदाको उपमा दिएर ती रैथाने बालीको उत्पादनहरू बिक्री गर्नेले अब अनिवार्य रूपमा मूल्यवान अंकित लोगो राख्नुपर्ने व्यवस्था गरिएको जानकारी दिए। कठायतले भने,रैथाने बालीको बजार माग धेरै छ, मूल्य पनि राम्रो छ। तर उत्पादन भने हुन सकिरहेको छैन, रैथाने बालीको उत्पादन बढाउन र ती बालीको संरक्षणका लागि मन्त्रालयले प्रवर्द्धनका कार्यक्रम सञ्चालन गरिरहेको छ। उनले चालू आर्थिक वर्षमा रैथाने बालीको संरक्षण र प्रवर्द्धनका लागि जिल्लाहरूमा करिब ४ करोड बजेट पठाइएको बताए। रैथाने बालीको बीउ लोपोन्मुख अवस्थामा पुगेपछि जिल्लास्थित कृषि विकास कार्यालयहरूले बीउ जोगाउन प्रयास गरिरहेको मन्त्रालयको भनाइ छ।"
सातौं राष्ट्रपति रनिङ शिल्डको उपाधि त्रिशूलीलाई,"नुवाकोट : नुवाकोटको विदुरमा सञ्चालन भएको सातौं राष्ट्रपति रनिङ शिल्डको उपाधि त्रिशूलीले जितेको छ। प्रतियोगितामा १० स्वर्ण, आठ रजत र सात कास्य पदक जितेर त्रिभुवन त्रिशूली मावि प्रथम भएको हो। प्रतियोगितामा तीनसय पदकका लागि विद्यार्थीहरूबीच प्रतिस्पर्धा भएको थियो। बट्टारस्थित अर्किड एकेडेमीले नौ स्वर्ण, दुई रजत र एक कास्य पदक जितेर उपविजेता भएको छ। माझिटारको च्वाडी पब्लिक माविले पाँच स्वर्ण, ६ रजत र पाँच कास्य पदक जितेर तृतीय पुरस्कार पाएको छ। करातेतर्फ च्वाडी पब्लिक माविले तीन स्वर्ण, तीन रजत र चार कास्य पदक, तेक्वान्दोतर्फ त्रिभुवन त्रिशूलीले तीन स्वर्ण, दुई रजत र तीन कास्य पदक, भलिबलतर्फ त्रिशूलीले नै एक स्वर्ण, र एक रजत पदक, कबड्डीतर्फ पनि त्रिशूलीले दुई स्वर्ण पदक र एथ्लेटिक्सतर्फ अर्किड एकेडेमीले सात स्वर्ण, एक रजत र एक कास्य पदक जितेर प्रथम भएको छ। नुवाकोटको विदुर नगर क्षेत्रमा रहेका २० सामुदायिक तथा पाँच निजी गरी २५ विद्यालयका पाँचसय जना विद्यार्थी खेलाडीहरूको सहभागिता रहेको थियो। एथ्लेटिक्स, भलिबल, कबड्डीलगायत पाँच विद्याका खेल प्रतियोगितामा ९२ स्वर्ण, ९२ रजत र ९२ नै कास्य पदकका लागि प्रतिस्पर्धा गरिएको आयोजक विदुर नगरपालिका खेलकुद समितिका संयोजक अच्युतराज महन्त गिरीले जानकारी दिए।"
नक्कली प्रमाणपत्र पेश गरी जागिर खाएको आरोपमा शिक्षकविरुद्ध अख्तियारले हाल्यो मुद्दा,"काठमाडौं : अख्तियार दुरूपयोग अनुसन्धान आयोगले नक्कली शैक्षिक प्रमाणपत्र पेश गरेको आरोपमा एकजना शिक्षकविरुद्ध मुद्दा दायर गरेको छ। आयोगका प्रवक्ता नरहरी घिमिरेले कास्कीको पोखरा महानगरपालिका८ स्थित श्रीराम प्राथमिक विद्यालयको स्थायी शिक्षक विन्दु गौतम शर्माविरुद्ध नक्कली शैक्षिक प्रमाण पेश गरी जागिर खाएको आरोपमा आज विशेष अदालत काठमाडौंमा आरोपपत्र दायर गरेको जानकारी दिए। शैक्षिक योग्यताको प्रमाणपत्रहरू नक्कली भएको र छानविनको माग गर्दै शिक्षक शर्माविरुद्ध अख्तियारमा उजुरी परेको थियो। सोही उजुरीका आधारमा अनुसन्धान हुँदा शिक्षक शर्माले माध्यमिक शैक्षिक परिषद्,उत्तर प्रदेश,बोर्ड अफ हाइस्कु्ल एण्ड इण्टरमिडियट एजुकेसन,युपी भारतबाट एसएलसी तहको नक्कली शैक्षिक प्रमाणपत्र र लब्धांक पत्रहरू पेश गरी प्राथमिक तहको अस्थायी र स्थायी शिक्षक पदमा नियुक्त भएको पुष्टि हुन आएको अख्तियारको ठहर छ। शिक्षक शर्माले भ्रष्टाचार निवारण ऐन,२०५९ को दफा १६ (१) बमोजिमको कसुर गरेको हुँदा उनीमाथि भ्रष्टाचार निवारण ऐनको दफा १६ (१) बमोजिम सजाय र मागदावी गर्दै अख्तियारले आरोपपत्र दायर गरेको हो।"
पाल्पामा जिप दुर्घटना,"तानसेन : पाल्पा डुम्रेबाट तिनाउँ गाउँपालिका६ चिदिस शिखर डाँडा जादै गरेका यात्रुबाहक जिप दुर्घटना भएको छ। लु१ज २३७१ नम्बरको जिप चिदिस शिखरडाँडा जाँदै गर्दा उकालोमा व्याक भई दुर्घटना भएको बताइएको छ। जिपमा सवार भएका ६७ जनाको मृत्यु भएको र १० जना घाइते भएको प्रत्यक्षदर्शीले बताएका छन्। उक्त घटनाको प्रहरीबाट भने पुष्टि भएको छैन। पाल्पाका जिल्ला प्रहरी प्रमुख एसपी हेरम्ब शर्माले बताए। घटनास्थलमा प्रहरी, स्थानीयवासी उद्धारमा जुटेको उनले बताए। घाइतेहरूलाई लुम्बिनी मेडिकल कलेजमा उपचारको लागि पठाइएको छ।"
ट्याक्टर दुर्घटना हुँदा एक जनाको मृत्यु,काठमाडौं : रामेछापमा ट्याक्टर दुर्घटना हुँदा एक जनाको मृत्यु भएको छ। मृत्यु हुनेमा रामेछाप नगरपालिका९ का ३७ वर्षीय गुणराज श्रेष्ठ रहेका छन्। रामेछापको रामेछाप नगरपालिका९ चिउरीबोटस्थित तामाकोशी नदीबाट बालुवा लिई ल्याङल्याङतर्फ आइरहेको ना ५ त ६५३६ नम्बरको ट्याक्टर अचानक ब्रेकफेल भएर दुर्घटना भएको हो। दुर्घटनामा परेर रामेछाप नगरपालिका८ कात्तिके का २२ वर्षीय मनोज मगर र वडा नम्बर ८ ल्याङल्याङका २३ वर्षीय चन्द्र बहादुर शाही घाइते भएका छन्। घाइतेलाई उपचारका लागि धुलिखेल अस्पताल पठाइएको छ।
१२ वर्षीय बालिका आफन्तबाटै पटकपटक बलात्कार,डडेल्धुरा : डडेल्धुरामा १२ वर्षीया बालिका पटकपटक बलात्कारमा परेको खुल्न आएको छ । उपचारका लागि अस्पताल पुगेकी बालिका आफन्त र गाउँकै एक युवकबाट बलात्कारको शिकार भएको खुलन आएको हो। उनी आफन्तसहित आइतबार उपचारका लागि जोगवुडा अस्पताल पुगेकी थिइन् । उपचारमा संलग्न चिकित्सकले बालिकामाथि दुष्कर्म भएको आशंका गरेपछि प्रहरीलाई खबर गर्दा घटना जिल्ला प्रहरी कार्यालय पुगेको हो । प्रहरीले अनुसन्धान गर्दा बालिकामाथि पटकपटक बलात्कार भएको खुल्न आएको हो। गतवर्ष भदौमा काका नाता पर्नेबाट बलात्कार भएकी ती बालिका अहिले माघ ६ गते एक स्थानीय युवकबाट बलात्कारको सिकार भएको खुल्न आएको जिल्ला प्रहरी कार्यालय डडेल्धुराले जनाएको छ । उनले डरधम्कीका कारण घटनाबारे कसैलाई भन्न आँट गरेकी छैनन्। अहिले उनी आफन्तको सहयोगमा जिल्ला प्रहरी कार्यालय डडेल्धुरा पुगेकी हुन् । आफन्तबाट जाहेरी लिएर युवकलाई पक्राउ गरी घटनाबारे अनुसन्धान भइरहेको जिल्ला प्रहरी कार्यालय डडेल्धुराले जनाएको छ । आर्थिक अवस्था कमजोर भएकी जिल्लाको आलिताल गाउँपालिकाकी १२ वर्षीया बालिकाका आमाबावु कामको सिलसिलमा भरत छन् । बलात्कार आरोपमा आलिताल कै एक युवक पक्राउ परेका छन् भने गतवर्ष बालिकाका काका नाता पर्नेको विषयमा अनुसन्धान भइरहेको प्रहरीले जनाएको छ । जिल्लाको आलिताल गाउँपालिका५ का २० वर्षीय पुष्कर थापालाई पक्राउ गरी प्रहरीले अनुसन्धान गरिरहेको जिल्ला प्रहरी कार्यालय डडेल्धुराका मुद्दा फाँटका प्रहरी वरिष्ठ नायव निरीक्षक करविरसिंह ऐरले बताए बाजेबज्यैसँग बस्दै आएकी बालिका गतवर्ष भदौमा काका नाता पर्नेबाट बलात्कार भएको कुरा प्रहरीको प्रारम्भिक अनुसन्धानबाट खुल्न आएको छ । बालिकालाई सोधपुछ गर्नेक्रममा गतवर्ष पनि उनीमाथि बलात्कार भएको खुलेको जिल्ला प्रहरी कार्यालय डडेल्धुराका प्रहरी वरिष्ठ नायव निरीक्षक ऐरले जानकारी दिए । पीडित बालिकाको स्वास्थ्यमा समस्या आएपछि आफन्तले आइतबार उनलाई उपचारका लागि परशुराम नगरपालिकास्थित जोगबुडा अस्पताल पुगाएपछि घट्ना खुल्न आएको हो । आर्थिक अवस्था कमजोर र आमाबावु घरबाहिर रहेको अवस्थाको फाइदा उठाउँदै बालिकालाई आफन्त र स्थानीयले बलात्कार गरेका हुन्। काका नाता पर्ने अहिले भारतमा छन् । बलात्कार घट्ना ढाकछोप गर्न उनी भारत गएको हुनसक्ने प्रहरीले आशंका छ।
म्याग्दीको दरवाङधारापानी सडक सुधार,"बेनी : म्याग्दीको दरवाङधारापानी सडक स्तरोन्नति भएको छ। मालिका गाउँपालिकाको केन्द्र दरवाङदेखि सोही पालिकाको वडा नम्बर ५ फेदी हुँदै धवलागिरी गाउँपालिकाको केन्द्र मुना जोड्ने सडकको धारापानीसम्मको खण्ड स्तरोन्नति भएको हो। दरवाङदेखिधारापानी पुग्न यसअघि गाडीमा ४५ मिनेट लाग्ने गरेकोमा सडक स्तरोन्नति भएपछि यात्रा अवधि १५ मिनेटमा छोटिएको धवलागिरि गाउँपालिका७ धारापानीका रिमप्रकाश थापाले बताए। १२ वर्षअघि चन्दा जुटाएर मार्ग मात्र खोलिएको सडक कच्ची साँघुरो र ग्रेड नमिलेको थियो, उनले भने घुम्ती तथा मोड र ग्रेड सुधार सँगै अप्ठ्यारो ठाउँमा ढलान भएपछि यात्राका क्रममा सहज र सुरक्षित भएको छ। नयाँ मार्ग खोल्ने, ग्रेड सुधार, विस्तार, नाली निर्माण, ग्रेड, घुम्ती सुधार र ढलान भएपछि धवलागिरी गाउँपालिकालाई यातायात सञ्जालसँग जोड्ने मुख्य दरवाङधारापानीताकममुना सडकको दरवाङधारापानी खण्डको यात्रा सहज बन्न थालेको छ। सडक सुधार भएपछि यातायातको भाडादर घटाउन स्थानीयवासीले माग गरेका छन्। २०६७ सालमा स्थानीय बासिन्दा र तत्कालीन गाविसको अनुदानमा एक करोड ५० लाख खर्चेर यो सडकको मार्ग खोलिएको थियो। गण्डकी प्रदेश सरकारको पालिकाको केन्द्र जोड्ने सडक स्तरोन्नति गर्ने योजनाअन्तर्गत २०७६ चैत ४ गते दरवाङदेखि फेदी हुँदै धारापानी खण्डको छ किलोमिटर ६०० मिटर सडक स्तरोन्नति गर्न ठेक्का सम्झौता भएको थियो। १४ करोड ३८ लाख ६७ हजार रुपैयाँमा २०७८ असारमा सम्पन्न गर्ने लक्ष्यसहित धुलिखेलब्राइटकुँवर जेभीले पूर्वाधार विकास कार्यालय म्याग्दीसँग ठेक्का लिएको आयोजनाको ४६ प्रतिशत भौतिक प्रगति भएको अवस्थामा सहायक निर्माण व्यवसायीले काम छाडेपछि करिब एक वर्ष अलपत्र परेको थियो। २०७९ को भदौमा कार्यक्षेत्रमा आएको मुख्य निर्माण कम्पनीका कर्मचारी हरिप्रसाद हुमागाईंले हाल ९३ प्रतिशत भौतिक प्रगति भएको सडक आयोजना कार्यालयलाई हस्तान्तरणको तयारी गरेको बताए। दरवाङदेखि धारापानीसम्म ६ किलोमिटर सडक फराकिलो, नाली र पर्खाल बनाएर ग्राभेल गरेका छौं, उनले भने बादिकाको अप्ठ्यारो र साँघुरो भीरमा ३२४ मिटर सडक ढलान भएको छ। ३५ तीनदेखि ४ मिटर फराकिलो रहेको सडक सरदर ७५ मिटरका दरले फराकिलो बनाइएको छ। ग्रेड नमिलेको ठाउँमा ४०० मिटर नयाँ मार्ग खोलिएको पूर्वाधार विकास कार्यालय म्याग्दीका सूचना अधिकारी अर्जुन शर्माले बताए। बादिका भिरमा साँघुरो र उकालो सडक भएका कारण दुर्घटनाको जोखिम थियो, उनले भने सडक फराकिलो, ढलान र ग्राभेल गरेका छौं। उकालो र भिरालो सडकमा गाडी बिग्रिने, दुर्घटना हुने, फस्ने, उक्लन नसक्ने समस्या हटेको छ। यो सडकलाई प्रदेश सरकारले चालू आर्थिक वर्षमा ५ करोड रुपैयाँ बजेट विनियोजन गरेको छ। यसलाई मुना हुँदै ढोरपाटन र पूर्वी रुकुमसँग जोडेर मध्य पहाडी लोकमार्गको वैकल्पिक मार्गका रूपमा विकास गर्न जोड दिइएको म्याग्दी प्रदेशसभा क्षेत्र (ख)बाट निर्वाचित प्रदेशसभा सदस्य तथा प्रदेश सरकारका भौतिक पूर्वाधार विकास तथा यातायात व्यवस्था मन्त्री रेशमबहादुर जुग्जालीले बताए। धारापानीदेखि ताकम हुँदै सिवाङ जोड्ने चार किलोमिटर सडक कालोपत्रेसहित स्तरोन्नति गर्न प्रदेश सरकारले चालू आर्थिक वर्षमा पाँच करोड रुपैयाँ विनियोजन गरेको छ, उनले भने सो सडक योजनालाई २५ करोड रुपैयाँको बजेटको स्रोत सुनिश्चतता गरेर बहुवर्षीय ठेक्का आह्वान भइसकेको छ।"
बालुवाले छोपेर राखेको अवैध काठ बरामद,झापा : भद्रपुर नगर प्रहरीले देउनियाँ खोलाबाट अवैध काठ बरामद गरेको छ। नदीजन्य पदार्थ चोरी निकासी नियन्त्रणका लागि खटिएका नगर प्रहरीले मंगलबार बिहान ५ बजे भद्रपुर३ स्थित देउनियाँ खोलामा बालुवाले छापेर राखेको सातवटा गोलिया काठ बरामद गरेको हो। सखुवा र टिक जातको अन्दाजी ४० किवी काठ बरामद गरिएको नगर प्रहरीका असई चन्द्र प्रधानले जानकारी दिए। बरामद गरिएको काठ नगरपालिकामा राखिएको उनले बताए। बरामद गरिएको काठ नजिकै चारकोशे जलथल जंगल रहेको छ। सोही जंगलबाट चोरी निकासी गरी काठ त्यहाँ ल्याएर लुकाएर राखेको हुन सक्ने नगर प्रहरीको अनुमान छ।
रेड नोटिस जारी भएका २० प्रतिशत मात्रै पक्राउ पर्छन्,"काठमाडौं : अघिल्लो महिनामा मात्रै इन्टरपोलबाट रेड नोटिस जारी गरेका ५ जना आरोपी विदेशबाट नेपाल ल्याइएको छ। यही माघको पहिलो हप्ता खोटाङका १९ वर्षीय किरण राई कतारमा पक्राउ परेका थिए। उनीविरुद्ध रेड नोटिस जारी गरेको ५ दिनमै इन्टरपोलले उनलाई नियन्त्रणमा लिएको थियो। माघ १० गते सुनसरीका सेहमान खाँ पनि कतारमा पक्राउ परे। जबर्जस्ती करणी मुद्दामा उनीविरुद्ध जिल्ला प्रहरी कार्यालय सुनसरीमा जाहेरी दर्ता भएको छ। एनसीबी दोहाको समन्वयमा उनलाई कतारमा पक्राउ गरिएको हो। मुद्दाको अनुसन्धानका क्रममा खाँ कतारमा रहेको थाहा भएपछि उनलाई इन्टरपोलको सहायतामा नेपाल फर्काइएको हो। गत पुस महिनामा पनि दुबई र कतारबाट ४ जना आरोपीलाई नेपाल ल्याइएको थियो। इन्टरपोल तथा विभिन्न सदस्य राष्ट्रहरूको समन्वयमा विभिन्न मुद्दामा इन्टरपोल महासचिवालयबाट रेड नोटिस जारी भएका व्यक्तिहरू पक्राउ पर्छन्। यसैगरी यही माघ १६ गते नेपालगञ्जका गणेस सिजापति पनि कतारमै पक्राउ परे। काठमाडौंको तीनकुनेमा रहेको नमस्ते बचत तथा क्रण सहकारी संस्थाका प्रबन्धक रहेका उनीविरुद्ध सहकारी ठगीको उजुरी प्रहरीमा दर्ता भएको छ। यी त केही उदाहरण मात्रै हुन् । नेपालमा अपराध गरेर विदेश फरार भएका विभिन्न व्यक्तिहरू रेड नोटिस जारी गर्दै पक्राउ परेका विभिन्न उदाहरण छन्। जबर्जस्ती करणी मुद्दामा विदेशमा भएका क्रिक्रेटर सन्दीप लामिछानेविरुद्ध पनि रेड नोटिस जारी भएको थियो। नेपाल प्रहरीको नेसनल सेन्ट्रल ब्युरो एनसिबी ले फरार आरोपी खोज्न तथा अन्र्तराष्ट्रिय स्तरमा खोजतलास गर्नका लागि इन्टरपोल महासचिवालयमा समन्वय गर्ने गर्छ। सचिवालयले सम्वन्धित देशमा सूचना जारी गर्छ। प्रहरी प्रधान कार्यालय नक्सालले दिएको तथ्यांकअनुसार नेपाल प्रहरीले हालसम्म १६८ वटा रेड नोटिस जारी गरेको छ। यसमध्ये ३६ जना आरोपी विभिन्न मुलुकमा पक्राउ परेका छन्। यस्तै, १०३ वटा डिफ्युजन नोटिस जारी गरेको छ। डिफ्युजन नोटिस जारी भएका १३ जना पक्राउ परेका छन्। प्रहरीकै तथ्यांक हेर्ने हो भनेपनि रेड नोटिस जारी भएका २० प्रतिशत आरोपी मात्रै पक्राउ परेका छन् । अझ डिफ्युजन नोटिस जारी भएका संख्या र पक्राउ संख्या हेर्ने हो भने यो प्रतिशत कम देखिन्छ। के हो रेड नोटिस ? नेपालमा अपराध गरेर फरार भएका व्यक्तिको खोजीका लागि इन्टरपोलले रेड नोटिस जारी गर्छ। कुनै व्यक्ति अपराधमा मुछिएको उजुरी प्रहरीमा पर्नासाथ प्रहरीले उसको खोजी गर्छ। गम्भीर प्रकृतिका अपराधमा संलग्न भएको उजुरी आएको तथा प्रमाण भेटिएको अवस्थामा उसलाई खोज्नका लागि डिफ्युजन नोटिस जारी गरिन्छ। उसको ठेगाना पत्ता लगाएपछि यदि उ विदेशमा छ भने पक्राउ पुर्जी जारी हुन्छ। पक्राउ पुर्जी जारी भएको फरार आरोपीलाई नियन्त्रणमा लिनका लागि इन्टरपोलले रेड नोटिस जारी गर्छ। फरार आरोपी संलग्न भएको अपराधको प्रकार अनुसार विभिन्न नोटिस जारी गर्नका लागि नेपाल प्रहरीले इन्टरपोल महासचिवालयमा अनुरोध गर्दै पत्र लेख्छ। नेपाल प्रहरीका प्रवक्ता भीम ढकालका अनुसार फरार अभियुक्त पक्राउ गर्न इन्टरपोलले निकै सक्रियतापूर्वक काम गर्छ। किन सबै आरोपी पक्राउ पर्देनन त ? प्रवक्ता ढकाल भन्छन्, अपराधमा संलग्न भएकाहरू विश्वका जुनसुकै देशमा भाग्ने, लुक्ने गर्छन्। कतिपयले परिचय नै बदल्छन् । अपराधीको काम नै लुक्ने र भाग्ने हो। उसले कसरी सजायबाट बच्न सकिन्छ भन्दै आफूलाई जोगाउने प्रयत्न गरिरहेको हुन्छ । ढकाल अगाडि भन्छन्, पछिल्लो समय फरार अभियुक्त पक्राउ पर्ने दर बढेको छ। कतिपय आरोपी त नेपालबाटै पक्राउ परेका उदाहरण पनि छन्। हामीले विभिन्न स्रोतबाट उनीहरूको निगरानी गरिरहेका हुन्छौं। जुनसुकै ठाउँमा लुकेर बसे पनि एक न एक दिन प्रहरीको नियन्त्रणमा परिहाल्छन्। अपराध गरेर भाग्छु भन्नु असम्भव प्रायः छ। गम्भीर प्रकृतिका अपराधमा इन्टरपोल सचिवालयबाट निकै सक्रियतापूर्वक काम हुन्छ। हामीले पनि अन्य देशका नागरिकलाई बेलाबेलामा डिपोर्ट गरिरहेका हुन्छौं। यो सहकार्य इन्टरपोलका सबै सदस्य राष्ट्रसँग हुन्छ। प्रहरी प्रवक्ताका अनुसार नेपालमा हुँदा कर्तव्य ज्यान, ठगी, अपहरण, डकैती, वन्यजन्तु अपराध, बैंकिङ कसूर, सुन तस्करी, संगठित अपराध, किर्ते, लागुऔषध ओसारपसार, साइबर अपराध, वैदेशिक रोजगार ठगी, जबर्जस्ती करणी, मानव बेचबिखन तथा ओसारपसारमा संलग्नता देखिएका फरार प्रतिवादीविरुद्ध रेड नोटिस जारी हुने गरेको छ। यस्तै, विदेशमा बसेर नेपालमा विभिन्न अनलाइन ठगी, साइवर अपराध जस्ता अपराधमा संलग्न भए पनि यस्ता आरोपीविरुद्ध रेड नोटिस जारी हुन्छ। रेड नोटिस जारी हुनका लागि अपराध पुष्टि नै हुन भने जरूरी छैन। चालु मुद्दाका फरार अभियुक्तलाई अनुसन्धानमा ल्याउनका लागि यस्तो नोटिस जारी गरेर आरोपी पक्राउ गर्ने गरिन्छ। एनसीबी काठमाडौंको अनुरोधमा इन्टरपोल महासचिवालयले विभिन्न नोटिस जारी गर्छ। इन्टरपोलबाट हालसम्म १ सय ६८ जनाविरूद्ध रेड नोटिस, २४ जनाविरूद्ध एल्लो नोटिस, १ जनाविरुद्ध ब्लु नोटिस, १ जनाविरूद्ध ब्ल्याक नोटिस, १ जनाविरूद्ध पर्पल नोटिस र १ सय ३ जनाविरूद्ध डिफ्युजन नोटिस जारी भएको छ। तीमध्ये ६१ रेड नोटिस, ११ एल्लो नोटिस, १ ब्ल्याक नोटिस, १ पर्पल नोटिस र ३५ डिफ्युजन नोटिस कारबाही प्रक्रियामा छन्। यसमध्ये ६ जना विदेशीविरुद्ध रेड नोटिस र ५ जना विदेशी नागरिकविरुद्ध डिफ्युजन नोटिस जारी भएको हो। रेड नोटिस जारी भएर पक्राउ परेकामध्ये यूएईबाट १९ जना, कतारबाट ९ जना, साउदी अरेबियाबाट ३ जना, भारत र कुबेतबाट ३३ जना, मलेसियामकाउ र चीनबाट २२ जना छन् । यस्तै थाइल्याण्ड, क्यानडा, युएसए, पोर्चुगल तथा बहराइनबाट ११ जना फरार प्रतिवादीहरूलाई पक्राउ गरी नेपाल फिर्ता ल्याइएको छ। कस्तो अवस्थामा कस्तो नोटिस जारी हुन्छ ? प्रहरी प्रधान कार्यालयका अनुसार वारेन्ट जारी भएका फरार अभियुक्तहरूको खोजीका लागि रेड नोटिस जारी हुन्छ । वारेन्ट जारी नभएका तथा अनुसन्धान कै क्रममा रहेका फरार अभियुक्तहरूको खोजीका लागि डिफ्युजन नोटिस जारी हुन्छ । सनाखत नभएका मानव शवको पहिचान गर्नका लागि ब्ल्याक नोटिस र हराएका मानिसहरूको अन्तर्राष्ट्रिय स्तरमा खोजी कार्यका लागि एल्लो नोटिस जारी गरिन्छ । यस्तै अपराधीले अपराध गर्न प्रयोग गरेका हतियार, बिष्फोटक प्रदार्थ तथा खतराजन्य अन्य चिजवस्तु लुकाएको स्थानको बारेमा जानकारी दिन ओरेन्ज नोटिस, आपराधिक कार्यविधिको बारेमा जानकारी दिन पर्पल नोटिस जारी हुन्छ । यसैगरी व्यक्तिको आपराधिक क्रियाकलापबाट सार्वजनिक सुरक्षामा हुनसक्ने सम्भावित खतराको बारेमा जानकारी गराउन ग्रीन नोटिस तथा अपराधमा संलग्न व्यक्तिको खोजतलास तथा जानकारी प्राप्त गर्न ब्लु नोटिस जारी हुने गर्छ ।"
२३७ किलो गाँजासहित १६ जना पक्राउ,"धरान : ठूलो परिणामको प्रतिबन्धित लागुऔषध गाजाँसहित १४ जना भारतीय नागरिक र दुई नेपाली गरी १६ जना पक्राउ परेका छन् । धरानको बेस क्याम्पमा सवारी चेकचाज गर्ने क्रममा इलाका प्रहरी कार्यालयको टोलीले १ सय ४९ केजी गाजाँसहित १४ भारतीय र धरान ११ बाट ८८ केजी गाँजासहित दुईजना नेपालीलाई पक्राउ गरिएको धरानका डीएसपी नमराज मल्लले जानकारी दिएका छन् । सवारी चेकजाच गर्ने क्रममा भारतीय नम्बर प्लेटको बीआर १० एजे ४४८६, बीआर १० पी ९१५४ र एमपी १७ टिए ०५१२ नम्बरको गाडीमा लोड गरी धनकुटाबाट धरानतर्फ आउँदै गर्दा गाँजा कारोवारमा संलग्न व्यक्तिहरूलाई पक्राउ गरिएको डीएसपी मल्लले जानकारी दिएका छन् । धनकुटाको सहिदभूमि गाउँपालिकामा उत्पादन हुने गाँजा स्थानीय तस्करसँग मिलेर भारतीयहरूले खरिद गरि लैजाने गरेका छन् । प्रहरीले तीनवटै गाडीका चालकसहित १४ जनाविरुद्ध जिल्ला अदालत सुनसरीबाट ७ दिनको म्याद थप गरी अनुसन्धान थालिएको जिल्ला प्रहरी कार्यालय सुनसरीका प्रबक्ता डीएसपी नविनकृष्ण भण्डारीले बताएका छन् । गाँजासहित पक्राउ पर्नेमा भारतको विहार राज्यस्थित कटिहार जिल्ला महेशपुर ग्राम पञ्चायत वडा नम्बर ४ का सन्तोषकुमार साह,रिकंकीदेबी यादव, रेखादेवी यादव, गोपी मण्डल, दयानन्द मण्डल, राजेश मण्डल, पुनमदेबी मण्डल, गुडियादेबी मण्डल, भागलपुर जिल्ला खन्जनपुरका शिवम सिंह, सत्यमकुमार यादव, कुमार सिंह,संजयकुमार मण्डल, पुर्णियाँका अंकितकुमार यादव, राजा जयसवाललाई पक्राउ गरिएको डीएपी भण्डारीले जानकारी दिएका छन्। पक्राउ परेकाहरूको साथबाट ९ थान मोमाइल, १० हजार ६ सय ५० नेपाली रुपैयाँ र ५ हजार ३ सय भारतीय रुपैयाँ बरामद गरिएको छ । प्रहरीले पक्राउ परेका सबैलाई मंगलबार धरानमा सार्वजनिक गरेको छ । त्यस्तै धरान ११ का मौषम राईको टेम्पोबाट ३६ किलो गाँजा र अभिशेक शेर्माको अर्को टेम्पोबाट ५२ केजी गाँजासहित दुबैजनालाई पक्राउ गरिएको डीएसपी भण्डारीले बताए ।"
दुबई जान लागेकी युवती अवैध मुद्रासहित विमानस्थलबाट पक्राउ,काठमाडौं : त्रिभुवन अन्तर्राष्ट्रिय विमानस्थलबाट अवैध मुद्रासहित दुईजना पक्राउ परेका छन्। पक्राउ पर्नेमा सिन्धुपाल्चोककी १९ वर्षीय सुस्मिता गोले र ३४ वर्षीय माइला स्याङबो रहेको प्रहरीले जनाएको छ। फ्लाइ दुबईको उडानबाट सोमबार दुबई जान लागेकी सिन्धुपाल्चोक जुगल गाउँपालिका२ की गोलेको साथबाट विभिन्न मुलुकका अवैध मुद्रा फेला परेको हो। अन्तर्राष्ट्रिय उडान तर्फको प्रस्थानमा होल्ड ब्याग चेकजाँच गर्ने क्रममा साउदी रियाल १ लाख ५० हजार र यूएई दिराम १० हजार रुपैयाँसहित फेला परेको विमानस्थल प्रहरीले जनाएको छ। रकमबारे सोधपुछ गर्दा उक्त रकम सिन्धुपाल्चोक जुगल गाउँपालिका२ का स्याङबोले दिएको बताएपछि तत्कालै उनलाई पनि प्रहरीले विमानस्थलबाटै पक्राउ गरेको हो। स्याङबोले सो रकम आफूले नै गोलेलाई दिएको स्वीकार गरेपछि अवैध मुद्रासहित दुवैजनालाई आवश्यक अनुसन्धान एवं कानुनी कारवाहीका लागि आज राजश्व अनुसन्धान विभाग हरिहरभवन पठाएको प्रहरीले जनाएको छ।
पाल्पामा जिप दुर्घटना हुँदा ८ जनाको मृत्यु,तानसेन : पाल्पाको चिदिसमा जिप दुर्घटना हुँदा ८ जनाको मृत्यु भएको छ। पाल्पाको डुम्रेबाट तिनाउँ गाउँपालिका६ चिदिस शिखरडाँडा जाँदै गरेका जिप दुर्घटना हुँदा १० जना घाइते भएको प्रहरीले जानकारी दिएको छ। उकालोमा ब्याक गर्ने बेलामा लु१ज २३७१ नम्बरको जिप दुर्घटना भएको प्रत्यक्षदर्शीलाई उद्धृत गर्दै प्रहरीले जनाएको छ। जिल्ला प्रहरी प्रमुख पाल्पाका एसपी हेरम्ब शर्माले दुर्घटनामा ८ जनाको मृत्यु भएको पुष्टि गरे। मृतकको पहिचान भने खुलेको छैन। घाइतेहरूलाई लुम्बिनी मेडिकल कलेजमा उपचारको लागि पठाइएको छ।
जन्ती गएका युवाको जन्ती बोकेको बसकै ठक्करबाट मृत्यु,विराटनगर : मोरङको कटहरीमा मंगलबार बिहान जन्ती बोकेको बसले ठक्कर दिँदा बिहेमा जन्ती गएका एक जना युवाको मृत्यु भएको छ। कटहरी गाउँपालिका४ नयाँ बजारमा प्रदेश १०२००१ ख ९८४८ नम्बरको बसले ठक्कर दिँदा कटहरी४ का २५ वर्षीय अमित टुडुको मृत्यु भएको प्रहरीले जनाएको छ। प्रहरीका अनुसार बिहेमा जन्ती गएका टुडु सोही बसमा सवार थिए। जन्ती बोकेर झपडतलबाट कटहरीतर्फ आउँदै गरेको बसबाट ओर्लने क्रममा बिहान ४:४५ बजेतिर टुडु लडेका थिए। लडेकै ठाउँमा उनलाई बसले ठक्कर दिएको मोरङ प्रहरी प्रमुख एसपी दीपक पोखरेलले जानकारी दिए। उनका अनुसार बसको ठक्करबाट गम्भीर घाइते भएका टुडुलाई उपचारका लागि कोशी अस्पताल ल्याइपुर्याउनसाथ चिकित्सकले मृत घोषित गरेका हुन्। दुर्घटना हुनुभन्दा अघि बसका चालक तथा सहचालकसँग जन्तीको झगडासमेत परेको प्रहरीले जनाएको छ। प्रहरीका अनुसार दुई पक्षबीच विवाद हुँदै गरेका बेला बसबाट ओर्लिएका टुडुलाई आफू सवार रहेकै बसले ठक्कर दिएको हो। जन्तीले बसभित्रै पिसाब गरिदिएको विषयलाई लिएर विवाद भएको पाइएको प्रहरीको भनाइ छ। दुर्घटनालगत्तै आक्रोसित बनेका जन्तीहरूले बसमा तोडफोड गरिदिएका छन्। तोडफोडबाट बसको सिसा फुटेको जिल्ला प्रहरी कार्यालय मोरङले जनाएको छ। बस र चालक कटहरी३ का २९ वर्षीय सरोज विश्वकर्मालाई नियन्त्रणमा लिएर घटनाको अनुसन्धान सुरु गरिएको एसपी पोखरेलले बताए।
"शरणार्थी शिविरमा ८ महिने बालकको हत्या, दुईजना पक्राउ",झापा : झापाको दमक नगरपालिका३ बेलडाँगीमा रहेको भुटानी शरणार्थी शिविरमा ८ महिने बालकको हत्या भएको छ। शिविरको सेक्टर बी४ हट ४३२ मा बस्ने ५० वर्षीय पञ्चवीर घिसिङको घरमा आश्रय लिएर बसेका २५ वर्षीया सुष्मिता बिश्वाको ८ महिनाको छोरा एरित ओलीको सोमबार हत्या भएको हो। प्रहरीका अनुसार एरितलाई पञ्चवीरले पछारेका थिए। पछारेपछि अचेत बनेका बालकलाई उपचारका लागि दमक अस्पताल पठाएको र त्यहाँ इसीजी नभएका कारण दमकमै रहेको किओच बाल अस्पताल पठाइएको थियो। त्यहाँ लैजाने बितिक्कै अस्पतालले मृत घोषणा गरेको थियो। बालकको शव शवगृहमा राखिएको छ। पञ्चवीर र सुष्मिताले बालको हत्या गरेको आशंकामा दुवैलाई प्रहरीले नियन्त्रणमा लिएको छ। दुवै जनाले मादक पदार्थ सेवनका गरेका थिए। उनीहरूलाई इलाका प्रहरी कार्यालय दमकमा राखेर अनुसन्धान गरिरहेको प्रहरीले जनाएको छ।
छ महिनामा मानव बेचबिखन तथा ओसारपसार मुद्दामा ८९ जना पक्राउ,"काठमाडौं :नेपाल प्रहरीले चालु आर्थिक वर्षको साउनदेखि पुस मसान्तसम्मको छ महिनाको अवधिमा मानव बेचबिखन तथा ओसारपसार मुद्दामा संलग्न ८९ व्यक्तिलाई पक्राउ गरेको छ । त्यसमध्ये ६७ पुरुष र २२ महिला छन् । सोही अवधिमा जम्मा ७९ मुद्दा दर्ता भएका छन् । मानव बेचबिखन तथा ओसारपसारसम्बन्धी अपराध नियन्त्रण गर्न नेपाल प्रहरीमा मानव बेचबिखन अनुसन्धान ब्युरो बबरमहलले विशिष्टिकृत एकाइका रुपमा काम गर्दै आएको छ । सम्बन्धित अपराध अनुसन्धानलाई प्रभावकारी र परिणाममुखी बनाउन ब्युरोले सक्रिय एवं प्रभावकारी भूमिका निर्वाह गर्दै आएको छ । सो अवधिमा एक सय ४९ व्यक्तिलाई अभियोग लागेको छ । सो अवधिमा देशभरबाट दुई सय ३६ जनाको उद्धार गरिएको छ । उद्धार गरिएकामध्ये एक सय ५० महिला, २६ पुरुष र ६० बालिका रहेका छन् । नेपाल आन्तरिक र सीमा वारिपारि हुने मानव बेचबिखनबाट अति प्रभावित रहेको छ । त्यसमा वैदेशिक रोजगारका लागि नेपालबाट ठूलो सङ्ख्यामा भारत, मलेसिया, कतार, साउदी अरब, लिबिया, बहराइन, कुवेत, संयुक्त अरब इमिरेट्स, अमेरिका तथा विभिन्न युरोपेली र अफ्रिकन देशलगायत अन्य विभिन्न मुलुकमा नेपाली काम गर्ने वा अवैधानिक बसोबासको प्रलोभनमा परी बेचबिखनमा पर्ने गरेका केन्द्रीय प्रहरी प्रवक्ता प्रहरी नायब महानिरीक्षक भीमप्रसाद ढकालले राससलाई जानकारी दिए। उनले भने, 'यही तथ्य र संवेदनशीलतालाई मनन गरेर नेपाल प्रहरीले यस्ता अपराधको अनुसन्धानलाई विशेष जोड दिएको छ,अनुसन्धानलाई अझै प्रभावकारी बनाउन विद्यमान मानव बेचबिखन तथा ओसारपसार नियन्त्रण ऐन, २०६४ मा समयसापेक्ष परिमार्जनको आवश्यकता महसुस गर्दै परिमार्जनका लागि पहल भइरहेको पनि छ ।' विसं २०७५ मा मानव बेचबिखन अनुसन्धान ब्युरोको स्थापना भएको र ब्युरो स्थापनापछि हालसम्म जम्मा एक हजार एक सय १८ जना पक्राउ परेका प्रहरी प्रधान कार्यालयले जनाएको छ । कार्यालयको तथ्याङ्कअनुसार सात सय ८३ जना पुरुष र तीन सय ३५ महिला छन् । सो अवधिमा एक हजार नौ सय १९ जनालाई अभियोग लागेको छ । सोही अवधिमा जम्मा आठ सय ९२ मुद्दा दर्ता भएका छन् । मानव बेचबिखन अनुसन्धान ब्युरोले मुख्यतः मानव बेचबिखन तथा ओसारपसार अपराधको अनुसन्धान तथा नियन्त्रण र पीडितको उद्धार गर्दछ । समस्या सहजीकरण, समन्वय तथा सहकार्य, जनचेतना एवं सशक्तीकरणका कार्यक्रम सञ्चालन, दक्ष जनशक्ति तथा प्रविधिको विकासलगायत काम गर्ने गरेको ब्युरोका प्रमुख तथा प्रहरी वरिष्ठ उपरीक्षक जीवनकुमार श्रेष्ठले जानकारी दिए। प्रचलित नेपालको कानुनको अधिनमा रही ब्युरोले सक्रियरुपमा काम गर्दै आइरहेको छ । देशभित्र आन्तरिकरुपमा हुने मानव बेचबिखन तथा ओसारपसार र अन्तरदेशीयरुपमा हुने त्यस्ता घटनाको प्रभावकारी अनुसन्धान गर्दै संलग्न व्यक्ति र समूहलाई कारबाहीको दायरामा ल्याइएको प्रमुख तथा प्रहरी वरिष्ठ उपरीक्षक श्रेष्ठले बताए।"
सेनाको भगौडा बताउने व्यक्ति शृङ्खलाबद्ध सवारीसाधन चोरीमा संलग्न,"विराटनगर : आफूलाई नेपाली सेनाको भगौडा बताउने एक व्यक्ति शृङ्खलाबद्ध सवारीसाधन चोरीमा संलग्न रहेको पाइएको छ। मोटरसाइकल, स्कुटरसमेतका सवारीसाधन चोरीमा संलग्न मोरङको बेलबारी नगरपालिका४ घर भएका ३६ वर्षीय सन्तोष थापा भनिने मनीकुमार तामाङलाई अदालतले दोषी ठहर गरेको छ। उनी भारतको बागडुग्रामा समेत कोठा भाडामा लिएर बस्दै आएको खुलेको छ। मोटरसाइकल चोरी सम्बन्धी मुद्दामा जिल्ला अदालत मोरङले गत माघ २१ गते तामाङलाई ४ महिना कैद र १५ हजार रूपैयाँ जरिवानाको फैसला गरेको थियो। उनलाई सजाय भुक्तानका लागि मोरङ कारागार चलान गरिएको छ। स्कुटर चोरी सम्बन्धी छुट्टै मुद्दामा अदालतले उनीसँग १ लाख रूपैयाँ धरौटी माग गरेको थियो। धरौटीवापतको रकम समेत तामाङले तिरेका छैनन्। तामाङले आफू सेनाको भगौडा रहेको बताउने गरेका छन्। सेनामा भर्ना भइसकेपछि २०६३ सालमा तालिम छाडेर भागेको बयान उनले दिएका छन्। तामाङ नेपाल र भारतमा भएका शृङ्खलाबद्ध सवारीसाधन चोरीमा संलग्न रहेको प्रहरी अनुसन्धानबाट खुलेको छ। उनले हालसम्म २५ वटा मोटरसाइकल र स्कुटर चोरी गरिसकेको पत्ता लागेको छ। अनुसन्धानका क्रममा पनि २५ वटा सवारीसाधन चोरी गरेको उनले स्वीकार गरेका छन्। मोरङ प्रहरी प्रमुख एसपी दीपक पोखरेलका अनुसार तामाङले मोटरसाइकल, स्कुटर लगायतका सवारीसाधन नेपालबाट चोरी गरेर भारत पुर्याउँदै र भारतबाट चोरी गरेर नेपाल ल्याउँदै बिक्री गर्ने गरेको यकिन भएको छ। उनलाई गत पुस २१ गते इलामको दानाबारीबाट पक्राउ गरिएको पोखरेलले बताए। पक्राउ गरेर उनलाई मोरङको उर्लाबारी ल्याइएको थियो। इलाका प्रहरी कार्यालय उर्लाबारीका इन्सपेक्टर देवेन्द्र दास नेतृत्वको टोलीले चोरी मुद्दामा उनीमाथि अनुसन्धान गरेको थियो। मोरङको मिक्लाजुङ गाउँपालिका३ धोबेनीका गोपाल तामाङको को ३८ प ११०५ नम्बरको मोटरसाइकल चोरी गरेर लैजाने क्रममा तामाङ पक्राउ परेका हुन्। उक्त मोटरसाइकल इलामको माई नगरपालिका३ बाट प्रहरीले बरामद गरेको थियो। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि सरकारी वकिल कार्यालयले अभियोगपत्र तयार पार्दै तामाङलाई प्रतिवादी बनाएर अदालतमा मुद्दा दायर गरेको थियो। त्यही मुद्दामा उनी दोषी ठहर भएका हुन्। तामाङविरुद्ध धनकुटा, झापालगायतका जिल्लामा पनि चोरी मुद्दा छ। मोरङ अदालतले निर्धारण गरेको सजाय भुक्तान गरिसकेपछि उनलाई मुद्दा चलेका अन्य स्थानमा लैजाने प्रहरीको तयारी छ। विभिन्न स्थानमा परेको किटानी जाहेरीका आधारमा उनलाई प्रहरीले खोजी गरिरहेको थियो। उनले एकजना बालकलाई लिएर हिँड्ने र मानिसहरुको विश्वास जितेर सवारीसाधनको रेकी गर्दै चोरेर लैजाने गरेको प्रहरीको भनाइ छ। केही मोटरसाइकल सम्बन्धित धनीसँगै मागेर लैजाने र अन्यत्र लगेर बिक्री गर्ने गरेको खुलेको छ, एसपी पोखरेलले भने, कुनै ठाउँमा पुगेर आउँछु भन्दै धनीलाई विश्वासमा पारेर मोटरसाइकल लगेपछि फर्किएर नआउने गरेको पाइयो। प्रहरीका अनुसार तामाङले पछिल्लो समय भारत दार्जिलिङका दुर्गा तामाङको मोटरसाइकल र मोरङ मिक्लाजुङका सन्देश मगरको स्कुटर चोरेर लगेको स्वीकार गरेका छन्। साथै, पछिल्लो २ महिनाभित्रमा इलामको दानाबारीबाट पार्किङ गरेको स्कुटर भारतमा लगेर बेचेको र भारतका विभिन्न स्थानबाट ५ वटा मोटरसाइकल नेपालमा ल्याएको उनले बयानमा खुलाएका छन्। टेलिभिजन, मोबाइललगायत चोरीमा पनि तामाङको संलग्नता देखिएको प्रहरीको भनाइ छ। उनले विभिन्न समयमा चोरी गरेका दुईवटा मोटरसाइकल र एउटा स्कुटरसमेत प्रहरीले बरामद गरेको छ। त्यस्तै, भारतबाट चोरेर नेपाल ल्याइएको अर्को स्कुटर पनि फेला पारेर प्रहरीले सम्बन्धित धनीलाई बुझाएको छ। शृङ्खलाबद्ध सवारीसाधन चोरीमा गिरोह नै संलग्न रहेको अनुमान छ। अहिले तामाङ मात्रै पक्राउ परेका छन्, प्रहरी स्रोतले भन्यो, अनुसन्धानबाट खुलेको तथ्य र प्राप्त सूचनाका आधारमा गिरोहका अन्य सदस्यको खोजी भइरहेको छ। दायरा फराकिलो पारेर विभिन्न कोणबाट अनुसन्धान जारी राखिएको छ। तामाङले आफू विगतमा लागूऔषध गाँजा र सुन तस्करीमा समेत संलग्न रहेर कारबाही भोगिसकेको प्रहरीलाई बताएका छन्। तर, यसको पुष्टि भइसकेको छैन।"
परीक्षण उडानमै सीमित मनाङको हुम्डे विमानस्थल,"मनाङ : सरकारले नयाँ विमानस्थल निर्माण गर्ने योजना बनाइरहेको छ । तर, नेपालमा बनेका कतिपय विमानस्थल सञ्चालनमा आउनै सकेका छैनन् । त्यसतर्फ भने सरकारको चासो पुग्न सकेको छैन । केहीमा उडान भएर बन्द भएका छन् भने केही निर्माण सम्पन्न भए पनि परीक्षण उडानमै सीमित बनेका छन् । विभिन्न कारणले लामो समयदेखि बन्द भएका विमानस्थल सञ्चालनमा सरकारले चासो नदेखाउँदा उडानविहीन भएका हुन् । अहिले ती विमानस्थल गौचरणमा परिणत भएका छन् । केन्द्र, प्रदेश र स्थानीय गरी तीन तहमा सरकारी पहुँच हुँदासमेत सरकारको करोडौँको लगानी खेर गएको छ । कतिपय विमानस्थलमा परीक्षण उडान हुने गरे पनि नियमित उडान नहुँदा सरकारको करोडौँ लगानी डुबेको छ । नेपाल नागरिक उड्डयन प्राधिकरणका अनुसार एउटा विमानस्थल निर्माण गर्दा हिमाली क्षेत्रमा न्यूनतम रु ४५ करोड, पहाडमा रु ३५ करोड र तराईमा रु ५० करोड खर्च गरिएको छ । विमानस्थलमा कति खर्च हुन्छ भन्ने यकिन छैन । क्षेत्रफल र घनत्वका आधारमा खर्च निर्धारण हुन्छ । प्राधिकरणले २०६९ मा रु नौ करोड खर्च गरेर हिमाली जिल्ला मनाङको हुम्डे विमानस्थलको रनवे कालोपत्र गरेको थियो । तर, विमानस्थल हाल प्रयोगविहीन भएको छ । कालोपत्र गरेको केही दिनमै परीक्षण उडान भए पनि हालसम्म नियमित उडान भने हुनसकेको छैन । नेपालमा बनेकामध्ये हिमाली जिल्ला मनाङको हुम्डे विमानस्थल पनि एक हो । परीक्षण उडानपछि यस विमानस्थल अहिले पूर्ण रुपमा बन्द छ । छ सय मिटरको धावनमार्ग रहेको हुम्डे विमानस्थल कालोपत्र गरिएसँगै बढाएर नौ सय मिटर बनाएको छ । बरु कालोपत्र हुनुअघि पोखराबाट सातामा दुई दिन नेपाल वायुसेवा निगमले उडान भर्दै आएको थियो । केही वर्ष मात्रै सञ्चालन भएको यस विमानस्थल विसं २०७० बाट पूर्ण रुपमा बन्द भयो । गण्डकी प्रदेश सरकारले पुनः उडान सुरु गर्ने भन्दै परीक्षण उडान गरे तापनि नियमित उडान सुरु हुनसकेको छैन । तीन हजार तीन सय ३० मिटर उचाइमा रहेको हुम्डे विमानस्थलमा २०३९ असोजदेखि उडान सुरु गरिएको थियो । सन् १९८१ देखि सञ्चालनमा आएको मनाङको हुम्डे विमानस्थल अहिले प्रयोगविहीन हुँदा स्थानीय तथा पर्यटक मर्कामा परेका छन् । मनाङ बढी पर्यटकको आवतजावत हुने स्थान भएकाले यहाँको विमानस्थल निरन्तर उडान भर्ने उद्देश्यले विसं २०७६ भदौ २७ देखि पुनः सञ्चालनमा ल्याइयो । गण्डकी प्रदेशका तत्कालीन मुख्यमन्त्रीले यस विमानस्थललाई पुनः सञ्चालनमा ल्याउन जमर्को गरे पनि निरन्तरता भने पाउन सकेन । यहाँको विमानस्थल सञ्चालन हुन नसक्दा स्थानीयवासीका साथै पर्यटकले सास्ती भोग्नुपरेको छ । मनाङ उच्च स्थानमा रहेकाले अक्सिजनको कमीले हुनसक्ने लेक लाग्ने बिरामी तथा पर्यटकलाई भने समस्या हुने गरेको छ । अचानक बिरामी वा दुर्घटना भएमा यातायातको समस्या रहेको यस स्थानमा हवाई मार्ग मात्रै वैकल्पिक तथा उपचारको पहुँचमा पुग्ने आधार हो । तर, लामो समयदेखि यहाँ निर्माण भएको विमानस्थल चल्न नसक्दा भने समस्या रहेको छ । एक त हिमाली क्षेत्र भएकाले यहाँको हावापानीमा परिवर्तन आइरहने हुन्छ भने निर्माण भएको विमानस्थल नचल्दा स्वास्थ्यको पहुँचमा पुग्न सकस हुने गरेको स्थानीयवासी बताउँछन् । यहाँ गम्भीर चोटपटक वा रोग लागेर अचानक अस्पतालसम्म पुग्नुपर्ने अवस्थामा भने हेलिकोप्टर मगाउनुपर्ने अवस्था रहेको होटल व्यवसायी सङ्घ मनाङका अध्यक्ष विनोद गुरुङले बताए। उनले भने, 'यो पनि धनी मानिसका लागि त सही होला । तर, विपन्न वर्गका लागि भने उपचारको पहुँचमा पुग्न सक्ने अवस्था नै छैन । स्थलमार्गबाट जान घण्टौं लाग्छ । यसले गर्दा बाटोमा नै समस्या रहेको छ । तर, बनेको विमानस्थल नचल्दा भने दुःख लाग्छ । यसलाई सरकारले दैनिक निरन्तरता दिन नसके पनि हप्तामा एक वा दुईपटक चलाउने कोसिस गर्नुपर्छ ।' कम उडान हुने गरी सञ्चालनमा ल्याउन सके पनि यहाँका स्थानीयवासीलाई सहज हुने उनको भनाइ छ । मुलुकको हवाई सेवाको पहुँच देशव्यापी भए पनि यसका चुनौती थुप्रै छन् । अधिकांश जिल्लामा हवाई सञ्जाल विस्तार भएको छ । प्रभावकारी रुपमा सञ्चालनमा आउन सकेको छैन । भौगोलिक कठिनाइ, मौसमी अवस्था र पूर्वाधार विस्तार प्रभावकारी नहुँदा विमानस्थल प्रभावकारी बन्न नसकेको प्राधिकरणले बताउँदै आएको छ । मनाङ जिल्लाको एकमात्र हुम्डे विमानस्थल परीक्षण उडानपछि पुनःसञ्चालन हुन सकेको छैन । विमानस्थल निर्माण भएको सात वर्षपछि समिट एयरलाइन्सले विसं २०७६ भदौ २७ गते परीक्षण उडान गरेको थियो । सफल उडान भएपछि खुसी भएका मनाङवासी निरन्तर उडान नहुँदा निरास भएका छन् । विमानस्थलमा निरन्तर उडान भर्नसक्ने हो भने मनाङमा आन्तरिक तथा बाह्य पर्यटकको सहज यात्रा र पर्यटक वृद्धि हुने पर्यटन व्यवसायी गुरुङको भनाइ छ । गण्डकी प्रदेश पर्यटन मन्त्रालयले मुख्य याममा हप्ताको दुई पटक उडान भर्ने बताएको थियो । यो पनि सफल हुन सकेन । मनाङका पर्यटन व्यवसायी भने आशै आशमा निरास बन्न थालेका छन् । रासस"
विराटनगरमा भेटिएको शंकास्पद वस्तु बम भएको पुष्टि,"विराटनगर : विराटनगर महानगरपालिका३ स्थित घरेलु तथा साना उद्योग कार्यालयनजिकै भेटिएको शंकास्पद वस्तु प्रेसर कुकर बम रहेको पुष्टि भएको छ । उक्त बम मोरङको थलाहास्थित नेपाली सेनाको भैरव गणबाट खटिएको बम डिस्पोजल टोलीले डिस्पोज गरेको छ । घरेलु तथा साना उद्योग कार्यालयबाट लगभग २ सय मिटर पश्चिममा आँपको रुख रहेको चउरमा सोमबार साँझ अन्दाजी २ लिटरको प्रेसर कुकरमा टेपले बाँधेर बिजुलीको तार जडान गरी राखिएको शंकास्पद वस्तु फेला परेको थियो । घटनास्थललाई रातभर प्रहरीले सुरक्षा दिएर राखेको थियो । मोरङ प्रहरी प्रमुख एसपी दीपक पोखरेलले उक्त वस्तु नेपाली सेनासँगको समन्वयमा मंगलबार बिहान १०:४३ बजेतिर डिस्पोज गरिएको जानकारी दिए । निस्कृय बनाउने क्रममा शंकास्पद वस्तु प्रेसर कुकर बम रहेको पुष्टि भएको हो । कुकरमा ३ वटा डेटोनेटरसमेत जडान गरेर बम तयार गरिएको पाइएको सैनिक स्रोतले बतायो । स्रोतका अनुसार डेटोनेटर जडान गरिएको कुकरभित्र साबुनको डल्ला र ढुंगा फेला परेको छ । डेटोनेटरले कुकरलाई विष्फोट गराउन मद्धत गर्छ । साबुनले बारुद ९जिलेटिन०को काम गर्छ । डेटोनेटर र साबुनको मिश्रणले ठूलो आवाज र धमकासहित कुकरलाई विष्फोट गराउँछ । कुकरभित्र राखिएको ढुंगाले वरपर क्षति पुर्याउँछ, सैनिक स्रोतले भन्यो । स्रोतका अनुसार बेलैमा बम निष्कृय पार्न सकिएका कारण ठूलो क्षति हुन पाएन । यस विषयमा नेपाली सेनाले थप अनुसन्धान गरिरहेको छ । कुकरभित्र भेटिएका अवशेषलाई परीक्षणका लागि प्रयोगशालामा पठाइएको स्रोतले बतायो । उक्त बम कहाँ लगेर विष्फोट गराउने योजना थियोभन्ने खुल्न बाँकी रहेको प्रहरीको भनाइ छ । कतै लगेर विष्फोट गराउने योजनासहित बम बनाइएको हुनसक्छ, प्रहरी स्रोतले भन्यो । प्रेसर कुकर बम बनाएर राखेको घटनामा संलग्न दुई जना पक्राउ परेका छन् । पक्राउ पर्नेमा इलामको माङ्सेबुङ गाउँपालिका१ घर गजुरमुखी घर भइ काठमाडौंको भीमसेनगोलामा डेरा गरी बस्ने ३८ वर्षीय प्रवीण मिश्र र पाँचथरको याङवरक गाउँपालिका१ का ३० वर्षीय विपिन अधिकारी रहेका छन् । मिश्र र अधिकारी नेपाल कम्युनिष्ट पार्टी (माओवादी) महावीर नाम दिएर खडा गरिएको नयाँ भूमिगत संगठनमा आवद्ध रहेको प्रहरीको भनाइ छ । उक्त भूमिगत संगठनले पूर्वी तराईका जिल्लाका निजी विद्यालयमा चन्दा आतंक मच्चाइरहेको थियो । चन्दा असुलीकै लागि बम बनाउने र विष्फोट गराउने योजना बनाएको प्रहरीको भनाइ छ । एसपी पोखरेलले जनमानसमा त्रास सिर्जना गरेर चन्दा असुलीकै लागि बम बनाएर विष्फोटको तयारी गरिएको हुनसक्ने बताए । उनका अनुसार पक्राउ परेपछि उक्त बम आफूहरुले नै राखेको मिश्र र अधिकारीले स्वीकार गरेका थिए । बम राखेको स्थान उनीहरुले नै प्रहरीलाई देखाएका थिए । फागुन १ गतेलाई लक्षित गरेर बम बनाइएको स्वीकार गरेका छन्, प्रहरी स्रोतले भन्यो, जनमानसमा त्रास सिर्जना गर्ने र चन्दा आतंक मच्चाउने मुख्य उदेश्य रहेको पाइयो छ ।"
"माओवादीको नयाँ समूह खडा गरेर चन्दा आतंक, दुई जना पक्राउ","विराटनगर : माओवादीका नाममा नयाँ समूह खडा गरेर पूर्वी तराईमा चन्दा आतंक मच्चाउने गिरोह सक्रिय रहेको पाइएको छ। प्रहरीका अनुसार नेपाल कम्युनिष्ट पार्टी (माओवादी) महावीर नाम दिएर नयाँ भूमिगत संगठन खडा गरी धम्की दिँदै चन्दा आतंक मच्चाइरहेको पाइएको छ। उक्त समूहमा आवद्ध आपराधिक पृष्ठभूमिका दुई जनालाई विष्फोटक पदार्थ तथा विभिन्न दस्तावेजसहित मोरङ प्रहरीले पक्राउ गरेको छ। पक्राउ पर्नेमा इलामको माङ्सेबुङ गाउँपालिका१ घर गजुरमुखी घर भई काठमाडौंको भीमसेनगोलामा डेरा गरी बस्ने ३८ वर्षीय प्रवीण मिश्र र पाँचथरको याङवरक गाउँपालिका१ का ३० वर्षीय विपिन अधिकारी रहेका छन्। प्रहरीले मंगलबार पत्रकार सम्मेलन गरेर उनीहरूलाई सार्वजनिक गरेको छ। मोरङ प्रहरी प्रमुख एसपी दीपक पोखरेलका अनुसार मिश्रलाई मोरङको बूढीगंगास्थित नेमुवा र अधिकारीलाई विराटनगरको परोपकार घाटबाट सोमबार पक्राउ गरिएको हो। दुवै जनाविरुद्ध विष्फोटक पदार्थ ऐनअन्तर्गत मुद्दा चलाउन मंगलबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको पोखरेलले बताए। उनका अनुसार पक्राउ परेकाको साथबाट विष्फोटक पदार्थमा प्रयोग हुने ७ वटा डेटोनेटर, १८ फिट ३ इन्च लामो डेडकर्ड, सोडा, चन्दा उठाउन प्रयोग गरिने रसिद (काटिएको र नकाटिएको) तथा चन्दा माग गर्दै पठाउने गरिएको पत्र, खाली खाम, मुक्तिनाथ प्रकाशन गृहको प्रेस कार्ड, मोबाइल, सिमकार्ड, डायरी, एसबीआई बैंकको चेकबुक, डिजिटल स्टाम्पलगायत बरामद भएको छ। चन्दा माग गर्दै पठाउने गरिएको पत्रमा महासचिव महावीर भनेर हस्ताक्षर गरिएको छ। मिश्र र अधिकारी आपराधिक पृष्ठभूमिका व्यक्तिहरू रहेको प्रहरीले जनाएको छ। एसपी पोखरेलका अनुसार मिश्रविरुद्ध झापामा २०७६ सालमा विष्फोटक पदार्थ सम्बन्धी ४ वटा मुद्दा चलेको पाइएको छ। अधिकारीविरुद्ध पाँचथरमा २०७६ मा अभद्र व्यवहार मुद्दा चलेको उनले बताए। दुवै जना आपराधिक पृष्ठभूमिका व्यक्तिहरू हुन्, उनले भने, पछिल्लो समय नयाँ भूमिगत संगठनमा आवद्ध भएर चन्दा आतंक मच्चाइरहेको पाइएको छ। पोखरेलले मोरङ, झापा र सुनसरीका निजी शैक्षिक संस्थामा चिट्ठी पठाउँदै चन्दा असुल्ने गरिएको जानकारी दिए। चन्दा नदिए बम विष्फोट गराउने धम्कीसमेत दिने गरेको पाइएको छ। माओवादीका नाममा नयाँ र भूमिगत समूह खडा गरी धम्की दिँदै पूर्वी तराईका निजी शैक्षिक संस्थाबाट चन्दा असुली गर्ने गरिएको सूचना केही समयअघि प्राप्त भएको थियो, एसपी पोखरेलले भने, त्यसका आधारमा विशेष अप्रेशन चलाएर खोजी तीव्र पारिएपछि दुई जनालाई पक्राउ गर्न सफल भइयो। उनका अनुसार महासचिव महावीरको दस्तखत रहेको र नेपाल कम्युनिष्ट पार्टी (माओवादी) लेखिएको लेटर प्याड प्रयोग गरेर भूमिगत संगठनका नाममा शैक्षिक संस्थाबाट चन्दा असुल्ने गरिएको पत्ता लागेको छ। प्रहरीका अनुसार नेत्रविक्रम चन्द विप्लव नेतृत्वको नेकपा, मोहन वैद्य नेतृत्वको नेकपा (क्रान्तिकारी माओवादी) तथा धर्मेन्द्र बास्तोला नेतृत्वको नेकपा (बहुमत)बाट अलग भएकाहरूले नेकपा (माओवादी) महावीर समूह खडा गरेको पाइएको छ। गत भदौमा खडा गरिएको यो समूहमा अन्य दल छाडेका तथा अयोग्य र असन्तुष्ट लडाकुलाई समेत समेट्ने प्रयास गरेको पाइएको प्रहरीले जनाएको छ। सुरुमा ३५ सदस्यीय कमिटी गठन गरेर महावीर समूहले आफ्ना गतिविधि गर्न थालेको प्रहरी स्रोतले बतायो। केन्द्रीय कमिटी ३५ सदस्यीय रहेछ। अहिले संगठन विस्तारको क्रममा रहेको पाइयो, स्रोतले भन्यो, यसको नेतृत्वकर्ता महावीर भनिएको छ। उनका बारेमा पत्ता लगाउन विस्तृतमा अनुसन्धान थालिएको छ। पक्राउ परेकामध्ये मिश्र महावीर समूहको झापा इन्चार्ज रहेको प्रहरीको भनाइ छ। त्यसअघि उनी नेकपा (बहुमत)का झापा इन्चार्ज थिए। महावीर समूहमा आवद्ध भएका अन्य व्यक्तिको खोजी तीव्र पारिएको प्रहरीले जनाएको छ। महावीर समूहले कहाँबाट कति रकम चन्दा उठायोभन्ने यकिन हुन बाँकी रहेको र अनुसन्धान भइरहेको एसपी पोखरेलले बताए। बम विष्फोट गराइदिने धम्की दिँदै केही समयदेखि त्रसित बनाएर शैक्षिक संस्था केन्द्रित चन्दा आतंक मच्चाइरहेको पाइयो, उनले भने, तर, बेलैमा प्रहरीले नियन्त्रणमा लिएका कारण उक्त समूहको कार्यक्रम असफल भयो। प्रहरीका अनुसार यो समूहले यसअघि झापा र सुनसरीका केही निजी विद्यालयमा चन्दा उठाइसकेको पाइएको छ। विद्यालयको स्तर र हैसियत हेरेर चन्दा माग गर्ने गरिएको प्रहरीको भनाइ छ। प्रेसर कुकर बम डिस्पोज विराटनगर महानगरपालिका३ स्थित घरेलु तथा साना उद्योग कार्यालयनजिकै भेटिएको शंकास्पद वस्तु प्रेसर कुकर बम रहेको पुष्टि भएको छ। उक्त बम मोरङको थलाहास्थित नेपाली सेनाको भैरव गणबाट खटिएको बम डिस्पोजल टोलीले डिस्पोज गरेको छ। घरेलु तथा साना उद्योग कार्यालयबाट लगभग २ सय मिटर पश्चिममा आँपको रुख रहेको चउरमा सोमबार साँझ अन्दाजी २ लिटरको प्रेसर कुकरमा टेपले बाँधेर बिजुलीको तार जडान गरी राखिएको शंकास्पद वस्तु फेला परेको थियो। घटनास्थललाई रातभर प्रहरीले सुरक्षा दिएर राखेको थियो। मोरङ प्रहरी प्रमुख एसपी पोखरेलले उक्त वस्तु नेपाली सेनासँगको समन्वयमा मंगलबार बिहान १०:४३ बजेतिर डिस्पोज गरिएको जानकारी दिए। निस्कृय बनाउने क्रममा शंकास्पद वस्तु प्रेसर कुकर बम रहेको पुष्टि भएको हो। कुकरमा ३ वटा डेटोनेटरसमेत जडान गरेर बम तयार गरिएको पाइएको सैनिक स्रोतले बतायो। स्रोतका अनुसार डेटोनेटर जडान गरिएको कुकरभित्र साबुनको डल्ला र ढुंगा फेला परेको छ। डेटोनेटरले कुकरलाई विष्फोट गराउन मद्दत गर्छ। साबुनले बारुद (जिलेटिन)को काम गर्छ। डेटोनेटर र साबुनको मिश्रणले ठूलो आवाज र धमकासहित कुकरलाई विष्फोट गराउँछ। कुकरभित्र राखिएको ढुंगाले वरपर क्षति पुर्याउँछ, सैनिक स्रोतले भन्यो। स्रोतका अनुसार बेलैमा बम निष्कृय पार्न सकिएका कारण ठूलो क्षति हुन पाएन। यस विषयमा नेपाली सेनाले थप अनुसन्धान गरिरहेको छ। कुकरभित्र भेटिएका अवशेषलाई परीक्षणका लागि प्रयोगशालामा पठाइएको स्रोतले बतायो। उक्त बम कहाँ लगेर विष्फोट गराउने योजना थियो भन्ने खुल्न बाँकी रहेको प्रहरीको भनाइ छ। कतै लगेर विष्फोट गराउने योजनासहित बम बनाइएको हुनसक्छ, प्रहरी स्रोतले भन्यो। स्रोतका अनुसार पक्राउ परेका मिश्र र अधिकारीले प्रेसर कुकर बम बनाएर आफूहरूले नै राखेको स्वीकार गरेका छन्। बम विष्फोट गराएर जनमानसमा त्रास सिर्जना गर्ने र चन्दा असुल्ने योजना उनीहरूको रहेको प्रहरीको भनाइ छ। बम राखेको स्थान उनीहरूले नै प्रहरीलाई देखाएका थिए। फागुन १ गतेलाई लक्षित गरेर बम बनाइएको स्वीकार गरेका छन्, प्रहरी स्रोतले भन्यो, जनमानसमा त्रास सिर्जना गर्ने र चन्दा आतंक मच्चाउने मुख्य उद्देश्य रहेको पाइयो छ।"
दिक्तेलको खाल्लेमा पहिलोपटक बस पुगेपछि खुसी साट्दै स्थानीय,"खोटाङ दिक्तेलखानीडाँडारेग्मीटार सडकमा बस सेवा सञ्चालनमा आएको छ। दिक्तेल रुपाकोट मझुवागढी नगरपालिका४ खाल्लेका ९५ वर्षीय नन्दलाल ढुङ्गानाले सो सेवाको सोमबार शुभारम्भ गरे। सो अवसरमा उनीसँगै ८६ वर्षीय गङ्गाबहादुर कटवाल, ८० वर्षीय तेजबहादुर राईलगायतका खाल्लेका स्थानीय बासिन्दा केहीबेर धक खोलेर नाचगान गर्दै रमाएका थिए। जिल्लाको प्रमुख व्यापारिक केन्द्र दिक्तेल बजारबाट बस लिएर आहाले पुगेका चालक र सहचालकलाई खाल्लेवासीले अबिर र खादाले स्वागतसमेत थिए। आफ्नो घर नजिकैबाट पूर्वी तराईका विभिन्न जिल्ला जोड्ने गरी निर्माण गरिएको सडकमा पहिलोपटक गुडेको बस चढेर आहाले पुगेका उनीहरू सोही बसमा चढेर दिखुवाफेदीसम्म पुगेर पुनः आआफ्नो घर फर्किएका थिए। दिक्तेलबाट खाल्लेस्थित खानीडाँडा हुँदै पुरानोगाउँबाट रेग्मीटारस्थित सगरमाथा राष्ट्रिय राजमार्ग जोडिने सडकमा सोमबार परीक्षणका लागि खोटाङ यातायात प्रालिको दुईवटा बस सञ्चालन गरेको थियो। खाल्लेस्थित आहालेबाट दिखुवाफेदीसम्मको सडक स्तरोन्नति गरेपछि पुरानो गाउँ हुँदै रेग्मीटारसम्म नियमित बस सञ्चालन गर्ने तयारीस्वरुप परीक्षण गरिएको खोटाङ यातायात प्रालिका महासचिव रामकुमार हिङमाङले जानकारी दिए। 'दिक्तेलखानीडाँडारेग्मीटार सडक सञ्चालन हुँदा करिब एक घण्टा छोटो हुन्छ। यो सडक सञ्चालन गर्ने तयारीमा छौँ', उनले भने, 'दिक्तेलमहुरेरेग्मीटार सडक घुमाउँरो छ। दिक्तेलखानीडाँडापुरानोगाउँ हुँदै रेग्मीटार ३१ दशमलव ५० किलोमिटरमात्र छ। यो सडकलाई तत्कालका लागि राजापानीस्थित पुरानोगाउँ हुँदै रेग्मीटारसम्म नियमित यातायात सञ्चालन गर्ने योजना बनाएका छौँ।' तत्कालीन जिल्ला विकास समितिले ट्र्याक खोलेको दिक्तेलखानीडाँडारेग्मीटार सडक स्तरोन्नतिका लागि दिक्तेल रुपाकोट मझुवागढी नगरपालिकाले रु ८६ लाख बजेट उपलब्ध गराएको थियो। उपभोक्ता समितिमार्फत स्तरोन्नतिको काम गरिएको उक्त सडकमा उपभोक्ता समितिले रु छ लाख ७९ हजार सात सय २१ को श्रमदान गरेका छन्। सगरथा राष्ट्रिय राजमार्गको दिक्तेलगाईघाट सडकखण्डअन्तर्गत रेग्मीटारबाट घर्तीभिरसम्म सिधा ट्रयाक खोलिएको सडकलाई यसै वर्षभित्र घर्तीभिर वारपार गराउने योजना बनाइएको खाल्लेका वडाध्यक्ष खगेन्द्र राईले जानकारी दिएका छन्। 'घर्तीभिरमा ठूलो चट्टान भएकाले अहिलेसम्म दुवैतर्फको ट्रयाकलाई जोड्न सकिएको छैन। यो चट्टान फुटाउन मेरो व्यक्तिगत तर्फबाट पनि सहयोग रहन्छ। मसँग स्काभेटर छ। नगरपालिकाले इन्धन उपलब्ध गराएमा मसँग भएको स्काभेर निःशुल्क उपलब्ध गराउछु', उनले भने, 'दिक्तेलखानीडाँडाआहालेरेग्मीटार सडक हामी खाल्लेवासीका लागि मात्र नभई जिल्लाको प्रमुख मार्ग हो। यो सञ्चालनमा ल्याउन सकिएमा तराईका विभिन्न जिल्ला एकै दिनमा पुगेर पुनः बेलुका घर फर्कन सकिन्छ।' दिखुवाखोला पारीबाट थ्रिस्टार हाइड्रोपावर कम्पनीले निःशुल्करूपमा राजापानीको पुरानोगाउँसम्म सडक निर्माण गरिदिएको छ। उक्त सडकमा नियमित यातायात सञ्चालन भएमा जिल्लामा खाद्यान्न, हार्डवेयर, इन्धनलगायत दैनिक उपभोग्यवस्तु ढुवानी मूल्यमा प्रतिकेजी रु दुईदेखि पाँचसम्म घट्ने अनुमान गरिएको उद्योग वाणिज्य सङ्घ खोटाङका वरिष्ठ उपाध्यक्ष मनोज बजिमयले जानकारी दिए। दिक्तेलखानीडाँडारेग्मीटार सडक निर्माणका लागि यस वर्ष प्रदेश सरकारबाट रु ८० लाख बजेट आएको नगरउपप्रमुख विशन राईले जानकारी दिए। 'घर्तीभिरको चट्टान तोडेर दुवैतर्फको ट्रयाक जोड्ने पहल भइरहेको छ। यो सडक नगरपालिकाको गौरवको आयोजना हो', उनले भने, 'अहिले दिक्तेलबाट महुरे, बुइपा, राजापानी हुँदै घुमेर रेग्मीटार पुग्नुपर्ने बाध्यता छ। दिक्तेलखानीडाँडाआहालेरेग्मीटार सडक जोड्न सक्यौँ भने दिक्तेलबाट सिधै डेढ घण्टामा रेग्मीटार पुग्न सकिन्छ। यसलाई मध्यनजर गरेर निर्माणको कामलाई तीव्रता दिइरहेका छौँ।' कालोपत्रको काम भइसकेको दिक्तेलमहुरे २० किलोमिटर र कालोपत्रको काम भइरहेको महुरेराजापानीरेग्मीटार सडक २९ किलोमिटर गरी दिक्तेलरेग्मीटार सडक ५९ किलोमिटर लामो छ। सञ्चालनमा ल्याइएको दिक्तेलखानीडाँडाआहालेरेग्मीटार सडक दिक्तेलमहुरेराजापानीरेग्मीटार सडकभन्दा १७ दशमलव ५० किलोमिटर छोटो छ। दिक्तेलखानीडाँडा सडक पनि पुनः कालोपत्रको काम थालिएको छ। रु २१ करोड एक लाख ८८ हजार लगानीमा कालोपत्रको काम थालिएको सो सडक ठेकेदारको लापरवाहीले करिब एक वर्ष ६ महिना अलपत्र अवस्थामा थियो। ठेकेदार कम्पनीले विसं २०७६ चैत ७ गतेभित्र सम्पन्न गर्नेगरी निर्माणको जिम्मा लिएको उक्त सडक सम्झौता अवधि गुज्रिएपछि थप भएको समय पनि विसं २०७८ वैशाख २९ गते सकिएको छ। अलपत्र अवस्थामा रहेको दिक्तेलखानीडाँडा सडक कालोपत्रको भौतिक प्रगति ४८ प्रतिशत र वित्तीय प्रगति ४७ दशमलव ७६ प्रतिशतमात्र सम्पन्न भएको हो। दिक्तेलखानीडाँडा सडक सुरुका दिनमा कालोपत्रको कामलाई तीव्रता दिइए पनि क्रमशः सुस्तगतिमा झरेपछि निर्माण कम्पनीको आलोचना हुँदै आएको छ। लामो समयसम्म अलपत्र छाडिएको सडक तत्काल सम्पन्न गर्न ठेकेदार कम्पनीलाई लिखितरूपमै निर्देशन दिइएको नगरप्रमुख तीर्थराज भट्टराईले जानकारी दिए। रासस"
नवलपरासीमा हजुरबुवा र नातिको हत्या,"परासी : नवलपरासीको सुस्ता गाउँपालिकामा हजुरबुवा र नातिको हत्या भएको छ । गएराति अन्दाजी १२ बजेको समयमा उनीहरुको हत्या भएको हुन सक्ने प्रहरीले जनाएको छ । हत्या हुनेमा ६५ वर्षीय अक्षयलाल चमार र उनका नाती ९ वर्षीय गौचरण चमार छन् । घरमै उनीहरुको हत्या भएको हो । सुस्ता गाउँपालिका३ स्थित नारायणी नदीको ठोकर नं ५ छेउ नजिक उनीहरुको छाप्रोको घर छ । त्यही उनीहरुको हत्या भएको जिल्ला प्रहरी कार्यालयका प्रमुख (एसपी) काजी कुमार आचार्यले बताए । मृतक गौचरण २ नाति, १ नातिनी र छोरा, बुहारीसँगै बस्दै आएका थिए । पछिल्लो समय छोरा रोजगारीका लागि भारत गएका र बुहारी पनि १ नाति र १ नातिनी लिइ भारत माइती घरमा गएकी थिइन् । १ नाति भने मृतक गौचरणसँगै बस्दै आएका थिए । हत्या पश्चात उनीहरुको शव हत्याराले आँगनमा ल्याएर राखेका थिए । घटनास्थल रगताम्य देखिएकाले धारिलो हतियार प्रयोग गरेर हत्या गरेको प्रहरीले आशंका गरेको छ । घटनास्थललाई प्रहरीले अहिले घेरा हालेर राखेको छ । घटनाको अनुसन्धान गर्न भैरहवाबाट कुकुर आउँदै गरेकाले थप अनुसन्धान त्यस पश्चात मात्र खुल्ने एसपी आचार्यले बताए ।"
गण्डकीमा फेरि देखियो अफ्रिकन स्वाइन फिभरको सङ्क्रमण,"कास्की : गण्डकी प्रदेशमा अफ्रिकन स्वाइन फिभर नामक रोगको सङ्क्रमण पुनः देखिएको छ । सुँगुर, बङ्गुर तथा बँदेलमा लाग्ने सो रोग सर्भिलेन्सको निरन्तरताका क्रममा कास्की, तनहुँ, लमजुङ र गोरखामा सङ्क्रमण पुष्टि भएको पशुपक्षी तथा मत्स्य विकास निर्देशनालय गण्डकीले जनाएको छ । सङ्क्रमण फैलिँदै जाँदा ठूला तथा साना बङ्गुर फार्ममा जैविक सुरक्षाका विधि अवलम्बन गर्न किसानलाई आग्रह गरिएको छ । त्यसैगरी विभिन्न सचेतनाका कार्यक्रम र पशुजन्य ओसारपसारमा निगरानी बढाइएको छ । निर्देशनालयका महानिर्देशक डा प्रेरणा सेढाईँ भट्टराईका अनुसार पछिल्लो सङ्क्रमणबाट कास्कीमा ५५, तनहुँमा ३०, लमजुङमा १४ र गोखरामा १३ गरी कुल एक सय १२ बङ्गुरको मृत्यु भएको छ । 'अफ्रिकन स्वाइन फिभर अत्यन्त सङ्क्रामक तथा उच्च मृत्युदर भएको रोग हो । हालसम्म रोगविरुद्ध भ्याक्सिन उपलब्ध छैन', महानिर्देशक भट्टरार्ईले भने, 'जैविक सुरक्षा एकमात्र विकल्प हो, त्यसैले सचेतनामा केन्द्रित भएका छौँ ।' गण्डकी प्रदेशमा गत वर्ष साउन २९ गते पहिलोपटक सङ्क्रमण आउटब्रेक भएको थियो । यस रोगका कारण प्रदेशमा हालसम्म १६ हजार पाँच सय ५४ वटा बङ्गुर मरेको निर्देशनालयको तथ्याङ्क छ । कास्की जिल्लामा मात्र १५ हजार तीन सय ८८ वटा बङ्गुरको मृत्यु भएको छ । निर्देशनालयका वरिष्ठ पशु विकास अधिकृत डा बालकुमार श्रेष्ठले रोगका कारण किसानले रु ५० करोड हाराहारीमा क्षति व्यर्होनुपरेको बताए। 'किसानले हामीलाई जानकारी गराएअनुसारको क्षतिको विवरण हो, यसभन्दा बढी पनि क्षति पुगेको हुनसक्छ', श्रेष्ठले भने। निर्देशनालयले रोग पुष्टि भएका क्षेत्रमा स्थलगत अध्ययन, थप सर्भिलेन्सका कार्य, फार्मको निःसङ्क्रमण तथा विभिन्न माध्यमबाट रोगसम्बन्धी जनचेतनामूलक सामग्री प्रचारप्रसारको कार्य भइरहेको जनाएको छ । कास्कीमा यस वर्ष बङ्गुरको सङ्ख्या कम भएकाले मृत्यु सङ्ख्या कम देखिएको निर्देशनालयले जनाएको छ । कास्कीमा अघिल्लो वर्ष करिब ५० हजार बङ्गुर थिए । अफ्रिकन स्वाइन फिभर देखिएपछि बङ्गुरको सङ्ख्या घटाउन आग्रह गरेपछि ब्गुरपालक किसानले ९० प्रतिशतसम्म बङ्गुरको सङ्ख्या घटाएको भेटेरेनरी अस्पताल तथा पशु सेवा विज्ञ केन्द्र कास्कीका प्रमुख शम्भुराज पाण्डेले बताए। जिल्लामा हाल पाँच हजारको हाराहारीमा बङ्गुर रहेकाले मृत्यु सङ्ख्या पनि कम देखिएको उनको भनाइ छ ।'अघिल्लोपटक पनि किसानलाई फार्ममा बङ्गुर घटाउनुहोस् भनेका थियौँ । तर किसानले एकैचोटी बेच्न समय कुर्दासमेत क्षति बढी भयो', पाण्डेले भने, 'अहिले सङ्ख्या नै कम भएकाले क्षतिको विवरणसमेत कम छ । ठूला फार्ममा निरन्तर झकझकाइरहेका छौँ ।' बङ्गुरमा लाग्ने अफ्रिकन स्वाइन फिभर रोग रोगी सुँगुर, बङ्गुर, बँदेल, जङ्गली बँदेलसँगको सम्पर्कबाट, किर्नाको टोकाइ, मासु वा रोगी पशुको सम्पर्कमा आएका सामग्रीको लसपस वा ओसारपसारबाट र होटल तथा भोजभतेरबाट ल्याइएका जुठो खानाका कारण सर्ने र फैलिन सक्ने बताइन्छ । पशु स्वास्थ्य अधिकृत सुरेश श्रेष्ठले रोगको सङ्क्रमण हुँदा पशुमा उच्च ज्वरो आउने, शरीरमा निलो धब्बा देखिने, छेर्ने, बान्ता गर्ने, झुम्मिएर एकै ठाउँमा बस्ने, तुहिनेजस्ता लक्षण देखापर्ने बताए। रासस"
नेपालमा पहिलोपटक महिला समलिंगीको विवाह दर्ता,नेपालगन्ज : बर्दियाको बढैयाताल गाउँपालिकाले महिला समलिंगी (लेस्बियन)को विवाह दर्ता गरेको छ। नेपालमा समलिंगीको विवाह दर्ता दोस्रो र लेस्बियन जोडीको विवाह भएको पहिलो हो। सामाजिक सञ्जालबाट जोडिएर पाँच वर्षदेखि सम्बन्धमा रहेका बढैयाताल२ का हर्खबहादुर श्रेष्ठ र टीकाकुमारी श्रेष्ठका ८ सन्तानमध्ये ३३ वर्षीया दुलाहा अन्जुदेवी श्रेष्ठ र तनहुँको बन्दीपुर गाउँपालिका५ का शेरबहादुर गुरुङ र माया गुरुङका चार सन्तानमध्ये कान्छी छोरी ३३ वर्षीया दुलही सुप्रिता गुरुङलाई आइतबार गाउँपालिकाले विवाह दर्ताको प्रमाणपत्र दिएको हो। बढैयाताल गाउँपालिका २ का वडासचिव तथा स्थानीय पञ्जिकाधिकारी दीपक नेपालीले पञ्जीकरण विभागकोे प्राविधिक शाखासँग समन्वयपछि कानुन बन्दाका बखत सोही अनुसार हुने गरी हाललाई अस्थायी विवाह दर्ता गरिएको टिप्पणी लेखेर विवाह दर्ताको प्रमाण पत्र दिएका छन्। अञ्जुका चार भाइ र चार बहिनी गरी ८ भाइबहिनी छन्। उनी बहिनीतिरबाट साहिली हुन्। सुप्रिताका दुई दाइ र एक दिदी छन्। उनी सबैभन्दा कान्छी हुन्। यौनिक तथा लैङ्गिक अल्पसंख्यक समुदायको वकालत गर्दै आएका सामाजिक संस्था पश्चिम तारा नेपाल नेपालगन्ज र मायाको पहिचान नेपाल काठमाडौंंले दक्षिण एशियामा नै पहिलो पटक लेस्बियन जोडीको विवाह दर्ता भएको दाबी गरेको छ। यसअघि लमजुङको दोर्दी गाउँपालिकाले १३ मंसिर २०८० मा नेपालमै पहिलो पटक समलिङ्गी जोडी माया गुरुङ र सुरेन्द्र पाण्डेको विवाह दर्ता गरेको थियो। गुरुङ पारलैंगिक महिला हुन्। जसलाई कानुनले पुरुषका रूपमा चिन्दछ। पाण्डे पनि पुरुष नै हुन्। उनीहरूले सन् २०१७ मा हिन्दू परम्पराअनुसार विवाह गरेका थिए। लेस्बियन जोडीले विवाह दर्तापछि सोमबार नेपालगन्जमा पत्रकार सम्मेलन गरेर खुशी साटेका थिए। पत्रकार र समलिंगी साथीहरूलाई भोज पनि खुवाएका थिए।
अन्तर्राष्ट्रिय उपकुलपति सभा हुँदै,"काठमाडौं : काठमाडौं विश्वविद्यालयले यही फागुन ३ गतेदेखि ५ गतेसम्म उत्तर क्षेत्रीय अन्तर्राष्ट्रिय उपकुलपति सभा तथा भारतनेपाल उच्च शिक्षा शिखर सम्मेलन आयोजना गर्ने भएको छ। भारतीय विश्वविद्यालय संघको आयोजना तथा काठमाडौंं विश्वविद्यालयको तत्वावधानमा उक्त कार्यक्रम काठमाडौं विश्वविद्यालयको धुलिखेलस्थित मुख्य परिसरमा हुने भएको छ। सम्मेलनमा नेपाल, भारत, बंगलादेश, मलेसिया, थाइल्यान्डलगायत देशका १५० विश्वविद्यालयका उपकुलपति तथा शिक्षाविद्हरूको उपस्थिति रहने सोमबार बालकुमारीस्थित काठमाडौं युनिभर्सिटी स्कुल अफ म्यानेजमेन्टमा आयोजित पत्रकार सम्मेलनमा काठमाडौंं विश्वविद्यालयकी प्रवक्ता एक्कुमाया पुनले बताइन्। विश्वले उच्चशिक्षाको क्षेत्रमा भोगिरहेको समकालीन मुद्दा भूमण्डलीकरण र उच्च शिक्षाको अन्तर्राष्ट्रियकरण मूल विषय रहेको उक्त सभामा उच्च शिक्षाको अन्तर्राष्ट्रियकरण, अन्तरविश्वविद्यालय सहकार्य, वैश्विक उच्च शिक्षा नीति आदि विषयमा छलफल हुनेछ। सम्मेलनमा अधिकांश सहभागीहरू भारतीय विश्वविद्यालयबाट हुने छन् भने दक्षिणपूर्वी एसियाली क्षेत्र, युरोप र अफ्रिकाका विश्वविद्यालयका प्रतिनिधिसमेत सहभागी हुने पत्रकार सम्मेलनमा जानकारी गराइयो। अन्तर्राष्ट्रिय उपकुलपति सभाले उच्च शिक्षण संस्थामा भूमण्डलीकरणको प्रभाव पत्ता लगाउने, अन्तर्राष्ट्रिय सहयोग र विचारहरूको आदानप्रदानलाई प्रोत्साहित गर्ने आयोजकले जनाएको छ।"
जनवरी अहिलेसम्मकै तातो,"काठमाडौं : गत जनवरी विश्वव्यापी रूपमै सबैभन्दा तातो महिना बनेको छ। युरोपियन युनियन (ईयू) को क्लाइमेट चेन्ज मोनिटरिङ सर्भिसले जनवरीले सबैभन्दा तातो महिनाका रूपमा कीर्तिमान बनाएको उल्लेख गरेको छ। जनवरी मात्रै नभएर सन् २०२३ को बाह्रै महिना १५ डिग्री सेल्सियसभन्दा बढी तापक्रम मापन भएको जनाएको छ। विश्वव्यापी तापक्रमले पेरिस सहमति २०१५ अनुसार १५ डिग्री तापक्रम वृद्धिको थ्रेसहोल्ड नाघिसकेको भन्दै क्लाइमेट चेन्ज मोनिटरिङ सर्भिसले सचेत गराएको छ। ईयूका वैज्ञानिकहरूले सन् २०२० अत्यधिक तातो वर्ष भए पनि सन् २०२३ लाई सन् १८५० पछि सबैभन्दा गर्मी वर्ष भएको जनाएका छन्। पूर्वी प्रशान्त महासागरको पानीलाई तातो बनाउने मौसमी प्रणाली एलनिनो, मानवीय गतिविधिलगायतका कारण सन् २०२३ सबैभन्दा तातो वर्ष भएको जनाएको छ । क्लाइमेट चेन्ज मोनिटरिङ सर्भिससँग संलग्न वैज्ञानिक तथा उपनिर्देशक सामन्था बर्गेसले भनिन्, जनवरी मात्रै होइन, सन् २०२३ को बाह्रै महिना १५ डिग्रीभन्दा बढी तापक्रम थियो। हरितगृह ग्यास उत्सर्जनमा तीव्र कमी विश्वव्यापी तापक्रम वृद्धि रोक्ने एउटा उपाय हो। कार्बन उत्सर्जन तीव्र रूपमा न्यूनीकरण गर्नुपर्नेमा उनले जोड दिइन्। अमेरिकी वैज्ञानिकहरूले गत वर्षभन्दा सन् २०२४ झनै तातो हुने सम्भावना तीनमध्ये एक प्रतिशत रहेको जनाएका छन्। सन् २०२४ अत्यधिक तातो वर्ष हुने ९९ प्रतिशत सम्भावना रहेको जनाउँदै पाँच अत्याधिक गर्मी वर्षको सूचीमा सूचीकृत हुनसक्ने पनि बताएका छन्। वैज्ञानिकहरूले विश्वव्यापी तापक्रम वृद्धिको गम्भीर असर मानिस, अर्थतन्त्र र पारिस्थितिक प्रणालीमा परिसकेको जनाएका छन्। तापक्रमवृद्धिका कारण विनाशकारी मौसमी विपद् आइरहेका छन्। सन् २०२३ मा चीन र युरोपले हिट वेभ र क्यानडाले नराम्रो डढेलोको सामना गर्नुपरेको थियो। आगामी दिनमा यस्ता घटनाले विश्वको अर्थतन्त्रमा नराम्रो धक्का दिने भन्दै वैज्ञानिकहरूले सचेत पनि गराएका छन्। गत वर्ष पनि अत्याधिक तातो जल तथा मौसम विज्ञान विभागका अनुसार सन् २०२३ तातो वर्ष बन्यो। सन् २०१०, २०१६, २०१७ मा पनि गत वर्षकै हाराहारीमा तापक्रम थियो। विभागका मौसमविद् सुदर्शन हुमागाईंका अनुसार नेपालका विभिन्न स्टेसनहरूको आँकडाअनुसार सन् १९८१ देखि २०२३ सम्मको तथ्यांक हेर्दा वार्षिक रूपमा न्यूनतम तथा अधिकतम तापक्रम बढिरहेको देखाउँछ। न्यूनतम तापक्रमको हकमा सन् २०२२ धेरै तातो थियो । प्रवृत्ति हेर्दा न्यूनतम र अधिकतम तापक्रम बढिरहेको छ। विश्वव्यापी सूचक हेर्ने हो भने पनि यस्तै छ। यसले आगामी वर्ष पनि तातो हुने संकेत देखाउँछ, हुमागाईंले भने, तापक्रम वृद्धि हुनुका विभिन्न कारण छन्। पानी नपर्नु पनि एउटा प्रत्यक्ष कारण हुनसक्छ। नेपालको तापक्रम वृद्धि विश्वको मौसमसँग सम्बन्धित हुन्छ। समुद्री सतहको तापक्रम, हिन्दु कुश हिमालयन क्षेत्रमा बरफले ढाकेको क्षेत्र, महासागरहरूमा आपेक्षित आद्रतालगायतले पनि नेपालको तापक्रममा प्रभाव पार्छ। एलनिनोले प्रशान्त महासागरको पूर्वीतटमा तापक्रम वृद्धि गराउँछ। एननिनोको प्रभावका कारण नेपालको वर्षा तथा तापक्रममा प्रभाव हुन्छ। त्यसको असर ऋतुअनुसार फरक हुन्छ। हिउँदमा एक प्रकारको र वर्षामा अर्को प्रकारको प्रभाव हुन्छ। एलनिनो हुँदा वर्षामा कम पानी पर्छ भने हिउँदमा पानी बढी पर्छ। यो वर्ष पनि एलनिनो थियो। सामान्यतया यसले हिउँदमा पानी पार्नु पर्ने हो, तर पानी परेन। यसले नयाँ टेन्ड भित्रिन थालेको देखाउँछ, हुमागाईंले भने। जलवायु परिवर्तनकै कारण यस्तो अवस्था आएको र विभिन्न क्षेत्रमा असर पार्ने गरेको उनले बताए। विभागका अनुसार नेपालको दक्षिणी भेगतिर औसत अधिकतम तापक्रम ३० डिग्रीभन्दा माथि थियो। उतरतिर १८ डिग्री थियो। नेपालमा पछिल्लो दुई महिनाको अवधिमा अधिकतम तापक्रम बढेको देखिन्छ।"
"विराटनगरमा शंकास्पद वस्तु फेला, दुई जना पक्राउ",विराटनगर : विराटनगरमा बमजस्तो देखिने शंकास्पद वस्तु फेला परेको छ। विराटनगर महानगरपालिका३ मा प्रेसर कुकरमा टेपले बाँधेर राखेको अवस्थामा उक्त वस्तु फेला परेको हो। आँपको रुख र एउटा घरको बीचमा हिजो साँझ उक्त वस्तु फेला परेको थियो। घटनास्थललाई प्रहरीले रातभर सुरक्षा दिएको थियो। घटनास्थल वरपर मानिस आवतजावतमा रोक लगाइएको छ। शंकास्पद वस्तु डिस्पोज गर्न नेपाली सेनाको टोली घटनास्थलतर्फ जाँदै छ। सेनाको टोलीसँग समन्वय गरेर डिस्पोजको तयारी गरिएको मोरङ प्रहरीका प्रवक्ता डीएसपी छेदीलाल कामतीले जानकारी दिए। सेनाले डिस्पोज गरिसकेपछि उक्त वस्तु बम हो कि हैन भनेर यकिन हुने उनले बताए। निजी विद्यालय तथा विभिन्न क्षेत्रमा चन्दा आतंक मच्चाउने समूहले शंकास्पद वस्तु राखेको प्रारम्भिक अनुसन्धानबाट खुलेको छ। घटनामा संलग्न भएको आशंकामा प्रहरीले दुई जनालाई पक्राउ गरेको छ। प्रहरीका अनुसार पक्राउ परेकाहरु यसअघि नेत्रविक्रम चन्द विप्लव समूहबाट आवद्ध रहेको खुलेको छ। उनीहरुको पूरा विवरण प्रहरीले सार्वजनिक गरेको छैन। विप्लव समूहबाट अलग भएर विद्यालयलगायतमा चन्दा आतंक मच्चाइरहेको पाइएको प्रहरी स्रोतले बतायो। घटनास्थलमा आर्थिक सहयोग गरिदिनु हुन भनेर लेखिएको पर्चा पनि फेला परेको छ। मोरङ प्रहरीले मंगलबार बिहान पत्रकार सम्मेलन गरेर यस विषयमा विस्तृत जानकारी दिने तयारी गरेको छ।
"मोरङमा आगलागी, ८० लाख बढीको क्षति","विराटनगर : मोरङका अलगअलग स्थानमा सोमबार राति आगलागी हुँदा ८० लाखभन्दा बढीको क्षति भएको छ। सुनवर्षी र कानेपोखरीका दुईवटा घरमा आगलागी भएको हो। सुनवर्षी नगरपालिका१ कालाबन्जारस्थित आशिष थापाको घरमा राति ८:३० बजेतिर आगलागी हुँदा ५० लाख बराबरको क्षति भएको छ। आगोले घरसहित घरमा रहेको ३ लाख नगद, ४ तोला सुन, अन्नपात, लत्ताकपडा, फर्निचरका सामानलगायत जलेर ध्वस्त भएको प्रहरीले जनाएको छ। आगोले २ तले पक्की घर पूर्णरूपमा जलेको छ। घटनामा मानवीय र चौपाया क्षति भने भएन। इलाका प्रहरी कार्यालय रंगेलीबाट खटिएको इन्सपेक्टर बुद्धिराम चौलागाईं नेतृत्वको टोलीले दमकल र स्थानीयको सहयोगमा आगो नियन्त्रणमा लिएको थियो। विद्युत सर्ट हुँदा आगलागी भएको हुनसक्ने प्रहरीको अनुमान छ। त्यस्तै, कानेपोखरी गाउँपालिका२ बहत्तरबिघेस्थित अर्जुन विष्टको घरमा राति ११:५५ बजेतिर आगलागी भएको छ। आगोले ४ कोठे पक्की घरसहित लत्ताकपडा, काठपात, ६ तोला सुन, १८ हजार नगद, ६५ मन धान, ग्वाली, एउटा खसी र ६ वटा बाख्रा जलेको छ। आगालागीमा ३१ लाख १८ हजार बराबरको क्षति भएको इलाका प्रहरी कार्यालय पथरीका डीएसपी गणेश श्रेष्ठले जानकारी दिए। उनका अनुसार आगलागीमा २० लाख बराबरको घर, ७ लाखको सुन, १ लाखको धान, ३ लाखको ग्वाली तथा ३० हजार बराबरको खसीबाख्रा जलेको पाइएको छ। प्रहरीले दमकल र स्थानीयको सहयोगमा आगो नियन्त्रणमा लिएको थियो। विद्युत सर्ट भएर आगलागी भएको हुनसक्ने प्रहरीको अनुमान छ।"
