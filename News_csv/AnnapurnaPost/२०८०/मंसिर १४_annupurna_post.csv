शीर्षक,विवरण
तहैपिच्छे प्रहरी देशले थेग्दैन,"प्रदेश सरकारहरू सधैं संघले अधिकार दिएन भनिरहन्छन्। संघले कतिपय मुद्दामा सुनेको नसुन्यै पनि गर्छ। कर्मचारी समायोजन र प्रहरी समायोजनमा संघ र प्रदेशबीचको विवादको हलो अड्किएको छ। प्रदेशहरू प्रहरी र प्रशासनबिनाको सरकार नहुने भन्दै प्रहरी आफू मातहत मागिरहेका छन्, संघमा आनाकानी छ। कर्मचारी नभएकैले काम गर्न पाइएन भन्ने प्रदेशहरूले लोकसेवा आयोग नै गठन गरी आफैं कर्मचारी भर्ना गरिसकेका छन्। संघबाट समायोजन भएर गएका कर्मचारीहरूको हकमा पनि प्रदेशहरूले नीति नियम बनाएर उनीहरूका माग सम्बोधन गरेका छन्। रह्यो प्रहरीको कुरा, यसमा धेरै गम्भीर बहस हुनुपर्छ, तर भएको छैन। हो, एउटा सरकारका नाताले प्रदेश सरकारहरू प्रहरी आफू मातहत चाहन्छन्। त्यो प्रदेशहरूको इच्छा र चाहना हो। संघले भने सम्पूर्ण देश र शान्ति सुरक्षाको संवेदनशीलता ख्याल गर्नुपर्छ, त्यस अनुसारमात्रै प्रहरीको समायोजनको खाका बनाउनुपर्छ। हचुवाका भरमा प्रहरीकाबारे निर्णय लिनु घातक हुन सक्छ। विभिन्न देशको अनुभव हेर्दा तल्लो तहको सरकारअन्तर्गतका प्रहरीको छवि धुमिल छ। हाम्रो जस्तो विकृत राजनीति भएको देशमा झन् प्रदेशहरूले प्रहरीलाई कति राजनीतीकरण गर्लान्, त्यो सहजै अनुमान गर्न सकिन्छ। संघ सरकार आफैं त प्रहरी संगठनको व्यावसायिकता गिजोलिरहन्छ भने प्रदेशहरूमा आवश्यक परिपक्वता अझै विकास नभएको परिप्रेक्ष्य छ। प्रहरी भनेको नागरिकको जिउधनको सुरक्षा र अपराध अनुसन्धानसँग जोडिन्छ। तल्लो तहका प्रहरीहरूको व्यापक राजनीतीकरण भई दिँदै भारतलगायत देशमा अपराध अनुसन्धानमा केन्द्रीय अनुसन्धान ब्युरो नै अघि सर्नुपरेको हुन्छ। निष्पक्षताको प्रश्न पनि उत्तिकै हुन्छ, तसर्थ प्रदेश मातहत हुने प्रहरीले अपराध तहकिकातमा त्यो धर्म पूरा गर्न विभिन्न परिस्थितिजन्य बाधा बेहोर्नुपर्छ। अपराध अनुसन्धानमा संघकै प्रहरी चाहिन्छ। अर्काे कुरा शान्ति सुरक्षा र विभिन्न झैझमेला तथा दंगाफसादलगायत मामलामा प्रदेशको आफ्नै पूर्वाग्रह रहन सक्ने संवेदनशीलताको ख्याल पनि गरिनुपर्छ। भोलिका दिनमा अराजकता उत्पन्न हुने, प्रदेशपिच्छेका प्रहरीमा अनेक रूपता हुने र एकैखाले स्ट्यान्डर्ड नहुने अवस्था नआओस् भन्ने कुरामा ध्यान दिन जरुरी छ। हालैका दिनमा प्रदेशका गृहमन्त्रीहरूले गृहमन्त्री र प्रधानमन्त्रीलाई प्रहरी समायोजनको जुन माग गरे, त्यो प्रसंगमा प्रहरी समायोजनको मुद्दालाई विविध आयामहरूको कसीमा घोटेर हेरिनुपर्छ। हचुवामा कुनै निर्णय हुनुहुँदैन। प्रहरी संगठनको व्यावसायिक र प्रहरी जवान तथा अधिकृतहरूको मनोबल उच्च हुने तथा मुलुकको शान्ति सुरक्षा चुस्त सुनिश्चित गर्न निर्णय लिनुपर्छ।"
वेयरहाउजिङको आईपीओमा ११ लाख ४३ हजारको रित्तोहात,"काठमाडौं : नेपाल वेयर हाउजिङ कम्पनीको आईपीओमा १२ लाख ५७ हजार ७ सय ५६ जना आवेदकले आवेदन दिएका छन्। सीडीएससीका अनुसार निर्धारित अवधिमा सेयर पाउनेभन्दा ११ लाख ४३ हजार बढीले आवेदन दिएका हुन्। बुधबार साँझसम्म १ अर्ब ३६ करोड ४३ लाख ३९ हजार रुपैयाँ बराबरको १ करोड ३६ लाख ४३ हजार ३ सय ९० कित्ता सेयर माग भएको हो। जबकि १०१० कित्ताका दरले सो सेयर १ लाख १४ हजार १ सय २५ जनालाई पर्नेछ। बाँकी ११ लाख ४३ हजारको हात खाली हुनेछ। आवेदन परेको सेयर संख्या कम्पनीले सर्वसाधारणलाई निष्कासन गरेको सेयरको ११९५ गुणा बढी हो। नेपाल वेयर हाउजिङ कम्पनीको आईपीओमा आइतबारदेखि आवेदन खुलेको थियो। कम्पनीले सर्वसाधारणलाई छुट्ट्याएको १३ लाख ७५ हजार कित्ता सेयरमध्ये १० प्रतिशत अर्थात् १ लाख ३७ हजार ५ सय कित्ता सेयर वैदेशिक रोजगारीमा रहेकालाई बिक्री गरिसकेको छ। कम्पनीले २७ हजार ५ सय कित्ता सेयर कर्मचारीका लागि तथा ६८ हजार ७ सय ५० कित्ता सेयर म्युचुअल फन्डका लागि छुट्ट्याएर बाँकी रहेको ११ लाख ४१ हजार २ सय ५० कित्ता सेयरमा सर्वसाधारणले आवेदन दिएका थिए। नेपाल वेयर हाउजिङको आईपीओ निष्कासन तथा बिक्री प्रबन्धक हिमालयन क्यापिटल हो। कम्पनीलाई इन्फोमेरिक्स क्रेडिट रेटिङले आईआरएन डबल बी माइनस (आइएस) रेटिङ प्रदान गरेको छ। यो रेटिङअनुसार कम्पनीको वित्तीय दायित्व पूरा गर्ने क्षमतामा मध्यम जोखिम रहेको बुझाउँछ। नेपाल वेयर हाउजिङ कम्पनीले कोशी प्रदेश, मधेस प्रदेश र लुम्बिनी प्रदेशमा ५५ हजार मेट्रिकटन क्षमताका भण्डारण गृह सञ्चालन गर्दै आएको छ। कम्पनीले किसान, व्यापारी, मिलर र व्यापारीको अन्न भण्डारण आवश्यकता पूरा गर्दै आएको छ। कम्पनीको विवरणपत्रअनुसार असार मसान्तसम्म कम्पनीको प्रतिसेयर आम्दानी ८८७ रुपैयाँ ऋणात्मक छ।"
जलवायुजन्य हानीको क्षतिपूर्ति पाउन सरकारले दह्रो लबिइङ गर्नैपर्छ,"दुबईमा आजदेखि हुने कोप२८ को नेपालजस्तो हिमाली र गरिब राष्ट्रका लागि सान्दर्भिकता र उपयोगिता के देख्नुभएको छ ? हामीले यसबाट के लाभ लिन सक्छौं ? संसारभरि जलवायु परिवर्तनका दूरगामी प्रभाव देखापरिरहेका छन्। यसपालि हामीले क्रियाशील भएर काम गर्यौं भने केही न केही सकारात्मक फाइदा लिन सक्छौं। हाम्रा देशका लागि केही माग र मुद्दा त्यो सम्मेलनमा राख्न सक्छौं। संयुक्त राष्ट्रसंघका महासचिव एन्टोनियो गुटेरेस हालै नेपाल आएर जवलायु परिवर्तनको गम्भीर समस्याबारे कुरा उठाउनुभयो। उहाँ स्वयं हिमाली क्षेत्रमा गएर त्यहाँ हिउँ कसरी पग्लिइरहेको छ भन्नेबारे स्थानीय बासिन्दालाई सोध्नुभयो। १०१५ वर्षका अवधिमा १०१२ फिट हिउँ पग्लिइसकेको छ। त्यसको परिवर्तनबारे स्वयं बुझ्नुभयो। उहाँले नेपाली समस्यालाई अन्तर्राष्ट्रियकरण गर्नुभएको छ। यो परिस्थितिमा नेपालको टिमले सक्रियतापूर्वक र गहनतासाथ काम गर्यो भने कोप२८ अवश्य उपलब्धिमूलक हुनेछ। भविष्यका लागि यो सिकाइको मार्ग बन्ने छ। हामी जलवायुजन्य केकस्ता अप्ठ्यारामा छौं ? हाम्रा छिमेकी दुई मुलुक चीन र भारत सबैभन्दा धेरै कार्बन उत्पादन गर्नेमा पहिलो र तेस्रोमा छन्। चीनले २०२० मा १० हजार ६६८ मिलियन मेट्रिक टन कार्बन उत्पादन गरेको थियो। त्यस्तै भारतले २ हजार ४४२ मिलियन मेट्रिक टन र दोस्रोमा रहेको अमेरिकाले ४ हजार ७१३ मिलियन उत्सर्जन गरेका थिए। विश्व वायुमण्डलमा नेपालले पठाउने कार्बनडाइअक्साइड अति नगन्य हुन्छ। तर, छिमेक र अन्य औद्योगिक राष्ट्रका करण हाम्रा हिमाल नांगिएका छन्। तीव्र गतिमा बढ्दो तापमानका कारण पग्लिएका हिउँका कारण हिमनदी भरिएर फुट्ने जोखिममा धेरै छन्। हामी चौतर्फी संकटमा छौं तर मूल कारक अरू नै हुन्। हाम्राजस्ता देशले कसरी त्यसको क्षतिपूर्ति पाउने भन्ने कोपजस्ता भेलामा सरकारले लबिइङ गर्न सक्नुपर्छ। कोप२७ मा शक्ति राष्ट्रहरूले क्षतिपूर्ति कोष स्थापना गर्ने भनेर सहमति जाहेर पनि गरेका थिए। तर, ठोस रूपमा त्यो कोष बनेको छैन। त्यसलाई कार्यान्वयन गर्न र त्यसबाट लाभ लिन हामी र हामीजस्ता देशले के गर्नुपर्ला ?इन्टरनेसनल फोरममा एक्लै बोलेर पार लाग्दैन। हिमाली मुलुकहरूका फोरममार्फत दबाब बढाउनुपर्छ। त्यसका तर्क, तथ्य र तथ्यांकसहित दाबी प्रस्तुत गर्नुपर्छ। ताल फुट्दा हुने क्षति, त्यसले बिगार्ने सभ्यताजस्ता कुरा निक्र्योल गरेर संगठित ढंगले अघि बढ्नुपर्छ। यसमा गम्भीरतापूर्वक गृहकार्य भयो भने संसारले बुझ्नेछ कि ओहो ! सिरियस काम भएको रहेछ। जस्तोः हाम्रो हिन्दुकुस क्षेत्रको छुट्टै एजेन्डा हुन सक्छ। यस क्षेत्रका अफगानिस्तान, पाकिस्तान, भारत, चीन, भुटान, नेपाल हुँदै म्यानमारसम्मको बेल्ट कम्तीमा एक ठाउँ हुनुपर्यो। अनि हामी हानिनोक्सानी क्षतिपूर्ति कोषबाट फाइदा लिन सक्छौं। त्यस्तै राष्ट्रसंघका १ सय ९३ सदस्य राष्ट्रमध्ये दक्षिण एसिया या एसियाका कुनकुन हाम्राजस्ता प्रभावमा छन्, तिनीहरूको छुट्टै फोरम बनाउनुपर्यो। त्यसमा हामीले गम्भीर भएर तयारी गर्नुपर्छ। अनि मात्र लाभ लिन सकिन्छ। हाम्रो देशको तयारी र हाम्रो सरकारको कार्यशैली हेर्दा के हामी अन्तर्राष्ट्रिय फोरममा दह्रो गरी प्रतिनिधित्व गर्न सक्छौं भन्ने लाग्छ ? त्यसमा मलाई विश्वास लाग्दैन। जुन हाम्रो गृहकार्य छ, त्यसले कहिलेकाहीँ देखाउँछ कि गतिलो प्रतिनिधित्व नै गर्दैन। यसपालि प्रधानमन्त्रीले प्रतिनिधिमण्डलको नेतृत्व गर्दै हुनुहुन्छ। यसबाट केही आशा गर्न सकिन्छ। कोप२७ मा हाम्रो प्रधानमन्त्री जानुभएन र हामीले कुरा राख्न पाएनौं, त्यही उठाउनुभएको हो ?हो, प्रधानमन्त्री नजाँदा मूल फोरममा हाम्रो कुरा राख्न पाइएन। जो अहिले कोप२८ मा गएर फर्किन्छन्, तिनले निरन्तर लाइन मिनिस्ट्रिबाट गृहकार्य हुनुपर्छ। अनि पूर्णतयारीसहित प्रधानमन्त्रीले अर्को सम्मेलनमा जानुपर्छ। तर, हामी यसमा कमजोर छौं। जति धेरै हामी पीडित छौं, त्यस प्रकारले हाम्रो गृहकार्य छैन। वन तथा वातावरण मन्त्रालयले विभिन्न विज्ञहरूलाई बेलाबेला बोलाएर अन्तरक्रियाहरू गरेर कस्ताकस्ता एजेन्डा कोप सम्मेलनमा उठाउनुपर्ला भन्नेबारे परामर्श पनि त गर्नुपर्ला नि ? त्यो त सही हो। विश्वव्यापी तापमान वृद्धिले हाम्रो देशमा कस्तो प्रभाव परिरहेको छ त्यसका विज्ञहरू हामीकहाँ छन्। हामीकहाँ विद्वान्हरू छन्। अनेक फोरममा काम गरिरहेका छन्। तिनीहरूका ज्ञानको उपयोग गर्नुपर्छ। तिनीहरूसँग सल्लाह सुझाव लिनुपर्छ। यहाँ इसिमोडजस्ता अन्तर्राष्ट्रिय संस्थाहरू छन्। हाम्रो विश्वविद्यालयहरूले अध्ययन गराइरहेका होलान्। विद्वान्हरूले लेखिरहेका होलान्। मिडियाहरूले चासोपूर्वक दिइरहेका छन्। तिनीहरूसँग सुझाव लिनुपर्छ। त्योचाहिँ भइरहेको छैन। तपाईंले राष्ट्रपति हुँदाखेरि वातावरणीय मुद्दा जोडतोडले उठाउनुभयो। चुरेको संरक्षण र सम्बद्र्धन गर्ने प्रकारका कार्यक्रमहरू ल्याउनुभयो। अहिले पनि त्यही कुरा निरन्तर उठाइरहनुभएको छ ? यो समस्यालाई कुन रूपमा गम्भीरतापूर्वक लिनुभएको छ ? यो संसारकै सबाल हो। औद्योगिक युग सुरु भएको भनिएको छ। त्यसले गर्दा जलवायु परिवर्तनको समस्या चुचुरोमा पुगेको छ। विकसित देशले सबैतिरबाट लाभ लिए। विश्वव्यापी तापमान वृद्धिले हामीजस्ता अल्पविकसित देश समस्याका भारी मात्र बोकिरहेका छौं। हिमाली र टापु मुलुक झन् जोखिममा छन्। म अहिले ८२ वर्ष लागे। ६५ वर्षका सबै कुराहरू याद छन्। आफ्नै जिन्दगीको यति छोटो अवधिमा मैले आफ्नै देशमा भएका ठूलाठूला विनास देखेँ। संसारमा के भइरहेका छन् भनेर हामी पढ्दै बुझ्दै गइरहेका छौं। यो शताब्दीको अन्त्यसम्म २९ डिग्री सेन्टिग्रेड तापक्रम बढ्छ भनेर अध्ययनहरूले देखाएका छन्। २ सय वर्षमा जति तापक्रम बढेको थिएन, त्यति गएको ५० वर्षमा बढिसकेको छ। संसारै जलवायु परिवर्तनको चपेटमा छ। युरोपमा आगो लागिरहेको छ। अमेरिकाको क्यालिफोर्नियामा आगो लाग्दा चारचार महिनासम्म निभ्दैन। अस्ट्रेलियामा उस्तै अवस्था छ। साइबेरियामा आगो लाग्छ। युरोपमा गर्मीले ३ हजारभन्दा बढीको मृत्यु भइसकेको छ। पश्चिमी युरोप, चीन र पाकिस्तानमा यसैपालि ठूलो बाढी आएको थियो। त्यसले लाखौं लाख मान्छे उठिबास भयो। नेपालभारत क्षेत्रमा भने ४० प्रतिशत पानी कम पर्यो। यो अवस्थाबाट मुक्ति पाउने हरकदम बेलैमा चाल्नुपर्छ भनेर मैले बोलिरहेको हुँ। संकट अरू केकेमा बढ्ने देख्नुभएको छ ? अहिले नै संसारमा तीन कुराको संकट भइसकेको छ। खाना, ऊर्जा र पानीको। २०३० वर्षमा अब खानेपानीको हाहाकार हुन्छ। फोसिल फ्युलबाट वैकल्पिक ऊर्जामा गइएन भने विश्वव्यापी तापमान झन् बढेर जान्छ। सुक्खाले पानीको संकट हुन्छ। विश्वव्यापी तापमान वृद्धि घटाइयो भनेचाहिँ वर्षाद्चक्रमा असर पर्दैन। आफ्नो लयमा आउँछ। यी तीन संकटबारे बेलैमा ध्यान दिनुपर्छ। हाम्रा हिमाल हामीले कसरी जोगाउने ? जलस्रोतमा हामी संसारभरिमै दोस्रोमा आउँछौं। त्यसको उपयोग गर्न अति ढिला भइसकेको छ। धेरै पानी बगेर गइसक्यो। यो स्रोत ५०६० वर्षभन्दा माथि जाँदैन। विश्वव्यापी तापमान वृद्धि एकैपटक घट्दैन। बढी नै रहेको छ। त्यसले हाम्रो हिउँ पग्लिरहेको छ। जुन प्रकारले हिउँ पग्लिरहेको छ। त्यो हिसाबले हामी ५० वर्ष पनि प्रयोग गर्न सक्दैनौं जस्तो लागिरहेको छ। तर, संसार नै वैकल्पिक ऊर्जामा गइरहेको छ। त्यसले गर्दा हाम्रो हिउँ बाँच्छ भनेर आशा गरौं। हाम्रो जो भूगोल छ, भूबनोट छ, हाम्रो हिमालमा हिउँ छ भनेर हामीले पर्यटकका लागि खुला गरिदिएका छौं। त्यसको कारण प्रदूषण हुन्छ। हिमालमा टनका टन खानेकुरा र सरसमान बोकेर जान्छन्। जथाभावी फाल्छन्। जुन प्रकारले हामीले हिमालमा प्रदूषण गरिरहेका छौं, त्यस प्रकारले सरसफाइ हुन सकेको छैन। विकासले विनाश ल्याएको भन्न खोज्नुभएको हो ?पहाड र नदीनाला दोहन गरेर जथाभावी विकास गरिरहेका छौं। विकासको मोडल हाम्रो देशको वातावरणमैत्री छैन। जहाँ पनि हामी डोजर लगाइरहेका छौं। हामी आफैं जंगलहरू नष्ट गरिरहेका छौं। अनियन्त्रित ढंगले नदीनालालाई दोहन गरिरहेका छौं। त्यसले गर्दा त्यसको एउटा दुष्प्रभाव छ। बालुवा गिटी बेचेर हामी धनी हुन चाहन्छौं। पहाडमा डोजर लगाएर चौडा बाटो पुर्याउँछौं। किन चाहिए त्यहाँ यति ठूला सडक ? जस्तो ? मैले चुरेबारे बारम्बार कुरा उठाइरहेको छु। मैरे जिन्दगीमा ५०६० वर्ष तराईको जंगल समाप्त गरियो। विभिन्न कारणले। सरकारले कहिले जंगल खुला गरिदिन्छ। जति राजनीतिक आन्दोलन भयो त्यो बेलामा जंगलको अनियन्त्रित कटानी भयो। २०३७ सालको जनमत संग्रहको बेला सरकारले जंगल नै खोलिदियो। पञ्चायतको बेला नियन्त्रण थिएन। पहिला हामी सुन्थ्यौं कि पञ्चहरू सखुवाका काठ तस्करी गराएर पैसा कमाउँथे। अहिले सारा नदीनाला दोहन भइरहेको छ। राजमार्ग नजिकै नदीनाला किनारमा हजारौं क्रसर उद्योगहरू अनियन्त्रि ढंगले सञ्चालनमा छन्। अधिकांशको लाइसेन्स पनि छैन। जम्मै क्रसरवालाहरूको राजनीति पार्टीका मान्छेहरूसँग सम्पर्क छ। बालुवा, गिँटी, ढुंगा र माटो तस्करी गरेर पैसा कमाइरहेका छन्। हाम्रो जिन्दगीमा जंगल समाप्त भयो। अहिले चुरेका जंगल समाप्त भइरहेको छ। चुरे र चुरेका नदीनालाहरू हामी अनियन्त्रित ढंगले दोहन गरिरहेका छौं। यसका तथ्य के छन् ? चुरियाको १२७ प्रतिशत र तराईको १७ प्रतिशत गरी लगभग ३० प्रतिशत तराईमा ६१ प्रतिशत जनसंख्याको बसोबास छ। त्यसको जमिन, जंगल, पानी सबै कुरा अन्नको भण्डारसँग जोडिएको छ। अन्नको भण्डार समथल भूमि छ। हराभरा भूमि जो छ, जसले उपज गरेर ३०४० वर्ष पहिलेसम्म अन्नको निर्यात गर्थ्यौं। धानचामल, दलहन, तेल फलफूल विदेशलाई बिक्री गथ्र्यौं। अहिले हामी विदेशका किन्छौं। तराईको जंगल नदीनाला नष्ट हुँदा वर्षा ऋतुमा फेरबदल भयो। कहिले धेरै पानी पर्ने कहिले पानी नै नपर्ने। चुरे मासिँदा कस्ताकस्ता प्रभाव परे ?खास गरेर भूमिगत जलस्रोतको स्रोत नै जंगल र चुरे हुन्। चुरेको घनाजंगल अहिले समाप्त भइरहेको छ। चुरेको तल तराईको जंगल थियो। त्यो चारकोसे झाडी ठाउँठाउँ जो दशकोससम्म थियो। त्यसले बर्खाको पानी सोसेर राख्थ्यो। त्यो पानीले तराईको नदीनाला, तालतलैयादेखि लिएर सारा पोखरी, इनार भरिभराउ हुन्थे। त्यसले गर्दा अन्न त्यस्तै उब्जिन्थ्यो। अन्न, पानी, माछा, दलहन, तेलहन, फलफूलको कमी हुँदैनथ्यो। तराई त स्वर्ग थियो। हाम्रो जनजाति, पिछडा वर्गको जीवन नै जंगलमाथि थियो। त्यही जंगलबाट लकरी र दाउरा ल्याउथ्यौं। घर छाउनका लागि खर पनि ल्याउँथ्यौं। घरको बन्धन दिन बाबियो त्यहीबाट ल्याउँथ्यांै। भोज खानका लागि पात पनि ल्याउँथ्यौं। सारा कुरा हामी जंगलबाट ल्याउँथ्यौं। जंगललाई हामी अहिले समाप्त पारिरहेका छौं। अनि, पानीको हाहाकार भयो। त्यसले प्राकृतिक चक्रमा केकस्तो प्रभाव परेको पाउनुहुन्छ ? सरकारले अहिले चुरियाको माटो, ढुंगा, गिटी, बालुवालाई व्यवस्थित गरे निर्यात गर्ने कानुन बनाइरहेको छ। अन्नको भण्डार क्रमशः मरुभूमीकरण भइरहेको छ। जंगल हाम्रो समाप्त भइरहेको छ। हाम्रो इकोलोजी नष्ट भइरहेको छ। चुरे क्षेत्रमा हात्ती, बाघ, भालु, गैंडा, अरू सानासाना जीवजन्तु थिए, चुराचुरुंगी थिए, ती सबै संकटमा छन्। वन मासियो भनेर हामीले भनिरहँदा नेपालमा सामुदायिक वन संसारकै नमुना भयो भन्छन् ? के लाग्छ तपाईंलाई ? सामुदायिक वन नमुना उदाहरण हो। पहाडका नांगो डाँडाहरू हराभरा भएका छन्। पहाडका मानिसहरू पहले बुझेँ, यहाँको रूख काटियो भने बाढी पहिरो जान्छ। जब सामुदायिक वनको अवधारणा आयो अनि पहाडमा सफल भयो। तराईका मान्छेले बुझ्नुभन्दा पहिल्यै चुरेको वन नष्ट भयो। अहिले बुझिरहेका छन्। जंगल समाप्त हुँदै गइरहेका कारण पानी पाउन कठिन भयो भन्छन्। यसमा सरकारले सचेतना जगाउने काम गर्न सकेन ?जंगल काटिने बेला सरकार पनि गम्भीर भएन। सरकारलाई कुन कुरा बेचेर फाइदा हुन्छ, त्यही काम गर्छ। जस्तो अहिले हाम्रो देशको बालुवा, गिट्टी, ढुंगा बेच्यो भने हामी ल्याउन सक्दैनौं। बनाउन सक्दैनौं नि ! त्यो बनाउने कुरो पनि होइन। त्यो त एकै पटकमा प्रकृतिलाई नष्ट गर्ने कुरा हो। हामीले चुरेलाई नष्ट गर्यौं। सरकारी तहबाटै बालुुवा, गिट्टी, ढुंगाको व्यपार गर्यौं। पहाडै खनेर सक्दै लग्यौं। प्रकृतिलाई पुनस्र्थापित गर्न त सक्दैनौं। चुरेको माटो नै खनेर निर्यात गरिदिन्छौं भने त्यो त राष्ट्रमाथि डकैती हो। वातावरणीय विनाशमा सरकारी अदूरदर्शिताका अरू कुनै उदाहरण ? विद्वान्हरू भन्छन्, बारा, पर्सा र चितवन, नवलपरासी क्षेत्रमा सम्पूर्ण जर्मनीमा भएजत्तिकै संख्यामा भन्दा धेरै पशुपन्छी छन्। निजगढमा विमान स्थल बन्यो बने यसको प्रभाव चितवन राष्ट्रिय निकुञ्जमा प्रभाव पार्छ। त्यसैले गर्दा विमानस्थललाई अलिकता पूर्व, पश्चिम कता ठाउँ खोजेर लग्नुु राम्रो हुन्छ। पोखरा र लुम्बिनीका विमानस्थल चल्नै सकेका छैनन्। निजगढमा बनाउँदा चल्छ चल्दैन त्यो सम्भावनाको गहिरो अध्ययन हुन जरुरी छ। सबैभन्दा बढी त यहाँ विमानस्थल बन्यो भने वातावरण विनाश गर्छ। वातावरण विनाश र वर्षात्बीच सम्बन्ध केकस्तो हुन्छ ? पहिला १५१५ दिनसम्म, ७७ दिनसम्म पानी पर्थियो। अब त पानी नै पर्दैन। अब त जंगल नै खतम भयो। अहिले तराईको जंगलमै खतम भयो। त्यही बर्दिबास भन्दामाथि वर्षा हुन्छ तर, तल जनकपुरमा पानी पर्दैन। काठमाडौंमा चारैतिर डाँडाहरू बाँचेकाले पानी परिरहेको छ। शिवपुरी, गोदावरी, चन्द्रगिरि, फूलचोकी जंगलहरू बाँचेका छन्। चन्द्रगिरिको डाँडा तोड्न त सुरु नै भइसक्यो। शिवपुरी नष्ट भयो भने काठमाडौं उपत्यकामा पनि पानी पर्न मुस्किल पर्छ। पूर्वतराईका सिरहा, धनुषा, महोत्तरी, सर्लाही, रौतहट, बारा, पर्सा बेल्टमा पानीको धेरै संकट भइसक्यो। ४० वर्षपहिले जनकपुरमा मेरो आँगनमा २५ फिटमा पानी आउँथ्यो। अहिले त्यहाँ साढे चार सय फिट तल पानीको सहत पुग्यो। पानीको स्रोत चुरेभावर थियो। चारकोसे झाडी थियो। सबै नष्ट भयो। जलवायु परिवर्तनले आउने विपतिका कारण आदिवासी, सीमान्तकृत समुदायका विस्थापित भएका छन्, तिनका संस्कृति लोप हुँदै गएका छन्। तिनलाई कसरी जोगाउन सकिन्छ ?संस्कार र संस्कृतिभन्दा पहिलो त उनीहरूको रोजीरोटी नै खत्तम भइरहेको छ। पानी, अन्न र बास नै संकटमा पर्दै गएको छ। यसबाट बढी समस्यामा जनजाति, दलित, आदिवासी छन्। हाम्रो चुरिया बेल्टमा तामाङ, मगर बस्छन्। माझी र दनुवार जाति चुरेमै बस्छन्। थारु चुरेको नदीनाला किनारमा बस्छन्। चुरे मासिँदा यिनीहरू सबैभन्दा बढी प्रभावित भएका छन्। तर, कसैलाई मतलब छैन। जलवायु परिवर्तनले उनीहरूको उठिबास भइरहेको छ। वैदेशिक रोजगारसँग पनि जलवायु परिवर्तनको प्रभाव जोडिन्छ ?५०६० वर्षमा तराईको जंगल खतम भयो। चुरेको आधा जंगल खतम भयो। चुरेको माटो ढुंगा हामी खनिरहेका छौं। नदीनालाको हामी दोहन गरिरहेका छौं। यसको प्रभावले वर्षात् चक्र प्रभावित भयो। जहाँ जंगल हुन्छ त्यहाँ बादल भएर पानी बर्सिन्छ। जंगल काटिएपछि अहिले पानीको संकट भयो। पानी अन्नसँग जोडिन्छ। पानी हराएपछि अन्नको संकट भयो। पानी जहाँ छैन त्यहाँ मानिस बस्दैन। पूर्वीपश्चिम पहाडबाट अहिले पनि तराईमा बसाइँसराइ भइरहेको छ। त्यहाँ पनि नटिकेपछि जाने ठाउँ विदेश बनिरहेको छ। यसको कारण यत्ति नै हो त ? पहाडमा जीवन कष्टकर थियो। त्यसले रोजगारी खोज्न २ सय वर्षदेखि त्यहाँका मानिसहरू बाहिर गए। उनीहरू इन्डियन सेना, ब्रिटिस सेनामा गए। यो एउटा टेन्ड थियो। तर, अहिले १०२० वर्षदेखि मान्छे विदेश बढी जान थाले। यसको मुख्य पृष्ठभूमि देशको द्वन्द्व थियो। द्वन्द्वले मानिसहरू सहर पसे। जब सहरमा काम पाइएन, विदेशतिर लागे। अर्कातिर तराईतिर पानी कम भयो। सिँचाइ छैन। खेतीपाती राम्रोसँग हुँदैन। सहरमा उद्योगधन्दा खुलेन। अनि काम कहाँ पाओस् ? अनि विदेश जान थाले। कृषिको पेसा खत्तम भएकाले मान्छे विदेश लखेटिए। यो संकटले केकस्ता सामाजिक बिचलन ल्याउन सक्छ ? जनकपुर, जलेश्वर र वीरगन्जमा यसपालि पानी अभाव भयो। जनकपुरका मेयरले चुरे विज्ञ डा विजय सिंहसँग सल्लाह गरेर कहाँबाट पानी लाने भन्दै चुरेतिर आए। गर्मीका बेला मानिसहरू बयलगाडामा ड्रमहरू राखेर चुरे बेल्टमा आउँछन् पानी लिन। जंगल समाप्त भएपछि पानीका मुहानहरू सुकिरहेका छन्। चुरे बेल्टमै आफैं पानीको संकट छ त तराई बेल्टलाई कहाँबाट पानी दिने ? यसले गर्दा अब समाजिक द्वन्द्व हुन्छ। तराईको मान्छेले भन्छ, यी पहाडेहरूले हामीलाई पानी खान दिइरहेको छैन। उसलाई आफैं पुग्दैन त उसले दिन्छ कसरी ? अहिले चुरे भेगमा पानीको मुहानका विवाद भइरहेका छन्। वातावरणीय समस्या सल्टाउन नागरिकले सुधार्नुपर्ने आनीबानी केके हुन सक्छन् ? यो गहन विषय हो। मान्छे रूख लगाउन सचेत भएका छन्। तर, त्यो सचेतना पर्याप्त छैन। एउटा रूख काटियो भने १० वटा रोप्नुपर्छ। तर, यहाँ १० वटा काटियो भने एउटा रोपिइन्छ। एउटा प्रश्न हाम्रो प्रकृतिले किन हिमाल दियो ? किन पहाड दियो ? किन नदीनाला दियो ? किन खोल्साखोल्सी दियो ? किन चुरे दियो ? किन तल चारकोसे झाडी दियो ? त्यसपछि किन समथल भूभाग दियो ? कति सन्तुलित छ यो। त्यही प्रकृतिले पहाडमा हिँउ दियो। त्यही पहाडमा जंगल दियो। त्यही चुरेमा सारा वनस्पति र जीवजन्तुको भण्डार दियो। त्यसपछि अन्नको भण्डार दियो। यी सबैको एक अर्कासँग सम्बन्ध जोडिएको छ। कहाँ पानी पर्नुपर्ने, कहाँ बरफ जम्नुपर्ने, कहाँ जंगल फस्टाउनु पर्ने, कहाँ नदी नालामा पानी हुनुपर्ने, कुन ठाउँमा अन्नको भण्डार हुनुपर्ने। हामीले त्यो सन्तुलन खलबल्यायौं र ठूलो संकट निम्त्यायौं। प्रस्तुति : अखण्ड भण्डारीराजकरण महतो"
५० कित्ता आईपीओ भर्न १८ हजार,"काठमाडौं : बुकबिल्डिङमार्फत जारी भएको पहिलो आईपीओ खरिद गर्न सर्वसाधारणले कम्तीमा १८ हजार रुपैयाँ जोहो गर्नुपर्ने भएको छ। १ हजार रुपैयाँमा १० कित्ता पाउने गरेकामा यो विशेष प्रक्रियामार्फत जारी आईपीओका लागि १८ गुणा बढी रकम चाहिने भएको हो। प्रिमियम मूल्यमा खुलेका आईपीओका लागि सर्वसाधारणले प्रतिकित्ता ४ सय ३५ रुपैयाँसम्म तिरेका थिए। अर्थात् १० कित्ताका लागि साढे ४३ सय रुपैयाँ चाहिएको थियो। कानुनी व्यवस्थाअनुसार आईपीओ खुल्दा अहिले सर्वसाधारणले न्यूनतम १० कित्ता सेयर माग गर्न पाउँछन्। तर, बुक बिल्डिङमार्फत जारी हुने आईपीओमा भने कम्तीमा ५० कित्ताका लागि आवेदन दिनुपर्ने हुन्छ। पहिलो बुक बिल्डिङको आईपीओमा योग्य संस्थागत लगानीकर्ताका लागि कट अफ प्राइस प्रतिकित्ता ४ सय १ रुपैयाँ तय भएपछि सर्वसाधारणले आईपीओ किन्न १० प्रतिशत कम अर्थात् ३ सय ६० रुपैयाँ ९० पैसा तिर्नुपर्ने भएको हो। यसको अर्थ आईपीओ पर्ने सर्वसाधारणले १८ हजार ४५ रुपैयाँ तिर्नुपर्ने हुन्छ। आवेदन दिने अवधिमा यति ब्यालेन्स कायम नभए आवेदन रद्द हुनेछ। यति ब्यालेन्स भए बाँडफाँट गर्ने अवधिसम्म रकम रोक्का हुनेछ। नेपाल स्टक एक्स्चेन्जका (नेप्से)का प्रवक्ता मुराहरी पराजुलीका अनुसार कट अफ मूल्य ४ सय १ तय भएसँगै सर्वसाधारणलाई पर्ने मूल्य टुंगो लागेको छ। व्यवस्थाअनुसार संस्थागत लगानीकर्ताले पेस गरेको बोलपत्रका आधारमा कायम मूल्यबाट १० प्रतिशत कममा सर्वसाधारणलाई आईपीओ जारी गर्नुपर्ने हुन्छ। इतिहासकै पहिलो बुक बिल्डिङमार्फत जारी गरिएको प्रारम्भिक सार्वजनिक निष्कासनमा ४१ योग्य आवेदकले ३६ लाख कित्ता सेयर माग गरेका छन्। कम्पनीले योग्य संस्थागत आवेदकका लागि २४ लाख कित्ता सेयर निष्कासन गरेकामा ४१ कम्पनीले ३६ लाख १९ हजार १ सय ९० कित्ता सेयर माग गरेका छन्। यीमध्ये सबैभन्दा बढी सेयर खरिद माग नेपाल लाइफ इन्स्योरेन्स कम्पनी, सिटी एक्स्प्रेस इन्भेसटमेन्ट, स्काइ टच इन्भेस्टमेन्ट कन्सल्ट्यान्ट र अल्का इन्भेस्टमेन्टले गरेका छन्। उनीहरूले अधिकतम ४ लाख ८० हजार कित्ता सेयर खरिद अर्डर दिएका हुन्। गोप्य आवेदनमा उनीहरूले प्रतिकित्ता ४ सय १ रुपैयाँका दरले सेयर किन्नइच्छा देखाएका छन्। यसैगरी नागरिक लगानी कोषले प्रतिकित्ता ४ सय ५ रुपैयाँ दरले ४ लाख कित्त माग गरेको छ। यता बढी मूल्यमा सर्वोत्तमको सेयर किन्ने इच्छा देखाउने संस्थागत लगानीकर्ता कुमारी धनवृद्धि योजना, कुमारी इक्विटी फन्ड र कुमारी क्यापिटल हुन्। उनीहरूले प्रतिकित्ता ४ सय ६ रुपैयाँमा किन्ने बताएका थिए। धनवृद्धि योजनाले २० हजार, इक्विटी फन्डले १५ हजार र क्यापिटले ५ हजार कित्ताका लागि आवेदन दिएका थिए। योग्य संस्थागत लगानीकर्ताका लागि ४ सय १ रुपैयाँदेखि ६ सय १ रुपैयाँ ५० पैसाको रेन्ज दिएको थियो। जसको तल्लो सीमाको वरिपरिमा सेयर किन्ने अर्डर आएको हो। बुक बिल्डिङ विधिबाट आईपीओ जारी गर्दा आईपीओ जारी गर्ने कम्पनीले निष्कासन तथा बिक्री प्रबन्धकको सहयोगमा योग्य संस्थागत लगानीकर्तासँग उनीहरूले चाहेको न्यूनतम खरिद संख्या, आशय मूल्य र सो को मुल्यांकन विधिसहित प्रारम्भिक विवरणपत्रमा सुझाव माग हुन्छ, त्यसपछि योग्य संस्थागत लगानीकर्ताले आवश्यक अध्ययन गरी आशय मूल्य पेस गर्दछन्। त्यही आशय मूल्यको आधारमा बिक्री मूल्य सीमा (कट अफ मूल्य) निर्धारण हुन्छ। यो मूल्यमा योग्य संस्थागत लगानीकर्ताले सेयर खरिद गर्छन् भने सर्वसाधारणले यो मूल्यको १० प्रतिशत कम तिर्नुपर्नेछ। कट अफ मूल्य भन्नाले यस्तो मूल्य हो, जुन मूल्यभन्दा बढी कबोल गर्ने योग्य संस्थागत लगानीकर्तालाई बाँडफाँट गरे सबै विक्री हुनेछ। सोहीअनुसार सर्वोत्तमको आईपीओ ४ सय १ भन्दा बढीमा खरिद गर्ने आशय व्यक्त गर्ने संस्थागत लगानीकर्तालाई उनीहरूले माग गरेको अनुपातमा बाँडफाँट हुने भएको छ। पहिलो बुक बिल्डिङको आईपीओ जारी गर्ने कामको नेतृत्व ग्लोबल आईएमई क्यापिटलले गरिरहेको छ। योग्य आवेदनको बन्द शिलबन्दी आवेदन सोमबार बिहान खोलिएको थियो। सर्वोत्तमले बुक बिल्डिङमार्फत आईपीओ निष्कासन गर्न गत वर्षको असार २८ गते बोर्डमा निवेदन दिएको थियो। सर्वाेत्तम सिमेन्टले सुरुमा प्रतिकित्ता ५ सय १ देखि ७ सय ५१ रुपैयाँ १० पैसासम्ममा बुक बिल्डिङ प्रणालीबाट आईपीओ जारी गर्ने अनुमति मागेकामा पछि संशोधन भएर प्रतिकित्ता ४ सय १ देखि ६ सय १ रुपैयाँ ५० पैसाको रेन्ज पाएको थियो। योग्य संस्थागत लगानीकर्तार्ला मंसिर ६ देखि १० गतेसम्म बोलकबोल पेस गरेका थिए। सर्वोत्तमले जारी गर्ने ६० लाख कित्ता आईपीओमध्ये ४० प्रतिशतका लागि योग्य संस्थागत आवेदकले प्रतिस्पर्धा गरेका हुन्। बाँकी ६० प्रतिशतमा सर्वसाधारणले आवेदन दिन पाउनेछन्। सर्वोत्तमले जारी पुँजी ४ अर्ब ६४ करोड रुपैयाँको १२९०३ प्रतिशत ६० करोड रुपैयाँबराबर आईपीओ जारी गर्दै छ। योग्य संस्थागत लगानीकर्तालाई सेयर निष्कासनपछि बाँकी रहेको ३६ लाख कित्तामध्ये ८ लाख कित्ता स्थानीयबासीलाई, ३ लाख कित्ता कर्मचारीलाई र २५ लाख कित्ता सर्वसाधारणका लागि जारी हुनेछ। योग्य संस्थागत लगानीकर्तालाई बाँडफाँट सम्पन्न भएको विवरण ७ दिनभित्र नेपाल धितोपत्र बोर्डमा बुझाउनुपर्ने व्यवस्था छ। बोर्डको स्वीकृतिपछि सर्वसाधारणलाई आइपीओ जारी गर्ने प्रक्रिया अघि बढ्छ जसअघि सर्वसाधारणलाई सबै कुरा खुलाएर नयाँ विवरणपत्र पेस गर्नुपर्छ। बोर्डले स्वीकृति दिएको ७ दिनभित्र आह्वानपत्र प्रकाशन गर्नुपर्नेछ । कम्पनीको आईपीओमा ५० कित्ताभन्दा कम आवेदन दिन मिल्दैन। आईपीओ निष्कासन गर्न गराएको रेटिङमा इक्रा नेपालले कम्पनीलाई इक्राएनपी इस्युअर रेटिङ त्रिपल बी प्रदान गरेको छ। यसले समयमा नै सुरक्षित रूपले वित्तीय दायित्व बहन गर्न मध्यम स्तरको क्षमता रहेको कम्पनी हो भन्ने बुझाउँछ। सर्वोत्तमको नवलपरासी सुनवलमा अवस्थित उद्योगले २०७१ फागुन १ गतेदेखि सिमेन्ट तथा क्लिंकर उत्पादन गर्दै आइरहेको छ। उद्योगको उत्पादन क्षमता प्रतिदिन ३ हजार टन क्लिंकर र ३ हजार टन सिमेन्ट रहेको छ। उद्योगले डेनमार्कको भीआरएम प्रविधि प्रयोग गरिरहेको छ।"
"शिक्षामा २० प्रतिशत लगानी, कहिले हुन्छ पूरा ?","काठमाडौं : कुनै बेला कुल बजेटको १७ प्रतिशतसम्म शिक्षामा बजेट छुट्ट्याइएको थियो। यो क्रमशः घट्दै अहिले १०११ प्रतिशतमा सीमित छ। मुलुकको विकासको फाउन्डेसन शिक्षा भएकाले यसमा लगानी बढाउन सरोकारवाला जोड दिन्छन्। जबकी नेपाल सरकारले अन्तर्राष्ट्रिय सभा सम्मेलनमा शिक्षामा २० प्रतिशत बजेट विनियोजन गर्ने भनेर प्रतिबद्धतासमेत जनाएको छ। यो अन्तर्राष्ट्रिय अभ्यास पनि हो। अझ दिगो विकास लक्ष्यले पनि सन् २०३० सम्ममा लक्ष्य हासिल गर्न शिक्षामा २० प्रतिशत खर्च गरिनुपर्छ भनेको छ। यता युनेस्काले पनि सिफारिस गरेको बेञ्चमार्कअनुसार निकट भविष्यमा शिक्षा बजेटको हिस्सा कुल बजेटको २० प्रतिशत पुर्याउन आवश्यक भनेको छ। तर, पछिल्लो स्थितिले अहिले भइरहेको पनि घट्ने संकेत देखिन थालेको छ। अर्कोतर्फ कुल गार्हस्थ्य उत्पादन (जीडीपी) मा शिक्षाको हिस्सा ६ प्रतिशत हुनुपर्ने सरोकारवालाबाट माग हुँदै आएको छ। विशेष गरेर शिक्षाका लागि राष्ट्रिय अभियान नेपाल (एनसिई नेपाल) ले यसको माग राख्दै निरन्तर रूपमा वकालत तथा पैरवी गर्दै आएको छ। कुल गार्हस्थ्य उत्पादन (जीडीपी) मा शिक्षाको हिस्सा सन् २०१०११ देखि २०१७१८ को अवधिमा ०३ प्रतिशतबाट ०१ प्रतिशतमा झर्यो। अन्तर्राष्ट्रिय प्रतिबद्धताअनुसार कुल बजेटको २० प्रतिशत शिक्षामा हुनुपर्ने हो। यसरी छुट्ट्याएको शिक्षा बजेटमा ७० प्रतिशत प्राविधिक शिक्षा र ३० प्रतिशत सामान्यमा जानुपर्छ भन्ने अवधारणा हो। डारमेशचन्द्र पौडल, सदस्य, राष्ट्रिय योजना आयोगका यद्यपि नेपालले गरेको प्रतिबद्धताको सीमामा पुर्याउन बृहत् आर्थिक नीतिको परिमार्जनको आवश्यकता पर्ने डा खनाल औंंल्याउँछन्। उनकाअनुसार उक्त सीमा पूरा गर्न सरकारले सार्वजनिक खर्चका लागि उपलब्ध स्रोतहरू र विशेष गरी शिक्षा क्षेत्रमा खर्च सीमित गर्नुपर्ने छ। यस प्रक्रियामा, प्रणालीगत सुधारमार्फत राम्रो प्रतिफल र परिणामका लागि सहायतासहित सरकारी खर्चको प्रभावकारिता बढाउन जरुरी छ, उनले भने, यसले शिक्षाजस्ता महत्वपूर्ण क्षेत्रसहित अनुत्पादक र स्रोत बहिर्गमन क्षेत्रबाट उत्पादनशील क्षेत्रमा स्रोत हस्तान्तरण गर्न सक्षम बनाउँछ। अर्थविद् डा खनालले २ वर्षअघि सिभिल सोसाइटीका लागि राजस्व वृद्धि, खर्च वृद्धि र शिक्षामा बजेट विनियोजनसम्बन्धी अनुसन्धान पत्र तयार गरेका थिए। अध्ययनबाट प्राप्त नतिजालाई औंल्याउँदै डा खनाल शिक्षा उपेक्षित क्षेत्रमा पारिएको टिप्पणी गर्छन्। डा खनालले साउथ कोरियाले शिक्षामा जोड दिएर बढी लगानीले अर्थतन्त्रको बदलिदिएको बताए। उनले अहिलेको आधुनिक जवानामा शिक्षा आईटीमा आधारित, शिक्षा प्रविधिमा आधारित, शिक्षा सिकाइमा आधारित बनाउन जरुरी भएको उनले सुझाए। यस्तो शिक्षा हरेक गरिब, विपन्न, सीमान्तकृतलगायत सबैमा पहुँच पुग्ने भयो भने विभेदरहित समाजको निर्माण गर्छ, उनले भने, अहिलेको ग्लोबलाइजेसनमा प्रतिस्पर्धी हुन, सबै सशक्त बन्न र मुलुकको विकासमा नयाँ ढंगले फड्को मारेर अघि जान शिक्षामा लगानी बढाउन र यसको सदुपयोग गर्न आवश्यक छ। योजना आयोगले तोक्ने बजेट सिलिङमा शिक्षाको प्राथमिकता कति ? राष्ट्रिय योजना आयोगले प्रत्येक वर्ष बजेटको सिलिङ निर्धारण गर्छ। आयोगले माग र सन्तुलनलाई ध्यान दिएर आयोगले सिलिङ तोक्ने गर्छ। सामान्यतयाः सम्बन्धित मन्त्रालयका मागमध्येबाट सन्तुलन गर्ने गरी आयोगले सिलिङ तोक्ने चलन छ। कुल बजेट र कुल राजस्वमा शिक्षाको अंश हेर्दा संघीय शासन प्रणाली लागू भएपछि पनि शिक्षा क्षेत्रलाई न्यून प्राथमिकतामा राखेको देखिएको छ। पहिला कुल बजेटको १७ प्रतिशतसम्म शिक्षामा बजेट छुट्ट्याइएको थियो। डा डिल्लीराज खनाल, अर्थविद् आयोगका सदस्य डा रमेशचन्द्र पौडेल आयोगले पठाएकोभन्दा सामान्यतयाः अर्थ मन्त्रालयले १०११ प्रतिशत बढाएर बजेट विनियोजन गर्ने गरेको बताउँछन्। यद्यपि यो व्यक्तिअनुसार पटकै पिच्छे फरक परेको छ। र आयोगका सदस्य डा पौडेल अन्तर्राष्ट्रिय अभ्यासअनुसार कुल बजेटको २० प्रतिशत शिक्षामा आउनुपर्ने बताउँछन्। यसरी छुट्ट्याएको शिक्षा बजेटमा ७० प्रतिशत प्राविधिक शिक्षा र ३० प्रतिशत सामान्यमा भन्ने अवधारणामा जानुपर्ने उनको भनाइ छ। आायोगले कुल बजेटको निश्चित प्रतिशत शिक्षामा जानुपर्छ भन्ने स्थिति हुँदैन। समयअनुसार वर्षैपिच्छे प्राथमिकता फेरिन्छन्, डा पौडेल भन्छन्, सामान्यतया शिक्षा प्राथमिकतामा पर्दा २० प्रतिशत जानुपर्ने हो तर पनि यसविच बढिमा १६ प्रतिशतसम्म गएको लाग्छ। यस्तो अवस्थामा आगामी वर्षमा कुल बजेटको २० प्रतिशत शिक्षामा विनियोजन गरिनुपर्छ भन्ने माग पूरा नहुने सरोकारवालाले चिन्ता गरेका छन्। राष्ट्रिय योजना आयोगको मध्यम अवधि खर्च फ्रेमवर्कमा क्रमशः आव २०८०८१ तथा २०८१८२ का लागि शिक्षा बजेटमा तीव्र गिरावटको योजना रहेको छ। यसकारण यो चिन्ताको विषय भएको अर्थविद् डा डिल्लीराज खनाल टिप्पणी गर्छन्। उनी भन्छन्, शिक्षा क्षेत्रमा वैदेशिक सहायताको अंशमा तीव्र गिरावट आउने अनुमान गरिएको छ। शिक्षामा बजेट विनियोजनको स्थिति अर्थतन्त्रमा देखिएको अफ्ठेरो सामना गरिरहेको सरकारले चालू आर्थिक वर्षको भन्दा आगामी आवको बजेटको आकार ४२ अर्ब ५२ करोड रुपैयाँले घटाएको छ। आर्थिक वर्ष २०८०८१ का लागि १७ खर्ब ५१ अर्ब रुपैयाँको बजेट सार्वजनिक भएको छ। जबकी चालू आवका लागि १७ खर्ब ९३ अर्ब ८३ करोड रुपैयाँ बराबरको बजेट सार्वजनिक भएको थियो। सरकारले आव २०८०८१ मा शिक्षा विज्ञान तथा प्रविधि मन्त्रालयका लागि १ खर्ब ९७ अर्ब रुपैयाँ बजेट विनियोजन गरेको छ। दिगो विकास लक्ष्यले हासिल गर्न शिक्षामा २० प्रतिशत खर्च गर्न भनेको छ। तर, यहाँ १०११ प्रतिशत मात्रै दिइन्छ। नेपाल सरकारको सञ्चिति कोष बढाउन सकिने अवस्था नभएकाले हो। डा विनयकुमार कुसियत, शिक्षाविद् यो कुल बजेटको ११२७ प्रतिशत मात्रै हो। गत आवमा शिक्षातर्फ संघमा ७० अर्ब ५ करोड रुपैयाँ बजेट विनियोजन, प्रदेशमा ५ अर्ब ३२ करोड र स्थानीय तहमा १ खर्ब २१ अर्ब १ करोड रुपैयाँ बजेट हस्तान्तरण गरिएको थियो। कुल बजेटको करिब ७५ प्रतिशत तलब, भत्तामै सकिन्छ। भवन मर्मतसम्भार तथा पूर्वाधारमा पनि पर्याप्त नहुन सक्छ। यसो हुँदा गुणस्तरीय शिक्षामा लगानी पुगेकै छैन। के गरे २० प्रतिशत बजेट पुग्ला ? नेपालमा हाल शिक्षामा २ किसिमले लगानी भएको छ। एक सरकारले सीधै बजेटको माध्यमबाट सामुदायिक विद्यालयमा खर्च गरेको छ भने अर्को संस्थागत लगानीकर्ताले खोलेका निजी विद्यालयमा अभिभावकले लगानी गरिरहेको स्थिति छ। यसले पनि नेपालमा पर्याप्त लगानी छैन भनेर सीधै यो स्थितिले देखाउने शिक्षाविद् डा विनयकुमार कुसियत औंल्याउँछन्। नेपाल सरकारले सार्वजनिक शिक्षामा खर्च गर्ने रकमको स्रोत उक्त सञ्चिति कोषबाट गर्छ। कोषको स्थितिअनुसार ९१० प्रतिशत हाराहारीमा मात्रै हुन आउँछ। तर, यहाँ शिक्षामा २० प्रतिशत चाहिन्छ भनेर माग गरिरहँदा १०११ प्रतिशत मात्रै दिइन्छ भने अपुग देखिन्छ। तर, नेपाल सरकारको सञ्चिति कोष बढाउन सकिने अवस्था नै नभएको डा कुसियतको भनाइ छ। अर्कोतर्फ संविधानले निःशुल्क शिक्षा भनेको छ। शुल्क लिन नपाउने व्यवस्थाले स्रोत खुम्च्याइ दिएको छ। त्यसैले नेपालको सार्वजनिक शिक्षामा स्रोतको अभाव छ।"
"उजाडिदै हिमाल, जोखिममा हिमताल","ओखलढुंगा : ठूला एवं धनी राष्ट्रहरूले प्राकृतिक स्रोत साधनको अत्यधिक दोहन गरेर तीव्र औद्योगिकीकरण गरिरहेका छन्। उनीहरूले गर्ने प्राकृतिक स्रोत र ऊर्जाको व्यापक प्रयोग तथा मानव सिर्जित समस्याका कारण उच्च मात्रामा हरितगृह ग्यास उत्पादन भइरहेको छ। त्यसबाट पृथ्वीको तापमान बढ्दै गएको छ। तापमान बढ्दै जाँदा हाम्रा सुन्दर हिमालको हिउँ पग्लिएर कालापहाड जस्ता देखिन थालेका छन्। समयमा हिउँ नपर्ने, भएको हिउँ पनि पग्लिने र हिमताल बढ्दै गएर कुनै पनि बेला बाढी पहिरोको जोखिम मोल्नुपर्ने अवस्थामा नेपाल परेको विज्ञहरू बताउँछन्। त्यसैकारण, दुबईमा बिहीबारबाट सुरु हुने कोप२८ सम्मेलनमा नेपालले ठूला एवं धनी राष्ट्रका कारण हिमालमा परेको प्रभावबारे गम्भीर रूपमा विषय उठाएर क्षतिपूर्ति माग्नुपर्ने विज्ञहरूको सुझाव छ। सेताम्य हिमाल, किन भए कालापहाड ? सुन्दर हिमाली शृंखला कालापहाड जस्ता देखिन थालेका छन्। हिमरेखामाथि माथि सर्दै जान थालेका छन्। आजभोलि त हिउँ नै पर्न छोडेको छ। यस्ता बिचित्रका दृश्य देखेर हिमालसँगै लुकामारी खेल्ने बासिन्दाहरू छक्क पर्न थालेका छन्। हिमालका बासिन्दाहरू हिमालका फेदको तापक्रमबारे प्रष्टै अनुभव गर्न थालेका छन्। नाम्चेका पर्यटन व्यवसायी लामाकाजी शेर्पा २० वर्ष पहिलेको अनुभव सुनाउँदै भन्छन्, उ बेला होचा पिकहरू पनि सेतै देखिन्थे, हिमालहरूमा कतै कालो धब्बा देख्नुपर्दैनथ्यो। कात्तिकदेखि फागुनसम्म ४५ फिटसम्म हिउँ जमेको देखेका शेर्पा अहिले मंसिर आधा बित्दासमेत हिउँ नपरेको देखेर छक्क छन्। हिमाललाई पानी पँधेरोजस्तो बनाएका पर्यटन व्यवसायीहरू हिमाल उजाडिदै गएको प्रतिचिन्ता व्यक्त गर्न थालेका छन्। हिमालय क्षेत्रमा कार्बन उत्सर्जनले पारेको असरबारे सरकारले अन्तर्राष्ट्रिय समुदायलाई बुझाउनुपर्ने हिमालवासीको सुझाव छ। हिमालमा हिउँ नपर्नु, परेको हिउँ चाँडै बिलाएर जाने र हिमालका फेदमा हिमतालको क्षेत्रफल बढ्दै जाने गरेको तथ्यले जलवायु परिवर्तनको सीधा असर हिमालमा परेको सहजै अनुमान गर्न सकिन्छ। विश्वव्यापी रूपमा बढिरहेको कार्बन उत्सर्जनका कारण मुलुकको तापक्रम बढिरहेको छ। यसको सीधा असर हिमालय क्षेत्रमा पर्दा हिमाल, हिमनदी र हिमतालहरूको पग्लिने र फैलने गति तीव्र भइरहेको छ। जल तथा मौसम विज्ञान विभागको अध्ययनअनुसार सन् १९७१ देखि २०१४ सम्म हिमालको तापक्रम ००५६ डिग्रीका दरले बर्सेनि बढिरहेको छ। सन् २०१७ को अध्ययनअनुसार हिमाली क्षेत्रमा यो दर ००८६ डिग्रीसम्म छ। यही कारण हिमाल उजाडिदै गएका छन्। हिमताल फैलिने र हिमनदीहरू पग्लिने दर उच्च हुँदा वर्षादमा बाढी आउने र हिउँदमा नदीमा पानी घट्ने क्रम बढेको पाइएको छ। फैलिँदै हिमताल खुम्बु क्षेत्रमा पनि अन्य हिमाल झै तापक्रम वृद्धिको असर फरक छैन। कञ्चनजंघा र मकालु क्षेत्रमा पनि हिमरेखा उकालो लाग्ने र ट्रिलाइनमाथि सरेका तथ्यहरू भेटिएका छन्। बेलायतको लिड्स र अमेरिकाको एरिजोना विश्वविद्यालयका अध्येताहरूले सन् १९८४ देखि २०१५ सम्म गरेको अध्ययनले खुम्बु क्षेत्रमा सो अवधिमा ३ सय ८५ प्रतिशतले हिउँ पोखरी बढेको उल्लेख गरिएको थियो। खुम्बुमा ३० वर्ष पहिले पोखरीको क्षेत्रफल २८ हजार ७५५ वर्गमिटर थियो। हिउँ पग्लेर सन् २०१५ मा पोखरी बढेर १ लाख ३९ हजार १५ वर्गमिटरमा फैलिएको सोधकर्ताहरूको दाबी छ। हिमताल फैलनु भनेको हिउँ पग्लेर तालको आकार र पानीको मात्रा बढ्नु हो। यसरी फैलिएका हिमताल फुट्ने खतरा पनि उत्तिकै छ। जलवायु परिवर्तनसम्बन्धी अन्तर्राष्ट्रिय अन्तर सरकारी संस्था (आईपीसीसी) को तथ्यांकअनुसार पृथ्वीको तापक्रम सन् २०११ देखि सन् २०२० सम्ममा १०९ डिग्री बढेको देखिन्छ। वैज्ञानिकहरूले अहिलेको तापक्रम वृद्धिदरलाई १५ डिग्रीमा रोक्नुपर्ने सुझाव दिइरहेका छन्। सन् २०१५ मा पेरिसमा भएको जलवायु सम्मेलनपछि सबै मुलुकले सन् २१०० भित्र पृथ्वीको तापक्रम २ डिग्रीभन्दा कम राख्ने प्रतिबद्धता व्यक्त गरेका थिए। तर आईपीसीले भने १५ डिग्रीको तापक्रम वृद्धिदर आउँदो सन् २०४० मै पुग्ने जनाएको छ। इसिमोडको अध्ययनले पनि पृथ्वीको भन्दा नेपालको हिमाल क्षेत्रको तापक्रम वृद्धिदर धेरै हुने प्रक्षेपण गरेको छ। विश्वको तापक्रम वृद्धिदर १५ डिग्रीमा रोक्न सके पनि नेपालका हिमालमा त्यसको तुलनामा ०३ डिग्री उच्च तापक्रम रहने अनुमान छ। २१ ताल उच्च जोखिममा सन् २०२० मै नेपालसहित चीन, भारत, म्यानमार, अफगानिस्तान, पाकिस्तान, भुटानका ग्लेसियरहरूको बृहत् अध्ययन गरेको इसिमोडको अध्ययन प्रतिवेदनले ४७ वटा हिमताल खतराको सूचीमा राखेको थियो। तीमध्ये नेपालमा २१ वटा हिमताल फुट्नेसक्ने जोखिम औंल्याइएको थियो। सो अध्ययनले हिउँ पग्लिएर बनेको इम्जा र च्छो रोल्पालाई सबभन्दा जोखिमपूर्ण भनेको छ। सबैभन्दा जोखिम रहेको इम्जा क्षेत्रमा सन् १९८८ देखि सन् २००८ सम्ममा १ डिग्री सेल्सियसले तापक्रम वृद्धि भएको देखाएको थियो। लगत्तै सन् २०१६ मा इम्जा तालबाट ३४ मिटर ताल पानीको सतह घटाइएको थियो। हिमाली क्षेत्रमा कुनै बेला उच्च तापक्रम वृद्धि हुने त कुनै बेला उच्च चिसो हुने गरेको छ। कहिले मंसिर नलाग्दै हिमपात भरिन्छन् तर कहिले चैत महिनासम्मै पनि भरिदैनन्। यसको मुख्य कारण जलवायु परिवर्तनबाट हिमालय क्षेत्रमा बढेको तापक्रम नै भएको विज्ञहरू बताउँछन्। नेपालका हिमनदी विज्ञ एवं काठमाडौं विश्वविद्यालयका प्राध्यापक डारिजनभक्त कायस्थले पर्नुपर्ने हिउँ, पर्दैछ पानी लेखमा उल्लेख गरेअनुसार हिमनदी नेपालमा ३ हजार ८ सय ८ वटा छन्। सन् २०१५ को अध्ययनअनुसार मुलुकमा हिमतालको संख्या २ हजार ७० छ। हिमताल पूर्वी भागमा बढी छन्। नेपालभित्र २१ वटा ठूला र गहिरा हिमताल अति जोखिमयुक्त छन्। नेपालको पूर्वपट्टि तिब्बत क्षेत्रमा पनि २५ वटा त्यस्ता ठूला र अति जोखिमयुक्त हिमताल छन्। कात्तिकदेखि फागुनसम्म ४५ फिटसम्म हिउँ जम्थ्यो। मंसिर आधा बित्दासमेत हिउँ परेको छैन।लामाकाजी शेर्पा, पर्यटन व्यवसायी कोप, कोप भनेर मात्र हुँदैन। सरकारले न अध्ययन गरेको छ , न त डाटा नै छ। प्राडा रिजनभक्त कायस्थ, हिमनदीविद् नेपालकै पश्चिमतर्फ भारतको उत्तराखण्डतिर पनि एउटा हिमताल छ, जुन जोखिम अवस्थामा छ। यसरी नेपाललाई जोखिमयुक्त हुने हिमतालको संख्या ४७ छ। उक्त लेखमा इसिमोड र यूएनडीपीको रिपोर्टलाई उदघृत गर्दै प्राध्यापक डाक्टर कायस्थले विश्वव्यापी जलवायु परिवर्तनको असर नेपालमा र अझ हिमाली क्षेत्रमा २५३० वर्षदेखि नै देखिइरहेकाले हिमनदीहरू साँघुरिनु र हिमताल बढ्दै जानुमा हिमाली क्षेत्रमा मात्रै नभई नेपालकै समग्र क्षेत्रमा तापक्रम वृद्धि भएको उल्लेख गरेका छन्। यसबाट कार्बन उत्सर्जनबाट विश्वमा बढेको तापमानको असर हिमालय क्षेत्रमा कसरी परिरहेको छ, भने बुझ्न कठिन पर्दैन। सुक्दै हिमनदी युनिभर्सिटी अफ मेनको नेतृत्वमा रहेका वैज्ञानिकहरूले विश्वको सर्वोच्च शिखर सगरमाथामा रहेको साउथ कोल ग्लेसीअर विगत २५ वर्षमा ५४ मिटर (१८० फिट) घटिसकेको पत्ता लगाएको बीबीसीले उल्लेख गरेको छ। समुद्रको सतहभन्दा झन्डै ७,९०६ मिटर उचाइमा रहेको उक्त हिमनदीमा पहिलोपटक बरफ जम्न लागेको समयभन्दा बरफ पग्लिने गति ८० गुणा चाँडो रहेको बताइएको छ। यसबाट हिउँ वा पानी जमेर रहन नसक्ने अवस्थामा पुगेका छन्। अध्ययनमा सहभागी वैज्ञानिकहरूले झन्डै २ हजार वर्ष लागेर बनेको बरफ सन् १९९० को दशकयता पग्लिएको पत्ता लगाएका छन्। उनीहरूले हिमनदीमा रहेको बाक्लो हिउँ थुप्रो खिइएको र त्यसको तल अवस्थित कालो बरफ बाहिर देखिएकाले घाम पर्दा पग्लिने प्रक्रिया झन् तीव्र भएको बताएका छन्। हिमाली क्षेत्रमा हिउँ तथा बरफ चाँडै पग्लेर बगिसक्ने भएकाले पानीको सञ्चिति नहुँदा पहाडमा समेत खानेपानीका मुहान तथा खोला खोल्साहरूमा पानीको मात्रा घट्दै गएको स्थानीयको अनुभव छ। विगतका मूलहरू धेरै ठाउँमा सुकेपछि लिफ्टिङबाट खानेपानीका योजना सञ्चालन गर्नुपर्ने अवस्था आएको छ। ट्रान्स्परेन्सी इन्टरनेसनल नेपालले इसिमोडको सहयोगमा पछिल्लो पटक गरेको एक अध्ययनअनुसार नेपालमा सन् १९७७ देखि २०१० सम्म करिब २४ प्रतिशतले हिमनदीको क्षेत्रफल घटेको जनाएको छ। सन् १९७० देखि २००७ सम्म नेपालको खुम्बु क्षेत्रमा पर्ने इम्जा र ल्होत्से हिमनदीको उचाइ घटेको तथ्य पनि अध्ययनले सार्वजनिक गरेको छ। हिमतालको तीव्र विकासले हिमताल विस्फोटनको जोखीम बढेको छ भने कोसी, गण्डकी र कर्णाली जलाधार क्षेत्रमा सम्भावित खतरनाक ४७ वटा हिमताल भएको पुष्टि गरेको छ। सरकारले विश्व समुदायमा नेपालको पर्यावरण जोगाउने पहलमा गरेको योगदान र हरित गृह ग्यास उत्सर्जनले पारेको असरबारे बुझाएर क्षतिपूर्तिको माग गर्नुपर्नेमा विज्ञहरूको जोड छ। चीन, अमेरिका, भारत, रुस, फ्रान्सलगायतका मुलुकले बढी हरितगृह ग्यास उत्सर्जन गर्छन्। वैज्ञानिकहरूले कार्बन उत्सर्जनको अवस्था अहिलेजस्तै भइरहे तापक्रम ३५ देखि ४ डिग्री बढ्नेतिर उन्मुख छ भनेर चेतावनी दिएका छन्। सरकारको कमजोर भूमिका विगतका विश्व जलवायु सम्मेलन (कोप) सम्मेलनहरूमा नेपालको सहभागिता निकै कमजोर भएकाले आफ्ना समस्याबारे बुझाउन नसकेको टिप्पणी हुने गरेको छ। हरित गृह उत्सर्जन गर्ने देशहरूबाट नेपालले क्षतिपूर्ति पाउनु पर्नेतर्फ सरकारी तवरमा प्रभावकारी काम हुन नसकेको विज्ञहरूले औंल्याएका छन्। हिमनदीविद् प्राडा रिजनभक्त कायस्थ सन्२०१७ देखि सरकारी तहबाट कुनै अध्ययन नभएको भन्दै कोप सम्मेलन भनेर मुखले बोल्दैमा परिणाम नआउने बताउँछन। सबैजना कोप, कोप मात्रै भन्छन, कायस्थ भन्छन, तापक्रममा भएको वृद्धि र असरबारे सरकारसंग डाटा छैन। मुखले कोप भनेर मात्र केही हुंदैन। विज्ञहरू कोप २८ सम्मेलनमा नेपालको उपस्थिति र दाबी प्रभावकारी हुनुपर्नेमा जोड दिन्छन्। विश्व जलवायु सम्मेलन (कोप२८) मा जानुपूर्व प्रधानमन्त्री पुष्पकमल दाहाल प्रचण्डले कोप२८ मा माग्नेका रूपमा होइन योद्धाका रूपमा प्रस्तुत हुने घोषणा गरेका थिए। जलवायु परिवर्तनको असरका क्षेत्रहरू र त्यसबाट परेको असरबारेमा नेपालमा सरकारी तहमा यसबारे पर्याप्त अनुसन्धान र जलवायु अनुकूलनका काम पनि भएका छैनन्। १३ वर्ष पहिले निर्माण गरिएको जलवायु परिवर्तन नीति २०६७ समयमानुकूल परिमार्जन गरेर अघि बढ्नुका अतिरिक्त सम्मेलनमा प्रधानमन्त्रीले अरू देशका कारण नेपाली पीडित भइरहेको कुरा प्रष्ट उठाउनु पर्ने पर्यटन व्यवसायी लामाकाजी शेर्पाको सुझाव छ। हिमालय क्षेत्रको असर तराईसम्मै पर्यटन मन्त्रालयका अनुसार मुलुकमा ६ हजार मिटरभन्दा माथि उचाइका १ हजार ३ सय १० भन्दा बढी हिमालहरू छन्। जुन नेपालको उत्तरतर्फ पूर्वदेखि पश्चिमसम्म फैलिएका छन्। नेपालको चौडाइ करिब २ सय किलोमिटरले मात्र फैलिएको छ। कुनै पनि हिमताल फुट्यो भने हिमतालबाट बगेर जाने नदी आसपासको बस्ती हिमालदेखि तराईसम्मै बगाउने जोखिम उत्तिकै छ। अर्कातिर विश्वमा बढ्दै गएको तापक्रमले सबैभन्दा पहिलो असर हिमाललाई पर्ने गरेको छ। हिमाललाई पर्ने असरले नेपाल जस्तो भूगोल भएको देशलाई ठूलो असर पर्ने विज्ञहरूको भनाइ छ। विकसित देशको तुलनामा कार्बन उत्सर्जन कम गरे पनि जलवायु परिवर्तनको सबैभन्दा बढी मार नेपालले बेहोर्दै आएको छ। पहाडका सुक्खा र भिरालो जमिन भएका भूगोलहरूमा अत्याधिक वर्षा हुँदा बाढी पहिरो जाने, कतै पानी नपर्दा खानेपानीका मुहानहरू सुक्दै जाँदा खानेपानीको समस्या भोग्नुपर्ने बाध्यता छ। हिमालमा हिउँ सकिँदै जाँदा नदीका बहाव घट्ेर सिँचाइ, जलविद्युत् उत्पादनदेखि कालान्तरमा खानेपानीकै समस्या आउन सक्ने चिन्ता विज्ञहरूको छ। बेमौसममा हुने भारी वर्षाले पहाडदेखि तराईसम्मै बाढी पहिरो नित्याउनु, पहाडमा नयाँनयाँ प्रजातिका बोट बिरुवा भेटिनु पनि जलवायु परिवर्तनको असर भएको डब्लूडब्लू एफ नेपालका जलवायु र ऊर्जा कार्यक्रमका प्रमुख दिपेश जोसीको भनाइ छ। जोशीका अनुसार हिउँ मात्र पर्ने ठाउँमा पानी पर्नु, बाढी आउनु जलवायुकै असर रहेकाले अनुकूलनका काममा सबैले ध्यान दिन आवश्यक हुन्छ। तुलनात्मक हिसाबले हिमाली क्षेत्रमा हिउँ पर्ने क्रम घटेपछि आलु खेतीमा समेत असर परेको स्थानीय बताउँछन्। हिमालहरूमा हिउँ रित्तिँदै जाने हो हिमाल हेर्न र चढ्न आउने पर्यटक नेपालमै नआउन सक्ने अनुमान गर्न सकिन्छ। सधैं हिउँले ढाकिने पहाडमा अहिले हिउँ निकै कम समय मात्रै देख्न सकिन्छ। हिमालय क्षेत्रमा भएको तापक्रम वृद्धिले हिमालमा हिउँ रित्तिनुमा जलवायु परिर्वतनको असरले हिमालको तापक्रम बढ्न थालेको र हिउँ पग्लिने दर उच्च हुँदा हिमालहरू काला पहाडमा रूपान्तर हुने अवस्था आएको विभिन्न अध्ययनबाट बुझ्न सकिन्छ।"
गरिब राष्ट्रको ध्यान क्षतिपूर्ति कोषमा,"दुबई : कोप२८ सम्मेलन (संयुक्त राष्ट्र जलवायु परिवर्तन फ्रेमअर्क सम्मेलन) बिहीबारबाट दुबईमा सुरु हुँदैछ। सम्मेलनमा प्रधानमन्त्री पुष्पकमल दाहाल प्रचण्ड सहित सरकारी उच्चस्तरीय प्रतिनिधिमण्डल र नेपाली व्यापारीहरूले भाग लिनेछन्। विश्वभरका सरकार प्रमुख, सरकारी प्रतिनिधि, व्यापारी, गैरसरकारी संस्थाका प्रतिनिधिहरू, विशेषज्ञसहित ७० हजार प्रतिनिधिले उक्त सम्मेलनमा भाग लिने अपेक्षा गरिएको छ। सम्मेलनमा सन् २०२१ मा पेरिसमा निर्दिस्ट सम्झौताहरूको प्रगति मूल्यांकन गरिने छ। सन् २०२१ मा फ्रान्सको पेरिसमा सम्पन्न कोप२१ सम्मेलनमा सहभागी १ सय ९६ रास्ट्रले उच्च औद्योगिक राष्ट्रहरूले बढ्दो औसत तापक्रमलाई १५ डिग्री सेल्सियसभन्दा कममा झार्ने र कम औद्योगिक राष्ट्रहरूले २ डिग्री सेल्सियसमा कायम गर्ने सम्झौता गरेका थिए। विश्व तापक्रमको वृद्धिलाई १५ डिग्रीमा कायम गर्नका लागि कार्बन उत्सर्जनलाई सन् २०३० सम्ममा ४३ प्रतिशतले कम गर्नुपर्ने सम्झौतामा उल्लेख गरिएको छ। यूएई सरकारले आयोजना गरेको कोप२८ मा विश्वभरका देशहरूले चारवटा बुँदामा छलफल गरी निर्णयमा पुग्ने अपेक्षा गरिएको छ। ऊर्जा उत्पादनमा ऊर्जा नवीकरण, खाना, कृषि उत्पादन प्रविधिलाई नयाँ ढंगले विकास गर्ने प्रविधिलाई ल्याइनेछ। जलवायु परिवर्तनको कारण बाढी पहिरो र प्राकृतिक प्रकोपको कारण प्रभावित समुदायलाई प्राथमिकीकरणको आधारमा सहयोग गर्नेबारे छलफल हुनेछ। यसैगरी मानव जीवन र वातावरण परिवर्तनले पुर्याएको जोखिम न्यूनीकरण गर्ने र विभिन्न क्षेत्र, युवा र यसमा कार्यरत संस्थाहरूलाई कसरी समेट्नेबारे खास योजना बुन्नेछ। सम्मेलनमा पहिलोपटक जलवायु परिवर्तनले मानव जीवन र बसाइँसराइमा (माइग्रेसन) हुने गरेको प्रभावबारे समेत छलफल हुनेछ। पछिल्लो अवस्थामा जलवायु परिवर्तनको कारणले हुने बसाइँसराइ र यसले पुर्याउने प्रभावलाई पनि महत्वपूर्ण ढंगले हेर्ने गरिएको छ। विश्वमा कार्बन उत्सर्जन गरी जलवायु परिवर्तनमा असर पार्ने मुलुकहरूमध्ये यूएई छैटौं स्थानमा रहेको छ। यूएईले सारेको अर्को प्रमुख बुँदामा औद्योगीकरणका कारण हुने कार्बन उत्सर्जनले अति प्रभावित गरिब मुलुकहरूलाई दिइने अनुदान क्षतिपूर्ति सहयोगको मोडालिटी रहनेछ। नेपाल जस्ता मुलुकहरूले कार्बन उत्सर्जनको कमीमा पुर्याएको योगदानको मूल्यांकन स्वरूप पाउने राहत बारेमा ठोस निर्णय हुनेछ। यसका लागि ठूला राष्ट्रहरूमा कसले कति पैसा लगानी गर्नेबारे रस्साकस्सी हुनेछ। बेलायतका राजा चाल्र्स तृतीयले उद्घाटन समारोहमा सम्बोधन गर्ने कार्यक्रम रहेको छ। त्यसैगरी बेलायतका प्रधानमन्त्री ऋषि सुनक र भारतीय प्रधानमन्त्री नरेन्द्र मोदीले उद्घाटन समारोहलाई सम्बोधन गर्ने छन्। धर्मगुरु पोप फ्रान्सिसले स्वास्थ्यका कारण भ्रमण रद्द गरेका छन्। सम्मेलनमा अमेरिकी रास्ट्रपति जो बाइडेनका विशेष प्रतिनिधिका रूपमा जोन केरीले भाग लिनेछन्। सम्मेलन १३ दिन अर्थात् डिसेम्बर १२ सम्ममा चल्नेछ। सन् २०२१ मा दुबईका राजा यूएईका उपराष्ट्रपति तथा प्रधानमन्त्री मोहम्मद बिन रसिद अल मक्तुमले सम्मेलनको घोषणा गरेका थिए। कार्यक्रम स्थललाई ग्रीनजोन र ब्लूजोन गरी दुई भागमा बाँडिएको छ। ब्लूजोनमा विश्वभरबाट आएका सरकारी प्रतिनिधिहरू, सरकार प्रमुखहरू, राष्ट्रध्यक्षहरूले सभा सम्मेलन गर्नेछन भने ग्रीनजोनमा सर्वसाधारणलाई खुला गरिनेछ। पृथ्वीमा दिनानुदिन बढ्दै गइरहेको तापक्रम र जलवायु परिवर्तनको असरले अति प्रभावित हुने मुलुकहरूमध्ये यूएई पनि एक हो। सन् १९९० देखि सन् २०२२ सम्मको अवधिमा औसत एक दशमलव २७ डिग्रीले यूएईको तापक्रम बढिरहेको तथ्यांकले देखाएको छ। यसलाई नियन्त्रण गर्न नसकिए सन् २०७० सम्म यूएईलगायत मध्यपूर्वको औसत तापक्रम ३५ डिग्रीभन्दा बढी हुने र त्यसले मध्यपूर्वको मानव जीवनलाई प्रभावित पार्न सक्ने निष्कर्षसहित यूएईले कार्बन उत्सर्जन उत्पादनमा कमी ल्याइ जलवायु परिवर्तनको असरलाई कम गर्न विभिन्न उपायहरू चाल्न सुरु गरेको हो। यूएईले सन् २०३० सम्म उत्सर्जन आधा कम गर्ने र सन् २०५० सम्म शून्य उत्सर्जन मुलुकमा दर्ज गर्ने प्रतिबद्धतासहित सन् २०१६ मा पेरिस सम्झौतामा हस्ताक्षर गरेको थियो। सामुद्रिक किनराको उचाइ वृद्धि, उच्चआर्द्रतामा वृद्धि, खडेरी र सुक्खायाम र मरुभूमिमा चल्ने बालुवासहितको आँधीबेहरीको मारमा मध्यपूर्वका देशहरू परेका छन् र जलवायु परिवर्तनको कारणले थप वृद्धि हुने भन्दै यसलाई कम गर्ने रणनीतिसहित यूएईले यो सम्मेलनको आयोजना गरेको हो। यूएईले संसारभरमा हालसम्म ५० बिलियन डलर क्लिन इनर्जी प्रोजेक्टमा खर्च गरिसकेको छ भने थप सन् २०३० सम्म थप ५० बिलियन डलर खर्च गर्ने प्रतिबद्धता जनाएको छ।"
"मुगु एमालेमा किचलो, हप्ता दिनमा पनि भएन नेतृत्व चयन",मुगु : नेकपा एमाले मुगुको नवौं अधिवेशनको नेतृत्व छनोटमा एक पक्षीय निर्णय गरेको आरोप लागेको छ। निर्वाचन कमिटीले आफ्नो सम्पूर्ण कार्यतालिका सार्वजनिक गरी नेतृत्व छनोट प्रक्रियामा लैजाने तयारी भइरहेका बेला अध्यक्ष मण्डलले निर्वाचन प्रक्रिया रोक्न लगाई आफूखुसी नेतृत्व चयन गर्न खोजेको अध्यक्ष पदका उम्मेदवार डम्बर रावल पक्षले बताएको छ। नेकपा एमालेका महासचिव शंकर पोख्रेलले एक हप्ताअघि उद्घाटन गरेपनि जिल्ला अधिवेशनले अझैसम्म नेतृत्व चयन गर्न सकेको छैन। जुम्लाका जिल्ला इन्चार्जसमेत रहेका मोहन बानियाले आफू अनुकूल नेतृत्व ल्याउन खोजेपछि नेतृत्व चयनमा किचलो भएको हो। बानिया अध्यक्ष मण्डलबाट बाहिरिएपछि एमाले कर्णाली प्रदेशका अध्यक्ष गुलाबजङ्ग शाहले अध्यक्ष मण्डलको नेतृत्व गरेका छन्। शाहले समेत निर्वाचन प्रक्रियालाई रोकेर एक पक्षीय निर्णय गर्न लगाएको रावल पक्षका कार्यकर्ता र अधिवेशन प्रतिनिधिहरूले आरोप लगाएका छन्। कूल ३७४ अधिवेशन प्रतिनिधमध्ये २५० जनाले डम्बर रावल नेतृत्वको टिमको पक्षमा हस्ताक्षर गर्दासमेत अध्यक्ष मण्डलले बेवास्ता गरेको अधिवेशन प्रतिनिधि हरिचन्द्र शाहीले बताए।
रुसी सेनामा कार्यरत नेपालीको मृत्यु भएपछि सरकारले बनायो अध्ययन समिति,"काठमाडौं : रुसी सेनामा कार्यरत नेपालीको मृत्यु भएपछि सरकारले अध्ययन समिति बनाएको छ। श्रम, रोजगार तथा सामाजिक सुरक्षा मन्त्रालयले उपसचिव दीपक ढकालको अध्यक्षतामा तीन सदस्यीय समिति बनाएको हो। समितिमा वैदेशिक रोजगार शाखाका अधिकृत धनन्जय यादव र कानुन अधिकृत उषा गौतम रहेको मन्त्रालयका प्रवक्ता डण्डुराज घिमिरेले बताए। उनका अनुसार समितिले १५ दिनभित्र प्रतिवेदन पेस गर्नेछ। 'केही व्यक्तिहरू भिजिट भिसामासमेत गएर विदेशी सेनामा भर्ना भएको पाइयो। त्यससम्बन्धी अध्ययनका निम्ति समिति बनेको छ। समितिले प्रतिवेदन पेस गरेपछि बाँकी तथ्य खुल्नेछ,' प्रवक्ता घिमिरेले अन्नपूर्णसँग भने। सरकारका प्रवक्ता रेखा शर्माले पनि रुसी सेनामा कार्यरत नेपालीहरूको तथ्यांक सरकारसँग नभएको स्पष्ट पारेकी थिइन्। बिहीबार मन्त्रिपरिषद्को निर्णय सुनाउँदै उनले कतिपय नेपाली युवाहरू दलालमार्फत् विदेश गएकाले सरकारसँग एकीन तथ्यांक नभएको बताइन्। 'रुसी सेनामा कार्यरत नेपालीहरूको मृत्यु भएको कुरा आएको छ। यस घटनाप्रति सरकार गम्भीर छ। तर दलालमार्फत् धेरै नेपाली विदेश गएकाले एकीन तथ्यांक सरकारसँग छैन,' उनले भनिन्। जारी रुसयुक्रेन युद्धमा दोलखाका राजकुमार रोक्का, इलामका गंगाराज मोक्ता, गोरखाका सन्दीप थपलिया र स्याङ्जाका प्रितम कार्कीको मृत्यु भएको खबर सार्वजनिक भएको छ। यो पनि पढ्नुस् : रुसी सेनामा कार्यरत नेपालीको पीडा : न ज्यान रह्यो, न कमाइ भयो"
पहिचानका नाममा नेपाली जनतालाई विभाजन गर्ने काम भइरहेको छ : ओली,"बैतडी : नेकपा एमालेका अध्यक्ष केपी शर्मा ओलीले पहिचानका नाममा नेपाली जनतालाई विभाजन गर्ने काम भइरहेको बताएका छन्। झुलाघाटचिवा भञ्ज्याङ समृद्धिका लागि संकल्प यात्राअन्तर्गत गोठलापानीमा भएको विशाल जनसभालाई सम्बोधन गर्दै पहिचानको सवालमा एमालेले सबैभन्दा बढी आवाज उठाएको स्पष्ट पारेका हुन्। पूर्वप्रधानमन्त्री ओलीले एमालेकै पहलमा समानुपातिकको व्यवस्था आएको स्पष्ट पारे। उनले पहिचानको राजनीति भनेको अराजकता, अरुलाई हमाला गर्ने र हिंसा फैलाउने हुन नसक्ने धारणा राखे। उनले देशलाई एकतामा जान नदिने पहिचानको नाममा अराजकता बढेको बताए। उनले अहिलेको सरकारले कर्मचारी पाल्न पनि नसक्ने अवस्थामा पुगेको उल्लेख गरे। उनले सरकारले आन्तरिक ऋण उठाएर कर्मचारीलाई तलब खुवाइरहेको दाबी गरे। गणतन्त्रको विरोध गर्ने दुष्शाहसिक काम भइरहेको उल्लेख गर्दै ओलीले अब पछाडि फर्कन र रैति हुन नसक्ने धारणा राखे।"
१ हजार टहरा निर्माण गर्दै कांग्रेस,"जाजरकोट : भूकम्पपीडितहरूको अस्थायी बसाई व्यवस्थापन सहजीकरणका लागि कांग्रेसले दुई महामन्त्रीको संयोजकत्वमा सहजीकरण समिति गठन गरेपछि गगन थापा र विश्वप्रकाश शर्मा कात्तिक २३ गते भूकम्प प्रभावित क्षेत्रमा पुगे। इन्जिनियरसहित आएका उनीहरूले स्थानीय स्रोतसाधन प्रयोग गरेर अस्थायी आवास निर्माणको नमुना बनाए। उनीहरूले भेरी नगरपालिका३ का प्रकाशजंग शाहको भत्किएको घरनजिकै एउटा अस्थायी आवास बनाए। जहाँ, नेपाली कांग्रेसबाट निर्वाचित नलगाड नगरपालिकाकी उपमेयर सरिता सिंहको भूकम्पमा परी निधन भएको थियो। अर्को, सोही वडाको पीपलडाँडामा भूकम्पले घर भत्किएर ज्यान गुमाएकी जया शाहका छोराहरू पवन शाह र सञ्जीव शाहका लागि अस्थायी आवास बनाइदिए। त्यस्तै नलगाड नगरपालिका१ चिउरीका तप्तबहादुर कुमाइको अस्थायी आवाससमेत उनीहरूले बनाए। घर भत्किएर घरमुली कुमाईको निधन भएपछि उनका श्रीमती र चार छोराछोरीको बिचल्ली भएको थियो। अहिले कांग्रेसले बनाइदिएको अस्थायी घरमा उनीहरू बस्छन्। पीडित परिवारले दुःखको बेला कांग्रेसले सहयोग गरेर ठूलो गुण लगाएको बताएका छन्। जिल्लाबाट फर्किएलगत्तै महामन्त्रीद्वयले नमुना अस्थायी आवास निर्माणमा ३० देखि ५० हजारसम्म लाग्ने सुझाव प्रधानमन्त्री दिए। उनीहरूले तत्काल अस्थायी आवासका निम्ति सरकारले आवश्यक अनुदान दिन मागसमेत गरे। सोही सुझावको आधारमा सरकारले पीडित सबै परिवारलाई अस्थायी आवास निर्माणका लागि जनही ५० हजार दिने निर्णय गर्यो। कांग्रेसले भूकम्प प्रभावित क्षेत्रमा कम्तीमा पाँच सय अस्थायी आवास बनाउने योजना बनाएको छ। त्यसका निम्ति पार्टीले एक हजार स्वयंसेवक परिचालन गर्न लागेको जाजरकोट सभापति वेदराज सिंहले बताए। त्यस्तै मंसिरको पहिलो साता कांग्रेसका केन्द्रीय सदस्य प्रदीप पौडेलको नेतृत्वमा जाजरकोटमा अस्थायी आवास निर्माण भयो। इन्जिनियरसहित १ सय ५० जनाको टोलीले नलगाड नगरपालिका५ मा एक सय अस्थायी आवास निर्माण गरेर फर्किएको सभापति सिंहले बताए। कांग्रेसका अन्य टोलीले नलगाड र भेरीमा थप ५० अस्थायी टहरा बनाएको जाजरकोटका पार्टी प्रवक्ता छवि पन्तले बताए। एक हजार अस्थायी टहरा बनाउने पार्टीको निर्देशनअनुसार साथीहरू जुटिरहुनुभएको छ, युवा नेता पौडेलले भने, दुःखमा परेका बेला हाम्रो सहयोगले उहाँहरूको पीडा कम गर्न मद्दत पुगोस्। कांग्रेसले विपन्न बस्तीमा केन्द्रित भएर काम भइरहेको उनको भनाइ छ। कांग्रेसले प्रत्येक पालिकामै अस्थायी आवास निर्माणका लागि केन्द्रीय सदस्य खटाएको छ। कांग्रेस सहमहामन्त्री जीवन परियारका अनुसार जाजरकोटको बारेकोट गाउँपालिकामा गोविन्दबहादुर शाह, नलगाड नगरपालिकामा योगेन्द्र चौधरी, शिवालय गाउँपालिकामा राजीव ढुंगाना, जुनिचाँदे गाउँपालिकामा कुन्दनराज काफ्ले, कुसे गाउँपालिकामा इन्जिनियर मोहन आचार्य, भेरी नगरपालिकामा उमेशजंग रायमाझी र छेडागड नगरपालिकामा नैनसिंह महर खटिएका छन्। त्यस्तै रुकुमपश्चिमको आठबिसकोट नगरपालिकामा अजयबाबु शिवाकोटी र सानोभेरी गाउँपालिकामा गुरु बराल खटिएका छन्। उनीहरू सबै पालिका पुगेर टहरा बनाउने कार्यमा लागिसकेको सहमहामन्त्री परियाले बताए। स्थानीय नेता र कार्यकर्ता पनि नियमित रूपमा काममै खटिएको उनको भनाइ छ। मंसिरभित्रै एक हजार टहरा निर्माण गरिसक्ने कांग्रेसको लक्ष्य छ। अस्थायी आवास निर्माणमा स्थानीय काठ र बाँसको प्रयोग भइरहेको केन्द्रीय सदस्य अजयबाबु सिवाकोटीले बताए। जस्तापाता किलाकाँटीलगायत अन्य सामग्री भने पार्टीले व्यवस्थापन गरेको उनले बताए। कांग्रेसको भ्रातृसंस्था नेपाल विद्यार्थी संघले भेरी नगरपालिका१ रिम्नामा रहेको भेरीत्रिवेणी माविमा सञ्चालन गर्ने गरी ६ कोठे अस्थायी कक्षाकोठा निर्माण गरिदिएको छ। अन्य दुई विद्यालय भवन निर्माण गर्ने संघका केन्द्रीय सदस्य ललित बस्नेतले बताए। पठनपाठन अवरुद्ध नहोस् भनेर भूकम्पले क्षतिग्रस्त तीन विद्यालयका अस्थायी कक्षाकोठा निर्माण गर्ने निर्णय गरेको उनको भनाइ छ। सरकारले अस्थायी टहरा निर्माणका ५० हजार दिने निर्णय गरे पनि पीडितले अझै उक्त रकम पाउन सकेका छैनन्। पीडितहरू चिसोयाममा त्रिपालमै जीवनमरणका लागि संघर्ष गरिरहेका छन्।"
लगानी भित्र्याउन निजी क्षेत्रलाई सरकारले प्रोत्साहन गर्नुपर्छ : सभामुख घिमिरे,"काठमाडौं : प्रतिनिधिसभाका सभामुख देवराज घिमिरेले निजी क्षेत्रलाई लगानीमा प्रोत्साहन गर्न सरकारले विशेष भूमिका निर्वाह गर्नुपर्ने बताएका छन्। बिहीबार काठमाडौंको भृकुटीमण्डपमा सुरु भएको नवौं नेपाल अन्तर्राष्ट्रिय ब्यापार मेलाको उद्घाटन गर्दै सभामुख घिमिरेले औद्योगिक असुरक्षा, लगानीमैत्री वातावरणको कमी, करका दरहरूको अनिश्चिताजस्ता कुराले निजी क्षेत्रलाई लगानीमा प्रोत्साहन नसकेको भन्दै निजी क्षेत्रलाई लगानीमा प्रोत्साहन गर्न सरकारले विशेष भूमिका निर्वाह गर्नुपर्ने बताए। सभामुखका हैसियतले लगानीमैत्री कानुन निर्माणको नेतृत्वका लागि सदैव आफ्नो प्रयत्न हुने उनले बताए। सभामुख घिमिरेले व्यापार घाटाको आकार बढ्दै गएको अवस्थामा संरचनागत सुधार, प्रतिस्पर्धात्मक क्षमता विकास एवं आन्तरिक उत्पादन वृद्धिमा जोड दिनुपर्ने आवश्यकता रहेको बताए। मुलुकमा आर्थिक विकास र समृद्धि हासिल गर्न वैदेशिक व्यापारको महत्वपूर्ण भूमिका हुने उनले बताए। वैदेशिक व्यापारमा आयातभन्दा निर्यात बढी हुँदा देशभित्र विदेशी मुद्रा भित्रिन गई आर्थिक स्थिति सबल हुने भए पनि नेपालजस्तो अल्पविकसित मुलुकमा निर्यातभन्दा आयात व्यापारको अंश कयौं गुणाले बढी रहेको स्थिति रहको सभामुख घिमिरेले बताए। उनले पुँजीगत खर्च असाध्यै कम रहेको अवस्थामा वर्षा र चाडवर्प सकिएसँगै अब खर्च बढाउने कामलाई गति दिनुपर्नेमा जोड दिए। नेपाल उद्योग वाणिज्य महासंघको आयोजनामा सुरु भएको मेला १८ गतेसम्म काठमाडौंको भृकुटीमण्डपमा सञ्चालन हुनेछ। मेलामा नेपाली युवा उद्यमी मञ्चद्वारा मेड इन नेपाल पेभिलियन तथा जुत्ता उत्पादक संघको तर्फबाट ४० स्टल र चीनबाट ५५, भारतबाट ३०, बंगलादेश र पाकिस्तानबाट ८८ स्टलहरू रहेका छन्।"
"रास्वपा भन्छ : मिसन ८४ धैर्यताको अभियान हो, नारा फेरिन सक्छ","काठमाडौं : राष्ट्रिय स्वतन्त्र पार्टी (रास्वपा)ले मिसन ८४ को नारा फेरिन सक्ने दाबी गरेको छ। महोत्तरीको जलेश्वरमा बसेको पार्टीको केन्द्रीय समिति र संसदीय दलको संयुक्त बैठकमा सभापति रवि लामिछानेले राजनीतिक प्रतिवेदन प्रस्तुत गर्दै संरचना नै बदल्ने बाटो लिनुपर्ने भएकाले स्टण्डबाइ रहन निर्देशन दिएका छन्। लामिछानेले देशको आवश्यकता र जनचाहना अनुसार काम गर्न जनादेशको खाँचो नभएको बताएका छन्। स्वर्गको कुरा गर्दै राजनीतिक प्रतिवेदनमा भनिएको छ, भनिन्छ, सबै मान्छे स्वर्ग जान त चाहन्छ। तर, मर्न चाहन्नन्। त्यस्तै भएको छ, मिसन ८४ को हकमा पनि। तीन दशकदेखि सत्ता र सत्ताको वरिपरि रहेका दल पनि मिसन ८४ भन्न थालेका छन्। जबकि, देशको आवश्यकता र जनचाहना अनुसार काम गर्न उनीहरूलाई जनादेशको खाँचो नै छैन। उनीहरूले त अहिले नै रुपान्तरणसहित समृद्धिको मिसन चलाउन सक्छन्। तर, हाम्रै नक्कल गरेर मिसन ८४ भन्नुपर्ने बाध्यतामा छन् उनीहरू पनि। रास्वपाले मिसन ८४ भनेको पार्टी विस्तार र सुदृढीकरण गर्ने अभियान भएको जनाएको छ। पार्टीमा योग्य, क्षमतायुक्त र इमान्दार उम्मेदवारको दावेदारलाई भित्र्याउने र अगाडि बढाउने अभियान पनि हो मिसन ८४। यसको अर्थ, यो अभियान आफू पछि हटेर भएपनि टिम भित्र स्वच्छ छवि, स्पष्ट भिजन भएको इमानदार र क्षमतावान मान्छे खोज्ने, रोज्ने र जिताउने अभियान हो।लामिछानेले पेश गरेको प्रतिवेदनमा भनिएको छ, मिसन ८४ भनेको धैर्यताको अभियान पनि हो। आउँदो चार वर्ष संगठनलाई चुस्त बनाउँदै विकृति विसंगतिको खबरदारी र नागरिकका मुद्दामा एकाकार हुन सक्यौं भने पनि हा स्थापित हुनेछौं। राजनीतिमा स्थापित हुन गुट, उपगुट, सदस्यता खरीद, घात, अन्तर्घातको राजनीति अबको पुस्ताले गर्नु पर्दैन। उनले मिसन ८४ आफ्नै पारदर्शिताको अभियान भएकाले हरेक पदाधिकारीले अब आफ्नो जीवनयापनको स्रोत सार्वजनिक गर्नुपर्ने बताएका छन्। प्रतिवेदनमा भनिएको छ, राजनीतिलाई जीवनयापनको माध्यम बनाउने होइन। जीवन धान्न धौधौ परेको साथीलाई उद्यममा सघाऔं, सक्रिय राजनीतिमा होइन। सके लिडर, नसके भोटर मात्र हुँदा पनि केही फरक पर्दैन, पर्नु हुँदैन। मिसन ८४ को नारा फेरिन पनि सक्छ लामिछानेले सत्ता साझेदार दलका शीर्ष नेताहरू सरकारको कामबाट व्यापक असन्तुष्ट रहेको उल्लेख गरेका छन्। सरकारको नेतृत्वकर्ता दल नै ८४ को चुनावमा यसो गर्छु भन्दैछ। सत्ता साझेदार दलका शीर्ष नेताहरू सरकारको कामबाट व्यापक असन्तुष्ट छन्। अर्को चुनावमा गठबन्धन हुँदैन भन्दै ८४ कै चुनाव ताकिरहेका छन्। प्रमुख प्रतिपक्षी दल पनि मिसन ८४ नै भन्दैछ। अन्य दलपनि ८४ तिरै हेरिरहेका छन्। अर्थतन्त्र ओरालो लागेको छ। नागरिकहरू सडकमा आइसके, सरकार स्वेच्छाचारी ढंगले अपराधीलाई समेत खुल्ला छोड्ने निर्णय गर्छ, चलखेलमा अनेकौं इजाजत बाँड्छ, राज्यका महत्त्वपूर्ण पद भागबण्डामा दिन्छ, रोजगारी सिर्जना गर्ने योजना ल्याउँदैन जसका कारण दैनिक हजारौं मानिस देश छोडेर विदेश जाँदैछ्न्। यही सिलसिला अझै ४ वर्ष चल्ने हो भने मुलुकले बेहोर्ने घाटा हिसाब गरी साध्य छैन प्रतिवेदनमा भनिएको छ। उनले सकेसम्म सबै पुराना दलहरू मिलेर मिसन ८०, ८१, ८२, ८३ बनाउन प्रतिपक्षी भूमिका हामी निभाउने बताएका छन्। उनले प्रश्न गर्दै भने, यही बेथितिको निरन्तरता अर्को ४ वर्ष मुलुकलाई लाग्ने घाटा धेरै होला कि निर्वाचन गर्ने खर्च धेरै होला ? पुराना दलहरू आफू आफू बैठक गरी यो व्यवस्था संकटमा छ भन्दैछन्। लामिछानेले व्यवस्था संकटमा परे जोगाउने जनता भएको टिप्पणी गरेका छन्। वास्तवमा संकटमा व्यवस्था होइन, संकटमा उनीहरू छन्, उनीहरूको राजनीति छ। व्यवस्था संकटमा परे जोगाउने जनता छन्। प्रतिवेदनमा भनिएको छ,त्यसैले मिसन ८४ को नारा फेरिन पनि सक्छ, फेर्न पर्ने पनि हुन सक्छ। पार्टीको सबै संरचना लाई स्ट्यान्ड बाइ रहन निर्देशन दिन्छु।"
जलवायुजन्य हानीको क्षतिपूर्ति पाउन सरकारले दह्रो लबिइङ गर्नैपर्छ,"दुबईमा आजदेखि हुने कोप२८ को नेपालजस्तो हिमाली र गरिब राष्ट्रका लागि सान्दर्भिकता र उपयोगिता के देख्नुभएको छ ? हामीले यसबाट के लाभ लिन सक्छौं ? संसारभरि जलवायु परिवर्तनका दूरगामी प्रभाव देखापरिरहेका छन्। यसपालि हामीले क्रियाशील भएर काम गर्यौं भने केही न केही सकारात्मक फाइदा लिन सक्छौं। हाम्रा देशका लागि केही माग र मुद्दा त्यो सम्मेलनमा राख्न सक्छौं। संयुक्त राष्ट्रसंघका महासचिव एन्टोनियो गुटेरेस हालै नेपाल आएर जवलायु परिवर्तनको गम्भीर समस्याबारे कुरा उठाउनुभयो। उहाँ स्वयं हिमाली क्षेत्रमा गएर त्यहाँ हिउँ कसरी पग्लिइरहेको छ भन्नेबारे स्थानीय बासिन्दालाई सोध्नुभयो। १०१५ वर्षका अवधिमा १०१२ फिट हिउँ पग्लिइसकेको छ। त्यसको परिवर्तनबारे स्वयं बुझ्नुभयो। उहाँले नेपाली समस्यालाई अन्तर्राष्ट्रियकरण गर्नुभएको छ। यो परिस्थितिमा नेपालको टिमले सक्रियतापूर्वक र गहनतासाथ काम गर्यो भने कोप२८ अवश्य उपलब्धिमूलक हुनेछ। भविष्यका लागि यो सिकाइको मार्ग बन्ने छ। हामी जलवायुजन्य केकस्ता अप्ठ्यारामा छौं ? हाम्रा छिमेकी दुई मुलुक चीन र भारत सबैभन्दा धेरै कार्बन उत्पादन गर्नेमा पहिलो र तेस्रोमा छन्। चीनले २०२० मा १० हजार ६६८ मिलियन मेट्रिक टन कार्बन उत्पादन गरेको थियो। त्यस्तै भारतले २ हजार ४४२ मिलियन मेट्रिक टन र दोस्रोमा रहेको अमेरिकाले ४ हजार ७१३ मिलियन उत्सर्जन गरेका थिए। विश्व वायुमण्डलमा नेपालले पठाउने कार्बनडाइअक्साइड अति नगन्य हुन्छ। तर, छिमेक र अन्य औद्योगिक राष्ट्रका करण हाम्रा हिमाल नांगिएका छन्। तीव्र गतिमा बढ्दो तापमानका कारण पग्लिएका हिउँका कारण हिमनदी भरिएर फुट्ने जोखिममा धेरै छन्। हामी चौतर्फी संकटमा छौं तर मूल कारक अरू नै हुन्। हाम्राजस्ता देशले कसरी त्यसको क्षतिपूर्ति पाउने भन्ने कोपजस्ता भेलामा सरकारले लबिइङ गर्न सक्नुपर्छ। कोप२७ मा शक्ति राष्ट्रहरूले क्षतिपूर्ति कोष स्थापना गर्ने भनेर सहमति जाहेर पनि गरेका थिए। तर, ठोस रूपमा त्यो कोष बनेको छैन। त्यसलाई कार्यान्वयन गर्न र त्यसबाट लाभ लिन हामी र हामीजस्ता देशले के गर्नुपर्ला ?इन्टरनेसनल फोरममा एक्लै बोलेर पार लाग्दैन। हिमाली मुलुकहरूका फोरममार्फत दबाब बढाउनुपर्छ। त्यसका तर्क, तथ्य र तथ्यांकसहित दाबी प्रस्तुत गर्नुपर्छ। ताल फुट्दा हुने क्षति, त्यसले बिगार्ने सभ्यताजस्ता कुरा निक्र्योल गरेर संगठित ढंगले अघि बढ्नुपर्छ। यसमा गम्भीरतापूर्वक गृहकार्य भयो भने संसारले बुझ्नेछ कि ओहो ! सिरियस काम भएको रहेछ। जस्तोः हाम्रो हिन्दुकुस क्षेत्रको छुट्टै एजेन्डा हुन सक्छ। यस क्षेत्रका अफगानिस्तान, पाकिस्तान, भारत, चीन, भुटान, नेपाल हुँदै म्यानमारसम्मको बेल्ट कम्तीमा एक ठाउँ हुनुपर्यो। अनि हामी हानिनोक्सानी क्षतिपूर्ति कोषबाट फाइदा लिन सक्छौं। त्यस्तै राष्ट्रसंघका १ सय ९३ सदस्य राष्ट्रमध्ये दक्षिण एसिया या एसियाका कुनकुन हाम्राजस्ता प्रभावमा छन्, तिनीहरूको छुट्टै फोरम बनाउनुपर्यो। त्यसमा हामीले गम्भीर भएर तयारी गर्नुपर्छ। अनि मात्र लाभ लिन सकिन्छ। हाम्रो देशको तयारी र हाम्रो सरकारको कार्यशैली हेर्दा के हामी अन्तर्राष्ट्रिय फोरममा दह्रो गरी प्रतिनिधित्व गर्न सक्छौं भन्ने लाग्छ ? त्यसमा मलाई विश्वास लाग्दैन। जुन हाम्रो गृहकार्य छ, त्यसले कहिलेकाहीँ देखाउँछ कि गतिलो प्रतिनिधित्व नै गर्दैन। यसपालि प्रधानमन्त्रीले प्रतिनिधिमण्डलको नेतृत्व गर्दै हुनुहुन्छ। यसबाट केही आशा गर्न सकिन्छ। कोप२७ मा हाम्रो प्रधानमन्त्री जानुभएन र हामीले कुरा राख्न पाएनौं, त्यही उठाउनुभएको हो ?हो, प्रधानमन्त्री नजाँदा मूल फोरममा हाम्रो कुरा राख्न पाइएन। जो अहिले कोप२८ मा गएर फर्किन्छन्, तिनले निरन्तर लाइन मिनिस्ट्रिबाट गृहकार्य हुनुपर्छ। अनि पूर्णतयारीसहित प्रधानमन्त्रीले अर्को सम्मेलनमा जानुपर्छ। तर, हामी यसमा कमजोर छौं। जति धेरै हामी पीडित छौं, त्यस प्रकारले हाम्रो गृहकार्य छैन। वन तथा वातावरण मन्त्रालयले विभिन्न विज्ञहरूलाई बेलाबेला बोलाएर अन्तरक्रियाहरू गरेर कस्ताकस्ता एजेन्डा कोप सम्मेलनमा उठाउनुपर्ला भन्नेबारे परामर्श पनि त गर्नुपर्ला नि ? त्यो त सही हो। विश्वव्यापी तापमान वृद्धिले हाम्रो देशमा कस्तो प्रभाव परिरहेको छ त्यसका विज्ञहरू हामीकहाँ छन्। हामीकहाँ विद्वान्हरू छन्। अनेक फोरममा काम गरिरहेका छन्। तिनीहरूका ज्ञानको उपयोग गर्नुपर्छ। तिनीहरूसँग सल्लाह सुझाव लिनुपर्छ। यहाँ इसिमोडजस्ता अन्तर्राष्ट्रिय संस्थाहरू छन्। हाम्रो विश्वविद्यालयहरूले अध्ययन गराइरहेका होलान्। विद्वान्हरूले लेखिरहेका होलान्। मिडियाहरूले चासोपूर्वक दिइरहेका छन्। तिनीहरूसँग सुझाव लिनुपर्छ। त्योचाहिँ भइरहेको छैन। तपाईंले राष्ट्रपति हुँदाखेरि वातावरणीय मुद्दा जोडतोडले उठाउनुभयो। चुरेको संरक्षण र सम्बद्र्धन गर्ने प्रकारका कार्यक्रमहरू ल्याउनुभयो। अहिले पनि त्यही कुरा निरन्तर उठाइरहनुभएको छ ? यो समस्यालाई कुन रूपमा गम्भीरतापूर्वक लिनुभएको छ ? यो संसारकै सबाल हो। औद्योगिक युग सुरु भएको भनिएको छ। त्यसले गर्दा जलवायु परिवर्तनको समस्या चुचुरोमा पुगेको छ। विकसित देशले सबैतिरबाट लाभ लिए। विश्वव्यापी तापमान वृद्धिले हामीजस्ता अल्पविकसित देश समस्याका भारी मात्र बोकिरहेका छौं। हिमाली र टापु मुलुक झन् जोखिममा छन्। म अहिले ८२ वर्ष लागे। ६५ वर्षका सबै कुराहरू याद छन्। आफ्नै जिन्दगीको यति छोटो अवधिमा मैले आफ्नै देशमा भएका ठूलाठूला विनास देखेँ। संसारमा के भइरहेका छन् भनेर हामी पढ्दै बुझ्दै गइरहेका छौं। यो शताब्दीको अन्त्यसम्म २९ डिग्री सेन्टिग्रेड तापक्रम बढ्छ भनेर अध्ययनहरूले देखाएका छन्। २ सय वर्षमा जति तापक्रम बढेको थिएन, त्यति गएको ५० वर्षमा बढिसकेको छ। संसारै जलवायु परिवर्तनको चपेटमा छ। युरोपमा आगो लागिरहेको छ। अमेरिकाको क्यालिफोर्नियामा आगो लाग्दा चारचार महिनासम्म निभ्दैन। अस्ट्रेलियामा उस्तै अवस्था छ। साइबेरियामा आगो लाग्छ। युरोपमा गर्मीले ३ हजारभन्दा बढीको मृत्यु भइसकेको छ। पश्चिमी युरोप, चीन र पाकिस्तानमा यसैपालि ठूलो बाढी आएको थियो। त्यसले लाखौं लाख मान्छे उठिबास भयो। नेपालभारत क्षेत्रमा भने ४० प्रतिशत पानी कम पर्यो। यो अवस्थाबाट मुक्ति पाउने हरकदम बेलैमा चाल्नुपर्छ भनेर मैले बोलिरहेको हुँ। संकट अरू केकेमा बढ्ने देख्नुभएको छ ? अहिले नै संसारमा तीन कुराको संकट भइसकेको छ। खाना, ऊर्जा र पानीको। २०३० वर्षमा अब खानेपानीको हाहाकार हुन्छ। फोसिल फ्युलबाट वैकल्पिक ऊर्जामा गइएन भने विश्वव्यापी तापमान झन् बढेर जान्छ। सुक्खाले पानीको संकट हुन्छ। विश्वव्यापी तापमान वृद्धि घटाइयो भनेचाहिँ वर्षाद्चक्रमा असर पर्दैन। आफ्नो लयमा आउँछ। यी तीन संकटबारे बेलैमा ध्यान दिनुपर्छ। हाम्रा हिमाल हामीले कसरी जोगाउने ? जलस्रोतमा हामी संसारभरिमै दोस्रोमा आउँछौं। त्यसको उपयोग गर्न अति ढिला भइसकेको छ। धेरै पानी बगेर गइसक्यो। यो स्रोत ५०६० वर्षभन्दा माथि जाँदैन। विश्वव्यापी तापमान वृद्धि एकैपटक घट्दैन। बढी नै रहेको छ। त्यसले हाम्रो हिउँ पग्लिरहेको छ। जुन प्रकारले हिउँ पग्लिरहेको छ। त्यो हिसाबले हामी ५० वर्ष पनि प्रयोग गर्न सक्दैनौं जस्तो लागिरहेको छ। तर, संसार नै वैकल्पिक ऊर्जामा गइरहेको छ। त्यसले गर्दा हाम्रो हिउँ बाँच्छ भनेर आशा गरौं। हाम्रो जो भूगोल छ, भूबनोट छ, हाम्रो हिमालमा हिउँ छ भनेर हामीले पर्यटकका लागि खुला गरिदिएका छौं। त्यसको कारण प्रदूषण हुन्छ। हिमालमा टनका टन खानेकुरा र सरसमान बोकेर जान्छन्। जथाभावी फाल्छन्। जुन प्रकारले हामीले हिमालमा प्रदूषण गरिरहेका छौं, त्यस प्रकारले सरसफाइ हुन सकेको छैन। विकासले विनाश ल्याएको भन्न खोज्नुभएको हो ?पहाड र नदीनाला दोहन गरेर जथाभावी विकास गरिरहेका छौं। विकासको मोडल हाम्रो देशको वातावरणमैत्री छैन। जहाँ पनि हामी डोजर लगाइरहेका छौं। हामी आफैं जंगलहरू नष्ट गरिरहेका छौं। अनियन्त्रित ढंगले नदीनालालाई दोहन गरिरहेका छौं। त्यसले गर्दा त्यसको एउटा दुष्प्रभाव छ। बालुवा गिटी बेचेर हामी धनी हुन चाहन्छौं। पहाडमा डोजर लगाएर चौडा बाटो पुर्याउँछौं। किन चाहिए त्यहाँ यति ठूला सडक ? जस्तो ? मैले चुरेबारे बारम्बार कुरा उठाइरहेको छु। मैरे जिन्दगीमा ५०६० वर्ष तराईको जंगल समाप्त गरियो। विभिन्न कारणले। सरकारले कहिले जंगल खुला गरिदिन्छ। जति राजनीतिक आन्दोलन भयो त्यो बेलामा जंगलको अनियन्त्रित कटानी भयो। २०३७ सालको जनमत संग्रहको बेला सरकारले जंगल नै खोलिदियो। पञ्चायतको बेला नियन्त्रण थिएन। पहिला हामी सुन्थ्यौं कि पञ्चहरू सखुवाका काठ तस्करी गराएर पैसा कमाउँथे। अहिले सारा नदीनाला दोहन भइरहेको छ। राजमार्ग नजिकै नदीनाला किनारमा हजारौं क्रसर उद्योगहरू अनियन्त्रि ढंगले सञ्चालनमा छन्। अधिकांशको लाइसेन्स पनि छैन। जम्मै क्रसरवालाहरूको राजनीति पार्टीका मान्छेहरूसँग सम्पर्क छ। बालुवा, गिँटी, ढुंगा र माटो तस्करी गरेर पैसा कमाइरहेका छन्। हाम्रो जिन्दगीमा जंगल समाप्त भयो। अहिले चुरेका जंगल समाप्त भइरहेको छ। चुरे र चुरेका नदीनालाहरू हामी अनियन्त्रित ढंगले दोहन गरिरहेका छौं। यसका तथ्य के छन् ? चुरियाको १२७ प्रतिशत र तराईको १७ प्रतिशत गरी लगभग ३० प्रतिशत तराईमा ६१ प्रतिशत जनसंख्याको बसोबास छ। त्यसको जमिन, जंगल, पानी सबै कुरा अन्नको भण्डारसँग जोडिएको छ। अन्नको भण्डार समथल भूमि छ। हराभरा भूमि जो छ, जसले उपज गरेर ३०४० वर्ष पहिलेसम्म अन्नको निर्यात गर्थ्यौं। धानचामल, दलहन, तेल फलफूल विदेशलाई बिक्री गथ्र्यौं। अहिले हामी विदेशका किन्छौं। तराईको जंगल नदीनाला नष्ट हुँदा वर्षा ऋतुमा फेरबदल भयो। कहिले धेरै पानी पर्ने कहिले पानी नै नपर्ने। चुरे मासिँदा कस्ताकस्ता प्रभाव परे ?खास गरेर भूमिगत जलस्रोतको स्रोत नै जंगल र चुरे हुन्। चुरेको घनाजंगल अहिले समाप्त भइरहेको छ। चुरेको तल तराईको जंगल थियो। त्यो चारकोसे झाडी ठाउँठाउँ जो दशकोससम्म थियो। त्यसले बर्खाको पानी सोसेर राख्थ्यो। त्यो पानीले तराईको नदीनाला, तालतलैयादेखि लिएर सारा पोखरी, इनार भरिभराउ हुन्थे। त्यसले गर्दा अन्न त्यस्तै उब्जिन्थ्यो। अन्न, पानी, माछा, दलहन, तेलहन, फलफूलको कमी हुँदैनथ्यो। तराई त स्वर्ग थियो। हाम्रो जनजाति, पिछडा वर्गको जीवन नै जंगलमाथि थियो। त्यही जंगलबाट लकरी र दाउरा ल्याउथ्यौं। घर छाउनका लागि खर पनि ल्याउँथ्यौं। घरको बन्धन दिन बाबियो त्यहीबाट ल्याउँथ्यांै। भोज खानका लागि पात पनि ल्याउँथ्यौं। सारा कुरा हामी जंगलबाट ल्याउँथ्यौं। जंगललाई हामी अहिले समाप्त पारिरहेका छौं। अनि, पानीको हाहाकार भयो। त्यसले प्राकृतिक चक्रमा केकस्तो प्रभाव परेको पाउनुहुन्छ ? सरकारले अहिले चुरियाको माटो, ढुंगा, गिटी, बालुवालाई व्यवस्थित गरे निर्यात गर्ने कानुन बनाइरहेको छ। अन्नको भण्डार क्रमशः मरुभूमीकरण भइरहेको छ। जंगल हाम्रो समाप्त भइरहेको छ। हाम्रो इकोलोजी नष्ट भइरहेको छ। चुरे क्षेत्रमा हात्ती, बाघ, भालु, गैंडा, अरू सानासाना जीवजन्तु थिए, चुराचुरुंगी थिए, ती सबै संकटमा छन्। वन मासियो भनेर हामीले भनिरहँदा नेपालमा सामुदायिक वन संसारकै नमुना भयो भन्छन् ? के लाग्छ तपाईंलाई ? सामुदायिक वन नमुना उदाहरण हो। पहाडका नांगो डाँडाहरू हराभरा भएका छन्। पहाडका मानिसहरू पहले बुझेँ, यहाँको रूख काटियो भने बाढी पहिरो जान्छ। जब सामुदायिक वनको अवधारणा आयो अनि पहाडमा सफल भयो। तराईका मान्छेले बुझ्नुभन्दा पहिल्यै चुरेको वन नष्ट भयो। अहिले बुझिरहेका छन्। जंगल समाप्त हुँदै गइरहेका कारण पानी पाउन कठिन भयो भन्छन्। यसमा सरकारले सचेतना जगाउने काम गर्न सकेन ?जंगल काटिने बेला सरकार पनि गम्भीर भएन। सरकारलाई कुन कुरा बेचेर फाइदा हुन्छ, त्यही काम गर्छ। जस्तो अहिले हाम्रो देशको बालुवा, गिट्टी, ढुंगा बेच्यो भने हामी ल्याउन सक्दैनौं। बनाउन सक्दैनौं नि ! त्यो बनाउने कुरो पनि होइन। त्यो त एकै पटकमा प्रकृतिलाई नष्ट गर्ने कुरा हो। हामीले चुरेलाई नष्ट गर्यौं। सरकारी तहबाटै बालुुवा, गिट्टी, ढुंगाको व्यपार गर्यौं। पहाडै खनेर सक्दै लग्यौं। प्रकृतिलाई पुनस्र्थापित गर्न त सक्दैनौं। चुरेको माटो नै खनेर निर्यात गरिदिन्छौं भने त्यो त राष्ट्रमाथि डकैती हो। वातावरणीय विनाशमा सरकारी अदूरदर्शिताका अरू कुनै उदाहरण ? विद्वान्हरू भन्छन्, बारा, पर्सा र चितवन, नवलपरासी क्षेत्रमा सम्पूर्ण जर्मनीमा भएजत्तिकै संख्यामा भन्दा धेरै पशुपन्छी छन्। निजगढमा विमान स्थल बन्यो बने यसको प्रभाव चितवन राष्ट्रिय निकुञ्जमा प्रभाव पार्छ। त्यसैले गर्दा विमानस्थललाई अलिकता पूर्व, पश्चिम कता ठाउँ खोजेर लग्नुु राम्रो हुन्छ। पोखरा र लुम्बिनीका विमानस्थल चल्नै सकेका छैनन्। निजगढमा बनाउँदा चल्छ चल्दैन त्यो सम्भावनाको गहिरो अध्ययन हुन जरुरी छ। सबैभन्दा बढी त यहाँ विमानस्थल बन्यो भने वातावरण विनाश गर्छ। वातावरण विनाश र वर्षात्बीच सम्बन्ध केकस्तो हुन्छ ? पहिला १५१५ दिनसम्म, ७७ दिनसम्म पानी पर्थियो। अब त पानी नै पर्दैन। अब त जंगल नै खतम भयो। अहिले तराईको जंगलमै खतम भयो। त्यही बर्दिबास भन्दामाथि वर्षा हुन्छ तर, तल जनकपुरमा पानी पर्दैन। काठमाडौंमा चारैतिर डाँडाहरू बाँचेकाले पानी परिरहेको छ। शिवपुरी, गोदावरी, चन्द्रगिरि, फूलचोकी जंगलहरू बाँचेका छन्। चन्द्रगिरिको डाँडा तोड्न त सुरु नै भइसक्यो। शिवपुरी नष्ट भयो भने काठमाडौं उपत्यकामा पनि पानी पर्न मुस्किल पर्छ। पूर्वतराईका सिरहा, धनुषा, महोत्तरी, सर्लाही, रौतहट, बारा, पर्सा बेल्टमा पानीको धेरै संकट भइसक्यो। ४० वर्षपहिले जनकपुरमा मेरो आँगनमा २५ फिटमा पानी आउँथ्यो। अहिले त्यहाँ साढे चार सय फिट तल पानीको सहत पुग्यो। पानीको स्रोत चुरेभावर थियो। चारकोसे झाडी थियो। सबै नष्ट भयो। जलवायु परिवर्तनले आउने विपतिका कारण आदिवासी, सीमान्तकृत समुदायका विस्थापित भएका छन्, तिनका संस्कृति लोप हुँदै गएका छन्। तिनलाई कसरी जोगाउन सकिन्छ ?संस्कार र संस्कृतिभन्दा पहिलो त उनीहरूको रोजीरोटी नै खत्तम भइरहेको छ। पानी, अन्न र बास नै संकटमा पर्दै गएको छ। यसबाट बढी समस्यामा जनजाति, दलित, आदिवासी छन्। हाम्रो चुरिया बेल्टमा तामाङ, मगर बस्छन्। माझी र दनुवार जाति चुरेमै बस्छन्। थारु चुरेको नदीनाला किनारमा बस्छन्। चुरे मासिँदा यिनीहरू सबैभन्दा बढी प्रभावित भएका छन्। तर, कसैलाई मतलब छैन। जलवायु परिवर्तनले उनीहरूको उठिबास भइरहेको छ। वैदेशिक रोजगारसँग पनि जलवायु परिवर्तनको प्रभाव जोडिन्छ ?५०६० वर्षमा तराईको जंगल खतम भयो। चुरेको आधा जंगल खतम भयो। चुरेको माटो ढुंगा हामी खनिरहेका छौं। नदीनालाको हामी दोहन गरिरहेका छौं। यसको प्रभावले वर्षात् चक्र प्रभावित भयो। जहाँ जंगल हुन्छ त्यहाँ बादल भएर पानी बर्सिन्छ। जंगल काटिएपछि अहिले पानीको संकट भयो। पानी अन्नसँग जोडिन्छ। पानी हराएपछि अन्नको संकट भयो। पानी जहाँ छैन त्यहाँ मानिस बस्दैन। पूर्वीपश्चिम पहाडबाट अहिले पनि तराईमा बसाइँसराइ भइरहेको छ। त्यहाँ पनि नटिकेपछि जाने ठाउँ विदेश बनिरहेको छ। यसको कारण यत्ति नै हो त ? पहाडमा जीवन कष्टकर थियो। त्यसले रोजगारी खोज्न २ सय वर्षदेखि त्यहाँका मानिसहरू बाहिर गए। उनीहरू इन्डियन सेना, ब्रिटिस सेनामा गए। यो एउटा टेन्ड थियो। तर, अहिले १०२० वर्षदेखि मान्छे विदेश बढी जान थाले। यसको मुख्य पृष्ठभूमि देशको द्वन्द्व थियो। द्वन्द्वले मानिसहरू सहर पसे। जब सहरमा काम पाइएन, विदेशतिर लागे। अर्कातिर तराईतिर पानी कम भयो। सिँचाइ छैन। खेतीपाती राम्रोसँग हुँदैन। सहरमा उद्योगधन्दा खुलेन। अनि काम कहाँ पाओस् ? अनि विदेश जान थाले। कृषिको पेसा खत्तम भएकाले मान्छे विदेश लखेटिए। यो संकटले केकस्ता सामाजिक बिचलन ल्याउन सक्छ ? जनकपुर, जलेश्वर र वीरगन्जमा यसपालि पानी अभाव भयो। जनकपुरका मेयरले चुरे विज्ञ डा विजय सिंहसँग सल्लाह गरेर कहाँबाट पानी लाने भन्दै चुरेतिर आए। गर्मीका बेला मानिसहरू बयलगाडामा ड्रमहरू राखेर चुरे बेल्टमा आउँछन् पानी लिन। जंगल समाप्त भएपछि पानीका मुहानहरू सुकिरहेका छन्। चुरे बेल्टमै आफैं पानीको संकट छ त तराई बेल्टलाई कहाँबाट पानी दिने ? यसले गर्दा अब समाजिक द्वन्द्व हुन्छ। तराईको मान्छेले भन्छ, यी पहाडेहरूले हामीलाई पानी खान दिइरहेको छैन। उसलाई आफैं पुग्दैन त उसले दिन्छ कसरी ? अहिले चुरे भेगमा पानीको मुहानका विवाद भइरहेका छन्। वातावरणीय समस्या सल्टाउन नागरिकले सुधार्नुपर्ने आनीबानी केके हुन सक्छन् ? यो गहन विषय हो। मान्छे रूख लगाउन सचेत भएका छन्। तर, त्यो सचेतना पर्याप्त छैन। एउटा रूख काटियो भने १० वटा रोप्नुपर्छ। तर, यहाँ १० वटा काटियो भने एउटा रोपिइन्छ। एउटा प्रश्न हाम्रो प्रकृतिले किन हिमाल दियो ? किन पहाड दियो ? किन नदीनाला दियो ? किन खोल्साखोल्सी दियो ? किन चुरे दियो ? किन तल चारकोसे झाडी दियो ? त्यसपछि किन समथल भूभाग दियो ? कति सन्तुलित छ यो। त्यही प्रकृतिले पहाडमा हिँउ दियो। त्यही पहाडमा जंगल दियो। त्यही चुरेमा सारा वनस्पति र जीवजन्तुको भण्डार दियो। त्यसपछि अन्नको भण्डार दियो। यी सबैको एक अर्कासँग सम्बन्ध जोडिएको छ। कहाँ पानी पर्नुपर्ने, कहाँ बरफ जम्नुपर्ने, कहाँ जंगल फस्टाउनु पर्ने, कहाँ नदी नालामा पानी हुनुपर्ने, कुन ठाउँमा अन्नको भण्डार हुनुपर्ने। हामीले त्यो सन्तुलन खलबल्यायौं र ठूलो संकट निम्त्यायौं। प्रस्तुति : अखण्ड भण्डारीराजकरण महतो"
कांग्रेस बागमती प्रदेशको सम्मेलन पुस ७ मा काठमाडौंमा हुने,"हेटौंडा : नेपाली कांग्रेसको बागमती प्रदेश सम्मेलन काठमाडौंमा हुने भएको छ। प्रदेश कार्यसमिति गठनपछि पहिलोपटक बागमती प्रदेशको सम्मेलन हुने भएको हो। कांग्रेस बागमती प्रदेशको सम्पर्क कार्यालय काठमाडौंमा बिहीबार बसेको कार्यसम्पादन समितिको बैठकले पुस ७ गते बागमती प्रदेशको पहिलो सम्मेलन गर्ने निर्णय भएको नेपाली कांग्रेस बागमती प्रदेशका प्रवक्ता तिलक रुवालीले जानकारी दिए। कार्यसम्पादन समितिको बैठकले सम्मेलन तयारीका लागि विभिन्न समितिहरु गठन गरिएको छ । प्रदेश सभापति इन्द्रबहादुर बानियाँको संयोजकत्व तथा सबै पदाधिकारी सदस्य रहेको मूल आयोजक समिति गठन गरेको छ। त्यस्तै राजनीतिक प्रस्ताव तयारी उपसमिति संयोजक उपसभापति चन्द्र महर्जन, आर्थिक व्यवस्थापन उपसमिति संयोजक उपसभापति मोहन बस्नेत, सांगठनिक प्रस्ताव तयारी उपसमिति संयोजक महामन्त्री कन्चनचन्द्र वादे तथा सहयोजक सहमहामन्त्री ऋषिराम घिमिरे र आगामी वर्षको कार्यक्रम (क्यालेण्डर) तयारी उपसमिति संयोजक महामन्त्री राजु श्रेष्ठ तथा सहमहामन्त्री जीवन डंगोललाई तोकिएको छ। त्यसैगरी कार्यसम्पादन बैठकले आर्थिक प्रतिवेदन तयारी उपसमितिमा कोषाध्यक्ष दीर्घमान श्रेष्ठ, सम्मान उपसमिति सहमहामन्त्री ऋषिराम घिमिरे, खाना ब्यवस्थापन उपसमिति सहमहामन्त्री हरिशरण श्रेष्ठ, स्वागत उपसमिति सहमहामन्त्री जीवन डंगोल, प्रचारप्रसार उपसमिति प्रवक्ता तिलक रुवाली, शुभकामना प्रायोजन तथा रजिष्ट्रेशन उपसमिति निमा लामा, निमन्त्रणा उपसमिति दीपेन्द्र आचार्य, कार्यपछिको प्रतिवेदन तयारी उपसमितिमा उज्जवलराम घिमिरे, हल, मञ्च, स्वागत गेट र व्यवस्थापन उपसमितिमा कोकि अस्तानी मगर, स्वास्थ्य शिविर डा अमित सिं कार्की,सांस्कृतिक कार्यक्रम धनकुमारी थापा सरु,स्वयमसेवक परिचालन प्रज्वल दवाडी र रक्तदान कार्यक्रम संयोजकमा कुमार दुलाललाई तोकेको र संयोजकहरुले आवश्यक्ता अनुसार प्रदेश कार्यालयमा जानकारी दिई सदस्यहरु थप्न सक्ने प्रवक्ता रुवालीले जानकारी दिए। प्रवक्ता रुवालीका अनुसार काठमाडौंमा हुने पहिलो सम्मेलनमा नेपाली कांग्रेसका केन्द्रीय सभापति शेरबहादुर देउवाको प्रमुख आतिथ्यता तथा केन्द्रीय पदाधिकारीहरु र सातै प्रदेशका प्रदेश सभापतिहरूको समुपस्थितिमा सम्मेलन हुने बताए।"
कोप२८ मा भाग लिन प्रधानमन्त्री प्रचण्ड दुबईमा,दुबई : प्रधानमन्त्री पुष्पकमल दाहाल प्रचण्ड कोप२८ मा भाग लिन नेपाली प्रतिनिधिमण्डलको नेतृत्व गर्दै गएराति संयुक्त अरब इमिरेट्सको दुबई आइपुगेका छन्। स्थानीय समय अनुसार राति करिब १:३० बजे उनी दुबई अन्तर्राष्ट्रिय विमानस्थलमा अवतरण भएका हुन्। दुबई विमानस्थल प्रधानमन्त्री प्रचण्डलाई नेपाली राजदूत तेजबहादुर क्षत्री र नेपालका लागि युएईका राजदूत अब्दुल्ला एम साम्सी लगायत युएईस्थित दूतावासका अधिकारीहरुले उनको स्वागत गरे । प्रधानमन्त्री प्रचण्डले आज राजधानी आबुधाबीमा रहेको नेपाली दूतावासको अवलोकनका साथै नेपाली समुदायसँग छलफल गर्ने कार्यक्रम रहेको छ । साँझ नेपाल उद्योग वाणिज्य महासंघ दुबई चेम्बरद्वारा आयोजित कार्यक्रमलाई सम्बोधन गर्नेछन्। कोप२८ मङ्सिर १४ देखि २६ गते (नोभेम्बर ३० देखि डिसेम्बर १२ तारिख) सम्म दुबईमा हुँदैछ । प्रधानमन्त्री प्रचण्डले डिसेम्बर १ देखि २ सम्म आयोजना हुने कोप २८विश्व जलवायु कार्य शिखर सम्मेलनको उच्चस्तरीय सत्रमा भाग लिने कार्यक्रम रहेको छ । उनले डिसेम्बर २ तारिखमा उच्चस्तरीय सत्रमा वक्तव्य दिनेछन्।
कार्यबाहक प्रधानमन्त्रीको जिम्मेवारी रक्षामन्त्री खड्कालाई,काठमाडौं : राष्ट्रपति रामचन्द्र पौडेलले कार्यबाहक प्रधानमन्त्रीको जिम्मेवारी उपप्रधान एवम् रक्षामन्त्री पूर्णबहादुर खड्कालाई तोकेका छन् । प्रधानमन्त्री पुष्पकमल दाहाल प्रचण्डसंयुक्त अरब इमिरेट्सको भ्रमणमा निस्किएकाले कार्यबाहक प्रधानमन्त्रीको जिम्मेवारी उपप्रधान एवम् रक्षामन्त्री खड्काले पाएका हुन् । राष्ट्रपति कार्यालयका प्रवक्ता शैलजा रेग्मी भट्टराईले जारी गरेको विज्ञप्तिमा नेपाली प्रतिनिधि मण्डलको नेतृत्व गर्दै सहभागी हुन बुधबार दुबईतर्फ प्रस्थान गर्ने भएकोले प्रधानमन्त्रीले गर्ने दैनिक प्रशासनिक कार्य नेपालको संविधान बमोजिम प्रधानमन्त्रीको सिफारिसमा खड्काले सम्हाल्ने गरी तोकेको उल्लेख छ। प्रधानमन्त्री प्रचण्ड कोप २८ सम्मेलनमा भाग लिन बुधबार बेलुका संयुक्त अरब इमिरेट्सको दुबई प्रस्थान गरेका हुन्। प्रधानमन्त्री दाहालले नोभेम्बर ३० तारिख यूएईमा रहेका नेपाली कामदार तथा व्यवसायीहरूसँग छलफल गर्ने कार्यक्रम रहेको अबुधाबीस्थित नेपाली दूतावासले जनाएको छ। डिसेम्बर १ मा उनले सभालाई सम्बोधन गर्ने कार्यक्रम रहेको छ। उत्सर्जनका कारण हुने जलवायु परिवर्तनले पृथ्वीलाई पारेको असर र त्यसको न्यूनीकरणका बारेमा सम्मेलनमा छलफल हुनेछ।
संकल्प यात्राले राष्ट्रिय शक्ति निर्माणमा जागरण पैदा गर्छ : ओली,"बैतडी : नेकपा एमालेका अध्यक्ष केपी शर्मा ओलीले संकल्प यात्राले राष्ट्रिय शक्ति निर्माणमा जागरण पैदा गर्ने दाबी गरेका छन्। आज बिहान बैतडीको झुलाघाटमाझुलाघाटचिवा भञ्ज्याङ समृद्धिका लागि संकल्प यात्राको उद्घाटनको गर्दै उनले सकरात्मक परिवर्तनका लागि एमालेले मात्रै नेतृत्व गर्न सक्ने धारणा राखेका हुन्। अहिलेको सरकारीको अकर्मण्यता, अहिले देशको ओरालो लागेको अर्थतन्त्री र राजनीतिक अस्थिरता हटाउन यो अभियानले महत्त्वपूर्ण योगदान पुर्याउनेछ। उनले भने,देशमा भएको राजनीतिक बेथिति, अस्थिरता हटाउन र राष्ट्रिय शक्ति निर्माणमा जागरण पैदा गर्न संकल्प यात्राको महत्वपूर्ण भूमिका रहने विश्वास व्यक्त गर्छु। पूर्वप्रधानमन्त्री ओलीले यात्रामा जनताको साथ र उत्साह रहने विश्वास व्यक्त गरे। कार्यक्रममा महासचिव शंकर पोख्रेलले मध्यपहाडि लोकमार्गका जनतासँग साक्षात्कार गर्ने उल्लेख गरे। उनले नेपालको मौलिक संस्कृति र राष्ट्रिय स्वाभिमानको रक्षा गर्न एमाले लागि पर्ने बताए। उनले भने, मध्यपहाडि क्षेत्रको एमालेले अध्ययन गर्ने छ। समृद्धि र विकासको खाँका तयार बनाउनेछ। यात्रामा केन्द्रीय पदाधिकारी, केन्द्रीय निकायका अध्यक्ष र प्रमुख, भूगोल कार्यक्षेत्र नभएका स्थायी कमिटीका सदस्य र स्वास्थ्यकर्मीहरू पनि टोलीमा सहभागी हुनेछन्। बैतडीको झुलाघाटबाट सुरु हुने यो अभियान पाँचथरको चिवाभञ्ज्याङमा अभियानको सन्दर्भ झल्काउने र निश्चित स्मृति चिह्नहरूसहित समापन हुने छ। मध्यपहाडी लोकमार्गको पश्चिमको अन्तिम बिन्दु रहेको बैतडीको झुलाघाटबाट गरिन लागिएको संकल्प यात्राको महाअभियानलाई महत्वकासाथ हेरिएको छ। ओलीको नेतृत्वमा सञ्चालन हुने अभियान ३ हप्तासम्म चल्ने छ।"
राष्ट्रिय झण्डा फहराउँदै एमालेले सुरु गर्यो झुलाघाटचिवा भञ्ज्याङ समृद्धिका लागि संकल्प यात्रा,"बैतडी : नेकपा एमालेले आजबाट झुलाघाटचिवा भञ्ज्याङ समृद्धिका लागि संकल्प यात्रा सुरु गरेको छ। एमालेका अध्यक्ष केपी शर्मा ओलीले आज झुलाघाटमा राष्ट्रिय झण्डाको झण्डोत्तोलन गरेर संकल्प यात्राको उद्घाटन गरेका हुन्। ओलीको नेतृत्वमा सञ्चालन हुने अभियान ३ हप्तासम्म चल्ने छ। कार्यक्रममा महासचिव शंकर पोख्रेलले मध्य पहाडि लोकमार्गका जनतासँग साक्षात्कार गर्ने उल्लेख गरे। उनले नेपालको मौलिक संस्कृति र राष्ट्रिय स्वाभिमानको रक्षा गर्न एमाले लागि पर्ने बताए। उनले भने, मध्यपहाडि क्षेत्रको एमालेले अध्ययन गर्ने छ। समृद्धि र विकासको खाँका तयार बनाउनेछ। केन्द्रीय कमिटी बैठकले संकल्प यात्रा कार्यक्रमको कार्ययोजना पारित गरेको हो। यस यात्रामा केन्द्रीय पदाधिकारी, केन्द्रीय निकायका अध्यक्ष र प्रमुख, भूगोल कार्यक्षेत्र नभएका स्थायी कमिटीका सदस्य र स्वास्थ्यकर्मीहरू पनि टोलीमा सहभागी छन्। बैतडीको झुलाघाटबाट सुरु हुने यो अभियान पाँचथरको चिवाभञ्ज्याङमा अभियानको सन्दर्भ झल्काउने र निश्चित स्मृति चिह्नहरूसहित समापन हुने छ। मध्यपहाडी लोकमार्गको पश्चिमको अन्तिम बिन्दु रहेको बैतडीको झुलाघाटबाट गरिन लागिएको संकल्प यात्राको महाअभियानलाई महत्वकासाथ हेरिएको छ। बैतडीमा पनि तयारी तीब्र पारिएको छ। संकल्प यात्राको व्यवस्थापनको लागि गठन गरिएका विषयगत समितिका प्रतिनिधिहरू अभियान केन्द्रित खटिएका छन्। संकल्प यात्राका लागि एमालेले बैतडीको झुलाघाट किन रोज्यो? नेकपा एमालेले संकल्प यात्राको केन्द्रबिन्दु बैतडीको झुलाघाटलाई रोजेको छ। बैतडीको झुलाघाटबाटै समृद्धिको विगुल फुकिने एमालेले जनाएको छ। देशको अधिकांश भूभाग ओगटेको मध्यपहाडी क्षेत्र रहेको र यसको सुरुवाती बिन्दु झुलाघाट नै रहेकाले यसले थुप्रै सम्भावनालाई पहिल्याउने एमालेको दाबी छ। जलस्रोतको भण्डार, जैविक विविधताको खानी र बढी जनसंख्या बसोबास रहेको मध्यपहाडी क्षेत्र नै भएकाले समृद्धिको आधार नै मध्यपहाडी क्षेत्रमा रहेको संकेत गर्ने एमालेका निवर्तमान सुदूरपश्चिम प्रदेश अध्यक्ष एवं बैतडीका प्रतिनिधिसभा सदस्य दामोदर भण्डारीले बताए। समृद्धिको बलियो आधार नै पहाडी क्षेत्रमा रहेकाले एमालेले संकल्प यात्रा पहाड केन्द्रित गरेको भण्डारीले बताए।"
एकीकृत समाजवादीका केन्द्रीय सदस्य विष्ट र जिल्ला अध्यक्ष भट्टसहितका नेता एमालेमा प्रवेश,"बैतडी : नेकपा एकीकृत समाजवादीका केन्द्रीय सदस्य एवम दार्चुला जिल्ला इन्चार्ज नरेन्द्र विष्टसहितका नेताहरु एमालेमा प्रवेश गरेका हुन्। झुलाघाटचिवा भञ्ज्याङ समृद्धिका लागि संकल्प यात्राअन्तर्गत गोठलापानीमा भएको विशाल जनसभामा एमाले अध्यक्ष अध्यक्ष केपी शर्मा ओलीले विष्टसहित नेकपा (एकीकृत समाजवादी)का बैतडी जिल्ला अध्यक्ष महादेव भट्ट, नेपाली कांग्रेसका महासमिति सदस्य सरस्वती कोली (पाटन नगरपालिकाका पुर्व उपमेयर) लगायतका नेताहरुलाई पार्टीमा स्वागत गरेका हुन्। बिहीबार बिहान बैतडीबाट एमालेले झुलाघाटचिवा भञ्ज्याङ समृद्धिका लागि संकल्प यात्राको सुरुवात गरेको छ। झुलाघाटमा राष्ट्रिय झण्डा झण्डोत्तोलन गरेपछि गोठलापानीमा जनसभा गरेको हो।"
एमाले अध्यक्ष ओलीसहित नेताहरू सहिद दशरथ चन्दको जन्मघरमा,बैतडी : नेकपा एमालेका अध्यक्ष केपी शर्मा ओली लगायतका शीर्ष नेताहरू सहिद दशरथ चन्दको जन्मघरमा पुगेका छन्। बिहीबार बिहानझुलाघाटचिवा भञ्ज्याङ समृद्धिका लागि संकल्प यात्राको उद्घाटपश्चात ओलीसहित एमालेका शीर्ष नेताहरु बैतडीको बस्कोटस्थित उनको जन्मघरमा पुगेका हुन्। उनीहरुले घरको बाहिर रहेको चन्दको शालिकमा माल्यार्पण गरी चन्दप्रति सम्मान व्यक्त गरेका छन्। सो घरमा राखिएको आगन्तुक पुस्तिकामा पनि नेताहरूले हस्ताक्षर गरेका थिए। समृद्धिको बलियो आधार नै पहाडी क्षेत्रमा रहेकाले एमालेले संकल्प यात्रा पहाड केन्द्रित गरेको जनाएको छ। झुलाघाटमा राष्ट्रिय झण्डा झण्डोत्तोलन गरेपछि एमालेका पदाधिकारी र नेताहरु जनतासँग भेट र अन्तर्क्रियामा निस्किएका छन्।
जलवायु परिवर्तनको असर कम गर्न नेपालले गरेका प्रयासबारे विश्वलाई जानकारी गराउँछु : प्रधानमन्त्री,युएई : प्रधानमन्त्री पुष्पकमल दाहालले जलवायु परिवर्तनको असर कम गर्न नेपालले गरेका प्रयासबारे विश्व समुदायलाई जानकारी गराउने बताएका छन्। संयुक्त अरब इमिरेट्सका लागि नेपाली राजदूत तेजबहादुर क्षेत्रीले आयोजना गरेको स्वागत कार्यक्रममा सम्बोधन गर्दै प्रधानमन्त्री दाहालले कोप २८ मा जलवायु परिवर्तनबाट नेपालललाई असर परेको असरको क्षतिपूर्तिको रूपमा वित्तीय र प्राविधिक सहयोगको अधिकारलाई बलियो ढंगबाट उठाउने बताए। दुबईस्थित नेपाली समुदायको उपस्थिति रहेको कार्यक्रममा उनले अब हुने निर्वाचनमा विश्वमा छरिएर रहेका नेपालीले भोट हाल्न पाउने व्यवस्था भइरहेको बताए। विदेशमा बसेका नेपालीले निर्वाचनमा भाग लिन नपाउँदा लोकतन्त्र बलियो नहुने भन्दै उनले विदेशमा रहेका नेपालीको मताधिकारका लागि सरकार गम्भीर भएको स्पष्ट पारे।
एकीकृत समाजवादीको केन्द्रीय सचिवालय बैठक आह्वान,काठमाडौं : नेकपा एकीकृत समाजवादीले केन्द्रीय सचिवालय बैठक आह्वान गरेको छ। पार्टीको ६९औँ केन्द्रीय सचिवालय बैठक मंसिर १८ गते बिहान ११ बजे बस्नेगरी आह्वान गरिएको नेकपा एकीकृत समाजवादीका उपाध्यक्ष प्रमेश हमालले जानकारी दिए। उनका अनुसार उक्त बैठकमा राष्ट्रिय महाधिवेशनको तयारीका बारेमा छलफल हुनेछ। त्यसैगरी पार्टीको कार्यविभाजन समेटेर जारी गरिएको अन्तरपार्टी निर्देशन (अपानी११) लगायतका विषयमा छलफल गर्ने तयारीसमेत रहेको उनले जानकारी दिए।
"मेयर बालेनको व्यङ्ग्य : मिसन ८४ ले देश बन्दैन, तिमीहरूलाई सकाएर बन्छ","काठमाडौं : काठमाडौं महानगरपालिकाका मेयर बालेन शाह (बालेन्द्र)ले राजनीतिक दलका नेताहरूप्रति व्यङ्ग्यात्मक टिप्पणी गरेका छन्। उनले बुधबार राति सामाजिक सञ्जालमार्फत उनले राजनीतिक दलका नेताबाट देश नबन्ने धारणा राखेका हुन्। नयाँ तथा पुरना पार्टीहरूले अहिले नै आगामी निर्वाचनका लागि तयारी भन्दै मिसन ८४को शंखघोष गरेर अगाडि बढिरहेको समयमा उनले कवितात्मक व्यंग्य गरेका हुन्। मेयर बालेनले मिसन८४ले देश नबन्ने स्पष्ट पार्दै बालेनले राजनीतिक दलका नेतालाई सक्काएर मात्र देश बन्ने तर्क गरेका छन्। कवितात्मक शैलीमा व्यङ्ग्य गर्दै उनले लेखेका छन्,तिमीहरूको ८४ ले बन्दैन, तिमीहरूको ८४ सक्किएर बन्छ। तिमीहरूलाई सकाएर बन्छ।"
"प्रदेश संरचना भ्रष्टाचार र कार्यकर्ता भर्ती केन्द्र बन्यो, विकल्प सोचौं : रास्वपा","काठमाडौं : प्रदेश संरचना भ्रष्टाचार र कार्यकर्ता भर्ती केन्द्र बनेको राष्ट्रिय स्वतन्त्र पार्टीको ठहर छ। महोत्तरीको जलेश्वरमा बसेको पार्टीको संयुक्त बैठकमा सभापति रवि लामिछानेले अहिलेको प्रदेश संरचनाले कहीं नलैजाने दाबी गरेका हुन्। उनले पेश गरेको राजनीतिक प्रतिवेदनमा भनिएको छ,अहिलेको प्रदेश संरचनाले हामीलाई कहीं लैजाँदैन। त्यसमाथि यो भ्रष्टाचारको केन्द्र र कार्यकर्ता भर्ती केन्द्र बनेको छ। यसको विकल्प सोच्न एक छिन पनि ढिला गर्नु हुन्न। राजनीतिक अगुवाको मूल ध्येय सत्ता, दल र नेता केन्द्रित हुँदा मुलुक क्रमशः अनिश्चयतर्फ र नागरिक निराशातर्फ धकेलिएको रास्वपाको ठहर छ। अहिलेका धेरैजसो मुख्य दल तत्कालीन व्यवस्था बदल्ने उद्देश्यका साथ बनेका थिए। जुन त्यो बेलाको आवश्यकता थियो। हामीले यही व्यवस्थाभित्रै रहेर जनताको अभिमत जितेर सबै खाले परिवर्तन गर्न सम्भव छ भन्ने निष्कर्षका साथ पार्टी गठन गरेका थियौं। हाम्रो त्यो निष्कर्ष अहिले पनि कायमै छ।राजनीतिक प्रतिवेदनमा भनिएको छ, यही व्यवस्थाभित्रै रहेर हामी मुलुक र नागरिकको अवस्था परिवर्तन गर्न सक्छौं। अहिले व्यवस्था परिवर्तनको बहसभन्दा सुशासन र विकासको बहसमा केन्द्रित हुन जरुरी छ। सभापति लामिछानेले राजनीतिक परिवर्तनका लागि तिनले गरेको योगदानको अवमूल्यन गर्नु नहुने बताएका छन्। पुराना राजनीतिक दलसँग हाम्रा अनेकौं असन्तुष्टि छन्। तर, असन्तुष्टिको बहानामा राजनीतिक परिवर्तनका लागि तिनले गरेको योगदानको अवमूल्यन गर्नु हुँदैन। ती पार्टीका नेता कार्यकर्ताले हिजो गोली खान समेत तयार भएर परिवर्तनमा होमिएका थिए। प्रतिवेदनमा उनले भनेका छन्, गत महिना म रोल्पाको थवाङ पुग्दा सशस्त्र युद्धमा सहभागी भएकाहरू भन्दै थिए  त्यसबेला ""आजको लडाइमा सहिद हुने पालो मेरो हो"" भनेर सहिद हुन हानथाप र झगडा हुन्थ्यो रे ! सशस्त्र विद्रोहका नेतृत्वकर्ताको नियतमा शंका नै शंका छ तर तिनको एक आदेशमा ज्यान गुमाउने सहिदको नियतमा रत्तिभर शंका छैन। ती सबै जना, यो देश बन्छ भनेर गोली थाप्न तयार भएका हुन्। परिवर्तनका लागि हाँसी हाँसी गोली थाप्न तयार हुने, वर्षौं जेलनेल भोग्न तयार हुने तहको प्रशिक्षण एक अध्ययनको विषय हो।"
"आबुधावीस्थित नेपाली दूतावासको प्रधानमन्त्रीले गरे निरीक्षण, सेवा प्रभावकारी बनाउन निर्देशन",काठमाडौं : प्रधानमन्त्री पुष्पकमल दाहालले युएईको आबुधावीस्थित नेपाली दूतावासको निरीक्षण गरेका छन्। जलवायु परिवर्तनसम्बन्धी सम्मेलन (कोप २८)मा सहभागी हुन युएई पुगेका प्रधानमन्त्री दाहालले बिहीबार दूतावासको निरीक्षण गरेका हुन्। उनले युएईका राजदूतसहित कार्यरत कर्मचारीहरूसँग अन्तर्क्रियासमेत गरेका छन्। युएईमा रहेका नेपाली समुदायको हितमा काम गर्न प्रधानमन्त्रीले निर्देशनसमेत दिए। उनले दूतवासले प्रदान गर्ने सेवालाई अझ प्रभावकारी बनाउन निर्देशन दिएको प्रधानमन्त्री सचिवालयले जानकारी दिएको छ। प्रधानमन्त्री दाहालले शनिबार अन्तर्राष्ट्रिय समुदायलाई सम्बोधन गर्दैछन्। उनले हिमालमा देखिएको समस्या निराकरणका लागि विश्व समुदायको ध्यानकर्षण गराउने परराष्ट्र मन्त्रालयले जानकारी दिएको छ।
आमसञ्चारसम्बन्धी विधेयकलाई तर्जुमा गर्न सरकारको सैद्धान्तिक स्वीकृति,"काठमाडौं : सरकारले आमसञ्चारसम्बन्धी विभिन्न विधेयकलाई तर्जुमा गर्न सैद्धान्तिक स्वीकृति प्रदान गर्ने निर्णय गरेको छ। मन्त्रिपरिषद्का निर्णय सार्वजनिक गर्न बिहीबार सिंहदरबारमा आयोजित पत्रकार सम्मेलनमा सरकारका प्रवक्ता रेखा शर्माले सञ्चार मन्त्रालयको प्रस्तावमा राष्ट्रिय आमसञ्चारसम्बन्धी विधेयक तर्जुमा गर्न सैद्धान्तिक स्वीकृति प्रदान गर्ने निर्णय गरेको जानकारी दिइन्। त्यस्तै नेपाल मिडिया काउन्सिल विधेयक तर्जुमा गर्नसमेत मन्त्रिपरिषद्बाट सैद्धान्तिक स्वीकृति प्रदान गरिएको उनले बताइन्। बैठकले सामाजिक सञ्जालको प्रयोग, नियमन, सञ्चालन तथा व्यवस्थापनसम्बन्धी अर्को विधेयक तर्जुमाका लागि समेत सैद्धान्तिक सहमति प्रदान गरेको छ। त्यस्तै मल्दिभ्सको मालेमा मङ्सिर २७ र २८ गते हुने एक बैठकमा महान्यायाधीवक्ता डा दिनमणि पोखरे सहभागी हुने कार्यतालिका स्वीकृत गरेको उनले बताइन्। बैठकले सरकारले सैनिक विशेष अदालतको अध्यक्ष पदमा उच्च अदालत पाटनका न्यायाधीश लेखनाथ पौडेललाई नियुक्त गर्ने निर्णय गरेको पनि जानकारी दिइन्। बैठकले स्वास्थ्य बीमा बोर्डको अध्यक्षमा डा गुणराज लोहनीलाई नियुक्त गर्ने निर्णय भएको उनले बताइन्। पत्रकार सम्मेलनमा सरकारका प्रवक्ता शर्माले रुसी सेनामा रहेका नेपालीको मृत्यु घटनामाबारेमा सरकार गम्भीर रहेको भन्दै रसियन सेना भर्ति हुन नहुने सरकारको स्पष्ट धारणा रहेको बताइन्। दलालमार्फत् गएकाहरू रुसी सेनामा भर्ना भएको हुनसक्ने भन्दै प्रवक्ता शर्माले सरकारसँग स्पष्ट तथ्यांक नभएको स्पष्ट पारिन्। 'रसियायुक्रेन युद्धमा नेपालीको मृत्यु भएको कुरा आएको छ। यसप्रति सरकार गम्भीर छ,' उनले भनिन्।"
कर्णालीमा ड्युटीका प्रहरीले फोन चलाउन नपाइने,"वीरेन्द्रनगर : कर्णाली प्रदेशभित्र कार्यरत नेपाल प्रहरीले ड्युटीको समयमा मोबाइल फोन चलाउने नपाइने भएको छ। कर्णाली प्रदेश प्रहरी कार्यालयले बिहीबारदेखि ड्युटीको समयमा प्रहरीले मोबाइल फोन चलाउन नपाइने नियम लागु गरेको हो। कर्णाली प्रदेश र मातहतका प्रहरी कर्मचारीहरूले आफूले ड्युटी गरिरहेको बखत मोबाइल फोन चलाउन नपाउने गरी व्यवस्था मिलाइएको प्रदेश प्रहरी प्रमुख डीआईजी भीम ढकालले बताए। तर, आफ्नो टिमको कमाण्डरको हकमा भने यो नियम लागु हुने छैन। उनका अनुसार ड्युटी टिममा रहेका कर्मचारीलाई जरुरी भएमा कमाण्डरको फोनमार्फत सहजीकरण गरिने छ। सुरक्षा जस्तो संवेदनशील कार्यमा खटिएको कर्मचारीले एक चित्त लगाएर आफ्नो जिम्मेवारी क्षेत्र र विषयमा मात्र ध्यान केन्द्रित गरून्, ड्युटीको समयमा आफ्नो जिम्मेवारी क्षेत्र भित्र प्रभावकारी निगरानी राखून् र आम नागरिकलाई प्रभावकारी रूपमा सुरक्षा अनुभूति दिलाउन् सकियोस भन्ने उद्देश्यले यो व्यवस्था सुरु गरिएको हो,' प्रहरी नायव महानिरीक्षक ढकालले भने। यसरी मोबाइल नचलाएर प्रहरीले ड्युटी गर्दा सुरक्षा निगरानी प्रभावकारी हुने, अपराध भएमा तत्काल अनुसन्धान सफल हुने, सामाजिक सञ्जालको दुरुपयोग हुनबाट प्रहरी कर्मचारीलाई बचाउन सकिने, प्रहरी कर्मचारी स्वयंको पनि मोबाइल खर्च बचत हुनुका साथै प्रहरीप्रति नागरिकको विश्वास पनि बढ्ने अपेक्षा गरिएको छ। डीआईजी ढकालले भने, 'यसरी ड्युटीको समयमा मोबाइल नचलाउननबोक्नका लागि कर्णाली प्रदेश प्रहरी कार्यालयले मातहतका सबै जिल्ला, गण, तालिम केन्द्र, इलाका, चौकीसम्म परिपत्र गरेको छ। यस विषयमा प्रदेशले प्रभावकारी रूपमा ब्रिफिङ र अनुगमन गर्ने व्यवस्था पनि मिलाइएको जनाइएको छ।"
लागुऔषध दुर्व्यसनीविरुद्ध महोत्सव,"नारायणगढ : चितवनमा १२ हजार जना लागुऔषधका सक्रिय प्रयोगकर्ता छन्। लहैलहैमा लागेर कुलतमा फसेकाहरूलाई पुनःस्थापनका लागि सरकारले बजेट सुनिश्चित गरेको हुँदैन। नारायणी नदी किनारमा लागुऔषध दुर्व्यसनीविरुद्धको चितवन नारायणी महोत्सव सञ्चालन गरिएको हो। लागुऔषध प्रयोगकर्तालाई परामर्शबाट पुनःस्थापितका लागि सहयोग जुटाउन महोत्सव गरिएको हो। लागुऔषध दुर्व्यसनीविरुद्धको प्रभावकारी माध्यम बनेको छ। विपन्नताको कारण उपचारबाट विमुख लागुऔषधको प्रयोगकर्ताको सहयोगका लागि महोत्सव गरिएको हो। लागुऔषधबाट मुक्त गराएर पुनःस्थापित गराउनका लागि अभियान गरिएको मुख्य आयोजक रिकभरिङ युनाइटेज प्रालीका संस्थापक अध्यक्ष मनोज घिमिरेले बताए। समाजलाई नशामुक्त बनाउने अभियानलाई महोत्सवमा जोडेका हौं, उनले भने, आर्थिक अभावले उपचार नपाएका विपन्नलाई सहयोग जुटाउन लागेका हौं। आर्थिक अभावका कारण लागुऔषधको उपचार नपाएकाको सहयोगार्थ महोत्सव गरिएको हो। एक जनाको उपचार प्रक्रिया पूरा गर्न ६ महिनामा एक लाख २० हजार खर्च हुन्छ। महोत्सवबाट करिब ३० जनाको उपचार गर्ने लक्ष्य राखिएको छ। स्टलमा दुर्व्यसनमा फसेका र तिनका परिवारका सदस्य पुगेका छन्। उनीहरूलाई विज्ञ र पहिला लागुऔषध प्रयोग गरेर छोडेकाहरूले परामर्श दिने गरिएको छ। दुर्व्यसनीविरुद्धको सहयोगका लागि गरिएको यो पहिलो महोत्सव हो। आर्थिक अभावले उपचार पाएका छैनन्। महोत्सवबाट हुने नाफा उनीहरूका लागि उपचार खर्च हो,' रिकभरिङ नेपालका अध्यक्ष रविनकुमार श्रेष्ठले भने, एक जनालाई उपचार गराउन एक लाख २० हजार खर्च हुन्छ। करिब ३० जनालाई उपचारपछि पुनःस्थापित गराउने लक्ष्य छ। महोत्सवमा एक सय ९३ वटा स्टल छन्। महोत्सवमा कृषि, पर्यटन, औधोगिकका स्टल छन्। दैनिक पाँच हजारदेखि २५ हजार दर्शकले अवलोकन गरेको आयोजकले जनाएको छ। महोत्सवमा प्रयोजक खोजिएको छैन। दैनिक आउने कलाकारले गीत संगीतसँगै सन्देश दिएर जाने आयोजक औधोगिक शान्ति नेपालका अध्यक्ष सन्दीप महतले बताए। फरक खालको उद्देश्यमा हामी जोडिएका हौं। १५ वर्षको अनुभवमा यो पहिलो हो। कलाकारको सन्देश नै प्रभावकारी छ। कुलतबाट निस्कन र निकाल्न महोत्सव फलदायी हुने विश्वास छ,' उनले भने। महोत्सवमा आएका कलाकारले दर्शकलाई लागुऔषध विरुद्धको सचेतना बाढ्छन्। लागुऔषधको दुर्व्यसनीमा नलाग्न आग्रह गर्छन्। 'फरक चाहनाले दुर्व्यसनीमा फसेका घटना छन्। पुनःस्थापनाका लागि आर्थिक पाटोले असर गरेको छ,' महोत्सव संयोजक पिङ्गलराज पन्तले भने, आर्थिक अभावले धेरैले उपचार पाएका छैनन्। उनीहरूकै सहयोगका लागि महोत्सव गरिएको हो। मंसिर ६ गतेबाट सुरु गरिएको महोत्सवमा ६० जना कलाकार सहभागी छन्। चितवनमा २१ वटा पुनःस्थापना केन्द्र छन्। भरतपुर महानगरमा १५ वटा छन्। अरुभन्दा फरक देखाउन, परिवारबाट टढा रहेका, जीवनमा कुनै लक्ष्य प्राप्त गर्न नसकेर निराश बनेकाहरू लागुऔषधमा लाग्ने गरेका छन्।"
प्रहरीकै मिलेमतोमा तस्करी भएको कवाड भारत पुगेपछि बन्यो डेढ अर्बको चरेस,"भैरहवा : रुपन्देहीको मैनिहवा नाकाबाट ठूलो परिमाणमा तस्करी भएको लागुऔषध चरेस भारतीय प्रहरीले बरामद गरेको छ। भारतीय प्रहरीको नारोक्टिस सेलसहितको टोलीले रुपन्देही मैनिहवा (भगवानपुर) नाकाबाट तस्करी भएको ८५ किलो चरेस सोनौली क्षेत्रको पिपहरियाबाट बरामद भएको भारतीय प्रहरीले जनाएको छ। बरामद चरेस ७८ करोड ४० लाख बजार मूल्य बराबरको रहेको भारतीय प्रहरीको दाबी छ। भारतीय प्रहरीले चरेससहित चार जना भारतीय नागरिकलाई पक्राउ गरेको छ। पक्राउ पर्नेमा संजय यादव, सन्तोष पासवान, दीपक मिश्रा र रामअवतार यादव छन्। उनीहरूलाई युपी५६एयु ४५०१ नम्बरको गाडीसहित पक्राउ गरिएको गोरखपुर नारोक्टिस सेलका डेपुटी एसपी अनुज कुमार सिंहले बताए। यादवसहितका तस्करहरूले रुपन्देहीको मैनिहवा नाकाबाट प्रहरीकै मिलोमतोमा कवाडको तस्करी भइरहेको आरोप लागेको छ। जिल्ला प्रहरी कार्यालय रुपन्देही, इलाका प्रहरी कार्यालय धकधकई, प्रहरी चौकी मैनिहवा, सशस्त्र प्रहरी पजरकट्टी, सशस्त्र प्रहरी बल डण्डा, सशस्त्र प्रहरी बल २७ नम्बर गणलगायतलाई मोटो रकम दिएर धकधकई क्षेत्रको मैनिहवा नाकाबाट कवाड तस्करी भइरहेको स्रोतको दाबी छ। तस्करहरुले नेपालबाट भारतमा ट्रक र ट्र्याक्टरमार्फत् कवाडको तस्करी गर्दै आएका थिए। जसको मुख्य संरक्षण रुपन्देही इलाका प्रहरी कार्यालय धकधईका प्रमुख प्रहरी नायब निरीक्षक लक्ष्मण डाँगीले गरेको आरोप लागेको छ। प्रहरीलाई कवाड तस्करीको लाइन दिएर तस्करहरूले कवाडको आडमा लागुऔषधको तस्करी सुरु गरेका थिए। तर, मोटो रकमको लोभमा प्रहरीले उनीहरूलाई कुनै रोकटोक गरेको थिएन। जसको फाइदा उठाउँदै उनीहरू लागुऔषधको तस्करीमा संग्लन भएका थिए। भारतीय प्रहरीले सूचनाको आधारमा केही दिनअघि चरेससहित उक्त कवाड तस्करहरूलाई भारतमा पक्राउ गर्दा घटना बाहिर आएको हो। यस घटनाको दुई दिनअघि पनि भारतीय प्रहरीले रुपन्देहीको नाकाबाट तस्करी भएको ठूलो परिमाणमा कुल्हई क्षेत्रबाट साढे ८८ किलो चरेससहित तीन जना भरीयाहरुलाई पक्राउ गरेको थियो। जसको बजार मूल्य ८० करोड रुपैयाँ रहेको प्रहरीको दाबी छ। सोही घटनाको अनुसन्धानले पुनः रुपन्देहीको मैनिहावा नाकाबाट चरेस तस्करी भएर आउन लागेको सूचनाको आधारमा अपरेशन चलाउँदा सफलता हात लागेको भारतको सोनौली कोतवालीका प्रमुख अभिषेक सिंहले जानकारी दिए। ९ दिनको अन्तरमा भारतीय प्रहरीले रुपन्देही नाकाबाट तस्करी भएको एक क्विन्टल साढे ७३ किलो चरेस सीमावर्ती क्षेत्रबाट बरामद गरेको छ। पक्राउ परेका यी तस्करहरूको गोदाम भारतीय सीमा नजिकै छ। जसकारण तस्करहरूलाई सीमाबाट तस्करी हुने सहज भएको छ। ठूलो परिमाणमा रुपन्देहीको नाकाबाट लागुऔषध तस्करी हुँदासमेत प्रहरीले चासो नदेखाएको पाइएको छ। रुपन्देहीमा प्रहरीको मिलोमतोमा यहाँका नाकाहरूबाट तस्करी व्यापक मैलाएको छ। तस्करहरूलाई भारतीय प्रहरीले धमाधम पक्राउ गर्न थालेपछि हालः कवाड तस्करी रोकिएको बुझिएको छ। सीमा क्षेत्रमा रहेको उक्त कवाडको गोदामका कारण अपराधिक गतिविधि बढ्नसक्ने विषयलाई मध्यनजर गर्दै हटाउनका लागि निर्णय भए पनि सम्बन्धित स्थानीय तहले कार्यान्वयन नगरेको रुपन्देहीका एसपी भरत बहादुर विकको भनाइ छ। हामीले दुई महिनाअघि नै उक्त कवाडको गोदाम हटाउनका लागि निर्णय गरेका थियौं। तर सम्बन्धित पालिकाले कार्यान्वयन गरेका छैन। हामीले निगरानी गरिरहेका छौं,' उनले भने। प्रहरीको मिलोमतोमा सीमाबाट तस्करी नभएको उनको दाबी छ।"
दिउँसै चितुवा गाउँ पसेपछि,"बुटवल : झिमरुक गाउँपालिका४ बांगेमरोठमा दिउँसै चितुवा गाउँ पसेपछि स्थानीय त्रसित भएका छन्। बुधबार र बिहीबार गरेर स्थानीयको गोठगोठमा छिरेरे चितुवाले आधा दर्जन बढी खसी, बोका र बाख्रा खाएको बांगेमरोठका स्थानीय नारायण रानाले जानकारी दिए। झिमरुक४ बांगे निवासी फूर्सी परियारको २ वटा बोका र एउटा बाख्रो चितुवाले खाएको छ। सोही ठाउँका गुमान परियार, पूर्णबहादुर राना, हरिय निवासी तोरबहादुर जिसी र टिकबहादुर जिसी एकएक वटा बाख्रा चितुवाले दिउँसै खाएको हरिय निवासी लक्ष्मी मावी बांगेफेदीका शिक्षक केशर बहादुर जिसीले बताए। दिउँसै चितुवा गाउँ पसेपछि सिंगो गाउँ त्रसित भएको छ,जिसीले भने,वन कार्यालयका पदाधिकारी र स्थानीय प्रशासनले गाउँलेको सुरक्षामा ध्यान दिनुपर्ने देखिन्छ।"
माथिल्लो अरुण बनाउन दुई अर्ब २३ करोड मुआब्जा,"संखुवासभा : संखुवासभाको भोटखोला गाउँपालिकामा निर्माण हुने एक हजार ६३ मेगावाट क्षमताको माथिल्लो अरुण आयोजना प्रभावित क्षेत्रमा दुई अर्बभन्दा बढी मुआब्जा रकम वितरण गरिएको छ। आयोजनाका लागि भोटखोलामा दुई हजार पाँच सय रोपनी जग्गा अधिग्रहण गरिएको छ। आयोजनाका प्रभावित क्षेत्रका लागि दुई अर्ब २३ करोड १९ लाख मुआब्जा रकम वितरण भइसकेको आयोजनाका वरिष्ठ सहायक ग्रीष्म भण्डारीले बताए। आयोजना प्रभावित क्षेत्रका तीन सय १९ घरमध्ये दुई सय ९८ घरधनीलाई मुआब्जा वितरण गरिसकेको आयोजनाका वरिष्ठ सहायक भण्डारीले बताए। आयोजनाबाट सात सय ८८ का तीन सय १९ घर प्रभावित छन्। आयोजनाले भोटखोला गाउँपालिका२, ४ र ५ साविक चेपुवा, हटिया र पावाखोलाका आयोजना प्रभावित स्थानीयवासीले मुआब्जा पाउने छन्। उत्तरदक्षिण कोशी राजमार्गले छोएको तथा बस्ती रहेको हटिया६ को जमिन प्रतिरोपनी रु १५ लाख मुआब्जा निर्धारण गरिएको छ। राजमार्गले छोएको तर बस्ती नभएका हटिया६ को जग्गा प्रतिरोपनी १० लाख रुपैयाँ निर्धारण गरिएको छ। जलविद्युत् आयोजनाको अनुमानित लागत दुई खर्ब २६ करोड रुपैयाँ छ। सन् २०२४ को मध्यदेखि आयोजनाको निर्माण सुरु हुनेछ। काम सुरु भएको छ वर्षभित्रमा आयोजना सम्पन्न गर्ने लक्ष्य छ। पहुँचमार्ग निर्माण सुरु आयोजनाको पहुँचमार्ग निर्माण थालिएको छ। नेपाल विद्युत् प्राधिकरणले २०३ किलोमिटर सुरुङ मार्गसहित करिब २२ किलोमिटर पहुँच सडक निर्माण भारतीयको गायत्री जेभी र झापाको कन्काइ सुरुंगा जेभी कम्पनीसँग ठेक्का सम्झौता गरेर काम अघि बढाएको छ। पहुँचमार्गमा पर्ने अरुण नदी र चेपुवामा पक्की पुलसमेत निर्माण गरिने छ। पहुँचमार्ग भोटखोला गाउँपालिका४ छोराङदेखि भोटखोला२ रुकुमाफेदीसम्मको पहुँचमार्ग निर्माण गर्नेछ।"
"मोटरसाइकल दुर्घटनामा श्रीमती र छोरीको मृत्यु, श्रीमान गम्भीर घाइते",हेटौंडा : मकवानपुरको मकवानपुरको मकवानपुरगढी गाउँपलिका२ स्थित धवाडी पुलमा मोटरसाइकल दुर्घटना हुँदा श्रीमती र छोरीको मृत्यु भएको छ भने श्रीमान गम्भीर घाइते भएका छन्। दुर्घटनामा परेर ३४ वर्षीया रुपा स्याङ्तान र उनको ५ महिनाकी छोरीको घटनास्थलमा मृत्यु भएको हो। उनका श्रीमान् ३५ वर्षीय भीमबहादुर स्याङतान गम्भीर घाइते भएका छन्। बिहीबार दिउँसो १ बजेतिर कौराबाट कान्तिलोकपथतर्फ आउँदै गरेको प्रदेश ३०२०१२ प ६९११ नम्बरको मोटरसाइकल आफैं अनियन्त्रित भई सडकबाट करिब १२ मिटर तल खसेको जिल्ला प्रहरी कार्यालय मकवानपुरले जनाएको छ। घाइतेको हेटौंडा अस्पतालमा प्राथमिक उपचारपश्चात थप उपचारका लागी पुरानो मेडिकल कलेज भरतपुर चितवन पठाइएको प्रहरी जनाएको छ।
लडेर एक जनाको मृत्यु,"अर्घाखाँची : अर्घाखाँचीको छत्रदेवमा घास काट्ने क्रममा खरबारीबाट खसेर एक जनाको मृत्यु भएको छ। जिल्लाको छत्रदेव गाउँपालिका ८, काफलडाँडा निवासी पदम बिकको खरबारीमा घाँस काट्ने क्रममा मृत्यु भएको जिल्ला प्रहरी कार्यालय अर्घाखाँचीका प्रमुख डीएसपी प्रतीत सिंह राठोरले बताए। ४८ वर्षीय बिक बिहान घर नजिकै घाँस काट्न गएका थिए। खरबारीमा चिप्लिएर झन्डै ७० मिटर तल खसेका बिकलाई उपचारका लागि गुल्मी जिल्ला अस्पताल लगिएको थियो। बेलुका पौने ६ बजे उनलाई अस्पतालले मृत घोषणा गरेको प्रहरीले जनाएको छ।"
"सहचालकले चलाएको ट्रकले ठक्कर दिँदा ९ वटा सवारीसाधनमा क्षति, २ जना घाइते","विराटनगर : सहचालकले लापरबाहीपूर्ण तरिकाले चलाएको ट्रकको ठक्करबाट बिहीबार दिउँसो मोरङको उर्लाबारीमा ९ वटा सवारीसाधनमा क्षति पुगेको छ। प्रहरीका अनुसार उत्तरबाट दक्षिणतर्फ आउँदै गरेको ना ३ ख ४०७८ नम्बरको ट्रकले उर्लाबारी नगरपालिका५ मधुमल्ला रोडमा पार्किङ गरेर राखिएका सवारी साधनहरुलाई दिउँसो २:२० बजेतिर ठक्कर दिएको हो। ट्रकको ठक्करबाट ३ वटा अटो टेम्पो, ३ वटा मोटरसाइकल, २ वटा सीटी सफारी र एउटा पिकअप गाडीमा क्षति पुगेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार गुडिरहेका बेला अनियन्त्रित बनेको ट्रकले सडकको छेउमा लहरै पार्किङ गरेर राखिएका सवारीसाधनलाई ठक्कर दिएको हो। ट्रकको ठक्करबाट को २ ह ४७२२, प्रदेश १०२००३ ह ३४०६ र प्रदेश १०२००३ ह २९४० नम्बरको अटो तथा प्रदेश १०२०५१ प ४४२२, मे ११ प १९९५ र प्रदेश १०१०१४ प ७४४३ नम्बरको मोटरसाइकलमा क्षति पुगेको दाहालले बताए। त्यस्तै, प्रदेश १०१००२ ह २५५० र को १ ह ७६८५ नम्बरको सफारी एवं को २ च २३ नम्बरको पिकअपमा क्षति पुगेको छ। गिट्टी लोड गरिएको ट्रकले ठक्कर दिँदा केही सवारीसाधनमा पूर्ण र केहीमा सामान्य क्षति पुगेको जानकारी डीएसपी दाहालले दिए। उनका अनुसार दुर्घटनामा परेर दुईवटा अटोका चालकहरू घाइते भएका छन्। २९४० नम्बरको अटोका चालक उर्लाबारी१ का ४० वर्षीय दिलकुमार बोहोरा र ४७२२ नम्बरको अटोका चालक उर्लाबारी६ का ४२ वर्षीय पदमप्रसाद भट्टराई घाइते भएका हुन्। सामान्य अवस्थाका घाइतेको उर्लाबारीस्थित अरनिको अस्पतालमा उपचार भइरहेको प्रहरीले जनाएको छ। डीएसपी दाहालका अनुसार दुर्घटना भएका बेला ट्रक इलामको फाकफोकथम गाउँपालिका४ का २२ वर्षीय योगेन्द्र थापामगरले चलाएका थिए। थापामगर उक्त ट्रकका सहचालक रहेको प्रहरीले जनाएको छ। चालक नभएका बेला उनले ट्रक चलाइएको प्रहरीको प्रारम्भिक अनुसन्धानबाट खुलेको छ। थापामगरसँग सवारी चालक अनुमतिपत्र (लाइसेन्स)समेत छैन। दुर्घटनालगत्तै आफूलाई ट्रकको चालक बताउने सुनील शंकर प्रहरीको सम्पर्कमा आएका छन्। उनी ट्रकका सक्कली चालक हुन् कि हैनन् भन्ने यकिन हुन बाँकी रहेको प्रहरीको भनाइ छ। प्रहरीका अनुसार शंकरले भने सहचालकले आफूखुसी चाबी लगेर ट्रक चलाउँदा दुर्घटना भएको बताएका छन्। सहचालक थापामगर भने आफूले चालकसँग अनुमति लिएर नै ट्रक चलाएको दाबी गर्छन्। अचानक सडक पार गरेको मोटरसाइकललाई जोगाउने क्रममा दुर्घटना भएको उनले प्रहरीलाई बताएका छन्। ट्रक र सहचालक थापामगर तथा ट्रकको ठक्करबाट क्षति पुगेका सवारीसाधनलाई प्रहरीले नियन्त्रणमा लिएको छ। इलाका प्रहरी कार्यालय उर्लाबारीका इन्सपेक्टर देवेन्द्र दास नेतृत्वको टोलीले घटनाको अनुसन्धान थालेको छ। घटनासँग सम्बन्धित अन्य विषय अनुसन्धानपछि पत्ता लाग्ने डीएसपी दाहालले बताए।"
महिला समूहलाई सामग्री,"नुवाकोट : नुवाकोटको तारकेश्वर गाउँपालिकाले महिला समूहलाई सामग्री वितरण गरेको छ। गाउँमा महिला सशक्तीकरण अभियानअन्तर्गत वडा नम्बर १ तल्लोहिलेको आमा समूहलाई अध्यक्ष शिव अधिकारीले सामग्री हस्तान्तरण गरे। आमा समूहलाई कार्यालय सञ्चालनका लागि १ थान ठूलो कार्यालय टेबल, १ थान कार्यालय कुर्सी र २५ थान प्लास्टिक कुर्सी प्रदान गरिएको हो।"
"जीप दुर्घटनामा एकको मृत्यु , एक जना घाइते",बाजुरा : बाजुराको पूर्वीउत्तरी भेगको कर्णाली करिडोरको धुलाचौर नजिकै आज दिउँसो जीप दुर्घटना हुँदा एक जनाको मृत्यु भएको छ। एक घाइते भएका छन्। मृत्यु हुनेमा मुगु जिल्लाको खत्याड गाउँपालिका९ का अन्दाजी २८ वर्षीय मदन सार्की रहेको जिल्ला प्रहरी कार्यालय बाजुराका प्रहरी निरीक्षक किशोरसिं ऐरीले जानकारी दिए। उनका अनुसार हिमाली गाउँपालिकाबाट कोल्टी आउँदै गरेको लु१ज ४८२९ नम्बरको बोलेरो जीप धुलाचौर बजार नजिकै दुर्घटना भएको थियो। सो दुर्घटनामा घाइते हुनेमा गौमुल गाउँपालिका३ का अन्दाजी १९ वर्षीय वसन्त धामी रहेको प्रहरी निरीक्षक ऐरीले बताए। सो जीपमा चालकसहित चार जना सवार रहेका बताइएको छ। जीपका चालकसहित एक जना भने सकुशल रहेको प्रहरीले जनाएको छ। जीपचालक खत्याड ९ का दलबहादुर लावणलाई प्रहरीको नियन्त्रणमा लिइसकेको र घटनाबारे थप अनुसन्धान भइरहेको प्रहरीले जनाएको छ।
"माग सुनुवाइ नभएपछि आफन्तले शव बुझेनन्, चिकित्सकहरू पनि आन्दोलित","बुटवल : बुटवलको आम्दा अस्पतालमा सुत्केरीको मृत्यु भएपछि आन्दोलित मृतकका आफन्तहरूले माग सुनुवाइ नभएको भन्दै तीन दिनदेखि शव बुझेका छैनन्। सुत्केरीपछि मृत्यु भएकी सत्यवती गाउँपालिका२ ठूलोलुम्पेक गुल्मीकी ३५ वर्षिय भवानी रास्कोटीको शव आम्दा अस्पतालमा छ। पटकपटक दुवै पक्षबीच वार्ता भएपनि बिहीबार साँझसम्म सहमति जुटेको छैन। मृतकका आफन्तहरूले प्रहरीले पक्राउ गरेका सात जना युवाहरूलाई बिना शर्त रिहाई गर्नुपर्ने र नवजात शिशुसहित दुई सन्तानको पढाइलेखाइ सहितका राहतका कार्यक्रम ल्याउन अस्पताल व्यवस्थापन पक्षसँग माग राखेका छन्। आफ्ना मागहरूप्रति अस्पताल व्यवस्थापन पक्षले बेवास्ता गरेको मृतक रास्कोटीका भिनाजु याम तरामुले प्रतिक्रिया दिए। अस्तीदेखि बैठक चलिहरको छ। तर सहमति भएकै छैन, तरामुले भने,बरु शव सडोस् तर हाम्रो माग सुनुवाइ नभएसम्म हामी एक इन्च पनि डग्दैनौ। अस्पतालका डाक्टरहरूको लापरवाहीका कारण सुत्केरीको मृत्यु भएको उनले प्रतिक्रिया दिए। मृत्युपछि आक्रोशित भएका केही युवाहरूले अस्पतालका मेडिकल सुपरिटेन्डेन्ट डाक्टर राजेन्द्र बस्यालमाथी कुटपिट गरेका थिए। कुटपिटपछि मेसु बस्यालको लुम्बिनी प्रादेशिक अस्पतालमा उपचार भइरहेको छ। उनको टाउको र पेटमा चोट लागेको छ। चिकित्सकहरू पनि आन्दोलित सुत्केरी मृतकका आफन्तहरू आन्दोलित भइरहेका बेला डाक्टरहरू पनि बिहीबाररदेखि आन्दोलनमा उत्रिएका छन्। उपचाररत डाक्टरमाथि प्रहरी प्रशासनकै अगाडि युवाहरूले कुटपिट गरेको भन्दै उनीहरूले प्रक्राउ परेका सात जना युवाहरूलाई सार्वजनिक अपराध अन्तर्गत मुद्दा चलाउनुपर्ने माग राख्दै आन्दोलित भएका छन्। आन्दोलित चिकित्सकहरूले बिहीबार इलाका प्रहरी कार्यालय बुटवलको गेटमा आफूहरूको सुरक्षा र पक्राउ परेका युवाहरूलाई सार्वजनिक मुद्दाको माग राख्दै धर्ना बसेका हुन्। प्रहरीले कुटपिटमा संलग्न सात जना मृतकका आफन्तहरूलाई मंगलबार प्रक्राउ गरेर अनुसन्धान थालेको छ। मृतकका आफन्तहरूले पनि सुत्केरीको मृत्यु शंकास्पद भएकाले निष्पक्ष छानबीनको माग राख्दै इलाका प्रहरी कार्यालयमै घाइते मेसु राजेन्द्र बस्याल सहित चार जना स्वास्थ्यकर्मीहरूको नाम किटान गरेर उजुरी दिएका छन्। माग सुनुवाइ नभए शुक्रवारदेखि धर्ना बस्ने मृतकका भिनाजु याम तरामुले चेतावनी दिए।"
झापामा मोटरसाइकलको ठक्करबाट पैदलयात्रीको मृत्यु,झापा : झापामा मोटरसाइकलको ठक्करबाट एक पैदलयात्रीको मृत्यु भएको छ। मृतकको पहिचान भने नखुलेको जिल्ला प्रहरी कार्यालय झापाले जनाएको छ। प्रहरीका अनुसार बिहीबार साँझ ६:५० बजेको समयमा पूर्वबाट पश्चिम राजमार्गअन्तर्गत शिवसताक्षी नगरपालिका१० मा पश्चिमबाट पूर्वतर्फ जाँदै गरेको प्र १०१०१६ प ४३९० नम्बरको मोटरसाइकलले सोही दिशातर्फ हिँड्दै गरेको पैदलयात्रीलाई पछाडिबाट ठक्कर दिएको थियो। दुर्घटनामा परी गम्भीर घाइते भएका पैदलयात्रीलाई तत्काल उपचारका लागि बिर्ता सिटी हस्पिटल बिर्तामोड पठाएको थियो। उनको सोही अस्पतालमा उपचारको साँझ साढे ७ बजे क्रममा मृत्यु भएको प्रहरीले जनाएको छ। यता मोटरसाइकल चालक कमल गाउँपालिका१ बस्ने अन्दाजी २० वर्षीय सागर तामाङको हातमा चोट लागेको थियो। उनलाई स्थानीय शिवम् मेडिकलमा उपचार गराई इलाका प्रहरी कार्यालय झिलझिलेले नियन्त्रणमा लिएको छ।
स्कार्पियो दुर्घटना हुँदा बेहुला बेहुलीसहित ८ जना घाइते,"गुलरिया : बर्दियामा स्कार्पियो दुर्घटना हुँदा बेहुला बेहुलीसहित ८ जना घाइते भएका छन्। दुर्घटनामा परी २७ वर्षीय दुलाहा खुशीराम चौधरी र दुलही संगीता थापा मगर घाइते भएका छन्। दुर्घटनामा ५० वर्षीया लक्ष्मी चौधरी, ३१ वर्षीया अम्बिका थारु, ५५ वर्षीय गंगाराम चौधरी, ५० वर्षीया अग्नीदेवी चौधरी, ३३ वर्षीय सुरेश भुल र ३२ वर्षीया सीता चौधरी घाइते भएका हुन्। पूर्वपश्चिम राजमार्गअन्तर्गत बर्दियाको रम्भापुर नजिकै दुलही लिएर पश्चिमतर्फ गइरहेको बा १८ च ३०१५ नम्बरको स्कार्पियो बाख्रा बचाउने क्रममा दुर्घटना भएको हो। स्कार्पियो दुर्घटना हुँदा त्यसमा सवार ८ जना घाइते भएका छन्। बा १८ च ३०१५ नम्बरको स्कार्पियो बाख्रा बचाउने क्रममा दुर्घटना भएको हो । जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालका अनुसार चालक फरार छन्। घाइतेहरूको अवस्था मध्यम छ। ७ जनाको मेडिकल कलेज कोहलपुरमा उपचार भइरहेको छ। सिन्धुलीबाट दुलही लिएर कञ्चनपुर गइरहेको गाडी बर्दियामा दुर्घटना भएको हो। घटनाबारे अनुसन्धान भइरहेको उनले जानकारी दिए।"
बुढानिलकण्ठ नगरपालिकाका सवइन्जिनियर घुससहित पक्राउ,काठमाडौं : बुढानिलकण्ठ नगरपालिकामा कार्यरत सवइन्जिनियर घुससहित पक्राउ परेका छन्। अख्तियार दुरुपयोग अनुसन्धान आयोगको टोलीले सवइन्जिनियर टिकाराज राईलाई ८० हजार घुससहित पक्राउ गरेको हो। राईले घर निर्माण सम्पन्न भएको प्रमाणपत्र उपलब्ध गराएबापत सेवाग्राहीसँग घुस मागेको सूचना पाएपछि आयोगको टोलीले राईलाई बिहीबार रंगेहात पक्राउ गरेको थियो। यस विषयमा थप अनुसन्धान भइरहेको आयोगको प्रवक्ता भोला दाहालले जानकारी दिए।
दुर्घटनामा श्रीमानको पनि मृत्यु,हेटौंडा : मकवानपुरको मकवानपुरगढी गाउँपलिका२ स्थित धवाडी पुलमा मोटरसाइकल दुर्घटना हुँदा गम्भीर घाइते भएका ३५ वर्षीय भीमबहादुर स्याङतानको पनि मृत्यु भएको छ। दुर्घटनामा परेर ३४ वर्षीया रुपा स्याङ्तान र उनको ५ महिनाकी छोरीको घटनास्थलमा मृत्यु भएको थियो। गम्भीर घाइते भएका स्याङ्तानको पनि पुरानो मेडिकल कलेज भरतपुर चितवन लैजाँदै गर्दा बाटोमा नै मृत्यु भएको हो। बिहीबार दिउँसो १ बजेतिर सुकौराबाट कान्तिलोकपथतर्फ आउँदै गरेको प्रदेश ३०२०१२ प ६९११ नम्बरको मोटरसाइकल आफैं अनियन्त्रित भई सडकबाट करिब १२ मिटर तल खसेको जिल्ला प्रहरी कार्यालय मकवानपुरले जनाएको छ।
"चाडपर्वको मौकामा गैंडा मार्ने योजना, ८ जना पक्राउ","चितवन : गत कात्तिकमा चितवन राष्ट्रिय निकुञ्जमा गैंडाको खाग तस्कर गर्ने पक्राउ परेका छन्। गैंडाको खागसहित पक्राउ परेका ८ जनालाई निकुञ्जले बिहीबार सार्वजनिक गरेको छ। खाग बिक्री गर्न लागेको अवस्थामा योजनाकार, शिकारी र बिक्री वितरण गर्ने आठमध्ये मंसिर ९ गते ६ जना र ११ गते दुई जना चितवनको राप्ती नगरपालिकाबाट पक्राउ परेका हुन्। दुई वटा गैंडाको खागसहित एउटा भरुवा बन्दुक, बिँड नभएको बन्चरो, गुलेली, भाँडाकुडासहित बन्दोवस्तिका सामान, दुई वटा पल्सर मोटरसाइकल बरामद गरिएको छ। गैंडा तस्करका मुख्य योजनाकार मकवापुरको हेटौंडा उपमहानगरपालिका ३ लेबर्ट बस्ने ३३ वर्षीय रमेश खातीसहित तस्करमा संलग्न आरोपमा ८ जना पक्राउ परेका हुन्। खातीले खाग बिक्री वितरणमा सक्रिय थिए। गैंडा मार्ने सिकारी राप्ती नगरपालिका ११ थाकलटारका पासाङ भनिने ४२ वर्षीय आइते सिंह मोक्तान र गैंडाको खाग बिक्री वितरण र सहेयोग गरेको आरोपमा हेटौंडा उपमहानगरपालिका ४ बस्ने मकवानपुरको राकसिराङ गाउँपालिका ९ का ४४ वर्षीय समसेर थिङ पक्राउ परेका छन्। उनीहरूलाई चितवनको राप्ती नगरपालिका ६ बाट गत मंसिर ९ गते पक्राउ गरिएको हो। चितवन राष्ट्रिय निकुञ्जमा पत्रकार सम्मेलन गरेर सार्वजनिक गरिएको थियो। पत्रकार सम्मेलनमा विभागका महानिर्देशक डा सिन्धुप्रसाद ढुंगाना, नेपाल प्रहरीका अनुसन्धान अधिकारी एसपी नवराज अधिकारीसतिहको टोली सहभागी भएर तस्कर पक्राउको घटनाबारे जानकारी गराएको थियो। अहिले बयान लिइएको छ। यीमध्ये सात जना अघिललो रेकर्डमा देखिएको छैन। अन्यत्र के छ त्यो हेर्दैछौं, महानिर्देशक ढुंगनाले भने, घटना दुःख भयो। तर संलग्न मान्छो छिटै पक्राउ हुनु सफलता मिलेको छ। थप क्षति हुन नदिन चनाखो भएका छौं। त्यस्तै मंसिर ९ गते नै गैंडाको खाग तसकरका मुख्य योजनाकार मानिएका मनहरी गाउँपालिका ६ नयाँ वस्तिका थिङ बाजे भनिने सिताराम थिङ, सिकारी मनहरी गाँउपालिका ७ ज्यामिरे घर भएर माडीको बाँदरझुला बस्दै आएका ५६ वर्षीय इन्द्रबहादुर तामाङ र चितवनको राप्ती नगरपालिका ११ थाकलटारका ४० वर्षीय उनबहादुर स्याङ्तान पक्राउ परेका छन्। खाग बिक्रीमा सहयोगी मानिएका हेटौंडा उपमहानगरपालिका ५ बस्ने रोल्पा सुनछहारी गाँउपालिका६ फगामका २८ वर्षीय अर्जुन रोका, गोराखाको बारपाक घर भई भरतपुर महानगरपालिका ११ लामा टोल बस्दै आएका घले भनिने ७७ वर्षिय धनबहादुर गुरुङ पनि पक्राउ परेका छन्। करिब २० दिनको अवधिमा यिनीहरूले योजना बनाएर गैंडा मारेको प्रारम्भिक अनुसन्धानले देखाएको छ। चाडपर्वको मौका छोपेर गैंडा मारेका हुन्, अनुसन्धानमा खटिएका नेपाल प्हरीका एसपी नवराज अधिकारीले भने, योजनाकारले पैसा आउने प्रलोभन देखाएर मान्छे जम्मा गरेको देखियो। अरु पैसाको लोभमा लागेर गैंडा मारेको घटनाले देखाएको छ। सौराहा सेक्टरअन्तर्गत खगेन्द्रमल्ली पोस्टबाट साढे तीन किलोमिटर दक्षिणपूर्व चपरचुली क्षेत्रमा गैडा मारेर खाग लगेका थिए। तस्करले अन्दाजी १८ र छ वर्षका पोथी गैंडालाई खाल्डोको धराप बनाएर मारेका खाग काटेर लगेका थिए। निकुञ्ज प्रशासन, नेपाली सेना र नेपाल प्रहरीको केन्द्रीय अनुसन्धान ब्यूरोले तस्कर पक्राउ गरेको हो। गैंडा मारिएको १० दिनपछि गत कात्तिक ३० गते निकुञ्ज र सेनाको गस्ती टोलिले फेला पारेको थियो। वन तथा वातावरण मन्त्रालयले घटनाको छानबिनको लागि राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक बेदकुमार ढकालको संयोजकत्वमा गठित समिति गठन गरेको थियो। समितिले मंसिर १२ गते विभागका महानिर्देशक डा सिन्धुप्रसाद ढुंगानालाई प्रतिवेदन बुझाएको छ। नेपालमा सात सय ५२ र चितवन राष्ट्रिय निकुञ्जमा ६ सय ९४ गैंडा रहेका छन्। पछिल्लो दश महिनामा चितवन राष्ट्रिय निकुञ्जमा तस्करबाट चार वटा गैडा मारिएका छन्। अघिल्लो वर्ष पनि तस्करले दुई वटा गैडा मारेका थिए। गत वर्ष माघ ६ गते नवलपुरको मध्यविन्दु नगरपालिका२ नारायणी किनारमा करेन्ट लगाएर मारेका थिए।"
आज देशका यी स्थानमा वर्षा र हिमपात हुने,"काठमाडौं : हाल नेपालमा पश्चिमी वायुको साथै भारतको राजस्थान क्षेत्र आसपास रहेको न्युन चापीय प्रणालीको सामान्य प्रभाव रहेको छ। अहिले मधेश, बागमती, गण्डकी, लुम्बिनी प्रदेश लगायात देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहेको मौसम पूर्वानुमान महाशाखाले जनाएको छ। 'आज दिउँसो कोशी, मधेश, बागमती, गण्डकी, लुम्बिनी र कर्णाली प्रदेश लगायत देशको बाँकी पहाडी भूभागमा आंशिक देखि सामान्य बदली रही बाँकी भूभागमा आंशिक बदली देखि मौसम सामान्यतया सफा रहनेछ। मधेश, बागमती, गण्डकी र लुम्बिनी प्रदेश लगायत देशको पहाडी भूभागका एकदुई स्थानमा हल्का वर्षाको सम्भावना रहेको छ। साथै देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ', महाशाखाको बुलेटिनमा उल्लेख छ। आज राती भने बागमती, गण्डकी, लुम्बिनी, कर्णाली र सुदूरपश्चिम प्रदेश लगायत देशको बाँकी पहाडी भूभागमा आंशिक बदली रही बाँकी भूभागमा आंशिक बदली देखि मौसम सामान्यतया सफा रहनेछ। कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। भोलि कोशी प्रदेश लगायत देशको पहाडी भूभागमा आंशिक बदली रही बाँकी भूभागमा आंशिक बदली देखि मौसम सामान्यतया सफा रहनेछ। गण्डकी, कर्णाली र सुदूरपश्चिम प्रदेशका पहाडी भूभागका एकदूई स्थानमा हल्का वर्षाको सम्भावना रहेको छ। साथै देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शनिबार देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"रुसी सेनामा कार्यरत नेपालीको पीडा : न ज्यान रह्यो, न कमाइ भयो","दोलखा इलाम : १९ वर्षको छँदा राजकुमार रोक्काले सशस्त्र प्रहरीमा जागिर खाए। दोलखा मेलुङ६ का रोक्काले ६ वर्षमै शसस्त्रको जागिर छोडे। ०७० सालमा काठमाडौंको टोखामा होम डेकुरेसन व्यवसाय सुरु गरे। ०७२ सालको भूकम्प र कोरोना महामारीका कारण व्यवसाय डुब्यो। व्यापारबाट कमाई हुनुको सट्टा उल्टै १ करोड बढी ऋण लाग्यो। उठ्नै नसक्ने गरी घाटा बेहोरेपछि, के गर्ने ? कसो गर्ने भन्ने तनावमा थिए। त्यसपछि राम्रो कमाई हुने आशमा उनी रुसी सेनामा भर्ना हुने निधोमा पुगे। भिजिट भिसामा असोज १४ गते रुस हिँडे र दुई दिनपछि नै रुसी सेनामा भर्ना भए। तर, दुई महिना नबित्दै उनको मृत्यु भयो। ऋण तिरेर सुखद भविष्यको कल्पना गरेका राजकुमारले कमाएको पैसासमेत स्वदेश पठाउन नपाई मृत्युवरण गर्नुपर्यो। आर्थिक संकटमा परेपछि भाइ बिछिप्त थियो, राजकुमारका दाइ सनमले अन्नपूर्णसँग भने, व्यवसायले ऋण तिर्न नसक्ने अवस्था भयो। त्यसैकारण एक वर्ष रुसको सेना भएर काम गर्छु भनेको थियो। तर, यस्तो विपत्त आइलाग्यो। रुसी सेनामा नजान पटकपटक सम्झाउँदा पनि राजकुमारले नमानेको दाइ सनमले बताए। म फौजमा काम गरेको मान्छे एक वर्ष त हो नि भन्दै उल्टै हामीलाई कन्भिस गर्यो, दाइ सनमले भने, भिजिट भिसामा गएको भाइ कहिल्यै नफकर्ने भयो। राजकुमारको मृत्युको स्पष्ट कारण नखुुले पनि तालिमको क्रममा बंकरमा मृत्यु भएको बताइएको छ। राजकुमारले रुस पुगेको केही दिनमै दाजु सुमनकुमार रोक्कालाई फोन पनि गरेका थिए। असोज १४ गते रुस पुगेका भाइ राजकुमारले १६ गते नै आफू रुसी सेनामा जागिरे भएको सुनाएका थिए। मैले यस्तो बेलामा सेनामा काम नगर, बरु घर फर्कने भए म टिकट पठाइदिन्छु भनेको थिए, तर उसले मानेन, दाइ सनमले भने। राजकुमारको मृत्युले गाउँ नै शोकमा डुुबेको छ। उनका श्रीमती, १६ वर्षीय छोरा र डेढ वर्षकी छोरी छन्। राजकुमारका छोरा राजधानीकै एक विद्यालयमा पढिरहेका छन्। राजकुमार रुस उडेपछि डेढ वर्षीय छोरी र पत्नी मेलुङघरमै बस्न थालेका हुन। ऋणको भारसँगै भाइ त कहिल्यै नफर्कने गरी गुमायौं, शव ल्याउनका लागि परराष्ट्र मन्त्रालयमा वडाको सिफारिसअनुसार निवेदन दिएर आएका छौ, सुमनकुमारले भने। यस्तै, इलाम नगरपालिका९ का गंगाराज मोक्तानको रुसयुक्रेन युद्धमा मृत्युको खबरले परिवारमा बज्र थपिएको छ। ०९२००७५१ राहदानी नम्बर भएका गंगाराज वैदेशिक रोजगारीका लागि तीन वर्षअघि दुबई गएका थिए। त्यहींबाट उनी रुसी सेनामा भर्ना भएका थिए। उनले १२ नोभेम्बरमा इलाममा रहेकी पत्नीसँग कुरा गर्दै युक्रेन युद्धमा आफू सात दिन गएर सकुशल रहेको जानकारी दिएका थिए। त्यसपछि गंगाराज करिब सात दिन आराम गरेपछि पुनः आफूलाई युद्धमा पठाउनसक्ने बताएको पत्नी याङ्गिला शेर्पाले बताइन्। त्यसपछि उहाँ फेरि युद्धमा जानुभयो वा भएन भन्ने यकिन थिएन, पत्नी याङ्गिला शेर्पाले भनिन्, कुरा हुन पाएको थिएन। मोक्तानको १५ जुलाई २०२३ मा मृत्यु भएको दूतावासले २४ नोभेम्बर २०२३ मा पुष्टि गरेको हो। वैदेशिक रोजगारीमा जानुअघि गंगाराज नेपाली सेनामा कार्यरत थिए। गंगाराजकी पत्नी याङ्गिलाले शव घर ल्याउनका लागि पहल गरिदिन सरकारसँग आग्रह गरेकी छिन्। गंगाराजकी पत्नी, सात वर्षकी छोरी, बुबा, आमा, दुुई दाजु, भाउजू छन्।"
चितवन राष्ट्रिय निकुञ्जमा दुई गैँडाका खागसहित ८ जना पक्राउ,"चितवन : चितवन राष्ट्रिय निकुञ्जको भित्री भागमा दुईवटा गैँडाको खागसहित ८ जना पक्राउ परेका छन्। पक्राउ परेका उनीहरूलाई आज सार्वजनिक गरिँदै छ। निकुञ्जको पूर्वी क्षेत्रमा पर्ने चपरचुली सुरक्षा चौकीबाट दुई किलोमिटर दक्षिणपूर्वतर्फ कात्तिक ३० गते खाल्डोमा पारेर दुईवटा गैँडा मारिएका थिए। अन्दाजी १८ र छ वर्षका पोथी गैँडा मारिएपछि निकुञ्ज प्रशासन, नेपाली सेना र नेपाल प्रहरीको केन्द्रीय अनुसन्धान ब्यूरोले तस्कर पक्राउ गर्न खटिएको थियो। गैँडा मृत भेटिएको १० दिन नबित्दै प्रहरीले दुई जनालाई पक्राउ गरेको छ। मङ्सिर ९ गते पूर्वी चितवनको राप्ती नगरपालिका३ बाट छ जना र ११ गते सोही नगरपालिकाको भण्डाराबाट दुई जना पक्राउ परेका जनाइएको छ। पक्राउ परेकाहरू चितवन र मकवानपुरका हुन्। गैँडा मारेर खाग बिक्री गर्न तयारी गरिरहेको अवस्थामा उनीहरू पक्राउ परेका हुन्। पक्राउपछि उनीहरूबाट खागसमेत बरामद गरिएको छ। निकुञ्जको गस्ती भइरहने क्षेत्रमा गैँडा मारिएपछि वन तथा वातावरण मन्त्रालयले अध्ययनका लागि टोली गठन गरेको थियो। राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक बेदकुमार ढकालको संयोजकत्वमा गठित टोलीले स्थलगतरूपमा अध्ययन गरेर यही मङ्सिर १२ गते विभागका महानिर्देशक डा सिन्धुप्रसाद ढुङ्गानालाई प्रतिवेदन बुझाएको छ। निकुञ्जको महत्त्वपूर्ण भूभागमा पुरातन शैलीमा गैँडा मारिएपछि सर्वत्र चासो र चिन्ता व्यक्त गरिएको थियो। घटनालगत्तै निकुञ्ज प्रशासन, नेपाली सेना र नेपाल प्रहरीको केन्द्रीय अनुसन्धान ब्यूरो खटिएको निकुञ्जका सूचना अधिकारी गणेशप्रसाद तिवारीले बताए। उनका अनुसार आज राष्ट्रिय निकुञ्जको मुख्यालय कसरामा पत्रकार सम्मेलनमार्फत पक्राउ परेका उनीहरुलाई सार्वजनिक गरिँदै छ। निकुञ्जका सूचना अधिकारी तिवारीका अनुसार पत्रकार सम्मेलनमा निकुञ्ज विभागका महानिर्देशक ढुङ्गाना, ब्यूरोका प्रवक्ता नवराज अधिकारी, नेपाली सेनाको राष्ट्रय निकुञ्ज तथा वन्यजन्तु आरक्षण निर्देशनालयका अधिकारीसमेतको उपस्थिति रहनेछ। सशस्त्र द्वन्द्वको समयमा एकै वर्षमा ३८ वटासम्म गैँडा तस्करले मारेका थिए। पछिल्ला वर्षहरूमा वन्यजन्तु चोरी सिकारी घटेर गएको थियो। कतिपय वर्षमा निकुञ्जले शून्य चोरी सिकार वर्ष मनाएको थियो। गत वर्ष दुईवटा गैँडा सिकारीले मारेका निकुञ्जले जनाएको छ। चितवन राष्ट्रिय निकुञ्जमा पछिल्लो गणनाअनुसार छ सय ९४ गैँडा रहेका छन्। नेपालमा सात सय ५२ गैँडा छन्। रासस"
ओमानमा अलपत्र युवतीको उद्धार,"झापा : वैदेशिक रोजगारीका सिलसिलामा ओमान पुगेकी मेचीनगरकी २८ वर्षीया युवतीलाई रोजगारदाता कम्पनीले अलपत्र पारेपछि उद्धार गरेर स्वदेश फकाइएको छ । गत असोज ३० गते स्काइ अफ दी वर्ल्ड नामक म्यानपावर कम्पनीले मासिक ५० हजार तलब दिने आश्वासनमा उनलाई ओमानको अल लुल्लाह अल मिथल्ता ट्रेडिङ कम्पनीमा पुर्याएको थियो । ब्यूटीपार्लरको काम दिने भनेर कम्पनीले मुख्य सहरबाट टाढा एकान्तमा रहेको तीन तले भवनमा पुर्याएर पर्यटकलाई नुहाइदिने र मसाज गर्ने काममा जबरर्जस्ती लगाउने प्रयास गरेको थियो । पुरुष पर्यटकलाई नुहाइदिने र शरीर मालिस गर्ने काम गर्न अस्वीकार गरेपछि रोजगारदाता कम्पनीका अरेबियन सञ्चालकले मानसिक दबाब दिएर अज्ञात स्थानमा बन्धक बनाएर राखेको उनले बताइन्। कम्पनीका सञ्चालकले मुख थुनेर शारीरिक यातना समेत दिने गरेको उनले सुनाइन्। यो खबर नेपालस्थित उनको परिवारसम्म पुर्याएपछि झापा निर्वाचन क्षेत्र नं १ का प्रतिनिधिसभाका सदस्य विश्वप्रकाश शर्मामार्फत ओमानस्थित नेपाली दूतावासले उनको सकुशल उद्धार गरेको हो । युवतीले ओमानमा सकसपूर्ण ४० दिन बिताएकी थिइन् । उद्धारपछि यही मङ्सिर ११ गते उनी घर आइपुगेकी हुन् । घर आइपुगेपछि उनले ओमानको कालकोठरीबाट बाँचेर आएको बताइन्। 'ओमानमा मलाई चार तले भवनको अँध्यारो कोठामा एक्लै राखेर पर्यटकलाई नुहाइदिने काम गर्न जबरर्जस्ती गरे', उनले भनिन्, 'ब्यूटीपार्लरको काम दिने भनेर ल्याएको हो, यस्तो काम गर्दिन भनेर मैले ठाडै अस्वीकार गरेँ । त्यसपछि मलाई उनीहरुले बन्धक बनाएर तनाव दिए ।' उनले मसाजको काम नगर्ने स्पष्ट पार्दै आफूलाई नेपाल फर्किने वातावरण बनाइदिन आग्रह गर्दा रोजगारदाता कम्पनी अल लुल्लाह अल मिथल्ता ट्रेडिङका सञ्चालकले दुई लाख ५० हजार माग गरेको बताए। 'तिमीलाई रु दुई लाख ५० हजारमा हामीले किनेर ल्याएको हो, त्यो पैसा घरबाट ल्याएर हामीलाई देउ अनि मात्र घर फर्किन पाउँछौँ भन्यो', रोजगारदाता कम्पनीबाट पाएको सास्ती सुनाउँदै उनले भनिन्, 'त्यसपछि मैले बाँच्ने आशा मारिसकेको थिएँ ।' उनी हेयर स्टाइलिस्टको काम गर्ने लिखित सम्झौतासहित स्काई अफ दी वल्र्ड म्यानपावर कम्पनीको विर्तामोड शाखामार्फत ओमान पुगेकी थिइन्। विर्तामोडमा रहेको अप्सरा ब्यूटीपार्लरमा काम सिक्दा पार्लरकी सञ्चालक ललिता अधिकारीले स्काई म्यानपावरमार्फत आफूलाई ओमान जान प्रलोभन देखाएको उनले सुनाइन्। ओमानमा अलपत्र परेपछि युवतीका परिवारका सदस्यहरुले उद्धारका लागि स्काइ मेनपावर कम्पनी र अप्सरा ब्यूटीपार्लर गुहारेका थिए । दुबै पक्षले आफूले जिम्मेवारी नलिने बताएपछि उनका आफन्त सांसद विश्वप्रकाश शर्मालाई भेट्न गएका थिए। 'मलाई कम्पनीले अलपत्र पार्यो, छिटो उद्धार भएन भने म झुण्डिएर मर्छु भनेर भतिजीले म्यासेज पठाएपछि हामी अत्तालियौं,' युवतीकाका काकाले भने, 'जसले ओमान पठाएको हो, त्यही म्यानपावर र ब्यूटीपार्लरमा जाँदा केही पनि जान्दैनौं भनेर फर्काइदिए ।' सांसद् शर्माले ओमानस्थित नेपाली दूतावासमा सम्पर्क गरेपछि दूतावासकै पहलमा सञ्जिताको शीघ्र उद्धार भएको थियो । ओमान जाँदा एक लाख ५० हजार म्यानपावर कम्पनीले लिएको युवतीले बताइन् । उद्धारपछि घर फर्किदा निःशुल्क आउन पाएको उनले बताइन् । रासस"
मोरङमा सवारीसाधनको ठक्करबाट मृत्यु भएकाको पहिचान खुलेन,"विराटनगर : मोरङको पथरीशनिश्चरेमा सवारीसाधनको ठक्करबाट बुधबार साँझ एक जनाको मृत्यु भएको छ । यद्यपि, मृतकको पहिचान खुलेको छैन । ठक्कर दिने सवारीसाधन पनि फेला नपरेको प्रहरीले जनाएको छ । प्रहरीका अनुसार पूर्वपश्चिम लोकमार्गअन्तर्गत पथरीशनिश्चरे नगरपालिका१ मा नम्बर नखुलेको सवारीसाधनले साँझ ६:३० बजेतिर ठक्कर दिँदा अन्दाजी २२ वर्षीय युवकको मृत्यु भएको हो । घटनाको प्रकृति हेर्दा युवक दुर्घटनामा परेजस्तो देखिने मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार गम्भीर घाइते अवस्थामा सडकमा भेटिएका युवकलाई उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पुयाइएको थियो । उपचारका क्रममा साँझ ७:४० बजेतिर चिकित्सकले मृत घोषित गरेका हुन् । मृतकको नाम, थर र वतन खुल्न नसकेको डीएसपी दाहालले बताए । मृतकको पहिचान खुल्न बाँकी छ । शव ट्रमा सेन्टरमै राखिएको छ, उनले भने, ठक्कर दिने सवारीसाधन पनि फेला परेको छैन । नम्बर प्लेटसमेत खुल्न बाँकी छ । मृतकको पहिचानको प्रयास गर्दै दुर्घटना गराउने सवारीसाधनको खोजी तीव्र पारिएको उनको भनाइ छ । प्रहरीका अनुसार घटनाको प्रकृति हेर्दा तीव्र गतिको सवारीसाधनले ठक्कर दिँदा दुर्घटना भएजस्तो देखिन्छ । ठक्कर दिएर युवकलाई घाइते बनाएपछि उक्त सवारीसाधन फरार भएको हुनसक्ने प्रहरीको अनुमान छ ।"
