शीर्षक,विवरण
"वायुसेवा नडुबून्, उडून्","व्यावसायिक वातावरणको अभावमा पनि नेपालमा अरू क्षेत्रमा पनि निजी क्षेत्र निरुत्साहित छ। वायुसेवा प्रदायकहरूमा राष्ट्रिय ध्वजावाहक नेपाल वायुसेवा निगमको दुरवस्थाको प्रसंग सुरुमै आउँछ। तर नेपालमा सरकारी स्वामित्वको वायुसेवा संस्थालाई मात्रै होइन, निजीलाई पनि टिक्न र चलिरहन बडा मुस्किल छ। ७० वर्षको नेपालको हवाई इतिहासमा झन्डै वर्षको एउटा जस्तो गरी अर्थात् ६३ वटा हवाई संस्था स्थापना भए। आज अस्तित्वमा भने ३३ प्रतिशत अर्थात् २१ वटामात्रै छन्। अरूको अस्तित्व रहनै सकेन। हवाई यातायात नेपालजस्तो पहाडी मुलुकलाई अत्यावश्यक सेवा जस्तो छ। यसै पनि आजको दुनियाँमा समय भनेकै पुँजीजस्तो छ र छिटो, छरितो यात्राको आवश्यकता पर्छ। त्यसमाथि हवाई यातायात नै संसारका सबै यातायातमध्ये सबैभन्दा सुरक्षित साधन हो। यसकै सेवा क्षेत्रको विगत र वर्तमान भने नेपालमा उज्यालो हुनै सकेन। एक त हवाई यातायातका साधन निकै महँगा हुन्छन्। त्यसमाथि एउटा कम्पनी खोल्न कम्तीमा तीन वटा साधन भएकै हुनुपर्ने नेपाल नागरिक उड्डयन प्राधिकरणको नियम छ। सानोतिनो तलबितलले नै हवाई सेवाको व्यापार भूमिस्थ हुन बेर लाग्दैन। त्यस हिसाबले संवेदनशील पनि छ। गतिलो व्यवस्थापन नहुनु, वित्तीय व्यवस्थापन गर्न नसक्नुलगायत कारण धेरै हवाई कम्पनी डुबेका छन्। कति त गतिलो योजना र बजार अध्ययनबिनै खुलेर डुबेका छन्। व्यवस्थापन लथालिंग हुँदा चौपट भएको उदाहरण त राष्ट्रिय ध्वजावाहक नेपाल वायुसेवा निगम हुँदै हो। सरकारी वायुसेवा तन्नम हुनुको अपजश त सरकारलाई जान्छ नै। निजी क्षेत्रले पनि उन्नति गर्न नसक्नुमा धेरै हदसम्म सरकारी कारणहरू छन्। पूर्वाधारको अभाव छ, मौसम पूर्वानुमानदेखि अत्यावश्यक हवाई सेवाका उपकरणहरू सरकारले विभिन्न विमानस्थलमा जडान गर्नै सकेको छैन। जसका कारण दुर्घटनाहरू भइरहन्छन्। नियमन फितलो छ। त्यसमाथि अनावश्यक हस्तक्षेप नेपाली राज्यको चरित्रै भइसकेको छ। निजी क्षेत्रलाई वातावरण बनाइदिएर अनि नीतिनियमबाट फुल्ने फल्ने मौका दिनुपर्छ भन्ने मान्यता राज्य सञ्चालकहरूमा नै छ। व्यावसायिक वातावरणको अभावमा पनि नेपालमा अरू क्षेत्रमा पनि निजी क्षेत्र निरुत्साहित छ। दुर्गम होस् वा सुगममा हवाई यातायात सेवालाई फस्टन दिने हो भने अन्तत्वगोत्वा त्यसको फाइदा आम उपभोक्ता र राज्यलाई नै हुने हो भन्ने सरकारले बुझ्न जरुरी छ।"
मौद्रिक नीतिको नालीबेली,"मौद्रिक नीति राष्ट्रिय हितका लागि अर्थात् राज्य सञ्चालनका लागि मुद्रा सञ्चालन नीति हो। जसअन्तर्गत बचत, कर्जा, खुलाबजार सुरक्षण, सञ्चिति व्यवस्थापन नीति र लगानीको प्रभावकारिता, अध्ययन, रणनीतिक तयारी र विकास पर्छन्। सन् २००२ पछि स्वायत्त अधिकार प्राप्त केन्द्रीय बैंकले मौद्रिक निति निर्माण गर्ने गरेको पाइन्छ। २००२ सालदेखि मौद्रिक नीतिमा लिएका रणनीतिक उपाय एक अनुमानका आधारमा गरिने अल्ट्रेसन र एड्जस्टमेन्ट नीतिमै सीमित थियो। नीतिनिर्माताहरूमा राष्ट्रियताको जिम्मेवारी बोध थियो। सन् २०१० पछि अध्ययन अनुसन्धानमा आधारित र उदार नीतिमा अभ्यस्त हुँदै गएको देखिन्छ। २००२ देखि २०१६ सम्मको आँकडा हेर्दा गार्हस्थ्य उत्पादनमा वृद्धि देखिए पनि हरेक सूचक अनपेक्षित व्यवहार र स्वभाव देखाउँछ। राष्ट्र बैंकले लिने नीति र आर्थिक सूचकको अन्तरसम्बन्ध सकारात्मक हुन्छ तर समस्या पटकपटक दोहोरिने गरेको छ। भारतमा लिने नीतिको प्रभावमा हाम्रो नीति निर्माणको आधार बन्छ। खुला सीमा, भारुको व्यवस्थापन, खुला सीमाबाट हुने अनौपचारिक नगद प्रवाहले हाम्रो मौलिक मौद्रिक नीति बनाउन चुनौती थपेको हुन्छ। हाम्रो आन्तरिक मौद्रिक कारोबारबाट सिर्जित वातावरणलाई नियमन र नियन्त्रण गरेर मौद्रिक व्यवस्थापन गर्न सक्छन्। माओवादी सशस्त्र युद्धको बेलाको अवस्थामा नाकाबन्दी र भुइँचालोको स्थितिमा नेपालको सूचक सामान्य हुनुमा उपलब्धि मान्नुमा नेपाल राष्ट्र बैंकको श्रेय छ। तर बिपत्को स्थितिमा तटस्थ भएर बसिदिने नेपाली प्रवृत्ति पनि देखिएको छ। देशले लगानी व्यवस्थापन र साना मझौला उद्यम प्रोत्साहनको नीति लिन खोजेको देखिन्छ। कृषिलाई पनि प्राथमिकता राख्न खोजेको देखिन्छ तर कर्जालाई लगानी बुझ्ने, ब्याज खाने प्रवृत्ति बिर्सिन आवश्यक छ। संयुक्त लगानी, सामूहिक लगानी र प्रतिफल वृद्धि नीति निर्देशित हुन आवश्यक छ। ब्याज खाने प्रवृत्तिले स्वार्थी समाज निर्माण हुन्छ। मानवीयता हराउँछ। विभाजन ल्याउँछ। धनआर्जनको शक्ति घट्छ। यसप्रति केन्द्र बैंकको प्रस्ट नीतिको आवश्यकता छ। कर्जा के हो र लगानी के हो ? यसको उद्यमी बन्न वित्तीय व्यवस्था कसरी गर्ने भन्ने जनचेतना आवश्यक छ। पुँजी निर्माण र उद्यमशीलतालाई ब्याज नीतिबाट परिचालित गर्ने हो भने नेपाली सफल व्यवसायी हुँदैनन्। नाफाका लागि दलाली र व्यापारी मात्र बन्छन्। उद्यम र व्यापार फरक हुन् भन्ने चेत समाजमा नभएको देखिन्छ। दलाली र व्यापारी बनाउने नीतिमा व्यापक सुधार आवश्यक छ। नेपाली पेसाको मूल्य भारतीय पैसाको तुलनामा ३० वर्षदेखिको स्थिर विनिमयको पुनरावलोकन अझै किन नगर्ने ? १०० भारुको नेपाली १६० मै बिक्छ। पुनरावलोकन गर्ने बेला भएन ? किन हाम्रो आयात खास राष्ट्रमाथि मात्रै सीमित भयो ? स्वदेशी उत्पादित वस्तुको उचित बजारमूल्य कायम हुन नसकेको त हैन ? घरजग्गाको दोहोरो मूल्यांकन नीतिले सरकारको कर छली भएको छ। समग्र वित्तीय प्रणालीमाथि कर्जाको जोखिम भार उच्च छ। नेपालको कालोबजार तथा केही अन्य सामाजिक अपराध तथा सजाय ऐन, २०३२ मा कुनै पनि वस्तुको मुनाफा अधिकतम २० प्रतिशत वार्षिकले वृद्धि वैधानिक माने पनि चाहे त्यो पँुजी बजार होस् या जग्गा या त वस्तु समान मुनाफा नीति किन बनेन ? भ्रष्टाचारका लागि हाम्रा नीतिनियमले स्थान निर्धारण गरेपछि जनताले ऋण नतिर्ने खुलेआम आह्वान गर्दै घुम्दा आर्थिक अराजकताले पाएको प्रशय कसले दिएको मान्ने ? राष्ट्र बैंक, सरकार कि जनता ? कर्जा विस्तारको आँकडा हेर्दा लाग्छ, सबै लगानी सबै उद्योग कृषि व्यापार श्रम रोजगार काठमाडौंमै निहित छन्। ९० प्रतिशत लगानी काठमाडौं, ३ प्रतिशत मकवानपुर, ५ प्रतिशत चितवन र बाँकी जिल्लामा १ प्रतिशतभन्दामुनि लगानी छ। अब नियामकमाथि प्रश्न किन नउठाउने ? किन कर्जा विस्तारका लागि बंैक वित्तीय संस्थाहरू राज्यले समान रूपमा गर्न चाहँदैन ? समावेशी आर्थिक वितरण नीति कहिले आउँला ? तिवारी मौद्रिक नीतिका विश्लेषक हुन् ।"
"दुबईमा ८ नेपाली कोठामा बन्दी, उद्धारको हारगुहार","झापा : भद्रपुरमा फर्निचर पसल चलाउँथे ३९ वर्षीय अकबर अन्सारी। पारिवारिक समस्याले उनी ऋणमा चुर्लुम्मै डुबे। ऋणको बोझ हटाउन श्रीमतीसहित वैदेशिक रोजगारीमा जाने उनले निधो गरे। अन्सारीले आफू र श्रीमती अफ्रुज खातुनको राहदानी बनाए। फर्निचरको काममा दुवै विदेश जाने सोचमा पुगे। अनि म्यानपावर एजेन्टहरूसँग सम्पर्क गर्न थाले। यसै क्रममा आफूले सञ्चालन गर्दै आएको फर्निचर पसल उनले बन्द गरे। भद्रपुर८ स्थित फूलबारी टोलनिवासी अन्सारीको अन्ततः दुबईको भिसा लाग्यो। श्रीमतीको चाहिँ लागेन। अन्सारीलाई काठमाडौंं धुम्बाराहीस्थित सागर रिक्रुटमेन्ट प्रालिले गत असोज २८ गते दुबईस्थित जेबेल अली उडायो। उक्त म्यानपावर कम्पनीले फ्री भिसा, फ्री टिकटको समेत धज्जी उडाउँदै आफूसँग १ लाख ७५ हजार रुपैयाँँ लिएको अन्सारीले बताए। उनले म्यानपावर कम्पनीसँग गरेको सम्झौताअनुसार उनलाई चाइना स्टेट कन्सट्रक्सन इन्जिनियरिङमा फिनिसिङ कारपेन्टर (फर्निचरको काम) दिने भनिएको थियो। उक्त कामबापत उनलाई मासिक तलब १ हजार १ सय २० दिरहम (करिब ४० हजार नेपाली रुपैयाँँ) दिने सर्त थियो। अन्सारीसँगै अन्य आठ नेपालीलाई पनि सागर म्यानपावरले सोही कम्पनीमा उही कामका लागि भन्दै दुबई पठाएको छ। दुबईको जेबेल अली पुगेपछि उनीहरूलाई भिन्न काममा लगाइयो। फिनिसिङ कार्पेन्टर भनेर दुबई लगिएकोमा त्यहाँको चाइना स्टेट कन्सट्रक्सन इन्जिनियरिङले उनीहरूलाई बेल्चा हान्ने लेबरको काम लगायो। यसरी लेबरको काममा लगाएर उनीहरूलाई बिचल्लीमा पारियो। काम फरक परेको भन्दै उनीहरूले सागर म्यानपावरका प्रतिनिधिहरूलाई तत्काल जानकारी गराए। तर, उनीहरूले यस विषयमा खासै चासो देखाएनन्। म्यानपावरले फर्निचरको काममा पठाएका श्रीमान्लाई बेल्चा हान्न लगाउँदा उनी बिचल्लीमा परेका अन्सारीकी श्रीमती अफ्रुज खातुनले गुनासो पोखिन्। दुबई गएको ९ दिनमै श्रीमान् ओछ्यानमा थला परेका बताउँदै खातुनले भनिन्, परिवारमा ऋण लागेर श्रीमान् कमाउन विदेश जानुभएको हो, उहाँँलाई फर्निचरसम्बन्धी काम आउँछ। ८ दिन बेल्चा हान्दा सिकिस्त बिरामी पर्नुभयो। १ लाख ७५ हजार ऋण काढेर श्रीमान्लाई दुबई पठाएको उनले बताइन्। काम भनेजस्तो नहुँदा ऋणको बोझले उहाँँको मानसिक सन्तुलन झन् बिग्रिँदै गएको छ, उनले भनिन्, करिब १५ दिन ओछ्यानमा थला पर्दा उहाँँ मृत्युसँग लडिरहनुभएको थियो। धन्न सँगै गएका साथीहरूले हेरचाहसँगै उपचार गराउँदा उहाँँ सकुशल हुनुहुन्छ। श्रीमान्लाई नेपाल झिकाउन उनी सबैतिर भौतारिरहेकी छन्। तर, उनको सुनुवाइ भएको छैन। मलाई यहाँँबाट नेपाल फर्काइदिनु भन्दै श्रीमान्ले पनि रुँदै घरमा फोन गर्नुहुन्छ, उनले भनिन्। म्यानपावरलाई श्रीमान् फर्काइदिन आग्रह गर्दा उल्टै २५०० दिरहम मागेको उनले दुःखेसो पोखिन्। अन्सारी जस्तै झापाका राजकुमार ताजपुरिया, झापाकै महेश राजवंशी, मोरङका राहुल शर्मा, रुपन्देहीका अमितकुमार लोहार, नवलपरासीका ईश्वर गुप्ता, नुवाकोटका हिमाल लामा र नुवाकोटकै राजकुमार तामाङ पनि सागर म्यानपावरको बदमासीले बिचल्लीमा परेका छन्। म्यानपावरले भनेजत्तिको पैसा लिएर फिनिसिङ कारपेन्टरमा सम्झौता गरेर दुबई पठाए पनि भवन निर्माणसम्बन्धी काममा लगाएको झापाका राजकुमार ताजपुरियाले बताए। म्यानपावरले हामीलाई ढाँट्दा दुबईको एउटा कोठामा बन्दीसरह बसिरहेका छौं, झापा शिवसताक्षी नगरपालिका५ का ताजपुरियाले भने, म्यानपावरले सम्झौताअनुसार काममा लगाइदिनुपर्यो, कि हामीलाई सकुशल नेपाल फिर्ता पठाइदिनु पर्यो, उनले भने। म्यानपावरले नेपालबाट एकैपटक ६० जनालाई फिनिसिङ कार्पेन्टरमा दुबई पठाएको नुवाकोटाका हिमाल लामाले बताए। दुबई आउनुअघि हामी सबै नेपालमै फर्निचर बनाउने काम गरिरहेका थियौं। त्यही कामको इन्टरभ्यु लिएर म्यानपावरले हामीलाई यहाँँ पठाएको हो, उनले गुनासो गरे। साथीहरू भनेअनुसार उनीहरूले ६० हजारदेखि २ लाख रुपैयाँँसम्म रकम बुझाएर दुबई आएका उनले बताए। उनले भने, यहाँँ आइपुग्दा फर्निचरसम्बन्धी कुनै काम कम्पनीसँग छैन। भवन निर्माणसम्बन्धी मात्र काम रहेछ। हामीलाई त्यही काममा लगायो। बेल्चा हान्दा अलिकति पनि काम बिग्रियो भने कम्पनीले पैसा काट्ने र गाली गरेपछि आफूहरूले काम गर्न नमानेको उनले बताए। उनले भने, हामीलाई तत्काल उद्धार गरी नेपाल फर्काइदिनुहुन सबैसमक्ष हारगुहार र अनुरोध गरिरहेका छौं।"
सुनको मूल्य इतिहासकै उच्च,काठमाडौं : आज नेपाल सुनचाँदी बजारमा सुनको मूल्य इतिहासकै सबैभन्दा उच्च भएको छ। अन्तर्राष्ट्रिय बजारमा सुनको मूल्य बढेसँगै स्थानीय बजारमा पनि त्यसको प्रभाव परेको हो । नेपाल सुनचाँदी व्यवसायी महासङ्घका अनुसार छापावाल सुनको मूल्य प्रतितोला एक लाख १७ हजार सात सय र तेजाबी सुनको मूल्य प्रतितोला एक लाख १७ हजार एक सय ५० कायम भएको छ । सोमबार छापावाल सुनको मूल्य प्रतितोला एक लाख १७ हजार चार सयमा कारोबार भएको थियो। त्यस्तै तेजाबी सुनको मूल्य प्रतितोला एक लाख १६ हजार आठ सय ५० मा कारोबार भएको थियो । आज चाँदीको मूल्य एक हजार पाँच सय निर्धारण भएको छ ।
काठमाडौं महानगरमा सूर्तिजन्य पदार्थको विक्रीवितरणमा रोक,"काठमाडौं : काठमाडौं महानगरपालिकाले प्लाष्टिक वा बट्टामा प्याकेजिङ गरिएका सूर्तिजन्य पदार्थको विक्रीवितरण तथा सेवनमा रोक लगाएको छ। महानगरपालिकाले मंगलबार विज्ञप्ति जारी गर्दै आगामी १५ दिनपछि काठमाडौं महानगरपालिकाभित्र प्लाष्टिक वा बट्टामा प्याकेजिङ गरिएका सूर्तिजन्य पदार्थको पूर्णरूपमा प्रतिबन्ध लगाउने जानकारी दिएको छ। सूर्ति सेवनको निमित्त बनाइएको वा उत्पादन गरिएको चुरोट, बिडी, सिंगार, तमाखु, सुल्फा, प्लाकष्टिकमा प्याक गरिएका कच्चा सूर्ती, खैनी, गुट्खा, पानपराग वा यस्तै प्रकृतिका मुखमा राख्ने रस लिने सूर्तिजन्य पदार्थको सेवन मानव स्वास्थ्यको लागि हानिकारक रहेको प्रस्ट पार्दै महानगरले शिक्षण संस्था, विमानस्थल, बालकल्यान, गृह, क्लबहरु, सार्वजनिक शौचालयहरू, होटल, रेष्टुरेण्टहरू, छात्रावास, व्यायमशालाहरू, डिपार्टमेन्ट स्टोर, धर्मशाला, सार्वजनिक प्रतिक्षालयहरूलगायतका सार्वजनिक स्थलमा धुम्रपान, चुरोट, बिडी, सिंगार, तमाखु, सुल्फा, कक्कड, कच्चा सूर्ती, खैनी, गुट्खा, सूर्ती वा यस्तै प्रकारका सूर्तीजन्य पदार्थलाई निषेध गर्न सूर्तिजन्य पदार्थ नियन्त्रण र नियमन गर्ने ऐन २०६८ को दफा ४ ले प्रष्ट व्यवस्था गरेको जनाएको छ। काठमाडौं महानगरपालिका जनस्वास्थय ऐन २०८० को दफा ४२ ले सूर्ती तथा मदिराजन्य पदार्थ विक्री वितरणामा रोक लगाउनसक्ने, निषेध र विक्री वितरणका लागि खुला क्षेत्र तोक्न सक्ने, बालबालाकालाई विक्री वितरण गराउन नपाइने, सार्वजनिक स्थलको चारकिल्ला तोकी सो वरपर सूर्तीजन्य र जंकफुड विक्री वितरण गर्न निषेध गर्नसक्ने कानुनी व्यवस्था रहेको उसले प्रस्ट पारेको छ। 'कानुनी व्यवस्था हुदाँहुँदै हालसम्म काठमाडौं महानगरपालिका क्षेत्रभित्र मदिरा, सूर्तिजन्य, पदार्थहरु बिक्री वितरण र उपयोग नियमन र नियन्त्रण प्रभावकारी नभएकाले जनस्वास्थ्यमा प्रतिकुल प्रभाव पर्नुका साथै प्लाष्टिक वा बट्टामा प्याकेजिङ्ग गरिएका सूर्तिजन्य पदार्थको सेवनका कारण भूमि प्रदुषित हुने, ढल जामहुने, फोहोर मैला बढ्न गई सहरको सुन्दरतामा प्रतिकुलप्रभाव परेको छ,' विज्ञप्तिमा भनिएको छ। सूर्तीजन्य पदार्थको सेवनले राज्यको करोडौं रकम खर्च भइरहेको भन्दै पहिलो चरणमा प्लाष्टिकको बट्टामा प्याकेजिङ गरिएका जस्तै खैनी, गुट्खा, पानपराग वा यस्तै प्रकृतिका सूर्तीजन्य पदार्थहरू र सार्वजनिक स्थानमा धुम्रपानलाई यो सूचना प्रकाशित भएको मितिले १५ दिनपछि काठमाडौं महानगरपालिका क्षेत्रभित्र विक्री वितरणमा पूर्णरूपमा प्रतिबन्ध लगाइएको छ।त्यस्ता चिजहरू विक्रीवितरण गरेको पाइएमा महानगर प्रहरीमार्फत् जफत गर्ने र कानुनअनुसार अधिकत्तम सजाय गरिने महनगरले जानकारी दिएको छ।"
रुपन्देही पुगेर देउवाले भने बालकृष्ण खाँणले न्याय पाउँछन्,"भैरहवा : नेपाली कांग्रेसका सभापति शेरबहादुर देउवाले भुटानी शरणार्थी प्रकरणमा पुर्पक्षका लागि थुनामा रहेका नेता बालकृष्ण खाँणले न्याय पाउने बताएका छन्। मंगलबार रुपन्देही कांग्रेसको प्रथम जिल्ला सम्मेलनलाई सम्बोधन गर्दै सर्वोच्च अदालतमा विचाराधीन मुद्दामा धेरै बोल्न उचित नहुने भन्दै उनले भने, 'बालकृष्ण खाँणले न्याय पाउनुहुनेछ। वकिल साथीहरू लागिरहनुभएको छ। मलाई विश्वास छ।' उनले गौतमबुद्ध अन्तर्राष्ट्रिय विमानस्थल सञ्चालनका लागि सम्बन्धित सरोकारवालाहरूसँग छलफल गर्ने बताए। 'विमानस्थल सञ्चालनका लागि आवश्यक पर्ने पूर्वाधार तथा कार्यालयहरू कुनै पनि खोलिएका रहेनछन्,' उनले भने, 'काठमाडौं गएर विमानस्थल पूर्णरूपमा सञ्चालनका लागि सरकार, सम्बन्धित मन्त्री र सरोकारवालालाई बोलाएर कुरा गर्छु।'"
देउवाद्वारा तीन भ्रातृ संस्थाको अध्यक्ष मनोनित,"काठमाडौं : नेपाली कांग्रेसका सभापति शेरबहादुर देउवाले पार्टीको रिक्त तीन भ्रातृ संस्थामा नयाँ अध्यक्ष मनोनीत गरेका छन्। सभापति देउवाले पार्टीको केन्द्रीय कार्यसमितिको बैठकको निर्णयअनुसार नेपाली कांग्रेसको विधान, २०१७ (संशोधन सहित) को धारा ४२ (१) (च) बमोजिम म्याद समाप्त भई स्वतः विघटन भएका पार्टी आबद्ध तीन भ्रातृ संस्थामा अध्यक्ष नियुक्त गरेका छन्। सभापति देउवाले नेपाल प्रजातन्त्र सेनानी सङ्घको अध्यक्षमा बालकृष्ण दाहाल (ओखलढुङ्गा), नेपाल भूतपूर्व सैनिक सङ्घको अध्यक्षमा मेघराज टण्डन (कपिलवस्तु) र राष्ट्रिय लोकतान्त्रिक अपाङ्ग सङ्घको अध्यक्षमा प्रकाश पन्थ (तनहुँ) लाई नियुक्त गर्नुभएको कांग्रेस केन्द्रीय कार्यालयका मुख्यसचिव कृष्णप्रसाद पौडेलले जानकारी दिए।"
प्रहरी समायोजनको माग गर्दै सातै प्रदेशका गृहमन्त्री काठमाडौंमा,"काठमाडौं : प्रहरी समायोजनको माग गर्दै सातै प्रदेशका गृहमन्त्रीहरूले उपप्रधान तथा गृहमन्त्री नारायणकाजी श्रेष्ठसमक्ष ज्ञापन पत्र बुझाएका छन्। मंगलबार सिंहदरबारमा उपप्रधान तथा गृहमन्त्री श्रेष्ठलाई भटेर उनीहरूले मुलुकमा प्रदेश सरकार गठन भएका लामो समय हुँदा पनि प्रदेशको आफ्नै प्रहरी नहुँदा कार्यसम्पादनमा असर परेको भन्दै प्रहरी समायोजनको मागसहितको ज्ञापन पत्र बुझाएका हुन्। प्रदेशमा प्रहरी समायोजन काम हुन नसक्दा प्रदेशको शान्ति सुरक्षा व्यवस्थापन समस्या परेको उनीहरूको भनाइ छ। बागमती प्रदेशका आन्तरिक मामिलामन्त्री गंगानारायण श्रेष्ठले अबिलम्व प्रहरी समायोजन गरी प्रदेश सरकार मातहत ल्याउन माग गरिएको जानकारी दिए। ज्ञापन पत्र बुझ्दै गृहमन्त्री श्रेष्ठले छिटोभन्दा छिटो प्रक्रिया आरम्भ गर्ने प्रतिवद्धता जनाएका थिए। 'संविधानत: प्रदेशहरूलाई अधिकार सम्पन्न र संघीयतालाई बलियो बनाउन आवश्यक ऐन निर्माण, संशोधन एवम् कार्यविधि तय गर्न लागिरहेको तथा प्रहरी समायोजन प्रक्रियालाई प्राथमिकतामा टुङ्ग्याइने छ। सरकारको नीति कार्यक्रममै यो विषय सरकारले समेटेको छ,' उनले भने।"
देशभरका कारागारमा योग शिविर सञ्चालन,काठमाडौं : कैदीबन्दीमा सकारात्मक सोचको विकास गर्ने ध्येयले सरकारले योग साधनाको अवधारणालाई अघि बढाउने भएको छ। आपराधिक क्रियाकलापमा संलग्न भएको अभियोगमा जेल जीवन बिताइरहेका कैदीबन्दीलाई लक्षित गर्दै सोमबार गृह मन्त्रालयमा बसेको बैठकले नक्खु कारागारबाट शिविर सञ्चालन गर्ने निर्णय गरेको हो। गृह मन्त्रालय र मातहतका निकायमा स्वजागरणका रूपमा योगाभ्यास संस्कृतिलाई अगाडि बढाउने अभियानअन्तर्गत देशभरका कारागारमा योग शिविर सञ्चालन हुने भएको हो।
लुम्बिनी प्रदेश सरकारविरुद्ध सर्वोच्चमा रिट,"बुटवल : लुम्बिनी प्रदेश सरकारले गरेको निर्णयविरुद्ध सर्वोच्च अदालतमा रिट परेको छ। प्रदेशमा रहेका १३ वटा अस्पताल विकास समितिबाट आफूहरुलाई कानुन विपरित हटाएर नयाँ नियुक्ति गरेको भन्दै पूर्व अध्यक्षहरुले रिट दायर गरेका हुन्। कात्तिक १ गते बसेको प्रदेश मन्त्रिपरिषद् बैठकले नयाँ नियुक्ति गरेको थियो। राजनीति प्रतिसोध साँधेर आफूहरुलाई नियम विपरित हटाएको अध्यक्षहरुले प्रतिक्रिया दिएका छन्। कुनै पनि जानकारी नदिई आफूहरुलाई पदमूक्त गरिएको पूर्व अध्यक्षहरुले प्रतिक्रिया दिए। सरकारले गरेको उक्त निर्णयले पूर्व अध्यक्षहरुमाथि अन्याय गरिएकाले निर्णय बदरका लागि सर्वोच्चमा रिट दायर गरिएको लुम्बिनी प्रादेशिक अस्पताल बुटवलका पूर्व अध्यक्ष अजयमान श्रेष्ठले जानकारी दिए। भागबन्डा गरेर सरकारमा सहभागी सत्तारुढ दलले अस्पताल विकास समितिको अध्यक्ष नियुक्त गरेका थिए। ६ वटामा नेपाली कांग्रेस, ४ वटामा माओवादी केन्द्र र अन्य तीन वटा साना दलका छन्।"
"सरकार बोक्छ, न्यायालय रोक्छ","कुनै पनि देशमा अदालत नभए के हुन्थ्यो होला ? उत्तर प्रस्टै छ अपराधका घटनामा सरकारले पक्षधरको निर्धक्क संरक्षण गर्थ्यो। विरोधीमाथि सक्दो प्रतिशोध साँध्यो। काठमाडौं : २०७७ असोज २० गते सत्तारूढ नेपाली कांग्रेसको भ्रातृसंगठन नेपाल विद्यार्थी संघका कार्यकर्ताले समाजशास्त्र केन्द्रीय विभागका उपप्राध्यापक प्रेम चलाउनेलाई त्रिभुवन विश्वविद्यालय हाताभित्रै मरणासन्न हुने गरी कुटे। सरकारले ३० जेठमा आक्रमणकारी विरुद्धको मुद्दा विचाराधीन अवस्थामै फिर्ता लिने निर्णय गर्यो। त्यसविरुद्ध रिट निवेदन लिएर चलाउने न्यायालय पुगे। सर्वोच्च अदालतले मुद्दा फिर्ता लिन रोक्यो। अन्ततः जिल्ला अदालत, काठमाडौंले हालै योजनाकार र आक्रमणकारी ६ जना हरिप्रसाद आचार्य, योगेन्द्र रावल, रुपेश साह, रविनकुमार लामा, सयुज श्रेष्ठ र नीरज रानामगरलाई दोषी ठहर गर्यो। सबैलाई दुईदुई वर्षको कैद सजाय सुनायो। आचार्य तत्कालीन त्रिवि नेविसंघ सभापति र रावल सचिव थिए। २०७२ असार २८ गते कांग्रेस युवा संगठन तरुण दलका तत्कालीन क्षेत्रीय सभापति रिगल (योगराज) ढकालले नेपालगञ्जका चेतन मानन्धरलाई खुँडा प्रहार गरे। कर्तव्य ज्यान मुद्दामा बाँके जिल्ला अदालत र उच्च अदालतले रिगललाई दोषी ठहरायो। मुद्दा विचाराधीन छँदै सरकारको सिफारिसमा राष्ट्रपति रामचन्द्र पौडेलबाट संविधान दिवसको अवसरमा असोज ३ गते उनले कैद माफी पाए। सर्वोच्च अदालतको पूर्ण इजलासले उनलाई थुनामुक्त गर्ने निर्णय संविधान, कानुन प्रतिकूल रहेको ठहर गर्यो। र, हर्षोल्लाससाथ निस्किएका रिगललाई पुनः जेल पठायो। नक्कली शैक्षिक प्रमाणपत्रको अभियोगमा सरकारले कांग्रेस सांसद सुनील शर्मालाई साउन २५ मा पक्राउ गर्यो। त्यसअघि उनले नक्कली सुन प्रकरणमा गृह र अर्थमन्त्रीले राजीनामा दिनुपर्ने संसद्मा बोलेका थिए। त्यसको प्रतिशोध स्वरूप उनलाई पक्राउ गरिएको थियो। उनलाई थुनामा राखेर अनुसन्धान गर्न प्रहरीले अनुमति माग्यो। अदालतले शर्मालाई थुनामा नराखी तारिखमै अनुसन्धान गर्न आदेश दियो। उनी थुनामुक्त भए। २०७२ भदौमा थरुहट आन्दोलनकारीहरूको आक्रमणमा आठ जना सुरक्षाकर्मी र एक नाबालक मारिए। उक्त घटनामा दोषी जिल्ला, उच्च र सर्वोच्च तीनवटै अदालतबाट रेशमलाल चौधरीसहितको समूह दोषी ठहर भयो। सर्वस्वसहित जन्मकैदमा रहेका रेशमलाललाई भने राजनीतिक सौदाबाजी गर्दै सरकारले आममाफी दिने निर्णय गर्यो। राष्ट्रपति रामचन्द्र पौडेलले त्यसलाई सदर गरेपछि गणतन्त्र दिवसको अवसरमा जेठ १५ गते जेलमुक्तसमेत भए। त्यसविरुद्ध पीडित शारदा कडायतले दायर गरेको मुद्दामा सर्वोच्चले सरकारलाई कारण देखाउ आदेश जारी गरेको छ। त्यसअघि सर्वोच्चले जिल्ला र उच्च अदालतका फैसलालाई सदर गरेको थियो। त्यससम्बन्धी फैसलाको पूर्णपाठमा माफी मिनाहा दिने समेतका कार्य गर्नु मुलुकको संविधान, कानुन र न्यायका मान्य सिद्धान्त समेतको हाकाहाकीविपरीत हुने ठहर गरेको थियो। फौजदारी कानुनबमोजिमको प्रक्रिया अवलम्बन गरी मुद्दा चलाउनै नमिल्ने भन्नु वा त्यसरी चलाएका मुद्दाहरूलाई राजनीतिक सौदाबाजीको रणनीतिअन्तर्गत फिर्ता लिनु वा स्थापित मूल्य मान्यता र कानुनी व्यवस्थासमेतको उल्लंघन र उपहास हुने गरी माफी मिनाहा दिनेसमेतका कार्य गर्नु मुलुकको संविधान, कानुन र न्यायका मान्य सिद्धान्तसमेतको हाकाहाकीविपरीत हुने देखिन्छ, न्यायाधीशद्वय डा आनन्दमोहन भट्टराई र नहकुल सुवेदीको संयुक्त इजलासले गरेको फैसलाको पूर्णपाठमा भनिएको छ, तसर्थ, प्रस्तुत वारदात राजनीतिक प्रकृतिको हुँदा प्रतिवादीहरूउपर मुद्दा चल्न नसक्ने भनी प्रतिवादीहरूको तर्फबाट उपस्थित विद्वान् कानुन व्यवसायीहरूले लिएको जिकिरसँग सहमत हुनसक्ने कुनै आधार र अवस्था भेटिएन।यो फैसलाले चौधरीको रिहाइ गैरकानुनी भनिसकेको छ। तर, सरकारले पुनः पक्राउ गरेको छैन। सर्वोच्चकै अर्को आदेश कुर्नुपर्ने भएको छ। चर्चित ललिता निवास जग्गा हिनामिना प्रकरणको मूल निर्णय तत्काली प्रधानमन्त्रीद्वय माधवकुमार नेपाल र बाबुराम भट्टराईका मन्त्रिपरिषद्ले गरेका थिए। अख्तियारले १ सय ७५ जनालाई विपक्षी बनाई मुद्दा चलाउँदा प्रधानमन्त्रीद्वयलाई मन्त्रिपरिषद्का निर्णय क्षेत्राधिकारमा नपर्ने भन्दै छाडेको थियो। त्यसविरुद्ध वरिष्ठ अधिवक्ता बालकृष्ण न्यौपानेले दायर गरेको रिट अदालतमा विचाराधीन छ। हालै केन्द्रीय प्रहरी अनुसन्धान ब्युरो (सीआईबी) को अनुसन्धान पछि जिल्ला सरकारी वकिल कार्यालय काठमाडौंले २ सय ८९ जनाविरुद्ध दायर गरेको मुद्दामा पनि उनीहरू छुटाइए। अदालतले भने सीआईबीको अनुसन्धानमा असन्तुष्टि जनाइसकेको छ र पिरामिड शैलीमा अनुसन्धान गर्न भनेको छ। जब कि नेपाल र भट्टराईलाई सीआईबीले पनि मात्र बयान लिएको छ। उता अदालतले वरिष्ठ अधिवक्ता न्यौपानेको रिटमा कारण देखाउ आदेश दिएको छ। उनीहरूविरुद्ध मुद्दा नचल्नुको कारण खोजेको छ। कुनै पनि देशमा अदालत नभए के हुन्थ्यो होला ? उत्तर प्रस्टै छ अपराधका घटनामा सरकारले पक्षधरको निर्धक्क संरक्षण गर्थ्यो। विरोधीमाथि सक्दो प्रतिशोध साँध्यो। नेपालमा अदालत हुँदा त त्यसको प्रयास भइरहेको छ। धन्य न्यायालय, जसले ऐन मौकामा अन्याय हुन रोकिरहेको छ। सरकारको स्वेच्छाचारितामा अंकुश लगाइरहेको छ। दण्डहीनताबाट जोगाइरहेको छ। पछिल्ला केही घटना हेर्दा यो पुष्टि हुन्छ। सरकारले धमाधम संविधान एवं कानुनविपरीत निर्णय गरेपछि अदालतले धमाधम अंकुश लगाउन थालेको छ। सरकारका स्वेच्छाचारी निर्णयविरुद्ध फैसला र आदेश दिँदै आएको छ। अदालतको काम नै त्यही हो। जहाँजहाँ गैरकानुनी कामकारबाही हुन्छन्, त्यसविरुद्ध निवेदकले न्याय माग्न पुगेमा अदालतले न्याय दिने हो, संविधानविद् डा विपिन अधिकारी भन्छन्, तैपनि अदालतले दिएको आदेशबाट सरकारले सिकेको देखिँदैन। गैरकानुनी कामहरू निरन्तर बढ्दो छ। हुन पनि प्रथम प्रधानन्यायाधीश हरिप्रसाद प्रधानले भन्ने गरेका थिए, सरकार भनेको चील हो भने जनता भनेका चल्ला हुन्। चीलले सधैं कुुखुराका चल्ला टिप्ने प्रयास गरिरहेको हुन्छ। अदालत भनेको कुखुराको माउ हो, माउले चिलबाट सधैं चल्लालाई बचाउने गर्छ। नजिरको अनदेखा, खारेज कानुनको सहारा कैद कट्टा वा छुट दिने विषय सरकारको स्वेच्छा होइन। २०७४ सालमै सर्वोच्च अदालतले यसलाई स्वेच्छाचारी किसिमको स्वविवेकीय अधिकारका रूपमा हेर्न नमिल्ने फैसला गर्यो। निवेदक अधिवक्ता रामकृष्ण बञ्जाराले नेपाल सरकार, प्रधानमन्त्री तथा मन्त्रिपरिषद्को कार्यालय समेतलाई विपक्षी बनाई दायर गरेको मुद्दामा कैद छुटको सुविधा सरकारको स्वेच्छाको विषय भन्ने जिकिरले स्वेच्छाचारितालाई बढावा दिने ठहर गरेको थियो। यसअघि सर्वोच्चले कैदीको कैद कट्टा अर्थात् कैद छोट्याउने विषय गलत भन्दै पटकपटक नजिर स्थापित हुने गरी आदेशफैसला गरेको छ। सर्वस्वसहित जन्मकैदको सजाय पाएका दोषीलाई कारागार मुक्त गराउन सरकारले नजिरको बेवास्ता र पीडितको पीडालाई अन्देखा गरेको पाइएको छ। कर्तव्य ज्यान मुद्दामा दोषी ठहर भएका रिगल ढकाल र रेशमलाल चौधरीलाई उन्मुक्ति यसका उदाहरण हुन्। रिगललाई बाँके जिल्ला अदालतबाट सर्वस्वसहितको जन्मकैदको सजाय भएको थियो। जसलाई उच्च अदालत तुलसीपुर, नेपालगन्ज इजलासबाट सदर भएको थियो। तर, असोज ३ गते संविधान दिवसको अवसरमा भुक्तान गर्न बाँकी कैद कट्टा गरी थुनामुक्त गरियो। अपराध कर्म गर्दा रिगल तरुण दलका क्षेत्रीय सभापति थिए। सरकारले उनको कैद कट्टाका लागि नजिरको बेवास्ता मात्रै गरेन, खारेज भएको कानुनको सहारा लिएको पाइएको छ। सरकारले कारागार नियमावली २०२० को नियम २९ को उपनियम (१) को आधारमा कैद कट्टा गरेको जिकिर गरेको छ। २०७९ पुस १८ गते भएको संशोधनबाट कारागार नियमावली २०२० को नियम २९ को उपनियम (१) र (१क) खारेज भइसकेको छ। फौजदारी कसुर (सजाय निर्धारण तथा कार्यान्वयन) ऐन २०७४ को दफा ३७ अनुसार जन्मकैदको सजाय पाएको कसुरदारका हकमा कैद कट्टा गर्न मिल्दैन। मुद्दा विचाराधीन रहेको अवस्थामा मुलुकी फौजदारी कार्यविधि संहिता, २०७४ को दफा १५९ (५) बमोजिम सजायमा छुट हुने गरी कैद कट्टा गर्न मिल्दैन। उक्त दफामा क्रुर तथा अमानवीय तरिकाले वा नियन्त्रणमा लिई ज्यान मारेको मुद्दामा कैद सजाय माफी गर्न नसकिने व्यवस्था छ। तर, रिगलको चालचलनमा सुधार आएको जिकिर गर्दै सरकारले कैद कट्टीमाफी मिनाहा गर्ने काम कारबाही कानुनसम्मत रहेको जिकिर अदालतमा गरेको थियो। संविधान, कानुनविपरीत रिगलको रिहा गरिएको जनाउँदै चेतनकी पत्नी भारती शेर्पाले रिट निवेदन दायर गरेकी थिइन्। सर्वोच्च अदालतले पीडकका रूपमा रिगललाई भएको कैद सजाय घटाउने गरी भएका काम कारबाही तथा निर्णय नेपालको संविधानको धारा २१ अनुकूल हुने गरी भए गरिएको नदेखिएको फैसला गरेको छ। संविधानको धारा २१ प्रतिकूल भए गरिएका कामकारबाही र निर्णयलाई यस अदालतले न्यायिक मान्यता प्रदान गर्न सक्दैन, फैसलामा भनिएको छ, रिगलको बाँकी कैद सजाय कम गर्ने वा कट्टा गर्ने गरी भएको निर्णयसमेत नेपालको संविधानको धारा २१ ले प्रदान गरेको अपराध पीडितको हक प्रतिकूल रहेको पाइयो। संविधानविद् अधिकारीका अनुसार, नजिरबाट सरकारले सिकेको पाइँदैन। एकपछि अर्को गर्दै निर्णय गर्दै जाने प्रवृत्ति सरकारको देखिन्छ। मुद्दा परेर बदर भए भइहाल्यो भन्ने सोंच देखिन्छ। आदेशबाट सिकेको देखिँदैन। रेशमविरुद्ध अदालतको कडा आदेश, मुद्दाचाहिँ सरेको सर्यै २०७२ भदौ ७ गतेको कैलाली घटनाका योजनाकार रेशमलाल चौधरी पनि आममाफी पाएर कारागारमुक्त भए। गणतन्त्र दिवसको अवसरमा जेठ १५ गते राष्ट्रपति रामचन्द्र पौडेलबाट रेशमलालले माफी पाएका थिए। उक्त निर्णय बदरको विरुद्ध पीडित शारदा कडायत (बोहोरा) ले दायर गरेको मुद्दाको अझैं टुंगो लागेको छैन। तल्ला अदालतका फैसला सदर गर्दै सर्वोच्चले रेशमलाई आममाफी दिइएको घटनाले मुलुकको फौजदारी कानुनद्वारा बर्जित आपराधिक क्रियाकलापलाई राजनीतिक प्रकृतिको अपराध मान्न नमिल्ने नजिर बनाउँदै पूर्णपाठ सार्वजनिक गरेको छ। आपराधिक क्रियाकलापलाई राजनीतिक उद्देश्य प्राप्त गर्ने औजार (साधन) का रूपमा प्रयोग गर्न मान्यता प्रदान गर्नु हो। अपराधको राजनीतीकरण मुलुकको संवैधानिक व्यवस्थाको उल्लंघनसमेत हो, पूर्णपाठमा भनिएको छ, नेपालको संविधानमा न्यायसम्बन्धी हकका रूपमा तत्काल प्रचलित कानुनले सजाय नहुने कुनै काम गरेबापत कुनै व्यक्ति सजायभागी हुने छैन भनी गरेको व्यवस्थाको अर्थ प्रचलित कानुनले सजाय हुने काम गरेमा त्यस्तो व्यक्ति कानुनबमोजिम सजाय भागी हुनुपर्छ भन्ने नै हो। रिगल ढकालविरुद्ध भारती शेर्पाले जेठ १७ गते नै रिट दायर गरेकी थिइन्। रिगल विरुद्धको मुद्दा डेढ महिनामै टुंगो लागेको थियो। रेशमलाल विरुद्धको मुद्दा भने ७ महिनादेखि अल्झिरहेको छ। यस मुद्दाको अर्को पेसी पुस १६ गते तोकिएको छ। बोहोराले रिट निवेदनमा पीडितको सहमति वा मञ्जुरी नलिई संविधानविपरीत माफी दिएकोमा बदर गर्न माग गरेकी छिन्। रिगल ढकालको कैद कट्टा झैं रेशमलालको आममाफीको सन्दर्भमा इजलासमा नजिर पेस गर्ने तयारी कानुन व्यवसायीको छ। भारती शेर्पा (मानन्धर) लाई झैं पीडित शारदा कडायत (बोहोरा) लाई पनि बेवास्ता गर्दै सरकारले आममाफी दिएको हो। नेपालको संविधानले २०७२ सालमा अपराध पीडितको हकलाई नवीन आयामका रूपमा आत्मसात गरे पनि कार्यान्वयनमा वेवास्ता गरिएको पीडितहरूको गुनासो छ। संविधानको धारा २१ मा अपराध पीडितको हकसम्बन्धी व्यवस्था छ। कुनै प्रचलित नेपाल कानुनको व्याख्या वा प्रयोग गर्दा संविधानको धारा २१ मा रहेको अपराध पीडितको हकलाई अनदेखा वा कम महत्वको ठान्न मिल्दैन, भारती शेर्पाको मुद्दामा सर्वोच्चको संक्षिप्त आदेशमा भनिएको छ, पीडकका रूपमा रहेका रिगल ढकाललाई भएको कैद सजाय घटाउने गरी भएका कामकारबाही तथा निर्णय नेपालको संविधानको धारा २१ अनुकूल हुने गरी भए गरिएको देखिएन। संविधानको धारा २१ प्रतिकूल भएगरिएका काम कारबाही र निर्णयलाई अदालतले न्यायिक मान्यता प्रदान गर्न सक्दैन। महान्यायाधिवक्ताको दुरुपयोग सरकारका तर्फबाट दायर मुद्दा फिर्ता लिँदा महान्यायाधिवक्ताको राय चाहिन्छ। कर्तव्य ज्यान मुद्दामा दोषि ठहर रिगल र रेशमलालको जन्मकैदको सजायमध्ये भुक्तान गर्न बाँकी कैद सजाय कट्टा गर्ने (कम गर्ने छोट्याउने) तथा आममाफीका भएका कामकारबाहीमा महान्यायाधीवक्ताको दुरुपयोग भएको कानुनका जानकारहरू बताउँछन्। वरिष्ठ अधिवक्ता अर्यालका अनुसार, आपराधिक कार्यलाई ढाकछोप गर्न र अपराधिलाई उन्मुक्ति दिन सरकारले महान्यायाधिवक्ताको दुरुपयोग गरेको छ। कानुनी राजप्रति प्रतिबद्ध सरकारले कानुनबमोजिम नै काम गर्नुपर्ने हुन्छ। कानुन अनुसार शासन सञ्चालन गर्न महान्यायाधिवक्तासँग सल्लाह लिनुपर्ने हुन्छ। सरकारको मात्र होइन राज्यकै कानुनी सल्लाहकार महान्यायाधिवक्ता हो, वरिष्ठ अधिवक्ता अर्याल भन्छन्, महान्यायाधिवक्ताको परामर्शबमोजिम कानुनी शासनका लागि काम गर्नुपर्नेमा उल्टो भइरहेको छ। महान्यायाधिवक्ता पदको दुरुपयोग भएको छ। उल्टो दिशामा सरकार सरकारले कानुनी शासन बहाल गरी जनतामा न्यायको प्रत्याभूति दिनुपर्नेमा उल्टो दिशातर्फ हिँडिरहेको कानुनका जानकारहरू बताउँछन्। सरकारले अपराधमा संलग्नलाई अभियोजन गर्नु पर्नेमा छोड्ने काम गरिरहेको संविधानविद्हरूको भनाइ छ। अख्तियार दुरुपयोग अनुसन्धान आयोगले बहुचर्चित ललिता निवास प्रकरणमा पूर्वप्रधानमन्त्रीद्वय माधवकुमार नेपाल र बाबुराम भट्टराईविरुद्ध मुद्दा नचलाउने निर्णय गर्यो। पूर्वप्रधानमन्त्रीद्वय नेपाल र डा भट्टराईसँग बयान लिइएको भए पनि मुद्दा भने चलाइएन। सरकारले अपराधमा संलग्नविरुद्ध भरसक मुद्दा दायर नै नगर्ने, यदि दायर भइसकेको छ भने बचाउनेछुटाउने काम गरिरहेको छ, पूर्वमहान्यायाधिवक्ता रमेश बडाल भन्छन, कुनै पनि अपराधमा संलग्नता देखिएमा मुद्दा चलाउने काम सरकारको हो। अभियोजन गर्नुपर्नेमा अपराधलाई ढाकछोप र अपराधीलाई उन्मुक्ति दिइएको छ। सरकार संवैधानिक दायित्वबाट च्युत भएको छ। पूर्वप्रधानमन्त्रीद्वय नेपाल र डा भट्टराईलाई क्लिन चिट दिइएको विषयमा सर्वोच्च अदालतले अख्तियार दुरुपयोग अनुसन्धान आयोगसँग कारणसहितको जवाफ माग गरेको थियो। सरकारबाट कानुनविपरीत जथाभावि काम भएपछि अदालतले स्वाभाविक रूपमा प्रश्न उठाएको वरिष्ठ अधिवक्ता अर्याल बताउँछन्। सरकारको प्रवृत्ति स्वेच्छाचारी देखिन्छ। सर्वोच्चको आदेशफैसलाबाट सिकेको देखिँदैन।डा विपिन अधिकारी, संविधानविद् सरकारले कानुनविपरीत काम गरेपछि अदालतले प्रश्न उठाउनु स्वाभाविक हो। श्रीहरि अर्याल, पूर्वअध्यक्ष, ट्रान्सपरेन्सी इन्टरनेसनल नेपाल सरकार संवैधानिक दायित्वबाट च्युत भएको छ। ललिता निवास जग्गा प्रकरण र सुन तस्करीमा ठूलालाई मुद्दा चलाइएन, उन्मुक्ति दिइयो ।रमेश बडाल, पूर्वमहान्यायाधिवक्ता राजनीतिक पात्र र प्रवृत्तिमा खोट देखिएको छ। न्यायालय चनाखो हुनुपर्ने आवश्यकता छ।एकराज भण्डारी, वरिष्ठ अधिवक्ता पात्र र प्रवृत्तिमै खोट संविधानविपरीत कार्य गर्दा चौतर्फी आलोचना भए पनि प्रधानमन्त्री एवं मन्त्रीहरूले गैरजिम्मेवार अभिव्यक्ति दिए। प्रधानमन्त्री पुष्पकमल दाहालले एक टेलिभिजन अन्तर्वार्तामा उपप्राध्यापक चलाउनेमाथि आक्रमण भए पनि ज्यान नगएको गैरजिम्मेवार टिप्पणी गरेका थिए। कानुन न्याय तथा संसदीयमन्त्री धनराज गुरुङले चलाउनेलाई नै दोषी जनाउँदै टुप्पो मात्र हेरिएको तर फेद नहेरिएको प्रतिक्रिया दिएका थिए। बीपी कोइरालाको पाठ्यक्रम जीवनीका रूपमा पढाइन्थ्यो। तर, उहाँ (चलाउने) ले पाठ्यक्रमबाट निकाल्दिनु भएछ। पाठ्यक्रमबाट बीपी कोइरालाको जीवनी हटाउन पाइँदैन भनेर नेविसंघका विद्यार्थीहरूले आन्दोलनका क्रममा ताला लगाएका हुन्, कानुनमन्त्री गुरुङले टेलिभिजन अन्तर्वार्तामा भनेका छन्, एउटा गुरुले ह्यामर लिएर ताला फुटाउन जाने ? विद्यार्थीले लगाएको ताला फुटाउन गुरु गएपछि मुढभेड हुँदैन ? राजनीतिक प्रतिशोधमा मुद्दा लगाउने ? गत असार अन्तिम साता मन्त्रिपरिषद् बैठकले उक्त मुद्दा फिर्ता लिने निर्णय गरेको थियो। निर्णयको चौतर्फी आलोचना भएपछि चलाउनेले सरकारविरुद्ध सर्वोच्च अदालत रिट निवेदन दायर गरेका थिए। सर्वोच्चले सरकारको निर्णय लागू नगर्ने आदेश दिएपछि विचाराधीन मुद्दा अघि बढेको थियो। कानुनमन्त्री गुरुङले मुद्दा फिर्ता लिन मन्त्रिपरिषद्मा लबिङ गरेका थिए। जिल्ला अदालत काठमाडौंले साढे ३ वर्षपछि उपप्राध्यापक चलाउनेमाथि कुटपिट गर्ने ६ जनालाई दोषी ठहर गर्दै जनही २२ वर्ष कैद सजाय सुनाएको छ। वरिष्ठ अधिवक्ता एकराज भण्डारी राजनीतिक पद्धति र पात्रहरूमा खोट देखिँदा जनतामा समेत निराशा बढेको बताउँछन्। सरकारले राम्रोसँग कार्य गर्न नसक्दा राज्यका अन्य अंगहरू पनि विवादित बन्दै गएको उल्लेख गर्दै डा भण्डारी भन्छन्, राजनीतिक पद्दति, पात्र र प्रवृत्तिमा खोट देखिएको छ। न्यायालय चनाखो हुनुपर्ने आवश्यकता देखिएको छ। स्वेच्छाचारी सरकारलाई चेक अधिकारकर्मी कृष्ण पहाडी सरकारका पछिल्ला कदमहरू स्वेच्छाचारी हुँदै गएको बताउँछन्। शक्ति पृथकीकरणको सिद्धान्तबमोजिम सरकारको स्वेच्छाचारी कदमलाई सर्वोच्च अदालतले रोक लगाउनु स्वाभाविक भएको उनको तर्क छ। उदाहरणका लागि, प्रेम चलाउनेको घाउ बिसेक नहुँदै सरकारले उनलाई कुटपिट गर्ने नेविसंघका ६ कार्यकर्ताको मुद्दा फिर्ता लिएपछि चलाउने सर्वोच्च अदालत धाउनुपर्यो। आक्रमणको योजनाकार आचार्य अमेरिका र रानामगर अस्ट्रेलिया पुगे। सर्वोच्च अदालतका न्यायाधीश मनोजकुमार शर्माको एकल इजलासले सरकारको निर्णय कार्यान्वयनमा रोक लगाएपछि बल्ल मुद्दा जिल्ला अदालत काठमाडौंमा अघि बढ्यो। जिल्ला अदालतल उपचार खर्चबापत २८ लाख १७ हजार रुपैयाँ क्षतिपूर्ति भराउने आदेशसमेत गरेको छ। संविधानविद् डा विपिन अधिकारी सरकारले कानुन छाडेको अवस्थामा अदालतले क्षेत्राधिकारण ग्रहण गरेर आदेशफैसला गर्नु स्वाभाविक भएको बताउँछन्। जहाँजहाँ गैरकानुनी काम कारबाही हुन्छ। त्यस्तो अवस्थामा पीडितलाई अदालतले न्याय दिने हो, संविधानविद् अधिकारी भन्छन्, अदालतले पछिल्ला मुद्दाहरूमा कानुनी कारबाही अगाडि बढाएको देखिन्छ। कुनै पनि सरकारले अदालतको आदेश फैसलाबाट सबक सिकेको भने पाइँदैन। जस्तोः सर्वोच्चका न्यायाधीशत्रय ईश्वर खतिवडा, सपना प्रधान मल्ल र डा कुमार चुडालको पूर्ण इजलासले चेतन मानन्धरलाई खुँडा प्रहार गर्ने रिगल ढकाललाई तत्काल पक्राउ गर्न आदेश दियो। असुलउपर हुन बाँकी कैद पनि कारागारमा राखी असुल गर्न सरकारका नाममा परमादेश नै दियो। असुल हुन् ११ वर्ष ११ महिना ५ दिन कैद छ। ट्रान्सपरेन्सी इन्टरनेसनल नेपालका पूर्वअध्यक्ष एवं वरिष्ठ अधिवक्ता श्रीहरि अर्याल सरकारबाट भएका सिफारिस र राष्ट्रपतिबाट दिइएको आममाफी र कैद कट्टी अदालतले बदर गर्नु स्वाभाविक भएको बताउँछन्। वरिष्ठ अधिवक्ता अर्याल भन्छन्, कानुनी राज्यको सिद्धान्त परिपालन गर्न र गराउन पनि अदालतले आदेश फैसला गरेको हो। जुन स्वाभाविक छ।"
"सिंहदरवारमा दाहाल र ओलीबीच भेट, गणतन्त्रविरोधी भइरहेका प्रदर्शन रोक्ने विषयमा छलफल",काठमाडौं : प्रधानमन्त्री पुष्पकमल दाहाल र नेकपा एमालेका अध्यक्ष केपी शर्मा ओलीबीच भेटवार्ता भएको छ। प्रधानमन्त्री कार्यालय सिंहदरबारमा उनीहरूबीच भेट भएको हो। भेटमा आसन्न राष्ट्रियसभाको निर्वाचन र समसामयिक विषयमा छलफल भएको स्रोतले बताएको छ। उनीहरूबीच गणतन्त्रको विरोधमा आन्दोलनमा उत्रिएका दुर्गा प्रसाईंको गतिविधिबारे समेत छलफल भएको स्रोतको भनाइ छ। कोप२८ मा सहभागी हुन युएई जानुअघि प्रधानमन्त्री दाहालले ओलीसँग छलफल गरेका हुन्। कोप२८ मा नेपालले समेट्नुपर्ने एजेण्डाका विषयमा प्रधानमन्त्री दाहालले एमाले अध्यक्ष ओलीसँग सुझाव लिएका थिए।
"राष्ट्रिय स्वतन्त्र पार्टीको बैठक आज पनि बस्दै, लामिछानेले राजनीति प्रतिवेदन पेस गर्ने","महोत्तरी : राष्ट्रिय स्वतन्त्र पार्टीको केन्द्रीय समिति र संसदीय समितिको संयुक्त बैठक आज पनि महोत्तरीको जलेश्वरमा बस्दैछ। सोमबारबाट सुरु भएको बैठकमा पार्टीका पदाधिकारीसहित केन्द्रीय सदस्य, सांसद, प्रदेश सभापति सहभागी रहेका छन्। आज बिहान ८ बजेबाट ९ बजेसम्म संसदीय दलको बैठक र ९ देखि १० बजेसम्म केन्द्रीय समितिको छुट्टाछुट्टै बैठक बस्ने कार्यतालिका छ। संयुक्त बैठक भने ११ बजेबाट सुरु हुनेछ। रास्वपाका संगठन विभाग प्रमुख कवीन्द्र बुर्लाकोटीका अनुसार आज सभापति रवि लामिछानेले बैठकमा पार्टीको राजनीति प्रतिवेदन पेस गर्ने कार्यसूची रहेको छ। आज महाधिवेशनको कार्यविधि तथा प्रक्रियाबारे महामन्त्री र सहमहामन्त्रीले छलफल चलाउनेछन्। बैठकमा केन्द्रीय अनुशासन आयोग, केन्द्रीय लेखा आयोग, प्रदेशहरूबाट सांगठनिक एवं राजनीतिक प्रतिवेदन, पार्टीको आर्थिक प्रतिवेदन, सासंदहरूको र संसदीय कार्यको समिक्षा, महाधिवेशन विधि र पार्टीको समग्र राजनीतिक रोडम्याप र अवलम्बन गर्ने नीतिका बारेमा छलफल र निर्णय हुनेछ। यसअघि मधेसका आठवटै जिल्लामा गई समग्र अवस्था बुझेकाले यस बैठकले मधेसको हितमा अवश्य नै ठोस निर्णय गर्ने रास्वपाले जनाएको छ।"
भ्रष्टाचार रोक्न खुला एवं पारदर्शी संस्कृतिको विकास हुन जरुरी छ : उपराष्ट्रपति,काठमाडौं : उपराष्ट्रपति रामसहायप्रसाद यादवले भ्रष्टाचार रोक्न समाज र देशमा खुला एवं पारदर्शी संस्कृतिको विकास हुन जरुरी रहेको बताएका छन्। भ्रष्टाचारविरुद्ध अभियानको २७औँ वार्षिकोत्सवका अवसरमा मंगलबार काठमाडौंमा आयोजित कार्यक्रममा उपराष्ट्रपति यादवले भ्रष्टाचार नियन्त्रण नगरेसम्म समाज र देशअघि बढ्न नसक्ने भन्दै भ्रष्टाचार रोक्न समाज र देशमा खुला र पारदर्शी संस्कृतिको विकास हुन जरुरी रहेको बताए। निजी लाभका लागि सार्वजनिक शक्तिको प्रयोग गर्दा कानुनको उलंघन हुनुका साथै सामाजिक मान्यताहरूमा पनि विचलन आउने देखिएको उनको भनाइ छ। उनले भ्रष्टाचारले असमानता गरिबी लगायतका संकटलाई झनै बढाउने भएकाले यो गम्भीर चिन्ताको विषय भएको बताए। उपराष्ट्रपति यादवले जवाफदेही संस्थाहरूले भ्रष्टाचार नियन्त्रणका लागि गम्भीर भएर काम गर्नुपर्ने र जोकोहीलाई पनि सम्बन्धित निकायमा रिपोर्ट गर्नसक्ने अधिकार हुनुपर्ने बताए। उनले देशका प्रत्येक व्यक्तिले भ्रष्टाचारको विरुद्धको कामलाई आफ्नो कर्तव्य ठान्न जरुरी रहेको र सबैले आत्म समीक्षा गर्दै भ्रष्टाचारलाई जरैदेखि फाल्न आवश्यक रहेको बताए।
"मेची राजमार्गमा यातायात ठप्प, जनजीवन प्रभावित","फिदिम : कोशीनाम खारेजीको माग गर्दै संघर्ष गरिरहेका पहिचानबादीहरुले आव्हान गरेको बन्दका कारण मेची राजमार्गमा यातायात ठप्प छ। बन्दका कारण मेची राजमार्गको ताप्लेजुङदेखि झापासम्म यातायात ठप्प छ। सडकमा सवारी साधन सञ्चालन नहुँदा मंगलबार बिहानैदेखि मेची पहाडको जनजिवन प्रभावित बनेको छ। प्रदेश नं १ पुनः नामांकन संयुक्त संघर्ष समितिले अनिश्चितकालिन यातायात बन्दको आव्हान गरेको हो। दुई दिन अघि ताप्लेजुङ आएका नेकपा (एमाले) सचिव तथा प्रतिनिधि सभा सदस्य योगेश भट्टराई कालो झण्डा देखाएको र भट्टराईको गाडी तोडफोड गरेको आरोमा ताप्लेजुङ प्रहरीले दुई प्रदर्शनकारीलाई पक्राउ गरेको छ। पाथीभरा याङवरक गाँउपालिका १ का बिपिन कङ्लिम्बा र आनन्द कङ्लिम्बालाई प्रहरीले पक्राउ गरेको हो। झुटो आरोपमा आफ्ना कार्यकर्ता पक्राउ गरेको भन्दै पहिचानवादीहरुले मेची राजमार्ग ठप्प पारेका हुन्। पक्राउ परेका हाम्रा कार्यकर्ता रिहाई नभएसम्म राजमार्ग ठप्प बनाउँछौ, नेता सागर केरुङले भने हाम्रो शान्तिपूर्ण आन्दोलनलाई दमन गर्न खोजे सरकारले ठूलो मूल्य चुकाउनु पर्नेछ। पहिचानवादीहरुले कोशी नाम खारेज गर्नुपर्ने, पहिचानको आधारमा प्रदेश नं १ को पुनः नामांकन गर्नुपर्ने लगायतका माग राखेर आन्दोलन गरिरहेका छन्।"
डडेल्धुरामा देहिजाँत मेला,"डडेल्धुरा : सुदूरपश्चिम प्रदेशको प्रसिद्ध शक्तिपीठ मध्येको एक उग्रतारा भगवतीको मन्दिरमा लाग्ने मेला (देहीजाँत) आज पूजाआजाका गर्दै सम्पन्न भएको छ। जिल्लाको अमरगढी नगरपालिका८ मा रहेको उग्रतारा मन्दिरमा सोमबार बेलुकादेखि सुरु भएको पूजा मंगलबार बेलुकासम्म मनाइएको हो। हरेक वर्ष कात्तिक शुक्ल पूर्णिमाको रात रतेडी र दोस्रो दिन दिउँसेडी मेला लाग्ने गर्दछ। देहीजाँतमा अमरगढी नगरपालिकाका ४ वटा गाउँबाट देउरो आउने गर्छ। खनमडा, छचोडा, दुमडा र जिलोडा गाउँमा रहेका भ्राण (देवीको भण्डार)बाट बिहान उज्यालो नहुँदै देउरो आउने गर्छ। त्यसअघि कात्तिक शुक्ल पूर्णिमाको राति, भक्तजन उग्रतारा मन्दिर पुग्ने गर्दछन्। रातभर भगवतीको पूजाआराधना गरेका श्रद्धालु दिउँसो, दिउँसेडीको मेला हेरेपछि घर फर्किन्छन्। सुदूरपश्चिम क्षेत्रको मुख्य धार्मिक तथा पर्यटकीय स्थलमध्ये एक रहेको उग्रतारा क्षेत्र विकास समिति अध्यक्ष तेजबहादुर साँकीले बताए। झण्डै २ हजार ५०० वर्ष अगाडि, हालको अमरगढी नगरपालिका अन्तर्गत पर्ने लटाउली गाउँमा बस्ने साँकी जातिका स्थानीयले हलो जोत्दा भगवती उत्पन्न भएको लोककथन छ। हलोको फाली लागेर शिलाबाट रगत बगेपछि देवी उत्पन्न भएर दर्शन दिएको र त्यस दिनदेखि दुर्गा र कालीको स्वरूपमा उग्रतारा भगवतीको पूजा गरिँदै आएको मुख्य पुजारी लोकराज भट्टले बताए।"
बाल संरक्षण मापदण्डको मस्यौदामाथि छलफल,"काठमाडौं : राष्ट्रिय बालअधिकार परिषद्ले बाल संरक्षण मापदण्ड २०८० को मस्यौदा तयार गरी छलफलमा ल्याएको छ। बालबालिका शान्ति क्षेत्र राष्ट्रिय अभियान (सिजप) को सहकार्यमा आज परिषद्ले विज्ञ र सरोकारवालाबीच मस्यौदामा सुझाव लिएको हो। बालबालिकासम्बन्धी ऐन, २०७५ को दफा ५७ बमोजिम विभिन्न क्षेत्रमा बालबालिकाविरुद्ध हुन सक्ने हिंसा र दुर्व्यवहार रोक्न उक्त मापदण्ड ल्याइएको परिषद्का सदस्यसचिव बमबहादुर बानियाँले जानकारी दिए। सो मापदण्ड सेवा प्रदायक, निजी क्षेत्र, कलकारखाना, उद्योग र विद्यालय लागु हुने सिजपका महासचिव तिलोत्तम पौडेलले बताए। सिजपका पूर्वअध्यक्ष राजेश शर्माले बालबालिकामाथि हुन सक्ने हिंसा र यौनदुर्व्यवहार, यातनालगायत अमानवीय क्रियाकलाप निरुत्साहन गरी उजुरी र कारबाहीको प्रक्रियाबारे मापडण्दमा प्रस्ताव गरिएकाले यसलाई पारित गरी कार्यान्वयन गर्न आग्रह गरे।"
अमेरिका पठाइन्छु भन्दै १५ लाख ठगी गर्ने दुई जना पक्राउ,काठमाडौं : अमेरिका पठाइन्छु भन्दै १५ लाख ठगी गर्ने दुई जना पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले विशाल श्रेष्ठ र शान्ति श्रेष्ठलाई पक्राउ गरेको हो। विशाल र शान्तिले रोजगारीका लागि अमेरिका पठाइदिन्छु भन्दै चन्द्रबहादुर रावलसँग १५ लाख ठगी गरेका थिए। उनीहरूले मासिक ३ लाख तलब हुने भन्दै प्रतिव्यक्ति ४० लाग माग गरेका थिए। श्रेष्ठद्वय पैसा ठगेर सम्पर्कविही बनेका थिए। उनीहरूको थप अनुसन्धान गर्ने काम भइरहेको प्रहरी उपरीक्षक रविन्द्र रेग्मीले बताए।
ठेक्कामा मिलेमतो गर्नेमाथि कारबाही गर्न अनेरास्ववियुको माग,"ओखलढुंगा : शहरी विकास तथा भवन कार्यलय ओखलढुंगाले सार्वजनिक खरिद ऐन, विद्युतीय खरिद निर्देशिका मिचेर गरिएका काम तथा संलग्न व्यक्तिमाथि छानविन गर्न अनेरास्ववियुले माग गरेको छ। प्रमुख जिल्ला अधिकारी चेतराज बराललाई मंगलबार ज्ञापन पत्र बुझाउँदै अनेरास्ववियुले कार्यालयले ठेक्का निकाल्ने क्रममा गरिएको मिलेमतो, सूचना लुकाएर प्रतिस्पर्धा समिति गर्दै अख्तियारको दुरुपयोग र खरिद ऐन विपरीत गरिएका काममाथि छानविन गर्न माग गरेको हो। जिल्ला अध्यक्ष सञ्जित तामाङद्वारा हस्ताक्षर गरिएको ज्ञापनपत्रमा २१ औं शताब्दीको सूचना प्रविधिको युगमा विद्युतीय प्रणालीमा जानुपर्नेमा नेपाललाई ढुङ्गे युगतर्फ फर्काउने प्रयासले आश्चर्य चकित बनाएको उल्लेख छ। विभिन्न मितिमा विभिन्न सञ्चार माध्यमबाट प्रकाशित समाचारले अनियमितताको पराकाष्टा उदांगो भएको छ। समाजभित्र हुर्किँदै गएको अनियमितता, भ्रष्टाचारमा, बेतिथिका विरुद्ध धावा बोल्दै हाम्रो संगठन अनेरास्ववियु यस्ता कृयाकलाप आगामी दिनमा नहोस्, सत्य तथ्य छानविन गरी अनियमिततामा संलग्न जो कोहीलाई कडाभन्दा कडा कारबाहीको माग गर्दछ' ज्ञापन पत्रमा भनिएको छ। जिल्लाका विकास निर्माणका काममा विगतदेखि नै गुनासो आइरहेको र विद्युतीय खरिद प्रणाली नै मिचेर गरिएको कामका विरुद्धमा संगठनले छानविन गर्न प्रमुख जिल्ला अधिकारीको ध्यानाकर्षण गराइएको अनेरास्ववियुका स्थायी कमिटी सदस्य गोपाल नेपालले बताए। उनले सुशासनका पक्षमा आफ्नो संगठनले आवाज उठाउने बताउँदै छानविन गर्न प्रमुख जिल्ला अधिकारीलाई ध्यानाकर्षण गराइएको जनाए। कार्यालयले कात्तिक १२ गते विद्युतीय खरिद प्रणाली निर्देशिका विपरीत एक स्थानीय पत्रिकामा निकालेको सूचना अनुसार भन्दै ८ वटा ठेक्का मिलेमतोमा ३ जना व्यवसायीलाई विडिङ गराएको थियो। सूचना निकालिएको पत्रिका बजारमा समेत कतै पनि वितरण नगरी सूचना गोप्य राखिएको थियो। यस घटनाबारे अन्नपूर्ण पोष्ट दैनिक र अन्नपूर्ण डटकममा समाचार प्रकाशित भएपछि कार्यालयले ठेक्का रद्द गरेको थियो। यस विषयमा निर्माण व्यवसायी संघले समेत छानविन गर्न माग गर्दै निवेदन दिएका थिए। यस विषयमा जिल्ला प्रशासन कार्यालयले छानविन अघि बढाएको छैन। अनेरास्ववियुले ज्ञापनपत्र बुझाएपछि विद्यार्थीहरुसँग प्रमुख जिल्ला अधिकारी बरालले छानविन गरेर कारबाही गर्ने बताए।"
प्रहरी नायब निरीक्षक घुससहित पक्राउ,काठमाडौं : बर्दियाका एक प्रहरी नायब निरीक्षक घुससहित पक्राउ परेका छन्। बढैयाताल गाउँपालिका६ मैनापोखरस्थित इलाका प्रहरी कार्यालयका प्रहरी नायब निरीक्षक साउद ३० हजार घुससहित पक्राउ परेका हुन्। अख्तियार अनुसन्धान आयोगको टोलीले उनलाई पक्राउ गरेको हो। लागू औषधको मुद्दा मिलाइदिने भन्दै साउदले सेवाग्राहीसँग ३० हजार घुस लिएका थिए। अखित्यारको नेपालगन्जबाट खटिएको टोलीले साउदलाई पक्राउ गरेको हो। साउदबारे थप अनुसन्धान भइरहेको आयोगका प्रवक्ता भोला दाहालले बताए।
बागलुङ जीप र मोटरसाइकल ठोकिँदा एक युवा घाइते,बागलुङ : बागलुङको गलकोट नगरपालिकामा बोलेरो पिकअप जीप र मोटरसाइकल ठोकिँदा एक युवा घाइते भएका छन्। दुर्घटनामा मोटरसाइकल चालक गलकोट नगरपालिका६ करौदीका १७ वर्षीय दिनेश परियार घाइते भएका छन्। मंगलबार गलकोट नगरपालिका३ हटिया जीपपार्कदेखि कोटमैदानतर्फ जाँदै गरेको ध १ ज ६३४ नम्बरको बोलेरो पिकअप जीप र वडा नम्बर २ नगरेठाँटीबाट हटिया आउँदै गरेको ग १६ प १४६५ नम्बरको मोटरसाइकल मध्यपहाडी लोकमार्गस्थित हटिया बजारको कोत मैदान चोकमा ठोकिँएको हटिया प्रहरी चौकीले जानकारी दिएको छ। घाइते परियारको अहिले आरोग्य अस्पतालमा उपचार भइरहेको छ। जीपमा सवार अन्य यात्रुको अवस्था सामान्य रहेको प्रहरीले जनाएको छ।
"अनलाइन सट्टेबाजी खेलाउने आकाश साढे दुई लाख नगदसहित पक्राउ, करिब दुई करोड कारोबार गरेको दाबी","काठमाडौं : अनलाइनमार्फत् सट्टेवाजी खेलाउने एक जना पक्राउ परेका छन्। काठमाडौं उपत्यका अपराध अनुसन्धान कार्यालयले काठमाडौंको कागेश्वरी मनोहरा७ बस्ने २६ वर्षीय आकाश रेग्मालई काँडाघारीबाट पक्राउ गरेको हो। अनलाइनमार्फत् सट्टेवाजी गरेर करिब दुई करोडको कारोबार गरेका रेग्मीलाई प्रहरीले सोमबार पक्राउ गरेको हो। उनको साथबाट दुई थान म्याकबुक, एक थान आइफोन, दुई थान हार्डड्राइभ, दुई लाख २४ हजार नगद र तीन समय अमेरिकी डलर बरामद गरिएको छ। उनले चलाउने म्याकबुकमा होबीबी नामको गुगल सिट मा विभिन्न व्यक्तिहरूको महिनैपिच्छेको हिसाब देखिएको प्रहरीको भनाइ छ। त्यस्तै उनले तीनवटा इमेल प्रयोग गरेर बेटिङ एपको भेरिफिकेशन र लगिन देखिएको प्रहरीले जारी गरेको विज्ञप्तिमा उल्लेख छ।"
पितृलाई सम्झँदै सकियो नमोबुद्ध जात्रा,"काभ्रेपलाञ्चोक : काभ्रेपलाञ्चोकको नमोबुद्ध नगरपालिका११ स्थित बौद्ध धर्मालम्बीको पवित्र स्थाल नमोबुद्धमा सोमबारदेखि सुरु भएको जात्रा सकिएको छ। कात्तिक शुक्ल पूर्णिमाको अघिल्लो रातदेखिनै सुरु भएको जात्राअन्तर्गत मेला भर्न गएका विशेष गरी तामाङ र नेवार समुदायका मानिसले आफ्नो पितृको सम्झानामा दुई दिन दुई रात दीप प्रज्ज्वलन गरेका छन्। काभ्रेपलाञ्चोकको उक्त ऐतिहासिक, पर्यटकीय, धार्मिक एवं रमणीय स्थान नमोबुद्धमा कात्तिक शुक्ल पूर्णिमाका अवसरमा ठूलो मेला लाग्दै आएको छ। कात्तिक शुक्ल पूर्णिमा तिथिका दिन शान्तिका प्रतीक गौतमबुद्धको पूर्वजन्ममा राजकुमारले देहत्याग गरी बघिनीलाई जीवन प्रदान गरेको दिनका रुपमा मान्दै आइएको छ। किंवदन्ती अनुसार बुद्धले लुम्बिनीमा पुनर्जन्म प्राप्त गरेपछिको जीवन त्याग गरेको भूमि जो, नमोबुद्धाय नमःबाट नमोबुद्ध नामकरण भएको स्थान हो। उक्त किंवदन्तीअनुसार द्वापर युगका उनै राजकुमारको अस्थिपञ्जर गाडी बनाइएको चैत्य र जीवन त्याग गरेको स्थानमा पूजाअर्चना र दीप प्रज्ज्वलन गर्न बर्सेनि बौद्ध धर्मावलम्बीको निकै ठूलो भीड लाग्ने गरेको हो। मेलामा बर्सेनि करिब एक लाखले नमोबुद्धको दर्शनपूजाअर्चना गर्ने मन्दिर व्यवस्थापन समितिले जनायो। जात्रामेला अवधिभर परम्परागत गीत तथा नृत्यु प्रस्तुत गर्नेको उत्तिकै भीड लागेको थियो। नमोबुद्ध गुठीका अध्यक्ष लोप्साङ बज्र लामाका अनुसार मेला अवधिभर पितृको सम्झानामा बत्ती प्रज्ज्वलन गरिएको हो। नमोबुद्धका मूल लामागुरु कान्छा लामाका अनुसार तत्कालीन पञ्चलादेश (पनौती राज्य)का राजा महारथ र रानी सत्यवतीका तीन छोरा पूर्वतर्फको गन्धमान पर्वत (जङ्गल)मा शिकार खेल्ने क्रममा कान्छा राजकुमारले भोकले छट्पटिएको सुत्केरी बघिनीलाई आफ्नो रगत र शरीरको मासु काट्दै खुवाएर आफूले देहत्याग गरी जीवन प्रदान गरेका थिए। सोही विश्वासका आधारमा प्रत्येक कात्तिक शुक्ल पूर्णिमाका अवसरमा ठूलो मेला लाग्ने गरेको हो। उनका अनुसार राजकुमारले बघिनीलाई बचाएर आफूले देहत्याग गरेपछि राजारानी सोही नजिकै बाँकी जीवन चैत्यसेवामा बिताउनुभएको थियो। तत्पश्चात् राजारानी शङ्खेश्वरी अजिअजिमाको नामले चिनिँदै आउनुभएको लामागुरुले बताए। नमोबुद्धमा सधैँजसो स्वदेशलगायत विदेशका बौद्धमार्गीको चहलपहल हुने गरेको स्थानीय समाजसेवी राकेश लामाले बताए। उनका अनुसार मेलामा यस वर्ष छिमेकी जिल्ला सिन्धुपाल्चोक, सिन्धुली, रामेछाप, भक्तपुर, ललितपुर, काठमाडौं, धादिङ, नुवाकोटलगायतबाट सहभागिता रहेको थियो। नमोबुद्धबाट ऐतिहासिक पनौतीलगायतका हरियाली बस्ती तथा पूर्वउत्तरतर्फका हिम शृङ्खला र पहाडी मनमोहक दृष्यावलोकन गर्न सकिन्छ। हाल उक्त स्थानमा विशाल गुम्बा, मन्दिर, गुम्बा र चैत्य छन्।"
पाल्पामा पहिलो पटक गैरआवासीय नेपालीलाई नागरिकता,"तानसेन : पाल्पामा पहिलो पटक गैरआवासीय नेपालीलाई नागरिकता प्रदान गरिएको छ। जिल्ला प्रशासन कार्यालय पाल्पाले मंगलबार तानसेन नगरपालिका४ सिल्खानटोलका १९ वर्षीय फेलिक्स बज्राचार्यलाई गैरआवासीय नेपाली नागरिकताको प्रमाणपत्र प्रदान गरेको हो। प्रमुख जिल्ला अधिकारी बन्धुप्रसाद बास्तोलाले बज्राचार्यलाई नागरिकता प्रदान गरे। बज्राचार्य विगत १८ वर्षदेखि आमा फ्रेडीरिके बुर्केट र बुवा सुमेध रत्न बज्राचार्यसँग जर्मनको कोनिगस्विन्टरामा बस्दै आएका छन्। नेपाल नागरिकता तेस्रो संशोधन नियमावली, २०८० को अनुसूची ८ को 'ग' अन्तर्गत नागरिकता ऐन, २०६३ को दफा ७ क बमोजिम शर्त तथा अवस्था पूरा गरेकाले बज्राचार्यलाई नागरिकता प्रदान गरिएको हो। बज्राचार्यले राजनीतिकबाहेक आर्थिक, सामाजिक र सांस्कृतिक अधिकार उपभोग गर्न पाउने प्रजिअ बास्तोलाले बताए। गैरआवासीय नेपालीलाई नेपालमा कारोबार गर्न आर्थिक गतिविधि बढाउन, सहज होस भनी दुवै देशको नागरिकता, राहदानी मान्य हुने अधिकार स्वरूप गैरआवासीय नामको नागरिकता प्रदान गरेको हो।"
कृषि क्षेत्रलाई आत्मनिर्भर बनाउने गरी राष्ट्रिय कृषि नीति छिट्टै ल्याइन्छ,"काठमाडौं : कृषि तथा पशुपंक्षी विकासमन्त्री डा बेदुराम भुसालले कृषि क्षेत्रका समग्र समस्या समाधान गर्नेगरी छिट्टै राष्ट्रिय कृषि नीति ल्याउन लागिएको बताएका छन्। राष्ट्रिय किसान सञ्जाल नेपालद्वारा आज यहाँ आयोजित कृषि अनुदान र कृषि वित्तसम्बन्धी नीतिबारे राष्ट्रिय कार्यशाला को उद्घाटन गर्दै उनले कृषि क्षेत्रलाई आत्मनिर्भर बनाउने विषयलाई प्राथमिकतामा राखिएको नीति निर्माणको सम्पूर्ण प्रक्रिया पूरा भएकाले केही दिनमा मन्त्रिपरिषदमा पेस गरिने बताए। उनले कृषि उत्पादन, उत्पादकत्व वृद्धि गरी कृषकको आय वृद्धि, आर्थिक समृद्धि हासिल गर्ने विषयलाई प्राथमिकतामा राखेर नीतिमा समेटिएको बताए।साना किसानलाई संरक्षण गर्न उनीहरुको उत्पादनलाई मूल्य श्रृङ्खलामा जोड्ने बताउँदै मन्त्री भुसालले मूल्य श्रृङ्खलाबाट कृषि वस्तुको बजारीकरणको विकास गरी कृषकको आम्दानीमा सहयोग पुग्ने विश्वास व्यक्त गरे। कृषिमा प्रविधिको प्रयोग, गुणस्तरीय वस्तुको उत्पादन निर्यातजन्य वस्तुको उत्पादनलाई वृद्धि गर्न सम्बन्धित कृषकलाई आवश्यक सहुलियत दिइने उनको भनाइ छ। उनले कृषि भूमिको अनुपयुक्त प्रयोग एवं विभिन्न प्रकोपका कारण कृषि भूमिको उर्बरा घट्दै गएकामा चिन्ता व्यक्त गरे।"
झापामा पिकअप र सिटी सफारी ठोकिँदा एक जनाको मृत्यु,झापा : झापाको गौरादहमा पिकअप र सिटी सफारी ठोकिँदा एक जनाको मृत्यु भएको छ। दुर्घटनामा परी तीन जना घाइते भएका छन्। गौरादह नगरपालिकास्थित कार्की चोकमा मंगलबार बेल्ला पानीको अस्थायी नम्बर ना अ प स २५३ नम्बरको पिकअप (रिफर भ्यान) र गौरादह नगरपालिका ई ५३ नम्बरको सिटी सफारी एक आपसमा ठोकिँदा दुर्घटना भएको थियो। दुर्घटनामा परी सिटी चालक गौरादह२ निवासी अन्दाजी ५० वर्षीय रघुनाथ काफ्लेको मृत्यु भएको जिल्ला प्रहरी कार्यालय झापाले जनाएको छ। दुर्घटनामा सिटीमा सवार गौरादह३ निवासी ५५ वर्षीया रमा नेपाल र सोही ठाउँकी ४४ वर्षीया मेनुका भण्डारी घाइते भएका छन्। त्यस्तै पिकअप चालक गौरीगञ्ज बस्ने राजेश दास पनि घाइते भएका छन्। घाइतेहरूको दमकमा उपचार भइरहेको प्रहरीले जनाएको छ। दुवै सवारी साधनलाई प्रहरीले नियन्त्रणमा लिएको छ।
"चिसोले थप एक जनाको मृत्यु, मृतकको संख्या १६ पुग्यो","जाजरकोट : त्रिपालमा बस्दै आएका जाजरकोटका एक भूकम्प पीडितको चिसोका कारण ज्यान गएको छ। बारेकोट गाउँपालिका७ सुवाकोटका ६५ वर्षीय हरियो दमाइको मंगलबार ज्यान गएको वडाध्यक्ष विशाल किरण बस्नेतले बताए। दुई वर्षअघि प्यारालाईसिस भएर थलिएका उनी भूकम्प घरमा क्षति पुर्याएपछि त्रिपालमा बस्दै आएका थिए। एक सातादेखि ज्वरो आउने र श्वासप्रश्वास सम्बन्धी समस्या देखिएका उनको मृत्यु भएको वडाध्यक्ष बस्नेतले बताए। उपचारका लागि स्वास्थ्य संस्था लैजाने तयारी गर्दै गर्दा उनको ज्यान गएको बस्नेतले बताए। उनको मृत्युसँगै चिसोबाट ज्यान गुमाउनेको संख्या १६ पुगेको छ। चिसोले वृद्धवृद्धा, दीर्घरोगी, सुत्केरी, गर्भवती र बालबालिका बढी प्रभावित भएका छन्। गत कात्तिक १७ गते राति जाजरकोटको रामीडाँडा केन्द्रविन्दु बनाएर ६ दशमलव ४ म्याग्निच्युडको भूकम्प जाँदा जाजरकोट र रुकुममा गरी एक सय ५४ जनाको मृत्यु भएको छ। स्वास्थ्य सेवा कार्यालय जाजरकोटका महामारी फोकल व्यक्ति कृष्णबहादुर खत्रीका अनुसार जिल्लाभर ५ वर्षमुनिका १२ हजार ४ सय ४ बालबालिका प्रभावित छन्। यस्तै एक हजार ८ सय ८३ जना गर्भवती भूकम्पबाट प्रभावित भएका छन् भने एक हजार ७६ सुत्केरी प्रत्यक्ष प्रभावित भएका छन्। त्यस्तै ६ हजार २६ जेष्ठ नागरिक (७० वर्ष माथिका), एक हजार ८ सय ३२ दीर्घरोगी र ८ सय ५० अपांग गरी २२ हजार २ सय ६ जना प्रत्यक्ष प्रभावित भएका छन्। रुकुम पश्चिममा ५ वर्षमुनिका बालबालिका ५ हजार ५ सय ६७ जना प्रभावित भएको स्वास्थ्य सेवा कार्यालय रुकुम पश्चिमले जनाएको छ। गर्भवती १ हजार ६८ जना, सुत्केरी ७ सय ३९ जना भूकम्पका कारण प्रभावित भएको कार्यालयका सूचना अधिकारी कालीबहादुर वलीले बताए। उनका अनुसार जिल्लाभर ३ हजार ७ सय ८१ जना ज्येष्ठ नागरिक भूकम्पबाट प्रभावित भएका छन्। ५ सय ९६ दीर्घरोगी र ५ सय १६ अपांगता भएका पनि समस्यामा छन्।"
माडीको बैकुण्ठ तालमा पौडी खेल्न प्रतिबन्ध,"भरतपुर : चितवनको माडीस्थित पर्यटकीय गन्तव्य बैकुण्ठ तालमा पौडी खेल्न रोक लगाइएको छ। यहाँ पौडी खेल्दा प्रत्येक वर्ष मानिसको डुबेर मृत्यु हुन थालेपछि बैकुण्ठ ताल व्यवस्थापन समितिले पौडी खेल्न रोक लगाएको हो। समितिले ताल क्षेत्रमा बोर्ड राख्दै पौडी नखेल्न भनेको ताल व्यवस्थापन समितिका अध्यक्ष राजकुमार परियारले बताए। माडी नगरपालिका८ स्थित बैकुण्ठ सामुदायिक वनभित्रको बैकुण्ठेश्वर ताल घुमफिर गर्न दैनिक दर्जनौँ पर्यटक जाने गरेका छन्। धार्मिक महत्व बोकेको ताल भए पनि यहाँको मनोरम दृश्यकै कारण धेरै पर्यटक भित्रिने गरेका छन्। सुरक्षालगायतका अन्य तयारी भएपछि मात्र पौडी खेल्न दिइने परियारले जानाकारी दिए। खरकट्टास्थित बैकुण्ठ चोकबाट करिब साढे तीन किमी दक्षिण लागेपछि बैकुण्ठ मेलास्थल आइपुग्छ। मेलास्थलबाट करिब २० मिनेटको पैदलयात्रापछि ताल पुग्न सकिन्छ। घाँघर खोलाको शिरमा रहेको यो तालमा दुई छहरा छन्। चारैतिरको हरियालीले तालको दृश्यलाई नै लोभलाग्दो बनाएको छ। 'केही वर्षयता ताल अवलोकन गर्न आउने क्रम बढेको छ', माडी८ का वडाध्यक्ष वीरेन्द्रबहादुर भण्डारी भने, 'अहिले समूहमा वनभोजमा रमाउन आउने धेरै छन्।' गर्मीयाममा अझै धेरै पर्यटक आउने गरेका छन्। प्रत्येक वर्ष पौडी खेल्दा मानिसको मृत्यु भएपछि पौडी नखेल्न अनुरोध गरिएको भण्डारीले बताए। यहाँ बालाचतुर्थीको अवसरमा मेला लाग्छ। यस वर्ष पनि मेलाको तयारी तीव्र पारिको छ। मेला लाग्ने चौरमा वनभोज खान मिल्ने व्यवस्था छ। करिब २०३५ सालतिर घाँसदाउँरा काट्न जाने क्रममा फेला परेको यो ताल ३२ मिटर गहिराइको छ। 'ताल जोगाउन ड्यामको खाँचो छ, छहरा पनि व्यवस्थित गर्नुछ', उनले भने, 'कृत्रिम ताल यो होइन, अब संरक्षण गर्दा पनि कृत्रिमता झल्काइने छैन।' उनले तालको दक्षिणतर्फ पर्यटक लोभ्याउने केही गन्तव्यहरू भेटिए पनि प्रचारप्रसार गर्न नसकिएको बताए। चौरमा संरचना बनाउनका लागि यस वर्ष बजेट विनियोजन गरिएको जनाउँदै उनले पर्यटक आकर्षण गर्ने खालका संरचना बनाइने जानकारी दिए। रासस"
आज यी स्थानमा हल्का वर्षा र हिमपात हुने,"काठमाडौं : हाल देशमा पश्चिमी वायुका साथै भारतको राजस्थान आसपास क्षेत्रमा रहेको न्यूनचापीय प्रणालीको सामान्य प्रभाव रहेको छ । यसका कारण देशका विभिन्न स्थानमा बदली र वर्षाको सम्भावना रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । महाशाखाका मौसमविद् रोजन लामिछानेका अनुसार अहिले कोशी, कर्णाली र सुदूरपश्चि प्रदेशमा आंशिकदेखि सामान्य बदली रहेको छ भने अन्य प्रदेशमा आंशिक बदलीदेखि मौसम सामान्यतया सफा रहेको छ । कोशी, कर्णली र सुदूरपश्चिम प्रदेशका एकदुई स्थानमा हल्का वर्षाको सम्भावना छ । त्यस्तै ती प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको पनि सम्भावना रहेको महाशाखाले पूर्वानुमान गरेको छ । मौसमविद् लामिछानेले आज रातिबाट मौसम विस्तारै सुधार हुँदै जाने उल्लेख गरे । उनले भने, 'यो मौसमी प्रणाली आजको लागि हो, रातिदेखि सुधार हुँदै जाने देखिन्छ । देशको पाहडी भूभागमा आंशिक बदली रहने र बाँकी भूभागमा मौसम सफा नै रहने देखिन्छ । उच्च पहाडी तथा हिमाली भूभागको एकदुई स्थानमा हल्का हिमपातको सम्भावना रहेको छ ।' सङ्घीय राजधानी काठमाडौँ उपत्यकामा बिहान सामान्य बदली रहे पनि अहिले काठमाडौँको आकाश खुलेको छ । महाशाखाले जारी गरेको मौसम पूर्वानुमान बुलेटिनमा दिउँसो देशका पहाडी भूभागमा आंशिकदेखि सामान्य बदली रही पहाडी भेगका एकदुई स्थानमा हल्का वर्षा र उच्च पहाडी तथा हिमाली भेगका थोरै स्थानमा हल्का हिमपातको सम्भावना रहेको छ ।"
लागुऔषधसहित दुईजना पक्राउ,काठमाडौँ : चन्द्रागिरि नगरपालिका२ स्थित चेक प्वान्टबाट लागुऔषध खैरो हेरोइन जस्तो देखिने पदार्थ करिब नौ ग्राम ५० मिलिग्रामसहित दुई जनालाई पक्राउ गरिएको छ झापाको बुधबारे गाउँपालिका ५ का ३० वर्षीय सन्तोष तिवारी र सोही गाउँपालिका३ का ३९ वर्षीय हरिबहादुर विकलाई पक्राउ गरिएको हो। भद्रपुरबाट काठमाडौँ आइरहेको बसलाई प्रहरीले जाँच गर्ने क्रममा बसमा सवार उनीहरूलाई अन्डरवेयरभित्र तीन वटा पोकामा लुकाइ ल्याएको उक्त पदार्थसहित पक्राउ गरेको हो। इलामको माई नगरपालिका३ चियाकमानबाट लागुऔषध खैरो हेरोइन जस्तो देखिने पदार्थ दुई ग्राम तीन सय २० मिलिग्रामसहित सोही ठाउँ बस्ने २५ वर्षीय सुदिपकुमार दनुवारलाई सोमबार प्रहरीले पक्राउ गरेको छ। प्रहरी चौकी दानाबारीबाट खटिएको टोलीले उनलाई उक्त पदार्थसहित पक्राउ गरेको हो। दुवै घटनाका सम्बन्धमा आवश्यक अनुसन्धान भइरहेको छ।  रासस
डोल्पाको जुफाल विमानस्थल जोड्ने सडक हिलाम्मे हुँदा यात्रुलाई सास्ती,"डोल्पा : हिमाली जिल्ला डोल्पाको जुफाल विमानस्थल जोड्ने मोतिपुरजुफाल सडकखण्डमा हिलो बढेपछि सवारीसाधन र यात्रुले सास्ती भोग्नु परेको छ। ठुलिभेरी नगरपालिका७ मा पर्ने जुफाल विमानस्थलदेखि एक किलोमिटर तलको सडक पानीले हिलो भएपछि दैनिक आवतजावत गर्ने जीप, टयाक्टर, मोटरसाइकल लगायतका सवारी साधनलाई सञ्चालनमा समस्या भएको छ। जुफाल बजारभरीबाट निस्केको भान्सा र धाराको पानी सिधै सडकमा निकास गरिएको छ। जसका कारण करिब दुई सय मिटर सडक हिलोले भरिभराउ भएको हो। बाटो चिप्लो भएर जीप, मोटरसाइकल लगायतका सवारी साधनका चक्का चिप्लिएर दैनिक जसो सानातिना दुर्घटना हुने गरेको जीप व्यवसायी शेरबहादुर कठायतले जानकारी दिए। जुफाल बजारको पानी पाइपमा सिधै सडकमा निकास गरेकाले सवारीसाधन र पैदलयात्रीहरूले समस्या भोगिरहेको कठायतको भनाइ छ। नगरपालिका कार्यालय नजिकै छ। दुःखको कुरा बजारको पानी व्यवस्थित गर्नुको सट्टा सिधै मुख्य सडकमा हाल्दा पनि नगरपालिकाले कुनै चासो देखाएको पाइन्न। सडकमा हिलो सँगै धुलो पनि उत्तिकै छ। जसले गर्दा जीपमा यात्रा गर्ने यात्रुलाई कसरी सकुसल गन्तव्यमा पुर्याउने भन्ने चिन्ताले चालकलाई पिरोल्ने गर्छ' उनले भने। नजिकको सरकार स्थानीय सरकार नै भएकाले यस्ता सानातिना कुरा सुधारमा तदारुपता देखाउनुपर्ने उनको भनाइ छ। यही बाटो भएर आवतजावत गर्ने स्वदेशी तथा विदेशी पर्यटकले समेत सास्ती भोग्नु परेको छ। धुलो र हिलोले अप्ठेरो बनेको सडकदेखि नजिकै नगरपालिका भए पनि सुधारका लागि चासो नदेखाएको जुफालका स्थानीयको गुनासो छ। डोल्पालीका लागि भरपर्दो यातायातको साधनका रूपमा रहेको जुफाल विमानस्थलमा हवाइजहाजबाट पुग्ने मन्त्री, सांसद, जिल्लाका प्रशासक, नगरका जनप्रतिनिधि यहि बाटो भएर आवत जावत गर्ने भए पनि सुधारका लागि कुनै सुझाव तथा चासो देखाएका पाइँदैन। डोल्पा प्रवेशको मुख्यद्वारको सडकको अवस्था नाजुक भएको त्रिपुराकोटका व्यापारी प्रकाश पन्थीले बताए। काम विशेषले जुफाल एयरपोर्ट जानुपर्ने हिलो सडकका कारण जोखिम मोलेर यात्रा गर्नुपर्ने उनको भनाइ छ। बजारको पानी भित्र भित्रै भिजेर बाटोमा पुगेपछि जुफाल बजार समेत पहिरोको उच्च जोखिममा रहेको छ। एयरपोर्ट पुग्ने सडक नै हिलो र धुलोले भरिएपछि सडक चिप्लो भएर दुर्घटनाको जोखिम रहेको ट्राफिक प्रहरी जवान झलनाथ वलीले बताए। यस्तो सडक समयमै सुधार गर्न नगरपालिकालाई समेत उनले अनुरोध गरे।"
बालिकाको बलात्कारपछि हत्या गर्ने युवक पुर्पक्षको लागि जेल चलान,गुल्मी : गुल्मीमा १५ वर्षीया बालिकाको बलात्कारपछि हत्या गर्ने एक युवक पुर्पक्षको लागि कारागार चलान भएका छन् । चन्द्रकोट गाउँपालिका ४ शान्तिपुरकी १५ वर्षीया मनिषा रुचालको बलात्कारपछि हत्या गर्ने बाँकेको खजुरा गाउँपालिका ७ का २३ वर्षीय रहिस खाँ पुर्पक्षको लागि कारागार चलान भएको जिल्ला प्रहरी कार्यालय गुल्मीका प्रहरी नायव उपरीक्षक डिल्लीनारायण पाण्डेले जानकारी दिए । प्रहरी नायव उपरीक्षक पाण्डेका अनुसार खाँलाई मंसिर ११ गते जिल्ला अदालत गुल्मीको थुनछेक बहसले खाँलाई पुर्पक्षको लागि जेल चलान गरेको हो । कारागार चलान भएका खाँ मदरसा गुल्सने मदिनाका प्रशिक्षक थिए । बालिकाको गत कार्तिक १७ गते बिहान ६ बजे शान्तिपुर बजार नजिकैको हुग्दी खोलाको किनारामा नग्न शव भेटिएको थियो । जेल चलान भएका खाँ जबरजस्ती करणी र कर्तव्य ज्यान सम्बन्धी मुद्दा दर्ता भएको प्रहरीले जनाएको छ ।
अवैध लागूऔषधसहित ७ जना पक्राउ,"काठमाडौं : प्रहरीले अवैध लागूऔषधसहित विभिन्न स्थानबाट ७ जना पक्राउ गरेको छ। बाँकेको नेपालगंज उपमहानगरपालिका१५ जमुनाह चोकबाट अवैध लागूऔषध खैरो हेरोइन जस्तो देखिने पदार्थ ७ सय मिलिग्रामसहित वडा नम्बर १८ का सन्तोष बिष्टलाई सोमबार दिउँसो प्रहरीले पक्राउ गरेको छ। ईलाका प्रहरी कार्यालय जमुनाह र लागूऔषध नियन्त्रण ब्यूरोबाट खटिएको प्रहरीले भारतबाट नेपालतर्फ आउँदै गरेका उनलाई उक्त पदार्थसहित पक्राउ गरेको हो। यसैगरी सुर्खेतको वीरेन्द्रनगर नगरपालिका३ तातोपानीबाट अवैध लागूऔषध ब्राउनसुगर जस्तो देखिने पदार्थ १ सय ३० मिलिग्रामसहित सोही ठाउँ बस्ने कालिकोट रानीत्रिवेणी गाउँपालिका५ घर भएका ३० वर्षीय विश्वराज बम समेत ३ जनालाई सोमबार दिउँसो प्रहरीले पक्राउ गरेको छ। प्रहरीका अनुसार कर्णाली प्रदेश लागूऔषध नियन्त्रण ब्यूरोबाट खटिएको प्रहरीले उनीहरूलाई उक्त पदार्थसहित पक्राउ गरेको हो। गाँजासहित ३ जना पक्राउ यता बझाङको खप्तडछान्ना गाउँपालिका७ गोर्खाली बस्ने ६४ वर्षीय खडक खड्काको घरबाट अवैध लागूऔषध गाँजा ९१ केजी ५ सय १५ ग्रामसहित खड्का समेत ३ जनालाई सोमबार साँझ प्रहरीले पक्राउ गरेको छ प्रहरीका अनुसार पक्राउ पर्ने अन्य २ जनामा गोरखा अजिरकोट गाउँपालिका२ बस्ने ३८ वर्षीय सन्तोस गुरूङ र पर्सा सुकौली पटौली गाउँपालिका९ लक्ष्मीपुर बस्ने ५५ वर्षीय राम बहादुर गुरूङ रहेका छन्। जिल्ला प्रहरी कार्यालय बझाङबाट खटिएको प्रहरीले उक्त घर तलासी गर्दा उक्त परिमाणको गाँजा, प्लाष्टिकको बाटा ५ थान, डिजिटल तराजु १ थान, कैँची २ थान, ब्लेड १ थान, कार्टुन टेप ३ थान, ब्रस १ थान, रबर पोका १ थान लगायतका सरसामानहरूसहित उनीहरूलाई पक्राउ गरेको हो। प्रहरीले सबै घटनाको आवश्यक अनुसन्धान गरिरहेको जनाएको छ।"
"दुबईमा ८ नेपाली कोठामा बन्दी, उद्धारको हारगुहार","झापा : भद्रपुरमा फर्निचर पसल चलाउँथे ३९ वर्षीय अकबर अन्सारी। पारिवारिक समस्याले उनी ऋणमा चुर्लुम्मै डुबे। ऋणको बोझ हटाउन श्रीमतीसहित वैदेशिक रोजगारीमा जाने उनले निधो गरे। अन्सारीले आफू र श्रीमती अफ्रुज खातुनको राहदानी बनाए। फर्निचरको काममा दुवै विदेश जाने सोचमा पुगे। अनि म्यानपावर एजेन्टहरूसँग सम्पर्क गर्न थाले। यसै क्रममा आफूले सञ्चालन गर्दै आएको फर्निचर पसल उनले बन्द गरे। भद्रपुर८ स्थित फूलबारी टोलनिवासी अन्सारीको अन्ततः दुबईको भिसा लाग्यो। श्रीमतीको चाहिँ लागेन। अन्सारीलाई काठमाडौंं धुम्बाराहीस्थित सागर रिक्रुटमेन्ट प्रालिले गत असोज २८ गते दुबईस्थित जेबेल अली उडायो। उक्त म्यानपावर कम्पनीले फ्री भिसा, फ्री टिकटको समेत धज्जी उडाउँदै आफूसँग १ लाख ७५ हजार रुपैयाँँ लिएको अन्सारीले बताए। उनले म्यानपावर कम्पनीसँग गरेको सम्झौताअनुसार उनलाई चाइना स्टेट कन्सट्रक्सन इन्जिनियरिङमा फिनिसिङ कारपेन्टर (फर्निचरको काम) दिने भनिएको थियो। उक्त कामबापत उनलाई मासिक तलब १ हजार १ सय २० दिरहम (करिब ४० हजार नेपाली रुपैयाँँ) दिने सर्त थियो। अन्सारीसँगै अन्य आठ नेपालीलाई पनि सागर म्यानपावरले सोही कम्पनीमा उही कामका लागि भन्दै दुबई पठाएको छ। दुबईको जेबेल अली पुगेपछि उनीहरूलाई भिन्न काममा लगाइयो। फिनिसिङ कार्पेन्टर भनेर दुबई लगिएकोमा त्यहाँको चाइना स्टेट कन्सट्रक्सन इन्जिनियरिङले उनीहरूलाई बेल्चा हान्ने लेबरको काम लगायो। यसरी लेबरको काममा लगाएर उनीहरूलाई बिचल्लीमा पारियो। काम फरक परेको भन्दै उनीहरूले सागर म्यानपावरका प्रतिनिधिहरूलाई तत्काल जानकारी गराए। तर, उनीहरूले यस विषयमा खासै चासो देखाएनन्। म्यानपावरले फर्निचरको काममा पठाएका श्रीमान्लाई बेल्चा हान्न लगाउँदा उनी बिचल्लीमा परेका अन्सारीकी श्रीमती अफ्रुज खातुनले गुनासो पोखिन्। दुबई गएको ९ दिनमै श्रीमान् ओछ्यानमा थला परेका बताउँदै खातुनले भनिन्, परिवारमा ऋण लागेर श्रीमान् कमाउन विदेश जानुभएको हो, उहाँँलाई फर्निचरसम्बन्धी काम आउँछ। ८ दिन बेल्चा हान्दा सिकिस्त बिरामी पर्नुभयो। १ लाख ७५ हजार ऋण काढेर श्रीमान्लाई दुबई पठाएको उनले बताइन्। काम भनेजस्तो नहुँदा ऋणको बोझले उहाँँको मानसिक सन्तुलन झन् बिग्रिँदै गएको छ, उनले भनिन्, करिब १५ दिन ओछ्यानमा थला पर्दा उहाँँ मृत्युसँग लडिरहनुभएको थियो। धन्न सँगै गएका साथीहरूले हेरचाहसँगै उपचार गराउँदा उहाँँ सकुशल हुनुहुन्छ। श्रीमान्लाई नेपाल झिकाउन उनी सबैतिर भौतारिरहेकी छन्। तर, उनको सुनुवाइ भएको छैन। मलाई यहाँँबाट नेपाल फर्काइदिनु भन्दै श्रीमान्ले पनि रुँदै घरमा फोन गर्नुहुन्छ, उनले भनिन्। म्यानपावरलाई श्रीमान् फर्काइदिन आग्रह गर्दा उल्टै २५०० दिरहम मागेको उनले दुःखेसो पोखिन्। अन्सारी जस्तै झापाका राजकुमार ताजपुरिया, झापाकै महेश राजवंशी, मोरङका राहुल शर्मा, रुपन्देहीका अमितकुमार लोहार, नवलपरासीका ईश्वर गुप्ता, नुवाकोटका हिमाल लामा र नुवाकोटकै राजकुमार तामाङ पनि सागर म्यानपावरको बदमासीले बिचल्लीमा परेका छन्। म्यानपावरले भनेजत्तिको पैसा लिएर फिनिसिङ कारपेन्टरमा सम्झौता गरेर दुबई पठाए पनि भवन निर्माणसम्बन्धी काममा लगाएको झापाका राजकुमार ताजपुरियाले बताए। म्यानपावरले हामीलाई ढाँट्दा दुबईको एउटा कोठामा बन्दीसरह बसिरहेका छौं, झापा शिवसताक्षी नगरपालिका५ का ताजपुरियाले भने, म्यानपावरले सम्झौताअनुसार काममा लगाइदिनुपर्यो, कि हामीलाई सकुशल नेपाल फिर्ता पठाइदिनु पर्यो, उनले भने। म्यानपावरले नेपालबाट एकैपटक ६० जनालाई फिनिसिङ कार्पेन्टरमा दुबई पठाएको नुवाकोटाका हिमाल लामाले बताए। दुबई आउनुअघि हामी सबै नेपालमै फर्निचर बनाउने काम गरिरहेका थियौं। त्यही कामको इन्टरभ्यु लिएर म्यानपावरले हामीलाई यहाँँ पठाएको हो, उनले गुनासो गरे। साथीहरू भनेअनुसार उनीहरूले ६० हजारदेखि २ लाख रुपैयाँँसम्म रकम बुझाएर दुबई आएका उनले बताए। उनले भने, यहाँँ आइपुग्दा फर्निचरसम्बन्धी कुनै काम कम्पनीसँग छैन। भवन निर्माणसम्बन्धी मात्र काम रहेछ। हामीलाई त्यही काममा लगायो। बेल्चा हान्दा अलिकति पनि काम बिग्रियो भने कम्पनीले पैसा काट्ने र गाली गरेपछि आफूहरूले काम गर्न नमानेको उनले बताए। उनले भने, हामीलाई तत्काल उद्धार गरी नेपाल फर्काइदिनुहुन सबैसमक्ष हारगुहार र अनुरोध गरिरहेका छौं।"
जाजरकोट भूकम्प : त्रिपालमुनि एक हजार ७६ सुत्केरी !,"जाजरकोट : गत कात्तिक १७ गते राति यहाँको रामीडाँडा केन्द्रविन्दु बनाएर ६ दशमलव ४ म्याग्निच्युटको भूकम्पबाट घरमा क्षति भएपछि सबैभन्दा बढी सुत्केरी, ज्येष्ठ नागरिक तथा बालबालिका समस्यामा परेका छन् । त्रिपालका सहारामा बस्नुपर्दा चिसोका कारण उनीहरूलाई विभिन्न खालका स्वास्थ्य समस्या देखापरेको छ । भूकम्पपीडितको चिसोका कारण ज्यानसमेत गएको छ । भूकम्पबाट घरबासविहीन भएका सर्वसाधारण मौसम अनूकुल नहुँदा बिरामी पर्ने गरेको पाइएको छ । अहिले यहाँका स्वास्थ्य संस्थामा उपचारका लागि आउने बिरामीको भीड नै लागेको छ । जिल्लास्वास्थ्य सेवा कार्यालयले उपलब्ध गराएको तथ्याङ्कानुसार भेरी नगरपालिकामा ४९ हजार ७२ जनसङ्ख्या प्रभावित भएका थिए । बयालीस जनाको मृत्यु भएको थियो भने पाँच सय ५५ जना घाइते भएका थिए । पाँच वर्षमुनिका चार हजार एक सय १५ बालबालिका भूकम्पबाट प्रभावित भएका थिए भने छ सय ७४ गर्भवती, दुई सय ८२ सुत्केरी, दुई हजार आठ सय ३६ ज्येष्ठ नागरिक, एक हजार ६५ दीर्घरोगी र चार सय आठ अपाङ्गता भएका व्यक्तिसहित नौ हजार तीन सय ८० जनसङ्ख्या भूकम्पको प्रभावबाट जोखिममा छन् । स्वास्थ्य संस्था आठवटा पूर्णरूपमा र आठवटा आंशिकरूपमा भत्किएको पाइएको छ । कुशे गाउँपालिकामा २५ हजार आठ सय १५ जनसङ्ख्या प्रभावित भएका थिए । सातजनाको मृत्यु भएको थियो भने २३ जना घाइते भएका थिए । पाँच वर्षमुनिका दुई हजार नौ सय ४५ बालबालिका भूकम्पबाट प्रभावित भएका थिए भने पाँच सय १५ जना गर्भवती, दुई सय ३० सुत्केरी, नौ सय २० ज्येष्ठ नागरिक, दुई सय ७७ दीर्घरोगी र ८८ अपाङ्गता भएका व्यक्तिसहित चार हजार नौ सय ७५ जना भूकम्प प्रभावित जोखिममा रहेका छन् । पाँचवटा स्वास्थ्य संस्था पूर्णरूपमा र १३ वटा आंशिकरूपमा भत्किएको पाइएको छ । जिल्ला प्रशासन कार्यालय जाजरकोटका प्रशासकीय अधिकृत हरिशचन्द्र शर्माका अनुसार छेडागाड नगरपालिकामा एक हजार तीन सय ५२ जनसङ्ख्या प्रभावित भएका थिए । एकजनाको मृत्यु भएको थियो भने पाँचजना घाइते भएका थिए । पाँच वर्षमुनिका तीन सय ७२ बालबालिका भूकम्पबाट प्रभावित भएका थिए भने ८६ गर्भवती, ६६ सुत्केरी, दुई सय चार ज्येष्ठ नागरिक, १५ दीर्घरोगी र नौ अपाङ्गता भएकासहित सात सय ४३ जनसङ्ख्या भूकम्पको प्रभावबाट जोखिममा रहेका छन् । आठवटा स्वास्थ्य संस्था आंशिकरूपमा भत्किएको पाइएको छ । नलगाड नगरपालिकामा २९ हजार दुई सय नौ जनसङ्ख्या प्रभावित भएका थिए । बाउन्न जनाको मृत्यु भएको थियो भने ८६ घाइते भएका थिए । पाँच वर्षमुनिका तीन हजार ३३ बालबालिका भूकम्पबाट प्रभावित भएका थिए भने तीन सय ३१ गर्भवती, तीन सय ७४ सुत्केरी, एक हजार चार सय ८३ ज्येष्ठ नागरिक, दुई सय ३४ दीर्घरोगी र दुई सय ५० अपाङ्गता भएका व्यक्तिसहित तीन हजार हजार नौ सय ४४ जना भूकम्पको प्रभावबाट जोखिममा छन् । एक स्वास्थ्य संस्था पूर्णरूपमा र पाँचवटा आंशिकरूपमा भत्किएको पाइएको छ । बारेकोट गाउँपालिकामा १९ हजार छ सय ७६ जनसङ्ख्या प्रभावित भएका थिए भने दशजना घाइते भएका थिए । पाँच वर्षमुनिका एक हजार चार सय ९९ बालबालिका भूकम्पबाट प्रभावित भएका थिए भने एक सय ८१ गर्भवती, ७५ सुत्केरी, चार सय ३९ ज्येष्ठ नागरिक, दुई सय २३ दीर्घरोगी र ४५ अपाङ्गतासहित दुई हजार चार सय १७ जनसङ्ख्या भूकम्पको प्रभावबाट जोखिममा छन् । पूर्णरूपमा एक र आंशिकरूपमा चार स्वास्थ्य संस्था भत्किएका छन् । भूकम्पबाट शिवालय गाउँपालिका ११ हजार आठ सय ४३ जनसङ्ख्या प्रभावित भएका थिए । दुई जना घाइते भएका थिए । पाँच वर्षमुनिका चार सय ६२ बालबालिका भूकम्पबाट प्रभावित भएका थिए भने ४९ गर्भवती, दुई सुत्केरी, ५१ ज्येष्ठ नागरिक, दीर्घरोगी र अपाङ्गतासहित चार सय ४६ जनसङ्ख्या भूकम्पको प्रभावबाट जोखिममा रहेका छन् । दुईवटा स्वास्थ्य संस्था आंशिकरूपमा भत्किएको पाइएको छ । भूकम्पबाट जुनिचाँदे गाउँपालिकामा एक हजार नौ सय ५० जनसङ्ख्या प्रभावित भएका थिए । पाँच वर्षमुनिका ७८ बालबालिका भूकम्पबाट प्रभावित भएका थिए भने ४७ जना गर्भवती, ४७ सुत्केरी, ९३ ज्येष्ठ नागरिक, १८ दीर्घरोगी र २२ अपाङ्गतासहित दुई सय ८३ जनसङ्ख्या भूकम्पको प्रभावबाट जोखिममा रहेका छन् । पन्ध्रवटा स्वास्थ्य संस्था आंशिकरूपमा भत्किएको छ । भूकम्पबाट एक लाख २८ हजार नौ सय १७ जना प्रभावित भएको पाइएको छ । भूकम्पपछि प्रभावित जोखिम जनसङ्ख्या २२ हजार दुई सय छ रहेको छ । पाँच वर्षमुनिका १२ हजार चार सय चार बालबालिका प्रभावित भएका छन् भने एक हजार आठ सय ८३ गर्भवती त्रिपालमा बस्न बाध्य छन् । त्यसैगरी एक हजार ७६ जना सुत्केरी त्रिपालको सहारामा खुला आकाशमा बस्न बाध्य छन् । एक हजार आठ सय ३२ दीर्घरोगी, आठ सय ५० जना अपाङ्गता भएका व्यक्ति पनि समस्यमा छन् । पूर्णरूपमा १५ वटा स्वास्थ्य संस्थामा क्षति पुगेको छ भने आंशिक ५५ वटामा क्षति भएको छ । विवरण अझै सङ्कलन हुँदै मङ्सिर ७ गतेभित्र पालिकाले क्षतिको विवरण जिल्ला विपद् व्यवस्थापन समितिलाई पठाउन अनुरोध गरे पनि अझै विवरण आउन सकेको छैन । पालिकाले भने मङ्सिर १० गतेसम्म विवरण पठाउन समय माग गरेका थिए । छरिएर रहेका घर, एक ठाउँबाट अर्को ठाउँमा पुग्न धेरै समय लाग्ने भएकाले तथ्याङ्क सङ्कलन गर्न समय लागेको पालिकाका प्रमुखले बताएका छन् । पटकपटक बदलिने कार्यविधिका कारण पनि तथ्याङ्क सङ्कलनमा विलम्ब भएको स्थानीय तहले बताएका छन् । अबको दुई दिनभित्र सबै विवरण आउने सम्भावना रहेको जिल्ला प्रशासन कार्यालय जाजरकोटका प्रशासकीय अधिकृत शर्माले बताए। रासस"
पहिचानवादी समूहद्वारा मेची राजमार्ग बन्द,"झापा : पहिचानवादी समूहले मेची राजमार्गमा सवारी साधन चल्न रोकेको छ। नेकपा (एमाले)का सचिव एवं सङ्घीय सांसद योगेशकुमार भट्टराईको गाडी तोडफोड गर्दा पक्राउ परेकाहरूको रिहाइको माग गर्दै पहिचानवादीहरूले चक्काजाम गरेका हुन्। उक्त समुहले झापाको चारआलीदेखि इलामतर्फ जाने सवारीसाधनमाथि अवरोध पुर्याएको छ । केही पहिचानवादीहरूले झापाबाट इलामतर्फ जान लागेका सवारीसाधनलाई अवरोध गर्न खोजेको जिल्ला प्रहरी कार्यालयका डीएसपी खगेन्द्रप्रसाद रिजालले बताए । अवरोधका बीच इलामतर्फ जाने सवारीसाधनलाई प्रहरीले स्कटिङ गरी गन्तव्यतर्फ पठाइरहेको उनको भनाइ छ । यता प्रदेश नम्बर १ पुनः नामाङ्कन सङ्घर्ष समितिका संयोजक पाण्डवलाल चौधरीका अनुसार लोकल गाडीहरूलाई चल्न दिएको तर इलाम, ताप्लेजुङतर्फ जाने सवारीसाधनका चालकलाई नजान सम्झाइबुझाइ गरिरहेको बताए । पूर्वी पहाडी क्षेत्रमा पनि पहिचानवादीहरूले मंगलबार यातायात अवरुद्ध पारेको जनाइएको छ । बन्दका कारण मेची राजमार्गको फिदिम ताप्लेजुङफिदिम र फिदिमइलाम सडक खण्डमा बिहानैदेखि यातायातका साधन चलेका छैनन् । आइतबार ताप्लेजुङबाट काठमाडौँ फर्कने क्रममा सदरमुकाम फुङलिङको बसपार्कनजिकै पहिचान पक्षधरले भट्टराईको गाडीमाथि आक्रमण गरेका थिए । सातआठ जनाको समूहमा रहेकाहरूले भट्टराई सवार गाडीमा ढुङ्गा र लाठीले हानेका थिए । त्यस क्रममा विपिन कङ्लिवा लिम्बू र आनन्द कङ्लिवा पक्राउ परेका छन् । उनीहरूलाई बिना सर्त रिहाइको माग राखेर पहिचानवादीहरू चक्काजाममा उत्रिएका हुन् ।"
बालिका हत्याका आरोपी भारतीय नागरिक जेल चलान,जानकी : बालिका हत्याका आरोपी भारतीय नागरिक जेल चलान भएका छन्। बाँके जिल्ला अदालतले सोमबार पुर्पक्षका लागि भारतको बहराइच थाना रुपैडिया तहशिल नानपारा ग्राम बाबागञ्जका ३० वर्षीय महेश चौहानलाई जेल चलान गरेको हो। बाँके प्रहरी प्रवक्ता एवं प्रहरी नायब उपरीक्षक नारायण डाँगीका अनुसार भारतीय नागरिक चौहान बाँकेमा रहेको ससुरालीमा विगत १० वर्षदेखि बस्दै आएका थिए। चौहानले डुडुवा गाउँपालिका१ टेपरीस्थित रामकुमार बाहुनको खेतमा गत कात्तिक १४ गते साग टिपिरहेकी १४ वर्षीया रीता हरिजन भन्ने शिलाबति चमारको मुख थुनेर हत्या गरेको प्रहरी प्रवक्ता डाँगीले बताए। उनका अनुसार अभियुक्त चौहानले प्रहरी समक्ष आफूले शिलाबति चमारलाई खेतमा साग टिपिरहेको अवस्थामा मुख थुनेर हत्या गरेको स्वीकार गरेका छन्। शव परीक्षण प्रतिवेदनमा पनि उक्त कुरा खुल्न आएको प्रहरीले जनाएको छ। चौहानले चमारको हत्या पश्चात नजिकै ट्याक्टरले खेत जोतिरहेको ठाउँमा लगी सोही ट्याक्टरको फालिले हिर्काइ खेतमा एउटा खुट्टा बाहिर देखिने गरी पुर्ने प्रयास गरेका थिए। अभियुक्त चौहानले घट्नालाई तोडमोड गर्नका लागि खेत जोत्दा शव फेला परेको भन्ने भ्रम फैलाएका थिए। अनुसन्धानका क्रममा प्रहरीले घटनास्थलबाट करिब एक दशमलव पाँच किलोमिटर टाढाबाट भाग्दै गरेको अवस्थामा अभियुक्त चौहानलाई पक्राउ गरेका थिए। पीडकविरुद्ध गत कात्तिक १६ गते म्याद थप गरी अनुसन्धान जारी राखेको प्रहरीले नाबालिकाको मृत्यु शङ्काास्पद देखिएकाले अनुसन्धान गर्न बाँके प्रहरी प्रमुख एवं प्रहरी उपरीक्षक सुवास बोहरा एसओसिओ अफिसर र तालिम प्राप्त कुकुरसहितको टोली लिएर घट्नास्थलमा पुगेका थिए। अभियुक्तविरुद्ध पीडित परिवारले जाहेरी नदिएकै कारण प्रहरी आफैले घटनाको अनुसन्धान प्रक्रिया अघि बढाएको प्रहरी प्रमुख बोहोराले जानकारी दिए। बाँके प्रहरीका अनुसार शिलाबति चमारको शव माटोमुनी गाडिएको अवस्थामा भेटिएको थियो। रासस
डोटीमा ३० वर्षीय युवक मृत फेला,डोटी : डोटीमा एक जनाको शव फेला परेको छ। मंगलबार दिपायल सिलगढी नगरपालिका ५ पुन्नामा ३० वर्षीय समीर भट्ट मृत अवस्थामा फेला परेको जिल्ला प्रहरी कार्यालय डोटीका प्रहरी निरीक्षक राजेन्द्र बहादुर चन्दले जानकारी दिए। उनका अनुसार दिपायल सिलगढी नगरपालिका ५ का भट्ट मृत फेला परेको जानकारी पछि प्रहरी घटनास्थलमा पुगेको र अनुसन्धान भइरहेको छ। मृतकका आफन्तले हत्या भएको आशंका गरेका छन्।
झापाबाट साढे २ अर्बको चिया भारत निर्यात,"झापा : कोशी प्रदेशको विशेष नगदेबाली चिया, अलैँची, अदुवा र अम्रिसो निर्यात वृद्धि भएको छ। पूर्वी नाका काँकडभिट्टाबाट चालु आर्थिक वर्ष २०८०८१ को त्रैमासिक अवधिमा दुई अर्ब ५९ करोड ८६ लाख रुपैयाँ बराबरको चार हजार तीन सय ३१ मेट्रिक टन जैविक चिया भारत निर्यात भएको काँकडभिट्टा प्लान्ट क्वारेन्टिन कार्यालयले जनाएको छ। झापा, इलाम, पाँचथर, धनकुटालगायत कोशी प्रदेशको जिल्लामा चियाको खेती हुँदै आएको छ। पछिल्लो समय नेपालको जैविक चियाको भारतलगायत युरोपको बजारमा माग बढिरहेको व्यवसायी बताउँछन्। पहाडी जिल्लामा धेरै उत्पादन हुने अलैँची, अदुवा र अम्रिसो पनि भारतीय बजारमा निर्यात हुँदै आएको छ। प्लान्ट क्वारेन्टिन कार्यालयका सूचना अधिकारी चन्देश्वर ठाकुरका अनुसार आव २०८०८१ को साउन, भदौ र असोज महिनामा एक अर्ब २० करोड ८० लाख रुपैयाँ बराबरको एक हजार पाँच सय १० मेट्रिक टन अलैँची भारत निर्यात भएको थियो। पूर्वी पहाडको इलाम, पाँचथर, ताप्लेजुङ, तेह्रथुम, धनकुटा, सङ्खुवासभा, भोजपुर, खोटाङलगायत जिल्लामा ओसिलो खोल्सी खेतमा अलैँचीको खेती हुँदै आएको छ। औषधि र मसलाका रुपमा प्रयोग हुने भएकाले यसको बजार मूल्य अति उच्च रहेको छ। आव २०८०८१ को त्रैमासिक अवधिमा रु २२ करोड ९५ लाख चार हजार मूल्य बराबरको एक हजार सात सय ९३ मेट्रिक टन अदुवा पूर्वीनाका काँकडभिट्टा भएर निकासी भएको छ। निर्यातअघि झापा र इलाममा अदुवाको प्रशोधन हुने गरेको छ। किसानले उत्पादन गरेको अदुवा व्यवसायीले खेतमै गएर खरिद गर्दै आएका छन्। उक्त अदुवालाई झापाका विभिन्न प्रशोधन केन्द्रमा पुर्याएर गुणस्तरीय बनाएर भारत निकासी हुने गरेको छ। अम्रिसो कुचो बनाउनका लागि प्रयोग गरिन्छ। नेपाली अम्रिसोको भारत तथा बंगलादेशमा ठूलो माग छ। तथापि नेपालले अधिकांश अम्रिसो भारत निर्यात गर्दछ। चालू आवको त्रैमासिक अवधिमा २९ करोड ४० हजार मूल्य बराबरको दुई हजार चार सय १७ मेट्रिक टन अम्रिसो भारत निकासी भएको ठाकुरले जानकारी दिए। अन्य बाली उत्पादन नहुने पहाडको पाखो बारी र कान्लामा अम्रिसोको खेती हुन्छ। फूललाई छिप्पिएपछि थुतेर कुचोका रुपमा प्रयोग हुने भएकाले यसबाट किसान लाभान्वित भइरहेका छन्। अम्रिसोको घाँस गाईवस्तुलाई खुवाइन्छ। पूर्वीनाका भएर प्लाइउड र भेनियर उडका उत्पादन उल्लेख्य मात्रामा भारत निर्यात भइरहेको छ। मसालाका रुपमा प्रयोग हुने तेजपात पनि भारत निकासी हुन थालेको छ। प्लान्ट क्वारेन्टिन कार्यालयका अनुसार चालु आवको पहिलो त्रैमासिक अवधिमा ७४ करोड १८ लाख १९ हजार रुपैयाँ मूल्य बराबरको २२ हजार ६ सय ७२ मेट्रिक टन प्लाइउड तथा भेनियर उड भारत निकासी भएको छ। सोही अवधिमा १७ लाख ९२ हजार रुपैयाँ मूल्य बराबरको २८ मेट्रिक टन तेजपात भारत निकासी भएको छ। नेपालबाट भारततर्फ निकासी हुने कृषि वस्तुमा मसुरो दालसमेत रहेको छ। सोही अवधिमा रु आठ करोड चार लाख १९ हजार मूल्य बराबरको पाँच सय ८७ मेट्रिक टन मसुरो दाल निकासी भएको कार्यालयले जनाएको छ।"
चोरी मुद्दामा फरार रहेका दुई युवा पक्राउ,उदयपुर : चोरी मुद्दामा फरार रहेका दुई जनाई उदयपुर प्रहरीले पक्राउ गरेको छ। पक्राउ पर्नेमा त्रियुगा नगरपालिका३ का २४ वर्षीय कलाम महमद र २५ वर्षीय अहमद कलामुदिन रहेका छन्। अस्थाई प्रहरी पोष्ट बसपार्कबाट खटिएको प्रहरी टोलीले उनीहरुलाई पक्राउ गरिएको जिल्ला प्रहरी कार्यालयका सूचना अधिकारी डिएसपी हरिनन्दन चौधरीले जानकारी दिए। उनीहरुलाई चोरी मुद्दामा जिल्ला अदालतले ११ महिना चार दिनको कैद र जनही १०१० हजार जरिवानाको फैसला सुनाएको थियो। दुबै जनालाई फैसला कार्यन्वयनको लागि जिल्ला अदालत पठाईएको डिएसपी चौधरीले जानकारी दिए।
बारबर्दियामा बाघको आक्रमणबाट एकजना गम्भीर घाइते,बर्दिया : बर्दियाको बारबर्दिया नगरपालिका९ सतखलुवा तालनजिक बाघको आक्रमणबाट एकजना गम्भीर घाइते भएका छन् । घाइते हुनेमा ४५ वर्षीय अनिल शर्मा रहेको प्रहरीको भनाइ छ । बर्दिया राष्ट्रिय निकुञ्ज नजिक सामुदायिक वनमा बाघले आक्रमण गरेको र घाइतेको स्थानीय प्राथमिक स्वास्थ्य केन्द्रमा उपचार भइरहेको जिल्ला प्रहरी कार्यालय बर्दियाका प्रहरी नायब उपरीक्षक तुल्सीराम अर्यालले जानकारी दिए। घाइते शर्माको ठेगाना थाहा हुन नसके पनि भारतीय नागरिक रहेको प्रहरी जनाएको छ ।
वेश्यावृत्तिमा लगाउने स्पा सेन्टर सञ्चालक पक्राउ,"काठमाडौं : रोजगारीको प्रलोभन देखाई वेश्यावृत्तिमा लगाएको अभियोगमा प्रहरीले एक जनालाई पक्राउ गरेको छ । काठमाडौँ महानगरपालिका९ रातोपुलस्थित नुवाकोट ब्यूटी पार्लर एण्ड स्पा सेन्टरका सञ्चालक सङ्खुवासभा चिचिला गाउँपालिका१ घर भएका ४३ वर्षीय दिनेश पौडेललाई आइतबार प्रहरीले पक्राउ गरेको हो । साथै सेन्टरबाट दुई नाबालिका र एक युवतीलाई प्रहरीले उद्दार गरेको छ । स्पा सेन्टरमा काम गर्ने युवतीहरूलाई जबरजस्ती वेश्यावृत्तिमा लगाई यौन शोषण गर्ने गरेको भन्ने सूचनाको आधारमा मानव बेचबिखन अनुसन्धान ब्यूरो बबरमहलबाट खटिएको प्रहरीले पौडेललाई पक्राउ गरेको हो । युवतीहरूलाई आकर्षक तलब सुविधा दिने प्रलोभनमा पारी स्पा सेन्टरमा बोलाउने गरेको, मसाजका साथै शारीरिक सम्पर्क राख्न दबाब दिने गरेको र पौडेलले भने अनुसारको काम गर्न नमानेमा शारीरिक तथा मानसिक यातना दिनुको साथै अश्लिल फोटो तथा भिडियो सामाजिक सञ्जाल मार्फत आफन्तलाई पठाइदिने जस्ता डर त्रासमा पार्ने गरेको अनुसन्धानको क्रममा खुलेको प्रहरीले जनाएको छ । रातोपुल र एयरपोर्ट नजिकै रहेका पौडेलका दुई वटा स्पा सेन्टरमा काम गर्ने युवतीलाई आलोपालो एक ठाउँबाट अर्को ठाउँमा पठाउने गरेको प्रहरीको भनाइ छ । पौडेललाई काठमाडौं जिल्ला अदालतबाट पाँच दिन म्याद थप अनुमति लिई गरी मानव बेचबिखन तथा ओसारपसार मुद्दामा प्रहरीले आवश्यक अनुसन्धान गरिरहेको छ । रासस"
उर्लाबारी आगलागीमा मृत्यु हुनेको संख्या ५ पुग्यो,"विराटनगर : मोरङको उर्लाबारी नगरपालिका७ बरगाछीमा भएको आगलागीमा परेर मृत्यु हुनेको संख्या ५ पुगेको छ । कात्तिक २६ गते लक्ष्मी पूजाको राति आगलागी हुँदा घाइते भएका ४३ वर्षीय रामनरेश मरिताको उपचारका क्रममा सोमबार राति मृत्यु भएको छ । धनुषाको जनकनन्दिनी गाउँपालिका घर भइ उर्लाबारी७ मा बस्दै आएका मरिताको राति ११:३० बजेतिर मृत्यु भएको प्रहरीले जनाएको छ । मोरङ प्रहरीका प्रवक्ता डीएसपी रन्जनकुमार दाहालका अनुसार आगो नियन्त्रणमा लिने क्रममा गम्भीर घाइते भएका उनको कीर्तिपुर वर्न अस्पतालमा उपचार भइरहेको थियो । घटनामा परेर घाइते भएकामध्ये उर्लाबारी७ का ६८ वर्षीय रुकुमबहादुर कार्की, ४९ वर्षीय हेमकुमार दाहाल, ४२ वर्षीय कुमार तामाङ र ४३ वर्षीय तपन पण्डितको यसअघि नै मृत्यु भइसकेको छ । दीपक कार्कीले घरमै सञ्चालन गरेको स्नेहा सुनचाँदी पसलबाट लक्ष्मी पूजाको राति १०:३० बजेतिर लागेको आगो निभाउन गएका ४ प्रहरी र २४ स्थानीय गरेर २८ जना घाइते भएका थिए । गम्भीर घाइतेको कीर्तिपुर वर्न अस्पतालको आईसीयूमा उपचार भइरहेको डीएसपी दाहालले बताए । उनका अनुसार आगलागीबाट ३ करोड ४१ लाखको क्षति भएको थियो ।"
चिसोको चपेटामा जोखिम समूह,"जाजरकोट : भूकम्पले घरमा क्षति पुर्याएपछि त्रिपालमुनि बस्दै आएकी जाजरकोटको नलगाड नगरपालिका ८ तल्लोसिमाकी २५ वर्षीया सर्मिला चदाराको चिसोबाट मृत्यु भएको छ। त्रिपालमुनि बस्दै आएकी एक महिने सुत्केरी चदारा त्रिपालको बसाईले गर्दा केही दिनदेखि रुघाखोकी र ज्वरोको बिरामी थिइन्। चिसोले गर्दा बिरामी परेकी उनको समयमा उपचार नगर्दा ज्यान गएको नलगाड ८ का वडाध्यक्ष तेजबहादुर सिंहले बताए। उनले भने, घर बाहिर त्रिपालमुनि बस्दै आएकी ती सुत्केरी बिरामी रहिछन्। हामीलार्ई थाहा भएन। मृत्यु भइसकेपछि मात्र थाहा पायौं। चिसोले धेरै बालबालिका र सुत्केरी बिरामी परेका छन्। आमाको मृत्युपछि एक महिनाकी छोरीको बिचल्ली भएको छ। अत्यधिक चिसोका कारण जाजरकोटको भेरी नगरपालिका २ पुरानोरिसाङका हुकुमबहादुर पुनकी एक महिनाकी छोरी निरुताको निमोनिया भएर गतसाता ज्यान गएको थियो। बालिका बिरामी परेपछि उपचारका लागि जिल्ला अस्पताल ल्याइएको ती बालिकाको उपचार हुन नसकेपछि सुर्खेत रेफर गरिएको थियो। थप उपचारका लागि जिल्ला बाहिर लैजाँदै गर्दै उनको बाटोमै ज्यान गएको स्वास्थ्य सेवा कार्यालय जाजरकोटका प्रमुख डा प्रतीक्षा भारतीले बताइन्। भेरी नगरपालिका ४ रानागाँउमा कोठा भाडामा बस्दै आएकी छेडागाड ११ झापाकी तीन महिनाकी सुत्केरी विष्णु विकको छोरा तीन दिनदेखि बिरामी छन्। खोकी लाग्ने र स्वाँस्वाँ गर्ने समस्या छ। उनी आफू पनि बिरामी छन्। भाडाको घर भूकम्पले क्षति पुर्याएपछि उनी अहिलेसमस्यामा छन्। एकसरो त्रिपालमा उनको गुजरा चलिरहेको छ। राति शीत तपतप चुहिन्छ। चिसोले निन्द्रा पटक्कै लाग्दैन। भाडामा बस्ने भनेर हामीलार्ई राहत पनि दिँदैनन्। खानेकुरा पनि छैन। बिजोग भयो उनले भनिन्, भूकम्पले बाँचे पनि चिसो र भोकले बाँच्न गाह्रो भो। भेरी नगरपालिका ४ कि उर्मिला विकको घर भत्किएपछि स्थानीय भेरी प्राथमिक विद्यालयमा पाल टाँगेर बसिरहेकी छन्। उनी दुई महिनाकी सुत्केरी हुन्। उनले भनिन्, बच्चा निमोनियाले ग्रस्त छ। जति औषधि खुवाए पनि फेरी रोग बल्झिहाल्छ । राति मुटु छेड्ने चिसो हुन्छ। एकसरो त्रिपालले निकै चिसो हुन्छ। मेरो मुख हरेक दिन बिहान उठ्दा सुन्निएको हुन्छ म आफैं पनि बिरामी छु। बिरामी छोरालार्ई कसरी स्याहारुँ। सुरुमा भूकम्पको डर लाग्यो, अहिले चिसोको डर लाग्छ। बाँच्नै गाह्रो भो हजुर। कतिबेला उज्यालो होला भन्ने लाग्छ। रात कटाउन निकै मुस्किल पर्छ। नलगाड नगरपालिका ४ बाउसेखोलाकी २८ वर्षीया सर्मिला खत्री खड्का ५ दिनको सुत्केरी हुन्। भूकम्पले बस्ने घर भत्काइ दिएपछि उनी त्रिपाल टाँगेर बस्दै बसेकी छन्। उनका २ बच्चा छन्। सोही ठाउँकी २० वर्षीया पवित्रा बोहरा सुत्केरी भएको १२ दिन भयो। त्रिपालमुनि बस्नुपर्दा उनलार्ई पनि चिसोले सताएको छ। यस्तै पाटाकी दीपा खत्री पनि ३० दिनको सुत्केरी हुन्। त्रिपाल टाँगेर बस्नुपर्दा चिसोले सुत्केरी तथा बालबालिकाहरूमा लगातार टाउको दुख्ने मात्र नभई शरीर सुन्निन थालेको र बच्चालार्ई खोकीको समस्या देखिएको नलगाड नगरपालिका वडा नम्बर ४ का वडाध्यक्ष बद्री पन्तले बताए। शरीर सुन्निएकाले कामकाज गर्न गाह्रो हुने गरेको छ। त्रिपाल टाँगेर के गर्नु हावा छिर्छ। चिसो त्यत्तिकै बढेको छ। बच्चालार्ई निमोनिया होला भन्ने डर छ, अध्यक्ष पन्तले भने, भूकम्पका कारण त्रिपालमा बस्नुपर्दा सुत्केरी र बालबालिकाले स्याहार पाउन नसकेको र पौष्टिक खानपानमा पनि कठिनाइ भएको छ। स्वास्थ्यचौकी लहका प्रमुख भुपेन्द्रराज गिरीले सुत्केरी महिलालगायत अन्यमा रुघाखोकी र ज्वरोको समस्या देखिएको जानकारी दिए। उनका अनुसार वृद्धवृद्धामा दमको समस्या देखिएको छ। चिसोका कारण बालबालिकामा निमोनिया, सुत्केरी तथा गर्भवतीमा ज्वरोको समस्या देखिएको छ। उनीहरू मात्र होइन अधिकांश सुत्केरी, गर्भवती, बालबालिका र ज्येष्ठ नागरिकलार्ई चिसोले निकै सताइरहेको छ। चिसोकै कारण उनीहरूमा विभिन्न स्वास्थ्य समस्या देखिन थालेका छन्।"
दक्षिण कोरियाको युवा जनसंख्या ३० वर्षमा आधा हुने,सोल : तीव्र रूपमा बढिरहेको बढ्दो उमेरको जनसंख्या र कीर्तिमानी रूपमा कम हुँदै गएको न्यून जन्मदरका कारण आगामी ३० वर्षमा दक्षिण कोरियाली युवाहरूको संख्या आधा हुने अपेक्षा गरिएको कोरियाको तथ्यांक निकायले सोमबार बताएको छ। तथ्यांक कोरियाका अनुसार सन् २०२० मा १९ देखि ३४ वर्ष उमेर समूहको संख्या कुल जनसंख्याको २० दशमलव चार प्रतिशत अर्थात् १ करोड २ लाख १३ हजार थियो। यो उमेर समूहको संख्या सन् १९९० मा १ करोड ३८ लाख ४९ हजारबाट सन् २००० मा १ करोड २८ लाख ८३ हजार र सन् २०१० मा एक करोड ९ लाख ६७ हजार भएपछि सन् २०५० मा यो संख्या घटेर ५२ लाख १३ हजार हुने अनुमान गरिएको छ। सन् २०५० मा कुल जनसंख्यामा युवाहरूको प्रतिशत घटेर ११ प्रतिशत हुने अनुमान गरिएको छ। कुल प्रजनन दर अर्थात एक महिलाद्वारा उनको जीवनकालमा जन्माउने शिशुको औसत संख्यासन् २०२२ मा शून्य दशमलव ७८ को न्यूनस्तरमा पुगेको छ। कुल युवा जनसंख्यामा अविवाहित युवाहरूको प्रतिशत पाँच वर्षअघिको ७५ प्रतिशतबाट बढेर सन् २०२० मा ८१ दशमलव पाँच प्रतिशत भएको छ।  (सिन्ह्वारासस)
