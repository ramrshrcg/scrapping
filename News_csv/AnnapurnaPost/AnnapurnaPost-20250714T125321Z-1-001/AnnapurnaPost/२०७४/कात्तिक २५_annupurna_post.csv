शीर्षक,विवरण
"शरीर, मृत्यु र भय","ब्रेड, बटर र सेक्स मा तल्लीन मानव समाजको मूल्यको आधार लोभ र भयमा टिकेको छ । एउटा मानिस मर्न लागेको रहेछ । उसको मृत्युशड्ढयाको वरपर जम्मा भएका मानिसले उसले केही बर्बराइरहेको देखेछन् । उसको मुखैनजिकै कान लगेर सुन्दा ती व्यक्ति तीनछक परेछन् । मर्न लागेको व्यक्तिले सैतानको नाम पो जपिरहेको रहेछ । आश्चर्यचकित हुँदै ती मानिसहरूले उसलाई सोधेछन्, मर्ने बेलामा भगवान्को नाम जप्न छोडेर किन सैतानको नाम जपेको ? उसले भनेछ, तिमीहरू कुरो बुझ्दैनौ । भगवान्को सट्टा सैतानसँग जम्काभेट भयो भने के गर्ने ? त्यसै पो भइहाल्छ कि ! त्यसैले म जोखिम मोल्न चाहन्न । तिमीहरू मेरो समय बर्बाद नगर । मनुस्यको शरीर बन्ने पञ्चमहाभूत पृथ्वी, जल, अग्नि, वायु र आकाशको असन्तुलनबाट पैदा हुने नकारात्मक ऊर्जा हुन् भय, मोह, क्रोध, इच्छा र सन्ताप । यी संवेग मानव शरीरका पञ्चतत्वहरू नकारात्मक स्थितिमा कार्य गर्ने अवस्थामा पैदा हुँदा सक्रिय हुन्छन् । शरीरसँगको अतिशय तादात्म्यले भयको उदय हुन्छ । दिव्यताको आरोहणमा अभय नै पहिलो कदम हो । भय पृथ्वी तत्व (शरीर) मा अतिशय दबाबले पैदा हुन्छ, जुन पछि मनको अचेतन कुनामा जम्मा हुन्छ थाल्छ । शरीर भरपोषण मात्रै गर्न जन्मिएका जनावरमा यो संवेग सर्भाइबल ड्राइभ को मुख्य कारण हो । यस्तै म शरीर हुँ भन्ने भ्रान्तिपूर्ण प्रतीतिबाट मनुस्यमा पनि भय शक्तिशाली भएर आउँछ । साधारणतः ब्रेड, बटर र सेक्स मा तल्लीन मानव समाजको धार्मिक, सांस्कृतिक र मनोवैज्ञानिक मूल्य, मान्यताको आधार लोभ र भयमा टिकेको हुन्छ । बाहिरबाट भय जति लुकाउन खोजिन्छ, त्यति नै यसले भित्रभित्र आफ्नो साम्राज्य खडा गर्न थाल्छ । वास्तवमा हामीले आफूलाई जानेको पनि शरीरको माध्यमबाटै हो । त्यसैले साधारण मनले शरीरभन्दा गहिरो आयाममा प्रवेश गर्न जरुरी ठान्दैनन् । तर शरीर जीर्ण हुँदै गएपछि जब यो भर गर्नलायकको रहँदैन, त्यसपछि हामी भित्री सान्त्वना खोज्न धार्मिक बन्न खोज्छौं । त्यो पनि भयकै उपज हो । त्यसैले त हिजोसम्म जसका आँखालाई तारासमान भन्थ्यौं, मर्नेबित्तिकै हामी उसउनको शरीरलाई जतिसक्दो चाँडो तह लगाउन चाहन्छौं । मृत शरीर हाम्रो मनका लागि भयको एक प्रतीक हो । त्यसैले बुद्धले आफ्ना नयाँ भिक्षुहरूलाई यो भयबाट मुक्त हुन केही समय मानिस जलाउने घाटमा पठाउनुहुन्थ्यो र आगोको ज्वालाले खरानी बनाइरहेको लासमा ध्यान गर्न भन्नुहुन्थ्यो । भिक्षुहरूका लागि जीवनको क्षणभंगुरताको बोध गर्ने यो एक रूपान्तरकारी उपाय थियो । यो विधिबाट भयमुक्तिको सूत्रपात हुन्छ र जीवनलाई एक सानो अहंकारको दायराबाट मुक्त गरी स्वतन्त्रता दिन्छ। अचेल बढ्दो अनिँदोपनले मानिस गहिरो निद्रामा पुग्नै सक्दैन । औषधिका माध्यमबाट निद्रा गहिरो भए पनि निद्रापछि केही सुतें भन्ने कुराको मानसिक सन्तुष्टि त होला, तर यसले आल्हाद र उत्साह दिँदैन । जुन समाजले केवल शरीर सजावटलाई नै सौन्दर्य र सुखको मापदण्ड बनाउँछ, त्यति नै त्यो समाज भयभीत भएर जिउँछ । त्यस्तो समाजमा जीवनको अकाट्य सत्य मृत्यु शब्दैसँग मानिसहरू डराउन थाल्छन् । आजको समाज करिब यस्तै अवस्थामा छ । जब मनुस्यमा भयको उदय हुन्छ, त्यसले करोडौं वर्ष विकासको गरेर पाएको शरीरमा रहेको सबैभन्दा उच्च केन्द्र मस्तिष्कको कार्यक्षमता र सक्रियतालाई पूर्णरूपले अवरुद्ध गर्छ । भयभीत अवस्थामा मनुष्यको सोचविचार, परिस्थितिको सही र गलत आकलन गर्ने, वस्तुहरूलाई चिन्ने कार्य गर्ने मस्तिष्कको केन्द्र बन्द हुन्छ । अब उसको जीवन व्यवहार र शरीरका भित्री क्रियाकलाप आफूलाई कसरी बचाउने भन्नेमा मात्र केन्द्रित हुन्छन् । भयको कुनै जायज कारण छ भने भयको स्थिति पार भएपछि पुरानै अवस्थामा फर्किएर आउनुपर्छ । तर घटना बितिसकेपछि पनि भय मनमा बसिरह्यो भने यो समस्या हो । यस्तो मनोगत स्थितिमा डर, चिन्ता र प्यानिक एटेक जस्ता भयका अनेक रूप अनायासै देखिन्छन् । भयको यो बहुरूपी अभिव्यक्तिबाट आज आफैंभित्रै एक्लै कुरा गर्ने मनोरोगदेखि मृत्यको अवतरण यमराजसम्मको दर्शन मानिसले गर्छ । भयको भित्री मनोविज्ञान बुझ्न र नियन्त्रणमा राख्न एक बहुआयामिक प्रयास गर्नुपर्छ । भयको आडमा जन्मिने संवेगलाई नियन्त्रणमा राख्न सकिन्छ । यसको एक पहिलो उपाय भनेको ठीक तरिकाले शरीरलाई दिइने व्यायाम हो । अमेरिकी सरकारले आफ्ना जनतालाई भौतिक व्यायाममा अभिप्रेरित गर्ने महत्र्वपूर्ण स्वास्थ्य कार्यक्रम हेल्दी पिपल २०२० ले सन् २०२० सम्म १८ वर्षमाथिको जनसंख्याको ५० प्रतिशत नागरिकलाई हप्तामा घटीमा पाँच दिन दैनिक ३० मिनेट व्यायाम गर्नाले दीर्घायु र स्वस्थ जीवनमा प्रभावकारी परिवर्तन ल्याउने लक्ष्य लिएको छ । प्रत्येक दिन बिहान करिब ३० मिनेटजति शरीरका सबै भागलाई उचित तरिकाले स्ट्रेचिङ गर्ने (तन्काउने) या योगका साधारण आसन पनि मिलाएर गर्ने गरी केहीबेर पूर्ण वि श्रान्तिको अवस्था (जस्तै शवासन) मा शरीरलाई बोधपूर्वक छोड्दै जाने अभ्यासले शरीर विस्तारै आफ्नो नैसर्गिक निश्चलतामा फर्किन थाल्छ । यो क्रिया र अक्रियाको अभ्यास गहन हुन थालेपछि मनमा जम्मा भएका नकारात्मक भाव र दमन गरिएका अनेकौं संवेग शरीरका माध्यमबाट विस्तारै निर्जरा भएर निस्कन थाल्छन् । दमित संवेगहरूलाई विसर्जन गर्ने यो एक निरापद र अति प्रभावकारी तरिका हो । शरीर र मन एकै ऊर्जाका दुई अभिव्यक्ति हुन् । शरीरमा अनुभव भएको वि श्रान्तिले मनको गहिरो अचेतनमा बसेका समस्यालाई तिरोहित हुने पृष्ठभूमि र पथ निर्माण गर्छ । वास्तवमा निद्रामा यही प्रक्रिया हुन्छ । त्यसैले गहिरो निद्रापछि बिहान हामी ताजा र उत्साहित महसुस गर्छौं । तर अचेल बढ्दो अनिँदोपनले मानिस गहिरो निद्रामा पुग्नै सक्दैन । औषधिका माध्यमबाट निद्रा गहिरो भए पनि निद्रापछि केही सुतें भन्ने कुराको मानसिक सन्तुष्टि त होला, तर यसले आल्हाद र उत्साह दिँदैन । निद्रा गहन रूपले एक अचेतन प्रक्रिया हो । समाजमा जतिजति मानसिक सक्रियता बढ्दै जान्छ, ऊर्जा सन्तुलन मिलाउन जानिएन भने त्यतित्यति निद्रा हराउँदै जान्छ । अतिशय चञ्चल मनको कारणले अनिँदोपन आजको विश्वको यथार्थ बनेको छ । निद्रा प्राकृतिक औषधि हो । निद्रा अचेत अवस्थाको ध्यान हो भने ध्यान सचेतन निद्रा हो । सचेतन प्रक्रिया सधैं सुरुचिपूर्ण, अनुभवले परिपूर्ण र रूपान्तरणकारी हुन्छ । शरीरसँगको मित्रताबाट मनसँगैको मित्रता सुरु गरौं ।"
"दुख्नुपर्छ, नदुखे बर्बाद हुन्छ","केही समयअघि एक आफन्तका एक्लो छोराले जीवन त्यागे । सम्पन्न परिवारका उनी पढाइमा पोख्त त थिए नै, सोही कारण अमेरिकामा छात्रवृत्ति पाएर केही समयअघि मात्र पढ्न त्यहाँ पुगेका थिए । ती बाबुको मृत्युले म अहिले विचलित छु । मनमा तर्कना आउँछन् मथिंगल रन्किन्छ । ठान्छु धन, सम्पन्नता, सम्मान, यौवन, पराक्रम, लोकप्रियता र आनन्द आदिको सीमा के? झुप्रोमा वर्षौंदेखि दीर्घरोग लिएर बाँच्ने मान्छे पनि बेलाबेलामा हाँस्छन् । अपांगता भएका मान्छे आनन्दसाथ बाँच्छन्, रमाउँछन्, झुम्छन् र धक फुकाएर हाँस्छन् । घरका सबै भूकम्प र बाढीपहिरोमा परेर बित्दा पनि कर्मको लेखा भनेर सहिदिने एक्लो मान्छे हामीले देखेका छौं र पढेका छौं । आफ्ना प्रिय व्यक्तिले छोडेर भाग्दा पनि त्यसलाई सहन गरेर सहजै जीवन जिउने कति छन् । अस्तिको पीडा भुलेर भोलिपल्ट नयाँ जीवन सुरु गर्छन् ती । तर कतिपय मान्छे जिन्दगीलाई जादुगरको छुमन्तर ठान्छन् र जादुमा झैं जीवनबाट एकाएक अलप हुन्छन् । अघिल्लो दिन ठीकठाक मान्छे अकस्मात के सोच्छ कुन्नि, भोलिपल्ट निर्जीवता रोज्छ । प्रत्येक मान्छेको जन्म, संस्कार, अवस्था, अवस्थिति, चेतना, बौद्धिकता अर्काको भन्दा विल्कुलै फरक हुने भएकाले मान्छे सबैको एउटै भोगाइ हुँदैन । तर पनि जीवनप्रति वितृष्णा हुनु वा मृत्यु प्यारो लाग्नुको कारण भने एउटै हुन जान्छ अन्तर्निहित दुखाइ वा दर्द । पैसा र सम्पन्नता नभएको अवस्थालाई आम मान्छे दुःखी भन्छन् । दुःख बढी भौतिक हुन्छ, तर दुखाइ भने मानसिक र शारीरिक दुवै हुन्छ । भौतिक सुख हुँदाहुँदै जति पनि मान्छे जिन्दगीदेखि दिक्क मान्छन्, ती मान्छेका मनमा दुखाइ छ भन्ने बुझिन्छ । यस्ता दुखाइलाई विज्ञानले नाप्न सक्दैन । यस्ता दुखाइको उपचारका लागि मान्छेले आफूलाई होइन, अरूको जिन्दगी पनि पढ्नुपर्छ । संसार हेर्नुपर्छ । यस्तो आश्चर्य र अद्भुत जीवन अकस्मात् त्याग्नै मन लागे पनि जीवन त्याग्नुपूर्व अस्पतालको इमर्जेन्सी बेडमा सकीनसकी भेन्टिलेटरबाट सास फेरिरहेको मान्छे देख्नु र भेट्नुपर्छ । हात र गोडाविना नै जन्मिएका निक भुजिसिक जस्ता व्यक्तिका आत्मविश्वास जगाउने प्रवचन सुन्नुपर्छ । भौतिकशास्त्री स्टेफन हकिन्स र उनका अकल्पनीय वैज्ञानिक विचार र काम नियाल्नुपर्छ ।२१ वर्षको उमेरमा डाक्टरले अब तिमी दुई वर्ष मात्र बाँच्छौ भनिएका उनी स्नायुसम्बन्धी मोटर न्युरोन नामक रोगले ग्रस्त भएर आज पनि बाँचिरहेका छन्, तर एक महान् र अद्भुत जीवन । बाँचेकामध्ये सबैभन्दा महान् भौतिकशास्त्री उनी न बोल्न सक्छन् न हिँड्न सक्छन् । तैपनि अनेक वैज्ञानिक उपकरणका सहायताले संसारभर विज्ञानका भाषण गर्दै हिँड्ने उनलाई मात्र नियाल्ने हो भने तपाईंहाम्रा सानातिना दुखाइ बेकार लाग्छन् । विचारबाट पनि उब्जिन्छ दुखाइ खप्तडबाबा भन्छन्, सबैभन्दा सूक्ष्म हुनाको कारणले बिजुली आदि सारा वस्तुभन्दा पनि विचारको बल बढी मानिएको छ । जड वस्तुभन्दा चेतन र सूक्ष्म वस्तुमा सदैव अधिक बल हुन्छ । जस्तो ढंगाभन्दा माटो सूक्ष्म छ र माटोमा ढुंगाभन्दा पनि अधिक बल छ । ढुंगाभन्दा माटोमा जडता कम छ, त्यसैले ढुंगाको अपेक्षा माटोमा जीवनशक्ति धेरै छ । माटोभन्दा पानी अधिक सूक्ष्म छ, पातलो छ त्यसैले त्योभन्दा पानी ज्यादा उपयोगी र बलवान् छ । मान्छेका विचारलाई सयौं विषयले प्रभाव पार्ने भएकाले पनि त्यो जेलिएको हुन्छ । २१ वर्षको उमेरमा डाक्टरले अब तिमी दुई वर्ष मात्र बाँच्छौ भनिएका भौतिकशास्त्री स्टेफन हकिन्स स्नायुसम्बन्धी मोटर न्युरोन नामक रोगले ग्रस्त भएर आज पनि बाँचिरहेका छन् । तर एक महान् र अद्भुत जीवन । खप्तडबाबाले नै उल्लेख गरेका छन्, एक विद्वान्ले लेखेका छन् प्रकाशको गति एक सेकेन्डमा १,८६,००० माइल भए झैं विचारको गति प्रवाह ४०,००० निलदेखि सत्तरी हजार निल माइलसम्म हुन्छ । यसबाट थाहा हुन्छ विचारको प्रभाव हाम्रो जीवनमा कति हुन्छ भन्ने । आफैं जेलिएको विचारबाट हामी मुक्त हुन सकेनौं भने जीवन धेरै जटिल बन्छ । त्यसैले हामीले सधैं सुनेको सादा जीवन उच्च विचार लाई जीवनमा अपनाउन सकियो भने जीवन धन्य बन्छ । आफ्नो एक जीवनबाट अरू थुपै्र जीवनको कल्याणसमेत गर्न सक्छौं । अर्कोपटक प्राप्त हुने निश्चिन्तता नभएको यो अमूल्य जीवन फाल्ने त कुनै चाहनै हुँदैन । म घर बनाउँछु भनेर तपाईंले पहिलोपटक कहिल्यै सोच्नुभयो ? प्रारम्भमा तपाईंले बनाएको घर वास्तवमा हावाको महल नै थियो किनभने त्यो केवल कल्पना थियो । योगीहरूको सिद्धान्त के छ भने विचार एउटा परम् बलवती शक्ति हो र विचारहरूद्वारा जे चाह्यो त्यही हुन सक्छ । पृथ्वीनारायण शाहले पहिलोपटक बाईसे र चौबीसे राज्य मिलाएर नेपाल बनाउँछु भन्ने भाव वा विचार लिएका कारण नेपाल बनेको हो । प्रथम र द्वितीय विश्वयुद्ध पनि त्यस समयका शासकको विचारकै कारण सिर्जित भएको हो । विचारबाट भौतिक निर्माण र विनाश हुन सके झैं विचारकै परिणति हुन् मानसिक दुःख। मन खेतसमान भएकाले त्यसमा केही न केही विचार उत्पन्न हुँदै गर्ने र कुनै विचारले सुख त कसैले दुःख दिने भएकाले त्यसमा ध्यान दिँदा जीवन सुध्रिने मत छ खप्तड बाबाको । गीतामा अर्जुनको मन साह्रै चञ्चल र उद्वेलित हुने हुँदा त्यसलाई कसरी नियन्त्रण गर्ने भन्ने प्रश्न गर्छन् कृष्णलाई । उत्तरमा कृष्ण भन्छन् बारम्बारको अभ्यासले र वैराग्य भावले यो सम्भव छ । शरीरको टिस्यु भत्किँदा दुख्छ चिकित्सा विज्ञानका अनुसार शरीरमा चार प्रकारका टिस्यु हुन्छन् र तिनै टिस्यु भत्किँदा वा त्यसमा हानि पुगेपछिको प्रतिक्रिया हो दुखाइ । टिस्युमा समस्या भएको कुरा मस्तिष्कमा पुगेपछि दुखाइबारेमा हामी थाहा पाउँछौं । दुखाइ शरीरको प्रतिरक्षा प्रणाली हो । यसले हामीलाई थप टिस्यु नबिगार्न वा जोगाउन सचेत गराउँछ । हाम्रा शरीरका स्नायुमार्फत त्यो जानकारी मस्तिष्कमा नपुग्दो हो त हामीले दुखेको भाग जोगाउन पहल गर्ने थिएनौं । विज्ञानको बुझाइमा प्रत्येक मान्छेले दुखाइलाई बेग्लाबेग्लै रूपमा बुझ्छ र दुखाइकै आधारमा उपचार गर्नुपर्ने कतिपय रोग चिकित्सकका लागि जटिल भइदिन्छ । दुखाइ सबैका लागि एउटै भइदिए चिकित्सकलाई दुखाइको कारण पहिल्याएर उपचार गर्न सहज हुने रहेछ । आफ्ना प्रिय व्यक्ति बितेपछि उनउसको सम्झनामा वरपीपल रोप्नुको अर्थ हो दुखाइलाई शक्तिमा बदल्नु । चिकित्साशास्त्रका अनुसार यस्ता दुखाइमा मस्तिष्कले दुखाइको नराम्रो प्रभाव हटाउन डोपामाइन नामक केमिकलसमेत सिर्जना गर्न सक्छ । एउटा अनुमानअनुसार भौतिक दुखाइकै कारण सिर्जित उपचार, गुम्ने जागिर र छुट्ने कार्यदिनका कारण अमेरिकामा वार्षिक ६ अर्ब डलरको क्षति हुने गर्छ । त्यति मात्रै होइन, दुखाइबारेमा अध्ययनअनुसन्धान गर्ने अनेक संस्था छन् । उनीहरू पनि ठान्छन् दुखाइ भौतिक मात्र हुन्न । त्यसलाई मनोभाव, विश्वास, व्यक्तित्व र सामाजिक तत्वले प्रभाव पार्छ । शरीमा हुने घाउ, चोट र जलन वैयक्तिक र जटिल फेनोमेनन भएको उनीहरूको बुझाइ छ । यसकारण दुखाइको व्याख्या गर्न कठिन रहेको समेत बताइन्छ । दुखाइ अध्ययनका लागि अन्तर्राष्टिय संस्था (आईसाप) १९७३ मा स्थापित भएको छ र एक सय ३३ देशमा सात हजार दुई सय सदस्य छन्। दुखाइ इन्डिकेटर र ऊर्जा पनि प्रायः सबै रोगको प्रमुख लक्षण दुखाइ या असहजता हो । विश्व स्वास्थ्य संगठनले दुखाइलाई शरीरको टिस्यु भत्काउने वा बिगार्ने त्यस्तो वास्तविक अथवा सम्भावित अप्रिय शारीरिक अथवा भावनात्मक अनुभव भनेर व्याख्या गरेको छ । शरीर केवल छालाले मोरिएको हाड, मासु, रगत, अनेक अंग र तन्तुको संयोजन मात्रै होइन भन्ने तथ्यलाई यो भौतिक परिभाषा ले पनि संकेत गर्छ । बुझेर ल्याउँदा दुखाइ कलाकारको जटिल चित्रजस्तै रहेछ । कुनै खास परिस्थितिबाट गुज्रेका हामीलाई आफ्नो रोजाइको अथवा अनुकूलको परिस्थिति नहुँदा मन दुख्ने रहेछ । वर्षौं एउटै तरिकाबाट चलेका शरीरको अंगमा अकस्मात ठक्कर लाग्दा वा फुट्दाकाट्दा शरीर दुख्ने रहेछ । आफन्त र प्रियजन गुम्दा हुने दुखाइ त बढो कष्टकर हुने कुरा हामी सबैलाई थाहा छ । दुखाइले हामीलाई विक्षिप्त बनाए पनि त्यो पनि एउटा ऊर्जा हो । कतिपय मान्छे आफ्ना प्रिय मान्छेको सम्झनामा वरपीपल रोप्छन् । कति मान्छे आफ्ना सन्ततिको मृत्युमा स्कुल र अस्पताल खोल्छन् । केही मान्छे अनाथ आ श्रम खोल्छन् । आफन्तको विछोडमा कतिपय व्यक्ति पुराना खराब आदत छोडेर आध्यात्मिक र नैतिक जीवन जिउँछन् । प्रेमीप्रेमिकाले धोका दिँदा कतिपय व्यक्ति आफूलाई लोकप्रिय या धनधान्यपूर्ण बनाएर अझै सक्षम र योग्य वरवधू खोज्छन् र देखाइदिन्छन् । यसर्थ दुखाइ हाम्रो गुरु पनि हो । दुख्दा असह्य भए पनि कालान्तरमा त्यसले हाम्रा जीवन बदलिदिन सक्छ।"
चीनको प्रशंसा गर्दै कीर्तिनिधि विष्टले लेखेको पछिल्लो लेख : नत्र कसैले क्षमा गर्दैनन्,"चीनको स्वशासित क्षेत्र तिब्बतमा आर्थिक प्रवृत्ति फस्टाएको छ र चीनको केन्द्रीय सत्ताले स्रोतसाधन परिचालनद्वारा त्यसमा ठूलो योगदान पुर्याएको छ। नेपाल चीन सम्बन्धमा नयाँ अध्याय सुरु गर्न, वाणिज्य, व्यापारसँग स्वशासित तिब्बती प्रान्तमार्फत सांस्कृतिक सम्बन्ध बढाउने यो उपयुक्त अवसर हो। यसबाट चीन र नेपालबीच पञ्चशीलद्वारा निर्देशित शान्तिपूर्ण सहअस्तित्वका आधारमा दीर्घकालीन सम्बन्ध अगाडि बढ्नेछ। चीनले नेपालका विकास प्रयासहरूमा निरन्तर सहयोग पुर्याउँदै आएको छ। प्रारम्भमा कागज, चिनी, कपडा, जुत्ता र इँटा उत्पादनका उद्योग र कारखाना स्थापनासँगै काठमाडौँदेखि भक्तपुर ट्रलिबस सेवा पनि सुरु गर्यो चीनले। नेपालको आधुनिकीकरणको यात्रा यो महत्वपूर्ण प्रारम्भिक चरण थियो। तर ०४६ सालपछिको सत्ताले निजीकरणका नाममा तर आफ्नो संकुचित हित साधनाका लागि ती उद्योगहरू क्रमशः समाप्त गरियो। जलविद्युत् उत्पादन र दुर्गम जिल्ला जोड्ने अन्य परियोजना निर्माणमा पनि स्थानीय नेपाली जनताले खुलेर सहयोग पुर्याए चीनलाई। अरनिको राजमार्ग र रसुवा सडक निर्माण केही उदाहरण मात्र हुन्। ती परियोजना संरक्षणमा नेपाली जनताले विवेक र बुद्धि प्रदर्शन गर्नु साँच्चि नै सराहनीय कुरा हो। अहिले भारतले लगाएको नाकाबन्दीमा तिनीहरूको महत्व झन् स्थापित भएको छ। चिनियाँ सहयोगबाट प्राप्त इन्धन र ग्यासले आशा जगाएको छ, नेपाली जनतामा। यसलगत्तै आउने व्यापारिक आपूर्ति पछि यो चिसोमा बाँचिने आशा बढेको छ नेपालीमा, भारतले जति निर्दयिता देखाए पनि। यो घटनापछि नेपाल सरकारले तत्काल चीनसँग सकारात्मक र दीर्घकालीन सम्झौता गर्नुपर्ने देखिन्छ। नेपालले यसपटक उसको परम्परागत हिच्किचाहट दोहोर्याउनु हुँदैन। चीनले नेपाललाई सधैँ एउटा सार्वभौम र स्वतन्त्र राष्ट्रका रूपमा मान्दै आएको छ। ऊ नेपालसँग मर्यादित सम्बन्धलाई निरन्तरता दिन इच्छुक छ, लिपुलेक प्रकरणमा भएको त्रुटि सच्याउनसमेत चीन इच्छुक छ र त्यो सुधार प्रक्रियामा छ। चिनियाँ राष्ट्रपति सी जिनपिङले प्रत्येक ठूला र साना स्वतन्त्र राष्ट्रहरू समान छन्' भनी राष्ट्रसंघमा दिएको अभिव्यक्तिले नेपालप्रति चीनको मान्यतालाई स्पष्ट पार्दछ। विश्व शान्ति र सुरक्षाको जिम्मेवारी लिएको संयुक्त राष्ट्रसंघीय सुरक्षा परिषद्का पाँच स्थायी सदस्यहरूमध्येको एउटा मुलुकबाट यस्तो वक्तव्य आउनु अझ बढी सुखद कुरा हो। तर यसै सन्दर्भमा दक्षिण एसियाका सबै मुलुक र अझ खासगरी नेपाल अचम्मित हुनु स्वाभाविकै हो, बेलायत र भारतद्वारा जारी संयुक्त वक्तव्यपछि। संविधानरहित बेलायतलाई उसको संविधानमा के राख्ने र नराख्ने भनी निर्देशित गर्न केले उक्सायो होला ? विधिवत् निर्वाचित सदनका प्रतिनिधिहरूद्वारा जारी संविधान प्रतिकूल टिप्पणी अर्को हस्तक्षेप हो, उसको आन्तरिक मामिलामा। लाग्छ, नेपाली योद्धाहरूद्वारा भोगेको पराजयलाई बेलायतले भुल्न सकेको छैन। प्रधानमन्त्री ओलीले केही साहस र दृढता देखाउन सक्नुपर्छ, नेपालको सार्वभौम अधिकार रक्षाका लागि। संविधानमा आवश्यक संशोधनको मार्गप्रशस्त पनि गर्नुपर्छ उनले, आवश्यकताअनुसार आउँदा दिनमा। उनको दलले र गठबन्धनका साझेदारहरूले सहयोग पुर्याउनुपर्छ उनलाई, खासगरी माओवादीले। सत्ता गठबन्धन बाहिर रहे पनि कांग्रेसले या संकटको घडीमा ओलीलाई व्यवधान पुर्याउनु हुँदैन, संकटको यो घडीमा। उसले नेपाललाई उपनिवेश बनाउन नसकेको पीडा सम्भवतः बेलायतको स्मृतिमा ताजा नै छ। तर दुर्भाग्य, कुनै समय उसको उपनिवेश रहेको भारतसँग मिलेर ऊ नेपालमाथि दबाब सिर्जना गर्दैछ। नेपाललाई घुँडा टेकाएर देशभक्त नेपलीमाथि अत्याचार गर्न उद्यत् देखिएका छन्, यी दुई मुलुक। बेलायतसँग कुनै साहस या नैतिकता बचेको छ भने ऊ सन् १९४७ मा उसले गरेको त्रिपक्षीय सन्धि खारेज गर्न सक्नुपर्छ। नेपाली देशभक्तहरूका छोरा र छोरी या भावी सन्ततिप्रति अन्याय गरेको छ, भारत छोड्नुअघि उसले गरेको त्यो सन्धिले। नेपाललाई उपनिवेश बनाउने उसको चाहना सपनामै सीमित रह्यो। त्यस्तै आफ्नै गल्तीका कारण सुरक्षा परिषद्मा स्थायी सदस्यताको भारतीय चाहना पनि ओइलाउँदै छ। अन्तर्राष्ट्रिय सन्धिमा उल्लंघनकर्ता र भूपरिवेष्ठित मुलुकलाई समुद्रसम्म पहुँचमा व्यवधान पुर्याएको विश्वले देखेको छ, नेपालले भोगेको छ। नेपालप्रति भारतको निर्दयी प्रहारलाई प्रोत्साहित गरेपछि बेलायत उसको म्याग्नाकार्टा (बडापत्र) को मर्मलाई समाप्त पार्न उद्यत् देखिन्छ त्यत्तिकै। सबै नेपाली उठ्न र जुट्न आवश्यक छ, राष्ट्रको हितमा। अहिले नेपाली जनताले अभूतपूर्व साहस र दृढता प्रदर्शन गरेका छन्, सहरमा पनि अभाव झेल्दै। कष्टमा रहेका नेपालीप्रतिको यो एउटा अपराधी कार्य हो र सीमावर्ती क्षेत्रका हिंसामा उद्यत् विरोधकर्ताहरूले यो खेललाई बुझ्नुपर्दछ। वास्तवमा नेपालीविरुद्ध जातीय सफायाको प्रयास भन्न सकिन्छ यसलाई। विश्व समुदाय मौन तमासे बन्न पाउँदैन, नेपालमा मानवीय संकट आउँदा। के विश्व समुदाय नेपालमा हजारौँ निर्दोषहरूको ज्यान गुमोस् भन्ने चाहन्छ? प्रधानमन्त्री ओलीले केही साहस र दृढता देखाउन सक्नुपर्छ, नेपालको सार्वभौम अधिकार रक्षाका लागि। संविधानमा आवश्यक संशोधनको मार्गप्रशस्त पनि गर्नुपर्छ उनले, आवश्यकताअनुसार आउँदा दिनमा। उनको दलले र गठबन्धनका साझेदारहरूले सहयोग पुर्याउनुपर्छ उनलाई, खासगरी माओवादीले। सत्ता गठबन्धन बाहिर रहे पनि कांग्रेसले या संकटको घडीमा ओलीलाई व्यवधान पुर्याउनु हुँदैन, संकटको यो घडीमा। होसियार ! समग्र नेपालीले सबै दलका नेताहरूका सबै कदमलाई मसिनोसँग नियालिरहेका छन्। मुलुकप्रति गद्दारी गरेमा उनीहरूलाई कसैले क्षमा गर्ने छैन। (२०७२ मंसिर ९ गते बुधबार अन्नपूर्ण पोस्ट् दैनिकमा प्रकाशित पूर्वप्रधानमन्त्री विष्टको लेख) यो पनि पढ्नुहोस्: कीर्तिनिधि विष्टको चर्चित लेख 'नेपाल बचाउने जिम्मा कसको ?'"
घोषणापत्र : पूरा नहुने सपना,"पहिलो निर्वाचित सरकारका प्रधानमन्त्रीका रूपमा बीपी कोइरालाले अगाडि सारेको आर्थिक विकासको अवधारणालाई कांग्रेसको ०४८ को आमनिर्वाचन घोषणापत्रले आत्मसात गर्यो । बीपीले ०१६ सालमा १५ वर्षभित्र प्रत्येक नेपाली परिवारलाई कम्तीमा मध्यमवर्गीय हैसियतमा पुर्याउने अठोट गरेका थिए । प्रधानमन्त्रीको यो अठोट राष्ट्रिय कार्यक्रम थियो । त्यतिबेला अहिलेको जस्तो गरिबीको रेखामुनि रहेका जनताको परिभाषा थिएन । अहिले दिनको एक अमेरिकी डलर (अहिलेको विनिमय दरअनुसार एक सय दुई रुपैयाँ) भन्दा कम कमाउनेलाई गरिबीको रेखामुनि रहेको जनसंख्याका रूपमा परभिाषित गरिन्छ । यो परिभाषा नआउँदै न्यून वर्गलाई मध्यम वर्गमा उकास्ने बीपीको सपना ३० वर्षपछि फेरि आयो, कांग्रेस घोषणापत्र ०४८ मा । घोषणापत्रले भन्यो, कांग्रेस आगामी १५ वर्षभित्र देशका बहुसंख्यक गरिबलाई आफ्नो घर, शिक्षादीक्षा, खानेलाउने सुविधा, औषधिमूलो, यथोचित मनोरञ्जन प्राप्त गर्न सक्ने कमाइको स्थितिमा पुर्याउने संकल्प गर्छ । समाजवादको नारासहित अगाडि बढेको एमालेको घोषणापत्रमा जनाइएका प्रतिबद्धता पनि कम रोचक थिएनन् । प्रजातन्त्र पुनस्र्थापनापछिको पहिलोमा मात्र होइन, त्यसपछिका हरेक निर्वाचनमा एमालले आर्थिक विकासको नारा अगाडि सार्यो । खुला राजनीतिमा आएपछि माओवादीले पनि कांग्रेस र एमालेको बाटो समायो । दोस्रो संविधानसभाको निर्वाचनका लागि तयार पारेको उसको घोषणापत्रमा भनिएको थियो, पाँच वर्षमा प्रतिव्यक्ति आय एक हजार चार सय अमेरिकी डलर पुर्याइनेछ । यसका लागि उत्पादन र रोजगारकेन्द्रित दुई अंकको आर्थिक वृद्धि, १५ वर्षमा आत्मनिर्भरता र समतामूलक समृदि का कार्यक्रम अगाडि सारियो । माओवादीले भनेको पाँचमध्ये चार वर्ष बितिसकेको छ, तर समृद्धि सपना पूरा हुने छाँटकाँट देखिँदैन । हरेकजसो चुनावमा दलले अगाडि सारेका घोषणापत्र कागजी बाघ मात्र बन्दै गएका छन् । समृद्धिको सपना बाँड्ने काममा शब्द खर्चिएका कागजका बन्डलजस्तो हुने गरेका छन्, दलको घोषणापत्र । चुनाव आउनासाथ सपना बाँड्न गाउँ फर्किने दलका कार्यकर्ताका लागि सजिलो माध्यम भएको छ घोषणापत्र । मंसिर १० र २१ मा हुने निर्वाचनका लागि बनाइएका घोषणापत्र पनि त्यस्तै विकास का योजनाका दस्ताबेज हुन् । अघिल्ला चुनावमा जस्तै यसपटक पनि घोषणापत्रले अनेक सपना देखाएका छन् । समृद्धिको सपना बोकेका यस्ता घोषणापत्र व्यवहारमा लागू होलान् भन्न सक्ने अवस्था छैन । एमाले र माओवादीसहितको वाम गठबन्धनले भर्खरै जारी गरेको घोषणापत्रमा १० वर्षभित्र प्रतिव्यक्ति आय पाँच हजार अमेरिकी डलर पुर्याउने लक्ष्य राखेको छ । त्यहीमाथि यतिले मात्र नपुगेर घोषणापत्रमा आर्थिक वृद्धिलाई १० प्रतिशतभन्दा माथि पुर्याउने उल्लेख गरिएको छ । अघिल्लो आर्थिक वर्षमा ६५ प्रतिशतले आर्थिक वृद्धि भयो । चालू आर्थिक वर्षमा ४५ प्रतिशतको आर्थिक वृद्धि हुने अनुमान गरिएको छ । योजना आयोगका पूर्व उपाध्यक्ष दीपेन्द्रबहादुर क्षेत्री गत आर्थिक वर्षको आर्थिक वृद्धिदर सरकारका कारण नभएको बताउँछन् । भन्छन्, समयमा पानी पर्यो । कृषि उत्पादन बढ्यो । आर्थिक क्रियाकलाप फैलिए । सरकारले बल गरेको भए आर्थिक वृद्धिदरले छलाङ मार्ने थियो, जुन हुन सकेन । आर्थिक वृद्धिदर दोहोरो अंकमा पुर्याउने काम सजिलो छैन । न प्रतिव्यक्ति आय बढाउन सजिला उपाय छन् । अहिले नेपालीको प्रतिव्यक्ति आय आठ सय ६२ अमेरिकी डलर छ । पाँच सय अमेरिकी डलरको प्रतिव्यक्ति आय ८६२ अमेरिकी डलर पुग्न १० वर्ष लाग्यो । यस हिसाबले हेर्दा हरेक वर्ष नेपालीको आय औसतमा ३६ अमेरिकी डलर बढेको देखिन्छ । यही दरमा प्रतिव्यक्ति आय बढ्ने हो भने १० वर्षमा नेपालीको प्रतिव्यक्ति आय १२२४ अमेरिकी डलर बराबर हुने देखिन्छ। आर्थिक वृद्धिले छलाङ मार्ने हो भने प्रतिव्यक्ति आय मात्र हैन, देशका हरेक क्षेत्रमा विकासको मूल फुट्ने देखिन्छ । तर कांग्रेस र वाम गठबन्धनले अगाडि सारेको घोषणापत्रलाई आधार मान्दा आर्थिक वृद्धिले छलाङ मार्ला भनेर आशा गर्ने ठाउँ देखिँदैन । बढ्दो परनिर्भरताका कारण अहिले नेपाल विश्वबजारमा परिणत हुन थालेको छ । विश्वका लगभग सबैजसो देशका सामान नेपालमा उपभोग गरिन्छ, तर नेपालले निर्यात गर्ने सामानको मात्रा भने घट्दो छ । आधा शताब्दीको सपना राजा महेन्द्रले गाउँ फर्क राष्ट्रिय अभियानलाई सम्बोधन गर्दै अधिक उत्पादन नै आर्थिक उन्नतिको आधार हो भनेका थिए । कृषि पैदावार, औद्योगिक र खनिज उत्पादन नै देशको आर्थिक मेरुदण्ड हुन् । अरू देशको तुलनामा पुग्न तिनीहरूले लामो समय लगाई गरेको आर्थिक विकास नेपालले छिट्टै गर्नुपर्छ । उत्पादन बढाएर मात्र यस्तो लक्ष्य हासिल हुन्छ । चुनावपछि किन घोषणापत्रअनुसार काम भएन भनेर सोध्ने हो भने हामी लामो समय सरकारमा रहेनौं भन्ने रेडिमेड जवाफ उनीहरूसँग छ । आर्थिक विकास र समृद्धि दलहरूको चासोभन्दा भाषणको विषय मात्र बन्यो । यही गलत सोचले देशलाई झन् पछाडि धकेल्दैछ । दीपेन्द्रबहादुर क्षेत्री, पूर्व उपाध्यक्ष, योजना आयोग राजा महेन्द्रले यसो भनेको केही समयअगाडि पहिलो निर्वाचित प्रधानमन्त्री बीपी कोइरालाले पनि देश विकासका बारेमा चिन्ता व्यक्त गरेका थिए । गलत सोचका कारण देश विकास हुन सकेन भन्ने उनको ठम्याइ थियो । कोइरालाको विदेशबाट आयातीत मोडेलको विकास नेपालको लागि उचित होइन भन्ने कोइरालाको धारणा थियो । भारतीय पत्रकार भोला चटर्जीसँग कोइरालाले यस्ता चिन्ता व्यक्त गरेका थिए । कोइरालाका विचारमा योजनाकारको मानसिकता नबदलिएका कारण देशले विकास प्रक्रियाको थालनी गर्न सकेको थिएन । उनी भन्थे, विकसित राष्ट्रहरूमा व्यापक सहरीकरण भएको छ । कृषि क्षेत्रमा समेत विकसित प्रविधि अपनाइएको छ । नेपाली योजनाकारले विकासको नमुना तिनै देशबाट लिन्छन् । योजनाकारहरूको मानसिकतामा परिवर्तन भएर विकाससम्बन्धी धारणा नबदलिँदासम्म हामीले विकास प्रक्रियाको थालनी गर्न सक्दैनौं । देशको विकास र आर्थिक विकास रेलको जस्तो गतिमा होस् भन्ने नेपाली जनताको सपना छ । वास्तविकतामा भने गति बयलगाडाको जस्तो छ । राजा महेन्द्र र बीपीले गरेको जस्तो चिन्ता आधा शताब्दीपछि अहिले पनि गरिन्छ । दलका घोषणापत्रले यस्तै चिन्ता व्यक्त गरेका छन् । कांग्रेस घोषणापत्रमा भनिएको छ, आगामी १० वर्षमा अर्थतन्त्रको आकार बढेर प्रचलित मूल्यमा एक सय खर्ब पुग्नेछ । यसरी घोषणापत्रमा १० वर्षपछिको नेपालको परिकल्पना गरिएको छ । अहिलेको निर्वाचन प्रतिनिधिसभा र प्रदेशसभाको हो । यो निर्वाचनले पाँच वर्षसम्मका लागि मात्र जनप्रतिनिधि छान्ने छ । तर दलहरूले जारी गरेको घोषणापत्रमा १० वर्षपछिको नेपालको परिकल्पना गरिएको छ । २००७ सालपछिका हरेक राजनीतिक परिवर्तनमा समद्धि नारा बन्दै आएको छ । २०१७ सालमा राजा महेन्द्रले त आर्थिक विकासलाई राजनीतिबाट अलग राख्न सकिन्छ भन्ने सोच अगाडि सारे । यो सोचले पनि द्रूतगतिको आर्थिक विकास हासिल गरेन । न त समृद्ध नेपालको नक्सा नै कोर्न सक्यो । २०४८ सालपछि उदारीकरणको बाटोबाट समृद्धि हासिल गर्ने अर्को प्रयास भयो । सरकारी भूमिका घटाउन निजीकरणको सुरुआत भयो । यो प्रयासले पनि समृद्ध नेपालको परिकल्पनालाई व्यवहारमा रूपान्तरण गर्न सकेन, फलस्वरूप अहिले तीनखम्बे अर्थतन्त्रमा आधारित विकास अवधारणा अगाडि बढेको छ । सरकार, निजी क्षेत्र र सहकारीले संयुक्त रूपमा समृद्धिको सपना बाँड्न थालेका छन् । संविधानले नै देश समाजवादउन्मुख भएको घोषणा गर्यो । संविधान मान्ने हो भने समाजवादी अर्थतन्त्रको बाटोबाट नेपालको समृद्धि खोज्ने प्रयासको प्रयोग वाम घोषणापत्रमा देखिन्छ । उद्योग र खनिजको विषयमा घोषणापत्रमा भनिएको छ, विदेशी सहायता नचाहिने गरी अर्थतन्त्रको क्षमता विकास गरिनेछ । यसका लागि नागरिकबाट उठाइने करलाई आधार बनाइएको छ । घोषणापत्रमा भनिएको छ, आन्तरिक राजस्वबाट सरकारी खर्चको ८० प्रतिशतभन्दा बढी बेहोर्न सक्ने गरी करको दायरा सुदृढ गरिनेछ । समृद्ध नेपाल अर्थात् समृद्ध नेपाली जनता । आर्थिक रूपमा आधारभूत आवश्यकता पनि पूरा नहुने समस्याबाट मुक्त समाज । यस्तो समाज निर्माणका लागि मानक तोकेको छ संयुक्त राष्ट्रसंघले । राष्ट्रसंघ भन्छ, प्रतिव्यक्ति आय, कुल ग्राहस्थ्य उत्पादनमा औद्योगिक क्षेत्रको योगदान र वयस्क साक्षरता दरका आधारमा कुनै पनि समाजको समृद्धि नाप्न सकिन्छ । समृद्धि नाप्ने राष्ट्रसंघको यो सोच सन् १९७१ मा आएको हो । राष्ट्रसंघको घोषणापछि तीनवटै क्षेत्रमा नेपाल असफल भएको छ। यसको परिणाम अहिले पनि नेपाल अतिकम विकसित राष्ट्रको सूचीमा समावेश छ । असफल सोच २००७ सालपछि नेपालमा आर्थिक विकास सुरु भयो । त्यहींबाट समृद्ध नेपालको कल्पना गर्न पनि थालियो । प्रजातन्त्रको स्थापनापछि २००८ सालमा राजपत्रमा छापिएको नेपालको पहिलो बजेटले विकासलाई प्राथमिकता दियो । मौन रूपमा समृद्ध नेपालको कल्पना गर्यो । २०१२ सालमा आएको पहिलो योजनाले समृद्धिका लागि कृषि, सडक र सञ्चार विकासलाई पहिलो प्राथमिकतामा राख्यो । यो योजनापछि अहिलेसम्म पनि सरकारी क्षेत्रको पहिलो प्राथमिकतामा कृषि र यातायात नै पर्दैछन् । प्रविधि विकासका कारण सञ्चार क्षेत्रमा नेपालले नसोचेको सफलता हासिल गरेको छ । पहिलो योजना आएको ६१ वर्षपछि आएको चौधौं योजनाले कृषिको व्यवसायीकरणमा जोड दियो । यसको अर्थ हो अझै पनि हामीले कृषिको विकासबाट समृद्ध्रि खोज्ने घनचक्करबाट पार पाउन सकेका छैनौं । व्यवसायीकरण गर्न कृषि उत्पादन बढाउनुपर्छ । उत्पादनविनाको व्यापारको कल्पना गर्न सकिँदैन । त्यसैले उत्पादन बढाउन गरिएका प्रयास असफल भएको अवस्थामा व्यवसायीकरण कति सम्भव हुन्छ भन्ने प्रश्न उठेको छ । ६ दशकभन्दा बढी समय सरकारी प्राथमिकतामा परेको कृषि क्षेत्रले मात्रै सन् १९९५ मा १९ प्रतिशतलाई रोजगार दिएको थियो । सन् २०११ मा आउँदा यो घटेर ११ प्रतिशतमा पुग्यो । कृषि क्षेत्रले रोजगार मात्र सृजना गर्न नसकेको मात्र होइन, आधुनिकीकरण पनि हुन सकिरहेको छैन । अहिले पनि परम्परागत खेती प्रणाली कायम छ । एकपछि अर्को गर्दै कृषि उपज आयातमा भएको वृद्धिले पनि हाम्रा प्राथमिकता नै गलत त थिएनन् भनेर प्रश्न गर्नुपर्ने बेला आएको छ । देश कृषिमा निर्भर रहेको अवस्थामा सरकारी तहबाट सुरु भएको कृषि विकासका कार्यक्रम हुँदाहुँदै पनि कृषि अर्थतन्त्र ओरालो लाग्दै गएको छ । हरेक वर्ष कृषि उपजहरूको आयात बढ्दो छ । आव ०७३०७४ मा मात्रै १० अर्ब ६४ करोड रुपैयाँको हरियो साग आयात भएको देखिन्छ भने २३ अर्ब ६० करोडको धान आयात भयो । पछिल्ला वर्षहरूमा धानमा समेत नेपालको परनिर्भरता बढ्दै गएको छ । दोस्रो विश्वयुद्धपछि अन्तर्राष्ट्रिय रूपमा विकासको लहर आयो । योजनाबद्ध रूपमा विकासका कार्यक्रमहरू सञ्चालन हुन थाले । नेपाल पनि यस्तो अन्तर्र्राष्ट्रिय अभ्यासबाट अछूतो रहन सकेन । भारतीय विशेषज्ञले भारतीय सहयोगमा पहिलो योजना बनाए २०१३ सालमा । कोलम्बो प्लानअन्तर्गत बनाइएको पहिलो योजनाले लिएका धेरै लक्ष्य पूरा भएनन् । त्यसपछि आएका सबै योजनाको अवस्था पहिलोभन्दा फरक छैन । पहिलो योजनामा सरकारले ३३ करोड रुपैयाँ खर्च गर्ने लक्ष्य बनाएको थियो । २२ करोड रुपैयाँ मात्र खर्च हुँदा त्यसबेला कारण खोजिएन । त्यसमाथि पनि सरकारले उक्त योजनामा सरकारी कोषबाट ६ करोड रुपैयाँ मात्र खर्च गरेको थियो । अरू सबै लगानीमा वैदेशिक सहयोगमा भर परेको थियो । योजनाको असफलताका पछाडि राजा महेन्द्रले दललाई दोष दिए र राजनीतिबाट विकासलाई अलग राख्दा मात्रै लक्ष्य पूरा हुन्छ भन्न सोचे । २०१८ सालमा गरिएको पहिलो योजनाको मूल्यांकन र २०७३ सालमा गरिएको तेह्रौं योजनाको मूल्यांकन शब्दमा फरक भए पनि भावमा फरक छैन । पहिलो योजनाभन्दा अघिदेखि नेपाली अर्थतन्त्रमा रहेका समस्या आज पनि छँदैछन् । २००८ सालमा आएको पहिलो बजेटदेखि नै साधारण खर्च विकास खर्चको तुलनामा बढी हुने नेपाली अर्थतन्त्रको समस्या हो । यो रोगबाट नेपाली अर्थतन्त्र अहिले पनि मुक्त हुन सकेको छैन । पहिलो योजनाको समीक्षामा अघिल्ला वर्षहरूमा आर्थिक क्षेत्रमा सन्तोषजनक प्रगति नभएको स्वीकार गरिएको छ । योजना अवधिभर मात्र हैन, त्यसअघि पनि साधारण बजेटमा सरकारको आम्दानीभन्दा खर्च धेरै बढ्यो । यसले गर्दा विकास बजेट कम भयो । योजनामा गरिएको खर्चले प्रत्यक्ष रूपमा सरकारको आय बढाउने काम गरेन, फलस्वरूप सरकारको आर्थिक कठिनाइ झन् बढ्न गयो । तेह्रौं योजनाको समीक्षामा भनिएको छ, गुणात्मक आर्थिक विकासमा कमजोरी रहेकाले अहिलेको स्थितिमा सुधारको आवश्यकता छ । समग्र आर्थिक सामाजिक सूचकहरू उकास्नको लागि आवश्यक पर्ने आर्थिक वृद्धिदर न्यून रहनु अर्थतन्त्रका चुनौती हुन् । पहिलो योजनाबाटै असफलताको बाटोमा रहेको नेपाली अर्थतन्त्रमा केही सुधारका संकेत भने देखिएका छन् । यस बीचमा सामाजिक विकास क्षेत्रमा सुधारको प्रयास भएको छ । तेह्रौं योजनाले नेपाललाई २०७९ सालसम्म विकासशील राष्ट्रमा लैजाने सोच अगाडि सारेको थियो । योजनाले अगाडि सारेको सोच पनि निर्धारित समयमा पूरा नहुने देखिएको छ । तेह्रौं योजनाको समीक्षामा विनाशकारी भूकम्प र दक्षिणी सीमामा भएको अवरोधले २०७९ सम्म नेपाललाई विकासशील राष्ट्रमा स्तरोन्नति गर्ने योजनाको उद्देश्यमा तुषारापात भएको उल्लेख छ । सन् १९६० को दशकमा अन्तर्राष्ट्रिय रूपमै दीर्घकालीन योजनाको अवधारणा अगाडि आयो । तेस्रो योजनाले अन्तर्राष्ट्रिय रूपमा आएको यस्तो मान्यतालाई समेट्ने प्रयास गर्यो । तेस्रो योजनाले १५ वर्षभित्रमा राष्ट्रिय उत्पादन दोब्बर गराउने लक्ष्यसमेत अगाडि सारेको थियो । यसका लागि यातायात र सञ्चारको क्षेत्रमा कुल खर्चको ३५ प्रतिशत खर्च गरियो, जुन तुलनात्मक रूपमा बढी नै हो । सन् १९७० को दशकमा नयाँ बहसको सुरुआत भयो । आर्थिक वृद्धिदरसँगै जनताको जीवनस्तर पनि बढ्नुपर्छ । विकास साक्षेदार अन्तर्राष्ट्रिय दाताहरूले जनताको जीवनस्तर नबढ्नुलाई चिन्ताको विषय बनाउन थाले । यसपछि मात्रै वितरण प्रणालीको विषय बहसमा आउन थाल्यो । आर्थिक विकासले मात्रै जनताको जीवनस्तर उठ्न नसक्ने देखिएपछि स्वास्थ्य, शिक्षा, कृषिलगायतका क्षेत्रमा दाताहरूको लगानी केन्द्रित हुन थाल्यो । नेपालले पनि अन्तर्राष्ट्रिय रूपमा आएको यस्ता मान्यतालाई योजनामा आत्मसात गर्न थाल्यो । नेपाल आफ्नै विकास रणनीतिको अभावमा दाताहरूले अगाडि सारेका विकास कार्यक्रमहरूमा सहयोग लिनेतर्फ बढी केन्द्रित रहेको देखिन्छ । त्यसपछिका योजनाहरूले सहस्राब्दी विकास लक्ष्यलगायतका विकास उद्देश्यहरूलाई पछ्याएको छ । ती सबै प्रयास घोषणामा मात्र सीमित हुँदै जाँदा समृद्धिको यात्रामा पनि अवरोध हुँदै आएको छ । घोषणापत्र र योजनाका शब्दहरू जति सुन्दर तरिकाले उने पनि पछिल्लो समयको यथार्थ भनेको सरकारी खर्च क्षमताको अभाव हो । सरकारी खर्च क्षमता मात्रै बढाउन सके पनि आर्थिक समृद्धिको पहिलो पाइला अगाडि बढ्न सक्ने देखिन्छ । यसतर्फ सबै दलका घोषणापत्र मौन जस्तै छन् । पूर्व उपाध्यक्ष क्षत्रीले घोषणापत्र हेर्दा दलहरू हावामा उडेको बताए । उनी भन्छन्, ल्यान्ड गर्ने ठाउँसमेत उनीहरूले खोजेका छैनन् । चुनावपछि किन घोषणापत्रअनुसार काम भएन भनेर सोध्ने हो भने हामी लामो समय सरकारमा रहेनौं भन्ने रेडिमेड जवाफ उनीहरूसँग छ । आर्थिक विकास र समृद्धि दलहरूको चासोभन्दा भाषणको विषय मात्र बन्यो । यही गलत सोचले देशलाई झन् पछाडि धकेल्दैछ । अर्थतन्त्रको बारेमा चासो देखिएन प्रा मदनकुमार दाहाल असफल राष्ट्रको सूचीमा नेपाल तेस्रो स्थानमा परेको छ । यसको अर्थ हो, नेपाली अर्थतन्त्र ठीक बाटोबाट अगाडि बढेको छैन । तसर्थ अहिलेको पहिलो कार्यसूची नेपाली अर्थतन्त्र ठीक बाटोमा ल्याउनु हो । देशलाई असफलताको मार्गमा जानबाट जोगाउनु हो । यसतर्फ दलका घोषणापत्र मौन रहेका छन् । चुनावअगाडि घोषणापत्र सार्वजनिक गर्नुपर्छ भन्ने परम्परा कायम गर्ने काम मात्र दलले गरेका छन् । घोषणापत्र हेर्दा हावामा उड्नमा दुवै गठबन्धनले प्रतिस्पर्धा गरेको देखिन्छ । घोषणापत्र चुनाव लड्नका लागि मात्र होइन, चुनाव जितेपछि गर्ने कामको आधार हो । तर यस्तो हावादारी घोषणापत्र लिएर चुनावमा होमिएका दलले सरकार चलाउँदा कस्तो कार्यक्रम ल्याउलान् भनेर कल्पना भने अहिले गर्न सकिन्छ । यसको अर्थ हो, दलहरूले अझै पनि वास्तविक धरातलमा टेक्न सकेका छैनन् । उनीहरू मीठो कल्पनाबाट समृद्ध नेपाल बनाउन सकिन्छ भन्ने सोचमा छन् । दुवै गठबन्धनका घोषणापत्रमा तात्विक अन्तर छैन । दुवैले विद्युत् उत्पादनदेखि पर्यटन भित्र्याउनेसम्मका एकै खालका सोच अगाडि सारेका छन् । यति मात्र हैन, २५ वर्षपछि अर्थात् २०९९ मा देशलाई आर्थिक समृद्धिमा लैजाने कार्यक्रमसमेत दुवैको घोषणापत्रमा आएको छ । आर्थिक समृद्धिको विषयमा घोषणापत्रले मृगतृष्णा बाँडेका छन् । दलहरूले जनताका बीचमा यस्ता काल्पनिक कुरा गर्न सुहाउँदैन । आमजनतालाई त जीवनमा देखिने परिवर्तन, सुविधा र विकास चाहिएको छ । रोजगार बढाउने विषयमा पनि दुवै गठबन्धनका समान धारणा छन् । घोषणापत्र पढ्दै जाँदा यो कस्तो दस्ताबेज हो भनेर अलमलमा परिन्छ । यो घोषणापत्र योजनाको दस्ताबेज वा वार्षिक कार्यक्रम के हो भन्ने लाग्छ । अहिले चुनावी प्रतिस्पर्धामा रहेका धेरै दलहरू पछिल्लो दुई दशकमा बारम्बार सरकारमा गइसकेका छन् । सरकारमा रहेर उनीहरूले कस्तो काम गर्छन् भन्ने अनुभव आम जनताले गरिसकेका छन् । त्यसैले काम देखिइसकेका मानिसहरूले ल्याएको घोषणापत्रअनुसार काम हुन्छ भनेर विश्वस गर्ने ठाउँ छैन । पछिल्लो समयमा राजनीति सिद्धान्तअनुसार चलेन । घोषणापत्रअनुसार काम भएन । त्यसैले अहिले आर्थिक विकास क्षेत्रमा खासै काम भएन । नेपाल आर्थिक विकास क्षेत्रमा निकै पछाडि परेको छ । २५ गरिब देशमध्ये नेपाल सत्रौं स्थानमा रहेको छ । घोषणापत्रमा कृषि, उद्योग, निर्यातदेखि लिएर आर्थिक समृद्धिसम्मका विषय समेटिएका छन् । आर्थिक समृद्धि पछिल्लो समयमा धेरैलाई प्रिय शब्द भएको देखिन्छ । आर्थिक समृद्धि कसरी आउँछ ? यसका तत्वहरू के हुन् ? देशलाई कसरी आर्थिक समृद्धिको बाटोमा हिँडाउन सकिन्छ भन्ने विषयमा घोषणापत्र मौन छन् । घोषणापत्रमा कार्यक्रम मात्र आएका छन् । हाम्रो अर्थतन्त्रका अप्ठेरा केके हुन् ? तिनको समाधान कसरी गर्न सकिन्छ ? आर्थिक क्षेत्रमा कस्ता समस्या आए ? यी समस्या आउनुका कारण के हुन् ? यस्ता विषयमा घोषणापत्र मौन छन् । समस्या समाधानको रणनीति के हुन सक्छ ? त्यसको गुणात्मक लक्ष्य के हो भन्ने विषय पनि कसैको घोषणापत्रमा आएको देखिँदैन । आर्थिक वृद्धिदर कसरी बढाउने भन्ने विषयमा घोषणापत्र मौन छ । जीडीपीको आकार खासगरी राष्ट्रिय आयको विषयमा पनि काल्पनिक कुरा छन् । आर्थिक समृद्धिमा जान हाम्रा अप्ठेरा पहिचान गर्नुपर्छ । कसरी समृद्धिको यात्रा तय गर्ने भन्ने विषयमा घोषणापत्र मौन रहेका छन् । आर्थिक वृद्धिदर बढाएर विकासमा फड्को मार्ने सोच छैन । यी गर्नैपर्ने कुरा थाती राखेर घोषणापत्र मागफारामको रूपमा अगाडि आएका छन् । देशमा रोजगारका प्रशस्त अवसर छैनन् । रोजगारका लागि विदेश जानेको संख्या बढ्दो छ । घोषणापत्रले नेपालमा रोजगारको सृजना गरेर विदेश गएका नेपालीलाई फर्काउने कुरा गरेका छन् । तत्कालै सबैलाई नेपाल फर्काउनु सम्भव छैन । यस्ता घोषणापत्रले जनता अलमल्याउने, लक्ष्य पूरा नगर्ने र जनतामा निराशा ल्याउने काम मात्रै गर्छन् । आर्थिक विकासलाई नारा मात्र बनाएका छन्। नेपाल भूपरिवेष्ठित देश हो । नेपालको पारवहन भारतसँग केन्द्रित छ । चीनसँग पारवहन सम्झौता गर्न सकिएको छैन । हाम्रो सम्पूर्ण निर्यातले पेट्रोलियम पदार्थको मात्र आयात पनि धान्न सक्ने अवस्था छैन । भ्रष्टाचारमा नेपाल बंगलादेशसँग प्रतिस्पर्धा गर्दैछ । गरिबीमा अफगानिस्तान हाम्रो प्रतिस्पर्धी भएको छ । यी सबै विषयलाई ध्यानमा राखेर पहिला हामीले आर्थिक विकासलाई सामान्य स्थितिमा फर्काउनुपर्छ । भूकम्प र नाकाबन्दीले हाम्रो विकास अगाडि बढेन । पहिलो सबैको ध्यान अर्थतन्त्रलाई सामान्य अवस्थामा फर्काउनमा केन्द्रित हुनुपर्छ । त्यसपछि मात्र आर्थिक विकासको यात्रा सुरु हुन्छ । विकासका अवरोध हटाएपछि हाम्रा सम्भावनाका सीमित क्षेत्रमा काम थाल्नुपर्छ । यसका लागि राष्ट्रिय सहमति आवश्यक छ । अहिले सबै दलका आआफ्ना आर्थिक विकासका मोडेल छन् । सबै एक ठाउँमा आएर समृद्धिको रोडम्याप बनाउनुपर्छ । (त्रिभुवन विश्वविद्यालयका अर्थशास्त्र केन्द्रीय विभागका प्राध्यापक प्रा दाहालसँग गरिएको कुराकानीमा आधारित ।)"
कीर्तिनिधि विष्टको चर्चित लेख : नेपाल बचाउने जिम्मा कसको ?,"करिब दुई सय ५० वर्ष राजा पृथ्वीनारायण शाहले राष्ट्रराज्यका रूपमा नेपालको एकीकरण गरेयता शासन प्रणाली जे जस्ता भए पनि यसका शासकहरू मुलुकको स्वतन्त्रता र सम्प्रभुता बचाउन सफल भएका छन् । एउटा अवसरमा मात्र अर्थात् ब्रिटिस साम्राज्यसँगको युद्ध (सन् १८१४१६) मा धेरैजसो दक्षिण एसियाली मुलुकहरूले जसरी नै नेपालले पनि आफ्ना केही भूभाग गुमायो । तर त्यो ब्रिटिसहरूका लागि पनि त्यतिकै महँगो बन्यो । बहादुरी र साहसका लागि विश्वमै चम्किएका गोर्खा योद्धाहरूसँग भिड्दा ब्रिटिसहरूले पनि पर्याप्त रगत बगाउनुपरेको थियो । भारतका फिल्ड मार्सल मानेकशाले न एकपटक भने नै यदि कुनै व्यक्ति म मृत्युसँग डराउँदिनँ भन्छ भने कि त्यो फटाहा हो या गोर्खा । नेपाली शासकहरू खासगरी शाहवंशका उत्तराधिकारीले सबै प्रयासबाट नेपालको स्वतन्त्रता र सम्प्रभूता अक्षुण्ण राखे । आखिर उनीहरूका पितापुर्खाले वर्षौंसम्म अनेकौं त्याग गरेका थिए मातृभूमिका निमित्त । नेपालका निर्माता र रक्षकहरूबाट हामीले प्राप्त गरेको बहुमूल्य उपहार या विराशत हो, यसको एकात्मतापूर्ण भूगोल र त्यसभित्रका गौरवशाली जनता, त्यसको स्वतन्त्रता र सम्प्रभुता । त्यसको आर्थिक वृद्धि र जनताको कल्याणका लागि विकासको जिम्मा भावी पुस्ताको दायित्व बन्न पुगेको थियो । एकीकरणलगत्तैका वर्षहरूमा त्यसबेलाका प्रविधि र सुलभ जनशक्तिबाट त्यो अपेक्षा पूर्ति सहज थिएन । र, पछि पनि कठिन भूगोल र यातायात तथा सञ्चार सहज नभएका कारण तत्काल औद्योगिक विस्तारमा जान सम्भव हुन सकेन । तर नेपालमा प्राकृतिक संसाधनको प्रचुरता छ र चरणबद्ध तथा विवेकपूर्ण तरिकाले त्यसको उपभोग हाम्रो चुनौती बनेको छ । एक्काइसौं शताब्दीको आगमनसँगै नेपालका निकटतम छिमेकी र मित्रराष्ट्र भारत र चीन एसियामै विकास र आर्थिक वृद्धिका कारण चम्किएपछि नेपालको समृद्धिको मात्राका लागि पनि अनुकूल अवसर बनेको छ त्यो । विश्वव्यापीकरण, खासगरी आर्थिक विश्वव्यापीकरण र सूचना तथा सञ्चार प्रविधि क्षेत्रमा भएका विकासले पहिले नेपालले असहज भूगोलका कारण व्यापारका क्षेत्रमा सामना गर्दै आएका सबै व्यवधान पन्छाएको छ । नेपालको शासन प्रणालीले तीन सय ६० डिग्रीको फन्को मारेको छ । शताब्दीको प्रारम्भिक ६ वर्षभित्रै नेपाल सक्रिय राजतन्त्रबाट संघीय लोकतान्त्रिक गणतन्त्र बन्न पुगेको छ । तर परिवर्तनका नौ वर्ष बित्दासम्म पनि नेपाली जनताले चाहेको जस्तो सुधार देखिएको छैन । जनआन्दोलनले जन्माएको उत्साह र उमंग जनताको सामूहिक निराशामा बदलिनुभन्दा बढी दुःखद् के हुन सक्छ ? असफल व्यवस्थापन, समाजका हरेक शाखाहरूको राजनीतिक दलीयकरण, नेताहरूको अल्पदृष्टि र स्वार्थका कारण भएका त्रुटिले मुलुकको अवस्था दयनीय हुन पुगेको छ । बहुमूल्य प्राकृतिक संसाधन, सांस्कृतिक सम्पदा र विश्वकै दुर्लभ पर्यटकीय स्थलहरू हामीसँग हुँदाहुँदै पनि यो अवस्थामा पुग्नुको कारण त्यही हो । परिस्थिति हरेक दिन बिग्रँदो छ । र, अधिनायकवादी शैलीमा नेताहरूले लादेका सबै निर्णय स्विकार्ने मनस्थितिमा नेपाली जनता छैनन् अब । नेपाली जनताका मनमस्तिष्कमा झाँगिएका असन्तोष र निराशाले विरोध प्रदर्शन र हडताल अनि हिंसाका रूप लिएको छ । कैयन्को ज्यान गइसकेको छ । यति हुँदाहुँदै पनि सरकार उदासीन र संवेदनहीन छ । माओवादी सशस्त्र विद्रोह अन्त्यको नौ वर्षपछि र नेपाली जनताले देखाएको महान् बलिदानको बदलामा उनीहरूले कष्ट र अनिश्चितता मात्र फेला पारेका छन् । शक्तिको घमण्डले राजनीतिक नेताहरूलाई अन्धो बनाएको छ । त्यसैले जनताप्रति सेवा र समर्पणको भाव देखाउनुको साटो पटकपटक जनतालाई सत्ताको सिँढी बनाउँदै आएका छन् नेताहरूले । यी अपमान र असहायपनकै बीच टीकापुर र अन्य भागमा दुःखद् घटना भएका छन् । अविश्वास र तिक्तताको खाडल बढेका छन्, नेताहरू र जनताबीच । आगामी वर्षहरूमा त्यसबाट थप द्वन्द्व र विविध खालका भिडन्तका आधार क्षेत्र बन्ने खतरा बढेको छ । राष्ट्रराज्य अवधारणा मुख्यतः तीन मान्यतामा आधारित हुन्छन् स्वतन्त्रता, सम्प्रभुता र भौगोलिक अखण्डता । अहिलेको अवस्थामा नेपालले यी तीनै विषयमा आफ्नो नियन्त्रण गुमाउन थालेको देखिन्छ । दक्षिणी छिमेकी भारतले लज्जाजनक र हेपाहा किसिमले कतिपय नेपाली क्षेत्रमाथि अतिक्रमण गरेको छ । हालै उसले लिपुलेकलाई आफ्नै भूमिका रूपमा चित्रित गरी व्यापार विस्तारका लागि चीनसँग सम्झौता गरेको छ । हरेक किसिमले नेपालको भूभाग रहेको लिपुलेक अहिले भारतीय कब्जामा छ । सन् ६० को दशकमा प्रारम्भिक चरणदेखि नै अर्थात् भारतचीन युद्धदेखि त्यहाँ उसको सुरक्षा सेना छ । यो जघन्य उल्लंघन र बलजफ्ती कब्जा हुँदा पनि परराष्ट्रमन्त्रीले नेपाल क्वायट डिप्लोमेसीमार्फत समाधानमा लागेको छ भन्नुबाहेक वर्तमान सरकारले केही गरेको देखिँदैन । एउटा स्वतन्त्र मुलुकको महŒवपूर्ण चरित्र गुमाउँदै छौँ हामी । कुनै पनि मुलुकको सम्प्रभुता त्यसको स्वतन्त्रता र भौगोलिक अखण्डतासँग जोडिएको हुन्छ । नेपालले आफ्नो महत्वपूर्ण भूभाग जसरी निर्णयको क्षमतासमेत गुमाएको देखिन्छ, आन्तरिक मामिलामा समेत । पूर्वप्रधानन्यायाधीशलगायत सबैजसो महत्वपूर्ण राजनीतिक दलका उच्च नेताहरू महत्वपूर्ण र गम्भीर राष्ट्रिय हितका विषयमा निर्णय लिनुअघि दिल्ली धाउन थालेका छन्, स्वास्थ्य परीक्षण, तीर्थयात्रा या सामाजिक भेटघाटको बहानामा । नेपालको सम्प्रभुता तीन ठूला दल र खासगरी तिनका वर्तमान शीर्ष नेताहरूको खेलको विषय बनेको छ । भौगोलिक अखण्डता अस्तव्यस्त हुँदा र सम्प्रभुतामाथि मुलुकले पकड गुमाउँदा नेपालले स्वतन्त्रता गुमाउन समय लाग्ला र ? सबै विवेकशील नेपालीको दिमागमा एउटा प्रश्न उब्जेको छ के नेपाल सदाका लागि आफ्नो स्वतन्त्रता र सम्प्रभुता बचाउन सफल होला ? यो नीतिको यथार्थसँगै नेपालको आशाको संसार पनि त्यत्तिकै फराकिलो छ । आधुनिक युगमा सम्प्रभुता र स्वतन्त्रतासम्पन्न कुनै पनि मुलुकको पहिचान र अस्तित्वलाई उसका छिमेकी र अन्तर्राष्ट्रिय जगत्ले उसको आर्थिक हैसियत र सामाजिक विकासका सम्भावनाका आधारमा स्वीकारेका हुन्छन् । नेपालले उचित समयभित्रै सामाजिक र आर्थिक क्षेत्रमा प्रगति हासिल गर्ने प्रशस्त सम्भावना छ, यदि प्राकृतिक संशाधनको प्रयोग न्यायिक र उत्पादक हिसाबले गर्न सक्यो भने । त्यसका लागि नेपालले दूरदृष्टिसहितका नेताहरू जन्माउन सक्नुपर्छ, स्थापित राजनीतिक दलहरूभित्रबाट । उनीहरूले आपसी सहयोगका साथ काम गर्न सक्नुपर्छ, नेपाल र नेपालीका हितमा मात्र । नजिक र टाढाका अनि साना र ठूला मुलुकहरूको इतिहास हेर्दा एउटा कुरा राम्रोसँग बुझ्न सकिन्छ । दृढ र दूरदृष्टियुक्त नेताहरू भएका मुलुक मात्र विकासको यात्रामा सफल भएका छन् र उनीहरू मात्र वैधानिक शासन पद्धतिअन्तर्गत आफ्ना नागरिकलाई सबै खालका समृद्धि र सुरक्षाको अनुभूति दिलाउन सफल भएका छन् । संयुक्त राज्य अमेरिका र सिंगापुर यो सफलताका उदाहरण हुन् । प्रचुर प्राकृतिक संसाधनको धनी एउटा विशाल मुलुक र अर्को सानो मुलुक कुनै प्राकृतिक संसाधनबिना । एउटाले अब्राहम लिंकन र अर्कोले ली क्वान यु जस्ता नेता पाए । केही पनि नभएको मुलुकबाट सबैथोक हासिल गर्न सफल मुलुकका रूपमा इजरायललाई लिन सकिन्छ । एउटा मरुभूमिबाट हरित क्षेत्रमा रूपान्तरित हुन सक्यो इजरायल प्राविधिको प्रयोग, दूरदृष्टि र संकल्पयुक्त सामूहिक प्रयासबाट । पर्याप्त तेलको धनी इराक अहिले अपराध, द्वन्द्व र आतंकवादको भूमिमा परिणत भएको छ । तुलनात्मक रूपमा, नेपाल एउटा सानो मुलुक हो तर प्राकृतिक संसाधनका हिसाबले अरु सेतो सुन को प्रचुरताले ऊ अत्यन्त धनी छ । अहिले र भविष्यमा जल संसाधनको उचित प्रयोग नेपालको भावी समृद्धिको चाबी हो । त्यो सुनिश्चित गर्न नेपालको वर्तमान पुस्ताले जल संसाधनको अत्यधिक प्रयोग या दुरूपयोग गर्नु हुँदैन । तिनीहरूलाई भावी पुस्ताका लागि केही नरहने गरी बन्धक पनि राख्नु हुँदैन । निर्जन मुलुकजसरी अर्थहीन या अप्राकृतिक मानिन्छ, त्यसरी नै मुलुक र जनताबीचको एकत्मकता अनि जल, माटो, प्राकृतिक सौन्दर्य र सांस्कृतिक सम्पन्नतासँगको अपनत्वले मुलुकलाई समृद्ध बनाउँछ । त्यो आधुनिक नेपाल बन्छ । सत्तामा रहेकाहरूले यथार्थमा आधारित नयाँ शैली र नीति निर्माण गर्न तयार रहनुपर्छ, भूमि र जलसंसाधनको अधिकतम उपयोग, संरक्षण र संवद्र्धनका लागि । करिब ५० वर्ष पहिले चीन यात्राका क्रममा मलाई एक ठाउँ लागियो, जहाँ अध्यक्ष माओको नेतृत्वमा चिनियाँ जनता एउटा नांगो पहाडमा एकएक मुठी माटो भर्न तल्लीन थिए, त्यसलाई उब्जाउ बनाउन । केही वर्षमा चीनले दोस्रो दर्जाको विकसित हैसियत हासिल गर्न सक्नुले त्यो अभियानको सार्थकता र त्यसपछाडिको दूरदृष्टि स्पष्ट पार्दछ । एउटा नांगो पहाड उर्वर हरित बगैंचा बन्न सक्छ भने पर्याप्त जल संसाधनयुक्त नेपाल स्वर्ग बनेका तेलखानीयुक्त मुलुकहरूभन्दा समृद्ध किन बन्न सक्दैन त ? सुक्खाबाट जर्जर जमिनको सिँचाइदेखि विद्युत् उत्पादनसम्मका लागि पर्याप्त जलसंसाधन छ हामीसँग । उचित तरिकाबाट जल संसाधनको प्रयोगबाट मात्र पनि नेपाल आफ्ना जनतालाई खुवाउन र अतिरिक्त उत्पादन आफ्ना छिमेकमा निर्यात गर्न सफल हुनेछ । त्यति मात्र होइन, औद्योगिक केन्द्रहरूको स्थापना र निर्यातका लागि पर्याप्त उत्पादनमा पनि मुलुक जान सक्छ । तेलभन्दा पानी दोब्बर बहुमूल्य हुनेछ, खासगरी जलवायु परिवर्तनबाट उत्पन्न खतरा र जैविक तेल (फसिल आयल) को प्रयोगबाट बढेको तथा बढ्ने प्रदूषणको कारण । अरू पदार्थजस्तै पानीलाई लिलाम मा राख्न सकिन्न । समयको प्रवाहसँगै पानीको मूल्यमा अत्यन्त वृद्धि हुनेछ । प्रदूषणरहित जलविद्युत् ऊर्जाको बढ्दो माग त्यसको संकेत हो । अहिलेदेखि नै यसबारे गम्भीर चिन्तन हुन जरुरी छ । त्यसैले नेपालले कार्यान्वयनका चरणमा रहेका परियोजनाबाहेक अरू नयाँ परियोजनाबारे मितव्ययी या संयम अपनाउनु पर्दछ । कार्यान्वयनमा रहेकाहरूको निर्माण पूरा भइसकेपछि मात्र नयाँबारे सौच्नु बुद्धिमानी हुनेछ । राष्ट्रिय सम्पदाका रूपमा रहेको जल संसाधनलाई रद्दीको वस्तुको रूपमा हेर्नु हुँदैन । बरु, त्यसको प्रयोग, संरक्षण र संवद्र्धन सुनिश्चित गरिनुपर्छ भावी पुस्ताका लागि । यी संसाधनको उपयोग बृहत्तर राष्ट्रिय हित र समृद्धिका लागि हुनुपर्दछ । नेपाली नेताहरूमा सद्बुद्धि आओस् । (२०७२ भाद्र २७ आइतबार, अन्नपूर्णपोस्ट् राष्ट्रिय दैनिकमा प्रकाशित विष्टकाे लेख) चीनको प्रशंसा गर्दै कीर्तिनिधि विष्टले लेखेको पछिल्लो लेख : नत्र कसैले क्षमा गर्दैनन्"
"नेपालको दोस्रो विकेट पतन, १९ रनमा अनिलकुमार शाह आउट",काठमाडौं : नेपालको दोस्रो विकेट गुम्यो लयमा व्याटिङ गरिरहेका अनिलकुमार शाह आउट भएका छन् । २२ बलको सामना गरेका उनले १ छक्का र ३ चौकासहित १९ रन बनाए । व्याटिङमा कप्तान दिपेन्द्रसिंह एेरी आएका छन् । १४ ओभरको समाप्तिमा नेपालको स्कोर ५५ रन भएको छ । शुक्रबारदेखि मलेसियामा सुरु भएको एसीसी यू(१९ एसिया कप क्रिकेट प्रतियोगिता अन्तर्गत नेपालले अहिले बंगलादेशविरुद्ध प्रतिस्पर्धा गरिरहेको छ । क्वावालम्पुरको किनरारा मैदानमा जारी खेलमा बंगलादेशले टस जितेर नेपाललाई व्याटिङको निम्तो दिएपछि नेपालले व्याटिङ गरिरहेको छ ।
यू१९ युथ एसिया कप क्रिकेट : नेपाल बंगलादेशसँग दुई विकेटले पराजित,"काठमाडौं : बंगलादेशसँग डक वर्थ लेविस नियमका आधारमा दुई विकेटले पराजित भएसँगै एसियाली क्रिकेट काउन्सिल (एसीसी) यू१९ युथ एसिया कप क्रिकेट प्रतियोगितामा नेपालको सेमिफाइनल प्रवेशको सम्भावना कठिन बनेको छ। वर्षाले प्रभावित बनेको खेलमा नेपाल अन्तिम ओभरमा टेस्ट मान्यता प्राप्त बंगलादेशको युवा टोलीविरुद्ध घुँडा टेक्न पुगेको हो। नेपाललाई सेमिफाइनल सम्भावना बलियो बनाउन बंगलादेशविरुद्धको खेल कुनै पनि अवस्थामा जित्नैपर्ने दबाब थियो। टेस्ट मान्यता प्राप्त भारतको युवा टोलीविरुद्ध आइतबार हुने खेलमा जित अझ मुस्किल मानिएकाले यसपटक पनि नेपालले प्रतियोगिताको समूह चरण पार गर्ने सम्भावना कठिन देखिएको हो। सन् २०१२ बाट सुरु भएको प्रतियोगितामा नेपालले अहिलेसम्म समूह चरण पार गर्न सकेको छैन। मलेसियाको किनरारा ओभलमा टस हारी पहिले ब्याटिङको निम्तो पाएको नेपालले ४०१ ओभर ब्याटिङ गर्दै ६ विकेट गुमाउएर एक सय ६७ रन बनाएको थियो। त्यसअघि नै वर्षा भएपछि ४३ ओभरमा छोट्याइएको खेल फेरि वर्षाले अवरोध पुर्याउँदा डक वर्थ लेविस नियमका आधारमा नेपालको योगफल एक सय ८० रन पुगेको थियो। त्यसअनुसार ४० ओभरमा एक सय ८१ रनको परिमार्जित लक्ष्य पाएको बंगलादेशले निर्धारित ओभरको अन्तिम एक बल अघि (३९५ ओभर) मात्रै आठ विकेटको क्षतिमा जित भेट्टाएको हो। नेपालका लागि तल्लो क्रमका ब्याट्सम्यान भीम सार्कीले ४४ रन तथा रोहित कुमार पौडेलले ४० रनको योगदान गर्दा नेपालले सम्मानजनक योगफल खडा गरेको थियो। आक्रामक खेल प्रदर्शन गरेका भीमले ४० बलमा तीन छक्का तथा दुई चौका प्रहार गरेका थिए। ५४ बल खेलेका रोहितले समान दुईदुई छक्का र चौका प्रहार गरेका थिए। सुरुआती ब्याट्सम्यान मोहम्मद आसिफ सेखले ३० रन जोड्दा अग्रपंक्तिका अन्य ब्याट्सम्यानलाई भने नेपालले सस्तैमा गुमाएको थियो। अर्का सुरुआती ब्याट्सम्यान जितेन्द्र सिंह ६ रन, तेस्रो क्रमका ब्याट्सम्यान अनिलकुमार शाह १९ रन तथा चौथो क्रममा आएका कप्तान दीपेन्द्रसिंह ऐरी १२ रनमै आउट भएका थिए। विकेटकिपर ब्याट्सम्यान प्रकाश केसी चार तथा कमल सिंह ऐरी ६ रनमा अविजित रहे। बलिङतर्फ सन्दीप लामिछाने र कमलसिंह ऐरीले दुईदुई विकेट लिँदै बंगलादेशी ब्याट्सम्यानहरूलाई रन जोड्न मुस्किल बनाएका थिए। बंगलादेशका सुरुआती ब्याट्सम्यान नइम शेखले ५२ रनको अर्धशतकीय पालि खेलेका थिए। यस्तै मध्यक्रमका ब्याट्सम्यान असिफ हुसेन ध्रुबोले ३३ रन जोड्दा अर्का सुरुआती ब्याट्सम्यान पिनक घोषले २४ रन तथा महिदुल इज्लाम भुइयामले २३ रनको योगदान दिएका थिए। बलिङतर्फ नेपालका कप्तान दीपेन्द्रसहित रोहित र किशोर महतोले पनि एकएक विकेट लिएका थिए। बंगलादेशका नइम हसन एक्लैले नेपालको तीन विकेट लिएका थिए। शनिबारको खेलपछि समूह एमा दुईदुई अंक भएको भारत र बंगलादेश पहिलो र दोस्रो स्थानमा छन् भने नेपाल तेस्रो स्थानमा छ। नेपालसँगै पहिलो खेलबाट अंकविहीन आयोजक मलेसिया चौथो स्थानमा छ। नेपालले आइतबार भारतसँग प्रतिस्पर्धा गर्नेछ भने मंगलबार मलेसियासँग प्रतिस्पर्धा गर्नेछ।"
"चौथो विकेट गयो, कप्तान ऐरी आउट",काठमाडौं : नेपालको तेस्रो विकेट गुमेको सुरुदेखि नै निकै सम्मालिएर खेलिरहेका ओपनर आसिफ शेख ३० रनमा आउट भएका छन् । ५२ बलको सामना गरेका उनले ३ चौका प्रहार गरे । दिपेन्द्र एेरीलाई साथ दिन रोहित कुमार पौडेल आएका छन् । अपडेट : कप्तान दिपेन्द्रसिंह ऐरी पनि आउट भएका छन् । योसँग नेपालको चौथो विकेट गुमेको छ । ४१ बलको जम्मा १२ रन बनाएर ऐरी आउट भएका छन् २५ ओभरको खेल सकिँदा नेपालले ४ विकेट गुमाएर ७२ रन बनाएको छ । मलेसियामा जारीएसीसी यू१९ एसिया कप क्रिकेट प्रतियोगिता अन्तर्गत नेपालले अहिले बंगलादेशविरुद्ध प्रतिस्पर्धा गरिरहेको छ । क्वावालम्पुरको किनरारा मैदानमा जारी खेलमा बंगलादेशले टस जितेर नेपाललाई व्याटिङको निम्तो दिएको थियो।
एसीसी यू १९ एसिया कप : बंगलादेशले १८१ रनको लक्ष पायो,काठमाडौं : एसीसी यू१९ एसिया कप क्रिकेट प्रतियोगितामा बंगलादेशले जितका लागि १८१ रनको लक्ष पाएको छ । क्वावालम्पुरको किनरारा मैदानमा जारी खेल मा बंगलादेशले टस जितेर नेपाललाई व्याटिङको निम्तो दिएको थियो। ४०१ ओभरमा ६ विकेटको क्षतिमा नेपालले १६७ रन बनाउँदा पानी परेर खेल रोकिएको थियो। हाल व्याटिङ गरिरहेको बंगलादेशले ७ ओभरको समाप्तिमा कुनै विकेट नगुमाइ २४ रन बनाएको छ ।
एसीसी यू१९ एसिया कप : ब्याटिङसँग जोडिएको नेपालको आशा,"काठमाडौं : एसीसी यू१९ युथ एसिया कप क्रिकेट प्रतियोगितामा नेपालले शनिबार बंगलादेशविरुद्धको खेलसँगै आफ्नो यात्रा सुरु गर्दैछ । अन्य प्रतियोगितामा प्रतिस्पर्धा गरिरहे पनि टेस्ट मान्यता पाएको बंगलादेशको युवा टोलीविरुद्ध यू१९ एसिया कपमा नेपालले पहिलोपटक प्रतिस्पर्धा गर्न लागेको हो । सन् २०१२ बाट सुरु भएको यू१९ एसिया कपमा नेपालले यसअघिका तीनमध्ये कुनै पनि संस्करणमा बंगलादेशसँग प्रतिस्पर्धा गरेको छैन । नेपालकै समूहमा रहेको साविक विजेता भारतले पहिलो दिन शुक्रबार आयोजक मलेसियालाई दुई सय दुई रनले हरायो । उक्त नतिजापछि नेपालले सेमिफाइनल प्रवेशका लागि बंगलादेशविरुद्धको खेल जित्नैपर्ने दबाब बढेको छ । बंगलादेशसँग पराजित भए समूह एबाट सेमिफाइनल पुग्ने नेपालको सम्भावना निकै कठिन हुनेछ । प्रतियोगिताको दुई समूहका विजेता र उपविजेता टोली सेमिफाइनलमा पुग्ने प्रावधान छ । नेपालले प्रतियोगिताका लागि मलेसिया प्रस्थान गर्नुअघि बंगलादेशसँग उसकै मैदानमा तीनवटा अभ्यास खेल खेलेको थियो । तीनमध्ये सुरुआती दुई अभ्यास खेलमा पराजय बेहोरेको नेपालले अन्तिम खेलमा भने जित हात पारेको थियो । सुरुआती ब्याट्सम्यान मोहम्मद आसिफ सेखले ९० रन प्रहार गरेपछि नेपालले दुई सय २६ रनको लक्ष्य ४६३ ओभरमा चार विकेट गुमाउँदै पूरा गरेको थियो । आसिफबाहेक अर्का सुरुआती ब्याट्सम्यान जितेन्द्र सिंहले पनि ४५ रन बनाएका थिए । त्यसअघिका दुई खेलमा नेपाली टोलीले बलिङतर्फ सन्तोषजनक प्रदर्शन गरे पनि ब्याटिङ नचल्दा पराजय बेहोर्नु परेको थियो । पहिलो अभ्यास खेलमा आसिफले ३२ रन र दोस्रो अभ्यास खेलमा रसिद खानले २४ रन बनाएका थिए । अन्य ब्याट्सम्यानले भने त्योभन्दा बढी रन बनाउन सकेका थिएनन् । त्यसैले बंगलादेशविरुद्ध शनिबारको खेलमा नेपाली टोलीको जितका लागि ब्याटिङ नै चिन्ताको विषय बनेको छ । नेपाली युवा टोलीले पछिल्लो समय ब्याटिङमा निकै संघर्ष गरिरहेको छ । यसअघि गत जुलाईमा सिंगापुरमा भएको यू१९ विश्वकपको एसियाली छनोटमा पनि ब्याटिङकै कारण नेपाली युवा टोली पछि परेको थियो । नेपालले गत सेप्टेम्बरमा मलेसियामै भएको यसै प्रतियोगिताको छनोट खेलमा समेत बलियो टोलीविरुद्ध निरन्तर विकेट गुमाएको थियो । त्यसैले बंगलादेशलाई पराजित गर्न नेपालले बलिङमा मात्रै राम्रो गरेर पुग्नेछैन, ब्याटिङमा पनि राम्रो प्रदर्शन गर्नुपर्नेछ ।"
काठमाडौंमा आठ देशका रेस्लरको भिडन्त (फोटोफिचर),"काठमाडौं : राष्ट्रिय खेलकुद परिषद्को कभर्डहलमा शनिबार आठ देशका रेस्लरले भिडन्त गरेका छन्। नेपाल रिङ रेस्लिङ संघको आयोजनामा भएको दोस्रो अन्तर्राष्ट्रिय रिङ रेस्लिङ प्रतियोगितामा नेपालसहित आठ राष्ट्रका २१ जना खेलाडीले प्रतिस्पर्धाले प्रतिस्पर्धा गरेका छन्। प्रतियोगितामा १२ नेपाली र नौजना विदेशी खेलाडीले प्रतिस्पर्धा गरे। प्रतियोगितामा अमेरिकाका प्रोरेस्लिङ गेमर, सिंगापुरका दि युरासियन ड्रागन, अस्ट्रेलियाका वामबामबेलोज, मलेसियाका द बुचरम्यान, भारतका दिलदार सिंह, नील र माक्स म्यानको सहभागीता थियो। नेपालबाट नुवाकोटे टाइगर, द युभ, डेभिड, थाकु, ब्लेड, साइन, टुप्पी र ग्याङले प्रतिस्पर्धा गर्नेछन्। यसैगरी प्रतियोगिताको आकर्षणका रूपमा महिला रेस्लरहरू रसियाका मेफिस्तो, चेक रिपब्लिकका रोमाना तथा नेपालका सोफी र दिलासा सहभागी भए। उनीहरूले ह्यान्डिक्याप, ट्याग टिम, रोयल ब्याटल, हार्ड कोर, डबल म्याच, सिंगल म्याच र ट्रिपल थ्रेटमा प्रतिस्पर्धा गरेका छन्। प्रतिस्पर्धा जारी रहेकाले अहिले नतिजा सार्वजनिक भइसकेको छैन। तस्बिरहरु : रजेन्द्र केसी"
एसीसी यू १९ एसिया कप : नेपालबंगलादेश भिड्दै (लाइभ),"काठमाडौं : शुक्रबारदेखि मलेसियामा सुरु भएको एसीसी यू१९ एसिया कप क्रिकेट प्रतियोगिता अन्तर्गत नेपालले अहिले बंगलादेशविरुद्ध प्रतिस्पर्धा गरिरहेको छ । क्वावालम्पुरको किनरारा मैदानमा जारी खेलमा बंगलादेशले टस जितेर नेपाललाई व्याटिङको निम्तो दिएको थियो। ४०१ ओभरमा ६ विकेटको क्षतिमा नेपालले १६७ रन बनाएको छ पानी पर्न थालेपछि खेल रोकिएको थियो । १८१ रनको लक्ष पाएर अहिले बंगलादेशले व्याटिङ गरिरहेको छ। एसीसी यू१९ एसियाकपमा ८ राष्ट्रले प्रतिस्पर्धा गरिरहेका छन् । नेपाल रहेको समूह ए मा नेपालसहित भारत, बंगलादेश र मलेसिया रहेका छन् भने समूह बी मा श्रीलंका, अफगानिस्तान, पाकिस्तान र युएई रहेका छन्। वर्षाका कारण खेल सुरु हुन केही समय ढिलो भएपछि ४३ ओभरमा झारिएको छ। लाइभ"
