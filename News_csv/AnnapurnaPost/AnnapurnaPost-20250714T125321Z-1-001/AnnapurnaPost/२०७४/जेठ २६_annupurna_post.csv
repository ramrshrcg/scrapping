शीर्षक,विवरण
आतंकवाद र चुनौती,"यतिबेला परिस्थितिले सबैलाई आतंकवादविरुद्ध उभिन बाध्य बनाएको छ करिब १७ वर्षअघि प्रधानमन्त्री शेरबहादुर देउवाले बेलायत यात्रामा त्यहाँका प्रधानमन्त्री टोनी ब्लेयरसँग नेपालका केही माओवादी नेताको उपस्थिति लन्डनमा रहेको र उनीहरूको ठेगाना अवगत गराउँदा त्यसलाई खासै चासोका साथ नलिइएकोमा केही आश्चर्य माने । ब्लेयरको सन्देश नेपालको बुझाइमा स्पष्ट थियो : ती माओवादीले बेलायतमा कुनै असुरक्षा या हिंसाको खतरा नबढाउँदासम्म उनीहरूमाथि कुनै कारबाही जरुरी छैन। सशस्त्र विद्रोहमा लागेका माओवादीलाई नेपालसँगै अमेरिका र भारतले आतंकवादी' बिल्ला लगाइदिएका थिए । देउवा स्वयं दुईपल्ट माओवादीको आक्रमण असफल हुँदा बच्न पुगेका थिए । अर्को, प्रधानमन्त्रीका रूपमा देउवाले माओवादीहरूको टाउकोको मूल्य तोकेका थिए । १७ वर्षमा नेपाल र बेलायतका परिदृश्य फेरिएका छन्, आतंकवादका सन्दर्भमा । नेपालमा माओवादीको आतंकवादी बिल्ला' अब सदाका लागि झिकिएको मात्रै हैन, उ एउटा प्रजातान्त्रिक राजनीतिक व्यवस्थाको महत्ववपूर्ण हिस्सा बन्ने प्रयासमा छ । त्यति मात्र हैन, त्यो प्रयासमा देउवा र माओवादी सर्वोच्च नेता पुष्पकमल दाहाल सहकार्यमा छन् । सत्तामा सँगै छन् । दुवैले आफ्ना सम्बन्धको इतिहासतिर नहेर्ने निर्णय गरेका छन् । उता संयुक्त अधिराज्य आतंकवादी शक्तिहरूको पटके आक्रमणको निशाना बनेको छ, तेस्रो पल्ट २००८ जुलाइमा भएको अन्डर ग्राउन्ड' रेल आक्रमणयता । गत दुई साताभित्र म्यानचेस्टरमा एउटा सांस्कृतिक भेला र यता लन्डन ब्रिजनजिकै आक्रमण भएका छन् र कयौं त्यसका सिकार भएका छन् । लन्डन ब्रिजमा प्रहरीको गोलीबाट तीन संदिग्धहरूको मृत्यु भएको छ । सिद्धान्ततः त्यसबेला पनि अर्थात् २००२ पूर्वसम्म नेपालका माओवादीका सम्बन्धमा बेलायती सरकारको अधिकारिक धारणा आतंकवादीहरूले जितेको हाम्रा लागि स्वीकार्य हुने छैन' भन्ने नै थियो । त्यसपछिका वर्षमा र अझ २००६ यता त माओवादीहरूसँग सहकार्य गर्न, उनीहरूलई सबै सहयोग दिन र नेपाली सेनालाई खलनायकीकरण गर्नमा अग्रपंक्तिमा बेलायत उभियो नेपालमा, दूतावासमार्फत । संयुक्त अधिराज्य यसअघि छिमेकी फ्रान्स र जर्मनीमा जस्तै आतंकवादीहरूको निशाना बनेपछि प्रधानमन्त्री टेरेसा मेले कानुनमा संशोधन गरेर पनि संदिग्ध आतंकवादीहरूका गतिविधि र आवागमनमा निगरानी राख्ने बताएकी छन् । सम्भवतः अहिलेको परिवेशले बेलायतले प्रधानमन्त्री देउवाको त्यसबेलाको मनोदशालाई राम्ररी बुझ्न सक्थ्यो । किनकि आतंकवादीहरूको मार' त्यसबाट पीडितहरूले समानरूपमा अनुभूति गर्न सक्छन् र त्यसबारे उनीहरूले समान धारणा बनाउन सक्ने सम्भावना बढी हुन्छ । बेलायत आतंकवादीको निशाना बनेको यो पृष्ठभूमिमा नै खाडी क्षेत्रका ६ वटा मुलुकले त्यहाँको सम्पन्न कतारसँग सम्बन्ध बिच्छेद गरेका छन्, उसले आतंकवादको पृष्ठपोषण गरेको आरोपमा । आफ्नो आर्थिक समृद्धिका कारण विश्वमा उपस्थिति बढाइरहेको कतार एक्लिँदो छ । उता इरानको संसद् र सन् १९७९ को इस्लामिक क्रान्ति' का अगुवा अयातोल्लाह खोमैनीको समाधी (मुसोलियम) मा हिंसात्मक आक्रमण गरी १२ जनाको हत्या गरेका छन्, आतंकवादीहरूले । त्यस्तै सशस्त्र विद्रोहमा रहेका माओवादीलाई नेपालका अन्य सात राजनीतिक दलसँग मिलाउन मध्यस्थता गर्ने भारतमा पनि हिंसासँगै राज्य र विद्रोही शक्तिबीचको भिडन्त चुलिएको छ । आतंकवाद, उग्रवाद र अलगाववाद तथा राज्यका बीच पछिल्लो चरणमा काश्मिर तनाव बढेको छ । छत्तीसगढमा माओवादीबाट उत्पन्न परिस्थिति शान्ति प्रक्रियापूर्वको नेपालको स्थितिभन्दा भिन्न छैन । झट्ट हेर्दा, हरेक धर्म र आस्थामा विश्वास गर्ने या त्यसबाट निर्देशित मुलुक र समाज आतंकवादबाट निर्देशित छन् । हिन्दु बाहुल भारत र नेपाल, इसाइ बाहुल बेलायत, जर्मनी, फ्रान्स वा इस्लाम बाहुल लिविया, सिरिया, इराक, इरान र अब कतार अनि केही समयअघि पाकिस्तान, को नै सुरक्षित छ र ? त्यस अर्थमा आतंकवाद' प्रेम, करुणा र सबै प्राणीको अस्तित्व र सम्मान स्वीकार गर्ने प्रायः सबै धर्मको उल्टो अवधारणा, मान्यता र व्यवहार हो । कुनै पनि मुलुकको सार्वभौमसत्ता, स्वतन्त्रता र वैधानिक सरकारलाई कमजोर गर्न संगठित या असंगठित हिंसालाई प्रोत्साहित गर्नु, आर्थिक र नैतिक सहयोग प्रदान गर्नु या अन्तर्राष्ट्रिय मञ्चमा समर्थन जनाउनुले कुनै न कुनै रूपमा आतंकवाद प्रोत्साहित हुन सक्छ । आतंकवाद आक्रान्त हरेक मुलुकको पीडाको एउटा सन्देश हुने गरेको छ अहिलेसम्म । आतंकवाद, आतंकवाद नै हो र त्यसमा राम्रो र नराम्रो आतंकवाद' भन्ने हुँदैन । नेपालका माओवादीलाई प्रयोग गरी नेपालमा राजनीतिक परिवर्तन गराउने तयारीमा भारत रहँदा राजा ज्ञानेन्द्रले ढाकामा दक्षिण एसियाली शिखर सम्मेलनमा (नोभेम्बर २००५) मा यही भनेका थिए । भारतीय प्रधानमन्त्री नरेन्द्र मोदीले रुस, बर्लिन र पेरिसका आफ्ना हालैका यात्राहरूमा आतंकवाद' विश्व सामु अहिलेको सबभन्दा ठूलो खतरा बनेको छ र त्यसलाई परास्त गर्नु हामी सबैको दायित्व हो, भनेका छन् । । वास्तवमा आउने दिनमा यसले राज्य र मानव अधिकारवादी संस्थासँगै उदार' मान्यता राख्ने नगारिकहरूबीच द्वन्द्व चर्काउने र बेलायती प्रधानमन्त्री टेरेसा मेले जस्तै विभिन्न मौलिक अधिकार कटौती गर्न राज्यहरू उद्यत हुनेछन्, सबै ठाउँमा । भारतको कश्मिरमा हालै निर्वाचनका दिन सेनाले मत खसालेर फर्कंदै गर्दा एक युवालाई आफ्नो वाहनको बोनेट' मा बाँधी आठ किलोमिटर टाढासम्म वस्ती पार गरेको घटनाबारे स्पष्ट मत विभाजन देखा परेका छन्, त्यहाँ । मानव शिल्ड' का रूपमा उनलाई प्रयोग गरेर एउटा नागरिकको सम्मान तथा अधिकारमा आँच पुर्याएको भन्दै लेखक, मानव अधिकारवादी र सञ्चारले सेनाको आलोचना गरेका छन् । तर सेनाले त्यो घटनाका लागि जिम्मेवार मानिएका एक मेजरलाई विवाद र छानबिनकै बीच सम्मान गरेर आफ्नो संस्थागत धारणा स्पष्ट पारेको छ । आतंकवाद र हिंसाबाट आक्रान्त क्षेत्रमा विद्यमान परिस्थितिको आकलन राज्यको वैधानिक सत्तालाई प्रतिनिधित्व गर्नेहरूले कसरी गर्छन् र त्यसको कार्यान्वयन कसरी गर्छन्, त्यो सधैं जवाफदेहीको घेरामा आउँछ नै । तर अधिकांश अन्तर्राष्ट्रिय मानव अधिकारवादी संगठन र पश्चिममा (नेपालका सन्दर्भमा भारत पनि) मुलुकहरूले अक्सर राज्यविरोधी र अर्को शब्दमा हिंसावादी' शक्तिहरूको पक्षमा अडान लिँदै आएका छन् । खासगरी बेलायतमा भएका हालैका घटनापछि त्यहाँको सरकारले के कस्ता निर्णय लिन्छ मानव अधिकार कटौती र राज्यका सुरक्षा निकायहरूलाई सशस्त्र बनाउन, त्यसले पश्चिमा मानव अधिकारवादी संगठनहरूलाई समेत हिंसा र आतंकद्वारा समाज र राज्य फेर्ने विभिन्न मुलुकका शक्तिहरू बारेको धारणा र उनीहरूसँगको सहकार्यमा पुनर्विचार गर्न बाध्य बनाउने छ । नेपालकै सन्दर्भमा कुरा उठाउँदा मानव अधिकार उल्लंघनका नाममा कर्णेल कुमार लामाको गिरफ्तारी माग गर्ने एजीओले विद्रोही पक्षको कसैको गिरफ्तारी माग नगर्नुलाई पनि शंका र नियतका साथ हेरिनेछ । भारतको नेपाल नीति खासगरी ०६३ यता विभिन्न कारणले विवादको विषय बन्दै आएको छ । खासगरी उसले आफैंले आतंकवादी' भन्दै आएको माओवादीसँगको उसको साँठगाँठ, अनि मधेस विद्रोहलाई अभिभावकत्व दिएको आरोपका साथ उसलाई तिनीहरूका मित्रशक्तिका रूपमा कसैकसैले नेपालमा चित्रण पनि गर्ने गरेका छन् । सम्भवतः अहिलेको व्यापक परिवेश र आतंकवादप्रतिको चिन्ता अनि मोदीले यसबारे उठाएको चिन्तापछि बेलायत जस्तै भारतकै हिजोको मान्यता र व्यवहारको समीक्षा उसले नगर्ला भन्न सकिन्न । कुनै पनि मुलुकको सार्वभौमसत्ता, स्वतन्त्रता र वैधानिक सरकारलाई कमजोर गर्न संगठित या असंगठित हिंसालाई प्रोत्साहित गर्नु, आर्थिक र नैतिक सहयोग प्रदान गर्नु या अन्तर्राष्ट्रिय मञ्चमा समर्थन जनाउनुले कुनै न कुनै रूपमा आतंकवाद प्रोत्साहित हुन सक्छ । परिस्थितिले सबैलाई आतंकवादविरुद्ध उभिन बाध्य बनाएको छ । तर आतंकवाद विरुद्धका प्रयास, शैली, व्यवहार र अभियान आतंकवादभन्दा स्वीकार्य विकल्प भएको स्पष्ट सन्देश दिन राज्यका वैधानिक प्रतिनिधिहरूले सक्नुपर्छ । त्यो सबभन्दा ठूलो चुनौती बन्न गएको छ आजको विश्वका लागि ।"
सम्पदा पुनर्निर्माणका दुई वर्ष,"२०७२ साल वैशाख १२ गते विनाशकारी भूकम्प गएको दुई वर्ष पूरा भइसकेको छ । भूकम्पका कारण मुलुककै पहिचान र सांस्कृतिक सम्पत्तिका रूपमा रहेका क्षतिग्रस्त प्राचीन स्मारक तथा पुरातात्विक महत्वका सम्पदाहरूको संरक्षण, मर्मत, जीर्णोद्धार तथा पुनर्निर्माणको कार्यले ढिलै भए पनि गति लिन थालेको छ । भूकम्पले क्षतिग्रस्त संरचनाको पुनर्निर्माण तथा पुनस्र्थापन गर्ने उद्देश्यले राष्ट्रिय पुनर्निर्माण प्राधिकरणको स्थापना हुनु पहिल्यै योजना आयोगको नेतृत्वमा विपद्पछिको आवश्यकता आकलनमार्फत पुनर्निर्माणको समग्र र क्षेत्रगत वित्तीय आवश्यकता पहिचान गरिएको थियो । पाँच वर्षभित्र सम्पूर्ण पुनर्निर्माण तथा पुनस्र्थापना काम गर्ने गरी प्राधिकरणले वार्षिक तथा आवधिक लक्ष्यसहितको पञ्चवर्षीय योजनाको खाका तयार गरेको छ । पुरातात्विक महत्वका सम्पदाहरूको पुनर्निर्माण कार्य पाँच वर्षभित्र सम्पन्न गर्ने लक्ष्य राखिएको छ । सम्पदाको क्षेत्रमा स्थापना कालदेखि हालसम्म के कति सम्पदाहरूको संरक्षण, जीर्णोद्धार तथा पुनर्निर्माण कार्यहरू सम्पन्न भए त ? त्यसबारे चर्चा गर्न खोजिएको छ । सम्पदाको क्षति र पुनर्निर्माणको थालनी भूकम्पका कारण ऐतिहासिक एवं पुरातात्विक महत्वका सात सय ५३ वटा प्राचीन स्मारक तथा पुरातात्िवक महत्वका सम्पदाहरूमा क्षति पुगेको छ । पुरातत्व विभागको प्रारम्भिक प्रतिवेदनअनुसार २५ जिल्लाका पुरातात्विक सम्पदाहरू प्रभावित भएका छन् । भूकम्पले गर्दा उपत्यकभित्र मात्र काठमाडौंका दुई सय ५०, ललितपुरका एक सय ३० र भक्तपुरका ८० गरी चार सय ६० वटा सांस्कृतिक सम्पदाहरू प्रभावित भएका छन्। भूकम्पपछिको सम्पदा बस्ती एवं प्राचीन स्मारकहरूको पुनर्निर्माणको कार्यबोझ सम्हाल्ने काम सोचेजस्तो सरल र सहज छैन । प्रत्येक प्राचीन स्मारकहरूले आआफ्नै भिन्नभिन्नै विशेषता, प्रकृति तथा स्वरूपले गर्दा विशिष्ट र विशेष महत्व राख्छ । २०७२ साल माघ २ गते राष्ट्रिय भूकम्प सुरक्षा दिवसका अवसरमा राष्ट्रपति विद्यादेवी भण्डारीबाट ऐतिहासिक रानीपोखरीको पुनर्निर्माण कार्यको शिलान्यास गरेपछि ऐतिहासिक एवं पुरातात्विक महत्वका सम्पदाको पुनर्निर्माण कार्यले औपचारिक रूपमा गति लिन थालेको हो । सोही दिन तत्कालीन प्रधानमन्त्री केपी शर्मा ओलीद्वारा ललितपुरस्थित पुरानो बस्ती बुङ्मतीको गुरुयोजना अनावरण गरी परम्परागत र सांस्कृतिक महत्व भएका बस्तीको एकीकृत एवं योजनाबद्ध विकास गर्ने कार्यको सुरुआत गरिएको थियो । बालगोपालेश्वर मन्दिरको पुनर्निर्माण गत माघ २ गते सम्माननीय राष्ट्रपति विद्यादेवी भण्डारीबाट रानीपोखरीको शिलान्यास भई पुनर्निर्माण कार्यको थालनी भएको सन्दर्भमा रानीपोखरीकी बीचमा रहेको बालगोपालेश्वर मन्दिरको पुनर्निर्माण कार्य गत सालमा नै टेन्डर स्वीकृत भयो । काठमाडौं महानगरपालिकाले जिम्मा दिएको निर्माण व्यवसायीमार्फत कार्यारम्भ भए पनि मन्दिर पुनर्निर्माणका क्रममा मापदण्डविपरीत बन्न गएकाले पुरातत्व विभागले बीचैमा निर्माण कार्य रोकेको थियो । गत कात्तिकको प्राधिकरणको निर्णयानुसार रानीपोखरीस्थित बालगोपालेश्वर मन्दिरको पुनर्निर्माणको जिम्मा पुरातत्व विभागले पाएको छ । पछिल्लो समय विभागबाट प्रस्ताव भइआएबमोजिम प्राधिकरणले रानीपोखरी पुनर्निर्माण कार्यक्रमको अख्तियारी विभागलाई पठाइसकेको छ । विभागले पनि सोको टेन्डर गर्ने प्रक्रियालाई चाँडै अगाडि बढाउने भएको छ । धरहरा र काष्ठमण्डपको पुनर्निर्माण धरहरा पुनर्निर्माणका सन्दर्भमा तत्कालीन केपी शर्मा ओली नेतृत्वको सरकारले चलाएको 'मेरो धरहरा म बनाउँछु' अभियानअन्तर्गत नेपाल राष्ट्र बैंकको टक्सार कार्यालय रहेको जग्गा र सूचना तथा सञ्चार मन्त्रालय अन्तर्गतको गोश्वारा हुलाक घर भएको भूमि समेटेर धरहरा निर्माण कार्य अगाडि बढाउने मन्त्रिपरिषद्बाट निर्णय भएबमोजिम धरहराको पुनर्निर्माण कार्यको जिम्मा नेपाल टेलिकमलाई दिइने भएको छ । धरहरा पुनर्निर्माणका लागि पुरातत्व विभागले परामर्शदातामार्फत गराएको स्ट्रक्चरल डिजाइन तयार गर्ने कार्य अन्तिम चरणमा छ । ऐतिहासिक काष्ठमण्डप पुनर्निर्माणको सन्दर्भमा पुरातत्व विभागले सोको विस्तृत ड्रइङ डिजाइन तयार गरी काठमाडौं महानगरपालिकालाई हस्तान्तरण गरिसकेको छ । पछिल्लोपटक काष्ठमण्डप पुनर्निर्माणको सम्बन्धमा गत चैतमा बसेको प्राधिकरणको बैठकले काठमाडौं महानगरपालिकाले काष्ठमण्डप पुनर्निर्माण गर्न आवश्यक सुझाव सहितको ढाँचा प्रस्ताव गर्न महानगरपालिकाले समन्वयात्मक एवं नेतृत्वकारी भूमिका निर्वाह गर्ने निर्णय गरेको छ । दातृनिकायबाट सहायता काठमाडौं उपत्यकाका तीन पुराना सहरमध्ये पाटन दरबार क्षेत्रका सम्पदाहरूको संरक्षण एवं पुनर्निर्माण कार्य काठमाडौं उपत्यका संरक्षण कोषमार्फत निरन्तर रूपमा हुँदै आएको छ । पाटन दरबार क्षेत्रको योगनरेन्द्र मल्लको सालिक पुनस्र्थापना गर्ने तथा तुषाहिटीको पूर्वी लंगको संरक्षण गर्ने लगायतका कार्यहरू सम्पन्न भइसकेका छन् । हनुमानढोका क्षेत्रको तलेजु मन्दिर अगाडिको शिव र लक्ष्मी मन्दिरहरू पुनर्निर्माण कार्य पनि सम्पन्न भइसकेका छन् । भक्तपुर दरबार क्षेत्र लगायतका प्राचीन स्मारक तथा सांस्कृतिक सम्पदाहरूको संरक्षण तथा पुनर्निर्माणका लागि जर्मनी सरकारबाट प्राप्त करिब एक अर्ब १० करोड रुपैयाँ बराबरको आर्थिक सहायतामा भक्तपुर उपमहानगरपालिकामार्फत त्यहाँका सम्पदाको पुनर्निर्माण कार्य भइरहेको छ । ललितपुरको बुङ्मतीस्थित ऐतिहासिक रातो मच्छिन्द्रनाथ मन्दिर र स्वयम्भूको आनन्दकुटी महाविहारको पुनर्निर्माण कार्यका लागि श्रीलंका सरकार र पुरातत्व विभागबीच सम्झौता भइसकेको छ । ऐतिहासिक एवं पुरातात्िवक महत्वका २३ वटा सांस्कृतिक सम्पदाहरूको पुनर्निर्माण कार्यका लागि भारतको सहयोग प्राप्त हुने निश्चित भएको छ । चीन सरकारले हनुमानढोका दरबार परिसरको नौतले वसन्तपुर दरबार र नुवाकोटस्थित ऐतिहासिक साततले दरबारको पुनर्निर्माण कार्यमा सहयोग गर्ने गरी पुरातत्व विभागसँग सम्झौतापत्रमा हस्ताक्षर गरिसकेको छ । पछिल्लोपटक दोलखाको प्रसिद्ध त्रिपुरासुन्दरी मन्दिर र तलेजु भवानी मन्दिरको पुनर्निर्माण कार्यका लागि पुरातत्व विभाग र स्विस सरकारबीच सम्झौता भएको छ । पुनर्निर्माण भएका सम्पदाहरू भूकम्पका कारण क्षतिग्रस्त ऐतिहासिक तथा पुरातात्िवक महत्वका सम्पदाहरूमध्ये पुरातत्व विभागबाट गत आर्थिक वर्षमा ५० भन्दा बढी सांस्कृतिक सम्पदाको पुनर्निर्माण कार्य थालनी भएको थियो । चालू आर्थिक वर्षमा भूकम्पपछिको पुनर्निर्माण कार्यक्रमअन्तर्गत एक सय ३२ वटा महत्वपूर्ण सम्पदाको संरक्षण तथा पुनर्निर्माण कार्यका लागि प्राधिकरणबाट कार्यक्रम स्वीकृत भई सोहीबमोजिम सम्पदा पुनर्निर्माणको कार्य निरन्तर रूपमा अगाडि बढिरहेको छ । चालू आर्थिक वर्षमा पुरातत्व विभागलाई प्राप्त ५० करोडको अख्तियारी मुताविक सम्पदाहरूको संरक्षण, जीर्णोद्धार एवं पुनर्निर्माण कार्य भइरहेको छ । भूकम्पबाट क्षति भई बौद्धनाथ क्षेत्र विकास समितिमार्फत सम्पन्न भएको विश्व सम्पदा सूचीमा सूचीकृत बौद्धनाथ स्तूपले सबैभन्दा पहिले पुनर्निर्माण सम्पन्न भएको सम्पदाको श्रेय पाएको छ । बौद्धनाथ स्तूपको पुनर्निर्माण करिब २३ करोडको लगानीमा सम्पन्न भई गत मंसिर ७ गते सम्माननीय प्रधानमन्त्री पुष्पकमल दाहाल प्रचण्डद्वारा विधिवत् उद्घाटनसमेत भइसकेको छ । हनुमानढोका दरबार क्षेत्रको शिवमन्दिर, नागार्जुनस्थित जामाचो पाटी, नाट्यश्वर मन्दिर, नगराघर र लक्ष्मी मन्दिर, कीर्तिपुरको लोहदेग तथा इचंगुस्थित सत्तलको संरक्षण एवं पुनर्निर्माण कार्य सम्पन्न भएका छन् । पाटन दरबारस्थित तलेजु मन्दिर, सुन्दरीचोकको पूर्वी भाग, योगनरेन्द्र मल्लको सालिक र भीमसेन मन्दिर अगाडिको सिंहस्तम्भको पुनस्र्थापना लगायतका सम्पदाको संरक्षण तथा पुनर्निर्माण गर्ने कार्य सम्पन्न भइसकेको छ । त्यस्तै भक्तपुर संरक्षित स्मारक क्षेत्रभित्रका रामेश्वर मन्दिर, बद्रीनारायण मन्दिर, शंकरनारायण मन्दिर तथा अन्य तीनवटा नारायणका मन्दिरको पनि पुनर्निर्माण कार्य पूरा भएको छ । चाँगुनारायण संरक्षित स्मारक क्षेत्रभित्र पर्ने किलेश्वर महादेव मन्दिरको संरक्षण तथा जीर्णोद्धार कार्य पहिल्यै सम्पन्न भइसकेको छ भने चाँगुनारायण मन्दिरको पहिलो तलाको मर्मत कार्य सम्पन्न भई हाल माथिल्लो छानाको संरक्षण एवं जीर्णोद्धारको कार्य भइरहेको छ । काठमाडौं उपत्यकाबाहिर गोरखा जिल्लास्थित ऐतिहासिक गोरखा दरबार परिसरका रोटपाटी, गोरखनाथ गुफा तथा दमाई पाटीको संरक्षण एवं पुनर्निर्माण कार्य पनि सम्पन्न भइसकेको छ । समग्रमा हालसम्ममा करिब २० वटा सम्पदाको पुनर्निर्माण कार्य सम्पन्न भइसकेको छ भने धेरै संख्यामा सम्पदाहरू बनिरहेका छन् । संस्थाको संलग्नता ऐतिहासिक एवं पुरातात्विक सम्पदाहरूको पुनर्निर्माण कार्य पुरातत्व विभागका अतिरिक्त गुठी संस्थान, काठमाडौं महानगरपालिका, भक्तपुर उपमहानगरपालिका, स्वयम्भू व्यवस्थापन तथा संरक्षण महासमिति लगायतले पनि आआफ्नो तहबाट अगाडि बढाइरहेका छन् । गत आर्थिक वर्षमा पशुपति क्षेत्रका सम्पदाहरूको संरक्षण तथा पुनर्निर्माणका लागि विनियोजित सात करोड रुपियाँ विविध कारणवश खर्च हुन सकेन भने चालू आर्थिक वर्षमा पशुपति क्षेत्रका सम्पदाहरूको संरक्षण तथा पुनर्निर्माणका लागि प्राधिकरणले २५ करोड रुपैयाँ विनियोजन गरी त्यसको अख्तियारीसमेत दिइसकेको छ । प्रशासनिक भवनको पुनर्निर्माण भूकम्पका कारण नेपालका ऐतिहासिक एवं प्रशासनिक राणाकालीन भवनहरू पनि क्षतिग्रस्त भएका छन् । प्राधिकरणको गत चैतमा बसेको बैठकले भूकम्पबाट क्षति भएका पुराना दरबारलगायतका पुरातात्िवक महत्वका सम्पदाहरूको पुनर्निर्माण तथा पुनस्र्थापना गर्नुपर्ने सम्पदाहरूलाई आवश्यकताअनुसार वास्तुविज्ञ, संरचनाविज्ञ, पुरातत्वविद्बाट अध्ययन गराई कार्यान्वयन नगर्दासम्मका लागि हावा, पानी लगायतका बाह्य प्रभावबाट जोगाई थप क्षति हुन नदिने गरी संरक्षण गर्ने व्यवस्था मिलाउन सम्बन्धित निकायहरूलाई निर्देशन दिने एवं त्यसका लागि आवश्यक बजेट व्यवस्थापन गरिदिन अर्थ मन्त्रालयलाई अनुरोध गर्ने निर्णय गरेको छ । पुराना बस्तीको पुनर्निर्माण मानवले प्राचीन कालदेखि नै निरन्तर रूपमा आवाद गर्दै आएका ५० भन्दा बढी बस्तीको पुरातात्िवक महत्वलाई जगेर्ना गर्दै यसलाई जीवनोपयोगी एवं भूकम्पप्रतिरोधी बस्तीका रूपमा स्थानीय समुदायको सहभागिता सुनिश्चित गरी प्राचीन सम्पदा बस्तीलाई संरक्षण एवं सम्वद्र्धन गर्न तथा भविष्यमा निर्माण हुने संरचनालाई व्यवस्थित बस्तीका रूपमा विकास गर्ने उद्देश्यले तयार गरिएको सम्पदा बस्ती संरक्षण तथा भवन निर्माणसम्बन्धी प्रस्तावित मापदण्डको मस्यौदा स्वीकृतिको अन्तिम प्रक्रियामा छ । निष्कर्ष भूकम्पपछिको सम्पदा बस्ती एवं प्राचीन स्मारकहरूको पुनर्निर्माणको कार्यबोझ सम्हाल्ने काम सोचेजस्तो सरल र सहज छैन । प्रत्येक प्राचीन स्मारकहरूले आआफ्नै भिन्नभिन्नै विशेषता, प्रकृति तथा स्वरूपले गर्दा विशिष्ट र विशेष महत्व राख्छ । यसले उत्तिकै संवेदनशीलतालाई पनि झल्काएको छ । प्राय:जसो सम्पदाहरू विविध प्रविधि र निर्माण सामग्रीहरूको प्रयोग गरी निर्माण गरिएका हुनाले ती हरेकको संरचनागत र परम्परागत वास्तु मूल्यको खोज एवं अनुसन्धान गर्नु उत्तिकै जरुरी देखिन्छ । पर्याप्त मात्रामा बजेट, बहुमूल्य वास्तुकृतिको संरक्षण एवं अभिलेखीकरण, दक्ष कालीगढ र विषयगत तालिमको व्यवस्था, निर्माण सामग्रीको सहज उपलब्धता, उद्धार उत्खनन एवं अध्ययन, तहगत सम्बद्ध पक्षहरूसँगको समन्वय, सम्पदा बस्ती संरक्षण तथा निर्माणसम्बन्धी मापदण्ड, सम्पदा प्रभाव मूल्यांकन तथा सम्पदासम्बन्धी प्रचलित कानुनी प्रावधानहरूमा संशोधनजस्ता यावत् समस्या र चुनौती छन् । यी सवालहरूको सहज मार्ग पहिल्याउँदै विशेषज्ञहरूको राय सल्लाहबमोजिम प्राथमिकीकरण र विस्तृत गुरुयोजना तर्जुमा गरी सोहीबमोजिम पुनर्निर्माण कार्यलाई गति दिन सकेमा सांस्कृतिक धरोहरहरूको मौलिकता जगेर्ना गर्न तथा तिनको जीवन्त पक्षलाई सुनिश्चित गर्न सकिने देखिन्छ । लेखक राष्ट्रिय पुनर्निर्माण प्राधिकरणमा कार्यरत पुरातत्व अधिकृत हुनुहुन्छ ।"
राज्यको सम्मान र पदकमा नर्स,"गएको हप्ता म दुईवटा समान तर परस्पर विरोधी समाचारको उल्झनमा फसेँ । आफू र आफ्नो पेसाको निष्ठा र अपमानको दुई किनाराबाट म प्रश्नको एउटै चक्रभित्र घुमिरहेँ ।एक गत हप्ता स्वास्थ्य खबरपत्रिकामा प्रकाशित 'दुई वर्षअघि विनाशकारी भूकम्प जाँदा नेपालका नर्सहरूले गरेको कार्यको प्रशंसा गर्दै यूएन अफिस फर डिजास्टर रिस्क रिडक्सन (यूएनआईएसडीआर)ले एक लाख युरो (करिब एक करोड १६ लाख)को अन्तर्राष्ट्रिय अवार्ड प्रदान गर्यो ।' दुई गएको हप्ता 'नेपाल सरकारले विभिन्न क्षेत्रमा राम्रो काम गरेबापत सयौं व्यक्तित्वलाई राष्ट्रिय सम्मान घोषणा गर्दा ६८ हजार नर्समा एकजना पनि पर्न सकेनन् ।'म यही दुई अलग विषयको आँखीझ्यालबाट केही कुरा लेख्ने प्रयास गर्दैछु । गएको हप्ता नेपाली नर्सहरूले भूकम्पको बेलामा गरेको कार्यको प्रशंसा गर्दै यूएन अफिसले प्रदान गरेको अवार्डले जति खुसीको अनुभूति गरायो, त्योभन्दा धेरै 'गर्व' को ! मैले ती दिनहरू सम्झिएँ, जुन बेला एउटी 'केटी' भूकम्पका कम्पनहरूकै वेगमा सहयोगका लागि दौडिरहेकी थिई । ऊ ती हजारौं नर्सकै एउटा प्रतिविम्ब थिई, जो भूकम्पको परकम्पबाट हातका औंलाहरूलाई काँप्न नदिई भूकम्पले चिरिएका घाउहरू करुणाको सियोले सिलाउँदै थिई । मलाई अहिले पनि याद छ, भूकम्पको समय ! भूकम्पका धक्काहरूसँग पौंठेजोरी खेल्दै म भूकम्पको तेस्रो दिन गोरखाको आरुवाङ पुगेकी थिएँ, एक्लो नर्स बनेर । त्यो बेला भोक र शोकको पीडाले बस्तीहरू रन्थनिएका थिए । आफ्नाहरूलाई दाहसंस्कार गरिरहेको बेला दाउरा चिरेर बनाएका चिताहरू पनि भूकम्पको धक्काले भत्काउँदै थियो । गाउँलेहरूको आँखामा 'मडारिएको पीडा र त्रास' थियो । तर, हामीसँग भने 'दबेको त्रास र अरल्लिएको करुणा' थियो । मैले त्यो बेला गोरखामा बसेर लगातार सात दिनसम्म मल्हमपट्टी गरिरहँदा, कहिल्यै पनि मेरो मानवताले सम्मान खोजेन । मैले कहिल्यै सोचिनँ, म र मजस्ता हजारौं नर्सले यसरी सेवा गरिरहँदा हामी जोडिएको संस्थाले अन्तर्राष्ट्रिय अवार्ड पाउनेछ भनेर । नेपाल सरकारले विभिन्न क्षेत्रमा राम्रो काम गरेबापत सयौं व्यक्तित्वलाई राष्ट्रिय सम्मान घोषणा गर्दा ६८ हजार नर्समा एकजना पनि पर्न सकेनन् । त्यो बसाइबाट विराटनगर फर्किएपछि, ती गाउँ र गाउँका बालबालिका आँखाभरि नाचिरहे । बालबालिका, जो भूकम्पका झड्काहरूबीच आफ्ना खुसीहरूसँग बहेली खेल्दै थिए, भत्किएको घरमा च्यापिएका किताब खोज्दै जिन्दगीका सपना कोरल्दै थिए । मनले मानेन ! सबैलाई आग्रह गरेँ । ती बच्चाहरूको पढाइका लागि केही गर्न सकिन्छ कि भनेर पहल सुरु गरेँ । केही दिनमै अभियानले सार्थक रूप लियो । धेरै सहयोगी हात जोडिनुभो । त्यसपछि म एक्लो थिइनँ, 'हामी' थियौं । विराटनगरबाट मेरै सहपाठीहरू मसँग काँधमा काँध जोडेर हिँड्नुभयो । अन्तत: भूकम्पले अताल्लिएका ती विद्यार्थीको खुसी र सपनाको सहयात्री बन्दै सफल पार्यौं, 'शिक्षा सेवा सहयोग अभियान' ! 'शिक्षा सेवा सहयोग अभियान' अन्तर्गत गोरखाको आरुवाङको मदानेडाँडा माविमा एक सय एक गरिब र अति भूकम्प प्रभावित विद्यार्थीलाई पूरै एक शैक्षिक सत्रभरि पुग्ने गरी सम्पूर्ण शैक्षिक सामग्री वितरण गर्यौं, त्यो पनि पटक पटक गरेर ।विराटनगरबाट हामी नर्सहरूको समूहले त्यो बेलामा भूकम्पले गर्दा आत्तिएका बालबालिकालाई आफ्नो बुताले भ्याएसम्म मनोवैज्ञानिक परामर्श दिने प्रयास गर्यौं । यो लेखिरहँदा यहाँ आफ्नो प्रशंसा र प्रचार गर्न खोजेकी होइन । काम गरेको दुई वर्षपछि यसको आवश्यकता पनि छैन । अझ मैले आफूले भोगेको भूकम्पको अनुभवलाई त एकपल्ट एउटा आलेखका रूपमा लेखेकी थिएँ । पछिल्लो चरणको कामलाई विराटनगरको एउटा स्थानीय पत्रिकाले एउटा समाचार बनाउनुभन्दा अरू मैले कुनै पनि मिडियाबाट प्रचार गरेकी पनि छैन । तर, मैले आज यी कुराहरूलाई आफैंभित्र दबाउन सकिनँ । किनकि त्यहाँ 'म' केवल ममात्रै थिइनँ । 'म' ती हजारौं नर्सको प्रतिविम्ब थिएँ, जो त्यसैगरी गुमनाम कुनै लोभ र लालसाबिना जनताको सेवामा खटिएका थिए । तर, त्यसको जस नेताका आफ्नाहरू बाँडीचुँडी गर्दै थिए । म एक नर्स हुँ । 'सेवा र सम्मान'को व्यावसायिक अर्थ मलाई मेरो पेसाले नै सिकायो । समाज र राज्यले मलाई कति सम्मान गर्यो, त्यसको जवाफ इतिहासले खोज्ला तर मैले समाजको सम्मान गर्न सिकेँ । अहिले महसुस गर्छु, हामी नर्सहरूका लागि 'सम्मान' भन्दा 'आत्मसम्मान' अझ ठूलो हुँदो रहेछ । विडम्बना ! मलाई आफ्नो पेसाप्रति त्यो बेला दया लाग्यो जुन बेला राज्यले विभिन्न क्षेत्रमा सेवा र उत्कृष्ट कार्य गरेबापत सयौं व्यक्तिलाई सम्मान गर्दा एकजना पनि नर्स भेट्टाउन सकेन । योपल्ट मात्रै होइन, गत वर्ष पनि भूकम्पका बेला सेवा पुर्याउने हजारौं सहयोगी हातलाई सम्मान गर्दा 'सहयोगी'को लिस्टमा एकजना पनि नर्स अटाउन सकेको थिएन । कुरा सम्मानको मात्रै होइन । सेवाको नाम दिएर स्थापना गरिएको पेसा, पटकपटक 'सेवा'को रूपमा राज्यको आँखामा पर्न नसक्दा कतै राज्यले हामीमाथि 'अपमान' त गरिरहेको छैन ? यूएनले सहयोगीका रूपमा देख्यो तर राज्यले देखेन । सायद हामीले नै गल्ती गर्यौं । त्यसरी सम्मान पाउन नेता र नेताका आसेपासेको 'सेवा' र चाकडी गर्नुपथ्र्याे तर हामी जनता र बिरामीको सेवामा लागिरह्यौं । कमजोरी, राज्यको मात्रै भन्दा पनि हामी र हाम्रो नेतृत्वले कुन हदसम्म राज्यसँग समन्वय गर्न सक्यौं भन्ने पनि हो । राज्यलाई मात्रै दोष लगाएर उम्कनुभन्दा हाम्रो नेतृत्वले पनि एकपल्ट आत्मसमीक्षा गर्न जरुरी छ । राज्यसँग हाम्रो उपस्थिति कति बलियो रह्यो ? सबै नर्सिङ समुदायलाई एकजुट पारेर हाम्रो आवाज कति बलियो बनाउन सक्यौं ? विभिन्न तरिकाले युवा र नयाँ सोच भएको नयाँ नेतृत्वको विकास गर्दै गयौं ? युवा पुस्ता र तिनका आवाजलाई कति प्रभावकारी रूपमा सुन्यौं? पेसाको व्यवस्थापन र विकासका लागि हामी अब नयाँ सोच लिएर अगाडि बढ्नुपर्छ । पुरानो पुस्ताको अनुभव र नयाँ पुस्ताको ज्ञान र जोशलाई एक ठाउँमा राखेर नेतृत्वको विकास गर्नुपर्छ । राज्यसँगको हाम्रो समन्वय प्रभावकारी हुनुपर्छ । आवाज बलियो हुनुपर्छ । अन्यथा, पेसासँगको वितृष्णा यसैगरी बढ्दै गयो भने भोलि नर्सिङ 'सेवा' होइन एउटा 'जागिर'मात्रै हुनेछ । हामीले सम्मानका लागि सेवा गरेका होइनौं । तर, 'सेवा'को नाममा राज्यले आफ्ना आसेपासे र छोराछोरीलाई पदक सुम्पिँदै गर्दा हामी कतै नदेखिनु हाम्रो 'अपमान' हो । हामीले सम्मान खोजेका होइनौं तर अपमान सहनु हुँदैन । यहाँ कुरा 'सम्मान'को भन्दा पनि 'आत्मसम्मान'को छ ।"
मोदीपछिको नेपालभारत सम्बन्ध,"नरेन्द्र मोदी भारतका प्रधानमन्त्री बनेयताका तीन वर्ष नेपालभारत सम्बन्धमा धेरै उतारचढाव देखिए । मे २६ मा मोदी प्रधानमन्त्री बनेको तीन वर्ष पुगेको छ । मोदीको आगमनपछि नेपालभारत सम्बन्धलाई हेर्दा मिश्रित खालको छ । सार्कका सरकार र राष्ट्रप्रमुखलाई आफ्नो शपथग्रहणमा डाकेर छिमेकीसँगको सम्बन्धलाई प्राथमिकता दिएको सन्देश दिन सफल मोदीका लागि यी तीन वर्ष छिमेक सम्बन्धमा सोचेअनुरूप उपलब्धिमूलक नरहेको टिप्पणी भारतमा समेत भएको छ । सार्कका अन्य सदस्य मुलुकसँगै मोदीको शपथग्रहणमा नेपालका तर्फबाट तत्कालीन प्रधानमन्त्री सुशील कोइराला सहभागी हुनुभयो । छिमेकीसँगको सम्बन्धलाई पहिलो प्राथमिकतामा राख्नुभएका मोदीले भुटान, जापानपछि अगस्ट ४, २०१४ मा नेपालको भ्रमण गर्नुभयो । १७ वर्षपछि भएको भारतीय प्रधानमन्त्रीको नेपाल भ्रमणले दुई देशबीचको सम्बन्धमा नयाँ उचाइ थपियो । विशेषतः भारतीय खुफिया एजेन्सी र कर्मचारीतन्त्रले नेपालका सानातिना राजनीतिक मामिलामा 'माइक्रोम्यानेज' गरिरहेको सन्दर्भमा मोदीले राजनीतिक तहबाट नेपालसँगको सम्बन्ध अघि बढाउन चाहेको सन्देश दिन सफल हुनुभयो । भारतले नेपालसहित आफ्ना छिमेकीलाई प्रभाव क्षेत्र ठानेर आफ्नै सुरक्षा छाताभित्र राख्ने प्रयत्न सधैं गरिरहेकै हुन्छ । दक्षिण एसियामा यसलाई 'नेहरू डक्ट्रिन' भनेर बढी चिनिन्छ । मोदीको कार्यकालमा पनि यो नीतिमा खासै बदलाव आएको छैन । सार्क शिखर सम्मेलनमा भाग लिन दोस्रोपटक मोदी नेपाल आएर फर्केपछि सम्बन्धमा केही प्रगति र अवनति देखिए । तर, नेपाल र भारतबीचको सम्बन्धमा आएको न्यानोपनामा निरन्तरता रहन सकेन । मोदीको अगस्ट २०१४ को पहिलो नेपाल भ्रमणपछि नयाँ उचाइमा पुगेको द्विपक्षीय सम्बन्धमा एकाएक ब्रेक लागेझैं त्यति बेला भयो जब भारतले सेप्टेम्बर २०१५ मा नेपालमा नयाँ संविधान जारी भएसँगै त्यसमाथि असन्तुष्टि जनाउँदै संविधानको स्वागत गरेन । बरु भारतले त्यसको तीन दिनपछि मधेसवादी दलले वीरगन्ज नाकामा धर्ना गरेको मौकामा बहाना बनाएर अघोषित नाकाबन्दी सुरु गर्यो । नेपाल र भारतका सबै नाकाबाट नेपालतर्फ सामान आयातनिर्यात ठप्प भयो । भारत र प्रधानमन्त्री मोदीलाई हेर्ने नेपालीको दृष्टिकोणमा एकाएक परिवर्तन आयो । नेपालमा भारतविरोधी भावना बढ्यो । सुशील कोइराला नेतृत्व सरकारको बहिर्गमनपछि एमाले र माओवादी गठबन्धन भयो । ओलीले सम्बन्ध सुधार्न मोदीसँग पटकपटक फोन वार्ता गरे पनि सफल हुन नसकेपछि नाकाबन्दी फिर्ता गर्न औपचारिक रूपमा आग्रह गर्नुभयो । नाकाबन्दी खुलेमात्र भारत जाने अडान लिनुभएका ओलीकै प्रयासमा भारतले नाकाबन्दी हटायो । तर, सम्बन्धमा सुधार आउन सकेन । ओलीको फेब्रुअरी २०१६ मा भएको भारत भ्रमणमा संयुक्त वक्तव्यसमेत जारी हुन सकेन । ओलीको भारत भ्रमणमा केही सकारात्मक द्विपक्षीय घटना पनि भए। भारतले नेपालसहित आफ्ना छिमेकीलाई प्रभाव क्षेत्र ठानेर आफ्नै सुरक्षा छाताभित्र राख्ने प्रयत्न सधैं गरिरहेकै हुन्छ । दक्षिण एसियामा यसलाई 'नेहरू डक्ट्रिन' भनेर बढी चिनिन्छ । जस्तो भारतले आन्ध्र प्रदेशको बिशाखापट्नम बन्दरगाह हुँदै नेपाललाई तेस्रो देशसँग पारवहन व्यापारका लागि खुला गर्ने सहमति भयो । नेपाल र भारतबीचका सन् १९५० को शान्ति तथा मैत्री सन्धिलगायत असमान सन्धि सम्झौताको पुनरावलोकन र समीक्षा गर्न द्विपक्षीय प्रबुद्ध समूह ओलीकै भ्रमणकालमा घोषणा भयो । अहिले प्रबुद्ध समूहले सम्बन्धका बृहत्तर क्षेत्रमा छलफल गरिरहेको छ । ओलीको कार्यकालमै भारतस्थित राजदूत दीपकुमार उपाध्यायलाई सरकारले फिर्ता बोलायो । भारतले सरकार ढाल्न खोजेको ओलीको अर्को आरोप थियो । राष्ट्रपति विद्यादेवी भण्डारीको निर्धारित भारत यात्रा रद्द भयो । सन् १९९० पछि नेपाल र भारतबीचको सम्बन्ध यति तल्लो तहमा गिरेको यो नै पहिलो थियो ।ओलीले चीनसँग सम्बन्ध सुदृढ गर्न महत्वपूर्ण भूमिका खेले पनि भारत सकारात्मक हुन सकेन । माओवादी केन्द्रका अध्यक्ष पुष्पकमल दाहालको नेतृत्वमा नयाँ सरकार गठन भएपछि भारतसँगको सम्बन्धमा सुधार आउन थाल्यो । भारतकै चाहनाअनुसार माओवादीकांग्रेस गठनबन्धन बनेको टिप्पणी भारतमै पनि भयो । भारतीय मिडियामा भारत अनुकूलको सरकार बनेको भनेर हर्षबढाइँसमेत भयो । दाहालले आफ्नो कार्यकालमा दुईपटक भारत भ्रमण गरेर सम्बन्ध सुधार अघि बढाउनुभयो । हुलाकी मार्गलगायत भारतीय लगानीमा नेपालमा सञ्चालित वर्षौंदेखि थन्केर बसेका विकास परियोजनालाई अघि बढाउने सवालमा सकारात्मक प्रगतिहरू यसबीचमा देखिए । नेपाल र भारतबीच रोकिएर बसेका परियोजनाहरू कार्यान्वयनमा लैजान परराष्ट्र सचिव र भारतीय राजदूतको सहअध्यक्षतामा एक अनुगमन संयन्त्र गठन भएको छ । यसले हरेक तीन महिनामा विकास परियोजनाको प्रगति अनुगमन र समीक्षा गरिरहेको छ । 'आफ्ना लगानीका परियोजना रोकिएकोमा भारतमा चिन्ता बढेको देखिन्छ । यसो हुनुमा दुई कारण छन् । पहिलो उत्तरी छिमेकी चीनले नेपालमा भौतिक पूर्वाधार विकासमा निरन्तर लगानी बढाएकोमा भारतीयहरू चिन्तित छन् । दोस्रो परियोजना कार्यान्वयन नहुँदा नेपालमा भारतको नकारात्मक छवि निर्माण हुनु हो', संयन्त्रमा सहभागी एक उच्च सरकारी अधिकारी भन्नुहुन्छ, 'बेल्ट एन्ड रोड अवधारणामार्फत चीनले नेपालमा सीमापार सडक, रेल र भौतिक पूर्वाधारमा लगानी गर्ने घोषणा भएपछि भारत थप सतर्क देखिएको छ ।' भारतले नेपालमा सीमापार रेल, सडक र पूर्वाधार विकासमा चीनले झैं चासो बढाउन थालेको छ । जब कि भारतले विगतका वर्षमा भएको एउटै जयनगरजनकपुर रेललाई समेत खासै चासो दिएको थिएन । चीन र भारतबीच नेपालमा भूराजनीतिक प्रतिस्पर्धा हुँदा नेपालका लागि फाइदा र बेफाइदा दुवै देखिएको छ । भारतले नेपालतर्फ सीमापार रेल, सडकका परियोजनालाई गति दिन खोजेबाट चीनसँग प्रतिस्पर्धामा उत्रिएको विश्लेषण भइरहेको छ । वर्षौंदेखि भारतकै कारण अघि बढ्न नसकेको पञ्चेश्वर बहुउद्देश्यीय परियोजना प्राधिकरण गठन भएर विस्तारै अघि बढेको छ । पञ्चेश्वरको डीपीआर अझै टुंगो लाग्न सकेको छैन, खासगरी महाकालीको पानी बाँडफाँट र सिँचाइका मुद्दामा भारतकै अनिच्छाका कारण । प्रधानमन्त्री दाहालको कार्यकालमा लामो समयदेखि भारतद्वारा अतिक्रमित नेपाली भूभाग कालापानी र सुस्ताबारे राजनीतिक तहमा कुराकानी हुन सकेन । गत नोभेम्बरमा दाहालकै कार्यकालमा भारतीय राष्ट्रपति प्रणव मुखर्जीको नेपाल भ्रमण भयो । यसले दुई देशबीचको सम्बन्ध राजनीतिक तहमा सुदृढ गर्न महत्वपूर्ण भूमिका निर्वाह गर्यो । अर्कोतिर नेपालको लोडसेडिङ अन्त्य गर्नका लागि भारतबाट आयातीत बिजुलीले महत्वपूर्ण भूमिका खेलेको छ । भारतका लागि नेपाली राजदूत दीपकुमार उपाध्याय नेपाल र भारतबीच अहिले सम्बन्ध हार्दिक बनिसकेको बताउनुहुन्छ । 'अघिल्ला वर्षहरूमा द्विपक्षीय सम्बन्धमा केही अप्ठ्यारा अवस्था रहे पनि अहिले निकै परिवर्तन आइसकेको छ', उहाँ भन्नुहुन्छ, 'नेपालमा शान्ति, स्थिरता र स्थायित्व होस् र मुलुकले आर्थिक विकास प्राप्त गरोस् भन्ने धारणा भारतमा पाएको छु ।' उहाँ भारत र नेपालबीच आर्थिक विकासमा सवालमा महत्वपूर्ण सहकार्य गर्न सकिने सम्भावना खुलेको बताउनुहुन्छ । राजदूत उपाध्याय सबै आन्तरिक विषयमा भारतलाई दोष दिने प्रवृत्ति उचित नरहेको समेत दाबी गर्नुहुन्छ । पूर्व परराष्ट्र सचिव मधुरमण आचार्य नेपाल र भारतबीचको सम्बन्ध विस्तारै ट्र्याकमा आउन थालेको बताउनुहुन्छ । 'तर, नेपालको संविधानबारे भारतीय अडान कायमै छ । विशेषगरी मधेसका मुद्दामा भारतको धारणा उही छ', उहाँको बुझाइ छ । सार्कको प्रमुख मुलुक भारत र अर्को सदस्य पाकिस्तानबीचको टकरावले सार्कले गति लिन सकेको छैन । सार्क शिखर सम्मेलन गत नोभेम्बरमा पाकिस्तानमा आयोजना गर्ने भनिए पनि भारतसहित बंगलादेश, अफगानिस्तान, भुटान र श्रीलंकाले पाकिस्तानले आतंकवादीलाई प्र श्रय दिएको आरोपमा शिखर सम्मेलनमा सहभागिता जनाएनन् । त्यसयता सार्कको शिखर सम्मेलन आयोजना गर्न भारत तयार नभएपछि सार्कको अध्यक्ष मुलुक नेपाल पनि चुप लागेर बसेको देखिन्छ । दक्षिण एसियामा बंगलादेश, भुटान, भारत र नेपालबीच सहकार्य गर्न उपक्षेत्रीय मञ्च बीबीआईएन गठन भए पनि त्यसमा भुटानको असहमति देखिएको छ । अब भारत, बंगलादेश र नेपालबीच मात्रै बीबीआईएन मञ्चमा सहकार्य हुने दिशामा प्रयास भइरहेका छन् । सार्कलाई नै प्रभावकारी रूपमा अघि बढाउने या बिमस्टेकलाई अघि सारेर सार्कसाउथ एसियाको कन्सेप्टमा जाने भन्नेमा भारतमा दुविधा देखिन्छ । भारतीय प्रधानमन्त्री मोदी सत्तामा आएपछि छिमेक सम्बन्ध या सार्क मुलुकसँगको सम्बन्धमा कति बदलाव आयो भनेर हेर्दा उल्लेख्य प्रगति भएको देखिँदैन । बरु सार्क सदस्यहरू अर्को छिमेकी चीनसँग अझै नजिक भएको देखिन्छ । बंगलादेश, श्रीलंका, नेपाल, पाकिस्तानले चिनियाँ अवधारणा बेल्ट एन्ड रोडमा सक्रिय सहभागी हुने बताए पनि भारतले त्यसमा सहभागिता नजनाउने उद्घोष गरिसकेको छ । चीन र भारतका बीचमा रहेको नेपालले बेल्ट एन्ड रोड अवधारणमा सहभागी हुने निर्णय गरेपछि स्वाभाविक रूपमा भारतमा त्यसले चिन्ता पैदा गरेको छ । नेपालका लागि भारतीय राजदूत मञ्जिवसिंह पुरीले गत साता एक कार्यक्रममा अब दुई देशले आर्थिक विकासका क्षेत्रमा सहकार्य गर्नुपर्ने बताउनुभएको थियो । नेपालको राजनीतिक अवस्थाबारे उहाँले सार्वजनिक टिप्पणी गर्न चाहनुभएन । नेपालको राजनीतिक मामिलामा आफ्नो भूमिका खोज्ने भारतीय नीतिमा केही बदलाव आएकै हो त ? के साँच्चै भित्री रूपमा पनि नेपालको आन्तरिक राजनीतिक मामिलामा हस्तक्षेप नगर्ने रणनीति भारतले अख्तियार गरेको हो ? त्यो हेर्न बाँकी छ । मोदीको आगमनपछि नेपालभारत प्रमुख घटनाक्रम तत्कालीन प्रधानमन्त्री सुशील कोइराला मोदीको शपथमा दिल्लीमा सहभागी (मे २६, २०१४) नेपालभारत विदेशमन्त्रीस्तरीय संयुक्त आयोग बैठक २३ वर्षपछि काठमाडौंमा (जुलाई २६, २०१४) मोदीको नेपाल भ्रमण, १७ वर्षपछि भारतीय प्रधानमन्त्रीको नेपाल यात्रा (अगस्ट ३, २०१४) मोदीद्वारा संसद्मा ऐतिहासिक सम्बोधन । द्विपक्षीय सम्बन्धमा न्यानोपना थप्न सफल (अगस्ट ३, २०१४) नेपालभारत ऊर्जा व्यापार सम्झौतामा हस्ताक्षर (अक्टोबर २१, २०१४) सार्क शिखर सम्मेलनमा भाग लिन मोदी दोस्रोपटक नेपाल यात्रामा (नोभेम्बर २६, २०१४) मोदीको चीन भ्रमणमा नेपालको लिपुलेकलाई व्यापारिक मार्ग बनाउने सहमति (मे १५, २०१५) भूकम्पपछिको नेपालको पुनर्निर्माणमा भारतद्वारा एक अर्ब अमेरिकी डलर सहयोगको घोषणा (जुन २५, २०१५) नयाँ संविधान जारी हुनु दुई दिनअघि भारतीय विशेष दूत जयशंकरको नेपाल भ्रमण । संविधान जारी नगर्न शीर्ष नेतृत्वलाई दबाब (सेप्टेम्बर १७, २०१५) भारतद्वारा संविधानप्रति असन्तुष्टि जनाउँदै वक्तव्य जारी (सेम्टेम्बर २०, २०१५) भारतद्वारा नेपालमा नाकाबन्दी सुरु (सेप्टेम्बर २३, २०१५) प्रधानमन्त्री केपी ओलीद्वारा भारतलाई नाकाबन्दी हटाउन आग्रह (नोभेम्बर ९, २०१६) भारतीय माथिल्लो सदन राज्यसभामा नेपालमा गरिएको नाकाबन्दीबारे व्यापक बहस (डिसेम्बर ७, २०१५) तत्कालीन प्रधानमन्त्री ओलीको भारत भ्रमणअघि भारतीय नाकाबन्दी फिर्ता (फेब्रुअरी ८, २०१६) प्रधानमन्त्री ओलीको राजकीय भारत भ्रमण (फेब्रुअरी १९, २०१६) राष्ट्रपति विद्यादेवी भण्डारीको प्रस्तावित भारत यात्रा रद्द, राजदूत उपाध्याय फिर्ता (मे ६, २०१६) प्रधानमन्त्री पुष्पकमल दाहालको भारत भ्रमण (सेप्टेम्बर १५, २०१६) प्रधानमन्त्री दाहालको गोवा यात्रा (अक्टोबर ३०, २०१६) भारतीय राष्ट्रपति प्रणव मुखर्जीको नेपाल भ्रमण (नोभेम्बर २, २०१६) अरुण तेस्रो जलविद्युत् परियोजनामा ५७ अर्ब (भारु) भारतीय लगानी अनुमोदन (फेब्रुअरी २७, २०१७) राष्ट्रपति विद्यादेवी भण्डारीको राजकीय भारत भ्रमण (अप्रिल १७, २०१७)"
कर्मको मर्ममा विचरण गर्दा,"पूर्वीय सभ्यता र संस्कृतिको दार्शनिक चिन्तनमा कर्मवादी सिद्धान्तलाई विशेष स्थान दिएर चर्चा गरिएको पाइन्छ । महाभारत महाकाव्यको भीष्मपर्वको २२औं देखि ४०औं अध्यायमा घटित र वर्णित घटनाक्रमहरूलाई समग्रमा गीता भनेर बुझ्ने गरिएको पाइन्छ । गीताको शाब्दिक अर्थ गाउनु भन्ने हुन्छ । श्रीकृष्णजीले अर्जुनलाई उपदेश दिने क्रममा व्याख्या भएका विभिन्न दर्शनमध्ये कर्मवादी दर्शनलाई भौतिकवादी चिन्तकहरूले समेत विशेष अभिरुचि राखेको पाइन्छ । मोक्ष वा मुक्तिका लागि तीन भिन्न आधार ज्ञानमार्ग, भक्तिमार्ग र कर्ममार्गमध्ये कर्म साधनामा रहेर पनि साधकले आफू र समग्र समाजलाई उन्नतिको शिखरतर्फ डोर्याउन सक्छ भन्ने चिन्तनलाई लेखकपत्रकार दामोदर न्यौपानेले आफ्नो पुस्तक 'कर्म : सिकाइमा गहिरिएको खाडल'मा चरितार्थ गरेका छन् । सनातनी हिन्दु धर्मावलम्बीका लागि हिन्दु धर्म र दर्शनका प्रमुख आधारहरू वर्णा श्रम व्यवस्था र चार पुरुषार्थ हिन्दु जीवनको महत्वपूर्ण पक्ष हुन् । विशेषगरी ब्रह्मचर्य आ श्रम, गृहस्थ आ श्रम, वानप्रस्थ आ श्रम र सन्न्यास आ श्रममा रहेर चार पुरुषार्थहरू धर्म, अर्थ, काम र मोक्षका लागि हिन्दु शास्त्रकारहरूले उमेरअनुसारको धार्मिक तथा व्यावहारिक कर्तव्यहरू अनुष्ठान गर्नुपर्ने धारणा अभिव्यक्त गरेका छन् । हिन्दु धार्मिक जीवनमा ब्रह्मचर्य आ श्रम महत्वपूर्ण आ श्रम व्यवस्था हो । यस आ श्रम व्यवस्थामा रहेर हिन्दु बालकले व्याक्तिगत जीवन, परिवार र समग्र राष्ट्रका लागि गर्नुपर्ने कर्तव्य र भूमिका निभाउनका लागि आफूलाई सक्षम बनाउन गुरुको निकट रहेर विभिन्न व्यावहारिक तथा शास्त्रीय विषयहरूको अध्ययन गर्छ । पाँचदेखि २५ वर्षसम्मको उमेर ब्रह्मचर्य आ श्रमको उपयुक्त समय हो । राष्ट्रको समग्र समृद्धि र समुन्नतिका लागि बालबालिकालाई उचित शिक्षा र संस्कार दिनुपर्छ । तर हामीले कस्तो शिक्षा दिएका छौं ? हामीले आज जस्तो कर्म गर्यो भोलि त्यस्तै फल पाइने हो । जे रोप्यो त्यही फल्ने हो । आज बालबालिका राम्रो कर्म गर्यौं भनेमात्रै भोलि त्यसले राम्रो परिणाम दिने हो । आज हामीले सिकाइमा खाडल बढाउने काम गरिरहेका रहेछौं । अनेकौं पात्र र प्रवृत्ति अध्ययन गरेर सिकाइमा गहिरिएको यो खाडल राम्रैसँग देखाइदिएका छन् लेखक न्यौपानेले । प्रौढले लेखेका बालसाहित्य पर्याप्त मात्रामा पाइए पनि नेपाली बालसाहित्यको अध्ययन जुन रूपले हुनुपर्ने हो, त्यो रूपले नभइरहेको अवस्थामा त्यसको अभावलाई केही हदसम्म परिपूर्ति गर्न यस पुस्तकले भूमिका निर्वाह गर्नेमा दुईमत छैन । सही परिवार र गुरुबाट शिक्षित र दीक्षित बालकले पछि गएर समाज र राष्ट्रलाई नै समुन्नतिको दिशामा लानसक्छ भन्ने आदर्श र चिन्तनलाई लेखकले यस पुस्तकमा सविस्तार चर्चा गरेका छन् ।बालबालिका देशका मेरुदण्ड हुन् । उनीहरूलाई सही शिक्षा र संस्कार दिनुपर्छ भन्दै संस्कार र संस्कृतिलाई विशेष जोड दिएका छन् लेखकले । तिमी मलाई असल आमा देऊ, म देशलाई असल नागरिक दिन्छु भन्ने नेपोलियन बोनापार्टको यस भनाइमा समेत हिन्दु आदर्श र चेतना मुखरित भएको पाइन्छ । अत्यन्त कोमल र काँचो माटो समानको बालकलाई उचित संस्कार र शिक्षाबाट प्रशिक्षित गर्नु परिवार, समाज र राष्ट्रको प्रमुख दायित्व हो । मानव जीवनलाई शिक्षाको ज्योतिले प्रकाशित गरेर उज्ज्वल र समुन्नत बनाउनुपर्छ । विश्वबन्धुत्वको भावना, मानवता, शान्ति एवं सुरक्षा कायम गर्न असल शिक्षाले प्रभावकारी भूमिका खेल्छ । विद्या धनं सर्वधनं प्रधानं अर्थात् धनहरूमध्येको प्रधान धन नै शिक्षा हो र बालबालिकालाई यस पक्षबाट कहिल्यै पनि कुनै पनि हालतमा वञ्चित गराउनु हँदैन भन्ने आधारलाई लेखकले विशेष रूपमा उठाएका छन् । नेपालमा बालबालिकासम्बन्धी साहित्यिक पुस्तकहरू कमै मात्रामा लेखिएको पाइन्छ । प्रौढले लेखेका बालसाहित्य पर्याप्त मात्रामा पाइए पनि नेपाली बालसाहित्यको अध्ययन जुन रूपले हुनुपर्ने हो, त्यो रूपले नभइरहेको अवस्थामा त्यसको अभावलाई केही हदसम्म परिपूर्ति गर्न यस पुस्तकले भूमिका निर्वाह गर्नेमा दुईमत छैन । यो पुस्तक बालसाहित्यको परिधिभित्र पर्छ या पर्दैन, त्यो सम्बन्धित समालोचकहरूले चर्चापरिचर्चा गर्लान् तर समाज, संस्कृति र राजनीतिको त्रिकोणात्मक दृष्टिकोणबाट बालबालिकाको वर्तमान अवस्थाको विश्लेषण गरिएको छ यस पुस्तकमा । पुस्तकमार्फत लेखकले बालबालिकाको हक र अधिकारका नाममा संगठन खोलेर विदेशी मुद्रा कमाउन पल्केका केही एनजीओकर्मीलाई परोक्ष रूपमा गतिलो झापड हानेका छन् । मानवअधिकारको अन्तर्राष्ट्रिय घोषणापत्र र नेपालको संविधानमा समेत उल्लेख भएको बालबालिकाको हक र अधिकारलाई नेपालका बालबालिकाले कत्तिको प्रयोग गर्न पाएका छन् त ? भन्ने प्रश्न उठाइएको छ । विगतको लामो द्वन्द्वले महिला र बालबालिकामा पारेको गम्भीर र नकारात्मक मानसिक असरले तिनको जिन्दगीलाई नै बर्बाद पारिदिएको सत्यलाई उनले आफ्नो पहिलो पुस्तक 'एम्बुसमा छ वर्ष'मा जोडदार रूपमा उठान गरिसकेका छन् । राष्ट्रको संवाहकका रूपमा रहेका बालबालिकामा एक दशक लामो द्वन्द्व र एक दशक लामो राजनीतिक अस्थिरताको समयमा लगभग एक पुस्ताले निकै सन्त्रासपूर्ण समयमा जीवनयापन गर्नु पर्यो । एम्बुसमा छ वर्ष नामक कृतिमा जस्तै यो कृति पनि बालबालिकामै केन्द्रित रहेर लेखिएको छ । अर्काको घरमा काम गर्न बसेर पढेका बालबालिकाका संघर्षपूर्ण कथाले पाठकको मनलाई भावुक त बनाउँछ नै, अन्य बालबालिकालाई पढ्नका लागि ऊर्जा र अभिप्रेरणा दिन्छ । राज्यका कानुनी दस्तावेजहरूमा बालबालिकाको हक, हित र अधिकारका विषयमा पर्याप्त मुखरित भए पनि यो हात्तीको दाँत भएको तीतो सत्यलाई उठान गर्दै लेखकले सत्ता र शासकप्रति व्यंग्य प्रहारमात्र गरेका छैनन्, हुँदा खाने र हुनेखानेका बालबालिकाले प्राप्त गर्ने सुविधा र असुविधाहरूले उनीहरूको जीवनयापन र पठनपाठनमा पारेको वर्गीय विविधतालाई चिरफार गरेका छन् । सरकारी स्कुलमा पढ्ने र निजी आवासीय स्कुलमा पढ्ने बालबालिकाको जीवन शैली चिन्तन मनन र सिकाइ प्रक्रियामा पक्कै फरक पाइन्छ । राज्यको यस्तो विभेदकारी शैक्षिक नीतिले देशको डरलाग्दो भविष्यको संकेत गरेका छन् । के हाम्रा सरकारी स्कुलबाट उत्पादित शिक्षित जनशक्ति कतार र कोरियामा श्रमिक काम गर्नका लागि मात्र तयार गरिएका हुन् या अरू केही ? के सरकारी स्कुल र कलेजहरूमा गरिब विद्यार्थीले मात्र पढ्ने हुन् र ? सम्भ्रान्त परिवारका बालबालिकाले पढ्ने स्कुल र गरिब किसानका छोराछोरीले प्राप्त गर्ने शिक्षा र स्वास्थ्यलगायत अरू सुविधामा किन विभेद ? यस्ता गम्भीर प्रश्नहरूलाई लेखकले विभिन्न पात्रको बोलीबाट सम्बन्धित निकायलाई झटारो हानेका छन् ।विभेदकारी शिक्षा नीतिले फेरि अर्को वर्गीय समस्याहरू नआउलान् भन्न सकिन्न भन्ने आशयलाई समेत संकेत गरेका छन् । यस्तो असन्तुलित शैक्षिक प्रणालीलाई व्यवस्थित गर्न र वर्गीय दूरी कम गर्न राज्य जिम्मेवार हुनैपर्छ भन्ने आवाजलाई जोडदार रूपमा उठाइएको छ । कर्म : सिकाइमा गहिरिएको खाडल अनुसन्धान विधिबाट लेखिएको कोरा विचारहरूको संग्रह होइन । उनले विषयवस्तु खोज्ने क्रममा बालबालिकाको गहिरो अध्ययन गरे । के कमी रहेछ भनेर पत्ता लगाए । अनि झन्डै चार सय पेजको पुस्तक तयार पारे । पुस्तकले बालबालिकाका क्षेत्रमा काम गर्ने, बालसाहित्यकार, शिक्षा क्षेत्रमा समर्पितलगायत क्षेत्रमा एक किसिमको बहस चलाएको छ । आफू नेपथ्यमा रहेर पात्रहरूलाई नै प्रमुख रूपमा अगाडि सारी आफ्नो विचार प्रकट गर्ने लेखकको शैली मीठो छ । सरल भाषा र छोटाछोटा वाक्य संरचनाले भावनाहरूलाई बोधगम्य बनाएको छ । यो पुस्तक कुनै उपन्यास होइन तर औपन्यासिक चेतना प्रवाहमा यसभित्रका पात्रहरू प्रवाहित भएका छन् । उपन्यासमा जस्तै अनेक पात्रहरू अगाडि आउँछन् । पुस्तक पढिरहँदा यसले पाठकलाई उपन्यास पढेजस्तै स्वाद दिन्छ । विभिन्न घटना, पात्र र परिवेशका जीवन्त पात्रहरूको आँसु र अनुभूतिलाई आफैंमा समाहित गराएर वैचारिक चेतना अभिव्यक्त गरिएको यो पुस्तक शिक्षा, संस्कृति, बालबालिका र बालमनोविज्ञानको एउटा उर्वर फाँट हो भनेमा अत्युक्ति नहोला ।"
शब्दकोशले संविधान नकार्न सक्छ ?,"नेपालको संविधान देवनागरी लिपि तथा सरकारी कामकाजको भाषा नेपालीमा लेखिएको, शुद्ध शब्दहरू समाहित भएको मूल कानून हो । संसद्का दुईतिहाइभन्दा बढी सदस्यको मतद्वारा विसं २०७२ असोज ३ गते पारित भई लागू भएको यसले शिष्ट परम्परामा आधारित साबिक शुद्ध हिज्जे भएका शब्दहरूलाई नै अंगीकार गरेको छ । शुद्ध रूपमा लेखिएको संविधान नेपाली भाषाको शान बनेको छ । स्थापित भइसकेको हिज्जेलाई जबर्जस्ती विकृत बनाएर लेख्ने गरिएका शब्दहरूलाई संविधानले मान्यता दिएको छैन । संविधानमा प्रयोग भएका शुद्ध शब्दहरूका केही नमूना कानून, बीच, झण्डा, शहीद, हरू, छुवाछूत, कानूनी, फूल, एशियाली, विना, पेशा, जासूसी, शर्त, मधेशी, लागू, घण्टा, कसूर, कसूरदार, खरीद, गैरकानूनी, शहरी, जीउ, मजदूर, सीप, जमीन, बीउ, सीप, पूँजी, सीपमूलक, बीमा, खेलकूद, पेश, सशर्त, गरीबी, तीस, महीना, दश, लागू, तीन, पैंतीस, कसूर, चालू, पच्चीस, नसीहत, छूट, महसूल, पेश्की, बीस, शर्त, शुरु, चालीस, कानूनविद्, तरीका, छानबीन, वकील, असूल, छूट, शेयर, मौजूदा, तरीका, निशान, ठूलो, गरीबी, रजिष्ट्रेशन आदि । नेपाली बृहत् शब्दकोश (नवौं संस्करण २०७२) ले भने उक्त शुद्ध हिज्जेको सट्टा विकृत हिज्जे प्रयोग गरेको थियो । जसलाई संविधानले पूर्णतया अस्वीकार गरेको छ । सो शब्दकोशले अरु शब्दहरूको हिज्जे यसरी बिगारेर मूल प्रविष्टिमा राखेको छ कानुन, बिच, झन्डा, सहिद, हरू, छुवाछुत, कानुनी, कानुन, एसियाली, बिना, पेसा, जासुसी, सर्त, मधेसी, लागु, घन्टा, कसुर, कसुरदार, खरिद, गैरकानुनी, सहरी, जिउ, मजदुर, सिप, जमिन, बिउ, सिप, पुँजी, सिपमूलक, बिमा, पेस, ससर्त, गरिबी, तिस, महिना, दस, लागु, तिन, पैंतिस, तरिका, निसान, ठुलो, गरिबी, रजिस्ट्रेसन आदि । संयुक्त अक्षर द सँग मात्र होइन, अरू अक्षरसँग पनि जोडिएर आएका हुन्छन् । 'सबै संयुक्त अक्षरलाई परम्परागत रूपमा जसरी लेखिँदै आएको छ त्यसै गरी लेख्ने, नभत्काउने' स्पष्ट निर्णय गर्नुको सट्टा यस्तो काइते निर्णय गर्नुको आशय तत्कालको जनआक्रोशलाई थामथुम पारेर नेपाली भाषा बिगार्ने बाहेक अर्को कोही हुन सक्तैन । विकृत वर्णविन्यासविरूद्धको आन्दोलन विसं २०३४ देखि मुकुन्दशरण उपाध्याय, २०५७ देखि शरच्चन्द्र वस्ती तथा डा बलदेव शर्मा अधिकारी र २०७१ देखि 'नेपाली शब्दको दुर्दशा फुलको माला क्या मज्जा' पुस्तक लिएर चूडामणि गौतम, २०६९ देखि नेपाली भाषा प्रयोगकर्ता समूह र नेकशुले२०६९ लिएर शरच्चन्द्र वस्ती अनि नेपाली भाषा बचाऔं अभियान २०७२ लिएर 'गाउँले' बलदेवद्वारा हुँदै आएको हो । पछिल्ला दिनमा संयुक्ताक्षरका खुट्टा काट्ने सरकारी उर्दीविरूद्ध केन्द्रित आन्दोलन उत्कर्षमा पुगेको देखेपछि उक्त उर्दीका निम्ति लिखित सिफारिश गर्ने मुख्यकर्ताहरू प्रज्ञा प्रतिष्ठान र त्रिविको नेपाली विभाग अत्तालिएर आफैं निर्णय र सिफारिशका विरुद्ध उभिन पुगे । यसै क्रममा नेपाल प्रज्ञा प्रतिष्ठानले २०७३ कात्तिक ३० गते आफ्नै शब्दकोशलाई 'सच्याउने' भन्ने शब्द राखी खारेज गर्ने निर्णय गर्यो । प्रज्ञा प्रतिष्ठानले आप्नो भाषिक अपराधलाई ढाकछोप गर्न अन्य केही निर्णय पनि गरेको छ, जसले उसको खराब नियत स्पष्ट पार्दछ । सबैमा नगएर यहाँ केवल दुइटा निर्णयको मात्र चर्चा गरौं । एउटा निर्णयले भन्छ 'विशेष गरी द वर्णसँग जोडिएर आउने व्यञ्जनको खुट्टा काटी गरिएको सम्पूर्ण प्रयोगलाई सच्याई संयुक्त व्यञ्जन नै लेख्ने ।' यसले संयुक्ताक्षरको खुट्टा काट्ने उर्दीविरूद्ध चुलिएको जनमतलाई अवमूल्यन गर्दै प्रयोगकर्ताहरूलाई अलमल्याएर थाङ्नामा सुताउन खोजेको बुझ्न भाषाशास्त्री वा प्राडा भइरहनु पर्दैन । संयुक्त अक्षर द सँग मात्र होइन, अरू अक्षरसँग पनि जोडिएर आएका हुन्छन् । 'सबै संयुक्त अक्षरलाई परम्परागत रूपमा जसरी लेखिँदै आएको छ त्यसै गरी लेख्ने, नभत्काउने' स्पष्ट निर्णय गर्नुको सट्टा यस्तो काइते निर्णय गर्नुको आशय तत्कालको जनआक्रोशलाई थामथुम पारी नेपाली भाषा बिगार्ने आफ्नो रहस्यमय अभियानलाई यथावत् कायम राख्नेबाहेक अर्को केही हुन सक्तैन । अन्य वर्णसँगका संयुक्ताक्षरलाई नेपाली बृहत् शब्दकोशको २०५८ र २०६७ को शब्दकोशअनुसार राख्ने भनी प्रज्ञाप्रतिष्ठानले त्यो काइतेपन अझ स्पष्ट पारेको छ । प्रज्ञाप्रतिष्ठानको अर्को 'निर्णय' ले २०४० को शब्दकोशमा स्थान पाएका तर पछिल्ला संस्करणबाट हटाइएका (उसले 'विस्थापित' भनेको छ) शुद्ध हिज्जे भएका शब्दलाई २०४० सालको शब्दकोशमा झैं वैकल्पिक प्रविष्टि दिने भनेको छ । यस निर्णयबाट प्रज्ञाप्रतिष्ठानले अत्यन्त दुराशय र षड्यन्त्रमूलक किसिमले शुद्ध हिज्जेका शब्दहरू कसैलाई थाहै नदिई शब्दकोशबाटै विस्थापित गर्ने अभियान चलाएको पोल खुलेको छ, जुन जघन्य भाषिक अपराध हो । तर त्यस्ता शब्दलाई वैकल्पिक प्रविष्टि दिनु पनि उतिकै जघन्य अपराध हो । किनभने मूल र शुद्ध हिज्जेका शब्दलाई वैकल्पिक अथवा दोयम दर्जामा लतारेर विकृत र अशुद्ध हिज्जेका शब्दलाई मूल वा अब्बल दर्जामा उकास्नु जस्तो शब्दकोशीय 'पाप' अरु हुन सक्तैन । त्यस्तो शब्दकोश प्रयोगकर्ताको आक्रोश र अस्वीकृतिको तारो हुने कुरामा कुनै शंका छैन । हिज्जेका विकृतिविरूद्ध सचेत हुँदै गएका प्रयोगकर्ताहरूले भोलि त्यस्तो शब्दकोश बहिष्कार गर्ने त छँदै छन्, त्यस्तो शब्दकोश संविधानको बर्खिलाफ गएको ठहर भएर न्यायिक निर्णयबाटै खारेज हुने परिस्थिति पनि स्पष्टै छ । नेपाली बृहत् शब्दकोश (दशौं संस्करण) तयारी समितिमा रहेका प्रतिष्ठानका कुलपति गंगाप्रसाद उप्रेती (संयोजक) लगायत प्रा गोपीकृष्ण शर्मा, डा तुलसी भट्टराई, सहप्रा हेमनाथ पौडेल र प्राविधिक कर्णाखर खतिवडा सबैले यस कुराको हेक्का राख्नु उचित हुनेछ । हेक्का राख्नुपर्ने कुरा के पनि हो भने संविधान भनेको धाराउपधारा मात्र होइन, तिनमा रहेका प्रत्येक वाक्य र शब्दका साथै प्रत्येक अल्पविराम, पूर्णविराम र उसले स्वीकारेको हिज्जेसमेतको समष्टि रूप हो । त्यसलाई कुनै पनि किसिमको अवज्ञा गर्ने, हेरफेर गर्ने वा अस्वीकार गर्ने अधिकार कमसेकम राज्यको कुनै पनि अंगलाई छैन। संविधानले स्वीकार गरेको व्यवस्थाको बर्खिलाप जान मन्त्रालयहरूले त सक्तैनन् भने मन्त्रालय मातहतमा रहेका त्रिवि, प्रज्ञाप्रतिष्ठानलगायतका निकायले सक्ने कुरै भएन । त्यसो गरियो भने त्यो सोझै संविधानको अवज्ञा र संविधानविपरीत कार्य हुन जान्छ । कुनै पनि वेला अदालतको ध्यान आकृष्ट भएमा अदालतले त्यसलाई बदरभागी गराउन सक्ने मात्र होइन त्यस्तो काम गर्न दुरूत्साहन गर्ने र त्यस कार्यमा सहभागी हुने व्यक्ति, पदाधिकारीलगायतलाई प्रचलित ऐनकानूनअनुसार दण्डित गर्न सक्ने पनि स्वतः स्पष्टै छ । कसैले नजानेर नबुझेर गल्ती गर्नु एउटा कुरा हो, तर संविधानले स्वीकारेको शब्दको स्वरूप र त्यसका पछाडि स्वीकारिएको सिद्धान्त नै खण्डित, अपमानित र अवाञ्छनीय ठहर हुने गरी योजनाबद्ध रूपमा कुनै निकायले कार्य गर्दछ भने त्यो बदरभागी र दण्डभागी हुने कसरामा दुई मत हुन सक्तैन । त्यस्तो निकाय सोभै सरकारी खजानाबाट तलबभत्ता खाने रहेछ भने त त्यस्तो कार्य र त्यसबाट हुन गएको अपराध झन् गम्भीर बन्न पुग्छ । 'नेपाली भाषा बिगार्नेहरू' भनी भोलिको पुस्ताले उनीहरूकै नाम लिने र त्यसबाट तिनका सन्तानदरसन्तान लज्जित भइरहनुपर्ने यथार्थलाई बिर्सन सकिदैन । अर्को कुरा, यो संविधान समग्र नेपाली जनताका वैधानिक प्रतिनिधिहरूले एकएक शब्द हेरीजाँची छलफल गरी पारित गरेको संविधान हो । लोकतन्त्रमा जनताको मत नै सर्वोपरि हुन्छ र भाषा स्वयंको रूप पनि यसका प्रयोगकर्ता अर्थात् जनताबाटै निर्धारित हुने कुरा हो । कुनै आदेश, उर्दी वा परिपत्रमार्फत फेरबदल गर्न पाउने अधिकार कसैको हुँदैन, जुन सर्वमान्य विश्वव्यापी सिद्धान्त हो । यो सबलाई बेवास्ता गरी भाषा बिगार्ने नियतले प्रायोजित गोष्ठी गरी विकृत हिज्जेलाई संस्थागत गर्ने अभियान चलाउँदै हिँड्नु जनविरोधी तथा भाषाविरोधी कार्य हो । भाषामा योभन्दा प्रतिगामी कार्य अरु केही हुन सक्तैन । स्मरण रहोस् संविधान वा कानूनको मर्म विपरीत कार्य गर्ने व्यक्तिहरू आफ्नो कृत्यको लागि जहिले पनि कायिक रूपमा समेत त्यस्ता कृत्यप्रति उत्तरदायी रहिरहनेछन् । तिनको कृत्य कुनै पनि बेला (पदमा छँदा वा त्यहाँबाट हटिसकेपछि पनि) न्यायिक निरूपणको विषय बन्न सक्नेछ । त्यसैले बलजफती बिगारिएको वर्णविन्यास (हिज्जे) हटाई साबिक शुद्ध रूपक शब्दहरू शब्दकोशको मूल प्रविष्टिमा राख्नु शब्दकोश तयारी समिति र प्रज्ञाप्रतिष्ठानसमेतका निम्ति हितकारी हुनेछ । अन्तमा, जेठ १९ गते शुक्रबारका दिन चूडामणि गौतमद्वारा लिखित तथा सम्पादित 'वर्णविन्यासघातीहरू कानूनको कठघरामा' भन्ने कृतिको लोकार्पण सर्वोच्च अदालत परिसरभित्र नेपाल बार एसोसिएशनको हलमा वरिष्ठ अधिवक्ता सर्वज्ञरत्न तुलाधरद्वारा सम्पन्न भएको छ । अन्य वरिष्ठ अधिवक्ताहरू कृष्णप्रसाद भण्डारी, हरिप्रसाद उप्रेती तथा प्रेमबहादुर खड्काले नेपाली भाषा बचाउने अभियानमा सशक्त रूपले शरीक हुने उद्घोष गर्नुभएको छ । वर्णविन्यासमा लादिएको विकृतिविरूद्ध सात सय जनाभन्दा बढी कानूनव्यवसायीको हस्ताक्षरसमेत उक्त कृतिमा समाविष्ट छ । नेपालमा करिब १९ हजार कानूनव्यवसायी रहेको आँकडा छ । विकृत वर्णविन्यास समाप्त पारी शुद्ध वर्णविन्यास स्थापित गर्ने अभियानमा हरेक जिल्लामा वकीलहरू आआफ्नो हस्ताक्षर दिने उत्सव मनाइरहनुभएको छ ।"
"रियल, रोनाल्डो र जिदान","क्लब फुटबलमा रियल म्याड्रिडले हात पारेको सफलता दुनियाँ चकित पार्ने खालको छ । अझ रियलले सन् २०१४ यता प्राप्त गरेका उपलब्धि जोकसैलाई पनि सहज लाग्दैन । यो सफलता फेरि प्राप्त गर्न न कसैका लागि सजिलो नै छ । रियलले पछिल्लो समय आफूलाई वास्तबमै 'रियल' भएको प्रमाणित गरेको छ । रियल म्याड्रिडका लागि जित ठूलो कुरा होइन । पछिल्लो समय विश्वभरका फुटबलप्रेमी ठान्छन् रियल उभिएको ठाउँमा अरू सबै फिक्का हुन् र रियलले चाह्यो भने जुनसुकै खेल जित्छ । पछिल्ला घटनाक्रम पनि यस्तै देखिएको छ । तर, रियलले जित्नका लागि कुनै पनि चुनौतीको सामना गर्नु पर्दैन भन्नुचाहिँ गलत हुनेछ । अघिल्लो साता च्याम्पियन्स लिग फुटबलको फाइनल प्रारम्भमा युभेन्ट्सले सनसनीपूर्ण प्रदर्शन गर्यो । पहिलो हाफको सुरुआतमा अग्रता लिएको रियलले केही समयमै आफ्नो अग्रता गुमायो । तर, दोस्रो हाफमा रियलको सर्वोच्चता हल्लिएन । दोस्रो हाफमा मात्रै रियलले तीन गोल गर्यो जहाँ रियलको प्रभुत्व स्पष्ट देखिन्थ्यो । रियलसामु निरीह देखिएको युभेन्ट्सका रक्षापंक्ति अन्ततः फिक्का साबित भए । ७५ हजार दर्शक क्षमता भएको कार्डिफस्थित मिलेनियम स्टेडियममा रियल म्याड्रिडले आफूलाई क्लब फुटबलको राजा भएको प्रमाणित गर्यो, युरोपियन च्याम्पियन्स लिग फुटबको उपाधि जितेर । फाइनलमा रियलले बलियो इटालियन प्रतिद्वन्द्वी युभेन्ट्सलाई ४१ गोलले हराउँदै लगातार दोस्रोपटक च्याम्पियन बनेको थियो । फाइनलमा युभेन्ट्सलाई हराउँदा रियलका सुपरस्टार रोनाल्डोले दुई, कासिमिरो र मार्को एसेनसियोले एक एक गोल गरेका थिए । रियलले च्याम्पियन्स लिगको उपाधि जोगाउने एकमात्र क्लबको इतिहाससमेत रच्यो । यतिमात्र होइन, रियल सबैभन्दा बढी च्याम्पियन्स लिगको उपाधि जित्ने क्लब हो । रियलले हालसम्म १२ पटक च्याम्पियन्स लिगको उपाधि जितेको छ । रियलको यस उपलब्धिमा कार्डिफका दर्शक मात्र होइन विश्वभरका करोडौं फुटबलप्रेमी साक्षी बने । सबैको एउटै खुल्दुली रह्यो आखिर रियलमा यस्तो जादु के छ ? क्रिस्टियानो रोनाल्डो रियलको यस सफलताको पछाडि खेलाडी, व्यवस्थापक र पदाधिकारीको लगाव यथार्थ सर्त हो । तर, रियललाई वास्तविक रियल बनाउने नायकमा अहिले क्रिस्टियानो रोनाल्डो र प्रशिक्षक जिनेदिन जिदानको चर्चा चुलिँदो छ । विश्वभरका फुटबलप्रेमी ठान्छन् रियल उर्वर भूमि हो जहाँ रोनाल्डो र जिदान उन्तत खेती गरिरहेका छन् । रियल म्याड्रिडले हालसम्म १२ पटक च्याम्पियन्स लिगको उपाधि जितेको छ । रियलको यस उपलब्धिमा कार्डिफका दर्शकमात्र होइन, विश्वभरका करोडौं फुटबलप्रेमीको एउटै खुलदुली रह्यो आखिर रियलमा यस्तो जादु के छ ? पछिल्लो चार सिजनमा मात्रै रियलले जितेको यो तेस्रो च्याम्पियन्स लिग उपाधि हो । रियलले यो सिजन स्पेनिस ला लिगाको उपाधि पनि जितेको थियो । यसपटकको च्याम्पियन्स लिग रोनाल्डोका लागि विशेष रह्यो । उनी तीनवटा च्याम्पियन्स लिगको फाइनलमा गोल गर्दै आफ्नो टोलीलाई उपाधि दिलाउने विश्वकै एकमात्र खेलाडी बने । उनले यसअघि सन् २००८ र सन् २०१४ को च्याम्पियन्स लिगको फाइनलमा पनि गोल गरेका थिए । सन् २००८ मा इङ्लिस क्लब म्यानचेस्टर युनाइटेडले उपाधि जित्दा रोनाल्डो टोलीका महत्वपूर्ण सदस्य थिए । ३२ वर्षीय रोनाल्डोले रियलको तर्फबाट तेस्रो र समग्रमा चौथोपटक च्याम्पियन्स लिग उपाधि विजेता हुन् । उनी च्याम्पियन्स लिगमा सर्वाधिक गोल गर्ने खेलाडीसमेत बनेका छन् । च्याम्पियन्स लिगमा उनले हालसम्म एक सय ४० खेल खेल्दै कीर्तिमानी एक सय पाँच गोल गरेका छन् । उनले यो सिजनको पछिल्ला १३ खेलमा मात्रै १२ गोल हाने । रोनाल्डोकै प्रेरणाले रियलले यो सिजन क्लब विश्वकपको उपाधि समेत जित्यो । च्याम्पियन्स लिग फुटबको फाइनल खेलका म्यान अफ दी म्याच बनेका रोनाल्डोले आफ्नो खेल जीवनमा ६ सय गोलको कोशेढुंगा पनि पूरा गरे । उनले क्लब र राष्ट्रिय टोलीबाट ६ सय पूरा गरेका हुन् । च्याम्पियन्स लिगको उपाधि जितेपछि रेनाल्डोले आफू अझै युवा भएको प्रतिक्रिया दिएका छन्, 'म आफूलाई एक जवान केटो महसुस गर्छु । उमेर भनेको नम्बरमात्र रहेछ । हामीले यस सिजन ला लिगा र च्याम्पियन्स लिगको डबल टाइटल जित्यौं । युभेन्ट्सजस्तो टोलीसँग च्याम्पियन्स लिग जित्नु सहज पक्कै थिएन जसले फाइनलसम्म आउँदा तीन गोलमात्र खाएको थियो', रोनाल्डोले भने । पोर्चुगल राष्ट्रिय टोलीका नायक रोनाल्डोले पोर्चुगललाई युरो कपको उपाधि चुमाएर गत वर्ष नै वाहवाही पाएका थिए । जिनेदिन जिदान रियलको यस उपलब्धिमा प्रशिक्षक जिनेदिन जिदानको भूमिका झनै उच्च कोटीको छ । च्याम्पियन्स लिग उपाधिले जिदानलाई सफल प्रशिक्षकको श्रेणीमा उभ्याएको छ । रियलको प्रमुख प्रशिक्षकको जिम्मेवारी सम्हालेको १८ महिनामा जिदानले क्लबलाई पाँचवटा महत्वपूर्ण उपाधि दिलाए । फ्रान्सेली राष्ट्रिय टोलीका पूर्वखेलाडी जिदान रियल म्याड्रिडका पनि पूर्वखेलाडी हुन् । जिदानले क्लबलाई दिलाएको यो दोस्रो च्याम्पियन्स लिग उपाधि हो । यसैगरी उनले रियल म्याड्रिडलाई स्पेनिस ला लिगा, क्लब विश्वकप र युरोपियन सुपर कपको उपाधि पनि दिलाएका छन् । उनी कुनै पनि क्लबलाई लगातार दुईपटक 'च्याम्पियन्स लिग'को उपाधि दिलाउने विश्वकै एकमात्र प्रशिक्षकसमेत बनेका छन् । जिदानले अहिलेको रियलमा एउटा प्रवृत्ति भित्याएका छन् अन्तिम समयसम्म हार नखाने र जसरी पनि जितेरै छाड्ने । च्याम्पियन्स लिगका सफल प्रशिक्षक जिदान पछिल्लो उपलब्धिबाट झनै उत्साहित बनेका छन् । 'क्लबको उपलब्धिबाट म निकै खुसी छु तर यो सुरुआत मात्र हो । हामीले अझ धेरै गर्न बाँकी छ', उपाधि जितेपछि ४४ वर्षीय जिदानले भने । खेलाडीका रूपमा जिदानले दुईपटक युभेन्ट्सको तर्फबाट च्याम्पियन्स लिगको फाइनल खेलेका थिए तर दुवैपटक उनको टोली फाइनलमा पराजित भएको थियो । सन् २००२ मा पहिलोपटक उनले रियल म्याड्रिडका तर्फबाट च्याम्पियन्स लिगको उपाधि जितेका थिए । त्यति बेला उनी सम्मिलित रियल म्याड्रिडले फाइनलमा जर्मन क्लब बायर लेभरकुसेनलाई २१ गोलले हराएको थियो । रियल म्याड्रिडले सन् २०१४ मा च्याम्पियन्स लिगको फाइनल जित्दा उनी टोलीका तत्कालीन प्रशिक्षक कार्लो एन्सेलोट्टीका सहायक थिए । उनले सन् २०१६ मा राफा बेनिटेजको स्थानमा रियल म्याड्रिडको प्रशिक्षकको जिम्मेवारी पाएका हुन् । जिदानले सुरुमा रियलकै 'बी' टिममा दुई वर्ष प्रशिक्षण गरेका थिए । रियल म्याड्रिडमा उनको सम्झौता अब एक वर्षमात्र बाँकी छ । तर, क्लबले जिदानको सम्झौता नवीकरण गर्ने संकेत दिइसकेको छ । वास्तवमा रियललाई उनीजत्तिको प्रशिक्षक पाउन कठिन हुनेछ । उनै रोनाल्डो र जिदान प्रेरित रियलले अब आगामी अगस्ट ८ मा म्यानचेस्टर युनाइटेडसँग यूईएफए सुपर कपको फाइनल खेल खेल्नेछ । एजेन्सीको सहयोगमा"
आर्मी र पुलिस संयुक्त विजेता,"काठमाडौं : फाइनल खेलमा वर्षाले बाधक बनेपछि प्रथम प्रधानमन्त्री कप राष्ट्रिय क्रिकेट प्रतियोगितामा विभागीय टोलीद्वय त्रिभुवन आर्मी क्लब र नेपाल पुलिस क्लबलाई संयुक्त विजेता घोषित गरिएको छ । उपाधिसँगै आर्मी र पुलिसले समान १५१५ लाख पुरस्कार पाए । घरेलु क्रिकेटमा आर्मी र पुलिस पहिलो पटक आमने सामने भएका हुन् । किर्तिपुर स्थित टियु क्रिकेट मैदानमा टस हारेर पहिले ब्याटिङको निम्तो पाएको पुलिसले ४५१ ओभरमा सबै विकेट गुमाउनु अघि एक सय २६ रन बनाएको थियो । जवाफी ब्याटिङ सुरु गरेको आर्मीले २३ ओभरमा एक विकेट गुमाउदै सात रन बनाउदा भारी बर्षा भएपछि खेल रोकिएको थियो । खेलको अन्त्यतिर बर्षा रोकीदा केही समय खेल्न मिल्ने भएपनि दुवै टोलीका कप्तानले नखेल्ने निर्णय गरेपछि दुवै टोलीलाई बिजेता घोषित गरीएको थियो । त्यसअघि पुलिसले तुलनात्मक रुपमा कमजोर ब्याटिङ प्रदर्शन गरेको थियो । पुलिसका लागि सुरुवाती ब्याट्सम्यान सुनिल धमलाले जोडेको ३२ रननै टोलीको ब्यक्तिगत सर्बाधिक योगफल बन्यो । ९० बल खेलेका उनले एक छक्का तथा दुई चौका प्रहार गरेका थिए । यस्तै सिद्धान्त लोहनीले २०, दीपेन्द्र सिंह ऐरीले १९, कुशल भुर्तेलले १५ तथा सुशिल कँडेलले १२ रन जोड्नु बाहेक अन्यले दोहोरो रन जोड्न सकेनन् । त्यसअघि जितेन्द्र मुखीयाले चार विकेट तथा सुसन भारीले तीन विकेट लिएपछि पुलिसको पाली धर्मराएको थियो । ८१ ओभर बलिङ गरेका जितेन्द्रले दुई मेडन निकाल्दै २८ रन खर्चिएका थिए । नौ ओभर बलिङ गरेका सुसनले चार मेडनसहित १९ रन मात्रै दिएका थिए । त्यस बाहेक सागर पुनले दुई विकेट तथा सोमपाल कामीले एक विकेट लिएका थिए । बर्षाले खेल रोकीनु अघि आर्मीका लागि सुरुवाती ब्याट्सम्यान महेश क्षेत्री चार रन बनाउदै ललित भन्डारीको बलमा आउट भएका थिए । अनिल कुमार मन्डल शुन्य रनमै अबिजित रहे। यसैगरी प्रतियोगितामा आर्मीका अलराउन्डर सागर पुन प्रतियोगिताको सर्बोत्कृष्ट खेलाडी घोषित भएका छन् । उनले एक लाख रुपैयाँ पुरस्कार पाए । पश्चिमाञ्चलका सौरभ खनाल उत्कृष्ट ब्याट्सम्यान तथा आर्मीका सुसन भारी उत्कृष्ट बलर घोषित भए । उत्कृष्ट ब्याट्सम्यान र बलर दुबैले ५०५० हजार रुपैयाँ प्राप्त गरे । पश्चिमाञ्चलका बिपिन खत्री उदीयमान खेलाडी घोषित भए । उनले २५ हजार रुपैयाँ हात पारे ।"
यसरी भयो भारत श्रीलंकासामु निरीह,काठमाडौं : इग्ल्याण्डमा जारी आसीसी ट्रफी२०१७ अन्तर्गत बिहीबार भएको खेलमा भारत श्रीलंकासँग ७ विकेटले पराजित भएको छ । आसीसी ट्रफीलार्इ क्रिकेटको मिनी विश्वकपको रुपमा हेरिन्छ । लण्डनको केनिंटन रंगशालामा भएको खेलमा श्रीलंकाले टस जितेर पहिले वलिङ रोजेको थियो । सुरु देखिनै निकै कसिलो बलिङ गरिरहेका श्रीलंकाका बलरहरुले विकेट लिन भने सकेका थिएनन् । भारतीय टोलीका तर्फबाट ओपनर रोहित शर्मा र शिखर धावनले १३८ रनको साझेदारी गरे । श्रीलंकाले २४५ ओभरमा बल्ल १ विकेट हात पार्न सफल भयो । मालिंगाको बलमा रोहित शर्मा ७८ रनमा क्याच आउट भए । २५५ ओभरमा कप्तान विराट कोहली शुन्य रनमै आउट भए । उनले पाँच बलको सामना गरेका थिए । १७९ रन बनाउँदा युबराज सिंहको विकेट लिन सफल भएको श्रीलंकाले भारतको स्कोर २६१ रन पुग्दा बल्ल १२५ रन बनाएर खेलिरहेका ओपरनर शिखर धावनको विकेट लियो । त्यसपछि आएका सबै व्याट्सम्यानले आक्रामक व्याटिङ गर्दा भारत निर्धारित ५० ओभरमा ६ विकेटको क्षतिमा ३२१ रनको ठूलो स्कोर खडा गर्न सफल भयो । श्रीलंकाका लागि लाथिस मालिंगाले २ विकेट लिए भने अन्य चार बलरले एकएक विकेट लिएका थिए। पछिल्ला खेलमा व्याटिङमा निकै कमजोर देखिएको श्रीलंकाली टोलीका लागि ३२१ रनको चुनौती पार गर्नु निकै कठीन थियो । लगभग खेल आफ्नो पक्षमा आउनेमा भारतीय टोली ढुक्क जस्तै देखिन्थ्यो । ३२२ रनको लक्ष पाएर व्याटिङमा उत्रिएको श्रीलंकाको सुरुवात राम्रो हुन सकेन ४४ ओभरमा ११ रन बनाउँदा पहिलो विकेट गुमायो १८ बलको सामना गरी ७ रन बनाएका निरुशान आउट भए त्यसपछि भने भारतीय बलर सामु श्रीलंकाका व्याट्स् म्यान हावी भए । ओपरनर दनुस्का गुणथिलका र तेस्रो नम्बरमा व्याटिङ गर्न आएका कुशल मेन्डिस्ले १५९ रनको साझेदारी गर्दै श्रीलंकाली टोलीलाई जिततर्फ अग्रसर गराए । यी दुई व्याट्सम्यानले खेललाई४४ ओभरमा १११ को स्थितिबाट २७५ ओभरमा १७०२ को स्थितिमा पुर्याए । ओपनर दनुस्का ७६ रन बनाएर आउट भए । त्यसपछि कुशल परेरा व्याटिङमा आए । ३२४ ओभरमा १९६ रन बनाउँदा कुशल मेन्डिस् ८९ रनमा आउट भए कप्तान एन्जेलो म्याथुज व्याटिङ गर्न आए त्यसपछि भने भारतीय बलरले कुनै विकेट लिन सकेनन् । खेलको अन्तिममा ४४ रन बनाएर खेलिरहेका कुशल परेरा घाइते भई मैदान छोडे उनको ठाउँमा असेला गुनारत्ने आए । म्याथुज र गुनारत्नेले आक्रामक व्याटिङ गर्दै ८ बल बाँकी छँदै ४८४ ओभरमा ३२२ रन बनाई लक्ष्य हासिल गरे । म्याथुज ५२ र गुनारत्ने ३४ रनमा अविजित रही बलियो मानिएको भारतलाई हराउन सफल भए । श्रीलंकाको तीन विकेट लिने क्रममा भुवनेश्वर कुमारले निरोशानको एक विकेट लिए भने दनुक्का र कुशल रन आउट भएका थिए । कुनै बलरले पनि श्रीलंकाको विकेट लिन नसेकेपछि कप्तान विराट कोहली आफैं बलिङमा उत्रिएका थिए । ३ ओभर बलिङ गरेका उनले १७ रन दिए ।
