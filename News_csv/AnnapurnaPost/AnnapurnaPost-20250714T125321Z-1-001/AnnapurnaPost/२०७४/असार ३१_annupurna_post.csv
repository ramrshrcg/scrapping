शीर्षक,विवरण
शुभकामना बेइमानहरूलाई !,"जुन समाजले नैतिकतालाई बिर्सिसक्यो, जुन समाजले आफ्नो सांस्कृतिक गरिमालाई बिर्सिसक्यो र जुन समाजले आफैँलाई पनि बिर्सिसक्यो त्यसलाई शुभकानमा दिन म उत्ताउलिएको छु । म दुवै हात जोल्ठ्याएर कुकर्मीहरूलाई, भाँडहरूलाई र दुष्टहरूलाई नमस्कार गर्छु र दस दाह्रा ङिच्याउँदै चिच्याउँछु यस वर्षको पवित्र गुपूर्णिमाले यहाँहरूलाई अझ ढड्याओस् अनि अरू नयाँनयाँ गोप्य र काला कुकर्महरूबाट तपाईँहरूको झन्झन् भलो हुँदै जाओस् । झन्झन् सफल होस् कालाबजारेहरूको, चोरहरूको, ठग र धूर्तहरूको अनि उछित्तो पल्टँदै रहोस् मजस्ता निम्न मध्यमवर्गीय शिक्षकहरूको, लेखकहरूको, निमुखा जनताको । बिल्लिबाठ हुँदै जाओस् सधैँ झैँ सोझासाझाहरूको, इमानदारहरूको र कामदारहरूको । भर्सेलै परोस् न्यायको, सत्यको र मानवताको । उठीबास होस् तर्कशीलताको, प्रामाणिकताको र प्रज्ञाको । कीरैसरि मौलाऊन् ढाँटहरू, बेइमानहरू र कामचोरहरू । मेरो अँजुलीभरिभरिको शुभकामना छ घुस्याहाहरूलाई, चोरहरूलाई र कर्तव्यच्यूतहरूलाई । वन्दना छ, नमस्कार छ र शुभेच्छा छ मेरा आँखाभरिभरिको धोका दिएर रमाउनेहरूलाई, मुटुका खेलाडीहरूलाई र शरीरका व्यापारीहरूलाई । आजको शुभ र शुभ बिहानी हेर्नोस् भ्रष्ट व्यक्तिहरू हो, हिमाल पनि सारा दाँतका लहर देखाई मुस्काइरहेको छ । हरिया रूखहरू सस्याना र कमलाकमल मुना र पाउला फर्फराउँदै सुगन्धित फूलहरूमा मग्मगाइरहेका छन् । कोइलीहरू पनि पाँचै स्वर निकालेर शुभकामना चढाइरहेका छन् । नदीहरू पनि आफ्ना सङ्ला शाखाहरू सोहोरेर तपाईँहरूलाई नै कलकल गर्दै बोलाइरहेका छन् । चाहे तपार्इँ भ्रष्टहरू चराचुरुङ्गीको चिर्बिर सुन्नोस्, चाहे वायुको फर्फर सुन्नोस्, तपाईँहरूकै शुभकामना आकाशभरिभरि झङ्कृत भइरहेको छ । ए समाजका कलङ्कहरू हो, कान खोलेर सुन्नुहोस्, पट्टाइ लाग्ने गरेर कागहरू पनि, चीलहरू पनि र गिद्धहरू पनि तपाईँहरूको प्रत्यक्ष भलो चिताइरहेका छन्, गुणगान गरिरहेका छन् तथा कीर्तिको उपासनालाई चुच्चाले ओसारिरहेका छन् । तपाईंहरू समाजका ठेकेदार हुनुहुन्छ, जिम्मेवार हुनुहुन्छ र राष्ट्रिय आयका प्रमुख हिस्सेदार हुनुहुन्छ । हामी जनता सिनु हौँ, तपाईँहरू ब्वाँसा हुनुहुन्छ, स्याल हुनुहुन्छ र गिद्ध हुनुहुन्छ । कुन मूर्ख होला जो दुईचार अक्षर पढेर पनि सिनुलाई शुभकामना देला ? म त घोक्रो सुकुन्जेल, आन्द्रा बटारिउन्जेल र कन्चट रन्कुन्जेल आजको यस पवित्र दिनमा कराउँछु जय होस् स्यालहरूको, छलीहरूको, कपटीहरूको ! जय होस् ब्बाँसाहरूको, लुच्चाहरूको, छुच्चाहरूको ! जय होस् गिद्धहरूको, घुस्याहाहरूको, चुसाहाहरूको ! शुभकामनाको बाढी कोसी र कर्णाली, भेरी र गण्डकीमा उर्लेको छ प्रतिज्ञा बिर्सनेहरूलाई, शुभकामना बागमती र सेती, मेची महाकालीमा छचल्केको छ साथी बिर्सनेहरूलाई । म किन नदिऊँ शुभकामना ठूलाठालुहरूलाई, बाघभालुहरूलाई र बुद्धिका आलुहरूलाई ? सम्पूर्ण जुकाहरूलाई शुभकामना छ मेरो, सम्पूर्ण हृदयहीनहरूलाई शुभकामना छ मेरो अनि सम्पूर्ण कुरौटे, भरौटे र लबस्तराहरूलाई शुभकामना छ मेरो । टिठ पल्हाउँछ मेरो छातीमा ती इमानदार लेखकहरूप्रति जो आफ्ना पाठकहरूलाई साँचो बोल्ने, न्याय माग्ने र सद्भावनाको बाटो अँगाल्ने अनुरोध गर्छन् । असाध्य दयनीय हुन् ती बाबुआमाहरू जो आफ्ना कल्कलाउँदा छोराछोरीमाथि प्रेमका, इमानको र नैतिकताको छाप पार्न खोज्छन् । तिहुन चाखेर मोज लुट्नेहरू, झुक्क्याएर पैसा सोहोर्नेहरू र प्रेमीप्रेमिका हप्तैपिच्छे फेर्नेहरू, यो धन्यवादका पात्र छन्, शुभकामनाका पात्र छन् । जीवनको रस चाखे तिनले, महत्व जाने तिनले र सफलताको ढोका खोले तिनले । तिनीहरूलाई मेरो ह्याकुलाभरिभरि सलाम छ, मथिङ्गल भरिभरिको प्रणाम छ । कस्ता मरन्च्याँसे, हुतीहारा र सोझा छन् मेरा सहकर्मी शिक्षकशिक्षिकाहरू जो अझै चाकरी, चुक्ली र चिप्ल्याइँ नसिकाएर, धोका, ठगी र कालो व्यापार नसिकाएर तथा घूस खाँदै संस्थाहरूको र सर्कारी कार्यालयहरूको हिसाब हिनामिना गर्ने र पैसा कमाउने पाठ नपढाएर साहित्य पो सिकाउँछन्, विज्ञान सिकाउँछन् र अनुसन्धान सिकाउँछन् । जससित पैसो छ उसले घुमाउने घर बनाउन सक्छ, गाडीमा घुमाउन सक्छ र उच्च कर्मचारीहरूलाई निम्त्याएर रक्सीले झुमेका बेला लाखौँको र अचेल ता करोडौँको व्यवस्था गर्न सक्छ । उसले मखमली कागतमा शुभकामनाका सुनौलो अक्षर नग्न वेश्याका पुष्ट वक्षस्थल, उचालिएको नितम्ब र लोलाएका आँखा पृष्ठभूमि अङ्कित गर्नसक्छ र मनको सारा तीतो लुकाएर साथीहरूलाई पठाउन सक्छ । उसले आफ्नी प्रेमिकालाई सम्पूर्ण हिमाली कस्तुरीको रस निचोरेर बनाएको सुगन्धमा डुबाएको शुभकामनापत्र पठाउन सक्छ र उसकी प्रेमिका चाहिँ त्यसको वासनामा लट्ठिँदै छिमेकको भुस्तिघ्रे नोकरलाई सुटुक्क कोठाभित्र हुल्न सक्छे, उसका अगाडि आफ्ना तिर्खालु शरीर तेस्र्याउन सक्छे । ए सेठ साहूका पत्नी, प्रेमिका र पुत्रीहरू हो, शुभकामना छ तपाईंहरूका हृदयहीनतालाई र तपाईंहरूका चोरी दाउमा पल्केका बैंसलाई ! पढ्नु नै किन पर्यो थोत्रा महाविद्यालय र विश्वविद्यालयहरूमा ? पढेर लछार्पाटो कसले के लगायो यस समाजमा ? ज्ञानका सूत्रमा गिदी पगाल्दै यौवनका रसिला दिन छर्लंग कटाएर सुक्खो जीवन बिताउने मूर्खहरूलाई धिक्कार छ यस पवित्र दिनमा । तिहुन चाखेर मोज लुट्नेहरू, झुक्याएर पैसा सोहोर्नेहरू र प्रेमीप्रेमिका हप्तैपिच्छे फेर्नेहरू पो धन्यवादका पात्र छन्, शुभकामनाका पात्र छन् । जीवनको रस चाखे तिनले, महत्व जाने तिनले र सफलताको ढोका खोले तिनले । तिनीहरूलाई मेरो ह्याकुलाभरिभरि सलाम छ, मथिङ्गल भरिभरिको प्रणाम छ । मेरा नसानसामा सल्बलाउने रगत भन्छ अध्ययन र लेखनमा लागेर जीवन बर्बाद गरेँछु मैले, जीवनलाई पाएर पनि छताछुल्ल पारेँछु मैले । त्यसैले ए जाली, फटाहाहरू हो ! हाम्रो समाजमा रहेका एकदुई असल गुणलाई, एकदुई इमानका बिउलाई, एकदुई सतीत्वलाई पनि एक ठाउँमा थुपारेर सल्काइदिऔं, यस पुण्य पर्वमा र आकाश थर्काउँदै एक्कै चोटि फलाको उरालौं आँखाभरिभरिको शुभकामना छ बेइमानहरूलाई !!"
योगी नरहरिनाथको पुनर्जन्म,"२०७४ असार २४ गते मृगस्थली गोरक्ष गुठीमा कर्णालीका युवाहरूको भेलाले योगी नरहरिनाथ स्मृति कला साहित्य प्रतिष्ठान नेपालको शुभारम्भ गर्यो । कर्णालीमा पनि योगी नरहरिनाथको जन्मथलो कालिकोटका युवा साहित्यकारहरूको पहलमा यो कार्यक्रम आयोजना गरिएको थियो । प्राज्ञ मोतिराज बमले सम्बोधनको क्रममा यो जानकारी गराएका थिए । दर्जनौ युवायुवतीहरूले मीठा गीत, कविता र गजलले मृगस्थलीको डाँडो गुञ्जायमान गरिएको सभामा योगीका चेला महन्त श्रीश नाथले योगीको बढिमालिकाको यात्रामाथि लोकगीतमा लेखिएको दुर्लभ दस्तावेज पढेर सुनाए । योगीकै जन्मस्थानका शिक्षक बिन्दमान बिष्टले कालिकोटमा कसरी योगीनरहरि नगरपालिकाको स्थापना भयो भन्ने प्रसंगका साथ उनका बाल्यकालका प्रसंगहरूको वर्णन गरे । कर्मबीर महामण्डल स्वयम सेवक संघका महासचिव रबि खडकाले योगीले आजन्म एक्लै विधर्मीहरूको हिन्दुराष्ट्र नेपाल मास्ने षड्यन्त्र बिरुद्ध गरेको युद्ध हामीले जारी राख्छौं भनी उद्घोष गरे । मंगल विष्टले परचक्रीहरूका गीद्दे नजर उल्टाउने योगीको अभियान फेरि शुरु भएको दावी गरे । बृहत आध्यात्मिक परिषद्का महासचिव विश्व केसी ले हरुवा र भगौडाहरूलाई होइन योगी नरहरि जस्तो जातीय चेतनाका अति विशिष्ट अगुवालाई अविलम्ब राष्ट्रिय बिभूति घोषणा गर्न माग गरे जसलाई सभाका आयोजकहरूका तर्फबाट रत्नकमल विष्टले सामुहिक प्रतिवद्धता जनाए । प्रदीप बोहराले जनता र राष्ट्रको लागि योगीको अतुलनीय बलिदानको रक्षा गर्न कर्णालीका युवाहरू जागेको र अव योगीले निर्माण गरेको जातीय जागरणको ज्योति फेरि जगमगाउने छ भन्ने दावी गरे । सभामा नरहरिप्रतिष्ठान झापाका हरिबहादुर छेलिङ लिम्बु, राष्ट्रवादी राजनीतिक जनजागरणका संयोजक मीनराज गुरुङ, देशभक्त नागरिक समाजका अध्यक्ष रामचन्द्र बानिया, पच्चीस प्लसका नेता अनिल योगी सीटीभीटीका उपाध्यक्ष बीरेन्द्र विष्ट आदि सबै प्रायजसो दल र जनवर्गीय संगठनका नेताहरूको उपस्थिति थियो । सभामा मुख्य अतिथिको स्थानबाट मैले कार्यक्रमका आयोजकहरूलाई नवनाथ, चौराशी सिद्ध, चालीस बुद्ध र अठासी हजार ऋषिमुनीहरूकै स्तरमा जागृत पुरुष योगी नरहरिको नाममात्र स्मरण गरे गति पाइनेमा उनका नामबाट प्रतिष्ठान नै खडा गर्नु त ज्यादै उत्तम कर्म गरेकोमा स्याबासी दिएँ । जन्माउने आमा र पाल्ने मातृभूमीको भार तिर्न नसके पशु भइन्छ जसले भार तिर्छ त्यो योगी नरहरि बन्छ, जसले आफ्नो पेट पाल्न मात्र लाग्छ त्यो मानव रुपी पशु हो भन्दा फरक पर्दैन भने । योगी विसं १९७१ फागुन १७ गते लालुको चाखा भडारीबाडामा जन्मेका थिए । उनका पिताको नाम ललितसिंह थापा र माता गौरा देवी हुन् । योगीको बास्तविक नाम बलबीर सिंह थापा थियो । भारद्घाज गोत्री बझाङ्गी सिंह ठकुरीहरू कै बंसजका सन्तती हुन र पछि थापा पद सुरक्षाकर्मीका रुपमा राज्यको दायित्व लिदा पाएको कुरा उनका परिवार जनहरूको दावी छ । योगी नरहरिले लेखेको राष्ट्र गीताकै रुपमा रहेको शिखरिणीयात्रा भन्ने पुस्तकमा उनले सतब्रत भन्ने शब्द उल्लेख गरेका छन् । सतब्रत भनेको मान्छेको मृत्युपछि हुने पुनर्जन्म हो । यथार्थमा २०४९ फागुन १४ गते ब्रह्मलीन योगी नरहरि कतै फेरि जन्मेका छन छैनन् तर कालीकोटका प्रतिभाशाली युवाहरूको मृगस्थली भेलाले योगी नरहरिको पुनर्जन्म गराएको छ । योगीलाई ललितसिंह थापाले ८ वर्षको उमेरमा मालिका, कैलाश, खप्तड आदि तीर्थहरू जुहार्न लगेकै कारण कतै दैवी कृपा हुन पुगेको र बालक बलबीरलाई लेखपढ् गराउन भनेर योगीका मूलगुरु महन्त क्षिप्रानाथले १३ वर्षको उमेरमा जुम्ला जिल्लाको सान्नी रास्कोट दराको लालुगाउँबाट खलंगा लिएर गए । त्यहाँ केही समय उनलाई भैरवनाथको मन्दिरमा पढाउने क्रममा राती टुपी सिलिङको दारमा डोरीमा बाँधेर निन्द्रा भगाउदै पढिरहेको देख्दा यो गोरखनाथ जस्तै सन्त बन्छ भनेर गदगद भएका थिए । क्षिप्रानाथले नै बलबीरलाई कन्फटा जोगी बनाए र बनारस, हरिद्वार, खन्ना हुँदै योगीले मद्रासको संस्कृत विश्वविद्यालयबाट बीए अनर्श गरे । त्यसपछि तिब्बतदेखि श्रीलंकासम्म र अफगानिस्तानदेखि म्यानमारसम्मका मठमन्दिरहरूमा सत्संग गर्दै इतिहास भाषा र संस्कृतिको अथाह ज्ञान आर्जन गरे । त्यसक्रममा उनलाई प्राचीन लिपी जान्नु पर्ने भएकोले केही समय इन्दोरको बिक्रमादित्य विश्वविद्यालमा गएर पुरातत्वको अध्ययन गरे । त्यसपछि योगी हिन्दुहरूको देशलाई पहिले मुसलमान र अहिले क्रिश्चियनहरूले कब्जा गरेको भन्दै जताततै बिद्रोह मच्चाउन अग्रसर भए । दूर हटो रे दुनिया वाले ! हिन्दुस्ताँ हमारा है !! भन्ने नारामा योगीको विद्रोह चल्यो । ठाउँ ठाउँमा उनी गिरफ्तार भए । उनका पिठ्युभरी अंग्रेजहरूले पिटेका घाउहरू स्वयम् देखेको योगीका निकटस्त चेला गोविन्द काफ्लेले भन्ने गरेका छन् । उनलाई कराचीमा जहाँ उनी सात वर्ष जेल बसेर सन् १९४७ मा रिहा भएका थिए त्यहाँ उनलाई मारेर कुहिएका लासहरूको बीचमा खाँदेर फाल्दा पनि बाँचेर आएका थिए । २ वर्ष हिन्दुस्तान पाकिस्तानको सीमानामा मुसलमानहरूले मारेका हिन्दूहरूका लासहरू सतगत गरेर बसे । नाथुराम गोड्सेले कर्मचन्द गान्धीलाई गोलीठोकेर मारेपछि पाकिस्तानबाट लासहरू आउन बन्द भए । त्यसैले हरिद्वारमा नुहाएर हिमालयतिर तपस्या गर्न योजनामा रहेका योगीलाई नेपाल दरबारबाट बबर शमशेरले लिन पठाएका मान्छेहरूले भेटे । योगीको जीवनमा एउटा कुरा साह्रै खड्केको थियो । हिन्दुस्तानलाई अंग्रेजहरूले छोडदासाथ कर्मचन्द गान्धी र जवारलाल नेहरुले इतिहासकार राहुल सांकृत्यायनसँग मन्सुरीको होटेलमा तीन दिनसम्म गोप्यरुपमा मन्त्रणा गरी हिमालयदेखि समुन्द्रसम्म नै अखण्डभारत थियो भनी आसपासका स्वतन्त्र देशहरूको इतिहास मेटाउने सल्लाह गरेका थिए । त्यसै अनुसारका पाठ्यसामग्रीहरू बनेर आउँदा त्यहाँका नेपाली विद्यार्थीहरूले डिल्लीरमण रेग्मीको नेतृत्वमा बिरोध जनाएका थिए जसलाई योगीले पनि साथ दिएका थिए । त्यसैले राणाहरूको निम्तोलाई स्वीकार गरेर विसं २००२ मा योगी नेपाल फर्के । नेपाल आएपछि उनले स्वतन्त्र राष्ट्रको इतिहासको निर्माण गर्न व्यापक रुपमा अनुसन्धान सुरु गरे । केही राजघरानाहरूका बृत्तान्तमा सीमित नेपालको इतिहासलाई उनले आफ्नो अध्ययन र इतिहासको चेतनाका आधारमा नयाँ तरिकाले उत्खननको प्रारम्भ गरे । सर्वप्रथम उनले नै गोपाल वंशावलीका आधारमा नेपालको विस्तृत ऐतिहासिक सम्भावनालाई उनले आधार बनाए । २०१२ सालसम्म उनी दुल्लु पुगिसकेका थिए र त्यसैबाट त्यहाँको कृतिखम्बमा उल्लेखित सिजाका खस राजाहरूको र कर्णालीको पछिल्लोे इतिहास पत्ता लगाए । उनले त्यसपछिको जुम्ला साम्राज्य र त्यसअघिको मनुको राजधानी मान्म अथवा मानमीको इतिहासका बारेमा पनि केही न केही उल्लेख गर्न सफल भए । कैलाश कर्णाली खण्डमात्रै होइन योगीले नेवार, किराँत, मगरात,अवध, मिथिला, थरुहट, तमुवान, ताम्सालिङ आदि नेपालका विविध राज्यहरूको विभिन्न कालखण्डको इतिहास विना कुनै प्रवाह निर्माण गरे । आइने अकवरीका आधारमा नेपाल दिल्लीबाट शासित थियो भन्ने राहुल साँकृत्यायनको जाली तर्कलाई उनले जुम्लाका ताम्रपत्रहरूका आधारमा नेपालको शासन व्यवस्था मौलिक भाषिक संरचनामा आधारित रहेको प्रमाणित गरे । योगीले नेपालको स्वतन्त्र स्वाधीन र अक्षुण अस्तित्वको ऐतिहासिक प्रमाणहरूले पुष्टी गर्दै गएपछि नेपालमा इतिहास निर्माणको आन्दोलन नै चल्यो । योगीले स्वाधीन इतिहासमात्र होइन उनले स्वाधीन राष्ट्र निर्माणका लागि राजनैतिक चेतना पनि निर्माण गरे । अग्रेजहरूबाट हिन्दुस्तान स्वतन्त्र गराएर आएका योगीले यहाँ बैदेशिक चलखेल बिरुद्ध व्यापक रुपमा आफ्ना विचार दिन थाले । योगीले सुगौली सन्धिलगायत सन् १९५० को मोहन शम्सेरले गरेको सन्धिको पनि कमिकमजोरीहरूको सार्वजनिक रुपमा विरोध गर्न थालेपछि विदेशीहरू योगीमाथि खनिए । २००८ को कोशी र २०१६ को गण्डकी सम्झौता अनि विदेशी डाल्डा घ्यू भित्र्याउने जस्ता राष्ट्रघाती कामकार्वाहीको उनले खुलेर बिरोध गरे । योगीका विपक्षीहरूले उनलाई राजाबाट सञ्चालित भने र अनेक तरिकाले बदनाम गरे र गोर्खाको जनविद्रोहको नेतृत्व उनले गरेपछि उनलाई समातेर मार्ने योजना गरियो । भागेर जुम्ला पुगेका योगीलाई हात्तीले कुल्चाउने, नदीमा खसाल्ने केही गर्दा पनि नमरेपछि उनलाई हिलै हिलो भएको छिडीको साप र बिच्छी लाग्ने कोठामा भैरहवा लगेर भोकभोकै थुनियो तर उनको ध्यान र योग शक्तिले उनी बाँचे । त्यसरी नै पञ्चायत कालमा उनले लर्डमैकाले शिक्षा पद्घतीको बिरोध गर्दै जब पूर्वीय सभ्यता भाषा र संस्कृतिको रक्षाका लागि दाङमा दानबाट बाह्रहजार विघा जमीनमा संस्कृत विश्वविद्यालय खडा गर्न सफल भएपछि काठमाडौं कब्जा गरेर बसेका योगीका शब्दमा इसाई, मुसाई, कसाई र चुसाईले उनलाई फेरि २०३२ सालमा गिरफ्तार गराए र कारागारमा मार्न खोजे । तीनचोटी मार्न खोजिए पनि नमरेका र इच्छा मृत्यु भएका योगी महाकवि, ब्रह्मज्ञानी, योगेश्वर, गोरखनाथकै अवतार मानिन्थे । भाषाविद् संस्कृतिविद मात्र नभएर उनी संस्कृत भाषाका कसैले पढ्न नसक्ने व्याख्या गर्न नसक्ने दुरुह लिपी र लेख्यहरूको पनि सरल व्याख्या गर्न सक्दथे । कसैले नदेखेको यती भेटेर फोटो खिचेर मानव जातिको त्यस पूर्खाको विविध वर्णन गर्न पनि उनी सफल थिए । उनले यस पंतिकारलाई धेरै अमृत तुल्य जडिबुटी प्रयोग गर्न सिकाएका छन् । उपचारको हकमा उनी धन्वन्तरी कै अवतार मानिन्छन् । नेपालमा विदेशी विधर्मीहरूको षड्यन्त्रले उनी थुनिएपछि त्यो कुरा राजमाता श्री ५ रत्नलाई थाहा भएपछि राष्ट्रगुरूलाई थुनेकोमा उहाँबाट विरोध भयो । पछि उनी रिहा भए र तत्काल भारतकी प्रधानमन्त्री इन्दिरा गान्धीले बोलाएर दाङको बदला बाबागञ्जमा संस्कृत विश्वविद्यालय स्थापना गर्न अनुरोध गरेकी थिइन । योगी जागरुक सन्त मात्र थिएनन् कहिल्यै नझुक्ने र देशका लागि बलिदान हुन सँधैै तत्पर महान सपुत थिए । उनको प्रसंसा जति गर्दा पनि उनका योगदानहरूको तुलनामा नगन्य हुन्छ । उनी विश्वका २७ भाषा बोल्न सक्थे, जब की राहुल सांकृत्यायनले २१ भाषा बोल्थे भने विनोबा भावेले १७ भाषा बोल्थे । ५७३ पुस्तकका लेखक योगीका हाल ३५९ कृति मात्रै उपलब्ध छन् । योगीका बारेमा विदेशी विधर्मीहरूका षड्यन्त्रले गर्दा सिंहदरबार उनका बिरुद्घ सधै लागेको पाइन्छ । मृगस्थलीको सभालाई धनराज बास्तविक, रत्नकमल विष्ट, प्रकाश बम, रमेश शाही, दीपक उपाध्याय, सूर्य भट्टराई, राजकुमार ठकुरी, मीनबहादुर बूढा आदिका कविता गजल र सुरेश रावल र सुशीला धितालका लोगगीत र मधुर गायनले जीवन्त बनाएको थियो । त्यसैले मैले योगीले कर्णालीका युवाहरूमा पुनर्जन्म पाएको अनुभव गरे ।"
सृष्टि एक दृष्टि अनेक,"सृष्टि एकदृष्टि अनेक एक सम्यक दृष्टिमूलक अभिव्यक्ति बन्छ । सृष्टि त एकै हो । दृष्टि अनेक बनेर आउँदो रहेछ । कारक तत्व अनेक हुन्छन् । भौगोलिक अनेकताले स्थानवाचक भिन्नता छाउन थाल्छ । स्थानीय अन्तरताले रहनसहन, सोचविचार, चालाबाला, संस्कार आदिमा भिन्नता छाउन पुग्छ । विभिन्न परिवेश र परिस्थितिले हाम्रो आचार विचारमा फरक संस्कारमूलक संस्कृति नै निर्माण हुन पुग्छ । पृथ्वी त एउटै छ । पृथ्वी एकै भएर नि एउटै ग्रहभित्रका स्वरूप एकआपसमा अन्तर छन् । एकै ग्रह पृथ्वी विभिन्न द्वीप, महाद्वीपका आकार फरक छन् । आकारमात्र होइन भूतलसतह एक समान छैनन्, रहेका हुन्नन् । सतह समान नभएरै अर्को अन्तर र बेमेलका स्थिति उत्पन्न हुने गर्छन्, भएका छन् । पृथ्वी भनौं हाम्रो यो ग्रहको अवस्थिति अलि अर्कै डिग्रीसम्म कोल्टिएको वास्तविकता खगोलवेत्तावैज्ञानिकहरूले युगयुगै अभिज्ञान दिइरहेको यथार्थका भुक्तभोगी हामी नै रहेका छौं । हामी जे जति अभिज्ञानका अनुभूति बटुल्छौं ती यिनै यथार्थपरक बनेर गर्छौं, गरिरहेका हुन्छौं । केही समयदेखि सृष्टि एकदृष्टि अनेक वाचन गर्दै चिन्तन सोच बनाइरहेथेँ । चिन्तन सोच कुनै न कुनै एक वस्तुतत्वकै सेरोफेरो रुमलिएर, रमरम रमाएर गरिरहेका हुन्छौं । नितान्त ध्यानमग्न रहेर कुनै चिन्तन गर्नु एकाग्रता बन्छ । एकाग्रतामात्र एकै विषयवस्तु परक रहन्छ । वस्तुपरक सोचले एकाग्रताको परिधि निर्माण गर्छ । एकाग्रता पश्चिमेली शब्दमा कन्सेन्ट्रेसन ठहर्छ । सम्भवतः द्वितीय युद्धकालमा नाजी हिटलरले कन्सन्ट्रेसन क्याम्प बनाएथे । यिनै सोचकै सेरोफेरो रुमलिएर । युद्धबन्दीहरूका ताँतीलाई त्यस क्याम्पमा उनले नाजीवादको दर्शन र सिद्धान्तका मन्त्र तन्त्र विद्या कोच्ने गरेथे । सामरिक कूटनीतिकूटनीतिक सामरिक अभ्यास केन्द्रको नामै कन्सेन्ट्रेसन क्याम्प बनाए हुन् । सृष्टि एकदृष्टि अनेकको एक फाँट यो पनि हुन सक्छ । जे होस्, एकाग्रता भन्नु एकै सोच बोकेर अग्रता लिनुदृढसंकल्पित बनेर अगाडि बढ्नु पक्कै पनि हो । सृष्टि एकदृष्टि अनेक चिन्मयता साथ पढ्दै थिएँ । डिल्लीराम गौतम लिखित यो संरचना गहिरो घतलाग्दो बन्यो मनलाई । घतलाग्दो बन्न मनलाई छुँदो हुनुपर्दो रहेछ । सहज तवरले हजयात्रा बन्दो रहेनछ । हजयात्रा मुहम्मदीय अभियान बनेको छ । एक सृष्टि अनेक दृष्टि मुहम्मदीय हजयात्रा त थिएन । परन्तु, विश्वभ्रातृत्व कामना गर्दो यो युगले मुहम्मदीय संरचनागत अभिव्यक्ति सूचक सूत्रधार वाचक शब्दझैं मानेर प्रयुक्त गर्नु सामञ्जस्य भावधारा कसरी होइन भनौं ? सबैले सबै पक्ष समेट्न नसके पनि केही न केही पक्षलाई मात्र चुम्न सके त भइहाल्छ नि ! हिन्दु जीवन दर्शनजन्य सृष्टि एकदृष्टि अनेक संरचना चुस्त शीर्षकमा प्रौढ अभिव्यञ्जनको अभिव्यक्ति बनेको छ । सम्भवतः प्रौढ अभिव्यञ्जनामा मोलम्बित भएरै सर्वसाधारणका ग्रहणशीलता भन्दा माथि छ । वैदिक दर्शनमा आधारित प्रस्तुत प्रस्तुति निकै गम्भीर र गहकिलो छ । सृष्टि एक  दृष्टि अनेक संरचना चार प्रकरण युक्त छ । यिनै प्रकरण हुन् जसलाई सृष्टि एक  दृष्टि अनेकसित सटिक आयाम भन्न रुचाएछु । सृष्टि एक  दृष्टि अनेक आयामिक अभिव्यक्ति भन्न रुचाउँछ यो मनभरिको सोच र सोचभरिको मन । हाम्रा सिर्जना अलि ललित अभिव्यक्ति बनून्का कामना मात्र हो यो । ललित अभिव्यञ्जनाले आक्षेपअनर्गल प्रलापलाई प्र श्रय दिओइन । ललित अभिव्यञ्जनाभित्र प्रलाप र आक्षेप अट्दै अट्दैन । आक्षेप र अनर्गल प्रलाप ललित साहित्य कसरी पो बन्ला ? बन्नै भ्याउन्न ! ललित अभिव्यञ्जना त पाठक जगत्लाई मन्त्रमुग्ध पार्ने अनुरागका बुटी बनेको हुन्छ । सबै सृजनाको अन्तर्य अनुरणको अभिवृद्धि गर्नु हुन्छ । अनुरागले वैराग्यलाई बिटुल्छ । वैरागले विभत्सतालाई जन्माउन सक्छ । विभत्सता सृजना विमुख हुन्छ । पूर्वीय वैदिक जीवन दर्शनलाई चिमोट्ने, निमोठ्ने विभत्सता यसको चाहना र सोच बन्नै सकोइन । शत्रु र मित्र जन्मजात होइनन् । व्यवहारका उपज हुन् । काम, क्रोध, लोभ र मोहले शत्रु जन्माउँछन् । संसार शत्रु र मित्रको डरलाग्दो चंगुलमा फसेको छ । शत्रु कसलाई मान्नु ? हिजोसम्म पूर्ण मित्र मानिस एकाएक शत्रुमा बदलिइरहेका छन् । सृष्टि एकदृष्टि अनेकका पहिलो आयाम आध्यात्मिक तरंग अन्तरंगसित छचल्किन्छ । छचल्किँदै यस आयामिक छचल्काइ सार्थक जीवन, आध्यात्मिक शिक्षाको आवश्यकता, अध्यात्मको अपरिहार्यता, शान्तिका लागि अध्यात्म, पूर्वीय शास्त्र र अध्यात्म, भौतिक र अध्यात्मको पृथकता र एकता, नेतृत्वका लागि अध्यात्म केही महत्त्वपूर्ण पक्षको विवेचना र विश्लेषण गर्न पुग्छन् । सृष्टि एकदृष्टि अनेकका सन्दर्भमा डिल्लीरामका गौतम भन्छन्, 'पूर्वीय नीतिहरूले दृष्टि र सृष्टिलाई यसरी अथ्र्याएका छन्, एक हि दुग्धं बहु धेनुवर्णा ! रंगरूपमा गाई फरक भए नि दूध त एकै हुन्छन् ।' उनी भन्दै जान्छन् कि सृष्टिको बीज एकै छ, व्यवहार प्रपञ्च, हेर्ने दृष्टिका कारण त्यो अनेक देखिन सक्छ । तर, देखिनु नै सत्य होइन । सत्यलाई पर्गेल्न सक्नुपर्छ । बाहिरी सत्य अन्तिम होइन । आध्यात्मिक शिक्षाको आवश्यकताका बहसमा गौतम भन्छन्, 'शत्रु र मित्र जन्मजात होइनन् । व्यवहारका उपज हुन् । काम, क्रोध, लोभ र मोहले शत्रु जन्माउँछन् । संसार शत्रु र मित्रको डरलाग्दो चंगुलमा फसेको छ । शत्रु कसलाई मान्नु ? हिजोसम्म पूर्ण मित्र, मानिस एकाएक शत्रुमा बदलिरहेका छन् । हिजोसम्म शत्रु बनिरहेकाहरू अनायास मित्र बनिरहेका छन् । दृष्टान्तको रूपमा उनी आदिकवि भानुभक्त आचार्यलाई उद्धरण गर्छन्, 'कसलाई हो शत्रु भनेर जान्नु ? आफ्ना दशै इन्द्रीय मित्र मान्नु ।' यसै सन्दर्भमा अध्यात्मको अपरिहार्यता औंल्याउँदै डिल्लीराम अगाडि बढ्छन् र भन्छन्, 'शरीर पलपल नासिन्छ, सारा भौतिक उपलब्धि या विनाशको रहस्य अध्यात्म ज्ञानको नजिक नपुगेसम्म पत्तो पाइँदैन । शरीर र धन सत्कर्मको लागि आवश्यक छन्, होसियारीपूर्वक रक्षा गर्नुपर्छ ।' गरुड पुराणलाई उद्धरण गर्न पुग्छन् उनी यसरी ः बिना देहेन कस्यापि पुरुयार्थो न विद्यते । तस्माद देह धनं रक्षेत पुण्य कर्माणि साधयेत् । अध्यात्म भनेको अन्तस्करणलाई बुझेर त्यसभन्दा पनि माथिको परम सत्य नित्य आत्मा तत्वतिरको चिन्तन र मनन हो । यस विषयभित्र रहेर क्रियाशील रहने सबै आध्यात्मिक बन्छन् । शान्तिका लागि अध्यात्म चिन्तन गर्दै गौतमका अध्यात्म यसरी खुल्छन् ः भौतिक प्रतिस्पर्धामा जुटेका आफूमात्र बाँच्न र ठूलो बन्ने होडमा छ । तत्कालको प्राप्तिलाई मात्र हेरेको छ । अधिकांश भौतिकवादी चिन्तन बोकेकाले चार्वाक दर्शनलाई अँगालेका छन् यावत् जीवेत् सुख जीवेत् ऋण कृत्वा घृतं पिवेत्; भष्मी भूतस्य देहस्य पुनरागमनं कुत ? जबसम्म जिइन्छ सुखपूर्वक जिऊ; ऋणै काढेर पनि घिउ नै पिऊ; खरानी बन्दो शरीर फेरि पनि आउँछ नै कसरी ? कर्तव्य लोप हुने दायित्व विहीन हक र अधिकारमा संवेदना र हार्दिकता नभएपछि शान्ति रहन सक्दैन । उनका धारणाले पाठक समाजलाई घच्घच्याउन पुग्छ  आध्यात्मिक जीवन पद्धतिलाई अँगालेर अब यस्ता अवरोध हटाउन प्रयत्न गर्नुपर्छ । शत्रुभाव त्याज्य छ । एकता, सद्भाव, सहिष्णुतापूर्ण सेवाका चरित्र विकास गर्न आध्यात्मिक व्यवहार आवश्यक छ । अशान्तिका जरा अरूको अहित सोचाइ र गराइमा छ । ज्ञान र विज्ञान दुवै क्षेत्रमा पूर्वीय अध्यात्म दर्शनले उत्तिकै सबल योगदान पुर्याएको छ । वेद र तिनको अध्ययन अनुसन्धानबिना अध्यात्म ज्ञानका अनुभूति नमिल्ने ठम्याइ ठाउँमै पुर्याउँछन् उनी । पश्चिमेली भौतिकवाद वैदिक भौतिकवादमा अन्तर छन् । वैदिक भौतिकवाद चैतन्यको आश्रय मान्छन् उनी । वैदिक भौतिकवादी चिन्तनले दैहिक जीवन निर्वाह निमित्त हुनु र जुट्नुपर्ने साधन सामग्रीमा सन्तृष्टि मिल्ने दर्शन अडेको छ । आवश्यकताभन्दा पारिका साधन सामग्रीले पुँजीवाद जन्माउँछ । संसारका धनाढ्यहरू जन्माउने चेष्टामा मलजल गर्छ । वैदिक भौतिक दर्शनले जीवन निर्वाहमा सन्तुष्टि । यिनै विभेद बताउन सक्षम बनेका छन् सृष्टि एकदृष्टि अनेकसितका गौतमीय सर्जक डिल्लीराम । सृष्टि एकदृष्टि अनेक त्यसैले आयामिक बन्छ, बनेका छन् । आयाम बोक्नु सहज बन्दैन । यसका लागि प्रचुर अध्ययन, विश्लेषण र विवेचना नगरी हुन्न । डिल्लीरामले त्यसतिर विशद अध्ययन, चिन्तन, मनन गरेका उनकै रचनाकारितामा भेटिन्छन् । पूर्वीय वैदिक दर्शन, अनेक पूर्वीय दर्शनका अध्ययन गरेका ज्वलन्त उदाहरणहरू सृष्टि एकदृष्टि अनेक पठनका क्रममा छ्यापछ्यापै भेटिन्छ । गौतम संस्कृत वाङ्मयका अध्ययताज्ञाता रहेका अनेक वैदिक श्लोक, सुक्ति र ऋचाहरू उद्धरण गरी रचनाभित्र प्रयुक्त गरेकैबाट झल्झलाकार बन्छ, बनेको छ । प्रसंगवश डिल्ली गौतम उल्लेख गर्छन् नेतृत्वका लागि अध्यात्म चर्चा गर्दै 'अध्यात्म नैतिक पक्षको जग हो । अध्यात्मले आत्मशुद्धिको ख्याल राख्छ । यसले भौतिक कुरालाई साधनमात्र मान्दछ । पूर्वीय शास्त्रहरूको अनुशीलनले नेतृत्व र विकास चरित्रसँग जोडेर भएको हो भन्ने पुष्टि गर्छ । नेतृत्व विकासको क्रम राजाको निर्माण गरेबाट भएको देखिन्छ । मनुस्मृति ११७३ उद्धरण गर्दै भन्छन् ः अराजके हि लोको स्मिन सर्वतो विद्रुते भयात् । रक्षार्थमस्य सर्वस्व राजानम् सृजत् प्रभु । समाजमा सबैतिरबाट भय, त्रास र कठिनाइजस्ता समस्या आउन थाले तब समाजमा अराजकता फैलिन थाल्यो । समाजमा जसलाई जे गर्न मन लाग्यो त्यस्तै कामहरू हुन थाले अनि त्यसलाई संयमित र व्यवस्थित तुल्याएर सुरक्षा दिनका लागि राजाको सृष्टि गरिएको हो । मनुस्मृतिको समय सत्ययुगको अन्तिम चरणको हो । मानिसमा सत्यताको ह्रास हुन थालेपछि सत्यको मर्म बचाउन मनुले संविधानका रूपमा स्मृति निर्माण गरे । यो स्मृति वेदको राज्यनीतिसँग सम्बन्धित छ । यसमा आचार अध्याय पहिलो रहेको छ । आजको सन्दर्भमा संविधान वेद र स्मृतिभन्दा बाह्य छ । भौतिक विकासलाई मात्र केन्द्रमा उभ्याएर निर्माण भएको संविधानले जन्माउने नेतृत्व भौतिकवादी नै हुन्छ ।' गौतम भन्दै जान्छन् अहिले वेद र पुराणभित्रका ज्ञान र दर्शन देखेर पश्चिमी देशहरू हुरुक्क भई त्यसलाई प्राप्त गर्न लालायित हुँदै छन् । हामी त्यसैलाई भुल्दैछौं पश्चिमा विद्वान्हरूले भनेका छन् । पूर्वीय दार्शनिकहरूको विलक्षणताका तुलनामा महान् युरोपेली दार्शनिकहरू पनि आभ्यासिक विद्यार्थीजस्ता देखिन्छन् । 'मैले चाल्र्स ल्यानम्यानलाई गुरु थापेर संस्कृत वाङ्मयको अध्ययनार्थ दुई वर्ष अर्पण गरेँ, त्यसैगरी जेम्स उड्सको अभिभावकत्वमा पतञ्जलीको तत्व मीमांसासम्बन्धी जटिल मार्ग पत्ता लगाउन अर्को एक वर्ष अर्पिएँ ।' यो भनाइ अमेरिकी कवि टीएस एलियटको रहेको ओरियन्टल पब्लिकेन्सनको पूर्वीय सभ्यता विश्वविख्यात विद्वान्हरूका दृष्टिबाट उद्धरित छन् ।"
लिम्बुवानमै लिम्बू शून्य !,"स्थानीय तहको निर्वाचन परिणामले लिम्बुवानमै लिम्बू खोज्नुपर्ने अवस्था देखिएको छ । धेरै लिम्बू जाति निर्वाचित भए तर पहिचानवादी लिम्बू हराए । यसमा धेरै कारण छैन 'धेरै खान खोज्दा लिम्बुवान आन्दोलन शून्यमा झर्यो', जवाफ यही हो । संविधानले लिम्बुवान भनेर कुनै भूभाग विभाजन गरेको छैन । तर, ताप्लेजुङ, पाँचथर, इलाम, झापा, मोरङ, सुनसरी, धनकुटा तेह्रथुम, संखुवासभा नौ जिल्ला लिम्बुवान हो । यो स्वघोषित लिम्बुवान हो । राज्यसत्तासँग लिम्बू जातिको असन्तुष्टि राजा महेन्द्रले भूमिसुधार कार्यक्रम लागू गरेपछि सुरु भएको थियो । अब त्यो आन्दोलन कति आवश्यक छ भन्दा पनि त्यो इतिहास भइसक्यो । यो क्षेत्रको नारा नै 'जय लिम्बुवान' हो । स्थानीय तहको पुनर्संरचनाअनुसार लिम्बुवान क्षेत्रका नौ जिल्लामा ९४ स्थानीय तह छन् । एक महानगरपालिका (विराटनगर), दुई उपमहानगरपालिका (धरान, इटहरी), ३६ नगरपालिका र ५३ गाउँपालिकामा लिम्बुवान क्षेत्र विभाजित छ । तीमध्ये सबैभन्दा बढी १७ स्थानीय तह मोरङ र सबैभन्दा कम ६ स्थानीय तह तेह्रथुममा छन् । तर, सबै स्थानीय तहमा लिम्बुवान शून्य भएको छ । २०७२ साल भदौमा जति बेला कुमार लिङ्देनलाई एक्लै छोडेर अरू लिम्बू नेता विरोधमा निस्किए, त्यति नै बेला लिम्बुवान क्षेत्रको आधा आन्दोलन सकियो । लिम्बुवान आन्दोलनलाई जनताले बहिष्कार नगर्दै नेताहरूले सिध्याए । लिम्बुवान अन्दोलनलाई नेताले सिध्याएको प्रमाणित असार १४ मा सम्पन्न दोस्रो चरणको स्थानीय तहको निर्वाचनले गरेको छ । अब लिम्बुवानका पहिचानवादी नेताले सूर्यको न्यानो (एमाले) र रूखको छाया (कांग्रेस)मै रमाउनुको विकल्प छैन । कतैकतै हँसिया हथौडा समाउनैपर्ने बाध्यता छ तर त्यो थोरैमात्र । लिम्बुवान क्षेत्रका अधिकांश स्थानीय तह कांग्रेस र एमालेले नै कब्जा गरेका छन् । कतैकतै राष्ट्रिय जनावार गाईलाई ढोग्नैपर्ने भएको छ अर्थात् प्रजातन्त्र पार्टी (राप्रपा) विजयी भएको छ । यो पढ्दा धेरै लिम्बू साथीको रगत उम्लिन्छ । कतिपयले त भन्लान, लिम्बुवानमा आएपछि 'भकुर्नुपर्छ', बाँधेर 'लात्तैलात्ताले' हान्नुपर्छ । छिट्टै रिसाउनु, हात छोडिहाल्नु फेरि चाँडै रिस मर्नु । अनि साहै्र मिल्ने साथी भइहाल्नु । यही हो लिम्बुवान क्षेत्रको पहिचान । म बाहुन परिवारमा जन्मिएँ र बाहुन भएँ । तर, मेरो पहिचान लिम्बुवान क्षेत्र नै हो । लिम्बुवानमा म गर्व गर्छु । किनकि त्यो मेरो जन्मथलो हो र पहिचान हो । असार १४ को स्थानीय तह निर्वाचनमा पहिचानवादीको पराजय हुँदैमा लिम्बुवानको अस्तित्व समाप्त भएको छैन । तर, पहिचानवादी नेताको कद भने अवश्य पुड्के भएको छ । यो कद उठाउन अब लिम्बुवान नेताले अर्को स्थानीय तहको चुनावसम्म संघर्ष गर्नुपर्छ । २०७२ साल भदौमा जति बेला कुमार लिङ्देनलाई एक्लै छोडेर अरू लिम्बू नेता विरोधमा निस्किए, त्यत्ति नै बेला लिम्बुवान क्षेत्रको आधा आन्दोलन सकियो । लिम्बुवान आन्दोलनलाई जनताले बहिष्कार नगर्दै नेताहरूले सिध्याए । असार १४ मा सम्पन्न दोस्रो चरणको स्थानीय तहको निर्वाचनले लिम्बुवान अन्दोलनलाई नेताले सिध्याएको प्रमाणित गरेको छ । स्थानीय तहको चुनावमा माटोमा मिलेको पार्टीले प्रदेश र केन्द्रीय तहमा जनताको मत पाउँछन् भन्नु सान्दर्भिक हुँदैन । यद्यपि लिम्बुवान आन्दोलनलाई जीवितै राख्ने हो भने व्यक्तिवादी नभएर जनताको चाहनाअनुसार अघि बढ्नु नै अबको पहिलो काम हुनुपर्छ । सिटको हिसाब नराखी प्रदेश र केन्द्रीय चुनावको तयारी थाल्नुपर्छ । विजयी बन्न व्यक्तिगत स्वार्थभन्दा पनि लिम्बुवान क्षेत्रका भूमिपुत्रको मन जित्नुपर्छ । बाहुनभित्र पहिचानको खोजी पाँचथर लिम्बुवान क्षेत्रको स्वघोषित राजधानी हो । लिम्बू जातिसम्बन्धी ऐतिहासिक स्थल र बाक्लो बस्ती पाँचथरमै छ । यो स्वघोषित राजधानी मानिन्छ । त्यही पाँचथरको एकमात्र नगरपालिका फिदिमको मेयरमा कांग्रेस विजयी भयो । ओनाहाङ नेम्बाङ मेयर बने तर, एमालेका मेयर उम्मेदवार राजकुमार भण्डारी पराजित भए । अन्तर १४ सय सात मतको रह्यो । पाँचथरकै हिलिहाङ गाउँपालिकामा कांग्रेसका समरबहादुर अधिकारी पराजित भए, एमालेका भुवानीप्रसाद लिङ्देन विजयी बने । पाँचथरकै तुम्बेवा गाउँपालिकामा एमाले, माओवादी गठबन्धन र स्वतन्त्र उम्मेदवारलाई पछि पार्दै कांग्रेसका होमनाथ थापा विजयी भए । याङ्वकर गाउँपालिकामा एमालेका लेखनाथ घिमिरे विजयी भए । आठ स्थानीय तह रहेको लिम्बूबहुल पाँचथरमा पाँच गाउँपालिका र एक नगरपालिका प्रमुखमा लिम्बू जाति विजयी भए भने दुई गाउँपालिकामा मात्र बाहुन जाति विजयी भए । दुई स्थानीय तहमा जनताले बाहुनको विकल्प खोजेनन् किनकि पहिचानका लागि जातिभन्दा पनि सोच ठूलो हो भन्ने कुरा सचेत मतदातालाई कसैले सिकाउनु पर्दैन । जनताको विश्वास के भने यी प्रतिनिधिले पनि पहिचानविरुद्ध काम गर्दैनन् । हो त्यो गर्नु पनि हुँदैन । अब सबैभन्दा पहिला आफ्नो गाउँपालिकामा लिम्बू पहिचान झल्किने संग्रहालय स्थापना गरेर होम थापा र लेखनाथ घिमिरेले मतदाताको पहिचानलाई सुरक्षित गर्नुपर्छ । गफभन्दा भूमि सुहाउँदो काम गर्नुपर्छ । त्यही हो लिम्बुवानका पहिचानवादीको माग पनि । कांग्रेस, एमाले र माओवादीकै जनप्रतिनिधिले लिम्बुवानले उठाएका माग पूरा गरिदिए आन्दोलनको आवश्यकता किन पर्छ र ? भूमिभन्दा ठूलो कुरा जन्म होइन किनकिी भूमि थिएन भने हाम्रो जन्म नै हुने थिएन । त्यसैले सबै जनप्रतिनिधिले आफ्नो भूमिको सम्मान गर्नुपर्छ । कहाँ छन् लिम्बुवान जनप्रतिनिधि ? नौ जिल्लाका ९४ स्थानीय तहमा लिम्बुवान शून्य छ । विभिन्न झुण्डमा विभाजित लिम्बुवान पार्टी एउटा पनि स्थानीय तहमा विजय हुन नसकेको देखिन्छ । लिम्बुवान नेता इन्द्रमान लिन्थेपका अनुसार संखुवासभामा लिम्बुवान निकट पार्टीको उम्मेदवारी नै दर्ता भएन । धनकुटामा लिम्बुवान शून्यमै सीमित भयो । झापामा त अझ रोचक के देखियो भने प्रमुख पदमा उठेका लिम्बुवानका उम्मेदवार आफैंले आफंलाई मतदान गरेनन् । राष्ट्रिय जनमुक्ति पार्टीको चुनावचिह्न घर लिएर चुनावी मैदानमा उत्रिएको संघीय लोकतान्त्रिक राष्ट्रिय मञ्चका उम्मेदवारको जमानत जफत भयो । यता सुनसरी र तेह्रथुममा समेत लिम्बुवान शून्यमै विलय भएको छ । यसको समीक्षा कुनै लिम्बुवान नेताले गरेका छैनन् । लाग्छ, अहिले त्यो क्षेत्रमा कोही लिम्बू नेता नै छैनन् । सबै कांग्रेसएमाले र अन्य दलमात्र छन् । पराजयपछि निर्वाचन भएको दुई साता बित्न लाग्दा पनि लिम्बू नेताहरूले समीक्षा गर्ने आँट गरेका छैनन् । लिम्बुवानको गढ ताप्लेजुङको सिरिजंगा गाउँपालिका४ मा संघीय लोकतान्त्रिक राष्ट्रिय मञ्चबाट आइतराज लिम्बू वडा सदस्यमा विजयी भएका छन् । सोही गाउँपालिका ६ नम्बरमा दुर्गाप्रसाद लिम्बू विजयी भएका छन् । पाँचथरमा समेत लिम्बू उम्मेदवारको विजयी शून्यमै सीमित छ । कुम्याक गाउँपालिका१ मा लिम्बुवानका नेता देवेन्द्र लावती वडाअध्यक्ष विजयी भए । यद्यपि उनी स्वतन्त्र रूपमा चुनाव लडेका थिए । मोरङका कानेपोखरी गाउँपालिका, लेटाङ, बेलबारी, पथरी शनिश्चरे नगरपालिकामा उम्मेदवारी दिए पनि लिम्बुवानका उम्मेदवार विजयी भएनन् । इलाममा उम्मेदवारी दिए पनि स्थानीय तहमा नतिजा शून्य रह्यो । यद्यपि चुलाचुली गाउँपालिका१ मा वडाअध्यक्ष पूर्ण लावतीसहितको प्यानलले नै जित हासिल गरेको छ । लावती सात सय सात मत ल्याएर वडाअध्यक्ष विजयी भएका छन् भने वडासदस्यमा कुलबहादुर धिमाल सात सय ७२ मत, चम्पासिंह फागो पाँच सय ६९ मतले विजयी भएका छन् । महिला सदस्य सीताकुमारी लावती ६ सय ३० मतले विजयी भएकी छन् भने दलित महिला सदस्य भावना तिरुवा ६ सय १७ मत ल्याएर विजयी भएकी छन् । किन लिम्बुवानमै लिम्बू शून्य ? अहिले लिम्बू नेताहरू कुनामा पसेर लिम्बुवानमै लिम्बू खोज्दैछन् । लिम्बूको आँखा, नाक, बोली, शैली र व्यवहार सबैतिर भेटेर पनि उनीहरू लिम्बू नभेटेझैं नाटक गर्दैछन् । अर्थात् पहिचानवादीको पराजयमा घाउको उपचार खोज्दैछन् । गणतन्त्र स्थापनापछि भुसको आगोझैं सल्किएको लिम्बुवान आन्दोलन अहिले परालको आगोमा परिणत भएको छ । एउटा जमाना थियो कुमार लिङ्देन लिम्बुवानमा बोल्दा काठमाडौं थर्कमान हुन्थ्यो । लिम्बुवान आन्दोलन एउटा उत्कर्षमा पुगेको थियो । झापामा आन्दोलनकै क्रममा मनीष तामाङ र राजकुमार आङ्देम्बे ज्यान गुमाएका थिए । लिम्बुवान आन्दोलनमा सहिद बन्न थुप्रै लिम्बू तयार भएका थिए । तर, जति बेला लिङ्देन तराईमधेसका नेताको बुई चढे, त्यति नै बेला लिम्बुवान आन्दोलनको औचित्य आधा सकियो । कुमार लिङ्देनले तराईमधेस आन्दोलनलाई समर्थन गरेर अघि बढ्ने घोषणा गरेपछि २०७१ साउन १९ गते धनकुटाको भेडेटारमा भएको लिम्बुवान पाँच पार्टीको एकता तोडियो । भेडेटारमा कुमार लिङ्देन नेतृत्वको मञ्च सम्बद्ध संघीय लिम्बुवान राज्य परिषद्, वीर नेम्बाङको लिम्बुवान मुक्ति मोर्चा, स्वर्गीय कमल छाराहाङको संघीय गणतान्त्रिक मोर्चा, सञ्जुहाङ पालुङ्वाको संघीय लिम्बुवान राज्यपरिषद् र रामभक्त कुरुङबाङको लिम्बुवान मुक्ति मोर्चा नेपालबीच एकीकरण भएर संघीय लिम्बुवान पार्टी बनेको थियो । पार्टीको नेतृत्व युवानेता लिङ्देनलाई दिँदै अध्यक्ष बनाइएको थियो । वीर नेम्बाङलाई सर्वमान्य नेता, सञ्जुहाङ पालुङ्वालाई वरिष्ठ नेता बनाइयो । तर, लिङ्देनले नेतृत्व पाएपछि घमण्ड देखाएको र एकलौटी अगाडि बढेको भन्दै एकीकरण भएको वर्ष दिन बित्न नपाउँदै सर्वमान्य नेता वीर नेम्बाङ, वरिष्ठ नेता सञ्जुहाङ पालुङ्वा र रामभक्त कुरुङबाङले लिङ्देनको नेतृत्वप्रति असन्तुष्ट जनाए । २०७३ असोज ५ र ६ गते दमकमा सम्पन्न संघीय लिम्बुवान पार्टी, नेपालको एकताको पहिलो महाधिवेशनले सञ्जुहाङ पालुङ्वालाई अध्यक्षमा निर्विरोध निर्वाचित गर्यो । कुमार लिङ्देन दमक महाधिवेशनबाट रिङ आउट भए । स्वर्गीय नेता कमल छाराहाङले अर्कै पार्टी घोषणा गरे । यसरी एकता भएको पूरापूर एक वर्षमै फेरि लिम्बू नेता छिन्नभिन्न भए । त्यसैको परिणाम स्थानीय तह निर्वाचनमा लिम्बुवानमै लिम्बू शून्य भयो ।"
जीवन जगतको सेरोफेरोमा,"मान्छेको जीवन गति विचित्रको छ । उसले अनायास जन्म लिन्छ, अर्थात् अचानक उसको जन्म हुन्छ, कुनै पत्तो बिना जन्म हुन्छ । जन्मपछि बढ्दै जाँदा ऊ सुख र दुःखरूपी प्रपञ्चमा फस्तै जान्छ, उतारचढावमा पर्दै जान्छ ऊ र कति बेला दुःख आउँछ र कतिबेला सुख आउँछ उसलाई पत्ता पनि हुँदैन । एक दिनभरिका पनि ती सुख र दुःखका क्षणघडीबारे ऊ अनभिज्ञ हुन्छ र सबै सुख दुःखहरू मनको आयतन भित्र मडारिरहन्छन्, गतिशील भइरहन्छन्। ऊर्जा र चेतनाको घटबढका कारण गतिहरू बदली रहन्छन् र शरीरले भन्दा मनले ऊर्जा र चेतनालाई घटाउने बढाउने, सफा र विकृत बनाउने काम पनि गरिरहेका हुन्छ । शरीर भने मन र इन्द्रियहरूको अधीनमा ढलपल भइरहने एउटा यन्त्र सरह नै हो । त्यसैले शरीरका महत्वपूर्ण खटनपटनका क्रियाहरूमा पाँच इन्द्रिय र छैटौं इन्द्रियका रूपमा मनलाई भनिएको हो । सरसर्ती हेर्दा मानिसको जीवन अप्रत्याशित र आकस्मिक देखिन्छ, तर अध्यात्मले यो जीवनको प्राप्ति, गति र बुद्धिमतिहरूलाई संस्कार र कर्मथलका रूपमा रहेको बताउँछ । साधारणयता के देखिन्छ भने आज स्वास्थ्य देखिएको मानिस तत्क्षण बिरामी पर्छ र मृत्युको अवस्थामा पनि पुग्छ । अकस्मात मानिस दुर्घटनामा पर्छ । कतिपय राम्रा देखिएका मानिस पनि लामो समय पृथ्वीमा रहँदैनन् । कतिपय नराम्रा देखिएकाहरू रहिरहन्छन् लामो समयसम्म । खुसीले हास्तै गरेको मान्छे छिनभरमा घटनाक्रम बदलिएर दुःखी हुँदै रुन थाल्छ । सम्पत्ति, मान, पद र मनचाहिँ हुँदा खुसी हुन्छ र त्यसको विपरीत अवस्थामा दुःखी बन्छ । जीवनका यिनै उतारचढावबाट मान्छे गुजँ्रदै जीवनरूपी दृश्यवान कायाको स्वरूपमा केहीसमय रही त्यो स्वरूपबाट विसर्जित हुन पुनः ऊ अदृश्य बन्छ, अदृश्य जगततर्फ जान्छ । अर्थात् शून्यबाट सिर्जना भएको स्वरूप शून्यमा नै विलीन हुन्छ । यो एउटा चक्र छ जीवनको र अधिकांशले यो चक्रको रहस्य बुझ्न चाहँदैनन्, त्यो झन्झट उठाउने जरुरत पनि देख्तैनन् । चुपचाप खान्छन् पिउँछन्, हाँस्नु परे हाँस्छन् र रुने अवस्थामा रोइदिन्छ । बिस्तारै विगत सबै बिर्संदै जान्छन् नबिर्सिएका जति भ्याएसम्म अरूलाई सुनाउँदै पनि जान्छन् । स्मृति र विस्मृतिका दुवै पाटो बोकेर बाँचेको हुन्छ मान्छे । स्मृतिले भ्याए जति अर्ती उपदेश पनि गर्छ मान्छेले । अधिकांश मानिस आफ्नो जीवनकालमा भ्याए जति आफू, आफ्नो परिवार र प्रियजनका लागि कार्य गर्छन्। तृष्णा, कामना र वासनाहरूका बोझ थप्दै शरीर र मनलाई झन्झन् बोझिलो बनाई पृथ्वीबाट बिदा हुन्छन् । अगाडिको जन्मको जे जस्तो संस्कार भए पनि जन्मँदा भने मान्छे स्वच्छ र निष्कंलक नै हुन्छ तर बालकबाट युवा र वयस्क हुँदै प्रौढ र वृद्ध अवस्थामा पुग्दा ऊ रुग्ण हुन्छ मन र शरीर दुवै दिशाबाट । अन्त्यमा मृत्यु हुँदा ऊ त्यो मृत्यु खप्न सक्तैन र मृत्युअगावै बेहोस हुन्छ, मृत्यु देख्ने सामथ्र्य नै हुँदैन, किनकि तृष्णा र कामनाले मृत्यु सहन गर्नै सक्तैन । उसको मृत्यु हुँदा छेउछाउमा बाँच्नेहरूले परलोकवासी भयो भनिदिन्छन्, मृत्युको अवस्था घटना र जीवनका कृत्यहरूलाई हेरेर मुक्त भएको र स्वर्गवासी भएको कल्पना गर्छन्, अर्थ लगाउँछन् । अधिकांश मानिस आफ्नो जीवनकालमा भ्याए जति आफू, आफ्नो परिवार र प्रियजनका लागि कार्य गर्छन् । तृष्णा, कामना र वासनाहरूका बोझ थप्दै शरीर र मनलाई झन्झन् बोझिलो बनाई पृथ्वीबाट बिदा हुन्छन् । यही नै हो मानिसका सामान्य जीवनधारा जुन अधिकांश मानिसमा लागू हुन्छ । तर योभन्दा पृथक् जीवन जिउने र निश्चित ध्येयले पृथ्वीमा रहन चाहने, परि श्रमसाधनाकर्म गर्ने र कठिन जीवनलाई पनि सहज रूपमा स्वीकार्ने तथा जीवन र जगत्बारेको रहस्य बुझ्ने अनि जीवनका उच्चतम सम्भावनाहरूलाई उजागर गर्दै बुझ्ने र अनुभव गर्ने सामथ्र्य भएका महापुरुषहरू पनि यो पृथ्वीमा जन्म लिएर आएका देखिन्छन् । तिनीहरूमध्ये कसैको जीवन छोटो, कसैको मध्यम र कसैको अलिक लामो पनि देखिन्छ । यसो हुनमा निश्चित प्रयोजन, संस्कार र अस्तित्वको आयोजनालाई अध्यात्मले मान्छ, स्विकार्छ । यी महापुरुषहरूले समाज, राष्ट्र र विश्वलाई प्रभावित पार्छन्, आकर्षित गर्छन् र ध्यान खिच्छन् । यिनीहरूको ज्ञान र प्रज्ञाको भण्डार विशाल र विस्तारित हुँदै जाने हुँदा कर्मक्षेत्र पनि फैलिँदै जान्छ । यी श्रेणीमा ती महापुरुषहरू पर्दछन् जसले भौतिक र आध्यात्मिक दुवै जगत्लाई प्रभावित पार्छन र उनीहरूले अनुभव गरी बताएका विषयहरू, आविष्कार महत्वपूर्ण, ओजपूर्ण र अचम्मका पनि हुन्छन् । मानवसेवा गर्ने परोपकारमा तल्लिन रहने, आविष्कार गर्ने र अन्य बहुविद्यामार्फत मानव कल्याण गर्ने युगपुरुषहरू अनि अध्यात्मको गहन रहस्यलाई अनुभवद्वारा उजागर गर्दै लोकलाई बुझाइदिने व्यक्तित्वहरू यो श्रेणीमा पर्दछन् । त्यसैले मानवमानवबीच ज्ञान, विवेक, बुद्धि र प्रज्ञाको स्तरमा भेद विचित्रता छ । यो किन छ ? अवश्य पनि केही गुह्य रहस्य छ, यसको पछाडि । एक जीवनधाराको अध्ययन मात्रले यो भेद विचित्रताको रहस्य र उत्पादनलाई बुझ्न सक्तैन । तर्कबुद्धिको तह र भौतिक विज्ञानको ज्ञान तथा प्रयोगशालाले पनि यो ठम्याउन सक्तैन । किनकिीयो सूक्ष्म ज्ञानको विषय छ, कार्यकारणबीचको सम्बन्ध र प्रतिफलको सूक्ष्म विषय छ । यसबारे बहस र तर्क, मान्ने र नमान्ने पक्ष चलिरहन्छन् । किनकि सूक्ष्म साधना अभ्यासबाट मात्र सिद्ध साधन अभ्यासबाट मात्र सिद्ध साधकले ठम्याउने र अनुभव गर्ने विषय छ यो । प्रायः मान्छे सधैं अतृप्त छ, खाली छ । त्यसैले ऊ हरपल बेचैन छ । अतृप्तिबाट तृप्ति खोज्दा ऊ थकित र गलित हुन्छ । प्रकृतिले विस्तारै उसलाई थकाउँछ गलाउँछ । हरेक पटक तृप्ति खोज्दा उसले थप अतृप्ति र खालीपन सिर्जना गरिरहेको हुन्छ । त्यसैले लोभ र पापहरू पनि सिर्जना भइरहेको हुन्छ । उसको जन्म नै आफ्ना बाबुआमाको अतृप्तिबाट हुन्छ । यो सृष्टि चक्र यसरी नै चल्छ । प्रकृतिको तथा भौतिक जगत्को निरन्तरता नियम हो यो । जतिसुकै सुन्दर भौतिक संरचना पनि भग्नावशेष हुन्छ सयको अन्तरालमा । प्रकृतिले अर्थात् अस्तित्वले उत्पादन र विनाश अर्थात् उत्पन्न गर्ने र विनष्ट गर्ने कार्य सँगसँगै गरिरहेको हुन्छ । त्यसैले यस जगत्लाई अनित्य भनिएको छ र उत्पादनव्यय, उत्पादनव्यय भइरहन्छ । मानिसले सम्झन्छम केही गरिरहेको छु, भनेर । तर वास्तवमा उसले केही गरिरहेको हुँदैन र प्रकृतिले आफ्ना कार्य ऊमार्फत गराइरहेको हुन्छ । चेतना र ऊर्जा शक्ति नै क्रियाशील भइरहेको हुन्छ र यो शक्ति नै विश्व ब्रह्माण्डको अस्तित्व तथा क्रियाशीलताको आधार शक्ति हो । प्रकृतिले आफ्नो सृष्टिको निरन्तरता दिनका लागि मानवलगायत सबै प्राणी र वनस्पतिमा ऊर्जाको उत्पादन, संग्रह र विस्तार एवं उपयोग गराइरहन्छ, निरन्तर । तर चेतनाशक्ति चाहिँ मानवमा मात्र हो । मानिससँग मन पनि छ र मनभन्दा पर पुग्ने सामथ्र्य पनि छ, त्यसैले मानिसले सोच्ने, विचार गर्ने, आविष्कार गर्ने रचनात्मक कार्य गर्ने अनि जीवन जञ्जालको प्रपञ्चबाट मुक्त हुने सामथ्र्य पनि छ मानिसमा । सिद्ध पुरुषहरूले र शास्त्रले पनि भन्छहामीले भोग गरिरहेका छैनौं, भोगले नै हामीलाई भोगिरहेको छ । यो गम्भीर र रहस्यमय विषय हो । यसको पछाडि प्रकृतिको तीनवटा गुण धर्मको कार्य छ । प्रकृतिको गुण नै प्रवृत्ति सञ्चालक हो । प्रकृतिको आफ्नो ऋत छ, नियम छ र त्यो एउटा चक्रमा निरन्तरता छ । प्रकृति आफ्नो निश्चित नियमबाट सञ्चालित छ र त्यो ऊर्जाको स्रोत शक्तिबाट सञ्चालित छ । ऊर्जा चाहिँ चेतनाबाट सञ्चालित छ । ऊर्जाका विभिन्न गुण र रूप भए पनि चेतना गुणातित छ, अर्थात् गुण धर्मभन्दा पनि परको अवस्था छ । त्यसैले दिव्य चेतनाको अवस्थामा दिव्य आनन्द छ । चेतनालाई ब्रह्म पनि भनिन्छ । भगवान्का गुण र रूप सबै चेतनाका उच्चतम अवस्थाहरू हुन् । ध्यान साधनाबाट चेतनाको दिव्य अवस्थामा पुगेर मानिस नै भगवान् बन्छ । बुद्ध भगवान् कहलाइनु भएको यही अवस्थाको प्राप्तिबाट हो । दृव्यवान जगत्को फैलावटमा पदार्थ, ऊर्जा र चेतना छ र त्यसैले अध्यात्मले स्थुल, सूक्ष्म र कारण शरीरबारे बोलेको छ, अर्थात् पदार्थ, ऊर्जा र चेतना । सबैभन्दा सूक्ष्म सञ्चालक तथा परम सत्य चाहिँ चेतना नै हो । यो ईश्वरीय गुण हो । चेतना नै सबै सृष्टिको आधार हो । मनुष्य भएर जन्म लिनु दुर्लभ मानिन्छ । किनकि चेतनायुक्त जीवनधारा पाउनु दुर्लभ छ । ऊर्जा त सबै प्राणी तथा वनस्पतिले प्राप्त गर्छन् र त्यसैबाट उत्पत्ति र सञ्चालित हुन्छन् । यसैकारण बृद्धि र गति सम्भव छ । तर मनसहितको चेतनाले गर्दा प्राणीमा श्रेष्ठ मनुष्य हुन गयो । पाँच इन्द्रिय अरू प्राणीमा पनि छन्, तर छैटौं इन्द्रिय मन मानिसमा मात्र छ र अझ छैटौं इन्द्रियभन्दा परको अवस्थामा पुग्न शक्ति र सामथ्र्य पनि छ मानिसमा । त्यसैले देवताहरूभन्दा मनुष्य जन्म श्रेष्ठ मानिन्छ, किनकि देवताहरू भोगका लागि हुन् र मोक्ष तथा जीवन जगत्बाट पूर्ण स्वतन्त्रता भोगबाट हुँदैन र भोगको छुटकाराबाट मात्र हुन्छ । यो अर्थमा मनुष्य जीवन श्रेष्ठ जीवन हो । तर त्यो चेतनाको धरातल र यथार्थ महत्व गुमाउँदा मानव नै दानव बन्न पुग्छ । त्यसैले मनुष्यको जन्म लिनुभन्दा मनुष्यत्व प्राप्त गर्नु महत्वपूर्ण छ । मनुष्यत्वको धर्म निर्वाह गर्नु महत्वपूर्ण छ । सही आचरण र व्यवहारमा बस्न मानिस चाहदैन, तर धर्म भनेको राम्रो कुरा व्यवहार र विषयहरू धारण गर्नु हो । मानव कल्याण तथा हित गर्नु नै धमै हो । कर्मकाण्ड र सम्प्रदाय धर्म होइन । यो त अहंकार र स्वार्थ हो । एउटा खडा गरिएको चलन हो । अझ उपल्लो स्तरको धर्म निर्वाह गर्नु भनेको आफ्नो लागि नभएर अरूका लागि जिउनु हो, समाज र राष्ट्रका लागि, मानव कल्याणका लािग समर्पित हुनु नै परम कल्याण हो, धर्म हो । त्यही धर्मले राजनीतिले लिनुको कारण समाजको सुव्यवस्था, शान्ति र समृद्धिका लागि हो । तर आज त्यो मूल धर्म नष्ट भयो, भ्रष्ट भयो । वास्तविकता स्वच्छ र स्पष्ट हुन्छ । आहार, निद्रा, भय तथा क्रोध मनुष्य र पशुमा समान नै छ, तर मनुष्यमा चेतनायुक्त धर्मको जुन गुण प्राप्त छ त्यसैले मनुष्यलाई विशिष्ट र उन्नत प्राणीका रूपमा स्थापित गरेको छ । यस अन्तर्गतका गुणहरू धर्य, क्षमा, दम, अस्तेय, शौच, इन्द्रियनिग्रह, बुद्धिमान, विद्या, सत्य र अक्रोध हुन् र यी दस गुण तथा लक्षण मनुष्यका लागि मनुष्यत्व प्राप्त गर्ने प्रमुख आधार पनि हुन् । यी गुण हराउँदा र यिनको प्रवद्र्धन नहुँदा हरक्षेत्रमा अस्तव्यस्तता छ र राजनीति यसैकारण झनै विकृत र बोझमात्र भएको छ । दिनेभन्दा लिने मनोवृत्ति हावी भएका कारण सामूहिक मलाईका विषयहरू गौण बन्दैछन् । जीवन जगत्को रहस्य बुझ्न खोज्ने साना तिना प्रयत्न तथा अभ्यास साधनाले पनि मानव कल्याणको मार्गमा सहायता पुर्याउन सक्छ, सच्चा रूपमा धर्मको अर्थ बुझ्न र बुझाउन मद्दत गर्दछ ।"
पाँचां वेद र आत्मवचन,"सद्योजत : चार वेदतिर जाने हो भने पहिलो वेद ऋग्वेद नै हुन जान्छ । हामी पाशुपत क्षेत्रमा आउँछौं । पहिला हामी सद्योजातको दर्शन गर्छैाँ । सद्योजातको दर्शन गर्दाखेरि हामीले ॐ नमो महादेवाय ! मन्त्र जप्न सक्छौं । वेदले यस सद्योजातको मन्त्र दिएको छ 'ॐ सद्योजातं प्रपद्यामि सद्योजाताय वै नमो नमः भवे भवे नाति भवे भवस्व मां भवोद्भवाय नमः ।' यो मन्त्रलाई बुझ्नु जरुरी छ । यो मन्त्रको उच्चारण गर्दा पुरै पृथ्वी मण्डलको शुद्धीकरण हुन जान्छ । सद्योजात ब्रह्माण्डमा रहनुका साथै हाम्रो पिण्डमा पनि रहनुभएको छ । सद्योजातको शक्ति कुब्जेश्वरी हुनुहुन्छ । उहाँलाई गार्हपत्याग्नि पनि भनिन्छ । मानव पिण्डमा रहेको पञ्च प्राणमा जाँदाखेरि अपान प्राण हुनुहुन्छ । ॐ कारमा जाँदा अकार हुनुहुन्छ । पञ्च महाभूतमा पृथ्वी हुनुहुन्छ र दिशामा पश्चिममा विराजमान हुनुहुन्छ । अघोर सद्योजातपछि हामी पशुपतिनाथको अर्को रूपको दर्शन गर्छौं । त्यस रूपको नाम हो अघोर । अघोर पशुपतिनाथको दोस्रो रूप हो । अघोरको शक्ति निशेश्वरी हुनुहुन्छ । देवतामा उहाँ विष्णु हुनुहुन्छ । उहाँ पालनकर्ता हो । ज्योति स्वरूपमा जाँदा उहाँलाई दक्षिणाग्नि भनेर पुकार्नुपर्ने हुन्छ । हामीहरूको पिण्डमा जाँदा व्यान प्राणको रूपमा रहनुभएको छ । ॐकारमा जाँदा उकारमा विराजमान हुनुहुन्छ । वेदमा जाँदा यजुर्वेदको रूपमा प्रतिष्ठित हुनुहुन्छ । दिशामा हेर्दा दक्षिण दिशामा विराजमान हुनुहुन्छ । अघोर भनेको अग्नि मण्डल हो । हामीले अग्नि बल्दछौं त्यसलाई नै अघोर मान्न सक्छौं अर्थात् एउटा निराकार रूपमा रहेको अग्नि ज्योति छ । उसैलाई नै अघोर भनेर पुकार्नुपर्ने हुन्छ । अघोर भनेको साकार, निराकार अग्निको ज्योति हो । हामीले यौगिक क्रियाद्वारा अध्यात्मको चिन्तन गर्छैाँ भने अघोरको साधना गर्नाले सम्पूर्ण पाप र रोगहरूको निर्मल हुन्छ । यो सत्य छ । अघोरको साधनामा शुद्ध आहार हुन जरुरी छ । अघोर परमेश्वरको हामीले ॐ नमः शिवाय । मन्त्र जप्न सक्छौं । ॐ नमो महादेवाय भन्न सक्छौं । वेदले प्रतिपादन गरेको महामन्त्र छ । ॐ अघोरेभ्योऽथ घोरेभ्यो घोरघोरतरेभ्य सर्वेभ्यः सर्व शर्वेभ्यो नमस्तेऽ अस्तु रुद्ररूपेभ्यः ।२। यस मन्त्रको उच्चारण गर्न जरुरी छ । अघोरको तपस्याले निर्मल हुने विश्वास छ । वामदेव अघोरपछि तेस्रो रूप वामदेवको चर्चा गरौं । पशुपतिनाथको उत्तर दिशामा विराजमान मूर्तिलाई हामीले वामदेव भनेर पुकार्नुपर्छ । यी वामदेवका शक्ति सिद्धेश्वरी हुनुहुन्छ । उहाँलाई सदाशिव भनेर पुकारिन्छ । उहाँ प्रलयकर्ता अर्थात् मुक्ति दिने परमेश्वर हुनुहुन्छ । उहाँलाई अग्निको रूपमा भन्दा आहवनीय रूपमा पुकार्नुपर्छ । हाम्रो शरीरमा रहेको समान प्राणका रूपमा विराजमान हुनुहुन्छ । ॐकारमा जाँदा मकार रूपमा हुनुहुन्छ । पञ्च महाभूतमा जाँदा जल तत्व हुनुहुन्छ । वेदमा जाँदा सामवेद हुनुहुन्छ । उहाँ अर्धनारीश्वरको रूपमा हुनुहुन्छ । वामदेवको नित्यनिरन्तर साधना भयो भने हामीमा पनि वामदेवको ज्ञान अवश्य उत्पन्न हुन थाल्छ । यो ब्रह्माण्डको प्रलय हुँदा पनि चारै वेद विनष्ट हुन सक्छन् । तर, सूक्ष्म वेद देवताहरूमा रहने भएकाले सूक्ष्म वेदबाट फेरि पुनः चार वेदको सृष्टि हुन्छ भनिएको छ । जब वामदेवको हामी साधना गर्छौं हामीमा स्त्री तत्व र पुरुष तत्वको वृद्धि एवं विकास हुन थाल्छ । सबै मानव अर्धनारीश्वरको प्रतीक नै हो भनेर वामदेवले प्रस्ट्याउँछ । प्रमाणित गर्दछ यो सत्य हो । यसरी वामदेवको साधना गर्दा 'ॐ नमो महादेवायः ।' मन्त्र जप गर्नुपर्छ । वामदेवको वैदिक मन्त्र छ 'ॐ वामदेवाय नमो ज्येष्ठाय नमः । श्रेष्ठाय नमो रुद्राय नमः । कालाय नमः कल विकरणाय नमो बल विकरणाय नमः बलाय नमो बल प्रमथनाथ नमः । सर्वभूतदमनाय नमो मनोन्मनाय नमः ।३।' भनेर पुकारिएको छ । तत्पुरुष पशुपति परमेश्वरको चौथो रूपको नाम हो तत्पुरुष । तत्पुरुषको शक्ति पूर्णेश्वरी र देवमा विश्वोतोमुख सर्वज्ञ ईश्वर हुनुहुन्छ । कतिले तत्पुरुषलाई सूर्यदेवको रूपमा पनि पूजा, अर्चना, वन्दना गर्ने गरेको पाइन्छ अर्थात् तत्पुरुष भनेको आकाश मण्डलमा जति पनि ज्योति रूपमा रहेका ज्योति पिण्ड मण्डलहरू देख्छौं । त्यसैलाई नै तत्पुरुषको रूपमा प्रार्थना गरिएको छ । यस्ता तत्पुरुषलाई गायत्री महामन्त्रले पनि साधना गर्न सक्छौं । यसको साधनाद्वारा आत्मा ज्ञान प्राप्त हुन्छ । यसलाई अग्निको रूपमा पुकारिएको छ । हृदयमा रहेको प्राणका रूपमा पनि यसलाई पुकारिन्छ । ॐकारमा जाँदा नादको रूपमा पुकारिएको छ । पञ्च महाभूतमा वायुको रूपमा पुकारिएको छ । वेदमा अथर्ववेद र दिशामा पूर्व दिशामा विराजमान जो तत्पुरुष हुनुहुन्छ यस्ता तत्पुरुषको बारेमा पूर्ण विस्तृत जानकारी भयो भने हामीले आत्मा प्राप्तिको ज्ञान र विज्ञानलाई जान्नेछौं । तत्पुरुषका वेदमा मन्त्र व्याख्या गरिएको छ 'ॐ तत्पुरुषाय विद्महे महादेवाय धीमहि । तन्नो रुद्रः प्रचोदयात् ।४।' भनेर महान् ब्रह्मर्षिहरूले स्तुति गरिएको पाइन्छ । यो मन्त्रको स्तुति गर्न जरुरी छ । यी त भए पशुपतिनाथको चार विग्रहहरूको वर्णन । अन्तमा पशुपतिनाथको ईशानको बारेमा जान्न जरुरी छ । पशु भनेको यी चारवटा रूपमा आउँदछ । सद्योजात, अघोर, वामदेव र तत्पुरुषका स्थिति भनेको पशुमा नै आउँदछ भनेर भनिएको छ ।। ईशान भनेको परमेश्वरको रूपमा पुकारिएको छ । ईशान पशुपतिको ऊध्र्वतर्फ ईशानको निवास छ । यस्ता ईशान परमेश्वरको शक्ति हुनुहुन्छ कामेश्वरी । त्यहाँ स्वयं परमेश्वर विराजमान हुनुहुन्छ । अव्यक्त गायत्री हामीले व्यक्त गर्न नसकिने त्यहाँ विराजमान हुनुहन्छ । यो स्थानलाई बुझ्नाले निर्वाण अर्थात् मुक्ति प्राप्त हुन्छ । त्यस स्थानमा सूर्याग्निको निवास छ । सूर्यको करोडौंकरोड ज्योतिको रूपमा परम ज्योति रहेको छ । हाम्रो शरीरमा रहेका प्राणहरूमध्येमा उदान प्राण त्यस स्थानमा विराजमान भएको छ । ॐकारमा जाँदा बिन्दुको रूपमा यहाँ हामीले पुकार छौं । त्यस क्षेत्रको ज्ञान हुनाले परमेश्वरको ज्ञान हुन्छ । हामीले चार वेदका कुरा गर्यौं । तर चार वेद मात्र नभएर पाँचौं सूक्ष्म वेद पनि छ, भनिएको छ, त्यो पाँचौं वेदको नाम हो सूक्ष्म वेद । त्यो वेद देवताहरूमा नै स्थित छ । यो ब्रह्माण्डको प्रलय हुँदा पनि चारै वेदहरूको विनष्ट हुन सक्छन् । तर सूक्ष्म वेद देवताहरूमा रहने भएकाले सूक्ष्म वेदबाट फेरि पुनः चार वेदहरूको सृष्टि हुन्छ भनिएको छ । ऊध्र्व माथितिर रहेको स्वरूपलाई ईशान नामले पुकारिएको छ । यस्ता परम ईशानदेवका हामीले ब्रह्मरन्ध्र (तालु) मा ध्यान गर्छौं । त्यस ब्रह्मरन्ध्रमा सर्वप्रथम अग्नि मण्डलको ध्यान गर्छौं । त्यसभन्दा माथि सूर्य मण्डलको ध्यान गर्छौं । सूर्य मण्डलभन्दा माथि चन्द्र मण्डलको ध्यान गर्छैाँ । चन्द्रमण्डलभन्दा माथि हिरण्मय ज्योतिको रूपमा हिरण्मयभन्दा पनि माथि बाह्र अंगुलको दूरीमा परम ज्योतिको जसले ध्यान गर्छ उसलाई अवश्य पनि ईशानको दर्शन हुन्छ । अर्थात् हाम्रो आत्माले परमात्मासँग साक्षात्कार गर्छ । यस्ता परमेश्वरको वेदमा मन्त्र उल्लेख गरिएको छ 'ॐ ईशानः सर्वविद्यानामीश्वर सर्वभूतानाम् ब्रह्माधिपतिब्रह्मणोऽधिपतिब्र्रह्मा शिवो मेऽअस्तु सदा शिवोऽम् ।।५।। परम श्रेष्ठ मन्त्रको जप गर्नु अनिवार्य छ । यी पाँचवटा विग्रहका बारेमा हामीले जान्नु नितान्त आवश्यक छ । मैले संक्षेपमा यी पाँच विग्रहका बारेमा भनेँ, यसमा केही त्रुटि भएमा म पशुपति परमेश्वरसँग क्षमायाचना माग्छु । पशुपति परमेश्वरबाटै नै पाशुपतयोगको सृष्टि भएको हो । उहाँले नै पुरातन कालमा पाशुपतयोगको विधान गर्नुभयो । अहंकार युक्त जीवात्मालाई परमात्मासँग साक्षात्कार गर्नका लागि पाशुपतव्रत, पाशुपतयोग र पाशुपतज्ञानको सृष्टि गर्नुभयो । यो ज्ञानलाई हामीले वेदमा गहन रूपले चिन्तन, अध्ययन गर्ने हो भने वेद, पुराणमा उपनिषद्हरूमा यही ज्ञान हामी पाउँछौं । पशुपति परमेश्वरकै ज्ञान पाउँछौं । पाशुपतयोग कै बारेमा त्यहाँ चर्चा हुन्छ । पाशुपतधर्म कै बारेमा वर्णन छ । पाशुपतयोग अर्थात् हामी ब्रह्म चर्चाको कुरा गर्छौं । ब्रह्म चर्चाको कुरा गर्दा सर्वप्रथम हामीहरूले परम गुरुलाई कहिल्यै पनि भुल्नु हुँदैन । अथवा गुरुरूप परमेश्वरलाई कहिल्यै भुल्नु हुँदैन । हामीले सद्गुरुले खोज गर्ने हो भने हृदयकमलमा विराजमान परम ज्योतिलाई नै गुरु भनेर पुकार्नुपर्छ । कोही कसैले अध्यात्म ज्ञानद्वारा आफूलाई साक्षात्कार गरेको छ भने हृदयकमलमा रहेको सर्वव्यापक परम ज्योति नै परम गुरुको साक्षात्कार गरेको हो । गुरुको महिमा जो पुरुष वेद सम्पन्न, मन्त्रहरूका ज्ञाता, मन्त्रहरूका भक्त, मन्त्रहरूको आ श्रय लिने, पुराणज्ञ, विशेषज्ञ, पवित्र, ईष्र्यारहित, ईश्वर भक्त र गुरुभक्त छ, यस्तो लक्षणहरूले सम्पन्न पुरुषलाई गुरु भनिन्छ । गुरु शब्दमा 'गु'को अर्थ अन्धकार र 'रु' को अर्थ अन्धकारको निरोधक हो । अन्धकार (अज्ञान) लाई रोक्नसक्ने व्यक्तिलाई नै गुरु भनिन्छ । गुरु नै परम ब्रह्म हो, गुरु नै परागति हो, गुरु नै परम विद्या हो र गुरुलाई नै परम धन मानिएको छ। गुरु नै परम आ श्रयस्थल हो । गुरु शब्दका उच्चारण एकपटक गर्नाले पनि संसारबाट मुक्ति प्राप्त हुन्छ । गुरु उच्चारणबाट सबै पुरुषार्थ सिद्ध हुन्छ । फेरि ऊ कदापि यस संसारमा पुनरागमन गर्दैन, कहिल्यै पुनरावर्तन हुँदैन, यो सत्य छ । जो यस अविनाशी योगलाई ठीक यस प्रकारले सम्झन्छ, उसलाई सबै फल प्राप्त हुन्छ भनेर गुरु महिमामा वर्णन गरिएको छ । गुरुबिना अध्यात्म ज्ञान खुल्न पनि कठिन छ । जो पुरुष वेद सम्पन्न, मन्त्रहरूका ज्ञाता, मन्त्रहरूका भक्त, मन्त्रहरूको आ श्रय लिने, पुराणज्ञ, विशेषज्ञ, पवित्र, ईष्र्यारहित, ईश्वर भक्त र गुरुभक्त छ, यस्तो लक्षणहरूले सम्पन्न पुरुषलाई गुरु भनिन्छ । गुरु शब्दमा 'गु'को अर्थ अन्धकार र 'रु' को अर्थ अन्धकारको निरोधक हो । अन्धकार (अज्ञान) लाई रोक्नसक्ने व्यक्तिलाई नै गुरु भनिन्छ । गुरु नै परम ब्रह्म हो, गुरु नै परागति हो, गुरु नै परम विद्या हो र गुरुलाई नै परम धन मानिएको छ। गुरु नै परम आ श्रयस्थल हो । गुरु शब्दका उच्चारण एकपटक गर्नाले पनि संसारबाट मुक्ति प्राप्त हुन्छ । गुरु उच्चारणबाट सबै पुरुषार्थ सिद्ध हुन्छ । फेरि ऊ कदापि यस संसारमा पुनरागमन गर्दैन, कहिल्यै पुनरावर्तन हुँदैन, यो सत्य छ । जो यस अविनाशी योगलाई ठीक यस प्रकारले सम्झन्छ, उसलाई सबै फल प्राप्त हुन्छ भनेर गुरु महिमामा वर्णन गरिएको छ । गुरुबिना अध्यात्म ज्ञान खुल्न पनि कठिन छ ।"
खेलाडी किनबेचले तताएको विश्व फुटबल,"लन्डन : सिजनको अन्त्यसँगै फुटबल खेलाडीको क्लब ट्रान्सफरले अहिले बजार तातेको छ । खेलाडी किनबेचले फुटबल बजार तातेसँगै इङ्लिस प्रिमियर लिग क्लब आर्सनलले आफ्ना प्रभावशाली स्ट्राइकर एलेक्सिस सान्चेजलाई आठ करोड पाउन्डमा बिक्री गर्न लागेको जनाएको छ । यसअघि सान्चेज आर्सनलकै प्रतिद्वन्द्वी प्रिमियर लिग क्लब म्यानचेस्टर सिटीमा जान लागेको हल्ला चलेको थियो । आर्सनलले भने सान्चेज म्यानचेस्टर सिटी नभई फ्रान्सेली क्लब पेरिस सेन्ज जर्मन (पीएसजी) वा जर्मन क्लब बायर्न म्युनिखमा आबद्ध हुन लागेको जनाएको छ । आर्सनललाई उद्धृत गर्दै बेलायती समाचारपत्र सन्डे एक्प्रेसले यस्तो समाचार प्रकाशित गरेको छ । २८ वर्षीय सान्चेजलाई पीएसजी वा बायर्नमा जानका लागि अनुमति दिइएको छ । उनी म्यानचेस्टर सिटी जाने कुरा निराधार हो तर, यसको अन्तिम निर्णय भने सान्चेजले नै लिनेछन्, आर्सनलले भनको छ । यसैगरी म्यानचेस्टर युुनाइटेडका कप्तान वेन रोनी आफ्नो ब्वाईहुड क्लब एभर्टन फर्किएका छन् । अघिल्लो सातामात्र रोनीले चिनियाँ क्लबबाट खेल्ने हल्ला चलेको थियो । रोनी म्यानचेस्टर युनाइटेडका लागि सर्वाधिक गोल गर्ने खेलाडी हुन् । प्रभावशाली खेलाडी रोनीले म्यानचेस्टर युनाइटेडका लागि पाँच सय ५९ खेल खेल्दै दुई सय ५३ गोल गरेका छन् । रोनी म्यानचेस्टर युनाइटेडमा १३ वर्ष बिताएर एभर्टन फर्किएका हुन् । म्यानचेस्टर युनाइटेडमा आबद्ध हुनुअघि ३१ वर्षीय रोनी सन् २००२ देखि सन् २००४ सम्म एभर्टनमै थिए । रोनीले म्यानचेस्टर युनाइटेडमा रहँदा पाँचवटा इङ्लिस प्रिमियर लिग उपाधि जिते । यसबीचमा उनले म्यानचेस्टर युनाइटेडलाई एकएकपटक च्याम्पियन्स लिग र एफए कपको उपाधि पनि चुमाए । उनी एभर्टनबाट दुई करोड ७० लाख पाउन्डमा म्यानचेस्टर युनाइटेडमा आबद्ध भएका थिए । यसैगरी स्विडेनका चर्चित स्ट्राइकर ज्लाटन इब्राहिमोभिचले भने म्यानचेस्टर युनाइटेडसँग नयाँ सम्झौता गर्न लागेको समार सन्डे मिररले प्रकाशित गरेको छ । ३५ वर्षीय इब्राहिमोभिच विगत केही समयदेखि घुँडाको समस्याका कारण आराम गरिरहेका छन् । चोट निको हुनासाथ उनले म्यान युनाइटेडसँग नयाँ सम्झौता गर्ने उक्त समाचारमा जनाइएको छ । यसैगरी चर्चित बेल्जियन स्ट्राइकर रोमेलु लुकाकु म्यानचेस्टर युनाइटेडमा आबद्ध भएका छन् । लुकाकुलाई भित्राउन म्यानचेस्टर युनाइटेडका प्रशिक्षक जोसे मोउरिन्होले पनि ठूलै कसरत गरेका थिए । लुकाकु एभर्टनबाट नौ करोड ७० लाख अमेरिकी डलरमा म्यानचेस्टर युनाइटेडमा आबद्ध भएका हुन् । २४ वर्षीय लुकाकुमाथि अर्को इङ्लिस क्लब चेल्सीले पनि आँखा लगाएको थियो । तर, निकै लामो छलफलपछि लुकाकुले चेल्सीभन्दा म्यानचेस्टर युनाइटेड नै आफ्ना लागि उपयुक्त गन्तव्य हुने निर्णय लिए । चेल्सी उनको पूर्वक्लब पनि हो । म्यानचेस्टर युनाइटेडसँग लुकाकुले पाँच वर्षका लागि सम्झौता गरेका हुन् । म्यानचेस्टर युनाइटेडको इतिहासमा लुकाकु दोस्रो सबैभन्दा महँगा खेलाडी पनि बनेका छन् । म्यानचेस्टर युनाइटेडका सबैभन्दा महंगा खेलाडी भने पल पोग्बा हुन् । यसअघि पोग्बा ११ करोड ६० लाख अमेरिकी डलरमा म्यानचेस्टर युनाइटेडमा आबद्ध भएका थिए । लुकाकु र पोग्बा निकैै मिल्ने साथी हुन् । यसैगरी टोट्टनहामका मिडफिल्डर इरिक डायरलाई म्यानचेस्टर युनाइटेडले किन्न लागेको भन्ने समाचार भने निराधार भएको टोट्टनहामले जनाएको छ । यसअघि २३ वर्षीय इरिकलाई म्यानचेस्टर युनाइटेडले पाँच करोड पाउन्डमा किन्न लागेको चर्चा चलेको थियो । न्युक्यासल युनाइटेडले म्यानचेस्टर सिटीका फाविन डेल्फलाई क्लबमा अनुबन्ध गर्न लागे पनि फाविनले भने स्टोक सिटी रोजेको खबर डेली मेलले छापेको छ । अघिल्लो सिजन ऋणमा इटालियन क्लब एएस रोमा पुगेका बार्सिलोनाका सेन्टर ब्याक थोमस भर्माइलेनलाई यो सिजन न्युक्यासल युनाइटेडले अनुबन्ध गर्न लागेको छ । यसैगरी ब्राजिलियन खेलाडी डानी आल्भेस इटालियन सिरिए क्लब युभेन्ट्सबाट फ्रान्सेली क्लब पेरिस सेन्ट जर्मन (पीएसजी) मा आबद्ध भएका छन् । पीएसजीले आल्भेससँग दुई वर्षका लागि सम्झौता गरेको छ । ब्राजिलियन खेलाडी डगलस कोस्टा भने ऋणमा युभेन्ट्समा आबद्ध भएका छन् । २६ वर्षीय कोस्टा यसअघि जर्मन क्लब बायर्न म्युनिखबाट ब्यवसायिक फुटबल खेल्थे । यसैगरी फ्रान्सको यू२० राष्ट्रिय फुटबल टोलीका युवा मिडफिल्डर आमिन हारित जर्मन क्लब साल्केमा आबद्ध भएका छन् । २० वर्षीय आमिन एक करोड युरोमा जर्मन क्लबमा आबद्ध भएका हुन् । चेल्सीका पूर्वखेलाडी १९ वर्षीय स्ट्राइकर डोमिनिक सोलान्की भने अर्को इङ्लिस क्लब लिभरपुलमा आबद्ध भएका छन् । लिभरपुलले उनका लागि ३० लाख पाउन्ड खर्चिएको समाचारमा जनाइएको छ । अर्जेन्टिनी स्ट्राइकर लियोनल मेसी भने स्पेनिस क्लब बार्सिलोनामै रहने भएका छन् । उनले आगामी चार बर्षका लागि बार्सिलोनासँग सम्झौता गरेका छन् । मेसीले बार्सिलोनासँग प्रति साता पाँच लाख पाउन्ड पाउने गरी नयाँ सम्झौता गरेका हुन् । कर छलीको आरोप लागेपछि क्लब छाड्ने चर्चा चलेका पोर्चुगिज खेलाडी क्रिस्टियानो रोनाल्डो पनि अन्ततः रियल म्याड्रिडमै रहने भएका छन् । जर्मन स्ट्राइकर लुकास पोडोलस्की भने जापानी क्लब भिसेल कोबेमा आबद्ध भएका छन् । पोडोलस्कीको आगमनबाट क्लबको स्तर उकास्न मद्दत पुग्ने विश्वास क्लबका पदाधिकारीले व्यक्त गरेका छन् । फ्रान्सेली स्ट्राइकर एलेकजेन्डर लाकाजेट्टी पनि ६ करोड ८० लाख अमेरिकी डलरमा इङ्लिस क्लब आर्सनलमा आबद्ध भएका छन् । उनी यसअघि फ्रान्सेली क्लब लियोनबाट व्यावसायिक फुटबल खेल्थे । फ्रान्सेली डिफेन्डर थेओ हर्नान्डेज स्पेनिस क्लब रियल म्याड्रिडमा आबद्ध भएका छन् । एट्लेटिको म्याड्रिडका १९ वर्षीय खेलाडी हर्नान्डेजले अघिल्लो सिजन आल्भेसबाट व्यावसायिक फुटबल खेलेका थिए । स्पेनिस मिडफिल्डर इग्नासियो कामाचो र इङ्ल्यान्डको युवा टोलीका खेलाडी कायलेन हिन्ड्स जर्मन क्लब उल्फ्सबर्गमा आबद्ध भएका छन् । २७ वर्षीय कामाचो सन् २०२१ र १९ वर्षीय हिन्ड्स सन् २०२० सम्म उल्फ्सबर्गमा रहनेछन् । रियल म्याड्रिडका स्ट्राइकर जेम्स रोड्रिग्वेज भने लोनमा जर्मन फुटबल क्लब बायर्न म्युनिखमा आबद्ध भएका छन् । २५ वर्षीय रोड्रिग्वेज सन् २०१४ मा मोनाकोबाट ६ वर्षका लागि रियल म्याड्रिडमा आबद्ध भएका थिए । यसअघि लिभरपुलले रोड्रिग्वेजमाथि आँखा लगाएको थियो । उनका लागि लिभरपुलले ६ करोड ६० लाख पाउन्ड खर्चने तयारी गरेको थियो । कुन खेलाडी कहाँ (१) म्यानचेस्टर युुनाइटेडका कप्तान वेन रोनी आफ्नो ब्वाईहुड क्लब एभर्टन फर्किए । (२) स्विडेनका चर्चित स्ट्राइकर ज्लाटन इब्राहिमोभिच म्यानचेस्टर युनाइटेडसँग नयाँ सम्झौताको तयारीमा । (३) बेल्जियन स्ट्राइकर रोमेलु लुकाकु नौ करोड ७० लाख अमेरिकी डलरमा म्यानचेस्टर युनाइटेडमा । लुकाकु पल पोग्बापछिका सबैभन्दा महंगा खेलाडी। (४) ब्राजिलियन खेलाडी डानी आल्भेस इटालियन सिरिए क्लब युभेन्ट्सबाट फ्रान्सेली क्लब पेरिस सेन्ट जर्मनमा । (५) ब्राजिलियन खेलाडी डगलस कोस्टा भने जर्मन क्लब बायर्न म्युनिखबाट ऋणमा युभेन्ट्समा । (६) फ्रान्सको यू२० राष्ट्रिय टोलीका युवा मिडफिल्डर आमिन हारित एक करोड युरोमा जर्मन क्लब साल्केमा । (७) चेल्सीका पूर्वखेलाडी १९ वर्षीय स्ट्राइकर डोमिनिक सोलान्की ३० लाख पाउन्डमा इङ्लिस क्लब लिभरपुलमा । (८) अर्जेन्टिनी स्ट्राइकर लियोनल मेसी बार्सिलोनामै र कर छलीको आरोप लागेपछि क्लब छाड्ने चर्चा चलेका पोर्चुगिज खेलाडी क्रिस्टियानो रोनाल्डो रियल म्याड्रिडमै रहने । (९) जर्मन स्ट्राइकर लुकास पोडोलस्की जापानी क्लब भिसेल कोबेमा आबद्ध । (१०) फ्रान्सेली स्ट्राइकर एलेकजेन्डर लाकाजेट्टी ६ करोड ८० लाख अमेरिकी डलरमा इङ्लिस क्लब आर्सनलमा आबद्ध । (११) फ्रान्सेली डिफेन्डर थेओ हर्नान्डेज स्पेनिस क्लब एट्लेटिको म्याड्रिडबाट अर्को स्पेनिस क्लब रियल म्याड्रिडमा । (१२) स्पेनिस मिडफिल्डर इग्नासियो कामाचो र इङ्ल्यान्डको युवा टोलीका खेलाडी कायलेन हिन्ड्स जर्मन क्लब उल्फ्सबर्गमा । (१३) लिभरपुल जाने अनुमान गरिएका रियल म्याड्रिडका स्ट्राइकर जेम्स रोड्रिग्वेज लोनमा जर्मन क्लब बायर्न म्युनिखमा आबद्ध ।"
एएफसी यू२३ : नेपाल यूएईसँग ५० ले पराजित,"काठमाडौं : नेपालले संयुक्त अरब इमिरेट्स (यूएई) मा शनिबार देखि सुरु भएको एएफसी यू२३ च्याम्पियनसिप छनोट खेलमा खराव सुरुआत गरेको छ। समूह डी मा रहेको नेपाल पहिलो खेलमा आयोजक यूएईसँग ५० गोलले पराजित भयो। चर्को गर्मीमा भएको खेलमा नेपाली टोलीले पहिलो हाफमै चार गोल खाएको थियो। खेलको सुरुआत देखिनै सम्हालिन नसकेको नेपालविरुद्ध यूएईले आठौं मिनेटमै खाता खोलेको थियो। त्यसपछि यूएईले २० औं, २३ औैं र ३३ औं मिनेटमा गोल गर्यो। नेपालले चौथो गोल पेनाल्टीमा खाएको थियो। डिबक्समा नेपालका दिनेश राजवंशीले ह्यान्ड गरेपछि युएईले पेनाल्टी पाएको थियो। दोस्रो हाफमा केही सुधार गरेपनि नेपाल ६० औं मिनेटमा पाँचौं गोल खान बाध्य भयो। साउन ४ गतेसम्म सञ्चालन हुने छनोट प्रतियोगितामा नेपालको समूहमा आयोजक यूएई, उज्बेकिस्तान र लेबनान रहेका छन्। समूहको दोस्रो खेलमा नेपालले साउन २ गते उज्बेकिस्तान र अन्तिम खेल साउन ४ गते लेबनानसँग खेल्नेछ। नेपाली टोली दुई साता लामो तयारी गरेर यूएई गएको हो। यूएई जानुअघि नेपालले बंगलादेशको यू२३ टोलीसँग मैत्रीपूर्ण अभ्यास खेल खेलेको थियो। उक्त खेलमा नेपाल १० गोलले विजयी भएको थियो। विमल घर्तीमगरको कप्तानीमा रहेको नेपाली टोलीमा पूराना र नयाँगरी २३ खेलाडी छन्। टोलीको प्रशिक्षकमा राजुकाजी शाक्य छन्। सहायक प्रशिक्षकमा प्रकाश अर्याल र गोलरक्षक प्रशिक्षकमा मृगेन्द्र मि श्र रहेका छन्।"
