शीर्षक,विवरण
अध्यात्म र संसार साथसाथ,"स्वामी विवेकानन्द आफ्ना शिष्यहरूलाई पूर्ण मानवका रूपमा देख्न चाहन्थे । जीवनलाई पूर्णतामा बाँच्ने बनाउन स्वामीले शिष्यहरूलार्ई सोही अनुरूपका कर्म आचरण व्यवहारमा जोड दिन्थे । भौतिक शरीर मात्रले मानिसलाई पूर्ण मानव बनाउन सक्तैन र यो त एउटा प्राणीका रूपमा बाहिरी आवरणमात्र हो । अध्यात्म साधना मार्गले मानिसका तीन शरीरको कुरा गरेको छ स्थूल, सूक्ष्म र कारण शरीर । हाम्रो देखिने शरीर अथवा काया स्थूल शरीर हो र यो आवरण भित्र नै सूक्ष्म र कारण शरीर छिपेका छन् । शरीरभित्रका शरीरहरू तथा शरीर र शरीरबारे गीता, उपनिषद्लगायत बहुतै शास्त्र तथा सन्तहरूले पनि व्याख्या गरेका छन् । मानिसमा हुने पाइने बुद्धिज्ञान, विवेक र प्रज्ञा शरीरभित्रका शरीरहरूको अवस्थाले परावर्तन गर्ने विषय हुन भनेर अध्यात्मले भन्छ । तर यी शरीरभित्रका शरीरहरूको बोध गर्ने विषय निकै सूक्ष्म र गहन छ । यसलाई थाहा पाउन अध्ययन र तर्कले पुग्दैन, साधना र अभ्यास नै चाहिन्छ । सामान्य मानिस हुनु र मानव हुनुमा फरक छ । मन हुनासाथ मानिस त हुन्छ तर मानव हुनका लागि मानवत्व चाहिन्छ । त्यसैले मानिसको विपरीत शब्दमा पशु र मानवको विपरीत शब्दमा दानवलाई लिइन्छ । मन हुँदा मानिस र नहुँदा पशु भयो । मनमा कोमल र सदाचारको हृदय हुँदा मानव र कठोर अनि दुष्ट मन हुँदा दानव हुन गयो । हामीले एउटै मानिसमा सामान्य मानिस, दुष्ट मानिस र पूर्ण मानव वा महामानव बन्न सक्ने गुण धर्म विद्यमान रहेको पाउँछौं । तर त्यसलाई निर्देशित गर्ने काममा रूपमा शिक्षा र संस्कारको महत्वव छ । शिक्षा आर्जन गर्न सजिलो छ, तर संस्कार आर्जन गर्न कठिन छ । शिक्षाले वृत्तितर्फ जोड दिन्छ र संस्कारले प्रवृत्तितर्फ । अर्थात, शिक्षा मस्तिष्कको क्षेत्रको विषय छ, तर संस्कार हृदयको क्षेत्रको विषय हो । घर, स्कुल कलेजले शिक्षा दिएर पनि संस्कार सिकाउन सकेनन् भने सर्वत्र विकृति आउँछ, आज त्यही भइरहेछ । नैतिक पक्ष र चरित्र निर्माणको पाटो आज ओझेलमा छ । मानिसको बाहिरी स्वरूपभन्दा भित्री स्वरूपको महत्वव हुन्छ । उच्चतम आदर्श र सोही अनुरूपको व्यावहारिकता कायम गरी जीवनमा सामञ्जस्यता ल्याउन शिक्षा र दीक्षा अर्थात् शिक्षा र संस्कारको उत्तिकै भूमिका हुन्छ । यो एउटा बहुतै महत्ववपूर्ण विषय पनि छ । यसको लागि कर्मलाई साधना र साधनालाई कर्म बनाउन सक्ने अभ्यास हुनु आवश्यक छ । त्यसैले स्वामी विवेकान्दले आफ्ना शिष्यहरूलाई एकै छिनमा मनका सांसारिक खेललाई विसर्जन गर्दै गहनतम ध्यानमा उत्रन सक्ने र तताण नै ध्यान अवस्थाबाट बाहिर निस्की कुटो कोदालो समातेर खेतमा गै काम गर्न सक्ने मनका लागि प्रशिक्षण दिन्थे र यसबाट नै जीवनको पूर्णता प्राप्त हुन्छ भन्ने उनको दृढता मान्यता थियो । सबै मानिस एक समान र एकसाथ ध्यानी ज्ञानी हुन सक्तैनन्, सन्तमहात्मा र महामानव हुन सक्तैनन् । अधिकांश मानिस सरदर वृत्ति प्रवृत्तिमा बाँचेका हुन्छन् र त्यसमा पनि धेरैजसो त तल्लो श्रेणी हुन्छन् । यो प्रकृतिको नियम नै हो । किनकि प्रकृतिमा तीन गुण धम छन्, शिक्षा संस्कारको प्रभाव छ र पूर्वजन्मका कर्मसंस्कारको मार्ग निर्देशन पनि छ सूक्ष्म रूपमा । तर यति हुँदाहुँदै पनि मानिसको आफ्ना प्रयास प्रयत्न छोड्नु हुँदैन र समाज र राष्ट्रले सधैं न्यून वृत्ति प्रवृत्तिलाई उच्च अवस्थामा लैजाने प्रयत्न गर्नुपर्छ । मानव सभ्यता र विकासले पनि यही कुराको मात्र गर्छ अनि अध्यात्म साधनाले पनि खराब संस्कार तथा वृत्ति प्रवृत्ति हटाउनलाई नै आफ्नो ध्येय ठान्छ । वास्तवमा भौतिक जीवन र अध्यात्म जीवनको एकसाथ र सामाञ्जस्यपूर्ण अभ्यास गर्न सक्नु बहुतै ठूलो उपलब्धि हो मानव जन्मेको । स्वामी विवेकानन्दले समत्वमा रहेर साधना पनि गर्न सक्ने र खेती व्यापार उद्योग पनि दत्तचित्तले गर्न सक्ने मन निर्माणको प्रशिक्षणमा जोड दिनुभएको विषय ज्यादै महत्ववपूर्ण छ र यो काम निकै कठिन चाहिँ छ । जीवनदेखि भागेर अर्थात् भगौडा भएर, पलायन भएर निष्क्रियताका लागि सन्न्यास लिनु र भौतिक गृहस्थ, संसारमा बसेर तृष्णा, भोगविलासमा मात्र बाँच्नु यी दुवै विपरीत ध्रुवका अतिवाद हुन् र यी दुवै प्रवृत्ति दुःखका जड हुन् । अध्यात्म साधनमा पनि समय दिँदै जीवन व्यवहार कुशलता प्रदर्शन गर्न सक्ने मन र हृदयको निर्माण हुनु नै एउटा मानवपूर्ण मानव हुने मार्ग तय गर्नु हो । यो कार्य अलिक कठिन चाहिँ छ । हुरीबतास चलेका बेला बलिरहेको दियो जोगाउन यत्न गर्नुपर्छ र परालको थुप्रो भएका ठाउँमा आगो बाल्दा होसियार हुनुपर्दछ । यही अनुरूपको सावधानी अध्यात्म र भौतिक जीवनको सन्तुलन आवश्यक छ । समाज, राष्ट्र र विश्वमा यो सन्तुलनयुक्त मानव पाउन निकै कठिन छ र जुन समाज र राष्ट्रमा यस प्रकारका मन आत्माहरूको बाहुल्य हुन्छ त्यो समाज र राष्ट्रले धेरै हितकारी कल्याणकारी काम गनै सक्ने सामथ्र्य तथा हैसियत प्राप्त गर्छ । यी मानवहरूमा आफूप्रति नै विश्वास जागृत हुन्छ र यिनीहरू इतिहासका रचनाकार हुन्छन् । मानिसमा सर्वप्रथम आफूप्रति विश्वास जाग्नासाथ शरीरभित्र छिपेको दैवी प्रवृत्तिले काम गर्न थाल्छ । यस अवस्थामा देवी प्रवृत्तिले आसुरी प्रवृत्ति माथि विस्तारै विजय पनि प्राप्त गर्दै जान्छ । यसबेला मानिस शक्तिशाली बन्दै जान्छ, दूरदृष्टियुक्त पनि हुँदै जान्छ । हामीले देखेका छौं । मुख्य रूपले राजनीतिमा देखेका छौं कि समय र ठाउँ पाएर पनि आफूभित्रको अनन्त शक्तिलाई चिन्न नसक्दा र आफैंप्रति विश्वास र भरोसा नजाग्दा मानिस असफल भएका छन् । त्यो असफलता व्यक्तिगत र गुटगत स्वार्थमा परिवर्तन भई खेर गएको छ । आफैं सत्कर्ममा अभिप्रेरित हुने र अरूलाई पनि अभिप्रेरणा दिने सामथ्र्य गुमाएका अवस्थाहरू हामीले हाम्रो देशमा धेरै समयदेखि देखिरहेका छौं । चोखा र राम्रा काम गर्ने व्यक्तिहरूको पंक्ति कति छिट्ट भ्रष्ट र स्वार्थी तत्ववमा परिणत हुन्छन् भन्ने उदाहरण गाउँ समाज र राष्ट्रमा सर्वत्र देखिएको छ । अहिलेको कालखण्डमा केही अपवाद छोडेर सर्वत्र यही प्रवृत्ति हावी भएको छ । आध्यात्मिक आस्तिकताको धेरै कुरा जोगाउँछ । अन्धो धर्मवादले धेरै कुरा बिगार्छ, नष्ट गर्छ । अध्यात्ममा आधारित ईश्वर वा भगवान र धर्म सम्प्रदायमा आधारित ईश्वर वा भगवान्मा फरक छ । अध्यात्मको बाटोले विकार र क्लेस हट्दै जाँदा स्वतः प्रकट हुने सत्यलाई भगवान्को स्वरूप ठान्छ भने धर्म सम्प्रदायले आलम्बनबाट उत्पन्न भ्रान्तिलाई ईश्वर देख्छ । त्यसैले धर्म सार्वजनिक भएन, अध्यात्म मात्र सार्वजनीन विषय छ । ईश्वर कुनै भौतिक वस्तु वा अब्जेक्ट होइन, यो त आफूभित्रको स्वच्छ अवस्थामा महसुस हुने सत्य बोध हो । इन्द्रियले महसुस गर्ने अवस्थाभन्दा परको अवस्थामा मात्र ईश्वर वा सत्यको बोध हुने कुरा बहुतै गहन र रहस्यको विषय छ । होस जाग्नु, बोध जाग्नु र प्रज्ञामा प्रतिस्थापित हुनु महत्ववपूर्ण कुरा हो । यस्ता प्रवृत्तिका व्यक्तिहरूले नै समाज र राष्ट्रलाई उल्लेख्य योगदान पुर्याउन सक्छन् । राजनीतिक, कूटनीतिक, प्रशासनिक र सामाजिक क्षेत्रका नेतृत्वमा यस्ता गुण धर्मयुक्त व्यक्ति भई दिएमा नै समाज र राष्ट्रको कल्याण सम्भव छ । बुद्धिको आयतनभन्दा विवेक र प्रज्ञाको आयतन बढ्दै जाँदा सत्कर्म गर्ने प्रवृत्ति बढ्दै जान्छ । आज त्यो पक्ष कमजोर छ र नै समाज र राष्ट्रले दुःख पाइरहेछ । असीमित सम्भावना र रहस्ययुक्त शरीर धारणा गरेर पनि मानिसले आफूलाई चिन्न नसक्दा र आफैंलाई विश्वास गर्न नसक्दा जीवनमा सम्भावनाहरू खेर गएका छन् । मानिसको हृदय र मस्तिष्क विवेक र बुद्धिसँग गाँसिएको छ । दुवैको सन्तुलनमा नै आफ्नो र अरूको भलाई पनि निहित छ । सबैले आज महसुस गरिरहेको विषय छ देश बनाउन अठोट र इमानदारिता चाहिन्छ । त्यो अठोट र इमानदारिता अध्यात्मक र भौतिकताको सन्तुलन, ज्ञान र विवेकको सन्तुलनबाट मात्र सम्भव छ । यो पहिलो सर्त हो । यी गुणले युक्त कुशल नेतृत्वको अभावमा नै राष्ट्र छट्पटाइरहेको छ, पीडामा परेको छ । त्यसपछिमात्र पुँजी, प्रविधि र दक्ष जनशक्तिको कुरा आउँछ । एकछिन पछि फर्किएर हेरौं त । यो देशमा ठूलो भूकम्प आयो, जनधनको क्षति भयो र सारा विश्वको ध्यान आकर्षित भई दुःख व्यक्त गर्दै दुःखमा सहायता गर्ने प्रतिबद्धता पनि व्यक्त गरे । यही भूकम्पपछि राष्ट्र दृढ अठोट भएको स्थिर नेतृत्व भएको भए र उपयुक्त नीति कानुन र संरचनासहितको सबल नेतृत्वयुक्त आयोग वा प्राधिकरण तुरुन्त बनाई काम भएको भए पुनर्निर्माण र नवनिर्माणको नयाँ युगमा राष्ट्र प्रवेश गर्ने थियो । तर त्यहाँ पनि फोहोरी राजनीतिको आलले देशलाई बेहाल बनायो । नवनिर्माणका लागि दृढ, जुझारु र स्वच्छ नेतृत्व चाहिन्थ्यो, तर राजनीतिक खिचातानी, कमिसनको लोभ र अकर्मण्यताले गाँजेको अवस्थामा स्रोतको परिचालन हुन सक्ने कुरै भएन, दूरदृष्टि त दूरकै कुरा भयो आज यही परिस्थितिबीच पनि बुद्धि र विवेकको संगमको धनी धुर्मुस सुन्तली फाउन्डेसनले एकीकृत नमुना मुसहर बस्तीलगायत अन्य ठाउँमा पनि जुन कार्य सम्पन्न गरेर देखायो त्यसले एउटा सन्देश दिएको छ वृत्ति, प्रवृत्ति, बुद्धि विवेक, ज्ञान, अठोटका धनी आत्माहरूले यो देशलाई ब्युँत्याउने रहेछन् र अझै आस मार्नुपर्ने अवस्था रहनेछ । तर सरकारलाई जुन लाज हुनुपर्ने हो त्यो लाज चाहिँ सर्वांङ भइरहने बानी परेकोले नभएको होला भन्ने नै ठानेका छन् नेपालीहरूले । तीन महिनामा उक्त फाउन्डेसनले सम्पन्न गरेको काम सरकारी स्तरबाट सायद तीन वर्षमा पनि हुने थिएन, लागत र गुणस्तरको कुरा अर्को पाटो छँदैछ । इच्छा शक्ति र अठोटको जित भएको यो राम्रो उदाहरण हो । निर्माणका क्षेत्रका साथै राजनीतिमा स्वच्छ भएर बागडोर सम्हाल्न सक्ने नेपालीको प्रतीक्षा राष्ट्रले गरेकी छ । आशा गरौं ती सुदिन पनि नेपालीले चाँडै देख्न पाउन अहिले बर्दियाको मुसहर बस्तीमा छाएको खुसीयाली देशका कुनाकुनामा छाउन सक्नुपर्छ । धुर्मुस सुन्तली फाउन्डेसनले एउटा हाँक र चुनौती दिएको छ सरकारलाई तर हाँक र चुनौती स्वीकार्न पनि संकल्प हिम्मत र दृढता चाहिन्छ । अहिले देश स्थानीय चुनावको संघारमा छ । यदि शान्तिपूर्ण वातावरणमा चुनाव सम्पन्न भयो भने यसलाई एउटा उपलब्धि मान्नुपर्छ । आसन्न चुनावमा कुन पार्टीका उम्मेदवार छान्ने भन्दा पनि कस्तो व्यक्ति छान्ने भन्ने कुरा महत्ववपूर्ण छ । राजनीतिक संगठनको समग्र चरित्रभन्दा एउटा व्यक्तिको चरित्र महत्ववपूर्ण देखिने अवस्था किन आयो । राजनीतिमा कुनकुन तत्ववहरू हावी हुँदै गए ? स्थानीय निकायहरू जनता दैनानुदिनका समस्याहरू सुल्झाउने र स्थानीय तहमा विकास, सामाजिक न्याय र शान्ति कायम गर्ने प्रमुख संगठन हुन् । यहाँ नेतृत्व दिने व्यक्तिले सही रूपमा राष्ट्रको विकास र राजनीतिको दिशालाई पनि संकेत गर्छ । विकासप्रेमी, भ्रष्टाचार विरोधी र ज्ञान विवेकको सामञ्जस्यतापूर्ण हृदय र मस्तिष्क भएका प्रतिनिधि छान्न सके राष्ट्रको कल्याण हुने थियो ।"
दर्शनीय दर्शना,"विद्यार्थी भन्छ, २१ वर्षकी केटी मेयर हुनै सक्दिन ।' उसको लागि हुन सक्छ किनकि उसले २१ वर्षका केटी यो वासन्ती वैशाखमा आफ्नो इच्छाअनुसारका कपडामा सजिएर मित्रमण्डलीसँग गफिँदै आइसक्रिम खाँदै सपिङ मलमा घुमेको देखेको छ । यो प्रविधिसम्पन्न समयमा आफ्नो उमेर बाँचेको देखेको छ । टेलिभिजन, ल्यापटप, ट्याबलेट, आइप्याड, आइफोन तथा स्मार्टफोनका लागि अभिभावकसँग लडेको देखेको छ । यो उमेरका केटा हुन् या केटी आफ्नो समय र उमेर नबाँचेर कहाँ यो डर्टी पोलिटिक्स'मा संलग्न हुन्छन् त ? राष्ट्रका बडाबडा राजनीतिक दलले राष्ट्रको अनुहार फेर्न सक्ने क्षमता भएका र त्यो हैसियत राख्ने युवालाई नपत्याएको इतिहास उसको आँखाबाट छिपेको नहोला ! र त ऊ यो अविश्वास प्रकट गर्छ । जब काठमाडौंको मेयरमा विवेकशील नेपाली दलले २१ वर्षकी रञ्जु दर्शनालाई उठाउने निर्णय सञ्चार माध्यमबाट बाहिरियो सँगसँगै यसले एउटा उच्चकोटीको भाइब्रेसन पनि सञ्चार गर्यो । आफ्नो सेक्सनमा पास हुने र अग्रस्थानमा आउने छात्रामात्र भएपछि जाबो ! केटीहरूलाई पनि नजित्ने थुइया केटाहरू !' एक छात्र बोल्छ । उसको अनुहार उसका शब्दभन्दा बढी बोल्छ । समग्रमा कलेजमा प्रथम हुने छात्र नै भएपछि भने ऊ केही सन्तोष मान्छ । कक्षा ११ को अन्तिम कक्षामा छु । नयाँ वर्षको प्रारम्भमा छु । र इतिहासमै कहिल्यै नआएको यस्तो सुसंयोगमा छु कि जहाँ नेपालका प्रथम महिला राष्ट्रपति, प्रथम महिला प्रधानन्यायाधीश, प्रथम महिला सभामुख, प्रथम महिला कुलपति, प्रथम महिला उपकुलपति, प्रथम महिला शिक्षाध्यक्ष अनि भर्खरै निजी क्षेत्रले पनि प्रथम महिला अध्यक्ष पाएको छ नेपाल उद्योग वाणिज्य महासंघमा भवानी राणा । साथै नेपाल टेलिकममा कार्यकारी निर्देशक पनि महिला नै रहेको यो समय मलाई गर्व गर्न बाध्य पार्छ । यो संयोगका खातिर कति कति योगमायाहरूले बग्नु परेको छ । कति कति सतीहरूले जल्नुपरेको छ । कति कति सहाना, साधना, शैलजाका त्याग छन्, योगदान छन्, बलिदान छन् । हाम्रा कति कति आमा हजुरआमाका आँसु र छट्पटी छन् । कक्षा ११ मै पढाउँछु पारिजात । किशोरीहरूमा कति ऊर्जा भर्छ मानुषी'ले यसै भन्न सक्दिनँ । तर सधैंसधैंका नारीवादी बहस र यसले जन्माउने अनेकन् क्रिया प्रतिक्रियाका लागि यही एउटै कविता काफी लाग्छ । अनि लाग्छ, पारिजात त्यसै मानक हस्ताक्षर भएकी हैनन् । भर्खरै उनको चौबिसौं स्मृति दिवस मनाइएको छ । सम्भवतः उनी जन्मिएको महिना पनि हो वैशाख (पारिजातको जन्ममितिमा विवाद कायम रहेको छ) । १९ वर्ष अघिको स्थानीय निर्वाचनमा कक्षा ८ मा पढिरहेका मेरा साथीहरूले भोट दिएका थिए । मेरो पालो भने बल्लबल्ल दोस्रो संविधानसभाको निर्वाचनमा मात्र आयो । गाउँमा चुनाव हुँदाको उत्साह सम्झन्छु । उमेर नपुगी भोट दिने दिलाउने राजनीतिक संस्कार सम्झन्छु । र यो स्थानीय निर्वाचनमा काठमाडौं महानगरपालिकाको मतदाता हुन नपाएकोमा थकथकाउँछु ।प्रिय रञ्जु ! तिम्रो निर्दोष अनुहार र एक थान मुडुलो टाउको मैले कसैको मोबाइलमा देखेकी थिएँ पहिलोपटक । अनि पछ्याउन थालेको हो मेरो मनले तिमीलाई । बिस्तारै बढ्दै गरेको कपाल बाँध्ने नहुँदै तिमी नेपाली राजनीतिक दलको इतिहासमा सबैभन्दा कान्छी केन्द्रीय सदस्यमा निर्वाचित भयौ । अनि भूकम्पपछिको उद्धार तथा राहत, डा गोविन्द केसीको सत्याग्रहमा तिम्रो ऊर्जावान् सहभागिताले सधैं लोभ्याइरह्यो र पढेँ सेतोपाटीमा तिम्रो कथा । मलाई पनि प्रतीक्षा छ आफ्नो सम्पूर्ण तिम्रो नाममा समर्पण गरेर तिमीमा यति ऊर्जा भर्ने आमाको नाम नागरिकतामा राख्ने तिम्रो रहर पूरा भएको हेर्ने । काठमाडौं महानगरपालिकाको मेयर पदमा तिम्रो नामको उद्घोषले जसरी यो सहर तरंगित भएको छ नि तिम्रो जितले थपेको जोस कस्तो होला ? अनि तिम्रो नेतृत्वमा यो सहरले कस्तो काँचुली फेर्ला ? ती दिनको प्रतीक्षा तिम्रो हजुरआमा, आमा र यो दिदी पुस्ताले गरिरहेको छ । र तिम्रो हारमात्र हार हुने छैन, तिमी सम्बद्ध दल र तिम्रो आँट नै यो विकृत राजनीतिलाई एक यस्तो झट्का भइसकेको छ कि तिम्रो अघि आफ्नो उम्मेदवार उभ्याउन उनीहरूले पक्कै दोहोरिएर सोच्नेछन् ।"
कस्मिरमा भारतीय बर्बरता,"भारतीय सशस्त्र प्रहरीले भारतीय जम्मु कस्मिर राज्यमा हालै २४ बर्षीय फारुक अहमद दरलाई युवकलाई कुटपिट गरी गाडीको अघिल्तिर बाँधेको घटना सार्वजनिक भएको छ। प्रहरी जवानले आफूतिर ढुंगा हानीरहेको भीडकाविरुद्ध ती युवकलाई मानव ढालको रुपमा प्रयोग गरेको घटनाबाट जम्मु र कस्मिरको संदिग्ध मानव अधिकार उल्लंघनको लामो इतिहासमा प्रहरी जवान यति गिर्दा रहेछन् भन्ने देखाएको छ। प्रहरीको जीप गाउँबाट हिंडिसकेपछि ती युवकले भने, मेरो अवस्था देखेर मानिसहरु आँसु चुहाइरहेका थिए। सामाजिक संजालमार्फत् भिडियो सार्वजनिक भएपछि कस्मिर क्षेत्रको यो पछिल्लो घटना बाहिर आएको हो। कहिले चर्किने कहिले सेलाउने हुंदै अघि बढेको तीन दशक लामो कस्मिरको व्रिदोहको आयतनलाई यो घटनाले अवगत गराएको छ। यो क्षेत्रलाई पाकिस्तान आफ्नो भनि दाबी गर्छ र त्यहाँका विद्रोहीलाई सहयोग पनि गर्छ। गत जुलाई महिनामा बुर्हान मुजफ्फर वानी नामका २२ बर्षीय कस्मिरी स्वतन्त्रता पक्षधर युवक भारतीय सुरक्षाकर्मीबाट मारिएपछि त्यस क्षेत्रमा तनाव बढेको हो। प्रदर्शनकारीमाथि प्रहरीले गोली बर्साउँदा सैयौँको हताहति भयो, हजारौँ घाइते भए र धेरैजना प्रहरीको गोली लागि अन्धा बन्न पुगे। श्रीनगरमा एक सिटका लागि कस्मिरीले गरेको मतदानकै दिन ती युवकमाथि प्रहरीले बर्बरता मच्चायो। त्यहाँका पृथकतावादीले चुनाव बहिष्कार गर्न आग्रह गरेका कारण जम्मा सात प्रतिशत स्थानीय कस्मिरीले मतदान प्रक्रियामा सहभागि भए, जुन २७ बर्ष यताकै न्यून सहभागिता थियो। त्यस दिन व्यापक हिंसाका बीच आठजना मारिए। त्यसपछि अप्रिल १३ का दिनमा नयाँ चुनाव मिति तोकियो तर फेरि पनि २ प्रतिशत मात्रै मतदाता सहभागी भए। दर जो आफूलाई पृथकवादी आन्दोलनमा कहिल्यै सहभागी नरहेको बताउँदै गुनासो गर्छन्, मैले मतदानमा सहभागी भएकै कारण यो हालत बेहोर्नु पर्यो। तपाईंलाई लाग्छ कि यसले कस्मिरमा भारतलाई राम्रो हुन्छ ? हुंदैन। यसबाट कस्मिरीलाई भारतलाई घृणा गर्ने अर्को कारण बन्न जान्छ। भारतीय सेनाका प्रमुख विपिन रावतले ती युवालाई गाडीमा बाँध्नेहमाथि कार्वाही गर्ने प्रतिवद्धता जनाएका छन्। तर साथसाथै उनले गर्जनका साथ यो पनि भनेका छन् कि कस्मिरमा प्रहरीमाथि ढुंगा हान्ने र पृथकतावादी अतिवादीमाथि चेतावनी पनि दिएका छन्। रावतले भनेका छन्, उनीहरु आज बच्लान् तर हामीले उनीहरुलाई भोलि छोड्ने छैनौँ। हाम्रो निरन्तरको अपरेशन जारी नै रहनेछ। यस खालको प्रवृत्तिले कस्मिरको भविष्यलाई छियाछिया बनाइदिन्छ। त्यहाँ बर्बरतापूर्ण सैनिक रणनीतिले अतिवादलाई बढावा दिने तथा अझै बढी निराशाको अवस्था उत्पन्न हुन जान्छ। यही जनवरी सरोकारवाला नागरिकको एक समूहले प्रधानमन्त्री नरेन्द्र मोदीसमक्ष एक रिपोर्ट बुुझाएका छन्। स्थानीय कस्मिरीमा सरकारका वाचाप्रति पूर्णरुपमा अविश्वास व्याप्त रहेको र उनीहहरुले भेदभावको अनुभूति गरिरहेको जनाउँदै उक्त समूहले प्रतिवेदनमा मानव अधिकारको अवस्था सुधार्न र कस्मिरको दिगो राजनीतिक समाधान खोज्न सर्वदलीय संवाद गर्न आह्वान गरेको छ। भारतीय लोकतन्त्रले आफ्नो विश्वसनीयता गुमाउनु तथा कस्मिरीले आफ्नो सपना कोर्ने मौका खोसिनु अघि मोदी सरकारले उक्त प्रतिवेदन कार्यान्वयन गर्नु उपयुक्त हुनेछ, भारतका अन्य क्षेत्रको शान्ति र समृद्दि भविष्यका लागि पनि। (न्यूयोर्क टाइम्सको अप्रिल २१ को अंकमा प्रकाशित)"
हास्यव्यंग्यकार स्रष्टा रामशेखर,"नेपाल संवत् १०५५ (विसं १९९३) हास्यव्यंग्यकार रामशेखर नकर्मीको जन्म साल थियो । अवसानस्थल पनि भक्तपुरै रह्यो भक्तपुर क्यान्सर अस्पताल । जन्म र अवसान जहाँसुकै जस्तोसुकै भए पनि अवसान अवश्यम्भावी मुहूर्त हो शाश्वत सत्य । जीवनका महत्ववपूर्ण अवसर कालजयी क्रिया कर्म हुन् । रामशेखर नकर्मी यसबेला मूर्त दैहिक रूपमा छैनन्, रहेनन् । उनी यसबेला सबैका स्मृतिपटमा अंकित रहेका छन्  जो जसले उनका रोचक घोचक कथा कहानी संग्रह, नाटक, एकांकी, प्रहसन, टेलि शृंखला, टेलिफिल्म, चलचित्र, रूपक, आदि पठनपाठन साथै चिन्तन गर्न भ्याएका छन् । मूलतः नकर्मीका सम्पूर्ण प्रायः सिर्जनाहरू नेपालभाषामा रचिएका छन् । उनको लोकप्रियता खासगरी नेपालभाषा भाषी माझ चर्चित रहेका छन् । पाठक जमातका आकाश पनि व्यापक उघ्रिन अझै समय लाग्न सक्ने भएर साहित्यिक संरचनाका दायरा विस्तृत बन्न पाएका छैनन् । यो क्रम निरन्तर जारी रहनेछन् । रामशेखरका प्रायः सबै नै सिर्जनाका प्रयास हास्यव्यंग्य रस उन्मुख रहे, बनेका छन् । हास्यरस हाँसो मनोरञ्जन उन्मुख विधा बनेका छन् साहित्यिक संरचनाका फाँटमा । व्यंग्य प्रहार पनि उस्तै आलोचनात्मक तर सुधारात्मक प्रस्तुति बने, बनाइएका हुन्छन् । यसकारण हास्य संरचनामा व्यंग्य सम्मिश्रित हुन्छन्, हुनु नितान्त जरुरी रहेका हुन्छन् । हास्यमा व्यंग्यको अनुप्राण अनि व्यंग्यमा हास्य समायोजन हुनु अपरिहार्य बन्छ । यी दुई तत्वव आपसमा समायोजित हुन नसक्दा हास्य उपहासमूलक व्यञ्जन बन्न पुग्छ । अनि व्यंग्य हास्यरस सम्मिश्रित पार्न नसक्दा व्यंग्य सीधा आक्षेप बन्न पुग्छ । हास्यव्यंग्य विधा दुवै रसका परिमार्जित संयोजन हुन पुग्छ यसरी । साहित्यिक संरचनामा हास्यव्यंग्य उपादेयतामात्र एकलकाँटे पहलमुखी प्रयास नभएर संयमित, सन्तुलित र शालीन प्रस्तुति जाँचिन्छ । तिनै शालीन सन्तुलित अनि संयमित संरचनाका सिर्जनाले समाजका हरेक फाँटका विधागत सरोकार र सरोकारीका लागि मनोहर सुझाव बन्न पुग्छ । दिवंगत रामशेखरका शिखरवर्ती मृत्युञ्जयी पहल यस्तै रहे, बनेका छन् । नेपाल राष्ट्रकै सबैभन्दा सानो सीमित क्षेत्रफल ओगटेको भक्तपुरलाई जन्मथलो बनाएका हास्यव्यंग्यकार नकर्मी सीमित क्षेत्रफलमा मात्रै सीमाबद्ध रहेका थिएनन् । सिमात फःफः स्वः' बांगोतिंगिएका वर्केफर्केका रूखहरू' गोदावरी बाह्रवर्षे मेलाका तत्कालीन वस्तुस्थिति झल्काउने कथा संग्रह त्यस्तै रहेको छ । नसंफाःगु चाः' सुलक्षणी प्रभात' उपन्यास उनको जन्मस्थल भक्तपुर बाहिरको टिस्टुङपालुङको सामाजिक, आर्थिक, राजनैतिक अवस्थाजन्यझल्काउने पहिलो र अन्तिम उपन्यास रहेको छ । सरल, सुबोध र आकर्षक शैली रामशेखरको प्रस्तुति रहेकोले नेपालभाषा भाषी पाठक समाजमा निकै लोकप्रिय संरचना प्रमाणित भएको थियो । युग बदलिएपछि टिस्टुङ पालुङको बस्तीको अवस्था पनि परिवर्तित भएर अब तत्कालीन यथास्थिति पनि फेरबदल भइसकेको यथार्थ रहेको छ । तथापि उनका कथावस्तु उपन्यासका साथै अरू रूपक, एकांकी, प्रहसनहरूका मर्मजस्ताको तस्तै रहेका छन् । जस्ताको तस्तै रहेका ती संरचनाहरू वस्तुस्थिति फरक नरहे पनि ऐतिहासिक पृष्ठपोषक तथ्य बने, रहेका छन् । साहित्यिक संरचनाहरूले ऐतिहासिक तथ्य र पक्षका आमूल कुरा एकसाथ कुम्ल्याएका हुन्नन् । साहित्यिक संरचनाले रचनाकालका मार्मिक कालखण्डका कुनै कुनै पक्षलाई अँगालेका हुन्छन् । ऐतिहासिक कालखण्डका केहीमात्र सान्दर्भिक पक्षलाई कुनै न कुनै कोणबाट समेटेर रचना धर्मका सम्बाहक बनेका हुन्छन् । रामशेखर नकर्मीका फलामे ज्याबल यसरी सशक्त कलम बन्न पुगेथे । नकर्मी, मेरै आफ्नो जन्मभूमि भक्तपुरे सिद्धहस्त कलमजीवी रहे । साहित्यिक संरचनाका सम्बाहक बनेका उनी आफ्नै घरपरिवारले अपनाएको पेसागत सहकर्मी र सहधर्मी बनेनन् । उनी नकर्मी कुलघरानका भएर पनि उनका पितामाता र परिवारले अपनाएका नेपाली राष्ट्रिय पहिचानमूलक लबेदासुरुवाल, मयलपोश सुरुवाल, दौरा सुरुवाल, कमिज सुरुवाल, गुन्यूचोलो, शिरपोसटोपी, कोट आदि सिउने आयमूलक काममा संलग्न रहेनन् । त्यसबाट अलग्गिँदा उनको आयवद्र्धक कार्यको मुहानै थुनिन पुगेथे । साहित्यिक संरचनामा कर्मठ बन्दै आयमूलक पेसा पनि सहज रूपमा स्वीकार्नुपर्ने अवस्था उनको जीवनकालीन यथार्थमात्र नभएर अद्यावधिक रहे, बनेको नेपाल र नेपाली सर्जकहरूको जीवनमर्म नै बनेको छ । नेपाली समाजको यथार्थ वास्तविकतालाई मनन र विश्लेषण गरी साहित्य लेखनमा दत्तचित्त सर्जकहरूले कुनै न कुनै पेसा अपनाई जीवन, परिवार र संस्कारपालन गरिरहेका लेखक, सर्जकहरू नितान्त आर्थिक दुरावस्थाबाट मुक्ति पाई जसोतसो जीवन रक्षा धर्म पालिरहेका छन् । लाग्छ, यी रहस्यात्मक मर्मप्रति हामी सबै तह र तख्ताका कलमधर्मीहरूले गहिरिनुपर्ने अवस्था छ । यसै सत्य, तथ्यमा अडेस लागेर नकर्मीले ध्रुव मधिकर्मीले नःलि' (नवउन्मेश) नेपालभाषाको मासिक साहित्यिक पत्रिकाका लागि लिएको अन्तर्वार्तामा स्पष्ट भनेका छन् जीवने जिं व्यवस्थित जुइगु, परिवारया आवश्यकता पुवंकेत धिबाः कमे याय्गु पाखे उलि ध्यान बिमफूगु व महत्ववाकांक्षा ल्यूल्यू मजुइगु थ्व जिगु कमजोरी व असफलता जुइमा ।' अर्थात् जीवनमा मैले व्यवस्थित बन्न परिवारको आवश्यकता पूरा गर्न नगद कमाउनेतिर त्यति ध्यान पुर्याउन नसक्नु र महत्ववाकांक्षाको पछिपछि नलाग्नु मेरो कमजोरी र असफलता हुँदो हो ।' सम्भव छ धेरै हदसम्म कि नकर्मी लेखक निमुखा निम्न आयका परिवारसमाजको दयनीय अवस्थाको चित्रण गर्दै कथाकहानी, नाटक, एकांकी र उपन्यास रचनामा तल्लीन रहेर आफ्नै मन फर्काउन सकेन भौतिक लाभ उठाउन । उनले नै उच्चारण गरेका धनआर्जन गर्न र महत्ववाकांक्षी बन्न नसकेको स्वीकारोक्ति निचोर्दाका निचोड झैं अनुभूत हुन्छ । हो, रामशेखरका नकर्मी आख्यानकार मुर्दामाथि कात्रो' भनेझैं अवसानको अन्तिम वर्षहरू कहालिलाग्दो कहर काटी सास छाडे । त्यसो त रामशेखरका सर्जक चिन्तनचेतलाई भक्तपुर, कान्तिपुर, ललितपुर साथै अन्यत्रबाटै पनि योग्य सम्मान, पारितोषिक पुरस्कारहरू अर्पण नगरेका पनि होइनन् । प्रदान भएकै थियो पटकपटक उनका हास्यव्यंग्य विधाका सर्जक नकर्मीलाई पटकपटक । उनी रोगग्रस्त थिए । ग्रस्त रोगलाई जतिसुकै ठूलो रकमले टाल्दैन । उनकै अमलचिपनले उनीभित्रका सर्जकलाई घडीघडी ग्लानी गरिरहेको हुन्छ । गरी नै छाड्यो । के लाग्दो रै'छ नियतिसित । आफैं अमल्ली नभएर नै सावधानमा छु कुलतदेखि हरपल ! सावधान मदिरा, चुरोट जस्तो अल्झाउँदो उपद्रवी पदार्थ मन्त्र मेरो  सबै सबैसित ! रामशेखर' उच्च शैक्षिक प्रमाणपत्रबिनाका लोक समाज शिक्षक भन्छु । लोक समाजशिक्षक अरूका कृति पठनायक हुन्न । लोक शिक्षक आफ्नै चिन्तन योगका अनुदेशक बन्छ । उच्च शिक्षाका अध्यापक, प्राध्यापक अरूअरू कृतिकारका कृति पठन गरी पाठन गर्छन् । अरूकै व्याख्या विश्लेषणमा हरदम तरलता प्रवाह गर्छन् । शिक्षक, अध्यापक, प्राध्यापक, गुरुवर्गका चर्या यस्तै यस्तो । उनीहरू अन्यान्यका कथन लेखन उद्धरण गर्छन् । विद्वता यसमै झल्काउँछन् । उनीहरू आफूलाई अरूमाथि टेकेर उभिन्छन्, चुलिन्छन् । प्रायः औपचारिक शिक्षाका सगुन पाएका महानुभावहरूका चर्या हुबहु रुमल्लिँदै रचिएका हुन्छन्, पाइन्छन् । खोज, सोच र अन्वेषणपछिको गवेषण परम्परा बाहिर फेराको घेरा बन्छ । परम्पराबाहिरको घेरा भन्नु नयाँ, नवीन ड्यासपरिधि निर्माणात्मक अनुष्ठान बन्छ, हो पनि । यहीँनेर हो जहाँ व्यक्तिको व्यक्तित्व निर्माण हुन्छ । जीवन बाँच्ने, बचाउने स्तम्भ बन्न थाल्छ, पुग्छ । रामशेखर एकएक कृतिभित्र लेसिएका कृतित्व यसरी अमरत्व उजागर भइरहेका यी अनुभूतिका अभिव्यक्ति, शब्द, वाक्यविन्यास यस्तै छन् । नकर्मी, रामशेखरलाई उनकै आफ्नै मातृभाषामा प्रकाशित अनेकानेक कथासंग्रह, नाटकहरू, रूपकहरू, जनैपूर्णेली हास्यव्यंग्यरसरंगी परिहासहरू, उपन्यास, टेलिशृंखला, एकांकी, अनि छायांकृत पर्दा नृत्यहरूमा फेला पार्न र भेटाउन सकिन्छ । यसका लािग चाहिएको हुन्छ मात्र मनमय लगन ! इहलोकबाट अन्तरिक्ष भ्रमणमा गई नै सकेका उनी अवनी पुत्र रहेनन् ! उनका चैतन्य चिन्तनका हंस अन्तरिक्ष विचरण गर्दा हुन् । अभेद्य, अमूर्त उनका चेतनाका अवशेषमात्र अक्षरहरूमा लिपिबद्ध छन्, बचेबाँचेका छन् । अवसानपछिका रामशेखरका खिया नलाग्ने फलामे तत्वव अक्षर पंक्तिबद्ध रही हाम्रै हाम्रा साहित्यिक, सांस्कृतिक ढुकुटीका ढुकढुकी बनेका छन् ठान्छु पनि यस्तै ! परन्तु, रामशेखर नकर्मी विशुद्ध नेपालभाषामातृभाषा सेवी बनेकोले सम्भवतः नेपालभाषा वाचक नेपाली साथै नेपालकै अन्य भाषाभाषीका लागि दुर्बोध हुन सक्दो हो । यस तगारो नाघ्न नकर्मी कर्म अनुरागी बन्धुबान्धव जुटेर भाषिक रूपान्तरण गर्ने प्रयास थाल्नु बाञ्छनीय तर, सौहार्द सुझाउने जमर्को यो ! एउटै सुन्दर हास्यव्यंग्य निबन्ध रचेर पनि वर्चश्ववान् अभिव्यञ्जना शैलीगत अभिव्यक्ति बनाएर उनले नेपालभाषा निबन्ध बारीमा ढकमकाएर गएका छन् । निबन्ध पठनपाठनवाचन गर्न लुसुलुसु निष्ठापूर्वक निष्ठाछें प्रवेश गरेर सुनाएको अहिले झैं लागिरहेछ । तपाईंले झैं लेख्न जान्दिनँ तैपनि सम्मान साथ तेजेश्वर दाइलाई सुनाउँछु ।' नकर्मीका स्वर गुञ्जन स्मृतिपटमा अनुरमण भइरहन्छ । भक्तपुरे उनी भक्तपुरे म आपसका प्रायः चालामालाभरिका जीवन चरित्र लुकाएर लुकिन्न । म नि त २०२१ सालतिर नै हास्यव्यंग्य निबन्ध गर्थें । २०२४ सालतिर हुँदो हो इलाम, झापाभरिका चिया बगान अध्ययन गर्ने इलाका पुग्दा डा राजेन्द्र सुवेदी इलाम क्याम्पस वरपरका गेस्ट हाउसमा पुगेर हास्यव्यंग्य निबन्ध माथि विमर्श भएको कोट्याएछु अहिले प्रसंगवस ! सामाजिक प्राणी मानिसका समाजमाथि व्यंग्य गर्दा कुनै न कुनै रूपमा त्यसले प्रत्युत्पादन गर्दो रैछ । हास्यव्यंग्यको प्रयोगबाट रामशेखर नकर्मी र उनका साथी दुवै प्रत्युत्पादक प्रहारका मारमा परेको यथार्थ रहेको अनुभूति ओकल्छ यसरी लेखनी यो ! रामशेखरका नसंफाःगु चा' प्रभाती प्रसवका रात'  उपन्यास जापानी भाषामा अनुदित भएर सम्मानित हुन पुगेका छन् । अनुदित उपन्यासले सान्दर्भिक रोयल्टी पायो, पाएन जानकारी छैन । यसै सन्दर्भमा उपन्यासकार स्व डायमण्ड शमशेरले व्यक्त गरेका उद्गार सम्झन्छु  तेजेश्वरबाबु, मलाई त सेतोबाघ' अंग्रेजी भएर आइरहेको रोयल्टी नै थेगिरहेछ । हाम्रोमा भने पाठक जगत फराकिएर प्रकाशक संस्थाव्यक्तिहरूमा इमानधर्मको कर्मी बन्दा स्थापित लेखकीय जीवन सुकिलो बन्दो हो ! त्यसो त नेपालभाषाकै हास्यव्यंग्यकार मानेरै उनलाई भैरव अर्याल पुरस्कार२०५०' द्वारा सम्मान गर्न पुरस्कार गुठीको उदार सौजन्य बनेको छ । यसले साहित्य, संस्कृतिमा समदर्शी संस्कारले जरा हालेको विश्लेषण गर्न सकिन्छ; भन्छु । नेपालभाषा भाषी जगतले त उनलाई थुप्रै सम्मान र नेपाली परिप्रेक्ष अनुरूप उल्लेख्य नगद राशि नै दशौं पटक प्रदान भए गरेका छन् । अन्तिम अवस्थामा नेपालभाषा साहित्य तःमुंज्या' ले २,२५,०००। नगद सहयोगसम्मान प्रदान गरेको सञ्चार माध्यमबाट जानेथेँ । दिवंगत नकर्मी आफैं लेखक, कलाकार, निर्देशक, प्रहसक भएकोले महजोडीसितै १५ गते', जनकवि दुर्गालाल श्रेष्ठका राजमती' नवीन्द्रराज जोशीकृत वीर गणेशमान', यादव खरेलका लोभीपापी' चलचित्रहरूमा सहभागी कलाकार बन्नु उदार चरित्र र आयामिक प्रतिभा साबितिन्छ ।"
मानसिक एवं शारीरिक उपचारमा दिव्य ऊर्जा',"मनुष्यको चेतना टुक्रैटुक्रा परेको छ, हाम्रा पाँचवटा ज्ञानेन्द्रिय र पाँचवटा कर्मेन्द्रिय यिनैमा टुक्रिन्छन् र जीवन समाप्त गर्छौं', गुरु त्रिकुटानन्दजी भन्नुहुन्छ, अनि हामीभित्र संस्कारको घनाजंगल पनि छ तर त्यसमा चेतना अलपत्र परेको छ ।' चेतना अलपत्र पर्नु भनेकै मानिस स्वतः अलपत्र पर्नु हो । मानसिक एवं शारीरिक रूपमा अनेक समस्यामा अल्झिएका मानिसहरू अचेल मुक्तिको खोजीमा छन् । आजका मानिस शारीरिक रूपमा अनेक रोगबाट ग्रसित छन् भने मानसिक रूपमा अनेक उल्झनबाट पीडित छन् । मानिस यी अवस्थाबाट मुक्त हुनुपर्छ भन्ने गुरुको भनाइ छ । अघोर, कपाल, दास, मृगाल, कोलाचार, श्रीविद्या, महाविद्या, कन्दौलीविद्या, बज्रयानलगायत अनेक प्रकारका तन्त्रमन्त्र तथा साधनासम्बन्धी गहिरो खोज एवं अनुसन्धान गरिसक्नुभएका त्रिकुटानन्दको सबैभन्दा मुख्य विशेषता भनेको दिव्य ऊर्जा हो । गुरु सान्निध्य प्राप्त गरी सूचना (इन्फर्मेसन) लाई भन्दा परिवर्तन (ट्रान्सफर्मेसन) मा जोड दिनुहुन्छ । बिनाऔषधि र बिनासाइड इफेक्ट नै डिभाइन युनियनबाट प्राप्त हुने दिव्य ऊर्जा' को माध्यमद्वारा उपचार गर्नु उहाँको मुख्य पक्ष हो, जुन कम खर्चिलो हुनेछ । उहाँले दिव्य ऊर्जा दीक्षा तथा शक्तिपातको माध्यमबाट प्रदान गर्नुहुन्छ । उहाँले आत्मसाक्षात्कार तथा ब्रह्म साक्षात्कारपश्चात् गहिरो खोज र अनुसन्धानबाट सामान्यभन्दा सामान्य व्यक्तिले पनि बुद्धत्व प्राप्त गर्न सक्ने अर्थात् सहज र छिटो तरिकाबाट ईश्वरीय गुण प्राप्त गर्न सक्ने श्री रुद्रम योगाजस्तो अति उपयोगी प्रविधि विकास गर्नुभएको छ । बाल्यकाल, विवाह र तन्त्रमन्त्र जबजब धर्म हराउँदै जान्छ अथवा अधर्मको वृद्धि हुन थाल्छ तब अनेक प्रकारका पाखण्ड बढ्न थाल्छन् अनि धर्मका नेतृत्वकर्ता नै धर्मको नाममा जनसाधारणमाथि शोषण गर्न लाग्छन् । यसरी सुरु हुने हिंसा, चोरी, व्यभिचार, गुण्डागर्दी, मिथ्या कर्मकाण्डबाट जनमानस त्राहिमामको अवस्थामा पुग्ने त्रिकुटानन्दको बुझाइ छ । प्रकृति सृष्टिको पुनरोद्वारको लागि आफ्नो जन्म भएको बताउनुहुने गुरु त्रिकुटानन्द एकमात्र मानव जाति सम्झी मानव कल्याणको लागि समर्पित हुनु भएको छ । उहाँको जन्म २०३२ सालमा प्यूठानको दुर्गम स्थान लुङ पीपलटारीमा भएको थियो । बुवाले बाल्यकालमै अध्यात्मप्रति रुचि जगाइदिएको उहाँको भनाइ छ । पाँच वर्षको उमेरमै उहाँभित्र वैराग्य भाव जागृत भएको थियो, जसले उहाँका बुवा पनि सोच्न बाध्य हुनु भयो । बुझ्दै जाँदा त्रिकुटानन्दलाई पूर्वजन्मका स्मृतिले सताउँदो रहेछ । बाल्यकालमै उहाँ आफूलाई कहिले हिमालयमा त कहिले पर्वतका कुनाकन्दरामा पाउनुहुन्थ्यो । जब मौनता सकिन्थ्यो तब उहाँलाई अनायास रुन मन लाग्थ्यो । रुनुहुन्थ्यो पनि । जब निद्रा पथ्र्यो तब उहाँ सधैंजसो माथि आकाशबाट केके केके झरिरहेको मात्रै देख्नुहुन्थ्यो । त्यसपछि फेरि डरले रुनुहुन्थ्यो । यस्ता अद्भुत दृश्यहरू आइरहन्थे, तर यिनको उत्तर पाउन कठिन थियो । उहाँलाई एक्लो र वैराग्यपनले कहिल्यै छोडेन । स्कुल पढ्दाताका घरबाट साढे दुई घन्टा हिँडिरहेको बेलामा पनि उहाँ अनेक चिन्तन गर्नुहुन्थ्यो । उहाँ भन्नुहुन्छ, यदि गल्तीले कसैप्रति नराम्रो भाव र विचार आउन थाल्यो भने केही न केही अप्रिय घटना हुने गर्थ्यो ।' १८ वर्षअघि त्रिकुटानन्द वैवाहिक जीवनमा बाँधिनुभयो । केही महिनापछि वैवाहिक जीवनमा अज्ञात समस्याले पिरोल्न थाल्यो । उहाँकी धर्मपत्नी (हाल गुरुमा सर्वेश्वरीनन्दा) लाई यस्तो रोगले सताउन थाल्यो कि कुनै पनि उपचार पद्धतिबाट उपचार हुन सकेन । संयोगवश यस्तो व्यक्तिसँग सम्पर्क भयो, जसले उहाँको धर्मपत्नीको समस्या एकदिनको उपचारले ठीक भयो । त्यो थियो, तान्त्रिक विद्याद्वारा उपचार । गुरु भन्नुहुन्छ, उहाँ हिन्दु, बौद्ध र मुस्लिम तन्त्रको ज्ञाता हुनु हुँदोरहेछ । त्यसपछि मैले पनि विभिन्न विद्या सिक्न सुरु गरें ।' हिन्दु र मुस्लिम तन्त्रमन्त्रको गहिरो साधना गरें । तन्त्रमन्त्रको सिद्धिबाट अनेकौं जटिल उपचार गर्न सक्ने सिद्धि प्राप्त भयो मलाई। सात मन्त्र र आठ योग स्वयम्भू छकुडोलमा दुई वर्षअघि त्रिकुटा गुरुधाम नेपाल स्थापना भएको थियो । सबै धर्म, सम्प्रदाय वा जातजातिभन्दा माथि उठेर सत्यमार्ग' मा हिँड्ने प्रतिबद्धता लिने त्रिकुटानन्दले सातवटा मूल मन्त्र अपनाउनुभएको छ । श्रद्धा अर्थात् शाहास्त्रार चक्र, भक्ति अर्थात् अनाहत चक्र (दया, माया, प्रेम, स्नेह, करुणा भाव), सेवा अर्थात् पञ्चकोष (अन्नमय, प्राणमय, मनमय, विज्ञानमय), समर्पण अर्थात् आत्माको मिलन, ध्यान अर्थात् ब्रह्म ऊर्जामा स्नान गर्दै ब्रह्ममय बन्नु, अध्ययन अर्थात् कुनै पनि प्रकृति अर्थात् पराप्रकृतिको अध्ययन र दान अर्थात् पञ्चकोषमा बसेका नकारात्मक तहलाई सफा गर्ने उहाँका सात मूल मन्त्र हुन् । उक्त गुरुधाममा उहाँले सात मूल मन्त्रहरूलाई सात मुख्य योगसँग सम्बन्धित गराउनुभएको छ, जसमा कर्मयोग अर्थात् शरीरको सेवा अर्थात् प्राणधारीहरूको सेवा (कर्म भनेको चाल, गति), तन्त्रयोग अर्थात् प्रणाली (सिस्टम) को विषय जोडिने, हठयोग अर्थात् ह' भनेको इडा, ठ' भनेको पिंगला (नाडी) शाहास्त्र संकल्पको साथ, भक्तियोग अर्थात् नौ प्रकारका ध्वनि सुन्दै निःसर्त माया जागृत, ज्ञानयोग अर्थात् स्वज्ञान आर्जन गर्ने, राजयोग अर्थात् आज्ञा चक्रको तहमा हुन्छ, जसमा परमधारामा सीधा रेखा हुँदै जाने राजयोग र सहजयोग अर्थात् सरलताको साथमा परम सत्य प्राप्त गर्ने काम हुनेछन् । त्रिकुटानन्दबाट विकास गरिएको श्रीरुद्रम योग' अर्थात् परम योगलाई आठौं योग मानिन्छ, जुन आज्ञाचक्रको तहभन्दा माथि ब्रह्मनेत्रसमेत खुल्ने आस्था जसको लागि भक्तिपूर्वक नियमित चरणगत रूपमा यो योगको साधना गर्ने योग्यतामा पुगिन्छ । त्रिकुटा र यसको अर्थ गुरुधामको लागि त्रिकुटानन्द गुरुजीले प्रयोग गरेको लोगोको अर्थ विशेष छ, जसमा गोलाकारभित्रै पञ्चतत्वव (पृथ्वी, आकाश, पानी, आगो र वायु) ले बनेको शरीर देखाइएको छ । शरीरभित्र हुने चक्रहरू पनि संकेतात्मक रूपमा देख्न सकिन्छ । चक्र भनेको प्रणाली हो, जसले शरीर चलाउँछ र सृष्टिसमेत यसैको गतिअनुसार चलेको हुन्छ । लोगोको गोलो पृथ्वीको आकार जहाँ सृष्टि अर्थात् जगत्को अस्तित्व झल्किन्छ । गोलाकारभित्र सबैभन्दा तल कमल देख्न सकिन्छ, कमल चेतना' को प्रतीकका रूपमा । चेतना श्वासप्रश्वासको माध्यमबाट जब शरीर पुनर्ताजगी हुन्छ तब मानिसभित्र प्राणको माध्यमद्वारा जीवन चलेको हुन्छ, जीवनको बोध हुन्छ । शरीरको अस्तित्वमा मन छ अनि चेतना पनि शरीरभित्रैबाट उत्पत्ति हुन्छ । शरीरको उपल्लो भागमा (मूलमा भनेर पनि बुझ्न सकिन्छ ) ॐ को सिर्जना छ, त्यहाँ ॐ को सशक्त ध्वनि छ । चेतना विकासद्वारा अर्थात् भाइब्रेसनको माध्यमबाट विभिन्न धर्म, सम्प्रदायको जन्म भएको हो । सबै धर्म, सम्प्रदायको प्रतीक गोलाकारभित्र देख्न सकिन्छ । मनभन्दा माथि रहेको चेतनाको एउटा स्तरबाट धर्म, सम्प्रदायको जन्म हुन पुग्छ', त्रिकुटानन्द भन्नुहुन्छ, धर्म भनेको त मानव अस्तित्वको खोजी गर्नु पनि हो । अहिंसा नै धर्म हो, सेवा (मानव सेवाजीव सेवा) नै धर्म हो । सबै धर्मले अहिंसा, सेवा, सत्य, न्याय, असल चरित्र प्रदर्शनलाई नकारेका छैनन् । चोरी नगर्नु, झूटो नबोल्नुलाई सबै धर्म, सम्प्रदायले उपदेशको रूपमा मानेका छन् । बरु, परम अस्तित्व (परम सत्ता) को खोजी गर्न धर्मगुरुहरूले कन्जुस्याइँ गरेका छन् ।' त्यसभन्दा माथि त्रिकुुटा अर्थात् जन्म, जीवन र मृत्युको बोध छ । जन्म, जीवन र मृत्युको बोध गरी त्यसभन्दा माथि उठेपछि गुरुधाममा प्रवेश गरिन्छ । गुरुधाम हाम्रो शरीरभित्रै छ', उहाँ भन्नुहुन्छ, त्रिकुटाभन्दा माथि गुरुधाम रहेको हुन्छ, जहाँबाट परमधामको यात्रा सुरु हुन्छ । जन्म, जीवन र मृत्युभित्र एउटा सत्य जो प्राण छ, त्यस्तै श्वास र आत्मा पनि सत्य छ । इलेक्ट्रोन, प्रोटोन र न्युट्रन जसलाई विज्ञानले पुष्टि गरिसकेको छ ।' परमधामः गुरुजीहरूको सत्संगबाट गुरुधाम हुँदै परमधामसम्मको यात्रा गर्न सकिन्छ भन्ने उहाँको मान्यता छ । लोगोमा ॐ छ, जुन आफैंमा पूर्ण शब्द हो, ॐ ध्वनि हो, ॐ अक्षर हो, शब्द हो अनि ॐ स्वयंमा वाक्य पनि । यसमा नाद अर्थात् ध्वनिसहितको सम्मि श्रण छ । श्री' को अर्थ सम्पन्नता, वैभवता, आनन्द, सुख र शान्ति हुन्छ । त्रिकुटा ः जन्म, जीवन र मृत्युको संगमस्थल (दुई आँखाका भृकुटीको लगभग मध्य भागमा हुन्छ) । जीवन सफल बनाउने तीन तरिका चाल, चरित्र र चिन्तन' खानपान, आहारविहार, बोलीचाली, नम्रता, शिष्टताजस्ता विषय चाल, चरित्र र चिन्तनमा पर्दछन् । दैनिक दिनचर्या र आचरणलाई ध्यान दिँदा मात्र पनि जीवन व्यहारमा सुधार ल्याउन सकिन्छ भन्ने मान्यतालाई गुरु त्रिकुटानन्द व्यावहारिक रूपमा सिकाउनु हुन्छ । अरूप्रति गर्ने व्यवहार (बोलीवचन, नम्रता, शिष्टता आदि) मा सकारात्मकताको मिठास थप्न सक्यौं भने त्यो वास्तवमा चरित्रको रूपमा तपाईं हामीतिरै फर्किन्छ', उहाँ भन्नुहुन्छ, अर्थात् त्यो चरित्र बन्छ । हामीले गर्ने चालले सोच्ने तरिका चिन्तनमा असर गर्छ र हाम्रो चिन्तनले हाम्रो चरित्रलाई निर्धारण गरिरहेको हुन्छ ।' बूढापाकाले भन्ने गरेको उखान संगत गुनाको बुद्धि, बिउ गुनाको फल' भनेको सायद यही हो । चाल, चरित्र र चिन्तनका लागि त्रिकुटानन्दले पाँचवटा प्रविधि अपनाउने गरेका छन्, जसमा ब्लाइन्ड इनर्जी रिलिजिङ टेक्निक्स, ब्लाइन्ड इमोसन रिलिजिङ टेक्निक्स, ब्लाइन्ड विस्डम रिलिजिङ टेक्निक्स, ब्लाइन्ड फिलिङ्स रिलिजिङ टेक्निक्स र रिलिजिङ अल टाइप अफ पास्ट कर्मा इफेक्स बाई स्पेसल ब्लेसिङजस्ता शैली अपनाइन्छ । बुद्धको देश, बुद्धत्वको अभियान' भनिन्छ, हरेक व्यक्तिमा बुद्ध बन्ने क्षमता विद्यमान हुन्छ । मान्छेभित्र रहेको त्यो अनन्त धारालाई परमात्मासँग साक्षात्कार गराउन सद्गुरुको आवश्यकता पर्छ । गुरु त्रिकुटानन्द बीपीबी अर्थात् ब्रेदिङ, प्राण र ब्लेसिङको साधना एवं सूक्ष्म पहिचानद्वारा मनलाई सफा गराउँदै शरीरका अन्य चक्रहरूलाई सक्रिय गराउँदै आज्ञाचक्रभन्दा माथितिरको यात्रा (आध्यात्मिक यात्रा) बाट भौतिक जगत्का भ्रम र आध्यात्मिक जगत्का भ्रम छुट्ट्याउन सक्ने गरी अभ्यास गर्नगराउन सके बुद्धको देशमा बुद्धत्वको अभियान सम्भव हुने बताउनुहुन्छ । यस अभियानको लागि एक्टिभेसन अफ डिभाइन इनर्जी, एक्टिभेसन अफ डिभाइन इमोसन, एक्टिभेसन अफ डिभाइन विस्डम, एक्टिभेसन अफ डिभाइन लभ (सर्तबिनाको) र आर्काइभिङ द स्टेट अफ इन्लाइटमेन्ट एन्ड रियल अवेकनिङ विधि अपनाइन्छ । एक कदम सत्यको युगतिर' सद्गुरुको सान्निध्यमा नियमित सत्संग एवं नियमित साधनाको माध्यमद्वारा आत्मा अर्थात् स्मृतिहरूको पुञ्ज चिन्ने कोसिस हुन्छ । उहाँका अनुसार, यसका साथै शाहास्त्रा चक्रबाट माथितिरको यात्रामा सूक्ष्म जगत् अर्थात् आध्यात्मिक जगत्को भ्रमसमेत चिन्न सक्ने, त्यस्ता भेदहरू छुट्ट्याउन सक्ने आध्यात्मिक एवं व्यावहारिक अभ्यास गराइन्छ । सत्यको युगतर्फ पाइला चाल्न आठवटा प्रविधि अपनाउनुपर्छ, जसमा ब्लाइन्ड इनर्जी रिलिजिङ टेक्निक्स, ब्लाइन्ड इमोसन रिलिजिङ टेक्निक्स, ब्लाइन्ड विस्डम रिलिजिङ टेक्निक्स, ब्लाइन्ड फिलिङस रिलिजिङ टेक्निक्स, रियल नलेज फर टिनएजर्स, रियल अन्डरस्ट्यान्डिङ फर एडल्ट, रियल गाइडेन्स फर ओल्ड एज्ड पिपुल र अ डिप प्राक्टिस टु एचिभ द गोल्डेन बडी एन्ड टु इन्टरिङ इन टु द गोल्डेन एज रहेका छन् ।"
अन्नपूर्ण इन्टरनेशनल कर्पोरेट ब्याडमिन्टनमा पहिलो दिन २६ खेल,"धनगढी: धनगढीमा जारी अन्नपूर्ण पोस्ट् इन्टरनेशनल कर्पोरेट ब्याडमिन्टन प्रतियोगिता अन्तरगत शनिबार पहिलो दिन २४ वटा खेलहरु भएका छन्। मेन्स सिंगलतर्फ ८, वुमेन्स सिंगलतर्फ २ र मेन्स डबल्सतर्फ १६ वटा खेल भएका हुन। मेन्स सिंगलतर्फ पहिलो खेलमा कैलालीका योगेश खड्काले कञ्चनपुरका आशिष जोशीलाई २११२ र २११४ को सोझो सेटमा पराजित गरेर क्वार्टर फाईनलमा प्रवेश गरेका छन। दोस्रो खेलमा डोटीका प्रज्वल श्रेष्ठले कैलालीका पुष्प ठगुन्नालाई २१ को सेटमा हराए। त्यस्तै कैलालीका देवराज रानाले बाजुराका राजेन्द्र थापाविरुद्ध जीतहातपारे भने कैलालीकै सुरेन्द्र सिंह कार्कीले डोटीका सृजन रानालाई सोझो २० को सेटमा पराजित गरे। कन्चनपुरका गोकुल जोराले कैलालीका रोशन साउदलाई हराउँदा कन्चलपुरका प्रियांशु सिंह क्षेत्रीले बाजुराका राजेन्द्र बानियालाई पराजित गरे। त्यस्तै मेन्स सिंगलतर्फका अन्य खेलहरुमा कैलालीका भुपेन्द्र सिंह धामी र अमृत चौधरीले पनि जीत हातपारे। इता वुमेन्स सिंगलतर्फ कैलालीकी अम्बिका मल्लले डोटीकी यशोदा भट्टलाई २११६ र २१११ को सोझो सेटमा पराजित गर्दा कैलालीकै निशा चौधरीले डोटीकी सीमा भण्डारीलाई २११३ र २११७को सोझो सेटमा पराजित गरिन्। मेन्स डबल्स तर्फ भुपेन्द्र धामी र निरज चन्दको जोडीले दशरथ चौधरी र डिल्ली भट्टको टोलीलाई हरायो भने राजेन्द्र बम र प्रकाशबहादुर चौधरीको जोडीले कृष्ण बहादुर गुरुङ र पूर्णानन्द रुम्जालीको जोडीलाई पाखा लगायो। मेन्स डबल्सतर्फ प्रियांसु क्षेत्री र आशिष जोसीको जोडी, छेदु चौधरी र लक्ष्मी प्रसाद चौधरीको जोडी, सुनील श्रेष्ठ र दीलीप देउबाको जोडी, सृजन राना र प्रज्वल श्रेष्ठको जोडीले पनि जीत हातपार्यो। यसैगरी भरत सापकोटा र जीतबहादुर देउवा, पदमराज भट्ट र मंगलबहादुर जीएम, कृष्ण बहादुर गुरुङ र पूर्णानन्द रुम्जाली, हरिबहादुर थापा र ओमराज पाठक, विष्णु केसी र मोहनजंगमल्ल, हिक्मत गुरुङ र बाबुराज श्रेष्ठको जोडीले पनिविजयी सुरुवातगर्यो। यसैगरी भरत सापकोटा र जीतबहादुर देउवातथा जयदेब जोशी र कुमार बहादुर पछेराको जोडीले पनि विजयी सुरुवात गरेको छ। आईतबार क्वार्टर फाईनल र सेमी फाईनलका खेलहरु हुने राष्टिय रेफ्रि उदय अर्यालले बताए। मेन्स सिंगल, मेन्स डबल र वोमेन्स सिंगल विधामा खेल भएका हुन। धनगढीमा अन्नपुर्ण कर्पोरेट ब्याटमिन्टन सुरु धनगढी: अन्नपुर्ण मिडिया नेटवर्कको आयोजनामा अन्नपुर्ण ईन्टरनेशनल केर्पोरेट ब्याटमिन्टन प्रतियोगिताको चौथो संस्करण शनिबार देखि धनगढीमा सुरु भएको छ। सुदूरपश्चिम क्षेत्रका प्रहरी नायव महानिरिक्षक रमिन्द्र देउजाले शनिबार एक कार्यक्रमका बीच पानसमा दिप प्रज्वलन गर्दै प्रतियोगिताको उद्घाटन गर्नुभयो। अन्नपुर्ण ईन्टरनेशनल केर्पोरेट ब्याटमिन्टन प्रतियोगिताको चौथो संस्करणको छनौट चरण शनिबार धनगढीबाट सुरुवात भएको हो। उद्घाटन कार्यक्रमका प्रमुख अथिति डिआईजी देउजाले यस प्रतियोगिाले स्थानीय स्तरमा खेलाडीको हौसला बढेको बताउनुभयो। उहाँले, अन्नपुर्ण पोष्टले पाँच वटा स्थानमा गर्ने यस प्रतियोगिताले राम्राराम्रा खेलाडी पनि उत्पादन हुने बताउनुभयो। कार्यक्रममा राष्ट्रिय रेफ्रि उदय अर्यालले अन्नपुर्ण ईन्टरनेशनल केर्पोरेट ब्याटमिन्टन प्रतियोगिताले मोफसलमा खेलाडि उत्पादन गर्ने र भएका खेलाडीलाई उत्प्रेरणा दिने बताउनुभयो। उद्घाटन कार्यक्रममा नेपाल ब्याटमिन्टन संघका केन्द्रिय सदस्य शुनील श्रेष्ठले, ब्याटमिन्टन संघले गर्नुपर्ने काम अन्नपुर्ण मिडिया नेटवर्कले गरेकाले धन्यबाद दिनुभयो। अन्नपुर्ण पोष्टका कैलाली सम्बाददाता शिबराज भट्टको अध्यक्षतामा भएको कार्यक्रममा मध्यपश्चिम तथा सुदूरपश्चिमका प्रमुख प्रेम केसीले स्वागत गर्नुभएको थियो। कार्यक्रमको सञ्चालन अन्नपुर्ण मिडिया नेटवर्कका क्षेत्रीय संयोजक मनोज बस्नेतले गर्नुभयो भने उद्घाटन खेल अघि डिआईजी देउजा र कैलालीका एसपी अर्जुन चन्दले ब्याटमिन्टल खेलेका थिए। प्रतियोगितामा सुदूरपश्चिमभरीका ६८ जना खेलाडीहरुले सहभागिता जनाएका छन। पुरुष डबल्समा २२ जोडी, पुरुष सिंगलमा १६ जना र महिला सिंगलमा ८ जनाले सहभागिता जनाएका छन। अन्नपुर्ण मिडिया नेटवर्कले, शनिबार देखि सोमबार सम्म सुदूरपश्चिमाञ्चल स्थारीय क्षेत्रीय ब्याटमिन्टन प्रतियोगिता गर्ने छ भने मध्यपश्चिमको नेपालगञ्जमा, बैशाख १७ गते देखि १९ गते, मध्यपश्चिमाञ्चलको बुटबलमा पनि १७ गते देखि १९ गते, पोखरामा बैशाख २१ गते देखि २३ गते, र पुर्वाञ्चलको ईटहरीमा बैशाख २ गते देखि २८ गते सम्म क्षेत्रीय प्रतियोगिताको आयोजना गर्नेछ। सबै प्रतियोगितामा प्रथम र द्वित्तीय हुने खेलाडिलाई आतेजाते यातायात खर्च दिएर अन्नपुर्ण मिडिया नेटवर्कले काठमाण्डौ बोलाउने र देशैभरीबाट छनौटमा परेका खेलाडिले काठमाण्डौंमा अन्य १४ वटा देशका अन्तराष्ट्रिय खेलाडिहरुसँग प्रतिष्पर्धा गर्नुपर्नेछ। अन्नपुर्ण मिडिया नेटवर्कले काठमाण्डौंमा विगत चार वर्षदेखि गर्दै आएको अन्नपुर्ण ईन्टरनेशनल केर्पोरेट ब्याटमिन्टन प्रतियोगिता पहिलो पटक देशका पाँचवटै विकास क्षेत्रमा गरिन लागेको हो।"
टिम चौराहा धनगढीले जित्यो पहिलाे डीपीएल क्रिकेटको उपाधि,"धनगढी: कैलालीमा भएको पहिलो धनगढी प्रिमियर लिग (डीपीएल) क्रिकेटको उपाधि पारस खड्काको कप्तानीमा रहेको टिम चौराहा धनगढीले जितेको छ। सेती अञ्चल प्रहरी कार्यालयको खेल मैदानमा भएको फाइनलमा टिम चौराहाले शरद भेष्वाकरको विराटनगर किंग्सलाई ६२ रनले पराजित गर्दै उपाधिमाथि कब्जा जमाएको हो। टिम चौराहाले दिएको १ सय ५९ रनको लक्ष्य पछ्याएको विराटनगर किंग्स १८ दशमलब १ ओभरमा ९७ रनमै समेटियो। विराटनगर किंग्सका लागि प्रनित थापा मगरले सर्वाधिक २६ रन जोडे। कप्तान शरद भेष्वाकर भने २ रनमै पेभिलियन फर्केका थिए। विराटनगर किंग्सलाई सस्तैमा समेट्न टिम चौराहाका सुशन भारीले सर्वाधिक तीन विकेट लिए भने आरिफ शेख र शौरभ खनालले समान दुईदुई विकेट लिएका थिए। यस्तै रामनरेश गिरी र ललित राजबंशीले एकएक विकेट लिए। यसअघि टस जितेर पहिले व्याटिङ गरेको टिम चौराहाले पुरै २० ओभरमा ५ विकेटको क्षतिमा १ सय ५९ रन बनाएको थियो। टिम चौराहाका लागि आरिफ शेखले सर्वाधिक ५४ को योगदान दिए। यस्तै अमर रौतेला ३१ र शौरभ खनालले अविजित १४ रन बनाए। कप्तान पारस खड्का २९ तथा पृथु बास्कोटाले १४ जोडे। विराटनगरका लागि सुशील कँडेलले दुई विकेट लिए भने जितेन्द्र मुखिया, सन्दिप लामिछाने र प्रकाश बिष्टले समान एकएक विकेट लिए। धनगढी प्रिमियर लिग (डीपीएल) क्रिकेटको उपाधि उचालेको टिम चौराहाले उपाधिसँगै १५ लाख रुपैयाँ नगद पुरस्कार पाएको छ। उपविजेतमा सीमित शरद भेष्वाकरको कप्तानीमा रहेको विराटनगर किंग्सले ७ लाख रुपैयाँमा चित्त बुझाउन बाध्य भयो।"
अन्नपूर्ण पोस्ट् इन्टरनेसनल कर्पोरेट ब्याड्मिन्टन प्रतियोगिता सुरु,"धनगढीः अन्नपूर्ण पोस्ट् इन्टरनेसनल कर्पोरेट ब्याड्मिन्टन प्रतियोगिता को छनोट चरण धनगढीमा सुरु भएको छ। अन्नपूर्ण मिडिया नेटवर्कको आयोजनामा शनिबारदेखि सुरु भएको प्रतियोगिताको उद्घाटन सुदूरपश्चिम प्रहरी प्रमुख रोमेन्द्रसिंह देउजाले दीप प्रज्वलन गर्दै गरेर गर्नु भएकाे थियाे। व्याडमिन्टन खेलकाे उद्घाटनभने सुदूरपश्चिम प्रहरी प्रमुख देउवा र कैलाली जिल्ला प्रहरी प्रमुखले संयुक्तरुपमा ब्याडमिन्टन कोर्टमा सर्भिस गरेर गर्नु भएको हो। प्रतियोगितामा सुदूरपश्चिमाञ्चलका ९ वटै जिल्लाका खेलाडीले भाग लिएको अन्नपूर्ण मिडिया नेटवर्कका क्षेत्रीय संयोजक मनोज बस्नेतले जानकारी दिनुभयो। प्रतियोगितामा सहभागी हुन सुदूरपश्चिमका कैलाली, कञ्चनपुर, डोटी, बाजुरा, बझाङ, बैतडी, अछाम, डँडेलधुरा र दार्चुलाबाट खेलाडी आइपुगेका छन्। धनगढीको क्षेत्रीय रंगशालामा आयोजना सुरु भएको प्रतियोगिता आगामी सोमबारसम्म चल्नेछ । यसैगरी मध्यपश्चिमाञ्चलको नेपालगन्जमा वैशाख १७ देखि १९ गतेसम्म, मध्यपश्चिमाञ्चलको बुटबलमा वैशाख १७ देखि १९ गतेसम्म, पश्चिमाञ्चलको पोखरामा वैशाख २१ देखि २३ गतेसम्म र पूर्वाञ्चलको इटहरीमा वैशाख २६ देखि २८ गतेसम्म क्षेत्रीय प्रतियोगिता सञ्चालन हुनेछन्। क्षेत्रीय स्तरको प्रतियोगितामा पहिलो र दोस्रो हुने खेलाडीले काठमाडौंमा आयोजना हुने अन्नपूर्ण पोस्ट् इन्टरनेसनल कर्पोरेट ब्याड्मिन्टन प्रतियोगिता मा सहभागिता जनाउने अवसर पाउनेछन्। अन्नपूर्ण मिडिया नेटवर्कले यसअघि काठमाडौंमा प्रतियोगिताको तीनवटा संस्करण सफलतापूर्वक सम्पन्न गरिसकेको छ। पाँचवटै विकास क्षेत्रमा प्रतियोगिता आयोजना गर्न लागिएको भने यो पहिलो पटक हो। नेपाल ब्याड्मिन्टन संघको सहकार्यमा काठमाडौंमा हुने अन्तिम चरणको प्रतियोगितामा पुरुष एकल खुला, महिला एकल खुला र पुरुष डबल्स खुलासँगै कर्पोरेट डबल्स, पुरुष एक्जुकेटिभ एकल र एक्जुकेटिभ डबल्स स्पर्धा पनि समावेश गरिनेछ। काठमाडौंमा हुने प्रतियोगितामा विभिन्न देशका चर्चित खेलाडीको समेत सहभागिता रहनेछ। अन्तिम चरणको प्रतियोगितामा सहभागिता जनाउन काठमाडौं बाहिरबाट छनोट भई आउने खेलाडीका लागि यातायातको समेत व्यवस्था गरिएको छ । देशभर छरिएर रहेका ब्याड्मिन्टन खेलाडीको प्रतिभा उजागर गर्न प्रतियोगिता फलदायी हुने विश्वास गरिएको छ ।"
नेपाल र श्रीलंकाबीचको मैत्रीपूर्ण टीट्वान्टी श्रृंखला स्थगित,"काठमाडौंः अर्को साता हुने तय भएको सनथ जयसुरियासहितको श्रीलंकन लायन्स र नेपाली राष्ट्रिय खेलाडीको नेपाली राइनोजबीचको मैत्रीपूर्ण खेल स्थगित भएको छ। पेरिविङकल ट्रेड एन्ड सर्भिस प्राइभेट लिमिटेडको आयोजनामा हुने तय भएको मैत्रीपूर्ण टीट्वान्टी क्रिकेट श्रृंखला तत्काललाई स्थगित भएको हो। आयोजक पेरिविङकलले सुरक्षा र अन्य केही प्राविधिक कारण देखाउँदै श्रृंखला तत्कालका लागि स्थगित गरिएको जनाएको छ। साथै श्रृंखला केही समयपछि पुनःआयोजना गरिने समेत पेरिविङकलले विज्ञप्तिमार्फत जनाएको छ । श्रृंखलाअन्तरगत १६ गते हाम्रो अन्तिम खेल हुने तय भएको थियो । तर, सोही दिन स्थानीय निर्वाचनका लागि उम्मेदवारको मनोनयन गर्ने मिति तोकिएकाले सुरक्षा निकायसँगको सल्लाहपछि यो श्रृंखला तत्कालका लागि स्थगित गरीएको छ, पेरिविङकलका प्रमुख कार्यकारी अधिकृत (सिईओ) दीपेश घलेले भन्नुभयो, श्रृंखला स्थगित गर्नुपर्दा हामी निक्कै दुःखी छौं । तर, हामी निकट भविश्यमा नै श्रृंखला आयोजना गर्ने छौं । पेरिविङकलले यसअघि बैशाखको १२ देखि १८ गतेसम्म कीर्तिपुरस्थित त्रिवि अन्तर्राष्ट्रिय क्रिकेट मैदानमा श्रीलंकाली भेट्रान्स र वर्तमान राष्ट्रिय टोलीका खेलाडी सहभागी हुने लंकन लायन्स र नेपाली राष्ट्रिय टोलीका खेलाडी रहने नेपाली राईनोजबीच मैत्रीपूर्ण तीनवटा टीट्वान्टी श्रृंखला गर्ने घोषणा गरेको थियो। पेरिविङकलले लंकन लायन्सबाट हाल राष्ट्रिय टोलीबाट समेत खेलिरहेका उपुल थारंगा, रंगना हेराथ, डिल्सान मुनावेरा, सचित्रा सेनानायक र चामरा शिल्भादारासहित पूर्व कप्तान जयसुरिया, चामिन्दा भास, रोमेस कालुविथर्ना, उपुल चन्दना, फरभेज माहरुफ, दिलहारा फर्नान्डो, कौशल्या बैरारत्ने लगायतले खेल्ने जनाएको थियो। आयोजक पेरिविङकलले यसअघि नै टिकट लिइसकेका दर्शकको रकम फिर्ता गर्ने समेत जनाएको छ।"
ग्यारेथ बेल एल क्लासिकोका लागि फिट,"काठमाडौंः रियल मड्रिडका स्टार खेलाडी ग्यारेथ बेल एल क्लासिकोका लागि फिट भएका छन्। ला लिगा फुटबलको शीर्ष स्थानमा रहेको रियल मड्रिडले आइतबार राति बार्सिलोनाको सामना गर्दैछ। खुट्टामा लागेको चोटका कारण च्याम्पियन्स लिग फुटबलमा वार्यन म्युनिखविरुद्धको खेल गुमाएका बेल एल क्लासिकोका लागि भने फिट भएको क्लबले जनाएको छ। क्लबका प्रशिक्षक जिनेदिन जिदानले बेल एल क्लासिकोका लागि पूर्ण रुपमा फिट भएको बताएका छन्। बेलले पूर्णरुपमा फिट भएपछि जिदानले बार्सिलोनाविरुद्ध क्रिष्टियानो रोनाल्डो, करिम बेन्जिमा र बेललाई नै अग्रपंक्तिमा खेलाउने सक्ने छन्।"
कर्पोरेट ब्याडमिन्टन आजदेखि,"धनगढीः अन्नपूर्ण मिडिया नेटवर्कले आयोजना गर्न लागेको अन्नपूर्ण पोस्ट् इन्टरनेसनल कर्पोरेट ब्याड्मिन्टन प्रतियोगिता' को छनोट चरण शनिबार धनगढीबाट सुरु हुँदैछ । सुदूरपश्चिमाञ्चलका नौवटै जिल्लाका खेलाडीले भाग लिने उक्त प्रतियोगिताको सम्पूर्ण तयारी पूरा भइसकेको जानकारी अन्नपूर्ण मिडिया नेटवर्कका क्षेत्रीय संयोजक मनोज बस्नेतले दिए । प्रतियोगितामा सहभागी हुन सुदूरपश्चिमका कैलाली, कञ्चनपुर, डोटी, बाजुरा, बझाङ, बैतडी, अछाम, डँडेलधुरा र दार्चुलाबाट खेलाडी आउनेक्रम सुरु भएको छ । धनगढीको क्षेत्रीय रंगशालामा आयोजना हुने प्रतियोगिताको सम्पूर्ण तयारी पूरा भएको र खेलाडी आउनेक्रम जारी रहेको बस्नेतले बताए । प्रतियोगिता आगामी सोमबारसम्म चल्नेछ । यसैगरी मध्यपश्चिमाञ्चलको नेपालगन्जमा वैशाख १७ देखि १९ गतेसम्म, मध्यपश्चिमाञ्चलको बुटबलमा वैशाख १७ देखि १९ गतेसम्म, पश्चिमाञ्चलको पोखरामा वैशाख २१ देखि २३ गतेसम्म र पूर्वाञ्चलको इटहरीमा वैशाख २६ देखि २८ गतेसम्म क्षेत्रीय प्रतियोगिता सञ्चालन हुनेछन् । क्षेत्रीय स्तरको प्रतियोगितामा पहिलो र दोस्रो हुने खेलाडीले काठमाडौंमा आयोजना हुने अन्नपूर्ण पोस्ट् इन्टरनेसनल कर्पोरेट ब्याड्मिन्टन प्रतियोगिता' मा सहभागिता जनाउने अवसर पाउनेछन् । प्रतियोगिता सञ्चालन गर्न २३ सदस्यीय प्राविधिक टोली धनगढी आइसकेको छ भने रेफ्री र अम्पायर पनि धनगढी पुगिसकेको बस्नेतले बताए । प्रतियोगिताका लागि क्षेत्रीय रंगशाला झकिझकाउ पारि सजाइएको छ भने ब्याड्मिन्टन कोर्टको मर्मत पनि अन्नपूर्ण मिडियाले नै गरेको छ । सुदूरपश्चिमका नौवटा जिल्लाका लागि कैलालीमा एकजना मात्र प्रशिक्षक रहेकाले यो खेलप्रति खेलाडीको आकर्षण घट्दो छ । खेलाडीमा ब्याड्मिन्टनप्रतिको आकर्षण घटिरहेको छ, महिला खेलाडीको अवस्था त अझ नाजुक छ', ब्याड्मिन्टन एसियाका अन्तर्राष्ट्रिय अम्पायर उदय अर्यालले भने । उनले अन्नपूर्ण पोस्ट् इन्टरनेसनल कर्पोरेट ब्याड्मिन्टन प्रतियोगिताले मोफसलमा खेलाडी उत्पादनमा टुवा पुर्याउने धारणा पनि व्यक्त गरे । अन्नपूर्ण मिडिया नेटवर्कले यसअघि काठमाडौंमा प्रतियोगिताको तीनवटा संस्करण सफलतापूर्वक सम्पन्न गरिसकेको छ । पाँचवटै विकास क्षेत्रमा प्रतियोगिता आयोजना गर्न लागिएको भने यो पहिलो पटक हो । नेपाल ब्याड्मिन्टन संघको सहकार्यमा काठमाडौंमा हुने अन्तिम चरणको प्रतियोगितामा पुरुष एकल खुला, महिला एकल खुला र पुरुष डबल्स खुलासँगै कर्पोरेट डबल्स, पुरुष एक्जुकेटिभ एकल र एक्जुकेटिभ डबल्स स्पर्धा पनि समावेश गरिनेछ । काठमाडौंमा हुने प्रतियोगितामा विभिन्न देशका चर्चित खेलाडीको समेत सहभागिता रहनेछ । अन्तिम चरणको प्रतियोगितामा सहभागिता जनाउन काठमाडौं बाहिरबाट छनोट भई आउने खेलाडीका लागि यातायातको समेत व्यवस्था गरिएको छ । देशभर छरिएर रहेका ब्याड्मिन्टन खेलाडीको प्रतिभा उजागर गर्न प्रतियोगिता फलदायी हुने विश्वास गरिएको छ । हाम्रो यात्रा पहिलो संस्करण अन्नपूर्ण कर्पोरेट आमन्त्रण ब्याड्मिन्टन प्रतियोगिताको पहिलो संस्करण २०७० साल असोज पहिलो साता काठमाडौंमा आयोजना भएको थियो । प्रतियोगितामा सरकारी, अर्धसरकारी, गैरसरकारी, व्यापारिक, सञ्चार र औद्योगिक प्रतिष्ठानका एक सय ७५ जनाभन्दा बढी खेलाडीको सहभागिता रहेको थियो । विभिन्न प्रतिष्ठिानका एक्जिक्युटिभहरूले प्रतिस्पर्धा गरेको प्रतियोगिताको नीलो एकलतर्फ कास्की फाइनान्सका विशाल खड्काले उपाधि जितेका थिए । यसैगरी नीलो युगलतर्फ बागलुङ उद्योग वाणिज्य संघका उमेशकुमार राजभण्डारी र राजिन खड्का तथा हरियो युगलतर्फ सिल्भर सिटीका सुरेन्द्रबहादुर सिंह र नेपाल पुलिसका हेमन्त पलको जोडीले उपाधि जितेका थिए । एकलतर्फको विजेताले एक तोला र युगलतर्फको विजेताले आधा तोला सुनको पदक प्राप्त गरेका थिए । दोस्रो संस्करण अन्नपूर्ण कर्पाेरेट ब्याड्मिन्टन प्रतियोगिताको दोस्रो संस्करण २०७१ साल साउन २४ देखि ३० गतेसम्म काठमाडौंमै सञ्चालन भएको थियो । यसपटक पहिलो संस्करणको भन्दा पुरुष एकल र युगल गरी दुई विधा थप गरिएको थियो । प्रतियोगितामा तीन सय १४ जना खेलाडीले पाँच विधामा प्रतिस्पर्धा गरेका थिए । प्रतियोगिताको खुल्ला एकलतर्फ रत्नजित तामाङ र एक्जिक्युटिभ एकलतर्फ कास्की फाइनान्सका विशाल खड्काले उपाधि जितेका थिए । यसैगरी एक्जिक्युटिभ युगलतर्फ नेपाल एसबीआई बैंकका नवराज जोशी र न्यु सुनसरी होटेलका जितेन्द्र शर्माको जोडी, खुला युगलतर्फ एपीएफका विमल श्रेष्ठ र जोसेफ अघिकारीको जोडी तथा कर्पाेरेट युगलतर्फ नेपाल टेलिकमका हरिओम गुप्ता र हेमन्त अग्रवालको जोडीले उपाधि जितेका थिए । यस पटक पनि एकलतर्फका विजेताले एक तोला र युगलतर्फका विजेताले आधा तोला सुनको पदक प्राप्त गरेका थिए । तेस्रो संस्करण २०७२ सालको फागुन अन्तिम साता आयोजना भएको अन्नपूर्ण कर्पोरेट ब्याड्मिन्टन प्रतियोगिताको तेस्रो संस्करणमा महिला एकलतर्फको विधा थप गरिएको थियो । तेस्रो संस्करणमा तीन सय ५० जना खेलाडीले विभिन्न ६ स्पर्धामा सुनको पदकका लागि प्रतिस्पर्धा गरेका थिए । पुरुष एकलतर्फ साबिक विजेता रत्नजित तामाङलाई पराजित गर्दै त्रिभुवन आर्मी क्लबका दिपेश धामीले उपाधि जितेका थिए । महिला एकलमा भने रत्नजितकी दिदी नङ्सलदेबी तामाङले उपाधि जितिन् । एक्जिक्युटिभ एकलतर्फ कास्की फाइनान्सका विशाल खड्काले उपाधिमाथि ह्याट्रिक गरे । विशालले एक्जिक्युटिभतर्फ पनि शम्भुकुमार श्रेष्ठसँग मिलेर उपाधि जिते । कर्पाेरेट युगलमा लाइभ फर्मास्युटिकल्सका वीरेन्द्र बस्नेत र एसईका श्यामबहादुर पराजुलीको जोडीले उपाधि जित्यो । पुरुष युगलतर्फ एपीएफका विनित थापामगर र विकास श्रेष्ठको जोडी पहिलो भयो । अघिल्लो दुई संस्करणको जस्तै यसपटक पनि एकलतर्फको विजेताले एक तोला र युगलतर्फका विजेताले आधा तोला सुनको पदक प्राप्त गरे । खेल तालिका महिला एकल (१) प्रार्थना देउवा (कैलाली) बाई पाएको (२) सीमा भण्डारी (डोटी) विरुद्घ निशा चौधरी (कैलाली) (३) अञ्जली चौधरी (कैलाली) विरुद्घ एलिना तिरुवा (कैलाली) (४) प्रिजा बोहरा (कैलाली) विरुद्घ अम्बिका मल्ल (कैलाली) पुरुष एकल (१) देबराज राणा (कैलाली) बाई पाएको (२) पुष्प ठगुन्ना (कैलाली) विरुद्घ प्रज्ज्वल श्रेष्ठ (डोटी) (३) आशिष जोशी (कञ्चनपुर) विरुद्घ योगेश खड्का (कैलाली) (४) अमृत चौधरी (कैलाली) विरुद्घ कपिल बम (कैलाली) (५) हिक्मतबहादुर गुरुङ (कैलाली) विरुद्घ भूपेन्द्रसिंह धामी (कैलाली) (६) रोशन साउद (कैलाली) विरुद्घ गोकुल जोरा (कञ्चनपुर) (७) श्रृजन गुरुङ (डोटी) विरुद्घ सुरेन्द्रसिंह कार्की (कैलाली) (८) प्रियांशुसिंह क्षेत्री (कञ्चनपुर) बाई पाएको पुरुष डबल्स (१) सुरेन्द्रसिंह कार्की र शैलेन्द्र श्रेष्ठ (कैलाली) बाई पाएको (२) पदमराज भट्ट र मंगलबहादुर जीएम (कैलाली) बाई पाएको (३) श्रृजन राणा र प्रज्ज्वल श्रेष्ठ (डोटी) बाई पाएको (४) उद्धब महतो र गोविन्द खतिवडा (कैलाली) विरुद्घ जयदेब जोशी र कुमारबहादुर पछेता (कैलाली) (५) सुनिल श्रेष्ठ र दिलिप देउवा (कैलाली) बाई पाएको (६) दीपकबहादुर चन्द र मोहन चौधरी (कैलाली) बाई पाएको (७) भरत सापकोटा र जितबहादुर देउवा (कैलाली) बाई पाएको (८) हिक्मत गुरुङ र बाबुराज श्रेष्ठ (कैलाली) विरुद्घ खेमराज भट्ट र रामजी हमाल (कैलाली) (९) टोपबहादुर बिष्ट र पवनराज गिरी (कैलाली) विरुद्घ विष्णु केसी र मोहनजंग मल्ल (कैलाली) (१०) छेदुप्रसाद चौधरी र लक्ष्मीप्रसाद चौधरी (कैलाली) बाई पाएको (११) कपिल बम र कृष्ण चौधरी (कैलाली) विरुद्घ हरिबहादुर थापा र ओमराज पाठक (कैलाली) (१२) प्रियांशुसिंह क्षेत्री र आशिष जोशी (कञ्चनपुर) बाई पाएको (१३) कृष्णबहादुर गुरुङ र पूर्णमान रम्जाली (कैलाली) विरुद्घ मोहनराज चटौत र जितबहादुर थापा (कैलाली) (१४) राजेन्द्र बम र प्रकाश चन्द (कैलाली) बाई पाएको (१५) दशरथ चौधरी र दिल्ली भट्ट (कैलाली) बाई पाएको (१६) भूपेन्द्रसिंह धामी र निरज चन्द (कैलाली) बाई पाएको"
नेमारसहित बार्सिलोनाका चार खेलाडीले 'एल क्लासिको' गुमाउने,"काठमाडौंः स्टार खेलाडी नेमारसहित बार्सिलोनाका चार खेलाडीले रियल मड्रिडविरुद्धको खेल गुमाउने भएका छन्। सहायक रेफ्रीलाई गिज्याउँदै मैदानबाट बाहिरिएपछि नेमारमाथि दुई खेलको प्रतिबन्ध लागेकाले नेमार रियल मड्रिडविरुद्धको एल क्लासिको भिडन्तमा टिममा हुने छैनन्। यस्तै म्याथ्यु, राफिन्ना र एलेक्स भिडाल पनि बार्सिलोनाको टोलीमा रहने छैनन्। राफिन्ना र भिडाल चोटका कारण लामो समयका लागि मैदानमा उपलब्ध हुने छैनन् भने डिफेन्डर म्याथ्यु कुर्कुचामा देखिएको समस्याका कारण टोलीमा हुने छैनन्। बार्सिलोनाले आइतबार राति रियल मड्रिडको घरेलु मैदान सान्टियागो बर्नबाउमा खेल्दैछ। सान्टियागो बर्नबाउमा रियल मड्रिडले जित निकाले ला लिगा फुटबलको उपाधि दौड पक्का हुने छ भने बार्सिलोनाले जित दर्ता गरे उपाधिमाथिको आशा कायमै रहनेछ। ला लिगा फुटबलमा बार्सिलोनाभन्दा रियल मड्रिडले एक खेल कम खेलेको छ।"
ट्रेनिङ सेन्टर बनाउँदै विदेशी,"पोखराः विदेशको कुनै निर्माण कम्पनीमा त्यहीँका नागरिकले काम गरिरहेको झल्को दिनेगरी यतिबेला पोखरा रंगशालामा विदेशीहरू स्केटिङको अन्तर्राष्ट्रिय ट्रेनिङ सेन्टर निर्माणमा जुटिरहेका छन् । नेपालमै पहिलोपटक बन्न लागेको अन्तर्राष्ट्रिय स्तरको स्केटिङ ट्रेनिङ सेन्टर निर्माणका लागि १६ देशका ३५ जना पर्यटक पोखरा रंगशालामा व्यस्त हुन् । विदेशी नागरिकले टेनिङ सेन्टर निर्माणका लागि आआफ्नो सीप लगाइरहेका छन् । तीन इन्जिनियरसहितको टोली चर्को घाममा करिब एक सातादेखि ग्राउन्डको नापजाँच गर्ने, काठ र रड काट्ने, गैंचीबेल्चा चलाएर मोटो बोक्ने काममा जुटिरहेका छन् । स्केटिङ खेलका लागि चाहिने विभिन्न आकृति दिनेदेखि लिएर त्यसमा ढलान गर्न आवश्यक फ्रेम बनाउने कार्यमा पनि अन्तर्राष्ट्रिय स्केटिङ संघका पदाधिकारी र सदस्यहरू आफैं जुटेका छन् । पछिल्लो समय स्केटिङ खेल विश्वभर लोकप्रिय भइरहेको अवस्थामा नेपालमा भने पर्याप्त सम्भावना हुँदाहुँदै पनि यो खेलको विकास नभएकाले अन्तर्राष्ट्रिय स्केटिङ संघले अन्तर्राष्ट्रिय स्तरको ट्रेनिङ सेन्टर निर्माण गरिरहेको जानकारी संस्थाका अप्रेसन म्यानेजर जोन चोकोन्सले दिए । नेपालमा स्केटिङ ट्रेनिङ सेन्टर कसरी बनाउने भन्ने कुराको प्राविधिक ज्ञान दिनका लागि पनि संस्थामा आबद्ध पदाधिकारी र सदस्यहरू नै आएर स्वयंसेवकको रूपमा काम गरिरहेको उनले बताए । यहाँ भइरहेको कामबाट सिकेर देशको अन्य क्षेत्रमा पनि यस्ता सेन्टर निर्माणमा स्थानीय आफैं सक्रिय हुने विश्वास पनि उनले व्यक्त गरे । ट्रेनिङ सेन्टर निर्माणका लागि २५ हजार अमेरिकी डलर खर्च हुने जानकारी पनि उनले दिए । बेलायत, अमेरिका, फ्रान्स, जर्मनी, डेनमार्क, रूस, दक्षिण कोरिया, बेल्जियमलगायतका देशका नागरिक ट्रेनिङ सेन्टर निर्माणमा खटिएका छन् । २१ दिनमा ट्रेनिङ सेन्टरको निर्माण सकेर सम्बन्धित निकायलाई हस्तान्तरण गर्ने गरी काम भइरहेको बताइएको छ । ट्रेनिङ सेन्टर निर्माणपछि संस्थाले नेपाली खेलाडीलाई प्रशिक्षण दिन केही समय प्रशिक्षकको व्यवस्थासमेत गर्ने बताइएको छ । यसबाट नेपालमा अन्तर्राष्ट्रिय स्तरका खेलाडी उत्पादनमा टुवा पुग्ने विश्वास लिइएको छ । अन्तर्राष्ट्रिय स्केटिङ संघको सहयोगमा पश्चिमाञ्चल क्षेत्रीय खेलकुद विकास समितिको संयोजन र पश्चिमाञ्चल क्षेत्रीय खेलकुद विकास समितिको सहकार्यमा पोखरा रंगशाला परिसरमा नेपालमै पहिलोपटक अन्तर्राष्ट्रिय स्तरको स्केटिङ ट्रेनिङ सेन्टर निमार्ण कार्य भइरहेको पश्चिमाञ्चल क्षेत्रीय खेलकुद विकास समितिका अध्यक्ष खगराज पौडेलले बताए । सन् २०२० मा जापानको राजधानी टोकियोमा हुने ओलम्पिक खेललाई लक्षित गरी अन्तर्राष्ट्रिय स्केटिङ संघको सहयोगमा खेलाडी उत्पादन गर्न स्केटिङ ट्रेनिङ सेन्टर उपयोगी सिद्ध हुने विश्वास पौडेलले व्यक्त गरे । ट्रेनिङ सेन्टरको निर्माणपछि नेपालमा पनि अन्तर्राष्ट्रिय प्रतियोगितामा भाग लिन सक्ने क्षमतावान् खेलाडी उत्पादन हुने धारणा नेपाल स्केटिङ क्लब पोखराका अध्यक्ष रामचन्द्र कोइरालाले व्यक्त गरे । ट्रेनिङ सेन्टर बनेपछि पोखरामा अन्तर्राष्ट्रिय स्केटिङ प्रतियोगिताको आयोजना गरी खेल पर्यटनको विकासमा टेवा पुर्याउन सकिने उनले बताए । नेपालमा स्केटिङ खेलको विकासका लागि भोलेन्टियरको रूपमा काम गर्न पाउँदा खुसी लागेको निर्माणकार्यमा संलग्न फ्रान्सेली नागरिक लिजा जेकवले बताइन् । संघले स्केटिङ खेलको विकासका लागि म्यानमार, इथियोपिया, जोर्डन, भारतलगायत देशमा पनि ट्रेनिङ सेन्टर निर्माण गरिसकेको बताइएको छ ।"
