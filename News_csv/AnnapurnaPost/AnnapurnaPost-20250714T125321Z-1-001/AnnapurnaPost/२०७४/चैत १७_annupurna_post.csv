शीर्षक,विवरण
विद्यार्थी राजनीति : अबकाे कार्यदिशा,"सार्थक ज्ञान र समचेतना प्राप्तिको निम्ति ज्ञान सागरमा हाम फालेर पौडिन प्रयत्न गर्ने व्यक्ति हो विद्यार्थी। गुरुको दिक्षा आर्जन भएको तब मानिन्छ जब सिकारुको व्यवहारमा आर्जित ज्ञानले केही सकारात्मक परिवर्तन ल्याउदँछ। ज्ञान हासिल गर्ने सिलसिलामा व्यक्तिमा फरकफरक चेतनाको अनुभुति हुने गर्दछ। केही कुराको सम्बन्ध स्वंयम् व्यक्तिका निजि दायराभित्र अटाउँछन् भने केही त्यस्ता सम्बन्ध हुन्छन्, जुन समाज र सामाजिक घटना र परिवेशसँग जोडिएका हुन्छन्। व्यक्ति समाजमा सामाजिकरण हुन् कुनै एउटै पक्षले मात्र सहयोग गर्दैन्, त्यसमा विविध पक्ष जस्तैः सामाजिक, राजनीतिक, आर्थिक, मनोवैज्ञानिक, समसामयिक घटनाक्रम आदि जस्ता ज्वलन्त पक्षको आवश्यकता पर्दछ। यी विविध पक्षहरु मध्येको एक प्रमुख पक्ष हो राजनीति। राजनीति समाजको ऐना हो, जस्तो समाज छ, त्यसकै प्रतिविम्ब प्रर्दशित हुन्छ। विद्यार्थी राजनीति जसको सामान्य बुझाई हुन्छ, विद्यार्थीले गर्ने राजनीति वा राजनीतिक गतिविधिमा लागेका विद्यार्थीको समूह। यहीँ बुझाइलाई आधार मानेर भन्ने हो भने विगतबाट केही सिकी वर्तमानमा प्रगतिशील सोच, हक र अधिकारका सवाल तथा परिवर्तित विश्व जगतका समकालीन मुद्दाहरुलाई बहस र निष्र्कषमा पुयाउन गरिने शैक्षिक क्रान्तिको अर्को नाम विद्यार्थी राजनीति हो। विगत लामो समयदेखि नेपाल आन्तरिक र बाह्य संकटमा फस्दै आयो र तत्पश्चात् जनताले आन्दोलन र क्रान्ति हुँदै यहाँ सम्म आइपुगेको छ। यी बिचमा थुप्रै राजनीतिक एजेण्डा तथा परिकल्पनामाथि बहस र शैक्षिक आन्दोलन हुँदै आइरहेका छन्। राणाकाल, पञ्चायतकाल, बहुदल तथा गणतन्त्र प्राप्तिसम्मका विभिन्न क्रान्तिहरुमा विद्यार्थी नै हुन् आन्दोलनका मुल प्रवाह, राज्य र जनताबीचका पुल अनि बौद्घिक र शिक्षित सिपाही। क्रान्ति सफल पार्न बन्दुकले मात्र होइन एउटा प्रमुख हतियार त कलम हो, जुन विश्वका कैयौं इतिहासले पुष्टि गरिसकेको छ। संसारका महान व्यक्ति जसले समाज परिवर्तन गरे, मानवीय चेतनालाई बृहत्त र फराकिलो बनाए, ती सबै विद्यार्थी थिए र विद्यार्थी कालबाटै दलगत राजनीतिमा प्रवेश गरेका थिए। कार्ल माक्स, माओ, लेनिन, नेल्सन मन्डेला र नेपालका विपि, पुष्पलाल, मदन भण्डारी आदि जस्ता महान हस्तीहरुका जीवनी पल्टाएर हेर्दा प्रष्ट हुन्छ। समाज रुपान्तरणको सपना विद्यार्थीले देखेको हुन्छ, रुपान्तरण गर्ने शैली र बाटाहरु मात्र फरक हुन सक्दछन्। नेपालमा राजनीतिकसामाजिक परिवर्तन भएसँगै शैक्षिक परिवर्तन पनि हुँदै आइरहेका छन्। व्यवस्था परिवर्तनका लागि जति भूमिका दल विशेषको हुन्छ, त्यतिनै ठूलो भूमिका भातृ संगठन, अझ यसमा विद्यार्थी संगठनको हुने गर्दछ। विद्यार्थी संगठनको इतिहास हेर्दा जीवित र गौरवपूर्ण रहेका छ। स्वतन्त्रता र परिवर्तनका निम्ति सामाजिक जनचेतना अभिवृद्घि गर्न पर्चा वितरण गर्ने र टाउकोमा कफन बाधेर सडकमा उत्रने पनि विद्यार्थी नेता कार्यकर्ता नै थिए। सहिद र घाइते हुनेहरुमा पनि बहुसंख्यक विद्यार्थी नेता कार्यकर्ताहरुको सूचीको लहर जीवन्त छ। गुरुकुल शिक्षा प्रणाली हुँदै अहिलेको वैज्ञानिक इन्फोटेक समयमा आइपुग्दासम्म शिक्षा र राजनीतिका परिभाषाहरु पनि समयक्रम सँगै परिवर्तित हुँदै आइरहेका छन्। पहिले स्वतन्त्रता, अधिकार प्राप्तिको क्रान्ति, त्यसपछि सँगै जोडिएर प्रमुख मुद्दा बन्यो सबैले पढ्न पाउँनु पर्दछ। यो आर्दश शब्दावली फेरिँदै सबैले गुणस्तरीय शिक्षा पाउनु पर्दछ र यस्तो किसिमको पाठ्यक्रम निर्माण गरि विश्व बजारमा प्रतिस्पर्धा गर्न सक्ने क्षमतावान जनशक्ति उत्पादन गनुपर्दछ भन्ने माग अहिलेका विद्यार्थी संगठनहरुको रहेको छ। यही हो समय र समाजको आवश्यकता अनुरुपको प्रगतिशिल चिन्तन। धेरै परिवेश र बहसमा एउटा सवाटल आइरहेको देखिन्छ त्यो हो अब विद्यार्थी राजनीतिको औचित्य छैन्। शैक्षिक क्रान्ति, राजनीतिक क्रान्ति सफल भएसँगै सफल भइसकेको छ। एउटा तर्क यो पनि सहि होला तर संविधानले प्रदत्त गरेका शिक्षा सम्बन्धी हक अधिकार सहजै कार्यान्वयनमा आउँछन् कि आउँदैनन् ? भन्ने गम्भीर प्रश्न यहाँनेर आउँछ। अब यहीँ प्रश्न विद्यार्थी संगठनहरुलाई लादिने निश्चित छ। संगठनहरुको प्रमुख चुनौती र अवसर पनि नयाँ शिराबाट थपिने देखिन्छ। अबको विद्यार्थी राजनीति दूरदर्शी, समयसापेक्ष नहुने हो भने संगठनमा आवद्घ नेता कार्यकर्ताहरुको हालत अहिलेको हुलाक सेवा जस्तै नहोला भन्न सकिन्न। विद्यार्थी संगठनको भावि कार्यदिशा व्यवहार तहमा सुदृढ र शिर्जनशील बन्दै जानुपर्दछ। नेतृत्व विकास, वौद्घिक निपूर्णता, खोजमूलक निरन्तर अध्ययन, अनुसन्धानको लागि संगठनमा आबद्घ नेतृत्व वर्ग चुक्नु हुँदैन्। एउटा अर्को ज्यादै महत्वपूर्ण पाटो हो, सहज जीविकोपार्जनका लागि व्यवसायिक आवद्घता। राजनीतिलाई अनुशासित, स्वच्छ र मर्यादित बनाउन अबको नेतृत्वले उत्पादनमा जोड दिनु पर्दछ। झोला र झण्डाको राजनीति समयक्रमसँगै बदलिदैछ। राजनीतिका पहुँच, लाभ र दलगत संरक्षण पाउनेमा बढी तिनै छन् जो सँग पार्टी मुल नेतृत्वलाई रिझाउन सक्ने पैसा र हैसियत हुन्छ। यो हुनुमा सीमित व्यक्तिको मात्रै आर्थिक उत्पादन राम्रो हुनु र बहुसंख्यक पार्टी र संगठनमा नेता कार्यकर्ताहरु उत्पादनसँग नजोडिनु हो। अझ सोहीरुपमा प्रशिक्षणको कमी मान्न सकिन्छ। सदाचरी चिन्तन तब सुरु हुन्छ जब व्यक्तिको दिनचर्या र जीविकोपार्जन सहज भैइरहको हुन्छ। यसको लागि विगतको संस्कृति एउटा नमूना बन्नु पर्दछ, जसबाट भाव राजनीति गर्ने शिक्षित युवाले केही अनुशरण गर्न सकुन्। अब यस्तो प्रशिक्षणको खाचो छ, कार्ल माक्सको अर्थशास्त्रलाई घोकेर होइन व्यवहारबाटै सिद्घ गर्न सकियोस्। कामप्रतिको सम्मान गर्न सक्ने जनशक्ति उत्पादन गर्न सकेको खण्डमा शैक्षिक बेरोजगारीमा कमी आउने निश्चित प्रायः छ। अहिलेको विकसित विद्यालयतहदेखि विश्वविद्यालय तहसम्मको फरकफरक उद्देश्यमा आधारित पाठ्यक्रम लागु भइरहेको छ। यसका साथै एउटै देशमा दुईखाले विभेदकारी शिक्षा पद्घति, सार्वजनिक र निजी पद्घति अवलम्बन गरी हुनेखाने वर्ग र हुँदा खाने वर्गबीचको खाडल बढ्दै गइरहको छ। यसले बजारमा दुईखाले जनशक्ति उत्पादन गरी शैक्षिक बेरोजगारीलाई प्रशय दिइरहेको पाइन्छ। पहुँचमा आधारित शिक्षा प्रणाली एक प्रमुख मुद्दा त छदै छ तर अब यतिले मात्रै सोचे अनुरुपको प्रगति हुन सक्दैन्। उदाहरणका लागि त्रिभुवन विश्वविद्यालयको सेमेष्टर प्रणाली अन्र्तगतका विभिन्न कार्यक्रमहरुलाई लिन सकिन्छ। सेमेष्टर प्रणालीमा सबैको पहुँच पुग्नुपर्दछ भन्ने नारा त प्रिय बन्ला। यद्यपि त्यसभित्रका अन्र्तवस्तु, अझ भन्ने हो भने सेमेष्टर प्रणाली अन्र्तगत हुने गरेका अन्तराष्ट्रिय अभ्यास, चिन्तन र क्रियाकलापहरु हामीले उपयोग गर्न पाइरहेको छौं कि छैनौं भन्ने मुद्दा प्रमुख हो। त्यसैगरी प्राविधिक शिक्षालय तथा यससँग सम्बन्धित विभिन्न सतहमा आइरहेका चुनौतीहरुलाई कसरी पार लगाउने भन्ने कुरा विद्यार्थी संगठनहरुले सोचेर दिगो रुपमा हितकारी बनाउनुपर्दछ। खासगरी नेपालको शिक्षा प्रणालीलाई अन्तराष्ट्रिय स्तरमा प्रतिस्पर्धी बनाई विश्व बजारमा सम्मानजनक ढङ्गले बिक्न सक्ने बनाउनु् पर्ने एक मुख्य चुनौतिको रुपमा रहेको छ। शिक्षा क्षेत्र भित्रको अनावश्यक राजनीतिक हस्तक्षेप, भ्रष्ट्राचार र ढिलासुस्ती अन्त्य रोक्न विद्यार्थीले आन्दोलन गर्नुपर्छ। आन्दोलनको नेतृत्व अब सशक्तरुपमा विद्यार्थी संगठनहरुले गर्नु पर्दछ। शिक्षा र राजनीति एक अर्कामा अन्तरसम्बन्धित छन्। विश्वका जति पनि देश सम्वृद्घ र समुन्नत छन् ती सम्पूर्ण देशको शिक्षा प्रणाली निकै सुदृढ छ। जब राजनीति धमिलो हुन्छ, त्यसको नकारात्मक असर शिक्षामा पनि पर्दछ। त्यसकारण दुवै पक्ष संग्लो बनाउने जिम्मेवारी अबको विद्यार्थी संगठनहरुले गम्भिरतापूर्वक लिनुपर्दछ। अनुशासन, सृजनशीलता, अध्ययनअनुसन्धान, राष्ट्रियअन्तराष्ट्रिय फोरमहरुसँगको निकटता भावी विद्यार्थी नेताहरुको पर्याय बन्नु पर्दछ। आन्तरिक वैमनष्यता, गुटउपगुट, अराजकताबाट माथि उठेर समग्र समाज अनि देशलाई सकारात्मक छाप छोड्नको निम्ति आजैबाट सम्पूर्ण नेतृत्व पकीं तथा सरोकारवाला सबैका पाइला सुमार्गतर्प अघि बढाउनु पर्दछ।  (पाण्डेय, अनेरास्ववियु त्रिवि कीर्तिपुरका अध्यक्ष हुन्।)"
प्रदेश राजधानीबाट संघीयता हेर्दा,"सबैभन्दा कान्छो प्रदेश हो कर्णाली। शदीयौंदेखि अभाव, गरिबी, अशिक्षा, रोग र पक्षपातको सिकार यो प्रदेशमा जनसंख्या पनि सबैभन्दा कम छ। सबैभन्दा सानो प्रदेशसभा छ, ४० सदस्यीय। अहिलेसम्म नाम र स्थायी राजधानीको निर्णय गरेको यही एउटा प्रदेश हो। ६ नम्बर को चिनारी फेरेर सर्वसम्मतिमा कर्णाली लिपिबद्ध गरेको प्रदेशसभाले स्थायी राजधानी पनि तोकिसक्यो वीरेन्द्रनगर (सुर्खेत) लाई। कर्णालीले संविधान जारी हुनुअघि छुट्टै प्रदेशका लागि गरेको आन्दोलनमा जुन एकता प्रदर्शन गरेको थियो, त्यो एकता प्रदेशसभामा पनि कायमै राख्यो सर्वसम्मतिमा नाम र राजधानी तोकेर। यो मामिलामा पक्षविपक्ष पनि देखिएन। यस दृष्टिले सातमध्ये एकताबद्ध र व्यवस्थित प्रदेश कर्णाली नै देखियो। संघीयता कार्यान्वयनको अभ्यास सबैभन्दा अघि बढेको प्रदेश राजधानी वीरेन्द्रनगर पुग्दा (चैत ५ गते) मुख्यमन्त्री र प्रदेश सरकारका एकजना पनि मन्त्री भेटिएनन्। सोधखोजपछि जवाफ आयो, राष्ट्रपति निर्वाचनमा भोट हाल्न काठमाडौं गएका फर्केकै छैनन्। कोही पनि मन्त्री सातादेखि थिएनन् प्रदेशभित्र। मुख्यमन्त्री खोज्दा जवाफ आयो उहाँ चैत ९ अघि आउने सम्भावना छैन। सत्तारुढ वाम गठबन्धन र प्रतिपक्षी कांग्रेसका धेरैजसो प्रदेश सांसद पनि काठमाडौंमै थिए। उनीहरू किन काठमाडौंमा छन् भन्ने थाहा पाउँदा झनै ताज्जुब लाग्यो। मुख्यमन्त्री र मन्त्रीहरू त राजधानीको चारतारे होटेलमा विदेशी दातृ निकायको खर्चमा गोष्ठी पो गर्दै रहेछन्। त्यो पनि कर्णालीको समृद्धिबारे। यो खबर सुन्नासाथ मस्तिष्कमा झ्वाट्ट आयो खाने अन्न नहुँदा भोकले मृत्यु हुने हुम्लीका टिठलाग्दा अनुहार। झाडापखाला लाग्दा एक ट्याब्लेट औषधि खान नपाएर मर्ने जुम्ली र कालीकोटेले संघीयतायुक्त गणतन्त्र र एकात्मक बहुदलीय वा पञ्चायती व्यवस्थाबीचको फरक कसरी छुट्ट्याउलान् ? जहानिया हुकुमी राणाशासन होस् कि राजाको प्रत्यक्ष शासन चल्ने पञ्चायती व्यवस्था होस्, कर्णालीवासीको जीवनमा के नै फरक आएको छ र ? घरघरमा सिंहदरबार को नारा दिने संघीय शासन प्रणाली, समावेशी लोकतन्त्र र राजाको कुर्सीमा राष्ट्राध्यक्ष बनेर नागरिक बस्न सक्ने गणतन्त्र आउँदा पनि के फरक पर्यो कर्णालीबासीको जीवनमा ? राजनीतिक नेतृत्वले त्यहाँ कुनै अनुभूति दिन सकेको छैन परिवर्तित व्यवस्था र राजनीतिक संस्कारको। सामान्य रुघाज्वरो आउँदा एक चक्की सिटामोल नपाएर आफन्त गुमाउने हुम्ला, कालिकोट वा डोल्पाबासी। अनि समृद्धि को छलफल राजधानीको तारे होटेलमा गर्ने तिनैका जनप्रतिनिधि मुख्यमन्त्री र मन्त्री ? व्यवस्था फेरिँदा नेताजनताको स्तरबीचको खाडलमा एकरत्ति पनि कमी आएको देखिएन। हिजो कोही रजौटाका वंशज मन्त्री हुँदा र आज कर्णालीबासीको मुक्तिका लागि बन्दुक बोक्ने लडाकु कमान्डर मुख्यमन्त्री हुँदाको फरक कसरी महसुस गर्नु त्यहाँका जनताले ? संघीयताको सार्थकता त्यसबेला मात्र स्थापित हुन्छ, जब कर्णालीको विकासबारे कर्णालीमै छलफल हुन्छ। कर्णालीका जनप्रतिनिधिको अनुहार आफूसँग मिलेको जब महसुस गर्छन् कर्णालीबासीले। तर संघीय संसद सुरु भएको एक महिनामै सभासद्हरू काठमाडाैँतिर लागेकै कारण प्रदेशसभामा कोरम नै नपुग्ने अवस्था बेहोरिसकेको छ विगतमा शासकले अभागी प्रमाणित गरिदिएको यही कर्णालीले। त्यहाँको सरकारसँग उद्योगव्यवसाय विस्तारको सम्भावनाबारे अन्तक्र्रिया गर्न सुर्खेत पुगेका नेपाल उद्योगवाणिज्य महासंघका केन्द्रीय सदस्य निरक केसी सरकार खोज्दै बसिरहेका थिए राजधानीमा। उनी निर्धारित कार्यक्रम नै एक सातापछि सारेर पर्खिरहेका थिए प्रदेश सरकारलाई। दिक्क मान्दै उनले भने, प्रदेश नेतृत्वले निजी क्षेत्रसँग समन्वय गरेर आर्थिक विकासका योजना बनाउला भन्ने अपेक्षा गरेका थियौं तर सुरुवाती चरणमै उपेक्षा गरेको पाइयो। केसीको प्रश्न थियो, आर्थिक हिसाबले कमजोर प्रदेशका मन्त्री र सांसद काठमाडौंमा बसेर प्रदेश विकासको योजना बुनिरहेछन्। खै, हामीले कस्तो खालको संघीयता अभ्यास गर्दैछौं ? सुर्खेतमै रहेका सत्तारुढ माओवादी केन्द्रका प्रदेशसभा सदस्य ठम्मरबहादुर बिष्ट सुरुमा सरकारको बचाउ गर्ने प्रयास गर्दै थिए, विकास र समृद्धिका लागि जुनसुकै स्थानमा कार्यक्रम गर्दा पनि अन्यथा लिन हुँदैन। अन्तरक्रियाका क्रममा बचाउ गर्न नसक्ने अवस्था आएपछि उनले कुरा फेरे। आफ्नै पार्टी नेतृत्वमा रहेको प्रादेशिक सरकारको आलोचना गर्दै भने, कर्णालीको कार्यक्रम कर्णालीमै हुनुपथ्र्यो, संघीयताको मर्म पनि यही हो। केन्द्रीकृत प्रणालीले नै कर्णाली पिछडिएको हो। केन्द्रीकृत अभ्यासको कारक भने उनले लगातार दुई साता काठमाडौंमै बसिरहेका मुख्यमन्त्री महेन्द्र शाहीलाई नदेखी कर्मचारीतन्त्रलाई देखे। कर्मचारीतन्त्र योजनाबद्ध रूपमा संघीयता विफल पार्न लगिरहेको उनको ठम्याइ थियो। प्रदेशमा खटाइएका कर्मचारी राजधानीतिरै फर्केको बताउँदै उनले भने, २० जना चाहिने ठाउँमा दुईजना कर्मचारीले मात्र कसरी मन्त्रालय चल्छ ? आएका कर्मचारी पनि फर्के। संघीयता असफल बनाउन योजनाबद्ध तरिकाले कोही लागिपरेको छ कि भन्ने आशंका उत्पन्न भएको छ। राजनीतिशास्त्री अर्जुन ऐडीले संघीयता अभ्यासका प्रारम्भिक दिन सुखद् नदेखिनुका कारण बताए, व्यवस्था फेरिए पनि संस्कार उस्तै छ। सम्भ्रान्त वर्गकै हालीमुहाली छ। प्रदेश नेतृत्वमा आत्मविश्वास छैन। जनताले संघीयतामा केन्द्रसम्म जानुपर्दैन भन्ने सोचेका छन् तर डेलिभरी छैन प्रदेशमा। ००० करिब अढाई सय वर्षदेखि देशको केन्द्रीय राजधानी रहँदै आएको काठमाडौंबाट सबैभन्दा टाढाको प्रदेश राजधानी हो धनगढी। यहाँ पनि प्रदेश ७ को संघीयता कार्यान्वयनको प्रारम्भिक अभ्यास पनि उस्तै छ। प्रदेशको स्थायी राजधानी र नामसम्म तोकिएको छैन। बाजे भारत जान्थ्यो, नाति मलेसिया गएको छ। फरक यत्ति हो, प्राध्यापक हेमराज पन्तले परिवर्तन केही नभएको उदाहरण प्रस्तुत गर्दै भने, पात्र फेरिए, प्रवृत्ति पनि फेरिनु जरुरी छ। कर्मचारीतन्त्र राणाकालीन शैलीकै छ। उनको विचारमा मुख्य समस्या कार्यान्वयनको हो। एक अर्ब विनियोजन भएको ठाउँमा २० करोड खर्च हुन्न। ठेक्का लिएर काम नगर्ने शैली अन्त्य हुनुपर्यो। कार्यालयमा कर्मचारी बस्दैनन्। जनताको कर खाएर किन कार्यालय नबस्ने ? , पन्तको प्रश्न थियो। धनगढी इन्जिनियर कलेजका प्राचार्य शिवहरि मुडभरी त्यहाँका अर्थमन्त्री झपट बोहोरालाई भन्दै थिए, कृषिमा केही पनि कर नलगाउनुस्, अतिरिक्त कर संघीयताको असफलताको कारण नबनोस्। संघीयता नौलो अभ्यास हो नेपालको लागि। यो कार्यान्वयनको चरणमा प्रवेश गरेको त भनिएको छ तर खटाइएका कर्मचारी नै प्रदेशमा पुगेका छैनन्। प्रदेश ७ को मुख्य सचिवको कार्यालय सचिव यज्ञप्रसाद भट्टराईले जनशक्ति व्यवस्थापनको समस्या सुनाए, २८७ जानको अस्थायी दरबन्दी स्वीकृत भयो, १५५ जना कर्मचारी खटाइएको जानकारी आएको थियो। जम्मा १२५ कर्मचारी हाजिर भए। उनका अनुसार कार्यालय सुचारु गर्नै समस्या छ। पूर्वाधार नै छैन। आवश्यक सवारी साधनकै समस्या छ। प्रदेश सरकारको प्रारम्भिक पाइला निकै सुस्त छ। सरकार गठनको डेढ महिनासम्म पनि प्रदेश सरकारको नाममा खाता सञ्चालनसम्म भएको छैन। त्यहाँका अर्थमन्त्री झपट बोहोराले बताए, ७ नम्बर प्रदेशमा साढे ५१ अर्ब रुपैयाँ खर्च लाग्छ, आम्दानी आठ अर्ब ५१ करोड मात्र छ। करिब एक अर्ब रुपैयाँ मात्र आम्दानी हुने कर्णाली प्रदेशको अवस्था झन् कस्तो होला ? ००० प्रदेश १ को अस्थायी राजधानी विराटनगरबाट जनकपुर, हेटौंडा, पोखरा, बुटवल, सुर्खेत हुँदै धनगढी पुग्दा संघीयता कार्यान्वयनको अवस्थामा कुनै सुधार देखिएन। कतै पनि प्रदेश सञ्चित खाता सम्म सञ्चालन गरिएको थिएन। तर दलहरू पक्षप्रतिपक्षको मनस्थितिमा थिएनन्। सबैभन्दा बढी राजनीतिक तीक्तता बोकेर प्रदेशसभामा पुगेका प्रदेश नम्बर २ का दलहरू पनि सहमतिकै कुरा गरिरहेका थिए। राज्य पुनर्संरचना गर्दै नयाँ युगमा प्रवेश गरेको बताउने राजपा संसदीय दलका नेतासमेत रहेका भौतिक पूर्वाधार व्यवस्थामन्त्री जीतेन्द्र सोनारले भने, संघीय संविधानअनुरूप सञ्चालन भएन भने विवादको सम्भावना बढ्दै जान्छ। त्यसैले सहकार्य र सहयोग अपरिहार्य छ। संघीयताको सफलता यसैमा निर्भर गर्छ। सातै प्रदेश प्रादेशिक कानुनविहीन अवस्थामा छन्। सबै प्रदेशसभालाई त्यहाँको सरकारले बिजनेस दिन सकेको छैन। कतिपय प्रदेशमा त सांसदहरूले पारि श्रमिक पेश्कीस्वरूप लिन सुरु गरिसकेका छन्। विकास निर्माणमा भएको ढिलासुस्तीतिर भन्दा सरकार र सांसदको ध्यान निजी स्वार्थमा बढी केन्द्रित देखिन्छ। प्रदेश १ को अस्थायी राजधानी विराटनगर र २ को जनकपुर त पूरै धुलोको कुइरिमण्डलभित्र डुबेको छ। उक्त प्रदेशको एकमात्र महानगर वीरगन्जको अवस्था पनि उस्तै छ। बुटवलभैरहवा, कोहलपुरनेपालगन्ज ६ लेन तयारी भइसक्दा पनि पथलैयावीरगन्ज र जनकपुरजलेश्वर र अत्तरियाधनगढी सडक विस्तार चरणमा छ। नवलपुरमलंगवा वा चन्द्रपुरगौर सडकको दुरवस्था पनि उस्तै छ। अझ राजधानी जनकपुरको त त्यो हाल छ भने अरू जिल्ला सदरमुकामको अवस्था कस्तो होला, सहजै अनुमान गर्न सकिन्छ। जनतामा भने आशा बढेको पाइन्छ। प्रदेश राजधानीमा आकर्षण बढेको छ। घरजग्गाको मूल्य पनि बढेको छ। अधिकांश प्रदेशका अगुवा उन्नतिको मुख्य आधार पर्यटन उद्योग नै ठान्छन्। जबकि पर्यटन सेवा उद्योग हो। उपभोग्य वस्तु उत्पादनको आधार कृषिको आधुनिकीकरण गर्ने वा कृषिमा आ िश्रत उद्योग स्थापनामा जोड दिने त कुनै पनि प्रादेशिक सरकारको प्राथमिकतामा परेको छैन। अन्तरक्रियाका क्रममा प्रदेश ५ का मुख्यमन्त्री शंकर पोखरेलले भने, प्रदेशको समृद्धिको आरम्भ कृषिबाट गरे पनि पछि पर्यटन नै हो। सबै प्रदेशका समान समस्या छन् भौतिक पूर्वाधार राम्रो छैन, सरकार सञ्चालनमा कठिनाइ छ। कर्मचारी व्यवस्थापनमा ढिलासुस्ती छ। चुनावअघि नै संघीय स्वरूपको प्रशासनिक संरचना बनाइसक्नुपथ्र्यो। राजनीतिक नेतृत्व निर्वाचित भएर प्रदेश पुगेलगत्तै प्रदेश सरकारले गति लिनुपथ्र्यो। तर गाडा अघिअघि र गोरु पछिपछि को अवस्थामा सुरु भएको छ संघीय अभ्यास। आआफ्नो ठाउँमा सिंहदरबारको शक्ति आइपुगेकोमा प्रदेश राजधानीबासी उत्साहित छन्। पहिले आक्कलझुक्कल मात्र देखिने मन्त्रीका झन्डावाल गाडी गल्लीगल्लीमा देख्दा स्थानीयलाई साँच्चै परिवर्तन हुन लागेको हो कि भन्ने आशा जाग्नु स्वाभाविक हो। प्रदेश सरकार र सांसद जनताभन्दा बढी नै उत्साहित देखिन्छन्। तर वास्तविकता भने फरक छ। पोखराको अन्तक्र्रियामा प्रदेश नम्बर ४ का मुख्यमन्त्री पृथ्वी सुब्बा गुरुङले जिब्रो नचपाई यथार्थ बोले, न पुग्दो बजेट छ न त कर्मचारी। भौतिक पूर्वाधार र स्रोतसाधन केही पनि छैन। शून्यबाट काम सुरु गर्दैछौं। प्रदेश सरकार र केन्द्रीय सरकारबीच हुनुपर्ने अधिकार समन्वय नभएको उनले टिप्पणी गरे। केन्द्र सरकारले प्रदेश र स्थानीय तहको समस्या समाधान गर्न कन्जुस्याईं गरिरहेको उनको गुनासो थियो। एमालेका केन्द्रीय सचिवसमेत रहेका मुख्यमन्त्री गुरुङ एमालेका संघीयताका लागि लड्ने नेतामध्ये एक हुन्। उनलाई अझै पनि संघीयता अस्वीकार्य हुन्छ कि भन्ने डर छ। कार्यक्रममा उनले भने, कुनै न कुनै बहाना बनाएर रूपमा संघीयता नचाहिने प्रणाली हो, यो व्यवस्थामा यस्तैयस्तै हुन्छ भन्ने देखाउने मनोविज्ञान केन्द्रमा बस्नेहरूमा देखिन्छ। संविधान कार्यान्वयनमा हामी थपना मात्र भएका छौं। एकात्मक शासन अन्त्य भएर संघीय प्रणाली कार्यान्वयन थालिए पनि काम गर्ने मान्छेहरूको शैली नबदलिएको बताउँदै गुरुङले भने, शासन प्रणाली फेरिएपछि काम गर्ने मान्छेको शैली बदलिनुपर्छ, होइन भने डायनोसरको नियति हुन्छ।"
चमेलिया परियोजनाको दुःखद् अन्तरकथा,"मंगलबार २३ माघ २०७४ मा चमेलिया पुग्दा विद्युत् गृहको अगाडि जमिन सम्याउने र फूलहरू रोप्ने काम हतारमा भइरहेको थियो। त्यसयता उद्घाटनसम्मै विद्युत् गृहको सेरोफेरोमा राम्रै धपेडी थियो। राष्ट्रिय गौरवको परियोजना भएर पनि ढिलाइ भएकाले कुख्याति कमाएको चमेलियामा यस्ता दृश्य देखिनु सामान्य नै थियो। किनभने २७ माघमा तत्कालीन प्रधानमन्त्री शेरबहादुर देउवाद्वारा विद्युत् गृहको उद्घाटनको कार्यक्रम निश्चित थियो। २७ माघको मध्यान्हतिर हेलिकोप्टरहरू अवतरित भए। गाउँगाउँबाट आएका मानिसको लस्करमा प्राडो, स्कोर्पियोलगायतका गाडीहरूको लावालस्कर थपियो। प्रधानमन्त्रीले ताम्रपत्रलाई ढाकेको पर्दा खोलेर विद्युत् गृहको उद्घाटन गरे। सिँढी चढेर कन्ट्रोल रुमको सिन्क्रोनाइज स्विच अन गरे, भाषण गरे र उडे काठमाडौं। त्यसरी तामझामका साथ उद्घाटन भएको चमेलिया आयोजनाको दुःखद् अन्तरंग कथा भने कमैलाई थाहा छ। खुसी छायो राष्ट्रिय ग्रिडमा ३० मेगावाट बिजुली थपिएको समाचारले। तर भविष्यमा राष्ट्रिय गौरवका परियोजनाहरू चमेलियाजस्तै राष्ट्रिय ग्लानिको परियोजना नबनून् भनेर पाठ सिक्ने काम भएको भने देखिएन। नेपालीहरू पाठ सिक्न चाहँदैनन् वा तिनलाई इतिहासको पाठबाट टाढै राखिन्छ। इतिहासको पाठलाई एक्सपोज गर्दा ठूलाबडाहरू नांगिने सम्भावना हुन्छ। ढिलाइका कारण : भौगौलिक कि मानवीय चमेलिया परियोजनाको सिभिल ठेकेदार चाइना गेजुवा ग्रुप कर्पोरेसन (सीजीजीसी) हो। सन् १९७० मा स्थापना भएको र झन्डै ४० हजार कामदार रहेको सीजीजीसीले विश्वव्यापी निर्माण जगत्मा चीनको प्रतिनिधित्व गरिरहेको समेत बताइन्छ। परियोजनाको निर्माण सुपरिवेक्षणको जिम्मेवारी नेविप्राको आयोजना विकास महाशाखा सँगको समन्वयमा परामर्शदाता संस्थाहरू शाह, सिल्ट र आइकोन जेभी तथा समन (कोरियन परामर्शदातृ संस्था) माथि रहेको थियो। तर परियोजनाको काउन्ट डाउन सँगै सीजीजीसीको काममा अनेक प्रश्न खडा हुन थाले। सीजीजीसीको कार्यशैली समन्वयात्मक थिएन। कामको सिलसिलामा नेविप्रा, हाइड्रो मेकानिकल तथा इलेक्ट्रोमेकानिकल ठेकेदार केएचएनपी (कोरिया हाइड्रो एन्ड न्युक्लियर पावर) सँग यसले राम्रोसँग समन्यवय गर्न सकेन। परामर्शदाता संस्थाहरूका प्रमुख जिम्मेवार अधिकारीहरू मूलतः काठमाडांैमै बसे। तिनले सीजीजीसीलाई ट्र्याक मा हिँडाउन सकेनन्। त्यसले गर्दा टनेल निर्माणका क्रममा आवश्यकता र डिजाइनअनुसार सपोर्ट टाइप राख्ने र प्रक्रियाअनुसार ग्राउटिङ (सिमेन्ट, पानी र केमिकलहरूको निश्चित अनुपातलाई टनेलको चट्टान र माटोभित्र इन्जेक्ट गर्ने काम) गर्ने कामको सुपरिवेक्षण हुन सकेन। नेविप्राको इन्जिनियरिङ निर्देशनालयअन्तर्गत माटो, चट्टान र कंक्रिट प्रयोगशाला छ। यो प्रयोगशालामा सीजीजीसीले आयोजनाका लागि गरेको कंक्रिट नमुनाहरूको केकति परीक्षण भयो र केकति रिपोर्टहरू तयार भए, यसको विवरण उसैसँग होला। तर ढिलाइ हुँदै जाँदा परिणाम धेरै नकारात्मक देखिए। सम्पूर्ण टनेल थ्रु नहुँदै सन् २०१३ को मेमा अडिट २ र ३ का बीचको आठ सय मिटर टनेलमा भूस्खलन (स्क्विजिङ) भयो भनियो। सीजीजीसीले ८४३ मिटर टनेलका लागि भेरिएसन (अतिरिक्त कामको अतिरिक्त ज्याला) माग्योे। चार किलोमिटर लामो टनेलको ठेक्का सम्झौता ९२ करोड रुपैयाँमा भएको थियो भने ८४३ मिटर टनेललाई निर्माण मर्मत गर्न सीजीजीसीले एक अर्ब ९० करोड रुपैयाँको भेरिएसन माग्यो। एक वर्षको माथापच्चीपछि जुलाई २०१४ मा नेविप्राले सीजीजीसीको भेरिएसन स्विकार्ने निर्णय गर्यो। तर जनार्दन शर्मा सभापति रहेको तत्कालीन सार्वजनिक लेखा समितिले ऊर्जा मन्त्रालय (ऊर्जामन्त्री राधा ज्ञवाली रहेका समयमा) र नेविप्रालाई रकम नतिर्न निर्देशन दियो। यससँगै सीजीजीसीले घोषित रूपमै काम बन्द गर्यो। परियोजना थप दुई वर्षका लागि पछि धकेलियो। तर जनार्दन शर्मा नै ऊर्जामन्त्री भएपछि सन् २०१६ को सेप्टेम्बरमा सीजीजीसीको भेरिएसन रकम तिर्ने निर्णय भयो र सीजीजीसीले पुनः काम सुरु गर्यो। सन् २०१७ को सेप्टेम्बरसम्ममा टनेलको काम पूरा भयो। भ्रष्ट कर्मचारीतन्त्र टनेलमा भूस्खलन आकस्मिक थिएन। मानवीय त्रुटिहरूको लामो शृंखलाको परिणाम थियो। टनेल इन्जिनियरिङमा सही सपोर्ट टाइप र प्रभावकारी ग्राउटिङ ले टनेलमा भूस्खलनलाई रोक्ने मात्र होइन, सिपेज र लिकेजलाई पनि कम गर्छ। तर टनेल वाल प्रोटेक्सन वा पावर हाउसकै विभिन्न लेभलका कंक्रिटिङका काम सीजीजीसीले आफ्नो मर्जीअनुसार गरेको थियो। यी काम भइरहँदा सुपरिवेक्षणमा खटिएकाहरूलाई ऊ आफ्नो आवास क्षेत्रमा भोजभतेरको प्रबन्ध गर्थ्यो। परिणाममा के देखियो भने स्थानीय बजारमा सिमेन्ट प्रतिबोरा पचासदेखि एक सय रुपैयाँका दरले किनबेच हुन थाल्यो। रिबार र सरियाहरू रातारात सस्तिए। आयोजनाको धातुका सामान गाडीमा लोड गरेरै बेच्न थालियो। बेच्न लैजाँदा प्रहरीद्वारा समातिएका बिम स्टिल, स्क्याफोल्डिङ पाइप, रडहरू, स्टिल प्लेटहरूलगायत धातुका विशाल संग्रह अहिलेसम्म पनि बैतडीको पाटन प्रहरी चौकीमा रहेको छ। नेविप्राका कर्मचारीहरूको भ्रष्ट आचरण सीजीजीसीले थाहा पाइसकेको थियो। त्यसको बाइप्रडक्ट कस्तो देखियो भने सीजीजीसीले ससाना निहुँमा पनि झगडा गर्न थाल्यो। नेपाली कामदारलाई कुट्नु सीजीजीसीका कामदारका लागि सामान्य कुरा भयो। परियोजना निर्माणमा सुरुदेखि नै नेविप्राका कर्मचारीले काठमाडौं, अत्तरिया, डडेल्धुरा, धनगढी वा आफ्ना घरमै बसेर हाजिर गरी भत्ता खाए। अधिकांश समय पाँचसातजना मात्रै हुन्थे र ती पनि निर्माण साइटमा हुँदैनथे। परियोजना वा केन्द्रले तिनलाई कहिल्यै अनुगमन गरेन। नेविप्राको प्रतिवेदन जिओलोजी अफ टनेल एन्ड रक सपोर्ट क्लास (नेविप्रा, १९९७) मा भूस्खलन हुने क्षेत्रको चट्टानको गुणलाई ठीकठाक भनिएको छ। यो क्षेत्रसहित टनेलको ८३ प्रतिशत लम्बाइ यही ठीकठाक वर्गमा परेको छ। १४ प्रतिशत राम्रो, झन्डै तीन प्रतिशत नराम्रो र ०५ प्रतिशतभन्दा कम धेरै नराम्रो वर्गमा रहेको देखिन्छ। त्यसैअनुसार सपोर्टको तालिका बनाइएको छ। चट्टानको गुण ठीकठाक भनिएको क्षेत्रमा भूस्खलन भएको छ। नराम्रो वा धेरै नराम्रो भनिएको क्षेत्रमा भएको छैन। अर्थ स्पष्ट छ प्रतिवेदन वा कामको गुणस्तरमध्ये कुनै एक ठीक थिएन वा दुवै ठीक थिएनन्। भूस्खलनपछिका अध्ययनले प्रतिवेदनमा उल्लेख गरिएको चट्टानको गुण र वास्तविक चट्टानको गुणमा धेरै फरक देखाएकाले नेविप्राको प्रतिवेदनमा प्रश्न उठ्छ नै। तर भूस्खलन र सिपेजको समस्यामा भौगोलिक कारण मात्र थिएन, त्यो मानवीय त्रुटिहरूको परिणाम पनि थियो। चमेलियाको ढिलाइमा केवल भौगोलिक कारण मात्र थिएन, देशीविदेशीले चमेलियालाई लामो समयसम्म दुहुनो गाई बनाउन गरिएको क्यालकुलेटेड वा इन्जिनियर्ड ढिलाइ थियो। नियतवश ढिलाइ : केही उदाहरण जलविद्युत् गृहको डिजाइन अवस्थिति अहिलेको ठाउँमा थिएन। निर्माण चरणमा नपुग्दै बिनाकुनै ठोस प्राविधिक कारण यसलाई तीन सय मिटर पर पहाडकै फेदमा सारियो। स्लोप प्रोटेक्सन का नाममा ठूलो भेरिएसनको माग गर्नु यसको मूल अभीष्ट थियो। यसले प्रत्यक्ष रूपमा ठूलो रकमको सत्यनास मात्र गरेन, काममा ढिलाइ भयो। सीजीजीसीले विद्युत् गृह इनलेट टनेलको काम गर्दा डिजाइनको अतिरिक्त क्षेत्रमा समेत कंक्रिटिङ गरिएको पाइयो। बाइफरकेसन जडान गर्दा यो कुरा पत्ता लाग्यो। सीजीजीसीले ६ वर्ग मिटरजति क्षेत्र भत्काउनुपर्ने भयो। जुन काम दुईजनाले बढीमा १० दिनभित्र पूरा गर्न सक्थे। तर सीजीजीसीलाई जतिभन्दा पनि आलटाल गरिरह्यो। काम पूरा गर्न ८७ दिन लगाइदियो। समन्वयको अभावमा सिभिल र मेकानिकल ड्रओइङ मेल नखाएर जेनेरेटर स्टेटरको बेस प्लेट जडान हुन सकेन। त्यसका लागि सिभिल पार्टका केही भाग फोडेर मिलाउनुपर्थ्यो। त्यति काम गर्न २० दिन पर्याप्त हुन्थ्यो तर सीजीजीसीले एक वर्ष लगाइदियो। कमिसनिङको समय नजिकै आइपुग्दा ४ अक्टोबर २०१७ मा विद्युत् गृहमा पानी नपठाउँदै बाँधको एक नम्बर गेटको बेस कंक्रिटिङ सतहलाई नदीको प्रवाहले बगाइसकेको भेटियो। यसबाट सीजीजीसीको कामको स्तर अनुमान गर्न सकिन्छ। पुनः काम गर्दा दुई महिना लाग्यो। सीजीजीसीसँग दक्ष कामदारको व्यापक अभाव देखियो। उसले अधिकांश कामदार स्थानीय क्षेत्रबाटै लियो, जसलाई निर्माण क्षेत्रको कुनै अनुभव थिएन। प्रिकमिसनिङका लागि जब इन्टेक रेडियल गेट सञ्चालनमा आउनुपर्ने बेला भयो, रेडियल गेटको आसन्न तल्लो भागमा कम प्राथमिकताको पुल निर्माण सुरु गर्यो सीजीजीसीले। प्रिकमिसनिङमा अवरोध पुर्याउनु उसको अभीष्ट देखियो। सामान्यतया विद्युत् गृह प्रवेश मार्गलाई कालोपत्रे गर्नु पहिलो प्राथमिकतामा पर्दछ तर सीजीजीसीले सन् २०१६ मा मात्रै बाटो सम्याएर कालोपत्रे गर्यो। खाल्टाखुल्टीका कारण निर्माण अवधिभरि विद्युत् गृहमा सामान पुर्याउन धेरै सास्ती भयो। विद्युत् गृहका झ्यालढोका हाल्न तीन वर्ष लाग्यो। परियोजना सञ्चालन भइसक्यो, झ्यालढोकाको काम अझै पूरा भएको छैन। ढिलाइमाथि केही प्रश्न परियोजनाको व्यवस्थापन किन कमजोर र निरीह देखियो ? साँच्चै कमजोरी हो वा ठेकेदारले कमजोर बनाएका हुन् ? आयोजना जति लम्बियो, सीजीजीसीको चमेलिया बसाइ त्यति नै लामो हुने निश्चित थियो। यसले उसलाई आफ्नो जनशक्तिलाई यहीं राखिरहन, आफ्ना मेसिन र उपकरणलाई स्टोर गर्न र बेला आएपछि नेपालकै अर्को परियोजनामा स्थानान्तरण गर्न सजिलो हुने थियो। सम्भवतः १२ सय मेगावाटको जलाशययुक्त बूढीगण्डकी परियोजनाका लागि। २२ मेगावाटको चिलिमेमा काम गर्न नसकेर बद्नाम भएको, ४२५ मेगावाटको तल्लो सान्जेनको काममा ढिलाइ र उदासीनता देखाएर कारबाही भोगेको र ३० मेगावाटको चमेलियामा पीडक नै साबित भएको सीजीजीसीलाई नै मन्त्रिपरिषद्को २३ मे २०१७ को बैठकले बिनाकुनै प्रतिस्पर्धा सरकारहरूबीचको समझदारीका नाममा १२ सय मेगावाटको जलाशययुक्त बूढीगण्डकी परियोजनाको ठेक्का दिई सम्झौतासमेत भयो। तर संसदीय समितिहरूको निर्देशनपछि मन्त्रिपरिषद्को १३ नोभेम्बर ०१७ को बैठकले त्यो सम्झौता खारेज गर्यो। जसरी चिलिमे जलविद्यत् परियोजना मा काम गर्न आएका भारतीय नागरिक रसुवागढी र चीनका सीमा क्षेत्रहरूतिर जान उत्सुक देखिन्थे, त्यसैगरी चमेलियामा कार्यरत् सीजीजीसीका चिनियाँ कामदारहरू भारतीय सीमा क्षेत्र वा टनकपुर बाँधसम्म निर्वाध घुमिरहेका हुन्थे। तिनले परियोजनाको कामबाहेक अनधिकृत सूचना संकलन गरिरहेका छैनन् भन्ने कुराको के आधार छ ? छुट्टाइएका संरचनाहरू परियोजनाको बाँधमा स्पिल वे र ट्र्यास र्याक क्लिनिङ मसिन देखिँदैन। स्पिल वे (परम्परागत प्रकारको पनि हुन सक्छ वा फ्ल्याप गेट प्रकारको पनि हुन सक्छ) नदीको बहाब उच्च अवस्थामा रहेको बेला बढी भएको पानी बगेर जाने बाटो हो। चमेलियामा हिउँदको पिक समयमा पानीको बहाव प्रतिसेकेन्ड ११ घनमिटर रेकर्ड गरिएको छ। ३० मेगावाट बिजुली उत्पादनका लागि विद्युत् गृहमा प्रतिसेकेन्ड ३५४६ घनमिटर पानी आवश्यक पर्छ। तर बाढी आएको अवस्थामा पानीको बहाव प्रतिसेकेन्ड ७१० घनमिटरसम्म रहने सर्वेक्षणले देखाउँछ। बाढी आउँदा स्पिल वे नभएका कारण रेडियलगेट नै सञ्चालन गर्नुपर्ने बाध्यता छ। एक मिटर प्रति तीन मिनेट लिफ्टिङ स्पिडको डिजाइन रहेको रेडियल गेट सुरक्षित अवस्थामा पुग्न करिब २१ मिनेट लाग्नेछ। त्यसैले बाढी आएको अवस्थामा पानीको नियन्त्रण यौटा ठूलो चुनौती हुने निश्चित छ। पानी खोल्न प्रशस्त समय लाग्ने र नखोल्दा गेट र अन्य संरचनामा नै क्षति पुग्ने देखिन्छ। डिजाइनअनुसार यो परियोजनामा रेडियल गेट (नदी थुन्ने गेट) नै स्पिल वे हो भनिएको छ। तर रेडियल गेटलाई नै स्पिल वे को रूपमा प्रयोग गर्नुको बेफाइदा र सञ्चालन चुनौतीलाई गम्भीरतापूर्वक लिएको देखिँदैन। पानीको सतह अत्यधिक हेडमा पुग्न आधा मिटर बाँकी रहँदै रेडियल गेट सञ्चालनमा आई उठ्न थाल्नुपर्दछ। कुनै प्राविधिक गडबडीले गेट खुलेन भने वा खुलेर पनि आधा बाटोमा बन्द भयो भने बाँधका संरचना र तल्लो तटीय क्षेत्रमा ठूलो क्षति पुग्न सक्छ। वर्षायाममा पानी नियन्त्रणका लागि रेडियल गेट एक दिनमै धेरैचोटि सञ्चालन गरिरहनुपर्ने हुन सक्छ। मूलतः रेडियल गेट दैनिकजसो सञ्चालन गरिरहने संरचना होइन। यसो गर्दा गेट चाँडै बिग्रन सक्छ। बटम कंक्रिटिङ चाँडै भत्किन सक्छ। पानी नियन्त्रणका लागि छुट्टै गेटबिनाको बाँध उच्च जोखिममा हुन्छ। छुटेको अर्को संरचना (उपकरण) हो ट्र्यास र्याक क्लिनिङ मेसिन। चमेलिया विद्युत् गृहले पिकिङ आवरमा (दैनिक ६ घन्टा) बाहेक वर्षात् र त्यसपछिका एकाध गरी चार महिना मात्र मुस्किलले ३० मेगावाट दिने हो। तर हावाहुरी र वर्षात्का बेलामा उपल्लो तटीय क्षेत्रबाट बगेर आउने घाँस दाउरा, रुखपात र अन्य अवरोधकहरू ट्र्यास र्याकमा अत्यधिक मात्रामा अड्किन पुग्छन्। टनेलभित्र जाने पानीमा अवरोध आएपछि नदीमा आवश्यकताभन्दा बढी नै पानी भए पनि जेनेरेसन हेड लस हुन्छ र जेनेरेटरले क्षमताभन्दा कम विद्युत् शक्ति उत्पादन गर्दछ। यो प्रत्यक्ष घाटा हो। घाटाको प्रबल सम्भावनालाई घाटाको कुख्यात इतिहास रचेको परियोजनामा किन हेरिएन, अचम्मलाग्दो विषय छ। वातावरणीय प्रभाव चमेलिया (चौलानी) नदीको मूल अपी हिमालय शृंखला हो। यो नदी शारदा नदीमा मिसिन्छ। विभिन्न प्रजातिका माछा पाइने भए पनि यो नदी मूलतः असला माछाका लागि प्रसिद्व छ तर आगामी पिँढीले त्यस्तो माछा देख्न नपाउन सक्छ। माछालाई आवतजावत गर्न बाँध निर्माणमा बनाइनुपर्ने फिस ल्याडर वा फिस बाइपास प्रणाली बनाइएको छैन। फिस ल्याडर माछाहरूका लागि शतप्रतिशत मैत्रीपूर्ण नभए पनि तिनलाई घाइते हुन र मर्नबाट बचाउन, तिनको आवतजावत र प्रजनन सफलतालाई कायम राख्न सहयोगी हुन्छ। अहिले चमेलिया नदीमा माथिका माछा माथि नै रहन बाध्य छन्। पानीको प्रवाहमा आएको अवरोधले माछाको स्वाभाविक आवतजावत र प्रजननलाई बाधा पुर्याएको छ। चमेलियादेखि अत्तरियासम्म १३१ किलोमिटर लामो १३२ केभी प्रसारण लाइन तान्दा दुई हजार तीन सय रुखहरू काटिएका थिए। त्यो फँडानीले पहाडी भूभागमा भूक्षयको सम्भावना बढाइदिएको छ। त्यसको रोकथामका लागि केके काम भए ? परियोजनाले नर्सरी निर्माण गरेर स्थानीयलाई कति बेर्ना वितरण गर्यो ? यी प्रश्नहरूको उत्तर सायद परियोजनासँग छैन। छन् त नेविप्राको इन्जिनियरिङ निर्देशनालयअन्तर्गत वातावरण तथा सामाजिक अध्ययन विभाग नै छ। तर विभागले यो परियोजनाको सन्दर्भमा के अध्ययन गर्यो भन्ने प्रश्न उठ्नु स्वाभाविक छ। थप क्षतिको सम्भावना परियोजनाहरूको निर्माण अवधिमा अनेक प्राविधिक, भौगोलिक, वातावरणीय र सामाजिक चुनौतीहरूको सामना गर्नुपर्ने हुन्छ नै। ती चुनौतीहरूलाई सही तरिकाले व्यवस्थापन गर्न नसक्दा मानवीय त्रुटिहरूका कारण दुर्घटनाको पीडा भोग्नुपर्ने हुन्छ। त्यसैले निर्माणकालमा मानवीय त्रुटि नहोस् भनी समग्र सुरक्षालाई संवेदनशील ढंगले हेरिन्छ। व्यक्तिगत सुरक्षाका उपकरणलाई अनिवार्य गरिन्छ। विद्युत् चुहावट नहोस् भनी सचेतता अपनाइन्छ। नेपालको जलविद्युत् परियोजनाको इतिहासमा कालीगण्डकी ए मा सबैभन्दा धेरै मानवीय क्षति भएको हो। विवरणअनुसार कालीगण्डकी ए को निर्माण अवधिभरमा १५ जनाले ज्यान गुमाएका थिए भने १६ जना अंगभंग भएका थिए। चमेलियाको निर्माण अवधिमा एकजना विदेशी नागरिकसहित ६ जनाले ज्यान गुमाएका र कैयौं घाइते भएका थिए। एकजना करेन्ट लागेर, दुईजना सुरुङको विस्फोटमा परेर, एकजना डोजरले कुल्चेर र दुईजना बाँध क्षेत्रमा ढुंगा लागेर मरेका थिए। काममा समन्वय र सुपरिवेक्षण हुन नसकेकै कारण ती दुर्घटना भएका थिए भनेर पीडित, तिनका परिवार र सहकर्मीहरू भन्छन्। परियोजनाको बाँध क्षेत्रमा सुरक्षाका लागि सचेत बनाउने कुनै साइनबोर्ड वा डेन्जर प्लेट टाँगेको देखिँदैन। वर्षामा होस् वा हिउँदमा, तल्लो तटीय क्षेत्रको सुरक्षार्थ रेडियल गेट खोल्दा, बन्द गर्दा र आयोजना पूर्ण क्षमतामा चल्दासमेत तल्लो तटीय क्षेत्रका मानिस लाई जानकारी दिनुपर्छ। त्यो जानकारी साइरन मार्फत गराइन्छ। परियोजनामा सुरक्षाको त्यो प्रबन्ध छैन। बाढीपहिरोजस्ता प्रकोप वा अन्य प्राविधिक गडबडीका कारण अचानक गेट खोल्दा पानीको अत्यधिक प्रवाहका कारण तल्लो तटीय क्षेत्रमा ठूलो क्षति हुन सक्छ। छ्यांगै देखिने गडबडी अहिले चमेलिया सेरोफेरोको विद्युत् खपत ०५ मेगावाटभन्दा कम छ। तर पनि ३३ केभी१३२ केभी, १० एमभीएका दुईवटा ट्रान्सफर्मर राखिएको छ। एउटा ट्रान्सफर्मर वे मात्रै पनि स्थानीय खपत र बैतडीसम्म ३३ केभीको रिङ सिस्टम बनाउनका लागि पर्याप्त हुँदाहुँदै किन दुईवटा ट्रान्सफर्मर वे राखियो भन्ने प्रश्न स्विचयार्डमा पुग्नेबित्तिकै उठ्छ। जवाफ तब प्राप्त हुन्छ जब एउटा वे बाट अपी हाइड्रो (कुल क्षमता आठ मेगावाट) ग्रिडसँग सिन्क्रोनाइज भएको देखिन्छ। निजी क्षेत्रले आफूले उत्पादन गरेको ऊर्जा आफ्नै खर्चमा राष्ट्रिय ग्रिडमा जोड्नुपर्छ। तर यो एउटा यस्तो परियोजना हो, जहाँ निजी क्षेत्रको बिजुली भित्र्याउन नेविप्रा आफैंले सबस्टेसनमा ३३१३२ केभीको ट्रान्सफर्मर वे नै निर्माण गरिदिएको छ। ३३१३२ केभीको सबस्टेसनमा ट्रान्सफर्मर वे निर्माण गर्न १० एमभीए ट्रान्सफर्मर किन्न मात्र साढे दुई करोड रुपैयाँ लाग्छ। सीटी, पीटी, एलएलगायतका सामग्री, जडान, यातायात खर्च र स्टिल स्ट्रक्चर गरी तीन करोड रुपैयाँ भन्दा बढी लाग्छ। सञ्चालन र मर्मतमा चुनौती हिमाली क्षेत्रमा टनेलबाट पानी निस्कने सिपेज दर (जमिनबाट मूल फुटेजस्तै निस्कने पानीको मात्रा) र पानी पस्ने, हराउने लिकेज दर एकदेखि १५ लिटर प्रतिमिनेट प्रतिमिटरलाई सामान्य मानिन्छ। ६३ मेगावाट क्षमताको खिम्ती परियोजनामा यो दर ०९१ लिटर प्रतिमिनेट प्रतिमिटर रहेको छ। चमेलियाको सिपेज दर भने अत्यधिक रहेको छ। क्षेत्रफल र गतिमा आधारित परीक्षणले चार किमि टनेलभित्रको सिपेज दर १५० लिटर प्रतिसेकेन्ड देखाएको छ। यो भनेको २२५ लिटर प्रतिमिनेट प्रतिमिटर हुन आउँछ। यो अत्यधिक सिपेज टनेल मर्मतका लागि चुनौतीपूर्ण त छँदैछ, अन्य मर्मत कार्यका लागि समेत समस्यामूलक देखिन्छ। टनेल इन्टेक गेट (मुहान) बन्द गरे पनि विद्युत् गृहमा पस्ने ब्रान्च पाइपमा जडित भल्भ बन्द छ भने टनेलभित्र १५० लिटर प्रतिसेकेन्डको दरमा पानी जम्मा हुनेछ। १११२ दिनमा चार किमि लामो र पाँच मिटर व्यासको टनेल ८० हजार घनमिटर पानीले भरिनेछ। मर्मतका लागि लामो समय भल्भ बन्द गरिराख्नुपर्यो भने टनेलमा उत्पन्न हुने पानीका अतिरिक्त उच्च दबाबले टनेल फेस लाई मा मात्र होइन, पेनस्टक वा भल्भलाई नै क्षति पुर्याउन सक्छ। निर्माणाधीन अवस्थामै सन् २०११ र २०१२ को वर्षात्मा विद्युत् गृह डुबानमा परिसकेको हो। वर्षात्मा जमिनमुनिबाट निस्कने र पहाडतिरबाट बगेर आउने पानी जम्मा हुने विद्युत् गृहको वरिपरि नै हो। त्यो पानीलाई टेलरेसमा मिसाउने च्याम्बरको परीक्षण हुनै पाएको छैन। वर्षात्मा विद्युत् गृहमा जम्मा हुने पानी आयोजनाका लागि चुनौती हो। १० फेब्रुअरी २०१८ मा उद्घाटन भई राष्ट्रिय प्रसारण लाइनमा जोडिए पनि आयोजनाका कतिपय काम अझै अधुरै छन्। आरटीयू र कम्युनिकेसनको काम पूरा नभएकाले हाललाई चमेलियासँग संवाद र सूचनाका लागि भार प्रेषण केन्द्र (एलडीसी) ले विद्युत् गृहका सिफ्ट इन्चार्जसँग मोबाइलमा सम्पर्क गर्नुपर्छ। विद्युत् गृहका कुनै पनि डाटा एलडीसीमा पुगेका छैनन्। एलडीसीले अरू विद्युत् गृहलाई जसरी चमेलियालाई कमान्ड गर्न सक्दैन। अलिढिलो गरी तयार भएको छ यो लेखोट। यो लेखोट प्रकाशनमा आउँदा परियोजना उद्घाटन भएको पनि झन्डै दुई महिना हुन लागेको छ। उद्घाटनको झन्डै डेढ महिनापछि परियोजना प्रबन्धक अजय दाहालले मिडियामा भनेका छन्, फुल लोड रिजेक्सन टेस्ट, क्यारेक्टरिस्टिक टेस्ट र टर्वाइनजेनेरेटरको सक्षमता परीक्षण बाँकी नै छ। उद्घाटनपछिको यही अवधिमा चैत ६ मा परियोजनाको एक नम्बर युनिटको एक्साइटेसन ट्रान्सफर्मर जलिसकेको छ। एक साता लगाएर मर्मत गरी पुनः जडान गरिएको भए पनि यसको कुनै भर छैन। छोटो समयमै यसो हुनु दुर्भाग्य हो। यसले परियोजना निर्माणका बेला सम्पादन भएका कामको गुणवेत्तामा धेरै शंका गर्ने ठाउँ दिएको छ। विभिन्न मेसिनरी निरीक्षण गर्न वा उपकरण सञ्चालन र सम्भारको तालिम लिन हाकिम, अधिकृत र केन्द्रमै बसिरहेका इन्जिनियरहरू पटकपटक चीन, कोरिया र भारतका विभिन्न सहरहरूमा गएर फर्किएका छन्, तर तिनको दर्शन पाएको छैन परियोजनाले। गभर्नर र एभीआर को प्रोग्रामिङ प्रणालीमा समस्या आयो भने विदेशीहरू नआएसम्म विद्युत् गृह बन्द गर्नुको विकल्प छैन। आयोजना सञ्चालन प्रविधिका बारेमा तालिम नै नपाएका सिफ्ट इन्चार्ज र नयाँ अपरेटरहरू छन् विद्युत् गृहमा। अहिले उनीहरू ठेकेदारकै निर्देशनमा काम गरिरहेका छन्। परियोजनाले प्रभावितहरूलाई जग्गाको मुआब्जा दिनेबाहेक अरू सामाजिक कल्याणको कुनै काम गरेको छैन। स्थानीय क्षेत्रमा विद्युतीकरणको माग गर्दै जनताले प्रदर्शन गर्न थालिसकेका छन्। यसले पनि आयोजनाको सम्भावित चुनौतीतर्फ संकेत गरिरहेको छ। यक्षप्रश्न जनवरी २००७ मा काम सुरु गरी मे २०११ सक्ने उद्देश्यका साथ घोषणा गरिएको चमेलिया जलविद्युत् परियोजनाको अनुमानित लगानी ७५२८ मिलियन डलर थियो। त्यसबेलाको डलरको भाउ (रु ७२डलर) ले त्यो रकम पाँच अर्ब ४२ करोड एक लाख ६० हजार रुपैयाँ हुन्थ्यो। प्रतिमेगावाट खर्च हुन्थ्यो १८ करोड ६ लाख ७२ हजार रुपैयाँ। तर काममा भएको ढिलाइका कारण सम्पूर्ण सिभिल ठेक्काको रकमको २०७ प्रतिशत भेरिएसन दिनुपर्यो। प्रशासनिक खर्च र तलबभत्ता, हाकिमदेखि मन्त्रीसम्मलाई महँगा गाडीहरूको लस्कर, महँगो कन्सल्टेन्सी शुल्क र अकल्पनीय ढिलाइले गर्दा परियोजनाको खर्चले १५ अर्ब रुपैयाँ नाघ्यो। यो रकम अनुमानित लागतको तीन सय प्रतिशत बढी हो। समयमै सकिएको भए सन् २०१२ बाट यो परियोजनाले उत्पादन सुरु गर्थ्यो। सेवा शुल्कबाहेक न्यूनतम् शुल्क रु सात प्रतियुनिटका दरमै बेचको भए पनि वार्षिक एक सय ८० गिगावाटको हिसाबले सन् २०१७ सम्ममा परियोजनाले वार्षिक एक अर्ब २६ करोड (नेविप्राका अनुसार वार्षिक दुई अर्ब रुपैयाँ) को दरले ६ अर्ब ३० करोड कमाइसक्ने थियो। यसलाई पनि घाटामै जोडेर हेर्दा परियोजनाको लागत चार सय प्रतिशतभन्दा धेरैले महँगो परेको छ। अहिले निर्माणधीन रहेका र छिट्टै निर्माणमा जान लागेका अन्य परियोजनालाई समेत दृष्टिगत गरी प्रत्येक नेपालीले सोध्नैपर्ने प्रश्न हो क्षेत्रीय विकासको अवधारणाको कवच र भौगोलिक कठिनाइ एवं प्राविधिक समस्याको प्राविधिक बहानाले मात्रै यो डरलाग्दो खर्चलाई औचित्यपूर्ण मान्न सकिन्छ ? लेखक इलेक्ट्रिकल इन्जिनियर हुन्।"
सुखी कसरी भइन्छ ?,"यहुदीहरूलाई जीवन जिउन दस नियम दिने मोजेजलाई कसैले सुख केमा छ ? भनेर सोधेछ। उनले दुवै हात माथि उठाएर आकाशतिर हेर्दै ईश्वरमा छ भन्ने इशारा गरेछन्। पछि बाइबलमा सबैभन्दा बुद्धिमान कहलिएका सम्राट् सोलोमोनलाई त्यही प्रश्न गर्दा उनले कञ्चटतिर औंलाले इशारा गरेछन्। उनको आशय बुद्धिमान मानिस सुखी हुन्छ, सुख बुद्धिमा छ भन्ने थियो। त्यसपछि जिसस आएछन् सुखको नयाँ परिभाषा लिएर। उनले दुवै हात हृदयमा राखेर इशारा गरेछन्। उनले इशारामा हृदयमा प्रेम हुनु नै सुखी हुनु भन्ने बताए। त्यसको दुई हजार वर्षपछि कार्ल माक्र्स आए र उनले पेटतिर देखाउँदै सुखको नयाँ परिभाषा दिए। पेट राम्ररी भरियो भने सुख हुन्छ भन्ने उनको इशारा धेरैले बुझेजस्तो गरेछन्। यो इशारालाई लेनिन, माओले पछ्याए। त्यसलगत्तै फ्रायड आएर जनेन्द्रियतिर देखाउँदै त्यहाँ कुण्ठा र दमन छैन भने सुख हुन्छ भन्ने इशारा गरे। उनको यो व्याख्याले विश्व नै चकित भयो। चर्च र पादरीहरू उनको यो व्याख्याले खुब रिसाए। अर्कोतर्फ उनको ख्याति विश्वभरि बढ्दै गयो। यसैबेला यो कथाका अन्तिम नायक आइन्स्टाइन आइपुगे। आफ्नो सापेक्षतावादको सिद्धान्त प्रस्तुत गर्दै उनले भने, यो सबै कुरा सापेक्ष हो। अशान्त र हीन ग्रन्थिले भरिएको मनुष्यले सुखको खोजमा ईश्वरदेखि जनेन्द्रियसम्मको यात्रा गरे पनि सुख के हो भन्ने भेउ अझै पाएको छैन। सुखपूर्ण तरिकाले जिउन बरु सरल होला, लेख्न भने त्यति नै गाह्रो छ। इतिहासविद् भन्छन्, मानव चेतनासँगै सुखको खोजको सुरुवात भयो। प्लेटो आफ्नो स्कुलमा असल जीवनकोे शिक्षा दिन्थे। अरस्तु मानवको उन्नतिको अर्थ के हो भन्ने पढाउँथे। उपनिषद्का ऋषिहरूले सुखरस नै परमात्मा हो भन्ने उद्घोष गरे। महासुखका लागि दुःखबाट मुक्त हुने कला बुद्धले सिकाए भने होस जगाउने कला कृष्णमूर्ति र ओशोजस्ता चेतनाहरूले सिकाए। आफैंभित्र डुबुल्की मार्ने कलामा अधिकांश समय खर्चेर आफैंभित्र सुखको स्रोत छ भन्ने निष्कर्षमा पुगेको पूर्वीय दर्शनले सुख आफैंभित्र खोज्न प्रेरित गर्छ भने पश्चिमा दर्शनले बाहिरी अवस्थालाई उन्नत बनाउन सके सुखी हुन सकिन्छ भन्छ। पूर्व या पश्चिम, आधुनिक या पुरातन जे दर्शन भए पनि सुख र समृद्धिका यी एकांकी पथलाई समायोजन गरेर बाहिरी संसारमा केही बनेर देखाउने र आफैंभित्र शान्तिको अनुभव गरेर सन्तुलन खोज्ने प्रयास आजको समयको अकाट्य आवश्यकता हो। आन्तरिक स्थिरता, कोमलता, शान्ति र स्वतन्त्रता हाम्रा आन्तरिक धन हुन्। अर्थात् यी गुणहरूको श्रीबृद्धिले हाम्रो जीवन ऊर्जा बढ्छ। मित्रहरू बढ्छन् भने जीवन पहिलेभन्दा सहज हुन्छ। यी गुणहरू सफल र सुखी जीवनका द्योतक हुन्। समाजमा अस्थिर मानिसहरूको संख्या बढ्नासाथ शासन व्यवस्था पनि कडा गर्नुपर्ने हुन्छ भने घरमा अस्थिर मानिसहरूको भीडभाडले कलह भइरहन्छ। लामो समयसम्म अराजकतामा टिक्ने प्राणी हामी होइनौं। सीमित ऊर्जा र समय लिएर आएको मनुष्यलाई यो सुविधा छैन। लामो समयको आन्तरिक अस्थिरताले हामीमा रुग्णता ल्याउँछ। हामीभित्रको आन्तरिक स्थिरताले कोमलता र शान्ति ल्याउँछ भने शान्तिले स्वतन्त्रताको द्वार खोल्छ। वास्तवमा यी गुणको विकास गर्न अनिच्छुक जस्तोसुकै व्यक्तिका लागि आफैंमा समस्या हुन्छ, चाहे त्यो ठूलो राजनेता होस् वा सामान्य परिचर। यस्तो अवस्थामा उसको आन्तरिक अस्तव्यस्तता र भ्रान्तिले उसको शक्ति सृजनशील हुन दिँदैन। नेपालको परिप्रेक्ष्यमा यो अवस्थाको साक्षी हामी बारम्बार भएका छौं। हाम्रोे मस्तिष्कमा जीवन व्यवहारलाई नियन्त्रण गर्ने भिड्ने, आराम गर्ने यी दुई फरक व्यवस्थाको उपयोग गर्ने प्रणाली प्रकृतिले बनाएको छ। खतरामा भिड्ने या भाग्ने र त्यसपछि शान्त हुने। पहिलो अवस्थाले गति दिन्छ भने दोस्रो अवस्थाले आन्तरिक गहनताको अनुभव गर्ने अवस्था सिर्जना गर्छ। पहिलो अवस्था आक्रामक हो भने अर्को जीवन रहस्यप्रतिको समर्पण। तर आज जहाँ पनि भिड्नुपर्छ, आक्रामक हुनुपर्छ, सधैं सफल भइरहनुपर्छ नत्र पछि परिन्छ भन्ने अतिशय महत्वाकांक्षामा समाज दीक्षित भइरहेको छ। शान्ति अनुभवको साधना प्रतिपादन गर्ने बुद्धको जन्मथलो बाह्य चेतनामा रुमल्लिएको छ। हामी सबैले देखिरहेका छौं अधिकांश मानिसको मानसिक स्वास्थ्य खस्किरहेको छ। स्वास्थ्य सेवा व्यापार बनेको आजको वास्तविकतामा मनलाई सन्तुलनमा ल्याउन हाम्रो मस्तिष्ककै अर्को शान्त रहने सम्भावनालाई विकास गर्न त्यत्तिकै जरुरी छ। केही समयअघि टाइम्स म्यागेजिनले टायम गाइड टु ह्यापिनेस भन्नेमा केन्द्रित भएर विशेष संस्करण प्रकाशित गरेको थियो। त्यसमा दिइएका सल्लाह पालनै गर्न नसकिने खाले छैनन्। समयको समझदारीपूर्ण व्यवस्थापनमा सुखी जीवनको रहस्य लुकेको छ। जीवनमा निम्न पक्षहरूको उचित समायोजनलाई सुखी जीवनको वैज्ञानिक आधार मानिएको छ ः हाम्रो भित्री जीवन, पारिवारिक र सामाजिक सम्बन्ध र व्यावसायिक जीवन। त्यसमा व्यायाम, भोजन र ध्यानलाई पनि लिइएको छ। रहस्यमय जीवनलाई सुखी बनाउने सूची लामै हुन सक्छ। यहाँ त्यसका केही नैसर्गिक पक्षलाई समेटिएको छ। कुनै पनि काम समग्रताले गर्ने। भोजन गर्दा भोजनमै केन्द्रित हुने। रस, गन्ध, स्वाद र भोजन गर्दा प्राप्त हुने आनन्दमा समर्पित हुने। किताब पढ्दै, फोनमा कुरा गर्दै भोजन नगर्ने। शरीरसँगको सम्बन्ध नभुल्ने। नियमित व्यायाम नछोड्ने। चेतनालाई स्थिर राख्न ध्यानको अभ्यास गर्ने। यसले चेतनालाई अस्तित्व नै नभएको स्वप्नगत विगत र भविष्यमा दबेर जान दिँदैन। आनन्दको भित्री भाव अहिले उपलब्ध हुने रहेछ भन्ने बोध र अनुभव उदय हुन थाल्छ र अभ्यासले यो बढ्दै जान्छ। यसको उच्च अवस्था कुनै कारण खोज्न नसकिने अकारण आनन्दको अनुभव हुन थाल्छ। जीवनप्रतिको धन्यबोध बढ्छ। अफिसमा एकपटकमा एक काम हातमा लिने र समग्रताका साथ गर्ने। काममा लागेको समग्रताले त्यो कामको सफलताको नजिक पुयाउछ। असफलताबाट नडराउने। होटेलमा गएर मेनुु हेरेर खाना मगाएजस्तो होइन जीवन। आफ्नै सिर्जनशीलता र कल्पनाशीलताको उपयोग गर्ने। केही क्षण भित्रबाट आनन्द प्राप्त हुने निजी क्षणमा आफूलाई तल्लीन राख्ने। कुनै पनि वस्तु हामीसँग हुँदा सुखी भइने होइन। सुख त त्यसको उपयोगिताले दिन्छ। एक मनोवैज्ञानिक तथ्य छ जुन चिज हामीसग धेरै समयसम्म रहँदैन त्यसले लामो समयसम्म सुखको अनुभूति दिन्छ। परिवर्तनशील जीवनमा नया कुरा सिक्न तयार रहनाले हाम्रो मस्तिष्कलाई जीवन्त र जागरुक बनाइरहन्छ।"
एसियाली खेलकुद : अस्तव्यस्त तयारी,"काठमाडौं : एसियाको सबैभन्दा बृहत् खेलकुद प्रतियोगिता हो, एसियाली खेलकुद। इन्डोनेसियाको राजधानी जाकार्तामा १८औं एसियाली खेलकुद सुरु हुन करिब चार महिना बाँकी रहँदा यस क्षेत्रका अधिकांश राष्ट्र प्रतियोगिताको अन्तिम तयारीमा व्यस्त देखिन्छन्। प्रतियोगितामा बढीभन्दा बढी पदक जितेर आफूलाई एसियाकै शक्तिशाली खेल राष्ट्रको रूपमा स्थापित गराउन कतिपय राष्ट्रले आफ्ना खेलाडीलाई वैदेशिक प्रशिक्षणमा पठाएका छन् भने अधिकांशले आफ्नै देशभित्र व्यवस्थित प्रशिक्षण सञ्चालन गरेका छन्। सहभागिताको ६७ वर्ष बितिसक्दा पनि नेपालका लागि भने एसियाली खेलकुद अनुभव बटुल्ने अवसरका रूपमा मात्र सीमित हुँदै आएको छ। नेपालको अहिलेको तयारी हेर्दा आगामी एसियाली खेलकुद पनि विगतको भन्दा फरक नहुने खेलाडी र प्रशिक्षक बताउँछन्। प्रतियोगिता सुरु हुन केवल चार महिना बाँकी रहँदा मानसिक र प्राविधिक रूपमा सबल स्थितिमा रहनुपर्ने नेपाली खेलाडी यतिबेला अभ्यास गर्ने उपयुक्त ठाउँकै खोजीमा भौंतारिनुपर्ने अवस्था छ। ०७२ साल वैशाखमा गएको विनाशकारी भूकम्पले क्षतिग्रस्त बनेका खेलकुदका भौतिक संरचना तीन वर्षसम्म पनि उस्तै अवस्थामा रहँदा त्यसको प्रभाव एसियाली खेलकुदजस्तो ठूलो प्रतियोगिताको तयारीमा परेको छ। भूकम्पले क्षतिग्रस्त बनेको काठमाडौंको एक मात्र राष्ट्रिय रंगशाला पनि पुनर्निर्माण क्रममा रहेका कारण अहिले एसियाली खेलकुदको तयारीमा रहेका खेलाडी सबैभन्दा बढी मारमा परेका छन्। भत्किएकै रंगशालामा भए पनि जेनतेन आफ्नो अभ्यासलाई निरन्तरता दिँदै आएका एथलेटिक्स, आईटीएफ तेक्वान्दो, आर्चरीलगायत विभिन्न खेलका खेलाडीलाई शुक्रबारदेखि अप्रत्याशित रूपमा रंगशाला प्रवेशमा रोक लगाइएपछि ती खेलका खेलाडी झनै बिचल्लीमा परेका छन्। खेलाडी शुक्रबार बिहानै नियमित अभ्यासका लागि आउँदा रंगशालाभित्र प्रवेश गर्न दिइएन। एसियाली खेलकुदको तयारीमा व्यस्त खेलाडीलाई रंगशाला प्रवेशमा किन रोक लगाइएको हो हामीलाई थाहा भएन, एथलेटिक्सका प्रमुख प्रशिक्षक अमिरी यादवले गुनासो गरे। एसियाली प्रतियोगिताका लागि एथलेटिक्स खेलाडीको अन्तिम चरणको छनोट यसै महिना हुँदै छ। त्यो प्रतियोगिताबाट छनोट भएका खेलाडीले नै आगामी एसियाली खेलकुदमा राष्ट्रको प्रतिनिधित्व गर्नेछन्। तर, अन्तिम चरणको छनोट प्रतियोगिता नजिकिँदै जाँदा अभ्यासका लागि रंगशाला प्रवेशमा समेत रोक लगाइएपछि खेलाडीसमेत आक्रोशित बनेका छन्। हामीले भनेजस्तो अभ्यास गर्न पाएका छैनौं। अन्तिम चरणको छनोट नजिक आइसकेकाले अहिले त झन् हाम्रा लागि एकएक क्षण महŒवपूर्ण छ, बन्द प्रशिक्षणमा रहेका छोटो दूरीका धावक आशिष चौधरीको कथन छ। अन्तर्राष्ट्रिय प्रतियोगिताका लागि हामीले वर्षौंदेखि पसिना बगाएका हुन्छौं तर अन्तिम समयमा आएर राज्यले खेलाडीलाई अभ्यास स्थलसम्म उपलब्ध नगराउँदा दुःख लागेको छ, एथलेटिक्सकी ओलम्पियन खेलाडी सरस्वती भट्टराई भन्छिन्, राज्यले खेलाडीसँग पदकको आशा मात्र गर्ने तर अभ्यासका लागि ठाउँ माग्दासमेत उपलब्ध नगराउने प्रवृत्ति गलत हो। उनले यसअघि पनि ओलम्पिक खेलकुदमा राष्ट्रको प्रतिनिधित्व गरिसकेकी छन्। अन्नपूर्णकर्मी बिहान ७ बजे दशरथ रंगशाला पुग्दा नियमित अभ्यासबाट वञ्चित भएका विभिन्न खेलका खेलाडी अन्योलमा देखिन्थे। खेलाडीलाई रंगशाला प्रवेशमा रोक लगाइनुको कारणबारे सम्बन्धित खेलका प्रशिक्षकले समेत अनभिज्ञता व्यक्त गरे। अचानक किन खेलाडीलाई रंगशाला प्रवेशमा रोक लगाइयो थाहा भएन। यसले खेलाडीको तयारी प्रभावित भएकोे छ, एथलेटिक्सका प्रशिक्षक धनीराम चौधरी भन्छन्। शुक्रबार बिहान केहीसीप नलागेपछि एथलेटिक्स र आईटीएफ तेक्वान्दोका खेलाडीले राष्ट्रिय खेलकुद परिषद् (राखेप) को प्रांगणमा रहेको सवारी पार्किङस्थलमै अभ्यास गरे भने बक्सिङका केही खेलाडी भूकम्पका कारण पूर्णरुपमा भत्किएको पौडी पोखरीभित्र अभ्यास गरिरहेका थिए। दशरथ रंगशालामै अहिले भएको पूर्वाधार पनि जीर्ण अवस्थामा छन्। सन् १९९९ मा नेपालमा आठौं दक्षिण एसियाली खेलकुद आयोजना हुँदा चीन सरकारले रंगशालामा फ्लड लाइटदेखि लिएर एथलेटिक्सका लागि सेन्थेटिक ट्र्याकसम्म निर्माण गरिदिएको थियो। चीन सरकारले बनाइदिएका ती सबै पूर्वाधार अहिले जीर्ण अवस्थामा छन्। एथलेटिक्स खेलाडीका लागि आवश्यक पर्ने सेन्थेटिक ट्र्याक पनि ठाउँठाउँमा उप्किसकेको छ। एसियाली खेलकुदजस्तो ठूलो प्रतियोगितामा खेलाडीले स्तरीय खेलस्थलमा प्रतिस्पर्धा गर्नुपर्ने हुन्छ तर, हाम्रा खेलाडीले जीर्ण रंगशालामा तयारी गर्नुपरेको छ। यसको प्रत्यक्ष प्रभाव खेलाडीको प्रदर्शनमा पर्छ, धनीराम भन्छन्। उनका अनुसार, एथलेटिक्स खेलाडीका लागि सेन्थेटिक ट्र्याक र रंगशालाको विकल्प हुँदैन। अरू खेलभन्दा एथलेटिक्स फरक विधा हो। स्पाइक सु लगाएर अन्यत्र अभ्यास गर्दौ खेलाडी घाइते हुने सम्भावना रहन्छ। यसैगरी, हाइजम्प, लङजम्पजस्ता स्पर्धाका लागि पनि रंगशाला नै चाहिन्छ, धनीराम भन्छन्। कराँतेका प्रशिक्षक संघरत्न महर्जन पनि एसियाली खेलकुदको तयारी सन्तोषजनक नरहेको धारणा व्यक्त गर्छन्। एसियाली खेलकुदजस्तो ठूलो प्रतियोगिताको तयारीमा हामी जति संवेदनशील हुनुपथ्र्यो त्यो हुन सकेको छैन। ट्रेनिङ चार्टअनुसार तयारी भएको छैन। यस्तो तयारीका आधारमा कुनै पनि खेलका प्रशिक्षकले एसियाली खेलकुदमा मेरो खेलाडीले पदक जित्छ भनेर दाबी गर्न सक्ने अवस्था छैन, उनी भन्छन्। राष्ट्रिय तेक्वान्दो संघ नेपालका प्रशिक्षक ध्रुव गुरुङ पनि महर्जनको भनाइमा सहमत देखिन्छन्। राष्ट्रिय खेलकुद परिषद्का सदस्यसचिव केशवकुमार बिष्ट भने नेपालमा आयोजना हुने भनिएको १३औं दक्षिण एसियाली खेलकुद (साग) लाई ध्यानमा राखी जीर्ण दशरथ रंगशालालाई तत्कालन जीर्णोद्धार गर्नुको विकल्प नरहेकाले खेलाडीलाई अभ्यासमा केही समस्या परेको बताउँछन्। हामीसँग तत्काल रंगशालाको जीर्णोद्धार गर्नुको विकल्प छैन। अहिले धमाधम रंगशालाको काम भइरहेको छ, त्यसैले खेलाडीलाई समस्या परेको हो, सदस्यसचिव बिष्ट भन्छन्। खेलाडीलाई अभ्यासका लागि रंगशाला प्रवेशमा रोक लगाइएको विषयमा भने आफूलाई कुनै जानकारी नरहेको उनले बताए। यस विषयमा मलाई केही थाहा थिएन। खेलाडीले अभ्यास गर्न नपाएको थाहा पाउनासाथ मैले रंगशाला तत्काल खोल्न निर्देशन दिइसकेको छु, बिष्टले भने। उनले एसियाली खेलकुदको तयारीमा रहेका खेलाडीलाई वैकल्पिक व्यवस्था गरिएको जानकारी पनि दिए। एथलेटिक्स खेलाडीकै लागि पनि हामीले लगनखेलस्थित आर्मीको तालिम केन्द्रमा अभ्यासको व्यवस्था मिलाएका छौं। अन्य खेलका खेलाडीका लागि पनि वैकल्पिक व्यवस्था गरिएको छ, सदस्यसचिव बिष्ट भन्छन्। खेलाडी भने आर्मीको तालिम केन्द्रमा अभ्यास गर्ने सहज वातावरण नरहेको दाबी गर्छन्। आर्मीको तालिम केन्द्रमा विभिन्न विद्यालयले कार्यक्रम गरिरहेका हुन्छन्। यसबाहेक आर्मीकै थुप्रै खेलाडी पनि प्रशिक्षणमा व्यस्त हुन्छन्। यस्तो स्थितिमा त्यहाँ अभ्यास गर्नु सहज छैन, ओलम्पियन सरस्वती भन्छिन्। राखेपअन्तर्गत तालिम तथा प्रशिक्षकण विभागका प्रमुख रिम रानाभाट सेप्टेम्बरभित्र दशरथ रंगशालाको जीर्णोद्धार सकेर थप कार्यका लागि चीन सरकारलाई हस्तान्तरण गरिसक्नुपर्ने भएकाले खेलाडीलाई अभ्यासमा केही समस्या भएको बताउँछन्। हामीले सेप्टेम्बरभित्र रंगशालालाई जीर्णोद्धार गरेर फ्लड लाइट, सेन्थेटिक ट्र्याकलगायत कार्य गर्न चीनलाई बुझाउनुपर्ने हुन्छ त्यसैले अहिले धमाधम रंगशालाको काम भइरहेको छ। यस्तोमा रंगशालामा अभ्यास गर्दा दुर्घटना हुन सक्ने सम्भावना रहेकाले अभ्यासमा केही समस्या देखिएको हो, उनी भन्छन्। चैत ३० गतेपछि भने एसियाली खेलकुदका लागि छुट्टै बन्द प्रशिक्षण सञ्चालन गरिने तथा केही भएकाले खेलाडीको तयारीमा कुनै समस्या नआउने उनको दाबी छ। एसियाली खेलकुद अगस्त १८ देखि सेप्टेम्बर २ सम्म आयोजना हुँदै छ। नेपालले सन् १९५१ मा भारतको नयाँदिल्लीमा आयोजना भएको एसियाली खेलकुददेखि प्रतियोगितामा सहभागिता जनाउन थालेको हो।"
"विराट गोल्डकप आजदेखि, थिम्पु र आयोजक भिड्दै","विराटनगर : विराटनगरको इतिहास र गौरवसँग जोडिएको विराट गोल्डकप फुटबल प्रतियोगिता शनिबारबाट सुरु हुँदैछ। मोफसलमा पहिलोपटक आयोजना हुने दिवा रात्रि (डेनाइट) प्रतियोगिताका सम्पूर्ण तयारी पूरा भएको आयोजकले जनाएको छ। प्रदेश १ को अस्थायी मुकाम घोषणा गरिएपछि ऐतिहासिक, राजनीतिक र औद्योगिक सहर विराटनगरमा विराट गोल्डकप सबैभन्दा ठूलो खेल प्रतियोगिता हो। प्रदेश १ का मुख्यमन्त्री शेरधन राईले प्रतियोगिताको उद्घाटन गर्नेछन्। उद्घाटन खेल भुटानको थिम्पु फुटबल क्लब र आयोजक रिजालको मोरङ११ बीच हुनेछ। चैत २६ सम्म हुने प्रतियोगिताको उद्घाटनमा यू१२ का ५० खेलाडीसँग सिनियर खेलाडीले प्रदर्शन खेल खेल्ने आयोजक समितिका अध्यक्ष नवीन रिजालले जानकारी दिए। दिवा र रात्रिकालीन समयमा खेलाइने प्रतियोगितामा विदेशी दुईसहित १० टोलीको सहभागिता रहनेछ। प्रतियोगितामा बंगलादेश स्पोर्टिङ क्लब र भारतको सिक्किम युनाइटेड भने नआउने भएका छन्। भारतको मोहम्डन स्पोर्टिङ क्लब र भुटानको थिम्पु फुटबल क्लबले सहभागिता जनाउनेछन्। नेपालका तीन विभागीय टोली नेपाल पुलिस, त्रिभुवन आर्मी र एपीएफ, मनाङ मस्र्याङ्दी, संकटा, थ्रीस्टार, झापा११ र आयोजक रिजालको मोरङ११ ले प्रतिस्पर्धा गर्नेछन्। चैतको गर्मी र हावाहुरी छल्न रात्रिकालीन म्याच खेलाउन लागिएको हो। राति खेलाउँदा दर्शकबाट पनि भरपूर साथ पाउने अपेक्षा आयोजकको छ। प्रतियोगिताका लागि ३५ लाख रुपैयाँ खर्च गरेर ६ वटा फ्लड लाइट जडान गरिएको छ। महिला दर्शकका लागि छुट्टै प्यारापिटको व्यवस्था गरिएको छ। प्रतियोगिताको विजेताले १२ लाख ७१ हजार र उपविजेताले पाँच लाख ५१ हजार रुपैयाँ नगद पुरस्कार पाउनेछन्। प्रत्येक खेलको म्यान अफ दी म्याचले १० हजार रुपैयाँ पुरस्कार पाउनेछन्। प्रत्येक दिनको खेल हेर्न चाहने दर्शकलाई दैनिक टिकटका अलावा एक हजार पाँच सय रुपैयाँको सिजनल टिकटको समेत व्यवस्था गरिएको छ। सिजनल टिकट लिने दर्शकले पूरै खेल हेर्न पाउनेछन्।"
फिफाको निर्देशन नमाने नेपाली फुटबल प्रतिबन्दमा पर्नसक्ने,"काठमाडौं : अखिल नेपाल फुटबल संघ (एन्फा)को आसन्न निर्वाचनमा परिवर्तनको नारासहित अध्यक्षको प्रत्यासी बनेका कर्मा छिरिङ शेर्पाले नेपाली फुटबललाई ठूलो दुर्घटनाबाट जोगाउन यथासक्य चाँडो मिति तोकेर निर्वाचन सम्पन्न गराउनुपर्ने बताएका छन्। शेर्पाले पूर्वनिर्धारित मिति चैत १४ गते निर्वाचन गराउन नसक्दा नेपाली फुटबल प्रतिबन्धको सँघारमा पुगेर जोगिए पनि अब निर्वाचन गराउन नसके प्रतिबन्ध पक्का रहेको धारणा व्यक्त गरे। विभिन्न कारणले गर्दा यसअघि विश्व फुटबल महासंघ (फिफा)कै सहमतिमा तोकिएको चैत १४ गते निर्वाचन हुन सकेन। त्यस बेला राजधानीमा उपलब्ध मताधिकार सहितका ४७ प्रतिनिधिले निर्वाचन चाहन्छौं भन्ने बेहोराको ईमेल लेखेपछि मत्रै फिफाले यथासक्य निर्वाचनको नयाँ मिति तोक्न निर्देशन दिएको छ, शुक्रबार आयोजित पत्रकार सम्मेलनमा शेर्पाले भने, हामीले फिफाको यस पटकको निर्देशनलाई नमान्ने हो भने नेपाली फुटबल अब प्रतिबन्धमा पर्ने पक्का छ। त्यसैले अहिलेसम्म फिफाको प्रतिबन्धमा नपरेको नेपाली फुटबललाई त्यो दुर्घटनाबाट बचाउन चाँडै निर्वाचन गराउनु आवश्यक छ। भक्तपुरका क्लबहरूले जिल्ला फुटबल संघविरुद्ध जिल्ला अदालतमा दर्ता गरेको मुद्दा फिर्ला लिएपछि अब निर्वाचन प्रक्रिया अघि बढ्नेमा आफू आशावादी रहेको शेर्पाले बताए। क्लबहरूले मुद्दा फिर्ता लिएपछि भक्तपुरमा निर्वाचन हुने बाटो खुलेको छ। भक्तपुरसहित मकवानपुरलाई समेत एन्फाले निर्वाचन गर्न निर्देशन दिएको अवस्थामा अब यो प्रक्रिया अघि बढ्ने देखिएको छ, शेर्पाले भने, यद्यपि निर्वाचन नचाहनेहरूले अझै पनि विभिन्न बहानामा यो प्रक्रिया रोक्ने प्रयास गर्ने सम्भावना छ। त्यसप्रति सबै सजग रहनु आवश्यक छ। यसअघि भक्तपुर र मकवानपुर जिल्लाको प्रतिनिधि छनोटमा देखिएको विवादसँगै एन्फाले दुवै जिल्लालाई निर्वाचनमा सहभागी हुन नदिने निर्णय गरेको थियो। सोही निर्णयविरुद्ध दुवै जिल्लाका पदाधिकारीहरूले दायर गरेको रिटमा सुनुवाइ गर्दै उच्च अदालत ललितपुरले तत्काललाई चुनावका सम्पूर्ण काम स्थगित गर्न आदेश दिएको थियो। त्यससँगै चैत १४ गते हुने भनिएको निर्वाचन स्थगित हुन पुगेको थियो। अदालतको आदेशसँगै एन्फाले निर्वाचन स्थगित गर्ने निर्णय गरेपछि फिफा र एसियाली फुटबल महासंघ (एएफसी)ले प्रतिबन्धको चेतावनीसमेत दिएको थियो। यद्यपि हालै मात्र एएफसीको प्रतिनिधिले नेपाल भ्रमण गरी नेपालको अवस्था बुझेर फिफाले यथासक्य नयाँ मिति निर्धारण गरी निर्वाचन गराउन आदेश दिएको छ। नेपाली फुटबल प्रतिबन्धमा पर्ने सम्भावना देखिएपछि भक्तपुरका क्लबहरूले जिल्ला संघविरुद्ध दायर गरेको मुद्दा फिर्ता लिएको घोषणा गरेका थिए। मकवानपुरमा भने केन्द्रीय प्रतिनिधि गएका मणि कुँवर बीचैमा बाहिरिएपछि निर्वाचन भएको समितिलाई एन्फाले मान्यता दिन अस्वीकार गरेको थियो। अहिले यी दुवै जिल्लालाई पुनः निर्वाचन गराउन निर्देशन दिइसकेको छ। पत्रकार सम्मेलनमा शेर्पाले आफ्नो प्यानलबाट प्रतिस्पर्धामा उत्रनका लागि सबै उम्मेदवारको टुंगो लागेको समेत बताए। उम्मेदवारी दर्ता गर्दा अध्यक्षबाहेक निर्वाचन हुने सबै पदमा कोटाभन्दा बढीले उम्मेदवारी दिएका थिए। उपाध्यक्षमा राजेन्द्र न्यौपाने र किशोर राईले उम्मेदवारी फिर्ता लिएको उनले जानकारी दिए।"
डीपीएल आजबाट : काठमाडौं र चौराहा भिड्दै,"धनगढी : मुलुककै सर्वाधिक पुरस्कार राशिको क्रिकेट प्रतियोगिता धनगढी प्रिमियर लिग (डीपीएल) शनिबारबाट सुरु हुँदैछ। शनिबार हुने उद्घाटन खेलमा साविक विजेता टिम चौराहाले काठमाडौं गोल्डेन्ससँग प्रतिस्पर्धा गर्दैछ। टिम चौराहा सोमपाल कामी तथा काठमाडौं गोल्डेन्स ज्ञानेन्द्र मल्लको कप्तानीमा रहेको छ। संघीय प्रहरी एकाइ कार्यालयको खेल मैदानमा हुने खेल दिनको १ बजेपछि सुरु हुनेछ। त्यसअघि शनिबार नै प्रतियोगिता उद्घाटन हुनेछ। उद्घाटन खेलअघि दुवै टोलीले उत्कृष्ट सुरुआतको तयारी गरेको बताएका छन्। यो मैदानमा मेरो खासै अनुभव छैन। यद्यपि हामीसँग युवा खेलाडीले भरिएको टोली छ, टिम चौराहाका कप्तान सोमपालले भने, हामीले प्रतियोगितामा सुखद सुरुआतको अपेक्षा गरेका छौं। काठमाडौंका कप्तान ज्ञानेन्द्रले पनि जितसहित प्रतियोगिताको सुरुआत गर्ने योजना सार्वजनिक गरे। प्रतियोगिताका लागि हामीले राम्रै तयारी गरेका छौं, ज्ञानेन्द्रले भने, हामीले आफ्नो क्षमताअनुसार प्रदर्शन गर्ने सक्यौं भने शनिबार जितसहित राम्रो सुरुआत गर्नेछौं। पारस खड्काको कप्तानीमा खेलेको चौराहाले गत वर्ष सुरुआती तीन खेलमा लगातार पराजय बेहोरे पनि उपाधि जित्न सफल भएको थियो। यसपटक पारस विराटनगर किङ्सको कप्तान छन्। प्रतियोगितामा टिम चौराहा, काठमाडौं गोल्डेन्स र विराटनगर किङ्ससहित शक्ति गौचनको कप्तानीमा रहेको रूपन्देही च्यालेन्जर्स, विनोद भण्डारीको कप्तानीमा रहेको कञ्चनपुर युनाइटेड र दीपेन्द्रसिंह ऐरीको नेतृत्वमा रहेको सीवाईसी अत्तरियाले प्रतिस्पर्धा गर्दैछन्। टिम चौराहाले यसपटक दुई विदेशी खेलाडीका रूपमा संयुक्त अरब इमिरेट्स (यूएई)का रोहन मुस्तफा र भारतका प्रदेशस्तरीय खेलाडी पुनित मि श्रालाई टोलीमा समावेश गरेको छ। काठमाडौं गोल्डेन्सले भने विदेशी खेलाडीका रूपमा रणजी ट्रफी खेलिसकेका शनी पटेल र जयकिसन कोल्सावालालाई टोलीमा समावेश गरेको छ। आयोजक धनगढी क्रिकेट एकेडेमीले दुई विदेशी र एक स्थानीय खेलाडीलाई अनिवार्य गरेको थियो। प्रतियोगिताको सम्पूर्ण खेल एपीवान एचडी च्यानलले प्रत्यक्ष प्रसारण गर्नेछ। एपीवानले गत वर्ष पनि धनगढीबाट डीपीएलको प्रत्यक्ष प्रसारण गरेको थियो। एपीवानले पहिलोपटक उपत्यकाबाहिर १८ वटा क्यामेरा प्रयोग गरी खेलको प्रत्यक्ष प्रसारण गर्न लागेको जनाएको छ।"
यूएस ओपनविरुद्ध फ्रेन्च ओपन,"फ्लोरिडा : अमेरिकाकी सलोन स्टेफन्स र लात्भियाकी एलेना ओस्टापेन्को मियामी ओपन टेनिस प्रतियोगिताको फाइनलमा प्रवेश गरेका छन्। महिला एकलतर्फको शुक्रबार खेलिएको सेमिफाइनल खेलमा १३औं वरीयताकी स्टेफन्सले बेलारुसकी बलियो प्रतिद्वन्द्वी भिक्टोरिया अजारेन्कालाई पराजित गरिन्। पहिलो सेटको खेलमा ३० ले पछाडि परेकी स्टेफन्स त्यसपछि खेलमा फर्किएकी थिइन्। उनले दोस्रो र तेस्रो सेटको नतिजालाई क्रमशः ६२, ६१ ले आफ्नोे पक्षमा पारिन्। छैटौं वरीयतामा आसीन ओस्टापेन्को भने अमेरिकाकी ड्यानियल कोलिन्सलाई ७६ (१), ६३ अंकले पाखा लगाउँदै प्रतियोगिताको फाइनलमा पुगेकी हुन्। उनले यसअघि क्वार्टरफाइनल खेलमा आफ्नै राष्ट्रकी अनुभवी खेलाडी भेनस विलियम्सलाई पराजित गरेकी थिइन्। ३७ वर्षीया भेनस मियामी ओपनकी तीन पटककी उपाधिधारी खेलाडी हुन्। फाइनलमा पुगेका दुवै खेलाडीले यो वर्ष एकएक ग्रान्डस्लाम प्रतियोगिताको उपाधि जितेकाले पनि शनिबारको उपाधि भिडन्त रोमाञ्चक हुने अनुमान गरिएको छ। स्टेफन्सले यूएस ओपन र ओस्टापेन्कोले फ्रेन्च ओपनको उपाधि जितेका थिए। हाल १२औं वरीयतामा रहेकी स्टेफन्सले यो महिना अजारेन्कालाई पराजित गरेको दोस्रो पटक हो। यसअघि इन्डियन वेल्स प्रतियोगितामा स्टेफन्सले अजारेन्कालाई हराएकी थिइन्। २८ वर्षीया अजारेन्का तीन पटककी मियामी ओपन च्याम्पियन हुन्। यसैगरी पुरुष एकलतर्फ स्पेनका पाब्लो कारेनो बुस्टा र जर्मनीका एलेक्जेन्डर जेरेभ सेमिफाइनलमा प्रवेश गरेका छन्। १६औं वरीयतामा आसीन बुस्टाले बलियो दक्षिण अफ्रिकी प्रतिद्वन्द्वी केभिन एन्डर्सनलाई ६४, ५७, ७६ (६) अंकले पराजित गरे। एन्डर्सन छैटौं वरीयता प्राप्त खेलाडी हुन्। चौथो वरीयतामा आसीन जेरेभले भने क्रोएसियाका बोर्ना कोरिचलाई ६४, ६४ ले पाखा लगाएका हुन्।"
क्रिकेट स्टेडियमको जग्गा खोज्दै मुख्यमन्त्री र धुर्मुस,"काठमाडौं : अन्तर्राष्ट्रियस्तरको क्रिकेट मैदान बनाउनका लागि प्रदेश नम्बर ३ का मुख्यमन्त्री डोरमणि पौडेल र कलाकार तथा सामाजिक अभियन्ता सीताराम कट्टेलले जग्गा खोजी अभियान तीब्र पारेका छन् । कलाकार सीताराम कट्टेल 'धुर्मुस' नेतृत्वको धुर्मुससुन्तली फाउन्डेसनले अन्तर्राष्ट्रियस्तरको क्रिकेट मैदान बनाउन पहल थालेलगत्तै प्रदेश ३ का मुख्यमन्त्री पनि जग्गा खोजी अभियानमा जुटेका हुन् । क्रिकेटमा एक दिवसीय मान्यता पाएपछि अन्तर्राष्ट्रियस्तरको स्टेडियम निर्माणका लागि प्रदेश नम्बर ३ का पौडेल र धुर्मुससुन्तली पाउण्डेसनले जग्गा खोजी अभियान सुरु गरेका हुन् । यो टोलीले शनिबार भक्तपुरको चाँगुनारायण नगरपालिका४ स्थित पहेनडोलमा एक सय २४ रोपनी जग्गाको अवलोकन गरेको मुख्यमन्त्री पौडेलका स्वकीय सचिव अनुप पौडेलले जानकारी दिए । यो जग्गामा अन्तर्राष्ट्रियस्तरको गौतमबुद्ध अन्तराष्ट्रिय क्रिकेट स्टेडियम निर्माणको सम्भाव्यता टोलीले अध्ययन गरेको हो । जग्गा अवलोकनपछि मुख्यमन्त्री पौडेलले प्रदेश सरकारले अन्तराष्ट्रियस्तरको स्टेडियम बनाउन फाउण्डेसनसँग सहकार्य गर्ने बताए । 'नेपाली क्रिकेटको विकासका लागि क्रिकेट स्टेडियम कोशेढुंगो हुनेछ', उनले भने, 'अब यसको थालनी भएको छ, हामी निर्माण गरेरै छाड्छौँ ।' जग्गा हेरेपछि फाउण्डेसनका अध्यक्ष सीताराम कट्टेलले सबै नेपाली खेलप्रेमीका लागि स्टेडियम निर्माण जरुरी भइसकेकाले चुनौतीपूर्ण भए पनि आफूहरुले यसमा हात हालेको बताए ।"
"विराट गोल्ड कप जारी, मोरङ ११ले लियो अग्रता",इटहरी : विराट गोल्डकप अन्तर्गत फुटबल खेल शनिबार साँझ विराटनगरमा भइरहेको छ । पहिलो खेल आयोजक मोरङ ११ र भुटानको थिम्पु फुटबल क्लब बिच जारी छ । दोस्रो हाफको सातौं मिनेटमा आयोजक मोरङका भुवन बस्नेतले एक गोल गर्दै अग्रता दिलाएका छन् ।
