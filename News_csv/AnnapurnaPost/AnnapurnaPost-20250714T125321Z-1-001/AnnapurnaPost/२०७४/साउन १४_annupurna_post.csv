शीर्षक,विवरण
"संस्कारगत स्वभाव, स्वभावगत व्यवहार","पैतृकमातृक संस्कारका संयुक्त स्वभाव युक्त संगठनको नाम 'परिवार' । परिवार संयुक्त र एकल पनि हुन्छन् । हाम्रो परम्परागत परिवारको स्वरूप संयुक्त थियो । मेरो बाल्यावस्थाको परिवार संयुक्त थियो । त्यस्तो संयुक्त परिवारको व्यवस्था तत्कालीन आर्थिक र औद्योगिक व्यवस्थाको लागि अनिवार्य थियो । विस्तारित परिवार धान्ने आर्थिक प्रबन्धको मूलाधार प्राकृत तवरले उपलब्ध साधन सुविधाको आधार मात्र भूमि र प्रकृति नै थिए । खेतीपाती नै परिवार धान्ने आधारभूत उद्योग व्यवसाय थियो । खेतीयोग्य उर्बर समथर भूमि आर्थिक जीवनको मूल आधार रहे, बनेको थियो । जमिनको अवस्थाअनुसार गर्न सकिने बाली लगाउने व्यावसायिक ज्ञान नै कृषिवाला परिवारको निपुणता मानिन्थ्यो । तिनै निपुणताको आधार नै ज्ञानको स्वरूप बनेको थियो । प्रायः यिनै स्वरूपको परिवारको बहुलता मेरो प्रारम्भिक जीवनको बाल्यकालको प्राकृतस्वाभाविक अनुभूति रहे, बनेको छ । नागदह चोभारबाट बगेर धापिलो जमिन बने होलान् कहिले यो वर्तमान उर्बर भूमियुक्त राजधानी उपत्यका ? कालान्तरमा कृषियोग्य भूमिलाई बालीनाली उत्पादन गर्ने आर्थिक व्यवसायको आधार बनाउन पनि युगान्तकारी समयावधि लाग्यो होला ! कृषि मग्न परिवारहरूकै कारण मजस्ता हामीहरूका यावत् समाज कृषक समाज बनेको थियो । कृषक समाज व्यवस्था पनि कृषि माथि नै निर्भर रहनु स्वाभाविक थियो, पनि । हाम्रा यावत् जीवन पद्धतिहरू कृषि र कृषिजन्य बनेको छ । कृषि सिधै खेतीपाती गर्ने व्यवसाय भयो । कृषिजन्य व्यवसाय भन्नाले दुई अर्थ बोध गराउँछ । कृषिखेतीपातीमाथि निर्भर र कृषिलाई सहायक बन्ने कार्य, व्यवसाय बन्छ । कृषिको लागि सहयोग गर्ने व्यवसायले मल उत्पादन गर्ने, पानी सिँचाइकुलो निर्माण गर्ने जस्ता कोटीका अरु व्यवसाय बन्न सक्छन्, हुन् पनि । भूमिमाथि वैज्ञानिक प्रविधियुक्त माछा पोखरी निर्माण र माछापालन व्यवसाय विकास गर्नु पनि कृषिजन्य व्यवसाय नै हुन् । तेस्रो प्रकरणको कृषिजन्य व्यवसाय फलोद्यानबाट उत्पादन भए गरिएका फलफूललाई प्रशोधन गरी सुकेफलड्राइफुड र प्याकिङ व्यवसाय गर्नु पनि हुनेछन् । अन्य प्रकार धेरै छन् । छोरीलाई पर्दामा ढाकी शिक्षादीक्षाविहीन राख्ने मकिएको प्रथा अब युगानुकूल छैन । छोरीहरू पनि विद्यालय जान्छन्, पढ्छन्, लेख्छन्, गुन्छन् । आगोले नजिकैको वस्तु टिप्छ । शाश्वत सत्य यो ! यी सबै यस्तै प्रचूर आत्मनिर्भर उद्योग व्यवसायहरू छन्, जसले नेपाली युवा पुस्ताले आफूलाई स्वदेशमै आत्मपौरख जगेर्ना गर्न सक्छन् । वैदेशिक रोजगारको धूनमा लालायित रही आत्मसम्मानलाई बढाउन नसक्दा देशकै शिर ठाडो बन्ने उत्सर्ग फेला पार्न हम्मेहम्मे पर्नु स्वाभाविक हुन्छ । यहाँनिरै हो  हामीले हाम्रै संस्कारगत स्वभाव, स्वभावगत व्यवहारमाथि विश्लेषण गर्नु उपयुक्त हुन आउँछ । मानिस, स्वभावतः परिवारमै जन्मन्छ, हुर्कन्छ । त्यस्तो मानिस पारिवारिक संस्कार रञ्जित भएर उस्तै व्यवहार गर्न सिक्छन् । बाल्यकालमा सिकिएका व्यवहार उनको जीवन आधार बन्छ, बनेको हुन्छ । पारिवारिक संस्कार स्वभाव बनेर व्यक्त हुन्छन्, भइरहन्छन् निरन्तर । पारिवारिक घेरापरिधि भित्रको संस्कारगत स्वभावजन्य व्यवहारको प्रगाढ अवलोकन र विश्लेषणले संस्कार बुझ्न ठूलो भूमिका निर्वाह गर्दछ । यी गन्थनको चुरो संस्कारगत स्वभाव र स्वभावगत व्यवहार नै हुन् । हामी र हाम्रो समाज यिनै मर्मले सजिएको छ । सजिनुको अर्थ सकारात्मक, नकारात्मक परिप्रेक्षमा परिभाषित गर्न सकिन्छ । प्रसंग अस्ति रूपन्देही, भैरहवाको मर्चावारकी छोरी कुटाइपिटाइसित गाँसिएको छ । आफ्नै बुबाले अबोध छोरीलाई बालककालमै बालविवाह गरिदिएर यतिन्जेलको तरुण बैंससम्म माइतमा पाल्नु जीवनचक्र सुहाउँदो माया हो कि होइन ? एपी वान दूरदर्शन हेर्दा त्यो छोरीमाथि निर्मम लाठी प्रहार गर्दै कपाल लुछ्दै भुइँमा थचार्दै गरेको कारुणिक घटनादृश्य देखियो । मात्र आफ्ना पिताकै मात्र चुटाइपिटाइमा थप प्रहार गर्न टोल छिमेककाहरू पनि जाइलागेको दृश्य दुर्दान्त र विवेकहीनता चरम विजोग बनेको थियो । त्यस्तो दुर्दान्त घटनामा टोल, छिमेक र आफन्तहरूको भूमिका त सम्झाइबुझाइ क्लान्त स्थिति शान्त पार्ने पो हुनुपथ्र्यो !स्थानीय सरकार चलाउने निर्वाचित जनप्रतिनिधि, शान्तिसुरक्षामाथि निगरानी गर्ने निकायका पदाधिकारी महानुभावहरूको भूमिका शून्य प्रायः रह्यो । यसको पुस्ट्याइँ सरोकारी सरकारी निकायले चासो जगाएको चर्चा सामाजिक सञ्जालमार्फत जान्न त पाइयो । त्यस्ता घटना कतै पनि नदोहोरियून् ! सदासयता सर्वत्र पुर्याउन उचित कानुनी कारबाहीको सूचनासन्देश व्यापक रूपमा सार्वजनिकीकरण भइरहनु जनताको सुसूचित हुन पाउने अवसर जुटाइरहनु राज्य सञ्चालन व्यवस्थाको लोकतान्त्रिक उन्मेश ठहर्नेछ । यस्ता सुसूचितीकरण गर्ने संस्कार व्यापक रूपमा हुर्काई समृद्ध बनाउन सके नै लोकतन्त्रात्मक शासन पद्धतिमूलक बनी सकारात्मक सोचको क्षितिज उघ्रने सम्भावना बढ्ने हुन्छ । हुन नसके फेरि पनि हात्ती आयो, हात्ती आयो फुस्सा ! युगले यत्रो युगान्तकारी पहल गरी सक्दा पनि हामी र हाम्रो समाजले युगको मर्म बुझी समाजको सबै तख्ताको आम नेपालीले नैतिक आचरण सम्वरण गर्न नसक्दाको दुष्परिणाम बन्न पुगेको यो संस्कारगत स्वभाव र स्वभावगत व्यवहारको प्रत्यक्ष प्रमाण बनेको छ । छोरीलाई पर्दामा ढाकी शिक्षादीक्षाविहीन राख्ने मकिएको प्रथा अब युगानुकूल छैन । छोरीहरू पनि विद्यालय जान्छन्, पढ्छन्, लेख्छन्, गुन्छन् । आगोले नजिकैको वस्तु टिप्छ । शाश्वत सत्य यो ! पानीले बहावकै आसेपासे र अगाडिका वस्तु प्रवाहमा अँगाल्छ । यौवनले नजिककै साथसित माया सञ्चार गर्छ । लहराले आसपासका वस्तुलाई ठाँक्रो बनाउँछ । अबको लोकतन्त्रात्मक पद्धतिले आम नेपाली लोकमनको मत यतातिर झुल्क्याउन बेर लाए कहिले सच्चाई युगीन संस्कारयुक्त आचरण अँगालिरहने ? सोचनीय नै छ । निर्मम चुटाइ खाने छोरी मीना यादव १९ वर्षीय यौवना छे  इन्नर यादवकी पुत्री ! दिनेश लोध २१ वर्षीय उर्लंदो बैंसको युवा । ती दुवै युवकयुवती एकै बस्तीका बासिन्दा रहेर आपसमा माया बुन्न पुग्छन् । यौवन जीवनको आगो बन्छ । नजिकको मायालु वस्तुतत्वलाई मायालु रापले रापिलो पार्छ । यौवन मायाको लहरा बनी ती दुई आपसमा लहसिन्छन् । आपसमा बेर्छन् मायाका मालामा लहसिँदै । अबोध बालापनको पुतली विवाहमा परिणत हुन्छ । भयो त के भो ? उहिलेको कुरा खुइलियो । जसको कुनै तालमेल छैन, त्यही कसरी युगान्तकारी रहन सकोस् ? मीना यादव र दिनेश लोध दुई मायालु तन्नेरी मायावती ! यादव त यादवै रहिन् मीना ! दिनेश दिनेश रहन नसकेको यो दुर्दान्त व्यथाको वेदनाकार बन्न पुगेछ । कुरोको चुरो 'लोध' जंगबहादुरकालीन पहिलो मुलुकी ऐनले संरक्षित अछूत जातीय थर रहेछ । अछूत जातजातिको उन्मूलन त उहिल्यै भैइसकेथ्यो । अहिले त गणतान्त्रिक लोकतन्त्रात्मक संविधानतः नै उन्मूलन स्वायत्त शासन प्रणालीमा आधारित सिद्धान्तअनुसार स्थानीय निकायसमेतको निर्वाचन सम्पन्न भई स्थानीय स्वायत्त अंगहरू नै गठन भइसकेको स्थिति छ । यस्तो लोकमान्यता र राष्ट्रिय मूल्यविपरीतको क्रियाकर्म, व्यवहारहरू राष्ट्र विमुख रहेको छ । यसले त मन ताक्छ मुढो, बञ्चरो ताक्छ घुँडो पौराणिक उखानलाई चरितार्थ पार्छ मात्र । अबको स्थानीय स्वायत्त शासन उन्मुख पहिलो चरणमै संविधान विमुख यस्ता समाज अमैत्री क्रियाकलाप अमर्यादित र दण्डनीय ठहर्छ । समाज अमैत्री स्थानीय क्रियाकलाप सम्बन्ध अबको निर्वाचित स्थानीय स्वायत्त सरकारी निकायको काँधमा ठूलो दायित्व पर्न आएको छ । गाउँपालिकाहरू देशको आधारभूत तहको स्थानीय सरकारको जरो निकाय हुन् । मूल जरो बनेको गाउँपालिकाले यस्ता अमानुषिक निर्मम प्रहार गरी छोरी तह लाउनेहरूमाथि तत्काल बैठक गरी मुद्दा तहकिकात गर्नु अत्यावश्यक छ । रोगलाई अन्यत्र फैलनबाट रोक्न बेलैमा शल्यक्रिया गरी अवाञ्छनीय तत्वलाई फाल्नुपर्ने हुन्छ । स्थानीय तहको समस्या स्थानीय तहमै, स्थानीय निकायबाटै समाधान गरी स्थानीय जनतालाई सेवा पुर्याउन खातिर त स्थानीय तहमै गाउँपालिकाहरू निर्वाचन पद्धति अनुरूप गठन गरी जनप्रतिनिधिकै माध्यमबाट स्थानीय गाउँपालिका, नगरपालिकाहरूलाई भूमिका निर्वह गराउन थालिएको हो । यस्तो दायित्वपूर्ण चुनौती डटेर हाँक्नुपर्ने अवस्थाको निर्वाचित स्थानीय पदाधिकारीहरू निडर, निर्भीक रूपमा सक्षम बन्नु अनिवार्य छ । यस चुनौतीपूर्ण घडीमा निर्वाचित जनप्रतिनिधिहरूले आफूलाई सक्षम बनाउन यथेष्ट गाउँ, नगरपालिकाहरूको अध्ययन भ्रमण गरी अनुभवहरू आपसमा आदानप्रदान गर्नु अपरिहार्य छ । यस संकटको दुर्दान्त घटनामा सरोकारवाला गाउँपालिका मौन, अवाक रहेको आभास भएको पाइएको छ। इन्नर पुत्री मीना यादवले नाहक चुटाइपिटाइ, जगल्टो लुछाइ दुर्दान्त वेदना खेप्नुपर्दाको घडी स्थानीय प्रहरीको पनि भूमिका शून्यसार रहेको आम सञ्चारमाध्यमबाट अवगत भएको छ । यस्तो संकटको घडी सार्थक कारबाही ती निकायहरूबाट भई समाधान हुन सकेको भए यति व्यापक बबन्डरी कोलाहल मच्चिने नै थिएन । ऐन मौकामा आँखा चिम्ली दिँदा समस्या आफैंमाथि प्रक्षेपण हुन पुग्यो । गाउँपालिकाको दायित्वपूर्ण काम कर्तव्य सन्दिग्ध हुन थाले लोकतान्त्रिक पद्धतिमा आधारित यो शासन व्यवस्थामै धक्का, आँच लाग्न के बेर ? संघीय शासन प्रणालीको स्वर जतिसुकै सिंहदरबार गाउँपालिकाहरूमा निसृतिका मन्त्रोच्चारण भइरहे पनि स्थानीय तहमा लाटोलाई केरा उखान सरह ! यस निमित्त स्वायत्त शासन प्रणाली सुदृढ पार्न देशमा विद्यमान विभिन्न स्थलगत संघीय, प्रादेशिक, प्रशिक्षण केन्द्रको तन्मयतापूर्ण उपस्थिति नितान्त कर्मठ पारिनुपर्ने वास्तविकताले गिलिरहन्छ भित्रभित्र कसोकसो  ! संस्कारगत स्वभाव, स्वभागत व्यवहार मात्र डिहोलिका, मिर्चावार, भैरहवाभित्रका सरोकार नबनी मेरै आफ्नै संस्कारगत स्वभाव, स्वभावगत व्यवहारका व्यहोरा बन्न थालेछ !"
'अनिको'को अद्भूत मूर्ति,"मेरा आदरणीय पाठकहरू सोध्नुहोला, 'अनि को त ? ' म चीनका प्राचीन मङ्गोल सम्राट्, कुब्लै खाँले ती व्यक्तिलाई देख्नेबित्तिकै आश्चर्यचकित हुँदै उच्चारण गरेको परिचय उद्धृत गर्छु, 'उही फुच्चे कलाकार क्या त !' उनी नेपालबाट तिब्बततिर ८० जनाजति कलाकारको नेतृत्व गर्दै पठाइँदा इतिहासशिरोमणि बाबुराम आचार्यका अनुसार केवल सत्र वर्षका थिए । र त्यसै बेला चीनका सम्राट्ले उनलाई देख्न पाएका भए अवश्य पनि फुच्चे नै भनिने थिए होलान्, तर टाक्कटुक्क आजसम्म पाइएका वृत्तान्तअनुसार निकै वर्ष तिब्बतमा बसेर अद्वितीय मूर्ति, अतुलनीय मन्दिर र अनुपम चित्र बनाएर प्रसिद्धि पाएपछि नै ती नेपाली कलाकार चीनको राजधानी बेइजिङमा सम्राट् कुब्लै खाँबाट निम्त्याइएका थिए । त्यसै हुनाले उनी उमेरले र प्रतिभाले पाका र प्रशंसनीय भइसकेका भए पनि चीनको दर्बारमा पुग्दा कदले सस्याना वा फुच्चे देखिएका हुन सक्छन् । त्यतिमात्र होइन, कला क्षेत्रमा अभूतपूर्व प्रतिभा देखाइसकेर ठूलो ख्याति कमाइसकेका अनिको सामान्य नेपालीझैँ पुड्का नभएर कुब्लै खाँका कल्पनामा विशाल शरीरका भीमसेनझैँ हुनुपर्ने थियो होला । के गर्नु ? प्रतिभा भन्ने कुरो सस्याना च्यान्टे शरीरमा पनि प्रस्फुटित हुँदो रहेछ । यहाँ म हाम्रा कलाकारविभूति अनिकोको उल्लेख गर्दैछु । उनी नेपालमै जन्मे तापनि देहत्याग गर्दा चीनमा थिए । उनको चिहान युआन्पिङको शाङ्सन भन्ने गाउँमा अझै पनि छ । चिहानमाथि कपिएका लेखोटबाट अनिकोका विषयमा धेरै कुरा थाहा पाउन सकिन्छ । त्यस चिहानको निर्माण उनका चिनियाँ छोराले गरेका थिए । हुन त यी नेपाली कलाकारका विषयमा युआन वृत्तान्तमा पनि पाइन्छ भनेर फ्रान्सेली इतिहासकार सिल्भाँ लेभीले १०९ वर्षअघि प्यारिसमा प्रकाशित पुस्तकमा र इटालीका इतिहासकार पेतेकले ५९ वर्षअघि रोममा प्रकाशित पुस्तकमा लेखेका छन् । तापनि ऐतिहासिक तथ्यका दृष्टिकोणले शाङ्सन गाउँस्थित अनिकोको चिहानमा अङ्कित चिनियाँ लेखोटको प्रामाणिक नेपाली अनुवाद नहुन्जेल वैज्ञानिक रूपले किटेर यही हो भन्ने ह्याउ ममा छैन । इतिहास जति पुरानो भयो, त्यति नै त्यससँग सम्बद्ध पात्र, घटना र स्थान धूमिल हुँदै जान्छन् । कहाँसम्म भने तिनमा कतिपय त पूरा कथा वा लोककथाका रूपमा थपथाप र काँटछाँट हुँदै यथार्थभन्दा धेरै फूलबुट्टाले सिँगारिन पुग्छन् । अनिकोको जन्म क्राइस्टाब्द तेह्रौँ शताब्दीमा भएको सत्य त उनी सम्राट् कुब्लै खाँका समकालीन भएकाले पनि अड्कल गर्न सकिन्छ । त्यसका साथै तिनै सम्राट्ले आफ्नो दर्बारमा पहिलो पल्ट भेट्ता 'अनिको' वा फुच्चे भनिएका व्यक्ति पक्कै पनि निकै पछि जन्मिएका हुनुपर्छ । उनका चिहानका लेखोटलाई उल्लेख गर्दै बाबुराम आचार्यले कुब्लै खाँ मरेको बाह्र वर्षपछि अनिको मृत्यु अँगाल्न पुगे भनी लेखेका छन् । त्यसो भएकाले १२९४ मा कुब्लैको देहावसान भएकाले त्यसमा बाह्र जोड्दा हुने क्राइस्टाब्द १३०६ अर्थात् विक्रमाब्द १३६२ को फागुनको अन्त्यतिर उनी दिवङ्गत हुन पुगे होलान् । त्यही चिहानमा उनको जन्मसाल १२४५ क्राइस्टाब्द हो भनी लेखिएको छ भनिन्छ । सत्रै वर्षको उमेरमा तिब्बत पठाइएका ती नेपाली कलाकारले त्यहाँ पुग्नेबित्तिकै सुवर्णस्तूप निर्माण गरेका थिए रे । चीनको राजधानीमा श्वेतपगोडा बनाउँदा त उमेरले निकै पाका भइसकेका हुनुपर्छ । शाङ्सन गाउँको चिहानमा अङ्कित लेखोटअनुसार चीनतिर लाग्नुअगावै नेपालमा उनी चैयललक्ष्मी (अर्थात् जयतलक्ष्मी) नाम्नी नवयुवतीसित विवाहबन्धनमा बाँधिइसकेका थिए । ती कलाकारका बाजेको नाम मितिर्ह (अर्थात् मित्र ? ) र बाबुको नाम लक् ओन (अर्थात् लक्ष्मण ? ) हुनुपर्छ भनी चिहानका लेखोटको व्याख्या बाबुराम आचार्यले गरेका छन् । जे होस्, पेतेक र लेभीले अनिकोलाई राजकुलका थिए । त्यसै हुनाले १७ वर्षका कलिला युवक भए पनि ८० जना परिपक्व कलाकारका नाइके भएर नेपालको प्रतिनिधित्व गर्दै तिब्बत पठाइए भनेर परिकल्पना गरेका छन् । आचार्य भने उनलाई राजकुलका मान्दैनन् । राजा अभय मल्लका पालामा जन्मेका अनिको पक्कै पनि प्रतिभासम्पन्न बौद्ध उपासक थिए, जसले कुनै नेपाली बौद्ध विहारमा नै मूर्ति, चित्र र वास्तु निर्माणका कला सिकेका थिए हुनन् । त्यसै हुनाले राजपरिवारसँग उनको घनिष्ठता हुनु सम्भव तथा स्वाभाविक देखिन्छ । मल्ल ठकुरी र राजघरानाका मानिस हुनाले हातले कोर्नु, कप्नु र कुँद्नुपर्नेतिर आकृष्ट हुँदैनथे, बरु त्यस्ता कुरालाई हेय मान्थे । लेभी र पेतेकले 'पालेपाओ' शब्दको प्रयोग गरी अनिको त्यस ठाउँका राजकुमार थिए भनी अनुमान गरेकाले उनको जन्म पाल्पामा भएको कल्पना गर्नेहरू पनि निस्किए, पाटने थिए भन्नेहरूको पनि लाम लाग्यो र एकदुई जनाले भने त्यति बेला पाटन र काठमाडौँ त भक्तपुरकै राज्यअन्तर्गत थिए र भक्तपुरको नेपाल उपत्यकाका मल्लहरूको राजधानी थियो भनी 'पालेपाओ'लाई पनौतीको पुरानो नाम मानी अनिको जन्मस्थल पनौती भएको अनुकल्पना अघि सारे । यस्ता व्यक्तिमा कलाकार मनुजबाबु मि श्रको नाम अग्रस्थानमा छ । उनले आफ्नो 'स्वप्नसम्मेलन' उपन्यासमा अनिकोलाई मुख्य पात्र बनाएका छन् र तिनलाई भक्तपुरमै जन्माएका छन् । वास्तवमा 'पालेपाओ' शब्द चिनियाँ लेखोटबाट बनाइएको हो । यसले गर्नु गर्यो । बेइजिङलाई पेकिङ वा पेइचिङ भनिएझैं 'बलबाहु'लाई 'पालेपाउपालेपाओ' भनिएको हुनुपर्छ भन्ने भ्रम पनि परेकै हो । यसरी स्थानवाची नामलाई समेत कलाकारको नाम ठानी इतिहासशिरोमणि आचार्यले समेत 'अनिको'लाई 'बलबाहु' भन्ने ठानेर गल्ती गरेको थिएँ भनी स्वीकारेका छन् । नेपाली कलाकारको नाम संस्कृतमा हुन्छ र पालेपाउ वा पालेपाओ भनी चिनियाँमा लेखिएको छ भने त्यो 'बलबाहु' हुनुपर्छ भन्ने अस्वाभाविक पनि होइन, तर तिब्बती र चिनियाँमै पनि नेपाललाई नै पालोपाओ भनिन्थ्यो रे । अनिको भक्तपुरकै होलान्, ज्यापू नै होलान् र ती राजकुलका नभएर कलाकारकुलकै बौद्ध उपासक होलान् । तिनी आफ्नी नेपाली पत्नी जयतलक्ष्मीलाई यहीँ छाडेर चीन गएका थिए र तिनले चीनका सम्राट्बाट आफ्नो मृत्युपछि 'मिङ होई' (जिउँदो प्रतिभा) भन्ने पदक पाएका थिए । उनले चीनमा त्यहीँकै ६७ जना पत्नी बिहा गरेर छ छोरा पनि जन्माएका थिए । तिनै छोराले उनको चिहान निर्माण गरेर त्यसमाथि लेखोट कपी दिएका थिए । आजसम्मका अध्ययनको निष्कर्ष : १ अनिको चिनियाँ नाम हो र ऐतिहासिक अनुसन्धाबाट प्राप्त यही नाम नै शुद्ध हो । 'अर्निको' वा 'अरनिको' जस्ता लेखाइ वा उच्चारण अशुद्ध हुन् । २ बलबाहु भावुकतावश अनिकोका लागि अनुमान गरिएको काल्पनिक नाम हो । 'पालोपाओ' वा 'पालेपाउ' शब्दले पाल्पा, पाटन वा पनौतीजस्ता सस्याना स्थानविशेषलाई बुझाउँदैन । नेपाल शब्दलाई नै पुरानो तिब्बती वा चिनियाँ भाषामा 'पालेपाउ' भनिन्थ्यो । ३ अनिकोको विवाह जगतलक्ष्मी भन्ने नेपाली नवयुवतीसित यहीँ नेपालमै भएको थियो, तर उनलाई मातृभूमिमै छोडी उनले चीन जानुपर्यो । चीनमा पनि उनले पछि विवाह गरे र छोरा जन्माए । उनका तिनै चिनियाँ छोराले शाङ्सन भन्ने गाउँमा आफ्ना कलाकार पिताको उहीँ देहान्त भएपछि समाधि निर्माण गरी त्यसमाथि लेखोट छाडेका थिए । ४ अनिको राजपरिवारका सदस्य थिएनन्, राजपरिवारले रुचाएका र प्रशंसा गरिएका बौद्ध धर्मावलम्बी किसानका कलाकार छोरा थिए अर्थात् उनी ज्यापू परिवारका प्रतिभावान् व्यक्तित्व थिए । ५ महान् कलाकार अनिकोको जन्म क्राइस्टाब्द तेह्रौँ शताब्दीमा नेपाल उपत्यकाभित्रै अभय मल्लको राज्यकालमा भएको थियो र उनले १७ वर्षका भएर तिब्बत पठाइनुअगावै हाम्रै बौद्ध विहारभित्र कलाको यथेष्ट व्यावहारिक प्रशिक्षण पाएका र प्रतिभा तिखारिसकेका थिए । उनी हाम्रा असाधारण र गौरवशाली कलाकार हुन् । माथि लेखिएका कुरा हृदयङ्गम गरेर नै होला, आफ्नो 'स्वप्नसम्मेलन' नामक उपन्यासमा मि श्रले आफ्नो प्रमुख पात्र अनिकोलाई भक्तपुरका ज्यापूका रूपमा प्रस्तुत गरेका होलान् । प्रसङ्गवश अहिले मूर्तिकार पूर्ण वनेमले मि श्रको बगैँचामा अनिकोको अद्भुत मूर्ति बनाएका छन् । नेपालभित्र आजसम्म यथार्थ मनुष्यको प्रतिकृति देखाउने मूर्ति सिमेन्टीमा बनिएकै थिएन । जङ्गबहादुर, पृथ्वीनारायण, भानुभक्त, देवकोटा आदि जतिजति प्रसिद्ध व्यक्तिका मूर्ति आजसम्म बनेका छन्, ती प्रस्तर र धातुमा छन् तर वनेमद्वारा निर्मित मूर्ति भने सिमेन्टी ढालेर यथार्थवादी शैलीमा बनिएको छ। भर्खर आफ्नो घर भादगाउँबाट आएको त्यहीँको स्थानीय बासिन्दा देखिने अनिकोका अनुहारमा चित्रित आँखा, कान, नाक, मुख, चिउँडो तथा बाहुला पट्याइएकाले देखिने नाडी र हातका औंला तथा सुरुवाल माथितिर फर्काइएकाले छर्लङ्ग भएका पाउ, पिँडुला र औंला तिनका फुलेका नसाहरू खुम्चिएका छालाले गर्दा जिउँदा, वास्तविक र अनुपम देखिन्छन् । कलाकारद्वय मि श्र र वनेमका आँखा छल्दै अहिले नै बोलिहाल्लान् जस्ता ती मूर्तिलाई श्रद्धासाथ छुन म पुग्दा त अनिको मुसुक्क मुस्काउँदै मलाई सोध्न पो लागे, 'बाबु तारानाथ, तिमी पनि मलाई भेट्न आइपुग्यौ ? अब तिमीले मलाई भेट्न बेइजिङ पुग्नु पर्दैन बाबु, श्वेतपगोडा छाम्न पुग्नु पर्दैन, म यहीँ आइपुगेँ ।' अघिल्तिरका झोलामा घन र छिनो थन्क्याएर उनले मेरो टाउको सुम्सुम्याउँदा म भावविह्वल भएँ । बरर्र आँसु खसाल्दै मैले आशीर्वाद मागेँ, 'मातृभूमिको गौरव राख्न प्यारी पत्नीलाई समेत छाडेर विदेश पुगी कलामा समर्पित हे परमपुजनीय पिता ! कलाप्रतिका तपाईँका समर्पण र साधनाका लाखौँ अंशमध्ये एउटै मात्र पनि ममा हुन सके पुग्थ्यो ।' 'बाबु तारानाथ ! हेर, सात सात सय वर्ष मैले प्यारो मातृभूमिबाट टाढा रही परदेशमा कहर काटेँ । तर धैर्य गर्नुपर्दो रहेछ । आज यति शताब्दीपछि भए पनि म तिमीजस्ता सहृदयी कुटुम्बसँग भेट्न पाइरहेछु ।' म उनका पाउमा घोप्टँदा उनले मेरो शिर बीचैमा समातेर रोक्तै भने, 'तारानाथ ! तिमीले जसरी मलाई आफ्नै राष्ट्रिय विभूति मानेर हृदयमा विराजमान गराएका छौ, उसरी नै मैले पनि तिमीलाई मुटुभित्रै राखेको छु । बल्लबल्ल सात सय वर्षपछि यहाँ यस पवित्र कलाकुटीमा म सुस्ताउन पाइरहेथेँ, तर यहाँबाट समेत मलाई उक्काएर, भत्काएर र टुक्र्याएर अर्कैतिर लाने कुरो पो गर्दैछन् भन्ने म सुन्दै छु। हेर तारानाथ ! के तिमी सगरमाथालाई उचालेर, उक्काएर र उछिट्ट्याएर हामी नेपालमाताको शिरबाट कतै लान सक्छौ ? म के तिम्रा परम प्रिय मित्र कलाकार मि श्रका बगैंचामा सगरमाथा झैँ अडिग भएर बस्न पाउँदिनँ, के म तिम्रो मुटुबाट चोइटिन सक्छु ? भन न बाबु ! भन त तारानाथ !! मैले मि श्र र वनेमका आँखा धेरै बेर छल्न सकिनँ । वनेमले मलाई आश्वस्त पार्दै भने, 'फलामका छड सिमेन्टीमा बज्रजस्तै जमाएर जमिनमा मैले भित्रसम्म गाडेको छु, ती छडलाई काटिएमा वा तिनलाई छुट्ट्याइएका मूर्ति नै टुक्राटुक्रा हुन्छ । यो महान् मूर्ति सधैंका लागि अब यहीँ हामीलाई आशीर्वाद र प्रेरणा दिँदै बसिरहनेछ । यसलाई कसैले पनि यहाँबाट अरूतिर प्राविधिक रूपले पनि सार्नै सक्तैन ।'"
'अमर रहिरहुन्' अमरसिंह थापा,"राष्ट्रिय अखण्डतालाई सर्वोपरि ठानी अक्षुष्ण राख्न र राष्ट्रको गौरवमय संस्कृतिको जगेर्ना गर्नु आम नागरिकको जिम्मेवारी हो । पुर्खाको अस्तित्व जोगाउँदै ऐतिहासिक, प्रतिभाशाली, राष्ट्रभक्त, राष्ट्रपे्रमी, वीर योद्धाजस्ता महान् व्यक्तिको सही र महत्वपूर्ण पहिचान राख्नुपर्छ । त्यही भएर हिजोको कामको आज महत्व हुने हो । भोलिका दिनमा अझ बढी खाँचो पर्ने हुँदा त्यसलाई अमर बनाइराख्न जरुरी छ । राष्ट्रका त्यस्ता विभूतिको अनुसरण र अनुकरण गर्नु आवश्यक छ । ती दुर्लभ तथा वैभवशाली व्यक्तिहरूलाई पाउन कठिन हुन्छ । आजका ज्ञानवीर, दानवीर तथा शुभचिन्तकले खोजी र जगेर्ना नगरे लोप हुँदै जाने निश्चित छ । ती व्यक्तित्वहरूले आफ्नो कर्म, बुद्धि, वीरताको योगदान राष्ट्रलाई छाडी गएका छन् । त्यसलाई हामीले सधैंका लागि, सबैका सामु नासोको रूपमा राष्ट्रियताको गौरव बनाउनुपर्छ । भावी पुस्ताका लागि जोगाइराख्नु हाम्रो कर्तव्य हो । इतिहास हेरेर आज काम गर्ने र भोलिको पुस्तालाई हस्तान्तरण गर्नुपर्ने सर्वमान्य सिद्धान्तलाई बिर्सनु हुँदैन । सामाजिक मान्यतासहित राष्ट्रलाई सही बाटोमा डोर्याउने अग्रपंक्तिमा लाग्नुपर्छ । आज विश्वमा त्यस्ता व्यक्ति प्रतिभाशाली व्यक्तिको उदाहरणका रूपमा लिइन्छन् र इतिहासको पानामा मात्र नभई सबैले दैनिक दिव्यदृष्टिमा पर्ने गरी प्रतिस्थापन गरिएका छन् । अमेरिकाका अब्राह्म लिंकन, भारतका महात्मा गान्धी र नेपालका पृथ्वीनारायण शाह आदि त्यस्ता महापुरुष हुन् । अग्रपंक्तिमा आएका र पछि आउने सम्भावना भएका राष्ट्रिय व्यक्तिलाई समयमै पहिचान र खोजी गरी संरक्षित गर्न सबैलाई सूचित गर्नुपर्छ । नेपालमा विकास र परिवर्तनका इतिहास छन् । समयसँगै परिवर्तन र विकास नभएको होइन । त्यसका लागि राष्ट्रनिर्माण, राष्ट्ररक्षा, राष्ट्रियता, अखण्डताको रक्षाका खातिर ज्यानको आहुति दिने व्यक्ति जहाँ जन्मिए पनि इतिहासको पानामा अमर र अजर छन्। त्यस्ता वीर विरंगना शताब्दीयौंसम्म जीवित रहने काम हामीले गर्नुपर्छ । देशको लागि मरिमेट्ने मूर्धन्य व्यक्तिको इतिहास लेखन र उनीहरूको योगदान स्पष्ट देखिने गरी जोगाउन सकेनौं भने ती व्यक्तिहरूलाई आगामी पुस्ताले चिन्ने छैनन् । त्योसँगै हाम्रो अस्तित्वसमेत रहने छैन । त्यस्ता दुर्लभ व्यक्तित्वलाई अलंकारको रूपमा स्थायित्व दिई अमर बनाउनु आवश्यक छ । पहिले एकीकरण नगरेको भए र अमरसिंह थापाले त्यो प्रतिभाशाली योगदान अंगे्रजसँग देखाउन पाउने आशा पनि कम हुन्थ्यो । आधुनिक नेपालको परिकल्पना नै हुने थिएन । नेपालको सन्दर्भमा यो झन् महत्वपूर्ण छ । नेपाल राष्ट्र एकीकरण गर्न, जोगाउन, संरक्षण गर्न, विखण्डनबाट रोक्न, राजा, सरकार र जनता सबैले प्रयास गरेको कुरा इतिहास साक्षी छ । आधुनिक नेपालका निर्माणका सुरुवात शाहवंशबाट नै भएको थियो । पूर्वमा टिष्टा र पश्चिममा काँगडासम्म सीमा पुर्याउन नेपाली वीरवीरंगनाहरूको अथक प्रयास र योगदानले सम्भव भएको हो । योगदान गर्ने व्यक्ति विरलै पाइन्छन् । ती व्यक्तिहरूमध्ये उल्लेखनीय छन् बडाकाजी अमरसिंह थापा । अमरसिंह थापाले आपूलाई इमानदार, कुशल, साहसी, निर्भीक योद्धा, वीर पुरुषको रूपमा नेपालको मात्र नभई विश्वसामु स्थापित गराएका छन् । उनलाई किताबी पानामा मात्र सीमित गर्दा इतिहासकार र इतिहासका अध्यताले मात्र जानकारी पाउनेछन् । उनले गरेका कामको प्रतिफल त सबै वर्ग र तप्काका जनताले देखेका र पाएका छन् । तर त्यो कुरा सबैका नजरमा हुने गरी इतिहासको इतिहास राख्नुपर्ने आवश्यकता छ । यी कुरा आज ओझेलमा पर्दै गएका छन् । राष्ट्रिय विभूति राष्ट्रको चासो र सरोकारसँग जोडिएको विषय भएकोले राष्ट्रले कुनै पनि हालतमा यस्ता विभूतिलाई बिर्सनु हुँदैन। पढ्ने इतिहासभन्दा देखिने इतिहास आजको आवश्यकता भएको कुरा राष्ट्रिय विभूतिले नै बनाएका र बनाउन लगाएका किल्ला, गढी, मठमन्दिर, देवल, शतल आदिबाट स्पष्ट हुन्छ । उनको अवशानपछि त्यस्ता देखिने इतिहास बडाकाजी अमरसिंह थापाको राष्ट्रियता झल्कने गरी सालिक स्थापना गर्नु गराउन पनि आवश्यकता ठानिएको छ । अमरसिंह थापामात्र होइन देश र जनताको लागि मरिमेट्ने जो कोही पनि यस्ता मान्यताको श्रेणीमा पर्नुपर्दछ । अमरसिंह थापा, पिता उमराव बाघ भीमसिंह थापा र माता उमादेवी थापाको माहिलो छोराका रूपमा विसं १८०८ साल साउन १२ गते तनहुँ वतनचोकमा जन्म भई १८७३ मा गोसाईंकुण्डको हिमालयतिर नै ब्रह्मलीन भए । त्यस्ता वीरयोद्धाको मरणका बारेमा राष्ट्रको चासो भने कमै देखिन्छ । उनका बाबुको नेपाल एकीकरणका समयमा पलाञ्चोकमा जेठी तरबार गर्दा वीरगति प्राप्त भएको थियो । बाबुको अवसानका समयमा अमरसिंह आठ वर्षका थिए । बाबुको मृत्यु र देश एकीकरणमा होमिएका राजा र वीर वीरंगनाहरूको प्रयासमा बाइसे र चौबीसे राज्यको एकीकरणबारे उनले आवश्यक जानकारी लिइसकेका थिए । आफ्नो बाबुको मृत्युपछि आठ वर्षको उमेरदेखि नै सैनिक तालिम प्राप्त गर्ने, जन्मजात देश र जनताको लागि मरिमेट्ने सिपाही अमरसिंह थापा हुन् । तिनलाई हामीले राष्ट्रिय विभूतिको रूपमा पाएका छौं र जो आजसम्म अमर छन् । अमरसिंहको नाम र काम नै अमर भएकोले उनी युगौं अमर नै रहिरहनुपर्छ । अमरसिंह थापा इतिहास बनाउन मात्र लागेनन् । इतिहास आफैं बन्दैन, राष्ट्रिय विभूति कसैले त्यसै बनाउँदैन, वीरता, इमानदारिता, देश र जनताप्रतिको विश्वासिलो, देशवासी सन्तति, समाजको गौरवान्वित हुने काम गरेको देशका भावी सरकारलाई विश्वास र भरोसा लागेर इतिहासको जगेर्ना गर्नु नै राष्ट्रिय विभूतिको नाम दिनु हो । हामीले गर्ने भनेको आउँदा शताब्दीयौंसम्म सबैका नजर र सम्झनामा रहने गरी नाम र कृतिको जानकारी गराउनु हो । एकीकरणको समयमा अमरसिंह थापाजस्ता अन्य योद्धाहरू पनि थिए । सबैले आआफ्नो क्षेत्रबाट लडे पनि । अमरसिंह थापाले १७ वर्षको कलिलो उमेरमा नै कान्तिपुर विजय गरेपछि सरदार पद पाए । उनले अझ बढी जिम्मेवारीपूर्वक कार्य गरे । त्यो जिम्मेवारी पूरा गर्न ४८ वर्षसम्म राष्ट्रको सेवा गरे । आफ्नो ६५ वर्षगाँठसम्म उनले सारा तन, मन देश र जनताप्रति लगाए । उनको अधिकांश जीवन सैनिक सेवामा बित्यो । उनले देश बाहिरका फौजीसँग लड्नु परेको थियो । 'बाघको छोरो बाघ नै हुन्छ' भने झैं वीरका छोरा वीर र योद्धा नै हुन्छन् भन्ने कुरा अमरसिंहका छोराहरूको देश र जनताप्रतिको कामबाट नै स्पष्ट भएको छ । अमरसिंह थापाका १० भाइ छोरामध्ये काजी रणध्वजले देश रक्षा र धार्मिक धरोहरका कार्य उत्कृष्ट तरिकाबाट गरेको इतिहासले बताउँछ । इतिहास पुराना कुराको हुन्छ, तर वर्तमानको लागि उदाहरण जहिले पनि ताजा नै हुन्छ । इतिहासकारले इतिहासकारसँग, कविले कविसँग प्रतिस्पर्धा गर्नुपर्ने हुन्छ । योद्धाको रूपमा चिनिएका अमरसिंह थापा नेपालको एकीकरण लगत्तै अंगे्रजको युद्धमा आफ्नो प्रतिभा देखाउन लाग्नु पर्यो । त्यसो नगरेको भए एकीकरण गरेको नेपाल महत्वहीन हुन सक्थ्यो । पहिले एकीकरण नगरेको भए र अमरसिंह थापाले त्यो प्रतिभाशाली योगदान अंगे्रजसँग देखाउन पाउने आशा पनि कम हुन्थ्यो । आधुनिक नेपालको परिकल्पना नै हुने थिएन । आज नयाँ नेपाल भन्ने त कुरै आउने थिएन । आए पनि अर्कै ढंगमा हुन्थ्यो होला । त्यसैले राष्ट्रको लागि मरिमेट्ने योद्धालाई राष्ट्र नै अर्कोले लिन र खान खोज्दा सिंहको जस्तो आक्रमक शैलीमा अंगे्रजसँग लडाइँ गर्न तम्सिए । रगत तातेको समयमा अंगे्रजले धन, दौलत, मानसम्मानको लोभ देखाएर समर्पण गर्न आउ भनेको पछि कर्मवीर योद्धालाई असह्य भयो । उनले भने, 'म बाघको डमरु हुँ, मलाई सिनो खाने कुकुर नसम्झ ।' नेपाली सेनापतिका रूपमा उनले देखाएको वीरताको कारण नै विभिन्न नाटककारले, कथाकारले कथा आदि मञ्चन गराएर इतिहासलाई अझ दरो बनाएका छन् । योद्धाको संगत योद्धासँग नै हुने हुँदा अमरसिंहको पालामा जति टक्कर र ठक्कर खाए पनि वीर योद्धा भक्ति थापापछि पारिवारिक र व्यावहारिक रूपमा नातामा सम्धि हुन पुगेका थिए । भक्ति थापा ७४ वर्षको उमेरमा अमर सहिदका रूपमा इतिहासको पानामा अटाए । वीर बडाकाजी अमरसिंह थापाले देशको लागि विभिन्न जिल्लाका किल्ला, गढ, भन्ज्याङ आदि स्थानमा नै शत्रुलाई रोक्ने काम गरे । यसरी दुस्मनलाई थर्काइ, फर्काइ दिएकाले नै अमरसिंहको वास्तविकता उजागर हुन गएको छ । देश जोगाउन र बनाउन, विदेशी शत्रु भगाउने र देश बचाउने योद्धा वीर बडाकाजी अमरसिं थापा नेपालमा सधैं अमर ररिहनेछन् । यसका लागि सबैले सधैं लाग्नै पर्छ । ज्यानको बाजी लगाई देशका लागि लडेका अमरसिंह थापाले भनेका थिए 'सिंहका बच्चाहरू आपसमा घारघुर गर्दछन् तर कसैसँग परी आउँदा दब्दैनन् ।' यही नै क्षत्री वीर योद्धाको धर्म र परम्परा पनि हो । देश रक्षाको लागि वीरको जति योगदान छ त्यो भगवान् देवीले दिएको सकारात्मक आशिष हो भनी उनले आपू जुन स्थानमा पुगे त्यहाँ मठमन्दिर बनाए । देवदेवीको मूर्ति स्थापना गरी प्रतिष्ठा र व्यवस्था गरेकाले उनी धार्मिक आस्थाका धरोहर पनि थिए भन्न सकिन्छ । देशका विभिन्न जिल्ला र किल्ला, गढीमा राखिएका देवताका साथै काठमाडोंैका विभिन्न स्थानमा बनाएर राखिएका मन्दिरको ठूलो महत्व छ । उनले मन्दिर, मठ, पाटी, पौवा, किल्ला, गढी आदि बनाई इतिहास तयार गरेको पाएका छौं । देश जोगाएर, बनाएर वीरताको काम गरेकोले नै तत्कालीन नेपाल सरकारले राष्ट्रिय विभूतिजस्तो सम्मानित पदमा उनलाई राखेको हो । उनको नाम र काम अमर रहनेछ र राख्नु पनि पर्दछ । उनको सालिक बनाई राख्न सबैले महत्व दिनुपर्छ । इतिहासका ठूला किताब भए पनि त्योभन्दा ठूलो पहिचान र अमर बनाउने देखिने सालिक नै हो । राष्ट्रिय विभूति अमर रहिरहने छन् हाम्रा राष्ट्रिय विभूति बडाकाजी अमरसिंह थापा ।"
गान्धीको प्रेरणा र अहिंसा,"महात्मा गान्धीले गरेको अहिंसाको प्रयोग कुनै समय विश्वजगत्का लागि मजाकको विषय बन्यो । ब्रिटिस महाराज जर्ज पञ्चमले समेत कहिल्यै अहिंसात्मक क्रान्ति भएको इतिहास छैन भनेका थिए । तर पछि उनै महाराजको बकिंघम प्यालेसमा उनले तिनै गान्धीसँग वार्ता गर्नु परेको थियो । अहिंसामा जुन शक्ति लुकेको थियो त्यो देख्ने दृष्टि गान्धीमा थियो । भविष्य देख्न सक्ने दृष्टि र व्यवहार गान्धीमा निहीत थियो । दुनियाँलाई के थाहा नैतिक बल हजारौ संगीनभन्दा पनि सर्वशक्तिमान हुन्छ, भन्ने । गान्धीले भनेका छन् 'जोसँग नैतिक बल नै छैन, उसले सत्यलाई आत्मसात् गर्नै सकिँदैन ।' जब आचार विचारमा स्वच्छता प्रकट हुन्छ, अनि मात्र ऊ सत्यवादी बन्न सक्छ । जसलाई मानवता र मानवीयताप्रति हार्दिकता प्रकट हुँदैन, त्यस्ता मानिसको बोली, व्यवहार, विचार र कर्ममा सत्य रूप प्रकट हँदैन । जो दयावान् र प्रेमी हुन्छ, उसको आत्माले सत्यसँग साक्षात्कार गर्न सक्छ । जो धूर्त र दुष्ट स्वभावको हुन्छ, उसले मात्र हिंसालाई सर्वशक्तिमान स्वीकार गर्छ । असत्य उसका लागि सहारा हुन्छ । गान्धीको विचारमा पनि असत्य र प्रतिशोध राखेर जिउने मानिस कहिल्यै पनि अहिंसावादी हुन सक्दैन । ज्ञान, ध्यान, साधना (कर्म), विवेकसँगै संयमता र उच्च बौद्धिक चेतनाले मात्र व्यक्तिमा नैतिक बल जागृत गराउँछ । नैतिक बल आर्जनका लागि मानिसमा सरलता, लगनशीलता, श्रम, मानवता र अहिंसात्मक भावना हुनुपर्छ भन्ने विचार गान्धीमा रहेको थियो । गान्धीलाई वर्तमान विश्वले अहिंसाका पुजारी भनेर स्मरण गर्छ । उनको जन्म दिनलाई संयुक्त राष्ट्रसंघले विश्व अहिंसा दिवसका रूपमा घोषणा गरेर नै मनाउन लागेको प्रसंगबारे हामी अवगत नै छौं । सन् १९२२ मा महात्मा गान्धी एउटा कार्यक्रममा भाग लिन तमिलनाडुको मदुराई पुग्दा त्यहाँका गरिब किसान महिला आधासरो कपडामात्र लगाएर पानी बोक्दै गरेको दृश्य गान्धीले देखे । भोलिपल्ट कार्यक्रममा प्रमुख वक्ताको हैसियतमा भाग लिँदा उनी एउटा धोतीको पहिरनमा मात्र उपस्थित भए । मानिसको जीवनमा प्रत्यक्ष वा अप्रत्यक्ष रूपमा कोही न कोही प्रेरणाको स्रोत हुन्छ । गान्धीको जीवनमा अहिंसाको पहिलो प्रेरणाको स्रोत आमा पुतलीवाई थिइन् । किनकि उनी कुशल हिन्दु गृहिणी थिइन् । उनमा धार्मिक संस्कार र व्रत व्यवहारको गुण भरिपूर्ण थियो । अन्य बहुजन उनका प्रेरणाका स्रोत थिए । जैन धर्मावल्मी श्रीमद् रायचन्द्रको जीवन दर्शनले उनलाई ठूलो प्रभाव पारेको थियो । गान्धीको अहिंसा र ब्रह्मचर्यको व्रतमा रायचन्द्रको प्रभाव छ । उनी पनि वैवाहिक जीवनपछि ब्रह्मचर्यको पालना गरेका व्यत्तिल थिए । जैन धर्ममा अहिंसाको जति सूक्ष्म चिन्तन र ठूलो महिमा छ, त्यसलाई अध्ययन गरेर नै गान्धीले साक्षात् जीवनमा अहिंसाको व्रत लिएको पाइन्छ । त्यसो त उनले भगवान् बुद्धको जीवनीबाट समेत अहिंसाका बारेमा जानकारी लिएका थिए । बुझेको कुरालाई व्यवहारमा उतार्नु गान्धीको गुण हो । गान्धीले वैवाहिक जीवनपछि ब्रह्मचर्यको व्रत लिन सकिन्छ भन्ने प्रेरणा जैन धर्मावलम्बी रायचन्द्र र प्रसिद्ध रुसी साहित्यकार टाल्स्टायको जीवनीबाट लिएको पाइन्छ । गान्धीले चार सन्तान (रामदास, मणिलाल, हरिलाल र देवदास) को जन्मपश्चात श्रीमती कस्तुरबाको सहमतिमा सन् १९०६ देखि ब्रह्मचर्यको व्रत लिएका थिए । 'सुख आफ्नै हृदयमा छ, अन्त खोजेर प्राप्त हुँदैन' भन्ने कुराको प्रथमतः ज्ञान र जानकारी दिने व्यक्ति पनि उनै रायचन्द्र नै थिए । गान्धीको ब्रह्मचर्यपालना र अहिंसाको सारथि बन्नमा रायचन्द्र, टाल्स्टायँ र रस्किनको गहिरो प्रभाव छ । टाल्स्टायको 'स्वर्ग तिमीमै छ', र रस्किनको 'अन्टु दिस लास्ट'लाई गान्धीले अनुवाद नै गरेका छन् । यी पुस्तक अध्ययनले जीवनमा ठूलो परिवर्तन नै ल्याएको गान्धीले आत्म कथामा उल्लेख गरेका छन् । रायचन्द्रको वेदान्त जैन दर्शनको टिप्पणीले गान्धीलाई सत्पुरुष बन्नमा प्रभाव पारेको छ । धर्म, शिक्षा, नैतिकता र समाज संरचनाका बारेमा ज्ञान दिने गुरु टाल्स्टायसँग गान्धीको पत्र व्यवहार निरन्तर भइरहन्थ्यो । उनको 'वार एन्ड पिस' कृति पढेपछि गान्धीमा झनै ठूलो प्रभाव पर्यो । जुन कृतिका लागि नोबेल पुरस्कार प्रदान गर्दा सन् १८७० मा टाल्स्टायले अस्वीकार गरेका थिए । गान्धीको जीवनका प्रभाव पार्ने अर्का विदेशी नागरिक हुन, रस्किन । जो ब्रिटिस नागरिक थिए । उनको 'माई इङ्गल्यान्ड' को प्रभाव देखिन्छ । गान्धीले सन् १९०९ मा 'हिन्द स्वराज' लेखेका छन् । दुवै कृति आआफ्ना देशको सन्दर्भ र प्रसंगका बारेमा लेखिएको भए पनि विषयवस्तुका बारेमा आलोचना र नकारात्मक टिप्पणी गरिएका छन् । रस्किन आफ्नो युगका अर्थशास्त्री, समाजशास्त्री र कलाकारसमेत थिए । त्यसका अतिरिक्त नेता पनि । त्यसो त गान्धी पनि समाज सुधारक, राजनैतिक आन्दोलनका सारथि र दार्शनिकका रूपमा परिचित छन् । शासक र शासित देशका नागरिक भए पनि गान्धी र रस्किनमा 'सर्वे भवन्तु सुखिन, सर्वे सन्तु निरामय' आदर्श विचारले प्रभावित पाइन्छन् । गान्धीको अहिंसात्मक आन्दोलनको प्रेरणाको स्रोत अमेरिकी प्रसिद्ध साहित्यकार हेनरी डेविड थोरोको पनि पाइन्छ । उनले थोरोले अमेरिकामा सन् १८५० देखि १८५४ सम्म चलाएको रजौटाहरूविरुद्धको आन्दोलन सविनय अवज्ञाको सिद्धान्तमा आधारित थियो । थारो पनि रजौटाहरूको शासनविरुद्ध अहिंसात्मक आन्दोलन गर्दा अमेरिकामा जेल गएको इतिहास छ । गान्धीले जीवनमा विभिन्न व्यक्तिबाट प्रत्यक्ष र अप्रत्यक्ष प्रेरणा लिएका छन् । तर सबैभन्दा ठूलो प्रेरणा समग्र भारतको गरिबी, गुलामी र गीताबाट लिएका छन् । गान्धीले एकसरो धोती लगाउने प्रेरणा मिलेको रोचक प्रसंग छ, सन् १९२२ मा गान्धी एउटा कार्यक्रममा भाग लिन तमिलनाडुको मदुराइ पुग्दा त्यहाँका गरिब किसान महिला आधासरो कपडामात्र लगाएर पानी बोक्दै गरेको दृश्य गान्धीले देखे । भोलिपल्ट कार्यक्रममा प्रमुख वक्ताको हैसियतमा भाग लिँदा उनी एउटा धोतीको पहिरनमा मात्र उपस्थित भए । त्यस क्रममा उनले भने, 'देश गरिबीबाट अक्रान्त छ, भने मैले कसरी टाई सुट लगाउन सक्छु ? ' उप्रान्त गान्धीले शरीरमा झकिझकाउ पहिरन लगाएनन् । बरु आफूले लगाउने धोती पनि आफैं चर्खा चलाएर बुनेको खादीबाट लगाएर जीवन निर्वाह गरे । आइपर्ने समस्या र घटनाबाट उनले कैयौं प्रेरणा लिएको पाइन्छ । गान्धीको अहिंसात्मक आन्दोलनले नै सन् १९४८ अगस्त १५ मा भारतलाई ब्रिटिस उपनिवेशबाट स्वतन्त्रता दिलायो"
सहर पस्ने अनुमति नभएका 'कुष्ठरोगी',"म्यारिन ग्रोसपिच पहिलोपटक नेपाल टेक्दै थिइन् सन् १९७४ मा । उनी मनमा अनेक कल्पना बोकेर जर्मनीबाट नेपाल आउँदै थिइन् । कल्पनामा बारम्बार आउनेमध्ये थिए, पुष्कर लिम्बू । पुष्कर उनले स्पोन्सर गरेका बालक थिए । कुष्ठरोगले थलिएका बाआमाका सन्तान ! कुष्ठरोग 'अघिल्लो जन्मको कुकर्मको फल' मानिन्थ्यो । म्यारिन आएको बेला काठमाडौंमै कुष्ठरोगीको बिगबिगी थियो । बाआमा कुष्ठरोगी भएकै कारण पुष्करले पढाइलेखाइबाट टाढिनु परेको थियो । उनलाई आनन्दकुटी स्कुल पठाइयो । बाआमा कुष्ठरोगी भएकाले स्कुलले भर्ना लिन मानेन । त्यही घटनाले म्यारिनको हृदय नराम्ररी निचोरियो । उनी चाहन्थिन् पुष्करले राम्रो शिक्षा पाओस् । तर, त्यो नेपालमा त्यस बेला सम्भव देखिनन् । पुष्करको अध्ययन रोकिने देखेपछि उनलाई जर्मनी लैजाने चाहना जाग्यो । जति बेला उनले प्रिन्सेस शान्ति (राजा महेन्द्रकी छोरी) लाई भेटिन् । उनी 'लेप्रोसी रिलिफ एसोसिएसन'की प्रमुख थिइन् । प्रिन्सेस शान्तिले नै पुष्करको सम्पूर्ण कागजात मिलाइदिएपछि उनी जर्मनी जान तयार भए । अध्ययन सकाएर ठूलो भएपछि पुष्कर नेपाल आए तर उनी यहाँ बस्न मानेनन्, किनकि त्यो समाजले कुष्ठरोगीको सन्तानका रूपमा उनलाई चित्रण गर्न छोडेन । पुष्करका बाआमाको हालत खराब थियो । उनीहरूलाई खोकनामा राखिएको थियो, लेप्रोसी सेन्टरमा । पुष्करका बाआमासँगै करिब आठ सय अन्य कुष्ठरोगी त्यहाँ थिए । उनीहरूलाई खाना, औषधि उपलब्ध गराइन्थ्यो तर आदर, सम्मान र मानवअधिकार थिएन । उनीहरूलाई सहर पस्न अनुमति थिएन । समाजको नजरमा उनीहरू 'पापी' थिए । त्यसैले त्यहाँबाट बाहिर निस्कन निषेध गरिएको थियो । यही घटनाले कुष्ठरोगीका लागि काम गर्न अभिप्रेरित गर्यो म्यारिनलाई । मेरो सिक्ने क्रम जारी छ । मैले यो पनि सिकेकी छु, समाजका धेरै प्रतिभावान् घृणित भइरहेका छन् । म्यारिन त्यसको फलस्वरूप खुल्यो शान्ति सेवा गृह । म्यारिनले खुसीको भाव देखाउँदै कथा सुनाइन् । कुष्ठरोगीको सेवामा लागेर समाजबाट तिरस्कृत, अपहेलित कुष्ठरोगीका लागि सहारा दिन सन् १९९२ मा 'शान्ति सेवा गृह' सञ्चालनमा ल्याएको उनले बताइन् । 'त्यो बेलाको समाजले कुष्ठरोग 'ब्याक्टेरियल इन्फेक्सन' हो भन्ने बुझेन', यसो भनिरहँदा उनको हातमा धागोकाँटा चलिरहेको थियो, मोजा बुन्न तल्लीन थिइन् उनी । काम गर्न उमेरले छेक्दैन भन्ने उदाहरण हुन् उनी । ७३ वर्षीया म्यारिनको सक्रियताले त्यही पुष्टि गर्छ । ती दिनका सम्झना पल्टाउँदै उनले भनिन्, 'मेडिकल सुपरभिजनको अभावमा रोगीहरू झनै ग्रसित बन्दै गए । उनीहरूलाई पर्याप्त केयर थिएन । कुष्ठरोग विकराल बन्दै गयो, हातखुट्टाका औंला गुमाए धेरैले ।' उनको अनुभवमा जब कुष्ठरोगीहरूको स्किनमा इन्फेक्सन हुन्छ, स्किन एकदमै खस्रो (रफ) हुन थाल्छ । मोइस्चर र तेल उत्पादन गर्न सक्दैन छालाले । त्यही कारण ब्याक्टेरिया फैलिन्छ र अंगहरू बिग्रिन्छन् । 'यो सबै उपचार नभएर भएको हो, पापले गरेको होइन', उनले भनिन् । के धनीहरूलाई कुष्ठरोग लागेको छ त ? म्यारिनको प्रश्न थियो । किनकि उनले हुनेखाने परिवारमा कुष्ठरोगीहरू भेटिनन् । जो संक्रमित थिए उनीहरू गरिब थिए । जसले राम्रो खाना पाउँदैनथे, उपचार पाउँदैनथे्, फलतः रोगसँग लड्ने क्षमता पनि हुँदैनथ्यो र कुष्ठरोगले पनि उसैलाई च्याप्थ्यो । त्यस्ता धनी र गरिब सबैलाई एक ठाउँमा देख्ने सपना छ, म्यारिनको । भनिन्, 'जसरी मार्टिन लुथरकिङले 'सेता र काला' बच्चाहरूलाई एकै ठाउँमा देख्ने सपना देखे, म पनि कुष्ठरोग लागेको र स्वस्थ बालबालिकालाई एकै ठाउँमा देख्न चाहन्छु । म निम्नस्तरदेखि उच्च स्तरका बालबालिकालाई एकै ठाउँमा आएको हेर्न चाहन्छु ।' उनले भनिन्, 'अपांग हुनु भगवान्ले दिएको सजाय हैन, दुर्भाग्यवश जोकसैलाई पनि यस्तो हुनसक्छ । रोगले कुनै पनि वर्ग, समुदाय, लिंग छुट्याउँदैन । म सग्लो छु भनेर घमण्ड गर्नु हुँदैन । असग्लाहरूलाई होस्टेमा हैंसे दिनु नै धर्म हो ।' सैयौं रोगीलाई व्यवस्थापन गर्न चुनौतीपूर्ण कार्य हो । त्यसो हुँदाहुँदै पनि उनी कहिल्यै योजनाबद्ध रूपमा अगाडि बढ्न चाहन्नन् । किनकि उनी भन्छिन्, 'त्यो योजना सफल भएन भने निराश भइन्छ, मलाई निराश बन्नु छैन ।' २५ वर्षे यात्रामा म्यारिनको संस्था निकै झाँगिएको छ । उनले बिरुवाझैँ संस्था बढ्दै गइरहेको बताइन् । उनको हकमा 'तँ चिता म पुर्याउँछु' भन्ने उखान ठ्याक्क लागू भएको छ । किनकि पशुपतिका सातजना कुष्ठरोगी ल्याएर सुरु गरिएको संस्थामा हाल चार सय परिवारले आ श्रय लिइरहेका छन् । करिब आठ सय यही सेल्टरमा छन् । राजकुमारी शान्तिको योगदानको कदर गर्दै उनैको नाममा सुरु गरिएको रहेछ 'शान्ति सेवा गृह' । जर्मनीको अर्थ मन्त्रालयले म्यारिनको जन्मदिनको उपहारस्वरूप यो जग्गा उपलब्ध गराएको हो । जर्मनीको प्रसिद्ध कमेडियन सेलिब्रेटी हेप क्याटलिंगले पनि उनलाई सहयोग गरेका थिए । संस्था सुरु गरे पनि सुरुका दिनमा काम गर्न निकै व्यवधान झेल्नु परेको उनको अनुभव छ । समाजमा भेदभाव व्याप्त थियो । एकताका उनी बच्चा लिएर जुत्ता किन्न जाँदा पसलमा जुत्ता लगाउन नदिएको घटना सम्झिइन् । 'त्यो बेला खुट्टामा प्लास्टिक लगाएर जुत्ता प्रयोग गर भन्यो पसलेले', म्यारिनले सम्झिइन्, 'जुत्ताको पैसा दिऊँला भन्दा पनि मानेन पसलेले ।' के रोग लागेकाहरूलाई सपिङ गर्ने र मन परेको कुरा किन्ने स्वतन्त्रता हुन्न र ? म्यारिनले गम्भीर बन्दै प्रश्न गरिन्। उनीहरूको लालनपालनका लागि मासिक पैंतालीस लाख खर्च जुटाउनु चानचुने कुरा होइन् । तर म्यारिनले आफ्नो कामका बारेमा स्पष्ट लेखेर एकैपटक पाँच, छ हजार संस्थामा सर्कुलर लेटर पठाउने गरेकी छन् । मेहनत गरेर लेखेको कथा पढेपछि कति स्वैच्छिक रूपमा सहयोग गर्न आउँछन् । उनको काममा ७९ वर्षीया श्रीमान्ले पनि साथ दिँदै आएका छन् । छोरा 'शान्ति'मा टेक्निकल डाइरेक्टरका रूपमा काम गरिरहेका छन् । उनी फिजियोथेरापिस्ट पनि हुन् । शान्तिमा भएका बिरामीहरूको उपचार गर्छन् उनी । शान्तिमा सम्पूर्ण रेखदेख गर्छन् । म्यारिनले भनिन्, 'छोरोलाई वर्किङ भिसा दिइएको छ तर यति लामो समयदेखि समाजसेवामा लागेकी म्यारिनसँग पर्यटक भिसामात्रै छ । उनी भन्दै थिइन्, 'तपाईंको सरकारले मलाई काम गर्ने अनुमति दिएको छैन।' कुष्ठरोगीहरूको पुनस्र्थापनामात्रै होइन, उनीहरूलाई आत्मसम्मानित वातावरण तय गर्नु पनि शान्तिको उद्देश्य हो । यसका लागि म्यारिनले रोगीहरूलाई विभिन्न काममा अल्झाएकी छन् । कोही ढाका बुनिरहेका हुन्छन्, कोही कपडा सिलाइरहेका, कोही चाँदीका गरगहना बनाउन व्यस्त देखिन्छन्, कोही ब्याग, कार्ड, ब्लांकेट, कपडा बनाइरहन्छन् । आपूले खाने तरकारी आफैं फलाएका छन् । आ श्रय लिइरहेका बालबालिकाका लागि लत्ताकपडा यहीँ बन्छ। पुराना सामान रिसाइकल गरेर नयाँ बनाउन सिकाएकी छन् । पुराना पत्रिकाबाट ब्रिकेट बनाउनेदेखि गरगहना बनाउनेसम्मका सीप उनीहरूले जानेका छन् । भन्छिन्, 'अरूमा मात्रै भर पर्नुहुन्न ।' शान्तिले आफ्नै क्लिनिक पनि सञ्चालन गरेको छ, त्यहाँ वार्डहरू पनि छन् । संसारको उत्कृष्ट शैक्षिक पद्धति 'वालडोर्फ'मा बालबालिकाले अध्ययन गर्न पाएका छन् । यो पद्धतिलाई मन्टेश्वरीभन्दा गुणस्तरीय मानिन्छ । जसले छोराछोरी विद्यालय पठाउन सक्दैनन्, यहाँ ल्याउँछन् । उनीहरूका लागि होस्टेलको व्यवस्थासमेत गरिएको छ । बालबालिकालाई हेरचाहको व्यवस्था पनि गरिएको छ । किन्डरगार्टेनदेखि ७ कक्षासम्म सञ्चालित छ यो विद्यालय । भूगर्भशास्त्र (जियोलोजी) र अंग्रेजी साहित्य अध्ययन गरेकी म्यारिन साहित्य र दर्शनमा पनि उत्तिकै चाख राख्छिन् । सयौंका लागि मार्गदर्शक बनेकी म्यारिन जीवनलाई अनुभव र सिकाइको संगम मान्छिन् । भन्छिन्, 'मेरो सिक्ने क्रम जारी छ । मैले यो पनि सिकेकी छु, समाजका धेरै प्रतिभावान् घृणित भइरहेका छन् ।' 'शान्ति'मा पश्चिमा र पूर्वीय संस्कृतिको सम्मि श्रण विकास भइरहेको, वृद्धा र युवा एकै ठाउँमा काम गरेको र फरक मुलुकका संस्कृतिको संयोजन बनाउन चाहेको उनले बताइन् । उनको अर्को उद्देश्य भेदभावमुक्त समाज निर्माण हो । उनको बुझाइमा रोग लागेको आधारमा कसैलाई भेदभाव गर्न हुन्न । सबैले सम्मानजनक रूपमा बाँच्न पाउनु मानवअधिकारको एउटा अभिन्न अंग हो ।"
हरियो चुरा धर्म कि व्यापार ?,"किन साउनमा हरियो चुरा लगाउनु भएको ? भनेर सोध्ने हो भने अधिकांश महिलाको जवाफ हुन्छ, 'साउनमा हरियाली बनाउन ।' देशमा खेतीयोग्य जमिन प्लटिङ गरेर पक्की घर, पिच बाटो बनाइएका छन् । खाली घडेरी बाँझो राखेर हात हरिया चुराले भर्दैमा हरियाली हुने भए विश्व किन जिउनका लागि मरिहत्ते गथ्र्यो होला ? चाडपर्व, धर्म, संस्कृति पिता पुर्खाका परिचय अनि एकता र मनोरञ्जनका प्रतीक हुन् । जुन खराब छैनन् तर अहिले नेपालको सन्दर्भमा एकातिर राजनीतिको म्युजिकल चेयरका खेलाडीले पहिचानको नाममा विभिन्न जाति र धर्मका नाममा एकता बिथोलेका छन् । गिनिज बुकबाटै नेपालको धार्मिक परिचय 'हिन्दु राष्ट्र' मेटाउने विदेशी षड्यन्त्रलाई सहयोग गरेको प्रतीत हुन्छ । अर्कोतिर हुनेखाने महिलाले नै सबै धर्म संस्कृति, चाडपर्व, परम्परा, रीतिरिवाजलाई आफ्नो पेवा झैं तडकभडकले जता मन लाग्यो त्यतै मोडेर मनाउन थालेका छन् । यसले हुँदाखानेलाई पिरोलेको छ । उनीहरू आफ्नो परम्परागत संस्कृतिप्रति खर्चकै कारण वितृष्णा जागेर धर्म परिवर्तन गर्न समेत बाध्य पारिएका छन् । बर्सेनि नेपाली महिलाले शृंगार र तडकभडकमा देशको सबैभन्दा ठूलो धनराशि विदेश पठाएको रेकर्ड (५८ अर्ब यो वर्ष) पाइएको छ । हामी आफैंले बिगारेको संस्कार आफंै सच्याएर बिदेसिने अर्बौं पैसा बचाऔं भन्दै 'संस्कृतिलाई पाल्नुछ रोजेर विकृतिलाई फाल्नुछ खोजेर' भन्दै चितवनका विभिन्न महिला समूहले संयुक्त रूपमा यही असार २५ गते गुरुपूर्णिमा, व्यास जयन्ती, शंकराचार्य जयन्तीको दिन ॐकार धर्मगुरुहरू पण्डित, पुरोहित, लामाहरूबीच जिल्ला समन्वय समितिको हलमा अन्तरसंवाद गरेका थिए । विसं१९७८ असार २५ कै दिन तत्कालीन प्रधानमन्त्री श्री ३ चन्द्रशमशेर जबराद्वारा सम्पूर्ण नेपाली महिलालाई श्रीमान्सँगै जल्नुपर्ने अत्यन्त क्रूर र अमानवीय सतीप्रथा उन्मूलन गरेर महिलालाई अकाल मृत्युबाट बचाउने काम गरिएका थिए । यस्ता नेपाली महापुरुषका योगदान हुँदाहुदै, भोजपुरकी योगमाया न्यौपाने (जसले महिला उत्थानको लागि केही सीप नलागेर विसं १९९८ मा ६८ जना सहित जलसमाधि गरेकी थिइन् ।) नेपाली महिला हुँदा हँदै विश्व पहिचानको प्रतिस्पर्धामा दौडिएको बेला विदेशले बोकाएको पहिचानको नारा लगाएर अमेरिकाका नाममा हामीलाई नारी दिवस मनाउन बाध्य नपारियोस् । यो दिन हामी राष्ट्रिय नारी दिवसका रूपमा मनाइयोस् तबमात्र हाम्रा विभूतिहरूको उचित सम्मान र देशको पहिचान रहनेछ । साउनमा शिवजीलाई पहेँलो टालो, ध्वजा चढाउने हो तर मान्छे आफैं शिवजी बन्न खोज्दैछ, यो सबै विकृति हो ।' हाम्रा धार्मिक, सामाजिक, सांस्कृतिक परम्परामा थपिँदै गएका विकृति न्यूनीकरणका लागि प्रशासन, बुद्धिजीवी, पत्रकारलगायत सम्बन्धित निकायको सहयोग र ऐक्यबद्धता आवश्यक छ । अन्तरक्रियामा सहभागी महिलाले साउनको नाममा हरियो चुरा तथा पहेँलो वस्त्र, तीजको महिनौंअघिदेखि सुरु हुने खर्चिलो दर, गरगहना प्रदर्शन, महँगा लुगा खरिदको प्रतिस्पर्धा, तिहार, विवाह, व्रतबन्धका नाममा चुलिँदै गएका उपहार, गहना, जोखेर किनिने साडी, दुलही र सम्धिसम्धिनीका नाममा ढोगाउनी आदि विकृतिका बारेमा चिन्ता गरेका छन् । परम्परा र संस्कृतिका पथ प्रदर्शक पण्डित र लामाहरूसँग कुनै शास्त्र विशेषमा उल्लेख गरिएभन्दा बाहेकका तडकभडक रोक्न पहल गरिदिन पनि आग्रह गरिएको छ । सबै वक्ताले साउनका नाममा लगाइने हरियो चुरा र पहेँलो वस्त्र संस्कृतिको रूपमा कुनै शास्त्रमा उल्लेख नभएको र विदेशीले चुरा व्यापारका लागि विकृति फैलाउन नेपाली कलमजीवीलाई कुनै समय प्रयोग गरिएको निष्कर्ष निकालेका थिए । विदेशी व्यापारीले विज्ञापनको रूपमा सोझासिधा महिलालाई प्रयोग गरेर भड्किलो व्यापार गर्ने नियत राखेको समूहका महिला दिदीबहिनीको थियो । साउनको नाममा चुरा र वस्त्र संस्कृति पिता पुर्खाका परिचय भए पनि विदेशीले व्यापारका लागि भिराएका नवनिर्मित एजेन्डाहरू विकृति हुन् । हाम्रा हजुरआमाले होइन आमाले पनि नगरेको काम साउनमा हरियोपहेँलो चुरा र पहेलो वस्त्र अहिले नेपालमा ठूलो विकृतिका रूपमा देखिएको छ । विशेषगरी भारत, बंगलादेशबाट चुराको व्यापारका लागि सोझासिधा महिलालाई प्रयोग गरी विज्ञापन गरिएको छ । तर यो कुनै धर्मशास्त्रमा उल्लेख छैन । अरूबेला चुराको नामै नलिनेले पनि साउनमा काखेबालिकादेखि क्याम्पस पढ्ने उमेरकी फेसनदार आधुनिक छोरीचेलीले समेत यो अपनाएको देखिन्छ । परम्परामै नभएको कुरामा प्रतिवर्ष ५० रुपैयाँको मात्रै चुरा एक करोड ५२ लाख नेपाली महिलाले लगाउँदा दुई अर्ब २८ करोड रुपैयाँ बिदेसिन्छ । प्रायःले कम्तीमा सय रुपैयाँदेखि पाँच सय रुपैयाँसम्मको चुरा लगाउँछन् । के यो परम्परा हाम्रो अनि राम्रो हो त ? यसले देशलाई उभो लग्ला कि अवनतितिर ? आफ्नो देशको उत्पादन हुँदा सुनका चप्पल लगाएर हिँडे पनि हुन्छ । तर देशमा उत्पादन नहुने कुरालाई संस्कृतिको नाममा फेसन बनाएर खाली पेटमा पटुका कसेर छोराछोरीलाई दुई छाक राम्ररी नखुवाई 'चलन'को नाममा देखासिकी गर्नुपर्ने किन ? धर्म संस्कृति र परम्परा सबैका साझा सम्पत्ति हुन् । जसमा सधैं धनीले मात्र हाँस्नु र बाँच्नुपर्छ भन्ने छैन । तर जुनसुकै चाडपर्व र परम्परा किन नहोस् धनीमानीको हालीमुहाली, महँगा कपडा र गरगहना प्रदर्शन बढ्दैछ । यसको अन्तिम बिन्दु या चरम बिन्दु कहाँ होला ? कसैले आंकलन गरेका छैनौं । ठूला गहना र महँगा सिताराजडित वस्त्रको इज्जत ठूलो हुन्थ्यो भने अहिलेसम्ममा हामी एंगेला मर्केलको देशभन्दा कयौं गुणा धनी र इज्जतिलो भइसक्नु पथ्र्यो । गहना नलगाउने, सिताराले नपुरिने एलिजावेथ संसारका शक्तिशाली राष्ट्र अस्ट्रेलिया, क्यानडासहितको राष्ट्राध्यक्ष छन् । हाम्रो मुलुकमा पनि उच्च पदमा आसीन महिला गहना र झिल्के कपडाले सिंगारिएको देखिँदैन । यसो सोचौं न हाम्रा राष्ट्राध्यक्ष, सभामुखलगायतले छड्के तिलहरी, न्याक्लेस, सिताराजडित साडी लगाएको भए हामी कति कुरा काट्थ्यौं होला ! किन छि छि भन्यौं होला । गाउँघरका दिदीबहिनीले विशेष समारोहमा सहरिया हुनेखाने महिलाको जति शृंगार देखाउन नसके हामी 'बिचरा'को उपमा दिन्छौं । हाम्रो सोचाइमा सत्यता छ त ? बिचरा त हामी हौं, जो उत्पादन नभएको मुलुकमा बसेर तिनै गरिबले आर्जेको वस्तुबाट कमाएको सम्पत्तिमा रमाएर देशको सम्पत्ति संस्कारका नाममा विदेशीलाई सुम्पँदै छौं । आजकल विदेशीले व्यापारका लागि अर्को तमासा साउनका नाममा थालेका छन् । 'बोलबम' भन्दै पहेँला वस्त्र लगाउने चलन हाम्रो पुरानो परम्परा हैन । हामीले नै ८१० वर्षअघि नदेखेको तर आजकल चाहे पुरुष चाहे महिला कुर्ता सुरुवाल, पछ्यौरा, साडी, चोलो, टोपी, भेस्ट जेसुकैमा ॐ लेखिएको भए सिधैं स्वर्ग जान्छौं भनेझै गर्दैछौं । हामीले ॐ कारलाई गरेको सम्मान के सही छ त ? वर्षभरि ॐ उच्चारणसम्म गर्दैनौं । एक दिन लुगामा ॐ लगाएर के स्वर्ग गइएला त ? लामा, पण्डितहरूले भनेका छन्, 'साउनमा शिवजीलाई पहेँलो टालो, ध्वजा चढाउने हो तर मान्छे आफैं शिवजी बन्न खोज्दैछ, यो सबै विकृति हो ।' ॐ को अर्थ के हो ? हामी किन यति लापरवाह भएर प्रयोग गर्दैछौं ? तपाईंको मनमा कति हरि छ, ॐ छ भन्ने कुरा तपार्इं हरेकका व्यवहारले झल्काइरहेको हुन्छ । ओड्ने ओच्छ्याउने ॐ हँदैमा पुण्यता मिल्छ भन्ने कमजोर सोच हामीले अँगालिरहेका छौं । हाम्रो ॐ कार वाणीले पश्चिमा मुलुकहरूले कयौं वैज्ञानिक आविष्कार गरेर सम्पन्नता तिर दौडिँदैछन् । हामी उनीहरूले व्यापारका लागि बनाएका लुगामा ॐ झुन्ड्याएर दौडिन थालेका छौं । हामीले बुझ्नैपर्ने कुरा के भने कुनै महिलाले आफ्नो घडेरी जमिन बाँझो राखेर तरकारी, गोलभेँडा, साग र खुर्सानी समे भारतीयको खाएर विदेशबाट छोरा र श्रीमान्ले दुःख गरेर भित्र्याएको पैसाले हरिया चुरा लगाउँदैमा वास्तविक हरियाली पाइँदैन । कृत्रिम हरियालीले न त वातावरण नै न त स्वास्थ्य नै राम्रो पार्छ । बरु त्यो पैसाले दुई दाना तरकारीको बिउ किनेर जमिन हराभरा बनाऔं । वर्षको एउटा बिरुवा रोपौं, त्यसले हामीलाई साउनको वास्तविक हरियाली दिनेछ । भान्साका लागि हुने खर्च पनि बचत हुनेछ । पहेँले टालो शिवजीको सम्मानमा चढाऔं, ॐ कार हरेक बिहान नियमित उद्गार गरौं, जसका कारण स्वास्थ्य पनि राम्रो हुनेछ । मन पनि शान्त रहनेछ । यसो गरे बर्सेनि बिदेसिने दसौं अर्ब रुपैयाँ मुलुकमै अडिनेछ । देशको आर्थिक विकासमा टेवा मिल्नेछ । योभन्दा अर्को धर्म के छ ?"
सहकर्मीसँग झगडापछि ट्रेनिङ छाडे नेमारले,"मियामी : आफ्नै सहकर्मीसँग झगडा गरेपछि बार्सिलोनाका ब्राजिली स्ट्राइकर नेमारले क्लबको शुक्रबारको नियमित अभ्यास नै छाडेका छन् । यससँगै पछिल्लो समय चलेको फ्रान्सेली क्लब पेरिस सेन्ट जर्मन (पीएसजी) जाने उनको चर्चा अझ चुलिएको छ । सहकर्मीसँगको झगडालाई युरोपेली मिडियाहरूले नेमारको पीएसजीसँगको अनुबन्धसँग जोडेर हेरेका छन् । नयाँ सिजनको तयारीका लागि हाल अमेरिका भ्रमणमा रहेको बार्सिलोनाको टोली मियामीमा नियमित अभ्यास गर्दै थियो । अभ्यासकै क्रममा उनी आफ्नै टोलीका रक्षक नेल्सन सेमेडोसँग जुध्न पुगे । हावामा रहेको बल हेडिङका लागि उनीहरू दुवैजना उफ्रिएका थिए, त्यतिबेला उनीहरू दुवैको शरीरले एकअर्कालाई धकेलेको थियो । त्यस प्रयासमा नेमारले गोल गरेका थिए । लगत्तै नेमार रक्षक सेमेडोतर्फ फर्किएर रिसाए । नेमारले सेमेदोलाई भने, के गरेको ? सेमेदो जवाफ नफर्काउँदै त्यहाँबाट अन्तै मोडिए । यद्यपि नेमार उनीतर्फ अघि बढ्दै थप गाली गर्न लागे । नजिकै रहेका अर्का सहकर्मी सर्जियो बस्कुइट्सले नेमारलाई सम्हालेपछि मात्रै झगडा साम्य भएको थियो । बस्कुइट्सले नेमारलाई झगडा गर्नबाट रोके पनि मैदानबाट बाहिरिन भने रोक्न सकेनन् । नेमार अभ्यास छाडेर मैदानबाट बाहिरिए । उनीहरूको झगडा सामाजिक सञ्जाल र स्काई स्पोटर््सबाट प्रसारित भएपछि भाइरल बनेको छ । युरोपेली मिडियाहरूले नेमार पीएसजी जाने लगभग पक्का भएको संकेत गरेका छन् । पीएसजीले नेमारका लागि एक सय ९५ मिलियन पाउन्डको विश्व कीर्तिमानी रकमको प्रस्ताव गरेको छ । जुन प्रस्तावमा बार्सिलोनाले समेत लगभग स्वीकृति जनाइसकेको छ । बार्सिलोनाका अध्यक्ष जोसेप मारिया बार्ताेमेऊले हालैको एक अन्तर्वार्तामा बार्सिलोनासँग नेमारलाई रोक्न सक्ने क्षमता नभएको बताएका थिए । कतारी मालिकको नेतृत्वमा रहेको पीएसजीले पछिल्लो लामो समयदेखि नेमारलाई भित्र्याउने लक्ष्य बनाउँदै आइरहेको छ । शुक्रबार पत्रपत्रिकामा आएका केही समाचारहरूका अनुसार पीएसजीसँगको नेमारको अनुबन्ध लगभग पक्का भइसकेको छ । त्यसका लागि पीएसजीले नेमार नाम र नम्बर लेखिएको जर्सी बनाउन सुरु गरिसकेको छ । कतारी फुटबल संघले समेत नेमार र पीएसजीबीचको अनुबन्ध भइसकेको जनाएको छ ।"
भारोत्तोलनलाई करोडौंको खेल सामग्री सहयोग,"काठमाडौं : नेपालमा पहिलो पटक आयोजना भएको युथ एन्ड जुनियर एसियन भारोत्तोलन च्याम्पियनसिप शुक्रबार सम्पन्न भएको छ । एसियाका ३० राष्ट्र सहभागी च्याम्पियनसिप नेपाल भारोत्तोलन संघले सफलतापूर्वक सम्पन्न गरेको हो । च्याम्पियनसिपको समापनसँगै संघका लागि नयाँ चुनौती पनि थपिएको छ, च्याम्पियनसिपका लागि आएका सामानको व्यवस्थापन । च्याम्पियनसिपका लागि अन्तर्राष्ट्रिय भारोत्तोलन महासंघ, एसियाली भारोत्तोलन महासंघ र चीनको भारोत्तोलन संघले उपलब्ध गराएका सामग्री कहाँ राख्ने भन्ने चुनौती संघलाई थपिएको छ । नेपाल भारोत्तोलन संघका महासचिव पार्थ सारथिसेन गुप्त पनि सामग्री व्यवस्थापनका लागि संघलाई चुनौती रहेको बताउँछन् । 'संघमा सामान राख्ने ठाउँ नै छैन । त्यसका लागि बढी स्पेस भएको ठाउँ आवश्यक पर्छ । यसका लागि संघले उपयुक्त ठाउँको खोजी गरिरहेको छ', गुप्तले भने । उनले केही दिनभित्रै ठाउँ खोजेर सामग्रीको व्यवस्थापन गरिने बताए । च्याम्पियनसिपका लागि अन्तर्राष्ट्रिय भारोत्तोलन महासंघ, एसियाली भारोत्तोलन महासंघ र चीनको भारोत्तोलन संघले वेट लिफ्टिङ सेट, बार वेललगायतका सामग्री तीन महिनाअघि नै नेपाल पठाएका थिए । यसैगरी एसियन सिनियर भारोत्तोलन च्याम्पियनका लागि सन् २०१५ मै केही सामान नेपाल आएको थियो । केही सामान अझै आउन बाँकी रहेकाले सातदोबाटोको ट्रेनिङ हलमा नअट्ने भएपछि व्यवस्थापनमा समस्या देखिएको महासचिव गुप्तले बताए । 'सिनियर एसियन च्याम्पियनसिपका लागि धेरै सामान सन् २०१५ मै नेपाल आएको थियो । अहिलेको प्रतियोगिताका लागि तीन महिनाअघि पनि केही सामान आएको छ । अझै केही सामान आउन बाँकी नै छ', उनले भने, 'यी सामानले धेरै ठाउँ ओगट्ने भएकाले व्यवस्थापन गर्न समस्या छ ।' उनले २०७२ वैशाख १२ गतेको विनाशकारी भूकम्पका कारण सिनियर एसियन च्याम्पियनसिप आयोजना गर्न नसक्दा उक्त प्रतियोगिताका लागि आएका सामानहरू पनि गोदामै थन्किएको बताए । जिल्लामा भने सधैं अभाव विभिन्न प्रतियोगिताका क्रममा विदेशबाट आएका सामान काठमाडौंस्थित नेपाल भारोत्तोलन संघको गोदाममै थन्किने गरेका छन् । तर खेलाडी उत्पादनको दृष्टिकोणले निकै महत्वपूर्ण मानिने जिल्लामा भने सधैं खेल सामग्रीको अभाव हुने गरेको छ । संंघका सदस्य एवं प्रशिक्षक दिनेश भुजेलले विदेशबाट आएका खेल सामग्री बाहिरका जिल्लालाई नदिने र काठमाडौंमै थन्काएर राख्दा खेलाडी उत्पादनमा समेत समस्या परेको बताए । 'विदेशबाट आएका सबै सामान काठमाडौंमै थन्काएर राख्ने गरिन्छ । खेलाडी उत्पादन गर्ने जिल्लामा सामान हुँदैन । अर्कोतिर, राजधानीमा गोदाममा लामो समयदेखि थन्किएर रहेका खेल सामग्री नष्ट भएको समाचार पनि सुनिन्छ', भुजेलले भने । उनले दुई वर्षअघि र अहिले गरी दुई करोड रुपैयाँभन्दा बढीको सामान नेपाल आएको बताउँदै गोदाममा थन्काउनुभन्दा जिल्लालाई बाँड्न सुझाव दिए । 'सबैको ध्यान उपत्यकाका जिल्लामा मात्र केन्द्रित हुने गरेको छ । यो प्रवृत्तिलाई नचिरेसम्म जिल्लामा खेलाडी उत्पादन हुन सक्तैन', भुजेलले अन्नपूर्ण पोस्टसँग भने, 'बाहिरी जिल्लामा न खेलाडीलाई अभ्यास गराउने सुविधासम्पन्न ट्रेनिङ हल छ, न त अभ्यास सामग्री नै । इन्डोर खेल भए पनि हामीले खेलाडीलाई बाहिरी मैदानमै अभ्यास गराउनुपर्ने बाध्यता छ ।' भुजेलले सरकारको बेवास्ताका कारण नेपालमा भारोत्तोलन खेल ओझेलमा परेको गुनासो पनि गरे । 'अन्य खेलको तुलनामा भारोत्तोलन पदकको सम्भावना बढी भएको खेल हो तर, पछिल्लो समय यो खेललाई राज्यले बेवास्ता गरिरहेको छ । पदकको सम्भावना भएको खेललाई राज्यले प्राथमिकतामा राख्न सकेको छैन', उनले भने, 'पदकीय दृष्टिकोण महत्वपूर्ण खेलहरूको प्राथमिकता निर्धारण नगरिएसम्म नेपाली खेलकुदले अन्तर्राष्ट्रिय प्रतियोगिताहरूमा अपेक्षित सफलता हात पार्न गाह्रो छ ।'"
"विकिन, सक्षम र मेलिनालाई स्वर्ण","काठमाडौं : सृजना ज्ञानसागरका विकिन पोखरेल, न्युटनका सक्षम पाण्डे र फेरिल्यान्डकी मेलिना मानन्धरले दोस्रो ओप्स अन्तरविद्यालय टेबलटेनिस प्रतियोगितामा शनिबार स्वर्ण जितेका छन् । विकिन सिनियर छात्र, सक्षम जुनियर छात्र र मेलिना खुला छात्रामा च्याम्पियन बनेका हुन्। अर्गनाइजेसन अफ प्राइभेट स्कुल (ओप्स)को आयोजना तथा पुष्पकुञ्ज हाइस्कुलको संयोजनमा भएको प्रतियोगिताको सिनियर छात्रको फाइनलमा विकिनले राजन मेमोरियलका अनुप नेपाललाई १२१०, ११६, ११६ को सोझो सेटमा पराजित गरे । हिमरश्मिका आश्विन अधिकारी र सेबका रेजिल गुरुङ संयुक्त रूपमा तेस्रो भए । सामाखुसीको मित्रनगरस्थित पुष्पकुञ्जमा भएको प्रतियोगिताको जुनियर छात्र फाइनलमा सक्षमले सृजना ज्ञानसागरका प्रवीण सापकोटालाई ६११, ११५, १११३, ११३, ११६ को सेटमा हराए । पुष्पकुञ्जका प्रतीक सुब्बा र जीसीएका प्रवीण भुसाल तेस्रो बने । खुला छात्राको उपाधि भिडन्तमा मेलिनाले ज्ञानमन्दिरकी रविना खत्रीको चुनौती १२१०, ११९, ११५ को सीधा सेटमा समाप्त पारिन् । न्युटनकी विनिशा केसी र सृजना ज्ञानसागरकी प्रेमकुमारी तामाङले तेस्रो स्थानमा चित्त बुझाए । समग्रमा सृजना ज्ञानसागर टिम च्याम्पियन बन्यो । सृजना ज्ञानसागरले तीन स्पर्धा समावेश प्रतियोगितामा समान एक स्वर्ण, एक रजत र एक कांस्य जित्यो । विजेतालाई प्याब्सन प्रदेश नं ३ का अध्यक्ष थकिनकुमार गुरुङ, ओप्सका अध्यक्ष लोकेन्द्रबहादुर खड्का, पुष्पकुञ्जका संस्थापक प्रिन्सिपल एवं प्रतियोगिता संयोजक एकबहादुर आले, ओप्सका सचिव शिवप्रसाद अर्याल, त्रिभुवन विश्वविद्यालयका उपप्राध्यापक शैलेन्द्र चिलवाल र ओप्सका ईसीए कोअर्डिनेटर राजेन्द्र कडरियाले पुरस्कृत गरे । एकदिने प्रतियोगितामा विभिन्न १८ विद्यालयका ४७ खेलाडीले प्रतिस्पर्धा गरेका थिए ।"
