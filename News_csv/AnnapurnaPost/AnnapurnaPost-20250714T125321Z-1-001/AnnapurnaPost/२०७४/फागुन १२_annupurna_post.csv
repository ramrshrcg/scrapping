शीर्षक,विवरण
वैश्य युगमा मिडियाका चुनौतीहरू,"साप्ताहिक मञ्चबाट पत्रकारिता सुरु गर्दा, चल्तीका दुई वाक्य मैले पनि कण्ठस्थ गरेँ। पहिलो पत्रकारिता समाजको ऐना हो। दोस्रो साप्ताहिक मञ्च राष्ट्रको सम्पत्ति हो। आज त्यो सम्झेर हाँसो उठ्छ, रमाइलो लाग्छ। पत्रकारिताको रिपोर्टिङ पाटो समाजको ऐना होइन, क्यामेरा मात्र हो। ऐनामा त्यो सब देखिन्छ जो ऐनाको अगाडि हुन्छ। ऐना भनेको साक्षीभावको, प्रतीक हो। ऐनाको आफ्नो कुनै निजी चयन हुँदैन। अगाडि जे पर्यो, त्यो देखाउँछ ऐनाले। क्यामेरा त्यस्तो होइन। क्यामेराले त्यति मात्र देख्छ, जति त्यसलाई देखाइन्छ। गहिरोगरी हेरे थाहा हुन्छ, पत्रकारिता ऐना होइन, क्यामेरा हो। कुन ठाउँतिर क्यामेरा फर्काउने वा नफर्काउने ? भन्ने निर्णय पत्रकार वा सम्पादकले गरिरहेको हुन्छ। त्यस अर्थमा पत्रकारिता समाजको ऐना होइन, क्यामेरा मात्र हो। तीसौं वर्षअघि, हाम्रा एक अग्रज यो पनि भन्थे, हाम्रो साप्ताहिक मञ्च राष्ट्रको सम्पत्ति हो। यसो भनिरहँदा उनी निकै सिरियस भएर बोलिरहेका हुन्थे। त्यसताक, उनी पनि, हामी पनि फुङ्गा थियौं। मलाई लाग्थ्यो, फुङ्गापन नै हाम्रो श्रीसम्पत्ति भएपछि, केको भागबन्डाको कचकच ? शून्यको जति भाग लगाए पनि के फरक पर्छ र ? सम्पत्ति राष्ट्रकै नाममा नामसारी गरे भइगयो नि ! आखिर, बाँड्नुपर्ने होइन। आज स्थिति त्यस्तो होइन। आजकल हामी वैश्य युगमा छौं। वैश्य युग अर्थात् बजारको युग। यसबारे मैले यही स्थानमा गत शनिबार अलि विस्तृतमा लेखिसकेकाले यो टिप्पणी त्यसैको निरन्तरतामा पढ्न अनुरोध छ। अपवादबाहेक, आज समाजका हरेक अंग वैश्य युगका सहउत्पादन भएका छन्। यो युगमा चप्पल कारखाना चलाउनु र मिडिया सामग्री उत्पादन गर्ने फ्याक्ट्री चलाउनु, लगभग एकै कुरा भएको छ। यस अर्थमा चाहिँ सञ्चार गृहहरू पनि राष्ट्रका त्यत्तिकै सम्पत्ति हुन्, जति हाम्रा चप्पल कारखानाहरू वा अन्य कारखाना हुन्। जुत्ताचप्पल कारखानाका उत्पादन र सञ्चारगृहका उत्पादनहरूको आआफ्नै महत्व र प्रभाव क्षेत्र छ। व्यावहारिक रूपमा चाहिँ, कुनै पनि कारखाना राष्ट्रको सम्पत्ति कहलिनको निम्ति त्यो कारखानाको सेयर स्टक बजारमा सर्वसाधारण जो कोहीले खरिदबिक्री गर्न पाउने हैसियतमा हुनुपर्छ भन्ने सामान्य ज्ञानको विषय हो। मिडिया शब्दको उत्पत्ति ल्याटिन भाषाको आधार शब्दबाट हुन्छ। जसको अर्थ हुन्छ बीचको तह। मिडियम याने माध्यम। पुरानो समयमा छापा, रेडियो र टेलिभिजन संस्थाहरूसँग मिडियमको एकाधिकार थियो। अब त्यो स्थिति रहेन। हुन त अहिले पनि छापा, रेडियो र टेलिभिजन चलाउने शक्तिशाली सञ्चारगृहको संख्या संसारमा यथेष्ट छ। तर, जसरी आजको विश्व एकध्रुवीय रहेन, त्यसैगरी सञ्चारगृहहरूको प्रभाव पनि बहुकेन्द्रमा विभाजित भएको छ, संसारभरि। जब पत्रकार वकिलको झैं एकोहोरो पैरवी गर्न थाल्छ तब ऊ पत्रकार रहँदैन। साक्षीभावको अनुपस्थितिमा मान्छे विश्लेषक हुन सक्छ, पत्रकार शब्दको हकदार हुँदैन। ऊ वकिलमा रूपान्तरित हुन्छ। बढ्दो जनसंख्या, फरकफरक स्वार्थ र अलगअलग स्वादका मान्छेले भरिएको संसारमा यसो हुनु स्वाभाविक नै थियो। त्यसैले आजको पाठक, दर्शक र श्रोतालाई लामो समयसम्म अल्मल्याउन त्यति सजिलो छैन, जति हिजोका दिनमा थियो। आजको सचेत पाठकले एक सीमापछि, शंका गर्न थाल्छ, जसलाई उसले पत्रकार ठानेको छ, कतै त्यो मान्छे पत्रकारको साटो वकिल त होइन ? वकिल आफैंमा सम्मानित पेसा हो तर जब पत्रकार वकिलको झैं एकोहोरो पैरवी गर्न थाल्छ तब ऊ पत्रकार रहँदैन। न्यूनतम साक्षीभावको अनुपस्थितिमा मान्छे विश्लेषक हुन सक्छ, एक्टिभिस्ट हुनसक्छ, पत्रकार शब्दको हकदार हुँदैन। ऊ वकिलमा रूपान्तरित हुन्छ। अथवा हरेक विषयमा मिडिया इजलास खडा गरेर फैसला दिएर धर्माधिकारी बन्ने रहर उसमा जाग्न सक्छ। समाजका कुरीति र विसंगति पर्दाफास गर्नु एउटा कुरा हो, आफैंलाई धर्माधिकारी ठान्नु नितान्त भिन्न कुरा हो। पहिलो कर्म पत्रकारको कर्तव्य हो, दोस्रो क्षेत्राधिकार उल्लंघन हो। यी दुईबीचको सीमारेखाको निर्धारण विवेकले गर्छ। सोरेन किर्कगार्डले उहिल्यै भविष्यवाणी गरेका थिए, अध्ययन, विचार र सिर्जनात्मकताको स्वतन्त्रता हासिल नगरीकनै स्वच्छन्द वाक स्वतन्त्रताको खोजीले समाजमा धेरैखाले जटिलता उत्पन्न गर्नेछ। आज पत्रकारिता, सोसल मिडिया आदि विषयमा आलोचनात्मक छलफल विश्वव्यापी स्तरमा सुरुवात हुनु पनि यही जटिलताको परिणाम हो। के हामी अर्थहीन, सारहीन र सौन्दर्यहीन राजनीतिक तर्कवितर्क र कुतर्कको भागबाट दुईचार गाँस काटेर समाजका सकारात्मक पक्षहरू उजागर हुने पत्रकारिता पनि गर्न सक्छौं ? वा गर्ने क्षमता राख्छौं ? कर्तव्यबिनाको अधिकार, उत्पादनबिनाको वितरण, योग्यताबिनाको आकांक्षामा आधारित पत्रकारिताले हामीलाई चेतनाको नाममा उत्तेजना त यथेष्ट दिन सक्छ तर आमजनताको मुखमा माड लगाउने काम कदापि गर्न सक्दैन। एसियाको दोस्रो गरिब राष्ट्रको हाम्रो हैसियत पनि कदापि बदल्न सक्दैन। अध्ययन, विचार र सिर्जनात्मकताको स्वतन्त्रता हासिल नगरीकनै स्वच्छन्द वाक स्वतन्त्रताको खोजीले समाजमा धेरैखाले जटिलता उत्पन्न गर्नेछ नेपाल किन बनेन ? भन्ने प्रश्नले वैश्य युगमा अर्थ राख्दैन। त्यसबारे यथेष्ट बुद्धिविलास भई नै सकेको छ, विगतमा। यसरी बन्छ नेपाल ! भन्ने जवाफ मात्र चिन्छ वैश्य युगले। जवाफ सजिलो छैन। किनभने कुनै पनि मौलिक प्रश्नको, आमजनताले समेत बुझ्ने जीवन्त जवाफ, उधारो ज्ञानबाट सम्भव छैन। नयाँ जनादेशअनुसार नयाँ सरकार आएको छ। विकास र समृद्धिको कुरा गरेको छ। बाइबलमा एउटा भनाइ छ, पुरानै तौरतरिका र आनिबानी कायमै राखेर, नयाँ नतिजा अपेक्षा गर्नु मूर्खता हो। यो चुनौती पत्रकारिताको हकमा पनि त्यत्तिकै लागू हुन्छ।"
दक्षिण कोरिया : एक पुस्तामा चमत्कार,"२० औं शताब्दीको मध्यविन्दुमा उच्च गरिबीको रेखामुनि रहेको दक्षिण कोरिया २१औं शताब्दीको सुरुवातमा आइपुग्दा आर्थिक रूपले समृद्ध बनेको छ। सन् १९५० को दशकमा गृहयुद्धमा फसेको यो देशले त्यसबखत र पहिले चरम भोकमरीको सामना गर्नुपरेको थियो। उतिखेर नेपाललगायत अन्य छिमेकी राष्ट्रले खाद्यान्न सहयोग गरेको कोरियाले पछिल्लो ६० वर्षमा चामत्कारिक विकास गर्यो। विकासमैत्री सरकारी नीति, लगानीयोग्य वातावरण, इमान्दार कर्मचारीतन्त्र र मिहेनती नागरिककै कारण कोरियाले समृद्धिको अहिलेको उचाइ लिएको हो भन्दा फरक नपर्ला। यहाँका नागरिकले पहिले विदेश गएर सीप र प्रविधिको ज्ञान बटुलेर आए। कोरियनहरू इजरायल, साउदीअरब, मलेसिया, हङकङ, जापान, जर्मन, दुबईलगायत अन्य छिमेकी राष्ट्रमा काम गर्न गए। सीप र आर्थिक रूपले बलियो भइ ती स्वदेश फर्के र स्वतन्त्र रूपमा उद्योग तथा कृषि फाम खोले। गृहयुद्धपश्चात् कोरियाले पहिलो पटक सन् १९६० मा पञ्चवर्षीय राष्ट्रिय कार्ययोजना लागू गर्यो। सन् १९९७ सम्म वार्षिक १० हजार अमेरिकी डलर पुर्याउने लक्ष्य राखेको कोरियाले सन् ६० अगाडि लागेको उच्च आर्थिक मन्दीका कारण सफल हुन सकेन। यद्यपि, प्रतिव्यक्ति आय क्रमश : वृद्धि हुँदै गयो। सन् २००० मा कोरियालीहरूको वार्षिक प्रतिव्यक्ति आय १० हजार डलर पुग्यो। सन् २००१ मा सरकारले आर्थिक मन्दीको अन्त्य भएको घोषणा गर्यो। सन् २०१७ को मध्यसम्म आइपुग्दा यहाँको प्रतिव्यक्ति आय २९ हजार १ सय १५ डलर रहेको छ भने यसले विश्वका १७ राष्ट्रका नागरिकलाई प्रत्यक्ष रोजगार दिइरहेको छ। कतिपय देशका नागरिकले कोरियाबाट अप्रत्यक्ष रोजगारी पनि पाइनै रहेका छन्। एसियामा चौथो र विश्वमा दशौं स्थानको विकसित मुलुक कोरियामा बर्सेनि लाखौं आप्रवाशी कामदार कामको खोजिमा भित्रिन्छन्। दक्षिण कोरिया विश्वमा सातौं आत्मनिर्भर देश हो। पाँच करोडको हाराहारीमा रहेको यहाँको जनसँख्या सबै साक्षर छन्। स्वास्थ्य मापदण्डमा कोरिया तेस्रो स्थानमा पर्छ। विश्वकै पहिलो दु्रत इन्टरनेट सेवा भएको कोरियाका ९५ प्रतिशत जनसंख्या इन्टरनेटको पहुँचमा छन्। यहाँका मानिसको दैनिक गतिविधि र सुरक्षा सूचना प्रविधिसँग जोडिएको छ। सहयोग लिने राष्ट्रबाट दिनेमा १९५० को दशकमा गृहयुद्धमा फसेको कोरिया त्यसको केही वर्षसम्म हरेक क्षेत्रमा जर्जर थियो। सन् १९४५ मा जापानी उपनिवेशबाट मुक्ति र आन्तरिक युद्धका कारण तहसनहस भएको कोरियासँग आर्थिक पूर्वाधारका निम्ती साधनस्रोतको अभाव थियो। हरेक कुरामा वैदेशिक सहायताको आवश्यकता थियो। त्यतिखेर कोरियाको कुल गार्हस्थ उत्पादनमा १७२ राष्ट्रमध्ये अन्तिममा थियो। यही स्थितिमा कोरियाले सन् १९६० देखि रणनीतिक रूपमा आर्थिक विकास योजनाको सुरुवात गरेको थियो। ५७ वर्षको छोटो अवधिमा कोरिया विकसित आधुनिक एवं औद्योगिक राष्ट्रमा रूपान्तरित भएको छ। छोटै अवधिमा सामाजिक र आथिर्क विकाश सम्पन्न सम्भव भएको दक्षिण कोरिया विकासका हिसाबले एकै पुस्ताको जीवनकालभित्रै रूपान्तरण भएको देश हो। र, राष्ट्रिय हितमा काम गर्ने हो भने राष्ट्रको उन्नतिमा असम्भव भन्ने छैन भन्ने ज्वलन्त उदाहरण हो यो। निर्वाहमुखी कृर्षिमा आधारित दक्षिण कोरिया अहिले समृद्ध आधुनिक औद्योगिक अर्थतन्त्रका रूपमा उदाएको छ। बलियो राजनीतिक नेतृत्वकै कारण अहिले कोरियालीको प्रतिव्यक्ति आयमा ३ सय गुणाभन्दा बढीले वृद्धि भएको छ। कोरियालीहरू आफ्नो देशलाई सहयोग लिने राष्ट्रबाट दिने राष्ट्रका रूपमा चिनाउदा गर्व गर्छन्। कोरियामा समय, श्रम र पैसाको एकएक हिसाब हुन्छ। जुनसुकै ठाउँमा उनीहरू तोकिएकै समयमा उपस्थित हुन्छन् र काम सुरुगर्छन्। प्रकृतिले मात्रै हावा, पानी र माटो दिएको कोरियाले पाल्लीपाल्ली (छिटोछिटो) नारामै दु्रत विकास गरेका छन्। कोरियामा समय, श्रम र पैसाको एकएक हिसाब हुन्छ। जुनसुकै ठाउँमा उनीहरू तोकिएकै समयमा उपस्थित हुन्छन् र काम सुरुगर्छन्। प्रकृतिले मात्रै हावा, पानी र माटो दिएको कोरियाले पाल्लीपाल्ली (छिटोछिटो) नारामै दु्रत विकास गरेका छन्। दक्षिण कोरिया विश्वमा सहयोग दिनेमध्ये दशौं स्थानमा पर्छ। कोरियनहरू त्यसको प्रमुख श्रेय सन् १९६१ देखि १९७९ सम्म सरकारको नेतृत्व सम्हालेका तत्कालीन राष्ट्रपति पार्क चुङ लीलाई मान्छन्। लीले अपनाएको विकास नीति, वैदेशिक सहयोग र जनताको स्वतःस्फूर्त सहभागिताजस्ता विकासमैत्री क्रियाकलापले कोरियाले छोटो समयमा विकासको छलाङ मारेको हो। युद्धपश्चात् छाएको गरिबीलाई सहयोग गर्न बाह्य राष्ट्रहरूले दिएको आर्थिक अनुदाको सही सदुपयोग र नागरिकको परि श्रमकै कारण कोरिया आजको कोरिया हुनपुग्यो। विश्वलाई बेच्दै कोरियन नागरिक आफ्नो देशको चरम विकासको श्रेय हान नदीलाई पनि दिन्छन्। पूर्वदेखि बग्दै आएको नदी राजधानी सउलको बीच भाग हुँदै पश्चिमतर्फ बगेको छ। कोरियाले अपनाएकोे सेमाउल अर्थात् नयाँ गाउँ अभियानले नागरिकको आर्थिक एवं सामाजिक स्तर उन्नति उकासेको हो। ग्रामीण आर्थिक विकासको सन्दर्भवमा उक्त अभियानलाई आजसम्म पनि उक्तिकै रूपमा लिइन्छ। कोरियामा उत्पादित सामसुङ, हुन्डाई, किया, एलजीले विश्वबजारमा व्यापक स्थान पाएका छन्। कोरियाले मोबाइल, कम्प्युटरसँगै पानीजहाजलगायत सवारीसाधन, प्लास्टिकजन्य सामग्री, औषधि, तेलजन्य पदार्थ, फलाम, स्टिल, अर्गानिक केमिकललगायत सामग्री विश्ववजारमा निर्यात गर्छ। यहाँ रोजगारीका लागि आएका आप्रवासीहरूले बर्सेनि अर्बौं डलर रेमिट्यान्स आफ्नो देशमा पठाइरहेका छन्। समयको महत्व कोरियामा समय, श्रम र पैसाको एकएक हिसाब हुन्छ। जुनसुकै ठाउँमा उनीहरू तोकिएकै समयमा उपस्थित हुन्छन् र काम सुरु गर्छन्। प्रकृतिले मात्रै हावा, पानी र माटो दिएको कोरियाले पाल्लीपाल्ली ( छिटोछिटो ) नारामै दु्रत विकास गरेका छन्। यहाँको विकासको गति उच्च देख्दा हामी हरेक कुरा नेपालसँग दाँज्न पुग्छौं। व्यावसायिक भवन, सडक, औद्योगिक कलकारखाना, शैक्षिक क्षेत्र र सामाजिक क्षेत्रदेखि दैनिक फस्टाउँदो यहाँको विकास। कोरियालीहरू भन्छन् मानी मकयो, पाल्ली इलहेयो अर्थात् धेरै खाउँ र छिटोछिटो काम गरौं, बढीभन्दा बढी उत्पादन गरौं। प्रभावकारी विकास नीति र दृढ इच्छाशक्ति भएको राजनीतिक नेतृत्वकै कारण कोरिया छोटो समयमै आधुनिकऔद्योगिक राष्ट्रमा रूपान्तरित भएको हो। नेपाली युवा र कोरिया दक्षिण कोरियाले सन् ९० को दशकमा चरम विकासको गतिलिएसँगै नेपाली युवा त्यसतर्फ रोजगारीका लागि जान थाले। ईपीएस माध्ययमभन्दा पहिले विभिन्न एजेन्सीमार्फत नेपाली कोरिया गएका थिए। सन् २००७ देखि कोरियाले रोजगार अनुमति प्रणाली ईपीएस लागू गरेपछि नेपाली युवाले कोरियामा रोजगारीका अवसर पाउँदै गए। अहिले पनि कोरियाले १६ छिमेकी देशबाट वार्षिक हजारौं अदक्ष कामदार भित्र्याइरहेको छ। हाल कोरियामा नेपालीको संख्या दैनिक बढ्दो छ। पछिल्लो एक आँकडाका अनुसार ईपीएसमार्फत ४८ हजार र अन्य विभिन्न माध्ययमबाट आएका गरी करिब ५५ हजार नेपाली त्यहाँ बसोबास गर्छन्, दैनिक १० देखि १८ घण्टासम्म काम गर्छन्। तर, अदक्ष युवा जनशक्तिलाई कोरियामा काम गर्न उति सहज भने छैन। थ्री डी अर्थात् डर्टी, डेन्जर र डिफिकल्ट कठोर श्रम गर्नुपर्ने बाध्यता, भाषा नजान्दाको कष्ट र मालिकको प्रताडना खप्न नसकेर कतिपय युवा फ्रस्टेसनको सिकार हुने गरेका छन्। तर, नेपाल विकासोन्मुख अवस्थामा छ। यहाँ कृषि, पर्यटन र जलस्रोतमा रोजगारीको प्रचुर सम्भावना छ तर नेपाली युवा परभूमिमा काम गर्न बाध्य छन्। कोरियामा सिकेको श्रम, सीप र ज्ञानलाई प्रयोग गरी समृद्ध नेपाल बनाउने अवसर कहिले मिल्ला ? बन्दै गरेको नयाँ सरकारले यसतर्फ ध्यान देओस्।"
"कांग्रेस : तलकाले चाहँदैनन्, माथिकाले सक्दैनन्","राज्यसत्ताका सन्दर्भमा क्रान्तिको बस्तुगत अवस्थालाई ठ्याक्कै बुझाउने बोल्सेभिक विप्लवका शिल्पकार भ्लादिमिर लेनिनको रुसी भाषामा एउटा रोचक वाक्य छ निजी निखाच्यात, भेर्खी निमोगुत। अर्थात् तलकाले चाहँदैनन्, माथिकाले सक्दैनन्। भनाइको तात्पर्य तलका जनताले पुरानै ढर्राको जीवन बाँच्न अस्वीकार गरिसकेको र माथिको सत्तासीन वर्गले पनि अब पुरानै ढंगले शासन गर्न सम्भव नभएको अवस्थामा परिवर्तनको अंकुरण हुन्छ। नेपाली कांग्रेस पार्टीका बारेमा विमर्श गर्न पनि लेनिनकै उद्धरणको सहारा लिँदा मुलुकको वाममय वातावरणले अल्लि बढी नै प्रभावित भएको आरोप लाग्ने जोखिम छ। तर, कांग्रेसजनले माफ गरून्, संघर्ष र सत्ताको उचितअनुचित सबै किसिमका अनुभवले थाकेर लखतरान तिनको संगठनभित्र विकसित हुन खोजिरहेको माथि र तलबीचको द्वन्द्व र परिवर्तनको सम्भावनाबारे चर्चा गर्न झट्ट अरू सान्दर्भिक प्रसंग भेटिएन। प्रभावहीन प्रभावशालीहरू देशको वयोवृद्ध पार्टीको सबैभन्दा माथि शीर्ष नेताको भारी मुकुट लगाएर आआफ्नो गुटको सर्वोच्च आसनमा सर्वाधिक शक्तिशाली पुरुषहरू विराजमान छन्। करिब सात दशक पुरानो पार्टीभन्दा अलिकति जेठा उनै गुटाधिपति दाइहरूको सक्रियता र मार्गदर्शनबिना कांग्रेस पथभ्रष्ट हुने झूटो प्रशंसा गरेर पार्टीको जिल्ला र प्रदेशको राजनीतिमा राज गर्ने आशीर्वाद पाइरहेका दोस्रो तहका नेतालाई आमकार्यकर्ता र नेपाली मिडियाले प्रभावशाली मान्ने गरेका छन्। छन त शीर्ष र प्रभावशालीहरूको पहिलो र दोस्रो पुस्ताले बाटो छेकेर अगाडि बढ्न नसकेको अलि आसलाग्दो तेस्रो पुस्ता पनि छ। तर, निर्णय प्रक्रियामा नितान्त उपेक्षित त्यो समूहलाई कांग्रेसको स्थापित मान्यता र परम्पराअनुसारै सिँढी चढ्दै जाने हो भने नेतृत्वमा पुग्न अझै केही दशक कपाल फुलाउनुपर्नेछ। यसरी कांग्रेसको सत्ता र शक्तिमा जसको नियन्त्रण छ, त्यो नेतृत्व झन्झन् बूढो हुँदै गएको छ। तथापि, यस पटकको निर्वाचनमा बीपीको विचारले मात्र जिते पनि अर्को चुनावमा पार्टीले सिंहदरबारको सिंहासन फिर्ता लिएर आफैंलाई सुम्पने शीर्ष दाइहरूको विश्वासलाई बढ्दो उमेरले थोरै पनि हल्लाउन सकेको छैन। त्यो अविचलित आत्मविश्वास प्रसंशनीय भए पनि अर्को निर्वाचनसम्म तिनको उमेर करिब आठ दशक पुग्नेछ। उमेर कटाएर मात्र कुनै देङ स्याओ पिङ वा ली कुआन युको उदय हुने भएको भए त देशले व्यग्रतापूर्वक त्यो माइलस्टोन को पनि प्रतीक्षा गर्ने थियो होला। संघर्षको समृद्ध इतिहास बोकेर सत्ताको सुखभोग गर्न आइपुगेका हाम्रा नेताले माथि बसेर गर्ने राजनीतिमा शक्ति छ र शक्तिको आशक्ति हुन्छ। पार्टी र देश दुवैको सत्ता र शक्तिले असाध्यै लठ्ठिएका कांग्रेसका शीर्ष नेताका लागि यथास्थितिको निरन्तरता निर्विकल्प बाटो हो। तानाशाहले सम्भावित सजायको भयले र प्रजातन्त्रवादी नेताले चाहिँ मैलेबाहेक यो लठिभद्रलाई कसैले सम्हाल्न सक्दैन भन्ने विशुद्ध आत्मरतिका कारण पदत्याग गर्न सक्दैन भन्ने धारणा छ। गुटका खम्बाजस्ता आश्रितहरू आफ्नो विचल्ली हुने त्रासले पनि हाम्रा नेतागणलाई सक्रिय सार्वजनिक जीवनबाट शिष्टतापूर्वक निवृत्त हुन दिँदैनन्। बीपी, गणेशमान, गिरिजाप्रसाद, सुशील कोइरालाजस्ता स्वनामधन्य अग्रजहरू पनि जीवनको अन्तिमसम्मै सक्रिय राजनीतिमा रहेकोले अहिलेका शीर्ष नेताले मात्र किन अवकाश लिने भन्ने तर्क पनि उठ्ने गरेको छ। त्यसैले तिनको राजनीतिक जीवनको निरन्तरताका लागि आदरवश कुनै नेताले पार्टी एजले होइन एजेन्डाले चल्छ भन्ने कूटनीतिक जिकिर गरिदिन्छ भने त्यसलाई पनि नाजायजै मानिहाल्नु हुँदैन। तर, त्यो तर्कमा निहित गम्भीर समस्यालाई उजागर गर्दै अर्का नेताले भनिसके नेतृत्वमा रहेका पुराना मान्छेको स्वाभाविक बहिर्गमन र नयाँ मान्छेको आगमन नहुनाले एजेन्डा, विचार र क्षमताको दृष्टिले कांग्रेस जमेको पोखरीजस्तो भएको छ । अर्थात् एजसँगै कांग्रेसमा एजेन्डाको अभाव पनि बढ्दै गएको छ। हिजो संघर्षको युगमा त्यागको बजार हुँदा कांग्रेसको एकाधिकार जस्तै थियो। आज समृद्धिको उडान भर्न आतुर नयाँ युगको नयाँ पुस्तालाई विकासको नवीन एजेन्डा चाहिएको छ, तर कांग्रेसको शीर्ष नेतृत्वसँग यो वर्गलाई उत्प्रेरित गर्ने उमेर, सन्देश र गतिशीलता केही पनि देखिँदैन। आजको नेपाल तन्नेरीहरूको देश हो। देशको करिब आधा जनसंख्या १६ देखि ४० वर्ष उमेर समूहको छ। त्यो शिक्षित र सुसूचित तन्नेरी नेपाल बाँकी विश्वको प्रगति र उन्नतिले बेचैन छ र आफ्नै जीवनकालमा विकास र समृद्धिको भरपूर उपभोग गर्न चाहन्छ। वृद्ध नेताहरूको त्याग, संघर्ष, जेल, आदिका कथाले ऊ द्रवित हुँदैन, बरु यो देश आज एसियाकै दरिद्रतम मुलुक हुनमा तिनै नेताको संकीर्ण कल्पनाशीलतालाई दोषी ठान्छ। तन्नेरी नेपाल बीपीलाई चिन्दैन, त्यसैले उनको सपना र राजनीतिले जितेको दाबी उसका लागि बूढाहरूको निरर्थक गन्थनशिवाय अरू केही पनि होइन। लोकतान्त्रिक गणतन्त्रको स्थापना र संविधानको निर्माणले ऊ उत्साहित छ भने पनि अब राजनीतिक स्थायित्वले समुन्नत नेपाल बन्ने बाटो खुल्ला कि भनेर उत्साहित भएको हो। नेपालको जनसंख्याको यही स्वप्नशील विशाल तप्का नयाँ नेपालको निर्णायक शक्ति हो। तर एजेन्डा, विचार र क्षमताको दृष्टिले जमेको पोखरीजस्तो कांग्रेस पार्टीका नेतासँग न त युवालाई सुनाउने कुनै प्रेरणाप्रद सन्देश छ, न तिनको परिकल्पना सदृश्य व्यक्तित्व नै। लाखौं जनताले हेरिरहेको एउटा लोकप्रिय टीभी कार्यक्रममा कांग्रेस सभापतिले निरन्तर प्रश्न गरिरहेको युवकलाई बढ्ता बोल्दै हुनुहुन्छ भनेर हप्काए। उनैको शासनमा झाँगिएको बेथितिले आक्रान्त देशका युवाको व्याकुलतालाई बुझ्ने न उनमा क्षमता छ न त आश्वस्त पार्न सक्ने वाणी नै। त्यो क्षण देउवाले आफू जनताको अभिव्यक्ति स्वतन्त्रता र बहुलवादलाई सर्वोपरि ठान्ने र सामन्तवादविरुद्ध सबैभन्दा बढी लडेर आएको पार्टीको निर्वाचित सभापति हुँ भन्ने बिर्सिए। राजा र पञ्चायतको सत्तालाई उनले त्यसरी नै बढ्ता बोल्दै चुनौती दिएर हल्लाइदिएको गर्विलो इतिहास एक क्षणको क्रोधले अर्थहीन बनाइदियो। यो निर्वाचनमा वाम गठबन्धनको निर्माणले स्तब्ध कांग्रेसका अधिकांश नेताले कम्युनिस्ट अधिनायकवादको उही पुरानो घिसेपिटे न्यारेटिभ दोहोयाउनेबाहेक जनताको आशा जगाउने कुनै कथा सुनाउन सकेनन्। कम्युनिस्ट सत्तामा आए भने रुन पनि पाइन्न भन्ने वैचारिक दरिद्रतालाई उजागर गर्ने वाक्य परिहासको विषय बनिरह्यो। इतर विचारको अस्तित्वलाई नै अस्वीकार गर्ने कम्युनिस्टहरू शक्तिशाली हुँदै गए भने अधिनायकवाद नआउला भन्न सकिन्न। तर, सत्तासुखका लागि संसदीय व्यवस्था नै असफल हुनेगरी माओवादी र एमालेसँग हजार लसपस गरेका कांग्रेसी नेताले आधा जीवन अभिनय र बाँकी प्रायश्चितमा बिताउने तिनै नक्कली कम्युनिस्ट देखाएर तर्साएको जनताले कसरी पत्याउनु ? बरु ५० वर्ष वाम गठबन्धनले देश चलाउने कांग्रेसी त्रासले जनतामा उल्टो लामो समयका लागि स्थायी सरकार बन्ने भ्रम छर्दियो। निर्धारित समयभित्र तोकिएका सबै काम पूरा गरेको गत संविधानसभासंसद् नेपालको संसदीय इतिहासमै सायद सबैभन्दा सफल विधायिका थियो। त्यहाँ कांग्रेसले बहुलवादमा आधारित लोकतान्त्रिक संविधान निर्माणको नेतृत्व मात्र गरेको थिएन, पहाडसँग सम्बन्धविच्छेद हुनेसम्मको उद्घोष गरिरहेका मधेसका आन्दोलनकारी शक्तिलाई समेत निर्वाचनमा सामिल गराएर सबैको सहभागितामा संविधानलाई कार्यान्वयनमा पनि लगेको थियो। त्यो चानचुने सफलता थिएन, तर कमजोर नेतृत्वका कारण पार्टीले त्यसको श्रेय लिन सकेन भनेर धेरै कांग्रेसजन चुकचुकाएको सुनिन्छ। कांग्रेसका शीर्ष नेताहरूमा जनतासँग संवाद गर्ने सीप त छैन नै, सिपालुलाई अगाडि बढाउने उदारताको पनि उत्तिकै अभाव रहेछ। नवसामन्ती सत्ताको प्रतीकजस्तो बनेको बूढानीलकण्ठ दरबारको दाबी छ, कांग्रेस पार्टीमा देउवा, कोइराला र पौडेल बाहेक अरूको क्रेडिबिलिटी छैन। तर, उनै त्रिमूर्तिले तल्ला कमिटीको सुझावलाई लत्याएर आआफ्ना कोटरीका जुनजुन नेतालाई टिकट दिए, जनताले चुनावमा ती सबैलाई हराइदिएर क्रेडिबिलिटीवालाहरूको वास्तविकता उदांगो पारिदिए। बरु कांग्रेसका शक्ति केन्द्रहरूमा अझै आफ्नो हैसियत प्रमाणित गर्न बाँकी एकदुई लोकप्रिय युवाले जितेर आएकोले कांग्रेसले अनिकालको बीउ जोगाउन सकेको छ। गत निर्वाचनमा पार्टी सभापति आफ्नो निर्वाचन क्षेत्रमा प्रचारप्रसारका लागि आइदेलान् कि भनेर कांग्रेसका जित्ने सम्भावना भएका धेरै उम्मेदवार भयभीत थिए। कतिले विभिन्न बहाना गरेर उनको आगमनलाई टारे। सरकारमा रहँदा गरेका थुप्रै गलत निर्णयका कारण कांग्रेसका ठूला नेता जनतासँग आँखा जुधाएर बोल्न सक्ने स्थितिमा छँदै थिएनन्। भूकम्पको त्रासदीबाट मुक्त हुन प्रयास गरिरहेका आफ्ना जनतामाथि क्रूरतापूर्वक लादिएको भारतीय नाकाबन्दीको प्रतिवाद त टाढाको कुरा उच्चारणसम्म गर्न नसक्ने पार्टीका निर्णयकर्ता कसरी लोकप्रिय हुन सक्थे ? आफ्नै पार्टीको सात दशक लामो बलिदानले प्राप्त लोकतन्त्रलाई नै सिध्याएर समानान्तर सत्ता चलाउन हौसिएका लोकमानसँगको कांग्रेसी नेताको अनुचित साँठगाँठ कसलाई जँचेको थियो र ? धेरै कालपछि न्यायालयप्रति नागरिकको आस्थालाई जगाउन सफल सुशीला कार्कीलाई कदर गर्नुको सट्टा महाभियोग लगाउन कांग्रेसका नेताले देखाएको सक्रियताले जनताको चित्त दुखेको थियो। अहिलेको न्यायालयको अधोगति हेर्दा प्रस्टै बुझिन्छ, जनताको अप्रसन्नता कति जायज रहेछ। निर्वाचनको परिणामले देखायो, देशैभरिका मतदाता कांग्रेसलाई दण्डित गर्ने मौकाको प्रतीक्षामा रहेछन्। प्रभावशालीहरूले सफाइ दिएजस्तो दुई कम्युनिस्ट पार्टी जोडिएर मात्र कांग्रेसको यो हबिगत भएको होइन। निर्वाचनको दयनीय प्रदर्शनले कांग्रेसका पुराना नेताहरूको अगाडि जोडिने सर्वोच्च, शीर्ष, प्रभावशालीआदि विशेषण कार्यकर्तालाई तर्साउने लौरोको रूपमा अझै केही उपयोगी भए पनि आम मतदातामा भने तिनको प्रभाव नगण्य भइसकेको देखाउँछ। पार्टीका गुटप्रमुखहरूप्रति जनताको यो स्तरको विकर्षण यसअघि कहिल्यै महसुस भएको थिएन। तसर्थ नेतृत्व कौशल, विचार र लोकप्रियता आदि सबै मापदण्डको कसीमा घोटेर हेर्दा कांग्रेसको सबैभन्दा माथि रहेको वर्गले अब देश हाक्ने सामथ्र्य गुमाइसकेको छ। जनतामै चरम वितृष्णा पैदा गरेको नेतृत्वले चाहेर पनि पार्टीको पकडलाई कायम राख्न नसक्ने हुँदा लेनिनका शब्दलाई सापटी लिएर भन्ने हो भने कांग्रेसका माथिकाले अब पार्टी चलाउन सक्दैनन्। र, माथिकाले नसक्ने अवस्था संगठनमा आमूल परिवर्तनको सबैभन्दा महत्वपूर्ण आधार हो। निराश र रुष्ट आधार तलकालै नचाहने अर्थात् पुरानै ढंगले चल्न अस्वीकार गर्ने अवस्था परिवर्तनको अर्को विशिष्ट पक्ष हो। अगाडि नै भनियो, गत निर्वाचनमा कांग्रेसका धेरै उम्मेदवारले पार्टी सभापतिलगायत नेतालाई आफ्नो निर्वाचन क्षेत्रमा सम्बोधन गराउन चाहेनन्। उम्मेदवार हुने अवसर पाएका भाग्यमानीलाई नेतृत्वले दुई भोट बढाउने अपेक्षाभन्दा हजारौं भोट घटाउने डर थियो। आम जनताको उदासीनता र कार्यकर्ताको असहयोगले डराएका ठूला नेता स्वयं आफ्नो निर्वाचन क्षेत्र छाडेर पार्टीको प्रचारमा हिँड्न सकेनन्। सत्तासुखका लागि संसदीय व्यवस्था नै असफल हुनेगरी माओवादी र एमालेसँग हजार लसपस गरेका कांग्रेसी नेताले आधा जीवन अभिनय र बाँकी प्रायश्चितमा बिताउने तिनै नक्कली कम्युनिस्ट देखाएर तर्साएको जनताले कसरी पत्याउनु ? बरु ५० वर्ष वाम गठबन्धनले देश चलाउने कांग्रेसी त्रासले जनतामा उल्टो लामो समयका लागि स्थायी सरकार बन्ने भ्रम छर्दियो। कांग्रेसभित्र अन्तर्घात संस्थागतजस्तै भएर पार्टीले एउटा सिंगो राजनीतिक संगठनको रूपमा परिचालित हुने क्षमता गुमाउँदै गएको धारणा बलियो हुँदै छ। अन्तर्घात अनैतिक र अवैधानिक कृत्य त हो, तर पार्टीका सबै तहमा गिरोहजस्तै कब्जा जमाएर बसेका गुटपतिका अपारदर्शी निर्णयविरुद्ध लड्ने कुनै हतियार नभएको अवस्थामा कांग्रेसका कार्यकर्ताले अन्तर्घातलाई प्रतिरोधको माध्यम बनाएजस्तो देखिन्छ। गुटहरूको निर्माण नेतृत्वसँग पार्टी लाइनमा वैचारिक संघर्ष गर्न वा स्वेच्छाचारितालाई रोक्न होइन पद, प्रतिष्ठा र सम्पत्तिमा बढीसे बढी भाग खोज्नका लागि हुने हो। गिरिजाप्रसाद कोइरालाको राजदेखि नै पार्टीले आर्जन गरेको शक्तिको बाँडफाँटको सहज फर्मुला छ, कांग्रेसमा : संस्थापनले ६० प्रतिशत लिने र बाँकी अरूको भागमा ४० प्रतिशत। मुख्य गुट र गुटभित्रका उपगुटको व्यवस्थापन गर्दागर्दै पूर्ण समर्पण र निष्ठाका साथ कांग्रेसको उत्थानका लागि जीवन बिताएका पार्टीका सिपाहीहरू अवसरबाट वञ्चित भइहाल्छन्। पिछडिएको जाति र क्षेत्रमा वैकल्पिक नेतृत्व विकास होस् भनेर व्यवस्था गरिएको अत्यन्त प्रगतिशील समानुपातिक निर्वाचन प्रणालीलाई कांग्रेसका नेताले कसरी विकृत बनाइदिए, कार्यकर्ताबाट छिपेको छैन। नेताको वरिपरि घुमेर यिनै चोरबाटोलाई प्रयोग गर्दै घरिघरिअवसरबाट लाभान्वित भएको व्यक्तिका कारण पार्टीलाई कुनै लाभ भएको छैन भने कार्यकर्ताको तहबाट स्वाभाविक प्रतिवाद हुन्छ नै। नेतृत्वले विरोध गर्नेलाई गम्भीरतापूर्वक नलिने, नसुन्ने, हेप्ने र दलमा विरोध दर्ता गर्ने पद्धतिको विकास नभएकोले अन्तर्घात असन्तुष्ट कार्यकर्ताको अस्त्र बनेको छ। त्यही कारण आफ्नो पुस्तैनी जमिनदारीजस्तो जिल्ला र अझ प्रदेशकै एकलौटी ठेक्का लिएर उम्मेदवार तोक्ने र भोट हाल्न आदेश दिने शीर्ष नेतृत्वका प्रिय प्रभावशाली भाइहरू प्रायः सबै अन्तर्घातको शिकार बने। कुनै पनि पार्टीभित्र अन्तर्घात हुनु भनेको नेतृत्वको प्राधिकारलाई कार्यकर्ताले चुनौती दिनु नै हो। कम्युनिस्टहरूको एकता हुने सम्भावनाले आम कांग्रेसजनमा अनिश्चित भविष्यको आशंका त छँदै छ, सँगसँगै पार्टीलाई अहिलेको अत्यन्त कमजोर अवस्थामा नेतृत्वले नै पुर्याएको हो भन्ने तीव्र आक्रोश पनि छ। त्यसैले अघिल्ला निर्वाचनभन्दा यस पटक कांग्रेसका धेरै कार्यकर्ता मौन बसिदिए, अर्थात् नेतृत्वको आदेशलाई शिरोपर गरेर पार्टीलाई जिताउन कुनै उत्साह देखाएनन्। तिनले आफ्ना युवा सन्तानलाई कांग्रेसमा भोट हाल्न प्रेरित नै गरेनन्। फलस्वरूप : लोकतान्त्रिक खेमाको राम्रै भोट वैकल्पिक राजनीतिक शक्तिहरूतिर गयो। वरिष्ठ मानिएका कांग्रेसका केही नेताले क्रियाशील सदस्यसँगै भोट माग्नुपर्यो, कार्यकर्ताले पैसाबिना परिचालित हुन मानेनन् भन्ने गुनासो गरेको सुनियो। तर, नेतृत्वले सत्ताको चरम दुरुपयोग गरेर आर्थिक लाभ गरिरहेको र क्षमतावान् कार्यकर्ताको अवमूल्यन गर्दै सीमित मानिसलाई मात्र प्रवद्र्धन गरिरहेको देखेर आहत भएको क्रियाशील सदस्य कतिञ्जेल भावनामा बगेर पार्टीको लागि खट्न सक्छ ? सामाजिक सञ्जालमात्र अध्ययन गर्यो भने पनि नेतृत्वप्रति कार्यकर्ताको वितृष्णा बुझिन्छ। ओलीको महिमामण्डन र स्तुति गर्नेको फौज छ, तर देउवाको प्रतिरक्षा गर्नसमेत कसैले जाँगर चलाउँदैन। आफ्नै अधिकांश कार्यकर्ता, क्रियाशील सदस्य आदिलाई नियन्त्रण र परिचालन गर्ने सामथ्र्य गुमाउनुको अर्थ पार्टीको तल्लो तहले पुरानो नेतृत्वको अवज्ञा गरिसकेको बुझ्नुपर्छ। न्याय, स्नेह र उत्प्रेरणा प्रदान गर्न नसक्ने नेताले कार्यकर्ताको बफादारी कसरी पाउँछ ? आम मतदाताको स्तरमा त स्थिति झनै विकराल छ। कांग्रेसको पुनर्जीवनका लागि पार्टीको क्रियाशील सदस्यमाझ एउटा बहसको सिर्जना होस् भन्ने हेतुले केही साताअघि गगन थापाले देशले खोजेको कांग्रेस शीर्षकमा बडो गम्भीर लेख प्रकाशित गरेका थिए। थाहा पाएदेखि सधैं रूखमा मात्र मतदान गरेको मेरो साथीलाई त्यो लेख पढ्यौ भनेर सोधे। पढिनँ, देशले कहाँ कांग्रेस खोजेको छ र भन्ने ठाडो जवाफ दिएर उसले मलाई स्तब्धै पारिदियो। ऊजस्तै धेरै मान्छेलाई अहिले कांग्रेस मनपरेको छैन, तर किन मन परेको छैन भनेर सोध्यो भने त्यसको कुनै सटिक जवाफ आउँदैन। अर्थात् कांग्रेस कुनै खास कारणबिनै त्यसै मनपरेको छैन। कुनै पार्टीका लागि जनताको त्यस किसिमको विरक्तिभावभन्दा डरलाग्दो स्थिति के हुन सक्छ ? समाजमा अब कांग्रेस नै किन चाहियो भन्ने किसिमको अचम्मको बहस सिर्जना हुनुले आम जनताको तहमा कांग्रेस नेतृत्वप्रति कुन स्तरको मोहभंग भएको छ अनुमान लगाउन सकिन्छ। यस्तो स्थितिमा कांग्रेस पार्टी हिमाल, पहाड, तराई सबैतिर नराम्ररी पछारिँदा के ताज्जुब भयो र ? मुलुक संघीयतामा प्रवेश गर्दैगर्दा, अर्थात् राज्यको जरैदेखि पुनःसंरचना हुँदै गर्दा यस पटकको चुनाव भएको थियो। यस्तो ऐतिहासिक समयमा कांग्रेसको उपस्थिति र प्रस्तुतिले उसको अस्तित्वकै उपादेयतामा प्रश्न तेस्याएको छ। थुप्रै आशा र जिज्ञासा लिएर आएको संघीयतालाई जनमुखी बनाउन र उद्देश्यअनुरूप स्थापित गराउन अब केही कालसम्म मुलुकको समय र स्रोत खर्च हुनेछ। कांग्रेसको नेतृत्वदायी वा कुनै गम्भीर भूमिका बिनासंघीय नेपालले जतिजति जरो गाड्दै जान्छ, उतिउति कांग्रेसको अस्तित्व संकट बढ्दै जान्छ। ऊ नभई पनि देश चल्ने रहेछ भन्ने स्थापित हुँदै जान्छ र कालान्तरमा जनतालाई त्यसैमा बानी पर्छ। इतिहास साक्षी छ, समयको गतिमा चल्न नसक्ने पार्टीहरू असान्दर्भिक हुँदै जान्छन्। परिवर्तनको बेगलाई रोकेर बसिराख्यो भने कांग्रेसले पनि त्यो नियति नभोग्ला भन्न सकिन्न। तर, माथि विस्तारमा चर्चा गरिएको अवस्थाले कांग्रेस पार्टीमा नवजीवनको सम्भावना भने प्रशस्तै देखाउँछ। शीर्ष तहले एज, एजेन्डा, कार्यकर्ता र जनताको उपेक्षा आदि सबै कारणले अब पार्टी सञ्चालन गर्ने क्षमता गुमाइसकेको छ। सबैभन्दा तल्लो तहमा मोहभंग र गहिरो निराशाको स्थिति छ। परिवर्तनको संघारमा उभिएको देशको सबैभन्दा पुरानो पार्टीमा अब पनि बदलाव आएन भने त्यो आन्तरिक कलहमा फँसेर दुर्घटनामा पर्नेछ। अब के गर्ने त ? तलका कांग्रेसीको नेतृत्वप्रतिको मोहभंग नयाँ नभए पनि शीर्ष तहले पार्टी हाँक्न नसक्ने परिस्थिति कांग्रेसका लागि नौलो हो। परिवर्तनको यो अंकुरण वास्तविक परिवर्तन बनेर टुसाउन कांग्रेस पार्टीको सचेत तप्काले संगठित प्रयत्नहरू गरेको देखिनुपर्छ, जसले डिलमा उभिएर हेरिरहेको ठूलो जमातलाई तल ओर्लिएर संघर्षको कठीन अभियानमा सरिक हुन प्रेरित गरोस्। पार्टीमा विद्यमान विकृतिहरूलाई समूल नष्ट गरी संगठनको व्यापक पुनर्गठन गर्ने महŒवाकांक्षी ध्येय त छँदै छ। तर, त्यो टाढाको लक्ष्यलाई हासिल गर्न तगारो बनिरहेको पहिलो पुस्ताको बिदाइ पहिलो चरणको मिसन हुनुपर्छ। यति ठूलो हारपछि पनि नेतृत्वले नैतिक जिम्मेवारी लिँदै बिदा लिने परम्पराको सुरुवात भएन भने फेरि कहिले हुन्छ ? गुटको सहमतिमा विधानविपरीत गरिएका यावत निर्णय खारेज गराउने अभियान चालिनुपर्छ। सम्पूर्ण विकृतिको जड बनेर पार्टीलाई सिद्धान्तच्यूत पार्ने गुटतन्त्रविरुद्ध सानै र सीमित भए पनि प्रत्यक्ष आन्दोलन र विद्रोहको प्रयास देखिनुपर्छ। पार्टीका केही सचेत युवा नेताको देशव्यापी पुनर्जागरण अभियानलाई एउटा संगठित आरम्भ मान्न सकिए पनि त्यसको विस्तार केही समय सुस्त रहनेछ। अथवा भनौं, अन्यायमा परेको कार्यकर्ता अझै केही समय डिलबाट उत्रिन धकाउने छ, किनकि ऊ विद्रोहमा निस्किएपछि भोलि पार्टीभित्र आवश्यक पर्ने सुरक्षा र संरक्षणको सुनिश्चितता चाहन्छ। त्यस्तो सुनिश्चितता दिन सक्ने हैसियतधारी नेताको खोजी हुँदा कांग्रेसको परम्पराले प्रभावित धेरै मान्छेले शशांक कोइरालातिर आशावादी नजर लाउने गरेका छन्। महान् पिताका पुत्रमा केही न केही वंशाणुगत विशेषता सरेको होला भनेर अपेक्षा रहन्छ नै। आखिर त्यही अपेक्षा गरेरै कांग्रेसजनले भरोसापूर्वक उनलाई सभापतिलाई चुनौती दिन सक्ने हैसियत र पार्टीलाई संकटमुक्त पार्ने दायित्व बोकेको जिम्मेवार पदमा निर्वाचित गरेका हुन्। उनले पिताको सपना र प्रेरक इतिहासमा गर्व गरिराखेको र घरिघरि कांग्रेसलाई बचाउने कुरा गरेको सुनिन्छ, तर त्यसका लागि महत्वपूर्ण नीतिगत हस्तक्षेप गरेर पार्टीको संकट समाधानमा चाहिँ पटक्कै अग्रसरता लिएको देखिन्न। देशमा यत्रा राजनीतिक उथलपुथल हुँदा उनी कहीँकतै देखिन्नन्, मानौं कांग्रेसमा महामन्त्रीको पदै छैन। लाग्छ, उनी देउवासँग सम्झौताको सजिलो राजनीति गरेर आरामले विरासत धान्ने सुरमा छन्। तर, यही गतिमा कांग्रेस असान्दर्भिक र अस्वीकृत हुँदै जाने अनि आम कांग्रेसजन झन्झन् निराश र आत्मबलहीन हुँदै जाने हो भने स्वयं बीपी इतिहासको कुनै उपेक्षित फुटनोटमा हराउनेछन्, त्यो पनि कम्युनिस्टहरूले त्यति ठाउँ दिए भने। वास्तवमा, कांग्रेसजनको वर्तमान निराशाको ठूलो दोष त महामन्त्री शशांकको आश्चर्यजनक अकर्मण्यतालाई पनि जान्छ। उस्तै महान् बाबुका अर्का चर्चित छोरा अहिले नेतृत्वको दाबी त गरिरहेका छन्, तर उनी स्थानीय राजनीतिमा यसरी संकुचित भएका छन् कि कांग्रेस पार्टीको वास्तविक आकार र उदार परम्पराको मानौं उनलाई कुनै हेक्का नै छैन। नेतृत्वसँग सम्झौताको राजनीतिक प्रबन्धमार्फत पद, प्रतिष्ठा र निरीह कार्यकर्तामाथि हैकमको अधिकार हासिल गरेर पार्टीमा प्रभावशाली बनेका दोस्रो तहका कुनै नेतामा पनि परिवर्तनको अग्रसरता लिने नैतिक धरातल छैन। माथिको आशीर्वाद नरहने बित्तिकै तिनको कथित प्रभाव पनि स्वत : धराशयी हुन्छ। त्यसैले निर्वाचन हारेका कांग्रेसका मध्यम कदका नेताहरूमा कहिलेकाहीँ देखिने असन्तोष पार्टी एलिटहरूको तहमा विकसित हुन खोजिरहेको अन्तर्विरोधको संकेत नभएर आसन्न महासमिति बैठकमा थपिन सक्ने पदाधिकारी पद हत्याउने घुर्की मात्र हो। महाधिवेशमा सर्वाधिक मत ल्याएर केन्द्रीय सदस्य बनेका शेखर कोइरालामा यदाकदा देखिने विद्रोह र नैतिक राजनीतिको झिल्को पनि शशांककहाँ बेलाबेला आयोजना गरिने कोइराला वंशको लन्च मिटिङमा निभ्ने गरेको छ। विडम्बना नै भनौं, राजनीति असल मानिसका कामनाअनुसार सरल रेखामा हिँड्दैन। यावत कमीकमजोरीका बावजुद परिस्थितिले फेरि पनि यही दोस्रो पुस्ताका नेतालाई एउटा अवसर दिनेछ, देउवाको विद्रोही इतिहासबाट प्रेरणा लिएर सम्झौतापरस्त राजनीतिबाट मुक्त हुँदै नेतृत्वको दाबी गर्ने। कुनै प्रभावशालीले त्यति आँट गरेर शीर्ष खुड्किलो उक्लिन पनि सक्ला, तर त्यो आवरणको रूपान्तरणमात्र हुनेछ, साँचो अर्थमा पार्टीले खोजेको पुनर्निर्माणको आरम्भ होइन। पार्टी आदर्शप्रति प्रतिबद्ध सक्षम, इमानदार र समर्पित मानिसहरू निर्णायक तहमा नपुगी कांग्रेसको पुनरुत्थान अब असम्भव छ। त्यस्तो नेतृत्व भएको कांग्रेस खोजी रहेको जनतासँग लोकतान्त्रिक फाँटमा अब थुप्रै विकल्प उपलब्ध छन्, जसरी चलेको भए पनि कांग्रेसै रोज्नुपर्ने बाध्यता समाप्त भइसकेको छ। कसले गर्ला त उद्धार ? देशैभरिका निष्ठावान् कांग्रेसजनको हृदयमा आक्रोश र असन्तोष भुसको आगोझैं सल्किएको छ। त्यो निभ्नुअघि नै तिनले फेरि एकचोटि बीपीलाई स्मरण गर्दै कांग्रेसलाई यो संकटबाट जोगाउने मिसनमा अग्रसर हुने समय आएको छ। बीपीले सायद यही दुर्दशाको पूर्वानुमान गरेर भनेका थिए, पार्टी सत्तामा आएपछि भुइँफुट्टाहरू हाबी हुनेछन्। त्यसबेला पार्टी शुद्धीकरणका लागि एकचोटि फेरि निष्ठावान् कांग्रेसजनले संघर्ष गर्नुपर्नेछ। हिजो पार्टीको स्थापनाकालदेखिको उद्देश्य बहुलवादमा आधारित लोकतन्त्रिक व्यवस्थाको प्राप्तिका लागि कांग्रेसजनले दलविहीन निरंकुश तानाशाहीदेखि उग्रवामपन्थी प्रवृत्तिजस्ता बाह्य शक्तिका विरुद्ध संघर्ष गर्नुपरेको थियो। पार्टीका समर्पित सिपाहीहरूले अब फेरि संगठनभित्रकै भुइँफुट्टा प्रवृत्तिलाई परास्त गर्ने अर्को लडाइँमा होमिनुपर्ने बेला आएको छ। हिजो बाहिरका एक्ला राजाविरुद्धको संघर्षभन्दा पार्टीभित्र मौलाएको बहुआयामिक राजशाहीसँगको यो लडाइँ किञ्चित पनि सहज हुने छैन। तर, सच्चा कांग्रेसजनको हृदयको आगोले पार्टी पुनर्जागरणको अभियानमा हिँडेका युवा नेताहरूको अगाडि जाने बाटोलाई प्रज्जवलित गरेर लक्ष्यसम्म पुर्याउन सक्छ। तिनैबाट नयाँ नेतृत्व जन्माउन पनि सक्छ। हिजो गणतन्त्रको उद्घोष गर्दा पनि ती सानै थिए, आज पार्टीमा आमूल सुधारको माग गर्दा पनि तिनको हैसियत सानै लाग्छ। तर, जसरी युवासुलभ एकोहोरो हठले तिनले पार्टीलाई गणतन्त्र स्वीकार्न बाध्य पारे, निरन्तरको प्रयत्नले कांग्रेसलाई पुनःजागृत गर्ने पनि तिनमा सामथ्र्य र सम्भावना छ भन्ने विश्वास किन नगर्ने ? आसन्न महासमिति बैठकमा आफ्नो त्यो भरोसालाई प्रकट गरेर कांग्रेसजनले पार्टीमा ऐतिहासिक हस्तक्षेप गर्न सक्छन्। महासमिति बैठकमा असन्तुष्ट देखिएका प्रभावशालीहरूको व्यवस्थापनका लागि केन्द्र र प्रदेश तहमा केही पद सिर्जना गरेर पार्टी पुनर्निर्माणको आम आकांक्षालाई समन गर्ने प्रयत्न हुन सक्छ, जसको कठोर प्रतिवाद गर्दै तिनले पार्टीलाई शीघ्र महाधिवेशनसम्म पुर्याउन सके भनेमात्र अपेक्षित परिवर्तनको जग खनिने छ। माथिका ठुल्ठूला नेताहरूले जतिसुकै अकिञ्चन ठाने पनि पार्टीमा कसैको हैसियत निर्धारण गर्ने अन्तिम अधिकार कसैसँग छ भने धरातलमा उभिएर पार्टीको उत्थानका लागि जीवन दिएका तिनै तलका कर्मठ कांग्रेसजनहरूसँग मात्र छ।"
ईपीजी सुझाव : बौद्धिक खुराक,"तोकिएको दुई वर्षको समयसीमाभित्र सुझाव प्रतिवेदन बुझाउने उत्तरार्धमा पुगेको नेपालभारत प्रबुद्ध व्यक्ति समूह (इमिनेन्ट पर्सन ग्रुपईपीजी) अब प्रतिवेदन लेखनमा केन्द्रित भएको छ। काठमाडौंमा शनिबार र आइतबार बस्ने सातौं बैठकले संयुक्त प्रतिवेदन लेखन सुरु गर्ने र मस्यौदाको स्वरूपबारे अन्तिम टुंगो लगाउने भनिएको छ। नेपालभारत दुईपक्षीय सम्बन्धका विविध आयामलाई एउटै टेबलमा छलफल गरी आवश्यक परिमार्जनसहित सुझाव बुझाउने उद्देश्यसाथ गठन गरिएको ईपीजीको छैटौं बैठकसम्म दुवै मुलुकको हितका मुद्दामा दुवै पक्षले आआफ्ना धारणा राख्ने र त्यसमा बहस तथा छलफल गर्ने कार्य सकिसकेको हुँदा यसपटकको बैठक संयुक्त सुझाव प्रतिवेदन लेखनमा केन्द्रित हुने भएको हो। सुझाव प्रतिवेदन लेखनको सुरुवात बैठकमा भारत र नेपाल दुवैतर्फबाट छैटौं बैठकसम्म गरिएका छलफलबाट सहमतिमा पुगेका बुँदासहितको प्रारम्भिक प्रतिवेदन प्रस्तुत गरिनेछ। विगतमा भएको साझा सहमतिअनुसार हामीले पनि प्रारम्भिक प्रतिवेदन तयार पारेर लैजाँदै छौं, नेपाली पक्षबाट पनि प्रतिवेदन तयार पारिँदै छ। दुई मुलुकको आपसी हितलाई ध्यानमा राख्दै कुनकुन बुँदा संयुक्त सुझाव प्रतिवेदनमा समावेश गर्ने भन्नेबारे निर्क्यौल यस पटकको बैठकमा गरिनेछ, समूहका भारतीय पक्षका संयोजक भगतसिंह कोशियारीले अन्नपूर्णसँग भने। दुई वर्षको अवधिमा आवश्यकताअनुरूप जति पटक बैठक बस्न सकिने भए पनि तोकिएको समयावधि नजिकिँदै गएको हुँदा यसलाई टुंगोमा पुर्याउनेमा अहिले दुवै पक्ष हतारिएका छन्। असार २० गतेभित्र (४ जुलाई २०१८) सम्म दुवै मुलुकका सरकार प्रमुखलाई सुझाव प्रतिवेदन बुझाउने जिम्मेवारीअनुरूप डेढ महिनाको अन्तरालमा दोस्रो बैठक राखिएको हो। आठौं बैठक निर्णायक यो बैठकपछि भारतमा बस्ने आठौं बैठक निर्णायक हुने कोशियारीले संकेत दिए। दिल्लीमा बस्ने अर्को बैठक (आठौं बैठक) अन्तिम तथा निर्णायक हुन्छ। त्यसपछि औपचारिक रूपमा प्रेस सम्मेलन गरेर जानकारी गराउँछौं, कोशियारीले भने। नेपालको मुख्य चासो रहेको १९५० को शान्ति तथा मैत्री सन्धि परिमार्जन गर्ने विषयमा सुझाव राख्ने कुरामा भारतको सुरक्षा हितको अडान भने कायमै छ। कोशियारीले भने, यो बैठकमा नेपाली पक्षबाट आउने सुझाव सुनेर दुईपक्षीय हितलाई ध्यानमा राख्दै सन्धि परिमार्जनका सुझाव समावेश गर्नेछौं। यसमा नेपाली पक्षको चासोसँगै भारतको सुरक्षा हित पनि उत्तिकै महŒवपूर्ण रहेको छ, उनले थपे। नेपालले भारतको सुरक्षा संवेदनशीलता ध्यानमा राख्दै नेपालको हितअनुकूल हुने गरी सन्धिको दफा २,५,६ र ७ लाई परिमार्जनको सुझाव राख्न चाहेको छ। यद्यपि, छैटौं बैठकपछि सन्धि यथास्थानमा नरहने सुझाव दिन दुवै पक्षबीच सहमति भएको प्रतिक्रिया नेपाली पक्षले दिएको थियो। त्यसैले सबै कुरा सामान्य रहे शान्ति तथा मैत्री सन्धिलगायत असमान सन्धि सम्झौता परिमार्जित स्वरूप पनि यो बैठकबाट टुंगिने अनुमान छ। सन्धि परिमार्जनको सुझाव राख्न गत महिना नयाँदिल्लीमा सम्पन्न छैटौं बैठकमा मात्र भारतीय पक्ष लचिलो देखिएको हो। नेपाली समूहका सदस्य डा राजन भट्टराईका अनुसार दुई मुलुकको इतिहासमै असमान सन्धि सम्झौतालगायत आर्थिक, सामाजिक, सांस्कृतिक सम्बन्धका बृहत् पक्षबारे एउटै टेबलमा पहिलो पटक छलफल भएको हो। बैठकको सकारात्मक पक्ष नै यही रहेको उनको भनाइ थियो। यसअघिका बैठकमा नेपालभारतबीचको द्विपक्षीय सम्बन्धमा लामो समयदेखि मतभेद रहँदै आएको आर्थिक, सामाजिक, सांस्कृतिक तथा विविध विषयमा विभिन्न कार्यपत्र प्रस्तुत गरी बृहत् छलफल गरिसकिएको छ, सन्धि परिमार्जनको सुझावबाहेक विषयमा एकप्रकारको सहमति भइसकेको छ, भारतीय पक्षका एक सदस्यले भने। परिवर्तित बोली वाम गठबन्धनले प्रतिनिधिसभा तथा पहिलो संघीय निर्वाचनमा पाएको दुईतिहाइ बहुमतपछि भारत सरकारको नेपालप्रति परिवर्तित रणनीतिसँगै प्रबुद्ध समूहको भूमिका पनि लचक बनेको छ। हुन त प्रबुद्ध समूहको भूमिका सुझाव दिने समितिका रूपमा सीमित भए पनि सत्तारुढ पार्टी भारतीय जनता पार्टीका नेता भगतसिंह कोशियारी संयोजक रहेको यो समूहमार्फत भारत सरकारको चासो अप्रत्यक्ष रूपमा भए पनि प्रतिविम्बित हुनुलाई स्वाभाविक मान्नुबाहेकको विकल्प नेपाली पक्षसँग छैन। त्यसो त निर्णायक भूमिका प्रतिविम्बित गरिरहेको समूहको सातौं बैठकसम्म आइपुग्दा प्रारम्भिक अडान पनि परिवर्तन भएको छ। दुवै मुलुकका सरकारलाई सुझाव दिन गठित समूहले सुरुका दिनमा निर्णायक भूमिका सरहकै बुझाइ प्रस्तुत गरेको थियो। अहिले आएर सुझाव प्रतिवेदनको सार बैद्धिक खुराक (इनपुट) मात्रै हुने भनाइ राख्न थालिएको छ। हाम्रो काम सुझाव दिनेसम्मको हो, यसलाई कार्यान्वयनमा ल्याउने जिम्मेवारी दुवै मुलुकका सरकारको हो, समूहका भारतीय एक सदस्यले भने। समूह, मोदी र ओली ०७१ साउन (अगस्ट २०१४) मा पहिलो नेपाल भ्रमणका बेला आयोजित एक रात्रिभोज कार्यक्रममा भारतीय प्रधानमन्त्री नरेन्द्र मोदीले दुई मुलुकबीचको सौहार्दपूर्ण सम्बन्धबीच यो सन्धिलाई राजनीतिक मुद्दा नबनाउन नेपाल सरकार तथा विभिन्न राजनीतिक दललाई आग्रह गरेका थिए। भारतीय सुरक्षा संवेदनशीलतालाई ध्यानमा राखी सन्धिमा नेपालले चाहेअनुरूप परिमार्जन अथवा प्रतिस्थापन नै गर्न भारत सरकार तयार रहेको आश्वासन मोदीले दिएका थिए। पहिलो पटक प्रधानमन्त्री हुँदा भारतीय प्रधानमन्त्री मोदीको निमन्त्रणामा केपी ओलीले ०७२ फागुन (फेब्रुअरी २०१६)मा भारत भ्रमण गरेका थिए। भारतले लगाएको अघोषित नाकाबन्दी नहटाएसम्म भारत भ्रमणमा नआउने ओलीको अडानपछि आंशिक रूपमा खोलिएको सोही भ्रमणका समयमा प्रबुद्ध समूहको टोलीको नाम सार्वजनिक भएको थियो। नेपालका तर्फबाट भारतका लागि पूर्वराजदूत डा भेषबहादुर थापा संयोजक तथा पूर्वमन्त्री नीलाम्बर आचार्य, अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्याय र एमाले नेता डाराजन भट्टराई तथा भारतका तर्फबाट संयोजक भगतसिंह कोशियारी तथा सदस्यहरू प्राध्यापकद्वय महेन्द्र पीलामा तथा बीसी उप्रेती, नेपालका लागि पूर्वभारतीय राजदूत जयन्त प्रसादको नाम सार्वजनिक गरिएको थियो। नेपाली समूहका सदस्य डा राजन भट्टराईका अनुसार दुई मुलुकको इतिहासमै असमान सन्धि सम्झौतालगायत आर्थिक, सामाजिक , सांस्कृतिक सम्बन्धको बृहत् पक्षबारे एउटै टेबलमा पहिलो पटक छलफल भएको हो। बैठकको सकारात्मक पक्ष नै यही रहेको उनको भनाइ थियो। त्यसअघि तत्कालीन प्रधानमन्त्री डा बाबुराम भट्टराईको २०६८ कात्तिक (अक्टोबर २०११) मा भएको भारत भ्रमणका बेला यस्तो समिति बनाउने विषय उठे पनि त्यसबारे मोदीको दुई पटकको नेपाल भ्रमणमा छलफल हुँदै ओलीको भारत भ्रमणका बेला मूर्तरूप पाएको थियो। भारतीय जनता पार्टीको बहुमतको सरकार भएको हुँदा कार्यकालको अन्तिम वर्षमा पुगेका मोदी तथा संयोगले दुई वर्षको अन्तरालमा दोस्रो पटक प्रधानमन्त्री बनेका ओलीलाई नै समूहले संयुक्त सुझाव बुझाउनेछ। डेढ वर्षको अन्तरालमा ६ वटा बैठक सम्पन्न गरेको समूहले तोकिएको दुईवर्षे समयसीमा अर्थात् असार २० (४ जुलाई २०१८) सम्म प्रतिवेदन बुझाइसक्नु पर्नेछ। सन्धि परिमार्जनमा लचकताको अर्थ नेपालको राजनीतिमा भारतको अनुकूलताविपरीत परिणाम आउँदै गएपश्चात् भारतले कोर्स करेक्सन गर्ने रणनीति अख्तियार गरेको छ। अझ प्रतिनिधिसभा तथा पहिलो संघीय निर्वाचनमा दुईतिहाइ बहुमतले नेपालमा वामपन्थी दलको विजयपछि नेपालसँगको सम्बन्ध कुनै पनि हालतमा सुधार्नै पर्ने भारतको आवश्यकता भएको छ। नेपालमा बढ्दो भारतविरोधी भावना अनि नेपालमा गुमेको विश्वासलाई ब्युँत्याउन भारत सरकार सकेजति लचक देखिएको छ। वाम गठबन्धको सरकारसँगको सहकार्यका लागि भारत सरकारको आतुरता, सरकार गठनअघि नै प्रधानमन्त्री मोदीको पटकपटक ओलीलाई फोन तथा भारतीय विदेशमन्त्रीको आकस्मिक नेपाल भ्रमण यसका पछिल्ला दृष्टान्त हुन्। अझ नेपालका लागि भारतीय राजदूत मञ्जीवसिंह पुरी सम्बन्ध सुधारमा सबैभन्दा बलियो भूमिकामा देखिएका छन्। रमाइलो स्वभावमा प्रस्तुत हुने पुरी वाम गठबन्धनको सरकारसँग सहकार्यका लागि भारत सरकारको रणनीति परिवर्तनको प्रमुख द्योतक मानिएका छन्। अर्कोतर्फ नेपालले १९५० मा हस्ताक्षरित शान्ति तथा मैत्री सन्धि उल्ट्याउन भनेदेखि नै हाम्रा लागि पनि लाभकारी हो भन्ने दिल्लीले निष्कर्ष निकालेको छ। यो सन्धिमा पहिलो पटक नेपालको सार्वभौमिकतालाई स्वीकार गरिएको छ। त्यसअघि नेपालको छुट्टै अस्तित्व स्वीकार गर्ने कुनै आधार नभएको अवस्था थियो। त्यसको अर्थ नेपाल भारतको प्रोटेक्टरेट (संरक्षित) भनेर बुझिने अवस्था थियो। भारतीय पक्षले यो कुरा बुझेको छ। प्रबुद्ध समूहको बैठकमा नेपालको राजनीति तथा भारतसँगको सम्बन्धको बृहत् विषयमा समग्र नेपाललाई १९५० को सन्धिमा केन्द्रित गरिदिँदा पछिल्लो समय भारत नै खुसी भएको छ। अहिले नयाँ ढंगले गएन भने नेपाल चीनको प्रभावबाट मुक्त हुँदैन भन्ने कुरा भारतमा प्रतिविम्बित भएको छ। त्यसैले पनि नेपालले चाहेको विषयमा प्रवेश गरेर नेपाली जनताको मन जित्ने मुडमा भारत पुगेको छ। छैटौं बैठकमा भारतीय पक्षको देखिएको लचकता पनि परिवर्तित मनोदशाको प्रतिविम्ब हो। भारतीय प्रधानमन्त्री मोदीको स्पष्ट निर्देशनमा नेपाली पक्षले प्राथमिकतासाथ जोड दिँदै आएको सन्धिमा परिवर्तन गर्ने साझा सुझाव प्रतिवेदनमा राख्नका लागि भारतीय पक्ष सहमत भएको छ। यद्यपि, यसको अन्तिम निर्क्यौल भने आठौं बैठकमा राखिने सुझावले बताउनेछ। सुझाव कार्यान्वयनको आधार नेपालमा कम्युनिस्ट पार्टीको एकल शासनको पक्षधर चीन रहेको र सो आकांक्षा सजिलै पूरा भएको भारतको बुझाइ छ। सफलतापूर्वक ओली नेतृत्वको सरकार गठनलगत्तै सुनिश्चित गरिएको वाम एकतासँगै दिल्लीको चिन्ता थप गहिरिएको छ। त्यसैले पनि प्रबुद्ध समूह भारत सरकारका लागि नेपाली जनताको मन जित्ने वैकल्पिक माध्यम बन्न पुगेकोे छ। भारतीय सुरक्षा चासोलाई केन्द्रमा राख्दै सन्धि परिमार्जनका विषयमा लचक भएर प्रतिवेदनमा सुझाव राख्न भारतीय पक्ष निर्देशित छ। बैठकले सुझावमा केके बुँदा राख्छ कसरी राख्छ भन्ने कुरा अन्तिम बैठकपछि मात्र थाहा हुन्छ। तर, यो सुझाव प्रतिवेदन कार्यान्वयन हुनेमा आश्वस्त हुने आधार भविष्यमा मात्र थाहा हुन सक्छ। यद्यपि, नेपाली पक्षका संयोजक डा भेषबहादुर थापाले आश्वस्त पार्न तर्क प्रस्तुत गरेका थिए , कार्यान्वयन नै नहुने भए ईपीजी गठन नै हुँदैनथ्यो, त्यसैले कार्यान्वयन होला भन्ने विश्वास गर्नुको विकल्प छैन। हाम्रो काम सुझाव दिनेसम्म हो, कार्यान्वयन त दुवै मुलुकका सरकारले गर्ने हो। थापाले भनेजस्तै व्यावहारिक रूपमा सुझाव लागू गर्न कठिनाइ छन् तर यसको औचित्य प्रमाणित गर्न भारत सरकारले कति तदारुकता देखाउँछ तथा नेपाल सरकारका संयन्त्र कसरी परिचालित हुन्छन्, त्यसमा भर पर्छ। अन्यथा, बौद्धिक इन्पुटको रूपमा मात्र लिएर यसको व्यावहारिक कार्यान्वयन हुन सकेन भने यो एउटा रिपोर्टमा मात्र सीमित हुनेछ। नेपाली समूहका सदस्य भट्टराईका अनुसार दुई मुलुकको इतिहासमै असमान सन्धिसम्झौतालगायत आर्थिक, सामाजिक, सांस्कृतिक सम्बन्धका बृहत् पक्षबारे एउटै टेबलमा पहिलो पटक छलफल भएको हो। बैठकको सकारात्मक पक्ष नै यही रहेको उनको भनाइ थियो। ओलीलाई प्रतिवेदन बुझाइने पालैपालो नेपाल र भारतमा बैठक बस्ने प्रावधानअनुरूप सातौं बैठक काठमाडौंमा बस्न लागेको हो। यसअघि चौथो बैठक उत्तराखण्डको देहरादुनमा बसेको थियो भने पाँचौं काठमाडौं र छैटौं बैठक नयाँदिल्लीमा बसेको थियो। संयोग नै भएको छ, नेपालमा प्रधानमन्त्री ओलीको पहिलो कार्यकालका समयमा गठित समूहले उनकै नेतृत्वको सरकारलाई प्रतिवेदन बुझाउनेछ। त्यसैले पनि भारतीय समूहका संयोजक भगतसिंह कोशियारीले दिल्लीमा सम्पन्न पछिल्लो बैठकका बेला प्रतिक्रिया दिएका थिए, ओलीजीकै पालामा ईपीजीले औपचारिकता पाएको थियो, उहाँलाई नै सुझाव बुझाउनु त झन् राम्रो हो। नयाँदिल्लीबाट"
आर्मीले उचाल्यो हेटौंडा गोल्डकपको उपाधि,"हेटौंडाः तेस्रो हेटौंडा गोल्डकप फुटबल प्रतियोगिताको उपाधि चुम्दै नेपाल आर्मीले यस वर्षको सर्वाधिक सफल क्लब बन्न सफल भएको छ । शनिबार हेटौंडा १० स्थित वन बिज्ञान अध्ययन संस्थानको खेल मैदानमा भएको फाइनलमा नेपाल पुलिस क्लबलाई टाइब्रेकरमा ४३ गोलअन्तरले पन्छाउँदै आर्मी प्रतियोगिताको च्याम्पियन भएको हो । खेल अवधिभर दबाबमा रहेका दुवै क्लबका गोल गर्ने पटक पटकको प्रयास असफल भएपछि नतिजाका लागि टाइब्रेकरको सहारा लिइएको थियो । गोलक्षक निर्णायक भूमिकामा रहेको टाइब्रेकरमा आर्मीका गोलरक्षक विकेश कुथु नायक सावित भए । उनले पुलिसका दुईवटा प्रहार निस्तेज पार्दै नेपाल आर्मी क्लबलाई सिजनको छैठौं उपाधि चुम्न योगदान दिए । पुलिसका तेज तामाङ र बुद्ध लामाको प्रहार विकेशले बचाए । आर्मीको तर्फबाट दीप लामा, विकेश कुथु, विवेक बस्नेत र सन्तोष तामाङले गोल गरेका थिए । तर धेरै दर्शकले अपेक्षा गरेका आर्मीका स्टार फरवार्ड नवयुग श्रेष्ठको प्रहार पोलमा लागेर फर्किएको थियो । पुलिसको तर्फबाट टाइब्रेकरमा अजित राजभण्डारी, सुमन लामा र दिनेश राजवंशीले गोल गरे । आर्मीले उपाधिसँगै नगद पाँच लाख रुपैयाँ प्राप्त हात पारेको छ । उपविजेता नेपाल पुलिस क्लबले नगद तीन लाखसहित शिल्ड र मेडलमा चित्त बुझाउनुपर्यो । उनीहरुलाई हेटौंडा उपमहानगरपालिकाका उपमेयर मीना लामा, मध्यपृतना हेटक्वाटर सुपारिटारका पृतनापति उपरथी प्रभुमराम शर्मा, तीन नम्बर प्रदेश प्रहरी प्रमुख एआईजी केशरिराज घिमिरे लगायतले शिल्ड, नगद तथा सम्मानपत्र प्रदान गरेका थिए । पाण्डे उत्कृष्ट खेलाडी प्रतियोगिताको सर्वोत्कृष्ट खेलाडी आर्मीका डिफेन्डर विमल पाण्डे घोषित भए । उनले नगद ५० हजार रुपैयाँ प्राप्त गरे । फाइनल खेलको म्यान अफ दी म्याच आर्मीका गोलरक्षक विकेश घोषित भए । उनले नगद पाँचहजार रुपियाँ प्राप्त गरे । उत्कृष्ट प्रशिक्षक आर्मीका नवीन न्यौपाने, गोलरक्षक आर्मीका विकेश कुथु घोषित भए । उत्कृष्ट डिफेन्डर पुलिसका दिनेश राजवंशी, फरवार्ड पुलिसका अभिषेक रिजाल तथा मिडफिल्डर तेज तामाङ घोषित भए । उत्कृष्ट घोषित सवै प्रशिक्षक तथा खेलाडीले नगद पाँचहजार रुपियाँ प्राप्त गरे । यसवर्ष आर्मीले खप्तड गोल्डकप, वीरगञ्जमा विशाल स्मृति,सिमरा गोल्डकप, सताक्षी गोल्डकप, मेची नेत्रालय गोल्डकपको उपाधिमा कब्जा जमाएको छ । पुलिसले भने आहारारा गोल्डकप जितेको छ । सुमन भोम्जन स्मृति खेलकुद प्रतिष्ठानको आयोजनामा फागुन ५ गतेबाट सञ्चालन भएको प्रतियोगितामा विभागीय तीनसहित आठ टिमको सहभागिता थियो ।"
प्रधानमन्त्री कप राष्ट्रिय महिला क्रिकेट : सेमिफाइनल समीकरण पूरा,"धनगढी : धनगढीमा जारी प्रधानमन्त्री कप राष्ट्रिय महिला क्रिकेट प्रतियोगिताको सेमिफाइनल समीकरण पूरा भएको छ। शुक्रबार भएको पहिलो खेलमा पूर्वाञ्चलले मध्यपश्चिमाञ्चललाई ९८ रनले पराजित गर्दै अन्तिम चारमा स्थान सुरक्षित गरेको हो। शुक्रबार नै भएको अर्को खेलमा मध्यमाञ्चलले घरेलु टोली सुदूरपश्चिमलाई १२ रनले स्तब्ध बनायो। पहिलो खेलमा नेपाली टोलीकी कप्तानसमेत रहेकी पूर्वाञ्चलकी रुविना क्षत्रीको उत्कृष्ट प्रदर्शनमा पूर्वाञ्चलले मध्यपश्चिमाञ्चललाई फराकिलोअन्तरले पाखा लगायो। पूर्वाञ्चल समूह उपविजेता बन्दै सेमिफाइनल पुगेको हो। टस जितेर ब्याटिङ गरेको पूर्वाञ्चलले निर्धारित २० ओभरको खेलमा पाँच विकेट गुमाएर एक सय ३४ रन बनायो। पूर्वाञ्चलका काजोल श्रेष्ठले ४२, कप्तान रुविना क्षत्रीले ४१ र रोमा थापाले २५ रन बनाए। तेस्रो विकेटका लागि क्षत्री र श्रेष्ठले ६८ रनको साझेदारी गरेका थिए। मध्यपश्चिमाञ्चलकी अनुपमा गिरी, नेरी थापा, साया बस्नेतले एकएक विकेट लिए। एक सय ३५ रनको विजयी लक्ष्य पछ्याएको मध्यपश्चिमाञ्चलले १९ ओभरमा सबै विकेट गुमाएर ३६ रनमै समेटियो। मध्यपश्चिमाञ्चलले १२ रन अतिरिक्त पाएको थियो। मध्यपश्चिमालका कुनै पनि खेलाडीले दोहोरो अंकमा रन बनाउन सकेनन् भने चार खेलाडीले खातासमेत खोल्न सकेनन्। मध्यपश्चिमालकी सीता मगरले ६ तथा शान्ति खत्री र सृष्टि डाँगीले समान चार रन बनाए। मध्यपश्चिमाञ्चललाई सस्तैमा समेट्न पूर्वाञ्चलकी कप्तान रुविना, अनुपमा चौधरी र संगम तामाङले दुईदुई विकेट लिए। खेलको प्लेयर अफ दी म्याच पूर्वाञ्चलकी कप्तान रुविना भइन्। अर्को खेलमा मध्यमाञ्चलले सुदूरपश्चिमलाई १२ रनले हरायो। मध्यमाञ्चल समूह विजेता बन्दै अन्तिम चारमा पुगेको हो। टस जितेर ब्याटिङ गरेको मध्यमाञ्चलले २० ओभरमा सात विकेट गुमाउँदै एक सय पाँच रन जोडेको थियो। मध्यमाञ्चलका लागि सीता श्रेष्ठले २३, अस्मिता खरेलले २२ तथा रोशनी बोहरा र कप्तान आरती विराडीले १४१४ रन बनाए। दोस्रो विकेटका लागि रोशनी र अस्मिताले २९ रनको साझेदारी गर्दै सम्मानजनक योगफलमा पुर्याएका थिए। सुदूरपश्चिमकी कविता जोशीले चार तथा कविता कँुवर र लक्ष्मी साउदले एकएक विकेट लिए। एक सय ६ रनको मध्यम लक्ष्य पछ्याएको घरेलु टोली सुदूरपश्चिमले उत्कृष्ट सुरुवातका बाबजुत हार व्यहोर्न पर्यो। सुदूरपश्चिमले २० ओभरमा तीन विकेट गुमाएर ९३ रन मात्रै बनाउन सक्यो। सुदूरपश्चिमका लागि कविता कुँवर र कप्तान मञ्जु बोगटीले ३६ रनको साझेदारी गरेका थिए। कविताले २२ रन बनाइन् भने कप्तान मञ्जुले आठ रनको योगदान दिइन्। उत्कृष्ट बलिङ गरेर तेस्रो नम्बरमा ब्याटिङ गर्न आएकी कविता जोशीले अविजित रहँदै ३९ रन बनाए पनि टोलीलाई जित दिलाउन सकिनन्। प्लेयर अफ दी म्याच मध्यमाञ्चलकी सीता श्रेष्ठ भइन्। शनिबार हुने सेमिफाइनलमा मध्यमाञ्चलले पूर्वाञ्चलसँग प्रतिस्पर्धा गर्नेछ। यस्तै अर्को खेलमा सुदूरपश्चिमलले विभागीय टोली एपीएफसँग खेल्नेछ। प्रतियोगिताको विजेताले पाँच लाख तथा उपविजेताले दुई लाख रुपैयाँ पुरस्कार प्राप्त गर्नेछन्।"
हेटौंडा गोल्डकप : उपाधि चुम्ने दुव टोलीको दाबी,"हेटौंडा : दुई विभागीय टोली नेपाल आर्मी क्लब र नेपाल पुलिस क्लब हेटौंडा गोल्डकप फुटबल प्रतियोगिताको उपाधिका लागि शनिबार आमनेसामने हुँदैछन्। साबिक विजेता आर्मी र पुलिसका प्रशिक्षकले जारी तेस्रो संस्करणको उपाधि जित्ने दाबी गरेका छन्।शुक्रबार भएको प्रिम्याच कन्फ्रेन्समा दुवै क्लबका प्रतिशक्षकले उपाधि चुम्नेमा विश्वस्त रहेको बताए। आर्मीले फाइनलको यात्रा तय गर्ने क्रममा पहिलो खेलमा सुदूरपश्चिमलाई टाइब्रेकरमा पन्छाएको थियो थियो भने सेमिफाइनलमा मनाङ मस्र्याङ्दीलाई १० गोलले पराजित गर्दै पुलिससँगको भेट पक्का गरेको थियो। पुलिसले हेटौंडाको विजय युथलाई ३० र संकटालाई २० गोलले पराजित गर्दै उपाधिको दाबेदारका रूपमा आफूलाई उभ्याएको हो। यस वर्ष मोफसलमा भएको पाँच गोल्डकप आफ्नो पक्षमा पार्दै पहिलो नम्बरको क्लब बनेको आर्मी र पछिल्लो समय लयमा देखिएको पुलिस क्लबबीचको खेल रोमाञ्चक र प्रतिस्पर्धात्मक हुने दर्शकको अपेक्षा छ। हालसम्म आर्मीले निर्धारित समयमा दुई गोल गरेको छ भने एक गोल खाएको छ। पुलिसले पाँच गोल गरेको छ भने अहिलेसम्म गोल खाएको छैन। आर्मीका प्रशिक्षक नवीन न्यौपानेले यस वर्ष पनि उपाधि रक्षा गर्न तयार रहेको बताए। हामी साबिक विजेता हौं। हेटौंडाको उपाधि जित्दै यस वर्ष हामी छैटौं ट्रफी भित्र्याउने तयारीमा छौं, उनले भने। पुलिसका प्रशिक्षक अनन्तराज थापाले आफूहरूले हेटौंडामा उत्कृष्ट खेल खेलिरहेको र पुलिस क्लबको बढ्दो खेलको स्तरको कारण सजिलै उपाधि चुम्ने दाबी गरे। हाम्रो टिमवर्क राम्रो छ। खेलको स्तर पनि बढेकाले उपाधि हामीले नै उचाल्छौं उनले भने। यस वर्ष आर्मी र पुलिस मोफसलमा भएका नकआउट फुटबलको फाइनलमा पहिलो पटक भिड्दैछन्। आर्मीका तर्फबाट नवयुग श्रेष्ठ, भरत खवास र जर्जप्रिन्स कार्कीलगायतका खेलाडी मैदानमा उत्रँदैछन् भने पुलिसका नीरकुमार राई, सुमन लामा र अभिषेक रिजाल मुख्य खेलाडी हुन्। हेटौंडा१० स्थित वनविज्ञान खेलमैदानमा सुमन भोम्जन खेलकुद प्रतिष्ठानको आयोजनामा जारी प्रतियोगिताको विजेताले पाँच लाख र उपविजेताले तीन लाख प्राप्त गर्ने प्रतियोगिताका संयोजक विशाल घोषले जानकारी दिए। प्रतियोगिताका उत्कृष्ट गोलरक्षक, डिफेन्डर, मिडफिल्डर, फरवार्ड र प्रशिक्षकले जनही १५ हजार रुपैयाँ पाउनेछन्।"
"छोटो तयारी, ठूलो सपना","काठमाडौं : अन्तर्राष्ट्रिय क्रिकेट काउन्सिल (आईसीसी) विश्व क्रिकेट लिग डिभिजन दुई प्रतियोगितामा उपविजेता बनेर फर्किएको नेपाली राष्ट्रिय क्रिकेट टोली साता दिन पनि नबित्दै अर्को महत्र्वपूर्ण प्रतियोगिता खेल्न विदेश जाँदै छ। नेपाली टोली सन् २०१९ मा इङ्ल्यान्ड र वेल्सले संयुक्त रूपमा आयोजना गर्ने क्रिकेट विश्वकपको अन्तिम छनोट प्रतियोगिताका लागि शनिबार जिम्बावेतर्फ प्रस्थान गर्दै छ। त्यसका लागि नेपाली टोली प्रधानमन्त्री केपी शर्मा ओलीबाट शुक्रबार नै बिदाइसमेत भइसकेको छ। फागुन २० गतेदेखि सुरु हुने प्रतियोगिता नेपाली टोलीका लागि निक्कै महत्र्वपूर्ण रहेको छ। यो प्रतियोगिताले नेपाललाई पहिलो पटक ५० ओभर क्रिकेटको विश्वकपमा पुर्याउने मात्रै हैन, आगामी चार वर्षका लागि एक दिवसीय टोलीको मान्यता पनि दिलाउनेछ। यद्यपि त्यसका लागि नेपाललाई प्रतियोगिताको फाइनलमा पुग्नु पर्नेछ। आईसीसीको अहिलेसम्मको निर्णयअनुसार प्रतियोगिताको शीर्ष दुई टोली अर्काे वर्ष हुने विश्वकपका लागि छनोट हुनेछन् भने एसोसिएटमध्ये (नेदरल्यान्ड्सबाहेक) शीर्ष तीनमा रहने टोलीले सन् २०२२ सम्मका लागि एक दिवसीय टोलीको मान्यता पाउनेछन्। नेपालका लागि ५० ओभर क्रिकेटको विश्वकप छनोट तथा एकदिवसीय टोलीको मान्यता दुवै पहिलो उपलब्धि हुनेछन्। नेपाली क्रिकेटले अहिलेसम्म चाहेको अवसर पनि यही हो। आईसीसीबाट प्राप्त हुने फन्ड र खेलाडीको क्षमता अभिवृद्धिका लागि महत्र्वपूर्ण मानिने ५० ओभर क्रिकेटको सफलताले मात्रै नेपाली क्रिकेटलाई अन्तर्राष्ट्रिय स्तरमा अझ सशक्त बनाउनेछ। नेपालका लागि यो अवसर सहज भने छैन। यसअघि दुई पटक विश्वकप जितिसकेको वेस्ट इन्डिजसहित टेस्ट टोलीहरू जिम्बावे, अफगानिस्तान, आयरल्यान्डसहित पछिल्लो चार वर्षयता डिभिजन एकमा रहेर उच्चस्तरको प्रतियोगिता खेल्दै आइरहेका हङकङ, पपुवान्युगिनी, नेदरल्यान्ड्स, स्कटल्यान्ड्स र डिभिजन दुईको विजेता टोली संयुक्त अरब इमिरेट्स (यूएई) ले प्रतिस्पर्धा गर्ने प्रतियोगितामा नेपालका लागि त्यो अवसर निक्कै चुनौतीपूर्ण रहेको छ। पछिल्लो केही समययता नेपाली टोलीले पनि माथिल्लो स्तरको क्रिकेट खेल्दै आइरहेको छ। हालैमात्र डिभिजन दुई प्रतियोगिता खेलेर आइरहेको नेपाली टोली लयमै छ। तर, अहिलेसम्मको महत्र्वपूर्ण र ठूलो प्रतियोगिता खेल्न लागेको नेपाली टोलीले विशेष तयारी भने गर्न पाएन। डिभिजन दुई खेलेर नामिबियाबाट फर्केपछि नेपाली टोलीले शुक्रबार आधा दिन अभ्यास गरेको थियो। यसबीचमा नेपालले कुनै पनि तयारी गर्न पाएन। नेपाली टोलीले प्रतियोगिता अघि जिम्बावेमै फागुन १५ गते यूएई तथा फागुन १७ गते हङकङसँग वार्म अप खेल खेल्दै छ। त्यसको दुई दिनपछि नै नेपालले बलियो प्रतिद्वन्द्वी आयोजक जिम्बावेविरुद्ध खेल्दै प्रतियोगिताको सुरुवात गर्नेछ। नेपाली टोलीसँग प्रतियोगिताको तयारीका लागि अब मात्रै त्यही दुई वार्म अप म्याच र मुस्किलले साता दिनको समय रहनेछ। पहिलो पटक जिम्बावेमा खेल्न लागेको नेपाली टोलीलाई पिच कन्डिसन बुझ्न पनि थोरै अवसर हुनेछ। अहिलेसम्मकै ठूलो र महत्र्वपूर्ण प्रतियोगिता खेल्न लागेको टोलीलाई छोटो समयको तयारीले मुस्किल हुन सक्नेछ। चुनौतीका बाबजुद नेपाली टोलीका कप्तान पारस खड्काले नेपालले विश्वकप छनोट र एकदिवसीय टोलीको मान्यताकै लागि खेल्ने प्रतिक्रिया दिए। यद्यपि उनले पहिलो लक्ष्य सुपर सिक्समा पुग्ने हुने बताए। हामी पछिल्लो केही समययता निरन्तर खेलिरहेका छौं। यही टोली सेट भइरहेको छ, कप्तान पारस भन्छन्, प्रतियोगितामा सहभागी टोलीहरू साँच्चिकै हामीभन्दा बलिया छन्। सबैको तयारी राम्रो छ। केहीले त वर्ष दिनअघिबाटै यही प्रतियोगिताबाट तयारी गरेका थिए। हामी विश्वकप छनोट र एकदिवसीय टोलीको मान्यताकै लागि खेल्नेछौं। अहिलेलाई हाम्रो उद्देश्य सुपर सिक्स प्रवेश गर्नै हुनेछ। प्रशिक्षक टमाटा पनि पारसको कुरामा सहमत छन्। हाम्रो टोली पनि नराम्रो छैन। खेलाडीहरूले क्षमताअनुसारको प्रदर्शन गर्न सकेको अवस्थामा उद्देश्य पूरा गर्ने छौं, प्रशिक्षक टमाटा भन्छन्, हामी विश्वकप छनोट र एक दिवसीय टोलीको मान्यता प्राप्त गर्नकै लागि खेल्नेछौं। नेपाल लगातार दोस्रो पटक विश्वकप छनोट प्रतियोगिता खेल्दै छ। सन् २०१५ मा न्युजिल्यान्डमा भएको विश्वकप छनोट प्रतियोगितामा निक्कै कमजोर प्रदर्शन गरेको थियो। प्रायः खेलाडी बिरामी र चोटग्रस्त हुँदा नेपाल त्यसबेला सहभागी १० टोलीमध्ये नवौं स्थानमा रहन पुगेको थियो। सोही प्रतियोगिताको कमजोर प्रदर्शनले गुमाएको विश्वकप छनोट र एकदिवसीय टोलीको मान्यता प्राप्तका लागि पनि नेपालले यस पटक सशक्त प्रदर्शन गर्ने अपेक्षा गरिएको छ।"
