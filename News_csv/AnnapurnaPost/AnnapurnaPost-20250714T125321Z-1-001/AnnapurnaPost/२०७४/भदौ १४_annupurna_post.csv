शीर्षक,विवरण
हामी गरिब र कमजोर छौँ भन्ने लघुताभास किन ?,"२००७ सालमा प्रजातन्त्र स्थापना भएपछि नेपालको अन्तर्राष्ट्रिय सम्बन्ध फैलिने क्रम सुरु भएको हो । त्यसअघि जहानियाँ राणाशासनको बेला नेपालले आफूलाई विश्व समुदायबाट सकभर अलग्याएर राखेको थियो । अहिले अन्तर्राष्ट्रिय सम्बन्ध कति व्यापक भइसकेको छ भने संयुक्त राष्ट्रसंघका १५० सदस्य राष्ट्रसँग नेपालको कूटनीतिक सम्बन्ध स्थापना भइसकेको छ । नेपाल राष्ट्रसंघको सदस्य मात्र भएको छैन, शान्ति सेनामा सक्रिय भूमिका खेलेर सराहना पनि पाएको छ । राष्ट्रसंघको चार्टर, भियना महासन्धिलगायत नेपालले हस्ताक्षर गरेका अन्तर्राष्ट्रिय सन्धि र महासन्धिहरूले राष्ट्र ठूला, साना, धनी, गरिब, शक्तिशाली, कमजोर जे भए पनि सार्वभौमिकताको हिसाबले बराबर मानेका छन् । यसर्थ नेपालको सार्वभौमसत्ता राष्ट्रसंघको चार्टरमा आधारित हो । नेपाल सानो र कमजोर राष्ट्र हो भन्ने लघुताभास पाल्नुपर्ने आवश्यकता छैन । नेपालमा राणाशासनको अन्त्य हुँदा विश्वव्यापी रूपमा पनि राजनीतिक परिवर्तन हुँदै थिए । भारत, पाकिस्तान, श्रीलंका बर्मालगायत मुलुक भर्खर स्वतन्त्र भएका थिए र राष्ट्रनिर्माणको सुरुआतको चरणमा थिए । युरोप दोस्रो विश्वयुद्धपछि पुनर्निर्माणको अवस्थामा थियो । नेपाल स्वतन्त्र भए पनि लुकेर, कुण्ठित भएर बसेको थियो । राणाइतरकाले ठूला घर बनाएर बस्न नपाउने, राणाका छोराछोरीबाहेकले पढ्न, लेख्न, जर्नेल, कर्नेल हुन नपाउने अवस्था थियो । नेपालीहरू मुलुकभित्रकै राज्यसंयन्त्रका कारणले च्यापिएर बसेको अवस्था थियो । त्यसबाट उम्किएर नेपालले अन्तर्राष्ट्रिय सम्बन्ध निर्माण गर्ने सवालमा छलाङ मारेकै हो, त्यसलाई बाँकी विश्वमा भएको परिवर्तनले पनि मद्दत गर्यो । नेपाललाई भुटान या अन्य मुलुकसँग तुलना गर्नु जायज हुँदैन । भारत स्वतन्त्र हुनुअघि नै नेपालले स्वतन्त्र राष्ट्रको हैसियतमा सन् १८१६ मा सुगौली सन्धि र सन् १९२३ मा राणा प्रधानमन्त्री चन्द्रशमशेरको पालामा भारतका बेलायती शासकसँग सम्झौता गरेका थिए । नेपालीले आफ्नै पौरखले आर्जेको र कमाएको भूमि हो नेपाल । नेपालीहरू लघुताभासमा बस्नुपर्ने जरुरी छैन । कसको कस्तो योगदान ? राजा महेन्द्रले अठोट नलिएका र नआँटेका भए अहिले नेपालको अन्तर्राष्ट्रिय छवि कहाँ हुन्थ्यो भन्न सकिन्न । राजनीतिक रूपले उनी सर्वेसर्वा हुन चाहन्थे र दरबारलाई नेपाली राजनीतिको सबैभन्दा उच्च स्थानमा राख्न चाहन्थे । त्यसबेलाको परिस्थितिको लागि त्यो ठीक वा बेठीक के थियो, इतिहासले मूल्यांकन गर्ला । तर नेपाली राजनीतिमा रहेको बाह्य प्रभाव उनले घटाएकै हुन् । नेपाली भूमिमा रहेका विदेशी सेनालाई फिर्ता पठाउने काम उनैले गरे । नेपालीहरूले जस्तोसुकै अप्ठेरोमा पनि आफ्नो स्वाभिमान जोगाएर राखेका छन् । नेपाल सानो देश भए पनि राष्ट्रसंघका सदस्य राष्ट्रमध्ये हाम्रो योगदान र अन्तर्राष्ट्रिय पहिचान अग्रपंक्तिमै छ । राष्ट्रसंघको शान्ति स्थापना प्रक्रियामा नेपालले खेलेको भूमिका कसैको भन्दा कम छैन । असंलग्न राष्ट्रहरूको वाङडुङ सम्मेलन (सन् १९५५) पछि नेपालले देखाएको अन्तर्राष्ट्रिय छवि र राजा र बौद्धिक समुदायले एकअर्कालाई दिएको आड र भरोसा उदाहरणीय थियो । विदेश नीतिको सन्दर्भमा नेपालले कसैको अनुमति नलिई बाँकी विश्वसँग सम्बन्ध कायम गर्न थालेको राजा महेन्द्रकै पालादेखि हो । पंक्तिकारले व्यक्तिगत रूपमा तीनवटा राजा र १० भन्दा बढी प्रधानमन्त्रीसँग काम गरेको आधारमा भन्नुपर्दा राजा महेन्द्रको राष्ट्रप्रतिको प्रतिबद्धता अरूसँग दाँज्न गाह्रो छ । अरूमा कम थियो भन्न खोजिएको होइन, तर समय र परिस्थितिअनुसार कदम चालेर आफ्नै बाटो तय गर्न सक्नु चानचुने विषय थिएन । उनको अठोट र प्रतिबद्धतालाई इतिहासले उच्च मूल्यांकन गर्छ । राजा वीरेन्द्रमा पनि राष्ट्रप्रतिको प्रतिबद्धतामा कमी थिएन । तर समयमा निर्णय लिन र आँट गर्न उनी हिच्किचाउँथे । उनी असाध्यै भलाद्मी राजा थिए, तर निर्णय कार्यान्वयनमा दृढता देखाउने विषयमा भने उनी कमजोर देखिन्थे । जापान र अमेरिकामा पढेकाले जनताले पत्याइन्जेल मात्रै राजा रहिरहने हो, अब राजतन्त्रको प्रभाव घट्दै जान्छ र सेरेमोनियल राजा भएर बस्न तयार हुनुपर्छ भन्ने धारणा उनमा थियो । नेपालको विदेश नीतिलाई फराकिलो बनाउने सन्दर्भमा पिताको पदचाप पछ्याए वीरेन्द्रले । ज्ञानेन्द्र संवैधानिक राजा थिए र त्यसैअनुरूप काम गर्नुपर्ने बाध्यता उनलाई थियो । उनी कडा स्वभावका थिए तर त्यसबेलाको संविधानले उनको स्वभावअनुसार काम गर्न दिँदैनथ्यो । उनको आकांक्षाले चाहेजस्तो उनले पाएको गद्दीको शक्ति थिएन । राज्य संक्रमणमा थियो, माओवादीको सशस्त्र संघर्ष चलेको थियो । मुलुकभित्रबाटै राजा ज्ञानेन्द्रलाई ठूलै चुनौती थियो । उनको पालामा उनले चाहे पनि विदेश नीतिमा ठूलो परिवर्तन हुने ठाउँ थिएन । प्रधानमन्त्रीहरूको योगदानको कुरा गर्दा नेपालको विदेश नीतिमा परिवर्तन आउन थालेको २००७ सालमा प्रजातन्त्र स्थापना भएपश्चात् टंकप्रसाद आचार्यकै पालादेखि हो । उनले सोभियत संघलगायत अरू राष्ट्रहरूसँग कूटनीतिक सम्बन्ध स्थापना गरेका थिए । बीपी कोइरालाको इजरायल, पाकिस्तानलगायतका मुलुकसँग सम्बन्ध विस्तार गर्ने विषयमा अहं भूमिका छ । नेपालको विदेश नीतिको व्यापक विस्तार भएको २०१७ सालपछि नै हो। कम्युनिस्ट प्रधानमन्त्रीहरूका हकमा मनमोहन अधिकारीको नेपालको राजनीतिमा उच्च स्थान छ । म भारतको राजदूत हुँदा भारतीयहरू भन्ने गर्थे, 'तपाईंका धेरै प्रधानमन्त्रीहरू भारत भ्रमणमा आएको बेला गुनासो गर्छन्, तर समस्या समाधानको लागि दृढ भएर अग्रसर भएको देखिँदैन । अधिकारीले नै प्रधानमन्त्रीको रूपमा भारत भ्रमण गर्दा सन् १९५० सन्धिलाई नेपाल र भारतको छलफलको एजेन्डा बनाएका थिए । त्यसभन्दा पहिले सन्धि असमान भनेर गुनासो गरिए पनि छलफलको एजेन्डामा पारिँदैनथ्यो, तर मनमोहनले आँट गरे । अधिकारीको सरल र साधारण व्यक्तित्व थियो । उनी र उनको नेतृत्व रहेको पार्टी नेकपा एमालेमा लोकतान्त्रिक चरित्र थियो, उग्र वामपन्थी आचरण थिएन। बहुदलीय व्यवस्था पुनस्र्थापना हुँदा नेपालको विदेश नीतिले एउटा आकार लिइसकेकाले त्यसपछिका प्रधानमन्त्रीहरूको खासै नयाँ योगदान हुन पाएन । बहुदलीय व्यवस्था पुनस्र्थापनापछि खुला राजनीति, मानवाधिकार, स्वतन्त्र प्रेसका कारण खुला हुनुपर्ने बाध्यता भने भए । नेपालमा आन्तरिक राजनीतिक द्वन्द्वका कारण परराष्ट्र मामिला सञ्चालनका सवालमा समेत केही लघुताभास देखिए, तर त्यस्तो अवस्था अल्पकालीन रह्यो । २००७ को प्रजातन्त्रको स्थापनाको संघर्षदेखि माओवादीको सशस्त्र संघर्षसम्म धेरै समय नेपाल आन्तरिक द्वन्द्वमा रह्यो । यसक्रममा राजनीतिक शक्तिहरूले भारतको समर्थन खोजे र सुरक्षित हुन र लुक्न भारतको भूमिको प्रयोग गरे । लेनिनले समेत समस्या पर्दा अन्य युरोपेली मुलुकमा गएर बसेका थिए । यसैको आधारमा अरूलाई बारम्बार फाइदा लिन दिने भन्ने त हुँदैन नि । नेपालीहरूले जस्तोसुकै अप्ठेरोमा पनि आफ्नो स्वाभिमान जोगाएर राखेका छन् । नेपाल सानो देश भए पनि राष्ट्रसंघका सदस्य राष्ट्रमध्ये हाम्रो योगदान र अन्तर्राष्ट्रिय पहिचान अग्रपंक्तिमै छ । राष्ट्रसंघको शान्ति स्थापना प्रक्रियामा नेपालले खेलेको भूमिका कसैको भन्दा कम छैन । कुनै महाशक्ति राष्ट्र वा हाम्रा दुवै छिमेकीको तुलनामा पनि कम छैन । यो कुरा म परराष्ट्रमन्त्रीको हैसियतमा राष्ट्रसंघको महासभामा जाँदा राष्ट्रसंघका महासचिव कोफी अन्नान स्वयंले भनेका छन् । राष्ट्रसंघले शान्तितर्फको नोबेल पुरस्कार पाएको सन्दर्भमा सो पुरस्कारको लागि मुख्य योगदान नेपाली शान्तिसेनाको रहेको अन्नानले पंक्तिकारसँग बताएका थिए । त्यसैले हामी गरिब छौं, कमजोर छौं भन्ने लघुताभास हुनु हुँदैन । यी त परिवर्तन गर्न सकिने विषय हुन्, यसको लागि संघर्ष भने गर्नुपर्छ । यसरी विदेश मामिला सञ्चालनको दृष्टिकोणले सन् १९५५ को वाङडुङ सम्मेलनपछि नेपाल एउटा कुण्ठाबाट बाहिर आयो, त्यसले निरन्तरता पायो । त्यसलाई कसैले पनि पछाडि फर्काउन सकेनन् ।"
आत्महत्या गरेका मानव खप्परसहित सडकमा आउनेका मुद्दा किन सम्बोधन हुँदैनन् ?,"सान्टा मोनिका (अमेरिका ) : भारतले १४० वर्ष यताको सबैभन्दा नराम्रो अनावृष्टिको सामना गरेपछि भारतीय कृषकहरु सडकमा उत्रेका छन् । यसै ग्रीष्ममा मध्यप्रदेश राज्यमा भएको विरोध प्रदर्शनमा ऋणबाट राहत र आफ्ना उपजका लागि राम्रो मूल्यको माग गरिरहेका कृषकहरुमाथि प्रहरीले गोली चलाउँदा पाँच जनाको मृत्यु भयो । तमिल नाडु राज्यमा पनि रुष्ट हुनपुगेका किसानहरुले यस्तै विरोध प्रदर्शन गर्नुका साथै मृत्यु हुनपुगेका आफ्ना साथीहरुको सम्झनामा दीप प्रज्जवलन गरेका छन् । नयाँ दिल्लीमा भएको एउटा रयालीमा कृषकहरुले मानव खप्पर बोकेका थिए, र उनीहरुले बताए अनुसार ती खप्पर विगत छ महिनामा खेतीबालीमा भएको अत्यधिक नोक्सानीका कारण आत्महत्या गर्न पुगेका कृषकहरुको हो । बर्ककेलीस्थित यूनिभर्सिटी अफ क्यालिफोर्नियाका तम्मा ए। कार्लेटनले हालै गरेको एक अध्ययन अनुसार तापक्रममा आएको वृद्धिले भारतीय कृषकहरुको आत्महत्याको दर पनि बढाएको छ । औसत तापक्रममा भएको एक डिग्री सेल्सियसको वृद्धि औसतमा झण्डै ७० जनाको आत्महत्यासँग सम्बन्धित रहेको पाइयो । असफल कृषि नीतिलाई उजागर गर्नुका अतिरिक्त यस बर्षको सुख्खाले निम्त्याएको हलचलले जलवायु परिवर्तनले भारतलाई मात्र नभई सबै देशहरुमाथि पुरयाउने जोखिमलाई औंल्याउने काम गरेको छ । विश्वव्यापी तापक्रममा हुँदै गएको वृद्धि र त्यसका कारण हुने सुख्खा सामान्य हुनथालेपछि राजनीतिक विरोधप्रदर्शन, सामाजिक अशान्ति र सम्भवत हिंसा पनि हुनेछ। सन् २००८ मा प्रचण्ड मौसमले विश्वको अन्न आपूर्तिलाई कटौती गर्नुका साथै खाद्यान्नको मुल्यवृद्धि गर्ने काम गरेपछि मोरोक्कोदेखि इन्डोनेसियासम्मका देशहरुले सामाजिक तथा राजनीतिक उतारचढावको सामना गर्नुपरेको थियो । हालैका दिनहरुमा खाद्य असुरक्षा यमन र सिरियामा चलिरहेको युद्धमा हतियारको रुपमा प्रयोग भएको छ । सेन्टर फर क्लाइमेट एण्ड सेक्यूरिटी अनुसार जलवायुकृत जोखिमहरुलाई सम्बोधन गर्न नसकिएमा विशेषगरी अस्थिर क्षेत्रहरुमा पानी, खाद्यान्न, उर्जा र भूमिमाथिको लडाईं बढाउने काम गर्नसक्नेछ । केन्द्रले जलवायु परिवर्तनले द्वन्द्वको विजारोपण गर्ने वा त्यसलाई अझ गम्भीर बनाउँदै ठूलो जनसंख्यालाई समेट्दै राष्ट्रिय सीमाहरु पार गर्नसक्ने १२ वटा केन्द्रविन्दु को पहिचान गरेको छ । त्यसैकारण बढ्दो तापक्रमसँगै द्वन्द्वहरु पनि विस्तार हुँदै जानु केवल संयोग मात्र होइन । सन् २०१३ मा गरिएको एक अध्ययन अनुसार, बढ्दो तापक्रम वा अझ बढी अतिवृष्टितर्फको जलवायुमा आउने हरेक मानक परिवर्तनले अन्तरवैयक्तिक हिंसालाई ४ प्रतिशतले र अन्तरसमूहगत द्वन्द्वलाई १४ प्रतिशतले बढाउँछ । साथै, मनोवैज्ञानिक अध्ययनहरुले के पनि देखाएका छन् भने मानिसहरु जति असहज तातो तापक्रमको अनुभव गर्छन् त्यति नै बढी आक्रामक हुने गर्दछन् । अफ्रिकाको सहारा क्षेत्रमा अनुसन्धानकर्ताहरुले तीन दशकको बढ्दो तापक्रम र गृहयुद्धको सुरुवातबीच बलियो अन्तरसम्बन्ध पाएका छन् । तापक्रम बढ्ने प्रवृतिले निरन्तरता पाएमा अफ्रिका, साउथ चाइना सी क्षेत्र, आर्कटिक क्षेत्र, सेन्ट्रल अमेरिका र अन्य क्षेत्रमा गृहयुद्ध र अन्य द्वन्द्वहरु अझ बढी सामान्य हुँदै जानेछन् । त्यस्ता परिणामहरुलाई आउन नदिन पेरिस जलवायु सम्झौता २०१५ जस्ता बहुपक्षीय सन्धिहरुमा समर्थन जुटाउन जरुरी छ । यद्यपि यो सम्झौताबाट संयुक्तराज्य अमेरिकाले समर्थन फिर्ता लिएपछि कमजोर हुनपुगेको छ । साथै, देश, सहर र उद्योगहरुले स्रोत व्यवस्थापन, विपद् व्यवस्थापन र आप्रवासनगरी ती प्रमुख क्षेत्रहरुमा आफ्नो संलग्ता बढाउन जरुरी छ । मुख्यतः कृषिजन्य समाजहरुमा कृषि क्षेत्रको उत्पादकत्वले समग्र अर्थतन्त्रलाई नै प्रभावित गर्दछ । पूर्वी अफ्रिका र भारतमा यो बर्ष देखिएजस्तै तापक्रममा र बर्षामा आएको परिवर्तनहरुबाट कृषिजन्य उत्पादन कम हुन गई ग्रामीण आम्दानी घट्न जान्छ । त्यस्तो अवस्था र अन्य आर्थिक अवसरहरुको अभावमा समुदायहरु खाद्यान्न र सीमित स्रोतका लागि प्रतिस्पर्धा गर्ने क्रममा हिंसाको साहरा लिन सक्छन् । प्रान्त र सङ्घीय सरकारहरुसँग सहकार्य गरिरहेको अन्तर्राष्ट्रिय दातृ संस्थाहरुले गरिबीको तत्कालका कारणहरुलाई सम्बोधन गर्ने कार्य भन्दा अघि बढेर कृषक समुदायलाई कृषि उपजमा आउने नकारात्मक परिणामहरुसँग जुझ्न मद्दत गर्ने दीर्घकालीन रणनीतिहरुको विकास गर्नुपर्छ । त्यस्ता रणनीति कृषियोग्य भूमिको व्यवस्थापन, पानी संरक्षणलगायतका कार्यमा केन्द्रित हुनुपर्छ । यसका अतिरिक्त, विपद् राहत प्रयासहरुलाई समन्वय गर्न नयाँ रणनीतिहरु आवश्यक छ । जलवायुमा परिवर्तन आएपछि मौसमसम्बन्धित विपद्हरु जस्तै बाढी, पहिरो, हावाहुरी र चक्रवातको दर, गहनता र समयावधि बढ्न गई व्यक्तिगत जीविकोपार्जन र वृहत अर्थतन्त्रलाई नै क्षति पुर्याउने काम गर्नेछ । यी जोखिमहरुलाई कम गर्न र विपद् गएको अवस्थामा प्रभावकारी रुपमा प्रतिकार्य गर्न सरकारहरु मिलेर काम गर्नुपर्छ । अन्यथा, त्यसको दुष्परिणाम गरिब र संकटासन्न समुदायहरुमा बढी पर्न गई गरिब र हिंसाको चक्रलाई बल पुर्याउने काम गर्नेछ । अन्ततः हामीलाई मानव आप्रवासनको व्यवस्थापनका लागि अझ राम्रो नीतिको खाँचो छ किनभने त्यो धेरै हदसम्म गम्भीर मौसम र सुख्खासँग सम्बन्धित छ । सन् २०१५ मा अन्तर्राष्ट्रिय आप्रवासीहरुको संख्या २४ करोड ४० लाख पुगेको थियो, जुन अहिलेसम्मको उच्च हो । जलवायुमा परिवर्तन आउनाले सम्पूर्ण क्षेत्रहरुनै बस्न योग्य नहुनसक्छन् र थप मानिसहरु विस्थापित हुनेछन् । उदाहरणका लागि मध्यपूर्वका केही क्षेत्र यो शताब्दीको अन्त्यसम्म मानव जातिका लागि अति तातो हुनसक्छ र बढी जनघनत्व भएका नयाँ दिल्ली जस्ता सहरहरुले बर्षको २०० दिन ३५ डिग्री सेन्टिग्रेडको तापक्रम सामना गर्नुपर्ने हुनसक्छ । जलवायु परिवर्तनले पृथ्वीमाथि गम्भीर जोखिम निम्त्याएको कुरामा वैज्ञानिकहरु पनि सहमत छन् । तर केही कारणले गर्दा राजनीतिज्ञ र सरकारी कर्मचारीहरुले परिवर्तनशील जलवायु र मानव द्वन्द्वबीचको सम्बन्धलाई जोड्न सकिरहेका छैनन् । जलवायु परिवर्तनसँग सम्बन्धित धेरै जोखिमहरुमध्ये विग्रंदो अन्तर्राष्ट्रिय सुरक्षा सबैभन्दा भयावह हुनसक्छ । भारतका सडकहरुमा मानव खप्पर बोकेर कृषकहरु हिँडीरहेको दृश्य भन्दा नराम्रो के हुनसक्ला । तर यदि जलवायुले निम्त्याउने सुरक्षा जोखिमहरुबारे हामी गम्भीर नहुने हो भने हामीले त्यो भन्दा पनि नराम्रो देख्नुपर्ने हुनसक्छ । गुल्रेज साह अजहर अनुसन्धान तथा विश्लेषणको क्षेत्रमा कार्यरत अमेरिकास्थित र्याण्ड कर्पोरेसनमा सहायक नीति अनुसन्धानकर्ताका रुपमा कार्यरत छन् । ० राससप्रोजेक्ट सिन्डिकेट । अनुवाद : मनोज कार्की"
नवीकरणीय ऊर्जा युग,"काठ, दाउरा, गोबर, गुइँठाजस्ता परम्परागत स्रोतहरूले नेपालको करिब तीनचौथाइ ऊर्जा मागलाई पूर्ति गरिरहँदा आयातीत पेट्रोलियम पदार्थको प्रयोग भने दिनानुदिन बढिरहेको छ । ऊर्जा मागलाई जलविद्युत्ले करिब तीन प्रतिशतले मात्र सम्बोधन गरेको छ । तथ्यांक हेर्ने हो भने स्थानीय र परम्परागत स्रोतको प्रयोग घट्दो छ भने पेट्रोलियम पदार्थ र विद्युत् प्रयोग बढिरहेको छ । ऊर्जा मागको १२ प्रतिशतभन्दा बढी पेट्रोलियम पदार्थले पूर्ति गरिरहेको छ। नेपालको कुल भूभागको करिब ४० प्रतिशत वनजंगल छ । कुल जनसंख्याको दुईतिहाइ बढी व्यक्ति कृषिमा निर्भर छन् । अतः वनजंगल र कृषिमा आधारित परम्परागत स्रोत ऊर्जाका मुख्य माध्यम हुन्, जसको ९५ प्रतिशत खाना पकाउन र कोठा न्यानो पार्न प्रयोग हुन्छ, तर यी स्रोत कम व्यावहारिक हुँदैछन् । नेपालमा प्रत्येक ६ वर्षमा पेट्रोलियम पदार्थको खपत दोब्बर भइरहेको छ । खपतको ६२ प्रतिशत सवारीका साधनहरूमा प्रयोग हुन्छ भने २५ प्रतिशत खाना पकाउन । पेट्रोलियम पदार्थको आयातमा राष्ट्रले ठूलो रकम खर्चिरहको छ, जुन कुल निर्यातको दोब्बर बराबर हो । अन्तर्राष्ट्रिय बजारमा पेट्रोलियम पदार्थको मूल्य बढ्यो भने यो आकार अझ भयावह हुन्छ । पेट्रोलियम पदार्थलाई क्रमशः विस्थापित नगर्ने हो भने यसले आगामी दिनमा अर्थतन्त्रलाई थप जर्जर बनाउने निश्चित छ । जलविद्युत्मा हामी धनी भए पनि आवश्यक क्षमतामा जलविद्युत् आयोजना निर्माण हुन नसक्दा एवम् विद्युत् माग र जलविद्युत् उत्पादनको प्रकृति फरक हुँदा वार्षिक अर्बौं रुपैयाँको विद्युत् आयात गर्नुपर्ने एवम् विद्युत् कटौती गर्नुपर्ने बाध्यता छ । जलविद्युत् आयोजनाको उत्पादन नदीमा हुने पानीको मात्राअनुसार फरक पर्ने (वर्षायाममा बढी र हिउँदमा कम) तर विद्युत् माग एकै दिनमा समयअनुसार फरक पर्ने साथै हिउँदमा विद्युत् उत्पादन कम भए पनि माग कम नहुने हुँदा विद्युत् माग र आपूर्तिबीच सन्तुलन ल्याउन सजिलो छैन । हाल नौ सय मेगावाटभन्दा बढीको जलविद्युत् आयोजना सञ्चालनमा रहेका र दुई हजार मेगावाटभन्दा बढीका आयोजना निर्माणका विभिन्न चरणमा छन् । थप दुई हजार मेगावाटभन्दा बढीका आयोजना आगामी केही वर्षभित्र निर्माण सुरु हुने अवस्थामा छन् । सन् २००० भित्र दुई हजार मेगावाटभन्दा बढीको जडित क्षमता हुनेछ, जुन त्यतिबेलाको वर्षायाममा पिक डिमान्डको लागि पर्याप्त हुनेछ, तर अफ पिक आवरमा विद्युत्को उपलब्धता बढी हुने र हिउँदमा मागअनुसार उत्पादन नहुने हुँदा माग र आपूर्तिबीचको सन्तुलन मिलाउन सहज छैन । नेपालमा अहिलेसम्म व्यावसायिक रूपमा सौर्य ऊर्जा उत्पादन भएको छैन । तर सौर्य ऊर्जाको उत्पादन लागत विश्वव्यापी तीव्ररूपमा घटिरहेको अवस्थामा चाँडै व्यावसायिक रूपमा सौर्य ऊर्जा उत्पादन सुरु हुने आकलन गर्न सकिन्छ । सौर्य ऊर्जाले दिउँसो र घाम लागेको बेला मात्र ऊर्जा उत्पादन गर्ने हुँदा हिउँदको बेला प्रणाली सन्तुलनको लागि कुल जडित क्षमताको १० देखि १५ प्रतिशतसम्म उत्तम मान्न सकिन्छ । नेपालको भौगोलिक बनावट र जमिनको उपलब्धतालाई मध्यनजर गर्दा ठूलो परिणाममा सौर्य ऊर्जाको विकास गर्न गाह्रो छ । यता नेपालका केही भन्ञ्याङहरू वायु ऊर्जाको लागि उपयुक्त हुन सक्छन्, तर वायु ऊर्जाका उपकरणहरू ठूलालामा हुने भएकाले नेपालको भौगोलिक अवस्था र विद्यमान सडक सञ्जालको अवस्थाले निकट भविष्यमा नेपालमा वायु ऊर्जाको उल्लेख्य विकास हुनेमा आशा गर्ने ठाउँ छैन । व्यावसायिक कृषिको अभाव र वनजंगलमा आधुनिकीकरण र व्यावसायिकताको अभावमा बायोग्यासको उत्पादन अत्यन्त न्यून छ । हाल नेपालले हिउँदमा तीन सय मेघावाटभन्दा बढी र बर्खामा केही कम विद्युत् भारतबाट आयात गरिरहेको छ, जसको लागि अर्बौं रुपैयाँ बाहिरिइरहेछ । खराब रुपैयाँभन्दा बढीको पेट्रोलियम पदार्थ आयात हुन्छ, जसको ६२ प्रतिशत यातायातको लागि र २५ प्रतिशतभन्दा बढी खाना पकाउने प्रयोजनमा खर्चिन्छ । विद्युत् उपलब्ध हुने हो भने तुरुन्तै भारतबाट भइरहेको विद्युत् आयात घटाउन सकिन्छ र खाना पकाउने ग्यासलाई प्रतिस्थापन गर्न सकिन्छ । माथिल्लो तामाकोसी सञ्चालनमा आएपश्चात् वर्षायामको ६ महिना, हाल ग्यास प्रयोग गर्ने आधा उपभोक्ताले विद्युत्मार्फत खाना पकाउने हो भने १० अर्बको हाराहारीमा एलपीजी ग्यासको आयात प्रतिस्थापन हुन्छ । यातायात क्षेत्रमा प्रयोग हुने पेट्रोल र डिजेललाई पनि विद्युत्ले प्रतिस्थापन गर्न सकिन्छ । नेपालको ऊर्जा प्रणाली जलविद्युत्मा आधारित छ, त्यसैले आपूर्तिमा विविधता छैन । हाल निर्माणाधीन जलविद्युत् आयोजनाहरू सञ्चालनमा आएपश्चात् वर्षायाममा ऊर्जा उत्पादन मागभन्दा बढी हुने र हिउँदमा उत्पादनभन्दा माग बढी हुने हुँदा सिजनल माग र आपूर्तिको सन्तुलनको लागि अन्तर्देशीय ऊर्जा व्यापार आवश्यक छ ताकि माग बढी हुँदा आयात गर्न सकियोस् र उत्पादन बढी हुँदा निर्यात गर्न सकियोस् । ठूला जलाशययुक्त जलविद्युत् आयोजनाहरूले पनि माग र आपूर्तिलाई सन्तुलनमा ल्याउन सक्छन् । जलाशययुक्त जलविद्युत् आयोजनाहरूले ऊर्जामाथिको परनिर्भरता घटाए पनि त्यो महँगो हुन्छ । विश्वव्यापी ऊर्जा आपूर्तिको मुख्य स्रोतका रूपमा रहेका कोइला र पेट्रोलियम पदार्थको प्राकृतिक भण्डारण घटिरहेको छ । कार्बन उत्सर्जन घटाउने अभिप्रायले पनि विश्वव्यापी रूपमा नवीकरणीय ऊर्जा प्रवद्र्धन गर्न धेरै राष्ट्र लागिपरेका छन् । तथापि यो विषय आर्थिक विकाससँग प्रत्यक्ष सम्बन्धित भएकाले धेरै राष्ट्रहरूले नवीकरणीय ऊर्जा प्रवद्र्धनको लागि कठोर कदम लिन सकिरहेका छैनन् । यद्यपि विश्वका केही राष्ट्रहरूले नवीकरणीय ऊर्जा क्षेत्रमा उल्लेख्य प्रगति गरिसकेका छन् । केही शक्तिसम्पन्न राष्ट्रहरूले आणविक ऊर्जा प्रयोग पनि गरिरहेका छन्, तर जापानमा सुनामीका कारण आणविक भट्टीमा भएको दुर्घटनाले धेरै राष्ट्र आणविक ऊर्जाको प्रयोग घटाउन लागिपरेका छन् । तसर्थ अबको दिन नवीकरणीय ऊर्जाको हो । प्रकृतिको उपहारको रूपमा नेपालले जलविद्युत् पाएको छ । यसको समुचित विकास नै नेपालको उन्नतिको आधार हुन सक्छ ।"
देउवाको अपजसे पुर्पुरो,"प्रधानमन्त्री शेरबहादुर देउवा दक्षिणी छिमेकी राष्ट्रको औपचारिक भ्रमण सकेर फर्किनुअघि नै उनको अग्निपरीक्षा सुरु भइसकेको छ । 'एसएलसी लाई फलामे ढोका भनेर आमजनबाट मान्यता पाएको छ अनि त्यस्तो देशको प्रधानमन्त्री मित्रराष्ट्रको भ्रमण गर्दा केको अग्निपरीक्षा ? एसएलसीको फलामे ढोकाभित्र प्रवेश गाह्रो अवश्य नै हो, तर अग्निपरीक्षा भनेपछि त्यसमा भएको प्रज्ज्वलनशीलताले आगो फैलिएर पोल्ने मात्र होइन, त्यसले त डढाएर भस्म नै पारिदिन सक्ने भएकाले यो अलि बढी नै संवेदनशील र डरलाग्दो पनि मानिएको हो । त्यसैले प्रधानमन्त्री देउवाको चौथोपटकको प्रधानमन्त्रीत्व र भारत भ्रमणलाई गहिरोसँग बुझेका राजनीतिका पुरानानयाँ खेलाडी जेलिएको रस्साकस्सी मान्दछन् । त्यसैले पनि यो भ्रमणले गम्भीर, अप्ठेरो र कुटिल अर्थ बोकेको छ । देउवा नेपालको राजनीतिक रंगमञ्चका एउटा यस्ता अभागी पात्र हुन्, जो चौथोपटक प्रधानमन्त्री बने पनि अघिल्ला तीनपटकको खाताको ब्याजको के कुरा सावा पनि ऋणमा डुबेको छ । उनको शासनकाल हरेकपटक गम्भीर गालीगलौजले पुरिएको छ । बीपीले पुनस्र्थापना गर्न नसकेको प्रजातन्त्र ०४६ सालमा गणेशमान सिंह, कृष्णप्रसाद भट्टराईले कम्युनिस्टसँग मिलेर राजाबाट फिर्ता त ल्याए, तर बल्लबल्ल आएको बहुदलीय व्यवस्था गिरिजाप्रसाद र शेरबहादुरका कारण हुनसम्म बद्नाम भयो । देउवाका गुरु गिरिजाप्रसादको निधन भइसकेकाले बहुदलीय व्यवस्थालाई बद्नाम गर्ने कलंकको टीका शेरबहादुरको निधारभरि थोपरिएको छ । कहिलेकाहीं यिनको बारेमा सोच्दा लाग्छ, यिनको भाग्यमा जस पाउने भन्ने साइत पनि छैन ? भएको भए यिनीप्रतिको जनधारणा यति नकारात्मक हुने गरी गिर्ने थिएन । चीनलाई लघार्न डोक्लाममा भारतलाई फसाउने अरू कोही होइनन्, उनीहरूले भनेजस्तो नेपालको संविधान संविधानसभाले बनाएन भनेर मुठीभर मधेसी उचालेर नेपालमाथि ज्यानमारा नाकाबन्दी लगाउने भारतीय नै हुन् । नेपाली, भुटानी र चिनियाँहरूले तिनलाई चिने, तर भारतले ती भारतविराधीलाई कहिले चिन्ला ? ग्रहदशा साम्य पार्न दाहिने र देब्रे हातमा भएका दसवटै औंलामा आंैठी लगाइसक्न लागे पनि यिनको पुर्पुरोमा त्यसभन्दा बढी काला टीका लागिसकेका छन् । के अहिले जसरी अगाडि बढे भने यिनका निधारमा लागेका काला टीका पुछिएलान् ? अहँ ! काला टीका घट्ने विश्वास कसैले व्यक्त गर्दैन, बरु चौथोपटकको प्रधानमन्त्रीत्वमा बढ्ने अड्कल गरिँदैछ । त्यसैको कास्टिङ मानिन्छ, भारत भ्रमणमा उनले थपेको कालो टीका ! उनी यतिखेर नेपालको संविधान संशोधनको कुरा भारतको प्रधानमन्त्रीलाई ओहोदाको प्रमाणपत्र प्रस्तुत गरे झैं जे बोले त्यो विवादमा नराम्ररी फसेका छन् । त्यस्तै विवादास्पद कोसी उच्च बाँधबारे बोलेर आफू त डुबेडुबे, नेपाललाई नै डुबाउने अर्को विवादमा तानिएका छन् ।काला टीकाको गन्ती देउवाका यसअघिका काला टीकाको गन्ती गर्दा आफ्नो शासन टिकाउन ०५२ मा पहिलोपटक प्रधानमन्त्री बनेपछि उनले सत्ता टिकाउन बहुदलीयकालमा भित्याएको पजेरो काण्ड, पुरुष सांसदलाई सुत्केरी ओखती खर्च उपलब्ध गराउनु, सांसद किनबेच र बैंकक यात्रा गराउनु हो । दोस्रोपटक प्रधानमन्त्री बनेका बेला देउवाले नेपाली कांग्रेस पार्टी नै फुटाए । पूर्वघोषित आमचुनाव राजा ज्ञानेन्द्रलाई बिन्तीपत्र चढाएर तोकिएको मितिमा हुनबाट रोक्न लागे र नालायक प्रधानमन्त्रीको रूपमा पुल्पुल्याउने राजाबाटै बर्खास्त भए । आफूलाई भ्रष्टाचारी भनेर गलहत्याउने राजाले टीके प्रधानमन्त्री खान बोलाउँदा गोर्खाका राजाले न्याय दिए भनेर राजाका टीके प्रधानमन्त्रीसम्म बन्न पुगे । सिद्धान्त, आदर्श, नैतिकता पन्छाएर केवल सत्ता नै शेरबहादुरको पर्याय बन्यो । जम्बो मन्त्रिमण्डल बनाएर सत्ता टिकाउन हदैसम्म तल झर्नु उनको अर्को रेकर्ड हो, जो यसपालि तोड्न अहिल्यै घाँटीघाँटी पुगिसकेका छन् । अहिलेका उनका सत्ता साझेदार प्रचण्ड छन्, यी दुईबीचको हनिमुन सत्ता सञ्चालन नौ महिना तोकिएको छ । प्रचण्डको कार्यकाल सकिएपछि शेरबहादुर गएको जेठदेखि शासनमा छन् । अहिलेको उनीहरूको मित्रता जति घनिष्ट देखिन्छ, पहिले शेरबहादुर शासनमा छँदा प्रचण्डलगायत बाबुरामजस्ता माओवादी नेताको टाउको काटेर झोलामा ल्याए झोलाभरि पैसा दिने घोषणा गरेका थिए । देशमा संकलकाल लगाएर धेरै धनजनको क्षति गर्दै यिनै शेरबहादुरले मुलुकलाई सैनिकीकरणतिर अभिमुख गराएका थिए । विदेशबाट हतियार किनेर अकुत कमाउने धन्दामा चुर्लुम्मै डुबे । राजाले भ्रष्टाचारीको आरोप लगाएर झ्यालखाना पनि हाले । त्यसपछि नै हो शेरबहादुर राजाविरुद्ध लागे । कसलाई थाहा छैन, संविधानमा १३ जना मन्त्री रहने कुरा लेखिएको छ । तर शेरबहादुरले सत्तामा टिकिरहनको लागि मन्त्रीको संख्या ४९ पुर्याइसकेका छन् र ३४ जना मन्त्री थपिसकेका छन् र घोषणा हुन मात्र बाँकी छ । संसद्बाट संविधान संशोधनको प्रस्तावमा आवश्यक संख्या पुर्याउन नसकेर सरकारले लगेको प्रस्ताव फेल भयो । त्यसलाई पास गराउन शेरबहादुर असफल बने । तर उनले त्यो असफलतालाई ढाकछोप गर्न र जसरी पनि दुईतिहाइ मत पुर्याउने ढिपीमा मन्त्रिपरिषद् बढाउँदै साना पार्टीका सांसदहरूलाई कनिका छरिरहेका छन् । दिल्लीका नेपालविद् नयाँदिल्लीमा शेरबहादुरको भ्रमण भइरहेको बेला भारतको राज्यसभा टीभीमा भरत भूषण (क्याच न्युज सम्पादक), कनवल सिबल (भारतीय पूर्व विदेश सचिव) र एसडी मुनी (विदेश मामिलाविज्ञ) बीचको छलफलले भारत र नेपाल सम्बन्धबारे गरेको छलफलले धेरैको ध्यान खिचेको छ । देउवाको भ्रमण उनीहरूको विचारमा भारत अत्यन्त अप्ठेरो अवस्थाबाट गुज्रिरहेको भयो । यतिबेला नेपालसँग जे सम्झौता भए, ती एउटा सहसचिवस्तरको कर्मचारीले गर्न सक्थ्यो तर नेपालका प्रधानमन्त्रीलाई बोलाइरहन पर्दैनथ्योसम्म भने । अप्ठेरो अवस्थामा विनाकाम सरकार प्रमुखको स्वागत गर्दा कमजोरी उदांग हुन्छन् ।यो भारतीय नीतिहरूको असफलता हो । परम्परागत सम्बन्धमा परिवर्तित र चीनसँगको सम्बन्ध कटु भइरहेको समयमा भारत विकल्पहीन झैं बनिरहेको छ । यस्तो बेला के भन्ने ? सबैको ध्यान अन्यत्रै छ । छलफलमा भरत भूषणको भनाइ थियो, यतिखेर पहाडी नेपाली भारतसँग क्रूद्ध छन् । भारतीय नीतिहरू स्थिर नरहेकाले यस्तो अवस्था उत्पन्न भएको हो । भारतले नाकाबन्दी लगायो । नेपाललाई भारतवेष्टित भनेर थर्कायौं, तर नेपाल तीनतिरबाट भारततर्फ खुला पो छ ! मधेसीलाई भारतले उपयोग मात्र गरेर छोडेजस्तो भयो । उनीहरूमा यतिखेर भारतीय शासकप्रति अत्यन्त निराशा उत्पन्न भएको छ । पहाडिया मधेसीमाथि विजय पाएको ठानिरहेका छन् । एसडी मुनीको विचारमा नेपालले चीनबाट सहयोग लियो भनेर भारत रिसाउनु मनासिव होइन । किनभने भारत नै चीनबाट अत्यधिक सहयोग लिइरहेको छ । भारतलाई दिने पनि चीन नै हो । चेन्नईदिल्ली फास्ट रेल बनाउन चीन लाग्न हुने तर नेपाल, श्रीलंका र बंगलादेशले चीनबाट त्यस्तो सहयोग लिन किन नहुने ? खासमा दक्षिण एसियामा चीन नै अग्रगामी रूपमा लगानी गरिरहेको छ । उनको विश्लेषणमा नेपालमा दुई चरणमा भएको स्थानीय निर्वाचनमा केपी ओली जबर्जस्त रूपमा विजयी भए । उनलाई रोक्ने हो भने कांग्रेस र माओवादीहरू मिल्नुपर्छ । २ नम्बर क्षेत्रमा हुन गइरहेको निर्वाचनमा एमालेलाई कांग्रेस, माओवादी र मधेसी मिलेर मात्र रोक्न सक्छन् । किनभने एक्लाएक्लै लड्दा निश्चय नै ओली बलिया छन् तर तीनवटा पार्टी मिले भने ओलीलाई विजयी हुनबाट उनीहरूले रोक्न सक्छन् । कनवाल सिबलको विचारमा भारतले नेपालको अवस्थालाई गहन रूपमा हेरिरहनु र दबाब पनि दिइरहनुपर्छ । चीनसँग नेपालको सम्बन्धबाट डराउनुभन्दा नेपालसँगको हाम्रो खुला बोर्डर, शिक्षा, स्वास्थ्य, संस्कृति, पशुपतिनाथ, लुम्बिनी, जलस्रोत, व्यापारका सम्भावनामा काम गर्यौं भने चीनको भन्दा भारतको अवस्था नेपालमा सुदृढ र विस्तार हुन्छ । भारत कुरा गर्ने, काम नगर्ने ! भारतीय 'थिंक ट्यांक का कुराबाट के देखिन्छ भने चीन र भुटानको बोर्डर डोक्लाममा चीनले सडक विस्तार गरिरहेको ठाउँमा जुन विवाद सुरु भयो, त्यसले भारत नराम्ररी आत्तियो । यसकै कारण हो सोमबार भारतले आफ्नो सेना विवादास्पद ठाउँबाट फर्कायो पनि ।बुझ्नुपर्ने कुरा के भने चीनले पछिल्लोपटक १५ दिनको अल्टिमेटम जुन भारतलाई दिएको थियो, भारत त्यति दिन पनि नबित्दै हतारहतार फर्र्किएको हो । यसलाई भारतीयहरूले थाहा नपाएजस्तो गरे पनि यो बुँदा चीन र भारतबीचको भिन्नता छुट्ट्याउने आधार हो । चीनसँग भारतले जुन अपरिपक्व खेल खेल्यो, त्यसको नमीठो स्वाद चीनले भारतलाई चखाइछोड्यो । भारतीयहरूले ठानेका थिए, भुटान भूमिमा चीनले दादागिरी गर्यो भनेर चीन अन्तर्राष्ट्रिय रूपमा उदांग हुन्छ । तर भारतीय सत्तासीन रणनीतिबाज यहींनिर नराम्ररी चिप्लिए । नेपाललाई पनि उनीहरूले नाकाबन्दी गरेपछि १५ दिनमा नेपालले घुँडा टेक्छ भन्ने निश्कर्ष निकालेका थिए ।चीन डोक्लाममा यति जबर्जस्त रूपमा प्रस्तुत भयो कि भारतको फूर्ति एकैपटक शीतांग बन्न पुग्यो । चीनले भारतलाई रौंजति पनि गनेन ! यो बुँदाले भारतीय नाकाबन्दीको मारमा परेका नेपालीको चिलाइ मेटिएजस्तो लागे पनि वास्तवमा यो अवस्था आउनु भनेको दक्षिण एसियाको लागि सुखद होइन । त्यसमाथि भारतको लागि त लज्जास्पद नै हो ।हुन पनि चीनलाई भारतले कसरी रोक्ने ? अमेरिकालाई 'चेक दिइरहेको चीनसँग बाटो बनाएको विरोधमा जुध्न जानु नै भारतको आत्मघाती कदम थियो । अन्तर्राष्ट्रिय सम्बन्धका सामान्य कुरा पनि भारतले कसरी बिर्सियो ? बिर्सिएको होइन, साना छिमेकीलाई जस्तै हेपेको हो । चीनसँग मौलिक दृष्टि छ । पैसा छ । प्रविधि छ । सैन्य शक्ति छ, तर भारतसँग छैन । ऊ बोल्छ र गर्छु भनेका काम वर्षौंसम्म नगरेर ढिठ गर्छ । नेपालमा त भारतले ३० वर्षयता सुरु गरेका कुनै काम सम्पन्न भएका छैनन् । चीन सुरक्षा परिषद्को स्थायी सदस्य हो । ऊ अन्तर्राष्ट्रिय शक्ति बनेर अमेरिकालाई हावाकावा पारिरहेको छ, भारतलाई उसले आफ्नो प्रतिस्पर्धी नै मानेको छैन । चीनको 'एक्सन बाट 'इन्टेन्सन बुझ्नुपर्छ तर भारत ? कुरा गर्छ, काम गर्दैन ! चीनसँग कुन शक्तिका आधारमा र केको लागि जुध्ने आँट गरेको होला ? एक नेपाली रणनीतिज्ञले भने, सबैभन्दा लज्जास्पद कुरा सन् १९६२ को युद्धमा चीनले कब्जा गरेको आफ्नो भूमि त भारतले फिर्ता लिन सकिरहेको छैन, अनि भुटानचीनको सीमा डोक्लाममा भारत विचारी बन्न पुग्ने ? यो अवस्थालाई उनले नेपाल र भारतको सन् १९६९ को अवस्थासँग तुलना गर्न सकिने बताए । '६९ मा नेपालको उत्तरी सिमानामा सैनिक चेकपोस्ट हटाउन भारत बाध्य हुनुपरेको थियो । अहिले भुटानमा भारतीयको अवस्था मलाई त्यतिबेलाको जस्तै लागेको छ । राज्यसभा टीभी अन्तर्वार्तामा भारतीय विद्वान्ले भने झैं चीनलाई भारतले कुनै पनि हालतमा रोक्न मिल्दैन । यस्तो अवस्थामा भारतले आफूसँग जे विकल्प छन्, तिनैका आधारमा नेपालसँगको सम्बन्ध अगाडि बढाउनुपर्छ । भारतले चीनको तर्फबाट विकास भइरहेका कुरालाई छिमेकी मुलुकमा रोक्न लाग्नु आत्मघाती मात्र हुनेछ । भयो पनि त्यस्तै । चीनलाई लघार्न डोक्लाममा भारतलाई फसाउने अरू कोही होइनन्, उनीहरूले भनेजस्तो नेपालको संविधान संविधानसभाले बनाएन भनेर मुठीभर मधेसी उचालेर नेपालमाथि ज्यानमारा नाकाबन्दी लगाउने भारतीय नै हुन् । नेपाली, भुटानी र चिनियाँहरूले तिनलाई चिने, तर भारतले ती भारतविराधीलाई कहिले चिन्ला ? अनि हाम्रा प्रधानमन्त्री देउवाले नरेन्द्र मोदीसँग साझा सुरक्षा भनेर वक्तव्यमा सही त गरे तर कसका विरुद्ध ? नेपालको शत्रु को छ र भारतसँग साझा सुरक्षाको लागि हस्ताक्षर गर्नुपरेको होला ? जबकि तिनै देउवाले भारतका रामविलास पासवानलाई चीन हाम्रो दुस्मन होइन भनेर जवाफ दिइसकेका थिए!"
सन्तुलित सम्बन्धको अपरिहार्यता,"चौथोपटक देशको कार्यकारी प्रमुख बनेका प्रधानमन्त्री शेरबहादुर देउवाको पाँचदिने औपचारिक भारत भ्रमण सकिएको छ । यससँगै कुनै खास द्विपक्षीय एजेन्डा नभए पनि प्रधानमन्त्री बन्नासाथ भारत भ्रमण गर्नुपर्ने प्रचलनको अर्को एउटा शृंखला यसपटक थपियो । नेपालमा सरकार छिटोछिटो फेरिने भए पनि प्रत्येकपटकका प्रधानमन्त्रीले अति महत्वका साथ विदेश भ्रमणको सुरुआत भारतबाटै गर्ने गरेको जगजाहेरै छ । दुई छिमेकी देशबीच सामाजिक, आर्थिक, सांस्कृतिकलगायतका दृष्टिकोणबाट नजिकको सम्बन्ध जसरी स्थापित गर्न खोजिन्छ, त्यो मात्र हैन, सिमाना, सम्प्रभुता र जलजमिनसँग जेलिएका समस्याका साथै बेलाबेलामा नेपालप्रति लक्षित भारतीय पक्षको 'बिग ब्रदर शैलीले दिलाउने असह्य पीडा पनि प्रशस्तै छन् नेपालसँग । तर वर्षौं पुरानो दौत्य सम्बन्ध, अनेकौं चरणका कूटनीतिक प्रयासका साथै कार्यकारी प्रमुखहरूको तन्मयका साथ हुने भारत भ्रमणले समेत शदीयौंदेखिका ती समस्या सुल्झाउन नसकेको यथार्थ सबैसामु स्पष्टै छ । राजकीय नामाकरण गरिएको यस भ्रमणको साख जोगाउन केही सम्झौता र संयुक्त वक्तव्यमा हस्ताक्षर गरिए पनि नेपाल र भारतबीच रहेका गम्भीर समस्या सुल्झाउने किसिमका दस्ताबेजहरू अहिले भएनन् । विभिन्न विषम परिस्थितिका बीच भएको यो भ्रमण दस्ताबेजहरूमा चुकेको स्थिति अहिलेसम्म देखिएको छैन । तर अभिव्यक्ति र मौनताको हिसाबले भने देउवा भ्रमण आलोचनामुक्त रहेन । चीन र भारत दुवैको उत्तिकै स्वार्थ जोडिएको डोक्लाम प्रकरणको विषयमा नेपालले लिएको तटस्थताको नीतिप्रति भ्रमण क्रममा समेत अडिग हुनु देउवाको सकारात्मक पक्षको रूपमा चर्चा गरिएको छ, तर मन्तव्यका क्रममा भारतीय प्रधानमन्त्री मोदीद्वारा अभिव्यक्त द्विदेशीय सुरक्षा स्वार्थ र सुरक्षा अंगहरूबीच निकट सहकार्यको कुटिल प्रसंगप्रति देउवाको मौनतालाई नेपालको कूटनीटिक वृत्तले रुचाएको छैन । यसबाहेक आफ्नो देशको सार्वभौम संसद्ले निष्कर्ष दिइसकेको संविधान संशोधनसम्बन्धी विषयलाई भारतीय मनोविज्ञानकै पक्षपोषण हुने किसिमले दुईतिहाइ बहुमत पुर्याएर पुनः संशोधनमा लैजाने देउवाको रक्षात्मक अभिव्यक्ति सबैभन्दा बढी आलोच्य बन्यो । जबजब नेपालका प्रधानमन्त्रीहरू भारत भ्रमणमा निस्किन्छन्, तब भारतको दाउपेचप्रति नतमस्तक भएर उनीहरूले केके गल्ती गर्ने हुन् भनेर नेपाली परराष्ट्रविज्ञ तथा कूटनीतिक व्यक्तिहरू चिन्तित हुने गर्छन् । भारतीय मनसायबमोजिम आफूलाई ढाल्ने हाम्रा कतिपय नेताहरूको संस्कारगत मान्यताका कारण यो समस्या यथावत् छ । विशेषगरी सत्ता र शक्तिमा पुग्नको लागि भारततर्फ बढी नै झुकाव राख्ने हाम्रा नेताहरूको सनातनी शैलीमा अझै परिवर्तन आउन नसक्दा भारत नेपालमा निर्देशनात्मक सम्बन्धलाई बढावा दिन उद्यत् देखिन्छ भने हाम्रा नेताहरू त्यसलाई देखेको नदेख्यै गरी टार्न र सकेसम्म भारतीय गतिविधिमै लय मिलाउन अभ्यस्त रहेका पक्षहरू धेरै देखिएका छन् । यसको एक उदाहरणको लागि लगभग दुई वर्षअघिको नेपालविरुद्ध भारतीय नाकाबन्दीलाई नै सम्झे पुग्छ । नेपालमा जारी भएको संविधानकै विषयलाई लिएर भारतले नेपालमाथि लादेको नाकाबन्दीको धेरै समय बितिसक्दा पनि नेपालका तत्कालीन प्रभावशाली उपप्रधानमन्त्रीलगायत कतिपय मन्त्रीहरूले भारतबाट नाकाबन्दी नभएको अभिव्यक्ति दिइरहे । जबकि नेपालप्रति आफ्नो देशको सरकारले गरिरहेको हस्तक्षेपको भारतीय प्राध्यापक एसडी मुनी, कम्युनिस्ट नेता सीताराम यचुरीलगायत अन्य बौद्धिक र राजनीतिक चेतना भएका व्यक्तिहरूले सुरुदेखि नै विरोध गरिरहेका थिए । एउटा स्वतन्त्र छिमेकी देश नेपाल लक्षित आफ्नो सरकारको फोहोरी दाउपेचप्रति भारतभित्रै विरोधको स्वर निकै बाक्लो भइरहेको थियो । नेपालको आन्तरिक मामिलामा भारत सरकारले हस्तक्षेप गरेको भन्दै भारतका एक सयभन्दा बढी बौद्धिक व्यक्तिहरूले संयुक्त विज्ञप्तिमार्फत विरोध गरे । आफूमा निहित सार्वभौम अधिकारको प्रयोग नेपाली जनताको स्वतन्त्रताको कुरा हो । यसमा भारतले हस्तक्षेप गरेर नेपालको शान्तिपूर्ण अस्तित्वको सिद्धान्तको उल्लंघन गरिरहेको विज्ञप्तिमा उल्लेख थियो । अझ भारतीय राष्ट्रिय कांग्रेसका उत्तरप्रदेश उपाध्यक्ष तथा अधिवक्ता सत्यदेव त्रिपाठीले त नरेन्द्र मोदी सरकारले आफ्नै संविधानको बर्खिलाप हुने गरी छिमेकी देशमाथि गलत व्यवहार गरेको बताउन हिच्किचाएनन् । भारतको संविधान १९४९ को धारा ५१ बमोजिम अन्तर्राष्ट्रिय शान्ति र सुरक्षा प्रवर्धन गर्ने तथा देशहरूबीच न्यायोचित तथा सम्मानित सम्बन्ध स्थापित गर्नुपर्ने प्रावधानविपरीत व्यवहार भइरहेको उनको टिप्पणी थियो । त्यस्तै सन् २०१५ डिसेम्बर ७ मा तीन घन्टाभन्दा बढी चलेको राज्यसभा बहसमा मणीशंकर अड्ढयरलगायत १४ सांसदले नाकाबन्दीको विरुद्धमा संसद् बुलन्द पारेका थिए । आफ्नै देशको गलत कदमविरुद्ध बोल्नैपर्ने अवस्थामा स्वयं भारतीयहरू पुगिसक्दासमेत नेपालका मन्त्रीहरूबाट लाचार अभिव्यक्ति आउनु ठूलो विडम्बना थियो । भारतीय कदमको विरोधस्वरूप काटिएका भारतीय टीभी च्यानलको सम्बन्धमा कडा स्पष्टीकरण माग गर्नु अनि पूर्ववत् रूपमा ती च्यानलहरू पुनः सञ्चालन गर्न हतारिने सूचना तथा सञ्चारमन्त्रीको कदम पनि अनौठोकै थियो । हाम्रा बहुसंख्यक नेताहरूमा रहेको यस्तै 'त्वम् शरणम् को भाव भारतले राम्रोसँग बुझेको छ । त्यसैले आफ्ना गलत कदमलाई समेत सच्याउनु जरुरी ठान्दैन भारत । पाँच महिनासम्मको नाकाबन्दीका कारण नेपाली जनताको जीवन तहसनहस बनेको थियो । त्यस्तो विषम परिस्थितिमा पनि भारत थप रिसाउला भन्ने डरकै कारण चीनसँग इन्धन आपूर्तिको औपचारिक प्रक्रियामा सरकार अग्रसर हुन सकेन । नेपालमा आइलागेको संकटको बेला चीन नेपाललाई सहयोग गर्न तयार देखिन्थ्यो । इन्धन आपूर्तिको सवालमा पनि ठोस प्रस्ताव ल्याउन चीनले नै नेपाललाई आग्रह गरिरहेको थियो, तर नेपाल सरकारबाट चीनको प्रस्तावमाथि औपचारिक कुनै प्रक्रिया अघि बढ्न सकेन । चीन र भारतमार्फत विश्वको पुँजीवादी केन्द्र अब एसियामा सर्दै गरेको टिप्पणी विश्लेषकहरूले गर्दै आइरहेका छन् । अमेरिकालाई समेत पछि पार्दै विश्वको पहिलो आर्थिक शक्ति बन्ने ध्येय बोकेको चीन र एसियाको तेस्रो आर्थिक शक्तिको रूपमा आफूलाई उभ्याउन लागिपरिरहेको भारत यी दुवै छिमेकी देश नेपालको लागि अवसर र चुनौती दुवै हुन् । आफ्नो देशको राष्ट्रिय सम्प्रभुतामा आँच नआउने गरी दुवै देशको सम्बन्धलाई प्रगाढ बनाउँदै लानुको विकल्प नेपालसँग छैन । यसको लागि सर्वप्रथम दुवै छिमेकी मुलुकसँगको सम्बन्धलाई सन्तुलित र पारदर्शी बनाउनु आवश्यक देखिन्छ । नेताहरूका व्यक्तिगत स्वार्थको सट्टा राष्ट्रिय स्वार्थलाई महत्व दिने हो भने एक स्वतन्त्र राष्ट्रको हैसियतले दुवै देशसँग सन्तुलित सम्बन्ध राख्न कुनै अप्ठेरो देखिँदैन । भारतबाट अप्ठेरो परेको बेला चीनसँग नजिक हुन खोज्ने अनि समस्या सल्टेपछि पुरानै अवस्थामा फर्कने नेपालको प्रवृत्ति चीनसँगको मामिलामा प्रत्यक्ष देखिँदै आएको छ । केपी शर्मा ओलीको प्रधानमन्त्रीत्वकालमा चीनसँग १० वटा सम्झौता र पन्ध्रबुँदे संयुक्त वक्तव्यमा हस्ताक्षर भयो । ओलीपछि प्रधानमन्त्री बनेका पुष्पकमल दहालको कार्यकालमा सम्झौता कार्यान्वयनको लागि पहल हुन सकेन, यद्यपि उनकै कार्यकालमा चीनसँग बीआरआईमा भने नेपालले हस्ताक्षर गर्यो । देउवाको भारत भ्रमणभन्दा केही अघि चिनियाँ उपप्रधानमन्त्रीको नेपाल भ्रमणताका नेपाल र चीनबीच तीन फरकफरक सम्झौतामा हस्ताक्षर भयो । खासगरी दुईदेशीय सम्बन्धको दरिलोपन आर्थिक गतिविधिले निर्धारण गर्दछ भन्ने मान्यतामा रहेको चीन नेपालमा लगानी गर्न र द्विपक्षीय व्यापारिक सम्झौताको लागि अहिले अझ अग्रसर देखिन्छ । त्यस्तै नेपालको पूर्वाधार विकासमा लगानी गर्न पनि चीन उत्तिकै इच्छुक रहेको हालै एक चिनियाँ मन्त्रीले नेपाल भ्रमणको क्रममा व्यक्त गरिसकेका छन् । नेपालचीन ६२ बर्से कूटनीतिक सम्बन्ध पार हुँदाको अवस्थासम्म आइपुग्दा नेपालको स्वतन्त्र अस्तित्व र स्वाभिमानमा चोट पुर्याउने चीनको बद्नियत देखिँदैन । स्वतन्त्र तिब्बतको विषयमा नेपालबाट कुनै पक्षपोषण नहोस्, नेपालको भूमिमा चीनविरुद्ध कुनै क्रियाकलाप नहोस् र एक चीन नीतिमै नेपालको सहयोगात्मक भूमिका कायम रहोस् लगायत यस्तै केही सरोकारमा चीन नेपालप्रति अपेक्षाकृत देखिन्छ । यसबाहेक सार्वभौम सम्पन्न नेपालको गरिमाप्रति चीन प्रतिबद्ध रहेकै अहिलेसम्म उसको गतिविधिले देखाइरहेको छ । नेपालको हितको विषयमा नेपालीहरू आफैंले निर्णय गर र एकताबद्ध होऊ भन्ने सन्देश नै चीनद्वारा प्रवाह भइरहेको छ । त्यसैले पूर्णरूपले आत्मनिर्भर नभएसम्म भारतकै समकक्षमा चीनसँगको सम्बन्ध, पारस्परिक सहयोग र व्यापारिक सम्झौताका ढोका खोल्न नेपालले धक मान्नुपर्ने स्थिति देखिँदैन । यदि भारतकै हाराहारीमा चीनसँगको व्यापारिक साझेदारी अघि बढ्न सकेमा भारतीय व्यवहारहरू नेपालविरुद्ध पीडादायी हुने क्रम पनि अन्त्य हुनेछ । हाइलाइट पूर्णरूपले आत्मनिर्भर नभएसम्म भारतकै समकक्षमा चीनसँगको सम्बन्ध, पारस्परिक सहयोग र व्यापारिक सम्झौताका ढोका खोल्न नेपालले धक मान्नुपर्ने स्थिति देखिँदैन ।"
ईपीएलका खेल एपीवान टेलिभिजनबाट : एक करोडमा प्रसारण अधिकार,"काठमाडौं : डिसेम्बरमा हुने तय भएको एभरेस्ट प्रिमियर लिग (ईपीएल) टीट्वेन्टी क्रिकेट प्रतियोगिताको सम्पूर्ण खेलको प्रत्यक्ष प्रसारण एपीवान एचडी टेलिभिजनबाट हुने भएको छ। एपीवानले एक करोड रुपैयाँमा ईपीएल आयोजकसँग प्रत्यक्ष प्रसारणको अधिकार (टीभी राइट्स) किनेको हो। यससम्बन्धी बुधबार सम्झौता भएको छ। सम्झौतापत्रमा एपीवानका तर्फबाट प्रबन्ध निर्देशक लक्ष्मीप्रसाद पौडेल र ईपीएल आयोजकका तर्फबाट आमिर अख्तरले हस्ताक्षर गरे। प्रबन्ध निर्देशक पौडेलले ईपीएलका खेललाई अन्तर्राष्ट्रिय स्तरमा टेलिभिजनमार्फत प्रसारण गरिने जनाए। हाम्रो क्षेत्रमा क्रिकेट निकै नै लोकप्रिय बन्दै गएको छ। ईपीएलको आधिकारिक प्रसारण साझेदार बन्न पाउँदा निकै नै खुसी लागेको छ, प्रबन्ध निर्देशक पौडेलले भने, हामी ईपीएलका खेललाई अन्तर्राष्ट्रियस्तरमा टेलिभिजनमार्फत देखाउने छौं र त्यसका लागि हामी उच्च स्तरको प्रविधि प्रयोग गर्नेछौं। ईपीएल प्रमुख अख्तरले समेत एपीवानसँगको सहकार्यले नेपाली क्रिकेटको प्रत्यक्ष प्रसारणमा नयाँ उपलब्धि हासिल हुने बताए। एपीवानसँगको सहकार्यबाट हामी निकै उत्साहित छौं। हामी यसपटक टेलिभिजनमार्फत अन्तर्राष्ट्रिय स्तरमा प्रत्यक्ष प्रसारण गर्न सफल हुनेछौं, अख्तरले भने। एपीवानले ईपीएल आयोजकसँग आगामी तीन वर्षका लागि सम्झौता गरेको छ। यो वर्षका लागि एक करोड रुपैयाँमा सम्झौता गरेको एपीवानले ५० लाख रुपैयाँ ईपीएल आयोजकलाई प्रदान गर्नेछ। बाँकी ५० लाख रुपैयाँको भने विज्ञापन तथा ईपीएलसम्बन्धी अन्य कार्यक्रमको प्रत्यक्ष प्रसारणमा खर्च गर्नेछ। सन् २०१९ सम्मको सम्झौता रकममा प्रत्येक वर्ष १० प्रतिशतले वृद्धि हुने ईपीएल आयोजक अख्तरले जानकारी दिए। अख्तरले प्रसारण अधिकार बेचेर आएको रकम प्रतियोगितामा सहभागी ६ टोली र आयोजकलाई बराबरी बाँडीने जानकारी दिए। जसअनुसार प्रतियोगिताका प्रत्येक टोलीले सात लाख १४ हजार रुपैयाँ प्राप्त गर्नेछन्। डिसेम्बरको दोस्रो साताबाट सुरु हुने प्रतियोगितामा विभिन्न ६ टोलीले प्रतिस्पर्धा गर्ने आयोजकले जनाएको छ। सहभागी टोलीका लागि खेलाडीको छनोट भने अक्सनमार्फत गरिनेछ। पहिलो हुने टोलीलाई २१ लाख रुपैयाँ पुरस्कार प्रदान गरिने बताइएको छ। प्रतियोगिताको सहभागी टोली र तीनका मालिक दसैंअघि नै सार्वजनिक गरिने आयोजकले जनाएको छ। आयोजकले प्रतियोगितालाई स्तरीय बनाउन थर्ड अम्पायरको प्रयोग पनि गरिने छ।"
फुटबल र क्रिकेटको ओरालो यात्रा !,"नेपालमा खेलिने औसत खेलमध्ये फुटबल र क्रिकेटमा सरकारको आर्थिक लगानी बढी छ । पहुँचवाला खेल संघको सूचीमा देखिएको अखिल नेपाल फुटबल संघ (एन्फा) र नेपाल क्रिकेट संघ (क्यान) मा सरकारीभन्दा बढी विदेशी रकमको ओइरो लाग्छ । यी दुई संघको वार्षिक बजेट हिसाब गर्ने हो भने युवा तथा खेलकुद मन्त्रालय र राष्ट्रिय खेलकुद परिषद् (राखेप)को भन्दा पनि बढी हुन्छ । सरकारले चालु आर्थिक वर्षका लागि विनियोजन गरेको दुई अर्ब २४ करोड रुपैयाँमध्ये खेलकुद विकास र भौतिक संरचना निर्माणमा ५६ करोड ४५ लाख रुपैयाँमात्र पर्न आउँछ । यही विकास बजेटमा पनि प्राथमिकतामा फुटबल र क्रिकेट परेको छ । फुटबल र क्रिकेटलाई विषेश कार्यक्रममार्फत् सरकारले बजेट उपलब्ध गराउँदै आएको राखेप प्रशासन विभाग प्रमुख वासुदेव आचार्य बताउँछन् । उनकाअनुसार राखेपले हरेक वर्ष फुटबल र क्रिकेटलाई कार्यक्रम खर्च अन्तर्गतको शीर्षकबाट बजेट उपलब्ध गराउँछ । सरकारले पुरुष लिग फुटबलको लागि ५० लाख, महिला लिगको लागि २५ लाख, वर्ष खेलाडी पुरस्कारका लागि २० लाख, फुटबलका विदेशी प्रशिक्षकका लागि ४८ लाख, कोकाकोला कप अन्तरविद्यालय छात्रछात्रा फुटबलका लागि वार्षिक १८ लाख रुपैयाँ दिँदै आएको छ । तर, एन्फाले तीन वर्षदेखि लिग सञ्चालन गर्न नसक्दा लिगको बजेट फ्रिज हुँदै गएको छ । फुटबलमा अन्तर्राष्ट्रिय सहभागिता र खेलाडीले प्राप्त गर्ने सफलतापछि सरकारले दिने पुरस्कार रकम छुट्टै छ । फिफा र एएफसीको लाखौं डलर एन्फालाई विश्व फुटबल महासंघ (फिफा) र एसियाली फुटबल महासंघ (एएफसी) बाट पनि लाखौं अमेरिकी डलर सहयोग आउँछ । फिफाले एन्फालाई लिग आयोजना, कार्यालय सञ्चालन, युथ फुटबल विकास, ग्रासरुट, भौतिक संरचना निर्माणलगायत शीर्षकमा लाखौं अमेरिकी डलर उपलब्ध गराइरहेको छ । फिफाले एन्फा व्यवस्थापनमा वार्षिक पाँच लाख अमेरिकी डलर सहयोग गरिरहेको एन्फाका प्रवक्ता इन्द्रमान तुलाधरले बताए । फिफाको सहयोग यही र यति भन्ने छैन । हाम्रो कार्यक्रम र प्रस्तावनाअनुसार फिफाबाट सहयोग आउने हो, उनी भन्छन् । एन्फाले समयमै लिग गर्न नसक्दा फिफाबाट लिगका लागि आउने वार्षिक दुई लाख ५० हजार अमेरिकी डलर गुमेको छ । एन्फाको अघिल्लो साता बसेको कार्यसमिति बैठकले आगामी १४ मंसिरदेखि लिग सञ्चालन गर्ने निर्णय गरेको छ । एन्फालाई एएफसीले पनि वार्षिक दुई लाख ५० हजार अमेरिकी डलर उपलब्ध गराउँदै आएको छ । फिफाले गतवर्ष मात्र ग्रासरुट फुटबल विकास कार्यक्रम सञ्चालन भएका देशलाई चार वर्षका लागि ५४ करोड रुपैयाँ दिने निर्णय गरेको थियो, त्यस कार्यक्रममा नेपाल पनि परेको छ । काठमाडौं, धरान र बुटबलमा सञ्चालित एन्फा एकेडेमी फिफा गोल प्रोजेक्टअन्तर्गतको ग्रासरुट प्रोग्राम हो । यसबाहेक फिफाले नेपालमा सञ्चालन हुने प्रशिक्षण र स्तरवृद्धि शीर्षकमा थप रकम सहयोग गर्ने गरेको छ । निजी क्षेत्र र कर्पोरेट हाउसको प्रायोजन पनि फुटबलमा उल्लेख्य छ । रेडबुल, कोकाकोला, सानमिगल बियर, एनसेल, एसियन पेन्टलगायत कर्पोरेट हाउसले फुटबलमा करोडौं रकम खर्च गरिरहेका छन् । यसअघि लिग फुटबललाई रेडबुलले वार्षिक एक करोड रुपैयाँ प्रायोजन गरेको थियो । एन्फा पदाधिकारीबीचको विवाद र तत्कालीन अध्यक्ष गणेश थापा भ्रष्टाचारको आरोपमा फिफाबाट निलम्बनको कारबाहीमा परेपछि पछिल्लो समय फुटबलमा निजी क्षेत्रको प्रायोजन हराएको अवस्था छ । विवादमै गुम्यो क्रिकेटको पैसा टीट्वान्टी विश्वकपसम्मको यात्रा तय गरिसकेको नेपाली क्रिकेटको पछिल्लो अवस्था दयनीय छ । राष्ट्रिय खेलकुद परिषद् (राखेप) मा एमालेको सिफारिसमा केशवकुमार विष्ट सदस्यसचिव बनेर आउनेबित्तिकै नेपाल क्रिकेट संघ (क्यान) उनको तारोमा पर्यो । खेलकुदमा मौलाएको चरम राजनीतिलाई उनले पनि प्रोत्साहन दिए । चतुरबहादुर चन्द अध्यक्ष रहेको निर्वाचित क्यान कार्यसमितिमा आफ्नो पार्टी समर्थक व्यक्ति नपाएपछि विष्टले निर्वाचित समितिलाई विघटन गरी एमाले निकट रमेश सिलवालको संयोजकत्वमा क्यानमा नयाँ तदर्थ समिति गठन गरे । त्यसपछि विवादको चरम उत्कर्षमा पुगेको नेपाली क्रिकेटलाई अन्तर्राष्ट्रिय क्रिकेट काउन्सिल (आईसीसी) ले निलम्बन गर्दै आएको छ । तत्काल निलम्बन फुकाउन पहल गर्छु भनेका सदस्यसचिव विष्टले २६ महिना पुग्दासमेत केही गर्न सकेका छैनन् । आईसीसीले आफ्नै अगुवाइमा नेपालको क्रिकेटलाई सुचारु गर्न क्यानका पूर्वअध्यक्ष विनयराज पाण्डेको संयोजकत्वमा ६ सदस्यीय सल्लाहकार समितिसमेत बनायो । तर, उक्त समितिले क्रिकेट विकासको नाममा सिन्को समेत भाँचेन । निलम्बनपछि घरेलुस्तरका क्रिकेट प्रतियोगिता ठप्प भएका छन् । नयाँ खेलाडी आउने बाटो रोकिएको छ । राजनीतिक हस्तक्षेपको कारण देखाई क्यानलाई निलम्बन गरेको आईसीसीले नेपालको अन्तर्राष्ट्रिय सहभागितालाई भने रोकेन । तर, नेपाली खेलाडीलाई आईसीसीले दोस्रो दर्जाको खेलाडीको रूपमा अन्तर्राष्ट्रिय सहभागिता गराइरहेको छ । क्रिकेटमा सरकारको लगानी र अनुदान रकम पनि ठूलो छ । क्रिकेटको भौतिक संरचना निर्माणमा मात्र सरकार बर्सेनि २० करोडभन्दा बढी रकम लगानी गरिरहेको छ । तर, काठमाडौंको मूलपानीमा आईसीसी र सरकारको लगानीमा ११ वर्षअघि बनाउन शुरु गरिएको अन्तर्राष्ट्रिय क्रिकेट मैदानको निर्माण कार्य अझै पूरा भएको छैन । मूलपानीको क्रिकेट मैदान पूर्ण रूपमा सम्पन्न हुन अझै दुई वर्षभन्दा बढी समय कुर्नुपर्ने राखेपअन्तर्गत भौतिक तथा निर्माण शाखाका प्रमुख एवं इन्जिनियर अरुण उपाध्याय बताउँछन् । मूलपानी मैदानमा अझै स्थानीयको मुआब्जा विषयमा अवरोध जारी छ । सरकारले समयमै स्थानीयको चित्त बुझाउन नसके तल्लो मैदानको निर्माण कार्य रोकिने अवस्था छ । क्यान अस्तव्यस्त अवस्थामा रहेकोले नेपालमा कहाँबाट कति पैसा आउँछ र कहाँ खर्च हुन्छ भन्ने कसैलाई पत्ताो छैन।अशोकनाथ प्याकुरेल महासचिव, क्यान निर्वाचित समिति संरचना निर्माणसँगै सरकारले क्रिकेट खेलमा प्रधानमन्त्री कप पुरुष एकदिवसीय प्रतियोगिताका लागि वार्षिक ४० लाख र महिलाका लागि २० लाख रकम दिँदै आएको छ । सरकारले विदेशी प्रशिक्षकको लागि मात्र वार्षिक एक करोड दिन्छ । नेपाली टोलीका विदेशी प्रशिक्षक पुबुदु दसानायके छउन्जेल सरकारले नै उनलाई तलब खुवाएको थियो । अहिले भने नेपाली टोलीमा विदेशी प्रशिक्षक छैनन् । क्रिकेट खेलको अन्तर्राष्ट्रिय प्रतियोगितामा सहभागिता र पाएको उपलब्धिको सम्मानमा पनि सरकार ठूलो रकम खर्चिन्छ । आईसीसी र एसीसीको ठूलो अनुदान क्रिकेट खेलमा सरकारकै हाराहारीमा अन्तर्राष्ट्रिय सहयोग आउने गरेको छ । क्यान निलम्बनमा पर्नुअघि नेपाललाई आईसीसी र एसियाली क्रिकेट काउन्सिल (एसीसी) ले ठूलो आर्थिक सहयोग गर्दै आएका थिए । तर, क्यानमा विवाद देखिएपछि आईसीसीले नेपाललाई उपलब्ध गराउने १० लाखभन्दा बढी अमेरिकी डलर रोकिएको छ । सन् २०१५ देखि आईसीसीले नेपाललाई दिने अनुदान रकम रोक्दै आएको हो । नेपाल क्रिकेट संघ (क्यान) निर्वाचित समितिका महासचिव अशोकनाथ प्याकुरेल क्यान निलम्बनमा पर्नुअघिसम्म नेपाललाई आईसीसीबाट मात्र विभिन्न शीर्षकमा वार्षिक नौ लाख अमेरिकी डलर सहयोग आउने गरेको बताउँछन् । प्याकुरेलका अनुसार आईसीसीले नेपाललाई सहयोग गर्ने तरिका फरक छ । ननटेस्ट देशलाई आईसीसीले स्कोर कार्ड ग्राम र खेल प्रदर्शनका आधारमा सहयोग गर्छ । नेपाल डिभिजन १ मा प्रवेश गरेको बेला आईसीसीले नेपाललाई हाई पर्फमेन्सका आधारमा वार्षिक तीन लाख अमेरिकी डलर थप सहयोग गरेको थियो । यसबाहेक क्यान कार्यालय सञ्चालन र अन्य शीर्षकमा पनि आईसीसीको लाखौं डलर सहयोग रहन्छ । पछिल्लो समय क्यान अस्तव्यस्त अवस्थामा रहेकोले नेपालमा कहाँबाट कति पैसा आउँछ र कहाँ खर्च हुन्छ भन्ने कसैलाई पत्तो छैन, प्याकुरेल भन्छन् । क्यानलाई पहिला एसीसीले पनि प्रशिक्षकको लागि वार्षिक ४० देखि ५० हजार अमेरिकी डलर, महिला क्रिकेटको विकासमा लागि १० देखि १५ हजार डलर सहयोग गर्दै आएको थियो । एसीसीले आईसीसीकै निर्देशनमा काम गर्ने भएकाले एसीसीको भूमिका त्यति गहन थिएन । सन् २०१५ देखि एसीसीलाई आईसीसीले भूमिकाविहीन बनाएको थियो । तर, आईसीसीको चर्को दादागिरीले दबिएका एसियाली देशका क्रिकेट संघहरूको एक वर्षअघि श्रीलंकामा बसेको बैठकले आईसीसीलाई दबाब दिन पुनः एसीसी ब्युँताएका छन् । एसीसी सक्रिय भएपछि नेपाललाई एसीसीको पनि विषेश सहयोग रहने पक्का थियो । सरकारको लगानी र अन्तर्राष्ट्रिय सहयोगसँगै क्रिकेट प्रतियोगिता आयोजना र सञ्चालनका लागि नेपाल टेलिकम, चौधरी ग्रुपको वाई वाई, पेप्सी, स्ट्यान्डर्ड चाटर्ड बैंकलगायत ठूला कर्पोरेट हाउसले पनि प्रायोजन गर्दै आएका थिए । तर, क्यानमा चुलिएको विवाद र राजनीतिक टकरावले नेपाली क्रिकेटले करोडौं रुपैयाँ गुमाइरहेको छ ।"
प्रधानमन्त्री कप विजेताले अझै पाएनन् नगद पुरस्कार,"काठमाडौं : राष्ट्रिय खेलकुद परिषद् (राखेप) ले गौरवका साथ घोषणा गरेको प्रथम प्रधानमन्त्री कप क्रिकेट प्रतियोगिता सम्पन्न भएको करिब तीन महिना बित्न लाग्दासमेत विजेता टोलीलाई घोषित नगद पुरस्कार रकम उपलब्ध गराउन सकेको छैन । राखेपले गत जेठमा देशकै सर्वाधिक पुरस्कार राशिको प्रतियोगिताको रूपमा प्रथम प्रधानमन्त्री कप आयोजना गरेको थियो, जसको प्रथम पुरस्कार २० लाख र द्वितीय पुरस्कार १० लाख रुपैयाँ घोषणा गरिएको थियो । प्रतियोगितामा पाँच विकास क्षेत्र र तीन विभागीय टोलीको सहभागिता रहेको थियो । जेठ २५ गते भएको फाइनल खेलमा दुई विभागीय टोली नेपाल पुलिस र त्रिभुवन आर्मी क्लबले प्रतिस्पर्धा गरेका थिए । वर्षाले खेल पूरा हुन नपाएपछि दुवै टोलीलाई संयुक्त रूपमा विजेता घोषित गरिएको थियो । संयुक्त विजेता बनेसँगै आयोजक राखेपले दुवै टोलीलाई १५१५ लाख रुपैयाँ नगद पुरस्कार दिने घोषणा गरेको थियो । विजेता दुवै टोलीलाई उपप्रधान तथा शिक्षामन्त्री गोपालमान श्रेष्ठले कीर्तिपुर मैदानमा पुगी मेडल र पुरस्कार वितरण गरेका थिए । तर, दुवै टोलीले सो पुरस्कार रकम अहिलेसम्म पाउन सकेका छैनन् । प्रतियोगिता सम्पन्न भएको तीन महिना बित्न लाग्दासमेत पुरस्कार नपाएपछि दुवै विभागीय टोलीले राखेपमा पुरस्कार रकमका लागि निवेदन नै दर्ता गराएका छन् । निवेदन दिएको साता दिन बितिसक्दा पनि अझै रकम प्राप्त नभएको उनीहरूको गुनासो छ । हामीले पुरस्कार नपाएको सम्बन्धमा राखेपमा कुरा गर्दा निवेदन दिनुस् हामी दिन्छौं भन्नुभएको थियो, नेपाल पुलिस क्लबका खेलकुद शाखा प्रमुख भरत शाहले अन्नपूर्णसँग भने, तर निवेदन दिएको पनि साता दिन भइसक्यो अझै पुरस्कार रकम पाएका छैनौं । आर्मीका खेलकुद विभागका अधिकारीले पनि प्रतियोगिता सम्पन्न भएको लामो समय बितिसक्दा पनि पुरस्कार नपाउनु दुःखद् भएको बताए । प्रतियोगिता सम्पन्न भएलगत्तै पुरस्कार पाउनुपर्ने हो । त्यसमाथि राखेपजस्तो खेलकुदको मुख्य निकायले गरेको प्रतियोगिताको पुरस्कार रकम नपाउनु दुःखद् कुरा हो, आर्मीका खेलकुद विभागका एक अधिकारीले भने, सरकारी निकाय नै भएकाले विरोध गर्न मुस्किल छ तर, पुरस्कार रकम नदिनु गलत हो । राखेपका आर्थिक शाखा प्रमुख कपिलमणि पोखरेलले पनि विजेता टोलीलाई पुरस्कार रकम दिन नसकिएको बताए । उनले विजेता टोलीलाई पुरस्कार रकम दिनका लागि राखेपसँग त्यो शीर्षकमा रकम नै नरहेको बताए । कुनै निर्णय बिना प्रतियोगिताको घोषणा गरिएकाले अहिले त्यसका लागि रकम माग गर्न पनि मुस्किल छ । त्यो शीर्षकमा पहिले पनि रकम थिएन, अहिले पनि आएको छैन, पोखरेलले अन्नपूर्णसँग भने, त्यसैले रकम दिन सकेका छैनौं । उनले रकम अर्थ मन्त्रालयमार्फत स्वीकृत भएर आउनुपर्ने र त्यसपछिमात्रै पुरस्कार रकम उपलब्ध गर्न सकिने बताए । यद्यपि त्यस सम्बन्धमा अहिलेसम्म पहल अघि नबढेकाले प्रथम प्रधानमन्त्री कपका संयुक्त विजेता टोली नेपाल पुलिस र आर्मी क्लबले पुरस्कार रकम पाउनेनपाउने अनिश्चित बनेको छ ।"
१५ वर्षमा स्वर्ण १९ वर्षमा सन्न्यास,मस्को : अधिकांश खेलाडीको खेलमा प्रवेश गर्ने औसत उमेर भनेको १९२० वर्षको हुन्छ । रुसकी चर्चित युवा स्केटर युलिया लिपनिसकायाको उमेर पनि भर्खर ठूला अन्तर्राष्ट्रियस्तरको प्रतियोगितामा भाग लिनका लागि योग्य देखिन्छ । युलिया भर्खर १९ वर्षकी भइन् । स्केटिङको दुनियाँमा एकछत्र राज गर्ने अभियानमा रहेकी युलियालाई भाग्यले भने साथ दिएन । केवल १५ वर्षको उमेरमै ओलम्पिक खेलकुदमा रुसलाई स्वर्ण पदक दिलाएकी युलियाले स्केटिङ खेलबाट सन्न्यासको घोषणा गरेकी छन् । खेलमा प्रवेश गर्ने उमेरमा एक्कासि सन्न्यास लिनुपर्दाको क्षणलाई उनी र उनको परिवारले दुःखद् क्षणको रूपमा लिएको छ । सन् २०१४ मा सोचीमा भएको शीतकालीन ओलम्पिक खेलकुदमा स्टेकिटङमा स्वर्ण जित्दा युलिया भर्खर १५ वर्षकी थिइन्। उनी युरोपको कम उमेरमा स्वर्ण जित्ने कीर्तिमानी खेलाडीसमेत हुन् । एनोरेक्सिया नामको रोगबाट पीडित युलियाले उपचारका लागि खेलबाट सन्न्यास लिएको उनकी आमा ड्यानियलाले रुसी समाचार एजेन्सी तासलाई बताएकी छन् । युलियाले सन् २०१४ मै भएको स्केटिङको विश्व च्याम्पियनसिपमा पनि रजत पदक जितेकी थिइन् । रुसी स्केटिङ पदाधिकारीले युलियाको स्वास्थ्य लाभको कामना गर्दै उनले रुसलाई दिलाएको उपलब्धिको उच्च कदर गरेको बताएका छन् । युलियाले स्केटिङ पदाधिकारीलाई आफ्नो रोग र उपचारको विषयमा गत अप्रिलमै जानकारी गराएकी थिइन् । सोची ओलम्पिकमा रुसका राष्ट्रपति भ्लादिमिर पुटिनले युलियाको प्रदर्शनले रुसको गौरव बढाएको भन्दै उनीप्रति आभार व्यक्त गरेका थिए।
रुसी टेनिस सुन्दरीको उत्कृष्ट पुनरागमन,"न्युयोर्क : रुसी टेनिस सुन्दरी मारिया सारापोभाले ग्रान्डस्लाम प्रतियोगितामा उत्कृष्ट पुनरागमन गरेकी छन् । यूएस ओपनको मंगलबार खेलिएको महिला एकलतर्फको पहिलो चरणको खेलमा सारापोभाले विश्व नम्बर २ वरीयतामा रहेकी रोमानियन खेलाडी सिमोना हालेपलाई ६४, ४६, ६३ अंकले पाखा लगाइन् । उक्त खेल हेर्न करिब २४ हजार दर्शक उपस्थित थिए । प्रतिबन्धित शक्तिवद्र्धक औषधि सेवन गरेको आरोपमा १५ महिना लामो प्रतिबन्ध भोगेर कोर्टमा फर्किएयता ३० वर्षीया सारापोभाले खेलेको यो पहिलो ग्रान्डस्लाम प्रतियोगिता हो । सन् २००६ को यूएस ओपन च्याम्पियन सारापोभाले वाइल्ड कार्डमार्फत प्रतियोगितामा सहभागिता जनाएकी हुन् । उनी पूर्वविश्व नम्बर १ खेलाडी पनि हुन् । हालेपलाई हराउन सारापोभाले दुई घन्टा ४४ मिनेट समय खर्चिइन् । हालेपविरुद्घ हालसम्म खेलिएका सातवटै खेलमा सारापोभाले जित हात पारेकी छन् । उनले अब दोस्रो चरणमा हंगेरीकी टिमिया बाबोससँग प्रतिस्पर्धा गर्नेछिन् । सारापोभासँगै स्पेनकी गार्बिन मुगुरुजा, डेनमार्ककी क्यारोलिन वजनिएस्की र अमेरिकाकी भेनस विलियम्स पनि आआफ्ना प्रतिद्वन्द्वीलाई पाखा लगाउँदै प्रतियोगिताको दोस्रो चरणमा पुगेका छन् । तेस्रो वरीयताकी मुगुरुजाले अमेरिकाकी भार्भरा लेप्चेन्कोलाई ६०, ६३ र पाँचौं वरीयताकी वजनिएस्कीले रोमानियाकी मिहेला बुजार्नेस्कुलाई ६१, ७५ अंकले हराए । नवौं वरीयताकी अनुभवी खेलाडी भेनसले स्लोभाकियाकी भिक्टोरिया कुजमोभालाई ६३, ३६, ६२ ले पाखा लगाइन्। ब्रिटेनकी योहाना कोन्टा र हेथर वाट्सन तथा सर्बियाकी एलेना यान्कोभिच भने पहिलो चरणको खेलमै पराजित भएका छन् । सातौं वरीयतामा आसीन प्रभावशाली खेलाडी कोन्टालाई सर्बियाकी एलेक्जेन्ड्रा क्रुनिचले ४६, ६३, ६४ ले हराइन् । चेक गणतन्त्रकी पेत्रा भितोभाले यान्कोभिचलाई ७५, ७५ को सोझो सेटमा पाखा लगाइन् । रुसकी एकातेरिना माकारोभा, स्पेनकी कार्ला स्वारेज नाभारो, फ्रान्सकी क्लोरोलिन गार्सिया, जर्मनीकी जुलिया जर्जेस र चीनकी पेङ सुई भने प्रतियोगिताको दोस्रो चरणमा पुग्न सफल भए । यसैगरी पुरुष एकलतर्फ क्रोएसियाका मारिन सिलिच, अमेरिकाका जोन इस्नर र साम क्वेरी तथा अस्ट्रेलियाका जोर्डन थम्पसन दोस्रो चरणमा पुगे । अमेरिकाका ज्याक सक, नेदरल्यान्ड्सका रोविन हास र स्पेनका डेभिड फेरर भने पहिलो चरणमै पराजित भए । लग्जम्बर्गका गिल्स मुल्लर, दक्षिण अफ्रिकाका केभिन एन्डर्सन र फ्रान्सका जो विल्फ्राइड सोंगा भने दोस्रो चरणमा प्रवेश गर्न सफल भए।"
नेपालले बंगलादेशलाई हरायो,"काठमाडौं : बंगलादेशविरुद्धको मैत्रीपूर्ण भलिबल खेलमा नेपाल विजयी भएको छ । लगनखेलस्थित नेपाली सेनाको सैनिक शारीरिक तथा तालिम केन्द्रमा मंगलबार भएको मैत्रीपूर्ण भलिबलको पहिलो सेट गुमाएको नेपालले त्यसपछि खेलमा फर्कंदै सफलता हात पारेको हो । दुई खेलको शृंखलाअन्तर्गत नेपालले पहिलो खेलमा बंगलादेशको राष्ट्रिय भलिबल टोलीलाई ३१ को सेटमा हरायो। आफ्नै गल्तीका कारण पहिलो सेट २७२५ ले गुमाएको नेपालले त्यसपछिको तीनैवटै सेट आफ्नो पक्षमा पारेको थियो । दोस्रो सेटमा नेपालले उत्कृष्ट पुनरागमन गर्यो । नेपालले दोस्रो सेट २५१७, तेस्रो सेट २५१६ र चौथो सेट २५२३ ले आफ्नो पक्षमा पारेको थियो । नेपालका लागि उत्कृष्ट प्रदर्शन गरेका कुलबहादुर थापाले व्यक्तिगत २१ अंक जोडे । यसैगरी हरि अधिकारीले १३, मानबहादुर श्रेष्ठले १२ र कप्तान इम रानाले नौ अंक जोडेका थिए । बंगलादेशका लागि होरोसितले १८ अंक जोडेका थिए । नेपालले बुधबार बंगलादेशसँग दोस्रो मैत्रीपूर्ण खेल खेल्नेछ । नेपाली राष्ट्रिय टोलीले हालसम्म बंगलादेशविरुद्ध खेलेको चार खेलमा तीन जित र एक हार खेपेको छ । बंगलादेशले यसअघि एभीसी सेन्ट्रल जोन भलिबल च्याम्पियनसिपमा नेपाललाई हराएको थियो । नेपाली टोलीका प्रमुख प्रशिक्षक जगदीश भट्टले पहिलो खेलमा राम्रो प्रदर्र्शन गरेकोले दोस्रो खेलमा पनि सोही लक्ष्य पछ्याउने बताए। पहिलो सेटको अन्तिममा खेलाडी अत्तालिएका केही कमजोर प्रदर्शन गर्यौं । पछिल्ला सेटमा खेलाडीले राम्रो खेल देखाए, भट्टले भने । उनले यो खेलले टोलीको कमजोरी र स्तरमापनका लागि सहयोग पुर्याउने विश्वास पनि व्यक्त गरे । नेपाली राष्ट्रिय टोलीले आइतबारमात्र डेनमार्कको ए डिभिजन क्लब भिडओभसँग मैत्रीपूर्ण भलिबल खेलेको थियो । लगनखेलकै कोर्टमा भएको उक्त खेलमा नेपालले डेनमार्क टोलीलाई ३१ कै सेटमा हराएको थियो ।"
