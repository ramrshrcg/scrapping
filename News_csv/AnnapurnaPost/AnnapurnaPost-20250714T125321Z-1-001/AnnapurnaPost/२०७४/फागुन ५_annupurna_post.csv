शीर्षक,विवरण
सार्वजनिक संस्थान : निरन्तर खेल मैदान,"पछिल्लोपटक नेसनल ट्रेडिङ लिमिटेड खारेजीको सरकारी प्रस्तावपछि सार्वजनिक संस्थानको विषयमा फेरि बहस सुरु भएको छ। २०४६ सालको राजनीतिक परिवर्तनपछि भित्रिएको निजीकरणको अवधारणले सार्वजनिक संस्थानको विषयमा नयाँ बहस सुरु गरेको थियो। यो बहसको पछिल्लो शृंखलामा परेको छ, नेसनल ट्रेडिङ। २०१८ सालमा स्थापना गरिएको नेसनल ट्रेडिङको उद्देश्य यसको नामैले बताउँछ। व्यापार गर्ने सोचका साथ सरकारले यसको स्थापना गरेको थियो। सुरुवातमा सरकारले भन्सारमा समातेका सामानहरू नेसनल ट्रेडिङले बेच्थ्यो। यसका अलावा भारत र चीनमा उत्पादन भएका कतिपय सामान झिकाएर बेच्ने जिम्मा नेसनल ट्रेडिङको काँधमा थियो। स्थापनाकालमा मित्रराष्ट्रहरूबाट द्विपक्षीय सम्झौताअनुसार प्राप्त हुने वा खरिद गरिने वस्तुहरूको आयात व्यवस्थापन र वितरणको काम नेसनल ट्रेडिङलाई दिइएको थियो। त्यसपछि मित्रराष्ट्रहरूले दिने वस्तुगत सहायताका सामानको कारोबारको जिम्मा नेसनल ट्रेडिङलाई लगाइयो। त्यतिबेला चीन र रूसले बढी मात्रामा नेपाललाई वस्तुगत सहायता दिने गर्दथे। २०३० सालसम्म नाफामा चलेको नेसनल ट्रेडिङ तत्कालीन सरकारले सामानको मूल्यमा कटौती गरिदिएपछि मात्र होइन, चर्को बैंक ब्याजका कारण पनि घाटामा गएको देखिन्छ। पञ्चायतकालका अन्तिम वर्षहरूमा राम्रो काम गर्न नसकेको यो संस्थानले ०४६ सालको परिवर्तनपछि पनि खासै राम्रो काम गर्न सकेन। पछिल्लो समयमा त्रिभुवन अन्तर्राष्ट्रिय विमानस्थलमा रहेको ड्युटी फ्री पसल तत्कालीन बाबुराम भट्टराई अर्थमन्त्री हुँदाको सरकारले हटाउने निर्णय गरेपछि यो संस्थानको प्रमुख आम्दानीको स्रोत सुक्यो। पञ्चायतकालमा स्थापना भएको ट्रेडिङ एक मात्र सार्वजनिक संस्थान भने होइन। तत्कालीन आवश्यकताअनुसार पञ्चायती शासकहरूले विभिन्न खालका उद्योग स्थापना गरे। यी सबैमा राज्यको लगानी थियो। कतिपय उद्योग भने शीतयुद्धको उपहार थिए। त्यतिबेला चीन र रूसले नेपालमा दिल खोलेर उद्योग स्थापना गरेका थिए। आज तीमध्ये धेरैको अस्तित्व सम्झनामा मात्र सीमित छ। तत्कालीन कोलम्बो प्लानअनुसारको आर्थिक सहायता लिनका लागि नेपालले बनाएको पहिलो योजना २०१३ सालमा आयो। पहिलो योजनाले अगाडि सारेको सोचका आधारमा नेसनल ट्रेडिङ, टिम्बर कर्पोरेसन र नेसनल कन्स्ट्रक्सन कम्पनीको स्थापना गरीएको हो। पहिलो योजनाको अन्तिम वर्ष अर्थात् २०१८ सालसम्म यी तिनै संस्थानको स्थापना गरिएको थियो। योभन्दा पहिला राणाशासनमा नेपाल बैंक लिमिटेड र विराटनगर जुट मिल्स सार्वजनिक संस्थानको रूपमा स्थापना गरिएको थियो। यी दुवै संस्थानमध्ये जुट मिल्स अहिले संकटमा छ भने नेपाल बैंकलाई वित्तीय क्षेत्र सुधार कार्यक्रमअनुसार करोडौं खर्चेर ठीक ठाउँमा ल्याइएको छ। पहिलो योजनापछि सरकारले सार्वजनिक संस्थान स्थापनालाई केन्द्रमा राख्यो। त्यसपछिका योजनाहरूले यो विषयलाई प्राथमिकतामा राखे। दाताले दिएका सहयोगमा आएका जनकपुर चुरोट कारखाना, गोरखकाली टायरजस्ता कम्पनीहरूलाई समेत संस्थानको रूपमा अगाडि बढाइयो। यस्ता संस्थानको व्यवस्थापनको जिम्मा राज्यले नियन्त्रणमा राख्यो। सातौँ योजनाको अन्तिम वर्ष अर्थात् २०४७ सालसम्म आउँदा सार्वजनिक संस्थानको संख्या ६३ पुगेको थियो। संस्थान किन बने भर्तिकेन्द्र ? पञ्चायतकालमा सरकारी उद्योग राज्यको संरक्षणमा थिए। अहिलेको जस्तो बजारलाई खुला छाडिएको थिएन। कोटा प्रणालीका कारण निजी क्षेत्रले निश्चित सामान मात्र आयात गर्न पाउँथ्यो। त्योभन्दा बढी राज्यलाई आवश्यक सामानको उत्पादन मात्र होइन, आयातसमेत सरकारी उद्योगले गर्दथे। बजारमा एकाधिकार मात्र होइन, राज्यको ध्यानसमेत परेका कारण यस्ता संस्थानले राम्रो प्रगति गर्दै आएका थिए। निजीकरणको उदय २०४६ सालको परिवर्तनपछि सरकार खुला अर्थतन्त्रको बाटोमा अगाडि बढ्यो। योभन्दा पहिला २०४२ सालमा नेपाल अरब बैंकको स्थापना गरेर सरकारले निजी क्षेत्रको लगानीलाई ढोका खोलेको थियो। पञ्चायतको अन्तिम वर्षहरूमा विश्व उदारीकरणको भुमरीमा फसिसकेको थियो। २०४८ सालको निर्वाचनपछि बनेको कांग्रेस सरकारले नेपालमा पनि उदारीकरणको बाटो समात्यो। नेपाली कांग्रेसका नेता डा रामशरण महत योजना आयोगका उपाध्यक्ष बनाइए। विदेशमा पढेर आएका महतको नेतृत्वमा तयार भएको आठौं योजनाले निजीकरणको बाटो समात्यो। उदारीकरण र खुला अर्थतन्त्रका कारण निजी क्षेत्र बलियो रूपमा व्यवसायमा आउन थाल्यो। सरकारी संस्थान र निजी क्षेत्रले दिने सेवाका बीचमा प्रतिस्पर्धा हुन थाल्यो। राजनीतिक रूपमा यस्ता संस्थाहरूमा हस्तक्षेपको बाटो संस्थान ऐन, २०२१ ले गरेको थियो। उक्त ऐनले हरेक संस्थानमा सरकारले तोकेको सञ्चालक र महाप्रबन्धक रहने व्यवस्था गरेको थियो। ऐनले दिएको सजिलो बाटो प्रयोग गरेर सरकारले संस्थानमा राम्राभन्दा आफ्ना मानिस नियुक्तिको बाटो खोज्यो। पञ्चायतको अन्तिम वर्ष अर्थात् आर्थिक वर्ष २०४६०४७ मा लेखा परीक्षण भएका संस्थाहरूबाट २४ करोड घाटा भएको तथ्यांक अघि सारेर निजीकरण प्रक्रिया थालिएको थियो। पञ्चायकालको अन्तिम वर्षमा आइपुग्दा कुल क्षमताको ५२ प्रतिशत मात्र क्षमताका संस्थान चलेका थिए। राज्यको लगानी संस्थानमा ११ अर्ब ८८ करोड थियो। राज्यको लगानी शिक्षा र स्वास्थ्यमा भन्दा सार्वजनिक संस्थानमा बढी भएको तर्क अगाडि सारेर निजीकरणको बाटो खोलिएको थियो। प्रजातन्त्र स्थापनापछि आएको पहिलो बजेटले समेत निजीकरणको विषयमा जोड दिएको थियो। यसका अलावा २०५० सालमा ऐन आएपछि सरकार सजिलो बाटोबाट निजीकरणलाई अगाडि बढाउने काममा लाग्यो। पहिलो चरणमा भृकुटी कागज कारखाना, बाँसबारी छाला जुत्ता कारखाना र हरिसिद्धि इँटाटायल कारखानाको निजीकरण गरियो। निजीकरण भएकामध्ये कागज कारखाना गोल्छा अग्रनाइजेसनले किन्यो भने इँटाटायल कारखाना एनबी समूहले। छाजा जुत्ता कारखाना भने भारतीय नागरिक इन्द्रिस अहमदले किनेका थिए। सरकारले निजीकरण गरेर जिम्मा लगाएका संस्थानहरूमध्यको एक हो बाँसबारी छाला जुत्ता कारखाना। चीन सरकारले स्थापना गरिदिएको कारखानासँग भएको आधुनिक उपकरणहरू थिए। निजी उपकरणपछि काठमाडौंंमा कारखाना चलाउने सम्भावना नभएको भन्दै अहमदले कारखाना कपिलवस्तुको चनौटा सार्न निवेदन दिए। सरकारको सहमतिपछि चनौटा सरेको उद्योग मात्र होइन, यसका सञ्चालकसमेत अहिले सम्पर्कमा छैनन्। उक्त उद्योगले सर्वसाधारणसँग उठाएको पाँच करोड रुपैयाँको सेयर अहिले अलपत्र अवस्थामा छ। स्टक एक्सचेन्जले दर्ताबाट हटाइसकेको उक्त कम्पनी मात्र होइन, इँटाटायलको अवस्था पनि अहिले उस्तै छ। एनबी गु्रपले इँटाटायलको जग्गा प्लटिङ गरेर बेचिसकेको छ भने सर्वसाधारणले सेयरबापत गरेको लगानी अहिले अलपत्र अवस्थामा छ। अर्थ मन्त्रालयले प्रकाशन गरेको पछिल्लो पहेंलो किताबमा उक्त कारखानाका सञ्चालकसमेत सम्पर्कमा नरहेको जनाएको छ। पुष्पकमल दाहालको पछिल्लो प्रधानमन्त्रीकालमा आपूर्ति क्षेत्रमा काम गर्ने सबै संस्थानलाई मिलाएर राष्ट्रिय आपूर्ति निगमको स्थापना गर्ने प्रस्ताव अगाडि बढाएको थियो। योजना आयोगका पूर्वउपाध्यक्ष मीनबहादुर श्रेष्ठ आपूर्ति क्षेत्रमा काम गर्ने संस्थानको आवश्यकता अहिले पनि रहेको बताउँछन्। उनले भने, देशभरको आपूर्ति व्यवस्थापन अहिले पनि व्यवस्थित छैन। यसलाई व्यवस्थित गर्नु राज्यको दायित्व हो। निरन्तर घाटामा गएका कारण देखाएर संस्थान खारेजसँगै रोजगारको अवसरसमेत गुम्दै आएको छ। सरकारले वस्तु तथा सेवाको उत्पादन मात्र होइन, देशमा रोजगार सृजनाको लागिसमेत यस्ता संस्थान सञ्चालनको अवधारणा अगाडि सारेको थियो। पूर्वउपाध्यक्ष श्रेष्ठले राम्ररी व्यवस्थापन गर्न नसकेर संस्थान घाटामा गएको बताउँछन्। उनले भने, नेसनल टेडिङलाई आपूर्तिको जिम्मा दिएको हो। पछिल्लो समयमा रक्सी बेचेर बस्यो। उद्देश्यअनुसार काम नगरेको पाएपछि सरकारले ठीक ठाउँमा ल्याउनुको साटो विघटन गरेर दायित्वबाट पन्छिने काम गर्यो। तर बढ्दो लगानी निजीकरणको प्रक्रिया थाल्दा सार्वजनिक संस्थानमा सरकारको ६ अर्ब ३० करोड रुपैयाँको सेयर लगानी भएको थियो। सरकारी दायित्व कम गर्दै लैजाने सोचका साथ अगाडि बढाइएको निजीकरबाट ३१ संस्थानहरूबाट राज्यले हात झिकिसकेको छ। नेसनल ट्रडिङसहित खारेज भएको संस्थाको संख्या अहिले १३ पुगेको छ। संस्थानको दायित्वबाट हात झिक्ने राज्यको घोषणा भने अहिलेसम्म पूरा हुन सकेको छैन। उल्टो सरकारको लगानी सार्वजनिक संस्थानमा बढ्दो छ। गत आर्थिक वर्षको अन्तिमसम्म एक खर्ब ३९ करोड सेयर सार्वजनिक संस्थानमा लगानी भएको छ। यसबाट सरकारले गत आवमा सात अर्ब ८१ करोड रुपैयाँ लाभांश लिएको देखिन्छ। सरकारी संस्थानको सेयरमा मात्र होइन, एक खर्ब ३० अर्ब रुपैयाँ ऋण लगानी भएको देखिन्छ। सरकार एकातर्फ निजीकरणको माध्यमबाट संस्थानमाथिको दायित्वबाट मुक्त हुने बाटो खोज्यो भने अर्कोतर्फ उसले संस्थानमा लगानी बढाउँदै लगेको देखिन्छ। हरेक आर्थिक वर्षमा सार्वजनिक संस्थानमाथि सरकारको लगानी बढ्दै गएको छ। अहिले सरकारले सञ्चालन गरेका संस्थानसँग दुई खर्ब २५ अर्ब रुपैयाँको स्थिर सम्पत्ति रहेको छ। आव ०७१०७२ को तुलनामा आव ०७२०७३ मा स्थिर सम्पत्तिमा ह्रास आएको छ। यो हिसाबले हेर्दा संस्थानको सबै स्थिर सम्पत्ति बेच्दासमेत सरकारको लगानी उठ्ने सम्भावना देखिँदैन। अहिले सञ्चालनमा रहेका ३५ मध्ये २३ संस्थान नाफामा रहेको देखिन्छ। बढ्दो लगानी र कम नाफाका कारण संस्थानहरूबाट सरकारले पाउने प्रतिफलमा समेत असर परेको हो। देशले खुला अर्थतन्त्रको बाटो समातेपछि यस्ता संस्थानहरूले दिँदै आएको सेवा सहज रूपमा निजी क्षेत्रले दिन थालेका छन्। जसले गर्दा संस्थानमा गरेको लगानीसमेत धराशायी हुँदै गएको देखिन्छ। अर्कोतर्फ सरकारले यो बीचमा दुई संस्थान थपेको छ। विद्युत् क्षेत्रमा काम गर्ने गरी राष्ट्रिय प्रसारण ग्रिड कम्पनी र विद्युत् उत्पादन कम्पनीको स्थापना ०७३ सालमा भएको हो। एकातिर सरकार सस्ंथान निजीकरणको नाममा भएका संस्थानबाट हात झिक्दै छ भने अर्कोतर्फ नयाँ संस्थान थप्न पनि छोडेको छैन। ०५१ सालमा निजीकरण ऐन आएपछि नयाँ संस्थान थपिएको यो पहिलोपटक हो। तर सरकारी राजस्वमा १६ प्रतिशत योगदान गर्दै आएका सार्वजनिक संस्थानलाई प्रतिस्पर्धी बनाउनेतर्फ भने अहिलेसम्म सरकारको ध्यान गएको छैन। देशले खुला अर्थतन्त्रको बाटो समातेपछि यस्ता संस्थानहरूले दिँदै आएको सेवा सहज रूपमा निजी क्षेत्रले दिन थालेका छन्। जसले गर्दा संस्थानमा गरेको लगानीसमेत धराशायी हुँदै गएको देखिन्छ। राष्ट्रिय योजना आयोगका पूर्वउपाध्यक्ष प्राडा गोविन्द पोखरेल करको पैसाले अनुउत्पादक क्षेत्रका कर्मचारी पाल्न असहज रहेको बताए। उनले भने, बढी नाफा हुने ठाउँ निजी क्षेत्रलाई छोड्नुपर्छ। उनीहरूको नाफामा कर लगाएर नाफा नहुने क्षेत्रमा सरकारले सेवा दिनुपर्छ। मध्यम खालको नाफा हुनेमा सरकार र निजी क्षेत्रको साझेदारीमा अगाडि बढ्नुपर्छ। जनकपुर चुरोटलगायतका संस्थानका कर्मचारीलाई लामो समयसम्म सरकारले पाल्यो, पूर्व उपाध्यक्ष पोखरेलले भने, नाफा गरेर सरकारलाई राजस्व दिन नसक्ने संस्थानलाई सरकारले कति समय पाल्ने ? करको पैसाले संस्थानका कर्मचारी पाल्नुपर्छ भन्ने सोच गलत हो। फाइदा गरेर सरकारलाई कर दिनुपर्छ। त्यही सोचले सरकारले संस्थानमा लगानी गरेको हो। जेलिएको चक्र हिमाल सिमेन्ट खारखाना खारेज गर्ने सरकारको निर्णयसँगै हिमाल सिमेन्टमा लगानी भएको धेरै सार्वजनिक संस्थानहरूको पैसा डुब्यो। हिमाल सिमेन्टसँग अहिले पनि नेसनल ट्रेडिङले ४५ करोड रुपैयाँ लिनु छ। बन्द रहेको गोरखकाली टायरलगायतका आधा दर्जन संस्थानको १९ करोड रुपैयाँ मूल्यबराबरको सेयर नेसनलले किनेको छ। २५ अर्ब रुपैयाँको सम्पत्ति रहेको नेसनलले यसअघि नै सम्पत्ति बेचेर कर्मचारीलाई स्वेच्छिक अवकाश दिएको थियो। तत्कालीन अर्थमन्त्री डा बाबराम भट्टराईले ड्युटी फ्री को मदिरा बजारमा बेचेर राजस्व चुहावट भएको भन्ने आधारमा ड्युटी फ्री को आयात बन्द गर्ने निर्णय गरेका थिए। ०६५ को बजेट भाषणले ड्युटी फ्रीका सामानको आयातमा बन्द गरेपछि नेसनलको स्थायी आम्दानी सकियो। नेसनल मात्र होइन, सरकारले निजीकरण गरेको बालाजु कपडा उद्योग, हरिसिद्धि इँटा कारखाना, बाँसबारी छाला जुत्ता कारखानामा समेत विभिन्न संस्थाहरूको सेयर सरकारसँग अझै बाँकी छ। राष्ट्रिय वाणिज्य बैंकमा गाभिने तयारीमा रहेको नेपाल औद्योगिक विकास निगमले भृकुटी कागज कारखाना, हेटौंडा कपडा उद्योग, बुटवल धागो कारखानालगायतका संस्थानमा गरेको ऋण अहिलेसम्म उठाउन सकेको छैन। कर्जा उठाउन नसकेपछि हेटौंडा कपडा उद्योग नै एनआइडीसीले जिम्मा लिएको छ। बुटवल धागो कारखानामा निगमको २९ करोडभन्दा बढी ऋण रहेको छ। चीन सरकारको सहयोगमा स्थापित भएको धागो कारखाना लामो समयदेखि बन्द छ। कारखानाको जग्गा अहिले सशस्त्र प्रहरीले प्रयोग गर्दै आएको छ। राजा वीरेन्द्रको चीन भ्रमणको अवसरमा उपहारमा आएको धागो कारखानालाई बुटवलको औद्योगिक क्षेत्रमा स्थापना गरिएको थियो। २०३८ सालमा आएका उपकरण बुटवलको खुला चौरमा एक दशकसम्म राखियो। ०४८ सालमा सुतीको कपडामा आत्मनिर्भर हुने उद्देश्यसहित धागो कारखाना सञ्चालनमा आयो। नेपालगन्जमा कपास खेती, बुटवलमा धागो र त्यही धागोले हेटौंडा कपडा कारखानाबाट कपडा उत्पादन गर्ने योजना सरकारको थियो। सञ्चालनको समयदेखि नै आवश्यकताभन्दा बढी कर्मचारी नियुक्तिका कारण अप्ठ्यारोमा पर्दै आएको कारखाना ०६६ देखि बन्द अवस्थामा छ। सरकारले निजी क्षेत्रलाई लिजमा दिने निर्णय गरे पनि कारखानाको जिम्मा लिन कोही आएका छैनन्। बालाजु कपडा उद्योगको जग्गामा अहिले निजी अस्पताल चलिरहेको छ। सरकारले कारखानाको जग्गा छोडेर एक करोड ७७ लाखमा उक्त कारखाना बेचेको थियो। उद्योगमा ३० प्रतिशत सेयर नेपाल सरकारको अहिले पनि कायमै छ। पूर्णरूपमा निजीकरण भएका तीन संस्थानमध्ये एउटा पनि अहिले सञ्चालनको अवस्थामा छैनन्। गोल्छा समूहले लिएको भृकुटी कागज कारखाना अहिले बन्द छ भने हरिसिद्धि इँटा तथा टायल कारखाना र बाँसबारी छाला जुत्ता कारखानाका सञ्चालकहरू फरार छन्। अर्थमन्त्रालयमा रहेको संस्थान समन्वय महाशाखाका सहसचिव गणेश पाण्डेले निजीकरण भएका संस्थाको अवस्थाका बारेमा आफूहरू अनभिज्ञ रहेको बताए। उनले भने, हामीले पनि यस्ता संस्थानको बारेमा खोज्दैछौं, थाहा पाउन समय लाग्छ। निजी क्षेत्रलाई सेयर बेचेका नेपाल बिटुमिन एन्ड ब्यारेल, नेपाल ल्युब आयल, नेपाल ढलोट उद्योग, नेपाल बैंक लिमिटेड, बुटवल पावर कम्पनी र नेपाल दूर सञ्चार कम्पनी मात्र नाफामा छन्। सन् २००२ मा खारेजीको निर्णय गरिएको वीरगन्ज चिनी कारखाना र कृषि औजार कारखानामा अहिले पनि सुरक्षाको नाममा सरकारले केही कर्मचारीलाई तलब खुवाउँदै आएको अर्थमन्त्रालयको पहेंलो किताबले देखाउँछ। नेपालमा द्विपक्षीय सहयोगमा स्थापना भएका संस्थानहरूमध्ये धेरै तत्कालीन सोभियत संघ र चीनको सहयोगमा स्थापना भएका थिए। राज्यले सबै कुराको जिम्मा लिनुपर्छ भन्ने खालको अर्थतन्त्रको वकालत गर्ने यी दुई देशमध्ये सोभियत संघको त पतन नै भयो। चीनले पनि आफ्नो सहयोगमा स्थापना भएका उद्योगको विषयमा खासै बोल्न सकेन। सन् १९९० को दशकपछि निजीकरणका लागि विश्व बैंकलगायतका अन्तर्राष्ट्रिय दाताहरूले दबाब दिन थाले। दबाबले नपुगेर निजीकरणको सुरुवात गर्न अमेरिकी सहयोग नियोग (यूएसएआईडी) र बेलायत सरकारले आर्थिक सहयोग गर्यो। यूएसएआईडीको सहयोग सन् २००५ सम्म कायम थियो भने सन् १९९५ देखि २००० सम्म बेलायत सरकारले २१ लाख ५६ हजार स्टर्लिङ पाउन्ड सहयोग सरकारलाई दिएको देखिन्छ। महालेखाको प्रतिवेदन २०५९ ले सम्झौतामा उल्लिखित सहयोग रकममध्ये २०५७।५८ सम्म भएको खर्च र उपलब्धिको विवरण प्राप्त नभएको जनाएको छ। प्रतिवेदन भन्छ, सो सहयोगअन्तर्गत हुने खर्चको लेखापरीक्षणका बारेमा प्रोजेक्ट मेमोरेन्डममा कुनै उल्लेख छैन। योजना आयोगका पूर्वउपाध्यक्ष मीनबहादुर श्रेष्ठ अहिलेसम्म भएका अध्ययनमा सबैजसो संस्थान निजीकरण लाभप्रदत्त नभएको देखिएको बताउँछन्। उनले भने, निजीकरणको सिद्धान्तभन्दा बाहिर गएर यो प्रक्रियामा संलग्नहरूले लाभ लिए। देशलाई घाटाबाहेक केही भएन।"
संस्थान किन बने भर्तिकेन्द्र ?,"महालेखामा बस्दा हामीले सबैजसो संस्थानका गतिविधिलाई नजिकबाट हेर्यौं। सबैजसो संस्थान राजनीतिक नियुक्तिका कारण थलिएका छन्। जो मन्त्री हुन्छ, त्यसले संस्थानबाट केही न केही फाइदा लिन्छ। आफ्ना मानिसलाई कर्मचारीको रूपमा नियुक्त गर्छ। संस्थानलाई राम्ररी चलाउनेभन्दा कसरी लाभ लिन सकिन्छ भन्ने सोचका साथ काम गर्छ। सत्ता चलाउनेको यस्तो मानसिकताका कारण सार्वजनिक संस्थान बिग्रिएका हुन्। संस्थानको अवधारणा नेपालमा पञ्चायतकालमा आएको हो। जनतालाई बढीभन्दा बढी सेवा दिने सोचले संस्थानको स्थापना गरियो। सेवाका साथै यस्ता संस्थानहरूले राज्यलाई राजस्व पनि दिए, रोजगारको अवसर पनि सृजना गरे। पञ्चायतको अन्तिम वर्षसम्म नाफामा चलेका धेरै संस्थान अहिले नाम मात्रका भएका छन्। कतिपय त बन्द भइसके। कतिपय निजीकरणको नाममा बेचिए। अर्कोतर्फ सार्वजनिक संस्थानहरूले कहिल्यै पनि आफैं कमाउन खोजेनन्। अर्थमन्त्रालयले दिएको अनुदानका भरमा ती बाँचेका छन्। गत वर्ष राष्ट्रिय वाणिज्य बैंक नाफामा गयो। बैंकले काम गरेर त्यो नाफामा गएको होइन। इन्भेस्टमेन्ट बैंकको सेयर बेचेर नाफामा गएको देखाइयो। सम्पत्ति बेचेर सञ्चालन नाफा भएको देखाउन पाइँदैन भनेर हामीले भन्यौं। कतिपय संस्थानका सम्पत्ति बेचेर कर्मचारीलाई तलब खुवाउने अवस्था आयो। सार्वजनिक संस्थान : निरन्तर खेल मैदान चाहिनेभन्दा बढी कर्मचारी मात्र होइन, राजनीतिक हस्तक्षेपका कारण पनि संस्थानहरूले बेलामा निर्णय गर्न पाएनन्। समयमा निर्णय मात्र होइन, सस्ंथानको लेखा प्रणाली पनि उनीहरूले ठीक तरिकाले राखेनन्। जसले गर्दा अडिट गर्ने समयमा सधैं समस्या आउने गर्यो। कतिपय सस्ंथानले अडिट गर्नसमेत आलटाल गर्दै आएका थिए। अडिट गर भनेर हातै जोड्नुपर्ने अवस्था थियो। आम्दानी खर्चको लेखासमेत ठीक तरिकाले राखिँदैन भने संस्थानको अवस्था कस्तो होला भन्ने सहजै अनुमान लगाउन सकिन्छ। सरकारी संस्थानमा सरकारको सचिव वा सहसचिव अध्यक्ष हुने व्यवस्था गरिएको छ। दूरसञ्चार प्राधिकरणमा यो व्यवस्थालाई मिचेर मन्त्री अध्यक्ष हुने व्यवस्था गरियो। अहिले दूरसञ्चार क्षेत्र राम्रो आम्दानी हुने क्षेत्रमा पर्छ। आम्दानीको स्रोत देखेपछि मन्त्रीलाई अध्यक्ष चाहियो। यो देश लुट्ने हाम्रो मानसिकताको एउटा उदाहरण हो। नेसनल ट्रेडिङमा अघिल्लो साल हामीले अडिट गर्ने प्रयास गर्यौं। अडिटका लागि पटकपटक फोन गर्यो। सरकारी संस्थानमा अडिटर सकेसम्म जान चाहँदैनन्। हिसाबकिताब ठीक तरिकाले नराखिएकाले यस्ता संस्थामा अडिटको काम सजिलो छैन। भनेको कागजपत्र पाउन सकिँदैन। गुठी संस्थान र बिमा समितिको हालत पनि त्यस्तै छ। संस्थानहरूमा राजनीतीकरण नभएको भए ती राम्ररी चल्थे होला। राजनीतिक हस्तक्षेपले काम गर्न नपाएका कारण पनि संस्थान आजको अवस्थामा पुगेका हुन्। अहिले फेरि संघीयताको विषयमा बहस सुरु भएको छ। संघीयतामा सस्ंथान पहिलो निशानामा पर्छन्। अहिले आठ सय ८४ सभासद् छन्। उनीहरूका लागि शक्ति अभ्यास गर्ने ठाउँको आवश्यकता छ। उनीहरूलाई आफ्ना कार्यकर्तालाई जागिर लगाउनु छ। यसका लागि पहिलो चरणमा सार्वजनिक संस्थानकै प्रयोग हुने त्रास छ, जसले गर्दा अनुदान दिएको रकमको गलत प्रयोग हुनेछ। राज्यको कोषको अझै बढी दुरुपयोग हुने सम्भावना छ।  खत्री पूर्व कार्यवाहक महालेखा परीक्षक हुन्।"
निर्वाचन आयोगविरुद्ध प्रेमबहादुर सिंहको आक्रोश : एक दिन षड्यन्त्रको पर्दाफास हुन्छ,"प्रतिनिधिसभा समानुपातिक निर्वाचन तर्फको बन्द सूचीमा मेरो नाम पिछडिएको क्षेत्रको १ नम्बर प्राथमिकता क्रममा रहँदा पनि मेरो नाम सूचीमा नपरेकोमा विभिन्न क्षेत्रबाट चिन्ता, चासो, आक्रोश सहानुभूति र आश्चर्य व्यक्त गर्नुहुने सबै महानुभावहरु प्रति धन्यवाद ज्ञापन गर्दै यस सम्बन्धमा भएको वास्तविकता सार्वजनिक गर्न चाहन्छु । एमालेले ४ पुरुष १ महिला, नेपाली कांग्रेसले २ पुरुष ३ महिला माओवादी केन्द्रसहित हामी तीन दलको साझा सूचीमा ५ पुरुष पिछडिएको क्षेत्रबाट बन्द सूचीमा नाम समावेश गरेर आयोगमा बुझाएका थियौं । ५ राजनीतिक दलहरु मध्ये एमाले, (माओवादी केन्द्र, समाजवादी जनता पार्टी र जनजागरण पार्टी नेपाल), राष्ट्रिय जनता पार्टी नेपाल र संघीय समाजवादी फोरम, नेपालले ११ जना अपाङगता भएको व्यक्तिलाई पनि बन्द सूचीमा समावेश गरेका थिए । ५ वटै दलले २०७४।१०।२९ गते आयोगमा अन्तिम बन्दसुची बुझाउँदा एमालेको बन्द सूचीमा १ जना अपाङगता भएका व्यक्ति समावेश भएतापनि आयोगले कुनै आपत्ति जनाएन । एमालेले २ जना पिछडिएको क्षेत्रबाट छनोट गरी पठाउँदा आयोगले सहजै स्वीकार गयो । कांग्रेसले पठाएको उम्मेदवार छनोट सूचीमा पिछडिएको क्षेत्र समावेश नभएकोमा पिछडिएको क्षेत्रबाट २ जना उम्मेदवारको प्रतिनिधित्व हुनैपर्ने भन्दै आयोगले कांग्रेसलाई सूची सच्याउन भन्यो र कांग्रेसले पिछडिएको क्षेत्रबाट २ जना उम्मेदवारको प्रतिनिधित्व गराउनै पर्ने बाध्यता आयो । राजपा र संघीय समाजवादी फोरमको बन्द सूचीमा ११ अपाङगता भएका व्यक्ति रहे पनि आयोगले ती दुवै दललाई अपांगता भएका व्यक्ति अनिवार्य समावेश गर्न कुनै आग्रहसमेत गरेन । तर प्रश्न उठ्ने र सबैलाई आश्चर्य पार्ने कुरा यहीनेर छ । (माओवादी केन्द्र, समाजवादी जनता पार्टी र जनजागरण पार्टी नेपालको हकमा भने ऐनमा जुनसुकै कुरा लेखिएको भएतापनि अपाङगता भएका व्यक्तिको प्रतिनिधित्व गराउने गरि पेश गर्न लेखी पठाउने भन्ने आयोगको निर्देशनात्मक निर्णय आयो । आयोगको उक्त निर्णय सबै नागरिक कानुनको दृष्टीमा समान हुने कसैलाई पनि कानुनको समान संरक्षणबाट बञ्चित गरिने छैन भन्ने संविधानको धारा १८, जनसंख्याको आधारमा संघीय कानुन बमोजिम प्रतिनिधित्वको व्यवस्था हुने संविधानको धारा ८४(२), प्रचलित नेपाल कानुन र कानुनको शासनको सिद्धान्त विपरित छ । यो घटना म शारीरिक रुपले गम्भीर विरामी भएको मौका छोपी पिछडिएको क्षेत्रको प्रतिनिधित्व गर्न पाउने मेरो संवैधानिक हक हनन गर्न गरिएको प्रायोजित एवं सुनियोजित षडयन्त्र हो । यो सामान्य त्रुटी होइन् । यो त सार्वभौमसत्तासम्पन्न जनताको जनमतको अपमान र संविधान, प्रचलित कानुन र कानुनी राजको सिद्धान्तको गम्भीर उलंघन हो । निरंकुश राणा शासनको बेलामा पनि न्यायको लागि सिंहदरबार अगाडी राँको बाल्ने कर्णालीबासीको गौरवपूर्ण इतिहासको जगमा उभिएर म हमेशा यसको उचित प्रतिवाद गरिरहने छु । समय क्रममा यो प्रायोजित एवं सुनियोजित षडयन्त्रको पर्दाफास हुँदै जानेछ । किनकी देशमा नागरिकको मौलिक हकको प्रत्याभूत भएको संविधान छ । संविधानले कानूनी शासनको प्रत्याभूत गरेको छ । कानूनी राज्यको रक्षा कवजको रुपमा स्वतन्त्र, निष्पक्ष र सक्षम न्यायपालिका छ । सबैलाई चेतना भया ! प्रेमबहादुर सिंह अध्यक्ष समाजवादी जनता पार्टी"
वाम विजयपछि भारतका विकल्प,"दि हिन्दु मा हालसालै प्रकाशित आलेखमा भारतीय अध्येता जोरावरदौलत सिंहले दक्षिण एसियामा भारतको भूमिका खुम्चिँदै गइरहेको विश्लेषण गरेका छन्। उनका अनुसार शीतयुद्धकालमा भारतले पाकिस्तान, श्रीलंका, बर्मा (हाल म्यानमार), नेपाल आदि मुलुकमा खासगरी प्रजातन्त्रवादीहरूलाई बल पुग्ने गरी बोल्न सक्थ्यो। भारतको सुरक्षालाई सहयोग पुग्ने गरी ती मुलुकहरूमा राजनीतिक पद्धति र सत्ता परिवर्तन गर्न र सरकारहरूलाई आफूअनुकूल व्यवहार गर्न प्रभावित गर्न सक्थ्यो। तर शीतयुद्धपछि सन् २००० मा भारत लोकतन्त्रवादी मुलुकहरूको अन्तर्राष्ट्रिय समूह (कम्युनिटी अफ डेमोक्रेसिज) को सदस्य बनेको भए पनि नेपालबाहेक छिमेकका र अन्य राष्ट्रमा लोकतन्त्रको समर्थनमा बोल्न र हस्तक्षेप गर्न नसकेको सिंहले उल्लेख गरेका छन्। उक्त लेखको नेपाली अनुवाद अन्नपूर्ण पोस्ट्मा पनि प्रकाशित थियो। यस्ता विश्लेषण अन्य प्राज्ञहरूको पुस्तक र आलेखमा पनि पाइन्छन्। सिंहको लेखमा अपवादको रूपमा उदाहरण दिइएको नेपालमा समेत भारतको प्रभाव खुम्चिन लागेको जस्तो देखिएको छ, खासगरी वाम गठबन्धनले प्रतिनिधिसभा र प्रदेशसभाको निर्वाचनमा अभूतपूर्व रूपमा विजय भएपछि। त्यसका केही कारण छन्। मंसिर १० र २१ मा सम्पन्न प्रदेशसभा र प्रतिनिधिसभाको निर्वाचनमा एमाले र माओवादी केन्द्रको वामपन्थी (कम्युनिस्ट) गठबन्धनले दाबी गरे झैं उनीहरूको दुईतिहाइ बहुमत नआए पनि आरामदायी बहुमत आएको छ। प्रदेश सभाहरूमा पनि सातमध्ये ६ वटा प्रदेशहरूमा उक्त गठबन्धनको आरामदायी बहुमतसहित सरकार बनाउने प्रक्रिया सुरु भएको छ। प्रतिनिधिसभाको २७५ सिटमध्ये १७४ सिटमा र राष्ट्रियसभाका निर्वाचन हुने ५६ मध्ये ३९ सिटमा विजय हासिल गरेका छन्। समग्र नेपाल नै लाल लाल भएको अवस्था छ। एमालेका अध्यक्ष केपी शर्मा ओली प्रधानमन्त्री भइसकेका छन्। एमाले र माओवादी केन्द्रबीच एकता हुन नसक्ने अनुमानहरूलाई गलत सिद्ध गर्दै उनीहरू एकताको सँघारमा छन्। वाम गठबन्धन र भारत : चिसिएको सम्बन्ध संविधानसभाबाट ३ असोज २०७२ मा संविधान जारी हुने बेला र त्यसपछि जारी भएको संविधानविरुद्ध भारतले गरेको विरोध र हस्तक्षेपका कारण नेपालमा भारतविरोधी भावना उत्पन्न भएको थियो। भारतले संविधानको विरोध गर्दै मधेसकेन्द्रित दलको आन्दोलन र नाकाकेन्द्रित धर्नालाई नैतिक र अन्य किसिमका समर्थन गर्दै अघोषित नाकाबन्दी गर्यो। घोषित नाकाबन्दी गर्दा अन्तर्राष्ट्रिय कानुनविरुद्ध हुने र अन्तर्राष्ट्रिय समुदायमा अलोकप्रिय भइने हुँदा उसले मधेसकेन्द्रित दलले गरेको नाकाकेन्द्रित धर्नाका कारण नेपालमा खाद्यान्न, इन्धन, औषधिलगायत अत्यावश्यक वस्तु पठाउन नसकिएको बताएको थियो। नेपालको संविधान अपूर्ण र समावेशी नरहेको भन्दै भारतको अल्पसंख्यकप्रति असहिष्णु भनेर बौद्धिक वर्गबाट आरोप लगाइने गरिएको हिन्दुवादी भारतीय जनता पार्टी नेतृत्वको सरकारले अन्तर्राष्ट्रिय स्तरमा पनि नेपालको संविधानका विरुद्धमा जनमत जुटाउँदै हिँडेको थियो। कांग्रेसका सभापति सुशील कोइराला प्रधानमन्त्री छँदै सुरु भएको नाकाबन्दी प्रधानमन्त्रीमा केपी शर्मा ओली निर्वाचित भइसकेपछि पनि निरन्तर रहिरह्यो। त्यसैबीच संविधान जारी भइसकेपछि केपी शर्मा ओलीलाई प्रधानमन्त्री बन्न नदिन भारतले कोसिस गरेको आरोप एमालेले लगायो। त्यसअगाडि सम्म भारतका विश्वासिला मित्र मानिएका ओली विस्तारै भारतसँग टाढिन पुगे। भूकम्पले थिलोथिलो भएको मुलुकमा संविधान जारी गर्ने जस्तो मुलुकको आन्तरिक र सार्वभौम अधिकारविरुद्ध भारतको अमानवीय नाकाबन्दीका कारण नेपालको पहाडमा भारतविरोधी भावना ह्वात्तै बढेर गयो। त्यसै पनि नेपालप्रतिको निरन्तरको हस्तक्षेपकारी व्यवहारका कारण भारतसँग बाक्लो सामाजिक, सांस्कृतिक र आर्थिक सम्बन्ध भए पनि खासगरी पहाडी क्षेत्रमा भारतविरोधी भावना व्याप्त छ। पञ्चायतकालमा भारतीय चुनौतीकै कारण नेपालको छुट्टै पहिचानका लागि पनि शासकहरूले भारतविरोधी भावनालाई बढावा दिएका थिए। ओली र उनको दल एमालेले पहाडमा व्याप्त त्यही भावना उपयोग गरे चुनावका बेला। भारतको हस्तक्षेप र ठुल्दाइ प्रवृत्तिविरुद्ध बोल्न सक्ने दल र नेता बन्न पुगे, एमाले र त्यसका अध्यक्ष केपी ओली। एमाले राष्ट्रवादी दलको छवि बनाउन सफल भयो। यस्तो राष्ट्रवादी छवि स्थानीय मुद्दाहरूमा केन्द्रित हुनुपर्ने स्थानीय तहको निर्वाचनमा पनि प्रयोग भयो। प्रदेश २ बाहेक अन्य प्रदेशका स्थानीय तहका निर्वाचनमा एमाले सबैभन्दा धेरै स्थानमा विजयी भयो, कतिपय ठाउँमा सत्तारुढ कांग्रेस र माओवादी केन्द्रको गठबन्धन भए पनि। असार १४ मा प्रदेश २ मा भएको स्थानीय तहको तेस्रो चरणको निर्वाचनमा भने मतको हिसाबले त्यति पछाडि नपरे पनि निर्वाचित प्रतिनिधिको संख्याको हिसाबले एमाले पाँचौं स्थानमा पुग्यो। त्यसैको तोडमा र भारत आफ्नो विरोधमा लागेको थाहा पाएर माओवादी केन्द्रसँग प्रदेशसभा र प्रतिनिधिसभाका लागि गठबन्धन र पछि पार्टी एकता गर्ने निर्णयमा एमाले पुगेको देखिन्छ। त्यसबीचमा एमाले र त्यसका अध्यक्ष ओलीलाई मधेसविरोधी र पहिचानविरोधीका रूपमा प्रचार गरियो। मधेसकेन्द्रित दलको यस्तो प्रचारमा भारतको पनि सहयोग र समर्थन रहेको एमालेको बुझाइ गलत थिएन। त्यसैले ओली र एमाले भारतसँग चिढिए र चीनसँग नजिकिन पुगे। ओली र एमालेलाई गठबन्धन र पार्टी एकताको प्रयासमा चिनियाँ सद्भाव, समर्थन र प्रोत्साहन रहेको आकलन गरिएको छ। भारतीय र केही पश्चिमा समाचारमाध्यम र विज्ञहरूले वामपन्थी गठबन्धन निर्माणमा चीनको महत्वपूर्ण भूमिका रहेको विश्लेषण गरेका छन्। चीन र वाम गठबन्धनले यसलाई खुला रूपमा स्वीकार नगरेका भए पनि परिस्थितिजन्य कारणले यी विश्लेषण गलत होइनन् भन्न सकिन्छ। एमालेले स्थानीय तहको चुनावको घोषणापत्रमा समेत नेपाली राष्ट्रियताको पक्षमा र भारतविरोधी जस्ता देखिने बुँदाहरू राखेको थियो। घोषणापत्रको बुँदा नं १९ मा भनिएको छ, पटकपटकको नाकाबन्दी, हस्तक्षेप र अपमानबाट पाठ सिक्दै सबल र आत्मनिर्भर राष्ट्रिय अर्थतन्त्रको विकासमा सम्पूर्ण शक्ति केन्द्रित गरिनेछ। एमाले परनिर्भरताको अन्त्य गर्न स्पष्ट योजनाका साथ अगाडि बढ्नेछ। यसका लागि विगतमा चीनसँग गरिएका पारवहन र यातायात सम्झौता तथा रेलवे, सडक यातायात, पेट्रोलियम, ऊर्जा तथा सञ्चारसम्बन्धी समझदारीहरूको कार्यान्वयन गरिनेछ। त्यस्तै घोषणापत्रको बुँदा नं २३ मा रसुवागढीकाठमाडौंपोखरालुम्बिनी रेलमार्ग बनाइने उल्लेख छ। प्रतिनिधिसभा र प्रदेशसभाको चुनावका लागि वाम गठबन्धनको घोषणापत्रमा भारतसँगको दूरी बढेको देखाउने यस्ता धेरै बुँदा छन्। चीनप्रति सामीप्य देखाउने बुँदाहरू पनि घोषणापत्रमा छन्। ती बुँदामा कांग्रेसलाई भारत र विदेशी शक्तिपरस्त दलका रूपमा चित्रण गरिएको छ। एमाले र माओवादी केन्द्रका विगतका महाधिवेशनले पारित गरेका विधान र चुनावी घोषणापत्रमा विस्तारै हराउँदै गएको भारतविरोधी भावना अहिलेको घोषणापत्रमा पुनः देखिएका छन्। घोषणापत्रमा यस्ता आशयका धेरै बुँदामध्ये केही यस्ता छन् : नेपालका कम्युनिस्ट तथा वामपन्थी शक्तिहरू लोकतन्त्र र राष्ट्रिय स्वाधीनताका पहरेदार हुन्। त्यसकारण, नेपाली कम्युनिस्ट शक्तिहरू जनअधिकार र देशभक्तिको पर्याय बन्न पुगेका छन्। छिमेकी तथा बाह्य मुलुकहरूसँग गरिएका सबै असमान र अपमानजनक सन्धिसम्झौताहरूलाई राष्ट्रिय हितअनुरूप प्रतिस्थापन गरिनेछ। समानता, पारस्परिक लाभ, सम्मानलगायतका पञ्चशीलका सिद्धान्त, संयुक्त राष्ट्रसंघको बडापत्र र अन्तर्राष्ट्रिय कानुनका स्थापित मान्यताका आधारमा सबै देशसँग सुमधुर सम्बन्ध कायम गरिनेछ। आगामी पाँच वर्षमा रसुवागढीकाठमाडौंपोखरा लुम्बिनी विद्युतीय रेलमार्ग निर्माण गरिनेछ। भारतसँग गरिएको सन् १९५० को सन्धिलगायत सबै असमान सन्धि र सम्झौताको पुनरावलोकन गरी राष्ट्रिय हित र आवश्यकताअनुरूप प्रतिस्थापन गरिनेछ। सीमा समस्याको समाधान र सीमानाकाहरूको व्यवस्थापनका लागि कूटनीतिक पहल गरिनेछ। नेपालको राष्ट्रिय राजनीति आज मुख्यतया दुई प्रवृत्तिमा ध्रुवीकृत भएको छ। एउटा प्रवृत्तिले नेपालको राष्ट्रिय स्वाधीनता र स्वाभिमानको पक्षपोषण गर्छ, नेपालको बहुजातीय, बहुभाषिक र बहुसांस्कृतिक विशेषतालाई सम्पदाका रूपमा ग्रहण गर्दछ। अर्को प्रवृत्तिले अग्रगमनको यात्रा रोक्ने गरी दक्षिणपन्थी र यथास्थितिवादी शक्तिहरूलाई आफ्नो वरिपरि गोलबन्द गर्ने प्रयास गरिरहेको छ। यसले राष्ट्रिय स्वाधीनता, राष्ट्रिय एकता, सामाजिक सद्भाव, राष्ट्रिय हित र स्वाभिमान कुण्ठित हुने गरी बाह्य शक्ति केन्द्रहरूको सल्लाह, परामर्श र आदेशलाई शिरोधार्य गर्नुपर्ने मान्यता राख्छ। यस प्रवृत्तिको प्रतिनिधित्व नेपाली कांग्रेसले गरिरहेको छ। यसरी वाम गठबन्धनको घोषणापत्रमा भारतको हस्तक्षेप र भारतसँगको असमान सन्धिको विरोध गरिएका र उसको प्रभाव घटाउन खोजिएका धेरै विषय उल्लेख छन्। रेलमार्ग : तीर एक सिकार अनेक चीनबाट ल्याउने भनिएको रेलमार्गलाई काठमाडौं हुँदै भगवान् गौतमबुद्धको जन्मस्थल लुम्बिनी पुर्याउने उल्लेख छ। यो रेलमार्ग चीनको महŒवाकांक्षी बेल्ट एन्ड रोड इनिसिएटिभ नामक रणनीतिक परियोजनाको एक हिस्सा हो। यसले नेपालमा चीनको प्रभाव पनि बढाउनेछ भारतको प्रभावको मूल्यमा। नेपाललाई आफ्नो प्रभावमा राखिरहन प्रयोग गरिएका प्रभाव क्षेत्र, आफ्नो सुरक्षा प्रणालीभित्रको मुलुक र हिमालयलाई आफ्नो प्राकृतिक सुरक्षा पर्खाल मान्ने भारतीय मान्यतालाई यो रेलमार्ग बनेको खण्डमा एकैसाथ प्रहार हुनेछ। लुम्बिनीजस्तो विश्वकै सांस्कृतिक महत्वको स्थलमा रेल पुर्याएर विश्वको ध्यान आफूतिर खिच्ने चिनियाँ रणनीतिमा भारतको अनियन्त्रित हस्तक्षेपका कारण नेपालका राजनीतिक दल, बौद्धिक वर्ग र जनताले पनि सहयोग गर्न सक्ने सम्भावना छ। सिंगो नेपालभर प्रभाव पार्न नसकेपछि तराइलाई बफ्फरभित्रको बफ्फर भन्दै आइरहेको थियो भारत। भारतीय सुरक्षालाई प्रतिकूल असर पार्न सक्ने र बाह्य शक्तिहरूलाई त्यहाँ उपस्थित हुन दिन नहुने भारतीय मान्यतालाई लुम्बिनीमा चिनियाँ रेलको प्रवेशले ठूलो प्रश्नचिह्न उठाउनेछ। चीनले यति पक्कै बुझेको छ। वाम गठबन्धनले पनि यो रेलमार्गलाई उच्च प्राथमिकतामा राखेको छ। यो सम्भवतः संयोग मात्र होइन। चीनको चासो अमेरिकाले सन् २०१७ डिसेम्बरमा सार्वजनिक गरेको सुरक्षा रणनीतिमा चीनलाई रणनीतिक प्रतिस्पर्धी मात्रै भनिएको छैन, अमेरिकाको समृद्धि र रुचिमा चुनौतीका रूपमा चित्रित गरिएको छ। चीनको आर्थिक र सैनिक उदय पश्चिमाहरूलाई र भारतलाई पनि चासो र चिन्ताको विषय भएको छ। भारत र चीनबीच सन् १९६२ मा सीमायुद्ध भएको थियो। त्यसयता उनीहरूबीच सीमा सम्झौता भएको छैन। सन् २०१७ को जुनदेखि अगस्तसम्म चलेको डोक्लाम विवादले यी दुई मुलुकबीच व्यापार र अन्तरनिर्भरता बढ्दै गइरहेको भए पनि सीमा विवादका कारण वैमनस्य रहिरहेको देखाउँछ। त्यहीमाथि हालैका वर्षहरूमा अमेरिका र अन्य पश्चिमा मुलुकसँग भारतको आणविक कार्यक्रमलगायतका विषयमा रणनीतिक सहकार्य वृद्धि भइरहेको छ। यस्ता सहकार्य चीनलाई सन्तुलनमा राख्न भएको चिनियाँ बुझाइ छ। विश्व राजनीतिको चेसबोर्डमा नेपाल महत्वपूर्ण स्थानमा आइपुगेको छ। नेपाली भूमिलाई पश्चिमा शक्ति र भारतले आआफ्नै रुचिमा भए पनि मिलेर प्रयोग गर्न सक्छन् भन्ने विषयमा चीन सचेत छ। चीनलाई सन्तुलनमा राख्ने अमेरिका र युरोपका राष्ट्रहरूको कन्टेनमेन्ट पोलिसी मा नेपालको भूमि पनि प्रयोग भएको जानकारी पाएर होला अहिलेसम्म नरम देखिएको नेपालको उत्तरी छिमेकी आक्रामक रूपमा आइरहेको छ। बढ्दो आर्थिक र सैनिक शक्तिका कारण चीन नेपालमा आफूअनुकूलको शासन पद्धति र सरकार स्थापना गर्न लागेको हो भने अहिलेसम्म भारतको हस्तक्षेप बेहोर्दै आएको नेपालको लागि दुर्भाग्यपूर्ण हुनेछ। नेपालका प्राज्ञ र वरिष्ठ पत्रकारहरूले चीन नेपालमा पश्चिमाहरूको गतिविधिबाट उत्पन्न हुन सक्ने सुरक्षा चुनौतीका कारण खासगरी राजतन्त्रको अन्त्यपछि गम्भीर ढंगले आइरहेको बताएका छन्। भारतले झैं चीनले पनि नेपालभित्रका विभिन्न शक्तिकेन्द्रहरूसँग छुट्टाछुट्टै सम्बन्ध कायम राख्न थालेको छ। नेपाली भूमिबाट चीनलाई सुरक्षामा कुनै खतरा छैन भनेर आश्वस्त तुल्याउन नसक्नु नेपालको गम्भीर कमजोरी हो। बूढीगण्डकी ठेक्का जस्ता प्रकरणले पनि चीन र वाम गठबन्धनबीच नजिकको सम्बन्ध भएको पुष्टि गर्छ। यसरी भारतसँग चिढिएको र चीनसँग नजिक देखिएको वाम गठबन्धन अभूतपूर्व रूपमा विजयी भएर नेपालमा सरकार बनाउने भएपछि चीन खुसी हुनु स्वाभाविकै हो। प्रधानमन्त्री एवं कांग्रेसका सभापति शेरबहादुर देउवाले भारतमा तिब्बतका निर्वासित सरकारका प्रधानमन्त्रीसँग एउटै कार्यक्रममा उपस्थित भएपछि चीन कांग्रेससँग चिढिएको चर्चा चलेको थियो। सम्भवतः देउवाले जानीजानी यस्तो गरेका थिएनन् होला तर चीनले संवेदनशील मान्ने यस्तो विषयमा उनी सचेत हुनैपर्थ्यो। नेपालमा चीनमैत्री सरकार हुने हो भने विभिन्न शक्तिकेन्द्रहरूका चीनविरोधी क्रियाकलाप रोक्न सकिने उसको बुझाइ हुनसक्छ। चिनियाँ सरकारले खुला रूपमा नभने पनि ग्लोबल टाइम्सलगायत पत्रिका र त्यहाँका विज्ञहरूको भनाइ सुन्ने हो भने चीनको यस्तो धारणा बुझ्न सकिन्छ। त्यसमाथि पछिल्ला वर्षहरूमा नेपालका प्राज्ञ, प्राध्यापक, पत्रकार र विचार निर्माणमा प्रभावशाली हुनसक्ने ठूलो तप्कासँग सहकार्य गर्न र उनीहरूलाई प्रभाव पार्न चीन सफल भएको छ। भूराजनीतिक र आर्थिक कारणले चीन नेपालका लागि भारतको विकल्प बन्न सम्भवतः कहिल्यै पनि सक्तैन तर नेपालमा प्रभाव पार्ने हिसाबले चीन आइसकेको पछिल्ला क्रियाकलापहरूले पुष्टि गर्छन्। विगतमा चीन नेपालको विशिष्ट भूराजनीति र त्यसका कारण सृजित आर्थिक सम्बन्धले नेपालमा भारतलाई चुनौती दिन चाहिरहेको थिएन। चीनले सधैं नेपाललाई भारतसँग राम्रो सम्बन्ध राख्न सुझाव दिँदै आएको थियो र आफू नेपालमा भारतको विकल्प बन्न नसक्ने बताउँदै आएको थियो। अहिले अवस्था फेरिएको छ। नेपालमा मात्र नभएर चीनले समग्र विश्वराजनीतिक संरचनामा आफ्नो हिस्सा खोज्न थालेको छ। हालैका वर्षमा खासगरी सी जिनपिङले चिनियाँ कम्युनिस्ट पार्टी र सरकारको नेतृत्व सम्हालेपछि यस्तो प्रवृत्ति देखिएको हो। चीनको बढ्दै गइरहेको अर्थतन्त्रले उसलाई यसतर्फ हौस्याएको छ। उदाहरणका लागि, हालैको मालदिभ्स प्रकरणलाई लिन सकिन्छ। राजनीतिक उथलपुथलबीच मालदिभ्सका विपक्षी नेता मोहम्मद नासिदले भारतलाई सन् १९८७ को अपरेसन क्याक्टसमा झैं सैनिक हस्तक्षेप गर्न आग्रह गरे। भारतमा यसबारेमा सैनिक अधिकारी, प्राज्ञ र राजनीतिज्ञबीच बहस चल्न थालेपछि चीनको ग्लोबल टाइम्सले भारतलाई लक्षित गर्दै विदेशी शक्तिहरूलाई मालदिभ्सको आन्तरिक मामलामा हस्तक्षेप नगर्न चेतावनी दिँदै सम्पादकीय लेखेको छ। चीन अहिले मालदिभ्समा रणनीतिक महत्वका विभिन्न पूर्वाधार निर्माण आयोजनाहरूमा संलग्न छ। नेपालमा भारतको प्रभाव भारत नेपालको आन्तरिक राजनीतिमा इतिहासदेखि नै महत्वपूर्ण हिस्सा बन्दै आएको छ। बेलायतको उपनिवेश कायम हुँदादेखि नै नेपालमा भारतको प्रभाव थियो। सुगौली सन्धिपछि पहाडी क्षेत्रमा बलियो बन्दै गरेको नेपालको शक्ति र रवाफ खुम्चिएको थियो। त्यसैबेलादेखि नेपालमा भारतीय शासकको दबदबा सुरु भएको थियो। राणाशासनका बेला सन् १९२३ मा भएको शान्ति तथा मैत्री सन्धिले नेपालको सार्वभौमसत्ता स्वीकार गरेको भए पनि नेपाललाई भारतमा शासन गरेको बेलायतको प्रभाव क्षेत्रको मुलुकको रूपमा खुम्च्याएको थियो। सन् १९४७ मा स्वतन्त्र भएपछि पनि भारतले भूराजनीतिक र सुरक्षाका कारणले भन्दै नेपालमाथिको बेलायतकालीन भूराजनीतिक दृष्टिकोण र तिनमा आधारित नेपाल नीतिलाई निरन्तरता दिएको थियो। उक्त भूराजनीतिक दृष्टिकोणले नेपाललाई भारतको प्रभाव क्षेत्र र भारतीय सुरक्षा प्रणालीको एउटा भाग मान्छ। नेपाललाई भारत र चीनजस्ता ठूला मुलुकहरूबीचको बफ्फर ठान्छ। तदनुरूप नेपालका हिमालहरूलाई भारतीय सुरक्षा प्रणालीका पनि प्राकृतिक पर्खाल मान्छ। नेपालप्रतिको यस्तो अवधारणाका कारण भारत नेपालका हरेकजसो विकासक्रमलाई भारतीय सुरक्षाको साँघुरो दृष्टिकोणले हेर्छ र नेपालको आन्तरिक राजनीतिलाई उसको अनुकूल हुने गरी प्रभावित पार्न खोज्छ। भारतको यस्तो दृष्टिकोण नेपालको सार्वभौमसत्ताप्रति असंवेदनशील देखिन्छ। यस्तै अवधारणाको जगमा भारत नेपालको आन्तरिक राजनीतिक विकासक्रममा पनि प्रभावशाली रहँदै आएको छ। २००७ मा प्रजातन्त्रका लागि आन्दोलन, त्यसपछि भएको तत्कालीन राणाशासक, राजा र कांग्रेसबीच भएको त्रिपक्षीय दिल्ली सम्झौता र २०४६ सालको प्रजातन्त्र पुनस्र्थापनाको आन्दोलनमा भारतको महत्वपूर्ण भूमिका थियो। दसबर्से माओवादी सशस्त्र विद्रोहका बेला र त्यसपछि माओवादी र त्यसबेलाका मूलधारका सात दलबीचको सहमतिमा पनि भारतको महत्वपूर्ण हात थियो। २०७२ असोजमा संविधान जारी गर्ने क्रममा आफूलाई भूमिका नदिइएको ठानेर नै त्यसको सशक्त र निरन्तर विरोध गरेको थियो। नेपालका हालै सम्पन्न निर्वाचनमा उसले नरुचाएको वाम गठबन्धनको विजयले भारत नराम्रोसँग झस्किएको हुनुपर्छ। उसले प्रभाव क्षेत्र र सुरक्षा प्रणालीभित्र मानेको र पानी, व्यापारलगायत विभिन्न रणनीतिक रुचिहरू भएको नेपालमा वाम गठबन्धनको अब बन्ने सरकारले भारतीय प्रभावलाई कमजोर बनाउँदै चीनलाई बढी भूमिका दियो भने भारत नेपालमा २००७ सालपछि सबैभन्दा अप्ठेरो परिस्थितिमा हुनेछ। पञ्चायतकालमा नेपालको आन्तरिक राजनीतिमा भारतको प्रभाव कम थियो, भारतको इच्छाविपरीत नेपालले चीन र अरू राष्ट्रसँग सम्बन्ध स्थापित गरेको थियो र अन्तर्राष्ट्रिय संघसंस्थाहरूमा सक्रिय थियो। तर पनि भारतको सुरक्षा संवेदनशीलता प्रति नेपाल सदैव सचेत थियो। तर अहिले वाम गठबन्धनको विजयपछि भूराजनीति र भूअर्थशास्त्र केही बदलिन सक्ने देखिएको छ। भारतले नरुचाएको र चीनसँग ढल्किने स्पष्ट संकेत देखाएको वाम गठबन्धनले नेपालको प्रतिनिधिसभा र प्रदेशसभाको निर्वाचनमा अभूतपूर्व विजय हासिल गरेपछि। नेपाल भारतको प्रभावबाट टाढिएर चीनको प्रभाव बढ्नु २००७ सालअघिदेखि नै कायम रहेको भारतीय नीतिको पराजय हो। त्यसो हुन नदिन भारतले सकेसम्म प्रयास गर्ने निश्चितजस्तै छ। अहिलेको सन्दर्भमा त्यस्तो प्रयास असफल हुने सम्भावना पनि उत्तिकै छ। नेपालमा कम्युनिस्टहरूको आरामदायी बहुमतसहितको सरकार बन्नु भारतलाई रणनीतिक दृष्टिकोणबाट विभिन्न कारणले प्रतिकूल हुनसक्छ। नेपालमा कम्युनिस्टहरूको प्रभाव बढ्दै जाँदा नेपालसँग सीमा जोडिएका भारतका मुख्य भूमि बिहार र उत्तरप्रदेशमा कम्युनिजमको प्रभाव फैलन सक्छ। त्यसैकारणले नेपालमा माओवादी सशस्त्र युद्ध हुँदा र त्यसपछि पनि माओवादी किसिमको अतिवादी कम्युनिजम ती प्रदेशहरूमा नफैलिओस् भनेर मधेसमा कम्युनिस्टहरूको प्रभाव भौतिक र राजनीतिक रूपमा फैलन नदिन भारतले सक्रिय भूमिका खेलेको थियो। एमालेजस्तो लोकतन्त्रीकरण भइसकेको भनिएको पार्टीले राष्ट्रवाद र भारतविरोधी भावनाको नारा उग्ररूपमा उठाइदिँदा भारत उदेकमा परेको हुनुपर्छ। त्यसैले मधेसलाई कम्युनिस्टहरूको प्रभाव कम रहेको बफ्फरभित्रको बफ्फर बनाउन लक्ष्य उसले राखेको थियो। प्रदेश २ को हकमा त्यस्तो सफलता केही हदसम्म हात लागेको भए पनि प्रदेश १, प्रदेश ५ र प्रदेश ७ का भारतसँग जोडिएका तराईका भूभागको हकमा भारतीय लक्ष्यले मूर्तरूप लिन पाएन। शीतयुद्ध अन्त्यको केहीअघि फ्रान्सिस फुकुयामाले दि इन्ड अफ हिस्ट्री लेखेर विश्वव्यापी रूपमा कम्युनिस्टहरूको पराजयको उद्घोष गरे। उदारवादी लोकतन्त्रले दोस्रो विश्वयुद्धताका नाजीवाद र फासीवाद अनि शीतयुद्धकालमा कम्युनिजम (साम्यवाद) लाई पराजय गरेपछि यसलाई विकल्पहीन विचार पद्धति ठहर्याइयो। नेपालमा कम्युनिस्टहरूको उदय विश्व कम्युनिस्ट आन्दोलनको अपवाद भएको छ। विश्वमा कम्युनिस्टहरू पराजित भइरहँदा नेपालमा उनीहरू एकपछि अर्को सफलता हात पारिरहेका छन्। नेपालमा कम्युनिस्टहरूको सफलताले विश्व कम्युनिस्ट आन्दोलनमा नयाँ योगदान गर्न सक्ने दाबी गरिन थालिएको छ। भारतका विकल्प अब बन्ने वाम गठबन्धनको सरकार भारतविराधी भावनालाई समेत क्यास गरेर विजयी भएको हुँदा भारतका लागि पञ्चायतकालीन सरकारभन्दा पनि अप्ठेरो हुन सक्नेछ। त्यसैले भारतले चुनावको प्रारम्भिक परिणामले नेपालमा वाम गठबन्धनको सरकार बन्ने देखिएपछि नेपालमा माओवादी केन्द्र, कांग्रेस र मधेसकेन्द्रित दलहरूको संयुक्त सरकार बनाउन प्रोत्साहित गर्न खोजेको समाचार आएको थियो। तर माओवादी केन्द्र उक्त गठबन्धनबाट बाहिर नआउने भएपछि उसले अहिले केपी ओलीसँग सहकार्य गर्ने तत्परता देखाएको छ। यसका लागि भारतका प्रधानमन्त्री नरेन्द्र मोदीले नेपालको चुनावी प्रक्रिया पनि सकिइनसक्दै प्रधानमन्त्रीका सबैभन्दा सशक्त दाबेदार केपी ओलीलाई फोन गरेर बधाइ दिएका मात्र थिएनन्, भ्रमणको निम्तोसमेत दिइसकेका छन्। भारतकी विदेशमन्त्री सुष्मा स्वराज दुईदिने भ्रमणमा आएर केपी शर्मा ओली र पुष्पकमल दाहालसँग वान टु वान वार्ता गरिसकेकी छिन्। चिसिएका सम्बन्ध सुधार्न अन्तर्राष्ट्रिय राजनीतिमा धेरैजसो कूटनीतिलाई पहिलो प्राथमिकतामा राखिन्छ। भारतले पनि त्यही गरिरहेको छ। यी सबैको लक्ष्य नेपालमा भारतको प्रभाव नघटोस् भन्नेतर्फ लक्षित छ र नेपालमा भारतको मूल्यमा चीनको प्रभाव नबढोस् भन्ने पनि। नेपाल भारतको विदेश नीतिमा महत्वपूर्ण स्थान ओगट्ने मुलुक हो। पानी, व्यापार, सामाजिक र सांस्कृतिक कारण अनि क्षेत्रीय र अन्तर्राष्ट्रिय राजनीतिमा शक्ति सम्प्रेषण (पावर प्रोजेक्सन) सवालमा भारतलाई जहिले पनि नेपाल महत्वपूर्ण हुन्छ। तर नेपालको राजनीतिमा भारतका अरू धेरै अस्त्र पनि छन्। नेपालको आन्तरिक राजनीति प्रभावित गर्न भारतसँग मधेसमा स्वतन्त्रताका माग गर्ने शक्तिहरूलाई बढावा दिने, फेरि नाकाबन्दीलगायत नकारात्मक विधिहरू अपनाउने, सन्धिहरूको नवीकरण नभएको निहुँमा आर्थिक रूपमा अप्ठेरोमा पार्ने, नेपालमा उसको प्रभावमा रहेका दल र शक्तिहरूलाई उचाल्ने कोसिस गर्न सक्छ। अन्तिम परेका खण्डमा भारतका तीभन्दा अरू अस्त्र पनि होलान्। अन्तर्राष्ट्रिय राजनीतिमा युद्धसम्मका अस्त्र हुन्छन्। तर भारत अहिले त्यस्तोतिर नलागेकै बेस हुन्छ। त्यस्ता विधिहरू भारतकै रुचिका लागि प्रत्युत्पादक हुने अघोषित नाकाबन्दी प्रकरणले देखाएका छन्। नेपालको संविधान निर्माणजस्तो आन्तरिक मामिलामा देखिने हस्तक्षेप गर्दा र नाकाबन्दी लगाउँदा उसले नेपालमा प्रभाव गुमाएको छ। सकेसम्म कूटनीतिक र सकारात्मक तरिकालाई प्राथमिकतामा राख्नु भारतकै रुचिको दृष्टिले पनि श्रेयस्कर हुन्छ। उचित विकल्प भारतको बौद्धिक वृत्तमा नेपालमा बढी हस्तक्षेपकारी भूमिका खोज्दा प्रभाव झन् घट्दै गएको विश्लेषण हुन थालेका छन्। त्यसैले नेपालको आन्तरिक राजनीतिको सूक्ष्म व्यवस्थापनमा लाग्नुभन्दा पनि आफ्ना एजेन्डाहरू पूरा गर्न सकारात्मक विधिहरू खोज्नुपर्ने बहसहरू हुन थालेका छन्। अरू त अरू नेपालमा राजतन्त्र अन्त्य गर्न र माओवादीलाई मूलधारमा ल्याउने क्रममा भएको बाह्रबुँदे सम्झौतामा सहयोगी भूमिका खेलेका कूटनीतिज्ञ श्याम शरणले पनि उनको हालै प्रकाशित चर्चित पुस्तक हाउ इन्डिया सिज दि वर्ल्ड मा यस्तै धारणा व्यक्त गरेका छन्। नेपालमा वाम गठबन्धन बन्नु र चुनावमा विजयी हुनुअगाडि नै उक्त पुस्तक प्रकाशित भएको थियो। वाम गठबन्धनका घटकहरूसँगको सम्बन्ध सुधारका लागि भारतीय विदेशमन्त्री सुष्मा स्वराजको काठमाडौं भ्रमणका सन्दर्भमा अन्नपूर्ण पोस्ट् दैनिकले आफ्नो सम्पादकीयमा भारतको नेपालसँगको सम्बन्ध बिगार्नमा भारतको औपनिवशेकालीन अवधारणाहरू जिम्मेवार रहेको ठहर गरेको थियो। सम्पादकीयमा भनिएको थियो, नेपालको सार्वभौमसत्ताको सम्मान हुने गरी र नेपालमा समृद्धिलाई टेवा दिने गरी भारतको नेपाल नीतिका बारेमा नवीन र सृजनशील अवधारणाहरू आउनु आवश्यक छ। भारतलाई नेपाललगायत दक्षिण एसियाली मुलुकहरूका सन्दर्भमा उसको राष्ट्रिय हित संरक्षण हुने तर साना छिमेकीहरूको पनि सार्वभौमसत्ताको सम्मान गर्न सम्भव हुने नयाँ र सृजनशील अवधारणाहरूको जरुरी छ। भारतमा ज्ञान उत्पादनका लागि शक्तिशाली विश्वविद्यालय र थिंकट्यांकहरू छन् र अध्ययनअनुसन्धानको संस्कृति भएकाले उसले त्यसो गर्न सम्भव पनि छ। भारतले यस्ता अवधारणा विकास गर्नु अत्यावश्यक भइसकेको छ। भारतको विरोधमा खुला रूपमा नउत्रेको भुटानमा समेत भारतको रबैयाका बारेमा असन्तुष्टिहरू सुनिन्छन्। नेपालका वाम गठबन्धनका कम्युनिस्ट पार्टीहरूलाई थप चिढ्याउनुभन्दा उनीहरूसँग रचनात्मक सहकार्य गरेर असल नियतका साथ उनीहरूको थप लोकतन्त्रीकरण गर्न पनि भारतले सहयोग गर्नुपर्छ। नेपालका लोकतन्त्रवादी शक्तिहरूका अन्तरविरोधबीच खेल्नेभन्दा पनि उनीहरूका बीचमा सहकार्य र सद्भाव बढाउन भारतले उनीहरूमाथिको आफ्नो प्रभावको सकारात्मक प्रयोग गर्न सक्छ। लोकतान्त्रिक नेपालले नै भारतका सुरक्षालगायत अन्य रुचिलाई सम्बोधन गरिदिन सक्छ। ट्विटरः"
सरकार नयाँ वैश्य युगका चुनौती पुरानै,"हरेक युगको एउटा विशिष्ट पात्र मात्र होइन, एउटा मुख्य प्रश्न पनि हुन्छ। एउटा यस्तो प्रश्न जसका माध्यमबाट त्यो युगको विषयमा फैसला गर्न सकिन्छ। जस्तो के हुँदैछ ? दोषी को हो ? अब के गर्ने ? गर्ने कि नगर्ने ? स्तालिस्भाव बेल्कोस्कीको महावाक्य हो यो। यसै वचनको परिधिमा प्रधानमन्त्री पदमा केपी ओलीको आगमनलाई हेरे वर्तमान र देशको भविष्यलाई बुझ्न अलि सजिलो हुनेछ। वर्तमान युग वैश्य युग हो। अर्थात्, उत्पादन, वितरण र बजारको युग। हरथोक कुनै न कुनै रूपले उत्पादनखरिदबिक्री र वितरणसँग जोडिएको छ। यो युग सही हो या गलत ? आआफ्ना तर्क होलान्। तर हाल चालु युगचाहिँ यही नै हो। यथार्थ यही हो। नारा साम्यवाद, समाजवाद जेको दिए पनि यथार्थमा बजारको रजाइँ चलेको अवस्था हो। बजार सत्य, जगत् मिथ्याको सिक्का चलेको छ समाजका लगभग हरेक अंगमा। यो सिक्का कम्युनिस्ट राजनीतिक प्रणाली भएको चीनमा पनि त्यत्तिकै चलेको छ, जति कुनै घोषित पुँजीवादी देशमा। यस्तो समयकालमा, नेपालमा कम्युनिस्ट पार्टी सत्तामा आएको छ, जसका नेता हुनुहुन्छ, प्रस्ट वक्ता केपी ओली। यसअघि पनि नेपालमा कम्युनिस्ट पार्टीका नेता सत्ता शिखरमा नपुगेका होइनन्। तर यति सुविधाजनक बहुमतको बलमा कसैले सत्तारोहण गर्ने मौका पाएका थिएनन्, जति अहिले। यसो लेखिरहँदा हामी एमाले र माओवादीका सांसदलाई एकै ठाउँ जोडेर हिसाब गर्दै छौं। तर यसपटक कुरा संसदीय अंकगणितमा सीमित छैन। ठूलो निजी मास अपिलका साथ सत्तारोहण भएको छ केपी ओलीको। यसपटकको संसदीय गणितले कम्युनिस्टहरूलाई सत्तारोहणको सुविधा मात्र दिएको छैन, नेपाली कम्युनिस्ट पार्टीहरूको इतिहासलाई र भविष्यलाई समेत सबैभन्दा ठूलो चुनौती पनि उपस्थित गराएको छ। नेपाली जनताको एउटा ठूलो तप्कालाई सातौं दशकदेखि लाग्दै आएको छ, कम्युनिस्ट पार्टीको शासनमा देशमा सुशासन र विकास छिटो हुन्छ। अहिलेसम्म यो अनुमान र तर्कशास्त्रको विषय थियो। तर अब जनताको यो विश्वास विगत ७० वर्षमा सबैभन्दा ठूलो परीक्षाको घडीमा उभिएको छ। यो सरकारले सके, हस्तिनापुरको रजाइँ गर्नेछ। नसके दशकौंदेखिको भ्रमबाट जनताको मुक्ति हुनेछ। वैश्य युगमा कुनै पनि क्षेत्रको सफलता वा विफलताका निम्ति एक सूत्रीय फर्मुला छ परफरमेन्स अर्थात् काम गरेर देखाएको रेकर्ड। थियो कुनै युग, जब केपी ओली वा शेरबहादुर देउवा जवानीमा हुनुहुन्थ्यो। वैश्य युग यसरी विस्तारित भएको थिएन। नेताहरूलाई साम्यवाद र समाजवादका लामालामा छलफल गरेर महिनौं, वर्षौं बिताउने सुविधा प्राप्त थियो। प्रेस पनि त्यही घनचक्करमा रमाएर बस्थ्यो। हो, त्यो युगमा चाहिँ तत्काल परफरमेन्स नदेखाए पनि चल्थ्यो। मान्छेसँग धैर्य र समय दुवै थोक धेरै थियो। आज त्यो युग होइन। वैश्य युगमा घडी र धैर्य, दुवै अलि छिटो चल्छन्। कर्तव्यबिनाको अधिकार, उत्पादनबिनाको वितरण र योग्यताबिनाको आकांक्षामा आधारित समाजमा ठूलाठूला नाराबाजी गर्नु एउटा कुरा हो। तर उत्पादन, वितरण र बजारलाई ठीक पारेर जनताको मुखमा माड लगाउन सक्नु नितान्त भिन्न औकातको कुरा हो। निश्चय पनि नयाँ सरकारलाई जनताले राजनैतिक स्थिरताको लागि भरपुर मतादेश दिएका छन्। नवनियुक्त प्रधानमन्त्री आफ्ना कतिपय पूर्वाधिकारीले विगतमा बोक्नुपरेको संसदीय गणितको वाध्यात्मक भयबाट मुक्त हुनुहुन्छ। तर राजनैतिक स्थायित्वले मात्रै आर्थिक विकास सम्भव भए, पञ्चायतको पालामा वा कांग्रेसले एकल बहुमत ल्याउँदा पनि पूरा भइसक्ने थियो। यो कुरा प्रधानमन्त्री केपी ओलीलाई राम्ररी थाहा छ। निर्वाचनअघि पंक्तिकारलाई अन्तर्वार्तामा उहाँ स्वयम्ले भन्नुभएको थियो, बहुमत आफैंमा केही होइन। बहुमत त बेलाबखत कांग्रेसले पनि ल्याएकै थियो। भिजन र कार्यान्वयन क्षमता नभएको बहुमतको काम छैन। ढंग पुर्याइएन भने स्ट्याबिलिटी (स्थिरता) स्ट्याग्नेसन (जडता) मा परिणत हुने खतरा पनि हुन्छ। हामी त्यो विषयमा सतर्क छौं। यति कुरा स्वयम् बुझेका नेता केपी ओलीलाई हामीले थप केही भनिराख्नु पर्दैन। लामो समयपछि नेपालले एक स्पष्ट दिशाबोध भएको प्रधानमन्त्री पाएको छ। हामी नयाँ सरकारको सफलताको कामना गर्दछौं। रचनात्मक सहयोग र सकारात्मक आलोचना गर्न हामी कसैले पनि शरम मान्नु पर्दैन। स्तालिस्भाव बेल्कोस्कीको प्रश्नलाई जवाफ दिने हो भने, आज यस्तो खाले वाक्य संरचना बन्दछ यो युगको मुख्य प्रश्न विकास र समृद्धि हो। अब मुख्य दोषी हाम्रो गरिबी र पछ्यौटेपन हो। यसका विरुद्ध केही नगरि भएकै छैन। त्यसैले यस युगका मुख्य पात्र प्रधानमन्त्री केपी ओली र माओवादी नेता पुष्पकलम दाहाल प्रचण्ड हुन्। जबसम्म यी दुई पार्टीबीच उनीहरूकै शब्दमा एकीकरण हुँदैन तबसम्म अहिले बनेको सरकार कस्तो प्रकृतिको हो भन्ने परिभाषित गर्न पनि सकिन्न। भर्खरै गठन भएको सरकार, एमालेको एकल सरकार रहने हो वा माओवादी सम्मिलित सयुंक्त सरकार हुने हो ? दुई पार्टीबिच कहिलेसम्म एकीकरण हुने हो वा होइन ? यो प्रश्नको यथाशीघ्र जवाफमा भविष्यका कयौं उत्तर लुकेका छन्। एकीकरण पछि पनि जनताले डेलिभरी पाउने हुन् वा होइनन् ? यो कुरा यस युगको सबैभन्दा महत्वपूर्ण प्रश्नको रूपमा कायमै रहनेछ। वैश्य युगमा डेलिभरीबाहेक सब थोकको रङ केही कालपछि सुक्खा र फिक्का देखिन थाल्छ। यसपटक अपवाद होस्। यसपटक साँच्चिकै नयाँ केही होस्। बोतल पुरानो भए पनि दूध ताजा पिउन पाइयोस्।"
तिलोत्तामा गोल्डकपको पुरस्कारमा वृद्धि,"बुटवल : मोफसलकै पुरानो फुटबल प्रतियोगितामध्येको एक तिलोत्तमा गोल्डकप फागुनको अन्तिम सातादेखि सुरु हुने भएको छ। रूपन्देही जिल्ला फुटबल संघको आयोजनामा २०औं तिलोत्तमा गोल्डकप फुटबल प्रतियोगिता फागुन २४ गतेदेखि एन्फा टेक्निकल खेलमैदानमा सञ्चालन हुनेछ। प्रतियोगितामा १६ वटा टोलीको सहभागिता रहनेछ। मनाङ मस्र्याङ्दी, थ्रीस्टार, त्रिभुवन आर्मी, नेपाल पुलिस, जाउलाखेल युथ, एपीएफ, पोखरा११, रूपन्देही, धरान, सिक्किम११ भारत, भुटान क्लब, दार्जिलिङ११, सरस्वती क्लब, हिमालयन शेर्पा, संकटा क्लब र एफडब्लूसी सुदूरपश्चिमसहित १६ वटा क्लब प्रतियोगितामा सहभागी हुनेछन्। प्रतियोगिताको विजेताले सात लाख ७७ हजार सात सय ७७ रुपैयाँ पुरस्कार पाउनेछ। उपविजेता टोलीको पोल्टामा चार लाख ४४ हजार चार सय ४४ रुपैयाँ पुरस्कार पर्ने जानकारी जिल्ला फुटबल संघ रूपन्देहीका अध्यक्ष दीर्घबहादुर केसीले दिए। प्रतियोगिता सम्पन्न गर्न ८६ लाख रुपैयाँ खर्च हुने आयोजकको अनुमान छ। प्रतियोगिताको सर्वोत्कृष्ट खेलाडीलाई मोटरसाइकल तथा उत्कृष्ट फरवार्ड, उत्कृष्ट गोलरक्षक, उत्कृष्ट मिडफिल्डर, उत्कृष्ट डिफेन्स र उत्कृष्ट प्रशिक्षकलाई पनि जनही २१ हजार रुपैयाँ पुरस्कार प्रदान गरिने केसीले बताए। बुटवल उपमहानगरपालिकाले स्थापना गरेको गोल्डकप पछिल्लो समय रूपन्देही फुटबल संघले आयोजना गर्दै आएको छ। प्रतियोगिताका लागि उपमहानगरपालिकाले १० लाख रुपैयाँ सहयोग गरेको छ। २०३५ सालमा गोल्डकप सुरु भए पनि त्यसले निरन्तरता पाउन नसक्दा अहिले २०औं संस्करणमात्र पुगेको हो। १९औं गोल्डकपको उपाधि भने संकटा क्लबले जितेको थियो।"
कीर्तिमानी लक्ष्य चुम्यो अस्ट्रेलियाले,अकल्यान्ड : अन्तराष्ट्रिय त्रिकोणात्मक टीट्वेन्टी क्रिकेट शृंखलाको शुक्रबार खेलिएको खेलमा अस्ट्रेलियाले कीर्तिमानी जित हासिल गरेको छ। अस्ट्रेलियाले आफ्नो चौथो खेलमा घरेलु टोली न्युजिल्यान्डलाई पाँच विकेटले हरायो। टस जिती पहिले ब्याटिङको निर्णय लिएको न्युजिल्यान्डले निर्धारित ओभरमा ६ विकेट गुमाएर दुई सय ४३ रन बनाएको थियो। जवाफी ब्याटिङमा ओर्लिएको अस्ट्रेलियाले १८५ ओभरमा केवल पाँच विकेट गुमाएर दुई सय ४५ रन बनाउँदै विजयलक्ष्य पार गर्यो। अन्तर्राष्ट्रिय टीट्वेन्टी क्रिकेटको इतिहासमा अस्ट्रेलियाले पूरा गरेको विजयलक्ष्य हालसम्मकै सर्वाधिक हो। यसअघि सन् २०१५ मा वेस्ट इन्डिजले दक्षिण अफ्रिकालाई हराउँदा ६ विकेट गुमाएर दुई सय ३६ रनको लक्ष्य भेट्टाएको थियो। ठूलो विजयलक्ष्य पछ्याएको अस्ट्रेलियाका लागि ओपनर डीआर्च सर्टले ७६ रनको योगदान गरे। म्यान अफ दी म्याचसमेत घोषित भएका सर्टले केवल ४४ बलको सामना गरी तीन छक्का र आठ चौका प्रहार गरे। सर्टले कप्तान डेभिड वार्नरसँग मिलेर ओपनिङ विकेटका लागि एक सय २१ रनको साझेदारी गरे। वार्नरले पनि टोलीको जितमा ५९ रनको योगदान गरे। उनले केवल २४ बलमा पाँच छक्का र चार चौका हिर्काए। क्रिस लिन १८ रनको वयक्तिगत स्कोरमा पेभेलियन फर्किए भने एरोन फिन्चले अविजित ३६ रन बनाए। उनले केवल १४ बलमा तीन छक्का र तीन चौका प्रहार गरे। ग्लेन म्याक्सवेलले पनि १४ बलमा दुई छक्का र तीन चौकाको मद्दतले ३१ रन बटुले। यसअघि पहिले ब्याटिङ गरेको न्युजिल्यान्डका लागि ओपनर मार्टिन गुप्टिलले एक सय पाँच रन बनाए पनि टोलीको जितका लागि त्यो पर्याप्त हुन सकेन। गुप्टिलले केवल ५४ बलको सामना गरी नौ छक्का र ६ चौका हिर्काए। उनले कोलिन मुनरोसँग मिलेर ओपनिङ विकेटका लागि एक सय ३२ रनको साझेदारी गरे। मुनरोले ३३ बलमा ६ छक्का र ६ चौकाको मद्दतले ७६ रन बनाए। चार खेल खेल्दै अपराजित रहेको अस्ट्रेलियाको आठ अंक छ। तीन खेलबाट दुई अंक जोडेको न्युजिल्यान्ड दोस्रो र तीनवटै खेलमा पराजित भएको इङ्ल्यान्ड तेस्रो स्थानमा छन्।
एन्फा अध्यक्षमा कुँवर र शेर्पाको उम्मेदवारी दर्ता,"काठमाडौं : अखिल नेपाल फुटबल संघ (एन्फा)को अध्यक्ष पदका लागि पूर्वउपाध्यक्ष कर्माछिरिङ शेर्पा र वरिष्ठ उपाध्यक्ष मणि कुँवरबीच प्रतिस्पर्धा हुने भएको छ । कुँवरले बिहीबार नै उम्मेदवारी दर्ता गराउँदा शेर्पाले शुक्रबार उम्मेदवारी दर्ता गराएका छन् । आगामी चैत १४ गते हुने चुनावी साधारणसभाका लागि शुक्रबार उम्मेदवारी दर्ता गर्ने अन्तिम मिति थियो । शेर्पाले गत साता नै अध्यक्ष पदको दाबी गर्दै कृष्ण थापा र एन्फाका पूर्व कार्यकारी अधिकृत (सीईओ) इन्द्रमान तुलाधरको समर्थनमा उम्मेदवारी घोषणा गरेका थिए । कुँवरले अध्यक्ष नरेन्द्र श्रेष्ठको समर्थनमा शुक्रबार नै सार्वजनिक रूपमा आफ्नो उम्मेदवारी घोषणा गरे । कुँवरले २०५१ सालबाट ब्वाइज युनियनमार्फत फुटबलमा लागेको र वरिष्ठ उपाध्यक्षको हैसियतले पनि नेपाली फुटबललाई धेरै योगदान पुर्याएको दाबीसहित अध्यक्षको प्रत्यासी बनेको बताए । भ्रष्टाचार अभियोगमा अन्तर्राष्ट्रिय फुटबल महासंघ (फिफा)बाट १० वर्षको प्रतिबन्धमा रहेका गणेश थापाले आफूलाई सहयोग गरेको आरोपको भने उनले खण्डन गरे । म पूर्वअध्यक्षज्यूको सालो हुँ । व्यक्तिगत रूपमा नातेदारका रूपमा उहाँले मलाई सल्लाह दिनुहुन्छ । यत्ति लामो समय फुटबलमा बिताउनुभएको उहाँले फुटबलका बारेमा सोच्नु नराम्रो कुरा हैन, कुँवरले भने, तर, उहाँले मलाई कुनै पनि गलत तरिकाले सहयोग गर्नुभएको छैन । कुँवरको पक्षमा देखिएका अध्यक्ष श्रेष्ठले उनी एन्फाको भावी अध्यक्षका लागि सही व्यक्ति भएको बताए । मणीजी लामो समयदेखि फुटबलमा सक्रिय हुनुहुन्छ, श्रेष्ठले भने, पछिल्लो एक वर्ष उहाँ वरिष्ठ उपाध्यक्ष भएर काम गर्दा म निकै प्रभावित भएँ । एन्फालाई हाँक्नसक्ने अबको व्यक्ति उहाँ नै हुनुहुन्छ । मेरो समर्थन उहाँलाई नै छ । श्रेष्ठले आफूले भने पारिवारिक कारणले उम्मेदवारी नदिएको बताए । गणेण थापा निलम्बनमा परेपछि बाँकी रहेको एक वर्षको कार्यकालका लागि सन् २०१६ को अक्टोबरमा भएको निर्वाचनबाट श्रेष्ठ एन्फाको अध्यक्ष तथा कुँवर वरिष्ठ उपाध्यक्ष चुनिएका थिए । सन् २०१७ को अक्टोबरअघि नै सकिसक्नुपर्ने भए पनि एन्फाको निर्वाचन विभिन्न बहानामा सारिएको छ ।"
एइबरविरुद्ध बार्सिलोना सजिलै विजयी,काठमाडौः पहिलो र दोस्रो हाफमा गरेको ११ गोलको मद्दतमा स्पेनिस ला लिगा अन्तरगत शनिबार राति भएको खेलमा बार्सिलोनाले एइबरलाई २० ले पराजित गरेको छ । बार्सिलोनाको जितका लागि दुवै गोल प्ले मेकर लियोनेल मेसीले उपलब्ध गराए । पहिलो गोल खेलको १६ औँ मिनेटमा मेसीको पासमा लुइस स्वारेजले गरे । दोस्रो हाफमा १० खेलाडीमा झरेको एइबरविरुद्ध बार्सिलोनाले अर्को गोल गर्यो । खेलको ८८ औँ मिनेटमा लियोनेल मेसीले हानेको बललाई एइबरका किपरले रोकेर रिबाउन्ड भएपछि जोर्डी अल्बाले पोस्टको दिशा दिँदै २० को जित पक्का गराए । यो जितपछि बार्सिलोना २४ खेलबाट ६२ अंकसहित लिगको पहिलो स्थानमा कायमै छ । पराजित एइबर भने २४ खेलबाट ३५ अंकसहित लिगको सातौँ स्थानमा छ । लिगको दोस्रो स्थानमा २३ खेलबाट ५२ अंकसहित एटलेटिको मड्रिड छ भने २२ खेलबाट ४२ अंकसहित साविक विजेता रियल मड्रिड चौथो स्थानमा छ ।
क्रिकेटमा फर्किएको खुसी,"नेपालले अन्तर्राष्ट्रिय क्रिकेट प्रतियोगिता खेल्न सुरु गरेको झन्डै २२ वर्ष पुगेको छ। सन् १९९६ मा एसियाली क्रिकेट काउन्सिल (एसीसी) ट्रफी खेल्दै सुरु गरेको नेपालको अन्तर्राष्ट्रिय क्रिकेट यात्रा अहिले अन्तर्राष्ट्रिय क्रिकेट काउन्सिल (आईसीसी) विश्व क्रिकेट लिग डिभिजन एकसम्म आइपुगेको छ। अनि सन् २०१९ मा इङ्ल्यान्ड र वेल्सले संयुक्त रूपमा आयोजना गर्ने विश्वकपका लागि अन्तिम चरणको छनोट प्रतियोगिता खेल्ने तयारीमा पनि छ, नेपाल। नेपाली क्रिकेटले आफ्नो दुई दशकभन्दा लामो अवधिमा नेपाली क्रिकेटप्रेमीलाई धेरै नै खुसी हुने क्षण पनि दिएको छ। सन् २०१० मा त्रिवि क्रिकेट मैदानमा डिभिजन पाँचको उपाधि जित्दा मात्रै होइन, सन् २०१२ मा मलेसियामा डिभिजन चार र सोही वर्ष संयुक्त अरब इमिरेट्स (यूएई)मा भएको एसीसी ट्रफीको उपाधि जित्दा समर्थक कम्ता खुसी थिएनन्। सन् २०१३ मा बर्मुडामा डिभिजन तीन तथा सन् २०१४ मा फेरि डिभिजन चारको उपाधि जित्दा पनि दर्शकको उत्साह चरममा थियो। यसैगरी सन् २०१३ मा यूएईमा भएको छनोट प्रतियोगितामार्फत पहिलोपटक टीट्वेन्टी विश्वकपका लागि छनोट पक्का गर्दा अनि सन् २०१४ मा बंगलादेशमा भएको टीट्वेन्टी विश्वकपमा नेपालले पहिलोपटक प्रतिस्पर्धा गर्दा नेपाली समर्थकको खुसीले सीमा नाघेको थियो। सायद त्यही समय थियो, देशको बिग्रँदो राजनीतिक अवस्थाका कारण विभिन्न बहानामा विभाजित देखिएका मनहरू पनि क्रिकेटको विषयमा एक देखिएको थियो। दुर्भाग्य ! बंगलादेश विश्वकप खेलेपछि नेपाली क्रिकेटको यात्रा फेरि रोकियो। सन् २०१५ मा नामिबियामा भएको डिभिजन दुई प्रतियोगितामा शीर्ष दुईभित्र अटाउन नसक्दा नेपाल अघि बढ्न पाएन। तर, आईसीसीको एउटा निर्णयले नेपाल डिभिजन एकमा भने पुग्यो। आईसीसीले अफगानिस्तान र आयरल्यान्डलाई टेस्ट टोलीको मान्यता दिँदै उनीहरूको स्थानमा नेपाल र केन्यालाई डिभिजन एकको प्रतियोगिता विश्व क्रिकेट लिग च्याम्यिनसिपमा बढुवा गर्ने निर्णय गरेको थियो। सन् २०१५ देखि सन् २०१७ को डिसेम्बरसम्म चलेको च्याम्पियनसिपमा नेपालको प्रदर्शन फेरि खस्कियो। च्याम्पियनसिपको शीर्ष चार भित्र अटाउन नसक्दा नेपाल फेरि डिभिजन दुईमा घटुवा भयो। त्यसैले पछिल्लो झन्डै तीन वर्ष खस्किएको नेपाली क्रिकेटको प्रदर्शनबाट निराश समर्थक बिहीबार नामिबियामा सम्पन्न डिभिजन दुईको प्रदर्शनबाट खुसी देखिएका छन्। फाइनल खेलमा यूएईसँग सात रनले पराजित भएपछि उपाधिबाट वञ्चित भएको नेपालले डिभिजन एक र विश्वकप छनोटमा स्थान सुरक्षित गर्न गरेको प्रदर्शनबाट घरेलु दर्शक मात्रै नभएर अन्तर्राष्ट्रिय क्रिकेट नै रोमाञ्चित भएको छ। प्रायः खेलहरू असम्भव देखिएको अवस्थामा पुगेर जित निकाल्दा नेपालले अहिलेसम्मकै महत्वपूर्ण सफलता हात पार्न सफल भयो। यससँगै नेपाली क्रिकेट एकदिवसीय टोलीको मान्यतानजिक पनि पुगेको छ। जिम्बाब्वेमा अर्को महिना हुने विश्वकप छनोट खेलमा नेदरल्यान्ड्सबाहेक एसोसिएट टोलीमध्ये शीर्ष तीनभित्र अउटाउन सके नेपालले आगामी चार वर्षका लागि पहिलोपटक एकदिवसीय टोलीको मान्यता पाउनेछ। टेलइन्डरको रोमाञ्च अन्तर्राष्ट्रिय क्रिकेटमा बलरले बलबाट उत्कृष्ट प्रदर्शन गर्दै खेल जिताएका उदाहरण धेरै छन्। बलरले ब्याटिङबाट खेल जिताएको उदाहरण भने निकै कमै छन्। डिभिजन दुईमा नेपालले प्रायः खेल बलरको ब्याटिङबाट जित्यो। प्रतियोगिताको उद्घाटन खेलमै आयोजक नामिबियाविरुद्ध नेपालले स्पिनर वसन्त रेग्मीको उत्कृष्ट ब्याटिङ प्रदर्शनबाट जित्यो। डिभिजन एक र विश्वकप छनोट पक्का गर्न जित्नैपर्ने अवस्थामा रहेको क्यानडाविरुद्धको खेल मध्यम गतिका बलर करण केसीको आक्रामक ब्याटिङले जित्यो। यो दुवै जितमा युवा स्पिनर सन्दीप लामिछानेको भूमिका पनि कम महत्वपूर्ण थिएन। उनले नामिबियाविरुद्ध वसन्त र क्यानडाविरुद्ध करणलाई नियमित रूपमा स्ट्राइक दिएपछि मात्रै जित सम्भव भएको थियो। क्यानडाविरुद्ध त करणले सन्दीपसँग मिलेर अन्तिम विकेटका लागि ५० रनको साझेदारी गरेपछि मात्रै नेपालको जित सम्भव भएको थियो। ब्याटिङ क्रमको अन्त्यतिर मात्रै क्रिजमा प्रवेशको मौका पाउने यस्ता टेलइन्डर खेलाडीहरूलाई ब्याटिङमा कमजोर मानिन्छन्। उनीहरूको ब्याटिङबाट जित सम्भव हुनु आश्चर्यको कुरा मानिन्छ। कप्तान पारस खड्कालाई पनि यस्तै अनुभव भएको छ। त्यसैले उनले भनेका छन्, लाखौंमा एक वा दुई खेलमात्रै हामी यसरी जित्न सक्छौं तर यही प्रतियोगितामा हाम्रा लागि केही जित त्यसरी नै सम्भव भएको छ। युवा आगमनको उद्घोष त्यसो त नेपाली राष्ट्रिय टोलीमा युवा खेलाडीकै वर्चश्व रहेको छ। कप्तान पारस खड्का, उपकप्तान ज्ञानेन्द्र मल्ल, शरद भेषावकर, वसन्त रेग्मी र शक्ति गौचन मात्रै टोलीका पाका खेलाडी हुन्। उमेरको दृष्टिबाट शक्तिबाहेक पारस, ज्ञानेन्द्र, शरद र वसन्तलाई पनि युवा नै भन्दा हुन्छ। यद्यपि डिभिजन दुई प्रतियोगितामा उनीहरूभन्दा पछिल्लो पुस्ताका खेलाडीले अझ सशक्त प्रदर्शन गरेपछि अब पछिल्लो युवा पुस्ताको आगमनको दाबी गरिएको छ। यसले युवा खेलाडीलाई प्राथमिकता दिनुपर्ने धारणालाई मद्दत पुग्नेछ। केही समयदेखि यू१९ र सिनियर राष्ट्रिय टोलीबाट खेल्दै आइरहेका सन्दीप सर्वाधिक विकेट लिने खेलाडीसँगै प्रतियोगिताकै सर्वोत्कृष्ट खेलाडी पनि चुनिए। अनि यसै प्रतियोगिताबाट डेब्यु गरेका रोहितकुमार पौडेलले प्रायः खेलमा लोयर अर्डरमा उत्कृष्ट प्रदर्शन गर्दै नेपाली पालिमा ठूलो योगदान पुर्याए। आरिफ सेख, दीपेन्द्रसिंह ऐरी, दिलीप नाथलगायत युवा खेलाडीले पनि उत्तिकै राम्रो प्रदर्शन गरिरहेका छन्। युवा खेलाडीहरूको प्रदर्शनबाट प्रभावित देखिएका नेपालका पूर्वकप्तान तथा यू१९ राष्ट्रिय टोलीका प्रशिक्षक विनोद दास भन्छन्, युवा खेलाडीहरूले राष्ट्रिय टोलीमा आफूहरूको आगमनको उद्घोष गरेका छन्। सन्दीपको बलिङ र पारसको शतक पछिल्ला केही प्रतियोगितामा सन्दीपको बलिङ नेपालको जितमा निर्णायक बन्दै आइरहेको छ। अघिल्ला प्रतियोगिताको प्रदर्शनलाई समेत बिर्साउने गरी सन्दीपले डिभिजन दुईमा प्रदर्शन गरेका छन्। विशेष गरी केन्याविरुद्धको एकै खेलमा लिएको पाँच विकेटले उनको प्रभावकारिता थप बलियो देखियो। प्रतियोगिता सुरु हुनुभन्दा करिब सात दिनअघि मात्रै विश्वकै महँगो र रोमाञ्चक इन्डियन प्रिमियर लिग (आईपीएल) टोली दिल्ली डियरडेभिल्ससँग अनुबन्धित भएका उनले बढ्दो आत्मविश्वास देखाए। उनको पहिलो खेलबाट दिल्लीले नियमित रूपमा निगरानी गरेकाले पनि हुनसक्छ, कुनै पनि खेलमा सन्दीपले मेहनत गर्न छाडेनन्। सन्दीपको बलिङ नजिकबाट नियालेको दिल्लीले ट्विटरमार्फत नियमित रूपमा प्रतिक्रिया पनि दिइरहेको थियो। दिल्लीको समर्थनमा सन्दीप र उनका समर्थक पनि हौसिएको थियो। यसैगरी कप्तान पारसले प्रतियोगिताको फाइनल खेलमा यूएईविरुद्ध शतक प्रहार गर्दै कीर्तिमानी उपलब्धि हात पारे तर नेपालले उपाधि भने जित्न सकेन। नेपाल अहिलेसम्मको ठूलो उपलब्धि हात पार्नबाट सात रनले चुक्दा पारस भने राष्ट्रिय टोलीबाट तेस्रो शतक प्रहार गर्ने पहिलो खेलाडी बने। अबको तयारी विश्वकप छनोट नेपालले अबको १५ दिनपछि नै विश्वकप छनोट प्रतियोगिता खेल्दैछ। नेपालले विश्वकप छनोट पक्का गर्न यसअघि दुईपटक विश्वकप जितिसकेको वेस्ट इन्डिजसहित टेस्ट मान्यता प्राप्त र एसोसिएटमै उच्चस्तरको प्रतियोगिता खेलिसकेको टोलीविरुद्ध खैल्दैछ। १० टोलीबीच २१ दिनसम्म चल्ने प्रतियोगिताबाट फाइनलमा पुग्ने दुई टोली सन् २०१९ मा इङ्ल्यान्ड र वेल्सले संयुक्त रूपमा आयोजना गर्ने विश्वकपका लागि छनोट हुनेछन्। मुस्किल देखिए पनि नेपालले प्रतियोगितामा विश्वकप छनोट पक्का गर्न फाइनल प्रवेशकै लागि खेल्नुपर्नेछ। अनि एसोसिएट्स टोलीमध्ये (नेदरल्यान्ड्सबाहेक) शीर्ष तीनभित्र पर्ने प्रयास पनि गर्नुपर्नेछ। किनभने आईसीसीले एसोसिएट टोलीका शीर्ष तीन टोलीलाई सन् २०२२ सम्मका लागि एकदिवसीय टोलीको मान्यता दिनेछ। आईसीसी विश्व क्रिकेट लिग च्याम्पियनसिप जितेको हैसियतले नेदरल्यान्ड्सले यसअघि नै एकदिवसीय टोलीको मान्यता पाइसकेको छ। नेपाली क्रिकेटको विकासका लागि महत्वपूर्ण मानिएको यो प्रतियोगिताका लागि नेपालले चाँडै नै तयारी थाल्नुपर्नेछ। सरकारी प्रतिबद्धता घरेलु क्रिकेटको नियमनकारी निकाय नेपाल क्रिकेट संघ (क्यान) निलम्बनमा रहेको अवस्थामा नेपाली टोलीले अन्तर्राष्ट्रिय प्रतियोगिताको तयारीमा बाधा झेल्दै आइरहेको छ। क्यानमाथिको निलम्बनको निर्णय गर्दा नै आईसीसीले नेपाली क्रिकेट टोलीलाई आफ्नो रेखदेखमा अन्तर्राष्ट्रिय प्रतियोगिता खेलाउने निर्णय गरेको थियो। तर, आईसीसीको व्यवस्थापनमा खेल्नु नेपाललाई निकै मुस्किल देखिएको छ। यो अवस्थामा राष्ट्रिय खेलकुद परिषद् (राखेप)ले कम्तीमा विश्वकपको अन्तिम चरणका छनोट प्रतियोगिताको तयारीको जिम्मेवारी लिनुपर्नेछ। राखेपले शुक्रबार विज्ञप्ति जारी गरी विश्वकप छनोटको तयारीमा सम्पूर्ण सहयोग गर्ने प्रतिबद्धता जनाएको छ। छनोट प्रतियोगिताको तयारीका लागि नेपालसँग मुस्किलले दुई साता मात्रै रहने भएकाले राखेपले आफ्नो प्रतिबद्धताअनुसार चाँडै नै तयारी थाल्नुपर्नेछ।"
विश्वकप खेल्ने खुशी लिएर फर्कियो क्रिकेट टिम,"काठमाडौं : नेपालले अन्तर्राष्ट्रिय क्रिकेट प्रतियोगिता खेल्न सुरु गरेको झन्डै २२ वर्ष पुगेको छ। सन् १९९६ मा एसियाली क्रिकेट काउन्सिल (एसीसी) ट्रफी खेल्दै सुरु गरेको नेपालको अन्तर्राष्ट्रिय क्रिकेट यात्रा अहिले अन्तर्राष्ट्रिय क्रिकेट काउन्सिल (आईसीसी) विश्व क्रिकेट लिग डिभिजन एकसम्म आइपुगेको छ। यही खुशी दिलाएर नामिबियाबाट नेपाली क्रिकेट टिम शनिबार साँझ स्वदेश फर्किएको छ। नामिबियामा नेपालले गरेको उत्कृष्ट प्रदर्शनसँगै सन् २०१९ मा इङ्ल्यान्ड र वेल्सले संयुक्त रूपमा आयोजना गर्ने विश्वकपका लागि अन्तिम चरणको छनोट प्रतियोगिता खेल्ने तयारीमा लाग्ने उत्हासका साथ नेपाल स्वादेश फर्किएको हो। त्रिभुवन अन्तराष्ट्रिय विमानस्थलमा सञ्चारकर्मीसँग कुरा गर्दै सबै नेपाली क्रिकेट टोलीले खुशी साटेका छन्। नेपाली क्रिकेटले आफ्नो दुई दशकभन्दा लामो अवधिमा नेपाली क्रिकेटप्रेमीलाई धेरै नै खुसी हुने क्षण पनि दिएको छ। सन् २०१० मा त्रिवि क्रिकेट मैदानमा डिभिजन पाँचको उपाधि जित्दा मात्रै होइन, सन् २०१२ मा मलेसियामा डिभिजन चार र सोही वर्ष संयुक्त अरब इमिरेट्स (यूएई)मा भएको एसीसी ट्रफीको उपाधि जित्दा समर्थक कम्ता खुसी थिएनन्। सन् २०१३ मा बर्मुडामा डिभिजन तीन तथा सन् २०१४ मा फेरि डिभिजन चारको उपाधि जित्दा पनि दर्शकको उत्साह चरममा थियो। यसैगरी सन् २०१३ मा यूएईमा भएको छनोट प्रतियोगितामार्फत पहिलोपटक टीट्वेन्टी विश्वकपका लागि छनोट पक्का गर्दा अनि सन् २०१४ मा बंगलादेशमा भएको टीट्वेन्टी विश्वकपमा नेपालले पहिलोपटक प्रतिस्पर्धा गर्दा नेपाली समर्थकको खुसीले सीमा नाघेको थियो। सायद त्यही समय थियो, देशको बिग्रँदो राजनीतिक अवस्थाका कारण विभिन्न बहानामा विभाजित देखिएका मनहरू पनि क्रिकेटको विषयमा एक देखिएको थियो। दुर्भाग्य ! बंगलादेश विश्वकप खेलेपछि नेपाली क्रिकेटको यात्रा फेरि रोकियो। सन् २०१५ मा नामिबियामा भएको डिभिजन दुई प्रतियोगितामा शीर्ष दुईभित्र अटाउन नसक्दा नेपाल अघि बढ्न पाएन। तर, आईसीसीको एउटा निर्णयले नेपाल डिभिजन एकमा भने पुग्यो। आईसीसीले अफगानिस्तान र आयरल्यान्डलाई टेस्ट टोलीको मान्यता दिँदै उनीहरूको स्थानमा नेपाल र केन्यालाई डिभिजन एकको प्रतियोगिता विश्व क्रिकेट लिग च्याम्यिनसिपमा बढुवा गर्ने निर्णय गरेको थियो। सन् २०१५ देखि सन् २०१७ को डिसेम्बरसम्म चलेको च्याम्पियनसिपमा नेपालको प्रदर्शन फेरि खस्कियो। च्याम्पियनसिपको शीर्ष चार भित्र अटाउन नसक्दा नेपाल फेरि डिभिजन दुईमा घटुवा भयो। त्यसैले पछिल्लो झन्डै तीन वर्ष खस्किएको नेपाली क्रिकेटको प्रदर्शनबाट निराश समर्थक बिहीबार नामिबियामा सम्पन्न डिभिजन दुईको प्रदर्शनबाट खुसी देखिएका हुन्। फाइनल खेलमा यूएईसँग सात रनले पराजित भएपछि उपाधिबाट वञ्चित भएको नेपालले डिभिजन एक र विश्वकप छनोटमा स्थान सुरक्षित गर्न गरेको प्रदर्शनबाट घरेलु दर्शक मात्रै नभएर अन्तर्राष्ट्रिय क्रिकेट नै रोमाञ्चित भएको छ। प्रायः खेलहरू असम्भव देखिएको अवस्थामा पुगेर जित निकाल्दा नेपालले अहिलेसम्मकै महत्वपूर्ण सफलता हात पार्न सफल भयो। यससँगै नेपाली क्रिकेट एकदिवसीय टोलीको मान्यतानजिक पनि पुगेको छ। जिम्बाब्वेमा अर्को महिना हुने विश्वकप छनोट खेलमा नेदरल्यान्ड्सबाहेक एसोसिएट टोलीमध्ये शीर्ष तीनभित्र अउटाउन सके नेपालले आगामी चार वर्षका लागि पहिलोपटक एकदिवसीय टोलीको मान्यता पाउनेछ। टेलइन्डरको रोमाञ्च अन्तर्राष्ट्रिय क्रिकेटमा बलरले बलबाट उत्कृष्ट प्रदर्शन गर्दै खेल जिताएका उदाहरण धेरै छन्। बलरले ब्याटिङबाट खेल जिताएको उदाहरण भने निकै कमै छन्। डिभिजन दुईमा नेपालले प्रायः खेल बलरको ब्याटिङबाट जित्यो। प्रतियोगिताको उद्घाटन खेलमै आयोजक नामिबियाविरुद्ध नेपालले स्पिनर वसन्त रेग्मीको उत्कृष्ट ब्याटिङ प्रदर्शनबाट जित्यो। डिभिजन एक र विश्वकप छनोट पक्का गर्न जित्नैपर्ने अवस्थामा रहेको क्यानडाविरुद्धको खेल मध्यम गतिका बलर करण केसीको आक्रामक ब्याटिङले जित्यो। यो दुवै जितमा युवा स्पिनर सन्दीप लामिछानेको भूमिका पनि कम महत्वपूर्ण थिएन। उनले नामिबियाविरुद्ध वसन्त र क्यानडाविरुद्ध करणलाई नियमित रूपमा स्ट्राइक दिएपछि मात्रै जित सम्भव भएको थियो। क्यानडाविरुद्ध त करणले सन्दीपसँग मिलेर अन्तिम विकेटका लागि ५० रनको साझेदारी गरेपछि मात्रै नेपालको जित सम्भव भएको थियो। ब्याटिङ क्रमको अन्त्यतिर मात्रै क्रिजमा प्रवेशको मौका पाउने यस्ता टेलइन्डर खेलाडीहरूलाई ब्याटिङमा कमजोर मानिन्छन्। उनीहरूको ब्याटिङबाट जित सम्भव हुनु आश्चर्यको कुरा मानिन्छ। कप्तान पारस खड्कालाई पनि यस्तै अनुभव भएको छ। त्यसैले उनले भनेका छन्, लाखौंमा एक वा दुई खेलमात्रै हामी यसरी जित्न सक्छौं तर यही प्रतियोगितामा हाम्रा लागि केही जित त्यसरी नै सम्भव भएको छ। युवा आगमनको उद्घोष त्यसो त नेपाली राष्ट्रिय टोलीमा युवा खेलाडीकै वर्चश्व रहेको छ। कप्तान पारस खड्का, उपकप्तान ज्ञानेन्द्र मल्ल, शरद भेषावकर, वसन्त रेग्मी र शक्ति गौचन मात्रै टोलीका पाका खेलाडी हुन्। उमेरको दृष्टिबाट शक्तिबाहेक पारस, ज्ञानेन्द्र, शरद र वसन्तलाई पनि युवा नै भन्दा हुन्छ। यद्यपि डिभिजन दुई प्रतियोगितामा उनीहरूभन्दा पछिल्लो पुस्ताका खेलाडीले अझ सशक्त प्रदर्शन गरेपछि अब पछिल्लो युवा पुस्ताको आगमनको दाबी गरिएको छ। यसले युवा खेलाडीलाई प्राथमिकता दिनुपर्ने धारणालाई मद्दत पुग्नेछ। केही समयदेखि यू१९ र सिनियर राष्ट्रिय टोलीबाट खेल्दै आइरहेका सन्दीप सर्वाधिक विकेट लिने खेलाडीसँगै प्रतियोगिताकै सर्वोत्कृष्ट खेलाडी पनि चुनिए। अनि यसै प्रतियोगिताबाट डेब्यु गरेका रोहितकुमार पौडेलले प्रायः खेलमा लोयर अर्डरमा उत्कृष्ट प्रदर्शन गर्दै नेपाली पालिमा ठूलो योगदान पुर्याए। आरिफ सेख, दीपेन्द्रसिंह ऐरी, दिलीप नाथलगायत युवा खेलाडीले पनि उत्तिकै राम्रो प्रदर्शन गरिरहेका छन्। युवा खेलाडीहरूको प्रदर्शनबाट प्रभावित देखिएका नेपालका पूर्वकप्तान तथा यू१९ राष्ट्रिय टोलीका प्रशिक्षक विनोद दास भन्छन्, युवा खेलाडीहरूले राष्ट्रिय टोलीमा आफूहरूको आगमनको उद्घोष गरेका छन्। सन्दीपको बलिङ र पारसको शतक पछिल्ला केही प्रतियोगितामा सन्दीपको बलिङ नेपालको जितमा निर्णायक बन्दै आइरहेको छ। अघिल्ला प्रतियोगिताको प्रदर्शनलाई समेत बिर्साउने गरी सन्दीपले डिभिजन दुईमा प्रदर्शन गरेका छन्। विशेष गरी केन्याविरुद्धको एकै खेलमा लिएको पाँच विकेटले उनको प्रभावकारिता थप बलियो देखियो। प्रतियोगिता सुरु हुनुभन्दा करिब सात दिनअघि मात्रै विश्वकै महँगो र रोमाञ्चक इन्डियन प्रिमियर लिग (आईपीएल) टोली दिल्ली डियरडेभिल्ससँग अनुबन्धित भएका उनले बढ्दो आत्मविश्वास देखाए। उनको पहिलो खेलबाट दिल्लीले नियमित रूपमा निगरानी गरेकाले पनि हुनसक्छ, कुनै पनि खेलमा सन्दीपले मेहनत गर्न छाडेनन्। सन्दीपको बलिङ नजिकबाट नियालेको दिल्लीले ट्विटरमार्फत नियमित रूपमा प्रतिक्रिया पनि दिइरहेको थियो। दिल्लीको समर्थनमा सन्दीप र उनका समर्थक पनि हौसिएको थियो। यसैगरी कप्तान पारसले प्रतियोगिताको फाइनल खेलमा यूएईविरुद्ध शतक प्रहार गर्दै कीर्तिमानी उपलब्धि हात पारे तर नेपालले उपाधि भने जित्न सकेन। नेपाल अहिलेसम्मको ठूलो उपलब्धि हात पार्नबाट सात रनले चुक्दा पारस भने राष्ट्रिय टोलीबाट तेस्रो शतक प्रहार गर्ने पहिलो खेलाडी बने। अबको तयारी विश्वकप छनोट नेपालले अबको १५ दिनपछि नै विश्वकप छनोट प्रतियोगिता खेल्दैछ। नेपालले विश्वकप छनोट पक्का गर्न यसअघि दुईपटक विश्वकप जितिसकेको वेस्ट इन्डिजसहित टेस्ट मान्यता प्राप्त र एसोसिएटमै उच्चस्तरको प्रतियोगिता खेलिसकेको टोलीविरुद्ध खैल्दैछ। १० टोलीबीच २१ दिनसम्म चल्ने प्रतियोगिताबाट फाइनलमा पुग्ने दुई टोली सन् २०१९ मा इङ्ल्यान्ड र वेल्सले संयुक्त रूपमा आयोजना गर्ने विश्वकपका लागि छनोट हुनेछन्। मुस्किल देखिए पनि नेपालले प्रतियोगितामा विश्वकप छनोट पक्का गर्न फाइनल प्रवेशकै लागि खेल्नुपर्नेछ। अनि एसोसिएट्स टोलीमध्ये ९नेदरल्यान्ड्सबाहेक० शीर्ष तीनभित्र पर्ने प्रयास पनि गर्नुपर्नेछ। किनभने आईसीसीले एसोसिएट टोलीका शीर्ष तीन टोलीलाई सन् २०२२ सम्मका लागि एकदिवसीय टोलीको मान्यता दिनेछ। आईसीसी विश्व क्रिकेट लिग च्याम्पियनसिप जितेको हैसियतले नेदरल्यान्ड्सले यसअघि नै एकदिवसीय टोलीको मान्यता पाइसकेको छ। नेपाली क्रिकेटको विकासका लागि महत्वपूर्ण मानिएको यो प्रतियोगिताका लागि नेपालले चाँडै नै तयारी थाल्नुपर्नेछ।"
सिमरा गोल्डकप : दुवै टोलीको उपाधि जित्ने दाबी,"सिमरा : रुस्लान नवौं सिमरा गोल्डकपको उपाधिका लागि शनिबार विभागीय टोली त्रिभुवन आर्मी क्लब र रुस्लान थ्रीस्टार क्लब भिड्दैछन्। सिमरा रंगशालामा हुने फाइनल खेलअघि आर्मी प्रतियोगिताको दोस्रो उपाधि जित्ने उद्देश्यमा छ भने थ्रीस्टार पहिलो उपाधिको खोजीमा छ। समग्रमा भने थ्रीस्टार तेस्रो तथा आर्मी पाँचौं उपाधिको प्रयासमा हुनेछ। फाइनल खेलअघि दुवै टोलीका कप्तान र प्रशिक्षकले उपाधि आफूले जित्ने दाबी गरेका छन्। उनीहरूले फाइनल खेल रोमाञ्चक हुने पनि दाबी गरेका छन्। सिमरा रंगशालामा शुक्रबार आयोजित फाइनल खेलअघिको पत्रकार सम्मेलनमा थ्रीस्टारका प्रशिक्षक मेघराज केसीले राम्रो सुरुआतसहित उपाधि जित्ने प्रतिक्रिया दिए। दुवै टोलीको स्तर उस्तै छ। त्यसैले सुरुआतमा गोल गर्न सके उपाधि जित्न सकिन्छ, प्रशिक्षक केसीले भने, हामी सुरुआतमै गोल गर्दै उपाधि जित्ने प्रयास गर्नेछौं। बूढासुब्बा गोल्डकपको फाइनल खेलमा घाइते भएका कप्तान विक्रम लामासहित अजाई मार्टिन र विश्वास श्रेष्ठ थ्रीस्टारको साथमा हुनेछैनन्। विक्रमको अनुपस्थितिमा नीराजन खड्काले टोलीको कप्तानी गर्नेछन्। आर्मीका प्रशिक्षक नवीन न्यौपानेले उपाधिका लागि जस्तोसुकै चुनौतीको सामना गर्न तयार रहेको बताए। लगातार प्रतियोगिता भएका कारण खेलाडी थकित थिए। प्रदर्शन राम्रो भइरहेको थिएन, न्यौपानेले भने, अहिले सबै खेलाडी फिट छन्। उपाधिका लागि सबै तरिकाले तयार छौं। आर्मी यसपटक मदन भण्डारी मेमोरियल कपमा थ्रीस्टारसँग बेहोरेको पराजयको बदला लिने सुरमा पनि रहेको छ। आर्मीले पनि फाइनल खेलमा जितेन्द्र कार्कीको साथ पाउनेछैन। यद्यपि निलम्बनबाट स्ट्राइकर नवयुग श्रेष्ठ मैदानमा फर्कनेछन्। प्रतियोगिताको विजेता टोलीले पाँच लाख ५१ हजार तथा उपविजेता टोलीले दुई लाख ५० हजार पाउनेछ। प्रतियोगिताको सर्वोत्कृष्ट खेलाडीले यामाहा मोटरसाइकल पाउनेछन्। यस्तै सर्वाधिक गोलकर्ता, उत्कृष्ट स्ट्राइकर, गोलरक्षक, मिडफिल्ड, प्रशिक्षकले पनि जनही १५ हजार पाउनेछन्। पूर्वविजेताहरू २०७३ संकटा क्लब २०७२ विजय युथ क्लब, हेटौंडा २०७१ त्रिभुवन आर्मी क्लब २०७० नव जनजागृति युवा क्लब, सिमरा २०६९ मनाङ मस्र्याङ्दी क्लब २०६८ मनाङ मस्र्याङ्दी क्लब २०६७ हिमालयन शेर्पा क्लब २०६६ मजदुर सहिद स्मृति क्लब"
