शीर्षक,विवरण
समाजवादी नेपालमा मजदुरका दशा,"नेपालको शासन सत्ताको बागडोर समाल्ने ठूला तीनवटै पार्टीका मुख्य सिद्धान्त नै समाजवाद रहेको छ र जारी संविधानको प्रस्तावनामै नेपाललाई समाजवाद उन्मुख राष्ट्र भनी उल्लेख गरिएको छ। यति भएपछि नेपाललाई समाजवादी मुलुक भन्न कुनै आपत्ति मानिरहनु पर्दैन। हुनत संसारमा समाजवादलाई आफू अनुकूलको व्याख्या गरी प्रचार गरिने गरिन्छ तर समाजवादले व्यक्ति हित भन्दापनि समूहको हितलाई प्रधान मान्ने भएकाले त्यसमा बहुसङ्ख्यक मजदुरको हितलाई प्राथमिकता दिइनु अपरिहार्य नै हो। अझ नेपालको राजनीतिमा त कार्ल मार्क्स र फ्रेडरिक एंगेल्सले प्रतिपादन गरेको क्रान्तिकारी समाजवाद(मार्क्सवाद) लाई पथ प्रदर्शक सिद्धान्त मान्ने कम्युनिष्ट नाम जोडिएका पार्टीको बाढी नै छ। नेपाली राजनीतक वृत्तमा नेकपा एमाले र माओवादी केन्दको प्रभाव र शक्तिबारे बताइरहनु जरुरी छैन। कांग्रेसको लिखित नीतिमा हेर्दा होस वा २००७ सालको क्रान्ति ताका उसले चलाएको ट्रेड युनियन आन्दोलनको इतिहासलाई हेर्दा होस तीनमा पनि मार्क्सवादी सिद्धान्तकै मिश्रण भेटिन्छ। समाजवादको त्यो पनि क्रान्तिकारी समाजवादको सिद्धान्तले त झन मजदुरको हितलाई सर्वोपरि ठान्दछ। मालिकहरु केवल मजदुरले कमाइदिएको अतिरिक्त मूल्यकै भरमा बाँचेका हुन्छन्। मालिकको कृपामा मजदुर होइन मजदुरको कृपामा मालिक बाचेका हुन्छन्, भन्ने तर्क मार्क्सवादको छ। राज्यले श्रमजिवी, मजदुरको हितलाई प्राथमिकता दिनुपर्छ भन्ने समाजवादको मूल मर्म हो। समाजवादी नेपालमा मजदुरलाई अमनचयन हुनुपर्ने हो। दुःखको कुरा नेपालमा पसिना बेचेर जीवन धान्ने मजदुरको दशा साह्रै दयनीय छ। यसै कुराबाट थाहा हुन्छकी नेपालमा समाजवादको नारा नलगाई राजनीति धान्न गाह्रो भएकाले मात्रै त्यो नाराको प्रयोग व्यापक भएको हो। किसान, मजदुर तथा श्रमजिवीको हकहित स्थापना गर्नका लागि त्यो नारा कसैले लगाएको होइन। सरकारी मातहतमा रहेका कार्यालय तथा कम्पनीमा काम गर्ने कामदारमजदुरको अवस्था त्यति दर्दनाक छैन तर नीजि क्षेत्रमा नाम चलेका कम्पनीदेखि सानातिना पसल, होटल, रेष्टुरेण्ट, अधिकांश क्षेत्रमा काम गर्ने मजदुरको अवस्था पीडादायी छ। पहिलो कुरा त ठगी गर्ने दलाली गर्ने गफकै भरमा टन्न आय आर्जन गरी सानको जीवन बाच्न सफल मान्छेहरुलाई आदर्शको रुपमा हेरिने नेपालमा मजदुरलाई निकम्मा महत्वहीन व्यक्तिको रुपमा व्यवहार गरिने परिपाटी छ। केहीलाई अपवाद मानेर यहाँका अधिकांश रोजगारदाता, व्यवसायी अर्थात मालिकहरुले मजदुरकामदारलाई कम्पनी अथवा प्रतिष्ठानको एउटा खम्बाको रुपमा अर्थ्याउन रुचाउँदैनन्। उनीहरुका नजरमा आफ्ना प्रतिष्ठानमा काम गर्ने मजदुर भनेका झिनो सास धान्नका लागि आफ्नो शरणमा परेका नीरीह प्राणी मात्रै हुन्। मजदुरमाथि जस्तोसुकै हैकम चलाउन छुट छ भन्ने सोच रोगजारदातामा व्याप्त छ। मालिकका लागि मजदुर र मजदुरका लागि काम, दुवै एक अर्काकालागि आवश्यक कुरा हो तर हाम्रा नीजि क्षेत्रका अधिकांश मालिकहरु मजदुरलाई रोजगारी दिएर ठूलै कृपा गरेको सम्झन्छन्। पहिलो कुरा नेपालका मजदुरहरु अत्यन्तै थोरै तलबमा काम गर्न बाध्य छन्। सीमित कम्पनीप्रतिष्ठानका र सीमित मजदुरबाहेक अधिकांश मजदुर मासिक तबल तथा ज्याला न्यून नै छ। सरकारले ८ घण्टा काम गर्ने सबैभन्दा अदक्ष मजदुरको न्यूनतम तलब रु ९७०० तोकेको भएपनि थुप्रै ठाउँमा १२ घण्टा काम लगाएर त्यति पनि दिइएको छैन। यहाँका अधिकांश रोजगारदाता, व्यवसायी अर्थात मालिकहरुले मजदुरकामदारलाई कम्पनी अथवा प्रतिष्ठानको एउटा खम्बाको रुपमा अर्थ्याउन रुचाउँदैनन्। उनीहरुका नजरमा आफ्ना प्रतिष्ठानमा काम गर्ने मजदुर भनेका झिनो सास धान्नका लागि आफ्नो शरणमा परेका नीरीह प्राणी मात्रै हुन्। हाल जारी 'श्रम ऐन २०४८' मा मजदुरका सेवासुविधाबारे थुप्रै व्यवस्था गरिएको छ। दुखलाग्दो कुरा थुप्रै मजदुरलाई नीजि क्षेत्रमा काम गर्नेलाई पनि सेवा सुविधा दिनुपर्ने कानुन छ भन्ने कुराको जानकारी नै छैन। नेपालका अधिकांश रोजगारदाता र उक्त कानुन कार्यान्वयनमा ल्याउने दायित्व बोकेको सरकारका लागि त्यो एउटा बेकामे खोस्टो मात्रै भएको छ। नयाँ श्रम ऐनका लागि २०७१ मा तयार पारिएको मस्यौदा पनि त्यत्तिकै थन्किएको छ। पहिलो कुरा त अधिकांश व्यवसायीहरु नेपालको कानुनमा मजदुरलाई सेवा सुविधा दिनुपर्ने व्यवस्था छ भन्ने कुरा कहिल्यै मनन गर्न चहाँदैनन्। मजदुरलाई सेवा सुविधा दिनका लागि आफ्नो सरकारी कार्यालय नभएको तर्क गर्छन्। व्यक्तिगत लगानीमा खोलिएको कम्पनीमा सरकारी नियम होइन आफ्नो नियम अनुसारको हैकम चलाउँन पाउनुपर्छ भन्ने धारणा धेरै व्यवसायीको छ। मजदुरलाई श्रम ऐनअनुसारका सामान्य सेवा सुविधा दिनुपर्दा पनि ठूलै मूल्य चुकाउनु परेको सम्झन्छन् मालिकहरु। अर्कोतर्फ नेपालको राज्य व्यवस्था मजदुरको हितको प्रतिकूल छ। मजदुरको हित राज्यको प्राथमिकतामा कहिल्यै परेको देखिदैन। राज्यले मजदुरको हितका लागि भन्दै श्रम विभाग बनाएको छ। त्यस मातहतका थुप्रै कार्यलय छन् तर त्यो मजदुरको हितका लागि निकै कम काम गर्ने र केही थान हाकिम र कर्मचारीको जागिर पकाउँने थलोको रुपमा मात्रै सीमित छ। तोकिएको कानुनअनुसार मजदुरलाई सेवासुविधा नदिने व्यवसायी तथा कम्पनीलाई कहिल्यै कुनै कारवाही भएको कही कतै देखिएको छैन। गत असोजमा व्यवस्थापिका संसदबाट पारित गरेको औद्योगिक व्यवसाय ऐनमा राखिएको 'नो वर्क नो पे' मजदुरको अहितमा रहेको भनी बिरोध भइरहेको थियो। मार्क्सवादीको वर्श्र्चश्व रहेको संसदमा एउटा संसदले पनि त्यो विषयमा चुइक्क आवाज उठाएन्। त्यसलाई अन्तराष्ट्रिय मजदुर संगठन(आइएलओ)ले अवैधानिक भन्दै रोकिदियो। आफूलाई खुल्ला अर्थतन्त्र र पुँजीवादका गुरु भनेर चिनाउने राष्ट्रहरुले लोक कल्याणकारी राज्यका नाममा मजदुरको हितमा मार्क्सवादी नीति लागु गरिरहेका छन्। सधैं मार्क्सवाद जप्नेहरुको भीड भएको नेपालमा मजदुरका समस्या र उनीहरुको हितको बिषय कहिल्यै प्राथमिकतामा पर्न सकेको छैन। नेपाल अन्तराष्ट्रिय मजदुर संगठन(आइएलओ)को सदस्य बनेको आधा शताब्दी भइसक्यो। 'श्रम ऐन २०४८' ले मजदुरलाई आफ्ना हकहितका लागि लड्न संगठित हुन पाउँने अधिकार दिएको छ। तर त्यो अवसरबाट अधिकांश मजदुरले फाइदा लिन सकेका छैनन्। पहिलो कुरा त आफ्नो प्रतिष्ठानकम्पनी भित्र मजदुरले ट्रेड युनियन खोल्नु र मजदुर संगठित हुनुलाई मालिकहरु मजदुरले गरेको ठूलो अपराध मान्ने गर्छन। अर्कातर्फ यसरी खोलिएका संगठनहरु मजदुरको समस्यामा केन्द्रीत हुनुभन्दा सीमित पार्टीका गुट अथवा समूहको राजनीति धान्नका लागि बढी उपयोग गरिएको छ। सबै मजदुर एकजुट भएर आफ्ना हकहितमा लाग्नु पर्नेमा विभिन्न संगठनका नाममा मजदुर विभाजित भइरहेका छन्। नेपालका नीजि क्षेत्रका अधिकांश स्थानमा काम गर्ने मजदुरको रोजगारीको स्थायीत्व छैन। धेरै जसोमा श्रम ऐन अनुसारका अति सामान्य सेवासुविधा पनि पाउन सकेका छैनन्। बर्षौं काम गरेका मजदुर मालिकले सनक चढेर निस्केर जा भन्ने वित्तिकै रित्तो हात लुरुक्क पारेर निस्कनु पर्ने अवस्था छ। उनीहरुको उजुरी सुन्ने कोही हुँदैन्। नेपालको नीजि क्षेत्रका रोजगार भनेको विदेशको भिसा नआउँदासम्म, सरकारी जागिर नपाउँदासम्म अलमलिने ठाउँ मात्रै बनेको देखिन्छ र अन्त कतै भरपर्दाे रोजगारीको प्रबन्ध नहुँदासम्म दैनिक छाक टार्नका लागि गर्ने काम मात्रै भएको छ। रोगजारीका लागि नेपालबाट बाहिरिने युवाको संख्या निकै छ। राज्यका उच्च ओहोदामा रहेकाहरुबाट नेपालमै रोजगारी सिर्जना गरी युवालाई विदेश जान रोक्छौं भन्ने खालका वक्तव्यवाजी दैनिक जसो आउने गर्छन। विदेश जाने हाम्रा उच्चपदस्थले त्यहाँका उद्यमीहरुलाई भन्ने भाषाको अशय एउटै देखिन्छ नेपालमा लगानी गर्न आउ यहाँ करमा धेरै कडाई पनि छैन मजदुरलाई पनि खासै तलब दिनु पर्दैन टन्नै कमाउन सक्नुहुन्छ। यसले पनि देखाउँछ नेपालमा मजदुरको हकहितलाई कति महत्व दिइन्छ भनेर। 'ह्र्वाह्वार्ती विदेशी लगानी ल्याएर र नीजि क्षेत्रको लगानी बढाएर नेपालमै प्रशस्त रोजगारी सिर्जना गर्छौं' भन्ने अनि समाजवाद र साम्यवाद जप्दै राजनीति गर्नेले यो बुझ्नु जरुरी छकी सरकारले मजदुरलाई अहिलेकै तरिकाले वेवास्ता गरिरहने हो भने नेपाली श्रमशक्ति विदेशिने क्रम रोकिने छैन। अनि कसरी देश बन्छ ? नेपाल साँच्चिकै समाजवाद उन्मुख राष्ट्र हो भने समाजवादी मुलुकमा मजदुरको गति यही हुन्छ त ? मजदुरको श्रम र सीपलाई कदर नगरी गफ र भाषणका भरमा राष्ट्र कसरी बन्छ ?"
नेपालभारत सम्बन्ध र सुरक्षा,"भूगोल, जनसंख्या, आर्थिक विकास, प्रविधि, प्रगति, समृद्धि, स्थिरता आदि दृष्टिले हेर्दा नेपालभन्दा भारत विशाल छ । नेपालभारत सम्बन्धले कूटनीति र राजनीतिभन्दा छुट्टै विशेष महत्व राख्छ । नेपाल नीति तथा अनुसन्धान प्रतिष्ठान एवं अन्तर्राष्ट्रिय सहयोग परिषद् भारतको संयुक्त आयोजनामा यही अप्रिल १२ र १३ गते भारतको देहरादूनमा भएको दुवै देशका संस्थासँग आबद्ध सदस्य, बुद्धिजीवी, विशेषज्ञ तथा अध्ययनरत युवा सहभागी 'इन्डोनेपाल रिलेसन्स : डिफेन्स एन्ड सेक्युरिटी इस्युज' विषयक गोष्ठी आयोजना गरिएको थियो । ०७१ सालमा भारतका प्रधानमन्त्री नरेन्द्र मोदीले नेपाल भ्रमणमा देखाउनुभएको सद्भाव तथा विनाशकारी भूकम्पको समयमा प्राप्त राहत र उद्धारले सम्बन्ध निकै उचाइमा पुगेको अनुभव गरिएको थियो । तर नेपालमा संविधान जारी भएसँगै गरिएको भारतीय अघोषित नाकाबन्दीपछि त्यो उचाइ एकाएक घटेर जमिनी तहमा आइपुग्यो । दुवै देशका सेनाको उच्च अधिकारीको पहलपछि नाकाबन्दीबाट पार पाएथ्यो । त्यसपछि नेपाली युवामा भारतप्रति नकारात्मक भावना र आशंका झन् बढ्न थाल्यो । यद्यपि त्यो अवस्था कायमै छ । भारतीय राष्ट्रपति प्रणव मुखर्जीको ०७३ मा भएको नेपाल भ्रमणबाट केही हदसम्म तीक्तताको सम्बोधन भएको थियो । देहरादुन गोष्ठीमा स्वतन्त्र भारत तथा नेपालले सम्बन्धलाई १९५० को भारत र नेपाल शान्ति एवं मैत्री सन्धि, खुला सीमा, सीमामा भएगरेका विवाद, अमानवीय क्रियाकलाप, आतंकवाद र साइबर अपराध, नागरिक कल्याणकारी पक्ष, युवा मनोविज्ञान, प्रवृत्ति एवं नाकाबन्दीका विषयमा बहस भएको थियो । सम्बन्धलाई अझै गाढा र आत्मीय बनाउन गोष्ठी फलदायी भयो । तर त्यहाँ बहस भएका विषयलाई दुवै पक्षले गम्भीरतापूर्वक लियो भने केही हदसम्म तीक्तता मेटिन सक्छ । अन्तर्राष्ट्रिय राजनीतिमा विशेष महत्व राख्ने शीतयुद्ध अन्त्यसँगै कूटनीति र सुरक्षाका आयाम तथा पद्धति परिवर्तन हुँदै आएका छन् । सुरक्षा व्यवस्थापनमा आतंकवादको खतरा, डिजिटल विश्व खुला विश्व व्यापार, डाइभरसिटी मेनेजमेन्ट, नलेज मेनेजमेन्ट तथा चुनौतीपूर्ण प्रविधियुक्त असुरक्षित आकाशले सुरक्षा र विकासमा ठाडो चुनौती दिइरहेको छ । यसबाट नेपाल र भारत अछूतो रहँदैन । यसको ठूलो मार र कुप्रभाव नेपाल जस्ता अल्पविकसित, अव्यवस्थित र असन्तुलित देशलाई अझ बढी परिरहेको छ । खुला सीमा र नेपालको राजनीतिक अस्थिरतालाई भारतनेपालचीनको 'त्रिकोणात्मक तस्करीय जालो' अवैध व्यापारको प्रवृत्तिले प्रभावमा पारेको छ । भारतमा उपलब्ध हुने रक्तचन्दन, विदेशी डलर नेपाल भई चीन पुग्नु, विदेशको सुन नेपाल हुँदै भारतको बजारमा पुग्नु जाली नोट, मानव तस्करी, साना हतियारको बिगबिगी, लागूपदार्थ, साथै सुपारी, चिनी, मल इत्यादिको तस्करी र भागबन्डाको कारण हत्याहिंसासम्म हुनु यसैका उपज हुन् । नेपालको अस्थिर र सिद्धान्तविहीन राजनीति, भ्रष्टाचार, गैरजिम्मेवारीपन, अनुत्तरदायी रहने कुसंस्कार, गरिबी, बेरोजगार तथा दुवै तर्फबाट भएका अन्डरस्टिमेसन, ओभरकन्फिडेन्ट र अन्डरमेनेजमेन्ट पनि मुख्य कारक हुन् । यस सन्दर्भमा आतंकवादको परिभाषा, अपराधी र तस्करप्रतिको एउटै अवधारणा बन्न नसक्नुले अन्तर्राष्ट्रिय छवि धुमिलिएको छ । दसक लामो जनआन्दोलन तथा द्वन्द्वपछिको करिब दुई दसकको अव्यवस्थित र पट्यारलाग्दो राजनीतिक संक्रमण जसले नेपाल विकासको गतिलाई ५० वर्षपछि पार्दै असफल देशतर्फ धकेलिदिएको छ । भारतको झारखण्डको माओवादी आतंककारी गतिविधि, अन्तर्राष्ट्रिय आतंकवादका अनुयायी आईएसआई, आईएसआईएल, तालिवान तथा बुकोहराम आदिका विनाशकारी हर्कत र साँठगाँठ तथा विभिन्न नेटवर्क एवं असन्तुष्टिले चुनौती दिइरहेका छन् । नेपालमा बुलेट टु ब्यालेटमा आएको राजनीतिक परिवर्तनपछि एक दसकको पट्यारलाग्दो राजनीतिक संक्रमणको अवस्था, करिब ६७ वर्षदेखि प्रजातन्त्रको लागि आन्दोलन हँदै दुइटा संविधानसभाको निर्वाचन गरी जारी भएको संविधानको सफल कार्यान्वयनमा अझै शंका र विरोधको आवाज उठिरहनु, ओझेलमा रहेका राजावादी पक्ष र तिनको असन्तुष्टि, मधेसी आन्दोलन र गुनासा, पूर्वीपहाड तथा तराई भेगका तमाम सशस्त्र समूह र तिनका हर्कत, खल्बलिएको सामाजिक सद्भाव वास्तवमा भारत नेपालसम्बन्ध र सुरक्षा सन्दर्भका प्रमुख पक्ष हुन् । मूल छलफलमा नभए पनि चियागफमा सामान्यरूपमा बाह्रबुँदे सहमति र नेपाली माओवादीको उत्थान, विभिन्न किताबमा चर्चामा रहेका भारत विखण्डनको कुनियत, सुरक्षा छाता, रैथाने नेपाली गोरखाको हित पहिचान, सीके राउतका गतिविधि, नेपालको तराईमधेसका गुनासा आदिबारे सामान्य किसिमले विचार चुहिएका थिए । सम्बन्ध देशले आफ्ना नागरिकका जायज माग र गुनासालाई समयमै सम्बोधन गरिनु राज्य सरकारको प्रमुख दायित्व पनि हो । बृहत्रूपमा हेर्नुपर्दा सार्क राष्ट्रकै बृहत् साझा सुरक्षा छाताको आवश्यकता खट्किन्छ । जसले मानव सुरक्षा, वातावरणीय सुरक्षा, खाद्य सुरक्षा, जलस्रोत सुरक्षा, विपत् व्यवस्थापन, सभ्यता तथा मानवीय मूल्य मान्नताको संरक्षण तथा संवद्र्धन जस्ता साझा सवालमा सामूहिक रूपमा नै समाना गर्नगराउनमा थप ऊर्जा प्रदान गर्न सकोस् । पुरातन मानसिकता त्यागी विगतदेखि नै छलफल भई निर्णयमा पुग्न बाँकी रहेका सीमा विषयका विवाद र मनमुटावका पक्षहरूलाई अब खुलस्त भई प्राथमिकताका साथ समाप्त पार्नुपर्छ । तेस्रो वा चौथौ कुनै पनि शक्ति वा समूहको भूमिका र रणनीतिको चक्रव्यूहमा भारतनेपाल नपरोस् भन्नेतर्फ दुवै देशका नेतृत्व वर्ग र नीतिनिर्माणकर्ता सजग र सक्रिय रहनुपर्छ । आफ्नो भूमि छिमेकीविरुद्ध कोही कसैले प्रयोग नगरोस् भन्नेतर्फ दुवै देश होसियार रहनुपर्नेछ । केन्द्रदेखि स्थानीय स्तरसम्मको संयुक्त समन्वय सूत्र, संयुक्त अवलोकन निगरानी र नियन्त्रण संयन्त्र, संयुक्त प्रशिक्षण व्यवस्थापन, संयुक्त रिसर्च सेन्टर तथा नागरिक समाजको सहभागिता, दुवै देशका विद्यालयस्तरमा भारतनेपालको सम्बन्ध उजागर गर्ने विषयवस्तुमा पाठ्यक्रम तयार गरी पठनपाठनमा ल्याइनु र निरन्तर संयुक्त अन्तक्रियाले युवा पुस्तामा सकारात्मक सोच विकासमा टेवा पुग्नेछ । नेपालभारत सम्बन्धको विकल्प भनेकै आपसी सद्भाव, सहअस्तित्व र समझदारीमा आधारित असल नेपालभारत सम्बन्ध नै हो । समस्या समाधानमा सक्षम भारतको अपरिहार्य भूमिका रहन्छ । किनकि दसक लामो जनआन्दोलन तथा द्वन्द्वपछिको करिब दुई दसकको अव्यवस्थित र पट्यारलाग्दो राजनीतिक संक्रमण जसले नेपाल विकासको गतिलाई ५० वर्षपछि पार्दै असफल देशतर्फ धकेलिदिएको छ । यद्यपि विकासका प्रशस्त सम्भावना हुँदाहुँदै पनि हामी त्यसै अल्झिरहेका छौं । जलस्रोत, पर्यटन तथा दुई ठूला बजार (भारत र चीन) बीचको अवस्थितिको महत्व स्थापित गर्नुपर्छ । नेपाल, चीन र दक्षिण एसियाको गतिशील सेतु बन्न सक्छ । आपसी हित, समझदारी र सद्भावको जगेर्ना तथा संवद्र्धन र संरक्षण गरी एकीकृत विकासको दीर्घ सोचसहितको मूल लक्ष लिएर आवश्यकतानुसारका सम्झौता, कार्यान्वयन नीति र संयुक्त अनुगमन हुनु आजका साझा सन्दर्भ हुन् । असल प्रजातन्त्र, शान्ति र दिगो विकासमा अघि बढाउन विशेषतः देशका उच्च नेतृत्व वर्ग उत्तरदायी र इमानदार हुन सक्नुपर्छ । श्रेष्ठ सशस्त्र प्रहरीका पूर्व अतिरिक्त महानिरीक्षक हुन् ।"
अन्नपूर्ण पोस्ट्को १५ औ वार्षिक उत्सवको प्रकाशकीय: सत्यकाे मार्ग,"अन्नपूर्ण पोस्ट् दैनिकले आफ्नो अस्तित्व र संघर्षको १५ वर्ष पूरा गरेको छ । यो बीचमा यसको स्वामित्वसमेत एकपल्ट परिवर्तन भएको र हामी त्यसमा नयाँ जोस, जाँगर र प्रतिबद्धताका साथ प्रवेश गरेको विदितै छ । हामी निर्भयतासाथ सत्यको मार्गमा बढिरहेका छौं र बढिरहनेछौं । पत्रकारिता र आमसञ्चार विविधतासँगै विविध विचार सम्प्रेषणका माध्यम हुन् । निषेधको अभ्यास गैरव्यावसायिकता मात्र होइन, पत्रकारिताको धर्मबाट विचलन पनि हो । हामी अन्नपूर्ण मिडिया नेटवर्कलाई यो, त्यो र मेरो' को घेराबाट हाम्रो र सबैको सञ्चारमाध्यम बनाउने अभियानमा छौं । आलोचना प्रजातन्त्रको अति सुन्दर र सबल पक्ष हो । बोली र व्यवहारबीचको अन्तर हाम्रो सूक्ष्मदृष्टिमा परिरहेका छन् । त्यसैले हामी सत्ता र राजनीतिका सञ्चालक हाम्रा नेताहरूको आलोचना गर्दछौं तर आमचाहनासमक्ष झुकेबापत उहाँहरूलाई धन्यवाद दिन पनि पछि पर्दैनौं । शक्ति पृथकीकरणको सिद्धान्त विचलित भएमा अधिनायकवाद कुनै न कुनै रूपमा अगाडि आउँछ भन्ने मान्यता राख्छौं । त्यसैले सम्मानित अदालत आफ्नो सम्मान, निष्पक्षता र न्याय निष्पादनमा इमानदार रहोस् भन्ने प्रार्थना र प्रयास हामी आफ्नो कर्म र अभिव्यक्तिबाट गर्ने गर्छौं । नेपाल सुन्दर, शान्त र विशाल रहोस्, अक्षुण्ण रहोस् समस्त नेपालीको यो चाहनाको हामी सशक्त आवाज बन्न चाहन्छौं । राष्ट्र, राष्ट्रियता, सार्वभौमसत्ता र लोकतन्त्रको प्रतिबद्धता हाम्रो व्यवहार, विचार र कर्ममा सदैव प्रतिबिम्बित भइरहनेछ । अन्तर्राष्ट्रिय जगत्सँगको उदार सम्बन्ध र छिमेकी मित्रहरूसँग समदूरीको मित्रवत् व्यवहारबाट हामी कहिल्यै विचलित हुनेछैनौं । यो हाम्रो अठोट र शक्तिको मुहानमा तपाईं समस्त पाठक, नेपाली नागरिक र हामीलाई सहयोग गर्नुहुने विज्ञापनदाता हुनुहुन्छ । तपाईंहरूको समर्थन हाम्रो अठोटसँग पूर्ण रूपमा मेल खान्छ । यो अवसरमा हामी मुलुकमा शान्ति, अमनचैन, लोकतन्त्रको दरिलो अभ्यास र आर्थिक समृद्धिले मूर्त रूप लेओस् भन्ने कामना गर्दछौं । अध्यक्ष, क्याप्टेन रामेश्वर थापा"
नेपाली सेनालाई काउकुती,"काठमाडौं उपत्यकाबाट बाहिरी जिल्ला वा विदेश भ्रमण गरेर फर्किने व्यक्तिले राणाकालमा नौ आना एक पैसा कर तिर्नुपथ्र्यो । कर तिरेर स्थानीय मन्दिरको जलअभिषेक गरेपछि मात्र घरमा प्रवेश गर्न पाइने चलन रहेको वृद्धहरू बताउँछन् । देवभूमि काठमाडौंबाट बाहिर जानेले अभक्ष खाने र 'बेकाइदा' गर्ने आशंका गर्दै तत्कालीन अवस्थामा 'पतीया' गराउन त्यस्तो कर लिएको बुझिन्छ । तराईबाट काठमाडौं प्रवेश गर्ने मुख्य गौंडा भीमफेदीमा राहदानी लिएपछि मात्र नेपालीले पनि राजधानी जान पाउँथे । २००३ सालमा श्री ३ पद्मशमशेर प्रधानमन्त्री छँदा पशुपतिनाथको दर्शन गर्न इलामबाट काठमाडौं आएकी पंक्तिकारकी हजुरआमाले भीमफेदीमा राहदानी लिनुपरेको प्रसंग सुनाउनुहुन्थ्यो । झन्डै पचास वर्ष पहिले ६७ वर्षको उमेरमा पंक्तिकारले पहिलोपल्ट 'राहदानी' र 'पद्मशमशेर' शब्द सुनेको हो । 'रक्सौलबाट अमलेखगन्जसम्म चार आना तिरेर रेल चढ्न पाइन्थ्यो । भीमफेदीमा धोती फेरेका बाहुनका होटेलमा चार आना तिरेपछि दालभाततरकारी पाइन्थ्यो, त्यो पनि पहाडको घिउसँग । त्यहीं रेलमा गयौं हामी', उहाँ भन्नुहुन्थ्यो । त्यस्तो यात्रा वृत्तान्त दन्त्यकथा जस्तो लाग्थ्यो हामी केटाकेटीलाई ।राणाकालअघि जमाना कस्तो थियो होला ? पाँडे र थापालगायतका भारदारहरूको झगडाका कारण नेपालले अंग्रेजसँग युद्ध हारेपछि सुगौली सन्धि गर्नुपर्यो । प्रधानमन्त्री भीमसेन थापालाई धेरैले 'हामीले युद्ध गर्नै हुन्न' भनेर सम्झाएका थिए । केही स्वार्थीतत्वले उनलाई उकासेका कारण युद्ध भयो । सुगौली सन्धिमा एकतिहाइभन्दा धेरै भाग (आजको दार्जिलिङ, नैनीताल, केदारनाथ, बद्रीनाथदेखि पश्चिममा काँगडा र सतलज नदीसम्म) नेपालले गुमायो । इतिहास पढ्दा कहिले शरीर रोमाञ्चित बन्छ त कहिले आँसु छचल्किन्छ । हामी आधुनिक युगमा छौं तर राष्ट्रको चिन्ता झन् थपिएको छ । कुन दिन राष्ट्रको सार्वभौमसत्ता समाप्त हुने हो भन्ने पीरले धेरैलाई आज पिरोलेको पाइन्छ ।सुगौली सन्धिपछि नेपालीको शिर झन् निहुरियो । कैयन् वर्षसम्म सेनाको मनोबल उठ्न सकेन । जघन्य अपराधीहरूलाई सलाम ठोक्नुपर्दा आज प्रहरी र सेनाको मनोविज्ञान कस्तो होला, हामी अनुमान गर्न सक्छौं । त्यसरी नै लज्जित अपमानित, अपहेलित र तिरस्कृत बन्यो तत्कालीन सेना । आन्तरिक मामिलामा प्रत्यक्ष रूपमा बाह्य शक्तिले हस्तक्षेप गर्दा राजनीतिक दलका नेताहरू किन बोल्दैनन् ? किन मौन छन् सञ्चारमाध्यम र बुद्धिजीवीहरू ? किन चुपचाप बसेको छ राष्ट्रिय सुरक्षाका पहरेदार शक्तिहरू ? १८०१ देखि १८६९ सालसम्म नेपाल एकीकरणको निम्ति ७८ वटा लडाइँ गरेको सेनालाई सुगौली सन्धिले कमजोर र निरीह बनायो । सुगौली सन्धिभन्दा पहिले भारतका विभिन्न राजाहरूले नेपालको सेनासँग सहयोग माग्थे, तर अंग्रेजसँग हारेपछि त्यो प्रसिद्धिमा धक्का लाग्यो । सुगौली सन्धिको पीडा खप्न नसकेर सेनाका प्रसिद्ध कमान्डर अमरसिंह थापाले रसुवाको गोसाइँकुण्डमा गएर आत्महत्या गरे भनेर इतिहासकारहरूले लेखेका छन् । अन्तस्करणमा देशको गहिरो माया हुने मान्छे जागिर मात्र खाएर बस्न सक्दैन, देशको जयपराजयमा उसको हृदय जोडिएको हुन्छ । राष्ट्र नै हारेपछि आफू बाँच्नु बेकार ठानेर अमरसिंहले आत्महत्या गरेको हुन सक्छ । देशको माया हुने मान्छे देशप्रति बेखबर भएर पशु झैं टन्न खाँदै मस्त निदाउन पनि सक्दैन । देशको पीरले ऊ बेचैन भइरहन्छ । आफूलाई राजनीतिज्ञ र उच्चतहका राष्ट्रसेवक भन्नेहरूमध्ये धेरैजसो आज भ्रष्टसेवक बनेको पाइन्छ । करोडौं रुपैयाँको चलअचल सम्पत्ति थुपारेर मर्ने उनीहरूको प्रबल इच्छा देखिन्छ । हामीले अनपढ र अशिक्षित भनेर हेलाँ गरेका हाम्रा पुर्खाहरूले राष्ट्रको इज्जत बचाउन जुन योगदान गरे, हामीले त्यसको लेखाजोखासमेत गरेका छैनौं । हामी संवेदनशील हुनुको साटो दिमागमै 'हाइड्रोशील' भए झैं लम्पसार परिरहेका छौं । दिनप्रतिदिन आत्मसमर्पण गरिरहेका छौं । यही अवस्था रहने हो भने नेपालको अस्तित्व विलय हुन सक्छ। सुगौली सन्धिको १०७ वर्षपछि एकजना प्रधानमन्त्रीले नेपाल र ब्रिटेन समान हैसियतका स्वतन्त्र राष्ट्र हुन् भन्न बाध्य तुल्याएर नेपालब्रिटेन सन्धि गरे । त्यसपछि बल्ल हाम्रो शिर उठ्यो । ती प्रधानमन्त्री थिए, चन्द्रशमशेर । इतिहासकारहरूले उनका बारेमा अनेक चर्चा गरेका छन्, तर सत्यको अन्वेषण गर्दा नेपाली कूटनीतिमा उनको विशिष्ट योगदान रहेको पाइन्छ । उनीप्रति श्रद्धा जागेर आउँछ । शासक भनेको मालिक होइन, अभिभावक हो । त्यसैले नेपालका धेरै असल शासकहरूले जनतालाई छोराछोरीसरह माया गर्थे भन्ने कुरा इतिहासमा पाइन्छ । आफ्नो तलब भत्ता र सुविधा बढाउन मात्र सर्वाधिक बल गर्ने तर जनताका दुःखकष्ट र असुविधाप्रति आँखा चिम्लिने आजको शासक सांसद, मन्त्री, नेता र राजनीतिक अगुवाहरूलाई यस्ता उदारहण वाहियात लाग्न सक्छ । राजनीति भनेको जनताको सेवा हो भन्ने धेरैले बुझेकै छैनन् र बुझ्नेहरूले पनि बुझ पचाएको पाइन्छ । त्रिवि नेपाल तथा एसियाली अनुसन्धान केन्द्र (सिनास) सँग आबद्ध र वैचारिक रूपमा नेपाली कांग्रेस निकट एकजना अन्वेषकले त अन्तर्वार्तामै भने, 'कांग्रेसीहरू पार्टीको चार ताराको अर्थ बुझ्दैनन् । उनीहरूले चार तारा भन्या सत्ता, सम्पत्ति, सुरा र सुन्दरी मात्र बुझेका छन् ।' संयुक्त राष्ट्रसंघको सदस्य बनेपछि नेपाललाई अरू राष्ट्रले पनि इज्जत गर्छन् भन्ने सदासयले २००६ सालमै मोहनशमशेरले सदस्यताको लागि पत्राचार गरेको पाइन्छ । निजामती र अरू क्षेत्रमा भन्दा सेनालाई धेरै विश्वास गर्ने प्रधानमन्त्री श्री ३ मोहनशम्शेरले लन्डनस्थित नेपाली राजदूतावासमा कार्यरत सैनिक सहचारी पद्मबहादुर खत्रीलाई न्युयोर्कस्थित राष्ट्रसंघको प्रधान कार्यालयमा पठाए । मोहनका छोरा विजयशमशरले यसमा धेरै गृहकार्य गरेको पाइन्छ । त्यसबेला सदस्यता नपाए पनि राजा महेन्द्रका पालामा नेपाल राष्ट्रसंघको सदस्य भयो । त्यसपछि राष्ट्रको इज्जत बढ्न थाल्यो । कूटनीति राष्ट्रको सर्वाधिक शक्तिशाली मन्त्र हो । गरिबको उत्थान शिक्षा र इलमले मात्र सम्भव छ, त्यस्तै गरिब राष्ट्रको उत्थान सुमधुर कूटनीतिले मात्र गर्छ । एउटा देशसँग चाटाचाट र अर्कोसँग काटाकाट गर्न खोज्ने आजका राजनीतिज्ञहरूको चालामाला हेर्दा पचासौं वर्ष पहिलेको नेपाली कूटनीति धेरै सन्तुलित, दूरदर्शी र परिपक्व रहेको पाइन्छ । उदारहणका निम्ति, २०४५ सालमा जापानले नेपाललाई पाँच अर्ब ७० करोड रुपैयाँ ऋण माफी गर्यो । टोकियो विश्वविद्यालयमा आफूलाई पढाउने जापानी गुरुआमा नेपाल भ्रमणमा आएका बेला राजा वीरेन्द्रले भनेछन्, 'पुरानै ऋण तिर्न बाँकी छ । जापानसँग केही माग्न पनि अप्ठ्यारो भयो ।' गुरुआमाले कुरा बुझिन् र आफैंले पढाएको विद्यार्थी तत्कालीन जापानी प्रधानमन्त्रीलाई नेपालको ऋण माफी गरिदिन आग्रह गरिन् । राष्ट्रनायकको विश्वसनीयता, इज्जत र प्रसिद्धिका कारण दशबाह्र वर्ष पहिलेसम्म नेपाललाई धेरैले पत्याउँथे । आज त्यो अवस्था रहेन । विदेशीले राजा, प्रधानमन्त्री वा सेनापति कसैलाई हेपे भने त्यसबाट राष्ट्रकै शिर निहुरिन्छ भन्ने बुझेका शासकहरूले राष्ट्र सर्वोच्च हुन्छ भन्ने मान्यता राखेको पाइन्छ । २००६ साल फागुनमा श्री ३ मोहनशमशेर दिल्ली जाँदा त्यहाँका धनाढ्य वर्ग र बुद्धिजीवीले 'नेपाल दरिद्र देश हो' भन्ने हल्ला चलाएका रहेछन् । मोहनशमशेरले त्यसको उपयुक्त जवाफ दिने विचार गरे । छोरा विजय शमशेरमार्फत भारतीय प्रधानमन्त्री जवाहरलाल नेहरूकी छोरी इन्दिरा गान्धीलाई पचास हजार भारतीय रुपैयाँ पर्ने पन्नाको हार उपहार दिइयो । त्यति पैसाले त्यसबखत डकोटा विमान किन्न सकिन्थ्यो । काठमाडौंमा चौधपन्ध्र रोपनी जमिनसहित महल किनबेच हुन्थ्यो । पचास हजार भारुको पन्नाको हार कसैले उपहार देलान् भनेर तरुनी इन्दिराले सोचेकी पनि थिइनन् होला । नेपाल गरिब छैन भन्ने सन्देश दिन त्यो 'उपहार कूटनीति' पर्याप्त थियो । यस्तै श्री ३ मोहनले भारतीय प्रधानमन्त्रीको उद्धार कोषमा एक लाख रुपैयाँ चन्दा दिए । पहिल्यै राणा प्रधानमन्त्रीहरूको इज्जतबारे राम्ररी बुझिसकेका भारतीय प्रधानमन्त्री नेहरू दिल्लीको रेल्वे स्टेसनमा नेपालका प्रधानमन्त्रीको स्वागत गर्न पुगेका थिए । भारतका प्रधानसेनापतिदेखि मन्त्रीहरू सबै हाजिर भए । भ्रमण टोलीमा रहेका केशरशमशेर, अर्जुनशमशेर, विजयशमशेर, बडागुरु भोगेन्द्रराज पाण्डे, डा सिद्धिमणि आदिको पोसाक र कूटनीतिक शैली देखेर भारतीयहरू छक्क परेको कुरा सो भ्रमणका सहभागीले लेखेका छन् । राष्ट्रको हित बिर्सेर दरबारले हुर्काएका कतिपय व्यक्तिसमेत आज नेपालमा लेन्डुप दोर्जे र मीर जाफरको चरित्र प्रदर्शन गरिरहेका छन् । विदेशीका प्रत्येक एजेन्डामा सहमत हुँदै सांसद र मन्त्रीको सुखसुविधा भोग गर्न चाहने त्यस्ता व्यक्ति सिद्धान्त, नैतिकता र सदाचार त्याग्न तयार भए पनि सरकार त्याग्न तयार छैनन् । सबैले घोर अवसरवादी, अनैतिक र सिद्धान्तहीन भने पनि उनीहरूलाई कुनै मतलब छैन । इतिहासले के भन्ला भन्ने भय छैन । लज्जा पनि छैन । आफूलाई संसद् र सरकारमा 'गणतन्त्रवादी' भन्ने र कार्यकर्तालाई झुक्याउन 'राजतन्त्रवादी' भएको प्रचार गर्ने प्रवृत्ति गाउँ र वडातहका कार्यकर्ताले समेत चाल पाइसकेका छन् । त्यसैले हजारौं कार्यकर्ता विदेशीका कठपुतली बनेका नेताको पुत्ला जलाउन सक्ने अवस्थामा पुगेका छन् । त्यस्तो अवस्थामा जुम्राजस्ता केही परजीवीबाहेक धेरैजसो व्यक्ति राष्ट्रघातविरुद्ध उभिने अवस्था देखिन्छ । राष्ट्रलाई कमजोर बनाउने वा राष्ट्रघात गर्ने कुकृत्य गर्छ भने ऊ राष्ट्रघाती नै हो, चाहे आफ्नै बाबु किन नहोस् । 'कहाँ जाने ? पार्टीमा लागियो । पार्टीको आदेश मान्नै पर्यो' भन्ने दासहरूले राष्ट्रघातको समर्थन गरेर बस्छन् भने ती पनि देशद्रोही हुन् । त्यस्तालाई सलाम ठोकेर जोगाउन खोज्नेहरूलाई पनि इतिहासले प्रश्न गर्न सक्छ । अहिलेको तरल अवस्था राष्ट्रको सुरक्षाको दृष्टिले संवेदनशील देखिएको छ । निर्वाचनको सम्भावना दिनप्रतिदिन कमजोर बन्दै गएको अवस्थामा राष्ट्रिय हितको रक्षार्थ अधिकांश दलहरू उभिन खोजेको देखिँदैन, बरु ठूला दलहरूले नै सेनालाई काउकुती लगाएर उत्तेजित तुल्याउन खोजेको देखिन्छ । दलहरू राष्ट्रको रक्षा गर्न असमर्थ भइरहेको, कर्मचारीतन्त्रमा व्यापक निराशा छाएको, प्रहरी, सशस्त्र प्रहरीलगायतका सुरक्षा अंगको मनोबल घट्दै गएको, विदेशीको खटनपटनमा सरकार चलेको र जनताको पनि शिर निहुरिएको बेला सेनाले केही वर्षको लागि सिंहदरबारको बागडोर हातमा लिने साहस गर्यो भने जनता घरघरमा दीपावली गर्न तयार देखिन्छन् । सुन्दा कटु र अप्रिय लाग्ला तर सत्य यही हो । नेपाली कांग्रेसका नेता तथा वरिष्ठ अधिवक्ता राधेश्याम अधिकारीले हालै एउटा लेखमा नेपाली राजनीतिले ठूलो झड्का सहनुपर्ने विश्लेषण गरेका छन् । उनको तर्क छ, 'संविधानसभाबाट बनाएको भनेर गर्व गरिएको संविधान नै परीक्षणमा परेको अवस्था छ । कथंकदाचित् स्थानीय तहको निर्वाचन तोकिएको मितिमा भएन भने जटिलता थपिँदै जानेछ । अनिर्वाचित सरकार बनाउने बाटोमा हामी जाने हो ? ' अधिकारीले आशंका गरे झैं भोलि जे पनि हुन सक्छ । किनभने राष्ट्रको बागडोर सम्हाल्नेहरू नै राष्ट्र, राष्ट्रियता, राष्ट्रिय सार्वभौमसत्ता, राष्ट्रिय एकता र अखण्डताप्रति पटक्कै इमानदार देखिएनन् । सरकार राष्ट्रवादी, स्वाभिमानी र विश्वासिलो हुँदो हो त विदेशीको आदेशमा हिँड्ने थिएन । यति निर्वस्त्र बन्ने थिएन । सिक्किमलाई यस्तै राष्ट्रघाती नेताले पराधीन बनाएका थिए । बिहारदेखि हालको पश्चिम बंगाल र बंगलादेशको चट्गाउँभन्दा टाढासम्म फैलिएको विशाल राज्यका शासक सिराज उद्दौलाले सेनापति मीर जाफरको गद्दारीका कारण पराजित हुनुपर्यो । राजाकै प्रेमिकाका नातेदार पोलपोटले कम्बोडियाको राजतन्त्र र राज्य व्यवस्था तहसनहस बनाए । अमेरिकी गुप्तचर संस्थाले पोलपोट जस्ता कम्युनिस्टहरूलाई प्रयोग गर्यो भने पश्चिमा र भारतीय गुप्तचरले नेपालमा माओवादी नामको क्रिस्चियन फौज बनाएको जगजाहेर छ । सोही फौजमार्फत गणतन्त्र, धर्मनिरपेक्षता र संघीयता जस्ता नेपाललाई क्षत्विक्षत् बनाउने परियोजना ल्याइयो । आज त्यही कारणले राष्ट्र विभाजनको सँघारमा पुगेको छ । विदेशीको योजनाअनुसार चरणबद्ध रूपमा संविधान संशोधन गर्दै राष्ट्रको सार्वभौमसत्ता कमजोर बनाउने खेल भइरहेको देखिन्छ । नेपालस्थित पश्चिमा दूतहरू, यूएनडीपीका आवासीय प्रतिनिधि आदिको काम संविधान संशोधन गराउने हो ? यसरी आन्तरिक मामिलामा प्रत्यक्ष हस्तक्षेप गर्दा दलहरू किन बोल्दैनन् ? किन मौन छन् सञ्चारमाध्यम र बुद्धिजीवीहरू ? किन चुपचाप बसेको छ राष्ट्रिय सुरक्षाको पहरेदार शक्ति ? के यो देश रेडलाइट एरिया हो ? राष्ट्र तहसनहस बनाउन खोज्दा पनि जिम्मेवारहरू मौन बस्छन् भने राष्ट्रिय सुरक्षाको अर्थ र परिभाषा खोज्न कहाँँ जाने ? राष्ट्रको संरक्षण कसले गरिरहेको छ भनेर ढुक्क हुने ? राष्ट्रवादी र राष्ट्रघातीको मनोवैज्ञानिक युद्धमा जब सरकार नै राष्ट्रघातका पक्षमा उभिन्छ, त्यसबेला सेना कुन कित्तामा उभिन्छ ? आजको मूल प्रश्न यही हो ? यही प्रश्नको उत्तरले हाम्रो भविष्य निर्धारण गर्छ ।"
सफल होला संवैधानिक इजलास?,"निर्माणको दृष्टिकोणबाट वर्तमान संविधान 'अक्सिमरनिक डकुमेन्ट' (विरोधाभाषी दस्ताबेज) हो अर्थात् आठ वर्ष लगाएर हतारमा बनाइएको । अदूरदर्शिता, मस्यौदा गर्ने कौशलमा कमी, हतार र बेमेलका प्रमाण संविधानमा थुप्रै छन् । न्यायपालिकासम्बन्धी भागभित्रैका दुइटा उदाहरण लिँदा पनि यस लेखाइको प्रयोजनको लागि पुग्छ।धारा १२६ को उपधारा (२) मा 'मुद्दा मामिलाको रोहमा अदालतले दिएको आदेश वा निर्णयको सबैले पालना गर्नुपर्नेछ' भन्ने व्यवस्था छ भने धारा १२८ को उपधारा (४) मा 'मुद्दामामिलाका रोहमा सर्वोच्च अदालतले गरेको संविधान र कानुनको व्याख्या वा प्रतिपादन गरेको कानुनी सिद्धान्त सबैले पालन गर्नुपर्नेछ' भनेर फेरि लेखियो । यी दुइटा व्यवस्थाका बीचमा केही शाब्दिक भिन्नताबाहेक सैद्धान्तिक भिन्नता देखिँदैन । त्यस्तै संवैधानिक इजलाससम्बन्धी व्यवस्थामा पनि कमजोरी देखिन्छ । यी उदाहरणमध्ये लेखमा संवैधानिक इजलास र यसकै वरपरका विषयहरूको चर्चा यसमा गरिएको छ ।बेलामौकामा हाम्रा संविधान निर्माता र संशोधनकर्ताहरूको छैटौं इन्द्रिय अनावश्यकरूपमा सक्रिय हुने गरेको छ, जस्तो २०६३ सालको अन्तरिम संविधानमा पहिला सर्वोच्च अदालतका न्यायाधीश नियुक्ति गर्नुअघि सुनुवाइ गर्ने व्यवस्था थिएन, तर २०६५ साल जेठ ३० गते संशोधन गरेर राखियो । त्यसको कारण बुझ्न संशोधन प्रस्तावको तीन महले खोज्दा संसद्मा भेटिएन । त्यसैले संशोधनको प्रस्तावकले के उद्देश्यले न्यायाधीशलाई सुनुवाइ गर्ने व्यवस्था प्रस्ताव गर्यो भन्ने सदासदाको लागि रहस्यको गर्तमा नै रहने भयो । प्रयोजनपरक पक्षबाट हेर्दा न्यायाधीशको संसदीय सुनुवाइ प्रस्तावित न्यायाधीशलाई सिस्नुपानी लगाउनु र राजनीतिप्रति आश्रित गराउनुबाहेक अन्य पाइँदैन । अर्को शब्दमा संसदीय सुनुवाइ न्यायालयमा राजनीति छिराउने माध्यम मात्र बन्यो तर न्यायालयमा हुने र भइरहेका विकृति रोक्ने उपाय बन्न सकेन । फेरि अर्कोपटक खै ककसको छैटौं इन्द्रिय के कारणले सक्रिय भयो कुन्नि वर्तमान संविधान बनाउने क्रममा संवैधानिक अदालत स्थापना गर्ने विषय एकाएक छलफलमा आयो । पक्षविपक्षमा धेरै बहस भयो र अन्त्यमा संवैधानिक इजलास राख्ने व्यवस्थासहित संविधान लागू भयो । व्यक्तिगतरूपमा म संवैधानिक अदालत र इजलास पक्षमा थिइनँ र अझै पनि छैन । म संवैधानिक अदालतको विपक्षमा रहनुका केही कारण थिए र छन्, जस्तो (१) यसअघि संवैधानिक अदालत नभएर न्याय प्रणालीमा के हानि वा नपुग भएको थियो ? त्यसको न कुनै अनुसन्धान भएको थियो न संवैधानिक अदालतको आवश्यकता नै महसुस गरिएको थियो । (२) संवैधानिक अदालत हुँदा के प्राप्ति हुन्छ, जुन सर्वोच्च अदालतले पूरा गर्न सकेको थिएन । (३) जब सर्वोच्च अदालतको न्यायाधीश हुने योग्यता नै संवैधानिक इजलासको पनि योग्यता हुन्छ र विशेष योग्यता चाहिँदैन भने भांग्राको टोपीमा गुणकेशरीको फूल जड्दैमा भांग्राको गुणस्तर नबढेजस्तै संवैधानिक इजलास हुँदैमा नामबाहेक के फरक हुन्छ ? (४) २००७ सालको अन्तरिम संविधान र २०१९ सालको संविधानबाहेक अरू संविधानहरू खराब अभ्यासको कारणले असफल भएका हुन् । अर्थात्, संविधान पालना र लागू गर्नुपर्ने प्राथमिक कर्तव्य भएका पदाधिकारी र निकायहरूका 'हातमा संविधानको पुस्तक, मनमा दसथोक' भएर असफल भएका हुन्, सर्वोच्च अदालतको कारणले होइन । राज्यका तीन अंगहरूको कार्य सम्पादनको दृष्टिकोणबाट हेर्दा सबैभन्दा राम्रो काम गर्ने न्यायपालिका नै थियो (यो वाक्यमा समापिका क्रियाको भूतकाल रूप प्रयोग गर्नुको कारण म पछिल्लो चरणमा आमसञ्चारहरूले 'नसोधी' केवल 'सोधेर' केही न्यायाधीशहरूलाई 'हिरो' र केहीलाई 'भिल्लियन' बनाउने अभियान चलाए पनि यसअघि न्यायपालिकाको कार्यमा पहिला जति निश्चित थिएँ, अहिले म त्यति निश्चित नभएर र भोलि पनि 'पर्ख र हेर' को स्थिति रहेर हो । वर्तमान अवस्था यस्तो भए पनि पहिला राज्यका अन्य अंगहरूको तुलनामा राम्रो काम गर्ने अंगलाई असफल भएजस्तो देखाउन सौताको रूपमा संवैधानिक अदालत स्थापना गर्न खोजियो । राजनीतिकर्मीले आफ्ना कमजोरी देखेनन् भन्ने आदि कारणले हो । आखिर जे होस् संवैधानिक इजलास राखेर संविधान घोषणा गरियो । जति टिक्ला टिक्ला । अब त्यो संवैधानिक संरचना भयो । त्यसलाई सफल बनाउने प्रयास गर्नु एक नेपाली भएको हैसियतले मेरो पनि कर्तव्य हो । बस्, यत्ति हो । असफल हुने कारणहरू संवैधानिक कमजोरी संविधानले संवैधानिक इजलासको व्यवस्था गरे पनि त्यसको विषयमा विस्तृत व्यवस्था गरेन । विधायिकालाई संवैधानिक कमीकमजोरी कानुनको माध्यमबाट पूर्ति गर्दै जान ठाउँ पनि दिएन । संविधानले बरू सर्वोच्च अदालतलाई नै 'संवैधानिक इजलासको सञ्चालन सम्बन्ध अन्य व्यवस्था सर्वोच्च अदालतले निर्धारण गरेबमोजिम हुनेछ' भनेर थोरै ठाउँ दियो, जुन कमजोरी पूर्ति गर्न अपर्याप्त छ । यस कारणले संवैधानिक इजलासको सञ्चालनमा विभिन्न अड्चन निरन्तर आइरहनेछन् । गहिरिएर विचार गर्दा तत्काल संशोधन नगर्ने हो भने संवैधानिक इजलासको असफलताको कारक त्यही संवैधानिक इजलास स्थापना गर्ने धारा १३७ नै हुने देखिन्छ । यसको प्रमुख कारण संवैधानिक इजलासको गठन प्रक्रियामा भएको त्रुटि हो । संविधानको धारा १३७ को उपधारा (१) मा 'सर्वोच्च अदालतमा एक संवैधानिक इजलास रहनेछ । त्यस्तो इजलासमा प्रधानन्यायाधीश र न्यायपरिषद्को सिफारिसमा प्रधानन्यायाधीशले तोकेका अन्य चारजना न्यायाधीश रहनेछन्' भन्ने व्यवस्था छ । यस व्यवस्थाले पाँचजना अनिवार्य हुनैपर्ने पाँचजनाभन्दा घटीबढी हुन नहुने र प्रधानन्यायाधीश अनिवार्य हुनैपर्ने व्यवस्था गर्यो । संवैधानिक इजलास चल्नको लागि सबैभन्दा ठूलो अवरोध यही नै हो । संवैधानिक इजलास चलाउने नै हो भने संविधान संशोधन गरेर थप व्यवस्था गर्नु आवश्यक छ नत्र संविधानको यो व्यवस्था र प्रधानन्यायाधीशको मनमोजी व्यवहार तथा न्यायपरिषद्मा रहेको ख्वामित प्रथाको कारणले जनताका अधिकार संवैधानिक कमजोरी र प्रधानन्यायाधीशका स्वार्थका बन्दी हुने विगत एक वर्षको अनुभवले देखाएको छ । प्रधानन्यायाधीशको लागि संविधानले वरिष्ठतालाई आधार नमानी खुला राखे पनि अहिलेसम्म सर्वोच्च अदालतको वरिष्ठतम् न्यायाधीश नै प्रधानन्यायाधीश हुने 'सिनियोरटी नर्म' लाई अलिखित संविधानको रूपमा मान्यता दिइराखिएकाले सर्वोच्च अदालतमा न्यायाधीश हुन न्यूनतम योग्यता मात्र पुगेको (हालको व्यवस्थाअनुसार कानुनमा स्नातक) व्यक्ति पनि प्रधानन्यायाधीश हुन्छ । त्यसैले प्रधानन्यायाधीश पदेन संविधानविद् हुने भयो र अन्य न्यायाधीश संवैधानिक कानुनको विषयमा जतिसुकै पोख्त भए पनि प्रधानन्यायाधीशलाई विस्थापन गर्न नसक्ने मात्र होइन र प्रधानन्यायाधीश स्वयंले चाहे पनि आफ्नो विकल्प दिन नसक्ने भयो । यस्तो हुनुको कारण संवैधानिक कठोरता हो । शक्तिको एकीकरण र दुरुपयोग प्रधानन्यायाधीशमा न्यायपालिकासम्बन्धी सबै अधिकार एकत्रित गरिएकाले न्यायपालिका (संस्था) नै उसको रुचिअनुसार चल्ने र नचल्ने बनाइयो । चाहे त्यो न्यायपरिषद्को अध्यक्षको हैसियतमा दिइएको सिफारिस, नियुक्ति, सरुवा, कारबाहीसम्बन्धी अधिकार होस् वा न्यायिक अधिकारहरूको सम्बन्धमा होस्, सबै अधिकारहरू उसैमा एकत्रित भए । त्यसमाथि उससँग वैधताको अन्तिम अस्त्र पनि भयो । त्यसैले उसले आफ्नो रुचिअनुसार चलाउने भयो । यसका केही उदाहरण दिनुपर्दा विगतमा सर्वोच्च अदालतकै तीनजना न्यायाधीशलाई संविधानबमोजिम कारबाही प्रक्रिया पनि अगाडि बढाइएन, तर उनीहरूलाई मुद्दा हेर्न पनि प्रधानन्यायाधीशले दिएनन् । यस्तो अधिकार प्रधानन्यायाधीशलाई दिएको मैले कानुनहरूमा देखिन । तर कहाँबाट प्रधानन्यायाधीशहरूले त्यो अधिकार पाए ? न्यायाधीशहरूलाई न्यायाधीशको हैसियतमा हाजिर पनि गराउने, पारि श्रमिक पनि न्यायाधीशकै पाउने, कानुनबमोजिम आरोप लगाएर कारबाही पनि नहुने तर उसले काम गर्न (मुद्दा हेर्न) चाहिँ नपाउने ! यसको कारण, कानुनी आधार र स्वीकार्यताको विषयमा हालसम्म कहीं पनि प्रश्न उठेको छैन । विमर्श भएको छैन । तर अभ्यासमा दोहोरिइरहेको छ । यसबाट सर्वोच्च अदालतका न्यायाधीशहरूको मुद्दा हेर्न पाउने अधिकार प्रधानन्यायाधीशको कृपामा आधारित छ भन्ने स्थापित गरियो, जुन गैरकानुनी हो । संवैधानिक इजलासकै विषयमा पनि वर्तमान प्रधानन्यायाधीशले १० महिना २४ दिनसम्म न्यायाधीश सिफारिस गर्न बैठक नै नबोलाउँदा पनि कहींकसैलाई जिम्मेवारी पूरा गरेनगरेको विषयमा जवाफ दिन नपरेकाले आफूलाई मन लागे गर्छु नलागे गर्दिनँ भन्नेजस्तो भयो । त्यस्तो बेवास्ता अनुचित र अप्राकृतिक मात्र नभई संविधान नै प्रधानन्यायाधीशको स्वविवेकका आधारमा चल्ने दृष्टान्त बस्यो । जनताले न्याय पाउने अधिकार पनि प्रधानन्यायाधीशको कृपामा आधारित हुन्छ भन्ने दृष्टान्त स्थापना गर्न खोजियो । हाल भइरहेका कतिपय दृष्टान्त हेर्दा प्रधानन्यायाधीशले चाहेमा कुनै सञ्चार गृहको सम्पादक पनि अमूक व्यक्तिलाई नियुक्त गर्नू भनेर आदेश गर्न सक्छन्, राज्यको संविधानकै कार्यान्वयन कुनै कारणबिना रोकिदिन सक्छन् भन्ने स्थापित हुँदै गएको छ । कानुन, कार्यविधि र न्यायिक परम्पराहरू सबै केही पनि होइनन्, केवल प्रधानन्यायाधीशको इच्छा नै सबैभन्दा मान्य र ठूलो हो भन्ने स्थापित हुँदै गएको छ । अहिले राज्यका तीन अंगबीच हुनुपर्ने नियन्त्रण र सन्तुलन मृतप्रायः रहेको छ । संवैधानिक इजलास असफल हुने अर्को कारण यो देखिएको छ । न्यायपरिषद्को ख्वामित प्रथा न्यायपरिषद्को अध्यक्षमा प्रधानन्यायाधीश नै पदेन रहने भएकाले बैठक बोलाउने, छलफलका प्रस्ताव निर्धारण गर्ने, बैठक सञ्चालन गर्ने तथा बहुमत राय कायम गर्नेसम्मका अधिकार प्रधानन्यायाधीशमै छ । तर वर्तमान प्रधानन्यायाधीश संवैधानिक इजलास गठनमा अहिले गरेजस्तै असंवैधानिक र अप्राकृतिक बेवास्ता गरेको अवस्थामा दुईजना सदस्यले बैठक बोलाउन अध्यक्षलाई बाध्य पार्न लिखित अनुरोध गर्नसक्ने व्यवस्था न्यायपरिषद् ऐनमा छ । एक सदस्य कानुनमन्त्री अर्कै अंगको भए पनि बाँकी चारजना न्याय क्षेत्रसँग प्रत्यक्ष संलग्न व्यक्ति नै सदस्य र अध्यक्ष हुन्छन् । त्यसमा पनि दुईजना सदस्यहरू पूर्णकालीन हुन् । वर्तमान अवस्थामा कायम रहेको प्रधानन्यायाधीशको रुचि भएमा मध्यरातमा पनि बैठक बसेर कार्य सम्पन्न हुने र जनताको सरोकार संविधानको कार्यान्वयनको विषयमा १० महिना २३ दिनसम्म पनि बैठक नै नबोलाउने गरे पनि न्यायपरिषद्का सदस्यहरूले जनताको अधिकारसँग प्रत्यक्ष सरोकार राख्ने विषयमा बैठक बोलाउन प्रधानन्यायाधीशलाई अनुरोध गरेनन् । बरु, आफ्नो कर्तव्य छोडेर, अदालतहरू घुम्दै सलामी खाएर बसेका छन् (न्यायपरिषद्का सदस्य पदमप्रसाद वैदिक र रामप्रसाद सिटौलाले सलामी लिएको श्रव्यदृश्य लेखकसँग सुरक्षित छ) । लाजको पसारो ! तिनीहरूको कर्तव्य अदालत घुम्ने नै होइन । यिनीहरू ख्वामितले लगाएको काम गर्छन् नभए सलामी खान कुद्छन् । आफ्नो कानुनी कर्तव्य गर्दैनन् भन्ने प्रमाणित छ । चैत १० को फैसलाले समाधान गर्दैन कल्याण श्रेष्ठ प्रधानन्यायाधीश हुँदा २०७२ पुसमा गिरीशचन्द्र लालले अवकाश पाएपछि तत्कालै ओमप्रकाश मि श्रलाई नियुक्ति गरेर रिक्तता पूर्ति गरे पनि वर्तमान प्रधानन्यायाधीशले संविधानमा संवैधानिक इजलासको व्यवस्था नै छैन । संवैधानिक इजलासबाट हेर्नुपर्ने मुद्दा नै छैनन् वा संवैधानिक इजलासमा जनता बसिबिँयालो गर्न मात्र मुद्दा लिएर आउँछन् भनेजस्तो गरेर गैरसंवैधानिक बेवास्ता गर्नुभयो भनु वा उहाँको रुचिअनुसार नहुने भएर होला, सायद जनताको संवैधानिक अधिकार र संविधान कार्यान्वयन जबर्जस्ती रोकिदिनुभयो । किनभने यसबीचमा न्यायपरिषद्का थुप्रै बैठकहरू बसे । न्यायाधीश नियुक्ति प्रधानन्यायाधीशको निवासमा मध्यरातमा बसेको बैठकले निर्णय गरेको भनेर सार्वजनिक भइसकेको छ । तर संवैधानिक इजलास गठनको लागि कुनै काम भएन । न्यायपरिषद्लाई संवैधानिक इजलास गठनको लागि बाध्य गर्न लेखकले दिएको रिट निवेदनमा सर्वोच्च अदालतको पाँचजनाको इजलासले निवेदन मागभन्दा बाहिर गएर न्यायपरिषद्को नाममा चारजनाभन्दा बढी न्यायाधीश सिफारिस गर्न परमादेश जारी गरे पनि त्यसबाट पनि समस्या समाधान हुँदैन । यो आदेशले प्रधानन्यायाधीशलाई अझ बढी शक्तिशाली बनाउने प्रयास त गर्यो तर जे प्रयोजनको लागि निवेदकको मागभन्दा बाहिर जानुपर्यो भनेको हो त्यो हुनै सक्दैन । त्यसैले पाँचजना न्यायाधीशको इजलासमा राखेर सुपर संविधानको स्थान दिलाउन खोजे पनि न्यायपरिषद्को भर्खरैको बैठकको निर्णय र संविधानको व्यवस्थाको कारणले यो फैसलाको औचित्य त्यहींबाटै समाप्त भएको छ । संशोधनको आवश्यकता आवश्यकताबिना नै उडन्ते रहरले ल्याइएको संवैधानिक इजलास न्यायपरिषद्को स्वार्थ वा बेवास्ताको कारणले नै असफल हुने रहेछ भन्ने उदाहरण त वर्तमान प्रधानन्यायाधीशको अध्यक्षताको न्यायपरिषद्ले नै प्रमाणित गरिदियो । तर न्यायपरिषद् जतिसुकै सक्रिय भए पनि संविधानकै कारणले पनि यो असफल हुने निश्चितप्रायः छ । आफ्ना स्वार्थमा द्वन्द्व हुने मुद्दा न्यायाधीशले हेर्न हुँदैन र हेर्दैनन् पनि । त्यो सिद्धान्त प्रधानन्यायाधीशमा पनि समानरूपमा लागू हुन्छ । एकातर्फ प्रधानन्यायाधीशबिनाको संवैधानिक इजलास संविधानले कल्पना नै गरेन भने अर्कोतर्फ पाँचजनाभन्दा घटीको पनि कल्पना गरेन । संवैधानिक इजलास सम्बन्धमा चैत १० गते भएको आदेशले चारजनाभन्दा बढी न्यायाधीश सिफारिस गर्न र प्रधानन्यायाधीशले छान्न पाउने भनेर फैसलाले गरिदिए पनि प्रधानन्यायाधीशले चाहेर पनि आफूबिनाको संवैधानिक इजलास गठन गर्नसक्ने ठाउँ छैन । त्यसैले संवैधानिक इजलासले हेर्नुपर्ने मुद्दा प्रधानन्यायाधीशले हेर्न नमिल्ने भयो भने संवैधानिक इजलासमा पाँचैजना न्यायाधीश भए पनि संवैधानिक इजलास त्यो मुद्दाको प्रयोजनको लागि नचल्ने हुन्छ । त्यसैले यदि संवैधानिक इजलास चलाउने नै हो भने संविधान संशोधन गरेर थप व्यवस्था गर्नु आवश्यक छ नत्र संविधानको यो व्यवस्था र प्रधानन्यायाधीशको मनमोजी व्यवहार तथा न्यायपरिषद्मा रहेको ख्वामित प्रथाको कारणले जनताका अधिकार संवैधानिक कमजोरी र प्रधानन्यायाधीशका स्वार्थका बन्दी हुने विगत एक वर्षको अनुभवले देखाएको छ । आगे, सम्बन्धितहरूको जो विचार! यस्तो अधिकार प्रधानन्यायाधीशलाई दिएको मैले कानुनहरूमा देखिन । तर कहाँबाट प्रधानन्यायाधीशहरूले त्यो अधिकार पाए ? न्यायाधीशहरूलाई न्यायाधीशको हैसियतमा हाजिर पनि गराउने, पारि श्रमिक पनि न्यायाधीशकै पाउने, कानुनबमोजिम आरोप लगाएर कारबाही पनि नहुने तर उसले काम गर्न (मुद्दा हेर्न) चाहिँ नपाउने ! यसको कारण, कानुनी आधार र स्वीकार्यताको विषयमा हालसम्म कहीं पनि प्रश्न उठेको छैन । विमर्श भएको छैन । तर अभ्यासमा दोहोरिइरहेको छ । यसबाट सर्वोच्च अदालतका न्यायाधीशहरूको मुद्दा हेर्न पाउने अधिकार प्रधानन्यायाधीशको कृपामा आधारित छ भन्ने स्थापित गरियो, जुन गैरकानुनी हो । संवैधानिक इजलासकै विषयमा पनि वर्तमान प्रधानन्यायाधीशले १० महिना २४ दिनसम्म न्यायाधीश सिफारिस गर्न बैठक नै नबोलाउँदा पनि कहींकसैलाई जिम्मेवारी पूरा गरेनगरेको विषयमा जवाफ दिन नपरेकाले आफूलाई मन लागे गर्छु नलागे गर्दिनँ भन्नेजस्तो भयो । त्यस्तो बेवास्ता अनुचित र अप्राकृतिक मात्र नभई संविधान नै प्रधानन्यायाधीशको स्वविवेकका आधारमा चल्ने दृष्टान्त बस्यो । जनताले न्याय पाउने अधिकार पनि प्रधानन्यायाधीशको कृपामा आधारित हुन्छ भन्ने दृष्टान्त स्थापना गर्न खोजियो । हाल भइरहेका कतिपय दृष्टान्त हेर्दा प्रधानन्यायाधीशले चाहेमा कुनै सञ्चार गृहको सम्पादक पनि अमूक व्यक्तिलाई नियुक्त गर्नू भनेर आदेश गर्न सक्छन्, राज्यको संविधानकै कार्यान्वयन कुनै कारणबिना रोकिदिन सक्छन् भन्ने स्थापित हुँदै गएको छ । कानुन, कार्यविधि र न्यायिक परम्पराहरू सबै केही पनि होइनन्, केवल प्रधानन्यायाधीशको इच्छा नै सबैभन्दा मान्य र ठूलो हो भन्ने स्थापित हुँदै गएको छ । अहिले राज्यका तीन अंगबीच हुनुपर्ने नियन्त्रण र सन्तुलन मृतप्रायः रहेको छ । संवैधानिक इजलास असफल हुने अर्को कारण यो देखिएको छ । न्यायपरिषद्को ख्वामित प्रथा न्यायपरिषद्को अध्यक्षमा प्रधानन्यायाधीश नै पदेन रहने भएकाले बैठक बोलाउने, छलफलका प्रस्ताव निर्धारण गर्ने, बैठक सञ्चालन गर्ने तथा बहुमत राय कायम गर्नेसम्मका अधिकार प्रधानन्यायाधीशमै छ । तर वर्तमान प्रधानन्यायाधीश संवैधानिक इजलास गठनमा अहिले गरेजस्तै असंवैधानिक र अप्राकृतिक बेवास्ता गरेको अवस्थामा दुईजना सदस्यले बैठक बोलाउन अध्यक्षलाई बाध्य पार्न लिखित अनुरोध गर्नसक्ने व्यवस्था न्यायपरिषद् ऐनमा छ । एक सदस्य कानुनमन्त्री अर्कै अंगको भए पनि बाँकी चारजना न्याय क्षेत्रसँग प्रत्यक्ष संलग्न व्यक्ति नै सदस्य र अध्यक्ष हुन्छन् । त्यसमा पनि दुईजना सदस्यहरू पूर्णकालीन हुन् । वर्तमान अवस्थामा कायम रहेको प्रधानन्यायाधीशको रुचि भएमा मध्यरातमा पनि बैठक बसेर कार्य सम्पन्न हुने र जनताको सरोकार संविधानको कार्यान्वयनको विषयमा १० महिना २३ दिनसम्म पनि बैठक नै नबोलाउने गरे पनि न्यायपरिषद्का सदस्यहरूले जनताको अधिकारसँग प्रत्यक्ष सरोकार राख्ने विषयमा बैठक बोलाउन प्रधानन्यायाधीशलाई अनुरोध गरेनन् । बरु, आफ्नो कर्तव्य छोडेर, अदालतहरू घुम्दै सलामी खाएर बसेका छन् (न्यायपरिषद्का सदस्य पदमप्रसाद वैदिक र रामप्रसाद सिटौलाले सलामी लिएको श्रव्यदृश्य लेखकसँग सुरक्षित छ) । लाजको पसारो ! तिनीहरूको कर्तव्य अदालत घुम्ने नै होइन । यिनीहरू ख्वामितले लगाएको काम गर्छन् नभए सलामी खान कुद्छन् । आफ्नो कानुनी कर्तव्य गर्दैनन् भन्ने प्रमाणित छ । चैत १० को फैसलाले समाधान गर्दैन कल्याण श्रेष्ठ प्रधानन्यायाधीश हुँदा २०७२ पुसमा गिरीशचन्द्र लालले अवकाश पाएपछि तत्कालै ओमप्रकाश मि श्रलाई नियुक्ति गरेर रिक्तता पूर्ति गरे पनि वर्तमान प्रधानन्यायाधीशले संविधानमा संवैधानिक इजलासको व्यवस्था नै छैन । संवैधानिक इजलासबाट हेर्नुपर्ने मुद्दा नै छैनन् वा संवैधानिक इजलासमा जनता बसिबिँयालो गर्न मात्र मुद्दा लिएर आउँछन् भनेजस्तो गरेर गैरसंवैधानिक बेवास्ता गर्नुभयो भनु वा उहाँको रुचिअनुसार नहुने भएर होला, सायद जनताको संवैधानिक अधिकार र संविधान कार्यान्वयन जबर्जस्ती रोकिदिनुभयो । किनभने यसबीचमा न्यायपरिषद्का थुप्रै बैठकहरू बसे । न्यायाधीश नियुक्ति प्रधानन्यायाधीशको निवासमा मध्यरातमा बसेको बैठकले निर्णय गरेको भनेर सार्वजनिक भइसकेको छ । तर संवैधानिक इजलास गठनको लागि कुनै काम भएन । न्यायपरिषद्लाई संवैधानिक इजलास गठनको लागि बाध्य गर्न लेखकले दिएको रिट निवेदनमा सर्वोच्च अदालतको पाँचजनाको इजलासले निवेदन मागभन्दा बाहिर गएर न्यायपरिषद्को नाममा चारजनाभन्दा बढी न्यायाधीश सिफारिस गर्न परमादेश जारी गरे पनि त्यसबाट पनि समस्या समाधान हुँदैन । यो आदेशले प्रधानन्यायाधीशलाई अझ बढी शक्तिशाली बनाउने प्रयास त गर्यो तर जे प्रयोजनको लागि निवेदकको मागभन्दा बाहिर जानुपर्यो भनेको हो त्यो हुनै सक्दैन । त्यसैले पाँचजना न्यायाधीशको इजलासमा राखेर सुपर संविधानको स्थान दिलाउन खोजे पनि न्यायपरिषद्को भर्खरैको बैठकको निर्णय र संविधानको व्यवस्थाको कारणले यो फैसलाको औचित्य त्यहींबाटै समाप्त भएको छ । संशोधनको आवश्यकता आवश्यकताबिना नै उडन्ते रहरले ल्याइएको संवैधानिक इजलास न्यायपरिषद्को स्वार्थ वा बेवास्ताको कारणले नै असफल हुने रहेछ भन्ने उदाहरण त वर्तमान प्रधानन्यायाधीशको अध्यक्षताको न्यायपरिषद्ले नै प्रमाणित गरिदियो । तर न्यायपरिषद् जतिसुकै सक्रिय भए पनि संविधानकै कारणले पनि यो असफल हुने निश्चितप्रायः छ । आफ्ना स्वार्थमा द्वन्द्व हुने मुद्दा न्यायाधीशले हेर्न हुँदैन र हेर्दैनन् पनि । त्यो सिद्धान्त प्रधानन्यायाधीशमा पनि समानरूपमा लागू हुन्छ । एकातर्फ प्रधानन्यायाधीशबिनाको संवैधानिक इजलास संविधानले कल्पना नै गरेन भने अर्कोतर्फ पाँचजनाभन्दा घटीको पनि कल्पना गरेन । संवैधानिक इजलास सम्बन्धमा चैत १० गते भएको आदेशले चारजनाभन्दा बढी न्यायाधीश सिफारिस गर्न र प्रधानन्यायाधीशले छान्न पाउने भनेर फैसलाले गरिदिए पनि प्रधानन्यायाधीशले चाहेर पनि आफूबिनाको संवैधानिक इजलास गठन गर्नसक्ने ठाउँ छैन । त्यसैले संवैधानिक इजलासले हेर्नुपर्ने मुद्दा प्रधानन्यायाधीशले हेर्न नमिल्ने भयो भने संवैधानिक इजलासमा पाँचैजना न्यायाधीश भए पनि संवैधानिक इजलास त्यो मुद्दाको प्रयोजनको लागि नचल्ने हुन्छ । त्यसैले यदि संवैधानिक इजलास चलाउने नै हो भने संविधान संशोधन गरेर थप व्यवस्था गर्नु आवश्यक छ नत्र संविधानको यो व्यवस्था र प्रधानन्यायाधीशको मनमोजी व्यवहार तथा न्यायपरिषद्मा रहेको ख्वामित प्रथाको कारणले जनताका अधिकार संवैधानिक कमजोरी र प्रधानन्यायाधीशका स्वार्थका बन्दी हुने विगत एक वर्षको अनुभवले देखाएको छ । आगे, सम्बन्धितहरूको जो विचार!"
विकासविरोधी ब्युरोक्रेसी,"नीति र ऐनमा विकास निर्माणका कार्यलाई सरकारका निकाय मात्र होइन, नागरिकले पनि असहयोग गर्नु हुँदैन भन्ने प्रावधान छ । तर सरकारी निकाय नै पूर्णरूपमा असहयोगी बनेर भाँजो हाल्छन् भने त्यसको दोष भाँजो हाल्नेलाई भन्दा बढी भाँजो हालेर पनि थाहा नपाए झैं गरी कारबाही नगर्ने नेतृत्वलाई जान्छ । अहिले देश हाँकिरहेका छन् प्रधानमन्त्री पुष्पकमल दाहालले । तर केही मन्त्रालयका 'दादागिरी' ले पराकाष्ठा नाघी पूर्वाधार निर्माणमा अत्तो थापिरहँदा प्रधानमन्त्री मौन छन् । विगतमा जलविद्युत् विकासमा वन, वातावरण र भूमिसुधार मन्त्रालय नै बाधक बने । ती मन्त्रालयगत बाधाव्यवधान हटाउन तत्कालीन प्रधानमन्त्री दाहाल आफैंले नेतृत्व गरेको मन्त्रिपरिषद्ले 'ऊर्जा संकट कार्ययोजना, २०६५' लागू गर्ने निर्णय गर्यो । तर मन्त्रालयहरूले टेरपुच्छर लगाएनन् । दाहाल प्रधानमन्त्री भएकै समयमा पहिलोपटक '१० वर्षमा १० हजार मेगावाट' जलविद्युत् उत्पादन गरिने घोषणा मात्र भएन, कार्यदलसमेत गठन भएर योयो आयोजना यसरी बनाउने यतियति लागत लाग्छ भनेर किटानका साथ प्रतिवेदन नै तयार भयो । झन्डै डेढ दर्जन विज्ञ (पूर्वसचिव विशेषज्ञ) सम्मिलित कार्यदलले करिब ६ महिना लगाएर आफैंले बनाउन लगाएको प्रतिवेदनलाई तत्कालीन प्रधानमन्त्री दाहाल स्वयंले रद्दीको टोकरीमा फालिदिए । दाहालपछि सत्तामा आएका माधवकुमार नेपालको सरकारले माओवादीले घोषणा गरेको भन्दा दोब्बर बढी अर्थात् २० वर्षमा २५ हजार मेगावाट जलविद्युत् बनाउने घोषण गर्यो । जल तथा शक्ति (हाल ऊर्जा) आयोगका तत्कालीन सचिव किशोर थापाको संयोजकत्वमा गठित कार्यदलले प्रतिवेदन तयार पार्यो । नेपालपछि प्रधानमन्त्री बनेका झलनाथ खनालले पनि त्यो प्रतिवेदनप्रति कुनै चासो दिएनन् । त्यसपछि खनाल आपैं प्रधानमन्त्री भएका बेला तत्कालीन ऊर्जा तथा अर्थमन्त्रीको समेत जिम्मेवारी सम्हालेका भरतमोहन अधिकारीले व्यवस्थापिकासंसद्बाटै ऊर्जा संकटकाल जारी गर्दै घोषणा पनि गरे । अधिकारीले ल्याएको ऊर्जा संकट योजना कार्यान्वयन हुन नपाउँदै त्यतिबेलाका प्रधानमन्त्री खनालले अधिकारीलाई ऊर्जा मन्त्रीबाट हटाए । मुलुकमा व्याप्त ऊर्जा संकट हटाउन सरकार प्रमुखको जिम्मेवारी यसले देखाएको थियो । एउटा मन्त्रालयको केही कुत्सित नियत भएका उपल्ला ओहोदाका कर्मचारीले जारी गर्ने यस्ता राष्ट्रघाती फरमानलाई अक्षरशः पालना गर्ने, खारेज गर्न नसक्ने सरकारले मुलुकको विकास निर्माण अघि बढाउन कदापि सक्दैन । गत वर्ष अघिल्ला प्रधानमन्त्री केपी ओलीले 'राष्ट्रिय ऊर्जा संकट निवारण तथा विद्युत् विकास दसकसम्बन्धी अवधारणा पत्र एवं कार्ययोजना, २०७३' लागू गरे । ९९ बुँदा रहेको यो ऊर्जा संकटसम्बन्धी कार्यक्रम मन्त्रिपरिषद्ले पारित गरेर बजेटमार्फत संसद्ले समेत स्वीकृति गर्यो । तत्कालीन ऊर्जा सचिव सुमनप्रसाद शर्माले विद्युत् र ऊर्जा क्षेत्रका सबै अनुभवप्राप्त विज्ञ र प्रशासकहरूसित सल्लाह गरी यो कार्ययोजना बनाए । वर्तमान ऊर्जामन्त्री जनार्दन शर्माले विगतका परम्परा तोड्दै आफूले नबनाएको उक्त कार्ययोजनको स्वामित्व लिएर आफ्नो ३८ बुँदे कार्यक्रमअन्तर्गत तेस्रो बुँदामा राखेर कार्यान्वयन गर्ने प्रयास गरे । कार्ययोजनाका अधिकांश बुँदा कार्यान्वयनउन्मुख छ । तर उक्त कार्ययोजनाको बुँदा नं ३२ देखि ३६ सम्मका सुधार गर्ने घोषणा वन मन्त्रालय र भूमिसुधार मन्त्रालयका दादागिरीले कार्यान्वयन हुन पाएनन् । ती बुँदामा 'संरक्षित क्षेत्रभित्र पर्ने' जलाशययुक्त आयोजनाहरूको अध्ययन तथा निर्माणका लागि विशेष पहल गर्ने, 'वन क्षेत्रको जग्गा लिजमा लिएबापत जग्गा शोधभर्ना, दिनुपर्ने व्यवस्था हटाउने', 'वातावरणीय सेवा शुल्क हटाउने', 'विद्युत् आयोजना, प्रसारण लाइन तथा सब स्टेसनको जग्गा अधिग्रहणको लागि विशेष व्यवस्था गर्ने', 'जग्गाको मुआब्जा पुनरावलोकन' गर्ने आदि छन् । ऊर्जा, अर्थ, गृह, रक्षा, उद्योग, परराष्ट्र मन्त्रालय सम्बद्ध निकायका समस्याले खासै असर नपारेको, सबैभन्दा बढी वन र भूमिसुधार मन्त्रालयका आन्तरिक कार्यविधिले विकास निर्माणका कार्य रोकिएको सर्वत्र अनुभव गरी यी बुँदा राखिएका थिए सहज पार्नको लागि । कार्ययोजना संसद्बाट पारित हुँदासमेत वन र भूमिसुधार मन्त्रालयका आन्तरिक कार्यविधि कहिले पनि संशोधन वा खारेज भएनन् । नीति र ऐनले सरकारी जग्गा वा वन क्षेत्र (विकास निर्माणको लागि) उपयोगमा कहिल्यै पनि रोक लगाएका छैनन् । तर मन्त्रीस्तरीय निर्णय गराउँदै कर्मचारीतन्त्रले नीति र ऐनविपरीत कार्यविधिहरू अझ कसिलो बनाउँदै लगे । यो कार्य सीधै अख्तियारको दुरुपयोग हो । विकास निर्माण हुनै नदिने कुनियतका साथ आएका यी कार्यविधि देश र जनताको हितविपरीत छन् । कसैले ऐननियमले नदिएको अधिकार प्रयोग गर्छ भने त्यो भ्रष्टाचारजन्य कृत्य हो । यस्तो कार्यविधि बनाउने अधिकार मन्त्रालयका सहसचिव, सविच र मन्त्रीलाई छैन । वन मन्त्रालयल 'वातावरण जोगाउने, संरक्षण गर्ने' नाममा कानुनविपरीत शुल्क असुल्ने अधिकार छैन । संविधानले समेत कानुनविपरीत वा कानुनबिना कर उठाउन नपाउने कुरालाई प्रत्याभूत गरेको छ । वन मन्त्रालयलाई रुख जोगाउन र वातावरण संरक्षण गर्न पैसा चाहिएको हो भने उसले अर्थ मन्त्रालयसित औपचारिक रूपमा माग गर्नुपर्छ । सचिवले उठाएको टिप्पणीलाई मन्त्रीले सदर गरेको भरमा कर वा शुल्क उठाउँदै जाने हो भने सबै मन्त्रालयहरूले विभिन्न क्षेत्र वा उपक्षेत्रसित पैसा असुले भइहाल्यो । जलविद्युत्, आयोजना निर्माण गर्न वा बिजुली उत्पादन गर्न राज्यको स्रोत (पानी, वन, भूमि आदि) उपयोग गरेबापत सरकारलाई राज्यले तोकिएबमोजिमको शुल्क (रोयल्टी) तिर्दै आएको छ । यस्तो शुल्क कुनै सचिव वा मन्त्रीको सनकका भरमा उठाइएका होइनन्, संसद्बाट ऐन पारित गराएर हो । वनले वन क्षेत्रको जग्गा जलविद्युत्लगायत मुलुकका पूर्वाधार निर्माण क्षेत्र निर्माणका लागि उसको पूर्व अनुमति लिनुपर्ने, वातावरणीय सेवा शुल्क तिर्नुपर्ने, एउटा रुख काटेबापत प्रवद्र्धकले पाँचवटा बिरुवा हुर्काउनुपर्ने, वनको जस्तो जग्गा वा भूक्षेत्र उपयोग गरिएको हो, त्यस्तै जग्गा सट्टा भर्ना दिनुपर्नेलगायतका कार्यविधि हुन् । जलविद्युत्को प्रवद्र्धन चाहे त्यो सरकारी निकाय होस् वा निजी होस्, दुवैले यी फरमान पालना गर्नैपर्छ । जबकि निजी प्रवद्र्धकले व्यक्तिगत खर्चमा किनिएका जग्गा ३० वर्षपछि राज्यलाई फिर्ता दिनुपर्छ नै । झन्डै १२ अर्ब रुपैयाँको विद्युत् आयात (भारतबाट) झन्डै सय अर्ब रुपैयाँको पेट्रोलियम आयात र ८२ प्रतिशत नेपालीले काठदाउरामा खाना पकाएको वास्तविकता, बेलाबेला हुने भारतीय नाकाबन्दीले निम्त्याउने ऊर्जा संकट आदि परिवेश रहेको मुलुकमा जलविद्युत् आयोजनालाई भाँजो हाल्ने गरी यस्ता कार्यविधिले रोक्छन् भने पक्कै पनि ती देशविरोधी हुन् । एउटा मन्त्रालयको केही कुत्सित नियत भएका उपल्ला ओहोदाका कर्मचारीले जारी गर्ने यस्ता राष्ट्रघाती फरमानलाई अक्षरशः पालना गर्ने, खारेज गर्न नसक्ने सरकारले मुलुकको विकास निर्माण अघि बढाउन कदापि सक्दैन । जनताको हितविपरीत यस्ता कार्यविधि बनाएर लागू गर्ने, काम अघि बढाउन नदिने सहसचिव, सचिव र मन्त्रीलाई प्रधानमन्त्रीले तत्काल कारबाही गर्न नसक्नु उनको लाचारीपन हो । ऐनविपरीत कार्यविधि बनाउनेविरुद्ध अख्तियारले भ्रष्टाचार मुद्दा नचलाउने हो भने यो प्रवृत्तिले विकृतिको संस्थागत चरित्र धारण गर्नेछ । आज वन र भूमिसुधारको सिको अरू मन्त्रालय, विभाग र कार्यालयले गरे भने आश्चर्य नमाने हुन्छ । हाल झन्डै तीन हजार मेगावाटबराबरका आयोजना निर्माणधीन अवस्थामा छन् । सरकारले १० वर्षमा १० हजार मेगावाट जलविद्युत् उत्पादन गर्ने उद्घोष गरेको छ १० कित्ता सेयरका लागि दिनभर लाइन बस्नुपर्ने परिपाटी अन्त्यको लागि । नेपालको पानी, जनताको लगानी कार्यक्रम अघि बढाइएको छ । पेट्रोलियम आयातले व्यापार घाटा चुलिएको मुलुकमा जलविद्युत् विकास आर्थिक समृद्धि हो भनी सबैले बुझेका छन् । तर घामजत्तिकै छर्लङ भएका यो विषयलाई अघि बढाउँदा आइपर्ने समस्या समाधान गर्नुपर्नेमा उल्टै तगादा तेस्र्याइएका छन् । एउटा उदाहरण हेरौं हालका भूमिसुधारमन्त्री आफैं जलविद्युत् आयोजनाका प्रवद्र्धक पनि हुन् । यिनी मन्त्री हुनुअघि जलविद्युत्प्रति वन र भूमिसुधार मन्त्रालयले दिएको दुःख भलीभाँती साक्षात्कृत छन् । सरकारी जग्गाको हदबन्दी हटेर सहज रूपमा जग्गा लिन पाइनेमा धेरै प्रवद्र्धनले आशा गरेका थिए । तर भूमिसुधार मन्त्रालयको 'ब्युरोक्रेसी' लाई मन्त्रीले पनि सच्याउन सकेनन् । ऊर्जामा आत्मनिर्भर हुनु, मुलुकको आर्थिक समृद्धिको लागि नेपालले ठूलाठूला पूर्वाधार निर्माण नगरी सुख छैन । तर केही मन्त्रालयका विकासविरोधी प्रवृत्ति तथा व्यक्तिगत स्वार्थवश उदांगो भएका चरित्रका कारण राज्यले हस्तक्षेप गर्न जरुरी छ । संसदीय समितिहरू पनि समस्याको जडतिर नगई ठेक्कपट्टामा मात्र रमाउने, अख्तियारले देख्दै नदेख्ने र राज्य निरीह बन्ने परिपाटी अन्त्यका शक्तिशाली, अधिकारसम्पन्न र भाँजो हाल्ने मन्त्री, सचिवलाई निलम्बन गर्न सक्ने अधिकारसहितको 'जलविद्युत् तथा पूर्वाधार ऐन' ल्याउन जरुरी छ अनि मात्र यस्ता विकासविरोधी चरित्र बोकेका ब्युरोक्रेसी र ब्युरोक्रयाट्स पाखा लागी मुलुकमा विकास निर्माणले निर्वाध रूपमा गति लिनेछ ।"
कछुवाकै गति,"जो व्यक्ति खेलको पारखी छैन, त्यो युद्धमा कुशल लडाकु बन्न सक्दैन यो उक्ति प्राचीन रोमन साम्राज्यमा प्रचलित थियो । रोमन साम्राज्य त परको कुरा । शीतयुद्धमा तत्कालीन सोभियत संघ र अमेरिकाबीच खेलकुदमा भएका प्रतिस्पर्धाले पनि राज्यका लागि खेलको महत्वव कति जरुरी छ भन्ने झल्काउँछ । सन् १९३२ मा अमेरिकाले लस एन्जलसमा ओलम्पिक खेलकुदको आयोजना भव्य रूपमा सम्पन्न गर्यो । यसको अपार सफलता र भव्यतालाई देखेपछि अत्तालिएका जर्मनका एडोल्फ हिटलरले बर्लिन ओलम्पिक आयोजनाका लागि पैसाको खोलो नै बगाए । हिटलरले सन् १९३६ को बर्लिन ओलम्पिकभन्दा दुई वर्षअघि मात्र जर्मन चान्सलरको पद सम्हालेका थिए । त्यतिबेला हिटलरलाई आफ्नो नाजी विचार संसारभर फैलाउने उत्कृष्ट अवसर ओलम्पिक लागेको थियो । ओलम्पिकको सफलतापछि उनले ७० लाख अमेरिकी डलर खर्चेर चलचित्र निर्देशक लेनी रिइफेनस्टाललाई ओलम्पिकबारे चलचित्र नै निर्माण गर्न लगाए, जसले विश्व बजारमा तहल्का पिट्यो । सन् १९८९ को अन्त्यमा बर्लिन पर्खाल भत्किनुअघि पूर्वी र पश्चिम जर्मनीबीच राजनीतिक, आर्थिक, सामाजिक र सांस्कृतिक रूपमा ठूलो टकराव थियो । तर, खेल क्षेत्रमा यसको कुनै प्रभाव देखिएन । पूर्वीजर्मनीले त्यतिबेला खेलकुदमा डोपिङको नौलो प्रयोग सुरु गरेर संसारलाई आश्चर्यचकिक बनायो । फलस्वरूप सन् १९७२ को म्युनिख ओलम्पिकको पदक तालिकामा पूर्वीजर्मनीले पश्चिम जर्मनीलाई उछिन्यो । त्यसपछि पूर्वीजर्मनीको सफलताको पनि चर्चा विश्वभर चुलियो । अन्तर्राष्ट्रियस्तरमा खेलकुदका यस्ता तमाम उदाहरण छन्, जसले त्यस देश र त्यहाँको सभ्यतालाई जीवन्त तुल्याएका छन् । विश्व राजनीति र देशको प्रतिष्ठासँग प्रत्यक्ष जोखिएको खेलकुदको नेपालमा अझसम्म संस्थागत विकास हुन सकेको छैन । नेपालको खेलकुद इतिहास लामो छैन । दोस्रो विश्वयुद्धताका नेपालमा थुप्रै लडाकु जन्मिए । तर, उनीहरूको परिचय वीर योद्धा र गोर्खालीमा मात्र सीमित बन्यो । मल्ल वंशका संस्थापक अरिमल्ल पहिलो मल्ल राजा हुन्, जसले कुस्ती प्रतियोगितामा सबै प्रतिद्वन्द्वीलाई पछारेर राजगद्दी हात पारेको किंवदन्ती छ । लिगलिग दौडको उपाधिबाट स्थापित भएको शाहवंश र गोर्खा राज्यको इतिहास पनि खेलकुदसँग जोडिएको रमाइलो प्रसंग छ । सन् १९५० मा जंगबहादुर राणाको बेलायत भ्रमणमा उनका भाइ धीरशमशेर पनि सँगै गएका थिए । त्यहाँ धीरशमशरले कुस्ती खेलेर बेलायती पहलमानलाई पछारे र नेपालको सान उँचो बनाए । नेपाली खेलाडीले विदेशी भूमिमा गएर खेलेको त्यो नै पहिलो खेल थियो । यद्यपि राणाकालसम्म नेपाली खेलकुद राणाहरूको दरबारमा मात्र सीमित रह्यो । राणामध्ये खेलकुदप्रति बढी उत्साहित व्यक्ति थिए, नरशमशेर । उनले दरबारमा सीमित फुटबल, क्रिकेट र हक्कीलाई टुँडीखेलसम्म ल्याएर खेलाउने काम गरे । विक्रम संवत् २००७ सालको क्रान्ति र प्रजातन्त्रको उदयसँगै नेपाली खेलकुदले पनि केही आशाको श्वास फेरेको मानिन्छ । २००७ सालको राजनीतिक परिवर्तनसँगै खेलकुद सर्वसाधारणको पहँचमा आएको हो । २००८ सालमा खेलकुदको विकास गरिनुपर्ने मान्यतास्वरूप जावलाखेलस्थित नरशमशेरको घरमा बृहत् भेला आयोजना गरिएको थियो । भेलामा राजा त्रिभुवन, प्रधानमन्त्री मोहनशमशेर र गृहमन्त्री विश्वेश्वरप्रसाद कोइराला (बीपी)समेत उपस्थित थिए । २०१५ सालमा स्वास्थ्य मन्त्रालयअन्तर्गत नेपाली खेलकुदको संरचना निर्माण गरिएको थियो, जसमा खेलकुद सदस्य सचिवको जिम्मेवारी होराप्रसाद जोसीलाई दिइयो । त्यसअघिसम्म राष्ट्रिय खेलकुद परिषद् (राखेप)को आफ्नो कुनै नीति र नियम थिएन । त्यो बेला फुटबल, क्रिकेट, हक्की, ब्याडमिन्टन, टेबल टेनिसजस्ता खेल संघको स्वविवेकमा खेलिँदै आइएको थियो । खेलकुदका सामग्री भने सिंहदरबारस्थित विलियार्ड घरमा राखिन्थ्यो । पछि राजा महेन्द्रका साला सुशीलशमशेरले वागदरबारस्थित आफ्नो घरलाई खेलकुदको अखडा बनाए । राखेपको स्थापना हुँदासम्म सुशीलशमशेरको घर नै राखेपको कार्यालय थियो । राजा महेन्द्रले त्रिपुरेश्वरस्थित हालको रंगशाला परिसर नेपाल आर्मीबाट खेलकुदलाई दिलाए । नेपालमा औपचारिक खेलकुद प्रतियोगिताको आयोजना पनि राजा महेन्द्रको गद्दी आरोहणको अवसरमा भएको थियो । सोही बेला फुटबल खेलिएको त्रिपुरेश्वरको मैदानमा दशरथ रंगशाला निर्माण कार्यसमेत सुरु गरिएको थियो । नेपाली खेलकुदले अन्तर्राष्ट्रिय स्पर्धामा औपचारिक फड्को मारेको भने सन् १९६४ को टोकियो ओलम्पिकबाट हो । नेपालले पहिलोपटक ओलम्पिक खेलकुदमा भाग लिएर फर्किएपछि त्यहाँ देखेको खेल कलालाई उजागर गर्न काठमाडौंमा युवा महोत्सव'को नाममा धेरै खेल समावेश गरी खेलकुद प्रतियोगिता आयोजना गरिएको थियो । त्यसपछि राजा वीरेन्द्रको पालामा नेपाली खेलकुदले अझै ठूलो फड्को मार्ने काम गर्यो । राजा वीरेन्द्रको विकासलाई विकेन्द्रीकरण गरिनुपर्ने अवधारणाअनुरूप खेलकुदको संरचनामा पनि विकास भयो । देशका पाँच विकासक्षेत्र र विभिन्न जिल्लामा खेलकुदका भौतिक पूर्वाधार निर्माण भए । संसारले देश, सभ्यातासँवग जोडेर हेर्ने गरेको खेलकुद क्षेत्रको विकास नेपालमा भने अझै संस्थागत रुपमा हुन सकेको छैन । राजा वीरेन्द्रकै अग्रसरतामा राष्ट्रिय खेलकुद परिषद् (राखेप) को सदस्य सचिवमा शरदचन्द शाह नियुक्त भए । शरदचन्दको १० बर्से कार्यकालमा नेपालको खेलकुदमा कायापलट नै भयो । २०३४ सालमा राखेपको सदस्य सचिव भएका शरदचन्द २०४५ सम्म राखेपमा रहे । शरदचन्द शाह नेपाली खेलकुदले जीवन्तसम्म सम्झिने नाम हो । मुलुकमा जेजति खेलकुदका भौतिक संरचना बनेका छन्, अधिकांश शरदचन्दकै पालामा निर्माण भएका हुन् । राजनीतिक रूपमा शरदचन्दको छविलाई विवादमा पारिए पनि खेलकुदमा उनको कार्यकाल स्वर्णिम युग रहेको नेपाली खेलकुद मनोविश्लेषक रमेश खनाल बताउँछन् । नेपाली खेलकुदमा शरदचन्दको जस्तो विचार भएको मानिस पाउन मुस्किल रहेको खनालको बुझाइ छ । अहिले नेपालका खेलाडीले शरदचन्दकै पालामा बनेका संरचना र सुविधा प्रयोग गरिरहेका छन् । खेलकुदको विकास गर्ने र यसबाट राज्यले पाउने इज्जतबारे शरदचन्द्रमा स्पष्ट भिजन थियो । उनीपछिका सदस्य सचिव भाषणमा मात्र सीमित छन् । शरदचन्दको पालादेखि राखेपको सदस्य सचिवलाई असीमित पावर दिइयो । त्यो पावर अझै पनि यथावत् छ । तर, खेलकुद के हो भन्ने विषय अरू सदस्य सचिवलाई थाहा भएन', खनाल भन्छन् । शरदचन्द सदस्य सचिव हुनासाथ २०३५ सालमा उनले पाँचवटै विकासक्षेत्रमा राष्ट्रिय खेलकुद प्रतियोगिता आयोजनाको प्रस्ताव राजा वीरेन्द्रकहाँ लगे । विभिन्न क्षेत्रमा राष्ट्रिय प्रतियोगिता आयोजना गर्दा स्थानीय खेलाडीको स्तरवृद्धि, उदयीमान खेलाडी उत्पादन र भौतिक संरचनासमेत निर्माण हुने दूरदृष्टि उनमा थियो । अझ प्रत्येक दुई वर्षमा स्थान परिवर्तन गर्दा थप प्रभावकारी हुने तर्क शरदचन्दको थियो । उनकै योजनास्वरूप २०३८ सालमा काठमाडौंमा पहिलो राष्ट्रिय खेलकुद प्रतियोगिता आयोजना सम्पन्न भयो । २०४० मा पोखरा र २०४२ सालमा वीरगन्जमा तीन संस्करणसम्म नियमित सञ्चालन गरियो । तर, चौथो संस्करण २०५५ मा आएर मात्र सुरु भयो । दुई वर्षमा गरिनुपर्ने उक्त प्रतियोगिताले गतवर्ष सात संस्करण मात्र पूरा गर्नु आफैमा विडम्बना थियो । खनालका अनुसार शरदचन्दको पालापछि खेलकुदमा सानातिना काम त भएका छन् । ललितपुरको सातदोबाटोमा खेलग्राम र दशरथ रंगशालामा ट्र्याक निर्माणलगायत केही काम भए । तर, सम्झन र गर्व गर्ने खालको कुनै पनि विकास भएको छैन । ३२ वर्ष राखेपको उच्च तहमा रहेर अवकाश पाएका खनालले खेलको विकास भौतिक संरचनासँगै खेलाडी, प्रतियोगिता, प्रशिक्षक, प्रतिस्पर्धा, खेलप्रविधि र साइन्समा आधारित हुने बताए । उनको नजरमा पछिल्लो समय राजनीतिक बेइमानी र राजनीतिज्ञमा स्पष्ट भिजनको कमीले गर्दा खेलक्षेत्र तहसनहस भएको हो । शरदचन्दले बृहत् खेलकुद आयोजना गर्दा नयाँ परिपाटीसमेत बसालेको खनालले स्मरण गरे । शरदचन्दको पालाबाट अन्तर्राष्ट्रिय खेलकुदको ओलम्पिकमा जस्तै राष्ट्रिय प्रतियोगिता आयोजनाका लागि एउटा क्षेत्रले अर्को क्षेत्रलाई झन्डा हस्तान्तरण गर्ने मोडल र परिपाटीको समेत सुरुवात भयो । राष्ट्रिय खेलकुदको उद्घाटन र समापनमा ओलम्पिकमा जस्तै खेलाडीलाई मार्चपास गराउने कामको सुरुवात पनि शरदचन्दले गरे । उनको पालमा १४ वटै अञ्चलमा खेलकुद रंगशाला बने र खेलक्षेत्र व्यस्त भयो । अन्तर्राष्ट्रिय प्रतियोगितामा भाग नलिएसम्म खेलाडीको स्तर नबढ्ने कुरामा पनि शरदचन्द स्पष्ट थिए । एकैपटक अन्तर्राष्ट्रिय स्पर्धामा खेलाडीलाई उतार्दा माथिल्लोस्तरका खेलाडीसँग नेपाली खेलाडीले प्रदर्शन गर्न नसक्ने बुझाइ उनमा थियो । त्यसैले दक्षिण एसियाली राष्ट्र (साग)लाई खेलकुदको माध्यमबाट एउटै सूत्रमा बाँध्नका लागि शरदचन्दले सार्क राष्ट्रमा दक्षिण एसियाली खेलकुद (साग गेम) गर्ने प्रस्ताव राखे । उनको प्रस्तावबाट सबै देश प्रभावित भए । फलस्वरूप साग गेमको पहिलो आयोजना नेपालमै सन् १९८४ मा भयो । दुईदुई वर्षमा हुने तय भएको सागले हाल १२औं संस्करण पूरा गरिसकेको छ । सन् २०१९ मा नेपालमा आयोजना गरिने भनिएको सागको १३औं संस्करणका लागि अहिले आवश्यक भौतिक संरचना निर्माण नहुँदा आयोजना नै अन्योलमा परेको छ । शरदचन्दकै पालामा नेपालमा मार्सल आर्ट्स गेम भित्रियो । उनले कराँते, बक्सिङ, तेक्वान्दो, भारोत्तोलनजस्ता खेललाई प्राथमिकतामा राखे । नेपालले सन् १९८६ को सोल एसियाडमा बक्सिङबाट नसोचेको सफलता हात पार्यो । सोलमा नेपाली बक्सिङ टोलीको पाँच कास्य जितेको थियो । त्यसपछि सन् १९८८ मा सोलमै आयोजना भएको ओलम्पिक गेम्समा विधान लामाले तेक्वान्दोमा कास्यपदक जिते । त्यतिबेला तेक्वान्दोलाई प्रदर्शनी खेलमा राखिएका कारण उनको पदक गन्ती गरिएन । तर पनि त्यो नेपालका लागि ठूलो सफलता थियो । खेलाडीको सहभागितासँगै शरदचन्दले अन्तर्राष्ट्रिय खेल क्षेत्रमा नेपाली पदाधिकारीको उपस्थितिलाई पनि बलियो बनाएका थिए । उनले नेपालको सञ्जाल अन्तर्राष्ट्रिय ओलम्पिक कमिटी (आईओसी), एसियन गेम्स फेडेरेसन तथा ओलम्पिक काउन्सिल अफ एसिया (ओसिए)सम्म विस्तार गरे । सन् १९७७ देखि १९८८ सम्म चार वर्ष एसियन गेम्स फेडेरेसनका सदस्य बनेका शरदचन्द १९७७ मा ओसिएको उपाध्यक्षसमेत थिए । २०४६ सालको आन्दोलनपछि नेपालमा फेरि बहुदलीय प्रजातान्त्रिक व्यवस्था स्थापना भयो । २०६२६३ सालको जनआन्दोलनपछि गणतन्त्र नै आयो । शरदचन्द्रसहित राखेपमा हालसम्म १९ जना सदस्य सचिव भए । खेलकुदलाई थप व्यवस्थित गर्न २०५२ सालपछि छुट्टै युवा तथा खेलकुद मन्त्रालयको समेत गठन भयो । नेपाली खेलकुदमा पटकपटक मन्त्री र सदस्य सचिव फेरिए । तर, सम्झनलायक काम केही हुन सकेन । खेलकुद राजनीतिक कार्यकर्ताको भर्ती केन्द्र र विवादको मूल थलोमा परिणत भएको छ । २०७२ सालको भूकम्पका कारण लथालिंग बनेको नेपालको एउटामात्र अन्तर्राष्ट्रियस्तरको दशरथ रंगशालाको निर्माण कार्य अझै सुरु भएको छैन । नेपाल ओलम्पिक कमिटीमा समेत १० वर्ष अध्यक्ष रहेका शरदचन्द पञ्चायती व्यवस्थाको अन्त्यसँगै खेलकुदबाट टाढिए । २०६३ सालको राजनीतिक परिवर्तन र राजतन्त्रको अन्त्यपछि शरदचन्द अझै गुमनाम रहे । पाँच वर्षअघि सिंगापुरमा उपचारको क्रममा निधन भएका शरदचन्दको चर्चा भने नेपाली खेलकुदमा चुलिरहेको छ । शरदचन्दको दृष्टि र भिजनमा निर्मित संरचना अहिले जीर्ण बनेका छन् । खेलकुदमन्त्री र राखेपका पछिल्ला सदस्य सचिवहरू शरदचन्द्रकालीन जीर्ण संरचनामा उभिएर ठूला भाषण ठोक्नमा व्यस्त छन् । र, नेपाली खेलकुद त्यसैमा रमेको छ ।"
अन्नपूर्ण पोस्ट् ब्याडमिन्टनमा पूजा र जेसिका छानिए,"बुटबल : अन्नपूर्ण पोस्ट् इन्टरनेसनल कर्पोरेट ब्याडमिन्टन प्रतियोगिताको छनोट खेलको पहिलो दिन आइतबार नै महिला सिंगल स्पर्धाको फाइनल खेल सम्पन्न भएको छ । फाइनलमा पूजा विष्टलाई हराउँदै जेसिका रायमाझी विजेता बनिन् । पहिलो र दोस्रो हुने दुवै खेलाडी काठमाडौंमा आयोजना हुने अन्तिम चरणको खेलका लागि छनोट भएका छन् । पुरुष सिंगलतर्फ भने क्वार्टरफाइनल सकिएको छ । बुटवलका गणेश रायमाझी सेमिफाइनलमा प्रवेश गरेका छन् । क्वार्टरफाइनलमा उनले पाल्पाका टोपबहादुर मस्लांगीलाई हराए । रोशन कुमाल पनि सेमिफाइनलमा पुग्न सफल भए । उनले नवलपरासीका सुदीप पाण्डेलाई पराजित गरे । बुटवलका वीरेन्द्रसिंह विष्ट पनि नवलपरासीका ज्ञानेश्वर थापालाई हराउँदै सेमिफाइनलमा पुगे । बुटवलका विश्वास नेपाल भने बुटवलकै डीबी रायमाझीलाई हराउँदै सेमिफाइनलमा प्रवेश गरे । सेमिफाइनल खेल सोमबार हुनेछ । यसैगरी पुरुष डबल्सतर्फ विजयी हुँदै बुटवलका गणेश रायमाझी र विश्वास नेपालको जोडी दोस्रो चरणमा पुग्यो । कपिलवस्तुका सञ्जय गुरुङ र बलराम न्यौपाने, तामनगरका चुरन थापा र विनोद पौडेल, बुटवलका डीबी रायमाझी र रक्षा गुरुङ तथा पाल्पाका वसन्त वर्जाचार्य र महेश वज्राचार्यको जोडी पनि दोस्रो चरणमा पुग्न सफल भए । नवलपरासीका महेन्द्र कार्की र दिवस सुनुवार, रामनगरका गुप्तप्रसाद पोखरेल र मेघराज गौतम, पाल्पाका शैलेन्द्र वज्राचार्य र सुशील शाक्य, बुटवलका शम्भु भट्टराई र अमर शाह, कपिलवस्तुका रितेश थापा र सन्दीप श्रेष्ठ, नवलपरासीका दीप सूर्यवंशी र रोशन कुमाल, बुटवलका नारायण घिमिरे र नवीन पोखरेल तथा बुटवलकै बीएस बस्नेत र पंकज ज्ञवालीको जोडी पनि दोस्रो चरणमा प्रवेश पुगे । शंकरनगरका सुरज गुरुङ र रमेश रेग्मी, इन्द्रलाल श्रेष्ठ र पिताम्बर ज्ञवाली तथा भानु केसी र भरत रानाको जोडी पनि दोस्रो चरणमा प्रवेश गरे । प्रतियोगिताको विजेता र उपविजेताले क्रमशः पाँच हजार र दुई हजार पाँच सय रुपैयाँ नगद पुरस्कार पाउनेछन् भने काठमाडौंमा हुने अन्तिम चरणका खेलमा सहभागिता जनाउने अवसर पनि प्राप्त गर्नेछन् । यसअघि प्रतियोगिताको भव्य समारोहका बीच रूपन्देहीका प्रमुख जिल्ला अधिकारी विनोदप्रकाश सिंहले उद्घाटन गरेका थिए । प्रजिअ सिंहले मिडिया हाउसले खेलकुदको विकासका लागि गरेको काम प्रशंसनीय भएको बताए । उनले यस्ता प्रतियोगिताले खेलाडी उत्पादनमा महत्वपूर्ण सहयोग पुर्याउने बताए । उनले प्रतियोगिताका लागि अन्नपूर्ण पोस्ट्लाई धन्यवाद पनि दिए । बुटवल ब्याडमिन्टन क्लबका अध्यक्ष पिताम्बर ज्ञवालीले बुटवलमा खेलाडीको उत्पादन बढ्दै गएको र यस्तो प्रतियोगिताले खेलाडीलाई थप ऊर्जा प्रदान गर्ने धारणा व्यक्त गरे । अन्नपूर्ण मिडिया नेटवर्कका क्षेत्रीय संयोजक मनोज बस्नेतले पत्रकारितसँगै समाजको विभिन्न क्षेत्रको विकासका लागि अन्नपूर्ण मिडियाले नियमित रूपमा कार्यक्रम सञ्चालन गर्दै आएको बताए । उनले काठमाडौंमा मात्रै सीमित रहेको कर्पोरेट ब्याडमिन्टनलाई मोफसलका खेलाडीको प्रोत्साहनका लागि क्षेत्रीय स्तरमा ल्याइएको बताए । अन्नपूर्ण मिडिया नेटवर्कका बुटवल एरिया इन्चार्ज रामबन्धु पौडेलको अध्यक्षतामा भएको कार्यक्रममा इलाका प्रशासन कार्यालय बुटवलका प्रमुख कृष्णप्रसाद भण्डारी, पश्चिम क्षेत्रीय ट्राफिक प्रहरी कार्यालयका प्रहरी उपरीक्षक कृष्णहरि शर्मा, प्रहरी नायब उपरीक्षक अवदेश विष्ट, बुटवल ब्याडमिन्टन क्लबका निवर्तमान अध्यक्ष इन्द्रलाल श्रेष्ठ, जिल्ला खेलकुद विकास समितिका कोषाध्यक्ष कृष्ण थापा, रूपन्देही उद्योग संघका अध्यक्ष दिनेशराज रेग्मी, निर्माण व्यवसायी संघका अध्यक्ष जमिन कक्षपति, अन्तर्राष्ट्रिय अम्पायर किरण कारञ्जित, खेल संयोजक पंकज ज्ञवालीलगायतको उपस्थिति थियो ।"
अन्नपूर्ण कर्पोरेट ब्याडमिन्टन जारी,"नेपालगन्ज : अन्नपूर्ण मिडिया नेटवर्कले आयोजनामा सञ्चालन भइरहेको अन्नपूर्ण पोष्ट इन्टरनेशनल कर्पोरेट ब्याडमिन्टन प्रतियोगिता सोमबार पनि जारी रहेको छ। मंगलबार हुने फाइनलको लागि महिला एकल तर्फको खेलमा बाँकेकी मेरी थापा र बाँकेकै सम्झना शर्मा भिडने भएका छन्। सोमबार भएको महिला एकल तर्फको सेमिफाइनल खेलमा मेरीले सामीक्षा न्यौपानेलाई २११९ र २११९ को स्कोरले पराजित गर्दै फाइनलमा प्रवेश गरेकी छन्। ब्याडमिन्टनकी राष्ट्रिय खेलाडी मेरीको ९ बर्षपछि प्रतियोगितामा पुनरागमन भएको हो। त्यस्तै बाँकेकी सम्झना शर्माले बाँकेकै निरु ताम्राकारबाट वाक ओभर पाई फाइलमा पुगेकी छन्। पुरुष एकल तर्फ बाँकेका रियाज अन्सारीले दाङका विक्की बुढालाई २१९ र २११३ को अन्तरले पराजित गर्दै फाइनलमा प्रवेश गरेको छ भने बाँकेका शिव थापाले बाँके कै सहरोज अन्सारीलाई २११६, २११३ पराजित गर्दैै फाइनलमा पुगेका छन्। पुरुष डबलतर्फ बाँकेका रियाज अन्सारी र सेहरोज अन्सारीको जोडीले दाङका तुलसी महरा र विक्की बुढालाई २७६, २११७ को अन्तरले पराजित गरेर फाइनलमा पुगेका छन्। त्यस्तै सुर्खेतका महेशविक्रम सिंह र टक्क बहादुर शाहीको जोडीले बाँकेको अभयलाल श्रेष्ठ र अरुण कुमार गौतम टाइगरको जोडीलाई १८२१,२११७ र २११९ को अन्तरले पारजित गरेका छन्। फाइनल खेल मंगलबार हुने प्रतियोगिताका रेफ्रि उदय अर्यालले जानकारी दिए।"
भोलीका आशा लाग्दा खेलाडी,"०७१ बैशाख १२ गत्तेको महाभुकम्पले त्रीपुरेश्वर स्थित दशरथ रंगशालाको प्यारापिटलाई ठूलो क्षति पुर्यायो । क्षति प्यारापिट भित्र र वरीवरी रहेका मार्शल आर्टका आधा दर्जन अभ्यास केन्द्रहरुमा पनि पुर्यायो । सरकारले त्यहा प्र्रवेश निशेध गरेको पनि दुई बर्ष पुग्यो ।तर, नेपाललाई अन्तर्राष्ट्रिय प्रतियोगितामा महत्वपुर्ण सफलता दिलाएका तेक्वान्दो, कराते, बक्सिङ लगायत खेलका खेलाडीहरू उच्च जोखिमका बाबजुद त्यही स्थानमा अभ्यास गर्न बाध्य छन् । उनिहरूका लागि अरु बिकल्प छैन । अन्य खेलको अवस्था पनि यस्तै छ । रंगशालामा फुटवल प्रतियोगिता आयोजना नभएको दुई बर्ष नै पुगिसक्यो । रंगशालामा अझै लामै समय खेलकुद गतिबिधी हुने छैन । खेलकुदमाथीको लगानी, जिम्मेवार निकायहरुको अदुरदर्शी निर्णय र खेलमै लागिरहन प्रोत्साहन समेतको अभावमा नेपाली खेलकुदले गति लिन सकिरहेको छैन । नेपाली खेलकुदलाई भौतीक पुर्बाधारले मात्रै हैन प्राबिधीक जनशक्तिको अभावले पनि गरीब बनाएको छ । आवश्यक्ताको अनुपातमा प्रशिक्षकहरुको उत्पादन निक्कै कम छ । अभाव नै अभावका बाबजुद नेपाली खेलकुदमा यस्ता केही आशा लाग्दा प्रतिभाहरु पनि देखिएका छन्, जसलाई बेलैमा मल जल गर्न सकिएको अवस्थामा भबिश्यमा देशले उनिहरुबाट पदकको आशा गर्न सक्ने छ । १, रोजा केसी (ट्रायथलन) रोजा केसी नेपाली खेलकुदमा चिनिएको नाम हो । १८ बर्षिया रोजाले खेल्न मात्रै हैन ट्रायथलन खेलबारे सुनेकै धेरै भएको छैन । ट्रायथलन खेल्न सुरु गरेको दुई बर्ष मै रोजाले नेपाललाई अन्तर्राष्ट्रिय पदक दिलाई सकेकी छिन्, त्यो पनि दुईदुईवटा ।रोजाले ०७२ फागुनमा भारतको गुवाहाटी र शीलोङमा भएको १२ औं साग खेलकुदमा महिला सिंगलतर्फ काश्य तथा मिक्स रीलेतर्फ रजत पदक जितीन् । स्विमिङ, साईक्लिङ र रनिङ तीन बिधा मिसिएको ट्रायथलन खेल निक्कै बल र मेहनत चाहिने खेल हो । १२ औं सागमा रोजाले शसक्त प्रदर्शन गरेकी थिईन् । सुरुवातमा श्रीलंकाकी खेलाडीसँग निक्कै पछि परेर पनि रोजाले काश्य पदक पक्का गरेकी थिईन् । 'जाडो मौसममा पौडीका लागि अभ्यास गर्ने ठाउ नै पाएनौं', रोजा भन्छिन्, 'त्यसैले पौडीमा पछि पर्दा मुस्किल भयो तर, साईक्लिङ र रनिङमा सुधार गरेर पदक जिते । पौडीमा पनि राम्रो गर्न सकेको भए, प्रदर्शन अझै सुधारीन्थ्यो ।' मिक्स रीलेमा पनि रोजाकै बलियो प्रदर्शनमा नेपालले रजत पदक जितेको थियो । रोजाले ट्रायथलनमा सुरुवातबाटै सम्भावना देखाएकी थिइन् । उनी ट्रायथलन खेल्न सुरु गरेको पहिलो महिनामै राष्ट्रिय प्रतियोगितामा दोस्रो बनेकी थिईन् । त्यसपछि अझ हौसिएकी उनले दक्षिण एसियाली प्रतियोगितामा आफुलाई पदकधारी बनाईन् । १२ औं सागको प्रदर्शनसँगै उनले अन्तर्राष्ट्रिय प्रतियोगितामा आफ्नो सम्भावना देखाएकी छिन्, उनि आफैलाई पनि आत्मबल बढेको महसुस भएको छ । 'भनेको जस्तो सुबिधा र खुराककासाथ अभ्यास गर्ने अवसर पाउने हो भने दक्षिण एसियाली प्रतियोगितामा स्वर्ण पक्कै जित्ने छु', उनी भन्छिन्, 'त्यसपछि एसियाली र अन्य ठूला प्रतियोगिताको लागि पनि सम्भावना बढ्ने छ ।' २, दीपेन्द्र सिंह ऐरी (क्रिकेट) धनगढीका दीपेन्द्र नेपाली क्रिकेटमा पछिल्लो समयका सेलिब्रेटी स्टार हुन् । १७ बर्षिय दीपेन्द्र उमेर समुहको प्रतियोगितामा यस अघि बाटै उत्कृष्ट प्रदर्शन गर्दै आईरहेका खेलाडी हुन् । हालै अन्तर्राष्ट्रिय क्रिकेट काउन्सिल (आईसिसी) बिश्व क्रिकेट लिग च्याम्पियनसिपअन्तर्गत केन्याविरुद्ध किर्तिपुर मैदानमा भएको खेलमा सिनियर राष्ट्रिय टोलीबाट समेत अवसर पाएका उनले शसक्त प्रदर्शन गरे । दुई मध्ये पहिलो खेल केन्या तथा दोस्रो खेल नेपालले जित्यो । बर्षाले बारम्बार अवरुद्ध पारेको पहिलो खेलमा अन्य खेलाडी चल्न सकेनन्, तर पहिलो पटक सिनियर टोलीबाट खेलिरहेका दीपेन्द्रले नेपालका लागि दुबै खेलमा उत्कृष्ट प्रदर्शन गरे । उनले दुबै खेलमा ब्यक्तिगत दोस्रो उच्च स्कोर प्रहार गरे । उनले पहिलो खेलमा १९ रन तथा दोस्रो खेलमा ६२ रनको महत्वपुर्ण योगदान गरे । दुबै खेलमा उनि भन्दा बढि ज्ञानेन्द्र मल्लले मात्रै २४ रन र ६४ रन प्रहार गरे । त्यसपछि बंगलादेशमा भएको एसियाली क्रिकेट काउन्सिल (एसिसी) इमर्जिङ नेशन्स कपअन्तर्गतको तीन मध्ये दुई खेलमा पनि उनले अर्धसतक प्रहार गरे । उनले बंगलादेशविरुद्ध ५६ रन तथा हङकङविरुद्ध अबिजित ६० रन प्रहार गरे । होचा कदका उनी बललाई राम्रोसँग बुझेर शट खेल्न सक्छन् । टोलीको आवश्यक्ताअनुसार ब्याटिङ गर्न सक्ने उनी एक दिवसीय र टीट्वेन्टी दुबै फम्र्याटको क्रिकेटमा सुहाउने खेलाडी हुन् । पछिल्लो समय नेपाल क्रिकेट संघ (क्यान) आईसिसीबाट निलम्बनमा परेपछि संकटमा परेको नेपाली क्रिकेटमा दीपेन्द्र जस्ता खेलाडीले आशा भरेका छन् । दीपेन्द्र नेपाली क्रिकेटमा उदीयमान खेलाडीका रुपमा आएका छन्, जसबाट नेपाली क्रिकेटले अझै धेरै आशा गरेको छ । ३, श्यान्टु श्रेष्ठ (टेवलटेनिस) श्यान्टु अघिल्लो बर्ष सम्म जुनियर खेलाडी थिए । जुनीयर प्रतियोगितामा उनको बलियो दाबेदारी हुने गथ्र्याे । गत पुस यता भने उनी सिनियर राष्ट्रिय प्रतियोगितामा छाएका छन् । पुर्बाञ्चलमा भएको सातौं राष्ट्रिय प्रतियोगिताअन्तर्गत टेवलटेनिसको पुरुष एकलतर्फ स्वर्ण जितेपछि १६ बर्षिय श्यान्टुले आफुलाई नेपाली टेवल टेनिसमा शसक्त खेलाडीको रुपमा प्रस्तुत गरेका छन् । श्यान्टुले सातौं खेलकुदमा स्वर्ण जित्ने क्रममा तीन पटकका राष्ट्रिय च्याम्पियन दीप सावन, सन् १९९९ को साग खेलकुद खेलेका शिव सुन्दर गोथे जस्ता खेलाडीलाई पराजित गरेका थिए । शीव सुन्दर त्यो बेला देखी टेवलटेनिसमा जमेका खेलाडी हुन्, जतिबेला श्यान्टु जन्मेका पनि थिएनन् । श्यान्टुले सातौं राष्ट्रिय खेलकुद प्रतियोगिताबाट आफु भन्दा निक्कै सिनियर र अनुभवी खेलाडीलाई पराजित गर्दै सिनियर राष्ट्रिय प्रतियोगितामा आफ्नो आगमनको बलियो संकेत दिए । सानै उमेरमा देखीएको उनले देखाएको आत्मबल र कलालाई अझ बलियो बनाउन सकिएको अवस्थामा श्यान्टुले नेपाललाई अन्तर्राष्ट्रिय प्रतियोगिताबाट पदक दिलाउन सक्ने छन् । श्यान्टुलाई टेवल टेनिसमा लाग्न परीवारको पनि साथ छ । उनका दाई बनिन पनि पौडीका राष्ट्रिय खेलाडी थिए । बबिनले अन्तर्राष्ट्रिय प्रतियोगितामा नेपालको प्रतिनिधित्व गरेका थिए । पढाईका लागि बनिनले पौडी छाडे । यद्यपि श्यान्टु टेवलन टेनिसलाई निरन्तर्ता दिने योजनामा छन् । भन्छन्, '१३ औं साग नेपालले आयोजना गर्दै छ । अहिले १३ औ सागमा पदक जित्ने योजनासहित अभ्यास गरीरहेको छु ।' ४ संरक्षणभुषण बज्राचार्य (लन टेनिस) नेपाली लन टेनिसको पुरुषतर्फ कुमार अघिकारी र जितेन्द्र परीयारले लामो समय राज गरे । नेपालमा हुने प्रतियोगिताहरुमा यी दुई खेलाडीकै बर्चश्य हुने गर्थ्यो । तर, पछिल्लो झन्डै एक बर्ष यता नेपाली लन टेनिसमा उनिहरुको एक छत्र राज तोडीएको छ ।उनिहरुलाई पनि युवा खेलाडी शंरक्षणभुषण बज्राचार्यले बिस्थापित गराएका हुन् । सन् २०१६ यता १६ बर्षिय संरक्षकले आफुलाई नेपालको शीर्ष बरियताका खेलाडी बनाएका छन् । आज भोली आयोजना हुने कुनै पनि प्रतियोगिताम उनकै बर्चश्य देखिन्छ । संरक्षण पनि यस्ता उदीयमान खेलाडी हुन्, जसले नेपाली खेलकुदको उज्जल भविश्य बोकेका छन् । लन टेनिस परीवारबाट आएका संरक्षणले पनि आवश्यक अभ्यासको वातावरण र त्यही अनुसारको सहयोग र समर्थन पाउने हो भने नेपाली खेलकुदले उनिबाट फाईदा लिन सक्ने छ । संरक्षणको पुरै परीवार टेनिस खेलमा संलग्न छ । संरक्षणको ममी रेणुदेबी बज्राचार्य कोन्डा लन टेनिसको मुख्य प्रशिक्षक हुन् । उनका पिता सुर्य भुषण बज्राचार्य पनि टेनिसकै बरिष्ठ प्रशिक्षक हुन् । संरक्षणका भाई सम्यक खेलाडी हुन् । परीवारको पुर्ण सहयोग पाएका संरक्षण उच्च स्तरको प्रशिक्षणको अवसर पाए, अन्तर्राष्ट्रिय प्रतियोगितामा अझ राम्रो प्रदर्शन गर्न सकिने बताउछन् । 'अन्य देशका खेलाडीले हाम्रो भन्दा राम्रो सुबिधा र बैज्ञानिक ढंगबाट प्रशिक्षणको अवसर पाएका हुन्छन्', संरक्षण भन्छन्, 'त्यसैले उनिहरुसँग हामी सधै पछि पर्छौं । त्यो स्तरको प्रशिक्षणको अवसर पाउने हो भने हामी पनि अन्तर्राष्ट्रिय प्रतियोगितामा उनिहरुलाई बलियो टक्कर दिन सक्षम छौं ।'"
