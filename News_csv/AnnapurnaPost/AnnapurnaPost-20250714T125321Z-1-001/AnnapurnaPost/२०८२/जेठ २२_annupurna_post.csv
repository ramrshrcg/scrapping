शीर्षक,विवरण
व्यंग्य नबनोस् वातावरण दिवस,"प्लास्टिक प्रदूषणको अन्त्य गरौं भन्ने सन्देशको मूल मर्मका साथ हामी हाम्रो बानी बदलौं, ताकि हाम्रो पृथ्वी, हाम्रो भविष्य र हाम्रो अस्तित्व सुरक्षित रहोस्। हरेक वर्ष जुन ५ लाई हामी विश्व वातावरण दिवसको रूपमा मनाउँछांै। यो दिवस सन् १९७२ मा स्विडेनको स्टकहोममा आयोजित संयुक्त राष्ट्रसंघको पहिलो वातावरण सम्मेलनपश्चात् सुरु भएको हो। सन् १९७३ देखि मनाउन थालिएको वातावरण दिवसको मुख्य उद्देश्य भनेको पर्यावरणीय संकटप्रति जनचेतना अभिवृद्धि गर्नु र व्यवहार परिवर्तनका लागि प्रेरित गर्नु अनि विश्वव्यापी समस्यामा विश्वव्यापी ऐक्यबद्धता जाहेर गर्नु हो। हरेक वर्ष पर्यावरणीय हिसाबले महŒवपूर्ण सवालमध्ये कुनै एक जल्दोबल्दो सवालमा केन्द्रित रहेर नारा तय गर्ने गरिन्छ। सन् १९७३ मा पहिलो वातावरण दिवस एकमात्र पृथ्वी नाराबाट सुरु गरिएको थियो भने सन् १९८४ मा मरुभूमीकरण अनि सन् १९९१ मा जलवायु परिवर्तन; विश्वव्यापी सहकार्यको आवश्यकता नारा निर्धारण गरिएको थियो। सन् २००० को नारा वातावरणीय सहस्राब्दीः अब केही गरौं भन्ने थियो भने २०१५ को नारा सात अर्ब सपना, एउटै ग्रह जिम्मेवारीपूर्वक उपभोग गरौं रहेको थियो। यस वर्ष अर्थात् २०२५ को नारा चाहिँ प्लास्टिक प्रदूषणको अन्त्य गरौं रहेको छ। यसरी हेर्दा प्रत्येक वर्ष विश्व वातावरण दिवसमा समसामयिक वातावरणीय सवालमा जनचेतना जगाउने खालका नारा तय हुन्छन्। तर, आजसम्म आइपुग्दा वातावरण दिवस आफैंले बोकेको सन्देश, प्रयोजन र मर्ममाथि नै प्रश्न उठ्न थालेको छ। हरेक वर्ष नारा फेरिन्छन्, कार्यक्रमहरू दोहोरिन्छन्, तर वातावरणीय संकट गहिरिँदै जान्छ। हाम्रा भनाइ र गराइमा के कति तादम्यता भेटिन्छन् ? यो सोचनीय विषय छ। व्यवहारमा परिवर्तनको कमीले गर्दा वातावरण दिवस आफैंमा व्यंग्य बन्न थालेको आभास हुन्छ। प्लास्टिक प्रदूषणको स्थिति र यस वर्षको नारा : आजको विश्वमा प्लास्टिक हाम्रो दैनिक जीवनको एक अभिन्न अंगजस्तै भएको छ। प्लास्टिकको प्रयोगले एकातिर जीवन सजिलो त भएको छ तर अर्कातिर एकपटक प्रयोग हुने प्लास्टिक आजको विश्वकै सबैभन्दा खतरनाक प्रदूषण स्रोतमध्ये एक बनेको छ। बजारमा सस्तो र सजिलो भनेर प्रचलनमा आएको प्लास्टिक अहिले पृथ्वीका कुनाकाप्चासम्म पुगेर जैविक विविधता, स्वास्थ्य र वातावरणका लागि खतरा बनेको छ। प्लास्टिक प्रदूषणले विश्वले अहिले झेलिरहेको तीन मुख्य पर्यावरणीय संकटहरूलाई झन् घातक बनाउन योगदान गरिरहेको तथ्यहरू भेटिन्छन्। जलवायु परिवर्तनको संकट, प्रकृति, भूमि र जैविक विविधता नष्ट हुने संकट र प्रदूषण तथा फोहोर व्यवस्थापनको संकट। विश्वभर हरेक वर्ष करिब ११ मिलियन टन प्लास्टिक फोहोर जलाशय र जल प्रणालीमा मिसिन्छ। कृषि उत्पादनहरूमा प्लास्टिकको प्रयोगका कारण ढल र फोहोरमैला हुने ठाउँहरूबाट माटोमा सूक्ष्म प्लास्टिक जम्मा भइरहेको छ। प्लास्टिक प्रदूषणबाट हुने सामाजिक र वातावरणीय क्षतिको वार्षिक मूल्य लगभग ३ सय अर्बदेखि ६ सय अर्ब अमेरिकी डलरसम्म रहेको अनुमान गरिएको छ। प्लास्टिकजन्य फोहोर अन्य जैविक फोहोरजस्तो सजिलै नष्ट गर्न सकिँदैन। यो त सूक्ष्म कण (माइक्रो प्लास्टिक) को रूपमा परिणत भई माटो, पानी र मानव शरीरमा पस्ने खतरा हुन्छ। मानव शरीरमा माइक्रोप्लास्टिक फेला परेको अनुसन्धानहरूले प्लास्टिक प्रदूषण अब केवल वातावरणीय समस्या नभएर सार्वजनिक स्वास्थ्य संकट पनि हो भन्ने देखाउँछ। समुद्री जीवहरूमा प्लास्टिक खाने, फस्ने र मर्ने घटना बढ्दो छ, जसले समुद्री जैविक विविधता र खाद्य शृंखलामा असर पुयाएको छ। बढ्दो प्लास्टिक प्रदूषणको जोखिमलाई मध्यनजर गरी यो वर्षको विश्व वातावरण दिवसको आधिकारिक नारा प्लास्टिक प्रदूषणको अन्त्य गरौं तय गरिएको छ। प्लास्टिक प्रदूषणको अन्त्य गरौं भन्ने नारा सन् २०१८ मा पहिलो पटक प्रयोग गरिएको थियो। अहिले दोस्रो पटक पुनः यही नारा चयन गरिनुको अर्थ यो समस्या झन्झन् गम्भीर बन्दै आएको छ र अहिलेको समाधानको प्रयास पर्याप्त छैन। तर, समाधान सम्भव छ। अब यसलाई विश्वव्यापी अभियानकै रूपमा लागेर निर्णायक टुंगोमा पुयाउनुपर्छ भन्ने हो। नेपालको सन्दर्भमा हेर्दा पनि प्लास्टिक प्रदूषणले विकराल रूप लिँदैछ। सहरी फोहोरको प्रमुख हिस्सा प्लास्टिकमै आधारित छ। नेपालमा प्रत्येक वर्ष ठूलो परिमाणमा प्लास्टिकजन्य सामग्री आयात हुन्छ, जसको मुख्यत एकपटक प्रयोग हुने प्लास्टिक हो। यस्ता एक पटकमात्र प्रयोग भएका प्लास्टिकजन्य फोहोरको व्यवस्थापन ठुलो समस्याको रूपमा रहिआएको छ। अधिकांश नगरपालिकामा प्लास्टिकको छुट्टाछुट्टै संकलन, पुनर्प्रयोग गर्ने संरचना छैन। प्लास्टिक फोहोर खुला ठाउँमा जलाउने, नदीनालामा फ्याल्ने वा डम्पिङ गर्ने प्रचलनले माटो, पानी र हावामा विषाक्तता बढाइरहेको छ। काठमाडौं, पोखरा, धरानजस्ता ठूला सहरका सडकछेउ फ्यालिएका प्लास्टिकका झोला, बोतल र प्याकेटहरू हाम्रो चेतनालाई नै चुनौती दिइरहेका छन्। बागमती, विष्णुमती, नक्खु, हनुमन्तेजस्ता सहर केन्द्रित नदीहरू प्लास्टिक फोहोरले थिचिएका छन्। ग्रामीण भेगमा समेत प्लास्टिक पोका र बोतल मानवबस्ती वरपरका चौर र वन क्षेत्रमा छरपस्ट देखिनु अब सामान्य दृश्यजस्तै बनेको छ। विश्व वातावरण दिवस मनाउने तरिकामा पछिल्लो समय याटोरिक अर्थात् भाषिक चालबाजीको चलन व्यापक देखिन्छ। हाम्रा चलनचल्तीका यी शैली यस्तो हुन्छन् जुन सुन्नमा आकर्षक लाग्छन्, तामझामपूर्ण देखिन्छन्, तर व्यवहारमा स्थायी असर कममात्र हुन्छन्। नारा बनाउने शैली, फोटोजेनिक वृक्षरोपण कार्यक्रम वा वातावरणमैत्री जस्तो देखिने अल्पकालीन गतिविधियी सबै चीजहरू प्रचारमुखी बन्न थालेका छन्। पर्यावरणीय चेतना फैलाउने नाममा फोटो सेसनका लागि रूख रोप्ने तर पछि त्यसको हेरचाह नगर्ने प्रवृत्तिले वातावरणको भन्दा पनि इमेज बनाउने प्रयासलाई प्राथमिकता दिएको देखिन्छ। वातावरण दिवस आउनासाथ सामाजिक सञ्जालमा हरियो ब्यानरहरू, वृक्षरोपणका तस्बिरहरू, सफाइ कार्यक्रमका प्रचारहरू एकाएक देखिन थाल्छन्। सरकारी निकाय, गैरसरकारी संस्था, विद्यालय, विश्वविद्यालय सबैले प्राकृतिक संरक्षण हाम्रो कर्तव्य भन्ने सन्देश बोकेर देखावटी अभियान गर्छन्। गन्यमान्य पदासीनहरूद्वारा गमलामा बिरुवा रोपेर तामझाम देखाउने, वर्षभरिलाई पुग्ने अर्ती उपदेश एकैदिन थोपर्ने र बाँकी ३ सय ६४ दिन वातावरणका कुरा बिर्सने गरिन्छ। तर जब यी कार्यक्रमहरू सम्पन्न भएपछि त्यहीं फ्यालिएका प्लास्टिकका बोतल र डिस्पोजेबल कप देखिन्छन्, त्यो स्वयं वातावरण दिवसको अपमानजस्तो लाग्छ। प्लास्टिकजन्य प्रदूषणको अन्त्य गरौं भन्ने नारा लगाउँदै एक पटकमात्रै प्रयोग गरी फाल्ने प्लास्टिकका सामग्री प्रयोग गरी उल्टै प्रदूषण बढाएको देखिनु विडम्बनापूर्ण हुन्छ। हरेक वर्ष वृक्षरोपण गरिन्छ तर हेरचाह नगर्दा ती बोटहरू केही हप्तामै सुक्छन्। विद्यालयका विद्यार्थीले प्लास्टिक झोलामा ब्यानर बोकेर प्लास्टिक हटाऔं भन्ने नारामा मार्चपास गर्छन्। अनि यो आफैंमा व्यंग्य हुन्छ। सरकार स्वयंले प्लास्टिक प्रतिबन्ध घोषणा गरिरहेको हुन्छ। तर कार्यान्वयन कहाँ कसरी भइराखेको छ ? प्लास्टिक उद्योगहरूको अनुगमन, विकल्पको प्रवद्र्धन, जनस्तरमा सचेतना यी त अझै खुट्टा टेक्न नसकेको अवस्थामा कहाँ हो कहाँ छन्। स्थानीय समस्यासँग जोडिएको चेतना : नेपालको जैविक र भौगोलिक विविधता अत्यन्त संवेदनशील छ। हिमालदेखि तराईसम्म फैलिएको भूभाग, थुप्रै जलस्रोतहरू, घना वनजंगल, र जातीयसांस्कृतिक विविधता रहेको हाम्रो मुलुकमा वातावरणीय संकट पनि बहुआयामिक छन्। काठमाडौं उपत्यकाको वायु प्रदूषण, चुरे क्षेत्रको दोहन, डढेलो नियन्त्रणको कमजोरी, अव्यवस्थित सहरीकरण, अनि अब प्लास्टिक प्रदूषण यी सबै चुनौतीहरू केवल अन्तर्राष्ट्रिय नाराबाट मात्र समाधान हुन सक्दैनन्। जुनसुकै नारा भए पनि, त्यो हाम्रो स्थानीय आवश्यकता, समस्या र क्षमतासँग मेल खाएको हुनुपर्छ। वातावरण संरक्षणको प्रयास देशभित्रकै विविध भूगोल, समुदाय, संस्कृति, जनजीविकासँग जोडिएर अघि बढ्नुपर्छ। रैथाने ज्ञान र स्थानीय स्रोतको प्रयोग र संवर्द्धन गर्न जरुरी हुन्छ। व्यावहारिक विकल्प के ? सन् २०२५ को नारालाई व्यवहारमा उतार्न केही यथार्थपरक र दीर्घकालीन उपायहरू अवलम्बन गर्नुपर्ने देखिन्छः नीतिगत प्रतिबद्धता र कार्यान्वयन : सरकारद्वारा घोषण गरिएका प्लास्टिक प्रतिबन्धहरू सुन्नमा सुन्दर छन् तर ती प्रतिबन्धहरूलाई कानुनी दायरा, सशक्त अनुगमन र दण्डको व्यवस्थासहित कार्यान्वयन गर्नुपर्छ। वैकल्पिक सामग्रीको प्रोत्साहन : प्लास्टिकको प्रयोग घटाउन सकिने व्यावहारिक विकल्पहरू (जैविक झोला, कपडा झोला, धातुका भाँडा) सर्वसुलभ बनाउन राज्यले पहल लिनुपर्छ। शिक्षा र सचेतना : विद्यालयदेखि विश्वविद्यालयसम्म वातावरणीय शिक्षा केवल किताबी होइन, व्यावहारिक हुनुपर्छ। प्लास्टिकको असरबारे कार्यशाला, अनुभवमूलक शिक्षा र पुनप्र्रयोगका अभ्यासहरू आवश्यक छन्। सामुदायिक संलग्नता : स्थानीय तह, उपभोक्ता समिति, महिला समूह र युवाहरूलाई सक्रिय संलग्न गराई सामुदायिक सफाइ, पुनप्र्रयोग र रिसायक्लिङ कार्यक्रमहरू सञ्चालन गर्न सकिन्छ। सहरी फोहोर व्यवस्थापनमा सुधार : नगरपालिकाहरूले स्रोतमै फोहोर छुट्ट्याउने नीति अपनाउनु आवश्यक छ। रिसायक्लेबल र नन्रिसायक्लेबल फोहोर छुट्ट्याउने व्यवस्था अनिवार्य गरिनुपर्छ। विश्व वातावरण दिवस उत्सव होइन, हाम्रो सामूहिक उत्तरदायित्व सम्झने दिन हो। भाषामा मात्र हरियाली देखाएर हुने होइन, जीवनशैलीमा नै वातावरणमैत्री अभ्यासलाई समावेश गर्ने संकल्पको दिन हो। बोलीमा मात्र होइन, अब व्यवहारमै परिवर्तन ल्याउने बेला आएको छ। एउटा दिवसमा होइन, हरेक दिन वातावरणप्रति उत्तरदायी बन्ने समय आएको छ। हामीले केवल पोस्टरमा होइन, आफ्नै जीवनशैलीमा उतार्न सक्नुपर्छ हामी बजार जाँदा कपडाको झोला बोक्न सक्नुपर्छ। हामी जन्मदिनको पार्टीमा डिस्पोजेबल प्लेटको सट्टा धातुको भाँडा अथवा जैविक रूपमा कुहिने वस्तुको प्रयोग गर्न सक्नुपर्छ हामी हाम्रा कार्यालय, विद्यालय, होटेल, सार्वजनिक स्थलमा प्लास्टिक निषेध गर्न सक्नुपर्छ। त्यस्तै नीतिनिर्माण तहमा पनि जनताले आवाज उठाउन जरुरी छ। सस्तो प्लास्टिकको आयात रोक्न र प्लास्टिक उत्पादनमा कर लगाउन अनि पर्यावरणमैत्री उत्पादनलाई अनुदान दिन सरकार तयार हुने गरी नीतिगत व्यवस्था हुन जरुरी छ। आवश्यक परे जनदबाब सिर्जना गर्नुपर्छ। झ्यालबाट फ्यालिएको प्लास्टिकको बोतलको साक्षी बनिरहनुभन्दा दृढ इच्छा शक्ति र दीर्घकालीन दृष्टिकोणका साथ सच्चा प्रतिबद्धताको आवश्यकता छ। त्यसैले आजैदेखि संकल्प गरौं प्लास्टिक प्रदूषणको अन्त्य गरौं भन्ने सन्देशको मूल मर्मका साथ हामी हाम्रो बानी बदलौं, ताकि हाम्रो पृथ्वी, हाम्रो भविष्य र हाम्रो अस्तित्व सुरक्षित रहोस्।"
"मानव, वातावरण र पारिस्थितिक प्रणाली","जैविक एवं पर्यावरणमैत्री कृषि प्रणालीलाई प्राथमिकता दिइनुपर्दछ। ब्रह्माण्डमा पृथ्वी मानवलगायत सम्पूर्ण जीवजन्तु र प्राणीका लागि एकमात्र उपयुक्त ग्रह हो। आज पृथ्वीको जनसंख्या करिब ८२ अर्ब पुगिसकेको छ, जुन सन् १९७५ मा (४०६ अर्ब) अर्थात् ५० वर्षअघिको तुलनामा दुई गुणाभन्दा बढी र सय वर्षअगाडि (२ अर्ब) को भन्दा चार गुणा बढी हो। सन् १८०० मा पृथ्वीको जनसंख्या जम्मा करिब एक अर्बमात्र थियो। आजको जनसंख्याको आवास र खाद्यलगायत सम्पूर्ण आपूर्ति पूरा गर्न पृथ्वीमा भएका प्राकृतिक सम्पदा र साधनस्रोतले धान्न सक्ने क्षमताभन्दा बढी चाप परिरहेको छ। धेरै प्रक्षेपणअनुसार यो जनसंख्या सन् २१०० मा करिब १०९ अर्ब पुग्ने अनुमान गरिएको छ। वर्तमान अवस्थामै खाद्यान्न संकट, स्वच्छ पिउने पानीको कमी, वनजंगल विनाश, खेतीयोग्य भूमिको ह्रास, हिमशृृंखलाहरूमा ह्रास र विश्वको ९० प्रतिशत जनसंख्या कुनै न कुनै किसिमबाट प्रदूषित हावामा बस्न बाध्य भएको अवस्था छ। अहिलेको यस अवस्थालाई हेरेर यदि विश्वको जनसंख्या १०९ अर्ब पुगेको खण्डमा पृथ्वीको अवस्था कस्तो होला भनेर सहजै अनुमान लगाउन सकिन्छ। विश्वको खेतीयोग्य जमिनको करिब ६६ प्रतिशत भागमा ह्रास आइसकेको तथ्यांकहरू आइसकेका छन्। र विश्वभरबाट करिब २३ अर्ब मानिसहरू खाद्य असुरक्षाको संकटमा पर्दैछन्। पृथ्वीमा भएका जैविक विविधतामा तीव्र गतिमा ह्रास आइरहेको छ। हरितगृह ग्यासहरूको अनियमित उत्सर्जनले गर्दा पृथ्वीमा असामान्य जलवायु ढाँचा परिवर्तन भइरहेको संकेतहरू देखा पर्न थालिसकेका छन्। उदाहरणका लागि गत वर्ष २०२४ को अक्टोबरको अन्तमा स्पेनमा गएको बाढी र जनवरी २०२५ मा क्यालिफोर्नियामा लागेको जंगलको आगलागी जसबाट ठूलो धनजनको क्षतिका साथै वातावरणमा समेत ठूलो असर पर्न सक्ने देखिन्छ। विगतका दशकहरूमा प्रयोग भएका कीटनाशक विभिन्न किसिमका रसायनहरूका कारण माहुरलगायत परिभ्रमणकारी किटकहरूको जनसंख्यामा ठूलो मात्रामा ह्रास आइरहेको देखिन्छ। सन् २०२१ को वातावरण विज्ञानको एक तथ्यांकअनुसार विश्वभरिमा करिब ४२ लाख टन कीटनाशक रसायनको प्रयोग भएको देखिन्छ। यस्ता रसायनहरूको प्रयोगले गर्दा खाद्यान्न उत्पादन त बढाउन सकिन्छ तर स्वस्थ्य खाद्यान्नको स्तरमा ह्रास ल्याएको तथ्यहरू देखिन थालेका छन् र फलस्वरूप मानिसहरूको स्वास्थ्यमा विभिन्न समस्याहरू देखा पर्न सक्छन्। त्यस्ता रसायनहरूको मात्राले खाद्यचक्रमार्फत मानव शरीरमा नोक्सान पुयाउँछन् र साथै वातावरणमा जटिलता ल्याउँछन् र जसको समाधान मानवका लागि ठूलो चुनौती हुन सक्छ। विश्व स्वास्थ्य संगठनको एक तथ्यांकअनुसार विश्वभरमा करिब २ करोड ५० लाख मानिसहरू कीटनाशक विषाक्तताका कारण प्रभावित हुने गर्छन् भने करिब २० हजारको प्रतिवर्ष मृत्यु हुने गर्दछ। आधुनिक समयमा (क्लारोफ्लोरो) कार्बन्र्सको अत्यधिक प्रयोगले गर्दा ओजोन तहमा ह्रास आउने तथ्य सर्वविदितै छ। क्लोरोफ्लोरो कार्बन्सहरूले गर्मी पनि बढाउने गर्दछ । र यसको गर्मी बढाउने क्षमता कार्बनडाई अक्साइडको तुलनामा १५ हजार गुणा बढी हुन्छ। नासा २०२२ को एक तथ्यांकअनुसार अन्टारकटिका माथि करिब २३१ लाख वर्ग किमि अर्थात् झन्डै उत्तर अमेरिकाको साइज जति ओजोन तहमा प्वाल देखिएको थियो। ओजोन तहको प्वालका कारण मानिसहरूमा छालाको क्यान्सर हुने सम्भावना बढाउम्छ, मोतियाबिन्दुलगायत आँखाको रोग बढाउँछ, शरीरको प्रतिरक्षा शक्ति प्रणालीमा कमजोरी ल्याउँछ, समुद्री खाद्य शृंखलामा बाधा पुयाउँछ, खाद्य उत्पादनमा ह्रास ल्याउँछ र प्राकृतिक वनस्पतिको वृद्धि दरमा कमी ल्याउँछ। आज वातावरण दिवसको यस सन्दर्भमा हामी सबैले सम्बन्धित सरोकारवालालाई यी क्लोरोफ्लोरो कार्बन्सको प्रयोग र उत्पादन समाप्त अथवा उन्मूलन गर्नका लागि नेपालको तर्फबाट विश्व समुदायलाई आह्वान गरिनु पर्दछ। विश्वव्यापी उष्णताका कारण असामान्य जलवायु परिवर्तन देखिने छन्। विश्वका हिम नदीहरूमा ह्रास आउनेछ र जसको सीधै असर समाज र अर्थतन्त्रमा पर्नेछ। जैविक विविधतामा ठूलो ह्रास आउनेछ। सामाजिक द्वन्द्व र वातावरणीय ह्रास आउनेछ। अन्त्यमा, यसका असरबाट स्वच्छ पिउने पानी र खाद्यान्नको संकट निम्तिनुका साथै मानव सभ्यतामा ठूलो प्रश्न खडा गर्दै विश्वसामु ठूलो चुनौती थपिनेछ। विश्वव्यापी उष्णताको समाधानका निम्ति विश्वसमुदायबाट हरितगृह ग्यासहरूको उत्सर्जनको मात्रा घटाउन पहल हुनपर्छ। क्लोरोफ्लोरो कार्बन्सको उत्पादन र प्रयोगमा न्यूनीकरण गर्नुपर्दछ। वृक्षरोपण कार्यक्रमका साथै दिगो प्राकृतिक स्रोतको उपयोगमा विशेष जोड दिनुपर्छ। हरियो ऊर्जा प्रणालीलाई ऊर्जाको मुख्य आधार मानिनु पर्दछ। विश्वमा पृथ्वीको करिब ४० प्रतिशत जति भूभाग वनजंगल हुनु पर्दछ जो अहिले करिब २९ प्रतिशतमात्रै छ। यस सन्दर्भमा नेपालले हाम्रो वनको करिब ४६ प्रतिशत भूभाग पुयाउन सके वातावरणमा ठूलो योगदान हुनेछ। वृक्षरोपण कार्यक्रमलाई प्रत्येक वर्ष प्राथमिकता दिइनु पर्दछ। जीवाश्म इन्धन दहनको सट्टामा नवीकरणीय ऊर्जा सुरुआत गर्न ढिलाइ गर्नु हुँदैन। नेपालमा सौर्य र हावाबाट उत्पादन गर्न सकिने ऊर्जाको प्रयोग सबैभन्दा उत्तम हुन सक्छ। मानव स्वास्थ्यका लागि वायु प्रदूषण सबैभन्दा ठूलो वातावरणीय चुनौती देखिएको छ र जसका कारण विश्वभरबाट करिब ७० लाख मानिसको असामयिक मृत्यु हुने तथ्यांक देखिएको छ। विश्व स्वास्थ्य संगठनले निर्धारण गरेको हावाको स्तरभित्र विश्वको जम्मा १० प्रतिशत जनसंख्या मात्र स्वच्छ हावामा श्वास फेर्न पाउँछन् भने ९० प्रतिशत जनसंख्या कुनै न कुनै किसिकमबाट प्रदूषित हावामा सास फेर्न बाध्य छन्। विगत दशकहरूमा डीडीटी (डाइक्लोरो डाइफिनायल ट्राइक्लोरो इथेन) को प्रयोग कीटनाशक औषधिका रूपमा गरिएको थियो खासगरी मलेरिया उन्मूलनका निम्ति र यसको मात्रा अहिले पनि जीवजन्तुहरूमा जस्तै ह्वेलमाछा, बाघ, भालु, हरिण आदिमा भेटिने गरेको छ। र जुन खाद्य चक्रबाट मानिसको शरीरभित्र प्रवेश गरी नराम्ररी असर गर्दछ। यद्यपि यसको प्रयोग धेरै देशहरूले सन् १९७० ताका नै प्रतिबन्ध लगाइसकेका छन् तर कतिपय देशहरू अझै यसको प्रयोग गरिरहेका छन्। आजभोलि प्रशोधित खानाका कारण मानिसहरूमा विभिन्न समस्याहरू जस्तै उच्च रक्तचाप, मधुमेह, हृदयाघात, स्ट्रोक, न्यायिक दर्द, श्वासप्रश्वाससम्बन्धी समस्या र क्यान्सरजस्ता रोगको समस्याहरूबाट पीडित हुनेजस्ता धेरै तथ्यांकहरू देखिएका छन्। जैविक एवं पर्यावरणमैत्री कृषि प्रणालीलाई अँगाल्नुपर्ने आजको प्रमुख आवश्यकता हो। जसको फलस्वरूप मानव स्वास्थ्यमा ठूलो योगदान दिन सकिन्छ। यस किसिमको कृषि प्रणालीमा बिना हर्मोन, बिना एन्टिबायोटिक्स, बिना कीटनाशक औष्धि, बिना कृत्रिम रासायनिक मल तथा बिना आनुवंशिक परिवर्तन (जिन परिवर्तन) मा आधार बनाइनु पर्दछ। विश्वभरमा यस किसिमका प्रणालीको खाद्य आवश्यकताको माग धेरै भए पनि आपूर्ति भने न्यूनतम मात्रै छ। विश्वभरमा प्रतिवर्ष करिब एक लाख वर्ग किमि जति वनविनाश हुने गरेको छ। खासगरी वन विनाशका कारण र जमिनको प्रयोग परिवर्तनले गर्दा झन्डै १७ अर्ब मेट्रिकटन प्रतिवर्ष कार्बन उत्सर्जन हुने गर्दछ र जसले विश्वव्यापी उष्णतामा ठूलो योगदान पुयाउँछ। यसका लागि प्रायः उष्णकटिबन्धीय क्षेत्र बढी जिम्मेवार छन्। विश्व समुदायले वनरोपणमा प्राथमिकता दिई पृथ्वीको भूभागको करिब २९ प्रतिशतबाट ४० प्रतिशत पुयाउन सके विश्वको वातावरणमा ठूलो योगदान दिन सकिन्छ। उत्तरी धु्रवीय (आर्कटिक) समुद्री हिउँ ३० वर्ष अघिको तुलनामा आधा पग्लिसकेको छ र फलस्वरूप धु्रवीय भ्यालुको संख्या घट्दै आइरहेको छ। अन्टार्कटिका हिउँका दु्रत गतिमा पग्लिरहेका छन् र त्यहाँ पाइने पेङगुइनहरू ५० वर्षअघिको तुलनामा आधा कम भइसकेका छन्। हिमालयका हिम नदीहरू द्रुत गतिमा पग्लिरहेका छन् र फलस्वरूप समुद्री सतहको वृद्धि हुने क्रम जारी छ। समुद्रहरूले बढी तापक्रम अवशेषित र भण्डारण गरिरहेका छन् र समुद्रहरूले बढी कार्बनडाई अक्साइड अवशोषित गरिरहेका छन् फलस्वरूप समुद्रमा अम्लीकरण भई चट्टानलाई क्षति पुयाउँदै समुद्रको पारिस्थितिक प्रणाली खल्बलाइरहेका छन्। मानव क्रियाकलापहरूका कारण विश्वको वातावरण बिग्रिनुका साथै विभिन्न पारिस्थितिक प्रणालीहरू खल्बलिसकेका छन्। यसको समाधान लागि ढिलाइ भएको खण्डमा अकल्पनीय वातावरणीय परिस्थिति सिर्जना हुन सक्दछन। अन्तमा, आजको विश्व वातावरण दिवसको सन्दर्भमा विश्वव्यापी उष्णताको समाधानका निम्ति विश्वसमुदायबाट हरितगृह ग्यासहरूको उत्सर्जनको मात्रा घटाउन पहल गरिनु पर्दछ। क्लोरोफ्लोरो कार्बन्सको उत्पादन र प्रयोगमा न्यूनीकरण अथवा उन्मूलन गरिनुपर्दछ। जैविक एवं पर्यावरण मैत्री कृषि प्रणालीलाई प्राथमिकता दिइनुपर्दछ। नेपालको तर्फबाट हामी सबैले वृक्षरोपण कार्यक्रमलाई प्राथमिकता दिनुका साथै दिगो प्राकृतिक स्रोतको उपयोगमा विशेष जोड दिन हुनुपर्छ। वातावरणविद् डा भट्ट, टेक्सास ए ७ एम अन्तर्राष्ट्रिय विश्वविद्यालयका फ्याकल्टी हुन्।"
प्याट्रिक डे वाइल्ड नेपाली महिला फुटबल टिमको प्रशिक्षक,काठमाडौ : नेपाली महिला राष्ट्रिय फुटबल टिमको प्रमुख प्रशिक्षकमा बल्जियन प्रशिक्षक प्याट्रिक डे वाइल्ड नियुक्त भएका छन्। उनलाई महिला टिमको प्रमुख प्रशिक्षकमा नियुक्त गरिएको अखिल नेपाल संघ (एन्फा)ले जानकारी दिएको हो। एन्फाले २०८२ वैशाख ८ गते प्रो लाइसन्स प्राप्त प्रशिक्षकको लागि आवेदन माग गरेको थियो। आवेदनमा २१ वटा निवेदन परेका थिए। जसमा २ जना सटलिष्टमा परेका प्रशिक्षक मध्ये एन्फाले प्याट्रिकलाई महिला टिमको प्रशिक्षकको जिम्मेवारी सुम्पिएको हो। प्याट्रिक यसअघि नेपाल सुपर लिग (एनएसएल)मा काठमाडौं रेजर्सको प्रमुख प्रशिक्षक रहेका थिए। नवनियुक्त मुख्य प्रशिक्षकलाई एन्फाका महासचिव किरण राईले आज एन्फा कम्प्लेक्स सातदोबाटोमा नियुक्तिपत्र हस्तान्तरण गरेका हुन्। उनी प्रमुख प्रशिक्षक रहँदा हालसम्म महिला टिमकाे प्रशिक्षक रहेका राजेन्द्र तामाङ सहायक प्रशिक्षककाे रुपमा टिममा रहनेछन्।
हङकङसँग नेपालको बराबरी,"काठमाडौं : नेपालले अन्तर्राष्ट्रिय मैत्रीपूर्ण फुटबल खेलमा हङकङसँग बराबरी खेलेको छ। घरेलु टोली हङकङको नेसनल स्टेडियममा बिहीबार भएको खेलमा नेपालले हङकङलाई गोलरहित बराबरीमा रोकेको हो। हङकङले नेपालको पोस्ट्मा लगातार आक्रमण गरे पनि कप्तान तथा गोलरक्षक किरण चेम्जोङले उत्कृष्ट बचाउ गरेका थिए। जसका कारण हङकङले गोल गर्न सकेन। नेपालले पनि केही राम्रो अवसर बनाए पनि गोल भने गर्न सकेन। नेपालले रक्षात्मक खेल खेल्दै हङकङलाई बराबरीमा रोकेको हो। नेपालका मणि लामाले इन्जुरी समयमा दोस्रो पहेंलो (रातो) कार्डको सामना गर्दै मैदानबाट बाहिरिएका थिए। दोस्रो हाफको ८२औं मिनेटमा मुख्य शिक्षक म्याट रसले सिर्जनराज गौतमलाई अन्तर्राष्ट्रिय फुटबलमा डेब्यु गराएका थिए। उनी अञ्जन विष्टको स्थानमा मैदान प्रवेश गरेका थिए। नेपालले ३७ वर्षपछि हङकङसँग सिनियर स्तरमा फुटबल खेलेको हो। एएफसी एसियन कप छनोटको तयारीका लागि दुई राष्ट्रबीच मैत्रीपूर्ण खेल खेलिएको हो। एसियाली फुटबल महासंघ (एएफसी) एसियन कप छनोटअन्तर्गत लाओससँग जुन १० मा उसैको घरेलु मैदानमा प्रतिस्पर्धा गर्नेछ। किरण चेम्जोङको कप्तानीमा रहेको नेपाली टोलीमा रोहित चन्द, जिलेस्पीजंग कार्की, अनन्त तामाङ, अञ्जन विष्ट, अभिषेक लिम्बू, एरिक विष्ट, आयुष घलान, विमल पाण्डे, दीप कार्की, कृतिशरत्न छुन्जु, कुशल देउवा, मणिकुमार लामा, विशाल सुनार, मनिष डाँगी, लाकेन लिम्बू, रोहन कार्की, सनिश श्रेष्ठ, सिर्जनराज गौतम, सुमन श्रेष्ठ, सुवास बम ठकुरी, योगेश गुरुङ र सुमित श्रेष्ठ छन्।"
सद्भावको कोर्स रेकर्ड,"काठमाडौं : नेपालका नम्बर एक गल्फर सदभाव आचार्यको कोर्स रेकर्डमा नेपाल ए ले ११औं संस्करणको नेपाल एमेच्योर ओपन गल्फ च्याम्पियनसिपको टिम स्पर्धामा स्वर्ण पदक जितेको छ । नेपालका सदभाव र राहुल विश्वकर्माले ३६ होलको समाप्तीमा २४ अन्डर दुई सय ६४ को स्कोरमा स्वर्ण जितेको हो । गोकर्ण गल्फ क्लबमा सदभावले १२ अन्डर ६० को स्कोरसहित नयाँ कोर्स रेकर्ड बनाए । राहुलले ४ अन्डर ६८ स्कोर गरे । नेपालले १६ अन्डर एक सय २८ को स्कोर गर्दा भुटानलाई २४ स्ट्रोकको फराकिलो अन्तरले हरायो । निम दोर्जी तामाङ र डेचेन लेन्डुपको भुटानी टिम काउन्ट ब्याकमा दोस्रो भयो । भुटान र बंगलादेश इभनपार २८८ मा बराबरी भएपछि काउन्ट ब्याकमा नतिजा निकालिएको थियो । सफिकुल इस्लाम र मोहमद सहाब उद्दिन सम्मिलित बंगलादेशको टिमले कांस्य पदक पायो । च्याम्पियनसिपको दोस्रो दिन व्यक्तिगत स्पर्धामा सदभाव शीर्ष स्थानमा कायमै रहन सफल भए । ३६ होलको समाप्तीमा समग्रमा १८ अन्डर एक सय २६ को स्कोरमा सदभावले भारतका सुमित कोटवाललाई ८ स्ट्रोकले पछि पारेका छन् । सदभावले १२ अन्डर ६० को सानदार स्कोरमा प्रोफेसनल गल्फर शुक्रबहादुर राईको नाममा रहेको ११ अन्डर ६१ को रेकर्ड तोडेका थिए । शुक्रले सन् २०२३ को सूर्य नेपाल सेन्ट्रल ओपनमा सो रेकर्ड बनाएका थिए । कोर्स रेकर्ड बनाउने क्रममा सदभावले १२ बर्डी प्रहार गरे । फ्रन्ट र ब्याक नाइन दुवैमा ६ अन्डर ३० को स्कोर निकाले । सदभावले पहिलो होलमा बर्डी प्रहार गर्दै दोस्रो दिनको सुरूवात गरेका थिए । यसपछि तेस्रोदेखि छैटौं होलमा लगातार चार र नवौं होलमा पनि अर्को बर्डीको सफलता प्राप्त गरे । यसपछि ११औं देखि १५औं होलमा लगातार पाँच बर्डी प्रहार गर्दा शुक्रको रेकर्ड बराबरी गरेका थिए । १६औं र १७औं होलमा पार जोगाए । १८औं होलको बर्डीले कोर्स रेकर्ड बनाउन सफल भए । यो स्कोर उनको करियरको उत्कृष्ट प्रदर्शन हो । उनले गत वर्ष सूर्य नेपाल एनपिजिए टुर च्याम्पियनसिपमा ८ अन्डर ६४ को स्कोर निकालेका थिए । दोस्रो स्थानमा उक्लिएका सुमितले समग्रमा १० अन्डर एक सय ३४ स्कोर गरेका छन् । उनले ८ अन्डर ६४ को स्कोर बनाए । महिलातर्फ भारतकी अनन्थी विवेक समग्रमा ३ अन्डर एक सय ४१ अंकसहित शीर्ष स्थानमा छिन् । उनले भारतकै दिया कुमारलाई १४ स्ट्रोकले पछि पारेकी छन् । अनन्थीले २ अन्डर ७० को स्कोरमा खेल सकाइन् । तीन दिने ५४ होलको प्रतिस्पर्धामा नेपालसहित दक्षिण एसियाका बंगलादेश, भुटान, श्रीलंका र भारत गरी पाँच राष्ट्रका ५७ खेलाडीको सहभागिता रहेको छ ।"
"प्रदेशका योजनामा अनियमितता, संसदीय छानबिन समितिको माग गर्दै बैठक अवरुद्ध","जनकपुरधाम : प्रदेशका योजना बाँडफाँटमा संसदीय छानबिन समितिको माग गर्दै विपक्षी दलले मधेस प्रदेशसभाको पाँचौं अधिवेशनको पहिलो बैठक नै अवरुद्ध गरेका छन्। प्रदेशमा योजनाहरू बिक्री गरिएको र विभिन्न मन्त्रालयको बजेट खर्चमा अनियमितता भएको आरोप लगाउँदै विपक्षी दलहरूले संसदीय छानबिन समिति नबनेसम्म बैठक बस्न नदिने अडान राखेका हुन्। विपक्षीको अडानपछि सभामुख रामचन्द्र मण्डलले बुधबार बसेको प्रदेशसभाको बैठक स्थगित गरेका हुन्। बैठकको सुरुमै विपक्षी जनता समाजवादी पार्टी नेपाल (जसपा) का सांसदहरूले विरोध गरे। जसपाका प्रमुख सचेतक रामआशिष यादवले यसअघि सदनमा भएको सहमतिअनुसार सरकारले संसदीय छानबिन समिति गठन नगरेको भन्दै असन्तुष्टि जनाए। चौथो अधिवेशनको अन्तिम अर्थात् २२ औं बैठकमा सरकारले गरेको गडबडी र आर्थिक अनुशासन उल्लंघनका मामिलामा छानबिन गर्न संसदीय छानबिन समिति गठन गर्ने प्रस्ताव पास भएको थियो, जसपाका प्रमुख सचेतक यादवले भने, विपक्षी दलले समितिमा बस्ने सांसदहरूको नामसमेत पठाइसकेका छन्। तर, सत्तापक्षले अहिलेसम्म नाम दिएको छैन। १ महिना २४ दिन बित्दा पनि संसदीय छानबिन समिति गठन हुन सकेको छैन। यसको अर्थ के बुझ्ने ? सरकारले भ्रष्टाचारलाई निरन्तरता दिन खोजेको हो ? जसपाले अवरोध जनाउनेबित्तिकै सभामुख मण्डलले प्रदेशसभाको बैठक सुरु भएको एक मिनेटमै स्थगनको घोषणा गरे। संसदीय छानबिन समिति गठन गर्न प्रदेशसभाको बैठक बस्नुअघि नै सभामुख मण्डलको कार्यकक्षमा तीन घण्टा लामो छलफल भएको थियो। यस विषयमा तीन घण्टा लामो छलफल भएको हो। तर, निष्कर्ष निस्कन सकेन, सभामुख मण्डलले भने, फेरि औपचारिक र अनौपचारिक बैठक बसेर संसदीय छानबिन समिति गठनका मामिलामा सहमति जुटाउने प्रयास हुनेछ। गत चैत २१ गते मधेस प्रदेशसभाको गतिरोध हटाउनेबारे दलहरूबीच तीनबुँदे सहमति भएको थियो। प्रदेशसभा सचिवालयमा बसेको सर्वदलीय बैठकमा सदनमा उठेको योजना बिक्री वितरणका विषयमा सम्बन्धित मन्त्रीहरूले जवाफ दिने, संसदीय छानबिन समिति गठन गर्ने सहमति भएको थियो। यसअघि योजनाको चिठी कमिसन लिएर बेचिएको र अनाधिकृत तवरले वितरण गरिएको भन्दै संसदीय छानबिन समिति गठनको अडान राख्दै प्रमुख प्रतिपक्षी दल जसपा नेपाल र विपक्षी दल नेकपा माओवादी केन्द्रले प्रदेशसभाको बैठक चल्न दिएको थिएन। जसको कारण सदन अनिश्चित बनेको थियो। बेथितिविरुद्ध प्रतिपक्षले नाराबाजी गर्दै संसद् अवरुद्ध गर्ने र त्यसपछि छानबिन समिति गठन हुने तर, कार्यान्वयन नहुने परिपाटी मधेस प्रदेशमा निकै पुरानो छ। यसअघि पनि योजना खरिद बिक्रीको छानबिन गर्नुपर्ने माग उठेपछि सत्ता र प्रतिपक्षीको अडानका बीच मधेस प्रदेशसभामा संसदीय छानबिन समिति गठन भएको थियो। तत्कालीन प्रतिपक्षी एमालेको मागअनुसार सरोजकुमार यादव नेतृत्वको सरकारका तत्कालीन अर्थमन्त्री सञ्जयकुमार यादवले वित्तीय अनुशासनविपरीत काम गरेको भन्दै छानबिन भएको थियो। उनीमाथि २०८० असारको पहिलो र दोस्रो साता विभिन्न कार्यालयमा ठूलो रकम रकमान्तर र कमिसन लेनदेनको आधारमा ससर्त अनुदानको रकम स्थानीय तहलाई पठाएको आरोप लगाइएको थियो। लोसपा संसदीय दलका उपनेता उपेन्द्र महतोको संयोजकत्वमा गठित विशेष संसदीय छानबिन समितिले प्रतिवेदन बुझाएको ६ महिना बितिसके पनि सभामुख मण्डलले सो प्रतिवेदन हालसम्म सदनमा प्रस्तुतसमेत गरेका छैनन्। न त त्यसको कार्यान्वयनका लागि सरकारलाई सिफारिस नै गरेका छन्। मधेसमा प्रदेश सरकार गठन भएको ६ वर्षभित्र पाँच पटक गठन भए पनि उपभोक्ता समितिहरूको भुक्तानीबाहेक संसदीय विशेष छानबिन समितिको कुनै पनि प्रतिवेदन कार्यान्वयन भएको छैन। प्रदेशसभा र सरकार स्थापनाकै समयमा जनकपुर चुरोट कारखाना र शैक्षिक तालिम केन्द्रको मर्मत सम्भारमा अनियमितता र उपभोक्ता समितिले गरेको कामभन्दा बढी भुक्तानीका लागि सिफारिस गर्ने कर्मचारीहरूमाथि कारबाही र वित्तीय अनुशासनविपरीत काम गर्ने मन्त्रीहरूमाथि कारबाहीका लागि विशेष संसदीय छानबिन समितिको प्रतिवेदन कार्यान्वयन भएको छैन।"
आगामी वर्षको बजेट कार्यान्वयनको गृहकार्य सुरु,"काठमाडौं : अर्थ मन्त्रालयले आगामी वर्षको बजेट कार्यान्वयनको गृहकार्य सुरु गरेको छ। अर्थ मन्त्रालयमा आयोजित बैठकमा नीति तथा कार्यक्रम, बजेट र माइलस्टोनबीच तादम्यता मिलाइ कार्य योजना बनाएर कार्यान्वयन गर्ने गृहकार्य सुरु भएको हो। उपप्रधानमन्त्री एवं अर्थमन्त्री विष्णुप्रसाद पौडेलले बजेट वक्तव्यमा समावेश भएका कार्यक्रम तथा आयोजनाका लागि खरिदसम्बन्धी तयारी कार्य अघि बढाउन निर्देशन दिएका छन्। बजेट स्वीकृत भएलगत्तै सम्झौता गर्न सकिने गरी तयारी गर्दा छिटो काम गर्न सहज हुने उनको भनाइ छ। मुख्य सचिव एकनारायण अर्यालले खरिद प्रक्रिया अघि बढाउन थप ऐन कानुन जरुरी नभएको उल्लेख गर्दै बजेटमा उल्लेख भए अनुसार खरिदका लागि तयारी प्रक्रिया अघि बढाउँदा हुने धारणा व्यक्त गरे। बैठकमा चालू आर्थिक वर्षको पुँजीगत खर्च वृद्धिमा विशेष ध्यान दिनेबारे पनि छलफल भएको थियो। बैठकमा अर्थ सचिव घनश्याम उपाध्यायले स्रोत सुनिश्चितता भएका र आवश्यक कागजात भएका योजना तथा कार्यक्रमको सम्बन्धमा रकमान्तर लगायतका विषयमा अर्थ मन्त्रालयले तत्काल सहजीकरण गर्ने बताए। उनले स्रोत सहमति भएका र कागजात पुरा भएका आयोजना तथा कार्यक्रमको सम्बन्धमा सहजीकरणका लागि आवश्यक परे बिदा र शनिबारको दिन पनि काम गर्ने बताउँदै प्रक्रिया पुगेका र हुन सक्ने काम मात्र अर्थ मन्त्रालयमा पठाउन सम्बन्धित मन्त्रालयका सचिवहरूलाई अनुरोध गरे। बैठकमा भौतिक पूर्वाधार तथा यातायात मन्त्रालय, जल स्रोत तथा सिँचाइ मन्त्रालय, खानेपानी मन्त्रालय लगायतका सचिवहरू उपस्थिति थिए।"
लगानी बोर्डको ६४ औँ बैठक : मुक्तिनाथ केबलकार परियोजनाको लगानी स्वीकृत,"काठमाडौं : लगानी बोर्ड नेपालको ६४ औँ बैठकले मुक्तिनाथ केबलकार परियोजनाको लगानी स्वीकृतिलगायत विभिन्न परियोजना अघि बढाउने निर्णय गरेको छ। प्रधानमन्त्री एवं बोर्डका अध्यक्ष केपी शर्मा ओलीका अध्यक्षतामा आज प्रधानमन्त्री निवास, बालुवाटारमा भएको बैठकले पर्वतको सेराफाँट (वीरेठाँटीनयाँ पुल)देखि मुस्ताङको मुक्तिनाथसम्म सात स्थानमा स्टेशनसहित ८१ दशमलव ०४१ किलोमिटरको लामो केबलकार निर्माणका लागि लगानी स्वीकृत भएको हो। ५७ अर्ब ६४ करोड ३७ लाख रुपैयाँ लगत रहने उक्त परियोजना निर्माण, स्वामित्वकरण, सञ्चालन र हस्तान्तरण (बुट) ढाँचामा मुक्तिनाथ दर्शन प्रालिले निर्माण गर्न प्रस्ताव गरेको थियो। बैठकले उक्त प्रालिसँग परियोजना विकासको सम्झौताको शर्त आदि विषयमा वार्ता गर्न बोर्डका प्रमुख कार्यकारी निर्देशक सुशील ज्ञवालीको संयोजकत्वमा समिति गठन गरेको छ। उक्त केबलकार सञ्चालनमा आएमा स्थानीयस्तरमा ठूलो मात्रामा पर्यटक र रोजगारी वृद्धि हुने अपेक्षा गरिएको छ। बैठकले सात सय ५० मेगावाट क्षमताको १६० अर्ब लगानी रहने पश्चिम सेती जलाशययुक्त आयोजनाको विस्तृत प्रतिवेदन प्रतिवेदन थप अध्ययन गर्ने, नेपालमा रेलमार्ग क्षेत्रमा सहकार्यका लागि अध्ययन गर्न दक्षिण कोरियाको कोरेल संस्थासँग गरिने सम्झौताको मस्यौदा मन्त्रिपरिषदबाट स्वीकृति लिने निर्णय पनि गरेको छ। यस्तै ४३ दशमलव २ मेगावाटको छिलुङ खोला जलविद्युत आयोजना, २१६ मोगावाटको बझाङ माथिल्लो सेती जलविद्युत आयोजना र ४४ मोगावाटको बकान खोला जलविद्युत परियोजनाको लगानी स्वीकृतिको निर्णय बोर्डबाट भएको छ। बैठकले जनकपुरमा रिफाइन इडिबल ओयल (खानेतेल) उद्योग र विभिन्न स्थानमा सूचना प्रविधि उद्यान स्थापनाका लागि प्राप्त प्रस्तावहरू अघि बढाउने निर्णय पनि गरेको छ।"
एकैपटक १४ सिँचाइ योजनाको निर्माण,"नुवाकोट : नुवाकोटको तारकेश्वरमा एकैपटक १४ वटा सिँचाइ योजनाको निर्माण गरिएको छ । यससँगै विभिन्न फाँटमा सिँचाइ सुविधा पुगेको छ । तारकेश्वर गाउँपालिका ४ र ५ मा १४ वटा सिँचाइ योजनाहरूको निर्माण सम्पन्न भएको हो । बुधसिंह फाँट, कालीमाटी फाँट र हल्ले फाँटको कृषि उत्पादनका लागि आवश्यक १४ सिँचाइ योजनाहरूको निर्माणसँगै जनप्रतिनिधि, प्राविधिक तथा सर्वसाधारणले निरीक्षण गरेका छन् । अध्यक्ष अधिकारीले उक्त योजनाहरूबाट तारकेश्वरको कृषि उत्पादनमा महŒवपूर्ण उपलब्धि हासिल भएकोे विश्वास व्यक्त गरे । उनले तारकेश्वरमा अब अन्न तथा तरकारी उत्पादनसमेत बढ्ने बताए । गत वर्षात्मा आएको भीषण बाढीपहिरोले खोला किनाराका फाँटहरूमा सिँचाइ प्रणाली क्षत्विक्षत हुँदा कृषि उत्पादनमा गम्भीर असर परेको थियो । सिँचाइ प्रणालीको पुनर्निर्माण गरिएसँगै उक्त क्षेत्रका कृषकहरू उत्साहित भएका छन् । किसानको मागबमोजिम अध्यक्ष शिव अधिकारी (अविरल) सहित जनप्रतिनिधि र प्राविधिकहरूको टोलीले यसअघि नै आयोजनाहरूको प्रारम्भिक प्रविधिक सर्वेक्षण गरेर सिँचाइ आवश्यक रहेको ठहर गरेको थियो । सर्भेक्षणपछि अध्यक्ष अधिकारीले काम सुरु गरी छिटो काम सम्पन्न गर्न निर्देशन दिएका थिए ।"
प्रि ओपन सेसनमा नेप्से परिसूचक ३ अंक बढीले घट्यो,काठमाडौं : प्रि ओपन सेसनमा नेप्से परिसूचक सामान्य अंकले घटेर बन्द भएको छ। साताको अन्तिम कारोबार दिन बिहीबार प्रि ओपन सेसनमा परिसूचक ३१० अंकले घटेर २६४३८५ विन्दुमा पुगेको छ। यो समयमा ३९ वटा स्क्रिप्सको ७६ हजार २३७ कित्ता सेयर ३ करोड ८७ लाख ६४ हजार ९०८ रुपैयाँमा खरिद बिक्री भए। कारोबारमा आएकामध्ये १६ वटा स्टक्सको मूल्य बढ्दा १८ वटाको घट्यो। बाँकी दुई स्टक्सको मूल्य भने यो समयमा स्थिर रह्यो।
यार्सा संकलन छोडेर योजना तर्जुमामा गाउँले,"मुगु : हुन त यतिबेला मुगुमा यार्सा संकलनको समय हो। गाउँ नै रित्तो बनाएर गाउँलेहरू यार्सा संकलन गर्न जान्छन्। तर, गाउँपालिकाले योजना तर्जुमा तथा विकास निर्माणका छलफलमा सहभागी हुन गाउँलेलाई अनिवार्य गरेको छ। यस्ता छलफलमा सहभागी नहुनेलाई गाउँपालिकाले जरिबाना नै तिराउने निर्णय गरेपछि गाउँलेहरू यार्सा संकलन छोडेर गाउँ फर्कन थालेका छन्। जिल्लाको पूर्वी क्षेत्रमा पर्ने मुगुम कार्मारोङ गाउँपालिकाकाले आफ्ना टोलबस्तीमा हुने योजना तर्जुमाका छलफल र विकास निर्माणमा स्थानीयको सहभागिता अनिवार्य गरेको छ। सहभागी नहुनेलाई जरिबाना तोकेपछि गाउँलेहरू यार्सा संकलनको समय छोट्ट्याएर बस्तीमा आउन थालेका हुन्। मुगुम कार्मारोङ गाउँपालिकाका ९ वडामा १७ वटा बस्ती छन्। ती बस्तीमा क्षेत्री र लामा समुदायको बसोबास छ। जेठको पहिलो सातादेखि असार दोस्रो सातासम्म यहाँका समुदाय यार्सा संकलनका लागि पाटन क्षेत्रमै हुन्छन्। गाउँमा वृद्धवृद्धा र बालबालिकामात्र हुने गर्छन्। यही कारण विकास निर्माणका काम सम्पन्न गर्न टोलबस्तीमा गरिनुपर्ने योजना तर्जुमाका छलफलमा बाधा पुग्ने गर्छ। त्यसैकारण यस्ता कार्यमा प्रत्येक घरधुरीको अनिवार्य सहभागिता हुनुपर्ने र सहभागी नहुनेलाई २० हजारसम्म वडाले जरिबाना तोक्यो। त्यही जरिबानाको डरले यार्सा संकलन गर्न हिँडेकाहरू योजना तर्जुमा र विकास निर्माणकार्यमा सहभागी हुन थालेका हुन्। आउँदो आर्थिक वर्ष २०८२८३ का लागि मुगुम कार्मारोङ गाउँपालिकाले आफ्ना वडाका बस्ती र टोलमा योजना तर्जुमाका छलफल र गोष्ठी सुरु गरिसकेको छ। यस आर्थिक वर्षका लागि तोकिएका विकास निर्माणका कामको ६७ महिनाअघि नै सम्झौता भइसकेका छन्। सम्झौता भइसकेर पनि निमार्णकार्य ढिलाइ हुन थालेपछि असार ३ देखि ५ गतेसम्म सम्भौता भएका काम सम्पन्न गर्न र टोलबस्तीमा हुने योजना तर्जुमा गोष्ठीमा सबैको समान सहभागिताका लागि अनिवार्यता गरेपछि स्थानीयले सबै खाले कार्यमा सहभागिता जनाउन थालेका मुगुम कार्मारोङ गाउँपालिकाका उपाध्यक्ष छिरिङ पुटिक लामाले बताइन्। पहिले योजना छनोट कहाँ कुन ठाउँबाट हुन्थ्यो, कसैलाई थाहा हँुदैनथियो। अहिले हाम्रो पालिकाका सबै वडा बस्तीमा बजेट सभा हुनुपुर्व वडाका बस्तीमै पुगेर योजना तर्जुमा हँुदै आएको छ। उक्त कार्यक्रममा सबैको सहभागिता हुने भएकाले योजना तथा कार्यक्रमसमेत आवश्यकताअुनुसार छनोट हुने र यसले सबै घरधुरी समुदाय लाभान्वित हुन्छन्, मुगुम कार्मारोङ३ का वडाध्यक्ष पासाङ लामाले भने। यार्सा संकलन गरेर आम्दानी हुने भनेकै यही समय हो। जेठ १५ देखि असार १५ सम्म हामीहरू पाटन क्षेत्रमा यार्सालगायत अन्य जडीबुटी संकलनतिरै व्यस्त हुन्छौं। हाम्रो मुख्य आम्दानीको स्रोत पनि यही हो। गाउँका सबै पाटनतिर हिँडेपछि असार मसान्त अगाडि नै सम्पन्न गरिनुपर्ने विकास निर्माणका कार्य सबै रोकिने र बजेट फिर्ता जान्छ। त्यसैले वडाले गाउँमा सञ्चालन गर्ने सबै खाले विकास निमार्णका योजनामा प्रत्येक घरधुरीलाई अनिवार्य सहभागिताका लागि भनियो। आउँदो आर्थिक वर्षका बजेटका लागि समस्या पहिचान गरी योजना छनोट गर्नुपर्ने देखियो, सहभागी नहुनेलाई २० हजार जरिबाना तोकेपछि जरिबाना तिर्नुभन्दा यार्सा संकलनको समय छोट्ट्याएर गाउँमा पुगेका मुगुम कार्मारोङ४ का कार्तिग्याक खानेपानी उपभोक्ता समितिका अध्यक्ष छिटुप लामाले बताए। टोलबस्तीमै योजना छनोट हुँदा हर्षित मुगुमका चार स्थानीय तहमध्ये मुगुम कार्मारोङ गाउँपालिकाले आफ्ना ९ वटै वडाका टोलबस्तीमा पुगेर योजना तर्जुमाका छलफल, गोष्ठीको आयोजना गरेपछि वृद्धवृद्धा र अपांगता भएका व्यक्ति हर्षित भएका छन्। यी गाउँपालिकामा स्थानीय पूर्वाधार सहयोग परियोजना लागू भएपछि हरेक आर्थिक वर्षका लागि ल्याइने बजेटमा टोल समुदायको आवश्यकता पहिचानका लागि टोलबस्तीमै पुगेर योजना तर्जमाका छलफल गर्दा आफ्ना आवश्यकता र मुद्दालाई राख्न पाइने भएकाले सबैभन्दा बढी वृद्धवृद्धा र अपांगता भएका व्यक्तिहरू हर्षित भएका हुन्। टोलबस्तीमै योजना तर्जुमाको छलफल हुँदा सबैको समान सहभागिता हुने र विकास निमार्णका योजना तथा कार्यक्रम प्राथमिकतामा पर्ने भएकाले टोलबस्तीमै छलफललाई प्राथमिकतामा राखिएको गाउँपालिकाले जनाएको छ। मुगुम कार्मारोङ गाउँपालिका४ का ९४ वर्षीय कार्माछिरिङ तामाङ भन्छन्, हामी वृद्धवृद्धाका थुप्रै समस्या छन्। यी समस्या लिएर वडा पालिकादेखि गाउँपालिकासम्म हामी पुग्न सक्दैनांै। पुगे पनि हाम्रो समस्या कसैले सुनिदिँदैनन्। टोलबस्तीमै पुगेर यस्ता छलफल हुँदा वृद्धवृद्धा, बालबालिका, अपांगता भएका व्यक्तिदेखि सबैका समस्यालाई सहजै राख्न सकिने र सबैको सहभागिता हुने हुँदा छलफलमा सही निष्कर्ष आउने उनले बताए। गाउँघरका योजना माग्न पालिका वडादेखि पालिका केन्द्रसम्म धाउनु पथ्र्यो। हाम्रा समस्या कसैले सुन्दैनथिए। आवश्यकता एउटा, योजना अर्को आउँथ्यो। तर अहिले बस्तीका मुख्य समस्या पहिचान गरी योजना छनोट हुने भएकाले सबैभन्दा बढी अपांगता भएका व्यक्तिहरूको मुद्दालाई बस्तीमा हुने यस्ता खाले गतिविधिले केही राहत महसुस भएको छ, सोही गाउँपालिका४ कार्ती गाउँका नोर्बेल तामाङले बताए। पूर्वाधार सहयोग परियोजनाका कर्मचारीहरूको सहजकीरणमा टोलबस्तीमा योजना तर्जुमा हुने गर्दै आएको छ। टोलबस्तीबाट छनोट भई आएका योजना तथा कार्यक्रमलाई वडा पालिकाका जनप्रतिनिधिले प्राथमिकीकरणमा राख्दै गाउँसभाले पारित गर्ने भएकाले बस्तीबाट छनोट भएका योजनाको सुनिश्चित हुने गाउँपालिकाका प्रमुख प्रशासकीय अधिकृत शुभाष रावलले बताए। मुगुम कार्मारोङ गाउँपालिकामा स्थानीय पूर्वाधार कार्यक्रम लागू भएको छ। योजना तर्जुमा दिग्दर्शन २०७५ अनुसार स्थानीय स्तरका टोल, बस्ती वडादेखि गाउँसभासम्म योजनाको कार्यान्वयन गर्न सात चरणका प्रक्रियाहरू पूरा गर्दै सम्बन्धित योजनालाई प्रथामिकीकरण गर्नुपर्ने हुन्छ। स्थानीय निकायलाई यो अधिकार हस्तान्तरण गरिएको पहिलो कार्यकाल सकिएर दोस्रो कार्यकालको मध्यान्तरमा पुगिसक्दासमेत मुगुका चार स्थानीय तहमध्ये मुगुम कार्मारोङ गाउँपालिकाले यो दिग्दर्शन अक्षरशः पालना गर्ने पहिलो गाउँपालिका भएको अध्यक्ष छिरिङ क्याप्ने लामाले बताए।"
"गण्डकी प्रदेशको नीति तथा कार्यक्रम : कृषि, पर्यटन, रोजगारी सिर्जना र पूर्वाधारमा जोड","पोखरा : गण्डकी प्रदेश सरकारले आर्थिक वर्ष २०८२८३ को नीति तथा कार्यक्रम ल्याएको छ । गण्डकी प्रदेश प्रमुख डिल्लाराज भट्टले बुधबार प्रदेशसभामा नीति तथा कार्यक्रम वाचन गर्ने क्रममा कृषि, पर्यटन, रोजगारी सिर्जना र पूर्वाधारमा जोड दिएका हुन् । यसैगरी, पूर्वाधार विकास र डिजिटल गभर्नेन्सलाई पनि प्राथमिकता दिइएको छ । आर्थिक समृद्धि, सामाजिक न्याय र सुशासन मूलमन्त्रका साथ अघि बढ्ने पनि नीति तथा कार्यक्रममा प्रतिबद्धता जनाइएको छ । उत्पादनभन्दा आर्यातमा निर्भर रहेको समग्र देशको वर्तमान अवस्थामा छ । गण्डकी प्रदेश सरकरको नीति तथा कार्यक्रममा घरेलु उत्पादनमा आत्मनिर्भरता, युवामैत्री उद्यमशीलता, महिला सशक्तीकरण, प्रविधिको प्रयोगमार्फत सेवा प्रवाहमा सुधार, तथा स्वास्थ्य र शिक्षा क्षेत्रमा गुणस्तरात्मक सुधारका योजना ल्याउने उल्लेख छ । यस्तै, गरी भूगोलअनुसारको विकास, साना तथा घरेलु उद्योग प्रवर्धन, जलविद्यत् परियोजना र वैकल्पिक ऊर्जामा लगानी र निजी क्षेत्रसँगको सहकार्यमा रोजगारी सिर्जनाको लक्ष्य राखिएको छ । गण्डकी प्रदेशको राजधानी सहर पोखरा देशकै पर्यटकीय राजधानी हो । नीति तथा कार्यक्रममा पर्यटनलाई आर्थिक समृद्धिको प्रमुख आधार मान्दै पर्यटकीय पूर्वाधार निर्माण, प्रवर्धन र अन्तर्राष्ट्रिय बजारमा ब्रान्डिङ गर्ने योजनासमेत ल्याइएको छ । पर्यटन पूर्वाधारका तुलनामा पर्यटक आगमनमा कमी आउँदा समस्या ग्रस्त अवस्थामा रहेको पोखराको पर्यटन उद्योगलाई बचाउने योजना बजेटमा आउनुपर्ने पोखराका पर्यटन व्यवसायीले बताइरहेका छन् । पोखराको पर्यटन पूर्वाधारमा मात्रै ७ खर्ब रुपैयाँभन्दा बढी रहेको पोखरा पर्यटन परिषद्का पूर्वअध्यक्ष पोमनारायण श्रेष्ठले बताए । होटल, रेस्टुरेन्ट, अल्ट्रालाइट, प्याराग्लाइडिङ, जिप लाइन, बन्जीलगायत पर्यटकीय पूर्वाधारमा गण्डकी प्रदेशभरि करिब ८ अर्ब रुपैयाँको लगानी रहेको पनि उनले बताए । पर्यटकीय पूर्वाधारअनुसार पर्यटकको आगमन कमी हुँदा पर्यटकीय पूर्वाधारमा भएको लगानी जोखिममा रहेको पनि व्यवसायी बताउँछन् । कृषि उत्पादन बढाउन भूमि बैंक स्थापना गरी बाँझो रहेको जमिनको सदुपयोग गर्ने नीति सरकारले लिएको छ । यसैगरी चक्लाबन्दी गह्रा सुधार, सामूहिक खेती प्राणालीलाई प्रोत्साहनको साथै भूमिको समुचित प्रयोगका लागि प्रदेश स्तरीय भू उपयोग रणनीति योजना तजुमा गरिने पनि उल्लेख छ ।"
"घरजग्गा खरिद बिक्रीको कारोबारमा कडाई, सरकारको निर्देशन कार्यान्वयनमा चुनौती","काठमाडौं : कोभिडपछि थलिएको घरजग्गा कारोबार विस्तारै लयमा फर्किँदै छ। तर, सरकारले कालोधन रोक्न भन्दै यो व्यवसायलाई बैंकिङ प्रणालीमा कस्ने नीति सार्वजनिक गरेको छ। भूमि व्यवस्था तथा अभिलेख विभागले सम्पत्ति शुद्धीकरण तथा आतंकवाद क्रियाकलापमा वित्तीय लगानी निवारण सम्बन्धमा जारी गरेको निर्देशनमा घरजग्गा किन्ने र बेच्ने दुबैको बैंक स्टेटमेन्ट अनिवार्य हुनुपर्ने नयाँ व्यवस्था गरेको छ। यसले घर जग्गा कारोबारलाई शुद्धीकरण गर्न खोजेको सरकारको दाबी छ। तर, औपचारिकअनौपचारिक दुवै रूपमा कारोबार भइरहेको यो व्यवसायमा गम्भीर असर पुर्याउने र त्यसले मुलुककै अर्थतन्त्रमा नकारात्मक असर पुर्याइने त होइन भन्नेमा सरोकारवालाहरूको चिन्ता र चासो छ। सरकारले सम्पत्ति शुद्धीकरण (मनी लाउन्डरिङ) तथा आतंकवादी क्रियाकलापमा वित्तीय लगानी निवारण सम्बन्धमा निर्देशन जारी गर्दै घरजग्गा कारोबारमा कडाइ गरेको हो। सरकारले कस्दा यो व्यवसाय प्रणालीमा आए पनि यसले अर्थतन्त्रमा के असर पार्छ भन्ने विषयमा बहस सुरु भएको छ। यो प्रणाली लागू गर्न गाह्रो हुने भन्दै कतिपय लागू नहुँदै पुनर्विचार गर्न दबाबसमेत दिन थालेका छन्। घरजग्गा खरिद गर्दा जतिमा खरिद गरेको हो त्यति नै कारोबारमा देखाउने र बिक्री गर्दा बेचेको मूल्यभन्दा अत्याधिक बढी देखाई आर्जेको देखाउने एक हिसावले कारोबार भइरहेको छ।भूमि व्यवस्था तथा अभिलेख विभागले जारी निर्देशनमा १० लाखदेखि माथि ५० लाख रुपैयाँसम्मको कारोबार बैंकिङ प्रणाली वा विद्युतीय भुक्तानी प्रणालीमार्फत गर्नुपर्ने व्यवस्था गरिएको छ। तर, ५० लाख रुपैयाँभन्दा बढी रकमको कारोबार विद्युतीय भुक्तानी प्रणालीमार्फत सोझै र चेकमार्फत गर्दा बिक्रीकर्ताको नाममा तयार गरिएको गुड फर पेमेन्ट चेकमार्फत गर्नुपर्ने नयाँ व्यवस्था गरिएको छ। घरजग्गा खरिद बिक्रीको कारोबार गर्दा सूचक संस्थाले खरिदकर्ताको बैंक खाताबाट बिक्रीकर्ताको बैंक खातामा कारोबार बराबरको रकम जम्मा भएको प्रमाण बैंक विवरण लिखत साथ संलग्न गर्नुपर्ने प्रावधान गरिएको छ। राजस्व खातामा जम्मा गर्नुपर्ने बैंकमार्फत राजस्व दाखिला गर्ने व्यवस्था भएका कार्यालयको हकमा १० लाखभन्दा बढीको घर जग्गा खरिद बिक्रीको कारोबार गर्दा लाग्ने रजिष्ट्रेसन बापतको शुल्क र दस्तुर खरिदकर्ताको खाताबाट जम्मा गर्नुपर्ने निर्देशनमा उल्लेख छ। लाभकर बापतको राजस्व बिक्रीकर्ताको खाताबाट सम्बन्धित कार्यालयले तोकिदिएको राजस्व खातामा जम्मा गर्नुपर्ने व्यवस्था गरिएको छ। बैनाबट्टामा कडाइ बैनाबट्टाको कागजमा तोकिएको कुरा स्पष्ट खुलाउने पर्ने व्यवस्था गरिएको छ। घरजग्गा खरिद बिक्रीको कारोबार गर्दा स्थानीय तहले प्रमाणित गरेको बैनाबट्टाकोे कागज पेस गरेमा १० लाख रुपैयाँभन्दा बढीको बैनाबट्टा भएको भए त्यस्तो रकम खरिदकर्ताको बैंक खाताबाट बिक्रीकर्ताको बैंक खातामा बैंकिङ वा विद्युतीय कारोबार प्रणालीमार्फत लेनदेन भएको विवरण कागजसाथ पेस गर्नुपर्ने व्यवस्था गरिएको छ। तीन करोडभन्दा बढी कारोबारको विवरण वित्तीय जानकारी राष्ट्र बैंकमा पठाउनुपर्ने घर जग्गाको खरिद बिक्री गर्ने खरिदकर्ता वा बिक्रीकर्ताले १ दिनमा १ पटक वा पटकपटक गरी तीन करोड वा सोभन्दा बढी रकमको घरजग्गा खरिद वा बिक्री गर्दा कार्यालयले त्यो विवरण नेपाल राष्ट्र बैंकको वित्तीय जानकारी एकाइमा पठाउनुपर्ने व्यवस्था गरिएको छ। शंकास्पद कारोबारको विवरण राष्ट्र बैंक पठाउनुपर्ने : घर जग्गा खरिद वा बिक्रीको कारोबार शंकास्पद देखिएमा कार्यालय र सूचक संस्थाले सोको जानकारी नेपाल राष्ट्र बैंक वित्तीय जानकारी इकाइमा पठाउनुपर्ने व्यवस्था गरिएको छ। निर्देशनको पालना गर्ने दायित्व यस निर्देशनको पालना गर्ने दायित्व घर जग्गा खरिद र बिक्रीकर्ता, सूचक संस्था र कार्यालयको हुनेछ। भूमि व्यवस्थापन तथा अभिलेख विभागले यस निर्देशनको पालना भए नभएको अनुगमन गर्ने छ। अनुगमन गर्दा निर्देशनविपरीत भएको पाइएमा ऐन र नियमावलीबमोजिम कारबाहीको प्रक्रिया अगाडि बढाउने पनि नयाँ व्यवस्थामा उल्लेख छ। यसको निर्देशनको व्याख्या र संशोधन गर्ने अधिकार भूमि व्यवस्थापन तथा अभिलेख विभागलाई हुने निर्देशनमा उल्लेख छ। यो नयाँ निर्देशन खारेजी र बचाउ भूमि व्यवस्थापन तथा अभिलेख विभागबाट २०८१ जेठ १७ मा जारी भएको निर्देशन खारेज गरिएको छ। उक्त निर्देशनबमोजिम भए गरेका काम यसै निर्देशनबमोजिम भए गरेको मानिनेछ। विभाग महानिर्देशक शिवप्रसाद रेग्मीले सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण सम्बन्धमा जारी गरिएको निर्देशन आवश्यक कार्यान्वयनका पठाइएको सकिएको निर्देशनमा भनेका छन्। यो व्यवस्थामा विषयमा विभागबाट २०८२ जेठ १३ मा स्वीकृत गरी जारी गरिएको छ। विभागलाई सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण र सोसँग सम्बन्धित अन्तर्राष्ट्रिय मापदण्ड बमोजिम कार्य गर्न वा गराउन सूचक संस्थालाई आदेश वा निर्देशन जारी गर्न वा मापदण्ड बनाइ लागू गर्न सक्ने अधिकार सम्पत्ति शुद्धीकरण (मनी लाउन्डरिङ निवारण ऐन) ले दिएको छ। यही अधिकारको प्रयोग गरी विभागले यो निर्देशन जारी गरेको हो। जग्गा कारोबारमा केवाइसी फाराम अनिवार्य सूचक संस्थाले घरजग्गा खरिद बिक्रीको कारोबार गर्दा क्रेता तथा विक्रेता दुवैको केवाइसी फाराम भर्न लगाई लिखतसाथ सिष्टममा अपलोड गर्नुपर्ने प्रावधान पनि छ। केवाइसी फाराम भूसेवा केन्द्र लागू भएका कार्यालयमा भूसेवा केन्द्रले र लागू नभएका कार्यालयमा कार्यालयको सर्भिस डेक्सले भर्न लगाई लिखतसाथ सिष्टममा अपलोड गर्नुपर्ने निर्देशनमा उल्लेख छ। भूसेवा केन्द्रले केवाइसी फाराम भरी पेस गर्नुपर्ने छ। नयाँ भूसेवा केन्द्र दर्ता गर्न चाहने व्यक्ति वा संस्था र पुराना भूसेवा केन्द्रको नवीकरण गर्न संचालकले केवाइसी फाराम भर्न लगाई कार्यालयले सुरक्षित राख्नुपर्ने व्यवस्था गरिएको छ। यो निर्देशन जारी गरेको छ। कतिपय मालपोत कार्यालय यो व्यवस्था जेठ २२ गतेबाटै लागू गर्ने बताएका छन्। मालपोत कार्यालय कलंकीले सूचना नै प्रकाशित गरेर विभागले निर्देशन बमोजिमको प्रक्रिया पूरा गरेर मात्र लिखत पेस गर्न सूचना जारी गरेको छ। कार्यान्वयनमा चुनौती यो व्यवस्था लागू गर्न चुनौती छ। सम्पत्ति शुद्धीकरण नियम पालना नगरेको कारण फाइनान्सियल एक्सन टास्क फोर्स (एफएटीएफ) को एसिया प्रशान्त समूह (एपिजी) ले नेपाललाई दुई वर्षका लागि दोस्रो पटक ग्रे लिस्टमा राखेको छ। यदी अब २० महिनामा तोकेको सर्त पूरा नगरेमा कालोसूचीमा गर्नेछ। तर, सरकारले ग्रे लिस्टबाट हटाउनको यो नीति अख्तियार गरेको छ। सम्पत्ति शुद्धीकरणमा ग्रे लिस्टमा परेका कारणले सरकारले घर जग्गा कारोबारमा कसेको हो। तर, यो व्यवस्था सर्वसाधारण वा निम्न वर्गलाई मारमा नै पार्ने छ। भूमि व्यवस्था, सहकारी तथा गरिबी निवारण मन्त्रालय स्रोत पनि यो १० लाख वा सोभन्दा माथिको कारोबार बैंकबाट देखाउने पर्ने व्यवस्था कार्यान्वयनमा चुनौती रहेको बताउँछ। अझै पनि धेरैजसो निम्न तथा तल्लो वर्गका जनताको बैंक खाता छैन। स्रोत भन्छ, सम्पत्ति शुद्धीकरणको केसमा यो व्यवस्था राम्रो हो, तर निम्न तथा तल्लो वर्गका जनताको बैंक खाता नै छैन, जसले गर्दा कार्यान्वयनमा भने चुनौती छ। यो व्यवस्थाले तल्लो वर्गमा अप्ठ्यारो अवस्था सिर्जना हुने भन्दै प्रधानमन्त्रीसमक्ष गुनासो पनि पुगिसकेको छ। तर, मुलुकलाई सम्पत्ति शुद्धीकरणको ग्रेट लिस्टबाट हटाउने एउटा सर्तको नै जग्गा कारोबारलाई व्यवस्थित गर्नु हो। यो व्यवस्थाबाट सरकार पुनः पछि हट्न सक्ने सम्भावना पनि त्यतिकै छ प्रधानमन्त्री तथा मन्त्रिपरिषद्को कार्यालयकाल कानुन सचिव फणीन्द्र गौतम र जग्गा कारोबारमा सम्पत्ति शुद्धीकरण तथा आतंकबादी क्रियाकलापमा वित्तीय लगानी निवारण सम्बन्धमा निर्देशक जारी गर्न भनेका बताए। उनका अनुसार तर उक्त निर्देशनमा केवाइसी भर्नुपर्ने, बैंक स्टेटमेन्ट बुझाउनु पर्ने यी दुई विषय त्रुटि भएको छ। परापूर्व कालदेखी नै भूमि प्रशासनमा ३ पुस्ते ठेगााना, फोटो, ल्याप्चे अनिवार्य हुँदै आएकाले निर्देशनमा भनिएको केवाइसी भर्नुपर्ने विषय आवश्यक नपर्ने भएकाले यसलाई हटाउन भनिएको छ। उनले भने, ३ पुस्ते भर्न परेपछि फेरि सर्वसाधारणलाई किन अनावश्यक झन्झट दिनुपर्यो भनेर हटाउन भनेका छौं। यस्तै, घरजग्गा खरिद बिक्री गर्नेको बैंक स्टेटमेन्ट पेस गर्ने उल्लेख गरेको रहेछ। बैंक स्टेटमेन्ट आफैंमा नितान्त व्यक्तिगत भएकाले गोप्य कुरा हो। यसैले किनबेच गर्ने दुवैको देखाउन अनिवार्य गर्नु हुँदैन। उनले केही सार्वजनिक गर्न नहुने कुरा परेको पनि उनले बताए । उनले भने, यो आवश्यक नपर्ने कुरा परेछ यसबारे सच्याउन भनेका छौं। प्राविधिक समूहले फेरि हेर्दै छ। केही कुरा परिमार्जन गरेर आवश्यक मात्रै गर्न भनिएको छ। सम्भवत शुक्रबार सच्चिएर अर्को परिपत्र जारी हुन्छ। हामीले चाँडो गर्न भनेका थियौं। तर, हामीसँग परामर्श नगरी गर्दा अन्योल भयो। यसैले सच्याउन भनेका छौं। उनले आर्थिक ऐनले घरजग्गा कारोबार १० लाखमाथिको रकम बैंकमार्फत गर्ने भन्ने व्यवस्था पहिलेदेखि नै रहेको दाबी पनि गरे। उनले भने, अहिले पनि घर जग्गा कारोबार गुड फर पेमेन्ट चेकमार्फत नै गरिन्छ। खासगरी मालपोत नियमावलीमा संशोधन गरेर जग्गा कारोबार गर्ने कम्पनीहरूलाई निर्देशक जारी गर्नुपर्ने हो। तर, अहिले भूमि व्यवस्थापन तथा अभिलेख विभागबाट निर्देशन जारी भयो। पूर्वगभर्नरका डाचिरञ्जिवी नेपालले फाइनान्सियल टास्क फोर्स (एफटीएफ)को खैरो सूची (ग्रे लिस्ट)बाट नेपाललाई बाहिर निकाल्न यत्तिको काम गर्नै पर्ने बताए। अनुगमन प्रभावकारी हुन जरुरी जगत देउजा, भूमि अधिकारकर्मी अवाञ्चित धन्दा गरेर जम्मा गरेको धन घर जग्गा खरिद बिक्री गर्दा आर्जेको भनेर देखाउने गरेको बारे सुनिँदै आएको विषय हो। खरिद गर्दा जतिमा खरिद गरेको हो त्यति नै कारोबारमा देखाउने र बिक्री गर्दा बेचेको मूल्यभन्दा अत्याधिक बढी देखाइ आर्जेको देखाउने एक हिसावले सजिलो अवैध कार्य रोक्न भूमि व्यवस्थापन तथा अभिलेख विभागबाट निर्देशन जारी गर्नु महत्वपूर्ण छ। घरजग्गा खरिद बिक्रीको कारोबार गर्दा १० लाख रुपैयाँदेखि माथि ५० लाखसम्मको कारोबार बैंकिङ प्रणाली वा विद्युतीय भुक्तानी र ५० लाखभन्दा माथीको घरजग्गा खरिदमा बिक्रीकर्ताको नाममा गुड फर पेमेन्ट चेकमार्फत गर्ने भन्ने विषयको अनिवार्य कार्यान्वयनले घर जग्गा खरिदमा कालोधनलाई नियन्त्रण गर्न मद्दत नै पुग्नेछ। त्यस्तै खरिद कर्ताबाट बिक्रीकर्ताको बैंक खातामा रकम जम्मा भएको बैंक स्टेटमेन्ट पेस गर्नुपर्ने प्रावधानले पनि अवैध कारोबारलाई नियन्त्रण गर्न सघाउनेछ। यी र यस्तै अन्य प्रावधानहरू १० लाखभन्दा बढी राजस्व खातामा बैंकमार्फत जम्मा गर्नुपर्ने, बैनाबट्टा गर्दा पनि १० लाखभन्दा बढीको भए बैंकमार्फत नै गर्नुपर्ने, शंकास्पद कारोवारको विवरण पठाउनुपर्ने, विशिष्ट व्यक्ति हो होइन भन्ने खुलाउनु पर्ने आदि विषय पनि महत्वपूर्ण छन्। तर, यसको प्रभावकारिताका लागि निर्देशन मात्र पर्याप्त हुँदैन। नियमित अनुगमन र कारोबारहरूको सुष्म निगरानी र अध्ययन भई रहनुपर्दछ। त्यस्ता कारोबारीहरू कारोबार निश्चित अवधीसम्म ट्याकिङ गर्न विभाग वा राष्ट्र बैंकले एकाइ नै खडा गरी कडा अनुगमन गर्न आवश्यक हुन्छ। अर्का विषय घर जग्गाको कारोबारमा र कर भुक्तानीमा जतिसुकैको कारोबार भए पनि बैंकमार्फत नै गराउनेतर्फ जानुपर्छ। अव त्यो असम्भव पनि छैन। साथै कृषि कार्य नगर्नेले कृषियोग्य जग्गा खरिद र बिक्री गर्न रोक लगाउनु पर्दछ। एक व्यक्तिले घर जग्गा खरिद गर्न पाउने फिक्विन्सी पनि लिमिट गर्न जरुरी छ। फणीन्द्र गौत्तम सचिव (कानुन), प्रधानमन्त्री तथा मन्त्रिपरिषद्को कार्यालय हामीले घरजग्गा कारोबारमा सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण सम्बन्धमा निर्देशक जारी गर्न भनेका थियौं। तर, उक्त निर्देशनमा केवाइसी भर्नुपर्ने, बैंक स्टेटमेन्ट बुझाउनु पर्ने यी दुई विषय त्रुटि भएको छ। परापूर्व कालदेखि नै भूमि प्रशासनमा ३ पुस्ते ठेगााना, फोटो, ल्याप्चे अनिवार्य हुँदै आएकाले निर्देशनमा भनिएको केवाइसी भर्नुपर्ने विषय आवश्यक नपर्ने भएकाले यसलाई हटाउन भनिएको छ। ३ पुस्ते भर्न परेपछि फेरि सर्वसाधारणलाई किन अनावश्यक झन्झट दिनुपर्यो भनेर हटाउन भनेका छौं। यस्तै, घरजग्गा खरिद बिक्री गर्नेको बैंक स्टेटमेन्ट पेस गर्ने उल्लेख गरेको रहेछ। बैंक स्टेटमेन्ट आफैंमा नितान्त व्यक्तिगत भएकाले गोप्य कुरा हो। यसैले किनबेच गर्ने दुवैको देखाउन अनिवार्य गर्नु हुँदैन। यो आवश्यक नपर्ने कुरा परेछ यसबारे सच्याउन भनेका छौं। प्राविधिक समूहले फेरि हेर्दै छ। केही कुरा परिमार्जन गरेर आवश्यक मात्रै गर्न भनिएको छ। सम्भवत शुक्रबार सच्चिएर अर्को परिपत्र जारी हुन्छ। हामीले चाँडो गर्न भनेका थियौं। तर, हामीसँग परामर्श नगरी गर्दा अन्योल भयो। यसैले सच्याउन भनेका छौं। पहिलेदेखि नै आर्थिक ऐनले घरजग्गा कारोबार १० लाखमाथीको रकम बैंकमार्फत गर्ने भन्ने व्यवस्था छ। अहिले पनि घर जग्गा कारोबार गुड फर पेमेन्ट चेकमार्फत नै गरिन्छ। खासगरी मालपोत नियमावलीमा संशोधन गरेर जग्गा कारोबार गर्ने कम्पनीहरूलाई निर्देशक जारी गर्नुपर्ने हो। तर, अहिले भूमि व्यवस्थापन तथा अभिलेख विभागबाट निर्देशन जारी भयो। डाचिरञ्जीवी नेपाल, पूर्वगभर्नर, नेपाल राष्ट्र बैंक फाइनान्सियल टास्क फोर्स (एफटीएफ)को खैरो सूची (ग्रे लिस्ट)बाट नेपाललाई बाहिर निकाल्न यत्तिको काम गर्नै पर्छ। नेपाललाई दिएको समयमा अब २० महिना मात्रै बाँकी छ। घरजग्गा कारोबारमा पनि अनिवार्य रूपमा सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण सम्बन्धमा जारी गरिएको निर्देशक, २०८२ एउटा भाग मात्रै हो। यो क्षेत्रबाहेक क्यासिनो लगायतको क्षेत्रमा पनि नीतिगत कडाइ गर्नुपर्छ। अझ यसअघि सन् २०२० मै नेपाल राष्ट्र बैंकले हुन्डी कारोबारीहरूलाई समात्नुपर्ने भन्दै विभिन्न क्षेत्रमा नियमन बढाउन भनेर लेखेको थियो। सोही आधारअनुसार घरजग्गा कारोबारमा पनि कडाई गरी अघि बढाउन लागेको हो। यसकारण यसलाई अन्यथा लिनुभएन। घरजग्गा कारोबार सुस्ताइराखेको बेला यो कहाँबाट आयो भन्ने समस्या छ तर मुलुकलाई जसरी पनि ग्रे लिस्टबाट निस्कनुपर्ने भएकाले अरु उपाय छैन। किरण पण्डित प्रवक्ता, नेपाल राष्ट्र बैंक हाम्रो तर्फबाट बैंक तथा वित्तीय संस्थालाई थप निर्देशन दिनुपर्ने अवस्था छैन। तर, कारोबार पारदर्शी हुँदै जान्छ र मुलुक खैरो सूचीबाट बाहिर निस्कन सहज हुन्छ। घरजग्गा कारोबारमा भएको यस्तोखाले नीतिगत व्यवस्थाले कारोबार पारदर्शी बनाउँछ। बैंकिङ कारोबारलाई झन् प्रगाढ बनाउँछ। यसले बैंकिङ प्रणालीमा विश्वास जगाउँछ। बैंक तथा वित्तिय संस्थाहरूले गुड फर पेमेन्ट चेक बनाउनमा गाह्रो भएमा वा बैंकिङ ट्रान्सफर गर्नेमा सहज गर्छौं। अहिले पनि सहजै छ। हिजो नगद बोकेर कारोबार गरिन्थ्यो भने अब बोक्नु परेन। बैंकिङ च्यानलबाट सहज हुन्छ। सकभर सबै कारोबार वित्तीय माध्यममा भए मुलुक छिट्टै खैरो सूचीबाट निक्लिन सहयोग पुग्छ। सन्तोष कोइराला अध्यक्ष, नेपाल बैंकर्स संघ, सीईओ, माछापुच्छ्रे बैंक वित्तीय कारोबार पारदर्शी बनाउन यस्ताखाले नियम लागू हुनुपर्छ। मुलुक खैरो सूचीमा परेकाले यसबाट हट्ने क्रममा सरकारले अघि सारेका नीतिगत व्यवस्थाहरू उपयुक्त छन्। तर, कार्यान्वयन कत्तिको हुन्छ भन्नेमा भर पर्छ। अब लागू गर्न सक्दा एकदम राम्रो हुन्छ। घरजग्गा नामसारीका लागि खरिदकर्ता र बिक्रीकर्ताको बैंक स्टेटमेन्ट मालपोत कार्यालयमा बुझाउनुपर्छ भन्ने निर्देशनमा उल्लेख भएकाले यस्ता कुरा कार्यान्वयन पाटो अत्यन्तै जटिल छ। यद्यपि लागू गरेको खण्डमा पारदर्शी होला तर बैंक स्टेटमेन्ट पेस गर्नुपर्ने पक्ष कत्तिको व्यवहारीक छ भनेर हेर्न पनि आवश्यक छ। नीति ल्याएर मात्रै हुँदैन कार्यान्वयनको पाटो पनि हेर्नुपर्छ। हामीलाई पनि बैंकको तर्फबाट कत्ति समस्या पर्छ। कर्जा दिने बैंकर हो, पास गर्ने मालपोत हो। कसैले २ करोडको घर किन्दै छ भने यसमा बैंकले १ करोडको कर्जा दिन्छ भने बाँकी १ करोड पहिला बैंकमा जम्मा गर अनि मात्रै घर किनभन्दा सक्नेस्थिति नहुन सक्छ। कर्जाबाट आएको रकम दिएर बाँकी रकमपछि दिने शर्तमा पनि पास हुने गरेको छ। यसैले व्यवहारीक पाटो हेरेर व्यवस्था गर्दा उपयुक्त होला। यो पनि पढ्नुहोस कालोधन रोक्ने सरकारको प्रयास, घर जग्गा खरिद बिक्री गर्दा बैंक स्टेटमेन्ट लिखतसँगै पेश गर्नुपर्ने"
"सुनको मूल्य आज पनि बढ्यो,तोलाको कतिमा हुँदैछ कारोबार ?",काठमाडौं : नेपाली बजारमा सुनको मूल्य आज पनि वृद्धि भएको छ। सुन आज ५ सय रुपैयाँले बढेको हो। नेपाल सुन चाँदी व्यवसायी महासंघका अनुसार बिहीबार ५ सय रुपैयाँले बढेर प्रतितोला सुनको मूल्य १ लाख ९३ हजार ७०० रुपैयाँ कायम भएको छ। मंगलबार एक तोला सुनको मूल्य १ लाख ९३ हजार २०० सय रुपैयाँ पुगेको थियो। आज सुनको मूल्य बढेपनि चाँदीको भाउ भने स्थिर रहेको छ। एक तोला चाँदीको मूल्य २ हजार ७५ रुपैयाँमा कारोबार भइरहेको महासंघले जनाएको छ। बुधबार चाँदी सोही मूल्यमा कारोबार भएको थियो।
"घटेर बन्द भयो सेयर बजार, हाइड्रोपावरमा लगानीकर्ताको आकर्षण","काठमाडौं : साताको अन्तिम सेयर कारोबार दिन बिहीबार नेप्से परिसूचक एकल अंकले घटेर बन्द भएको छ। नेप्से परिसूचक ५९९ अंकले घटेर २६४०९६ विन्दुमा अडिएको छ। अघिल्लो दिन बुधबार नेप्से परिसूचक ११ ९७ अंकले घटेर २६४६९५ विन्दुमा पुगेको थियो। नेप्से एकल अंकले घटे पनि कारोबार रकम बुधबारको तुलनामा बढेको छ। यसदिन ३११ स्क्रिप्सको १ करोड ७१ लाख ८ हजार ८०९ कित्ता सेयर ७ अर्ब ९७ करोड ८ लाख ८६ हजार ६६३ रुपैयाँमा खरिदबिक्री भए। बुधबार ५ अर्ब १६ करोड मूल्यको सेयर कारोबार भएको थियो। आज तीन कम्पनीको सेयर सकारात्मक सर्किट लेभलमा कारोबार भयो। रिभर फल्स पावर, बुटवल पावर र पियोर इनर्जीको सेयर सकारात्मक सर्किट लेभलमा कारोबार भएको हो। यसदिन ओम मेघाश्री फरमाक्युटिकल्सका लगानीकर्ताले सर्वाधिक गुमाए। सो कम्पनीको सेयर ९३० प्रतिशतले घटयो। कारोबार रकमका आधारमा राधी विद्युत शीर्षस्थानमा रह्यो। सो कम्पनीको ९१ करोड २३ लाख रुपैयाँ बराबरको सेयर कारोबार भयो। युनिभर्सल पावरको ६४ करोडको सेयर कारोबार हुँदा बुटवल पावरले ४९ करोड,नगदी ग्रुपले ४३ करोड र अरुण कावेलीले २९ करोड मूल्य बराबरको सेयर कारोबार गरे। दुईवटा समूहको उपसूचकबाहेक अन्यको उपसूचक नकारात्मक देखिएका छन्। हाइड्रोपावर र इन्भेस्टमेन्ट समूहको उपसूचक बढ्दा अन्यको घटेको हो। कारोबारमा आएकामध्ये ९४ स्टक्सको मूल्य बढ्दा १५३ वटाको घट्यो। एक स्टकको मूल्य भने यसदिन स्थिर रह्यो।"
