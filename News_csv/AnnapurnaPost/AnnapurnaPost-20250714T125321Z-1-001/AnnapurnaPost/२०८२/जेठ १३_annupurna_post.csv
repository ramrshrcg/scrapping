शीर्षक,विवरण
भिजिट भिसामा तस्करवृत्ति,"मानव बेचबिखनको पछिल्लो घटनाका कारणमध्ये मूल कारण बेरोजगारी तथा गरिबी छ। नेपालको भ्रष्टाचार र तस्करीको विषयमा राष्ट्रिय अन्तर्राष्ट्रिय स्तरमा बेलाबखतमा गम्भीर प्रश्न उठ्ने गरेको छ। हालै त्रिभुवन विमानस्थल अध्यागमनमार्फत भिजिट भिसामा मानव तस्करी भएको र सो कार्यमा लेनदेन र भ्रष्टाचार भएको आशंकामा विमानस्थल अध्यागमन प्रमुखलाई अख्तियार दुरुपयोग अनुसन्धान आयोगले पक्राउ गरेको समाचार सार्वजनिक भएको छ। सन् २०२३ को जुलाईमा त्रिभुवन विमानस्थलबाट तस्करी गरिएको १०० केजी सुन समातिएको समाचार सार्वजनिक भयो। बेलायतको अक्सफोर्ड विश्वविद्यालयमा यो पंक्तिकार सहभागी कार्यक्रममा सँगै रहेका त्यहाँका प्रोफेसरले अंग्रेजी भाषामै प्रकाशित त्यो समाचार पढेर मलाई तपाईं गलत सहरमा जन्मिनु भएछ भने। म निःशब्द र स्तव्ध भएँ। बरु, समाचार नदेखाएको भए हुनेरहेछ भन्ने लाग्यो। सन् २०२५ को जुलाईसम्म नपुग्दै मुलुक सुन तस्करीबाट, नक्कली भुटानी शरणार्थी काण्ड हँुदै भिजिट भिसामा मानव तस्करीमा परिणत भइसकेछ। २०५४५५ सालतिर त्रिभुवन विमानस्थलबाट व्यापक रूपमा सुन तस्करी भएकाले छानबिनका लागि राजस्व चुहावट छानबिनसम्बन्धी संयुक्त संसदीय समिति नै बन्यो। समितिले लामो अवधि अध्ययन तथा छानबिन गरी संसद्मा प्रतिवेदन पेस गयो। सुन तस्करीमा भन्सारका कर्मचारी र माथिल्लो सरकारी पदाधिकारीको मिलेमतो भएको पाइयो। सो प्रतिवेदन कार्यान्वयन गर्ने सन्दर्भमा केही व्यक्तिलाई कारबाही पनि भयो। तथापि, त्रिभुवन विमानस्थलबाट हुने तस्करी र बेथितिको प्रकृति र प्रवृत्ति बदलिएको छ, अझसम्म रोकिएको छैन। सुन तस्करी र बहुमूल्य वस्तुहरूको तस्करीबाट फड्को मार्दै अहिले अध्यागमनको सेटिङमा मानव तस्करीसम्म पुग्नु दुर्भाग्यपूर्ण स्थिति हो। यसमा गम्भीरतापूर्वक छानबिन हुनुपर्छ। विगतमा नेपालबाट महिला तथा बालिकाहरू भारतका ठूला सहरहरूमा यौन शोषणका लागि बेचबिखन हुने गरेको र कतिलाई उद्धार गरी नेपाल फिर्ता ल्याइएको पाइन्थ्यो। तर, अहिले यसको स्वरूप, प्रवृत्ति र प्रकृति फरक भएछ। अहिले वैदशिक रोजगारी, अन्तरदेशीय विवाह, पर्यटन, शैक्षिक परामर्श, सांस्कृतिक कार्यक्रम, खेलकुद तथा व्यापार व्यवसायजस्ता बहानामा मानव बेचविबनका घटनामा दिनानुदिन वृद्धि भएको पाइएको छ। विगतमा भारतका मुख्य सहरहरू गन्तव्य रहेकामा अहिले मलेसिया, खाडी मुलुक, अफ्रिका र चीनजस्ता देश छन्। चीनमा नक्कली विवाह गरी यौन शोषण र व्यवसायमा लगाइएको जानकारीमा आउने गरेको छ। मानव बेचविबनका पछिल्लो घटनाका कारणमध्ये मूल कारण बेरोजगारी तथा गरिबी छ। सहायक कारणहरूमा आधुनिक सुविधाको उपभोग र धन कमाउने अभिलाषा, पारिवारिक कलह र बिचलन, खुला सिमाना र आपराधिक संगठित समूहहरूको बेचविबन देखिन्छ। अध्यागमन कार्यालयका कर्मचारीसँगको मिलेमतोमा दलालहरूले बेरोजगारी र गरिबीलगायत समस्याबाट पीडित नागरिकको फाइदा उठाई भिजिट भिसाको नाममा अनुचित तवरले लेनदेन गरी मानव ओसारपसार गरिरहेको खुलेको छ। आफ्नो मुलुकमा बस्ने अवस्था नरहेर बिदेसिन बाध्य भएका निरीह नागरिकमाथि सहयोग गर्नुको सट्टा उल्टो यातना र लेनदेन गरेको पाउँदा सरकारी अधिकारीहरूमा पैसाका लागि मानवीय संवेदनशीलता समाप्त भएको मानिन्छ। अख्तियार दुरुपयोग अनुसन्धान आयोगले भ्रष्टाचारको केसमा कारबाही अगाडि बढाएको भए तापनि मानव बेचबिखनसम्बन्धी अपराधमा कारबाही गरी यस्तो जघन्य अपराध नियन्त्रण गरिनुपर्दछ। सेटिङमा हुने मानव तस्करी केही कर्मचारी र बिचौलियालाई कारबाही गरेर केही समयलाई रोकिन सक्छ। दीर्घकालीन रूपमा यस्ता समस्या निराकरणका लागि मुलुकमा व्यापक रोजगारीका अवसर सिर्जना गरी जनशक्ति विदेश पलायनलाई रोक्न सक्नुपर्छ। त्रिभुवन विमानस्थलमा दिनहुँ हजारौं नागरिक भावविह्वल भइरहेका कारुणिक दृश्यहरू देखिन्छन्। कोही टीका र खादा लगाइदिँदै, कोही फोटो खिच्दै, कोही रुँदै त कोही आँसु पुछ्दै गरेको, कोही आँसु थाम्न नसकेर भावुकता लुकाउन बाध्य भएको देखिन्छ। सन्तानलाई बिदा गर्न पुगेका जूनघाम भएका बावुआमाको स्थिति झन् हृदयविदारक हुन्छ। फेरि भेट हुन्छ वा हँुदैन भन्ने भावमा एक प्रकार अन्तिम बिदाइको क्षणजस्तै रुवाबासी चल्छ। धेरैजसो बिदेसिन लागेका यात्रुले आफन्त र मान्यजनलाई आदरपूर्वक ढोग गरेपश्चात् फर्केर भविष्यमा देशमै बस्न पाऊँ भन्दै मातृभूमिलाई ढोगेर देशको झण्डा हातमा बोकी पाइला अगाडि सारेको देखिन्छ। यी दृश्यहरू कामको खोजीमा बिदेसिन बाध्य नेपाली युवालाई विमानस्थलमा बिदाइ गरिँदाका हुन्। यस्तो हृदयविदारक स्थितिबाट छुटिई बोर्डिङ पास लिई अध्यागमन पुगेका मध्ये सेटिङ मिलेकालाई पठाउने र नमिलेकालाई फर्काउने गरिएको छ। २०२२ देखि २१ मे २०२५ सम्म सात लाख ५५ हजारजना भिजिट भिसामा गएका मध्ये २० हजार फिर्ता भएको विवरण सार्वजनिक भएको छ। बाध्यताको अगाडि मूल्यहीन तरिकाले दैनिक हजारांैका आँखाबाट आँसु चुहेका छन्। यी आँसुको मूल्य कति होला कसैले सोचेको छैन। मुलुकको जिम्मेवार पदाधिकारीहरू एकपटक विमानस्थलको विशिष्ट कक्षतिर नगईकन एकैछिन यतैतिर उभिएर अवलोकन गरेमा जनताको यथार्थ स्थिति थाहा हुनेछ। यस्तो दृश्य देख्दा अब केही समयमै नेपालमा युवा पिँढी शून्य हुनेछन्। यस्तो स्थितिबाट गुज्रेका मानिससँग पनि सरकारी अधिकारीहरू रकम असुली गर्छन्। नागरिकका यी आँसुले अवश्य पिरोल्ने छ। पंक्तिकार लामो समय सरकारी सेवामा रही अवकाशपश्चात् पनि केही समयसम्म कुनै काम गर्न नपाउँदा छटपटाहटमा हुन्छ। लाउँ लाउँ खाउँ खाउँको उमेरका काम गर्ने जोस जाँगर भएका युवकयुवती बेरोजगार भई अरूको भरमा हिँड्नुपर्दा त्योभन्दा दर्दनाक स्थिति अर्को के होला र ? उनीहरू विदेश नगएर के गरेर बस्छन् ? उनीहरू रहरले बिदेसिएका होइनन्। उनीहरूको कठिनाइ कसैले नबुझी दिएकाले देश छोड्न बाध्य भएका हुन्। केन्द्रीय तथ्यांकले प्रकाशित गरेको जनगणना २०७८ अनुसार नेपालमा करिब ४२ प्रतिशत मानिसहरू ६ महिनाभन्दा बढी समय काम गर्दछन् तर वर्षभर पूरै रोजगार छैनन्। त्यसैगरी, करिब २१ प्रतिशत मानिस ३ महिनाभन्दा बढी काम गर्छन् भने करिब ३७ प्रतिशत मानिस कामविहीन छन्। ती ३७ प्रतिशतमध्ये अधिकांश काम नगर्ने वर्गमा विद्यार्थी छन्। मुलुकका ऊर्जाशील उमेरका विद्यार्थी केही कामै नगरी परिवारको भर परेका छन्। अविभावकसँग सन्तानको खर्च धान्ने हैसियत छैन। तिनै नेपाली विद्यार्थी अमेरिका, क्यानडा, अस्ट्रेलिया, युरोपका विभिन्न देशमा गएर काम गर्दै पैसा कमाउँदै पढ्दै गरेका छन्। सरकारले नेपालमा माध्यमिक तह समाप्त गरी कलेजमा पढ्ने विद्यार्थीका लागि कमाउँदै पढ्दैको रोजगारी कार्यक्रम व्यापक रूपमा सञ्चालन गर्न सके युवापिँढीलाई बिदेसिनबाट रोक्न सकिन्थ्यो भने उर्वर श्रमशक्ति स्वदेशकै प्रयोग गर्न सकिने थियो। विदेश गएका अधिकांश विद्यार्थी नेपाल फर्केका उदाहरण कमै छन्। जो फर्किएका छन्, उनीहरू आफैंले केही उद्यम गरिरहेका छन्, उनीहरूमा पनि यहाँको प्रशासनिक र अन्य झमेलाले गर्दा नैराश्य छाएको छ। त्यसतर्फ सहजीकरण गरिदिन सके मात्र पनि युवा पलायन रोक्न सकिने देखिन्छ। राज्यले नागरिक देशका लागि विकास र समृद्धिको स्रोत हुन् भन्ने अवधारणा अंगीकार गर्न सक्नुपर्छ। अमेरिका, युरोप, सिंगापुरलगायत विकसित देशमा एकजना शिशु जन्मनु भनेको मुलुकका लागि ठूलो सम्पत्ति र आयको स्रोत हो। गर्भावस्थादेखि नै उसको हेरविचार गरिन्छ। जन्मेपछि सरकारले पालनपोषणको लागि प्रत्येक महिना निश्चित रकम भत्ता नै दिने गर्छन्। पढाइलेखाइको खर्चमा सरकारले लगानी गरिदिन्छ। जब नागरिक बयस्क र काम गर्न सक्षम हुन्छ, सरकारले आफैं उपयुक्त काम दिएर रोजगार बनाउँछ र उसैबाट राज्यले कर तिराएर आयआर्जन गर्छ। प्राकृतिक रूपमा जन्म दिने कुनै व्यक्ति भए पनि ती नागरिक मुलुकका सन्तान हुन् र मुलुकको भाग्य र भविष्य निर्माता हुन्। तिनलाई राज्यले उत्थान गर्न सघाउनु पर्छ। कुनै पनि देशमा अभिभावक नभएर नागरिक टुहुरो हुनुहुँदैन। राज्यले हेरिदिएन भने नागरिक टुहुरो हुन्छ। नागरिक सक्षम बनाउने भनेको रूखबिरुवा हुर्काएर फल लिने जस्तै हो। त्यसैले राज्यले चाहिने जनशक्ति उपयोग योजना बनाउनु पर्दछ। विश्वविद्यालय र शिक्षालयहरू बेरोजगार उत्पादन केन्द्र बन्नुहुँदैन। हाम्रो युवापिँढीको श्रमशक्ति प्रयोग गरेर मलेसिया, कोरिया र खाडी मुलुकमा नसोचेको विकास भयो। हामीले तिनै जनशक्तिलाई स्वदेशमा रोकेर काम लगाउन सकेनौं। नेपाली नागरिकले बालबालिका हुर्काउन, पालनपोषण गर्न र शिक्षित बनाउन अन्य देशको जस्तो भत्ता तथा सुविधा मागेका छैनन्। रोजगार मुलुक व्यावहारिक शिक्षाको नीति र रोजगारी दिएर देश विकासमा आफ्नो श्रमशक्ति प्रयोग गर्न मात्र माग गरेका छन्। सरकारले कमसेकम यति सुनिदिनुपर्छ। मानव स्रोतको उपयोगबाटै विश्वका देशहरू विकसित भएका हुन्। हाम्रो नजिकको एसियाकै मुलुक सिंगापुर सुरुमा एउटा माछा मार्ने गाउँको रूपमा चिनिन्थ्यो। करिब ६० वर्षको अवधिमा तेस्रो विश्वबाट विकसित मुलुकमा परिणत भएको छ। यस बीचमा यसको कुल गार्हस्थ उत्पादनमा करिब ६० गुणा वृद्धि भएको छ। प्रतिव्यक्ति आय करिब ४२८ अमेरिकी डलर रहेकोमा हाल करिब ९३ हजार अमेरिकी डलर बराबर छ। जमिनको कमीले गर्दा १३७ वर्गकिमी समुद्र पुरेर क्षेत्रफल ५८१ वर्गकिमीबाट करिब ७१९ वर्गकिमी बनाएको छ। सन् १९५९ मा करिब १६ लाख जनसंख्या भएकामा हाल करिब ६० लाख पुगेको छ। बेरोजगार करिब २ प्रतिशतको हाराहारीमा मात्र छ। सिंगापुरको प्राकृतिक स्रोत र साधन भनेको शून्यबराबर नै छ। समुद्री किनारामा रहेको र मानव स्रोत परिचालनकै कारणले विकसित भएको हो। सिंगापुरको विकासमा योगदान गर्ने तत्वहरूमा लि क्वान यू र उनीपछिका सक्षम नेतृत्व, राम्रो पियानोले नराम्रो संगीत बजाउनुहुँदैन भन्ने मान्यताको प्रभावकारी सार्वजनिक प्रशासन, भ्रष्टाचार नियन्त्रण, शिक्षामा लगानीबाट उत्पादित सर्वाधिक सक्षम र प्रतिभाशाली नागरिकहरूको प्रयोग तथा अरू देशहरूको सिकाइबाट हुने नीतिप्रसार भन्ने गरिन्छ। नेपालको सन्दर्भमा हाल उजागर भएको मानव तस्करीको घटनालाई अध्यागमनका कर्मचारीले राम्रो पियानोमा नराम्रो संगीत बजाइदिएको र सरकारी उच्च अधिकारीहरू त्यसैमा नाचिदिएको आशंका गरिँदैछ। नेपाली विदेशमा गएर राम्रै कमाइरहेका छन्, रेमिट्यान्स आइरहेको छ, कुल राष्ट्रिय आय बढेकै छ भनेर ढुक्क बस्ने स्थिति होइन। विदेशमा कमाएको रकम विदेश जाँदा लिएको सहकारी, लघुवित्त र साहुको कर्जा तिर्न, विलासिता र उपभोग्यवस्तुमा खर्च गर्न अधिकांश रकम प्रयोग भएको पाइएको छ। सहकारी र लघुवित्तबाट मानिसहरू घरवारविहीन हुन लागेको तथ्यसहित अहिले चर्कैसँग आन्दोलनको रूपमा विस्फोट भइरहेको छ। चौतर्फी रूपमा नागरिकको असन्तुष्टि र आक्रोश बढेको छ। राज्यले नागरिकहरूलाई नागरिकको हैसियतमा आदर र संरक्षण गर्न सक्नुपर्छ।"
प्रयास विद्यालय पुनर्संरचनाको,"विद्यालय पुनर्संरचना र समायोजनमा वस्तुगत, तथ्यपरक र यथार्थपरक भई अनुसन्धान गर्नु आवश्यक छ। मुख्य तथ्यलाई नसमेटी जारी गरिने ऐन बिहेको हतारले केटी माग्नै बिर्सिएछ भन्ने भनाइलाई चरितार्थ गर्नेभन्दा बढी केही हुन सक्ने देखिन्न। लगभग एक महिनासम्म चलेको शिक्षक आन्दोलन असार १५ गतेसम्ममा विद्यालय शिक्षा ऐन जारी गर्ने गरी सहमतिमा टुंगियो। शिक्षा ऐन नलिई कार्यक्षेत्रमा नफर्कने अडानका साथ चर्केको आन्दोलनले सामुदायिक शिक्षा सुधार गर्न तरुन्तै पहल गर्नैपर्ने कुरालाई उजागर गरेको छ। आन्दोलन मूलतः विद्यालय शिक्षासँग गाँसिएका पेसागत हकहित र स्थिरतासित सम्बन्धित विषयवस्तुमै केन्द्रित थियो। शैक्षिक सुधार, विद्यालय पुनर्संरचना र विद्यालय समायोजनका विषयवस्तु शिक्षक आन्दोलनमा समाहित हुन सकेका थिएनन्। शिक्षा क्षेत्रको मूल विषय शैक्षिक गुणस्तरलाई बेवास्ता गर्दै उर्लिएको आन्दोलनले प्रत्यक्ष रूपमा शिक्षा सुधारमा योगदान नगरे पनि प्राप्त उपलब्धिले विद्यालय शिक्षालाई कुनै न कुनै रूपमा सकारात्मक सहयोग पुयाउने अपेक्षा भने गरिएको छ। आन्दोलनको वातावरण सिर्जना भएपछि शिक्षा ऐनमा समावेश हुनुपर्ने महत्वपूर्ण विषय ओझेल परी शिक्षकका हकहितका विषय मात्र प्रमुख हुन पुगे। शिक्षण पेसामा संलग्न हरेक शिक्षकले आत्मसम्मान, स्वाभिमान र जीविकोपार्जनका लागि उचित पारिश्रमिक प्राप्त गर्नुपर्छ भन्ने कुरामा कुनै विवाद छैन। आफूले काम गरेको ठाउँमा स्थायित्व भयो भने र सामाजिक सुरक्षा सुनिश्चित भयो भने मात्र व्यक्तिले अन्तर्निहित ऊर्जालाई कार्यक्षेत्रमा प्रस्फुटन गर्न सक्छ। वास्तविकता सबैलाई बोध भए पनि राजनीतिक अस्थिरता र दातृ संस्थाबाट प्राप्त भएको रकम आफन्त र कार्यकर्ताबीच बाँड्ने उद्देश्यले विद्यालयमा अनेक थरी शिक्षकको सिर्जना गरिएको हो। समस्या सिर्जना हुनासाथ समाधान नगरी आलटाल गर्ने प्रवृत्ति बढ्दै गएका कारण पछिल्लो समय शिक्षामा मूलधारभन्दा ऐंजेरु नै शक्तिशाली बन्न पुगेको देखिन्छ। शिक्षा ऐन जारी हुन नसक्नुका मूल दुई कारण छन् पहिलो कारण शिक्षा नीतिमा रहेको निश्चित समयपछि संस्थागत विद्यालय गुठीमा रूपान्तरण हुनुपर्ने भन्ने विषय हो। अर्को, टड्कारो विषयका रूपमा विद्यालय तहको शिक्षा निःशुल्क हुने भन्ने संवैधानिक र कानुनी मान्यता कार्यान्वयन गर्ने वा वास्तविक उद्देश्य निर्धारण गरी विद्यालय शिक्षामा सुधार गर्ने भन्ने बारेमा सरकारको स्पष्ट दृष्टिकोण आउन नसक्नु हो। यी दुवै नीतिगत अनि चुनौतीपूर्ण विषय हुन्। राजनीतिक नेतृत्वमा रहेका धेरै व्यक्तिका संस्थागत विद्यालय हुनु, शिक्षा क्षेत्रमा तिनै व्यक्ति हावी हुनु, शिक्षा नीतिअनुरूपको कानुन बन्न स्वार्थको द्वन्द्वका रूपमा यी विषय रहनु विडम्बना हो। कुनै प्रकारको सहुलियत वा वैकल्पिक व्यवस्थाबिना निजी सम्पत्ति गुठीमा रूपान्तरण गर्ने भन्ने विषय पनि कानुनी र संवैधानिक रूपमा सहज छैन। यस्तै, संविधान र कानुनमा रहेका आठ कक्षासम्मको शिक्षा अनिवार्य र निःशुल्क अनि माध्यमिक तहको शिक्षा निःशुल्क भन्ने प्रावधान खसीको टाउको राखी बाख्रीको मासु बेच्ने पसल जस्तै बनेको छ। सञ्चालनमा रहेका कुनै पनि सामुदायिक विद्यालयले अभिभावकबाट शुल्क नउठाई पठनपाठन क्रियाकलाप सञ्चालन गरेका छैनन्। उनीहरूले शिक्षा ऐनमा रहेको सहयोग लिन सकिने भन्ने बुँदामा टेकेर हरेक महिना सहयोगकै नाममा शुल्क उठाउने गरेका छन्। त्यसो त परीक्षा बोर्डले पनि रजिस्ट्रेसन र परीक्षा शुल्कका नाममा विद्यार्थीबाट शुल्क असुल्ने काम गरेकै छ। सामुदायिक विद्यालयले दिने शिक्षा निःशुल्क हुँदैमा प्रभावकारी हुँदैन यसमा गुणस्तर अपरिहार्य पक्षका रूपमा रहन्छ। राज्यको क्षमतालाई विचार गरी गुणात्मक शिक्षालाई जोड दिने उद्देश्यले सुलभ तथा सक्नेले तिर्ने र नसक्नेले तिर्न नपर्ने पद्धतिमा आधारित भई विद्यालय शिक्षालाई व्यवस्थापन गर्न सकेको भए यस प्रकारको समस्या सिर्जना हुँदैनथ्यो तर अहिले निःशुल्क भनिँदै आएको शिक्षामा शुल्क लिने भनी कुनै पनि सरकार पश्चगामी पनि अप्रिय निर्णय गर्न सक्ने अवस्थामा छैन। वर्तमान सरकारको नेतृत्व भने विद्यालय शिक्षा पूर्ण रूपमा निःशुल्क गर्न सकिने अवस्थामा छैन भन्ने विषयमा विश्वस्त नै देखिन्छ। संसदीय उपसमितिले प्रतिवेदन बुझाएपछि आन्दोलनताका उठेका विषय समावेश भए भएनन् भन्ने कुराले पुनः चर्चा पायो। शिक्षक समायोजन गर्ने नाममा दरबन्दी बढाउने, राहत, अस्थायी, करारलगायत शिक्षकलाई स्थायी हुन सहजीकरण गर्ने तथा उनीहरूका सेवा सुविधा सुनिश्चित गर्ने दिशामा सकारात्मक कदम बढाउने भन्ने कुरा नै अहिले पनि चर्चाका विषय बनेका छन्। सबै पक्षको ध्यान शिक्षा क्षेत्रमा संलग्न भएका जनशक्ति व्यवस्थापन गर्ने कुरामा मात्र केन्द्रित भएका सन्दर्भमा शिक्षा क्षेत्रमा मौलाउँदै गएका वास्तविक समस्या र तिनको समाधान गर्ने दिशामा कोही पनि सचेत देखिँदैन। आर्थिक सर्वेक्षण २०८०८१ ले अहिले छलफल भइरहेका विषयवस्तुभन्दा भिन्न प्रकृतिको समस्यालाई उजागर गरेको छ। त्यसो त ग्रामीण क्षेत्रका विद्यालयहरू रित्तिँदै गएका कारण पछिल्लो समय स्थानीय तहले विद्यालय मर्ज गर्ने नीति पनि अगि सारेका छन् र केही ठाउँमा कार्यान्वयन पनि भइसकेका छन्। आर्थिक सर्वेक्षणले स्थानीय तहका यिनै कुरालाई पुष्टि गर्ने तथ्य प्रकाश गरेको छ। देशभर सञ्चालनमा रहेका २७,९९० सामुदायिक विद्यालयमध्ये १५,९६५ विद्यालयमा १०० जनाभन्दा कम विद्यार्थी अध्ययन गर्छन्। एउटा कक्षामा होइन, सिंगो विद्यालयमा १०० जना विद्यार्थी र उनीहरूका लागि शिक्षकको व्यवस्था गर्नु कम जटिल र चुनौतीपूर्ण काम होइन। यस्तै, १०० देखि ५०० जनासम्म विद्यार्थी अध्ययन गर्ने विद्यालयको संख्या ९७०४ छ भने ५०० र हजारका बिचमा विद्यार्थी संख्या रहेका विद्यालय जम्मा १६३६ छन्। मानक विद्यालयका रूपमा लिन सकिने विद्यालयको संख्या जम्मा १६०० को आसपासमा रहेको देखिन्छ। प्रतिवेदनअनुसार एक हजारभन्दा माथि र १५०० सम्म विद्यार्थी रहेका विद्यालयको जम्मा संख्या ४४९ छ। १५०० देखि २००० सम्म विद्यार्थी रहेका १३६ विद्यालय छन् भने जम्मा १०० ओटा विद्यालयमा २००० भन्दा बढी विद्यार्थीले अध्ययन गर्छन्। यस विवरणले के पुष्टि गर्छ भने अहिले चर्चामा भएका विषय वास्तविक शिक्षा सुधारका विषय होइनन्। अहिले प्राथमिकतामा पर्नैपर्ने विषय त विद्यालय पुनर्संरचना र समायोजन हुन्। विद्यालयको पुनर्संरचना र समायोजन नगरीकन दरबन्दी तय गर्ने तथा अवैज्ञानिक रूपमा पदपूर्ति गर्ने काम गरियो भने यसले दीर्घकालीन रूपमा नेपाली शिक्षालाई नकारात्मक असर मात्र पार्ने छ। यसैले शिक्षकका मागहरू पूरा गर्ने सन्दर्भमा विद्यालयको पुनर्संरचना र समायोजन विषयलाई पनि सँगसँगै मुख्य विषयका रूपमा लिनुपर्छ। ससाना बालबालिकाले आफ्नो घरनजिकै शिक्षा प्राप्त गर्न पाउनुपर्छ। उनीहरूको बाल अधिकारको सुनिश्चितता राज्यले गर्नुपर्छ। यसैले प्राथमिक र आधारभूत विद्यालय मर्ज गर्नु मात्र समस्याको समाधान हुन सक्दैन तर शिक्षकलाई उपयुक्त तालिमको व्यवस्था गरी त्यस्ता ठाउँमा बहुकक्षा शिक्षण पद्धति लागू गर्ने हो भने वास्तविक समस्याको सम्बोधन हुन सक्छ। बहुकक्षा शिक्षण पद्धतिमा एकैजना शिक्षकबाट एउटै समयमा फरक फरक कक्षाका विद्यार्थीलाई सँगै राखी शिक्षण गरिन्छ। यसो गर्दा घर पायककै विद्यालयमा विद्यार्थीले पढ्न पाउने तथा आफूभन्दा जान्ने र ठूलाबाट सिक्ने अवसरसमेत विद्यार्थीले पाउँछन्। यसले सयभन्दा कम विद्यार्थी भएका विद्यालयको संख्या ह्वात्तै घटाउने छ। राज्यले शिक्षामा लगानी नबढाई मौजुदा लगानीबाटै प्रभावकारी र उपलब्धिमूलक सेवा दिन सक्ने अवस्था सिर्जना हुन्छ। माध्यमिक तहमा विद्यालयको पुनर्तालिकीकरण र पुनर्संरचना गरी समायोजनका कामलाई पहिलो प्राथमिकता दिनु आवश्यक हुन्छ। ठुला विद्यालयको अवधारणा, आवासीय विद्यालयको व्यवस्थालगायत कुरा पनि उपयुक्त विधि हुन सक्छन्। विद्यालय शिक्षा ऐन अन्तिम टुंगोमा पुग्नुअगाडि विद्यालयको वास्तविक अवस्थाको अध्ययन गर्न स्वतन्त्र विज्ञ सम्मिलित कार्यदल निर्माण गरी सोको प्रतिवेदनअनुसार काम गरिनु आवश्यक छ। नेपालको भूगोल, बसाइसराइको प्रवृत्ति तथा अभिभावकको मनोवृत्ति र अन्य कारणले सामुदायिक विद्यालयमा घट्दै गएका विद्यार्थीको संख्यालाई वास्तै नगरी जारी गरिने शिक्षा ऐनले समस्यालाई घटाउनुको साटो झनै बढाउने छ। असार १५ मै जारी गर्नुपर्ने भनिए पनि अन्तरवस्तु संयोजन राम्रो नभएको ऐन आउनुभन्दा बरु चार ६ महिना अतिरिक्त समय लिएर शिक्षा क्षेत्रका वास्तविक समस्यालाई सम्बोधन गर्न सक्ने किसिमको ऐन आउनु राम्रो हुन्छ। विद्यार्थीमैत्री र विद्यार्थीकेन्द्रित भएर हेर्ने हो भने विद्यार्थी र गुणस्तरलाई नै केन्द्रमा राख्नुपर्छ। अन्य विषयमा समझदारी अपनाउन जान्नुपर्छ। अहिले ऐनभन्दा विद्यार्थीको अवस्था अध्ययन, विद्यालयहरूको पुनर्संरचना र समायोजनले नै महत्वपूर्ण भूमिका राख्छ। यसैले विद्यालय पुनर्संरचना र समायोजनमा वस्तुगत, तथ्यपरक र यथार्थपरक भई अनुसन्धान गर्नु आवश्यक छ।"
आइपीएल : मुम्बईलाई हराउँदै पञ्जाबले पहिलो क्वालिफायर खेल्ने,"काठमाडौं : इन्डियन प्रिमियर लिगमा मुम्बई इन्डियन्सलाई ७ विकेटले हराउँदै पन्जाब किङ्सले पहिलो क्वालिफायरमा स्थान बनाएको छ। सोमबार लिग चरणको अन्तिम खेलमा मुम्बईलाई हराउँदै पञ्जाबले शीर्ष दुई भित्र आफ्नो स्थान पक्का गरेको हो। सवाइमान सिंह स्टेडियममा टस हारेर ब्याटिङको निम्तो पाएको मुम्बईले १८४ रन बनाएको थियो। मुम्बईले दिएको १८५ रनको विजय लक्ष्य पछाएको पन्जाबले १८३ ओभरमा ३ विकेट गुमाउँदै १८७ रन सहित लक्ष्य पूरा गरेको हो। पन्जाबका लागि जोश इङ्लिसले सर्वाधिक ७३ रनको पारी खेले। उनले ४२ बलमा चारचौका र तीन छक्का प्रहार गरे। ओपनरद्वय प्रियांस अर्या र प्रभसिम्रन सिंहले क्रमश: ६२ र १३ रन बनाए। कप्तान श्रेयस अयर २६ र निहाल बडेरा २ रनमा अविजित रहे। मुम्बईका लागि बलिङतर्फ मिचेल शान्तरले २ र जसप्रीत बुमराहले १ विकेट लिए। पहिलो इनिङमा ब्याटिङ गरेको मुम्बईले निर्धारित २० ओभरमा ७ विकेट गुमाउँदै १८४ रन बनाएको थियो। मुम्बईका लागि सूर्यकुमार यादवले सर्वाधिक ५७ रनको पारी खेले। उनले ३९ बलमा ६ चौका र २ छक्का प्रहार गरे। ओपनिङमा आएका र्यान रिकेल्टन र रोहित शर्माले क्रमश: २७ र २४ रन बनाए।विल ज्याक्सले १७, कप्तान हार्दिक पाण्ड्याले २६ र नमान्दिरले २० रन बनाए। पन्जाबका लागि बलिङतर्फ अर्षदीप सिंह, मार्को जान्सन र विजयकुमार वैशकले समान २२ विकेट लिए। हर्पित बार्रले १ विकेट लिए। मंगलबार लखनउ र रोयल च्यालेन्जर्स बैंग्लोर (आरसीबी)बीच आइपीएल सिजन २०२५ को अन्तिम लिग चरणको खेलपछि शीर्ष दुई पक्का हुनेछ।"
"एसियन कप छनोटको तयारीमा महिला टोली, थाइल्यान्डसँग मैत्रीपूर्ण खेल खेल्दै","काठमाडौं : एसियन कप फुटबल छनोटको तयारीस्वरूप नेपाली महिला राष्ट्रिय फुटबल टिमले फिफा विन्डोअन्तर्गत थाइल्यान्डसँग दुई मैत्रीपूर्ण खेल खेल्ने भएको छ। थाइल्यान्डसँगको मैत्रीपूर्ण खेल नेपाली टिमका लागि एएफसी महिला एसियन कप छनोटको तयारीका लागि महत्वपूर्ण अभ्यासका रूपमा लिइएको छ। नेपाली टिमले पहिलो पटक थाइल्यान्डसँग मैत्रीपूर्ण खेल खेल्न लागेको हो। यी खेलहरू मे ३० र जुन २ मा हुनेछन्। पहिलो खेल क्लोज डोर (बिना दर्शक) मा हुनेछ भने दोस्रो खेल फिफा अन्तर्राष्ट्रिय मैत्रीपूर्ण खेलको रूपमा सूचीकृत हुनेछ। फिफा वरियतामा नेपाल ९९ औं स्थानमा रहेको छ भने थाइल्यान्ड ४७ औं स्थानमा छ। वरियतामा निकै माथिल्लो टिमसँग खेल्नु नेपाली टिमको क्षमता मापन गर्ने अवसर पनि हुनेछ। नेपाली महिला टिमकी कप्तान एञ्जिला तुम्बापो सुब्बा र प्रशिक्षक राजेन्द्र तामाङले थाइल्यान्ड भ्रमणलाई एसियन कप छनोटका लागि तयारीको प्रमुख हिस्साको रूपमा लिएको बताएका छन्। एन्फाले मंगलबार सातदोबाटोस्थित एन्फा कम्प्लेक्समा गरेको विदाई कार्यक्रममा उनीहरूले सो धारणा राखेका हुन्। डिफेन्समा कमजोरी, मिडफिल्ड बलियो कप्तान एञ्जिलाले थाइल्यान्डसँगको खेलबाट धेरै कुरा सिक्न सकिने बताइन्। उनले भनिन्, थाइल्यान्ड हामीभन्दा बलियो टिम हो। पहिलो पटक यति माथिल्लो वरियताको टिमसँग खेल्न गइरहेका छौं। यहाँबाट धेरै अनुभव बटुल्न सकिन्छ। उनले नेपाली टिमको कमजोरी रक्षात्मक पंक्तिमा रहेको उल्लेख गर्दै डिफेन्स र गोलकिपरबीचको समन्वय कमजोर रहेको बताइन्। हाम्रो गोलकिपर र डिफेन्सिभ लाइनमा कम्बिनेसनको कमी छ। कतिपटक संवाद नहुँदा समस्या आउँछ, उनले भनिन्। प्रशिक्षक तामाङले पनि यही कमजोरी सुधार गर्दै एसियन कप छनोटमा प्रभावकारी प्रदर्शन गर्ने लक्ष्य रहेको बताए। हामी एसियन कप छनोटमा पूर्ण रूपमा केन्द्रित छौं। थाइल्यान्डसँग राम्रो प्रदर्शन गर्यौं भने उज्बेकिस्तानमा प्रतिस्पर्धीलाई दबाब दिन सक्छौं, उनले भने। कप्तान एञ्जिलाका अनुसार टिमको बलियो पक्ष भनेको मिडफिल्ड हो। उनले भनिन्, हाम्रो मिडफिल्ड बलियो छ, जहाँ प्रीति, रेनुका र सरु छन्। साथै, उत्कृष्ट फिनिसरको रूपमा सावित्रा भण्डारी (साम्बा) टिमसँग छिन्। अनुभवी टोली, नयाँ उत्साह यो पटकको टिममा अनुभवी खेलाडीहरूलाई प्राथमिकता दिइएको छ। चन्द्रा भण्डारी, सरस्वती हमाल, मनमाया दमाई लगायत अधिकांश खेलाडी लामो समयदेखि राष्ट्रिय टिममा छन्। डिफेन्डर पूजा राना मगरको पुनरागमनले पनि टिममा नयाँ उत्साह थपिएको प्रशिक्षक तामाङले बताएका छन्। उनले अन्तर्राष्ट्रिय फुटबल खेलेर फर्किएकी छन्। फर्किएपछि उनको खेलमा धेरै सुधार आएको छ, उनले भने। एएफसी महिला एसियन कपमा नेपाल सन् १९७५ मा सुरु भएको महिला एसियन कपमा नेपालले प्रारम्भिक चरणमा तीन पटक सहभागिता जनाइसकेको छ। तर त्यसयता नेपालले मुख्य प्रतियोगितामा स्थान बनाउन सकेको छैन। नेपाल अहिले दोस्रो पटक छनोट चरणमा प्रतिस्पर्धा गर्न लागेको हो। यसपटक नेपाल समूह एफ मा परेको छ। समूहमा नेपालसहित आयोजक उज्बेकिस्तान, लाओस र श्रीलंका छन्। छनोट चरण उज्बेकिस्तानमा हुनेछ। नेपाली टिम गोलकिपर: एञ्जिला तुम्बापो सुब्बा, अञ्जना राना मगर, उषा नाथ डिफेन्डर: अमृता जैशी, गीता राना, विमला बिक, पूजा राना, निशा ठोकर, समीक्षा घिमिरे, मनमाया दमाइ मिडफिल्डर: अनिता बस्नेत, विमला चौधरी, रेनुका नगरकोटी, प्रीति राई, सरु लिम्बु, सबिता राना मगर, सरस्वती हमाल, सुष्मा तामाङ फरवार्ड: सावित्रा भण्डारी, रश्मी कुमारी घिसिङ, चन्द्रा भण्डारी, अनिता केसी, रेखा पौडेल"
मधेस क्रिकेट लिगको उपाधिका लागि बारा र सप्तरी भिड्ने,"वीरगन्ज : वीरगन्ज र कलैयामा जारी मधेस क्रिकेट लिग सिजन१ के उपाधिका लागि बारा र सप्तरी भिड्ने भएका छन्। मंगलबार भएका सेमिफाइनल खेलमा जित हात पार्दै बारा र सप्तरीले उपाधि भिडन्त पक्का गरेका हुन्। वीरगन्जको नारायणी क्रिकेट मैदानमा मंगलबार भएको पहिलो सेमिफाइनल खेलमा सप्तरीले धनुषालाई ३ विकेटले पराजित गर्दै फाइनल यात्रा तय गरेको हो। धनुषाले दिएको ९९ रनको सामान्य लक्ष्य सप्तरीले सप्तरीले १९ ओभर २ बलमा ७ विकेटको क्षतिमा पुरा गर्यो सप्तरीका लागि राहुल विकले सर्वाधिक ४८ रन बनाए। उनले ३१ ब्लमा अविजित ४८ रन बनाएका हुन्। बलिङ्तर्फ धनुषाका लागि अभिजित यादव र रामरुप यादवले समान २२ विकेट लिए। त्यसअघि टस जितेर पहिले ब्याटिङ गरेको धनुषाले पुरै २० ओभर खेल्दै ९ विकेटको क्षतिमा ९८ रनमात्र बनाएको थियो। उसका लागि अखिलेश ठाकुरले विस्फोटक ब्याटिङ गर्दै केवल ९ बलमा २३ रन बनाए भने हिमांशु दत्तले २१ रन जोडे। बलिङ्तर्फ सप्तरीका लागि नितेश यादवले ३ विकेट र पप्पु यादवले २ विकेट लिए। मंगलबार नै बाराको कलैयामा भएको दोस्रो सेमिफाइनल खेलमा बाराले रौतहटलाई ४ विकेटले पराजित गर्दै सप्तरीसँगको उपाधि भिडन्त पक्का गरेको हो। रौतहटले दिएको १०२ रनको लक्ष्य बाराले १७४ ओभरमा ६ विकेट गुमाएर पुरा गर्यो। उसका लागि सेराज हवारीले २४ र साहिल पटेलले २१ रन बनाए। बलिङ्तर्फ रौतहटका लागि आशिक बैठाले ३ तथा सन्नी साह, रैयान आलम र मोहन घिमिरेले समान ११ विकेट लिए। त्यसअघि टस जितेर पहिले ब्याटिङ गरेको रौतहले १६२ ओभरमा अलआउट हुँदै १०१ रन मात्र बनाएको थियो। उसका लागि विजय गुप्ताले ३३ तथा अरविन्द चौधी र रैयान आलममले समान १६१६ रन बनाए। बलिङ्तर्फ बाराका लागि पवन सर्राफ एक्लैले ५ विकेट लिए। बारा र सप्तरी बीचको फाइनल खेल जेठ १५ गते वीरगन्जको नारायणी क्रिकेट मैदानमा हुने पर्सा क्रिकेट संघका अध्यक्ष मनिष सिंहले जानकारी दिए।"
न्यायाधीश विवादित भएपछि फुटबलर म्याराडोनाको मृत्यु प्रकरण जटिल बन्दै,"अर्जेन्टिना : विश्व प्रसिद्ध फुटबल खेलाडी डिएगो म्याराडोनाको मृत्युमा संलग्न भनिएका सात जना अर्जेन्टिनी स्वास्थ्यकर्मीमाथिको आपराधिक मुद्दा न्यायाधीशको निष्पक्षताबारे उठेका प्रश्नका कारण संकटमा परेको छ। सन् २०२० नोभेम्बर २५ मा मस्तिष्कको शल्यक्रियापछि स्वास्थ्य लाभको क्रममा म्याराडोनाको ६० वर्षको उमेरमा निधन भएको थियो। कोकेन र मदिराको लतसँग दसकौंसम्म संघर्ष गर्दै आएका म्याराडोनाको मृत्युको कारण शल्यक्रिया भएको दुई सातापछि हृदयघात र तीव्र फोक्सो सुनिन्नु रहेको बताइएको छ। उनलाई दिउँसोको समयमा नर्सले ओछ्यानमै मृत अवस्थामा फेला पारेका थिए। म्याराडोनाको मृत्युपछिको हेरचाहमा गम्भीर लापरबाही भएको अभियोजन पक्षको दाबी छ। यसै सन्दर्भमा ब्युनस आयर्सको सान इसिड्रो उपनगरस्थित निजी निवासमा उपचारका क्रममा संलग्न चिकित्सकहरूमाथि सम्भावित अभिप्रायसहित हत्या आरोपमा मुद्दा चलिरहेको छ। दोषी ठहरिएमा उनीहरूलाई आठदेखि २५ वर्षसम्मको जेल सजाय हुनसक्छ। तर, मुद्दा सुरु भएको दुई महिनापछि एक निर्णायक मोड आएको छ। मुद्दाको अध्यक्षता गरिरहेका तीन न्यायाधीशमध्ये एक, जुलिएटा माकिन्टाच, एक विवादास्पद डकुमेन्ट्रीमा संलग्न भएको विषयमा प्रश्न उठेपछि गत साता मुद्दाको सुनुवाइ स्थगित गरिएको हो। बचाव पक्षका वकिलहरूले न्यायाधीशको संलग्नताले निष्पक्षताको उल्लङ्घन गर्दै मुद्दामा प्रभाव पार्ने प्रयास भएको आशंका व्यक्त गरेका छन्। स्थानीय सञ्चारमाध्यमहरूमा सार्वजनिक भएको फुटेजमा माकिन्टाचलाई मुद्दा सुरु हुनुभन्दा अघिल्लो दिन फिल्म टोलीसँग अन्तर्वार्ता दिँदै देखिएको छ। यद्यपि उनले आफूले कुनै फिल्म खिच्नमा संलग्न नभएको दाबी गरेकी छन्। म्याराडोनाका छोरीहरूको वकिल फर्नान्डो बर्लान्डोले न्यायाधीश माकिन्टाचमाथि गम्भीर आरोप लगाउँदै भने, 'उहाँले न्यायाधीशको रूपमा नभई अभिनेत्रीजस्तै व्यवहार गर्नुभयो।' उनले मङ्गलबार न्यायाधीशलाई हटाउन माग गर्ने बताएका छन्। त्यस्तै म्याराडोनाका पूर्व साझेदार भेरोनिका ओजेडाका वकिल मारियो बाउड्रीले मुद्दा निष्पक्ष ढंगले अगाडि बढाउन सुरुदेखि नै कारबाही थाल्नुपर्ने माग गरेका छन्। 'अब सबैलाई लाग्न थालेको छ कि यो मुद्दा राजनीतिक वा व्यक्तिगत सम्झौतामा आधारित छ,' उनले बताएका छन्। न्यायाधीश माकिन्टाचलाई मुद्दाबाट हटाइएमा नयाँ न्यायाधीश नियुक्त हुने कि पुनः नयाँ प्यानल गठन गरेर मुद्दा सुरुदेखि नै प्रारम्भ गर्नुपर्ने भन्ने विषयमा अदालतले निर्णय लिनुपर्नेछ। मुद्दाको आगामी सुनुवाइ मंगलबार पुनः सुरु हुने तयारी भइरहेको छ, जहाँ न्यायाधीशको भूमिकामाथि थप बहस र निर्णय हुने अपेक्षा गरिएको छ।"
कर्णाली प्रदेश स्तरीय ब्याडमिन्टन प्रतियोगिता जेठ २७ गतेदेखि,"कालीकोट : कालीकोटमा कर्णाली प्रदेश स्तरीय खुल्ला दोस्रो बी लेभल पुरुष कप ब्याडमिन्टन प्रतियोगिता सञ्चालन हुने भएको छ। जिल्ला ब्याडमिन्टन संघ कालीकोटको आयोजनामा प्रतियोगिता सञ्चालन हुने पत्रकार सम्मेलन मार्फत सार्वजनिक गरिएको छ। जिल्ला सदरमुकाम मान्मको मिनि कबर्ड हलमा जेठ २७ गतेदेखि २९ गतेसम्म प्रतियोगिता सञ्चालन हुने संघका अध्यक्ष वीरेन्द्र बहादुर शाहीले बताए। प्रथम विजेताले नगद ५५ हजार ५ सय ५५ र उपविजेताले ३० हजार ५ सय ५५ रुपैयाँ पाउने छन्। फाइनलसम्म पुग्ने खेलाडीलाई १५ हजार ५ सय ५५ रुपैयाँ नगद पुरस्कारको व्यवस्था छ। यस्तै सो ब्याडमिन्टन प्रतियोगितामा भेट्रान तर्फका प्रथम हुने विजेतालाई २० हजार ५ सय ५५, द्वितीय १० हजार ५ सय ५५ र तृतीयलाई ५ हजार ५ सय ५५ रुपैयाँ पुरस्कारको व्यवस्था गरिएको संघका सचिव विनोद शाहीले बताए।"
"प्रतिनिधि सभाको बैठक बस्दै, अर्थमन्त्रीले आर्थिक वर्ष २०८१८२ आर्थिक सर्वेक्षण पेस गर्ने","काठमाडौं : प्रतिनिधि सभाको बैठक मंगलबार बस्दैछ। बिहान ११ बजे बस्ने बैठकमा प्रतिनिधि सभाको चालु आर्थिक वर्षको आर्थिक सर्वेक्षण पेस हुने संघीय संसद् सचिवालयका महासचिव पद्मप्रसाद पाण्डेयले जानकारी दिए। उनले बैठकमा उपप्रधानमन्त्री एवं अर्थमन्त्री विष्णुप्रसाद पौडेलले आर्थिक वर्ष २०८१८२ आर्थिक सर्वेक्षण पेस गर्ने बताए। यस्तै, संस्कृति, पर्यटन तथा नागरिक उड्डयन मन्त्रालय, ऊर्जा, जलस्रोत तथा सिँचाइ मन्त्रालय र वन तथा वातावरण मन्त्रालयसम्बन्धी मौखिक प्रश्नको सम्बन्धित मन्त्रीले उत्तर दिने कार्यसूचीसमेत तय भएको छ । यसैगरी महिला बालबालिका तथा ज्येष्ठ नागरिकमन्त्री नवलकिशोर साह सुडीले बालबालिकासम्बन्धी (पहिलो संशोधन) विधेयक, २०८२ प्रस्तुत गर्नेछन् । आजको बैठकमा शिक्षा विज्ञान तथा प्रविधिमन्त्री रघुजी पन्तले राष्ट्रियसभामा उत्पत्ति भएको तिलगंगा नेत्र विश्वविद्यालय विधेयक, २०८१ विधेयकमाथि विचार गरियोस् भन्ने प्रस्ताव प्रस्तुत गर्ने सम्भावित कार्यसूची छ।"
राष्ट्रपतिलाई अर्थमन्त्री पौडेलले गरे बजेटबारे ब्रिफिङ,काठमाडौं : राष्ट्रपति रामचन्द्र पौडेल र उपप्रधान एवम् अर्थमन्त्री विष्णु पौडेलबीच भेटवार्ता भएको छ। आज बिहान अर्थमन्त्री पौडेलले राष्ट्रपति भवन शीतल निवास पुगेर आर्थिक वर्ष २०८२८३ को बजेटका बारेमा ब्रिफिङ गरेका हुन्। सरकारले संवैधानिक व्यवस्थाअनुसार यही जेठ १५ गते बिहीबार बजेट ल्याउँदैछ। सोही बजेटका बारेमा छलफल भएको राष्ट्रपतिको स्वकीय सचिवालयले जनाएको छ।
नेप्से सामान्य अंकले बढेपनि पाँच कम्पनीको सेयर मूल्यमा सकारात्मक सर्किट,"काठमाडौं : नेप्से परिसूचक सामान्य अंकले बढेपनि पाँच कम्पनीको सेयर मूल्यमा भने सकारात्मक सर्किट लागेको छ। कर्पोरेट डेभलपमेन्ट बैंक,ओम मेघाश्री फर्माक्युटिकल्स,ग्रीन डेभलपमेन्ट बैंक,भूगोल इनर्जी डेभलपमेन्ट र पियोर इनर्जीको सेयर मूल्यमा सकारात्मक सर्किट लागेको हो। कारोबार साताको तेस्रो दिन मंगलबार नेप्से परिसूचक ०८५ अंकले बढेर २६७५६२ विन्दुमा अडिएको छ। सेन्सेटिभ इण्डेक्स ०८७ अंकले बढेर ४५६९६ विन्दुमा पुगेको छ। नेप्से सामान्य अंकले बढेपनि कारोबार रकम भने सोमबारको तुलनामा घटेको हो। सोमबार ७ अर्ब ५८ करोडको सेयर कारोबार भएकोमा आज ६ अर्ब ५२ करोड मूल्य बराबरको कारोबार भयो। आइतबार ७ अर्ब ६० करोडको सेयर कारोबार भएको थियो। यसदिन ३१८ स्क्रिप्सको १ करोड ४२ लाख ९९ हजार ३९४ कित्ता सेयर ६ अर्ब ५२ करोड ७८ लाख ३९ हजार ५८१ रुपैयाँमा खरिदबिक्री भए। युनिभर्सल पावर ६३ करोड मूल्य बराबरको सेयर कारोबार गरी शीर्षस्थानमा रह्यो। राधी विद्युतको ४७ करोडको सेयर कारोबार हुँदा नगदी ग्रुपको ४२ करोड, सानिमा माइ हाइड्रोपावरको २६ करोड र बुटवल पावरको २५ करोड मूल्य बराबरको सेयर कारोबार भयो। कारोबारमा आएकामध्ये ८५ स्टक्सको मूल्य बढ्दा १६१ वटाको घट्यो। यसदिन ६ समूहको उपसूचक बढ्दा ८ वटाको घट्यो। बैंकिङ, डेभलपमेन्ट बैंक,हाइड्रोपावर,मनु एण्ड प्रो, म्युचुअल फण्ड र ट्रेडिङ समूहको उपसूचक बढ्दा अन्यको घटेको हो।"
बेकरी उद्योगबाटै मासिक २ लाख आम्दानी,"जोमसोम : राष्ट्रिय गौरवको उत्तरदक्षिण जोड्ने (बेनीजोमसोमकोरला) सडक सहज भएसँगै पछिल्लो समय मुस्ताङमा पर्यटन र कृषि व्यवसायकोे सम्भावना बढेको छ। बर्सेनि ७ लाख पर्यटक मुस्ताङ भित्रिँदै गर्दा १ लाख २५ हजार बढी विदेशी पर्यटकको उपस्थिति मुस्ताङमा हुने गरेको छ। कृषितर्फ पनि सडक सहजताले उपयुक्त बजारीकरणमा सहज हुन पुगेपछि मुस्ताङमा उत्पादित कृषि उत्पादनले राम्रो बजार पाएको छ। मुस्ताङ जिल्ला सडकले मात्रै होइन, विद्युत् तथा इन्टरनेटको पहुँचले पनि यहाँको आर्थिक विकासमा महत्वपूर्ण योगदान पुर्याएको छ। यद्यपि, मुस्ताङमा कृषि र पर्यटनको प्रचुर सम्भावना हुँदाहुँदै पनि मुस्ताङमा एकथरी युवापंक्ति वैदेशिक रोजगारका लागि विदेश पलायन हुने गरेको विद्यमान छ। विकास र समृद्धिको लहर जिल्ला, पालिका र गाउँघरको बस्तीबस्तीसम्म छाउँदै गर्दा यहाँका युवाहरूको नजर युरोप र अमेरिकामा जाने होडबाजी नै चलेको छ। मुस्ताङमै रहेर मनग्य आम्दानी गर्न सकिने वातावरण सृजना हुँदै गर्दा उपल्लो मुस्ताङदेखि तल्लो मुस्ताङसम्म अहिले युवाहरूको जमात पातलिँदै जान थालेको छ। स्वदेशमा न्यून आम्दानी हुने र विदेशमा गएपछि छोटो समयमा धेरै कमाइ गर्न सकिने युवाहरूमा सोचको विकास हुँदा मुस्ताङमा युवापंक्तिको पलायन निकै ठूलो चुनौती बनेको छ। यस्तैमा विदेशमा मात्रै होइन, स्वदेशमै बसेर पनि मनग्य आम्दानी गर्न सकिन्छ भन्ने एक ज्वलन्त उदाहरण बनेका छन्, थासाङ१ टुकुचेका स्वरुप क्षेत्री। स्वरुप क्षेत्री मुस्ताङको थासाङ१ टुकुचे गावैमा जन्मिए हुर्किए। म्याग्दी पुर्खौली घर भए पनि स्वरुपको दुई पुस्ताले मुस्ताङकै टुकुचेमा बितायो। युवा भए पनि पारिवारिक जिम्मेवारी स्वरुपकै काँधमा पर्यो। परिवारको गर्जो टार्न स्वरुपले टुकुचे गावैमा बसेर सामान्य ज्याला मजदुरीको काम गर्न थाले। दिनभरि काम गरेर स्वरुपले दैनिक ५६ सय रुपैयाँ कमाउथे। स्वरुपको आर्थिक आम्दानी गर्ने अन्य कुनै विकल्प पनि थिएन। यति मात्रै होइन, उनीसँग कुनै क्षेत्रमा लगानी गर्ने पैसासमेत साथमा थिएन। यस्तैमा फगत उनको दिन व्यर्थ कटिरहेको थियो। स्वरुपको बहिनी ज्वाइँ म्याग्दीमा बेकरी उद्योग खोलेर बसेका थिए। यस्तैमा स्वरुप आफ्नो ज्वाइँ देवेन्द्र जुग्जाली र बहिनी दीपिका जुग्जालीको बेकरी उद्योगमा पुगे। बहिनी ज्वाइँको बेकरी उद्योगमा बसेर स्वरुपले बेकरी बनाउने काम सिके। त्यसै क्रममा स्वरुपले बेकरी उद्योग खोलेर व्यवसाय चलाउने विचार गरे। उनी मुस्ताङको टुकुचे गाउँ फर्किए। स्वरुप बेकरी उद्योगका लागि लगानी गर्न पैसाको खोजीमा लाग्न थाले। त्यही क्रममा स्वरुपलाई थासाङ१ का वडाध्यक्ष सुरेश थकालीले आर्थिक जोहो गर्ने प्राविधिक माध्यम बनाइदिए। स्वरुपले १८ लाख रुपैयाँ बेकरी उद्योगमा खर्चिए। त्यसपछि मुस्ताङकै टुकुचेमा सुरु भयो टुकुचे बेकरी उद्योग कारखाना। उनको इच्छाशक्ति र लगनशीलताले गर्दा छोटो समयमै बेकरी उद्योगसम्बन्धी काम सिके। स्वरुपले थासाङको टुकुचेमा २०७९ सालमा टुकुचे बेकरी उद्योग सञ्चालन गरेका हुन्। तीन वर्षको छोटो अवधिमै उनले उद्योगमा डबल सेटको उपकरण व्यवस्थापन गरी स्तर वृद्धि गरे। बेकरी उद्योगका लागि अहिलेसम्म करिव ६० लाख रुपैयाँ लगानी गरिसकेको स्वरुपले बताए। सुरुमा एक सरकारी निकायबाट दुई लाख अनुदान पाएको थिए, त्यसपछि सबै आफ्नै व्यक्तिगत लगानीमा गरिरहेको छु, व्यवसायी स्वरुपले थपे, यहाँको बजार सानो छ, यसैले सानै हिसाबले उद्योग चलाउँदै छु। उनले बेकरीबाट सन्तोषजनक आम्दानी हुने गरेको बताए। बेकरी उद्योगबाट मासिक २ लाखसम्म आम्दानी हुने गरेको टुकुचेका युवा उद्यमी स्वरुपले सुनाए। बेकरीका लागि स्वररुपले तीन जनालाई स्थायी रोजगारी दिएका छन्। त्यसो त उनी उद्योगमा आफंै पनि निरन्तर खटिने गरेको बताउँछन्। स्वरुपको उद्योगमा दैनिक ५० केजीदेखि एक क्विन्टलसम्म मैदा खपत हुन्छ। मुस्ताङको घाँसादेखि मुक्तिनाथसम्म तीन पालिकामा स्वरुप आफ्नो उद्योगमा बनेका पाउरोटी, केक, दुनोट, क्रिम रोल र बर्ड डे केकलगायत उत्पादन पुर्याउँछन्। यसका लागि स्वरुपमा एक मारुती भ्यानसमेत किनेका छन्। मुस्ताङमा बेकरी उद्योग गरेर बाह्रै महिना आम्दानी गर्न नसकिने स्वरुपको भनाइ छ। प्रतिकूल मौसम र पर्यटक अफसिजन भएकाले बर्सेनि असार श्रावण र पुस महिनामा बेकरी उद्योगमा उत्पादन निकै कम हुने गरेको छ। मुस्ताङमा पनि आर्थिक आम्दानी गर्न सक्ने प्रशस्त सम्भावना रहेकाले पैसा कमाउन विदेश धाउन नपर्ने सुझाए। मुस्ताङमा पनि सम्भावनाको ढोका निकै छन्, हामीले अरूले गरेको पेसा व्यवसायभन्दा पृथक् खालको नयाँ व्यवसाय गर्न सकियो भने विदेशमा कमाउने पैसा यही कमाउन सकिन्छ, उनले थपे, हामीले त यहाँ व्यवसायमा पनि कपी पेस्ट गर्ने चलन छ, अरूले जे गर्यो त्यही गर्छन् ,यसैले गर्दा पनि समस्या आउने गरेको छ। युवा उद्यमी स्वरुपले परिवारको साथमै रहेर विदेशमा बसेर कमाउने पैसा स्वदेशमै बसेर कमाउने गरेको बताए। मुस्ताङमा बेकरीमा पनि निकै प्रतिस्पर्धा रहेको जनाए। हामी कहाँ जिल्लामै बेकरी उत्पादन हुने गरेपनि यहाँका पर्यटन व्यवसायीहरूले पोखराकाठमाडौंबाट बेकरी आयात गर्ने गर्दा स्थानीय उत्पादनमा समेत असर पुगेको स्वरुपले उल्लेख गरे। जिल्लामै बसेर स्थापित हुन संघर्ष गरिरहे हामी जस्ता युवाशक्तिलाई प्रोत्साहन गर्न यही बनेका उत्पादनलाई भरभुर उपयोग गर्नुपर्ने उनको धारणा छ।"
"सम्पत्ति विवरण नबुझाउनेमा राजनीतिक नियुक्ति खाएकादेखि प्रहरी, शिक्षक, कर्मचारी पनि","काठमाडौं : सार्वजनिक पद धारण गरेका ५ हजार ५ सय ४ जना कर्मचारी तथा पदाधिकारीले तोकिएको समयावधिभित्र सम्पत्ति विवरण नबुझाएको पाइएको छ। सम्पत्ति विवरण नबुझाउनेमा सबैभन्दा धेरै संघकै कर्मचारी तथा पदाधिकारी छन्। तोकिएको समयमा सम्पत्ति विवरण नबुझाउने यी कर्मचारीलाई कारबाही हुने छ। राष्ट्रिय सतर्कता केन्द्रले अख्तियार दुरुपयोग अनुसन्धान आयोगमा बुझाएको प्रतिवेदनमा राजनीतिक नियुक्ति खाएकादेखि प्रहरी, शिक्षक, कर्मचारीले पनि सम्पत्ति विवरण नबुझाएको पाइएको छ। राष्ट्रिय सतर्कता केन्द्रले आर्थिक वर्ष २०८०८१ को सम्पत्ति विवरण तथा अनुगमन प्रतिवेदन अख्तियार दुरुपयोग अनुसन्धान आयोग समक्ष पेस गरेको छ। केन्द्रका सचिव सरजुकुमार वैद्यले अख्तियार दुरुपयोग अनुसन्धान आयोगका प्रमुख आयुक्त प्रेमकुमार राई समक्ष पेस गरेका छन्। केन्द्रले ७ भाग र १० वटा अनुसूचीसहित कुल ४०३ पेज रहेको सम्पत्ति विवरण अनुगमन प्रतिवेदन पेस गरेको छ। संघका ४ हजार ५ सय ९३ जना पदाधिकारी तथा कर्मचारीले नबुझाएको प्रतिवेदनमा उल्लेख छ। प्रदेशका ४ सय ७९ जना र स्थानीय तहका ४ सय ३२ जना पनि सम्पत्ति विवरण तोकिएको समयभित्र बुझाएका छैनन्। प्रतिवेदनअनुसार सम्पत्ति विवरण बुझाउने दायित्व भएका संघका ४ लाख ८८ हजार २ सय ८० जनामध्ये ४ लाख ८३ हजार ६ सय ८७ ले समयमा बुझाएको पाइएको छ। प्रदेश र स्थानीय तहका क्रमशः १९ हजार ८ सय ३४ जना र २ लाख ७३ हजार २ सय ३९ जना कर्मचारी तथा पदाधिकारीहरूमध्ये प्रदेश र स्थानीय तहका क्रमशः १९ हजार ३ सय ५५ जना र २ लाख ७२ हजार ८ सय ७ जनाले सम्पति विवरण बुझाएका छन्। कुल सम्पत्ति विवरण बुझाउनेको कुल संख्या ७ लाख ७५ हजार ८४९ जना छन्। सम्पत्ति विवरण नबुझाएर कारबाहीमा परेका ७ सय ७९ राजनीतिक नियुक्ति खाएकाहरू राजनीतिक नियुक्ति खाएर धेरैले सम्पत्ति विवरण नबुझाएको देखिएको छ। संघीय सरकारअन्तर्गतका ७ सय ७९ जना राजनीतिक नियुक्ति र करारका कर्मचारी तथा पदाधिकारीले सम्पत्ति विवरण नबुझाएको प्रतिवेदनमा उल्लेख छ। त्यस्तै ६ सय ४० जना शिक्षकले पनि सम्पत्ति विवतरण नबुझाएको प्रतिवेदनमा उल्लेख छ। शिक्षकहरूले राष्ट्रिय किताबखाना (शिक्षक)मा सम्पत्ति विवरण बुझाउने प्रावधान छ। १ सय ८० जना नेपाल प्रहरी, सशस्त्र प्रहरी बल नेपाल र राष्ट्रिय अनुसन्धान विभागका १ सय ८० जनाले सम्पत्ति विवरण बुझाएका छैनन्। त्यस्तै २ हजार ९ सय ९४ जना निजामती कर्मचारीले सम्पत्ति विवरण बुझाएका नबुझाएको प्रतिवेदनमा उल्लेख छ। प्रदेशसभा सचिवालयका १४ जना र प्रदेश मन्त्रालयका ४ सय ६५ जनाले पनि सम्पत्ति विवरण नबुझाएको राष्ट्रिय सतर्कता केन्द्रले जनाएको छ। ४ सय ३२ जना नगरपालिका र गाउँपालिका कर्मचारी तथा पदाधिकारीले सम्पत्ति विवरण नबुझाएको देखिएको छ। जिल्ला समन्वय समिति र नेपाल सेनामा सबै सम्पत्ति विवरण बुझाएको प्रतिवेदनमा उल्लेख छ । भ्रष्टाचार निवारण ऐनबमोजिमम हरेक आर्थिक वर्ष समाप्त भएको मितिले ६० दिनभित्र आफ्नो र आफ्नो परिवारको नाममा रहेको सम्पत्तिको स्रोत वा निस्सा सहितको अद्यावधिक विवरण नेपाल सरकारले नेपाल राजपत्रमा सूचना प्रकाशन गरी तोकेको निकाय वा अधिकारी समक्ष पेस गर्नुपर्ने व्यवस्था छ । सार्वजनिक संस्थाको कुनै पदमा बहाल रहेका व्यक्ति वा राष्ट्रसेवकले त्यस्तो पद धारण गरेको मितिले र यो दफा प्रारम्भ हुँदाका बखत सार्वजनिक पदमा बहाल रहेका व्यक्तिले यो ऐन प्रारम्भ भएको मितिले साठी दिनभित्र सम्पत्ति विवरण बुझाउनुपर्छ। भ्रष्टाचार निवारण ऐनबमोजिम सम्पत्ति विवरण पेस नगर्ने पदाधिकारी एवं कर्मचारीहरूलाई ५ हजारका दरले जरिवानाका लागि सिफारिस गरिएको छ। तोकिएको म्यादभित्र सम्पत्तिको विवरण पेस नगर्ने सार्वजनिक पद धारण गरेका व्यक्तिलाई भ्रष्टाचार निवारण ऐनबमोजिम कारबाही गर्ने व्यवस्था छ। प्रतिवेदन बुझ्दै प्रमुख आयुक्त राईले सम्पत्ति विवरण संकलनको कार्यलाई व्यवस्थित, भरपर्दो र सूचना प्रविधिमा आधारित बनाउन राष्ट्रिय किताबखानानिजामती, शिक्षक, प्रहरी र सैनिक अभिलेखालयका साथै राष्ट्रिय सतर्कता केन्द्र समेतका निकायहरूबीच विद्युतीय तथ्यांक संकलन प्रणालीलाई एकीकरण गर्न आवश्यक रहेको बताए। उनले प्रचलित कानुनले निर्दिष्ट गरेको समयभित्र अझै पनि कतिपय पदाधिकारी तथा कर्मचारीले सम्पत्ती विवरण नबुझाउने गरेको सन्दर्भमा सबै सरकारी निकायहरूमा यस विषयमा प्रबद्र्धनात्मक कार्य गर्नसमेत ध्यानाकर्षण गराएका छन्। उनले समयमा आएको परिवर्तनसँगै राष्ट्रिय सतर्कता केन्द्रले आफूले गर्दै आएको कार्यका अतिरिक्त सार्वजनिक सेवा प्रवाह हुने कार्यालयहरूमा समेत अनुगमन गर्न आवश्यक रहेको सुझाव दिएका छन्। विकास निर्माणका परियोजनाको प्राविधिक परीक्षण गरेर विभिन्न सुझाव र निर्देशन दिने गरेको सन्दर्भमा प्राविधिक परीक्षण गरे पश्चात के कस्तो सुधार आएको छ अनुगमन गर्न पनि राष्ट्रिय सतर्कता केन्द्रलाई उनले निर्देशन दिए। तोकिएको समयावधिभित्र सम्पत्ति विवरण नबुझाएका सार्वजनिक पद धारण गरेका राष्ट्रसेवक तथा पदाधिकारीहरूलाई प्रचलित कानुनबमोजिम आवश्यक कारवाहीका लागि आयोगले कदम चाल्ने सहायक प्रवक्ता देवीप्रसाद थपलियाले जानकारी दिए। नबुझाउने संख्या घट्दो विगत वर्षहरूमा भन्दा सम्पत्ति विवरण नबुझाउनेको संख्या घट्दो क्रममा रहेको प्रतिवेदनबाट उल्लेख छ। आर्थिक वर्ष २०७८७९ मा ९ हजार ५ सय ९० जनाले सम्पत्ति विवरण बुझाएका थिएनन्। २०७९८०मा ६ हजार ७०५ जना र २०८०८१ म ५ हजार ५०४ जनाले सम्पत्ति विवरण बुझाएका छैनन्। केन्द्र प्रवक्ता एवं सहसचिव नारायणप्रसाद भट्टले पछिल्ला वर्षमा सम्पत्ति विवरण नबुझाउनेको संख्या घट्दो क्रममा रहेका जानकारी दिए। समयमा सम्पत्ति विवरण नबुझाउने ९८ स्थानीय तह ९८ वटा स्थानीय तहले सम्पत्ति विवरण नपठाएको देखिएको छ। प्रत्येक स्थानीय तहले मुख्यमन्त्रीको कार्यालयमा खामबन्दी गरेर सम्पत्ति विवरण पठाउनुपर्ने प्रावधान छ । सम्पत्ति विवरण निर्धारित समयपछि पठाएको वा पठाउँदै नपठाएका स्थानीय तहको संख्या ९८ रहेको छ। कोशी प्रदेशका ४, मधेस प्रदेशका ३३, बागमती प्रदेशका ५, गण्डकी प्रदेशका १२, लुम्बिनी प्रदेशका १७, कर्णालीका १४ र सुदूरपश्चिमका १३ स्थानीय तहले समयपछि वा पठाउँदै नपठाएको बताइएको छ।"
"सुनचाँदीको मूल्य घट्यो,कति छ बजार भाउ ?",काठमाडौं : आज सुनचाँदीको मूल्य सामान्य घटेको छ । सुन तोलामा २०० र चाँदी १० रुपैयाँले घटेको हो। नेपाल सुनचाँदी व्यवसायी महासंघका अनुसार एक तोला सुनको मूल्य १ लाख ९० हजार ९०० कायम भएको छ । सोमबार ७ सय रुपैयाँले घटेर एक तोला सुनको मूल्य १ लाख ९१ हजार १०० रुपैयाँ कायम भएको थियो। यसैगरी एक तोला चाँदीको मूल्य १ हजार ९९५ तोकिएको छ।
"बजेटमा पुँजीगत लाभकर बढ्ने आशंका, निरुत्साहित पुँजीबजार","काठमाडौं : नेपाल राष्ट्र बैंकले चालु आवको मौद्रिक नीतिको तेस्रो त्रैमासिक समीक्षामार्फत आइतबार सेयर बजारमैत्री नीतिगत व्यवस्था गर्यो। केन्द्रीय बैंकका गभर्नर डाविश्वनाथ पौडेल प्रवेश गरेपछिको सेयरसँग सम्बन्धित पहिलो नीतिगत व्यवस्थाअन्तर्गत विद्यमान सेयर धितो कर्जाको जोखिम भार १२५ प्रतिशतबाट घटाई १०० प्रतिशत कायम गरिने भएको छ। यो व्यवस्थाले बैंकहरूको केही हदसम्म पुँजी निकासा पनि हुने भएको छ। यसो हुँदा कर्जा दिने स्पेस पनि भयो। पुँजीका हिसाबले कसिलो अवस्थामा भएका बैंकहरूलाई उक्त व्यवस्थाले सहायता गर्ने छ यद्यपि अधिकांश बैंकमा अधिक लगानीयोग्य पुँजी छ। तर, कसिलो पुँजी भएकालाई यो व्यवस्थाले सहज बनाइदिएको छ। तर, यता यो व्यवस्थाले भने पुँजीबजार खासै अपेक्षाअनुरूप बढेन। हुन त उक्त व्यवस्थालाई राष्ट्र बैंकले निर्देशक जारी गरी कार्यान्वयनमा ल्याउन बाँकी छ। तर, यो व्यवस्था अबको केही दिनमा जस्ताको तस्तै लागू हुने बताउँछन्, राष्ट्र बैंकका प्रवक्ता रामु पौडेल। उनी भन्छन्, उक्त व्यवस्थाबारे समीक्षामै प्रस्ट भनेकाले हुबहु सर्कुलर जारी हुनेछ। अब निर्देशन यही सातामा आउँछ। यद्यपि, केन्द्रीय बैंकले जोखिम भार घटाउने कदम चाले लगानीकर्ताको मनोभावना बढ्ने यसअघिको अनुमान सोमबारको नेप्से परिसूचकले गलत सावित गरेको छ। किनभने, साताको दोस्रो कारोबार दिन सोमबार नेप्से परिसूचक सामान्य अंकले घटेर बन्द भएको छ। उक्त दिन मात्रै होइन, गभर्नर डा पौडेल आएपछि पनि सेयर बजारले खासै स्वागत गर्न सकेन। बजार उकालो लाग्न सकेको छैन। अघिल्लो कारोबार दिन आइतबार ८५७ अंकले घटेको नेप्से परिसूचक सोमबार ५२१ अंकले घटेर २६७४७६ विन्दुमा पुगेको हो। सेन्सेटिभ इन्डेक्स ०३७ अंकले घटेर ४५६०९ विन्दुमा अडिएको छ। नेप्से घटेसँगै कारोबार रकम पनि आइतबारको तुलनामा घट्यो। आइतबार ७ अर्ब ६० करोड रुपैयाँको सेयर कारोबार भएकोमा सोमबार ७ अर्ब ५८ करोड ५० लाख २२ हजार रुपैयाँको भएको छ। उक्त दिन ३ सय ३७ कम्पनीको १ करोड ७१ लाख ६० हजार ६२५ कित्ता सेयर खरिदबिक्री भयो। परिसूचक घटे पनि एउटा कम्पनीको सेयर सकारात्मक सर्किट लेभलमा कारोबार भएको देखिन्छ। यसै क्रममा सेयर जानकार देव गुरागाईं यो नीति आउनासाथ बजार किन बढेन भन्ने प्रश्न उठ्नु स्वाभाविक भएको बताउँछन्। उनी भन्छन्, तर बजार हो घट्बढ कतिबेला हुन्छ भन्नै सकिन्न। यतिबेला बजेट संघारमै छ। जेठ १५ को बजेट भाषणले पुँजीगत लाभकरमा बढाउने आशंकाले पनि पुँजीबजारमा उत्साह छाउन नसकेको अर्थात् अपेक्षाअनुसार तन्किन नसकेको सेयर जानकार गुरागाईंले औंल्याए। हाल १ वर्षसम्मको सेयर होल्डिङका लागि ७ प्रतिशत र १ वर्षभन्दा बढी होल्डिङ भएको सेयरको ५ प्रतिशत पुँजीगत लाभकर कार्यान्वयनमा छ। अब उक्त दर बढ्ने शंकाले पनि नयाँ गभर्नर आउँदादेखि पुँजी बजारले स्वागत गर्न नसकेको उनको भनाइ छ। गभर्नरले पनि मुख्य वित्त नीति आएपछि त्यसैलाई सहयोग गर्ने गरी मौद्रिक नीति आउने हो भनिरहेका छन्। यसले गर्दा पनि लगानीकर्ताहरूले वित्त नीति कुरौं नत, पुँजीगत लाभकर बढिहाल्यो भन भोली १००१५० अंकले बजार खस्कियो भने घाटा हुन्छ भन्ने हिसावले यतिबेला पुँजीबजार पर्ख र हेरको अवस्थामा छ, गुरागाईंले अन्नपूर्णसँग भने। पछिल्लो समय सेयर धितो कर्जामा अलि बढी प्रवाह भएको तथ्यांकमा देखिन्छ। अझै सहज कदम चाल्न खोजेको राम्रो विन्दु हो। मैले यो व्यवस्थालाई मर्निङ शो द डे भनेको छु। किनभने मौद्रिक नीतिको तेस्रो त्रैमासिक समिक्षाको मुखैमा गभर्नर नियुक्ति भएकाले सेयरसँग सम्बन्धित अलिकति भए पनि सम्बोधन गरेका छन्, उनी थप्दै भन्छन्। यसैले अब मौद्रिक नीति पक्कै पनि सेयर बजारमैत्री, सकारात्मक आउला भन्ने अपेक्षा गरिएको उनको भनाइ छ। यद्यपी गभर्नर डा पौडेल आएसँगै पुँजी बजार उकालो लाग्न नसक्नुलाई बजेटको कारण भएको उनको अनुमान छ। यससँगै, गभर्नर डा पौडेलका पहिलो नीतिगत व्यवस्थामा अधिकांशलाई यथावत राखेका छन्। जसअन्तर्गत, नीतिगत दरलाई विद्यमान ५० प्रतिशत, तल्लो सीमाको रूपमा रहेको निक्षेप संकलन दरलाई ३० प्रतिशत र ब्याजदर करिडोरअन्तर्गतको माथिल्लो सीमाको रूपमा रहेको बैंक दरलाई ६५ प्रतिशतमा यथावत् राखिएको छ। विद्यमान अनिवार्य नगद मौज्दात र वैधानिक तरलतासम्बन्धी अनुपातलाई यथावत राखिएको छ। वित्तीय प्रणालीको विद्यमान तरलताको अवस्था र पछिल्लो समय यस बैंकले खुला बजार कारोबार उपकरणहरूमा गरेको सुधारलाई मध्यनजर गरी बैंक तथा वित्तीय संस्थाहरूले दैनिक ९० प्रतिशत न्यूनतम अनिवार्य नगद मौज्दात कायम राख्नुपर्ने व्यवस्था गरिने छ। विद्यमान सेयर धितो कर्जाको जोखिम भार १२५ प्रतिशतबाट घटाई १०० प्रतिशत कायम गरिने छ। लगानी वातावरण सुधार गर्ने उद्देश्यले विदेशी विनिमय (नियमित गर्ने) ऐन, २०१९ र विदेशी लगानी तथा प्रविधि हस्तान्तरण ऐन, २०७५ मा भएको पछिल्लो संशोधनका व्यवस्थाहरूलाई समावेश गरी नेपाल राष्ट्र बैंक विदेशी लगानी तथा विदेशी ऋण व्यवस्थापन विनियमावली, २०७८ परिमार्जन गरी जारी गरिनेछ। बैंकिङ कसुर तथा सजाय ऐन, २०६४ को संशोधनबमोजिम चेक अनादरसम्बन्धी व्यहोरा प्रमाणित गर्ने कार्यविधि तर्जुमा गरी जारी गरिने भएको छ।"
गण्डकीको आर्थिक वृद्धिदर सबैभन्दा बढी,"काठमाडौं : आर्थिक वर्ष २०८१८२ को कुल गार्हस्थ्य उत्पादन (जीडीपी) मा बागमती प्रदेशको योगदान सबैभन्दा बढी भए पनि जीडीपी वृद्धिदर (कुल आर्थिक वृद्धिदर) भने गण्डकीको बढी हुने देखिएको छ। अघिल्लो आर्थिक वर्षमा पनि गण्डकीको वृद्धिदर नै बढी थियो। राष्ट्रिय तथ्यांक कार्यालयले सोमबार सार्वजनिक गरेको तथ्यांकमा जीडीपीमा बागमतीको योगदान सबैभन्दा धेरै ३६५२ प्रतिशत (२२ खर्ब ३० अर्ब रुपैयाँ) हुँदा पनि आर्थिक वृदिदर ५१८ प्रतिशत हुने अनुमान गरिएको हो। गण्डकीको जीडीपीमा योगदान ८९८ प्रतिशत (५ खर्ब ४८ अर्ब ) रहने र आर्थिक वृद्धिदर भने ५५१ प्रतिशतको अनुमान गरिएको हो। समीक्षा अवधीमा नेपालको अर्थतन्त्रको कुल आकार उपभोक्ताको मूल्यमा ६१ खर्ब ८ अर्ब र कुल आर्थिक वृद्धिदर ४६१ प्रतिशत हुने अनुमान गरिएको छ। कुल आर्थिक वृद्धिदर २०८०८१ मा ३६७ प्रतिशत र २०७९०८० १९८ प्रतिशत थियो। चालु आर्थिक वर्षमा कोशी प्रदेशले १५९० प्रतिशत (९ खर्ब ७१ अर्ब), लुम्बिनी प्रदेशले १४२३ प्रतिशत (८ खर्ब ६९ अर्ब), मधेस प्रदेशले १३१६ प्रतिशत (८ खर्ब ४ अर्ब), सुदूरपश्चिम प्रदेशले ७०३ प्रतिशत (४ खर्ब ३० अर्ब) र कर्णाली प्रदेशले ४१९ प्रतिशत (२ खर्ब ५६ अर्ब) योगदान पुयाउने कार्यालयको प्रारम्भिक अनुमान छ। गत आर्थिक वर्ष २०८०८१ को संशोधित अनुमानबमोजिम कुल गार्हस्थ्य उत्पादनमा प्रादेशिक योगदान सीमान्त रूपमा मात्र परिवर्तन भएको बताइएको छ। गत वर्षको तुलनामा कुल गार्हस्थ्य उत्पादनमा कोशी, गण्डकी, लुम्बिनी, कर्णाली र सुदूरपश्चिमको योगदान सीमान्त रूपमा घटेको छ भने मधेस र बागमती प्रदेशको योगदान सीमान्त रूपमा बढेको छ। सीमान्त रूपमा बढेकाले आर्थिकवृद्धि नै भएकाले यसलाई सकारात्मक रूपमा हेरिने कार्यालयका प्रवक्ता एवं उपप्रमुख तथ्यांक अधिकारी ढुण्डीराज लामिछानेले बताए। आर्थिक वर्ष २०८१८२ को प्रारम्भिक अनुमान बमोजिम जीडीपी उत्पादनको वृद्धिदर सबैभन्दा कम सुदूरपश्चिम प्रदेशको ३३२ प्रतिशत हुने प्रारम्भिक अनुमान तथ्यांक कार्यालयको छ। कुल आर्थिक वृद्धिदरको आधारमा गण्डकी, बागमती, कर्णाली र लुम्बिनी प्रदेशको कुल आर्थिक वृद्धिदरभन्दा धेरै र बाँकी प्रदेशको थोरै हुने प्रारम्भिक अनुमान हो। आर्थिक वर्ष २०८१८२ को प्रारम्भिक अनुमान, आर्थिक वर्ष २०८०८१ को संशोधित अनुमान तथा आर्थिक वर्ष २०७९८० को अन्तिम तथ्यांकलाई विश्लेषण गर्दा आर्थिक वर्ष २०७९८० देखि आर्थिक वर्ष २०८१८२ सम्मको अवधिमा सबै प्रदेशको आर्थिक वृद्धिदर क्रमशः वृद्धि हुँदै गएको देखिन्छ। यद्यपि, आर्थिक वर्ष २०८०८१ बाट आर्थिक वर्ष २०८१८२ मा कोशी प्रदेश र सुदूरपश्चिम प्रदेशको आर्थिक वृद्धिदर नगण्य रूपमा मात्र बढेको देखिन्छ। समीक्षा वर्षमा प्रतिव्यक्ति कुल गार्हस्थ्य उत्पादन सबैभन्दा धेरै बागमती प्रदेशको र सबैभन्दा कम मधेस प्रदेशको हुने अनुमान छ। प्रतिव्यक्ति कुल गार्हस्थ्य उत्पादन अमेरिकन डलरमा बागमती प्रदेशको २६०२, गण्डकी प्रदेशको १६१९, कोशी प्रदेशको १४०१, लुम्बिनी प्रदेशको १२०१, सुदूरपश्चिम प्रदेशको ११५३, कर्णाली प्रदेशको १०८९ र मधेस प्रदेशको ९३२ हुने प्रारम्भिक अनुमान गरिएको छ। चालु आर्थिक वर्षका लागि राष्ट्रिय तहमा प्रतिव्यक्ति कुल गार्हस्थ्य उत्पादन अमेरिकी डलरमा १४९६ हुने प्रारम्भिक अनुमान कार्यलयको छ। प्रदेशगत आर्थिक अवस्थाको अनुमान औद्योगिक वर्गीकरण अनुसारको आर्थिक क्रियाकलापलाई हेर्दा गत आर्थिक वर्ष र चालु आर्थिक वर्षमा बागमती प्रदेशबाहेक सबै प्रदेशमा कृषि क्षेत्रको योगदान सबभन्दा बढी देखिएको छ। बागमती प्रदेशमा थोक तथा खुद्रा व्यापार क्षेत्रको योगदान सबैभन्दा बढी देखिन्छ। आर्थिक वर्ष २०८१८२ मा राष्ट्रिय तहमा दोस्रो हिस्सा ओगटेको व्यापार क्षेत्रले कोशी तथा मधेस प्रदेशमा पनि दोस्रो हिस्सा नै ओगटेको देखिन्छ। त्यसैगरी, बागमती प्रदेशमा घरजग्गासम्बन्धी कारोबार सेवाको हिस्सा दोस्रो स्थानमा रहेको छ। गण्डकी, लुम्बिनी, कर्णाली र सुदूरपश्चिम प्रदेशमा सार्वजनिक प्रशासन र रक्षा क्षेत्रको योगदान दोस्रो स्थानमा रहेको देखिन्छ। बागमती, मधेस र कर्णाली प्रदेशबाहेक सबै प्रदेशहरूको कुल गार्हस्थ्य उत्पादनमा प्रशासनिक सहयोगी सेवा क्रियाकलापको योगदान सबैभन्दा न्यून देखिन्छ। बागमतीमा पानी आपूर्ति तथा फोहर व्यवस्थापनसम्बन्धी क्रियाकलाप, मधेस तथा कर्णाली प्रदेशमा खानी तथा उत्खनन क्रियाकलापको योगदान सबैभन्दा न्यून देखिन्छ। आर्थिक वर्ष २०८१८२ मा सबै प्रदेशका सबै क्षेत्रको वृद्धिदर धनात्मक रहेको देखिन्छ। चालु वर्ष औद्योगिक वर्गीकरणअनुसार औद्योगिक क्षेत्रको कुल मूल्य अभिवृद्धि वृद्धिदर राष्ट्रिय तहमा सबैभन्दा धेरै विद्युत् तथा ग्यास १३८२ प्रतिशत रहने प्रारम्भिक अनुमान गरिएकोमा लुम्बिनी र कर्णाली प्रदेशबाहेक अन्य सबै प्रदेशको सबैभन्दा धेरै वृद्धिदर यही क्षेत्रको रहने प्रारम्भिक अनुमान गरिएको छ। लुम्बिनी र कर्णाली प्रदेशमा भने यातायात तथा भण्डारण क्षेत्रको वृद्धिदर सबभन्दा धेरै देखिन्छ। त्यसैगरी, बागमती, लुम्बिनी र कर्णाली प्रदेशमा खानी तथा उत्खनन कोशी र सुदूरपश्चिम प्रदेशमा पानी आपूर्ति, ढल, फोहोर व्यवस्थापनस मधेस प्रदेशमा शिक्षा र गण्डकी प्रदेशमा सार्वजनिक प्रशासन र रक्षा क्षेत्रको वृद्धिदर सबैभन्दा न्यून रहेको देखिन्छ। कोशी प्रदेश चालु आर्थिक वर्षमा कोशी प्रदेशको कुल गार्हस्थ्य उत्पादनमा सबैभन्दा धेरै योगदान कृषि, वन तथा मत्स्य क्षेत्र ३४०५ प्रतिशतको रहने र सबैभन्दा न्यून योगदान प्रशासनिक सहयोगी सेवा क्षेत्र ०३२ प्रतिशतको रहने प्रारम्भिक अनुमान रहेको छ। गत आर्थिक वर्ष २०८०र ८१ मा पनि कृषि क्षेत्र ३३४५ प्रतिशतको योगदान गरी अग्रस्थानमा हुने र प्रशासनिक सहयोगी सेवा क्षेत्रको योगदान अन्तिम स्थान ०३२ प्रतिशतमा रहने संशोधित अनुमान गरिएको छ। कोशी प्रदेशमा क्षेत्रगत रूपमा हेर्दा चालु आर्थिक वर्षका लागि कुल मूल्य अभिवृद्धि वृद्धिदर सबैभन्दा धेरै विद्युत तथा ग्याँस क्षेत्र ९३६ प्रतिशत र सबैभन्दा थोरै पानी आपूर्ति, ढल, फोहोर व्यवस्थापन क्षेत्र ०८ प्रतिशतको हुने अनुमान गरिएको छ। मधेस प्रदेश मधेस प्रदेशको कुल गार्हस्थ्य उत्पादनमा सबैभन्दा धेरै योगदान कृषि, वन तथा मत्स्य क्षेत्र ३६७३ प्रतिशत रहने र न्यून योगदान खानी तथा उत्खनन क्षेत्र ०१५ प्रतिशतको रहने प्रारम्भिक अनुमान रहेको छ। मधेस प्रदेशमा क्षेत्रगत रूपमा चालु आर्थिक वर्षका लागि कुल मूल्य अभिवृद्धि वृद्धिदर सबैभन्दा धेरै विद्युत तथा ग्यास क्षेत्र ९८३ प्रतिशतको र सबैभन्दा थोरै शिक्षा क्षेत्रको १४४ प्रतिशत हुने प्रारम्भिक अनुमान गरिएको छ। बागमती प्रदेश चालू आर्थिक वर्षमा बागमती प्रदेशको कुल गार्हस्थ्य उत्पादनमा सबैभन्दा धेरै योगदान थोक तथा खुद्रा व्यापार क्षेत्र २२५५ प्रतिशतको रहने र सबैभन्दा न्यून योगदान पानी आपूर्ति, ढल, फोहोर व्यवस्थापन क्षेत्र ०२७ प्रतिशतको रहने प्रारम्भिक अनुमान रहेको छ। कुल मूल्य अभिवृद्धि वृद्धिदर सबैभन्दा धेरै विद्युत् तथा ग्यास क्षेत्र १९९५ प्रतिशतको र सबैभन्दा थोरै खानी तथा उत्खनन क्षेत्र १९८ प्रतिशतको हुने अनुमान गरिएको छ। गण्डकी प्रदेश गण्डकी प्रदेशको कुल गार्हस्थ्य उत्पादनमा सबैभन्दा धेरै योगदान कृषि, वन तथा मत्स्य क्षेत्र २७१० प्रतिशत रहने र सबैभन्दा न्यून योगदान प्रशासनिक तथा सहयोगी सेवा क्षेत्र ०३२ प्रतिशत रहने प्रारम्भिक अनुमान छ। गत आर्थिक वर्ष २०८०८१ मा पनि कृषि, वन तथा मत्स्य क्षेत्र २६३ प्रतिशतको योगदान सहित अग्रस्थानमा हुने र प्रशासनिक तथा सहयोगी सेवा क्षेत्रको योगदान अन्तिम स्थान ०३१ प्रतिशतमा रहने संशोधित अनुमान गरिएको छ। गण्डकी प्रदेशमा क्षेत्रगत रूपमा कुल मूल्य अभिवृद्धि वृद्धिदर सबैभन्दा धेरै विद्युत् तथा ग्यास क्षेत्र १३१२ प्रतिशतको र सबैभन्दा थोरै सार्वजनिक प्रशासन तथा रक्षा क्षेत्र ९१७९ प्रतिशतको हुने अनुमान गरिएको छ। लुम्बिनी प्रदेश चालु आर्थिक वर्षमा लुम्बिनी प्रदेशको कुल गार्हस्थ्य उत्पादनमा सबैभन्दा धेरै योगदान कृषि, वन तथा मत्स्य क्षेत्र ३१०२ प्रतिशतको रहने र सबैभन्दा न्यून योगदान प्रशासनिक तथा सहयोगी सेवा क्षेत्र ०३५ प्रतिशतको रहने प्रारम्भिक अनुमान रहेको छ। क्षेत्रगत रूपमा चालु आर्थिक वर्षका लागि कुल मूल्य अभिवृद्धि वृद्धिदर सबैभन्दा धेरै यातायात तथा भण्डारण क्षेत्र ९७० प्रतिशतको र सबैभन्दा थोरै खानी तथा उत्खनन क्षेत्र २०० प्रतिशतको हुने प्रारम्भिक अनुमान गरिएको छ। कर्णाली प्रदेश चालु आर्थिक वर्षमा यस प्रदेशको कुल गार्हस्थ्य उत्पादनमा सबैभन्दा धेरै योगदान कृषि, वन तथा मत्स्य क्षेत्र ३१५० प्रतिशत रहने र सबैभन्दा न्यून योगदान खानी तथा उत्खनन क्षेत्र ०१७ प्रतिशत रहने प्रारम्भिक अनुमान रहेको छ। क्षेत्रगत रूपमा चालु आर्थिक वर्षका लागि कुल मूल्य अभिवृद्धि वृद्धिदर सबैभन्दा धेरै यातायात तथा भण्डारण क्षेत्र १०४५ प्रतिशतको र सबैभन्दा थोरै खानी तथा उत्खनन क्षेत्र १८५ प्रतिशतको हुने प्रारम्भिक अनुमान गरिएको छ। सुदूरपश्चिम प्रदेश सुदूरपश्चिम प्रदेशको कुल गार्हस्थ्य उत्पादनमा सबैभन्दा धेरै योगदान कृषि, वन तथा मत्स्य क्षेत्र ३४७२ प्रतिशतको रहने र सबैभन्दा कम प्रशासनिक तथा सहयोगी सेवा क्षेत्र ०१३ प्रतिशतको रहने प्रारम्भिक अनुमान रहेको छ। क्षेत्रगत रूपमा चालु आर्थिक वर्षका लागि कुल मूल्य अभिवृद्धि वृद्धिदर सबैभन्दा धेरै विद्युत् तथा ग्यास क्षेत्र ८७३ प्रतिशतको र सबैभन्दा कम शिक्षा क्षेत्र १८० प्रतिशतको हुने प्रारम्भिक अनुमान गरिएको छ।"
