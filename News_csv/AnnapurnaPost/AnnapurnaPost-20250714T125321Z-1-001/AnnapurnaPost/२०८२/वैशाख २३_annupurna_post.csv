शीर्षक,विवरण
सहकारी पनि मर्जमा लैजानुपर्छ,"अन्तर्राष्ट्रिय सहकारी महासंघद्वारा पारित परिभाषाअनुसार सहकारी भनेको त्यस्ता व्यक्तिहरूको स्वायत्त संगठन हो, जो स्वेच्छिक रूपमा एकजुट भई आफ्ना समान आर्थिक, सामाजिक तथा सांस्कृतिक आवश्यकताहरू र आकांक्षाहरूको परिपूर्ति संयुक्त स्वामित्व तथा प्रजातान्त्रिक रूपमा नियन्त्रित व्यवसायमार्फत गर्छन्। तसर्थ सहकारिता भनेको सदस्यको भलाइका लागि गरिने सदस्य केन्द्रित व्यवसाय हो। जसको मालिक, नियन्त्रण तथा सञ्चालक सदस्यहरू नै हुन्छन् र सदस्यहरू नै यसका उपभोक्ता तथा प्रयोगकर्ता हुन्छन्। संसारका विभिन्न देशमा सहकारी आन्दोलनको सुरुवात सहभागितामूलक ढंगबाट गरिबी निवारण गर्न वा शोषणबाट मुक्ति पाउन वा सदस्यहरू परस्परमा मिलेर आफ्ना सामाजिक तथा आर्थिक अवस्थामा सुधार ल्याउन भएको पाइन्छ। नेपालमा सहकारी आन्दोलन २०१३ बाट सुरुवात भएको पाइन्छ। मुलुकमा पहिलो सहकारी स्थापना भएको ३५ वर्षपश्चात् आएको सहकारी ऐन २०४८ ले मात्र अन्तर्राष्ट्रिय सहकारी महासंघद्वारा पारित परिभाषाअनुसार सहकारी संस्थाहरू स्वतन्त्र रूपमा सञ्चालन हुने व्यवस्था गर्यो। यो ऐन जारी भएपश्चात् प्रारम्भिक सहकारी संस्थाहरूको संख्यामा तीव्र रूपमा वृद्धि भई करिब ३५ हजार पुगे। हाल एकिन नभए पनि करिब ३० हजारको हाराहारीमा सरकारी रहेको अनुमान गरिन्छ। सहकारी अभियन्ता, सदस्यहरू र सहकारी विभाग तीनै पक्षका कमजोरीका कारण यस क्षेत्रमा धेरै विकृतिहरू देखा परे। तर, धैरै सहकारी संस्थाहरूले अनुकरणीय कार्यहरू गरिरहेका हुनाले गरिबी निवारण तथा सदस्यहरूको आर्थिक, सामाजिक विकासमा सहकारीताको सान्दर्भिकता समाप्त भएको मान्न सकिन्न। सहकारीको एकीकरण जम्मा ७ सय ५३ वटा पालिका रहेको देशमा ३० हजार सहकारी आवश्यक छैनन्। सहकारीको संख्या अत्याधिक हुँदा सबै संस्थाहरूको प्रभावकारी अनुगमन तथा नियमन गर्न सम्भव छैन। नेपाल राष्ट्र बैंक जस्तो अधिकार, स्रोत सम्पन्न तथा दक्ष जनशक्ति हुँदा पनि करिब १ सयको हाराहारीमा रहेका बैंक तथा वित्तीय संस्थाहरूको प्रभावकारी अनुगमन तथा सुपरिवेक्षण गर्न हम्मेहम्मे परेको छ। सहकारी संस्थाहरूको दाँजोमा बैंक तथा वित्तीय संस्थाहरूमा दक्ष जनशक्ति, उपयुक्त कार्य प्रणाली, सफ्टवेयर र समयमा नै अनुगमन हुने हुँदा त समयसमयमा समस्याहरू देखिने गर्छन्। देशको हरेक कुना काप्चामा फैलिएका ३० हजार सहकारीको कसरी प्रभावकारी अनुगमन तथा सुपरिवेक्षण गर्ने भन्ने अन्यौल सिर्जना भएको छ। तसर्थ हाल रहेको सहकारी संस्थाहरूलाई एक आपसमा मर्ज गरी संस्थाहरूको संख्यालाई घटाई करिब ३ हजारको हाराहारीमा कायम गर्ने नीति लिनुपर्छ। सहकारीको कार्यक्षेत्र सहकारी संस्था निश्चित भौगोलिक क्षेत्रमा बसोबास गर्ने समुदायका सदस्यहरूको हितका लागि कार्य गर्ने हुनाले संस्थाको कार्यक्षेत्र एक गाउँपालिका, नगरपालिका वा उपमहानगरपालिका वा महानगर पालिकाको केही वडाहरूमा सीमित गरिनुपर्छ। सहकारी संस्थाका सञ्चालक त्यही स्थानमा स्थायी बसोबास गर्ने प्रतिष्ठित व्यक्ति हुनुपर्छ। अध्ययनले के देखाएको छ भने इमान्दार तथा प्रतिष्ठित तथा योग्य स्थानीय व्यक्ति अध्यक्ष भएको संस्था सफल देखिन्छ। कार्यक्षेत्र जिल्ला वा देशैभरि हुने, एक ठाउँको व्यक्ति अर्को ठाउँमा गएर संस्था चलाउने र संस्थाको कारोबार क्षमताभन्दा ठूलो भएको संस्था समस्याग्रस्त वा असफल भएको पाइन्छ। तसर्थ एक ठाउँमा स्थायी बसोबास भएको व्यक्ति अर्को ठाउँमा गएर संस्था चलाउने प्रवृत्ति रोक्नुपर्छ। सहकारीको विशेषता भनेको एउटै समुदायमा बसोबास गर्ने व्यक्तिहरू परस्परमा मिलेर आफ्ना आर्थिक तथा सामाजिक आवश्यकताहरू परिपूर्ति गर्न गठन भएको संस्था हो। तसर्थ सहकारी संस्थाहरू समुदायमा आधारित हुनुपर्दछ। संस्थाले कुनै एक वडाका अधिकांश घरपरिवारमा सेवा विस्तार गरेपछि मात्र क्रमशः अन्य वडाहरूमा सेवा विस्तार गर्ने नीति हुनुपर्दछ। संस्थाको सञ्चालक समितिको क्षमता, जानशक्ति, र हाल सम्मको उपलब्धिको आधारमा सहकारी संस्था कार्यक्षेत्र बढीमा एक पालिका सम्म कायमगर्ने नीति लिनुपर्दछ। सहकारी संस्था सञ्चालन गर्नु भनेको बैंक तथा वित्तिय संस्था संचालन गर्नु जस्तै वा उद्यम सञ्चालन गर्नु जस्तै ज्ञानको आवश्यकता पर्दछ। सहकारी संस्थाको सञ्चालक समितिको सदस्य हुनका लागि योग्यता निर्धारण गरी न्यूनतम शैक्षिक योग्यता तथा सहकारीसम्बन्धी तालिम लिएको हुनुपर्ने मापदण्ड अनिवार्य गर्नुपर्छ। सहकारी संस्थामा काम गर्ने कर्मचारीले समेत सहकारीसम्बन्धी तालिम लिनुपर्ने व्यवस्था गर्नुपर्दछ। न्यूनतम पुँजी र बचत संकलन गर्ने हदबन्दी सहकारी संस्थाको कार्यक्षेत्र र कारोवारको आधारमा न्यूनतम पुँजीको हद तोकिनुपर्दछ। उदाहरणका लागि महानगर पालिकाको लागि १० करोड, उपमहानगर पालिकाका लागि ८ करोड, नगरपालिकाका लागि ५ करोड महानगरपालिका र उपमहानगरपालिका जोडिएको पालिकाहरूका लागि एक करोड र अन्य पालिकाहरूका लागि २५ लाख न्यूनतम सेयर पुँजी तोकि सबै सहकारीलाई पाँच वर्षभित्र तोकिएको पुँजी पुर्याउन लगाउनुपर्दछ। तर, निम्न आर्थिक अवस्था वा दलित वर्गका सदस्यहरू मिलि संचालन गर्न लागेको सहकारी संस्थाहरूको हकमा भने न्यूनतम लाग्ने पुँजीको हद कम गर्न सकिने व्यवस्था राखिनुपर्छ। यस्तो व्यवस्था गर्नाले गलत उद्देश्य राखी १०,००० रुपैयाँ सेयर पुँजी लगानिमा केही सीमित व्यक्तिहरू मिलि सहकारी खोलि जनताको अर्बौँ बचत लिएर बेपत्ता हुने प्रवृत्ति कम हुन्छ। त्यस्तै गरेर बचत संकलन गर्ने तथा ऋणको हदबन्दी सेयर पुँजीको १० गुणासम्म गर्न सकिने व्यवस्था गर्नुपर्दछ। संकलित बचतको ५ प्रतिशत रकम स्थिरीकरण कोषमा राख्ने व्यवस्था गर्नुर्दछ। संस्थाले आवश्यकता पर्दा यस कोष बाट तरलता सापटी, दायित्व भुक्तानी सापटी तथा पुन सञ्चालन सापटी लिई तरलता व्यवस्थापन गर्न सक्दछ। आन्तरिक लेखापरीक्षण तथा वार्षिक लेखापरीक्षण प्रायः लेखा सुपरीवेक्षण समितिमा आन्तरिक लेखापरीक्षण गर्ने दक्षता नभएको हुँदा संस्थामा आन्तरिक नियन्त्रण तथा सुशासन कायम गर्न कठिनाइ हुन्छ। दर्ता भई सञ्चालन भएको सहकारी संस्थाहरूले हरेक वर्ष तोकिएको कार्यालयमा लेखापरीक्षण प्रतिवेदन पठाउनुपर्ने प्रावधान भएता पनि कति संस्थाले त्यस्तो प्रतिवेदन पठाए, प्राप्त भएको लेखा परिक्षण प्रतिवेदन कति शुद्ध छ भन्ने तथ्यांक उपलब्ध छैन। सहकारी संस्थाहरूको खाता पाता तथा हिसाब किताबहरूको विस्तृत अध्ययन गरी वार्षिक लेखापरीक्षण गर्ने व्यवस्था प्रभावकारी रुपमा लागु गरेमा सहकारी क्षेत्रमा हाल देखिएको विकृतिहरू क्ेही हदसम्म कम गर्न सकिन्छ। संस्थाहरूको लेखापरीक्षण योग्य लेखापरीक्षक (सीए) बाट नहुनु पनि प्रमुख चुनौतिको रूपमा रहेको छ। सहकारी शिक्षा तथा वित्तीय साक्षरता सहकारी आन्दोलनको पृष्ठभूमिलाई नियाल्ने हो भने गरीबी तथा पछौटेपनबाट लड्न समुदायका सदस्यहरू मिली सहकारी संस्थाहरू सुरु गरेको पाइन्छ। तर, नेपालमा सदस्यहरूको हितका लागि केकस्ता कार्यक्रमहरू सञ्चालन गर्ने भन्ने स्पष्ट दृष्टिकोणको अभाव छ। प्रायःजसो सहर केन्द्रित र अन्य धेरै सहकारीहरूको समुदायका निम्न वर्गलाई समेटने तथा समुदायलाई सबै वर्गलाई सहकारिताका मर्म, भावना र सिद्धान्तअनुसार सेवा दिने कुनै कार्यक्रम छैन। अहिले सहकारी क्षेत्रमा जुन विकृति आएको छ त्यस्को एक प्रमुख कारण जनसमुदाय तथा सहकारीको सदस्यमा सहकारीसम्बन्धी ज्ञानको अभाव हो। सहकारीमा सदस्य बन्नु पूर्व केके कुरा विचार गर्नु पर्दछ भन्ने कुराको सचेत आम संचारको माध्यमबाट हरेक नेपालीलाई दिनु पर्दछ। जस्तो सदस्य बन्नुभन्दा पहिला हरेक व्यक्तिले त्यस संस्थाको संचालक कोको हुन् तिनीहरू आफ्नो समुदाय वा बाहिरका व्यक्ति हुन् ? उनीहरूको आर्थिक तथा सामाजिक हैसियत कस्तो छ ? संस्थाको कार्य दक्षता कस्तो छ ? आदि कुराहरू बुझेर मात्र सदस्य बन्ने वा नबन्ने भन्ने निर्णय गर्नुपर्दछ। ब्याजको लोभमा ठूलो रकम सहकारीमा जम्मा गर्नुहुँदैन। सहकारीको नियमन बैंक र वित्तीय संस्थाहरूलाई नियमन गर्नका लागि नेपाल राष्ट्र बैंकलाई जिम्मेवारी दिएको जस्तै सहकारीको नियमन गर्ने प्रयोजनका लागि भएको सहकारी संस्थाहरूले हरेक वर्ष सहकारी प्राधिकरण र स्थानीय निकाएमा लेखापरीक्षण प्रतिवेदन तथा कारोबार प्रष्ट पार्ने अन्य विवरण पठाउने व्यवस्था कडाइको साथ लागू गर्नुपर्दछ। त्यस्तो विवरण लगातार ३ वर्षसम्म नपठाउने संस्थाहरूलाई कालोसूचीमा राख्ने र त्यस्ता संस्थाहरूको नामावली पत्रिकामा प्रकाशित गरी संस्था खारेजी प्रक्रियालाई अघि बढाउनुपर्दछ। खारेजी अघि लेखापरीक्षण गरी सदस्यहरूले जम्मा गरेको बचत फिर्ता गर्ने नीति बनाई कार्यान्ययनमा गर्नुपर्दछ। संविधानले सहकारीको नियमनको लागि स्थानीय तहलाई अधिकार प्रदान गरिएको छ तर स्थानीय तहमा सो कार्यको लागि स्रोत र क्षमताको कमी देखिन्छ। स्थानीय तहको क्षमता अभिवृद्धि गर्नको लागि सहकारीसम्बन्धी पर्याप्त तालिम तथा अध्ययन सामग्रीको विकास र प्रबद्र्धन गर्नुका साथसाथै स्थानीय तहमा वित्तीय ज्ञान भएको र सहकारी बुझेको व्यक्तिलाई नियुक्ति हुने गरी दरबन्दी सिर्जना गर्ने व्यवस्था हुनुपर्दछ। संस्थाहरूले नियमित रूपमा पठाउनुपर्ने विवरणहरू अनलाइन रुपमा पठाउने व्यवस्था गर्नुपर्दछ। ग्रामीण र दुर्गम समुदायमा सेवा प्रदान गर्ने हजारौको संख्यामा रहेका सदस्यआधारित सदस्यहरूबाट मात्र निक्षेप लिने र भौगोलिक रूपमा टाढा रहेका साना सहकारीहरूको लागतप्रभावी ढंगबाट सुपरिवेक्षण गर्ने कार्य चुनौतीपूर्ण छ। सहकारीको डुबेको ऋण असुली गर्न ऋण असुली न्यायाधीकरण वा यस्तै निकायको गठन गरिनुपर्दछ। निष्कर्ष सहकारी संस्था स्थापनाको मुख्य उद्देश्य सदस्य तथा समुदायको कल्याण गर्ने, रोजगारी सिर्जना गर्ने र गरिबी निवारण गर्ने हो। सदस्यहरूका आर्थिक र सामाजिक स्तर बढ्दै गएमा मात्र सहकारी स्थापनाको औचित्य पुष्टि हुन्छ। माथि उल्लेखित रणनीतिहरू अवलम्बन गरी सहकारी संस्थाको माध्यमबाट सामाजिक तथा आर्थिक रूपले पछाडि परेका समुदायलाई संगठित गराई नियमित बचत गर्ने बानीको विकास तथा जम्मा भएको बचतलाई आयआर्जनका कार्यमा लगानी गरी सदस्यहरूको आर्थिक तथा सामाजिक समृद्धिका लागि कार्य गर्ने प्रचुर संभावना रहेको छ। पिछडिएको तथा निम्न वर्गीय समुदायको परम्परा देखिनै आर्थिक स्रोत माथि पहुंँच र नियन्त्रण नहुने हँुदा सहकारीको माध्यामबाट यस्ता समुदायलाई समेटि संस्थाको सेवामा संलग्न गराएमा उनीहरूको जीवन स्तर सुधार्न मद्दत पुग्दछ। सहकारी संस्थाहरूको सुदृढीकरणबाट निजी तथा सरकारी निकाएबाट सेवा पुर्याउन नसकेको समुदाएमा प्रभावकारी रुपमा सेवा प्रदान गर्ने कार्यमा ठूलो मद्दत पुग्छ। (डा सिम्खडा, साना किसान विकास लघुवित्त वित्तीय संस्थाका नायव प्रमुख कार्यकारी अधिकृत हुन्।)"
सर्वोच्चमा न्यायाधीश नियुक्तिमा ढिलाइ : न्याय सम्पादनमा चुनौती,"'डिले जस्टिस इज जस्टिस डिनाइड' प्रचलित कानुन र मानव अधिकारसम्बन्धी महत्वपूर्ण स्थापित सिद्धान्त हो। समयमै न्याय पाउनु संविधान र कानुनप्रदत्त अधिकार पनि हो। न्याय पाउन ढिला भएमा त्यसको मूल्य र मान्यता हराउँछ, साथै यसले पीडितलाई थप पीडित बन्ने अवस्था सिर्जना हुन्छ। न्यायिक प्रक्रियाका दौरान र न्याय सम्पादनपछि पीडित पक्षलाई न्यायको अनुभूति हुनुपर्दछ। नेपालमा मात्र नभएर अरू देशमा यसको प्रष्ट लिखत कानुन नभए पनि यो न्यायिक प्रक्रियाको मेरुदण्डको रूपमा रहँदै आएको छ। न्याय प्राप्ति र न्यायिक अनुभूति को लक्ष्य पूरा गर्नका लागि न्यायिक निकायहरूको स्थापना भएको हुन्छ। हाल सर्वोच्च अदालतमा न्यायाधीशहरूको पूर्ण पदपूर्ति नहुँदा विचाराधीन मुद्दाहरूको संख्यामा वृद्धि हुन गई न्याय सम्पादनमा ठूलो असर परेको छ। साथै, समयमा न्यायाधीश नियुक्ति नहुँदा न्याय सम्पादनमा एक गम्भीर चुनौती पनि देखा परेको छ। संविधानको धारा १२९ अनुसार सर्वोच्च अदालतमा प्रधानन्यायाधीश अतिरिक्त बढीमा २० जना न्यायाधीश रहने व्यवस्था छ। हाल सर्वोच्च अदालतमा न्यायाधीशको स्वीकृत संख्या २१ भए तापनि प्रधानन्यायाधीश बाहेक न्यायाधीशको संख्या १६ मा सीमित छ। बाँकी ४ स्थान रिक्त छन्। संवैधानिक परिषद्को सिफारिसमा प्रधानन्यायाधीश र न्यायपरिषद्को सिफारिसमा सर्वोच्च अदालतका न्यायाधीशको नियुक्ति राष्ट्रपतिबाट हुने व्यवस्था छ। सर्वोच्चमा न्यायाधीशको पद रिक्त भएको जानकारी न्यायपरिषद्ले लिन्छ। न्यायपरिषद्ले योग्य उमेदवारको मूल्यांकन गरी सर्वोच्च अदालतको न्यायाधीश पदका लागि सिफारिस गर्छ। सिफारिस गरेको नाम संसदीय सुनुवाइ समितिमा पठाइन्छ। संविधानको धारा २९२ अनुसार सिफारिस प्राप्त उम्मेदवारको नाम पृष्ठभूमि, योग्यता, आचरण, सम्पत्ति विवरण आदि इत्यादि संसदीय सुनुवाइ समितिले अध्ययन गर्छ। संसदीय समितिले उम्मेदवारलाई अनुमोदन वा अस्वीकृत गर्न सक्छ। अनुमोदित वा स्वीकृत भएका उम्मेदवारलाई राष्ट्रपतिले संविधानको धारा १२९ (२) बमोजिम नियुक्त गर्ने व्यवस्था छ। सर्वोच्चमा न्यायाधीश नियुक्ति हुन नसक्नु पछाडिका प्रमुख कारण भनेको राजनीतिक हस्तक्षेप हुनु, बार र बेन्चका बीच हुने खटपट र अस्थिर सरकार हुनु हो। अर्कोतिर, सर्वोच्च अदालतमा विभिन्न कारणले गर्दा न्यायिक प्रक्रिया लम्बिने र मुद्दाको छिनोफानो हुन बिलम्ब भइरहेको हुन्छ। जस्तैः न्यायिक प्रक्रियामा जटिलता, प्रष्ट कानुनको अभाव, राजनीतिक हस्तक्षेप, अस्तव्यस्त मुद्दा व्यवस्थापन प्रणाली, तुलनात्मक प्राविधिक अभाव, न्यायाधीश नियुक्तिमा ढिलाइ, सार्वजनिक सरोकारका रिटको बाढी लाग्नु र कानुन व्यवसायीद्वारा पेसी स्थगित गर्ने प्रवृत्तिहरू छन्। तथ्यांक हेर्ने हो भने आर्थिक वर्ष २०८१८२ मा मात्रै सर्वोच्चमा ४२ हजार ९ सय १७ मुद्दा विचाराधीन रहेका थिए। त्यसमध्ये १६ हजार ६ सय ८९ फछ्र्योट भए। जुन हालसम्मको उच्च फैसला दर हो (स्रोतः ईकान्तिपुर)। सर्वोच्च अदालतमा अन्दाजी २६,००० भन्दा बढी मुद्दाहरू अझै विचाराधीन छन्। बार र बेन्चकाबीच हुने खटपट नेपाल बार एसोसिएसन देशभरका कानुन व्यवसायीको छाता संगठन हो। यसले न्यायपालिकाको न्यायिक स्वतन्त्रताको निगरानी र प्रबद्र्धन गर्नुका साथै न्यायालयमा हुने अन्य बेथिति र बिसंगतिविरुद्ध आवाज उठाउने काम गर्दै आएको छ। बारबेन्चको सम्बन्ध सन्तुलनमा राख्न पनि यस संस्थाको अहम् भूमिका रहन्छ। न्यायपरिषद्को नियमावलीमा भएको संशोधनलाई तत्काल फिर्ता लिन र न्यायाधीश नियुक्ति प्रक्रियामा वकिलहरूको उचित प्रतिनिधित्व सुनिश्चित गर्न माग गरेको थियो। यस संस्थाले न्यायपरिषद्को नियमावलीमा गरिएका संशोधनलाई असंवैधानिक र पक्षपाति भएको ठम्याई गर्दै न्यायाधीश नियुक्ति पारदर्शी हुनुपर्नेमा पहल गरेको थियो। नेपाल बार एसोसिएसनको विरोधका बाबजुद पनि न्यायपरिषद्ले २ जनाको नाम सिफारिस गरी सर्वोच्च अदालतको न्यायाधीशमा नियुक्त भएका थिए। अन्य चार रिक्त स्थानमा न्यायपरिषद्ले बलपूर्वक न्यायाधीश सिफारिस गर्न सकेन। नियमावलीमा भएको संशोधनले, बार र बेन्चबीच उत्पन्न भएको खटपट पनि न्यायाधीश नियुक्त हुन नसक्नुको प्रमुख कारण देखिन्छ। अस्थिर सरकार अस्थिर सरकार प्रायः अल्पमतमा हुन्छन्। यस्तो अवस्थामा राजनीतिक निर्णय लिने साहस र स्थायित्व नहुँदा महत्वपूर्ण नियुक्ति प्रक्रियाहरू लामो समय सम्म रोकिन्छन्। राजनीतिक अस्थिरता हुँदा संविधानमा उल्लेखित निकायहरू जस्तै संवैधानिक परिषद्, न्यायपरिषद् आदि पूर्णरूपमा सक्रिय रहँदैनन्, साथै संघीय संसद् र संसदीय समितिहरू प्रभावकारी रूपमा क्रियाशील हुन सक्दैनन् जसले नियुक्तिमा ढिलाइ हुन्छ। यसले संसदीय सुनुवाइ समितिमार्फत हुने न्यायाधीशको नियुक्ति प्रक्रिया अलपत्र पर्छ। अस्थिर सरकार हुँदा सहमति जुटाउन कठिन हुन्छ, जसले नियुक्ति प्रक्रिया अवरुद्ध गर्छ। अस्थिर सरकारहरूले प्रायः आफ्नो सत्ता टिकाउनेमा प्राथमिकता दिन्छन्। न्यायाधीश नियुक्ति जस्ता दीर्घकालीन र संवेदनशील विषयहरू प्राथमिकताको सूचीबाट हटाउँछन्। न्यायाधीश नियुक्ति प्रक्रियामा सुधारको आवश्यकता सर्वोच्च अदालत आफैंमा अन्तिम फैसला गर्ने न्यायालयको सर्वोच्च तह भएकाले समयमा न्यायाधीश नियुक्त नहुनुले अन्तिम न्याय पाउने आशाको दीपलाई तिलाञ्जली दिएसरह हो। यसमा सुधार गर्नुपर्ने कुरामा सुधार गरी छिटोछरितो नियुक्ति प्रक्रियालाई अघि बढाउनु न्यायालयको अहिलेको आवश्यकता र चुनौती हो। न्यायाधीश नियुक्त प्रक्रियालाई सबल र अझ सशक्त बनाउन तल उल्लेखित बुँदामा ध्यान पुर्याउन आवश्यक छः १ न्यायाधीश नियुक्ति समयमा हुन स्थायी सरकार हुन आवश्यक छ । धेरैजसो सरकार परिवर्तन र समीकरण फेर बदलले लामो समय संसदीय सुनुवाइको प्रक्रियामा बाधा पुर्याउने काम गर्ने गर्छ। २ नियुक्ति प्रक्रिया पारदर्शी बनाइनु आवश्यक छ। नियुक्ति प्रक्रियामा पारदर्शिता र जवाफदेहिता कायम राख्दा न्यायपालिकाको सार्वजनिक विश्वसनीयता मजबुत हुन्छ। ३ निजामती कर्मचारी र कानुन व्यवसायीबीचको सन्तुलन मिलाएर नियुक्ति गर्ने प्रष्ट कानुनी व्यवस्था बनाउन आवश्यक छ। ४ राजनीतिक प्रभावलाई न्यून गरी न्यायालय, बार एसोसिएसन र नागरिक समाजको प्रतिनिधित्व हुने गरी स्वतन्त्र आयोग गठन गर्ने। ५ न्यायाधीश छनोटमा न्यायिक अनुभवलाई विशेष प्राथमिकता दिई शैक्षिक योग्यतालाई थोरै परिमार्जित गरी, नैतिक आचरण र मानवअधिकारको सम्मान जस्ता मापदण्डहरूलाई मुख्य आधार बनाइनुपर्छ। ६ न्यायाधीशलाई बिना राजनीतिक दबाब निष्पक्ष निर्णय गरी काम गर्ने वातावरण बनाउनुपर्छ। त्यसैले, न्यायपालिकाको मूल मर्म निष्पक्ष, छिटो र सबल न्याय प्रदान गर्नु हो। तर, न्यायाधीश नियुक्तिमा भएको ढिलाइले यो मर्ममा आँच पुगेको छ। न्याय सम्पादनलाई गम्भीरता र प्राथमिकतामा राखी न्यायाधीश नियुक्तिमा ढिलाइ गर्नुहुन्न ।"
वातावरण संरक्षणमा प्रयास,"नेपाल सरकारले लिएको समृद्ध नेपाल, सुखी नेपालीको राष्ट्रिय आकांक्षा पूरा गर्न तय गरिएको दीर्घकालीन सोचसहित पर्यावरण प्रवद्र्घन र वातावरणको संरक्षण गर्दै पूर्वाधार विकास गर्ने लक्ष्य राखेको छ। विश्वको इतिहास पल्टाउने हो भने मानव विकाससँगै प्रकृतिको दोहन सुरु भएको र औद्योगीकरणपश्चात् वातावरण विनाश चरममा पुगेको पाइन्छ । वातावरणीय समस्या गम्भीर बन्दै गएपछि २०औं शताब्दीको सुरुवातमा संरक्षणका लागि व्यवस्थित अभियानहरू सुरु भए । नेपालका सन्दर्भमा वातावरणीय संरक्षणको अवधारणाको सुरुवात सन् १९८० दशकमा भयो, जब राष्ट्रियस्तरमा वातावरणीय समस्याहरू चिन्ताको विषय बन्न थाले । राष्ट्रिय संरक्षण रणनीति १९८८ ले पहिलोपटक वातावरण र विकासलाई समन्वय गर्दै दिगो विकासको खाका तयार गर्यो । विशेषगरी चौथो पञ्चवर्षीय योजना (सन् १९७२१९७७) पछिबाट वातावरणीय मुद्दालाई स्पष्ट रूपमा सम्बोधन गर्न थालिएको हो । त्यसपछि आउने योजनाहरूमा वातावरणीय संरक्षण, वन तथा जलस्रोतको संरक्षण, वातावरणीय चेतना अभिवृद्धि, वातावरणीय प्रभाव मूल्यांकनको अनिवार्यता, र दिगो विकासका अवधारणाहरूलाई जोड दिइएको छ । आठौं पञ्चवर्षीय योजनालाई (सन् १९९२१९९७) वातावरण संरक्षणमा कोशेढुंगाका रूपमा लिने गरिन्छ । पहिलोपटक वातावरण संरक्षणका लागि तथा दिगो विकासका सिद्धान्तलाई राष्ट्रिय विकास रणनीतिमा समेट्न वातावरण संरक्षण ऐन, २०५३ तथा वातावरण संरक्षण नियमावली, २०५४ लागू भएको पाइन्छ । नेपाल सरकारले लिएको समृद्ध नेपाल, सुखी नेपालीको राष्ट्रिय आकांक्षा पूरा गर्न तय गरिएको दीर्घकालीन सोचसहित २१०० सालसम्मको मार्गचित्रले पर्यावरण प्रवर्द्धन र वातावरणको संरक्षण गर्दै पूर्वाधार विकास गर्ने लक्ष्य राखेको छ । वातावरण संरक्षण ऐन, २०७६ तथा वातावरण संरक्षण नियमावली, २०७७ ले नेपालको वातावरण संरक्षण प्रणालीलाई आधुनिक, समावेशी र कार्यान्वयनमुखी बनाउने आधार तयार गरेको छ । यसले वातावरण र विकासबीच सन्तुलन कायम गर्दै, प्रदूषण न्यूनीकरण र दिगो विकास सुनिश्चित गर्ने दिशामा स्पष्ट मार्गनिर्देशन प्रदान गरेको छ । वातावरणीय अध्ययनकोे प्रक्रियामार्फत उद्योग प्रतिष्ठान तथा तथा आयोजनाबाट हुने नकारात्मक प्रभाव न्यूनीकरणका सम्बन्धमा स्पष्ट दिशानिर्देश गरेको छ भने संघ, प्रदेश र स्थानीय तहबीचको कार्य विभाजन स्पष्ट गरेको छ । स्थानीय सरकारलाई वातावरणीय कार्यको योजना, कार्यान्वयन र अनुगमनमा सहभागी गराइएको छ । २०६९ सालमा गठन भएको वातवारण विभागले वायु, जल, माटो, ध्वनि प्रदूषण नियन्त्रण, जलवायु परिवर्तन अनुकूलन र वातावरणीय नीति तथा मापदण्डहरूको कार्यान्वयनमा सक्रिय भूमिका निर्वाह गर्दै आएको छ । वातावरण विभागले वातावरणीय प्रभाव मूल्यांकन भएका उद्योग आयोजनाको वातावरणीय परीक्षण, उद्योग र आयोजनाहरूको वातावरणीय अनुगमन, वायु गुणस्तर मापन तथा विश्लेषण, वातावरणीय सचेतना अभिवृद्धि, वातावरणीय जनचेतना सामग्री उत्पादन तथा प्रचारप्रसार, पानी र फोहोर पानीको नमुना परीक्षण, विद्यालय केन्द्रित वातावरण संरक्षण कार्यक्रम सञ्चालन, प्लास्टिक झोलामा प्रतिबन्ध कार्यान्वयन, सवारी प्रदूषण अनुगमन, र वातावरणीय मापदण्ड पालना अनुगमनजस्ता विभिन्न कार्यजिम्मेवारी निर्वाह गर्ने गरेको छ । वातावरण संरक्षण ऐन, २०७६ बमोजिम वातावरणीय प्रभाव मूल्यांकन गरिएको प्रस्तावको कार्यान्वयन सुरु गरी सेवा वा वस्तु उत्पादन वा वितरण सुरु गरेको दुई वर्षभित्र, त्यस्तो प्रस्तावको कार्यान्वयनबाट वातावरणमा परेको प्रत्यक्ष प्रभाव, त्यस्ता प्रभावलाई कम गर्न अपनाइएका उपायहरू, ती उपायहरूको प्रभावकारिता र निगरानी हुने वा नहुने अवस्था, साथै कुनै अनुमान नगरिएको नयाँ प्रभाव उत्पन्न भएको भए त्यसको समेत विश्लेषण गरी वातावरणीय परीक्षण प्रतिवेदन अद्यावधिक रूपमा तयार गर्नुपर्ने व्यवस्था गरिएको छ । यस सन्दर्भमा, वातावरणीय परीक्षण गर्ने जिम्मेवारी तथा वातावरण मन्त्रालयबाट वातावरण विभागमा प्रत्यायोजित गरिएको छ र प्रत्येक आर्थिक वर्षमा नियमित रूपमा वातावरणीय परीक्षणको कार्य गरिँदै आएको छ । सरकारले वातावरण संरक्षण प्रणालीलाई आधुनिक, समावेशी र कार्यान्वयनमुखी बनाउने आधार तयार गरेको छ । विभागले नियमित र उजुरीका आधारमा देशभरका विभिन्न उद्योग प्रतिष्ठान तथा अस्पतालहरूको वातावरणीय मापदण्ड पालनाका सम्बन्धमा अनुगमन गरी मापदण्डभन्दा बाहिर रहेका उद्योग प्रतिष्ठानहरूलाई मापदण्डभित्र रही कार्य गर्न निर्देशन दिने गरेको छ । खुला रूपमा फोहोर जलाउने गरेको पाइएमा कानुनी दायरामा ल्याउने गरेको छ । नेपाल सरकारले समयसमयमा सवारी छड्के जाँच पनि गर्ने गरेको छ । त्यस जाँचपासमा करीब ३४ प्रतिशत सवारी फेल हुने गरेको छ । यद्यपि नेपाल सरकारबाट विद्युतीय सवारीमा प्रयोग हुने ब्याट्रीमा तोकिएबमोजिम भन्सार महसुल छुट र मूल्य अभिवृद्धि कर छुटका लागि सिफारिस हुँदै आएको छ । वायु प्रदूषण व्यवस्थापनको मुख्य आधार वायु गुणस्तरको अनुगमन हो । नेपाल सरकारले वायु गुणस्तरसम्बन्धी राष्ट्रिय मापदण्ड, २०६९ मा विभिन्न नौवटा प्यारामिटरहरूका लागि मापदण्ड तोकेको छ । सन् २०१६ देखि वातावरण विभागले देशभरिको वायु प्रदूषण मापनका लागि वास्तविक समयमा तथ्यांक प्राप्त गर्ने उद्देश्यले हिमाल पहाड तरार्ई गरी ३० वटा स्थानमा वायु गुणस्तर मापन केन्द्र जडान गरेको छ । हरेक वर्ष ती मापन केन्द्रबाट प्राप्त तथ्यांकहरू विश्लेषण गरी वार्षिक प्रतिवेदन प्रकाशन गर्ने गरेको छ । नेपाल सरकारले काठमाडौं उपत्यकाको वायु गुणस्तर सुधार गर्नका लागि विभिन्न स्रोतबाट उत्सर्जन हुने वायु प्रदूषकहरू नियन्त्रण गरी यसबाट उपत्यकावासीमा पर्ने असर कम गर्नका लागि विभिन्न रणनीतिक क्षेत्रका गतिविधिहरू पहिचान गरेको छ । ती गतिविधिहरूको प्रभावकारी कार्यान्वयनका लागि समयावधि, स्रोत तथा कार्यान्वयन गर्ने जिम्मेवार निकायसहितको काठमाडौंं उपत्यका वायु गुणस्तर व्यवस्थापन कार्ययोजना, २०७६ जारी गरिएको छ । नेपाल सरकारले ४० माइक्रोनभन्दा पातला प्लास्टिक झोलाहरू वातावरणीय प्रदूषणका मुख्य स्रोतमध्ये एक भएकाले नेपाल सरकारले यिनलाई नियन्त्रण गर्न नीति ल्याएको छ । देशभरि ४० माइक्रोनभन्दा पातला प्लास्टिकका झोलाको उत्पादन, आयात, बिक्री, वितरण र प्रयोगमा लागेको प्रतिबन्धको प्रभावकारी कार्यान्वयनका लागि प्लास्टिक झोला प्रतिबन्धसम्बन्धी कार्ययोजना, २०७८ जारी गरेको छ । कार्यान्वयनलाई प्रभावकारी बनाउन अनुगमन र निरीक्षण हुने गरेको छ । प्लास्टिक झोला प्रतिबन्धसम्बन्धी निर्देशिका, २०८० को मस्यौदा तयार भई स्वीकृतिको प्रक्रियामा रहेको छ । जनसंख्यासँगै बढिरहेको औद्योगीकरण तथा अव्यवस्थित सहरीकरणले प्राकृतिक जलस्रोतहरूलाई प्रदूषित बनाउँदै आएको छ । फोहोरमैला जथाभावी फाल्ने तथा औद्योगिक फोहोर प्रत्यक्ष रूपमा नदी र यसको किनारामा फाल्नाले नदीहरू अझ बढी प्रदूषित हुने समस्या देखिएको छ । खेतीबालीमा प्रयोग गरिने रासायनिक मल र विषादीको प्रयोग बढ्नाले पनि नदीहरू बढी प्रदूषित हुँदै गएका छन् । तत्काल प्रदूषण न्यूनीकरणका उपायहरू अवलम्बन नगरे भविष्यमा जल संकट, जैविक विविधताको नाश र जनस्वास्थ्यमा गम्भीर असर पर्ने निश्चित छ । तसर्थ विभागले नदीनाला, तालतलैयाको पानी तथा उद्योगकलकारखानाबाट निस्किएको फोहोरपानीको प्रदूषणको अवस्थाको अध्ययन गर्ने गरेको छ । ध्वनि प्रदूषण व्यवस्थापनको मुख्य आधार ध्वनि गुणस्तरको अनुगमन हो । यसै सन्दर्भमा, नेपाल सरकारले विसं २०६९ मा क्षणगत र घरेलु उपकरणहरूसम्बन्धी ध्वनि मापदण्ड तोकेको छ । ध्वनि प्रदूषण नियन्त्रण तथा प्रभावकारी व्यवस्थापनका लागि वातावरण विभागले वास्तविक समयमा तथ्यांक उपलब्ध गराउने ध्वनि गुणस्तरमापन केन्द्रहरू स्थापना गर्न थालेको हो । (लेखक वातावरण विभागकी वातावरण निरीक्षक हुन् ।)"
सूचनाको हक प्रयोगको महत्त्व,"सार्वजनिक निकायले गर्नुपर्ने अनिवार्य कानुनी प्रावधानका रूपमा रहेको ३३ महिनामा स्वत : प्रकाशन गर्ने कार्य केही हदसम्म हुँदै पनि आएको छ। नागरिकको मौलिक हकका रूपमा रहेको सूचना हकलाई सबैका लागि सहज पहुँच बनाउन, सरकारी निकायलाई जवाफदेही र जिम्मेवार बनाउने उद्देश्यले परिकल्पना गरिएको यस सूचनाको हकसम्बन्धी ऐन २०६४ व्यावहारिक रूपमा कार्यान्वयनको बाटोमा अघि बढिरहेको छ । यो ऐन कार्यान्वयनले सुशासन कायम गर्न टेवा दिने मात्र नभई सार्वजनिक निकायलाई जवाफदेही र जिम्मेवार बनाउने काम गर्दछ । यो ऐनको व्यावहारिक रूपमा प्रयोग गरेर सार्वजनिक निकायलाई जवाफदेही र जिम्मेवार बनाउन नागरिक स्तरबाट समेत सूचनाको हकको अभियान सञ्चालन मात्र गरिएको छैन, सूचनाको हकको प्रवद्र्धनमा समेत अभियानकर्ताहरू लागिपरेका छन् । फलस्वरूप सार्वजनिक निकायका सूचना अधिकारीहरू पनि सूचना दिने कार्य गरिरहेका छन् । विगतको तुलनामा सूचना माग्ने र दिने क्रम पनि बढेको छ । सार्वजनिक निकायले गर्नुपर्ने अनिवार्य कानुनी प्रावधानका रूपमा रहेको ३३ महिनामा स्वत : प्रकाशन गर्ने कार्य केही हदसम्म हुँदै पनि आएको छ । सूचना माग्ने र दिन परम्पराको थालनी भएको छ भन्न सकिन्छ । यो कानुन सुशासनका लागि महत्त्वपूर्ण औजारका रूपमा प्रयोग गर्ने केही कार्यालयहरू पनि बढ्दै गएको पाइन्छ । यो कानुनको सबै सार्वजनिक निकायहरूले व्यावहारिक रूपमा प्रयोग र कार्यान्वयन गर्ने वातावरण सिर्जना हुँदै आएको छ । लामो समयसम्म अन्योलमा रहेको निजगढ विमानस्थलको कार्यले निकास पाएको छ । सूचनाको हक प्रयोग गरेर मागेको सूचनाले धेरै कुराको खुलासा गरी गलत हुन लागेको काम रोकिएको छ । कानुनमा भएको व्यवस्था : सूचनाको हकसम्बन्धी ऐन २०६४ जनताको सूचनाको हकलाई संरक्षण गर्न र सरल पहुँचका लागि बनाइएको ऐन हो । यस ऐनले सार्वजनिक निकायबाट सम्पादन हुने वा भएको सार्वजनिक महत्त्वको काम, तत्सम्बन्धी कारबाहीको निर्णयसँग सम्बन्धित कुनै लिखित सामग्री वा जानकारीलाई नै सूचना हो भनी सूचनालाई परिभाषित गरेको छ । यसको धारा २७ ले प्रत्येक नागरिकलाई आफ्नो वा सार्वजनिक सरोकारको विषयको सूचना माग्ने र पाउने हक प्रदान गरेको छ, तर कानुनबमोजिम गोप्य राख्नुपर्ने सूचनाको जानकारी दिन कसैलाई बाध्य पारिने छैन भनी उल्लेख गरेको छ । यस ऐनको अनुपालन गर्नका लागि आवश्यक निर्देशन प्रदान गर्न नियमावलीको निर्माण गरिएको छ । यो ऐन कार्यान्वयनका सवालमा सरकारका हरेक निकायमा सूचना अधिकारी तोक्नु पर्ने अनिवार्य कानुनी व्यवस्था छ । अत : कुनै पनि सिद्धान्त तथा कानुन जति महत्त्वपूर्ण हुन्छ, त्यसको कार्यान्वयन पक्षले पनि त्यत्तिकै महत्त्व राख्दछ । कार्यान्वयन कति हुन सक्यो र त्यसको प्रभाव कति रह्यो भन्ने नै महत्त्वपूर्ण हुन्छ । नागरिक प्रयासमा यो अभियान : अन्तर्राष्ट्रिय भ्रष्टाचारविरूद्धको दिवसका अवसरमा सूचनाको हकका लागि राष्ट्रिय महासंघले सुरु गरेको सूचना माग्ने एकमहिने अभियानअन्तर्गत ७ सय ५३ वटै पालिकालगायत सरकारी कार्यालयहरू र अन्य सार्वजनिक निकायहरूबाट झन्डै एक हजारभन्दा बढी सूचना मागिएका छन् । हाल उक्त अभियानलाई समय बढाएर निरन्तरता दिइएको छ । राजधानीमा यो अभियानले तीव्रता लिएको छ भने राजधानीदेखि बाहिर पनि यो अभियानले गति लिँदैछ । विगतको तुलनामा सूचना माग्ने र दिने क्रम पनि बढेको छ । सूचनाको हक प्रयोग गरेर मागेको सूचनाले धेरै कुराको खुलासा गरी गलत हुन लागेको काम रोकिएको छ । महासंघको माघ २६ र २७ गते धनगढीमा हुने प्रदेशस्तरीय सूचनाको हकसम्बन्धी अभिमुखीकरण कार्यक्रमपछि अँझै सूचना माग्ने अभियानले तीव्रता पाउनेछ भन्ने पनि मैले विश्वास लिएको छु । उक्त प्रदेश स्तरीय कार्यक्रममा प्रमुख आयुक्त महेन्द्रमान गुरुङले राष्ट्रिय सूचना आयोगले कसरी, के कस्तो कस्तो कार्यक्रम गर्ने गरेको छ भन्ने र सूचनाको हकको व्यावहारिक कार्यान्वयनमा ककसको भूमिका कस्तो हुनुपर्छ भन्ने कुराको प्रस्तुतिले सुदूरपश्चिम प्रदेशका ९ वटै जिल्लाका अभियन्ताहरूमा पुग्ने सचेतनाले सूचना माग्ने भन्ने कुराले गति लिनेछ भन्ने लागेको छ । सूचनाको हकको कानुन आएदेखि यता दुईपटक यो कानुनको मर्मलाई तोड्ने प्रयास भएको देखिन्छ । प्रथमत : डा बाबुराम भट्टराई प्रधानमन्त्री रहनु भएको बेलामा पहिलोपटक सूचनाको वर्गीकरणका नाममा सरोकारवालाको सुझाव तथा सहभागिताबिना गरिएको सूचनाको वर्गीकरण गर्ने कार्य भयो । सो सम्बन्धमा सर्वोच्च अदालतमा रिटसमेत परेको थियो र सो रिटमा सर्वोच्च अदालतले व्याख्यासहित अहिलेलाई कार्यान्वयन नगर्न नगराउनू भन्ने आदेश दिएपछि त्यो बेलाको सूचनाको वर्गीकरण रोकिएको थियो । दोस्रोपटक वर्तमान सरकारका प्रधानमन्त्री पुष्पकमल दाहाल प्रचण्डको सरकारले पूर्णता पाउन नसकिरहेकै अवस्थामा ८७ वटा सूचनाको वर्गीकरणको प्रयास भएको थियो । यसमा पनि सर्वोच्च अदालतले कायम गरेको नजिरकोे बेवास्ता गरिएको थियो । नागरिक सहभागिता तथा सरोकारवालासँगको छलफलबिना नै वर्गीकरण समितिले ल्याएका कारण हामी सबैले नागरिकस्तरबाट विरोध गरेपछि रोकिएको थियो । यसले के संकेत गर्छ भने सरकारी संयन्त्र सूचनाको हकका सम्बन्धमा सकारात्मक नदेखिएको भान हुन्छ । सूचनाको हक सम्बन्धित कानुन, सञ्चार मध्ययमहरूको विषयवस्तुमा पर्न नसकेको विषय : जताततै भ्रष्टाचार र सेटिङको पद्धतिले गाजिएको राजनैतिक परिस्थिति र अर्थतन्त्रको अवस्था देशमा विद्यमान रहेको छ । यस गिजलिएको परिस्थितिलाई केही हदसम्म सूचना मागेर जिम्मेवार निकायलाई जिम्मेवार, जवाफदेही र पारदर्शी बनाउन सक्ने यो कानुनका सबालमा भएगरेका र हुनु पर्ने भन्ने विषय सञ्चार माध्यमहरूको विषयवस्तुमा पर्न बन्न सकेको छैन । पछिल्लो समयमा राजधानी काठमाडौंंमा सूचनाको हकका लागि राष्ट्रिय महसंघले एकमहिने सूचना माग्ने अभियान सञ्चालन गरेको छ । काठमाडौंं महानगरपालिकाका सबै वडाहरू र अन्यपालिकाहरूमा अभियन्ताहरू र स्थानीयले विभिन्न विषयमा सूचना माग्ने कार्यलाई तीव्रता दिएका छन । देशका ७ सय ५३ वटा पालिकाहरूमा सूचना मागेर सूचना दिएका विवरणहरू पनि आइरहेका छन् । यी विषयहरू सञ्चार मध्ययमहरूको उठानमा पर्न सकेको छैन । यसका लागि सुरुवातमा कमसेकम सरकारले आफ्ना सरकारी सञ्चार माध्यमहरूबाट सूचनाको हकको कानुनको महत्त्व र प्रयोग आमजनतामा पुर्याई सरकारलाई जवाफदेही, जिम्मेवार र पारदर्शी बनाउन सञ्चारमाध्यमबाट स्वत : प्रसारण गर्ने वातावरण सिर्जना गर्नुपर्छ भन्ने हो । यसका लागि सञ्चार तथा सूचना प्रविधि मन्त्रालय, राष्ट्रिय सूचना आयोग र सूचनाको हकका लागि राष्ट्रिय महासंघको संयुक्त प्रयास हुने वातावरण सिर्जना हुन जरुरी छ । नागरिक अभियानका रूपमा सूचनाको हकका लागि राष्ट्रिय महासंघले आफ्ना सञ्जालमार्फत पालिकास्तरसम्म सूचनाको हकसम्बन्धी सन्देश पुर्याउने प्रयास गरेको छ, तर स्रोतसाधन नहुँदा प्रभावकारी हुन सकिरहेको छैन । यसका लागि सरकारको सकारात्मक धारणाका साथ नीति तथा कार्यक्रममै उल्लेख हुन जरुरी हुन्छ । र महासंघजस्ता नागरिक अभियानहरूसँग सहकार्य र सहयोग गर्दै प्रभावकारी योजना र रणनीति बनाइनु आवश्यक हुन्छ । अहिलेको अवस्था भनेको सूचनाको हकलाई अनावश्यक झन्झटका रूपमा हेरिएकोे कारणले नियमानुसार सहज रूपमा सूचना पाउन नसकिरहेकोे अहिलेको अवस्था हो । प्रभावकारी कार्यान्वयन र समाधानका उपाय यो ऐनको उत्पत्तिको आवश्यकता नै जनताको संविधानले प्रदान गरेको सूचनाको हकलाई व्यावहारिक रूपमा प्रयोगको ग्यारेन्टी गराउनु हो । सूचनाको हकका लागि राष्ट्रिय महासंघले सञ्चालन गरेको सूचना माग्ने अभियानलाई स्थानीय तहसम्म लैजानुपर्छ । त्यसका साथै आम नागरिकले समेत सूचना माग्ने वातावरण सिर्जना गर्ने वातावरण बन्नुपर्छ । त्यसका साथै सरकारी स्तरबाट सचेतनाका कार्यक्रमहरू ल्याइनु पर्छ । त्यसरी सरकारी स्तरबाट सचेतनाका कार्यक्रमहरू सञ्चालन गरिने वातावरण बन्नुको साथै राष्ट्रिय सूचना आयोगको दायरा फराकिलो पारिनु पर्छ । त्यसका लागि सरकारले राष्ट्रिय सूचना आयोगलाई पर्याप्त स्रोतसाधन उपलब्ध गराएर सहज रूपमा काम गर्ने वातावरण सिर्जना हुनुपर्ने अभियन्ताहरूको बुझाइ छ । यसका साथै सूचनाको हकसम्बन्धी जानकार, अग्रजहरू तथा पूर्वआयुक्तहरू र अभियन्ताबीच छलफल हुनसमेत जरुरी हुन्छ । सूचनाको हकका लागि राष्ट्रिय महासंघले पनि योजनाबद्ध रूपमा त्यसलाई अनुसरण गर्ने वातावरण बनाउन जरुरी हुन्छ । (बागचन्द, सूचनाको हकका लागि राष्ट्रिय महासंघका केन्द्रीय अध्यक्ष हुन् ।)"
हवाई यातायातले जोडेको संसार,"करिब ७७ वर्षको अवधिमा नेपालको हवाई यातायात क्षेत्रमा व्यापक संस्थागत र संरचनागत विकास भएका छन् । नेपालजस्तो हिमाली भूगोल भएको देशमा यातायात विकासको सन्दर्भमा हवाई सेवा अत्यन्त महत्त्वपूर्ण विकल्पका रूपमा स्थापित हुँदै आएको छ । यहाँको भौगोलिक विविधता, विकटता र सडक सञ्जालको सीमितताले गर्दा, नेपालमा हवाई यातायात एक विकल्प नभई अपरिहार्य माध्यम हो । ऐतिहासिक प्रारम्भ र महत्त्वपूर्ण मितिहरू नेपालमा हवाई यातायातको सुरुवात दुई महत्त्वपूर्ण मितिसँग जोडिएको छ । पहिलो, २३ अप्रिल १९४७ मा तत्कालीन भारतीय राजदूत सरजित सिंह महाथिया चार सिट क्षमताबीच बोनान्जा विमानमा चढेर भारतको पटनाबाट काठमाडौंको गौचर विमानस्थलमा अवतरण गरे । यस दिनलाई नेपालमा हवाई जहाजको पांग्रा गुड्ने र पखेटा उड्ने पहिलो ऐतिहासिक क्षणको रूपमा लिइन्छ । दोस्रो महत्त्वपूर्ण मिति भनेको ३१ डिसेम्बर २०२३ हो, जुन दिन नेपाल नागरिक उड्डयन प्राधिकरण (क्यान) ले स्थापना भएको २५ वर्ष पूरा गरी रजत जयन्ती मनायो । यी दुई मितिबीचको करिब ७७ वर्षको अवधिमा नेपालको हवाई यातायात क्षेत्रमा व्यापक संस्थागत र संरचनागत विकास भएका छन् । प्रारम्भिक चरणमा प्रयोगात्मक रूपमा सुरु भएको हवाई सेवा आज देशको पर्यटन, व्यापार, स्वास्थ्य र आपत्कालीन उद्धार सेवाको मेरुदण्ड बनिसकेको छ । संस्थागत विकासका चरणहरू नेपालको हवाई क्षेत्रमा भएका प्रमुख संस्थागत विकासहरूलाई हेर्दा, यस क्षेत्रको विस्तार र सुदृढीकरण क्रमिक रूपमा भएको देखिन्छ । सन् १९५७ निर्माण तथा यातायात मन्त्रालय अन्तर्गत हवाई विभागको स्थापना सन् १९५८ शाही नेपाल वायुसेवा निगम (नेपाल एअरलाइन्स) को स्थापना सन् १९६० नेपालले अन्तर्राष्ट्रिय नागरिक उड्डयन संगठन (आइकाओ) को सदस्यता ग्रहण सन् १९७२ बोइङ७२७ को आगमनसँगै नेपालले जेट युगमा प्रवेश सन् १९७५ त्रिभुवन विमानस्थलमा १०,००० फिट लामो धावनमार्ग निर्माण सन् १९९२ निजी क्षेत्रका एयरलाइन्स सञ्चालनमा आएको, वायुसेवा क्षेत्रमा उदारीकरण सन् १९९७ पहिलोपटक एअर ट्राफिक नियन्त्रण प्रणालीमा राडार प्रणाली स्थापना यी सबै विकासहरूले नेपाललाई आन्तरिक तथा अन्तर्राष्ट्रिय हवाई सञ्जालमा समेट्ने आधार तयार गरेका छन् । क्यानको स्थापना र पछिल्लो २५ वर्ष सन् १९९८ मा हवाई विभागको सट्टामा संस्कृति, पर्यटन तथा नागरिक उड्डयन मन्त्रालयअन्तर्गत नेपाल नागरिक उड्डयन प्राधिकरण (क्यान) को स्थापना गरियो । यसको उद्देश्य नेपालको हवाई क्षेत्रमा समन्वय, नियमन र पूर्वाधार विकासलाई एकीकृत र पारदर्शी बनाउनु रहेको छ । क्यानको स्थापनापश्चात्का २५ वर्षमा निम्न उल्लेखनीय क्रियाकलापहरू भएका छन् । सन् २००५ निजी क्षेत्रबाट अन्तर्राष्ट्रिय उडानको सुरुवात सन् २००७ दोस्रो अन्तर्राष्ट्रिय विमानस्थल (वर्तमान पोखरा र भैरहवा) को स्थान छनोट सन् २०१३ युरोपेली संघले नेपाली एअरलाइन्सलाई आफ्नो आकाश प्रयोग गर्न निषेध सन् २०२२ भैरहवाको गौतम बुद्ध अन्तर्राष्ट्रिय विमानस्थल सञ्चालनमा सन् २०२३ पोखरा अन्तर्राष्ट्रिय विमानस्थल सञ्चालनमा यी सबै परियोजनाहरूले देशको आन्तरिक तथा बाह्य उडान क्षमतामा अभूतपूर्व वृद्धि ल्याएका छन् । हालको अवस्था र एयरलाइन्सहरूको संख्या हाल नेपालमा दर्जनभन्दा बढी आन्तरिक विमान सेवा प्रदायक कम्पनीहरू सञ्चालनमा छन्, जसमध्ये प्रमुखहरूमा बुद्ध एयर, यती एयरलाइन्स, श्री एयरलाइन्स, तारा एयर आदि पर्छन् । अन्तर्राष्ट्रियतर्फ नेपाल एयरलाइन्स र हिमालयन एयरलाइन्ससँगै अन्य २८ कम्पनीहरूले हवाई सेवा दिँदै आएका छन् । हाल त्रिभुवन अन्तर्राष्ट्रिय विमानस्थल, पोखरा अन्तर्राष्ट्रिय विमानस्थल र गौतमबुद्ध विमानस्थल गरी तीनवटा अन्तर्राष्ट्रिय विमानस्थलले सेवा दिइरहेका छन् । साथै, देशभर ५० भन्दा बढी आन्तरिक विमानस्थलहरू रहेका छन्, जसमध्ये करिब २० नियमित सेवा सञ्चालन हुने अवस्थामा छन् । हवाई सेवा र अर्थतन्त्रमा भूमिका नेपालको भौगोलिक अवस्था र पर्यटकीय महत्त्वका कारण हवाई सेवा केवल यात्रु ओसारपसारको माध्यम मात्र नभई अर्थतन्त्रको एक महत्त्वपूर्ण खम्बा हो । विशेषगरी पर्यटन, व्यापार, आपत्कालीन उद्धार, स्वास्थ्य सेवा, र ग्रामीण क्षेत्रको पहुँच विस्तारमा यसको प्रभाव देखिन्छ । पर्यटन क्षेत्र : नेपालमा आउने विदेशी पर्यटकको ठूलो हिस्सा हवाई मार्गद्वारा प्रवेश गर्छन् । सन् २०१९ मा करिब १२ लाख विदेशी पर्यटकमध्ये ९० प्रतिशतभन्दा बढी त्रिभुवन विमानस्थलमार्फत नेपाल आएका थिए । विदेशी मुद्रा आम्दानी : अन्तर्राष्ट्रिय उडान, कार्गो सेवा र विदेशी एयरलाइन्समार्फत नेपालले ठूलो परिमाणमा विदेशी मुद्रा आर्जन गर्दै आएको छ । रोजगारी : यो क्षेत्रमा प्रत्यक्षअप्रत्यक्ष रूपमा हजारौं मानिसहरू रोजगारीमा आबद्ध छन्, जसले आन्तरिक खपत र उपभोगमा पनि प्रभाव पार्छ । भावी सम्भावनाहरू नेपालको हवाई यातायात क्षेत्रमा विशाल सम्भावनाहरू विद्यमान छन्, जसको उपयोग गर्न सकिएमा देशको समग्र आर्थिक, सामाजिक र अन्तर्राष्ट्रिय पहिचानमा गुणात्मक सुधार ल्याउन सकिन्छ । सबैभन्दा पहिले नेपाललाई क्षेत्रीय हबको रूपमा विकास गर्ने सम्भावना अत्यन्त आकर्षक छ । नेपालको भौगोलिक अवस्थिति दक्षिण एशिया, चीन र मध्य एसियाबीचको मिलनबिन्दुमा परेको छ, जसले गर्दा यसलाई पूर्वपश्चिम र उत्तरदक्षिण ट्रान्जिट मार्गको केन्द्र बनाउने अपार सम्भावना छ । यदि पूर्वाधार र हवाई नीति स्पष्ट र प्रतिस्पर्धी बनाइयो भने नेपालले बंगलादेश, भारत र चीनजस्ता देशहरूबीचको कनेक्टिङ हब को रूपमा स्थान लिन सक्छ । दोस्रो, हवाई मालवाहन (कार्गो) सेवा नेपालको अर्थतन्त्रका लागि अर्को महत्त्वपूर्ण सम्भावना हो । विशेषगरी नेपाली जडीबुटी, फलफूल, तरकारी, ऊनी कपडा, हस्तकला सामग्री आदि उच्च मूल्य र संवेदनशील वस्तुहरूको अन्तर्राष्ट्रिय बजारमा पहुँच सुनिश्चित गर्न हवाई कार्गो सेवा अनिवार्य बन्न गएको छ । उपयुक्त नीति, भन्सार प्रक्रियामा सुधार र ढुवानी संरचना सुदृढीकरणका माध्यमबाट नेपालले ठूलो मात्रामा निर्यात वृद्धि गर्न सक्छ । तेस्रो, घरेलु विमान मर्मत केन्द्रको स्थापना पनि महत्त्वपूर्ण सम्भावना हो । हाल नेपाली विमानहरूलाई मर्मतका लागि इजरायल, सिंगापुर, स्पेन आदि देशमा पठाइन्छ, जसबाट ठूलो मात्रामा समय र खर्च जाने गर्दछ । यदि नेपालमै अन्तर्राष्ट्रियस्तरको एमआरओ सेवा केन्द्र स्थापना गर्न सकियो भने देशभित्रै रोजगारी सिर्जना हुने मात्र होइन, दक्षिण एसियाभित्रकै सेवा केन्द्रको रूपमा नेपालले आफूलाई स्थापित गर्न सक्छ । यसका लागि दक्ष जनशक्ति विकास, पूर्वाधार निर्माण र नीति स्पष्टता अनिवार्य छ । निष्कर्ष नेपालको हवाई यातायात क्षेत्र विगतको इतिहास, वर्तमानको प्रयास र भविष्यका सम्भावनाहरूको संगम हो । भौगोलिक चुनौतीलाई अवसरमा रूपान्तरण गर्दै, नेपालले हवाई यातायातलाई विकासको मेरुदण्ड बनाउने दिशामा उल्लेखनीय कदम चाल्दै आएको छ । त्रिभुवन अन्तर्राष्ट्रिय विमानस्थलको स्तरोन्नति, पोखरा र भैरहवामा नयाँ विमानस्थलहरूको निर्माण, निजी क्षेत्रको सहभागिता र अन्तर्राष्ट्रिय गन्तव्य विस्तारका प्रयासले देशको समग्र प्रगति र पहुँचलाई नयाँ उचाइमा पुर्याएको छ । विशेषगरी, नियमनकारी संस्था र सेवा प्रदायकबीचको स्पष्ट विभाजन, हवाई सुरक्षा मापदण्डको पालना, प्राविधिक क्षमता सुदृढीकरण र राष्ट्रिय ध्वजावाहकको सुदृढीकरणजस्ता विषयमा गहिरो ध्यान दिनुपर्छ । (गुरुङ, पूर्ववरिष्ठ पाइलट र हवाई विज्ञ हुन् ।)"
यात्रा सुनौलो युगतर्फको,"सर्वेक्षण, गणना तथा प्रशासनिक अभिलेखका तथ्यांकलाई केलाउँदा देशमा केही नभएको होइन हरेक दशक नै उपलब्धिमूलक बनेको देख्न सकिन्छ । नेपालमा हरेक एक दशकमा जनगणना हुने गरेको छ । हरेक पाँच वर्षमा नेपाल जीवनस्तर सर्वेक्षण, नेपाल श्रमशक्ति सर्वेक्षण, नेपाल बहुसूचक सर्वेक्षण हुने गरेका छन् र वार्षिक रूपमा देशको समष्टिगत अर्थतन्त्रको बारेमा राष्ट्रिय लेखाका अनुमानहरू प्रकाशन हुने गरेका छन् । यसबाट देशको जनसांख्यिक, सामाजिक, आर्थिक, सामुदायिक र केही स्वास्थ्य सूचकहरूको फेरबदल केकसरी भयो भन्ने कुरा स्पष्ट चित्र उपलब्ध गराउँदछ । त्यसैले सरकारले पनि आफ्ना दशकीय उपलब्धिलाई तथ्य र तथ्यांकका आधारमा देशको अवस्था समीक्षा गरी भविष्यको बाटो तयार गर्ने गर्छ । देशमा केही भएन भनेर निराशाको भाष्य निर्माण गर्ने कार्य पनि विभिन्न ठाउँ तथा सामाजिक सञ्जालबाट भएको देखिन्छ । तर, सर्वेक्षण, गणना तथा प्रशासनिक अभिलेखका तथ्यांकलाई केलाउँदा देशमा केही नभएको होइन हरेक दशक नै उपलब्धिमूलक बनेको देख्न सकिन्छ । नेपालले २०६५ साल जेठ १५ गते राजतन्त्रको अन्त्य गरेर लोकतान्त्रिक गणतन्त्रतात्मक व्यवस्था अंगीकार गरेको । यसै पृष्ठभूमिमा संविधानसभाले २०७२ साल असोज ३ गते संघीय लोकतान्त्रिक गणतन्त्रसहितको संविधान जारी गरेको छ । हामी उक्त संविधानबाट नै अहिले निर्देशित छौं । संविधानको मर्मअनुसार समृद्ध नेपाल, सुखी नेपाली राष्ट्रिय आकांक्षाका रूपमा अघि बढेका छौं । संघीय लोकतान्त्रिक गणतन्त्रको स्थापना भएपछि बनेका संघीय, प्रदेश र स्थानीय सरकारको प्रयासस्वरूप नेपालमा निश्चित परिवर्तनहरू भएका छन् । नागरिकले राजनीतिक अधिकारसँगै शिक्षा, स्वास्थ्य, खानेपानी, आवासजस्ता आधारभूत अधिकारहरू प्राप्त गरेका छन् । जुन कुरा तथ्यांकबाट स्पष्ट देख्न सकिन्छ । एक दशकअघिको नेपाल कहाँ थियो । अहिले कहाँ छ ? यस विषयलाई विभिन्न दृष्टिकोणबाट विश्लेषण गर्न सकिन्छ । एक दशकअघि अहिलेको समयमा देशमा संविधान बन्ने नबन्ने भन्ने व्यापक अन्योलको घडी थियो । राजनीतिक दलहरूबीच संविधान निर्माणका विषयमा एकरूप धारणा थिएन । जसले गर्दा आम नागरिक पनि विभाजित अवस्थामा थिए । तर अहिले समय बदलिएको छ । देशमा संविधान छ । स्थिरता छ । राजनीतिक आन्दोलनहरू करिब सकिएर सरकार विकास र समृद्धिको युगमा प्रवेश गरेको छ । राजनीतिक अवस्थासँगै नेपाली समाजको चरित्र र चित्र कसरी बदलिरहेको छ भन्ने थाहा पाउन केही सूचकहरूको तुलनात्मक अवस्था विश्लेषण गरौं । नेपालमा २०६८ सालको जनगणनाअनुसार नेपालको जनसंख्या वृद्धिदर १३ प्रतिशत रहेकोमा शिक्षा, सूचना, परिवार नियोजनका साधनको उपलब्धता, घट्दो शिशु तथा बाल मृत्युदर आदि कारणले यस दशक (विसं २०७८) मा अझ घटेर ०९ प्रतिशतमा झरेको छ । जनसंख्याको वार्षिक वृद्धिदर १ प्रतिशतभन्दा न्यून हुनु भनेको विकसित देशका सूचकसँग नजिक हुनु हो । यसलाई पुष्टि गर्ने अन्य आधार हेर्ने हो भने कुल प्रजनन दर (एक जना १५ देखि ४९ वर्षका महिलाले जन्माउने सरदर बच्चाको संख्या) १९ मात्र देखिएको छ । यसबाट के पुष्टि हुन्छ भने नेपालमा अब जनसंख्या वृद्धिको बहस सकिएको छ । कुनैबेला नेपालले जनसंख्या वृद्धिलाई ठूलो समस्याका रूपमा लिइने गरेकोमा अब जनसंख्यालाई कसरी स्थिर राख्ने भन्ने चिन्ता थपिएको छ । विश्वव्यापीकरणको बढ्दो प्रभाव, बसाँइसराइको असर, वैदेशिक रोजगारीमा युवाहरूको आकर्षण आदि कारणले नेपालको प्रजनन दर एक दशकमा नै ह्वात्तै घटेको हो । प्रजनन दर जनसंख्या वृद्धिलाई घटाउने अन्य कारणहरू छन् । जस्तै एक दशकअघि शिशु मृत्युदर प्रतिहजारमा ४० थियो । बालमृत्युदर १२९ थियो । यस्तै, मातृ मृत्युदर २३९ (प्रतिलाख जीवित जन्ममा) थियो । हाल ती सबै सूचकहरू सुधारिएका छन् । तिनको अवस्था यस दशकमा क्रमश : १७, ६१ र १५१ रहेको छ । यी सबै कारणले नेपालिको औसत आयु पनि थपिएको छ । अघिल्लो दशकमा ६६६ वर्ष रहेको नेपालीको सरदर आयु यस दशकमा ७१३ वर्ष पुगेको छ । त्यसमा पनि पुरुषको ६८२ वर्ष र महिलाको आयु ७३८ वर्ष रहेको छ । जनगणना र अन्य सर्वेक्षणले नेपालको सुन्दर भविष्यको संकेत गरेका छन् । २०७६ मा २० देखि २४ वर्षका बालिकाले १८ वर्ष उमेर पूरा नगरी विवाह गर्ने अनुपात अर्थात् बालिकाको विवाह दर ३३ प्रतिशत (नेपाल बहुसूचक सर्वेक्षण २०१९) रहेकोमा राष्ट्रिय जनगणना २०७८ मा २२ प्रतिशतमा झरेको छ । नेपालमा अघिल्लो दशकदेखि नै सक्रिय जनसंख्या (कामगरी खान सक्ने) समूहको बाहुल्य थियो । यस दशकमा त्यो जनसंख्या अझ बढेको छ । १५६४ वर्ष उमेरसमूहको जनसंख्या ६५ प्रतिशत पुगेको छ । यस्तै ०१४ वर्ष उमेरसमूहको जनसंख्या अघिल्लो दशकभन्दा करिब ७ प्रतिशत घटेर २७८ प्रतिशतमा झरेको छ जबकि यस अवधिमा ५ देखि १७ वर्षका स्कुल गइरहेका बालबालिकाको संख्यामा ८३ प्रतिशत बिन्दुले वृद्धि भएको छ । ज्येष्ठ नागरिक जनसंख्या ६५ वर्षभन्दा माथिको जनसंख्या करिब ७२ प्रतिशत रहेको छ । तर ज्येष्ठ नागरिकको जनसंख्या वृद्धिदर (३२ प्रतिशत) समग्र वार्षिक जनसंख्या वृद्धिदर (०९२ प्रतिशत) भन्दा २२८ प्रतिशत बिन्दुले बढी छ । यो तथ्यले नेपालको भविष्यका सामाजिक तथा आर्थिकमा संरचनात्मक परिवर्तनलगायत विभिन्न विषयहरूलाई इंगित गर्छ । पहिलो सक्रिय जनसंख्या करिब दुईतिहाइ हुनु भनेको देशमा जनसांखिक लाभांशको उन्नत अवस्थामा हुनु हो । यस्तो बेला देशले युवा र सक्रिय जनसंख्यालाई अधिकतम् प्रयोग गरेर समृद्धि हासिल गर्न सक्दछ । त्यसका लागि उद्योगधन्दा र रोजगारीका अवसर सिर्जना गर्नुपर्छ । कुनै पनि देशमा जनसांख्यिक संरचनाको यस्तो अवस्था आउनुलाई सुनौलो युग पनि भनिन्छ । कुनै पनि दोस्रो बालबालिकाको जनसंख्या अघिल्लो दशकको तुलनामा ह्वात्तै घटेको छ । आधार जनसंख्या यस तवरले घट्ने कुरा आफैंंमा चिन्ताको विषय पनि हो । तर कुन समुदाय वा भूगोलमा प्रजनन दरको अवस्था के छ भनेर अलगअलग ढंगले केलाउनुपर्छ । लोपोन्मुख जातिहरूको जनसांख्यिक अवस्थालाई हेरेर कतिपय अवस्थामा प्रजनन दर बढाउने नीतिका बारेमा पनि छलफल गर्नुपर्ने हुन्छ । अर्को महत्त्वपूर्ण ज्येष्ठ नागरिकको जनसंख्या जुन ढंगले बढी रहेको छ त्यसले नेपाल ज्येष्ठ नागरिक उन्मुख देशतिर उन्मुख भएको देखाउँदछ । जसले गर्दा राज्यका नीति र लगानी उनीहरूको सहज जीवनयापनमा केन्द्रित गर्नुपर्छ । अर्थतन्त्रको आकार विगत एक दशकमा दुई गणाभन्दा बढीले बढेर हाल २०८१८२ को उपभोक्ताको मूल्यमा ६१ खर्बभन्दा माथि पुगेको छ । २०७३७४ मा कुल गार्हस्थ्य उत्पादनको वार्षिक वृद्धिदर ९ प्रतिशतको हाराहारीमा पुगे अवस्थामा कोभिड१९ को महामारीले करिब दुइ वर्ष शिथिल भएको अर्थतन्त्र फेरि सुधार हुँदै गएको छ । अर्थतन्त्रले पछिल्लो तीन वर्षमा सुधारको लयसमेत समातेको छ । रेमिट्यान्समा भएको वृद्धि, बर्सेनि बढ्दै गएको अर्थतन्त्रको आकार तथा बर्सेनि बढ्दै गएको बजेटको आकार र उद्योग तथा सेवा क्षेत्रकाको उत्पादनमा भएको प्रगतिले कुल खर्चयोग्य आयमा वृद्धि भएको छ । नेपालको गरिबी दरमा उल्लेखनीय रूपमा कमी हुँदै आएको छ । बहुआयामिक गरिबी सूचकांकले गरिबीलाई अभावको अवस्थाका रूपमा परिभाषित गरेको छ । जसअनुसार विसं २०६८६९ (सन् २०१२) मा ४४ प्रतिशत रहेको गरिबी सन् विसं २०७५७६ मा (सन् २०१९) १७४ प्रतिशत झेरेको देखिएको छ । यसले गरिबी नाटकीय रूपमा सालाखाला प्रतिवर्ष ४ प्रतिशतले घटेको देखिन्छ । आधारभूत आवश्यकताको लागत विधिअनुसार विसं २०७९८० मा गरिबी दर २०३ प्रतिशतमा पुगेको छ । यो गरिबी दर प्रतिव्यक्ति उपभोग (खाद्य तथा गैरखाद्य) खर्च २७६ प्रतिशतले वृद्धि भई प्रचलित मूल्यमा विसं २०६६६७ मा ३४ हजार ८ सय २९ रहेकोमा विसं २०७९८० मा १ लाख ३० हजार ८ सय ५३ पुगेको छ । यो अवधिमा प्रतिव्यक्ति उपभोग खर्च गरिव २० प्रतिशत जनसंख्यामा ३३९ प्रतिशत र धनी २० प्रतिशत जनसंख्यामा २२४ प्रतिशत बढेको छ । सोही अवधिमा गरिब २० प्रतिशत जनसंख्याको कुल उपभोग खर्च १२२ प्रतिशत बिन्दुले बढेको छ जबकि धनी २० प्रतिशत वर्गमा २१ प्रतिशत बिन्दुले मात्र बढेको छ । यी दुवै तथ्यांकले सामाजिक तथा आर्थिक दुवै किसिमले मानिसहरूको जीवनस्तरमा उल्लेखनीय सुधार भएको देखिन्छ विशेषगरी गरिब वर्गको जीवनस्तरमा निकै सुधार भएको देखिन्छ । हामीले मान्ने पर्छ अब हामी आगामी वर्षहरूमा खुद राष्ट्रिय आय, मानव सम्पत्ति सूचकांक र आर्थिक जोखिम सूचकांकजस्ता सूचकको आधारमा विकासशील राष्ट्रमा स्तरोन्नति हुँदै छौ । यो स्थिति भनेको प्रतिव्यक्ति कुल राष्ट्रिय आय, पोषण, स्वास्थ्य, शिक्षा र वयस्क साक्षरता, कृषि उत्पादन र वस्तु तथा सेवाको निर्यातको अवस्थामा रहेको अस्थिरता, अपारम्परिक गतिविधिहरूको अर्थतन्त्रमा रहेको महत्त्व, अर्थतन्त्रको आकारका कारण आर्थिक विकासमा रहेका सीमा एवम् प्राकृतिक प्रकोपबाट विस्थापित हुने जनसंख्याको प्रतिशतजस्ता समग्र आधारमा भएको सुधारको अवस्था हो । अतिकम विकसित मुलुक विकासशील मुलुकमा स्तरोन्नति हुनु भनेको आत्मनिर्भर, स्वतन्त्र र समावेशी अर्थतन्त्र निर्माण गरी समाजमा कानुनी, आर्थिक, सामाजिक, सांस्कृतिक, भाषिक, धार्मिक, जातीय, लैंगिक, शारीरिक र भौगोलिकसमेतका सबै प्रकारका विभेद र असमानाता अन्त्य भएको अवस्था हो । निरपेक्ष तथा बहुआयामिक गरिबीमा उल्लेख्य कमी आएको छ । अर्थतन्त्रले लय समातेको छ । गरिबबीचको असमानता घट्दै गएको छ । शिक्षा र स्वास्थ्यमा आम नागरिकको पहुँच वृद्धि भएको कारण जन्मदर घटेको छ, मृत्यु दरमा उल्लेख्यनीय सुधार भएको छ । कुल जनसंख्याको ६५ प्रतिशत काम गर्ने उमेरसमूहको जनसंख्या रहेको छ । हाराहारी देश विकासका लागि २५ देखि २८ वर्षसम्म हामीलाई जनसांख्यिक लाभांश लिने जनसंख्या रहेको छ भनी सीमा तोकिएको छ । अझै काम गर्न सक्ने उमेरसमूहका जनशक्तिको प्रयोग गर्दै अझ विकास र समृद्धि हासिल गर्न सक्ने सुनौलो अवसर रहेको छ ।"
अभ्यास खेलमा नेपालको जित,"काठमाडौं : नेपाली महिला क्रिकेट टिमले अभ्यास खेलमा भारतीय स्थानीय टोली आरपीसीए टिमलाई हराएको छ। नेपालले आरपीसीए टिमलाई ४ रनले हराएको हो। मंगलबार टस जितेर ब्याटिङ गरेको नेपालले ८ विकेट गुमाउँदै १२९ रन बनाएको थियो। नेपालले दिएको १३० रनको विजयी लक्ष्य पछ्याएको आरपीसीएले निर्धारित २० ओभरमा ६ विकेट गुमाउँदै १२५ रन बनायो। आरपीसीएका लागि नाज्मा खानले सर्वाधिक ४७ रनमा अविजित रहिन्। उनले ३२ बलमा ४ चौका र १ छक्का प्रहार गरिन्। मानवीले २० रन बनाइन् भने भारुले २९ रन बनाइन्। अन्य कुनै पनि ब्याटरले दोहोरो अंकमा रन बनाउन सकेनन्। नेपालका लागि उपकप्तान पूजा महतोले सर्वाधिक २ विकेट लिइन्। कविता कुँवर, सवनम राई र रिया शर्माले ११ विकेट लिए। पहिलो इनिङ्समा ब्याटिङ गरेको नेपालका लाकगि राजमती ऐरीले सर्वाधिक २६ रन बनाइन्। तल्लो क्रममा ब्याटिङ गर्न क्रिजमा आएकी राजमतीले १५ बलमा ५ चौका प्रहार गरिन्। ओपनर रुबी पोडारले २० रन, कविता कुँवरले १८, पूजा महतोले १५, कप्तान इन्दु बर्माले १५ रन बनाइन् । कविता जोशी १९ रनमा अविजित रहिन्। आरपीसीएका लागि बलिङमा दीक्षा र मेधावीले समान २२ विकेट लिए। तारिनी जोशी र परले ११ विकेट लिए। आइसीसी टी२० विश्वकप एसिया क्षेत्र छनोटको तयारीका लागि हाल नेपाली महिला टिम भारतमा रहेको छ। नेपाली टिम भारतबाटै थाइल्याण्ड प्रवेश गर्नेछ।"
राष्ट्रिय ब्याडमिन्टन प्रतियोगिताको उपाधि एपिएफका प्रिन्सलाई,"नुवाकोट : नुवाकोटको बट्टारमा सञ्चालित प्रथम मुख्यमन्त्री कप राष्ट्रिय ब्याडमिन्टन प्रतियोगिता सम्पन्न भएको छ। जिल्ला खेलकुद विकास समिति नुवाकोटको आयोजनामा भएको प्रतियोगिता नवनिर्मित कभर्डहलमा सञ्चालन भएको थियो। प्रतियोगितामा विभागीय टोलीसहित तीन सय ५० जना खेलाडीको सहभागिता रहेको नुवाकोट ब्याडमिन्टन संघका अध्यक्ष धनसिंह तामाङले जानकारी दिए। उनका अनुसार विभिन्न नौ इभेन्टमा प्रतियोगिता गराइएको थियो। प्रतियोगितामा त्रिभुवन आर्मी क्लबले विभिन्न ६ विधामा पुरस्कार पायो। एपीएफले ६ तथा नेपाल पुलिसले दुई विधामा पुरस्कार जित्न सफल भयो। पुरुष एकलमा एपीएफका प्रिन्स दाहालले उपाधि जिते। उनले सोही क्लबका क्षितिज खनाललाई हराए। आर्मीका लक्ष्मण मगर र एपीएफकै देवराज राना तेस्रो भए। महिला एकलमा आर्मीकी रसिला महर्जनले पहिलो स्थान हात पारिन्। उनले आर्मीकै अमिता गिरीलाई पाखा लगाइन्। पुलिसकी नीता लम्साल र सेस्ना सिर्पालीले कांस्य जिते। पुरुष युगलमा एपीएफका भोजबहादुर गुरुङ र प्रकाशसिंह ठकुरीले उपाधि जिते। उनीहरुले आर्मीका नरेन्द्र बम र सुविन श्रेष्ठको जोडीलाई पराजित गरे। भोजपुरका निश्चल खत्री र विशाल तामाङ तथा आर्मीका लक्ष्मण मगर र सरोज महर्जनको जोडीले तेस्रो स्थान हासिल गरे। भेन्ट्रान्स पुरुषतर्फ प्रेम गुरुङ र सुरेन्द्र कटुवालको जोडी पहिलो, विशाल खड्का र हरि खत्रीको जोडी दोस्रो र सञ्जय कपाली र अनिल थाम्सुहाङ तथा अर्जुन न्यौपाने र प्रेमकृष्ण राजभण्डारीको जोडी तेस्रो भए। मिक्स डवल्समा आर्मीका सरोज महर्जन र अमिता गिरी पहिलो, पुलिसका हिरा राई र नीता लम्साल दोस्रो, सनम खपाङ्गी र सुष्मा श्रेष्ठ तथा विशाल खड्का र दिलासा रानाले तेस्रो पुरस्कार पाए। प्रतियोगितामा पुरुष यू१५ मा सिन्धुलीका इमा तामाङ पहिलो, आर्मीका दीप थिङ दोस्रो र आर्मीकै सुदेश राजकोटी र धानयान्त्रीका सत्यम कार्की तेस्रो भए। यही समूहमा महिलामा मोहन भूगोल ब्याडमिन्टनकी निभा राई पहिलो, एपीएफकी तिशारानी शाक्य दोस्रो र एपीएफकै स्वर्लिन श्रेष्ठ र धादिङकी निष्ठा श्रेष्ठ तेस्रो भए। प्रतियोगितामा पुरुष जोडीतर्फका विजेताले ५० हजार, उपविजेताले ३० हजार, तेस्रोले २० हजार, भेट्रान्स पुरुषतर्फका विजेताले ४० हजार, उपविजेताले २५ हजार, तेस्रोले २० हजार रुपैयाँ पुरस्कार पाए। प्रतियोगिताका विजेतालाई संविधानसभा सदस्य जगदीश्वरनरसिहं केसी, विदुर नगरपालिकाका प्रमुख राजन श्रेष्ठ, जिल्ला खेलकुद विकास समितिका अध्यक्ष विजय गुरुङ लगायतले पुरस्कार प्रदान गरेका थिए।"
वर्षा बाधक बन्दा सनराइजर्सको प्लेअफ खेल्ने सम्भावना सकियो,"काठमाडौं : इन्डियन प्रिमियर लिग (आइपीएल)मा सनराइजर्स हैदराबादसँग अङ्क बाँड्दा सनराइजर्स हैदराबादको प्लेअफ खेल्ने सम्भावना सकिएको छ। पहिलो इनिङ सकिंदा वर्षा सुरु भएको थियो। वर्षाका कारण लामो समयसम्म मैदान सुकाई पुन गेम सुरु गर्न नसकिँदा दुवै टिमले अङ्क बाँडेका हुन्। हैदराबादस्थित राजिव गान्धी इन्टरनेसनल स्टेडियममा टस हारेर ब्याटिङको निम्तो पाएको दिल्लीले निर्धारित २० ओभरमा ७ विकेट गुमाउँदै १३३ रन बनाएको थियो। दिल्लीका लागि त्रिस्टन स्टुब्सले ४१ रनको अविजित पारी खेले। उनले ३६ बलमा ४ चौका प्रहार गरे। दिल्लीको लागि उनले एकतर्फबाट पारी सम्हालेका थिए। दिल्लीका लागि शीर्ष क्रमका तीन ब्याटरले दोहोरो अङ्कको रन नबनाई पेभेलियन फर्किए। केएल राहुलले १० रनभन्दा जोड्न सकेनन्। कप्तान अक्षर पटेल ६ रनमा क्याच आउट भए। धराशायी भएको दिल्लीको ब्याटिङ त्रिस्टन स्टुब्स र विपराज निगमले केहीबेर सम्हाले। पिपराज निगम १८ रन बनाउँदै रनआउट भए। आशुतोष शर्माले २६ बलमा २ चौका र ३ छक्का प्रहार गर्दै ४१ रन बनाए। दिल्लीलाई मध्यम लक्ष्यमा रोक्न सनराइजर्सका कप्तान प्याट कमिन्सले सर्वाधिक ३ विकेट लिए जयदेव उनादकत, हर्सल पटेल र ईशान मालिङ्गाले ११ विकेट लिए। यो खेल सकिएसँगै अङ्क गणितीय रूपमा नै सनराइजर्सको यो सिजनको आइपीएलमा प्लेअफ खेल्ने सम्भावना सकिएको छ। दिल्लीले ११ खेलमा ६ जित चारहार र एक खेलमा अङ्क बाँड्दा १३ अंक जोडेको छ जबकि चौथो स्थानमा रहेको गुजरातले १० खेल खेल्दै १४ अङ्क बनाइसकेको छ। अब दिल्लीले बाँकी रहेका ३ लिग खेलमा शत प्रतिशत जितले मात्रै दिल्लीलाई प्लेअफ यात्रा सहज हुनेछ। यता सनराइजर्स हैदराबादले ११ खेलमा जम्मा सात अङ्क जोडेको छ। तीन जित साझा र एक खेलमा अङ्क बाँड्दै सनराइजर्सले सात अंक जोडेको हो। राइजर्सले शतप्रतिशत जित निकालेको खण्डमा पनि उसले १३ अंक मात्रै जोड्न सक्छ। जब कि शीर्ष ४ मा रहेका हालका टिमहरूको १४ अङ्क पुगिसकेको छ त्यसकारण सनराइजर्सको प्लेअफ खेल्ने सम्भावना अङ्कगणितीय रूपमै सकिएको हो।"
"नेप्सेमा सामान्य सुधार, ८ अर्बमाथिको कारोबार","काठमाडौं : दुई कारोबार दिनपछि आज सेयर बजारमा सामान्य अंकको सुधारमा आएको छ। आइतबार र सोमबार लगातार दुई दिन ओरालो लागेको नेप्से परिसूचक आज ४२६ अंकले बढेर २६१४६७ विन्दुमा पुगेको छ। नेप्से बढेसँगै कारोबार रकम पनि सोमबारको तुलनामा वृद्धि भएको छ। सोमबार ७ अर्ब ६३ रुपैयाँको सेयर कारोबार भएकोमा आज ८ अर्ब बढीको कारोबार भएको छ। यसदिन ३१८ स्क्रिप्सको २ करोड ५ लाख ४२ हजार ७६४ कित्ता सेयर ८ अर्ब ७४ करोड ७६ लाख ६८ हजार ८४६ रुपैयाँमा खरिदबिक्री भए। नेप्से सामान्य अंकले बढेपनि दुई कम्पनीको सेयर सकारात्मक सर्किट लेभलमा कारोबार भएको छ। नेपाल माइक्रो इन्स्योरेन्स र क्रेष्ट माइक्रो लाइफ इन्स्योरेन्सको सेयर सकारात्मक सर्किट लेभलमा कारोबार भयो। यसदिन विन नेपाल लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। सानिमा माइ हाइड्रोपावर ९२ करोड बढीको सेयर कारोबार गरी शीर्षस्थानमा रह्यो। यसैगरी नगदी ग्रुपको ६७ करोडको सेयर कारोबार हुँदा राधी विद्युत कम्पनीले ३८ करोड,युनिलिभर पावरले ३६ करोड र अरुण भ्याली हाइड्रोपावर डेभलपमेन्टले ३२ करोड मूल्य बराबरको सेयर कारोबार गरे। कारोबारमा आएकामध्ये १२० स्टक्सको मूल्य बढ्दा १२६ वटाको घट्यो। पाँच समूहको उपसूचक बढ्दा अन्यको उपसूचक नकारात्मक देखिएका छन्। हाइड्रोपावर,लाइफ इन्स्योरेन्स, मनु एण्ड प्रो,नन लाइफ इन्स्योरेन्स र ट्रेडिङ समूहको उपसूचक सकारात्मक देखिएका छन्। ट्रेडिङ समूहको सपसूचक सर्वाधिक २०३ प्रतिशतले बढ्यो।"
सुगम बन्दै कर्णाली,"परापूर्वकालदेखि रोग, भोक, गरिबी र अशिक्षाका साथै विकटताले चिनिँदै आएको कर्णाली मुलुकमा गणतन्त्रपछिका झन्डै दुई दशकमा निकै बदलिएको छ। राज्यको मूलधारमा पुग्न नसकेको कर्णाली अहिले आँगनमा भएका सरकारले गरेको विकासको स्वाद चाख्न पाइराखेको छ। आफ्नै आँगनको सरकारलाई राम्रो काम गर्न प्रश्न उठाइरहेको छ। विकास र समृद्धिको गतिले कर्णाली बन्दैछ भन्ने संकेत गरेको छ। भौगोलिक रूपमा विकट, अधिकांश भूमि पहाडी र हिमाली क्षेत्रमा पनि अहिले मोटर गुड्न थालेका छन्। जसले कर्णालीको विकटतालाई सुगममा बदलिरहेको छ। कालीकोट र बाजुराको सिमाना बोलोगाउँका जोरे बुढाले २०३५ सालदेखि २०५५ सालसम्म बर्दिया राजापुर, कैलाली चिसापानीबाट नुन र सगुन बोकेको अनुभव छ। उनले उतिबेलाको अनुभव सुनाउँदै भने, हाम्रा पालामा त हाट जान्या भन्थ्ये। लत्ता कपडा र नुनकै लागि मात्र हाट जानु पथ्र्यो। हाट लिने भरिया डोको (भारे डोको) अलग्गै हुन्थ्यो। अरू अन्नपात त सबै गाउँमै फलाइन्थ्यो। गाउँबाट हाट हिँडेको ३३ दिनपछि मात्र घर पुगिन्थ्यो। घरबाट टीका लगाएर हाट पठाइन्थ्यो। हाटबाट घर पुगेपछि टीका लगाएर घरमा स्वागत गरिन्थ्यो। हाट पुगेर आएको मान्छे भनेर घरमा मीठो मसिनो बनाएर खुवाउने चलन थियो। तर अहिले गाउँमै बजार छ। परदेशको हाट गाउँमै आएको छ। मानिस प्लास्टिकमा सामान बोक्छन्। पहिलेको डोको हराइसक्यो। उहिलेको जस्तो हाटको महत्त्व अहिले रहेन। गाउँमै गाडी पुगेपछि अहिले हाम्रो गाउँ पनि बजार जस्तै भएका छन्। २०६२ सालसम्म सुर्खेतबाट कालीकोट गाडी पुगेको थिएन। कालीकोटको नरहरिनाथ गाउँपालिका५ निवासी ९३ वर्षीया नयाँराम सहकारीले भने, २०६३ सालको चैत ३० गते पहिलो पटक कालीकोटमा गाडी पुग्दा मानिसले उत्साह मनाए। त्यो पनि नेपाली सेनाले सामान्य ट्र्याक खोलेको बाटोमा। अहिले कालीकोटका अधिकांश गाउँमा गाडी गुड्ने सडक बनेका छन्। २०६४ सालमा गणतन्त्र आएपछि विकास गाउँ केन्द्रित बन्यो। गाउँमा काम गरेर कमाउने अवसरहरू आए। पहिले सय रुपैयाँ कमाउन कालापहाड जानुपथ्र्यो। अहिले मानिस गाउँमै काम गरेर हजारौं रूपैयाँ कमाइरहेका छन्। यसले सुविधासँगै आर्थिक गतिविधिहरू पनि गाउँमा आएका छन्। जिल्ला समन्वय समिति सुर्खेतका प्रमुख गंगाराम सुनारको पनि अनुभव छुट्टै छ। २०६३ सालभन्दा पहिले तत्कालीन कर्णालीका पाँच जिल्लाहरूमा यातायातको सुविधा नै थिएन। त्यतिबेलाको भेरी अञ्चल सुर्खेत, दैलेख, जाजरकोट, सल्यान र रुकुम सामान्य रूपमा सडक सञ्जालसँग जोडिएका थिए। २०७४ सालमा भएको पहिलो संघीय संरचनाअनुसारको निर्वाचनपछि भेरी र कर्णालीका जिल्लाहरू मिलाएर कर्णाली प्रदेश बन्यो। अहिले हरेक जिल्लाका हरेक पालिकाहरू सडक सञ्जालले जोडिएका छन्। यहाँका विकट भनिएका गाउँहरू पनि अहिले सुगम बनेका छन्। यसले यहाँको जनजीविका नै बदलिदिएको छ, उनले भने। सडकमात्र होइन, शिक्षा, स्वास्थ्य, बिजुलीजस्ता आधारभूत सेवासुविधाहरू गाउँमा थिएनन्। २०६४ सालभन्दा पहिले सुर्खेतको वीरेन्द्रनगरका केही वडा बाहेकमा विद्युतीकरण थिएन। वीरेन्द्रनगरबाट बाबियाँचौर जान दुई दिन लगाएको अनुभव छ। उनका अनुसार कर्णालीलाई केलाउँदा २० वर्ष अघिसम्म यहाँका अधिकांश बस्तीहरूमा शिक्षा, स्वास्थ्य, बिजुलीलगायतका विकासका पूर्वाधारहरू नै पुगेका थिएनन्। गाउँमा सिटामोल पाइँदैनथ्यो। अहिले पालिका पालिकामा अस्पताल छन्। एक गाउँबाट अर्को गाउँ दिनहुँ पैदल हिँडेर जानुपर्ने बाध्यता थियो। तर अहिले एक दिनमा चार जिल्ला घुम्न सकिन्छ। २०६३ सालमा दैलेख, कालीकोट, जुम्ला र मुगु हालको कर्णाली राजधानी सुर्खेतसँग जोडिए। त्यसअघि नै सुर्खेतलाई जाजरकोट र सल्यान राजमार्गले जोडिसकेका थिए। रुकुमपश्चिम पनि दाङको भालुवाङ हुँदै सडकमार्गमा जोडिसकिएको थियो। कालीकोटको पलाँता क्षेत्र, बाजुरा हुँदै हुम्ला जोड्ने कर्णाली करिडोरमा २०७३ सालदेखि गाडी गुड्न थाल्यो। अहिले कर्णालीमा कर्णाली राजमार्ग, रत्न राजमार्ग, मदन भण्डारी राजमार्ग, मध्यपहाडी लोकमार्ग, सुर्खेत दैलेख सडकखण्ड, नाग्म गमगढी सडकखण्ड, राप्ती राजमार्ग, भेरी करिडोर, कर्णाली करिडोरजस्ता आधा दर्जनभन्दा बढी मुख्य राजमार्गहरूले कर्णालीमा सडक समृद्धि नै भएको छ। कर्णालीमा कति बन्यो सडक ? कर्णाली प्रदेश सरकारको भौतिक पूर्वाधार मन्त्रालयका अनुसार मुलुकभर ८० हजार ३ सय ९७ किलोमिटर सडक छ। तर कर्णाली प्रदेशमा भने १० हजार १ सय ३३ किलोमिटर सडक बनेको छ। जसमा कालोपत्रे सडक १ हजार ३ सय ६६ किलोमिटर छ। ग्राभेल सडक १ हजार २ सय ५० किलोमिटर छ। कच्ची सडक ७ हजार ५ सय १७ किलोमिटर छ। अहिले यहाँका सडकमा ३० हजार ३ सय ६७ सवारीसाधन गुड्छन्। कर्णाली प्रदेश सरकारको भौतिक पूर्वाधार तथा सहरी विकास मन्त्रालयका प्रवक्ता सिनियर डिभिजनल इन्जिनियर रमेश सुवेदीले भने, कर्णालीमा संघीयतापछि मात्र पनि सडकमा निकै फड्को मारेको छ। उनका अनुसार प्रदेश सरकार गठन भएपछि २ सय ३० किलोमिटर सडक कालोपत्रे भएको छ। कर्णाली प्रदेशमा सबैभन्दा बढी सडक सञ्जालको विकास भएको जिल्ला दैलेख हो। जहाँ पक्की सडक ४ सय ५२ दशमलव २ किलोमिटर, ग्राभेल १ सय ८५ दशमलव ७ किलोमिटर र कच्ची सडक २ हजार ३ सय १० दशमलव ८ किलोमिटर गरी जम्मा सडक २ हजार ९ सय ४८ दशमलव ७ किलोमिटर छ। सुर्खेतमा पक्की २ सय ७८ दशमलव २१, ग्राभेल ५ सय ८३ दशमलव ९३ र कच्ची ९ सय ३४ दशमलव ६६ गरी जम्मा १ हजार ७ सय ९६ दशमलव ८२ किलोमिटर सडक छ। जाजरकोट जिल्लामा पक्की १ सय ११, ग्राभेल ४० दशमलव ५, कच्ची ९ सय ७१ गरी १ हजार १ सय २२ दशमलव ५ किलोमिटर सडक छ। रुकुमपश्चिममा पक्की १ सय ३३, ग्राभेल ५७ र कच्ची १ हजार २ सय ५२ गरी जम्मा १ हजार ४ सय ४२ किलोमिटर सडक छ। सल्यानमा पक्की १ सय ६२, ग्राभेल ९ र कच्ची ३ सय ९२ गरी जम्मा ५ सय ६३ किलोमिटर सडक छ। हुम्लामा पक्की २ र कच्ची २ सय ८३ गरी जम्मा २ सय ८५ किलोमिटर सडक छ। कालीकोटमा पक्की ७४ र कच्ची ३ सय ७५ दशमलव ५ गरी जम्मा ४ सय ४९ दशमलव ५ किलोमिटर सडक छ। जुम्लामा पक्की ४९, ग्राभेल ९२ दशमलव ५ र कच्ची ३ सय ८२ दशमलव ६ गरी जम्मा ५ सय २४ दशमलव १ किलोमिटर सडक छ। मुगुमा पक्की ४, ग्राभेल ५२ र कच्ची ३ सय १५ गरी जम्मा ३ सय ७१ किलोमिटर सडक छ। डोल्पामा भने पक्की सडक नै छैन। हालसम्म जम्मा १ सय ८५ किलोमिटर कच्ची सडक निर्माण भएको छ। संघीयतापछि मुलुकका तीनवटै तहका सरकारहरूले सडक निर्माणको कामलाई तीव्रता दिइरहेका छन्। जसले कर्णालीको दुर्गमतालाई सुगममा बदलिरहेको छ। प्रदेश सरकारले प्रादेशिक सडक संजाल गुरुयोजना निर्माण गरेर अब २ सय ८२ सडकमा ५ हजार ९ सय ५७ दशमलव ८७ किलोमिटर सडक निर्माण गर्ने लक्ष्य राखेको छ।"
रेलमा सरर,"नेपाल एउटा जटिल भौगोलिक धरातल भएको भूपरिवेष्टित मुलुक हो। १८औं शताब्दीको सुरुवातमै विश्वमा औद्योगिक क्रान्तिको साथै यातायात र परिवहनको साधनको रूपमा रेलमार्गको द्रुततर विकास हुन थालेको थियो। यसै क्रममा छिमेकी देश भारतमा सन् १८५३ मा रेल्वे सेवा सुरु भयो। यसको पाँच दशकभित्रै १८औं शताब्दीको अन्तसम्ममा ब्रिटिस भारतको सम्पूर्ण भूभागमा रेल्वे सञ्जालको विकास भैसकेको थियो। नेपालमा पनि तत्कालीन राणा शासकहरूले आधुनिक यातायातको संरचनाको आवश्यकता महसुस गरेर राजधानी काठमाडौंलाई भारतसँग यातातात सञ्जालले जोड्ने अभिप्रायले ब्रिटिस भारतबाट प्राविधिक झिकाई रक्सौल वीरगन्ज अमलेखगन्ज ४७ किमि रेलमार्गको निर्माण गरेका थिए। यो रेलमार्ग सन् १९२७ मा सञ्चालन सुरु भई सन् १९६६ सम्म सञ्चालन भयो। समयक्रमसँगै सडक मार्गको विकास हँुदै जाँदा रेलमार्गले तुलनात्मक लाभ दिन नसकेको भन्दै रेलमार्गको प्राथमिकता घट्दै गयो ! यसले गर्दा हाम्रो देशले आधुनिक रेलमार्गको विकासमा कदम अघि बढाउन ढिला हुन गयो। ठूलो परिमाणमा मालसामान ढुवानी र एकै पटकमा ठूलो संख्यामा यात्रुहरू लिएर लामो दूरीमा आवतजावत गर्नु पर्दा सस्तो, सुलभ, सजिलो र सुरक्षित किसिमले यातायातको सेवा पुर्याउने माध्यम रेलमार्ग मात्र हुन सक्दछ। सामान्य हिसाबले हेर्दा रेलमार्ग हवाईमार्गभन्दा दसौँ गुणाले र सडक मार्गभन्दा पाँचौं गुणाले सस्तो पर्दछ। वर्तमान प्रधानमन्त्रीको समृद्ध नेपाल सुखी नेपाली को नारालाई मूर्तरूप दिन नेपालमा रेलमार्गको विकास अपरिहार्य छ। नेपालमा रेलमार्गको विकास प्रयासमा मित्रराष्ट्रको सहायता पनि महत्त्वपूर्ण छ। मित्रराष्ट्र भारतको अनुदान सहयोगमा क्रस बोर्डर रेल्वे कनेक्टिभिटी कार्यक्रमअन्तर्गत भारतीय रेल्वेलाई नेपालसगको बोर्डरमा पर्ने मुख्य सहरसँग सोझै सम्पर्क गर्ने आयोजना सन् २०१० देखि नै सञ्चालनमा रहेका छन्। राणाकालमा सन् १९३७ देखि न्यारोगेजमा सञ्चालनमा रहेको नेपाल जयनगर जनकपुर रेल्वेलाई ब्रोडगेजमा स्तरोन्नति गर्ने कार्य सन् २०२१ मा सम्पन्न भएको थियो। जयनगरजनकपुरभंगहा ५२ किमि लम्बाइमा नेपालको आफ्नै दुईवटा यात्रुवाहक रेलगाडी सञ्चालनमा रहेका छन्। जनकपुरमा केन्द्रीय कार्यालय रहेको नेपाल रेल्वे कम्पनीमार्फत रेल्वे सेवाको सञ्चालन भइरहेको छ। यस खण्डमा दैनिक सरदर चार हजार यात्रुहरूले सेवा प्राप्त गरिरहेका छन्। यो रेलमार्गले समेटेको महोत्तरी र धनुषा जिल्लाका स्थानीय ग्रामीण भेगका बासिन्दाहरूको लागि यो रेल यात्रा पर्याय बनिसकेको छ। ग्रामीण भेगमा बसोबास गर्ने न्यून आय भएका गरिब विपन्न वर्गले रेलमार्गबाट सस्तो दरमा यात्रा गरेर जनकपुर, जयनगरलगायतका नजिकका बजारसम्म पुगी रोजगारी प्राप्त गर्दै आयआर्जन गरी गुजारा गर्न पाएका छन्। सो स्थानमा सडक मार्गबाट यात्रा गर्दा रेलमार्गको तुलनामा दोब्बर धेरै भाडा लाग्ने कारणले निम्न वर्ग र माध्यम वर्गका यात्रुहरूको रोजाइमा रेलमार्ग पर्ने गरेको छ। जयनगरजनकपुर रेलमार्ग हुँदै भारतको राम जन्मभूमि अयोध्याबाट सीता माताको जन्मभूमि जनकपुरसम्म विभिन्न चाडपर्वहरूमा रेल चार्टर गरी सञ्चालन हुने गरेको छ। नेपाल रेल्वेले जनकपुरअयोध्या, जनकपुरलखनउदिल्ली, जनकपुरपटना, जनकपुरकलकत्तासम्म सेवा विस्तार गरेर आयआर्जन गर्ने अवसरको उपयोग गर्नु पर्दछ। विद्यमान जयनगरजनकपुरभंगहा रेलमार्गलाई भारत सरकारको प्राविधिक तथा आर्थिक अनुदान सहयोगमा महोत्तरी जिल्लाको बर्दिबाससम्म निर्माण गर्ने तयारी भएको छ। भंगहादेखि बर्दिबाससम्मको १७ किमि लम्बाइको एलाइन्मेन्टमा पर्ने जग्गाहरूको मुआब्जा वितरण कार्य सम्पन्न हुन लागेको छ। नेपाल सरकारको आफ्नै स्रोतबाट सञ्चालित नेपालको चर्चामा रहेको पूर्वपश्चिम विद्युतीय रेलमार्गको एलाइन्मेन्ट पनि बर्दिबास हँुदै जाने भएकोले भारतीय रेल्वे नेटवर्कबाट आउने रेलसँग बर्दिबासमा जोडिँदा रेलमार्गको उपादेयता झन् बढ्न जानेछ। बर्दिबासदेखि निजगढतर्फ ७० किमि खण्डमा पूर्वपश्चिम रेलमार्गको ट्र्याक बेड र सो खण्डमा पर्ने पुलहरूको निर्माणकार्य सम्पन्न भएको छ। अब यस खण्डमा दोस्रो चरणको भौतिक पूर्वाधार (जस्तै रेल्वे लिक, बालास्ट, विद्युतीकरण, सिग्नल, रेल्वे स्टेसन) निर्माणको काम सुरु गर्ने चरणमा पुगिसकेको छ। पूर्वपश्चिम (काँकडभिट्टागड्डचौकी जम्मा ९२५ किमि) विद्युतीय रेलमार्गअन्तर्गत पर्ने यो खण्डले निजगढमा रक्सौलकाठमाडौं रेलमार्गसँग जोड्छ। नेपालकै सर्वाधिक ठूलो अन्तर्राष्ट्रिय एयरपोर्ट पनि निजगढमा बन्न लागेकोले यातायात प्रणालीको केन्द्र बिन्दुको रूपमा निजगढको विकास हुनेछ। भारत सरकारको आर्थिक तथा प्राविधिक सहयोगमा भारतकै प्रख्यात कोंकण रेल्वे कर्पोरेसन लिमिटेडले तयार गरेको १ सय ४१ किमि लामो रक्सौलकाठमाडौं ब्रोडगेज इलेक्ट्रिक रेल्वेको फाइनल लोकेसन सर्वे रिपोर्ट सन् २०२३ मा नेपाल सरकार समक्ष पेस भइसकेको छ। हाल वीरगन्जमा रहेको सुक्खा बन्दरगाहमा भारतीय रेल्वेमार्फत दैनिक करिब ४०० को संख्यामा कन्टेनरहरू नेपाल भित्रिने गरेको छ। रक्सौलकाठमाडौं रेलमार्ग निर्माण भएपछि समुन्द्र पारिबाट एवं भारतबाट नेपालमा पैठारी हुने गरेको करोडौं टन खाद्यान्न तथा मालसामानको ढुवानी भाडा सस्तो हुनाले नेपालको अर्थतन्त्रमा टेवा पुग्न जानेछ। क्रस बोर्डर रेल्वे कनेक्टिभिटी कार्यक्रमअन्तर्गत न्युजल्पाईगुडीकाँकडभिट्टा ७२ किमि, नौतनवाभैरहवा १५ किमि र नेपालगन्ज रोड नेपालगन्ज १२ किमि रेलमार्गको पनि प्रारम्भिक अध्ययन भइसकेको छ। यी रेलमार्गहरूबाट तराईका भारतीय बोर्डरसँग जोडिएका नेपालका सहरसम्म मालवाहक रेल सेवा सञ्चालन गरेर नेपालले फाइदा उठाउन सक्दछ। त्यसैगरी उत्तरी छिमेकी देश चीनको तिब्बत प्रान्तको केरुङदेखि काठमाडौंसम्म जोड्ने ७३ किमि लामो रेलमार्गको प्रिफिजिबिलिटी अध्ययन कार्य सम्पन्न भइसकेको छ। (बिसुराल, रेल विभागका पूर्वमहानिर्देशक हुन्।)"
सुनको मूल्य तोलामा ५ हजार ३०० रुपैयाँले बढ्यो,काठमाडौं : सुनको मूल्य एकैदिन ५ हजार बढीले वृद्धि भएको छ । अघिल्लो दिन सोमबार ५ सय रुपैयाँले बढेको सुन आज ५ हजार ३०० रुपैयाँले बढेको हो। नेपाल सुनचाँदी व्यवसायी महासंघका अनुसार मंगलबार ५ हजार ३०० रुपैयाँले बढेर एक तोला सुनको मूल्य १ लाख ८९ हजार ९०० रुपैयाँ पुगेको छ।सुनको भाउ बढेसँगै चाँदीको मूल्य पनि वृद्धि भएको छ। आज एक तोला चाँदी १९ सय ६५ रुपैयाँमा खरिदबिक्री भइरहेको महासंघले जनाएको छ।
ट्रयाक खनेको २८ वर्षपछि सडक कालोपत्रे,"गोरखा : जिल्ला सदरमुकामबाट बारपाक सुलिकोट गाउँपालिकाको केन्द्र जोड्ने सडक कालोपत्रे भएको छ। घ्याम्पेशालबाट ताकुकोटसम्मको ८३६ किलोमिटर सडकखण्ड ट्रयाक खनेको २८ वर्षपछि बल्ल कालोपत्रे गरिएको हो। सात मिटर चौडाइ रहेको दुईलेनको उक्त सडक गण्डकी प्रदेश सरकारले कालोपत्रे गरेको हो। एमएस, बिरुवा, वाइबा एण्ड लामा जेभी कम्पनील २९ करोड ७७ लाख रुपैयाँ लागतमा उक्त सडक कालोपत्रे गरेको पूर्वाधार विकास कार्यालय गोरखाले जनाएको छ। उक्त जेभी कम्पनीले २०८१ साल चैत्र मसान्तभित्र काम सक्ने गरी २०७७ साउन १५ गते ठेक्का सम्झौता गरेको योजना कार्यान्वयन गर्ने कार्यालय पूर्वाधार विकास कार्यालयका गोरखाले जनाएको छ। ठेक्का सम्झौता भएपछि कोभिडका कारण केही ढिलाइ भएको थियो, कार्यालयका इन्जिनियर कपिल काप्रीले भने, सडक कालोपत्रेसँगै एक मिटर चौडाइको नाली निर्माण र विभिन्न ठाउँमा ग्याविन तथा मेसिनरी वाल निर्माणको काम सम्पन्न भइसकेको छ। अस्फाल्ट प्रविधिको कालोपत्रे भएको हो। सडक कालोपत्रे भएपछि स्थानीयहरू निकै उत्साहित भएका बारपाक सुलिकोट गाउँपालिका७ का अध्यक्ष कृष्ण गुरुङले बताए। हाल सडक कालोपत्रेको काम अन्तिम चरणमा पुगेको उनले जानकारी दिए। यो ट्रयाक त २०५४ तिरै खुलेको हो तर हालसम्म पनि कालोपत्रे हुन सकेको थिएन, उनले भने, हामी त कालोपत्रे हुँदैन होला, सधैं कच्ची सडकमै यात्रा गर्नुपर्ने होला भनेर चिन्ता गरिरहन्थ्यौँ। तर, ढिलै भए पनि काम सुरु भयो। हामी सबै खुसी छौं। सडक कालोपत्रे नहुँदा स्थानीयहरूले धेरै नै सास्ती खेप्नु परेको वडाअध्यक्ष गुरुङले बताएका छन्। उनी भन्छन्, पहिला कच्ची सडक हुँदा यातायातको समस्या थियो। बर्खाको बेलामा ठाउँठाउँमा पहिरो जाने, सडक हिलाम्मै हुने हुँदा धेरै नै सास्ती थियो। सडक कालोपत्रे भएपछि वर्षाको समयमा समेत सहजै यातायात सञ्चालन हुने उनको भनाइ छ। बारपाक सुलिकोट गाउँपालिकाको केन्द्रसमेत जोड्ने उक्त सडकखण्ड कालोपत्रेको काम सम्पन्न भएपछि पालिकाबासीलाई जिल्ला सदरमुकामसम्म आवतजावत गर्न सहजता हुने विश्वास त्यहाँका स्थानीयहरूको छ।"
फजुल खर्च कटौती अध्ययनका लागि समितिमाथि समिति,"काठमाडौं : पछिल्लो पटक सरकारको नीति तथा कार्यक्रममा सरकारको फजुल खर्च रोक्न अनावश्यक संरचना खारेज गर्ने, गाभ्ने र हस्तान्तरण गर्ने घोषणा गरिएको छ। यसका लागि सरकारले दुईवटा समिति बनाएर अध्ययन गरिरहेका छन्। सरकारले गठन गरेका दुई समितिले कार्यान्वयन कार्ययोजनामा काम गरिरहेको प्रधानमन्त्री तथा मन्त्रिपरिषद्को कार्यलयका प्रवक्ता सहसचिव प्रेमप्रसाद आचार्यले जानकारी दिए। प्रधानमन्त्री कार्यालयका सचिव चुडामणि पौडेलको संयोजकत्वमा दुई छुट्टाछुट्टै समितिले खर्च कटौती कार्यन्वयन कार्ययोजनामा अध्ययन गरिरहेका छन्। आगामी आर्थिक वर्ष ०८२८३ को बजेट अघि स्पष्ट कार्ययोजना दिने गरी समितिले काम गरिरहेको सहसचिव आचार्यले अन्नपूर्णलाई जानकारी दिए। सरकारले यही वैशाख १९ गते ल्याएको नीति तथा कार्यक्रममा पनि फजुल खर्च रोक्न अनावश्यक संरचना खारेज गर्ने, गाभ्ने र हस्तान्तरण गर्ने उल्लेख छ। २०७५ सालमा पूर्वअर्थराज्यमन्त्री डिल्लीराज खनालको अध्यक्षतामा गठित सार्वजनिक खर्च पुनरावलोकन आयोग, २०८१ मा पूर्वअर्थसचिव रामेश्वरप्रसाद खनालको अध्यक्षतामा आएको उच्चस्तरीय आर्थिक सुझाव आयोग र पूर्वअर्थमन्त्री शंकर कोइरालाको अध्यक्षतामा आएको एउटै प्रकृतिको कामका लागि स्थापना भएका अलगअलग संरचना गाभ्ने, खारेज गर्ने र हस्तान्तरण गर्नेसम्बन्धी अध्ययन प्रतिवेदनका सुझावहरूमा समितिले छलफल गरिरहेको छ। यी ३ अध्ययन प्रतिवेदनमाथि अध्ययन गरी कार्यन्वयन कार्ययोजना बनाउन उच्चस्तरीय सुझाव कार्यान्वयन कार्यदल गठन भएको छ। सचिव पौडेलको संयोजकत्वमा गठित उक्त कार्यदलमा अर्थ मन्त्रालयका सचिव, भौतिक तथा यातायात मन्त्रालयका सचिव, संघीय मामिला तथा सामान्य प्रशासन मन्त्रालयका सचिव सदस्य र प्रधानमन्त्री कार्यालयका शासकीय सुधार महाशाखाका सहसचिव सदस्य सचिव छन्। १ महिनामा कार्ययोजना तयार पार्ने म्यान्डेट पाएको कार्यदलले थप समय मागेर अध्ययन गरिरहेको प्रवक्ता आचार्यले जानकारी दिए। यस्तै सरकारले २०८२ वैशाख २ गते अर्को समिति पनि गठन गरेको छ। पूर्वअर्थसचिव खनालको अध्यक्षमा आएको उच्चस्तरीय आर्थिक सुझाव आयोग २०८१ का सुझावहरूलाई कार्यान्वयनका लागि कार्ययोजना बनाएर पेस गर्न समिति गठन गरिएको हो। प्रधानमन्त्री कार्यालयका सचिव चूडामणि पौडेलकै संयोकत्वमा गठित समितिमा अर्थ मन्त्रालय राजस्व सचिव र उद्योग सचिव सदस्य रहेका छन्। ७ दिनको समयावधीका लागि गठित उक्त समितिले पनि अध्ययन गरिरहेको प्रवक्ता आचार्यले बताए। यी समितिहरूले ३ प्रतिवेदनका सुझावमा अध्ययन गरिरहेका छन्। ती सुझावहरू अध्ययन गरी तीनको कार्ययोजना बनाउने, कुन विषय कति समयमा कार्यन्वयन गर्ने भन्ने पनि स्पष्ट पार्ने छ। सामान्य प्रशासन मन्त्रालयबाट थप २ सहसचिव ल्याएर प्रतिवेदनमाथि अध्ययन भइरहेको छ, भन्दै प्रवक्ता आचार्यले तीनवटैलाई प्रतिवेदनमा भएका सुझावलाई मिलाएर कार्ययोजना बनाउने तयारी भएको बताउँछन्। प्रतिवेदनका सुझावहरूलाई तत्काल कार्यन्वयन गर्न सकिने या नसकिने भन्ने समितिले अध्ययन गरिरहेका छन्। यस्तै, अनावश्यक संरचना खारेज गर्ने, गाभ्ने र हस्तान्तरण गर्ने सम्बन्धमा पनि आयोजना, कार्यलय वा निकाय तोकेर नै के गर्ने भन्ने सुझाव दिने तयारी समितिको छ। उच्चस्तरीय आर्थिक सुझाव आयोग, २०८१ का अध्यक्ष एवं पूर्वअर्थसचिव रामेश्वर खनाल सरकारको खर्च अर्थतन्त्रको समस्या मध्येको एउटा समस्या भएको बताउँछन्। आयोगले खर्च कटौतीको सुझाव सरकारको विनियोजना कुशलता बढाउन लागि भनेको उनी भन्छन्। सरकारको भएको स्रोतको मितव्ययी र प्रभावकारी विनियोजन गर्नका निमित्त निकाय बढी हुँदा पनि स्रोतको विनियोजन प्रभावकारी हुँदैन, खनालको भनाइ छ। कोष तथा नियन्त्रण कार्यलय प्रदेशको पनि छ, संघीय सरकारको पनि छ। संघीय सरकारको यो कार्यालय भएको ठाउँमा प्रदेशको किन चाहियो भन्दै पूर्वअर्थसचिव खनालले आयोगले सरकारको सँगै बजारको विनियोजन कुशलता बढाउन खर्च कटौतीको सुझाव दिएको बताउँछन्। राजस्व तथा करमा पनि धेरै कार्यलयले एउटै प्रकृतिका काम गर्छन्। यस्ता संरचना खारेज गर्ने भनेका हौं। संघीयताको सन्दर्भमा साना आयोजना सञ्चालन गर्नका निमित्त सिञ्चाइ कार्यलय जिल्लाजिल्लामा एकाइहरू, ग्रामीण सडक निर्माण गर्ने एकाइहरू स्थानीय तह र प्रदेश सरकारकलाई दिन सकिन्छ। कृषि, वनका कतिपय कार्यालय पनि दोहोरिएका छन्। तिनीहरू मर्ज गर्न सकिन्छ भनेर सार्वजनिक खर्च पुनरावलोकन आयोगको प्रतिवेदनमा पनि उल्लेख छ, त्यसलाई लिएका हौं, खनालले भने। यस्तै खनालको प्रतिवेदनले नेपाल सरकारकै दोहोरो भूमिका निर्वाह गर्ने विभिन्न मन्त्रालयका कार्यलयनिकायहरू तिनीहरूलाई मर्ज गर्ने भनेको छ। त्यसमा तालिम दिने संस्थाहरू पर्छन्। हरेक निकायका आआफ्ना तालिम दिने निकायहरू छन्। यसलाई गाभेर ठूलो र सक्षम बनाउने भन्ने ध्यय प्रतिवेदनको रहेको उनी सुनाउँछन्। पूर्वअर्थसचिव खनालको प्रतिवेदनले सुझाएका विषय धेरै चालु वर्षमा नै कार्यन्वयनमा लैजान सकिने भनिएको छ। केही कार्यलय भने मर्ज गर्न समय लाग्ने उनी भन्छन्। जस्तो उद्योग विभागले पनि विदेशी लगानीको स्वीकृति दिने लगानी बोर्ड नेपालले पनि स्वीकृति दिने छ। यी सरकारका एउटै निकाय हुन्। यसले लगानीकर्ता अलमलमा परेका छन्। यस्तामा निकाय मात्र नभई काम पनि गाभ्न सकिन्छ। व्यवसाय दर्ता गर्न मात्रै ११ निकाय धाउनुपर्छ, यसलाई निकाय या काम गाभ्न सकिन्छ, खनालको सुझाव छ। पूर्वअर्थराज्यमन्त्री एवं अर्थविद् डिल्लीराज खनाल सरकारले नीति तथा कार्यक्रमबाट केही नयाँ सुरुवात गरेको बताउँछन्। फजुल खर्च रोक्न अनावश्यक संरचना खारेज गर्ने, गाभ्ने र हस्तान्तरण गर्ने भनि २०७५ मा नै सरकारलाई सुझाव दिएको भन्दै खनालले सरकारले चालु नीति कार्यक्रममा अनावश्यक नयाँ कार्यक्रम र नीति समावेश नगरी नयाँ सुरुवाता गरेको बताए। हाम्रो बजेट प्रणाली, खर्च प्रणाली र भुक्तानीसम्बन्धीको वित्तीय व्यवस्था प्रणालीमा पूर्णरूपमा सुधार गर्न सुझाएका थियौं। यसअन्तर्गत कार्यसम्पादनमा आधारित बजेट प्रणाली लागू गर्न सुझाएका थियौं, अर्थविद् खनाल बताउँछन्। लागत कति, उत्पादन कति र प्रतिफल कति भन्ने कुरालाई जोडेर हेरेर परियोजनामा लगानी गर्नुपर्ने खनालको भनाइ छ। अहिलेसम्म भएका साधारण प्रकृतिका अनुत्पादक खर्च, फजुल खर्च र चालु खर्चसँगै बोर्ड, समितिदेखि धेरै विभागहरू कटौति गर्न सुझाव दिइएको खनालले जानकारी दिए। यसो हुनसके ३ खर्ब रुपैयाँ जोगिने र त्यसलाई पुँजीगत खर्चमा राख्न भनेको उनी भन्छन्। पुँजीगत खर्चमा पनि ५० देखि ६० प्रतिशतका आयोजना काम नलाग्ने किसिमका छन्। यस्ता कार्ययोजना खारेज गर्न सुुझाव दिइएको थियो। आयोजनाको कार्यसम्पादनसँग जोडेर नतिजामा आधारित अनुगमन प्रणाली व्यवस्था गरिएको थियो।"
क्लिक क्लिक पैसा,"नेपाल अहिले डिजिटल परिवर्तनको दोसाँधमा उभिएको छ। एकतर्फ डिजिटल सेवाको माग तीव्र गतिमा बढिरहेको छ भने अर्कोतर्फ राज्य र बैंक तथा वित्तीय संस्थाहरू यस परिवर्तनको गति समात्न उत्साहित छन् तथापि गर्नुपर्ने काम धेरै नै छ। मोबाइल बैंकिङ, क्यूआर भुक्तानी, ईबैंकिङलगायतका सेवा विस्तारले थालनीको संकेत गरे पनि नेपालमा डिजिटल बैंकिङको यात्रा अझै प्रारम्भिक चरणमै छ। डिजिटल अर्थतन्त्रको सम्भावना विशाल छ, यदि हामीले संरचनागत, नीतिगत र प्रविधिगत तयारी गर्न सक्यौं भने। नेपालमा डिजिटल बैंकिङ: यथार्थ र भ्रम नेपालमा अहिले सबै बैंकहरूका मोबाइल एप्स छन्, क्यूआर भुक्तानी प्रचलनमा आएको छ, ईबैंकिङ सेवा प्रचलित छ। तथापि, डिजिटल बैंकिङ भनेको भुक्तानीमा आएको डिजिटल रूपान्तरण मात्र होइन, डिजिटल बैंकिङ भनेको सम्पूर्ण बैंकिङ प्रक्रियाहरू जस्तै निर्णय प्रणाली, कर्जा मूल्यांकन, ग्राहक व्यवस्थापन, जोखिम व्यवस्थापन, आदिलाई प्रविधिको माध्यमबाट प्रभावकारी बनाउनु हो। हालको उपलब्धि अवश्य पनि ऐतिहासिक छ र नेपालको डिजिटल भुक्तानीमा प्रगति विश्वमै लोभलाग्दो नै छ। हामी अब डिजिटल भुक्तानीको लोभलाग्दो अनुभव र उपलब्धिलाई मनाउँदै ब्याकइन्ड डिजिटल इन्जिनको निर्माणमा द्रुत गतिमा लाग्नु पर्नेछ। जसले गर्दा अहिलेको गति र जनमानसको अपेक्षालाई आत्मसात् गर्दै अगाडि बढ्न सकिन्छ। अहिलेसम्म हामीले डिजिटल इन्टरफेस निर्माण गरेका छौं, तर डिजिटल बैंकिङ संरचना र संस्कारको विकास भने हुन बाँकी नै छ। नेपालमा हालको अवस्था: आधार निर्माण तर अधुरो संरचना नेपालमा सबै बैंकहरूमा कोर बैंकिङ प्रणाली लागू भइसकेको छ। यस्ता प्रणालीहरूले बैंकलाई शाखाआधारित कारोबारबाट डिजिटल माध्यमतर्फ मोडेको छ। कनेक्ट आईपीएस, फोनपे, एनपीआई, आरपीएस, क्यूआर, वालेटहरू, स्विच तथा विभिन्न पेमेन्ट गेटवेजस्ता डिजिटल भुक्तानीका पूर्वाधारहरूको स्थापना भएको छ। यद्यपि, लोन व्यवस्थापन प्रणाली, फ्रड मनिटरिङ सिस्टम, बीपीएम, एडभान्स्ड डाटा एनालाइसिस, क्लाउड कम्प्युटिङ, एआई ड्राइभिङ क्रेडिट स्कोरिङजस्ता आवश्यक डिजिटल उपकरण अझै धेरै बैंकहरूमा प्रचलनमा छैनन्। यसो नहुनुमा मुख्य कारणहरू निम्न रहेका छन्, नीति र नियमनको अस्पष्टता। दक्ष मानवस्रोतको अभाव। लगानीको श्रोत तथा प्रतिफलबारे विस्तृत अध्ययनको कमी। प्रविधिमा लगानीप्रति अनिच्छा र साथै कहाँ र कस्तो प्रविधिमा लगानी गर्नुपर्छ भन्ने ज्ञानको कमी। संस्थागत संस्कारमा परिवर्तनको अभाव। बैंकिङको हिजो, आज र भोलि हिजो: शाखाआधारित बैंकिङ बैंकमा जानु, फारम भर्नु, साक्षी खोज्नु हिजोको बैंकिङ यस्तै थियो। डिजिटल भनेको टाढाको कुरा थियो। शाखा सञ्जाल नभएका ठाउँमा वित्तीय पहुँच सम्भव नै थिएन। आज: सेवा पहुँचमा क्रान्ति अब अधिकांश बैंकमा मोबाइल एप, क्यूआर, एटीएम, ईबैंकिङजस्ता सेवाहरू छन्। ग्राहकले घरबाटै भुक्तानी गर्न सक्छन्। यद्यपि यो भनेको आज विश्वका सबैजसो मुलुकमा सामान्य विषय भइसकेको छ, भुक्तानी सहज र सरल त भयो तैपनि यही नै सही रूपमा बैंकिङ प्रविधिको विकास होइन। भोलि: डेटा, एआई र सेल्फ लर्निङ स्मार्ट बैंकिङ अबको बैंकिङ स्मार्ट हुनुपर्नेछ डेटा विश्लेषणमार्फत व्यक्तिगत सेवा, एआईले ग्राहकको क्षमता आकलन गरी कर्जा प्रस्ताव, वास्तविक समयमा हुन सक्ने जोखिमको पहिचान, ग्राहक सल्लाह र पछिल्लो चरणमा एजेन्टिक एआईजस्ता सरल तर शक्तिशाली प्रविधिले बैंकिङ अब डिजिटल मात्र होइन स्मार्ट हुँदै छ। डिजिटल बैंकिङको मानवीय पक्ष समावेशिता नेपालको धेरै जनसंख्या अझै पनि औपचारिक बैंकिङ प्रणालीबाट टाढा छ। डिजिटल बैंकिङ भनेको सुविधासम्पन्न मानिसहरूको लागि मात्र होइन, सहज पहुँच नपाएका नागरिकको लागि पनि वित्तीय समावेशिताको माध्यम हुनुपर्छ। डिजिटलमार्फत मोबाइल वा डिजिटल केवाईसी सुविधा लिएर दुर्गम र ग्रामीण क्षेत्रका नागरिकहरू बैंकसँग सहजै जोडिन सक्छन्। माइक्रो क्रेडिट डिजिटल प्लेटफर्मबाट दैनिक ज्यालादारी श्रमिकदेखि साना तथा लघु उद्यमीहरूलाई तत्काल सानो रकमको ऋण प्रदान गर्न सकिन्छ। डिजिटल बिमा, पेस्की, बिउबिजनको पैसा, औषधि ऋणजस्ता उत्पादन ग्रामीण अर्थतन्त्रसँग जोड्न सकिन्छ। नियो बैंक अर्थात् शाखारहित सम्पूर्ण डिजिटल सुविधायुक्त बैंकको चुनौती र अवसर नियो बैंकहरू कम लागतमा ग्राहकलाई डिजिटल माध्यमबाट सेवा दिन्छन्। यिनीहरूको लचिलो संरचना र ग्राहकमैत्री प्रविधिसँग प्रतिस्पर्धा गर्न परम्परागत बैंकहरू तयार छन् त ? नेपालमा नियो बैंकको औपचारिक सुरुआत नभए पनि फिनटेक कम्पनीहरू बैंकिङ सेवाको केही हिस्सा ओगट्न थालेका छन्। यदि बैंकले प्रविधिमा लगानी नगरे, नियो बैंकले बजार ओगट्ने सम्भावना छ। तथापि नियो बैंक र परम्परागत बैंकबीच सहकार्य पनि गर्न सकिन्छ मोडेलमा। हाल नेपालमा विद्यमान फिन्टेक प्रविधिहरू नै हेर्ने हो भने पनि कतिपय कम्पनीहरूले नियमनकारी इजाजत पाएको खन्डमा तीन महिनाभित्रमा रिटेल र कन्ज्युमर बैंकिङ सेवा आफ्नो प्लेटफर्मबाट दिन सक्छन्। यो सेवामा डिजिटल प्रविधिबाट खाता खोल्ने, रकम जम्मा गर्ने, बचतको लक्ष्य हासिल गर्ने र बिनाधितो सानोसानो कर्जा लिने, बिमा सेवा लिने, मालसामानको किनबेच गर्ने आदि खुद्रे सेवा अहिले पनि अवसर र इजाजत पाएको खण्डमा गर्न गैरबैंकिङ फिन्टेक कम्पनीहरू तयार छन्। अबको बैंकिङ भनेको स्मार्ट बैंकिङ डिजिटलमात्र होइन, अबको बैंकिङ स्मार्ट हुनुपर्छ। स्मार्ट बैंकिङको प्रमुख आधारहरू: डेटा विश्लेषण: खर्च, आम्दानी, सञ्चालन, व्यवहार, लोकेसनजस्ता सूचक प्रयोग गरेर सेवा डिजाइन तथा प्रदान गर्ने। स्वत: कर्जा मूल्यांकन, जोखिम विश्लेषण, नयाँ तथा सुहाउँदा सेवाहरू प्रदान गर्ने। ग्राहकसँग डिजिटल माध्यमबाट संवाद गरी सेवा प्रदान गर्ने। नयाँ प्रविधिसँग सुरक्षाको स्तर पनि उस्तै उच्च हुनुपर्ने एजेन्टिक एआईले अहिले बैंकिङलाई पूर्णरूपले रूपान्तरण गरिरहेको छ। यसले ग्राहक सेवामा बोटमार्फत चाँडो र व्यक्तिगत सहयोग दिन्छ, ऋण स्वीकृतिको प्रक्रिया मिनेटमै टुंग्याउँछ, ट्रान्जेक्सनहरूमा धोखाधडीको संकेत भेट्टाउन साथ रोक्छ, ग्राहकको वित्तीय लक्ष्यअनुसार लगानी सल्लाह समायोजन गर्छ, विभिन्न प्रणालीको डेटा जोडेर ग्राहक प्रोफाइल तयार गर्छ, नियामक प्रतिवेदन स्वत: तयार पार्छ र एचआरदेखि सप्लायर भुक्तानीसम्मका भित्री काम स्वचालित गर्छ। यी सबैले बैंकलाई छरितो, सुरक्षित र नियमअनुरूप सेवा दिन सजिलो बनाएका छन्, तर सफल कार्यान्वयनका लागि गोपनीयता, डेटा सुरक्षा र ह्युमनइनदलुप नियन्त्रणलाई अनिवार्य गर्नुपर्छ। यी काम स्वचालित भएपछि शाखा सञ्चालन खर्च घट्छ र सेवा झन् छरितो हुन्छ। मानव स्रोतको रूपान्तरण डिजिटल बैंकिङको लागि प्रविधिमा मात्र हैन, मानिसमा पनि परिवर्तन आवश्यक छ: सञ्चालक तथा कार्यकारी तहमा डिजिटल सोच आवश्यक छ। सञ्चालक समिति, बैंक प्रमुखहरूलाई डिजिटल प्रविधिको ज्ञान हुनुपर्छ। बैंकभित्र अबको जनशक्ति भनेको एआई, साइबरसेक्युरिटी, डाटा इन्जिनियर्स, यूआईयूएक्स डिजाइनर्स, सफ्टवेयर इन्जिनियर्स, सर्टिफाइड फिनटेक प्रोफेसनल्सहरू हुनुपर्छ। प्रत्येक बैंकले आफ्नै डिजिटल लिडरसिपमा रोडम्याप स्थापना गर्न सक्ने अवस्था बनाउनु पर्छ। साइबर जोखिम र सुरक्षामा लगानी प्रविधिको फैलावटसँगै साइबर जोखिम पनि उस्तै तीव्र गतिमा बढेको छ। बैंक वालेट, पीएसपीपीएसओ सबैलाई कम्तीमा निम्न कुरामा ध्यान पुर्याउन आवश्यक छ: आईएसओ २७००१ वा निस्ट फ्रेमवर्क अपनाउने। साइबर ड्रिल अभ्यास नियमित रूपमा गर्ने। सेक्युरिटी अपरेसन सेन्टर अनिवार्य रूपमा निरन्तर सञ्चालन गरी सूक्ष्म निगरानी गर्ने। थर्ड पार्टी एपीआईको नियमित मूल्यांकन गर्ने। एपीआई नियमनका लागि उचित नीति नियम बनाएर तुरुन्तै कार्यान्वयन गर्ने। यसमा बैंक तथा वित्तीय संस्थाहरू चुकिरहेका छन्। तसर्थ, ढिलो नगरी यससम्बन्धी नीति नियम कार्यान्वयनमा ल्याइहाल्ने। कर्मचारी, सेवा प्रदायक, तथा अन्य सरोकारवालाहरूको साइबरसम्बन्धी चेतनामा अभिवृद्धि गर्ने। नीतिगत सुझावहरू नेपालमा डिजिटल बैंकिङ विस्तारका लागि निम्न नीतिगत पहल आवश्यक छन् : डिजिटल बैंक खोल्न स्पष्ट कानुनी तथा नियमनकारी व्यवस्था। डीपीआई स्ट्राटेजी २०२५२०३०: डिजिटल सार्वजनिक पूर्वाधारमा दीर्घकालीन रणनीतिक योजना। ओपन बैंकिङ नीति: एपीआई इन्टेरोपेराबिलिटी र डेटा सेयरिंग नीति। एआईफिनटेक स्यान्डबक्स : नवीन प्रयोगका लागि नियमनमैत्री वातावरण साइबर सेक्युरिटी कम्प्लियन्स रेगुलेसन : सबै बैंकले अपनाउनुपर्ने न्यूनतम साइबर मापदण्ड निष्कर्ष नेपालमा डिजिटल बैंकिङको आधार तयार हुँदैछ, तर संरचना, रणनीति र नेतृत्व अझै स्पष्ट छैन। यसलाई फड्को मार्न नीतिगत स्पष्टता, प्रविधिमा लगानी, मानव स्रोत विकास र डिजिटल संस्कार अपरिहार्य छ। बैंकहरू अब चुनावमा छन् कस्मेटिक चेन्ज गर्ने कि रूपान्तरण ? यदि रूपान्तरण गरियो भने डिजिटल बैंकिङले नेपालको आर्थिक विकासमा क्रान्तिकारी गति ल्याउनेछ नत्र भने डिजिटल कल्पनामा मात्र सीमित हुनेछ। (सुब्बा, काठमाडौं फिनटेकका फाउन्डर तथा डिजिटल बैंक विज्ञ हुन्।)"
९८ प्रतिशत अलैंची विदेश जान्छ,"३० वर्षदेखि भारी बोकेर जीवन गुजारा गर्दै आएका रौतामाई गाउँपालिका ६ नामन्ताका तिलकबहादुर रानामगरको दैनिकी हिजोभन्दा निकै फरक देखिन्छ। सधैंजसो टाउकोमा जुटको डोरीले बाँधेको नाम्लो, हातमा टेकुवा र पिठ्यूमा ढाकर अनि त्यसभित्र ६५७० केजीको भारी बोकेर हिँड्ने मगर अहिले पेसा परिवर्तन गरी अलैंची खेतीमा व्यस्त देखिन्छन्। गरिबीकै कारण १५ वर्षको उमेरदेखि नै मुर्कुची दिक्तेल ढाकर बोकेर जीवन गुजारा गर्दै आएका उनी विकासक्रमले फड्को मारेसँगै गाउँघरमा सडक सञ्जाल जोडिएपछि पेसाबाट विस्थापित भएका हुन्। गाउँगाउँमा कच्ची सडक पुगेसँगै ट्याक्टर र खच्चरबाट सामान ढुवानी हुन थालेपछि तिलकबहादुरले पेसा परिवर्तन गरेका हुन्। ढाकर बोक्ने कामसमेत पाउन छाडेपछि उनी गाउँमा बनमारा र तीतेपातीले भरिएको करिब १५ रोपनी पाखो बारी फाँडेर अलैंची खेती सुरु गरेका हुन्। हातमुख जोड्ने अन्य कुनै उपाय नभएपछि मकै कोदोसमेत नफल्ने वनमारा र तीतेपातीले भरिएको पाखो बारीमा अलंैची खेती सुरु गरेको उनले बताए। परिवार पाल्ने अन्य कुनै उपाय नभएपछि साथीहरूको सुझाव र टेलिभिजनहरूमा पनि अलंैची खेतीको समाचारहरू सुन्ने मौका पाएपछि यो खेती सुरु गरेको उनी बताउँछन्। आर्थिक जीवनमा निकै परिवर्तन महसुस गरेका मगरले मेहनत र इमान्दारिता भए हातमुख जोड्न र छोराछोरीको शिक्षाका लागि बिदेसिनु नपर्ने उदाहरण दिन्छन्। उनी त्यस क्षेत्रकै अलैंची खेतीका अगुवा किसान हुन्। उनले गरेको त्यो मेहनतपछि अन्य किसानहरू पनि आकर्षित हुँदै खेती गर्न सुरु गरेका छन्। अलैंची खेतीमा तिलकबहादुर एक प्रतिनिधिका पात्र मात्र हुन्। उनी जस्ता धेरै हिजोआज अलैंचीलाई प्रमुख बालीको रूपमा लिई मनग्ये आम्दानी गरिरहेका छन्। पछिल्लो समय किसान घर खर्च मात्र नभई अलैंची खेतीलाई पूर्ण व्यावसायिक खेतीकै रूपमा अघि सारिरहेका छन्। अलैंची खेतीको इतिहास तत्कालीन मेची अञ्चल (हालको कोशी प्रदेश)को मध्यभागमा पर्ने इलाम जिल्लाको उत्तरतर्फ सूर्योदय नगरपालिका ९ स्थित पान्दाम भन्ने स्थानमा अलैंची विकास केन्द्र रहेको छ। केन्द्रको इतिहासलाई अध्ययन गर्दा आर्थिक वर्ष २०३३ कात्तिक १५ गते अलैंची विकास योजनाको रूपमा ३ सय ४५ रोपनी जग्गा खरिद गरी अलंैची अनुसन्धान तथा विकास कार्यक्रम थालनी भएको पाइन्छ। २०३९ साल इलाम, पाँचथर, तेहथुम जिल्लाहरूलाई अलंैची विकास क्षेत्र घोषणा गरी अलैंची विकास कार्यक्रम सरकारी र निजी क्षेत्र (कृषकस्तर) मिली बृहत् रूपमा सञ्चालन भएको थियो। २०४५ साल भदौ २९ गते देखि नेपाल चिया विकास निगमबाट नेपाल सरकार कृषि विकास मन्त्रालय, कृषि विभागअन्तर्गत राष्ट्रिय अलैंची बाली विकास कार्यक्रमको नामले सञ्चालन भएको देखिन्छ। ९८ प्रतिशत निर्यात नेपालबाट निकासी हुने कृषिजन्य वस्तुबाट आउने आम्दानीको करिब १७ देखि २५ प्रतिशतसम्म अलैंचीबाट प्राप्त हुने अनुमान छ। विश्व अलैंची निकासी बजारमा नेपालको निकासी हिस्सा करिब ५० प्रतिशतभन्दा बढी रहेको सम्बन्धित क्षेत्रको दाबी छ। मुलुकमा अलैंची निर्यातको प्रमुख बजार भारत रहेको छ। तर, सिंगापुर, पाकिस्तान, अफगानिस्तान, संयुक्त राज्य इमिरेट्स (यूएई) र अन्य देश छन्। नेपालमा भन्दा बाहिरी देशमा नै यो बढी खपत हुने गरेको छ। नेपालले कुल उत्पादनको ९८ प्रतिशत निर्यात गर्छ भने २ प्रतिशतमात्रै आन्तरिक रूपमा खपत हुने गरेको एक तथ्यांकले देखाएको छ। अलैंची निर्यात वार्षिक ४ देखि ५ अर्ब रुपैयाँसम्म हुने गरेको सरकारी अधिकारीहरू बताउँछन्। यति ठूलो निर्यात हुनुले कृषि क्षेत्रमा यसको योगदान निकै ठूलो रहेको देखिन्छ। यो राजस्वले नेपालको व्यापार घाटा कम गर्न र आर्थिक स्थितिलाई बलियो बनाउन मद्दत गरेको विज्ञहरू बताउँछन्। नेपालमा अलैंचीको अधिकांश उत्पादन पूर्वी क्षेत्रबाट हुने गर्दछ भने विस्तारै नेपालको पश्चिमी क्षेत्रतर्फ पनि यसको विस्तार हुँदै गएको छ। विशेषगरी कोशी प्रदेशका चार जिल्लाहरू ताप्लेजुङ, पाँचथर, इलाम र संखुवासभालाई अलैंचीको पकेट मानिन्छ। नेपालमा बढ्दो अलैंची मागअनुसार यसको क्षेत्रफल तथा उत्पादनमा क्रमिक: रूपमा वृद्धि हुँदै गएको छ। सुरुमा यसको खेती पूर्वका केही जिल्लाबाट भए तापनि हाल आएर करिब ४२ जिल्लाका करिब ६७ हजार परिवार अलैंची खेतीमा संलग्न छन्। ठुलो संख्यामा अलैंची खेती फैलिएको भए तापनि कुल राष्ट्रिय उत्पादनको करिब ७८ प्रतिशत यसबाट हुने गरेको पाइन्छ। रोजगारमा टेवा देशको अर्थतन्त्रमा अलैंची खेतीको योगदान महत्त्वपूर्ण देखिन्छ। धेरैका लागि नगद आम्दानीको मुख्य स्रोत नै अलैंची देखिएको छ। जसले गर्दा उनीहरू रोजगारी, शिक्षा, स्वास्थ्य सेवा सुधारको संकेत देखिने गरेको छ। एक हेक्टर अलैंची खेतीयोग्य जमिनले वार्षिक ३ सयदेखि ६ सय किलोग्राम सुकेको कोसा उत्पादन गर्न सक्छ। जसलाई बजार मूल्य प्रतिकिलोग्राम २ हजार रुपैयाँदेखि ४ हजार रुपैयाँसम्म हुन सक्ने भएकाले यस बालीले आकर्षक आम्दानी गर्न सहयोग गर्छ। एक हेक्टरभन्दा कम स्वामित्व भएका साना किसानले पनि पर्याप्त आम्दानी गर्न सक्छन्। नेपालबाट निर्यात हुने कृषिजन्य वस्तुमध्ये अलैंचीको स्थान अगाडि देखिन्छ। सरकारी र व्यापारिक तथ्यांकका अनुसार ठूलो अलैंचीले देशको विदेशी मुद्रा आर्जनमा उल्लेखनीय योगदान पुर्याउँछ। वस्तुत: प्रमुख निर्यात बजारमा भारत (जुन ट्रान्जिट र प्रशोधन केन्द्रको रूपमा काम गर्छ), बंगलादेश, यूएई र साउदी अरेबिया समावेश छन्। यतिमात्र नभई अलैंचीको मूल्य शृंखलाले रोजगारीलाई प्रोत्साहन दिएको छ। जसमा प्रशोधन, प्याकेजिङ र ढुवानीदेखि व्यापार र निर्यातसम्म रहेको छ। स्थानीय श्रम कटाई र सुकाउने काममा श्रमिक जनशक्ति लाग्छन्। दैनिक ज्यालादारीमा खट्ने उनीहरूले मासिक ३० हजारभन्दा माथि कमाउने गरेका छन्। नगदेबालीको रूपमा रहेको अलैंची नेपालको मध्यपहाडी र पूर्वी क्षेत्रका किसानमा आकर्षणको केन्द्र बनेको छ। यसले सामान्य नागरिकको जीवनस्तरदेखि लिएर ग्रामीण क्षेत्रको विकास, विदेशी मुद्रा कमाइको रूपमा पनि हेरिएको छ। निर्वाहमुखी खेतीबाट सुरु भएको अलैंची हाल पूर्ण व्यावसायिक खेतीको रूपमा विकास भएको छ। मुलुकको आर्थिक समृद्धिमा टेवा पुर्याएको अलैंची खेती नेपालमा करिब डेढ सय वर्षअघिदेखि इलामबाट सुरुवात भएको देखिन्छ। तर, व्यावसायिक रूपमा यसको खेतीको सुरुवात भने २०१० सालपछि मात्र भएको हो। २०३३ सालमा फिक्कलमा अलैंची विकास केन्द्रको स्थापनापश्चात् नेपालमा अलैंची खेतीको विकास र विस्तार भएको देखिन्छ। विश्व वजारमा हेर्ने हो भने अलैंची उत्पादन नेपाल, भारत र भुटानमा हुने गरेको छ। यसको उत्पादन गर्ने मुलुकमा बर्मा, थाइल्यान्ड, भियतनाम, कम्बोडिया, लाओस, इन्डोनेसिया, इथियोपिया, ग्वाटेमाला, होन्डुरस छन्। भौगोलिक र हावापानीमा निर्भर अलैंची खेती फस्टाउनुमा हावा र पानीको महत्त्वपूर्ण भूमिका हुने गर्दछ। समुद्री सतहबाट ६ सयदेखि २ हजार मिटरसम्मको उचाइमा, आद्र र चिसो वातावरणमा रूखहरूको छायाँमुनि राम्रोसँग बढ्छ। जैविक माटो र निरन्तर मनसुनी वर्षाले भरिपूर्ण पूर्वी हिमालय क्षेत्रमा यो खेती राम्रो देखिएको छ। यी प्राकृतिक फाइदाले गर्दा नेपाललाई अलैंचीको ठूलो उत्पादक र निर्यातकर्ता बनाउन सकिने विज्ञहरू बताउँछन्। अलैंची सामान्यतया राइजोममार्फत प्रचार गरिन्छ र वनको छतमुनि वा एल्डर (अल्नुस नेपालेन्सिस) जस्ता छाया दिने रूखहरूमा रोपिन्छ। किसानले पूर्वमनसुन अवधिमा जमिन तयार गर्छन् र वर्षायामको सुरुमा अलैंचीको बिरुवा रोप्छन्। बिरुवा परिपक्व हुन र ८१० वर्षसम्म उत्पादन दिन सुरु गर्न लगभग २३ वर्ष लाग्छ। धेरै क्षेत्रमा रासायनिक मल र कीटनाशकको व्यापक प्रयोगबिना नै यो बाली पूर्वनिर्धारित रूपमा उब्जाउ गरिन्छ। यसले जैविक उत्पादनको बढ्दो विश्वव्यापी मागसँग मेल खान्छ। यसमा पनि नाइट्रोजनफिक्सिङ रूखसँग अन्तरबाली खेतीले माटाको स्वास्थ्यमा पनि सुधार गर्छ। जसले गर्दा अलैंची खेती वातावरणीय रूपमा लाभदायक हुन्छ। अलैंचीको बजार व्यवस्था नेपाली अलैंचीको मुख्य बजार भारत नै हो। देशमा उत्पादन भएको ९० प्रतिशत अलैंची भारतीय बजार, आठ प्रतिशत अन्य मुलुक र दुई प्रतिशत आन्तरिक रूपमा खपत हुने गरेको छ। तर भारतको एकाधिकारका कारण बजार मूल्य भने न्यून छ। बंगलादेशमा भन्सार शुल्क उच्च हुँदा अलैंची निर्यात हुन सकेको छैन। बन्दरगाह र करका कारण अन्य मुलुकमा निर्यात गर्न नसकिएको व्यवसायी बताउँछन्। भारतमार्फत पाकिस्तान, अफगानिस्तान, बंगलादेशमा नेपाली अलैंची निर्यात हुन्छ। भारत र भुटानमा उत्पादन बढेका कारण अलैंचीको मूल्य बर्सेनि घटेको व्यापारी बताउँछन्। अलैंचीको मूल्य एकै वर्षमा पनि धेरैपटक घटबढ हुने गरेको छ। यसको प्रमुख कारण नेपाली उत्पादनमा भएको थपघट नै हो। यसको उत्पादन विशेषत: भारतको सिक्किम र दार्जिलिङ, नेपालको पूर्वी पहाडी जिल्ला र भुटानको दक्षिण पूर्वी क्षेत्रमा पाइने हुँदा यी तीन देशका अलैंची उत्पादनका लागि भारतको सिलगुडी साझा बजारका रूपमा विकसित भएको छ। यी तीनवटा देशमा अलैंचीको उत्पादन प्राय: एकै समयमा संकलित गरिन्छ। नेपाल र भुटानको भारतसँग भएको द्विपक्षीय सम्झौतामा कृषिजन्य वस्तुको भन्साररहित प्रवेशको सुविधा हुँदा सिलगुडी बजारमा यी दुवै देशका अलैंची सो बजारमा पुग्न कुनै रोकतोक रहेको छैन। यो बजारमा विभिन्न देशका अलैंचीले ७० प्रतिशत माग ओगटेको देखिन्छ। बिचौलिया नै हावी नेपालमा हरेक क्षेत्रमा बिचौलिया हावी हुँदा अन्तत: सर्वसाधारण नै मर्कामा पर्ने गरेका छन्। साना किसानले आफ्नो उत्पादन बजारसम्म पुर्याउने हिम्मत नगर्दा बिचौलियबाट ठगिँदै आएका छन्। बजारमा विक्री हुने नहुने, त्यहाँसम्म कसले पुर्याउने, करलगायतका अन्य झन्झटका कारण किसानहरूको रोजाइ पनि बिचौलिया नै बन्न पुगेको हो। नेपालमा ठूला व्यापारी, निकासीकर्ता तथा कमिसन एजेन्ट नै अलैंचीको व्यापार व्यवसायमा संलग्न छन्।"
"ठूला उद्योगबाट पछि हट्दै सरकार, निजी क्षेत्र भन्छ पीपीपी मोडेलमा जाऔं","काठमाडौं : मन्त्रिपरिषद्को वैशाख १५ गतेको बैठकले निर्णय गर्यो७ वटा उद्योगको सरकारी लगानी व्यवस्थापन गर्न स्वीकृति प्रदान गर्ने । अर्थात्, जनकपुर चुरोट कारखाना लिमिटेड, नेपाल ओरियन्ड म्याग्नासाइट प्रालि, बुटवल धागो कारखाना लिमिटेड, नेपाल मेटल कम्पनी लिमिटेड, गोरखकाली रबर उद्योग, हेटौंडा सिमेन्ट उद्योग लिमिटेड र उदयपुर सिमेन्ट उद्योग सरकार आफैंले सञ्चालन गर्न नसक्ने अवस्थामा पुगेको सरकारको निष्कर्ष हो । कतिपयले सरकार अब यी उद्योग निजीकरणको प्रक्रियामा अघि बढन लागेको व्याख्या गरेका छन त कतिपय जानकारले सरकार र निजी क्षेत्रको साझेदारीमा यी उद्योग सञ्चालन हुनुपर्ने तर्क गरेका छन् । सरकारले अब कसरी अघि बढने भन्नेमा समिति बनाएर काम गर्ने जनाएको छ । हुन त, सरकारले लामो समयदेखि सञ्चालनमा नआएका रुग्ण उद्योगबारे निर्णय लिन सकेको थिएन । सञ्चालनमै रहेका हेटौंडा सिमेन्ट उद्योग लिमिटेड र उदयपुर सिमेन्ट उद्योग पनि घाटामा थिए । सञ्चालनमा रहेका र नरहेका ७ वटा उद्योगको वित्तीय जोखिम, वित्तीय अनुशासन र सम्पत्तिभन्दा दायित्व बढी भएको लगायतका कारणले लगानी व्यवस्थापन गर्नै पर्ने अवस्थामा पुगेको अर्थ मन्त्रालयले बताएको छ । औद्योगिक व्यवसाय ऐन, २०७६ ले उद्योगहरूको वर्गीकरणअन्तर्गत रुग्ण उद्योग घोषणा गर्न सकिने व्यवस्था गरेको छ । अर्थ मन्त्रालयका सहायक प्रवक्ता अम्बिका प्रसाद खनाल कानुनी रूपमा अस्थित्वमा रहे पनि केही उद्योग लामो समयदेखि बन्द अवस्थामा रहेको बताउँछन् । उनी भन्छन्, केही उद्योगहरू निरन्तर घाटामा सञ्चालित छन् र केही उद्योगले व्यावसायिक कारोबार गरेका छैनन् तर, तिनीहरूले भाडामा लगाएर मात्रै बसेका छन् । केही संस्थाहरूको सञ्चित नोक्सानी अर्बौं बढी पुगेको छ । ती उद्योगहरूको यस्तो नोक्सानी प्रत्येक वर्ष बढ्दो छ । सम्पत्तिभन्दा दायित्व अर्बौंले बढी भैसकेको अवस्था छ । यसर्थ, यी उद्योगहरूलाई नियमित रूपमा सञ्चालन गर्नका लागि अब जोड दिनु उपयुक्त छैन । त्यसकारण निरन्तर सञ्चालन हुन नसकेका र लामो समयदेखी बन्द भएका ती संस्थानहरूलाई समय समयमा विभिन्न शीर्षकमा सरकारले लगानी गरिसकेको सहायक प्रवक्ता खनालले बताए । कहिले सेयर लगानी, त कहिले ऋण लगानी गर्दा पनि कतिपय उद्योग चल्नै नसक्ने अवस्थामा छन । अहिले अर्थतन्त्रमा पनि उच्च वित्तीय चाप रहेको अवस्थामा ती संस्थाहरूको व्यवस्थापन गर्नुपर्ने देखिएको हो, उनले भने, यस्तो अवस्थामा अब सरकारले त्यस्ता उद्योगमा लगानी गर्ने स्थिति पनि देखिँदैन । अर्थ मन्त्रालयका अनुसार उद्योगमा लगानी गरे पनि त्यसबाट पाउने आम्दानी, प्रतिफल नै आउनसक्ने अवस्था नदेखेको कारणले गर्दा सम्पत्ति तथा दायित्वको अद्यावधिक मूल्यांकन गरी उपयुक्त विकल्पसहितको सरकारी लगानी व्यवस्थापन गर्ने तरीकाले अर्थ मन्त्रालयले मन्त्रिपरिषद्मा प्रस्ताव लगेको हो । सम्पत्ति तथा दायित्वको अध्यावधिक तथा मूल्यांकन गर्न समिति ७ वटा उद्योगलाई अब कुन मोडालिटीमा लैजानेबारे मूल्यांकन समितिले निर्णय गर्ने सहायक प्रवक्ता खनालले जानकारी दिए । उनले भने, सिधै निजीकरण गर्ने भन्ने होइन, बरु अब कुन मोडालिटीमा जान्छ भन्ने विषयबारे अध्ययन समितिले स्पष्ट पार्ने छ । त्यसका लागि सरकारले छिट्टै समिति बनाउने अर्थ मन्त्रालयले जनाएको छ । उद्योगहरूको सम्पत्ति तथा दायित्वको अध्यावधिक तथा मूल्यांकन गर्ने काम उक्त समितिले गर्ने छ । मन्त्रिपरिषद्ले अनुमति दिइसकेकाले अर्थ र उद्योग मन्त्रालयबीच अब छिट्टै गृहकार्य हुनेछ । विकल्प सहितको अध्ययन प्रतिवेदन बुझाएपछि सोही आधारमा सरकारले मन्त्रिपरिषद्मा लगेर उपयुक्त भएमा लागू गर्न सक्नेछ । उद्योग, वाणिज्य तथा आपूर्ति मन्त्रालयका प्रवक्ता जितेन्द्र बस्नेत भने अर्थ मन्त्रालयको निजीकरण एकाइको नेतृत्वमा मन्त्रिपरिषद्मा पेस भएको प्रस्ताव स्वीकृत भएकाले अर्थ मन्त्रालयले नै कुन मोडालिटीमा जाने भन्ने तय गर्ने बताए । निजीकरण एकाइले त्यस्ता उद्योगहरूलाई सञ्चालन गर्ने हो भने कसरी गर्ने र फरफारक गरेर जाने हो ? मोडालिटी बनाएको छ । यसबारे अब समिति बनाएपछि काम गर्ला, बस्नेतले अन्नपूर्णसँग भने । सार्वजनिकनिजी साझेदारी (पीपीपी) मोडेलमा जानुपर्ने निजी क्षेत्रको माग निजी क्षेत्रको साझा संस्था नेपाल उद्योग वाणिज्य महासंघ (एफएनसीसीआई) उपाध्यक्ष सुरकृष्ण वैद्य सरकारले उद्योग चलाउन नसकेर सडाएर राख्नुभन्दा निजी क्षेत्रलाई दिँदा राम्रो हुने बताउँछन् । त्यस्ता उद्योग सञ्चालन अर्ध सरकारी लगानीमा भए झन् राम्रो हुन्छ, वैद्य भन्छन्, तर निजी क्षेत्रले पनि कम्पनी लिएर मात्रै राख्ने र नचलाउने हो भने दिनुको अर्थ हुँदैन । चलाउनै पर्ने बाध्य बनाएर मात्रै दिनुपर्छ । यसअघि निजीले लिएका उद्योग पनि धेरै नचलेर त्यत्तिकै थन्किएर बसेको वैद्यले बताए । त्यस्ता उद्योग निजीले बन्द गर्न चाहेर पनि सरकारले निर्णय दिएन र चलाउन पनि गाह्रो अवस्था भयो, उनले भने । यसकारण अब सरकारले राम्रोसँग चलाउने हो भने सार्वजनिकनिजी साझेदारी (पीपीपी) मोडेलअनुसार जानुपर्ने उनले बताए । अब निजी क्षेत्रसँग मिल्ने हो भने समयसापेक्ष औजारहरूको प्रयोग गर्ने लगायतमा छलफल गरेर मात्रै नीतिगत व्यवस्था गरे उपयुक्त हुन्छ, वैद्यले भने, यद्यपि सरकारले पटकपटक रुग्ण उद्योगलाई अध्ययन गर्ने, सञ्चालनमा ल्याउने भन्दै आए पनि कार्यान्वयन गर्न सकेको छैन । पूर्वउद्योग सचिव पुरुषोत्तम ओझा सरकारले नै उद्योग सञ्चालन गर्न उपयुक्त नहुने बताउँछन् । विगतका अनुभवबाट पनि सरकारले सञ्चालन गर्दा राजनीतीकरण हावी हुने, कार्यकर्ता भर्ती थलो बन्ने र उद्योगहरू थला पर्ने गरेको तितो यथार्थ रहेको उनले बताए । सरकारी संस्थाहरू निजीकरण गर्नुपर्छ, पूर्वसचिव ओझाले भने, सरकारले उद्योग सञ्चालनमा अनुशासन कायम गरेन । ती संस्थामा व्यवस्थापनको पाटो साह्रै कमजोर छ । पहुँचका आधारमा व्यवस्थापनमा पार्टीको कार्यकर्ता लगेर भर्ती गर्ने, कर्मचारीहरू पनि ट्रेड युनियन र पार्टीका भर्ना गर्ने, यस्तो प्रणालीबाट जाने हो भने राज्यको ढुकुटीको मात्रै दोहन हुन्छ । अब सरकारले केही मात्रामा थोरै सेयर राखेर निजी क्षेत्रलाई व्यवस्थापन तथा सञ्चालनको जिम्मा दिँदा उपयुक्त हुने उनको भनाइ छ । तर, यसका लागि पनि निजी क्षेत्र आउनुपर्यो । इच्छुक हुनुपर्यो । साथै उद्योग सम्हालेपछि अन्य कम्पनीसँग प्रतिस्पर्धा गर्न सक्ने ल्याकत हुनुपर्यो, ओझाले भने, उद्योगमा नयाँ प्रविधिको प्रयोग गर्ने वातावरण पनि हुनुपर्छ । राम्ररी अध्ययन गरेर व्यवस्थापन जिम्मा दिइनुपर्छ । यहाँ उत्पादनभन्दा पनि आयातीत वस्तु सस्तो पर्यो भने उद्योग चलाउनुको अर्थ राख्दैन । उद्योग सञ्चालन गर्ने भनेर मात्रै नहुने उल्लेख गर्दै पूर्वसचिव ओझाले भने, नयाँ तरीका, आधुनिक प्रविधि, वित्तीय व्यवस्थापन, बजार व्यवस्था, प्रशासन, कर्मचारी व्यवस्थापन, कच्चापदार्थ, सञ्चालक समिति गठन, अनुगमन मूल्यांकन लगायतमा व्यवस्थित भएमात्रै चलाउन र सफल हुन सक्ला । ७ उद्योग, सञ्चालन आय घाटामा औद्योगिक क्षेत्रमा १०११ सार्वजनिक संस्थान छन् । यस क्षेत्रका संस्थानको कुल सञ्चालन आय आर्थिक वर्ष २०७८७९ मा करिब ६ अर्ब ४२ करोड ३१ लाख रहेकोमा आर्थिक वर्ष २०७९८० मा २१८७ प्रतिशतले कमी भई ५ अर्ब १ करोड ८२ लाख रुपैयाँ छ । हाल सञ्चालनमा रहेका हेटौंडा सिमेन्ट उद्योग लिमिटेड र उदयपुर सिमेन्ट उद्योगको आर्थिक वर्ष २०७८७९ को तुलनामा समीक्षा अवधिमा क्रमश : ४२९५ र ५२९३ प्रतिशतले सञ्चालन आय घटेका कारण समग्र औद्योगिक क्षेत्रका संस्थानको सञ्चालन आयमा कमी आएको हो । जनकपुर चुरोट कारखाना लिमिटेड, नेपाल ओरिण्ड म्याग्नासाइट प्रालि, बुटवल धागो कारखाना लिमिटेड, नेपाल मेटल कम्पनी लिमिटेड र गोरखकाली रबर उद्योग बन्द अवस्थामा छन् । यद्यपि सञ्चालन आय घटेका कारण समग्र औद्योगिक क्षेत्रका संस्थानको सञ्चालन आयमा कमी आएको हो । कहिले सेयर लगानी, त कहिले ऋण लगानी गर्दा पनि कतिपय उद्योग चल्नै नसक्ने अवस्थामा छन् । अहिले अर्थतन्त्रमा पनि उच्च वित्तीय चाप रहेको अवस्थामा ती संस्थाहरूको व्यवस्थापन गर्नुपर्ने देखिएको हो। अम्बिकाप्रसाद खनाल, सहायक प्रवक्ता, अर्थ मन्त्रालय अर्थ मन्त्रालयको निजीकरण एकाइको नेतृत्वमा मन्त्रिपरिषद्मा पेस भएको प्रस्ताव स्वीकृत भएको हो। त्यसैकारण अर्थ मन्त्रालयले नै ती उद्योगलाई कुन मोडालिटीमा लैजाने भन्ने तय गर्ला। जितेन्द्र बस्नेत,प्रवक्ता, उद्योग, वाणिज्य तथा आपूर्ति मन्त्रालय अब सरकारले राम्रोसँग उद्योग चलाउने हो भने सार्वजनिकनिजीसाझेदारी (पीपीपी) मोडेलमा जानुपर्छ । समयसापेक्ष नयाँनयाँ औजारहरूको प्रयोग गर्ने नीतिगत व्यवस्था गरेर अघि बढ्नुपर्छ। सुरकृष्ण वैद्य,उपाध्यक्ष, एफएनसीसीआई जनकपुर चुरोट कारखाना जनकपुर चुरोट कारखाना कम्पनी ऐन, २०२१ अन्तर्गत २०२१०९२९ मा स्थापना भएको हो । जनकपुर चुरोट कारखानाले प्रारम्भिक चरणमा राम्रो प्रगति गरेको थियो । पछि गएर निजी क्षेत्रसँग प्रतिस्पर्धा गर्न नसकेको, व्यवस्थापनको कमजोरी तथा राज्यको सूर्तिजन्य उद्योगमा लगानी नगर्ने नीतिअनुरूप उद्योगको काबु बाहिरको परिस्थितिको कारणबाट बन्द हुन पुगेको थियो । यसमा नेपाल सरकारको शतप्रतिशत सेयर पुँजी लगानी रहेको छ । यो कारखाना अहिले सञ्चालनमा छैन । यस उद्योगमा नेपाल सरकारबाट ४ करोड ८ लाखरुपैयाँ सेयरमा प्रत्यक्ष लगानी भएको देखिन्छ । त्यस्तैगरी यस उद्योगको आर्थिक वर्ष २०६५७६ मा नेपाल सरकारलाई तिर्न बाँकी ऋण २९४६३ करोड रुपैयाँ बक्यौता रहेको देखिन्छ । त्यस्तैगरी हाल उद्योग बन्द अवस्थामा रही आव २०७५७६ मा त्यसको संरक्षणका लागि सरकारले ४८ लाख रुपैयाँ खर्च गरेको देखिन्छ र सो आवको अन्त्यसम्म उद्योगको खुद नोक्सान २९०६९ करोड रुपैयाँ रही खुद सम्पत्ति २८११६ करोड रुपैयाँ ऋणात्मक रहेको देखिन्छ । नेपाल मेटल कम्पनी लिमिटेड काठमाडौंको लैनचौरमा केन्द्रीय कार्यालय राखी कम्पनी ऐनअन्तर्गत २०३३ साल असार ५ गते गणेश हिमाल क्षेत्रमा उपलब्ध उच्चस्तरीय सिसा जस्ता खनिज धातुको उत्खनन तथा प्रशोधन गरी प्राप्त कन्सन्ट्रेटलाई विदेशमा बिक्री गर्ने उद्देश्यसाथ नेपाल मेटल कम्पनी स्थापना हो । तर, यो कम्पनी लिमिटेडले सुुरुवाती चरणदेखि नै व्यावसायिक उत्पादन गर्न सकेको देखिँदैन । यस संस्थामा सरकारले १२२९ करोड रुपैयाँ सेयर पुँजी लगानी गरेको देखिन्छ । यस संस्थाको निर्माणकालीन खर्चमात्र भएकोले हालसम्म खुद नाफा नोक्सानको लेखांकन हुन् सकेको छैन । संस्थाको २४६५ करोड रुपैयाँ खुद सम्पत्ति रहेको देखिन्छ । उदयपुर सिमेन्ट उदयपुरको जलजलेमा कम्पनी ऐनअन्तर्गत विक्रम संवत २०४४०२३१ मा गुणस्तरीय सिमेण्ट उत्पादन तथा बिक्री गर्ने उद्देश्य साथ उदयपुर सिमेन्ट उद्योग लिमिटेड स्थापना भएको हो । जसमा नेपाल सरकारको शतप्रतिशत लगानी रहेको छ । यस उद्योगमा नेपाल सरकारबाट हालसम्म ३६४८१ करोड रुपैयाँ बराबरको सेयर पुँजीबापत लगानी गरेको देखिन्छ । उदयपुर सिमेन्टको पारविन्दु (बीईपी) (जडित क्षमताको ७५ प्रतिशत) निकै बढी हुनु, उद्योग प्रारम्भिक चरणदेखि नै पारविन्दु भन्दा निकै कम क्षमतामा सञ्चालन हुनु, सञ्चित घाटा चुक्ता पुँजीभन्दा अत्यधिक भई सेयरधनी कोष ८१ करोड रुपैयाँभन्दा बढीले ऋणात्मक हुनु, संस्था प्रायः घाटामा सञ्चालन हुनु, व्यवस्थापनको दीर्घकालीन सोच तथा कार्ययोजना नहुनु, उद्योगद्वारा उत्पादित सिमेन्टको बजारमा नियमितता नहुँदा ब्रान्ड इमेजमा नकारात्मक प्रभाव पर्दै जानु जस्ता कारणहरूबाट उद्योग धरायासी बन्दै गएको छ । यो उद्योग खस्कनुमा व्यवस्थापकीय कमजोरी मुख्य कारण रहेको छ । हेटौंडा सिमेन्ट उद्योग हेटौंडा सिमेन्ट उद्योग नियमित घाटामा सञ्चालन भई सञ्चित घाटा कुल चुक्ता पुँजीको ६१ प्रतिशतभन्दा बढी रहनु, संस्था प्रायजसो पारविन्दुभन्दा कम क्षमतामा सञ्चालन हुनुका मुख्य कारण संस्थाको काबु बाहिरको परिस्थितिभन्दा पनि व्यवस्थापकीय कमजोरीको कारणबाट भएको हो । त्यसकारण यस उद्योगलाई औद्योगिक व्यवसाय ऐन तथा नियमावलीको व्यवस्थाअनुरूप रुग्ण उद्योगको रूपमा परिभाषित गर्न नसकिने भए तापनि नेपाल सरकारले आफ्नो स्वामित्वमा रहेको यस उद्योगलाई रुग्णउन्मुख मानी यसको पुनरुत्थानका निमित्त रणनीति तथा कार्ययोजना तयार पारी लागू गर्न व्यवस्थापनलाई निर्देशन दिन उपयुक्त हुने । नेपाल ओरियन्ड म्याग्नेसाइट नेपाल सरकार र स्वदेशी तथा भारतीय निजी लगानीकर्ताको संयुक्त लगानीमा खरिढुंगा र म्याग्नेसाइटमा आधारित डीबीएम तथा अन्य पदार्थ उत्पादन गर्ने उद्देश्यका साथ २०३५ असार २५ गते कम्पनी ऐन, २०२१ अन्तर्गत नेपाल ओरिण्ड म्याग्नेसाइट प्रालि स्थापना भएको थियो । नेपालमा सार्वजनिक निजी साझेदारी मोडेलबाट सञ्चालित लगभग पहिलो उद्योगका रूपमा लिन सकिने यस उद्योग प्रारम्भिक चरणदेखि नै व्यावसायिक हिसाबले सञ्चालन हुन नसकेको, उद्योगबाट व्यावसायिक उत्पादन सुरु नै नगरी बन्द हुन गएको देखिन्छ । उद्योगको सञ्चित घाटाको कारणबाट सम्पूर्ण चुक्ता पुँजी क्षयीकरण भई सेयरधनी कोष ४१३०१ करोड रुपैयाँले ऋणात्मक हुनु, संस्थाले नेपाल सरकार तथा अन्य वित्तीय संस्थाबाट लिएको ऋण अस्वाभाविक देखिनु, संस्थाले व्यावसायिक उत्पादन गरी बिक्री वितरण गर्न नसक्नु, व्यवस्थापनको दीर्घकालीन सोँचको अभाव हुनु, प्रारम्भिक चरणदेखि नै कानुनी विवाद एवं जटिलता छन् । गोरखकाली रबर उद्योग गोरखाको मजुवा देउरालीमा कम्पनी ऐन, २०२१ अन्तर्गत २०४१२३० मा ट्रक तथा ननट्रक टायर, ट्युब तथा फ्ल्यापको उत्पादन गरी बिक्री वितरण गर्ने उद्देश्यसहित गोरखकाली रवर उद्योग लिमिटेड स्थापना भएको हो । जसमा नेपाल सरकारको साधारण शेयर तथा अग्राधिकार सेयरसमेत गरी ३८६३ प्रतिशत प्रत्यक्ष लगानी रहेको छ । यस उद्योगमा नेपाल सरकारको साधारण सेयरमा २८७५ करोड रुपैयाँ तथा अग्राधिकार सेयरमा १४८६ करोड रुपैयाँको प्रत्यक्ष लगानी भएको देखिन्छ । गोरखकाली रबर उद्योगका टायरहरूको बजारमा माग अत्यधिक हुँदाहुँदै पनि उत्पादन क्षमताअनुरूप उत्पादन गर्न नसक्नु, उद्योग निरन्तर घाटामा सञ्चालन भई सञ्चित नोक्सानबाट सम्पूर्ण चुक्ता पुँजी क्षयीकरण भई सेयरधनी कोष १६९६ करोड रुपैयाँले ऋणात्मक छ । बजारमा नयाँ प्रविधिको टायरको माग तथा आपूर्ति बढिरहेको सन्दर्भमा नयाँ प्रविधिलाई आत्मसात गर्न नसक्नु आदि कारणबाट यो उद्योग हाल बन्द अवस्थामाछ । व्यवस्थापकीय कमजोरीका अतिरिक्त अन्य काबु बाहिरको परिस्थिति समेतको कारणबाट उद्योग यो नाजुक अवस्थामा पुग्न गएको हो । बुटवल धागो कारखाना नेपाल सरकारको ६० प्रतिशतभन्दा बढी लगानी भएको यस उद्योग विगतका वर्षहरूमा निरन्तर घाटामा सञ्चालन भई सञ्चित नोक्सानीबाट चुक्ता पुँजी पूर्ण रूपमा क्षयीकरण भई खुद सम्पत्ति (नेटवर्थ) १४६८६ करोड रुपैयाँले ऋणात्मक रहेको छ । हाल उद्योग बन्द अवस्थामा रहेको छ । उद्योग बन्द हुनुमा व्यवस्थापनको कमजोरीका साथै उद्योगको काबु बाहिरको परिस्थितिसमेत रहेका थिए । रुपन्देहीको बुटवलमा स्थानीय कपडा उद्योगका लागि आवश्यक पर्ने धागो उत्पादन गरी आयात प्रतिस्थापन गर्ने र राष्ट्रको औद्योगिक विकासलाई टेवा पुर्याउँदै रोजगारी सिर्जना गर्ने उद्देश्यका साथ विसं २०४९ असार १२ गते कम्पनी ऐन, २०२१ अन्तर्गत बुटवल धागो कारखाना स्थापना भएको थियो । यसमा नेपाल सरकारको ५९७५ प्रतिशत सेयर लगानी रहेको देखिन्छ । यस संस्थामा नेपाल सरकारले ३३५१ रुपैयाँ करोड सेयर पुँजी लगानी गरेको देखिन्छ । त्यस्तै गरी यस संस्थाले नेपाल सरकारलाई आर्थिक वर्ष २०७५७६ को अन्त्यसम्ममा बुझाउनु पर्ने ऋणको साँवा रकम १००५५ करोड रुपैयाँ र ब्याज ३७६२ करोड रुपैयाँ रहेको देखिन्छ ।"
कोहलपुरसुर्खेत प्रसारण लाइनको विवाद समाधान गर्न ऊर्जामन्त्रीको निर्देशन,"काठमाडौँ : ऊर्जा, जलस्रोत तथा सिँचाइमन्त्री दीपक खड्काले कोहलपुरसुर्खेत १३२ केभी प्रसारण लाइनअन्तर्गत बाँकेको बानियाभार क्षेत्रमा देखिएको विवाद समाधान गर्न निर्देशन दिएका छन्। मन्त्री खड्काले आज आयोजना प्रमुख रविकुमार चौधरीलाई मन्त्रालयमा बोलाएर आयोजना विस्तारका क्रममा उक्त क्षेत्रमा देखिएको समस्या तत्काल समाधान गर्न निर्देशन दिएका हुन्। बाँकेको बैजनाथ गाउँपालिका४ बानियाभार क्षेत्रमा स्थानीयको अवरोधका कारण तीनवटा विद्युत टावर निर्माण हुन नसकेपछि मन्त्री खड्काले आयोजना निर्माणको क्रममा भइरहेको ढिलाइका बारेमा समेत चासो राखेका हुन्। स्थानीयवासीले राखेका मागलाई उचित सम्बोधन गरेर आयोजनालाई तत्काल अगाडि बढाउनुहोस्, विकासको कामलाई अगाडि बढाउँदै गर्दा सामान्य मान्छे नमरोस्, मन्त्री खड्काले भने। उनले आयोजनाभित्र परेका घरलाई उचित क्षतिपूर्ति दिँदा पीडितहरूको पुनर्वासको सुनिश्चितता गर्नसमेत निर्देशन दिए। भेटमा आयोजना प्रमुख चौधरीले स्थानीयवासीको अवरोधका कारण आयोजना अगाडि बढाउन नसकिएको मन्त्रीसमक्ष जानकारी गराएका थिए। उक्त क्षेत्रमा तीनवटा विद्युत टावर बन्न बाँकी रहेको उनको भनाइ थियो। २०७७ भदौ ७ गते सम्झौता भई दुई वर्षभित्र प्रसारण लाइनको निर्माण, डिजाइन, परीक्षण, वितरणदेखि प्लान्टको खरिदसम्मका काम गरिसक्नुपर्ने सम्झौता भएपनि स्थानीय अवरोधका कारण उक्त काम ढिलाइ भएको थियो।"
"प्रि ओपन सेसनमा घट्यो नेप्से परिसूचक, ४६ स्क्रिप्सको कारोबार",काठमाडौं : प्रि ओपन सेसनमा नेप्से परिसूचक सामान्य अंकले घटेको छ। यो समयमा नेप्से परिसूचक १८० अंकले घटेर २६०८५९ विन्दुमा कायम भएको छ। प्रि ओपन सेसनमा ४६ वटा स्क्रिप्सको ३५ हजार ८३८ कित्ता सेयर २ करोड ४० लाख ९९ हजार ७१३ रुपैयाँमा खरिदबिक्री भए। कारोबारमा आएकामध्ये १९ स्टक्सको मूल्य बढ्दा २६ वटाको घट्यो।
