शीर्षक,विवरण
रसिला गीतका रसिक अस्ताए,"काठमाडौं : संगीतकार गणेश रसिकले शून्यता ओ शून्यता बोलको गीतमा भनेजस्तै भयो उनको जीवन पनि। उनले गीतमा गुनगुनाउँदै थिए, म हेर्दैछु तिमीलाई पश्चिमको घाम भएर। गीतका शब्दले भनेजस्तै साहित्यकार, सर्जक गणेश रसिक आइतबार बिहान अनन्त यात्रामा निस्किएका छन्। लामो समयदेखि प्रोस्टेट क्यान्सरसँग जुधिरहेका रसिक आइतबार बिहान पश्चिमको घाम जस्तै जीवनदेखि अस्ताएका छन्। म हेर्दैछु तिमीलाई पूर्वको जून भएर, ओ शून्यता, हाम्रो मायाको आकाश एउटै छ। ओ शून्यता हाम्रो मायाको धर्ती एउटै छ। साहित्यकार, गायक एवं संगीतकार रसिकको निधन भएको छ। ललितपुरको हरिसिद्धिस्थित नेपाल क्यान्सर अस्पतालमा उपचारका क्रममा आइतबार बिहान ११ बजे निधन भएको हो। संगीतकार बुलु मुकारुङले क्यान्सर रोगबाट ग्रसित रसिकको निधन भएको पुष्टि गरे। उनका अनुसार रसिकको शव त्रिवि शिक्षण अस्पतालमा राखिएको छ। उनकी छोरी विदेशमा रहेकाले सोमबारसम्म नेपाल आइपुग्ने छिन्। परिवार जुटेपछि सोमबार उनको अन्त्येष्टि गरिनेछ। भोजपुर, छिनामखुमा २००४ सालमा जन्मेका रसिक लामो समयदेखि प्रोस्टेट क्यान्सरबाट पीडित थिए। उनी नेपाल क्यान्सर अस्पतालमा नियमित उपचाररत थिए। घरमै एक नर्स राखेर उपचार गरिँदै आएकोमा केही दिन अघि गाह्रो भएपछि उनलाई अस्पतालमा भर्ना गरिएको थियो। रसिक बहुआयमिक व्यक्ति थिए। उनका ओ याङ्जी नाना, नुनजस्तो बिल्ने जिन्दगीलाई ढाकरमा बोकेर, धेरै सम्झे धेरै हुन्छ, हाम्रो घरबाट ट्याम्के डाँडा, ओ शून्यता, घरबेटी नानी आँगनीमा देऊ न मलाई बास, नखेल्नु जुवा र तास, रातो भाले क्वाँया क्वाँया हरू कालजयी गीत हुन्। क्षितिजलाई छुन खोज्दा (कथासंग्रह), रसिकका गीतहरू (गीतसंग्रह), आकाशगंगाको ओतमुनि (उपन्यास), दशगजामा उभिएर, जब सिस्नुहरू टेक्दै हिँडे, पाँच पुस्तकको पेरुंगो (संस्मरण) लगायत रसिकका प्रकाशित किताब हुन्। उनी रत्न रेकर्डिङदेखि राष्ट्रिय नाचघरसम्मको महाप्रबन्धक भएका थिए। उनी संगीत तथा नाट्य प्रज्ञा प्रतिष्ठानका सदस्यसचिवसमेत बनेका थिए। संगीतकार मुकारुङ, साहित्यकार गणेश रसिकको निधनले राष्ट्रले एक बहुआयामिक सर्जक गुमाएको बताउँछन्। विभिन्न विधामा अब्बल रहेका रसिक राष्ट्रिय भावनाले ओतप्रोत भएका गीत लेख्न खप्पिस थिए। उनकै शब्दमा लेखिएको हो बहुचर्चित गीत तराई हेर कति राम्रो हरियो वन हुनाले, यस्तै सुन नेपाली हो, नेपालमा जन्मिँदै नेपाली हुनेहरू हो भन्ने गीत पनि देशप्रेमले भरिएको छ। उहाँलाई गणेश रसिक बनाउने गीतहरू नै राष्ट्रिय भावनाले ओतप्रोत भएका शब्दहरू हुन्। संगीतकार मुकारुङका अनुसार गणेश रसिकको एकवर्ष देखि प्रायः अस्पतालको बसाइ थियो। उनी कुशल लेखक, कुशल प्रशासक, साहित्यकार, गायक र अग्रज दाजुका रूपमा आफूले बुझेको मुकारुङ बताउँछन्। उनी भन्छन्, रसिक दाजु आदरणीय सम्माननीय र मेरा लागि पथप्रदर्शक हुनुहुन्थ्यो। रसिकले रत्न रेकर्डिङ संस्थानको अध्यक्ष तथा महाप्रबन्धक, राष्ट्रिय नाचघरको अध्यक्ष तथा महाप्रबन्धक, साझा प्रकाशनको अध्यक्ष तथा महाप्रबन्धक भएर कुशल जिम्मेवारी निभाएका थिए। संगीत नाट्य प्रज्ञाप्रतिष्ठानको सदस्यसचिव भएर सिर्जनशील भूमिका पूरा गरेका थिए। नेपाली साहित्यको क्षेत्रमा उनी अब्बल दर्जाको रचनाकार हुन्। उनका एक दर्जन कृतिहरू बजारमा छन्। २०२८ सालमा एउटा सारंगीभित्र कथासंग्रह छापिएको थियो। उनको दशगजामा उभिएर सशक्त कृति हो। आकाशगंगाको ओतमुनि उपन्यासले पनि बेग्लै चर्चा कमाएको थियो। केही वर्षअगाडि गणेश रसिक पलेटी शृंखलामा प्रस्तुति दिन पुगेका थिए। प्रस्तुतिकै क्रममा उनले पुरानो मायालाई सम्झँदै गीत गाएका थिए। जति धेरै सम्झिए उति धेरै माया बढ्ने सुनाउँदै उनले पलेँटीको माहोल मन्त्रमुग्ध बनाएका थिए। धेरै सम्झे धेरै हुन्छ, थोरै सम्झे थोरै हुन्छ नसम्झेमा केही पनि छैन तिम्लाई देको मेरो माया मायाको अनुभूति नै बेग्लै, माया एकजनासँग स्थिर हुने बताउँदै रसिक गुनगुनाउँदै थिए, पहाड हैन मेरो माया, पहिरोसँगै भत्किजाने खोला होइन मेरो माया जताततै बगिजाने। विशेषगरी प्रेमिल गीतमा एक कर्तव्यशील प्रेमीको रूपमा रहने रसिकको जीवनमा भने वियोगान्तका अनेक किस्साहरू जोडिएको थियो। उनले कहिले आफ्नै छोरा निमेशको मृत्युलाई नजिकबाट देखे त कहिले भाइहरूको अन्तिम समयको साक्षी बने। केही महिनाअघि एक सञ्चारकर्मीसँगको भेटमा उनले जिन्दगीको निराशा पोखेका थिए। मृत्यु चिन्तनले आक्रान्त पारिरहेको बताउँदै उनले भनेका थिए, म केही समयपछि नै जाँदैछु। गुमनाम तरिकाले लैजानु मेरो लास। आर्यघाटमा लैजानु र मेसिनमा हालिदिनू।२०७८ कात्तिकपछि भने उनी पूर्ण रूपमा एक्लो भए। उनकी श्रीमती नीरा शेरचनको मृत्युपछि गणेश रसिक वियोगान्त एक्लो जिन्दगी बिताउँदै थिए। यही समयमा देखियो प्रोस्टेट क्यान्सर। यसले उनी बाँचेको जिन्दगीलाई पूरै निलिदियो। दुखाइ, पीडा, छटपटी, औषधिहरूको रियाक्सन र किमोको चोटसँगै उनी वर्षौं जुधिरहे। अनन्त जीवनदेखि हारेका उनले लामो विश्राम लिएका छन्।"
यातायात सेवामा मुढेबल,"पहिले बैंकमा लाग्ने लामो लाइन अहिले घटेको छ । किनकि उपभोक्ताले मोबाइल एपबाटै बैंकिङ कारोबार गर्छन् । विद्युत् महसुल तिर्नेहरूको लाइन छोटिएको छ । प्रविधिको प्रयोगबाटै ग्राहकले पैसा तिर्छन् । पसलेको सन्दुसमा पनि पैसाको चाङ घटेको छ । ग्राहकले डिजिटल भुक्तानी गर्छन् । आमजनता बिहान आँखा मिच्दै ब्युँझिएदेखि राति ननिँदाएसम्म मोबाइल खेलाउँछन् । सूचना प्रविधिको विकासले परम्परागत आमसञ्चारका माध्यम हायलकायल छन् । प्रविधिको द्रुतता यति तीव्र छ कि हामी बाहिर निस्कन जुत्ता लगाउने तर्खर गर्दागर्दै प्रविधिले विश्व परिक्रमा गरेर फर्किसकेको हुन्छ । यातायातको क्षेत्रमा पनि प्रविधिको प्रवेश भइसकेको छ । यति बुझ्दाबुझ्दै, जान्दाजान्दै अहिले प्रविधिमैत्री यातायातलाई जबरजस्त छेकथुन गर्ने प्रयास भइरहेको छ । प्रविधिमैत्री यातायात सेवा प्रवेशमा रोक लगाउन बिगत चारदिनदेखि सडकमा लाठीमुङ्ग्री चलिरहेको छ । मुढेबलको लज्जाजनक मूर्खता प्रदर्शन भइरहेको छ । यातायातमा प्रविधिको प्रवेश रोक्न मुढे बल गर्नेहरूले यो बुझ्नु जरुरी छ कि, प्रविधिको मुख कति दिन थुन्न सकिन्छ ? प्रविधिको विकास तिघ्राको बलले कम गर्न सकिन्छ ? अनि प्रविधिलाई बलिया पाँसुलाले तह लगाउँछु भनेर सोच्नु मूर्खता सिवाय के हुन सक्छ ? एकाध गाडीका सिसा फुटाएर, केही आफूजस्तै यातायात मजदुर, केही यात्रुमाथि हातपात गरेर प्रविधिको विकास रोकिन्छ ? चर्को गालीगलौजले प्रविधिको विकासमा कति दिन ब्रेक लाग्छ ? नेपालको संविधानको भाग ३ (मौलिक हक र कर्तव्य)को धारा १७ (च) मा नेपालको कुनै पनि भागमा पेसा, रोजगार गर्ने, उद्योग व्यापार तथा व्यवसायको स्थापना सञ्चालन गर्ने स्वतन्त्रताको व्यवस्था छ । संविधान प्रदत्त स्वतन्त्रताको हक प्रयोग गर्दै नेपालका कतिपय भूभागमा राइड सेयरिङ (बोलीचालीको भाषामा पठाओ) सञ्चालन भइरहेका छन् । समयको माग पनि हो यो । तर ऐन, नियमावलीमा उल्लेख नहुँदा उनीहरू दर्ता हुन पाएका छैनन् । साना, ठूला सहरमा, ग्रामीण सडकमा विधिहीन रूपमा प्रशस्त चलिरहेका छन् । राज्यले उनीहरूलाई व्यवस्थित गर्न ऐन तथा नियमावली बनाउने प्रयास गरेको छ । व्यवसाय गर्नेबाट राजस्व संकलन गर्ने नीति अवलम्बन गरेको छ । प्रविधि (मोबाइल एप) को प्रयोग गरी सवारीसाधन प्रयोग गर्ने विश्वभरको अभ्यास हो । यहीँ छिमेकी भारतमा उवरलगायतका प्रविधिमैत्री सवारीसाधनको प्रयोग छ । विश्वका जुनकुनै देशमा मोबाइल एपको प्रयोग गरी निवासमै यातायातका साधन बोलाएर यात्रा गर्ने व्यवस्था छ । काठमाडौंमा यसको प्रचलन भएको धेरै वर्ष भइसकेको छ । अरू सहरतिर पनि यसको माग हुनु स्वाभाविक हो । पोखरा सहरले पनि अपनाउने तयारी गरेको छ । यसअघि पनि यसको अभ्यास नभएको होइन, तर प्रदेश सरकारले यसलाई विधिवत् बनाउने प्रयास गरेको छ । गण्डकी प्रदेश सरकारले गत जेठ २ गते गण्डकी प्रदेश राइड सेयरिङ (नियम र व्यवस्थापन) नियमावली जारी गरेको छ । त्यसलाई राजपत्रमा प्रकाशित गरेपछि सार्वजनिक यातायात सेवा दिइरहेका व्यवसायीहरू आन्दोलनमा उत्रिएका छन् । सो नियमावली फिर्ताको एकहप्ते अल्टिमेटमपछि उनीहरू गत शुक्रबारदेखि आन्दोलनमा उत्रिएका हुन् । सुरुमा उनीहरूले १७ गते सोमबारसम्म गण्डकी प्रदेशमा मात्र सार्वजनिक यातायात सेवा बन्द गर्ने र यदि त्यतिबेलासम्म सरकारले पुनर्विचार गरेन भने सातै प्रदेश (देशैभर) सार्वजनिक यातायात बन्द गर्ने घोषणा गरेका छन् । सार्वजनिक यातायात सञ्चालन गर्ने विभिन्न समितिहरूले आइतबार विज्ञप्ति जारी गरी सोमबारदेखि देशभर सार्वजनिक यातायात अवरुद्ध गर्ने जनाएका छन् । चार दिनको अवधिसम्म आइपुग्दा रातो प्लेटका सवारीसाधनसमेत रोकेर चेकजाँच गर्ने गरेका छन् । जरुरी काम लिएर गन्तव्य हिँडेकाहरू अलपत्र छन् । यात्रुवाहक सवारीसाधन मात्र होइन, मालवाहक सवारीसाधन पनि अहिले ठप्प छ । विकास निर्माणका कामले तीव्र गति लिइरहेका बेला कामदार (मजदुर) एउटा साइटबाट अर्को साइट जान पाएका छैनन् । भाडाका ट्रकहरूले निर्माण सामग्री ढुवानी गर्न पाएका छैनन् । सार्वजनिक यातायात (पब्लिक ट्रान्सपोर्टेसन) भन्नाले सर्वसाधारण जनताका लागि उपलब्ध साझा यात्रुवाहक यातायात सेवा प्रणालीलाई बुझाउँछ । निजी यातायात (जस्तैः व्यक्तिगत कार) भन्दा फरक, सार्वजनिक यातायात सामान्यतया स्थापित मार्ग र समय तालिकामा सञ्चालन हुन्छन् । यात्रुहरूले सेवाका लागि भाडा तिर्छन् । त्यसैले सार्वजनिक सवारीसाधनमा निजीमाझै व्यक्ति (साधनधनी)को मनमौजी चल्दैन । सामाजिक जवाफदेहिता हुन्छ । तर नेपालको यातायात क्षेत्रमा सधंै दादागिरी चल्छ । कसैले सार्वजनिक यातायात सेवामा आबद्ध भएर स्वरोजगार वा रोजगार हुन चाह्यो भने यातायात व्यवसायीले नै रोकतोक गर्छन् । कि उसले सिन्डिकेट लादिरहेको समितिलाई लाखौं भुक्तानी गर्नुपर्छ । यही विसंगति तोड्न यसअघिको सरकारले समिति खारेज गयो । त्यो बेला सरकार बलियो थियो र समिति खारेज जस्तो कदम चाल्न सफल भयो । तर समिति खारेज भए पनि कम्पनीको नाममा सिन्डिकेटको साम्राज्य छ । हामीले मात्र सार्वजनिक यातायात सेवा सञ्चालन गर्न पाउनुपर्छ, अरूले पाउनु हुँदैन भन्नेजस्ता लज्जास्पद नौटंकी गरिरहेका छन् । गुणस्तरीय सेवा नसक्ने, अरू सेवा प्रदायकको प्रवेश रोक्ने, यात्रुमैत्री सेवा दिन नसक्ने, सुपथ, सर्वसुलभ सेवा दिन नचाहने सार्वजनिक यातायात समितिहरूको आम नागरिकले आलोचना, विरोध गरिरहेका छन् । जनपक्षीय र वैध पनि नभएको लज्जास्पद एजेन्डा लिएर अहिले सडकमा यात्रुलाई सास्ती दिने काम भइरहेको छ । सरकारले बलियो खुट्टा टेक्ने हो भने यस्ता एजेन्डा सफल हुन सक्दैन । यो पनि पढ्नुहोस सिन्डिकेट पक्षधरको यातायात बन्द, यात्रुलाई कष्टै कष्ट माइतीघरबानेश्वर क्षेत्रमा यातायात व्यवसायीहरूको प्रदर्शन, यात्रुलाई सास्ती राइड सेयरिङको विरोधमा उत्रिएका यातायात व्यवसायीलाई मन्त्रालयले वार्ताका लागि बोलायो सिन्डिकेट माग्दै यातायात व्यवसायी सडकमा सार्वजनिक यातायात ठप्प हुँदा यात्रु मारमा तस्बिरमा हेर्नुहोस् काठमाडौं उपत्यकामा सार्वजनिक यातायात बन्दको प्रभाव सार्वजनिक यातायातमा सिन्डिकेट"
स्थानीय तहमा कानुन निर्माण,"स्थानीय तहले बनाएका धेरैजसो कानुन, संविधान र संघीय कानुनको भावनाविपरीत छ । संविधानको धारा २२६ र स्थानीय सरकार सञ्चालन ऐन, २०७४ को दफा १०२ को उपदफा (१) ले गाउँपालिका र नगरपालिकाले आफ्ना अधिकार क्षेत्रभित्रको विषयमा ऐन बनाउन सक्ने, उपदफा (२) ले यसै दफाको उपदफा (१) बमोजिम बनाइएको ऐनको अधीनमा रही कार्यपालिकाले आवश्यकताअनुसार नियम, निर्देशिका, कार्यविधि र मापदण्ड बनाउन सक्ने व्यवस्था गरेको छ । प्रस्तुत ऐनको दफा १०२ को उपदफा (३) ले स्थानीय तहले बनाएका कानुन स्थानीय राजपत्रमा प्रकाशन गर्नुपर्ने, उपदफा (४) ले त्यस्तो कानुनको प्रति प्रदेश सरकार तथा संघीय सरकार समक्ष पठाउनुपर्ने तथा उपदफा (५) ले सो बमोजिम बनेका ऐन, नियम, निर्देशिका, कार्यविधि र मापदण्ड स्थानीय राजपत्रमा प्रकाशित नभएसम्म लागू नहुने व्यवस्था गरेको छ । हाम्रो संघीय व्यवस्थाले प्रत्येक स्थानीय तहले कानुन मस्यौदा गर्दा संविधान, संघीय कानुन, प्रदेश कानुन अनुकूल हुने गरी गर्नुपर्ने मान्यता अंगीकार गरेको छ । साथै आफ्नो अधिकार क्षेत्रभित्रका विषयमा कानुन मस्यौदा गर्दा कानुन तर्जुमाका मान्य सिद्धान्त अवलम्बन एवं सरोकारवालासँग परामर्श तथा छलफल गर्नुपर्छ । किनकि यसबाट कानुनप्रति स्थानीय समुदायको अपनत्व अभिवृद्धि हुने र कानुनका विषयमा स्थानीय समुदाय सुसूचित हुने ठानिन्छ । तर कतिपय स्थानीय तहबाट उल्लिखित सिद्धान्त तथा प्रक्रियाहरू पूरा नगरी कानुन बनाएको देखिँदा कानुनमा केही कमी, कमजोरी हुनुका साथै कानुन कार्यान्वयनमा चुनौती सिर्जना हुन पुगेका छ । स्थानीय तहले नमुना कानुनमा निर्भर रही अत्यावश्यक कानुनमात्रै निर्माण गरेका छन् भने संविधानले दिएको अधिकार पूर्ण रूपमा कार्यान्वयन गर्नका लागि के कस्ता कानुनहरू तर्जुमा गर्न आवश्यक छ भन्ने विषयमा नै अन्योल छ । यसैगरी स्थानीय तहले तर्जुमा गरेको कानुनहरू कतिपय अवस्थामा संघीय कानुनसँग बाझिने अवस्थामा रहेको, कतिपय अवस्थामा स्थानीय आवश्यकता पूरा गर्न नसकिएको साथै स्रोत साधनको अभाव, कार्यान्वयन निकायको अस्पष्टतालगायतका कारण स्थानीय कानुनहरू प्रभावकारी रूपमा तर्जुमा र कार्यान्वयन हुन सकेको देखिँदैन । यसर्थ यस लेख स्थानीय तहहरूले तर्जुमा गरेका कानुनहरू तर्जुमा गर्दाका बखत र कार्यान्वयनका चरणमा भोग्नु परेका चुनौतीहरूमा केन्द्रित रहेको छ । साथै, स्थानीय तहका प्रमुख उपप्रमुख र पदाधिकारीहरू र प्रमुख प्रशासकीय अधिकृतलगायतका कर्मचारीहरूसँग स्थानीय तहमा गरिएको अन्तक्र्रियाका आधारमा निष्कर्ष प्रस्तुत गरिएको छ । कानुन निर्माण प्रक्रिया स्थानीय तहमा रहेको गाउँसभा र नगरसभाले कानुन निर्माण गर्दा र आआफ्नो सभा सञ्चालन गर्दा सम्बन्धित प्रदेशले जारी गरेको कानुनबमोजिम गर्नुपर्ने संवैधानिक व्यवस्था धारा २२६ र २२७ मा छ । सबै प्रदेशसभाले यी दुवै कानुन दुई वर्षअघि नै जारी गरिसकेका छन् । तर धेरै स्थानीय तहमा यी दुवै कानुनको बारेमा पर्याप्त जानकारी नहुनु र जानकारी भएता पनि स्थानीय सभाले कानुन निर्माण गर्दा र सभा सञ्चालन गर्दा प्रदेशले जारी गरेको कानुनको प्रक्रिया अवलम्बन गरेको पाइँदैन । जननिर्वाचित पदाधिकारीहरू र कर्मचारीहरूमा कानुन निर्माणसम्बन्धी आवश्यक ज्ञानको कमी देखिन्छ । कानुन निर्माण अवस्था अध्ययनका लागि छनोट गरिएका ७० वटा स्थानीय तहहरूमा कानुन निर्माणको अवस्था के छ ? हालसम्म के कस्ता कानुन जारी गरेका छन् ? ती कानुनहरूको परिपक्वता र कार्यान्वयनको अवस्था कस्तो छ ? भन्ने पनि अध्ययन गरिएको थियो । जसमा ६५ प्रतिशत स्थानीय तहहरूले कानुन निर्माण कार्यलाई उच्च प्राथमिकता दिएको देखिन्छ । नमुनाको रूपमा छनोट गरिएका ७० स्थानीय तहहरूमध्ये केही मात्र स्थानीय तहहरूले (१६ प्रतिशत) मात्र ती कानुनहरू संघ तथा प्रदेश सरकारमा पठाएको पाइयो । अझै पनि ८४ प्रतिशत स्थानीय तहहरूले जारी गरेका कानुनहरू पठाएका छैनन् । स्थानीय आवश्यकता, क्षमता, स्रोतसाधनको उपलब्धतासमेतलाई विचार नगरी प्रस्तावित कानुन हुबहु पारित गरिएको हुँदा त्यसको कार्यान्वयनमा चुनौती आएका छन्। जारी गरिएका कानुनहरू स्थानीय राजपत्रमा प्रकाशन गरेपश्चात मात्र लागू गर्नुपर्छ तर कतिपय कानुन राजपत्रमा प्रकाशित नै नगरी जारी गरेको पाइयो । कतिपय स्थानीय तहहरूको राजपत्र नै नभएको भेटिएको छ । जारी गरेका केही कानुनहरूको अध्ययन र विश्लेषणमा ऐन, नियमावली, कार्यविधि, निर्देशिकाको शृंखला मिलेको छैन । केही स्थानीय तहहरूले ऐन नबनाइकन नियमावली, ऐननियमावली नबनाई कार्यविधि र निर्देशिकाहरू जारी गरेको छन् । कानुन निर्माण प्रक्रियाको अवलम्बन संविधानको धारा २२६ को उपधारा (२) ले गाउँसभा तथा नगरसभाले कानुन निर्माण गर्दा सम्बन्धित प्रदेश कानुनले तोकेबमोजिमको प्रक्रिया अवलम्बन गर्नुपर्ने व्यवस्था गरेको छ । तर यस विषयमा जनप्रतिनिधि र कर्मचारीहरू अझै जानकार नभएको पाइयो । गाउँसभाले कानुन निर्माण गर्दा कुन कानुनले तोकेको प्रक्रिया अवलम्बन गरियो ? भनेर सोधिएको प्रश्नमा धेरैजसो गाउँपालिकाले ऐनबमोजिम भन्ने उत्तर प्राप्त भएको छ । हालसम्म गाउँसभाले जारी गरेका कानुनहरू प्रक्रियासम्मत जारी भएका थिए कि थिएनन् ? भन्ने प्रश्न उठ्न सक्छ । जनशक्ति अभाव स्थानीय तहहरूले कानुनी परामर्श र कानुनसम्बन्धी कार्य गर्न प्रभावकारी प्रबन्ध अझै गर्न सकेको देखिँदैन । नमुनाको रूपमा छनोट गरिएका स्थानीय तहहरूमा ४० प्रतिशतले कानुनी सल्लाहकार नियुक्त गरी सेवा लिइरहेको पाइयो छ भने १८ प्रतिशत स्थानीय तहरूले कानुन हेर्ने बेग्लै कर्मचारी नै नियुक्त गरी कानुन शाखामार्फत कानुनसम्बन्धी कार्य गरिरहेको छ । बाँकी ३८ प्रतिशत स्थानीय तहहरूले भने हालसम्म पनि कुनै प्रबन्ध गर्न सकेको छैनन । कानुनी सल्लाहकारको रूपमा सेवा दिएका कानुन व्यवसायीहरूको सेवा पनि नियमित र प्रभावकारी भएको पाइएन । कानुन निर्माणसम्बन्धी दक्ष जनशक्ति र विज्ञता नहुनु, जनप्रतिनिधिमा कानुन निर्माण गर्नुपर्छ भन्नेमा नै पर्याप्त ज्ञान नहुनु, कानुन निर्माणका चरणका बारेमा नै जानकारी नहुँदा कानुनी वैधता माथि प्रश्न उठेको छ । स्थानीय सरकारले बनाएको कानुन पालनामा स्थानीयवासीले नै अपनत्व ग्रहण गर्नमा समस्या देखिएको, कानुनी साक्षरताको कमी, व्यवस्थापन कार्यविधिको उचित अभ्यासको कमी, सरोकारवालासँग सघन छलफल नहुने तथा जनप्रतिनिधिले कानुन निर्माणमा भन्दा विकास निर्माणलाई मात्र प्राथमिकता दिँदा यो अभ्यास ओझेलमा परेको देखिन्छ । कानुन निर्माणमा न्यूनतम रूपमा पूरा गर्नुपर्ने प्रक्रिया (सम्बन्धित प्रदेश कानुनले तोकेबमोजिम) समेत पूरा गर्न नसक्दा जारी भएका कानुनको परिपक्वतामा समेत प्रश्न उठ्न सक्ने सम्भावना छ । कानुन निर्माण गर्दा तोकिएका सबै चरणको प्रभावकारी पालना गरिनुपर्छ तर धेरै स्थानीय सभामा विधेयक पेस गर्ने र सोही दिन पारित गर्ने चलनले अभ्यास रहेको पाईयो । सभालाई साविकको गाउँनगर परिषद्कै रूपमा सञ्चालन गर्दा संविधानले परिकल्पना गरेको स्थानीय संसद्को मर्म भेटिएन । संसदीय समितिको रूपमा रहने गरी प्रदेश कानुनले व्यवस्था गरेको सभाबाट गठन हुने विभिन्न समिति गठन नै भएका छैनन् र गठन भएता पनि क्रियाशील छैनन् । यसैगरी कतिपय स्थानीय तहले बनाएका कानुनहरू सर्वसाधारणको जानकारीको लागि समेत स्थानीय राजपत्रमा प्रकाशित नगरेको भेटिएको छ । साथै स्थानीय तहका वेबसाइटमा समेत निर्मित कानुनहरू राखेको भेटिँदैन । संविधान, कानुन र स्थानीय कानुनबीच सम्बन्ध संविधानको धारा १३३ मा मौलिक हक उपर अनुचित बन्देज लगाइएको कानुन बदर हुने व्यवस्था छ । साथै साझा अधिकारका विषयमा स्थानीय तहले बनाएका कानुनहरू संघीय कानुन तथा प्रदेश कानुनसँग बाझिएमा अमान्य भई बदर हुने व्यवस्था छ । संघ, प्रदेश र स्थानीय तह (समन्वय तथा अन्तरसम्बन्ध) ऐन, २०७७ को दफा ४ मा स्थानीय तहले एकल वा साझा अधिकारको विषयमा कानुन बनाउँदा विचार गर्नुपर्ने कुराहरू किटान गरिएको छ । स्थानीय तहले संघ वा प्रदेशको एकल अधिकारको अतिक्रमण नगर्ने, संघीय र प्रदेश कानुनसँग बाझिन नहुने, राष्ट्रिय एवं प्रदेश नीति वा प्राथमिकताको अनुकूल हुने र त्यसको कार्यान्वयनमा सहयोग पुग्ने तथा कुनै विषयको कार्यान्वयनमा दोहोरो नपर्ने गरी कानुन बनाउनुपर्छ । त्यसैगरी मौलिक हक, संवैधानिक हक वा संघीय कानुनप्रदत्त हकमा प्रतिबन्ध लगाउने वा त्यस्तो हकको सीमा तोक्ने गरी कानुन निर्माण गर्न पाइँदैन । संघीय कानुनले कुनै काम कसैले गर्न पाउने भनी व्यवस्था गरेकोमा त्यस्तो काम गर्न नपाउने गरी वा संघीय कानुनले कुनै काम कसैले गर्न नपाउने भनी व्यवस्था गरेकोमा त्यस्तो काम गर्न पाउने गरी समेत स्थानीय तहले कानुन निर्माण गर्न पाउँदैनन् । तर स्थानीय तहले बनाएका धेरैजसो कानुन संविधान र संघीय कानुनको भावना विपरीत छ । जस्तो स्थानीय तहले बनाई जारी गरेका ऐनको कार्यान्वयनको पहिलो जिम्मेवारी स्थानीय तहको हुने तर शिक्षा नियमावली, सहकारी ऐनलगायतका व्यवस्था हेर्दा स्थानीय तहले बनाएको कानुन कार्यान्वयनमा ठूलो चुनौती रहेका छ । अस्पष्ट बुझाइ संघीय मामिला तथा सामान्य प्रशासन मन्त्रालयबाट उपलब्ध गराएको नमुना कानुनहरूलाई कतिले ऐनको लागि बनेको नमुना कानुनलाई नियमावली वा कार्यविधि वा निर्देशिका बनाएर जारी गरेको देखिन्छ । त्यस्तै नमुनाको रूपमा छनोट गरिएका स्थानीय तहमध्ये प्रायः स्थानीय तहहरूले नियमावलीको लागि पठाइएको नमुना कानुनलाई ऐन वा कार्यविधिको रूपमा र कार्यविधिको रूपमा तयार पारी पठाइएको नमुना कानुनलाई ऐन वा नियमावलीको रूपमा स्वीकृत गरी लागू गरेको देखिन्छ । धेरैजसो स्थानीय तहले ऐन, नियम, विनियम, कार्यविधि तथा निर्देशिकाको भिन्नता नबुझेको देखिन्छ । कार्यविधि प्रत्योजित विधायनअन्तर्गत बन्ने कानुन हो । ऐन, नियम नबनेको विषयमा समेत कार्यविधि बनाएको देखिन्छ । कतिपय स्थानीय तहले कार्यविधि निर्माण गर्दा प्राकृतिक न्यायका सिद्धान्तहरूसमेत अवलम्बन गरेको पाइँदैन, मूल ऐनको व्यवस्थाविपरीत कार्यविधि बनाएको पाइन्छ । प्रत्यायोजित विधायनअन्तर्गत बन्ने कानुनहरू सामान्यतया प्रक्रियागत, कार्यविधिगत, प्राविधिक, निवेदन, फाराम, दरखास्त, प्रमाणपत्रजस्ता ढाँचाको विषयवस्तुमा मात्र सीमित रहनुपर्ने हो । तर स्थानीय तहले शक्तिको दुरुपयोग गर्दै स्वेच्छाचारी ढंगले जथाभावी कार्यविधि जारी गरेर लागू गरिएको पाइएको छ । अध्ययन गरिएका धेरैजसो स्थानीय तहले बनाएका कानुनहरूमा त्रुटि भेटिएका छन् । ठाउँठाउँमा भाषागत, शैलीगत, प्रस्तुतिगत अस्पष्टता देखिन्छ । शब्दहरू दोहोरो अर्थ लाग्ने खालका छन् । कानुनी भाषा र शब्दचयन सरल र बोधगम्य हुन सकेको देखिँदैन । शब्द चयन र संयोजन तथा शुद्धाशुद्धिमा निक्कै समस्या पाइएको छ । यसबाहेक मन्त्रालयबाट प्राप्त नमुना कानुनहरूको कभर पेज मात्र परिवर्तन गरी अरू विषयवस्तु हुबहु कपी गरी कानुनहरू निर्माण गरिएको छ । निष्कर्ष स्थानीय तहको कानुन तर्जुमा प्रक्रियालाई प्रभावकारी बनाउन नमुना कानुन प्रस्तुत गरिएकोमा स्थानीय आवश्यकता, क्षमता, स्रोतसाधनको उपलब्धतासमेतलाई विचार नगरी प्रस्तावित कानुन हुबहु पारित गरिएको हुँदा त्यसको कार्यान्वयनमा चुनौती आएका छन् । तर्जुमा गरेका कानुनहरू प्रदेश र संघमा अनिवार्य पठाउनुपर्नेमा सो बमोजिम पठाउने र प्रदेश तथा केन्द्रले व्यवस्थापन गर्ने कार्य प्रभावकारी हुन सकेको पाइएन । स्थानीय तहमा कानुन निर्माणमा दक्ष जनशक्ति नहुँदा र जनप्रतिनिधिले समय दिन नसक्दा कानुन निर्माणका कार्यले प्राथमिकता पाएको देखिएन । दैनिक काम कारबाही ऐनबाटभन्दा कार्यविधि, मापदण्ड र निर्देशिकाबमोजिम गरेको पाइयो । परिणामतः स्थानीय तह सञ्चालनको आठ वर्षको अवधिमा पनि आवश्यक कानुनहरू तर्जुमा हुन सकेको पाइएन । यसैगरी स्थानीय तहले तर्जुमा गरी जारी गरिएका अधिकांश कानुनहरू संघ र प्रदेश कानुनसँग अमिल्दो तथा स्थानीय आवश्यकता सम्बोधन गर्न अपर्याप्त रहेको देखिन्छ । छनोट गरिएका केही स्थानीय तहका कर्मचारी र जनप्रतिनिधिहरूले ऐन, नियम, विनियम, कार्यविधि तथा निर्देशिकाको भिन्नता नबुझेको पाइयो । (देवकोटा, त्रिविमा द्वन्द्व, शान्ति र विकास अध्ययनका पीएचडी स्कलर हुन् ।)"
उपाधिका लागि बैंग्लोरले पञ्जाबलाई दियो १९१ रनको लक्ष्य,"काठमाडौं : इन्डियन प्रिमियर लिग (आइपीएल) २०२५ को फाइनल खेलमा रोयल च्यालेन्जर्स बैंग्लोर (आरसीबी)ले पञ्जाब किंग्सलाई १९१ रनको विजयी लक्ष्य दिएको छ। अहमदाबादस्थित नरेन्द्र मोदी क्रिकेट स्टेडियममा टस हारेर ब्याटिङको निम्तो पाएको आरसीबीले निर्धारित २० ओभरमा ९ विकेट गुमाउँदै १९० रन बनाएको हो। आरसीबीका लागि ओपनर विराट कोहलीले सर्वाधिक ४३ रन बनाए। उनले ३५ बलमा ३ चौका प्रहार गरे। अर्का ओपनर फिल साल्टले १६ रन बनाउँदै पञ्जाबका कप्तान श्रेयस अय्यरको हातमा क्याच भए। ६ ओभरमा १ विकेटको क्षतीमा आरसीबीले ५५ रन बनाएको थियो। तेस्रो क्रममा आएका मयंक अग्रवालले २४, कप्तान रजत पाटिदारले २६ रन, लियाम लिभिङस्टोनले २५, जितेश शर्माले २४ रन बनाए। रोमियो सेपहार्डले १७ रन बनाउँदा त्यसपछिका ब्याटरले भने दोहोरो अंकमा रन बनाउन सकेनन्। अन्तिम ओभरमा अर्शदिप सिंहले सनसनीपूर्ण ३ विकेट लिँदै आरसीबीलाई १९० मा नै रोकेको हो। पञ्जाबको बलिङमा काइल जेमिसन र अर्शदिप सिंहले ३३ विकेट लिए। अजमतुल्ला ओमरजाइ, विजय कुमार वेशक र युजवेन्द्र चहलले ११ विकेट लिए।"
आइपीएल फाइनल : बैंग्लोर र पञ्जाबलाई ऐतिहासिक अवसर,"काठमाडौं : इन्डियन प्रिमियर लिग (आइपीएल) को २०२५ संस्करणको फाइनल खेल आज अहमदाबादस्थित नरेन्द्र मोदी स्टेडियममा हुँदैछ। यो खेलले आइपीएलमा नयाँ च्याम्पियन दिनेछ। १७ औं सिजनसम्म आइपीएलको उपाधिमा ७ टिमले नाम लेखाइसकेका छन्। तर, पञ्जाब किङ्स र रोयल च्यालेन्जर्स बैंगलोर (आरसीबी) जस्ता पुराना टोली अझै उपाधिविहीन छन्। दिल्ली क्यापिटल्ससहित यी दुई टोलीलाई आइपीएलको पवित्र त्रिमूर्ति भनेर व्यंग्य गरिन्छ। आज यीमध्ये एकले अन्ततः उपाधि जित्दै त्यो सूचीबाट नाम हटाउनेछ। पञ्जाब किङ्सलाई फाइनलसम्म डोर्याएका श्रेयस अय्यरका लागि यो लगातार तेस्रो आइपीएल फाइनल हो। अघिल्लो सिजनमा उनले कोलकाता नाइट राइडर्सलाई उपाधि दिलाएका थिए। यसपटक नयाँ टिमको जर्सीमा उनी फेरि च्याम्पियन बन्ने लक्ष्यमा छन्। संयमित र रणनीतिक कप्तानको रूपमा स्थापित अय्यरका बारेमा अब प्रश्न उठ्न थालेको छ, यस्तो प्रदर्शन गर्दा पनि उनी किन भारतीय टिमबाट बाहिर छन्? यसको समीक्षा आइपीएलको फाइनलपछि पक्कै हुनेछ। यता, आरसीबीका समर्थक पनि उपाधिको भोक मेटाउन चाहन्छन्। खासगरी विराट कोहलीका दृष्टिकोणले आजको फाइनल खेल महत्त्वपूर्ण हुनेछ। पछिल्लो एक वर्षमा टी२० विश्वकप र च्याम्पियन्स ट्रफी जितेका कोहली आइपीएल उपाधिसहित उत्कृष्ट वर्ष बनाउन चाहन्छन्। १८ वर्षको उपाधिविहीन यात्रापछि आरसीबीले यसपटक इतिहास रच्ने मौका पाएको छ। आरसीबीका कप्तान रजत पाटिदारले टिमलाई फाइनलसम्म ल्याएका छन्, तर व्यक्तिगतरूपमा भने खास प्रदर्शन गर्न सकेका छैनन्। उनी खेल जिताउन सक्ने क्षमता राख्छन्। नरेन्द्र मोदी रंगशालामा उनले आफ्नो फर्ममाथि उठेको प्रश्नको उत्तर दिने कोशिस गर्नेछन्। पञ्जाबका लागि युजवेन्द्र चहल महत्त्वपूर्ण खेलाडी हुन्। सिजनको एकमात्र ह्याट्रिक लिनुका साथै उनले टिमलाई महत्त्वपूर्ण विकेट दिएका छन्। तर, हातमा लागेको चोटका कारण उनको फाइनल खेल्ने सम्भावनामा प्रश्नचिन्ह छ। यदि चहल अनुपस्थित भए, उनको स्थानमा हरप्रित बरार खेल्नेछन्। सम्भावित प्लेइङ ११ आरसीबी फिल साल्ट, विराट कोहली, मयंक अग्रवाल, रजत पाटिदार (कप्तान), लियाम लिभिङस्टोनटिम डेविड, जितेश शर्मा, रोमारियो शेफर्ड, कुर्नाल पाण्ड्या, भुवनेश्वर कुमार, यश दयाल, जोश हेजलवुड, सुयस शर्मा। पञ्जाब किङ्स प्रियांश अर्या, प्रभसिमरन सिंह, जोश इङ्लिस, श्रेयस अय्यर (कप्तान), नेहाल वडेरा, शशांक सिंह, मार्कस स्टोइनिस, अजमतुल्लाह ओमरजाइ, विजयकुमार वैशाख, काइल जेमिसन, अर्शदीप सिंह, युजवेन्द्र चेहेलहरप्रित बरार। पिच र मौसमको स्थिति फाइनल खेल नरेन्द्र मोदी स्टेडियममा हुनेछ, जुन रन बनाउन अनुकूल पिचका लागि प्रसिद्ध छ। यहाँ ८ इनिङ्समा २०० भन्दा बढी रन बनिसकेका छन्। ८ मध्ये ६ पटक पहिले ब्याटिङ गर्ने टिम विजयी भएका छन्। पञ्जाबले यस मैदानमा यो सिजन दुई खेल खेलेर दुवैमा जित निकालेको छ। विशेषतः गुजरात टाइटन्सविरुद्ध यही पिचमा जित हात पारेको थियो। अर्कोतर्फ आरसीबीले अझै यो मैदानमा खेलेको छैन, जसले उनीहरूलाई केही समय एड्जस्ट गर्न बाध्य पार्न सक्छ। फाइनलका लागि प्रयोग हुने पिच रातो र कालो माटोको मिश्रण हो। क्वालिफायर २ मा जस्तै, आज पनि वर्षाको सम्भावना रहेकाले आइपीएलले मंगलबार रिजर्भ डे तय गरेको छ।"
१८ वर्षपछि आइपीएल च्याम्पियन बन्यो बैंग्लोर,"काठमाडौं : इन्डियन प्रिमियर लिग (आइपीएल) २०२५ को उपाधि रोयल च्यालेन्जर्स बैंग्लोर (आरसीबी)ले जितेको छ। पञ्जाब किंग्सलाई ६ रनले हराउँदै आरसीबीले उपाधि उचालेको हो। १८ वर्षको आइपीएल इतिहासमा पहिलोपटक च्याम्पियन बन्दै आरसीबीले आफ्नो उपाधि प्यास मेटाएको छ। अहमदाबादस्थित नरेन्द्र मोदी क्रिकेट स्टेडियममा टस हारेर ब्याटिङको निम्तो पाएको आरसीबीले १९० रन बनाएको थियो। १९१ रनको विजयी लक्ष्य पछ्याएको पञ्जाबले निर्धारित २० ओभरमा ७ विकेट गुमाएर १८४ रनमात्र बनायो। पञ्जाबका लागि शशांक सिंहले सर्वाधिक ६१ रनको अविजित पारी खेले। अन्तिम समयसम्मको लागि पनि उनी एक्लै टिमको लागि लडिरहे। जोश इङ्लिसले ३९ रन बनाए। ओपनरद्वय प्रियाशं अर्या र प्रभसिम्रन सिंहले क्रमशः २४ र २६ रन बनाए। पञ्जाबका लागि कप्तान श्रेयस अय्यरले फाइनलमा खेल्न सकेनन्। उनी खाता खोल्ने बित्तिकै पेभेलियन फर्किए। अन्तिम ओभरमा पञ्जाबलाई जितका लागि २९ रन चाहिएको अवस्थामा आरसीबीले ६ रन डिफेन्ड गर्दै आरसीबीले १८ वर्षपछि उपाधि जित्यो। यो उपाधिले विराट कोहलीको जर्सी नम्बर १८ लाई प्रमाणित गरेको छ। आरसीबीका लागि भुवनेश्वर कुमार र क्रुनाल पाण्ड्याले समान २२ विकेट लिए। यश दयाल, जोश ह्याजलवुड र रोमारियो सेपहार्डले समान ११ विकेट लिए। त्यसअघि ब्याटिङ गरेको आरसीबीले निर्धारित २० ओभरमा ९ विकेट गुमाउँदै १९० रन बनाएको थियो। आरसीबीका लागि ओपनर विराट कोहलीले सर्वाधिक ४३ रन बनाए। उनले ३५ बलमा ३ चौका प्रहार गरे। अर्का ओपनर फिल साल्टले १६ रन बनाउँदै पञ्जाबका कप्तान श्रेयस अय्यरको हातमा क्याच भए। ६ ओभरमा १ विकेटको क्षतिमा आरसीबीले ५५ रन बनाएको थियो। तेस्रो क्रममा आएका मयंक अग्रवालले २४, कप्तान रजत पाटिदारले २६ रन, लियाम लिभिङस्टोनले २५, जितेश शर्माले २४ रन बनाए। रोमियो सेपहार्डले १७ रन बनाउँदा त्यसपछिका ब्याटरले भने दोहोरो अंकमा रन बनाउन सकेनन्। पञ्जाबको बलिङमा काइल जेमिसन र अर्शदिप सिंहले ३३ विकेट लिए। अजमतुल्ला ओमरजाइ, विजय कुमार वेशक र युजवेन्द्र चहलले ११ विकेट लिए।"
लाओसलाई हराउने लक्ष्य बोकेर नेपाल हङकङ यात्रामा,"काठमाडौं : नेपाली पुरुष राष्ट्रिय फुटबल टिमले एएफसी एसियन कप छनोटको लागि मंगलबार हङकङ उडेको छ। नेपालले एसियन कपको छनोटको तयारीस्वरुप हङकङसँग मैत्रीपूर्ण खेल खेल्नेछ। हङकङसँगको खेल नेपालका लागि वार्मअप खेल हुनेछ। नेपालले जुन ५ मा हङकङसँग खेल्नेछ। उक्त खेलमा सकरात्मक नतिजा निकाल्दै एसियन कप छनोटको खेल खेल्न चाहन्छ। नेपालले एसियन कप छनोटमा लाओससँग १० जुनमा खेल्नेछ। नेपालका प्रशिक्षक म्याट रोसले हङकङ प्रस्थान गर्नुअघि पत्रकारसँग कुरा गर्दै भन्छन्, हामी हङकङसँगको खेलमा जित्नकै लागि खेल्नेछौं। कप्तान किरण चेम्जोङ पनि हङकङसँगको खेलबाट गल्तीहरू सिकेर लाओेससँगको खेलमा राम्रो प्रदर्शन गर्ने बताए। हङकङको खेलबाट हामीले सिक्नेछौं। हरेक खेलबाट हामीले केही चिजहरू सिक्न पाउनेछौं। त्यहाँबाट सिकेर हामी लाओससँग खेल महत्त्वपूर्ण खेल खेल्नेछौं। समुह चरणमा हामी जित्न जानेछौं। हालः टिममा २ नयाँ युवा खेलाडी थपिएका छन्। कुशल देउवा र सृजन राज गौतमले पहिलो पटक राष्ट्रिय टिममा स्थान बनाएका छन्। यसपटक राष्ट्रिय टिमले यो पटकको छनोट खेलका लागि २० दिन लामो प्रशिक्षण गरे। जसमा टिमले ५ दिन मनाङमा हाइअलटिच्युटमा प्रशिक्षण गर्यो। हाइअलटिच्युटमा प्रशिक्षण गर्दा नेपाली टिमका खेलाडीमा एकताको भावना वृद्धि भएको प्रशिक्षक तथा कप्तानले बताए। हङकङमा हुने खेलका लागि हाइअलटिच्युटमा गरेको प्रशिक्षणले कम अक्सिजनमा पनि कसरी खेल्ने भन्ने कुरा सिकायो। हामीले त्यो प्रशिक्षणबाट टिममा एकता पनि पायौं। खेलाडीहरू पनि नयाँ परिवेशमा निकै रमाए। हामी विदेशबाट आएकाहरूलाई पनि यो देशको रमाइलो ठाउँहरू हेर्न पाउनु राम्रो पक्ष रह्यो,' प्रशिक्षक म्याट रोसले भने। कप्तान किरण पनि हाइअलटिच्युटको प्रशिक्षणमा खेलाडीले एकअर्कालाई समर्थन र हौसला दिँदै प्रशिक्षण गरेको बताए। हाइअलटिच्युटमा प्रशिक्षण गर्दा टिम एकताको लागि राम्रो थियो। हामीलाई सास फेर्न पनि गाह्रो भएको थियो। एक अर्कालाई हामी हौसला दिई रहेका थियौं। राम्रो अनुभव भयो, उनले भने। युवा खेलाडीलाई अवसर नेपाली राष्ट्रिय टिममा परेका कुशल देउवा र सृजन राज गौतमले आफ्नो क्षेत्रमा राम्रो प्रदर्शन गरि राष्ट्रिय टिममा मौका बनाएका हुन्। राष्ट्रिय स्तरमा उमेर समूहबाट खेलिसकेका कुशल देउवाले सिनियर टिममा मौका बनाए। उनले नेपाली यु२० टिमको कप्तानी गरिसकेका खेलाडी हुन्। केही समय चोटका कारण मैदान बाहिर रहेका कुशलले बी डिभिजन लिगमा च्यासल युथ क्लबबाट खेलेका थिए। उनले यु२० मा नेपाललाई फाइनलसम्म पुर्याएका थिए। फाइनलमा भने घरेलु मैदानमा नेपालले बंगलादेशसँग हार व्यहोरेको थियो। पोजिसनको आधारमा कुशल मिडफिल्डर हुन्। अर्का खेलाडी सृजन राज गौतम पनि मिडफिल्डमा खेल्ने खेलाडी हुन्। उनी घरेलु फुटबलमा राम्रो छाप छोड्दै राष्ट्रिय टिममा आएका थिए। उनले मलेसिया र सिंगापुरसँगको खेलको बेला पनि राष्ट्रिय टिमको प्रशिक्षणमा मौका बनाएका थिए। तर, उनले अन्तिम टोलीमा भने स्थान बनाउन सकेका थिएनन्। उनले सहिद स्मारक बी डिभिजन लिगमा बागमती युथ क्लबबाट खेलेको थिए। यस संस्करणको नेपाल सुपर लिगमा सृजनले एफसी चितवनबाट खेलेका थिए। यी खेलाडीहरूले अन्तिम टोलीमा स्थान बनाए। यी खेलाडीको बारेमा बोल्दै प्रशिक्षक म्याट भन्छन्, हाम्रो खेलाडीमा केही युवा खेलाडी छन्। उनीहहरू पनि सिनियर टिममा आएर प्रतिस्पर्धा दिइरहेका छन्। कप्तान किरणले पनि राष्ट्रिय टिममा आएका युवा खेलाडीहरूले राम्रो प्रदर्शन गरिरहेको बताए। उनीहरू सुरुमा त लाज मान्थे। अहिले टिममा राम्रोसँग घुलमिल भइसकेका छन्, उनले पत्रकारसँग भने। रणनीति सुधार आवश्यक : प्रशिक्षक रोस नेपाली पुरुष राष्ट्रिय फुटबल टिमका प्रमुख प्रशिक्षक म्याट रोसले सिंगापुरसँगको खेलमा भन्दा टिमले रणनीतिक चातुर्यता देखाउनुपर्ने अनुभूति भएको बताए। उनले राष्ट्रिय टिमको प्रशिक्षणका दौरान मिडिया सेसनमा पत्रकारसँग बोल्दै म्याट भन्छन्, सिंगापुरसँगको खेलमा लामो समयको तयारी थिएन। हामीले रणनीतिक र स्किल एक्जुकेसन (क्षमता प्रदर्शन)मा ध्यान दिनुपर्छ। उनले आफ्नो तर्फबाट रणनीतिक सुधारसहित टिममा सन्तुलन बनाउँदै खेल्दा विपक्षीलाई राम्रो चुनौती पेस गर्न सक्ने बताए। खेलाडीलाई सन्तुलनमा राखेर रणनीतिकरूपमा खेलाउने छौं। यसो गरेमा हामीले विपक्षीलाई राम्रो चुनौती दिन सक्छौं। नेपाली टिम अगाडिका खेलहरूमा भन्दा प्राविधिक र रणनीतीकरूपमा बलियो हुनुपर्ने प्रशिक्षक म्याटले अनुभव गरेका हुन्। हामी रणनीतिकरूपमा अझ बलियो हुनपर्छ। मैले बलियो रणनीति बनाउनुपर्छ। फिफा वरीयतामा २२ स्था माथि रहेको हङकङसँगको मैत्रीपूर्ण खेलमा जित निकाल्न पनि रणनीतिकरूपमा बलियो हुनुपर्ने हुन्छ। हङकङ फिफा वरीयतामा १५३औं स्थानमा रहेको छ भने नेपाल १७५ औं स्थानमा रहेको छ। कप्तान किरण चेम्जोङ पनि प्रशिक्षकको रणनीतिअनुसार टिमले खेलेमा राम्रो नतिजा ल्याउन सक्ने बताए। हामी कोचको रणनीतिअनुसार नै खेल्ने छौं। अहिले कोचको रणनीतीसँग सहज भएको छ। पछिल्लो २ हप्ता यता सहज भएको छ। हामी राम्रो अवस्थामा छौं। खेलाडीले पनि मेरो रणनीति योजनाहरूका बारेमा खुलेर बसेर कुरा गर्न सक्छन्। खेलाडीलाई रणनीतिकरूपमा सँगै लिएर हिँडेका छौं,' प्रशिक्षक म्याटले खेलाडी र आफूबीच सौहार्दपूर्ण सम्बन्ध रहेको खुलाए। नेपालले डिफेन्समा राम्रो गर्दै आक्रमणमा पनि चुनौती दिन चाहन्छ। लाओससँगको खेल निकै महत्त्वपूर्ण छ। त्यसका लागि हामी डिफेन्समा राम्रो गर्दै अट्याकमा पनि चुनौती दिन चाहन्छौं, प्रशिक्षक म्याटले भने। टिममा सबै खेलाडी फिट हुँदा र त्यसमा युवा जोस थपिँदा टिमले राम्रो प्रदर्शन गर्नेमा कप्तान किरण विश्वस्त देखिन्छन्। टिममा इन्टेन्स, फिटनेस राम्रो छ। खेलाडीहरु तिष्ण छन्। डिफेन्समा राम्रो गर्दै हामीले काउन्टर अट्याकमा पहिलो भन्दा राम्रो खेल्न सक्छौं। नेपाली टोली गोलकिपर : विशाल सुनार, दीप कार्की, किरण चेम्जोङ डिफेण्डर : अभिषेक लिम्बु, अनन्त तामाङ, विमल पाण्डे, सनिश श्रेष्ठ, सुमन श्रेष्ठ, योगेश गुरुङ मिडफिल्डर : एरिक बिष्ट, आयुष घलान, कृतिश रत्न छुन्जु, कुशल देउवा, लकेन लिम्बु, मणि कुमार लामा, मनिष डाँगी, रोहन कार्की, रोहित चन्द, सृजन राज गौतम, सुमित श्रेष्ठ फरवार्ड : अन्जन बिष्ट, जिलेस्पी जंग कार्की, सुवास बम ठकुरी"
करोडौं लगानीका ३ चिस्यान केन्द्र प्रयोगविहीन,"प्यूठान : झिमरुक गाउँपालिका३ आहालखोलाका किसानहरू चिस्यान केन्द्र (कोल्ड स्टोर)का लागि उत्पादनहरू दाङको लमही लैजाने गर्छन् । राम्रो आलु उत्पादन हुने यस क्षेत्रका किसानहरू आलुको बिउ भण्डारणका लागि दाङ पुर्याउनुपर्ने बाध्यता छ । जिल्लामा निर्माण भएको चिस्यान केन्द्रहरू सञ्चालन हुन नसक्दा किसानहरूले सास्ती व्यहोर्नु परेको छ । यहाँको करिब ९० किसानले आलुको बिउ सुरक्षाका लागि राप्ती कोल्ड स्टोर लमही लैजाने गरेका छौं, स्थानीय नवीन केसीले भने, दाङ पुर्याउनु पर्दा खर्चिलो भएको छ । यहाँ विशेष गरी टिपेक्ससँगै कार्डिनल र सजिता जातका आलु उत्पादन हुन्छ । आहालखोलाका किसानहरूले मात्र यस वर्ष १६ मेट्रिकटन आलु चिस्यान केन्द्रका लागि दाङ पुर्याएका छन् । प्रतिकिलो ५ रुपैयाँ कोल्ड स्टोरको खर्चसँगै ढुवानी खर्चले गर्दा किसान मर्कामा परेका छन् । पहिले जिल्लामा कोल्ड स्टोर नबन्दा सरकारी निकायहरूबाट ढुवानीबापत सहयोग किसानले पाउने गरेका थियौं, केसीले अन्नपूर्णसँग भने, जिल्लामा कोल्ड स्टोर बनेको छ, तर किसानले उपयोग गर्न पाएका पनि छैनन्, सहयोग पनि पाउन छोडेको छ । बाध्यताले बिउका लागि टाढा लैजाने यहाँका किसानहरू जिल्लामै चिस्यान केन्द्र सञ्चालनमा आएमा व्यापारका लागि समेत सहज हुने बताउँछन् । वैशाख महिनाको मध्यतिर कोल्ड स्टोरमा बिउका लागि किसानहरूले लैजाने आलु भदौ मसान्तदेखि असोज मध्यसम्ममा ल्याउने गर्छन् । प्यूठानका तीन स्थानमा करोडौं खर्च गरेर निर्माण भएका चिस्यान केन्द्र (कोल्ड स्टोर) प्रयोगविहीन छन् । गुणस्तरीय प्रविधिको प्रयोग नगरी चिस्यान केन्द्र निर्माण हुँदा प्रयोगविहीन बनेका हुन् । जिल्लामा माण्डवी गाउँपालिका, प्यूठान नगरपालिका र झिमरुक गाउँपालिकाले चिस्यान केन्द्र स्थापना गरेका छन् । करोडौंको लगानीमा निर्माण सम्पन्न भएका चिस्यान केन्द्र प्रभावकारी रूपमा सञ्चालन हुन नसक्दा पूर्ण रूपमा प्रयोगविहीन भएका हुन् । माण्डवी गाउँपालिकाले लुम्बिनी प्रदेश सरकारसँगको साझेदारीमा २०७७ सालमा एक सय टन क्षमताको चिस्यान केन्द्र निर्माण गरेको छ । वडा नं ३ देवीस्थानमा १ करोड १२ लाख ५८ हजार रुपैयाँ लागतमा केन्द्र निर्माण भए पनि चिस्यान केन्द्र प्रयोगविहीन छ । प्यूठान नगरपालिका४ बिजुबारमा लुम्बिनी प्रदेश सरकार र नगरपालिकाको साझेदारीमा एक सय टन क्षमताको चिस्यान केन्द्र निर्माण गरिएको छ । लुम्बिनी प्रदेश सरकारको ९० लाख र प्यूठान नगरपालिकाको ५९ लाख रुपैयाँको लागतमा चिस्यान केन्द्र निर्माण भएको हो । २०७८ जेठ १ गतेदेखि सञ्चालनमा ल्याइए यो चिस्यान केन्द्र किसानले उपयोग गर्न पाएका छैनन् । किसानले राखेका आलु, प्याजका बिउ चिस्यान केन्द्रमै उम्रिन थालेपछि केन्द्र बन्द भएको हो । जिल्लामै झिमरुक गाउँपालिकाले २ करोड १४ लाख रुपैयाँको लागतमा २०८० सालमा चिस्यान केन्द्र निर्माण सम्पन्न गरेको छ । चिस्यान केन्द्र निर्माण सम्पन्न भए पनि सञ्चालनमा आउन सकेको छैन । थप प्रविधिहरू जडान गरी सञ्चालन गर्ने योजना रहेको गाउँपालिकाका प्रमुख प्रशासकीय अधिकृत विकास केसीले बताए । कार्वनडाइअक्साइट कन्ट्रोल गर्ने कार्बन डम्पर, आद्रतालाई नियन्त्रण गर्ने क्युमिफागर, हावाको नियन्त्रण गर्ने तथा मिलाउने एयर चेन्टर, विद्युत् कन्ट्रोल गर्ने स्टेपलाइजरजस्ता प्रविधिको जडान गरेका चिस्यान केन्द्र सञ्चालन गर्ने योजना रहेको उनले बताए । अन्य ठाउँहरूको अनुभव लिएर समेत केन्द्र सञ्चालन गर्नका लागि प्रदेश सरकारबाट समेत प्राविधिक सहयोग आवश्यक रहेको उनको भनाइ छ । लुम्बिनी प्रदेश सरकारले लागत साझेदारी गरे पनि प्राविधिक सहयोग नगरेकोले स्थापना गरिएका चिस्यान केन्द्रहरू सञ्चालन आउन नसकेको सरोकारवाला बताउँछन् । जिल्लामा पालिका अनुसार छुट्टाछुट्टै चिस्यान केन्द्र स्थापना गर्नुभन्दा एउटा राम्रो र प्रभावकारी चिस्यान केन्द्र आवश्यक रहेको किसानहरूले बताए । किसानका उत्पादनहरू चिस्यान केन्द्रमा राख्न पाएमा बेमौसममा राम्रो आम्दानी गर्न सकिने उनीहरूको भनाइ छ । चिस्यान केन्द्र नहुँदा किसानहरूलाई लागत उठानसमेत हम्मेहम्मे परेको नवीन केसीले बताए ।"
"सेयर बजार राताम्मे, ६ अर्बमा झर्यो कारोबार","काठमाडौं : साताको दोस्रो कारोबार दिन मंगलबार नेप्से परिसूचक उच्च अंकले घटेर बन्द भएको छ। नेप्से परिसूचक ३५७३ अंकले घटेर २६५८९३ विन्दुमा अडिएको छ। अघिल्लो दिन नेप्से परिसूचक १६० अंकले बढेर २६९४६६ विन्दुमा पुगेको थियो। सो दिन ९ अर्ब माथिको सेयर कारोबार भएको थियो। आज ३१५ स्क्रिप्को १ करोड ५५ लाख ३८ हजार ४७४ कित्ता सेयर ६ अर्ब ६७ करोड ९५ लाख ६१ हजार ३२४ रुपैयाँमा खरिदबिक्री भए। दोहोरो अंकले घटेको सेयर बजारमा आज एउटा कम्पनीको सेयर सकारात्मक सर्किट लेभलमा कारोबार भयो। पियोर इनर्जीको सेयर १० प्रतिशतले बढ्यो। ओम मेघाश्री फर्माक्युटिकल्सको सेयर ९९४ प्रतिशतले बढ्दा उपकार लघुवित्त वित्तीय संस्थाको ५५८, नारायण डेभलपमेन्ट बैंकको ३०३ र प्रभु स्मार्ट फण्डको सेयर २९५ प्रतिशतले बढ्यो। कारोबार रकमका आधारमा राधी विद्युत कम्पनी शीर्ष स्थानमा रह्यो। सो कम्पनीको ६० करोड बढीको सेयर कारोबार भयो। युनिर्भसल पावरको ४१ करोडको सेयर कारोबार हुँदा नगदी ग्रुपले ४० करोड,ओम मेघाश्री फर्माक्युटिकल्सले २८ करोड र बुटवल पावरले २० करोड बराबरको सेयर कारोबार गरे। कारोबारमा आएकामध्ये ३४ स्टक्को मूल्य बढ्दा २१४ वटाको घटयो। सबै समूहको उपसूचक नकारात्मक देखिएका छन्। बैंकिङ र होटल्स एण्ड टुरिजम समूहको उपसूचक २ प्रतिशत बढिले घट्यो।"
सुनको भाउ एकैदिन २ हजार ९०० रुपैयाँले बढ्यो,काठमाडौं : नेपाली बजारमा सुनको मूल्यमा उल्लेख्य वृद्धि भएको छ। आज सुनको मूल्य २ हजार ९०० रुपैयाँले बढेको हो। नेपाल सुन चाँदी व्यवसायी महासंघका अनुसार मंगलबार २ हजार ९०० रुपैयाँले बढेर प्रतितोला सुनको मूल्य १ लाख ९२ हजार ७०० रुपैयाँ पुगेको छ। सोमबार प्रतितोला सुनको मूल्य १ लाख ८९ हजार ८०० रुपैयाँ कायम भएको थियो। सुनको मूल्य बढेसँगै चाँदीको भाउ पनि बढेको छ। चाँदी प्रतितोला ५५ रुपैयाँले बढेको हो। महासंघका अनुसार चाँदी प्रतितोला २ हजार ४५ रुपैयाँमा खरिदबिक्री भइरहेको छ।
नेपाल चेम्बर र जिम्बावेबीच लगानी अभिवृद्धिका लागि छलफल,"काठमाडौं : नेपाल चेम्बर अफ कमर्स र जिम्बावेबीच व्यापार सहजीकरण एवं लगानी अभिवृद्धिबारे मंगलबार छलफल भएको छ। काठमाडौंको जमलस्थित चेम्बर भवनमा आयोजित कार्यक्रममा चेम्बरका अध्यक्ष कमलेशकुमार अग्रवाल र नेपालका लागि जिम्बावेका राजदूत स्टेला न्होकोमोबीच व्यापार साझेदारी, लगानीको अवसर, जलवायु परिवर्तन विरुद्धको कदमलगायत विषयमा सहकार्य गर्नेबारे छलफल भएको हो। राजदूत न्होकोमोसँग चेम्बर अध्यक्ष अग्रवालले भने, नेपाल र जिम्बावेबीच कूटनीतिक सम्बन्ध स्थापित भएको ४ दशक पुग्दैछ, असंलग्न नीति, जलवायु परवर्तनजस्ता महत्वपुर्ण विषयहरूमा अन्तर्राष्ट्रिय मञ्चहरूमा दुवै देशले सहकार्य गर्दै आएका छौं। अब, आर्थिक क्षेत्रमा पनि सहकार्य गरेर अगाडि बढ्नुपर्दछ। अध्यक्ष अग्रवालले नेपालमै आवासीय राजदूतावास खोल्नका लागि पहल गर्न समेत राजदूत न्होकोमोसँग प्रस्ताव गरे। दुवै देशमा आवासीय राजदूतावास खोलेर व्यापार सहजीकरण, जलवायु परिवर्तनविरुद्ध सहकार्य, लगानी अभिवृद्धि तथा पर्यटन क्षेत्रमा सहकार्य गर्नुपर्नेमा अध्यक्ष अग्रवालले जोड दिए। दुवै देशलाई फाइदा पुग्नेगरी द्विपक्षीय सहमति गरेर आर्थिक लाभ लिनुपर्ने उनको भनाइ छ। नेपाल, जिम्बावेबीचको निजी क्षेत्रबीच बीटुबी भेटवार्ता गर्नुपर्ने अध्यक्ष अग्रवालको भनाइ छ। नेपालमा लगानीको वातावरण सहज रहेको र प्रतिफल सुनिश्चिता रहेकामा अध्यक्ष अग्रवालले जोड दिए। उनले भने, नेपालले अन्तर्राष्ट्रिय मान्यताप्राप्त संस्थाबाट मुलुकको सार्वभौम क्रेडिट रेटिङ गराउँदा दक्षिण एसियामा नै भारतपछि दोस्रो स्थानमा रेटिङ बीबी माइनस प्राप्त गर्नु हामी निजी क्षेत्रका लागि सुखद कुरा हो। उनले हाइड्रोपावर, पर्यटनलगायत क्षेत्रका लगानीका लागि पहल गर्न राजदूत न्होकोमोलाई प्रस्ताव गरे। आगामी वर्षको बजेटमा सहज व्यवस्था गरिएकाले वैदेशिक लगानीलाई धेरै नै सहजता प्राप्त गरेको अध्यक्ष अग्रवालले बताए। चेम्बर पदाधिकारीसँगको भेटवार्ताका क्रममा राजदूत न्होकोमोले नेपालमा आवासीय राजदूत खोल्नुपर्ने विषयमा आफू गम्भीर रहेको र यसका लागि पहल गर्ने प्रतिबद्धता जनाए। उनले नेपालको जलविद्युत् क्षेत्रमा लगानीको सम्भावना रहेको र त्यसका लागि जिम्बावेका निजी क्षेत्रसँग पहल गर्ने समेत बताए। नेपालको सगरमाथाले आफूलाई लोभ्याएको भन्दै उनले पर्यटन क्षेत्रमा लगानीको अथाह सम्भावना रहेकामा जोड दिए।"
प्रि ओपन सेसनमा नेप्से परिसूचक ओरालोतिर,काठमाडौं : प्रि ओपन सेसनमा नेप्से परिसूचक घटेर बन्द भएको छ। साताको तेस्रो कारोबार दिन मंगलबार प्रि ओपन सेसनमा नेप्से परिसूचक ०६२ अंकले घटेर २६९४०४ विन्दुमा अडिएको छ। यो समयमा ४५ स्क्रिप्सको १ हजार ३९९ कित्ता सेयर ९ लाख ९३ हजार २१ रुपैयाँमा खरिदबिक्री भए। कारोबारमा आएकामध्ये २० स्टक्सको मूल्य बढ्दा २१ वटाको घट्यो। २ स्टक्सको मूल्य भने यो समयमा स्थिर रह्यो।
सामाजिक सुरक्षा भत्ता : उमेर ७० पुर्याउँदा राज्यलाई १० अर्ब पुँजी निर्माण,"कुल विनियोजित बजेटको ठूलो हिस्सा सामाजिक सुरक्षा भत्ताले ओगट्छ । विगतका वर्षहरूमा कुल बजेटको करिब साढे ८ प्रतिशतसम्म उक्त शीर्षकमा खर्च हुन्थ्यो । तर, आगामी आवको बजेटमार्फत सरकारले ज्येष्ठ नागरिक भत्ताको उमेर ६८ वर्षबाट बढाएर ७० वर्ष पुर्याएको छ । अब उक्त बजेट साउनबाट लागू भएसँगै वर्षमा करिब १० अर्ब रुपैयाँ बच्ने भएको छ । यसबाट सरकारले अन्य क्षेत्रमा खर्च गर्न पाउँछ । यसले पुँजी निर्माणमा सहयोग पुर्याउँछ । काठमाडौं : एकातर्फ मुलुकमा बुढ्यौलीको संख्या झन्झन् ठूलो आकारमा बढ्दै छ । अर्र्कोतर्फ ज्येष्ठ नागरिकलाई प्रदान गर्दै आएको भत्ताको आकार पनि बढ्दो छ । अझ सरकारले ज्येष्ठ नागरिकबाहेक ज्येष्ठ नागरिक दलित तथा कर्णाली (६० वर्षमाथि), एकल तथा विधवा महिला, पूर्णअपांग, अति अशक्त अपांग (ख वर्ग), लोपोन्मुख जाति, दलित बालबालिका र बाल संरक्षण अनुदान जस्ता सामाजिक सुरक्षा भत्ता प्रदान गर्दै आएको छ । हुन त यो सम्बद्ध वर्गलाई सरकारले दिएको सुरक्षा हो । यो दिइनुपर्छ । तर, २ वर्षअघिको बजेटमार्फत ज्येष्ठ नागरिकलाई दिने वृद्ध भत्ता सरकारको स्रोतमा चाप परिरहेको छ भन्दै आगामी आवदेखि लागू हुने गरी सरकारले ७० वर्षको उमेर हद कायम गरेको छ । यसअघिको आर्थिक वर्षमा २०७९८० को बजेट वक्तव्यमार्फत तत्कालीन अर्थमन्त्री जनार्दन शर्माले वृद्ध भत्ताको उमेर ७० वर्षबाट घटाएर ६८ वर्ष कायम गरेका थिए । उक्त आवको बजेटमा अर्थमन्त्री शर्माले घोषणा गरेका थिए, सामाजिक सुरक्षा कार्यक्रमअन्तर्गत हाल ७० वर्षमाथिको उमेर समूहका ज्येष्ठ नागरिकलाई सामाजिक सुरक्षा भत्ता प्रदान गरिएकोमा आगामी आर्थिक वर्षदेखि यसको दायरा बढाइ ६८ वर्षमाथिका ज्येष्ठ नागरिकलाई समेत सामाजिक सुरक्षा भत्ता प्रदान गर्ने व्यवस्था मिलाएको छु । सामाजिक सुरक्षा भत्ता नलिन स्वःघोषणा गर्ने लाभग्राहीहरूलाई सरकारद्वारा सम्मान गरिनेछ । तर, उच्चस्तरीय आर्थिक सुधार सुझाव आयोगको प्रतिवेदन समेतलाई दृष्टिगत गरी अर्थमन्त्री विष्णुप्रसाद पौडेलले आगामी आर्थिक वर्ष २०८२८३ देखि ७० वर्ष पूरा भएका नागरिकले ज्येष्ठ नागरिक भत्ता प्राप्त गर्ने व्यवस्था मिलाएको उद्घोष गरे । यद्यपि हाल प्राप्त गरिरहेका, दुर्गम क्षेत्र र लक्षित वर्गका ज्येष्ठ नागरिकका लागि भत्ता पाउने उमेर यथावत् राखिएको छ । वृद्ध भत्ताको अवधि २ वर्ष लम्ब्याउँदा राज्यलाई करिब १० अर्ब रुपैयाँ बराबरको स्रोत जोहो हुने अनुमान गरिएकोे जानकारी दिन्छन्, अर्थ मन्त्रालयका प्रवक्ता श्यामप्रसाद भण्डारी । उनका अनुसार सरकारले सामाजिक सुरक्षालाई अलि व्यवस्थित गर्न उमेरहद ६८ बाट ७० पुर्याएको हो । यद्यपि, सरकारले वृद्धा भत्ताको रकम भने बढाएको छैन । हाल मासिक ४ हजार रुपैयाँ वृद्ध भत्ता वितरण हुँदै आएको छ । स्रोत व्यवस्थापनदेखि अन्य चापहरूलाई व्यवस्थित गर्न उमेर हदको सीमा २ वर्ष बढाइएको हो । स्रोतको चापलाई केही कम गर्नदेखि यसलाई दिगो, भरपर्दो र व्यवस्थित बनाउने उद्देश्यले पनि उमेर हद बढाइएको छ । यससँगै बजेटले प्रदेश र स्थानीय तहहरूबाट दोहोरिने गरी नगर्न भनिएको छ, प्रवक्ता भण्डारीले अन्नपूर्णसँग भने, हामीलाई स्रोत व्यवस्थापनमा अलि चाप भएकाले एउटै प्रकृतिमा धेरै पैसा नजाओस्, वितरणमुखीमा धेरै केन्द्रित नहोऔंं भनेर दोहोरो नगर्न भनिएको हो । त्यसो त संघीय सरकारबाट सञ्चालित सामाजिक सुरक्षाका कार्यक्रमहरूमा प्रदेश र स्थानीय तहबाट रकम थप गर्न र उस्तै प्रकृतिका कार्यक्रममार्फत दोहोरो सुविधा दिन नपाइने भनिएको छ । केन्द्रबाट सबै प्रकारका सामाजिक सुरक्षा भत्ताका लागि १ खर्ब ९ अर्ब रुपैयाँ विनियोजन गरिएको छ । यससँगै, सामाजिक सुरक्षा सुविधाको एकीकृत प्रतिवेदन प्रणाली विकास गरिने भएको छ । यता उच्चस्तरीय आर्थिक सुधार सुझाव आयोगका संयोजक तथा पूर्वअर्थ सचिव रामेश्वर खनाल साउन १ गतेदेखि ७० वर्ष पुगेका व्यक्तिले मात्रै भत्ता पाउने बताउँदै ६८ वर्षकाले वृद्ध भत्ता पाएको भए एकै वर्षमा थप १० अर्ब बढी जाने बताउँछन् । उनी भन्छन्, तर बजेटको व्यवस्थाले आगामी आवमा उक्त रकम बराबरको बचत हुने हो । यद्यपि यो सधैंका लागि बचत हुने त होइन तर पनि केही हदसम्म बच्यो । अब थोरै हिस्सामा बचेको पैसाले सरकारले अन्य क्षेत्रमा खर्च गर्न पाउँछ । यसले झन् बढी पुँजी निर्माणमा सहयोग पुर्याउँछ । यद्यपि बजेटमार्फत सबै खाले सामाजिक सुरक्षा भत्ताहरूलाई एकीकृत गरेर राष्ट्रिय परिचयपत्रमा आबद्ध गरिने छ र कसैले दोहोरो पाउने व्यवस्था गरिएको छैन भनेर उल्लेख गरेको छ । यो सरकारले वैकल्पिक व्यवस्थाअनुसार गर्न खोजेको हो । खास अत्यावश्यक भएका व्यक्तिहरूले पाउनुपर्यो तर आवश्यक नभएकालाई सरकारबाट पैसा पाएर अर्थतन्त्रमा केही योगदान पनि गर्ने भएन बरु सरकारले त्यो पैसा बचाए बापत पूर्वाधारमा, युवाहरूलाई तालिममा लगानी गर्यो भने लामो समयसम्म अर्थतन्त्रमा प्रतिफल आउँछ । गुणस्तर, दक्ष जनशक्ति विकासमा लगानी दिने हो भने भत्ता दिनुभन्दा जनशक्ति विकास गर्नु मुलुकको लागि फाइदा हो, पूर्वअर्थ सचिव खनालले अन्नपूर्णसँग भने । औसत आयु ७१ भएकाले वृद्धभत्ताको अवधि बढाउनु उपयुक्त नेपालीको औसत आयु नै ७१३ वर्ष भएको राष्ट्रिय जनगणनाले उल्लेख गरेको छ । २०७८ सालको राष्ट्रिय जनगणनाले मुलुकमा बुढ्यौली सूचकांक बढ्दै गएको छ । अझ २१११ सालसम्ममा देश बुढ्यौली समाजमा रूपान्तरण हुने अनुमान गरिएको छ । राष्ट्रिय तथ्यांक कार्यालयको प्रतिवेदनअनुसार मुलुकमा बालबालिकाको जन्मदर भने घट्दै गएको छ । तथ्यांकअनुसार ०४८ देखि बुढ्यौली उमेर समूह लगभग तीन गुणाले बढेको छ । यसले मुलुकको जनसंख्या युवा बहुल अवस्थाबाट वृद्धावस्थामा परिवर्तन हुँदै गएको देखाएको छ । यस अवस्थामा वृद्ध भत्ताको दायित्वसमेत धेरै बढ्ने देखिन्छ । विशेष गरेर सरकारले विकास खर्चको आकार फराकिलो पार्न नसक्नुको कारणमध्ये एक अनिवार्य दायित्वहरू अधिक भएको बताउँछन्, अर्थ मन्त्रालयका सहसचिव कृष्णप्रसाद शर्मा । उनकाअनुसार सामाजिक सुरक्षाको आकार पनि ठूलो छ । सहसचिव शर्मा भन्छन्, आजभन्दा २० वर्षअगाडि जनसंख्या वृद्धिदर ०३५ प्रतिशत हुँदै झरिरहेको छ । यसको अर्थ बुढ्यौली जनसंख्या बढ्दै छ । यसबीच उमेर घटाउने र भत्ता बढाउने काम भयो । ७० वर्षबाट ६८ मा घटाइयो । यसले सरकारको दायित्व सिर्जना गरेको छ । उनका अनुसार यसैले अब सामाजिक सुरक्षा वितरणको मोडालिटी परिवर्तन जरुरी थियो । अहिलेको गतिमा सामाजिक सुरक्षाको गति बढ्दै जाने हो भने दीर्घकालीन रूपमा सरकारले धान्न गाह्रो पर्छ । पेन्सनकाबारे पनि सोच्नु आवश्यक छ, सहसचिव शर्माले भने । यता अर्थविद् डारमेश पौडेल नेपालीको औसत आयु पनि बढेकाले यसको संख्या अधिक भएकाले वित्तीय क्षेत्र फराकिलो बनाउन उमेर बढाए केही रकम बच्ने गणना गरेको बताउँछन् । उच्चस्तरीय आर्थिक सुधार सुझाव आयोगकले दिएको सुझावलाई कार्यान्वयन गरे पनि औसत माग नै घटेको बेलामा जनताको हातमा जाने पैसा यसरी घटाई हाल्न नहुने उनको तर्क छ । तर, वित्तीय स्पेस कम भएको र अन्य सामाजिक दायित्व अधिक भएकाले वृद्ध भत्ताको २ वर्ष अवधि बढाइहाल्नु औसत आयु वृद्धिको हिसावले ठीकै हो । यसले महत्वपूर्ण फरक देखाउने, धेरै ठूलो बचत गर्ने होइन । साथै, यो व्यवस्थाले आर्थिक वृद्धिमा त्यस्तो राम्रो सहायता गर्छ भन्ने छैन । यो केवल अभिमुखीकरणको लागि देखाउन गरिएको काम जस्तो लाग्छ, डा पौडेलले अन्नपूर्णसँग भने । सामाजिक सुरक्षा कार्यक्रमको आकार बढेसँगै अब सरकारले वैकल्पिक व्यवस्था गर्नुपर्ने उनले सुझाए । सामाजिक सुरक्षामा धेरै शीर्षकमा भत्ता बाँड्नुभन्दा अब सबैलाई एकद्वार प्रणालीबाट सेवासुविधा दिनुपर्ने उनी सुझाव दिन्छन् । एकद्वार प्रणाली भनेर अब सरकारले शिक्षा र स्वास्थ्य सेवा निःशुल्क गरेमा सामाजिक सुरक्षाको उपादेयता हुन्छ । बरु कर आम्दानीमा अतिरिक्त लेबी लगाएर स्वास्थ्य सेवा जुटाउन सकिन्छ । यसर्थ १०२० थरीका सामाजिक सुरक्षाको नाममा पैसा बाँडेर परिणाम आउनेवाला छैन । यसले आर्थिक विकासमा पनि योगदान पुग्दैन र उपभोग गर्नेको जीवनमा पनि त्यत्ति ठूलो प्रभाव पार्दैन, डा पौडेलले थप्दै भने, जसको जहाँ पहुँच छ, नीति बनाएर बाँड्ने काम भयो । यसर्थ सबै किसिमका सामाजिक कार्यक्रमलाई शिक्षा र स्वास्थ्यमा केन्द्रित गरे हुन्छ । सामाजिक सुरक्षाका नाममा बेथिति नेपाल सरकारले ज्येष्ठ नागरिक, विधवा, पूर्ण अपांग, एकल महिला, बालबालिका, लोपोन्मुख र आदिवासी जनजाति समेतलाई सामाजिक सुरक्षा भत्ता उपलब्ध गराउँदै आएको छ । आर्थिक वर्ष २०८०८१ मा सामाजिक सुरक्षा कार्यक्रमअन्तर्गत सबै स्थानीय तहलाई १ खर्ब ११ अर्ब ७४ करोड ७२ लाख रुपैयाँ निकासा गरिएको थियो । सामाजिक सुरक्षा भत्ता वितरण कार्यविधि, २०७७ मा सबै स्थानीय तहले लाभग्राहीको लगत अद्यावधिक गरी बैंकमार्फत भत्ता वितरण गर्ने, नियमित रूपमा अनुगमन गर्ने, केन्द्रीकृत सूचना प्रणालीमा प्रविष्टि गर्ने व्यवस्था छ । स्थानीय तहले केन्द्रीय सूचना प्रणालीमा नाम समावेश गरी भत्ता वितरण गरेका छन् । महालेखा परीक्षकको ६२औं प्रतिवेदनले आर्थिक वर्ष २०८०८१ को लेखापरीक्षणले कार्यविधिले तोकेको सीमा नघाई आर्थिक सहायता उपलब्ध गराएको, अदालतबाट जफत हुने ठहरिएको सम्पत्ति वा सवारी साधन फैसला वा आदेशबमोजिम लिलाम बिक्री नगरेको, अध्यागमन राजस्वबापत संकलन गरेको रकम विद्युतीय पोर्टल र सञ्चित कोष दाखिलामा फरक परेको, सामाजिक सुरक्षा भत्ता वितरणको बैंकिङ अभिलेख ट्र्याकिङ पद्धतिको विकास नभएको, बेवारिसे सवारीसाधनहरू प्रचलित कानुनबमोजिम लिलाम बिक्री नगरेको लगायतका बेहोरा देखिएका छन् । अभिलेख व्यवस्थापन तथा अनुगमनसामाजिक सुरक्षा ऐन, २०७५ को दफा २६ मा सामाजिक सुरक्षा भत्ता पाउने व्यक्तिहरूको अभिलेख व्यवस्थापन तथा भत्ता वितरणको अनुगमनसम्बन्धी व्यवस्था छ । विभागले उपलब्ध गराएको विवरणअनुसार सामाजिक सुरक्षा भत्तामा २०७८७९ मा ९६ अर्ब ५ करोड ९२ लाख रुपैयाँ र २०७९८० मा अघिल्लो वर्षको तुलनामा १२८२ प्रतिशतले वृद्धि भई १ खर्ब ८ अर्व ३७ करोड २ लाख रुपैयाँ खर्च भएको देखिन्छ । सो वर्ष नेपाल सरकारले ३८ लाख २९ हजार ४ सय ७३ जना लाभग्राहीलाई १ खर्ब १० अर्ब १९ करोड ७० लाख ३१ हजार रुपैयाँ सामाजिक सुरक्षा भत्ता निकासा गरेको थियो । यसैक्रममा निष्क्रिय लाभग्राही खाताको ट्र्याक गर्ने प्रणाली नभएकाले विभागले भत्ता वितरणको अनुगमन गरेको नदेखिएको भन्दै महालेखा परीक्षकले ध्यानाकर्षण गराएको छ । विभागले कानुनबमोजिम सामाजिक सुरक्षा भत्ता वितरणको बैकिङ अभिलेख ट्र्याकिङ पद्धतिको विकास गरी प्रभावकारी ढंगबाट अनुगमन गर्न पनि महालेखाले सुझाव दिएको छ । ३७ लाख ८५ हजारलाई भत्ताहालसम्म सरकारले विभिन्न ८ शीर्षकमा सामाजिक सुरक्षा भत्ता प्रदान गर्दै आएको छ । चालु आवमा सरकारले कुल ३७ लाख ५४ हजार ६ सय जनालाई सामाजिक सुरक्षा भत्ता प्रदान गरिरहेको छ । अझ समयसँगै आगामी आर्थिक वर्ष यस्तो सुविधा लिनेको संख्या बढेर ३७ लाख ८५ हजार ४ सय ८८ जना पुग्ने अर्थ मन्त्रालयले जानकारी दिएको छ । जबकी सरकारले आगामी आवमा वृद्ध भत्ताको उमेर २ वर्ष पछाडि धकेल्दा पनि सामाजिक सुरक्षा भत्ता पाउनेको संख्या ३० हजार ८ सय ८८ जना थपिने देखिएको छ । उक्त कुल संख्यामा ६० वर्षमाथि ज्येष्ठ नागरिक दलित तथा कर्णलीवासीलाई समेत भत्ता दिइँदै आएको छ । यस्तो भत्ता लिनेको संख्या चालु आवमा १ लाख ७८ हजार १ सय ७० जना छन् भने आगामी आवमा १ लाख ८० हजार ९ सय ४२ जना पुग्ने अनुमान छ । यसैगरी, सरकारले चालु आवमा ५ लाख ७९ हजार ७ सय ४३ एकल तथा विधवा महिलालाई भत्ता दिइएको छ भने आगामी आवमा यो संख्या बढेर ५ लाख ८४ हजार ३ सय ६५ हुने अनुमान छ । यसैगरी चालु आवमा ६७ हजार ५८ जना पूर्ण अपांग भएकालाई भत्ता वितरण गरिएकोमा आगामी आवमा यो संख्या बढेर ६९ हजार ८ सय २२ पुग्ने गरी अर्थ मन्त्रालयले अनुमान गरेको छ । यसैगरी, हाल १ लाख ४३ हजार ४ सय ८४ जना अति अशक्त अपाङ्ग व्यक्तिहरूलाई भत्ता दिँइदै आएकोमा आगामी आव १ लाख ५० हजार ७१३ पुग्ने देखिन्छ । यसबाहेक सरकारले आर्थिक वर्ष २०८१८२ मा २२ हजार ३ सय ६७ जना लोपोन्मुख जातिलाई सामाजिक सुरक्षा भत्ता वितरण गरिरहेको छ भने आगामी आवमा यो संख्या घटेर २२ हजार ६९ पुग्ने अनुमान छ । अन्य भत्ता दिने शीर्षकमा संख्या बढिरहँदा लोपोन्मुख जातिको भने भत्ता लिने संख्या घटिरहेको देखिन्छ । यस्तै , सरकारले चालु आवमा ३ लाख ४९ हजार १ सय २८ जना दलित बालबालिकाको नाममा भत्ता वितरण गरिरहेकोमा आगामी आवमा भने यो संख्या घटेर ३ लाख ३३ हजार ३ सय ९८ जनालाई मात्रै वितरण गरिने भएको छ । यससँगै, सरकारले हाल सामाजिक सुरक्षा भत्ताअन्तर्गत ७ लाख ७७ हजार ६ सय ५ जनालाई बाल संरक्षण अनुदान दिइरहेको छ । अब उक्त शीर्षकको संख्या आगामी आवमा ७ लाख ४९ हजार ४ सय ७६ जनाले पाउने अनुमान गरिएको छ । सामाजिक सुरक्षा भत्ताको अंश घट्यो आगामी वर्ष सरकारले सामाजिक सुरक्षामा कुल बजेटको करिब ५५५ प्रतिशत वितरण गर्ने भएको छ । सरकारको कुल बजेट १९ खर्ब ६४ अर्ब ११ करोड विनियोजन गरेकोमा सामाजिक सुरक्षा भत्ताअन्तर्गत १ खर्ब ९ अर्ब रुपैयाँ विनियोजन गरेको छ । जबकी यसअघिका वर्षमा कुल बजेटमा यस्तो भत्ताको हिस्सा साढे ८ प्रतिशत हाराहारीमा हुने गथ्र्यो । यसअघिको आर्थिक वर्षमा क्रमशः २०८०८१ मा कुल बजेटको ८१६ प्रतिशत, २०७९८० मा ७३५ प्रतिशत, २०७८७९ मा ७८३ प्रतिशत हिस्सा सामाजिक सुरक्षा भत्ता अन्तर्गत विनियोजन गरिएको थियो । वृद्धभत्ता कहिले कति पुर्याइयो ? सुुरुमा नेकपा एमाले सरकारका तत्कालीन अर्थमन्त्री भरतमोहन अधिकारीले आर्थिक वर्ष २०५१५२ को बजेटमार्फत पहिलो पटक ज्येष्ठ नागरिकलाई वृद्ध भत्ताको नीति सुरु गरेका थिए । अझ त्यतिबेला वृद्धभत्ता पाउने उमेर ७५ वर्ष निर्धारण गरिएको थियो भने मासिक भत्ता १ सय रुपैयाँ मात्रै थियो । तर, पछिल्ला वर्षहरूमा वृद्ध भत्ता चुनावी लोकप्रियताका लागि एउटा गोटी बन्दै आयो । २०७४ को आम चुनाव अगाडि वाम गठबन्धनले ५ हजार पुर्याउने उल्लेख गरेको थियो भने नेपाली कांग्रेस नेतृत्वको सरकारले वृद्धभत्ता पाउने उमेर ७० बाट घटाएर ६५ मा झार्ने प्रस्ताव गरेको थियो । तर, उमेर घटाउने निर्णय कार्यान्वयनमा आएन । प्रधानमन्त्री केपी शर्मा ओली नेतृत्वको सरकारले सुरुका दुई वर्ष वृद्धभत्ता बढाएन । तर, प्रधानमन्त्री ओलीले सार्वजनिक रूपमा वृद्धभत्ता बढ्ने घोषणा गरेपछि तत्कालीन अर्थमन्त्री युवराज खतिवडाले आर्थिक वर्ष २०७६७७ को बजेटमा वृद्धभत्ता १ हजार बढाएर ३ हजार पुर्याएका थिए । त्यसपछि सरकारले ज्येष्ठ नागरिकको मासिक भत्ता बढाएर मासिक ४ हजार रुपैयाँ पुर्याएको थियो । वृद्ध भत्ता पाउने उमेरको अवधि २ वर्ष लम्ब्याउँदा राज्यलाई करिब १० अर्ब रुपैयाँ बराबरको स्रोत जोहो हुने भएको छ । सामाजिक सुरक्षालई अलि व्यवस्थित गर्न उमेरहद ६८ बाट ७० पुर्याएको हो । स्रोत व्यवस्थापनदेखि अन्य चापहरूलाई व्यवस्थित गर्न उमेर हदको सीमा बढाइयो । स्रोतको चापलाई केही कम गर्नदेखि यसलाई दिगो, भरपर्दो र व्यवस्थित बनाउने उद्देश्यले पनि उमेरहद बढाइएको छ । श्यामप्रसाद भण्डारी  प्रवक्ता, अर्थ मन्त्रालय साउन १ गतेदेखि ७० वर्ष पुगेका व्यक्तिले मात्रै भत्ता पाउनेछन् । ६८ वर्षकाले वृद्ध भत्ता पाएको भए एकै वर्षमा थप १० अर्ब बढी जान्थ्यो । अब थोरै हिस्सामा बचेको पैसाले सरकारले अन्य क्षेत्रमा खर्च गर्न पाउँछ । यसले झन् बढी पुँजी निर्माणमा सहयोग पुर्याउँछ । सरकारले त्यो पैसा बचाए बापत पूर्वाधारमा, युवाहरूलाई तालिममा लगानी गर्यो भने लामो समयसम्म अर्थतन्त्रमा प्रतिफल आउँछ । गुणस्तर, दक्ष जनशक्ति विकासमा लगानी दिने हो भने भत्ता दिनुभन्दा जनशक्ति विकास गर्नु मुलुकको लागि फाइदा हो । रामेश्वर खनाल, संयोजक, उच्चस्तरीय आर्थिक सुधार सुझाव आयोग तथा पूर्वअर्थ सचिव नेपालीको औसत आयु पनि बढेको र संख्या अधिक भएकाले वित्तीय क्षेत्र फराकिलो बनाउन उमेर बढाएर केही रकम बच्ने भए पनि औसत माग नै घटेको बेलामा जनताको हातमा जाने पैसा यसरी घटाई हाल्न हुँदैनथ्यो । तर, वित्तीय स्पेस कम भएको र अन्य सामाजिक दायित्व अधिक भएकाले वृद्ध भत्ताको २ वर्ष अवधि बढाइहाल्नु औसत आयु वृद्धिको हिसावले ठीकै हो । यसबाट धेरै ठूलो बचत हुने होइन र आर्थिक वृद्धिमा त्यस्तो राम्रो सहायता गर्छ भन्ने छैन । बरु अब सरकारले वैकल्पिक व्यवस्था गरेर सामाजिक सुरक्षामा धेरै शीर्षकमा भत्ता बाँड्नुभन्दा सबैलाई एकद्वार प्रणालीबाट सेवासुविधा दिनु उपयुक्त हुन्छ । एकद्वार प्रणाली भनेर अब सरकारले शिक्षा र स्वास्थ्य सेवा निःशुल्क गरेमा सामाजिक सुरक्षाको उपादेयता हुन्छ । डारमेश पौडेल, अर्थविद्"
