शीर्षक,विवरण
निराशा र रिसको पोको बोकेका नेपाली युवा,"पछिल्लो समय नेपालका युवाहरूको मनस्थिति जति बुझ्ने कोसिस गरिन्छ त्यति नै झन् गिजोलिन्छ। कहिलेकाहीँ त लाग्छ, रिसै रिसले देशै डुब्ने हो कि? जता हेर्यो, रिसको धुवाँ मात्र। देश अलि राम्रै दिशामा गए, फेरी कसको स्वार्थ! देशमा केही बिग्रियो, के नै हुने हो र? नेताले दुई शब्द राम्रो भन्यो, यो त गफाडीको मास्टर न पर्यो। नराम्रो भन्यो, कठै हामीले कस्तो नेता पायौं। दुखेसो पोख्न खोज्यो, गुनासो गर्छस्। खुसी बाँड्न खोज्यो, कसैले नगरेको राम्रो काम गरिछस्। प्रायः सञ्जालमा देखिने यस्ता शब्द र शैलीहरू आखिर यत्रो नकारात्मकता? किन र कसका लागि? हाम्रो समाजमा अहिलेको युवा पुस्ता एउटा विचित्रको मनोवैज्ञानिक बन्दी बनेर बसेको छ। आशावाद र निराशावादको बीचमा हामीहरू अल्मलिएका छौं। न पूरै आशा, न पूरै निराशा। रिस, थकान, निराशा सबै मिसिएको। यो रिस फेसबुक, टिकटक वा सामाजिक सञ्जालहरूको गालीमात्र होइन, गहिरो छ। यो त सपनाहरूलाई पटकपटक डुब्न बाध्य बनाउने, अवसरहरू झ्यालबाट हुँदै भाग्ने, अनि आफूलाई बारम्बार धोका दिने देशका राजनीति दल, नेताहरू र अवस्थाको उपज हो। देशमा राजनीतिक स्थिरताको टुंगो छैन। सरकार बनायो, बिगार्यो, नेताहरूको कुर्सीकुर्सी खेल पछिल्लो २०२५ वर्ष यही देखिँदै भोगिँदै आइएको छ। युवा बेरोजगार, पढाइले देशमा आफ्नो भविष्यको भर छैन। देशमा रोजगार र ब्यापार ब्यवसायको ग्यारेन्टी छैन। महँगी, भ्रष्टाचार, घुसखोरी त नेपाली जीवनको अनिवार्य हिस्सा भइसकेको छ। एकातिर सरकारले युवाहरूलाई स्वदेश फर्काउने निनहरूको सपना कागजमा बेच्दैछ, अर्कातिर युवा आफ्नो पढाइ सकिना साथ देशमा काम छैन अब कुन देश जाने भन्ने तनाबले रात दिन भौँतारिएर बिताएका भेटिन्छन्। कस्तो बिडम्बना! न सरकार युवा रोक्न सक्छ, न विदेशिएका युवा देश फर्कन मन भएर पनि निर्णय गर्न सक्छन्। विदेशिने लहर त अब संस्कारजस्तै भइसक्यो। देशमा अवसर छैन, नीति छैन, विदेश गएर श्रम बेच्नुपर्ने अवस्था बढ्दो क्रममा छ। खाडी देशहरूमा ४० डिग्रीको तातोमा काम, विदेशीका घरहरुमा काम, वृद्धाहरूको हेरचाह। हप्तामा ५०६० घण्टा काम, आफ्नो घर परिवार छाडेर। अनि फर्कन चाह्यो देशको अवस्थाले पन्छ्याउँछ। कहिले त लाग्छ, देशमा फर्कनु भनेको निक्कै ठूलो आपराधिक दुस्साहस नै गर्नु पो हो कि भनेर। सामाजिक सञ्जालहरू त झन् अर्को स्तरको रिस पोख्ने अखडा बनेको छ। फेसबुक, टिकटक आदि हेर्दा गाली र निराशाको वर्षा। कोही अलिकति खुसी वा आशा देखाउन खोज्यो भने, पेड पोस्ट, चाकडी बाज, फलानो पार्टी वा नेताको मान्छे, फलानाको झोले भन्ने गाली र आरोप। हामी कसैको खुसी देख्न नै सक्दैनौं। मानौं खुसी हुनु, अरूलाई प्रेरित गर्नु, आशा देखाउनु एउटा ठूलो अपराध हो। आखिर यस्तो मानसिकता कहिलेसम्म हामीमा? यी सबै कुराहरू मूल जरो भनेको लगातार पिँधमा च्यापिएको देशको राजनीति, शिक्षाको अवमूल्यन, अवसरको कृत्रिम खडेरी, अनि प्रणालीले सिर्जना गरेको निराशा। युवा सीप सिकेर देशमै केही गर्न चाहन्छ, तर अवसर छैन। विदेशमा सीप लिएर फर्कन खोज्छ, नीति छैन। देश बनाउन सपना देख्छ तर संघर्षको वातावरण देख्दैन। अनि, फेरि रिसको अर्को छाल आउँछ। उस्तै सञ्जालभरी फलानो ढिस्कानो आदि इत्यादि। के अब रिसमात्रै पोखेर केही हुन्छ? नेपाली समाजमा एक किसिमको रिसको एडीक्सन नै देखिन्छ। गाली गरेर, फेसबुकमा स्टाटस लेखेर, टिकटकमा अनेक गर्दै आखिर के पाइन्छ। हाम्रो ऊर्जा, समय सबै यत्तिकै खेर गइरहेको छ। अब यो रिस र निरासलाई रचनात्मक क्रोधमा बदल्नुपर्छ। स्वरोजगार, उद्यमशीलता यी शब्दहरू अब नीति र किताबका पानामा मात्र होइन, व्यवहारमा उतारौं। युवाहरूलाई सीप सिक्ने, आफ्नो व्यवसाय खोल्ने वातावरण बनाऔं। सरकारले मात्र होइन, समाज र परिवारले पनि उत्तिकै प्रोत्साहन गर्नुपर्छ। राजनीतिमा सकारात्मक युवा हस्तक्षेप गरौं। प्रश्न गरौं, जवाफ खोजौं, तर गालीमा मात्रै सीमित नरहौं। राम्रो काम गर्नेहरूलाई साहस र हौसला दिऔं, गलत काम गर्नेहरूलाई औँला उठाउ, जवाफदेहिता बनाउन बाध्य बनाऔं। विदेशबाट फर्केर देशमै कोही काम गर्छु भन्ने युवालाई देश र समाजले उनीहरूको अनुभवलाई कदर गर्दै उनीहरूका लागि प्रस्ट नीति बनाऔं। उनीहरूले देशमा पनि केही गर्न सक्छन् भन्ने विश्वास दिलाऔं। सामाजिक सञ्जाललाई रिसको अखडा होइन, समाधान बाँड्ने थलो बनाऔं। अरूको खुसी देख्न सक्ने, अरूको दुःख बुझ्न सक्ने संस्कारको विकास गरौँ। रिसाउनुको कारण छ। देशप्रतिको माया छ, सपना छ, राजनीति अस्तित्वको लडाइँ छ। अब सधैं रिसाएर के फाइदा? सानोतिनो काम, सानो सोच, सानो सकारात्मकता र गलतलाई गलत भन्न सक्नु नै देश बदल्न सक्ने मूल साँचो हुन सक्छ। जुन दिन हरेक युवा गाली गर्नुको सट्टा आज एउटा मैले सानो राम्रो काम गरे भनेर गर्व गर्छ। त्यही दिनबाट देश बदल्न र बन्न सुरू हुन्छ। रिसलाई इन्धन बनाऔं आफैं जलेर खरानी नबनौं। हालः तेल अविव, इजरायल"
नेपालमा पेट्रोलियम अन्वेषण र विकास,"मध्यपश्चिममा पर्ने दैलेख जिल्लाको पादुका, नाभिस्थान तथा श्रीस्थानमा प्राचीनकालदेखि तेल तथा प्राकृतिक ग्यासको संकेत पाइएको कुरा सर्र्र्वविदितै छ । यसका साथै उत्तरी भेगको मुक्तिनाथ क्षेत्रमा पनि निरन्तर रूपले ग्यास निस्केर ग्यास प्रज्वलित भईरहेको छ । मुलुकमा देखा परेका यस्ता पेट्रोलयम स्रोतबारे बेलाबखतमा सर्वसाधारण, बुद्धिजीवी, पत्रकार तथा सरकारी निकायहरूबीच चर्चा, परिचर्चा हुने गरेको पनि छ । अरू देशको दाँजोमा नेपाल एउटा सानो राष्ट्र भएकोले पेट्रोलियम पदार्थको खपत पनि तुलनात्मक रूपमा न्यून छ । तर देशले आर्जन गर्ने विदेशी मुद्राको एक ठूलो भाग पेट्रोलियम पदार्थको आपूर्र्तिमा खर्च हुने गरेको छ । खर्च तथा खपतलाई गहिरिएर हेर्दा नेपालमा एउटा सानो तेलको भण्डार मात्र पाउन सकेमा देशको आर्थिक स्थितिमा निकै ठूलो परिवर्तन आउन सक्नेछ । तसर्थ अन्य ऊर्जाको क्षेत्रमा झै नेपालमा पेट्रोलियम अन्वेषण तथा प्रबर्द्धनको क्षेत्रलाई पनि प्राथमिकता दिन आवश्यक देखिन्छ । खनिज तेल तथा प्राकृतिक ग्यासको अन्वेषण र विकास कार्य हाम्रो जस्तो भूपरिवेष्ठित पहाडी देशको निमित आर्थिक तथा प्राविधिक दृष्टिकोणले ज्यादै खर्चालु र जोखिमपूर्ण कार्य हो । यो कार्य देशमा उपलब्ध सीमित स्रोत र साधनबाट मात्र सम्भव हुन सक्दैन । यस कार्र्यमा दक्ष जनशक्ति, अत्याधुनिक प्रविधिका साथै ठूलो धनराशि आवश्यक पर्ने हुन्छ । त्यसमाथि पनि अन्वेषण क्रममा भौगर्भिक, भूभौतिक, भूरासायनिक आदि विभिन्न चरणको अध्ययनपश्चात् गरिने ड्रिलिङ कार्यबाट पनि तेल तथा प्राकृतिक ग्यासको पर्याप्त भण्डार पाइने निश्चितता नहुने भएकाले लगानीकर्र्ताको सम्पूर्ण लगानी खेर जान सक्छ । पेट्रोलियम अन्वेषण कार्यलाई चरणबद्ध तरिकाले सम्पन्न गर्न लामो समय लाग्ने हुँदा संयम र धैर्य धारण गरी अन्वेषण कार्य गर्ने गरिन्छ । नेपालको मुक्तिनाथ क्षेत्रमा प्राकृतिक ग्यास भएता पनि भौगर्भिक तथा भौगोलिक बनोटको विकटता र यातायातको दृष्टकोणले पनि अति दुर्गम भएको कारण उक्त क्षेत्रमा पेट्रोलियम अन्वेषण कार्यलाई प्राथमिकता दिइएको छैन । दैलेख जिल्लाको श्रीस्थान, पादुका र नाभिस्थानबाट निस्केको तेल तथा ग्यासको भूरासायनिक विश्लेषणवाट नेपालमा तेल तथा प्राकृतिक ग्यासको भण्डार भएको संकेत देखा परेको हो । उक्त क्षेत्रहरूको भौगर्भिक र भूरासायनिक अध्ययनहरूको आधारमा पेट्रोलियम पदार्थको स्रोत नेपालको दक्षिणी समतल मैदान (तराई) र चुरे पहाडको भूसतहमूनि भएको पालेओजिन बेड्स हुन सक्ने अनुमान भूगर्भविद्हरूले गरेका छन् । तसर्थ नेपाल अधिराज्यको सम्पूर्ण तराई तथा चुरेशृंखला पेट्रोलियम अन्वेषणका लागि अति महत्वपूर्ण क्षेत्र मानिएको छ । यसै अध्ययन र विश्लेषणको आधार र विश्वासमा खानी तथा भूगर्भ विभागले नेपालमा पेट्रोलियम अन्वेषण कार्यको प्रारम्भ गरेको हो । विभागले नेपालमा पेट्रोलियम अन्वेषण कार्यलाई प्राथमिकताका साथ सञ्चालन गर्दै जाने उद्देश्यले २०३९ जेठ महिनामा पेट्रोलियम अन्वेषण परियोजनाको स्थपना गरेको हो । खानी तथा भूगर्भ विभागअन्तर्गत रहेको परियोजनाले विगत दुई दशकदेखि अन्तर्राष्ट्रिय वित्तीय संस्था, विश्व बैंकको प्राविधिक ऋण सहयोग मित्रराष्ट्र क्यानडा र फान्स सरकारको प्राविधिक सहयोग समेतबाट नेपाल अधिराज्यको चुरेशृंखला र तराईको सम्पूर्ण भूभागमा भौगर्भिक, भूभौैैतिक तथ भूरासायनिकसम्बन्धी प्रारम्भिक कार्र्यहरू सम्पन्न गरी पेट्रोलियम अन्वेषण तथा प्रबर्द्धनका लागि आधारभूत तथ्यांक संकलन गरेको छ । संकलित भौगर्भिक तथा भूभौतिक तथा भूरासायनिक डाटाहरूको आधारमा परियोजनाले बेला बखतमा गरिरहने प्रबर्द्धन कार्यको माध्यमबाट विदेशी तेल कम्पनीहरूलाई यस क्षेत्रका पेट्रोलियम कार्यमा सहभागी गराउने प्रयास भइरहेको छ । मुलुकको पेट्रोलियम ऐन तथा नियमावलीहरूले अन्तर्राष्ट्रिय लगानीकर्ताहरूलाई पेट्रोलियम अन्वेषण कार्य गर्दा लगानी सुरक्षाको प्रत्याभूतिको व्यवस्था गरेको छ ।  नापित पेट्रोलियम अन्वेषण परियोजना का प्रमुख हुन्।"
गणतन्त्रको सुदृढीकरणका कदम,"विकास निर्माणका कार्यलाई साझा एजेन्डा बनाउने संस्कृतिको विकास गरेमात्र देशले मुहार फेर्नेछ। हजारौं नेपालीको त्याग र बलिदानबाट मुलुकमा संघीय लोकतान्त्रिक गणतन्त्रात्मक शासन व्यवस्था स्थापना भएको छ। जनतालाई परिवर्तनको अनुभूतिसहित उनीहरूको जीवनमा सुधार गरेर नै सुखी नेपाली र समृद्ध नेपाल निर्माणको अभियानसँगै मुलुक अगाडि बढ्न सक्दा मात्र लोकतन्त्र सुदृढ र सबल हुन्छ। लोकतन्त्रको सुदृढीकरण र यसको भविष्य राजनीतिक दलहरूको स्वस्थ्य विकास र लोकतान्त्रिक तवरले सञ्चालनमा नै निर्भर रहेको हुन्छ। सरकार एवं राजनीतिक दलहरू जति लोकतान्त्रिक, खुल्ला एवं पारदर्शी तवरले सञ्चालन हुन्छन्, त्यति नै मुलुकमा लोकतन्त्र फस्टाएर जान्छ। ऐन कानुन निर्माणमा भूमिका : संघीयतालाई व्यवस्थापन गर्ने क्रममा राजनीतिक, वित्तीय एवं प्रशासनिक व्यवस्थापनका लागि ऐन, कानुन, नियमहरूको धमाधम तर्जुमा भई लागू भएका छन्। तर अझै पनि संघीय लोकतान्त्रिक गणतन्त्रात्मक शासन व्यवस्था अनुरूपका कानुनहरूको निर्माण र संशोधनका साथै संविधानले व्यवस्था गरे। सोही अनुरूप संघ, प्रदेश र स्थानीय तहका सरकारहरूको साझा अधिकारलाई कानुनमार्फत प्रयोग गर्न बाँकी छ। यी महत्त्वपूर्ण कार्य सम्पादन गर्न सरकार तथा सत्तारूढ राजनीतिक दल र अन्य प्रतिपक्षी दलहरूको महत्त्वपूर्ण भूमिका रहेको छ। संविधानको भावना र प्रावधान अनुरूपका कानुनको निर्माण र संस्थाहरूको निर्माणबाट मात्र गणतन्त्रको जरालाई आधारभूत तहसम्म फैलाउन मद्दत पुग्छ। अत : यस सन्दर्भमा सरकार र सबै राजनीतिक दलहरूले शीघ्रातिशीघ्र ऐन कानुन निर्माणका लागि ध्यान दिन जरुरी छ। जनसरोकारका मुद्दा : यतिखेर सरकार र राजनीतिक दलहरूको भूमिका जनसरोकारका मुद्दा केन्द्रित हुन जरुरी छ। जनताले भोगिरहेको गरिबी, बेरोजगारी, अशिक्षा, महँगी, अभावलाई कसरी न्यून गर्ने भन्ने विषयमा सरकार र राजनीतिक दलहरूबीच संवाद सम्मेलन हुन जरुरी छ। यस्तै समाजमा विद्यमान कुरीति, संस्कार, अन्धविश्वास र अशिक्षा हटाउन राजनीतिक दलहरूले कार्यकर्ता परिचालन गरेर जनतालाई सचेत र जागृत तुल्याउने कामको थालनी गर्न जरुरी छ। संघीयता र संविधानका बारेमा जनतालाई जागृत तुल्याउँदै परिवर्तनको अनुभूति हुनेगरी सरकारमार्फत राहतका कार्यक्रम गर्न सरकारको ध्यानाकर्षण गराउने कार्य गर्न आवश्यक छ। जनतालाई विकास र राहतका कार्यक्रममार्फत परिवर्तनको अनुभूति प्रदान गर्न सकियो भने मात्र लोकतन्त्र फस्टाएर जान्छ र यसले नै गणतन्त्रको सुदृढीकरण गर्न मद्दत पुर्याउँछ। राष्ट्रियको संरक्षण र संवर्द्धन : नेपालको स्वतन्त्रता, सार्वभौमसत्ता, भौगोलिक अखण्डता राष्ट्रियता, स्वाधीनता, स्वाभिमान, नेपालीको हकहितको रक्षा, सिमानाको सुरक्षा, कायम गर्ने कार्यले मात्र राष्ट्रिय हितको प्रवद्र्धन भई राष्ट्रियताको संरक्षण र संवर्धन गर्न सकिन्छ। विगतमा भएको असमान सन्धिसम्झौता, सीमा अतिक्रमण र विगतमा जथाभावी रूपमा वितरण गरिएको नागरिकता प्रमाणपत्रका कारण ४० लाखभन्दा बढी गैरनेपालीले नागरिकता प्राप्त गरेको स्थिति छ। यस्तै मुलुकमा गणतन्त्र घोषणा भएपछि सरकारका काम कारबाही श्री ५ को सरकारको सट्टामा नेपाल सरकारको नामबाट हुँदै आएका छन्। तर अहिले पनि विगतको श्री ५ को सरकारको नाम र पुरानै छाप प्रयोग गरी किर्ते दस्तखत गरी नागरिकता बिक्री वितरण भइरहेको विषय सार्वजनिक भएको छ, यो गम्भीर विषय हो। अत : नेपालको हित अनुरूप सन्धि सम्झौता गर्न, वास्तविक नेपालीले नागरिकता पाउने र गैरनेपालीले प्राप्त गरेका नेपालको नागरिकता बदर गर्ने गरी छानबिन गर्न, गैरनेपालीहरूबाट भइरहेको जनसंख्या अतिक्रमणलाई नियन्त्रण गर्न कठोर खालको नागरिकता वितरण नीति अवलम्बन गर्न र तदनुरूप कानुनमा सुधार गर्न ध्यान दिनुपर्छ। यसैगरी, राष्ट्रिय एकता, सामाजिक सद्भावलाई बलियो बनाउन राजनीतिक दलहरूले जनस्तरसम्म पुगेर सचेतना अभियान पनि सँगसँगै सञ्चालन गर्न जरुरी छ। लोकतान्त्रिक तबरले सञ्चालन : समाज, राष्ट्र र राज्य व्यवस्थालाई लोकतन्त्रीकरण नगरी गणतन्त्रको सुदृढीकरण हुन सक्दैन। राजनीतिक दलहरू जति लोकतान्त्रिक र पारदर्शी ढंगले सञ्चालन हुन्छन्, त्यति नै यसको प्रभाव समाज, राष्ट्र र राज्य व्यवस्थामा पर्छ। खासगरी राजनीतिक दलभित्र हुने निर्णय प्रक्रियाले दलको लोकतान्त्रिक चरित्रको उजागर गरिरहेको हुन्छ। दलभित्र सीमित व्यक्तिले मात्र निर्णय गर्ने प्रकृया बढ्न थाले दलभित्र निरंकुशता र स्वेच्छाचारिता बढेर जान्छ, यसको विपरीत दलभित्र कमिटीका सबै सदस्यको सहभागिता आपसी छलफलबाट निर्णय गर्ने परिपाटीको विकास भएमा मात्र त्यस्तो दल लोकतान्त्रिक तवरले सञ्चालन हुन्छ। लोकतान्त्रिक दलले मात्र लोकतन्त्रलाई सुदृढीकरण गर्न मद्दत पुर्याउँछ। नेतृत्व छनोट : दलभित्र नेतृत्व छनोटमा सदस्यहरूले विवेक प्रयोग गर्न पाउने परिपाटी हुन जरुरी छ। नेतृत्वले माथिबाट तोकेर बनाइएको नेतृत्वले आम सदस्यहरूको भावनालाई भन्दा माथिको नेतृत्वप्रति अनुग्रहित बन्ने हुन्छ। यस्तो परिपाटीले नेतृत्वलाई दलभित्र सदस्य, समर्थक र सर्वसाधारण जनताबाट अलग्याउन थाल्छ। सदस्य र समाजसँग नजोडिएको नेतृत्वले लोकतान्त्रिक मूल्य मान्यतालाई स्थापित गर्न कुशल ढंगले नेतृत्व प्रदान गर्न सक्दैन। अत : राजनीतिक दलहरू भित्र प्रथमत : कार्य सम्पादनमा आधारित कार्यशैलीको अवलम्बन गर्न जरुरी छ। दलभित्र सही विचार र दृष्टिकोण दिन सक्ने र उत्कृष्ट कार्य सम्पादन गर्ने व्यक्तिहरूलाई नेतृत्वमा छनोट गर्ने परिपाटीको विकास हुन सक्यो भने त्यस्तो सक्षम र योग्य नेतृत्वले लोकतन्त्रका मूल्य र मान्यतालाई दलभित्र स्थापित गर्छ। जसको प्रभाव समाजमा पनि पर्छ। सुशासन र आर्थिक पारदर्शिता : दलहरूको आर्थिक व्यवस्थापनमा पारदर्शिता हुन आवश्यक छ। विचार मिल्नेहरूबाट राजनीतिक दल खोल्ने तर दल सञ्चालन, व्यापारी व्यवसायीहरूवाट चन्दा लिने, अनि चन्दा प्राप्त गरेको रकमको पनि पारदर्शी तवरले लेखा नराख्ने र त्यसको खुलासा नगर्ने हो भने दलभित्र आर्थिक अनुशासन हीनता र भ्रष्टाचार बढ्दै जान्छ। नेपालमा भ्रष्टाचार बढ्दै जानुमा राजनीतिक दलहरूले व्यापारी व्यवसायीहरूबाट चन्दा लिएर त्यसको पारदर्शिता कायम गर्न नसक्नु नै मुख्य कारण हो। भ्रष्टाचारका कारण लोकतान्त्रिक शासन व्यवस्थाप्रति नै अनास्था बढ्न सक्ने तथ्यलाई दलहरूले गम्भीरतापूर्वक ध्यान दिन जरुरी छ। राजनीतिक दललाई आर्थिक हिसाबले स्वच्छ, अनुशासित र पारदर्शी बनाउन प्रथमत : दलका सबै नेता, कार्यकर्ता जो आर्थिक क्रियाकलापमा संलग्न हुन्छन्। उनीहरूले राज्यलाई कर तिरे नतिरेका दलभित्र यकिन हुनुपर्छ। सरकार र राजनीतिक दलबीच राष्ट्रिय एकताको विषय र विकास निर्माणका विषयमा साझा सहमति र साझा दृष्टिकोण कायम हुनुपर्छ। अनिमात्र लोकतन्त्रलाई सुदृढ र सबल बनाउन मद्दत पुग्ने विश्वास लिन सकिन्छ। तिनको सम्पत्तिको छानबिन गर्ने, कर नतिरेका सदस्यलाई दलभित्रै उम्मेदवार हुन अयोग्य बनाउने, दल सञ्चालन गर्न आवश्यक पर्ने रकम सदस्यहरूबाट सदस्यता शुल्क र लेबी रकम संकलन गरी सञ्चालन गर्ने, आर्थिक हरहिसाब व्यवस्थित राखी र जनसमक्ष पनि सार्वजनिक गरी पारदर्शिता कायम गर्न जरुरी छ। यसरी दलभित्र आर्थिक अनुशासन र पारदर्शिता कायम हुन सकेमात्र राज्य सञ्चालनमा स्वच्छता र आर्थिक अनुशासन कायम लोकतान्त्रिक व्यवस्था सुदृढ र सबल भएर जाने देखिन्छ। दलहरूभित्र पनि नेतृत्वको जीवनशैलीलाई सादगी बनाउने र मितव्ययिताका साथ दल सञ्चालन गर्ने नीति अवलम्बन गर्नुपर्छ। राय सञ्चालनमा पनि अनावश्यक तडकभडक ढंगले हुने खर्चमा पनि नियन्त्रण पर्छ। मन्त्रीलगायत राजनीतिक नेतृत्वले प्राप्त गर्ने आर्थिक सुविधामा आधा कटौती गरेर राष्ट्रव्यापी सन्देश प्रवाह गर्न सक्दा जनतामा नयाँ खालको उत्साहको सञ्चार हुन्छ। यसले लोकतन्त्रलाई सुदृढ र लोकप्रिय बनाउन मद्दत पुर्याउँछ। सत्तारूढ दल र सरकारबीचको सम्बन्ध : लोकतन्त्रमा राज्य सञ्चालनको मियो भनेकै सत्तारूढ दल हो। सत्तारूढ दल र सरकारबीच जीवन्त सम्बन्ध हुनुपर्छ। सरकारले गरेका हरेक काम कारबाहीको सत्तारूढ दलले अपनत्व लिनुपर्छ। तर यसका लागि सत्तारूढ दलभित्र सरकारले अवलम्बन गर्ने नीति, कार्यक्रमका बारेमा छलफल हुन सकेन र सरकारले आफूखुसी नीति कार्यक्रम सञ्चालन गर्न थालेमा दल र सरकारबीचमा भ्याकुम उत्पन्न हुन्छ। सरकारले राजकीय निकायमा गर्ने नियुक्ति पनि, योग्य र लोकतान्त्रिक मूल्य, मान्यता र परिवर्तनप्रति प्रतिबद्ध भएका व्यक्तिको छनोट र नियुक्तिले मात्र लोकतान्त्रिक शासन व्यवस्थालाई शुद्ध र सबल बनाउन भूमिका निर्वाह गर्न सक्छन्। अत : माथिदेखि तलसम्मका सरकारहरूले जवाफदेही भएर नीति कार्यक्रमको तर्जुमा गर्ने र कार्यान्वयन गर्ने परिपाटीको विकास गर्न सक्दामात्र लोकतान्त्रिक शासन व्यवस्था सबल र सुदृढ हुन्छ। राहतमूलक कार्यक्रम र रोजगारी विस्तार : कृषि, खाद्य, दुग्ध, ओैषधिजन्यजस्ता जनउपयोगी सार्वजनिक संस्थानहरूलाई संघीयताको मर्म अनुरूप तीनवटै तहका सरकारको स्वामित्व रहने गरी पुनर्संंरचना गरेर ७ सय ५३ वटै पालिकामा सेवा विस्तार गरेर किसानलाई उद्यम र उत्पादनमा उत्प्रेरित गर्न बिउबिजन, मल, प्रविधि, प्राविधिक सेवा, मूल्य र बजारको हरेक पालिका र वडा तहमा सहकारीमूलक संस्था खडा गरी सुनिश्चितता गर्नुपर्छ। न्यून आय, गरिबी र बेरोजगारीमा रहेका जनतालाई रासन कार्डको सुनिश्चितता तथा ज्येष्ठ नागरिक, असहायका लागि नि : शुल्क स्वास्थ्य उपचार र यातायात सेवाको सुनिश्चितता गरेर तथा दैनिक उपभोग्य वस्तुको रासन कार्ड उपलब्ध गराएर हालको सामाजिक सुरक्षा सुविधाको रकमलाई उत्पादनमूलक क्षेत्रमा लगानी विस्तार गर्नुपर्छ। यस्तै प्रगतिशील कर प्रणालीसहित कर आधार विस्तार गरौं, कर छुट दिएर राजस्वमारा नीति खारेज गर्ने र बैंकबाहेक अन्य संस्थाबाट निक्षेप संकलन गर्ने र कर्जा कारोबार गर्ने परिपाटीको अन्त्य गर्नुपर्छ। देशव्यापी रूपमा व्यापक रूपमा रोजगारी सिर्जना गर्न १० खर्बको राष्ट्रिय उत्पादन तथा रोजगारी वृद्धि कोष खडा गरी गरिब, बेरोजगार श्रम शक्तिलाई हरेक पालिका स्तरमा तालिम सीप, पुँजी, प्रविधि र बजारको सुनिश्चितता गराएर १० लाखसम्मलाई स्वरोजगार र उद्यमी बनाउने सुनिश्चित कार्यक्रम लागू गर्नुपर्छ। राष्ट्रिय एकता र विकास निर्माणमा सहमतीय संस्कृतिको निर्माण : राष्ट्रिय एकता र विकास निर्माणमा राजनीतिक दलहरू सत्तापक्ष र प्रतिपक्षमा विभाजित हुनुहुन्न। राष्ट्रिय एकता, राष्ट्रिय सुरक्षा र विकास निर्माणका कार्यमा आपसी छलफल, एकता र सहमति कायम गरेर भूमिका निर्वाह गर्नुपर्छ। राष्ट्रियता, राष्ट्रिय एकता, सार्वभौमिकता, भौगोलिक अखण्डता र राष्ट्रिय सुरक्षाका विषयमा उत्पन्न चुनौतीलाई दलहरूले सामूहिक तवरले एकीकृत दृष्टिकोणका साथ सामना गर्ने दृष्टिकोण बनाउन जरुरी छ। स्थानीय तहका विकास निर्माणदेखि राष्ट्रिय गौरवका आयोजना सञ्चालनमा योजना तर्जुमादेखि नै दलीय सहमति कायम गर्न जरुरी छ। स्थानीय स्तरमा सबै राजनीतिक दलहरूको सहभागिता र सहमतिमा योजना तर्जुमा गर्ने परिपाटीको थालनीले विकास निर्माणका कार्य सुचारु रूपले सञ्चालन हुन थाल्छन् र जनताले छिटै नै विकासको प्रतिफल प्राप्त गर्छन्। तसर्थ सत्तापक्षले विकासका सबालमा प्रतिपक्षी दललाई बेवास्ता गर्ने र प्रतिपक्षले सरकारका हरेक कामको विरोध गरेर विकासका एजेन्डामा बखेडा खडा गरेर होइन, सरकारले अगाडि सारेका विकासका योजनामा आपसी छलफल गरी सहमति कायम गर्नुपर्छ। विकास निर्माणका कार्यलाई साझा एजेन्डा बनाउने संस्कृतिको विकास गर्न जरुरी हुन्छ। अन्त्यमा, लोकतान्त्रिक गणतन्त्रको सुदृढीकरण र स्थायित्वका लागि सरकार र राजनीतिक दलहरूले निर्वाह गर्ने भूमिका र उनीहरूको आन्तरिक सञ्चालन विधि पद्धतिमा निर्भर रहेको हुन्छ। अत : राजनीतिक दललाई लोकतान्त्रिक तवरले सञ्चालन गर्ने विधि पद्धतिको विकास गर्दै कार्य सम्पादनमा आधारित कार्यशैलीको अवलम्बन र त्यसका आधारमा नेतृत्व छनौट गर्ने विधि पद्धतिको विकास, दलभित्र आर्थिक अनुशासन, पारदर्शिता र मितव्ययिताको अवलम्बन गर्न सक्दा यसले सिंगो राष्ट्र, समाज र राज्य सञ्चालनमा प्रभाव पर्छ। सरकार र राजनीतिक दलबीच राष्ट्रिय एकताको विषय र विकास निर्माणका विषयमा साझा सहमति र साझा दृष्टिकोण कायम हुनुपर्छ। अनिमात्र लोकतन्त्रलाई सुदृढ र सबल बनाउन मद्दत पुग्ने विश्वास लिन सकिन्छ। खनाल, नेकपा एकीकृत समाजवादीका पोलिटब्युरो सदस्य हुन्।"
डिजिटल युगमा योग,"आजको युग डिजिटल युग। सूचनाप्रविधिमा आएको क्रान्तिले विश्वलाई गाउँको रूपमा (ग्लोबल भिलेज) परिणत गरिदिएको छ। समयले जन्माएको आधुनिकता भित्र हरेक मानिसले आफूलाई व्यस्त बनाइरहेका छन्। सबैलाई हतार छ। सबैलाई समय अभाव छ। थोरै समयमा गर्नुपर्ने धेरै कामभित्रका बाध्यतामा छन् मानिस। त्यसैले सायद हिजोआज मानिस शारीरिक क्रियाकलापभन्दा बढी मानसिक क्रियाकलामा रुमलिएका छन्। जो मानिस शारीरिक क्रियाकलापमा कमजोर हुन्छ, उसैलाई रोगले आक्रमण गर्न थाल्छ किनकि ऊ मानसिक हिसाबमा हरसमय बढी दबाबमा रहन्छ। मानिसलाई व्यस्तताले यति गाँजेको छ कि उसले आफ्नै स्वास्थ्यलाई समेत समय दिन सकेको छैन। शारीरिक रूपमा अस्वस्थ्य मानिस मानसिक रूपमा कमजोर हुन थाल्छ किनकि उसलाई रोगहरूले चौतर्फी आक्रमण गर्न थाल्छन्। त्यसपछि सामाजिक र आध्यात्मिक रूपमा पनि ऊ कमजोर हुँदै जान्छ। घरमा चाहिने सामान्य सरसामानदेखि व्यापार व्यवसाय र उद्योगधन्दामा चाहिने सामग्रीसमेत अनलाइनबाटै खरिदबिक्री हुने हुँदा मानिसमा पहिलेको जस्तो गतिशीलता छैन। एकै ठाउँमा बसेर सबै काम सिध्याउने चलनले मानिस कमजोर हुँदैछ। यो जीवनशैली हेर्दा सहज देखिए पनि दीर्घकालीन रूपमा यसले विभिन्न खाले शारीरिक र मानिसक समस्या उत्पन्न गराउन सक्छ। हिजोआज बालबालिका हुन् वा वयस्क, बिहान उठेदेखि बेलुकी नसुतुञ्जेलसम्म मोबाइलमै अत्यधिक समय बिताउँछन्। जसले गर्दा उनीहरूमा शारीरिक, मानसिक र भावनात्मक रूपमा असन्तुलन हुन सक्ने खतरा बढ्छ। यस्ता व्यक्तिहरूमा आँखासम्बन्धी समस्या, आँखामा जलन, धमिलो दृष्टि आदि पनि हुन्छ। लामो समय नजिकबाट मोबाइल हेर्दा आँखाको मांसपेशीमा तनाव उत्पन्न हुन्छ। घाँटी र ढाड दुख्ने समस्याले पनि सताउन सक्छ। लामो समय टाउको झुक्याएर मोबाइल र ल्यापटप हेर्दा घाँटी र ढाडमा असहजता वा स्थायी दुखाइ पैदा हुन्छ। स्क्रिनबाट निस्कने ब्लु लाइटले मेलाटोनिन हार्मोनको उत्पादन घटाउँछ। यसले गर्दा निद्रा नलाग्ने समस्या पनि विस्तारै सुरु हुन्छ। पर्याप्त निन्द्राको अभावमा शरीरको रोग प्रतिरोधात्मक क्षमता कमजोर हुन्छ र विभिन्न रोगले समात्न सक्छ। मोबाइल र ल्यापटप चलाउन समय खर्चंदा शारीरिक गतिविधि कम हुन्छ र यसले मोटोपना, मधुमेह, उच्च रक्तचापजस्ता रोग निम्त्याउँछ। मोबाइल र ल्यापटपमा निरन्तर टाइप गर्दा यसले हात, औंला र कुहिनोमा पनि समस्या उत्पन्न गर्न सक्छ। यी बाहेकका मानसिक असरहरूमा ध्यान केन्द्रित गर्न नसक्नु, मानसिक स्थिरता कमजोर हुनु, चिडचिडाहाट बढ्नु, डिप्रेसन र चिन्ता निम्तिनु आदि पर्छ। यस्तो डिजिटल लतले शरीरमा थुप्रै दीर्घकालीन समस्या र रोगहरू पनि निम्त्याउन सक्छ। त्यसैले यस्ता व्यक्तिहरूका लागि योग अभ्यास अत्यन्त आवश्यक र लाभदाय हुन सक्छ। मोबाइल हेर्ने र कम्प्युटरमा काम गर्नेहरू लामो समय एकै स्थितिमा बस्ने हुनाले शरीर जकडिन्छ। विशेषगरी थकित भएका आँखालाई पाल्मिङ, त्राटक, आँखा घुमाउने अभ्यास गर्दा ठीक हुन्छ। घाँटी र ढाडको दुखाइलाई भुजंगासन, ताडासनलगायतका योगले धेरै फाइदा पुर्याउँछ। योगले समग्र शरीरलाई तन्काउने, लचिलो बनाउने र सन्तुलन कायम राख्न मद्दत गर्छ। ब्लु लाइटका कारण हुने निद्राको गडबडीलाई प्राणायम र ध्यानले फाइदा पुर्याउँछ। यसले मानसिक शान्ति ल्याई गहिरो निद्रा ल्याउँछ। स्क्रिन आदतले ध्यान भंग गर्छ भने योगले विषयवस्तुमा केन्द्रित गराउँछ। मानसिक तनाव र चिन्ताका लागि अनुलोम बिलोम, भ्रामरी, श्वास नियन्त्रणलगायतका योग अभ्यास गर्न सकिन्छ। त्राटक (एक बिन्दुमा ध्यान) अभ्यासले आँखा र ध्यान शक्ति दुवै सुधार गर्छ। सूर्य नमस्कार, बज्रासन, पवनमुक्तासनलगायतका आसनले समग्र रूपमा शरीरको निष्क्रियतालाई हटाई फुर्तिलो र ताजापन ल्याउँछ। नियमित योग अभ्यासले आत्मचिन्तन बढाउँछ। यसले मोबाइल र ल्यापटपमा आफूले कति समय बिताउँदैछु भन्ने बुझेर सचेत रहन सहयोग गर्छ। डिजिटल युगमा यही अनलाइन प्रविधिलाई प्रयोग गर्दै पनि योगअभ्यास गर्न सक्छौं। योगका लागि समय निकालेर धेरै टाढा गइरहनुपर्ने जरुरी छैन। घरमै बसेर म्यासेन्जर, युट्युब, जुम आदि माध्यमबाट योग सिक्न र सिकाउन सकिन्छ। अनलाइन योग आफू अनुकूल समय र स्थानमा गर्न मिल्छ। विश्वको जुनसुकै देशमा बसेर पनि योग गर्न र गराउन सकिने हुँदा प्रविधिलाई प्रयोग गरी योग गर्ने र स्वस्थ्य हुने बाटो समयमै पहिल्याउनु उचित हुन्छ। हाल योग केन्द्रित नै विभिन्न युट्युब च्यानल र टेलिभिजन च्यानलहरू पनि रहेकाले ती मार्फत पनि योगाभ्यास गर्न सकिन्छ। केही वर्षअगाडि विश्वव्यापी महामारीको रूपमा आएको कोभिडका बेलामा पनि अनलाइनमार्फत योग व्यापक रूपमा चलेको थियो। यस्ता विभिन्न सुरक्षा चुनौती हुँदा वा विपद्को समयमा पनि अनलाइनमार्फत योगाभ्यास गर्न सकिन्छ। अनलाइन योग भौतिक उपस्थितिमा गर्नुभन्दा धेरै कम खर्चमा गर्न पाइन्छ। आज विश्वभरि योगको अभ्यास धेरै मूल्य तिरेर सिक्नुपर्ने हुन्छ। त्यही योगको सिकाइ, तालिम आदि अनलाइनबाट गर्दा थोरै खर्चमा गर्न सकिन्छ। केही ठूला व्यापारी, नेता, कलाकार आदि सार्वजनिक रूपले भौतिक उपस्थितिमा योग गर्न जान भ्याउँदैनन्। अरूको अगाडि भिडमा बसेर योग गर्न उनीहरूले अप्ठेरो मान्ने गर्छन्। त्यसैले अनलाइनमार्फत हुने योगमा समाजका धनाढ्य वर्ग, नेता, बुद्धिजीवीदेखि सर्वसाधारण घरको बैठक वा अन्य कोठामा बसेर आरामले योग गर्न सक्ने भएका छन्। अन्तर्राष्ट्रिय योग दिवस प्रत्येक वर्ष जुन २१ तारिखका दिन मनाउने गरिन्छ। यस वर्ष ११औं अन्तर्राष्ट्रिय योग दिवस नेपालसहित विश्वभर यही असार ७ गते मनाइँदैछ। यस वर्षको नारा वन अर्थ, वन हेल्थ फर योगा भन्ने नाराका साथ मनाइँदैछ। सारा पृथ्वीमा योगबाट मात्र स्वस्थ हुन सकिन्छ। स्वास्थ्य र प्रकृति एकआपसमा सम्बन्धित छ। त्यसैले पृथ्वीलाई बचाउनु भनेकै पृथ्वीमा बस्ने मानिस स्वस्थ हुनु हो। यो काम योगले मात्र गर्न सक्छ। यो वर्षको योगको नाराले योगको सार्वभौमिकता र यसको महत्त्वको सिर्जना गर्न सक्ने स्वस्थ समाजको परिकल्पना गरेको छ। यो केवल व्यक्तिगत स्वास्थ्यका लागि मात्र नभई समग्र पृथ्वीवासीको कल्याणको लागि आवश्यक छ। हामीलाई प्रकृति, मानिस र समाजसँग जोड्ने काम योगले नै गर्छ। सन् २०१५ देखि मनाउन सुरु गरिएको अन्तर्राष्ट्रिय योग दिवसले संसारभरि योगको महत्त्व र आवश्यकताको बारेमा सबैलाई महसुस गराएको छ। त्यसैले होला आज विश्वका विभिन्न देशहरूमा नियमित योग तालिम, गोष्ठी, सेमिनार तथा अनुसन्धानका विभिन्न कार्य सञ्चालन हुँदै आएका छन्। अनलाइनमार्फत योग गर्दाका केही चुनौती पनि छन्। प्रत्यक्ष योग शिक्षकको अभावले गर्दा कहिलेकाहीँ दुर्घटना पनि निम्तिन सक्छ। कतिपय सन्दर्भमा योग अभ्यासका क्रममा केही सावधानीहरू अपनाउनुपर्ने हुन्छ। यस्तो अवस्थामा प्रत्यक्ष रूपमा योग शिक्षककै निगरानीमा योग गर्दा दुर्घटना हुनबाट जोगिन्छ। अनलाइनबाट योग गर्दा इन्टरनेट र प्रविधिमा निर्भर रहनुपर्ने हुन्छ। कुनै कारणवश इन्टरनेट भएन वा प्राविधिक हिसाबले चलाउन जानिएन भने अनलाइनमार्फत योग सिक्न सम्भव हुँदैन। घरकै कोठामा बसेर अनलाइनबाट योग सिक्दा सामूहिक उत्साह र ऊर्जामा कमी आउँछ। भौतिक रूपमा योग प्रशिक्षण केन्द्रमै गएर अरू साथीसंगीसँगै योग अभ्यास गर्दा सामूहिक उत्साह र उलर्जा प्राप्त हुन्छ। यसले शरीरमा सकारात्मक विचारहरू उत्पन्न गराउँछ र शरीरलाई स्वस्थ राख्न मद्दत गर्छ। अनलाइनबाट सिक्ने योगमा प्रशिक्षक कति अनुभवी र सक्षम छ भन्ने कुराको निक्र्योल गर्न गाह्रो पर्छ। कहिलेकाहीँ अनुभव नभएका प्रशिक्षकसँग योग सिक्दा नोक्सानी पनि व्यहोर्नुपर्ने हुन सक्छ। यद्यपि यी विभिन्न कुराका बाबजुत पनि समय व्यवस्थापन गरी घरमै भए पनि नियमित योग अभ्यास गर्ने बानी बसाल्न सकियो भने यसले हाम्रो समग्र स्वास्थ्यलाई सुधार्न सहयोग गर्छ। योगले मानिसलाई उच्च चेतनामा बाँच्न सहयोग गर्छ। यसले सामान्य मानवलाई पूर्ण मानव बनाउने काम गर्छ। डिजिटल युगले अवसर मात्र होइन, नयाँ चुनौती पनि ल्याएको छ। चुनौती चिरौं तर अवसर नछोडौं। स्वास्थ्यभन्दा ठूलो अर्को केही छैन। योगले नै शारीरिक, मानसिक र आध्यात्मिक सन्तुलन कायम राखी जीवनमा समग्र शान्तिका लागि योगले महत्त्वपूर्ण भूमिका निर्वाह गर्छ। गरौं योग, रहौं निरोग घरमै गरौं, स्वस्थ बनौं। खड्का, पतञ्जली योग समिति भक्तपुरका निवर्तमान अध्यक्ष हुन्।"
"नेपाल पराजित, स्कटल्यान्डले जित्यो त्रीदेशीय टी२० शृंखलाको उपाधि","काठमाडौं : नेपालले स्कटल्यान्डसँग अन्तिम खेलमा पराजित भएको छ। स्कटल्यान्डमा भएको त्रीदेशीय टी२० अन्तर्राष्ट्रिय शृंखलाको अन्तिम खेलमा स्कटल्यानडसँग ३४ रनले पराजित भएको हो। यससँगै शृंखलाको उपाधि स्कटल्यान्डले जितेको छ। ग्लासगोस्थित तितवुड क्रिकेट मैदानमा टस जितेर ब्याटिङ गरेको स्टकल्यान्डले १९३ रन बनाएको थियो। स्कटल्यान्डले दिएको १९४ रनको बलियो लक्ष्य पछ्याएको नेपाल १८५ ओभरमा अलआउट हुँदै १५९ रन मात्रै बनाउन सक्यो। नेपालका लागि रुपेश सिंहले सर्वाधिक ४२ रन बनाउँदै अविजित रहे। उनले २२ बलमा १ चौका र ३ छक्का प्रहार गरे। नेपालले पहिलो ओभरको चौथो बलमा नै ओपनर कुशल भुर्तेलको विकेट गुमायो। उनले ४ बलमा १ चौकासहित ४ रन बनाउँदै पेभेलियन फर्किए। दोस्रो विकेटको रुपमा वान डाउन क्रिजमा आएका भिम सार्की क्याच आउट हुँदै पेभेलियन फर्किए। उनले १० बलमा २ चौकासहित १२ रन बनाएर सफ्यान सरिफको बलमा मार्क वाटको हातमा क्याच भए। ४१ ओभरमा तेस्रो विकेटको रुपमा ओपनर आसिफ शेख रन आउट भए। उनी र कप्तान रोहितबिच रन लिने नलिने भन्ने कुराको अन्योलमा आसिफ ननस्ट्राइक इन्डमा रनआउट भए। आसिफले ७ बलमा १ चौका र १ छक्का प्रहार गर्दै १४ रन बनाए। ५१ ओभरमा आरिफ शेखको रुपमा नेपालले चौथो विकेट गुमायो। उनले ५ बलमा १ चौका सहित ५ रन बनाए। नेपालले पावरप्लेमा ४ विकेट गुमाउँदै ४३ रन बनायो। ६२ ओभरमा ४ विकेट गुमाउँदै नेपालले ५० रन पूरा गर्यो। १० ओभरमा ४ विकेटको क्षतीमा ७९ रन बनायो। १० ओभरसम्म कप्तान रोहित र उपकप्तान दिपेन्द्रले विकेट धानेर खेलेका थिए। १०४ ओभरमा नेपालका कप्तान रोहित पौडेलको रुपमा पाँचौं विकेट गयो। उनले २० बलमा ४ चौकासहति २७ रन छैटौं विकेट लोकेश बमको गयो। लोकेशले दोहोरो अंकमा रन बनाउन सकेनन्। सातौं विकेटको रुपमा दिपेन्द्र सिंह ऐरी बोल्ड भए। उनले ३४ रन बनाएर पेभेलियन फर्किए। आठौं विकेट सन्दीप लामिछाने डक आउट भए। स्कटल्यान्डका लागि बलिङमा क्रिस ग्रिभ्सले सर्वाधिक ३ विकेट लिए। सफ्यान सरिफ २ विकेट लिए। ब्रान्डन म्याकमुलेन, मार्क वाट, माइकल लिस्कले समान ११ विकेट लिए। त्यसअघि ब्याटिङ गरेको स्कटल्यान्डले निर्धारित २० ओभरमा ५ विकेट गुमाउँदै १९३ रन बनाएको थियो। स्कटल्यान्डका लागि जर्ज मुन्से र ब्रान्डन म्याकमुलेनले दोस्रो विकेटका लागि शतकीय साझेदारी गरेका थिए।"
स्कटल्यान्डविरुद्ध बलिङ गर्दै नेपाल,"काठमाडौं : त्रीदेशीय टी२० अन्तर्राष्ट्रिय शृंखलाको अन्तिम खेलमा नेपालले घरेलु टिम स्कटल्यान्डसँग टस हारेर बलिङको निम्तो पाएको छ। स्कटल्यान्डका कप्तान रिची बेरिङटनले टस जितेर ब्याटिङ गर्ने निर्णय लिएका हुन्। नेपालको टिममा एक परिवर्तन गरिएको छ। करण केसीको स्थानमा रिजन ढकालले प्लेइङ सेटमा स्थान बनाएका छन्। नेपालले पहिलो खेलमा नेदरल्यान्ड्ससँगको खेलमा तेस्रो सुपर ओभरमा गएर हार बेहोरेको थियो। दोस्रो खेलमा स्कटल्यान्डलाई २ विकेटले हराएको नेपालले तेस्रो खेलमा नेदरल्यान्ड्सलाई ६ विकेटले पराजित गरेको थियो। यो खेल जित्ने टिमले यो शृंखलाको उपाधि जित्नेछ। नेपाली टिमः रोहित पौडेल(कप्तान), दिपेन्द्र सिंह ऐरी (उपकप्तान), कुशल भुर्तेल, आसिफ शेख, भिम सार्की, आरिफ शेख, लोकेश बम, रुपेश सिंह, रिजन ढकाल, सन्दीप लामिछाने र ललित राजवंशी"
नेपाललाई स्कटल्यान्डले दियो १९४ रनको लक्ष्य,"काठमाडौं : स्कटल्यान्डले नेपाललाई १९४ रनको बलियो विजयी लक्ष्य प्रस्तुत गरेको छ। स्कटल्यान्डको ग्लासगोमा जारी त्रीदेशीय टी२० शृंखलाको अन्तिम खेलमा स्कटल्यान्डले नेपाललाई १९४ रनको विजयी लक्ष्य प्रस्तुत गरेको हो। तितवुड क्रिकेट मैदानमा टस जितेर ब्याटिङ गरेको स्कटल्यान्डले निर्धारित २० ओभरमा ५ विकेट गुमाउँदै १९४ रन बनायो। स्कटल्यान्डका लागि जर्ज मुन्से र ब्रान्डन म्याकमुलेनले दोस्रो विकेटका लागि शतकीय साझेदारी गरे। जर्ज मुन्सेले स्कटल्यान्डका लागि जर्ज मुन्सेले सर्वाधिक ७८ रनको पारी खेले। उनले ३९ बलमा ५ चौका र ६ छक्का प्रहार गरे। स्कटल्यानडले पहिलो विकेटको रुपमा ओपनर मार्क वाटलाई ९ रनमा नै गुमाएको थियो। ४४ ओभरमा स्कटल्यान्डले १ विकेटको क्षतीमा ५० रन बनाएको थियो। पावरप्ले सकिँदा स्कटल्यान्डले १ विकेटको क्षतीमा ६४ रन बनाएको थियो। ९४ ओभरमा स्कटल्यान्डले १ विकेटको क्षतीमा १०० रन पूरा गरेको थियो। १२४ ओभरमा स्कटल्यान्डको दोस्रो विकेटको रुपमा ओपनर ब्याटर जर्ज मुन्सेको विकेट गयो। उनले ब्रान्डन म्याकमुलेनसँग दोस्रो विकेटका लागि १०० रनको शतकीय साझेदारी गरेका थिए। १३१ ओभरमा ब्रान्डन म्याकमुलेन सन्दीप लामीछानेको हातबाट बोल्ड भए। उनले ३० बलमा ४ चौका र १ छक्कासहति ४२ रन बनाए। माइकल लिस्क २६ र म्याथ्यु क्रस १७ रनमा अविजित रहे। नेपालका लागि बलिङमा कुशल भुर्तेलले सर्वाधिक २ विकेट लिए। रुपेश सिंह, सन्दीप लामिछाने र ललित राजवंशी ११ विकेट लिए।"
त्रिदेशीय टी २० श्रृङ्खला : अन्तिम खेलमा आज नेपाल र स्कटल्याण्ड खेल्दै,काठमाडौं : त्रिदेशीय टी २० अन्तर्राष्ट्रिय श्रृङ्खलाको अन्तिम खेलमा आज नेपालले घरेलु टोली स्कटल्याण्डसँग खेल्दैछ। खेल नेपाली समयअनुसार आज बेलुका पौने ८ बजे ग्लासगोमा सुरु हुनेछ। नेपालले यस श्रृङ्खलामा हालसम्म तीन खेल खेल्दा दुई जित र एक हार बेहोरेको छ। पहिलो खेलमा नेदरल्याण्डसँग तेस्रो सुपर ओभरमा पुगेर हार बेहोरेको नेपालले दोस्रो खेलमा स्कटल्याण्डलाई २ विकेटले पराजित गरेको थियो। तेस्रो खेलमा बिहीबार नेपालले नेदरल्याण्ड्समाथि ६ विकेटले विजयी भएको हो। यता घरेलु टिम स्कटल्याण्ड भने पहिलो खेलमा नेदरल्याण्ड्समाथि ३९ रनले जिते पनि लगातार हार बेहोरिरहेको छ। दोस्रो खेलमा नेपालसँग २ विकेटले पराजित भएको स्कटल्याण्ड तेस्रो खेलमा नेदरल्याण्ड्ससँग १७ रनले पराजित भएको हो। नेपाल र स्कटल्याण्डको टी २० हेड टु हेड हेर्दा हालसम्म दुई पटक मात्रै एकअर्काको सामना गरेका छन्। २०१३ मा पहिलो पटक टी २० फर्म्याटमा भेट गरेका थिए। २०१३ मा भने स्कटल्याण्डले नेपालमाथि ८ विकेटको जित हात पारेको थियो। १२ वर्षपश्चात यी दुई टोलीले पहिलोपटक टी २० अन्तर्राष्ट्रियमा एकअर्काको सामना गरेका थिए जसमा नेपालले स्कटल्याण्डलाई दुई विकेटले हराएको थियो। आज दुवै टोली जितको खोजीमा हुनेछन्। नेपाल तेस्रो जितसहित सुखद अन्त्य गर्न चाहन्छ। आइसिसी क्रिकेट विश्वकप लिग २ को चौथो श्रृङ्खला सकेर यी तीन देशले टिट्वेन्टी अन्तर्राष्ट्रिय श्रृङ्खला खेलेका हुन्। जसमा नेपाल हाल अंक तालिकामा शीर्ष स्थानमा रहेको छ। दोस्रो स्थानमा नेदरल्याण्ड छ भने घरेलु टिम स्कटल्याण्ड पुछारमा छ।
पीपीएमा टेक एन्ड पे व्यवस्था फिर्ता लिने समझदारी,"अहिलेसम्म टेक अर पे (किनलेउ) मा पीपीए हुँदै आएकोमा बजेटको बुँदा नम्बर २२७ मा नयाँ व्यवस्थापछि निजी ऊर्जा प्रबर्द्धक आन्दोलित भएका छन्। काठमाडौं : सत्तासीन कांग्रेस र एमालेले टेक एन्ड पे व्यवस्थालाई बजेटबाट हटाउने समझदारी गरेका छन्। प्रधानमन्त्री निवास बालुवाटारमा बुधबार भएको सत्तागठबन्धनका शीर्ष नेताको बैठकले बजेट संशोधन गर्दै टेक एन्ड पे (लेउ र तिर) व्यवस्था हटाउन सहमति जनाएको ऊर्जा मन्त्रालय स्रोतले बतायो। प्रधानमन्त्री केपी शर्मा ओली र कांग्रेस सभापति शेरबहादुर देउवासहित अर्थमन्त्री विष्णु पौडेल, परराष्ट्रमन्त्री आरजु राणा, गृहमन्त्री रमेश लेखक, ऊर्जामन्त्री दीपक खड्का, कांग्रेस महामन्त्री गगन थापा लगायतको बैठकले आगामी बजेटमा व्यवस्था भएको टेक एन्ड पे हटाउने समझदारी गरेको हो। बजेटबाट उक्त व्यवस्था हटाउने कार्ययोजना बनाउने जिम्मा अर्थमन्त्री र ऊर्जामन्त्रीलाई बैठकले दिएको स्रोतले बतायो। बैठकमा ऊर्जामन्त्रीले सरकारले अघि सारेको ऊर्जाविकास मार्गचित्र २०८१ कार्यान्वयन गर्न, लक्षित बिजुली भारतमा निर्यात गर्न, आन्तरिक माग धान्न यो व्यवस्थाले गाह्रो पार्ने उल्लेख गर्दै यसलाई बजेटबाट हटाउन उपयुक्त हुने भनाइ राखेका थिए। प्रधानमन्त्री ओलीले ट्रान्समिसन लाइन कसले बनाउने त भन्ने जिज्ञासा राखेका थिए। जवाफमा ऊर्जामन्त्री खड्काले ट्रान्समिसन लाइन बनाउने जिम्मा राज्यको हुने भएकाले राज्यले नै व्यवस्था गर्नुपर्ने तर्क गरेका थिए। प्रधानमन्त्री ओलीले, त्यसो भए यो हटाउनका लागि अर्थमन्त्री र ऊर्जामन्त्रीले गृहकार्य गर्नुहोला भनेर बैठकको समापन गरेका थिए। हाल संसद्मा बजेटमाथि छलफल चलिरहेको छ। यही असार १० गते संघीय संसद्बाट बजेट पारित गराउने तयारी छ। अर्थमन्त्री विष्णु पौडेलले संघीय संसद्मा आर्थिक वर्ष २०८२८३ को बजेट प्रस्तुत गर्दै नदी प्रवाहमा आधारित (आरओआर) आयोजनको विद्युत् खरिद सम्झौता (पीपीए) टेक एन्ड पेमा गर्ने गरी व्यवस्था गरेका थिए। अहिलेसम्म टेक अर पे (किनलेउ) मा पीपीए हुँदै आएकोमा बजेटको बुँदा नम्बर २२७ मा नयाँ व्यवस्थापछि निजी ऊर्जा प्रबद्र्धक आन्दोलित भएका छन्। निजी क्षेत्रलाई पाखा लगाउने गरी आएको टेक एन्ड पे विद्युत् खरिद व्यवस्थामा बैंकले लगानी नै नगर्ने हुँदा निजी क्षेत्रले अध्ययन गरिरहेका १७ हजार मेगावाटका ३५० बढी आयोजनामा गरिएको ६६ अर्ब बढी लगानी डुब्ने स्वतन्त्र ऊर्जा उत्पादकहरूको संस्था नेपाल (इप्पान) ले बताउँदै आएको छ। इप्पानको तथ्यांकअनुसार विद्युत् विकास विभागबाट आरओआरको लाइसेन्स लिएर काम गरिरहेका १७ हजार ११७ मेगावाट आयोजना छन्, जसमा हालसम्मको लगानी करिब ६६ अर्ब रुपैयाँ छ। यी आयोजना पीपीएको पर्खाइमा छन्। पीपीए भई वित्तीय व्यवस्थापनपछि यी आयोजनाको लगानी करिब ३४ खर्ब पुग्ने इप्पान बताउँछ। निर्माणमा गएका तर पीपीए नभएका करिब २०७८ मेगावाट, निर्माणको आवदेन दिएका ६ हजार ४३६ मेगावाट, सर्भे अनुमति पाएका ५ हजार ७९ मेगावाट र सर्भेका लागि आवदेन दिएका ३ हजार ५२१ मेगावाट गरी १७ हजार ११७ मेगावाट आरओआर आयोजना छन्। अहिले विद्युत् उत्पादन क्षमता ३६०० मेगावाट पुग्दा निजी क्षेत्रको हिस्सा ८० प्रतिशतभन्दा बढी छ। अहिले निजी क्षेत्रले विद्युत् विकास विभागबाट निर्माण र सर्वेक्षणसहित यसका लागि आवेदन दिएर पीपीए गर्नुपर्ने आरओआर आयोजनाको क्षमता मात्र १७ हजार ११७ मेगावाट छ। जसमध्ये नेपाल विद्युत् प्राधिकरण अथवा सरकारले अघि बढाएका आयोजनाको क्षमता १९० मेगावाट मात्र छ। नेपाल सरकारले बजेटमा ल्याएको टेक एन्ड पे मा मात्र पीपीए गर्ने व्यवस्था ऊर्जा विकास मार्गचित्र, २०८१ को विरुद्ध मात्र नभई राष्ट्रिय योजना आयोगको १६ आंै पञ्चवर्षीय योजनाको लक्ष्य हासिल गर्नका लागि समेत ठूलो बाधक रहेको इप्पानले भन्दै आएको छ। बजेटको यो घोषणा विद्युत् ऐन, २०४९, जलविद्युत् नीति २०५८, जलस्रोत नीति र ऐनविरुद्ध भएको भनिएको छ। हालसम्म १५ खर्बभन्दा बढी लगानी गरिसकेको ३० खर्बभन्दा बढी लगानी गर्नका लागि तम्सिएको निजी क्षेत्रलाई यस्तो घोषणाले पूर्ण निराशावादी बनाएको छ।"
"अन्वेषण सुरु गर्दा समर्थन र विरोधका आवाज थिए, ग्यास फेला परेको खबरले खुसी छु : प्रधानमन्त्री ओली","काठमाडौं : प्रधानमन्त्री केपी शर्मा ओलीले दैलेखमा पेट्रोलियम पदार्थको स्रोत फेला परेको खबरले आफूलाई खुसी बनाएको बताएका छन्। शुक्रबार बिहान सामाजिक सञ्जालमा ओलीले यस अघि आफूले प्रधानमन्त्री हुँदादेखि दैलेखमा पेट्रोलियम पदार्थ अन्वेषण सुरु गर्दा समर्थन र विरोधका आवाज स्मरण गरिरहेको बताएका हुन्। ११२ अर्ब घनमिटर ग्यास रहेको खबरले ती दिनलाई सम्झाएको बताउँदै यो खुसीको समाचार भएको उल्लेख गरेका छन्। दैलेखमा पेट्रोलियम पदार्थको अन्वेषण सुरु गर्दाका दिनहरू सम्झिरहेको छु । समर्थन र विरोध  आवाज थरिथरिका थिए। ११२ अर्ब घनमिटर ग्यास रहेको खबरले ती दिनलाई सम्झाएको छ। ओलीले लेखेका छन्, यो खुसीको समाचार हो। चिनियाँ विज्ञ टोलीले दिएको प्रारम्भिक प्रतिवेदनले दैलेखको जलजलेमा १ अर्ब १२ करोड घनमिटर मिथेन ग्यास रहेको पाइएको छ । दैलेखको भैरवी गाउँपालिका१ जलजलेमा २०८१ वैशाख २८ गतेबाट ड्रिलिङ कार्य प्रारम्भ गरिएको थियो । यो आयोजनालाई प्रधानमन्त्री केपी शर्मा ओलीको नेतृत्वमा सन् २०१६ मा चीन सरकारसँग जीटूजी सम्झौता गरी गौरवको आयोजनाको रूपमा यसलाई मान्यता दिएको उद्योग, वाणिज्य तथा आपूर्तिमन्त्री दामोदर भण्डारीलेको भनाइ छ । २०८१ वैशाख २८ गतेदेखि सुरु गरिएको पहिलो होलको ड्रिलिङको काम ४ हजार १३ मिटर गहिराइमा पुगेको थियो । त्यतिबेला जमिन मुनिबाट ग्यासको गन्धसमेत आएको भनिएको थियो । तर ग्यासको मात्रा र गुणस्तरलगायतका थप परीक्षणका लागि चट्टानबाट निस्किएका नमुना संकलन गरी चीन लगिएको थियो । त्यसको उद्देश्य दैलेखको ग्यास उत्पादनकोे व्यावसायिक दृष्टिकोणले उपयुक्त छ वा छैन भन्नेबारे पत्ता लगाउनु थियो । प्रारम्भिक प्रतिवेदनले उक्त स्थानमा १ अर्ब १२ करोड घनमिटर मिथेन ग्यास भएको देखाएको छ । दैलेखमा चार वटा स्थानमा रहेका भण्डारणबाट नेपालमा झन्डै ५० वर्षसम्म पुग्ने गरी ग्यास हुन सक्ने अनुमान छ । दैलेखका खोलामाथि पेट्रोलियम पदार्थ तैरिएको, मन्दिरमा ग्यास बलिरहेको लगायतबाट त्यहाँ पेट्रोलियम पदार्थ रहेको अनुमान गरिएको थियो । खानी तथा भूगर्भ विभागले विगत चार दशकदेखि पेट्रोलियम पदार्थको अन्वेषण गर्दै आएको थियो । प्राविधिक जनशक्ति र उपकरण अभावले अन्वेषणले गति लिन भने सकेको थिएन । जब देशमा इन्धनको हाहाकार हुन्छ तब दैलेखसहित नेपालको सम्भावित क्षेत्रमा पेट्रोलियम पदार्थ अन्वेषणको चर्चा भयो । नयाँ संविधान जारी भएलगत्तै छिमेकी मुलुक भारतले अघोषित नाकाबन्दी लगायो । नाकाबन्दीका कारण मुलुकमा पेट्रोलियम पदार्थको अभाव चुलियो । अभावकै बीचमा देशभित्रै सम्भावित पेट्रोलियम पदार्थको खोजी थालियो । अनि सुरु भयो दैलेखमा पेट्रोलियम पदार्थको उत्खननका लागि अन्वेषणको काम । भारतीय नाकाबन्दीले नै यहाँ पेट्रोलियम पदार्थको उत्खननका लागि अन्वेषणको काम गर्ने साइत जुरायो । २०७२ मंसिरमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री सोमप्रसाद पाण्डेसहितको चिनियाँ टोली दैलेख पुग्यो । पेट्रोलियम पदार्थको सम्भाव्यता अध्ययन गर्न दैलेख आएको मन्त्री पाण्डेसहितको टोलीले दैलेखमा पेट्रोलियम पदार्थको भण्डार रहेको अन्वेषण कार्यको सुरुवात गर्ने उद्घोष गरेको थियो । त्यसबेला अनुसन्धान गरी चीन फर्केको टोलीले पेट्रोलियम पदार्थ रहेको पुष्टि गर्यो । यो पनि पढ्नुहोस समृद्धिको आधार, दैलेखमै भेटियो मिथेन ग्यास भण्डार प्रधानमन्त्री केपी शर्मा ओलीको चीन भ्रमणका क्रममा नेपाल र चीनबीच अन्वेषणमा सघाउने द्विपक्षीय समझदारी (जीटूजी) भएको थियो । दैलेखसहित देशका विभिन्न स्थानमा पेट्रोलियम अन्वेषणका लागि नेपाल र चीन सरकारबीच सम्झौता भएको थियो । २०१६ मार्च २३ मा प्रधानमन्त्री केपी शर्मा ओेलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययनका लागि सम्झौता भएको थियो । सन् २०१७ अगस्ट २५ मा तेल र ग्यासको स्रोत सर्भे परियोजनाका लागि आरएमबी १३६ मिलियन सहयोगसम्बन्धी सम्झौता भयो । सन् २०१९ फेब्रुअरी २८ मा दुई पक्षबीच इम्पिलिमेन्टेसन एग्रिमेन्ट अफ चाइनाएड वन ग्यास रिसोर्स सर्भे परियोजना इन् नेपाल कार्यान्वयन सम्झौता सम्पन्न भयो । त्यसपश्चात् विश्वव्यापी रूपमा फैलिएको कोरोना भाईरसका कारण पेट्रोलियम अन्वेषणको काममा ढिलाइ हुन पुग्यो । कोभिडका कारण स्थगन भएको पेट्रोलियम अन्वेषणको काम २०७८ चैत्र १४ गतेको मन्त्रिपरिषद् बैठकको निर्णयअनुसार दुई वर्षको समय थप गरिएको थियो । सम्झौताअनुसारको बाँकी कार्यका लागि चिनियाँ प्राविधिक टोली २०७९ असार १२ मा नेपाल आइपुगेको थियो । त्यसबेला ड्रिलिंग साइट र सडक मार्गको अध्ययन र दोस्रो चरणका लागि आवश्यक पूर्वतयारी गरेको थियो । लगत्तै ड्रिलिंगको काम अघि बढेको थियो ।"
"ग्वार्को ओभरपासको प्रधानमन्त्री ओलीले उद्घाटन गर्ने, आजबाट सवारीसाधन चल्ने","काठमाडौं : काठमाडौं उपत्यकाको निकै व्यस्त सडक ललितपुरस्थित ग्वार्को चोकमा बनेको ओभरपास को आज उद्घाटन हुने भएको छ। प्रधानमन्त्री केपी शर्मा ओलीले आज दिउँसो ओभरपास विधिवत रूपमा उद्घाटन गरेपछि सञ्चालन हुन लागेको हो। काठमाडौं उपत्यकाको चक्रपथमा विद्यमान सवारी आवागमनको अत्यधिक चापलाई व्यवस्थापन गर्न सरकारले ग्वार्कोचोकमा ओभरपास निर्माण सुरु गरेको थियो। उद्घाटनसँगै ओभरपासबाटै सवारीसाधन सञ्चालन गरिने भौतिक पूर्वाधार तथा यातायात मन्त्रालयले जानकारी दिएको छ। चक्रपथ विस्तार आयोजनाअन्तर्गत विस्तारित सडक खण्डमा कोटेश्वरदेखि कलंकीसम्म जाम हुने तीन क्षेत्रमध्ये ग्वार्कोचोकमा पहिलो ओभरपास निर्माण भएको हो। ६ मिटर उचाइ र ४ सय ५५ मिटरको लम्बाइ हुने ओभरपासमा ग्राउन्ड क्लियरेन्स ६ मिटर तथा सवारीसाधन चढ्नका लागि १ सय ८० मिटर दायाँतर्फ र १ सय १० मिटर बायाँतर्फ र्याम्प निर्माण गरिएको छ। ओभरपासको मुख्य संरचना निर्माणकार्य पूरा भएसँगै अब सवारीसाधन सञ्चालनको तयारी गरिएको सडक विभाग, गुणस्तर, अनुसन्धान तथा विकास केन्द्रका सिनियर डिभिजनल इन्जिनियर प्रदीप भण्डारीले जानकारी दिए। ०७८ सालबाट ओभरपास निर्माण सुरु गरिएको थियो। ०८० साल फागुनमा नै सम्पन्न गर्ने गरी आयोजना अघि बढाइएको भए पनि पटकपटक म्याद थपिएको थियो। मुख्य संरचनाको निर्माण पूरासँगै लेन सेपरेटर राख्ने, लाइनिङ गर्ने, ट्राफिक बत्ती जडानलगायतका काम पूरा भएपछि सवारीसाधन सञ्चालन हुने अवस्थामा पुगेको भण्डारीले जानकारी दिए। २०७८ साल फागुन १२ गते राष्ट्रियस्तरको प्रतिस्पर्धामार्फत आशिषसमानान्तर रेलिगेर जेभीले १७ करोड ६ लाख ८८ हजारमा ओभरपासको ठेक्का पाएको हो। २०८० फागुन १२ गते सम्पन्न गर्ने सुरुको म्यादमा सम्पन्न नभएपछि २०८१ पुस ८ गतेसम्मको म्याद थप भएको थियो। ठेकेदार कम्पनीले पुस ८ गतेसम्म सम्पन्न नगरेपछि चैत्र मसान्तसम्मको भाका मागेको थियो। उक्त भाकाअनुसार काम भइरहेकोमा ओभरपासको ४० मिटरको पुनर्निर्माणले थप एक महिना म्याद सारिएको थियो। २०८२ वैशाखभित्र ग्वार्कोको ओभरपास निर्माण सम्पन्न हुने लक्ष्य लिइएकोमा वर्षाका कारण थप एक महिना निर्माण पर सारेको उनले बताए। ललितपुरको ग्वार्को चोकमा निर्माणाधीन ओभरपास इन्जिनियरिङखरिद र निर्माण (ईपीसी) मोडलमा अघि बढाइएको हो। यो मोडलअन्तर्गत ठेकेदार कम्पनीले तोकिएको अवधिमा निर्माण सम्पन्न नगरे हर्जना तिर्नुपर्ने व्यवस्था छ। सोहीबमोजिम कम्पनीले हर्जना तिरिरहेको सडक विभाग, गुणस्तर, अनुसन्धान तथा विकास केन्द्रले जनाएको छ। यसमा सरकारलाई थप भार भने पर्दैन। पहिलो म्याद थपपछि निर्माण कम्पनीले काम सक्काउनुपर्ने म्याद २०८१ पुस ८ गतेसम्म थियो। त्योभन्दा पछिको हरेक दिनको ००५ प्रतिशत ठेक्का लागत बराबरको हर्जना तिर्नुपर्छ। जति ढिला हुन्छ हर्जना रकम बढ्दै जाने र अधिकतम १० प्रतिशतसम्म (२०० सय दिन कटेपछि) पुग्ने बताइएको छ। ग्वार्को ओभरपास निर्माणबाट चक्रपथको सातदोबाटोकोटेश्वर सडक खण्ड, मंगलबजारइमाडोललुभु सडक खण्डमा सवारी आवागमन सहज हुने अपेक्षा गरिएको छ।"
"सुनचाँदीको मूल्य घट्यो,के छ बजार भाउ ?",काठमाडौं : सुनचाँदीको मूल्यमा आज गिरावट आएको छ। विगत केही दिनदेखि उच्च वृद्धि भएको सुनचाँदीको मूल्यमा बिहीबारदेखि सामान्य गिरावट आएको हो । बिहीबारको तुलामा सुन र चाँदी आज क्रमशः ८०० र ५० रुपैयाँले घटेको छ। नेपाल सुनचाँदी व्यवसायी महासंघका अनुसार आज एक तोला सुनको मोल १ लाख ९४ हजार ७०० कायम भएको छ। यसैगरी एक तोला चाँदीको मूल्य २ हजार १५० निर्धारण भएको छ । बिहीबार प्रतितोला सुन १ लाख ९५ हजार ५०० र चाँदी २ हजार २०० रुपैयाँमा कारोबार भएको थियो ।
"समृद्धिको आधार, दैलेखमै भेटियो मिथेन ग्यास भण्डार","तत्कालीन समयमा प्रधानमन्त्री केपी शर्मा ओलीले अगुवाईमा चीन सरकारसँग सम्झौता भएको परियोजना सफलताउन्मुख हुनु सबैका लागि खुसीको विषय हो, उनले भने । दैलेख : चिनियाँ विज्ञ टोलीले दिएको प्रारम्भिक प्रतिवेदनले दैलेखको जलजलेमा १ अर्ब १२ करोड घनमिटर मिथेन ग्यास रहेको पाइएको छ । यो भनेको नेपाललाई ५० वर्ष पुग्ने प्राकृतिक ग्यासको भण्डार हो । प्रारम्भिक प्रतिवेदनले सरकारी अधिकारीलाई उत्साहित बनाएको छ । खानी तथा भूगर्भ विभागका अनुसार पेट्रोलियम अन्वेषणअन्तर्गतको ड्रिलिङ कार्य ४ हजार १३ मिटर गहिराइमा पुगेर सम्पन्न भएको थियो । दैलेखको भैरवी गाउँपालिका१ जलजलेमा २०८१ वैशाख २८ गतेबाट ड्रिलिङ कार्य प्रारम्भ गरिएको थियो । ड्रिलिङ कार्यको २०८१ वैशाख २३ गते संघीय सरकारको उद्योग, वाणिज्य तथा आपूर्तिमन्त्री दामोदर भण्डारीले औपचारिक उद्घाटन गरेका थिए । २०८१ वैशाख २८ गतेदेखि सुरु गरिएको पहिलो होलको ड्रिलिङको काम ४ हजार १३ मिटर गहिराइमा पुगेको थियो । त्यतिबेला जमिन मुनिबाट ग्यासको गन्धसमेत आएको भनिएको थियो । तर ग्यासको मात्रा र गुणस्तरलगायतका थप परीक्षणका लागि चट्टानबाट निस्किएका नमुना संकलन गरी चीन लगिएको थियो । त्यसको उद्देश्य दैलेखको ग्यास उत्पादनकोे व्यावसायिक दृष्टिकोणले उपयुक्त छ वा छैन भन्नेबारे पत्ता लगाउनु थियो । प्रारम्भिक प्रतिवेदनले उक्त स्थानमा १ अर्ब १२ करोड घनमिटर मिथेन ग्यास भएको देखाएको छ । दैलेखमा चार वटा स्थानमा रहेका भण्डारणबाट नेपालमा झन्डै ५० वर्षसम्म पुग्ने गरी ग्यास हुन सक्ने अनुमान छ । पेट्रोलियम अन्वेषण आयोजनाअन्र्तगत प्राप्त प्रारम्भिक प्रतिवेदनको नतिजाले देशको आर्थिक अवस्था सुधार्न निकै ठूलो टेवा पुर्याउने आशा गरिएको उद्योग, वाणिज्य तथा आपूर्तिमन्त्री भण्डारी बताउँछन् । नेपाल र चिनियाँ प्राविधिक टोलीको संलग्नतामा भएको ड्रिलिङबाट संकलन गरिएका नमुनाहरू थप परीक्षणका लागि चीन पठाइएको थियो, अहिले प्रारम्भिक प्रतिवेदन नेपाल सरकारलाई प्राप्त भइसकेको छ, प्रारम्भिक प्रतिवेदनले हामीलाई उत्साहित बनाएको छ, मन्त्री भण्डारीले भने । यो आयोजनालाई प्रधानमन्त्री केपी शर्मा ओलीको नेतृत्वमा सन् २०१६ मा चीन सरकारसँग जीटूजी सम्झौता गरी गौरवको आयोजनाको रूपमा यसलाई मान्यता दिएको मन्त्री भण्डारीको भनाइ छ । नेपालमा उत्पादित प्राकृतिक ग्यासलाई व्यावसायिक प्रयोजनामा ल्याउन सके आर्थिक उन्नतिमा देशले फड्को मार्ने मन्त्री भण्डारीको भनाइ छ । यो आयोजनालाई प्रधानमन्त्री केपी शर्मा ओलीको नेतृत्वमा सन् २०१६ मा चीन सरकारसँग जीटूजी सम्झौता गरी गौरवको आयोजनाको रूपमा यसलाई मान्यता दिएको मन्त्री भण्डारीको भनाइ छ । यो आयोजनालाई नेपाल सरकारले जसरी प्राथमिकता दिएको थियो त्यसैगरी चिनियाँ कम्पनीले पनि द्रुत गतिमा काम अगाडि बढायो, अहिले राम्रो नतिजा आयो, मन्त्री भण्डारी भन्छन् । चिनियाँ टोलीबाट नेपाल सरकारलाई प्राप्त प्रारम्भिक प्रतिवेदनले आम नेपालीहरूको भविष्य सुन्दर हुन सक्ने आशा गरिएको उनको भनाइ छ । पहिलो भण्डारण होलमा प्रारम्भिक १ अर्ब १२ करोड घनमिटर मिथेन ग्यास भएको भेटिएको छ, अन्य ३ वटा ग्यास भण्डारणका होलहरू पनि दैलेखमै रहेका छन् । दैलेखमा जम्मा ४ वटा कुवामा करिब ४ सय ३० अर्ब घनमिटर माथि ग्यास हुन सक्ने प्रारम्भिक प्रतिवेदनले देखाएको छ । यसले सरकारलाई निकै उत्साहित बनाएको छ । यसको सबैभन्दा ठूलो श्रेय प्रधानमन्त्री केपी शर्मा ओलीलाई जान्छ, उनले भने ।ब प्रधानमन्त्रीसँग थप छलफल गरेर जतिसक्दो चाँडो व्यावसायिक उत्पादनपरीक्षणलगायतका कामहरू सुरु गर्ने तयारी थालिएको मन्त्री भण्डारी बताउँछन् । सरकारले आगामी डिसेम्बर महिनाभित्र उत्पादन सुरु गर्ने गरी तयारी थालेको छ । करिब ६५ करोड लागतमा उत्पादन परीक्षण सम्पन्न हुने प्रारम्भिक प्रतिवेदनले देखाएकाले सोहीअनुसार काम अगाडि बढाउने सरकारले तयारी गरेको छ, मन्त्री भण्डारी भन्छन् । दैलेखसँगै दाङ, पाल्पा र सुनसरीमा पनि परीक्षण गर्ने कार्यलाई मन्त्रालयले विशेष रूपमा राखेको मन्त्री भण्डारीको भनाई छ । विज्ञहरूका अनुसार मिथेन ग्यास पेट्रोल वा डिजेलको तुलनामा सस्तो, स्वच्छ र वातावरणमैत्री इन्धन हो । मिथेन ग्यासबाट गाडीमा इन्धनको रूपमा प्रयोग गर्न, बिजुली उत्पादन गर्न र घरायसी प्रयोजनमा बत्ती बाल्न पनि सकिन्छ । मिथेन ग्यासबाट हाइड्रोजन छुट्ट्याएर अमोनिया ग्यास निकालेर मल कारखानामा पनि प्रयोग गर्न सकिन्छ । खानी तथा भूगर्भ विभागका उपमहानिर्देशक एवं पेट्रोलियम अन्वेषण परियोजना प्रमुख दिनेशकुमार नापितका अनुसार नेपाल र चीनबीच सन् २०१९ मा जीटूजी भएसँगै दैलेखमा पेट्रोलियम अन्वेषणको काम अगाडि बढेको थियो । विभिन्न सर्भे र अध्ययन सकेर अहिले प्रारम्भिक नजिता आएको प्राप्त भएको छ, नापितले भने । सरकारले दैलेखको भैरवी गाउँपालिका१ जलजलेमा ४५ रोपनी जग्गा अधिग्रहण गरी ड्रिलिङ थालिएको थियो । नेपालको लागि अहिलेसम्मकै सबैैभन्दा विस्तृत अध्ययनको रूपमा लिइएको यो परियोजनाले नयाँ आशा जगाएको नापित बताउँछन् । नेपाललाई प्राप्त प्रारम्भिक प्रतिवेदनमा मिथेन ग्यास देखिएको र यसको परीक्षण उत्पादन सुरु गरेर ग्यासको प्रकृति, व्यावसायिक उत्पादनका कामहरू सुरु हुनेछन्, उनले भने । चाइना जियोलोजिकल सर्भे (सीजीएस)ले २०२५ को डिसेम्बरसम्ममा अन्तिम प्रतिवेदन दिने तयारी गरेको छ । अन्तिम प्रतिवेदन सम्पन्नपश्चात् डिसेम्बरभित्र व्यावसायिक उत्पादन परीक्षणको कामहरू अघि बढाइनेछ । दैलेखको पञ्चकोशी तीर्थस्थलमध्ये अहिले श्रीस्थान, नाभीस्थान र पादुकामा अखण्ड रूपमा ज्वाला बलिरहेको छ । श्रीस्थानमा जमिनमुनिबाट निस्किएको अखण्ड दीपका रूपमा मन्दिरमा बाल्ने गरिएको छ । त्यो करिब तीन सय वर्षदेखि बलिरहेको स्थानीय बताउँछन् । तर, सरकारी अध्ययनले यसरी निरन्तर जमिनमा ज्वाला बल्नुको पछाडि कुनै दैवी चमत्कार नभएर जमिनमुनि मिथेन ग्यास रहेको पुष्टि भइसकेको छ । दैलेखमा कार्यान्वयन भइरहेको पेट्रोलियम पदार्थ अन्वेषण परियोजना सफलताउन्मुख भएपछि सरोकारवालाहरू उत्साहित भएका छन् । प्रारम्भिक प्रतिवेदनमा आएको नजिताले नेपालको समृद्धिको आधारस्तम्भ दैलेख हुन सक्ने आशा पलाएको दैलेख उद्योग वाणिज्य संघका अध्यक्ष नरेन्द्र थापा बताउँछन् । तत्कालीन समयमा प्रधानमन्त्री केपी शर्मा ओलीले अगुवाईमा चीन सरकारसँग सम्झौता भएको परियोजना सफलताउन्मुख हुनु सबैका लागि खुसीको विषय हो, उनले भने । प्रधानमन्त्री केपी शर्मा ओलीको प्रधानमन्त्रीकालमा सुरु भएको परियोजना वर्तमानमा पनि उनी नै प्रधानमन्त्री भएको बेलामा देशको मुहार फेरिने गरी परिणाम आएको थापा बताउँछन् । दैलेखका युवा नवीन योगी भन्छन्, समृद्ध नेपालः खुसी नेपालीका केही सूचकांककाहरू पूरा हुन लागेको अनुभूति भएको छ । पेट्रोलियम पदार्थ अन्वेषण परियोजनाअन्र्तगत प्रारम्भिक प्रतिवेदनबाट प्राप्त नतिजाले दैलेख र कर्णाली प्रदेशमात्रै होइन सिंगो नेपालका लागि खुसी छाएको उनी बताउँछन् । अनि सुरु भयो अन्वेषणको काम दैलेख धार्मिक, पुरातात्विक एवं सांस्कृतिक सम्पदाको हिसाबले ऐतिहासिक जिल्ला हो । यहाँ रहेको पञ्चकोशी तीर्थस्थल क्षेत्रमा सदियौंदेखि निरन्तर ज्वाला बलिरहेको छ । प्रसिद्ध पञ्चकोशी तीर्थस्थलमध्ये श्रीस्थान, नाभिस्थान र पादुकामा ज्वाला बलिरहेको छ । त्यहाँ बग्ने खोलाको पानी माथि पनि आगो बल्छ । अधिकांशले यसलाई दैवी शक्तिको कारण भन्छन् । स्थानीयले दैविशक्तिको कारण ज्वाला बलिरहेको विश्वासमा पूजापाठ गर्छन् । श्रीस्थान र नाभिस्थान क्षेत्रमा अहिले पनि बाहिरी भागमै कच्चा पेट्रोलियम पदार्थ देखिने गरेको छ । कतिपयले ज्वाला बलिरहेकोले यस क्षेत्रमा पेट्रोलियम पदार्थ भएको अनुमान लगाउँथे । दैलेखका खोलामाथि पेट्रोलियम पदार्थ तैरिएको, मन्दिरमा ग्यास बलिरहेको लगायतबाट त्यहाँ पेट्रोलियम पदार्थ रहेको अनुमान गरिएको थियो । खानी तथा भूगर्भ विभागले विगत चार दशकदेखि पेट्रोलियम पदार्थको अन्वेषण गर्दै आएको थियो । प्राविधिक जनशक्ति र उपकरण अभावले अन्वेषणले गति लिन भने सकेको थिएन । जब देशमा इन्धनको हाहाकार हुन्छ तब दैलेखसहित नेपालको सम्भावित क्षेत्रमा पेट्रोलियम पदार्थ अन्वेषणको चर्चा भयो । नयाँ संविधान जारी भएलगत्तै छिमेकी मुलुक भारतले अघोषित नाकाबन्दी लगायो । नाकाबन्दीका कारण मुलुकमा पेट्रोलियम पदार्थको अभाव चुलियो । अभावकै बीचमा देशभित्रै सम्भावित पेट्रोलियम पदार्थको खोजी थालियो । अनि सुरु भयो दैलेखमा पेट्रोलियम पदार्थको उत्खननका लागि अन्वेषणको काम । भारतीय नाकाबन्दीले नै यहाँ पेट्रोलियम पदार्थको उत्खननका लागि अन्वेषणको काम गर्ने साइत जुरायो । २०७२ मंसिरमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री सोमप्रसाद पाण्डेसहितको चिनियाँ टोली दैलेख पुग्यो । पेट्रोलियम पदार्थको सम्भाव्यता अध्ययन गर्न दैलेख आएको मन्त्री पाण्डेसहितको टोलीले दैलेखमा पेट्रोलियम पदार्थको भण्डार रहेको अन्वेषण कार्यको सुरुवात गर्ने उद्घोष गरेको थियो । त्यसबेला अनुसन्धान गरी चीन फर्केको टोलीले पेट्रोलियम पदार्थ रहेको पुष्टि गर्यो । प्रधानमन्त्री केपी शर्मा ओलीको चीन भ्रमणका क्रममा नेपाल र चीनबीच अन्वेषणमा सघाउने द्विपक्षीय समझदारी (जीटूजी) भएको थियो । दैलेखसहित देशका विभिन्न स्थानमा पेट्रोलियम अन्वेषणका लागि नेपाल र चीन सरकारबीच सम्झौता भएको थियो । २०१६ मार्च २३ मा प्रधानमन्त्री केपी शर्मा ओेलीको चीन भ्रमणका क्रममा नेपालमा पेट्रोलियम पदार्थको सम्भाव्यता अध्ययनका लागि सम्झौता भएको थियो । सन् २०१७ अगस्ट २५ मा तेल र ग्यासको स्रोत सर्भे परियोजनाका लागि आरएमबी १३६ मिलियन सहयोगसम्बन्धी सम्झौता भयो । सन् २०१९ फेब्रुअरी २८ मा दुई पक्षबीच इम्पिलिमेन्टेसन एग्रिमेन्ट अफ चाइनाएड वन ग्यास रिसोर्स सर्भे परियोजना इन् नेपाल कार्यान्वयन सम्झौता सम्पन्न भयो । दैलेखको भैरवी गाउँपालिका१ जलजलेस्थित पेट्रोलियम पदार्थ अन्वेषण परियोजनाअन्तर्गतको ड्रिलिङ स्थल । तस्बिर : हिक्मतबहादुर नेपाली त्यसपश्चात् विश्वव्यापी रूपमा फैलिएको कोरोना भाईरसका कारण पेट्रोलियम अन्वेषणको काममा ढिलाइ हुन पुग्यो । कोभिडका कारण स्थगन भएको पेट्रोलियम अन्वेषणको काम २०७८ चैत्र १४ गतेको मन्त्रिपरिषद् बैठकको निर्णयअनुसार दुई वर्षको समय थप गरिएको थियो । सम्झौताअनुसारको बाँकी कार्यका लागि चिनियाँ प्राविधिक टोली २०७९ असार १२ मा नेपाल आइपुगेको थियो । त्यसबेला ड्रिलिंग साइट र सडक मार्गको अध्ययन र दोस्रो चरणका लागि आवश्यक पूर्वतयारी गरेको थियो । लगत्तै ड्रिलिंगको काम अघि बढेको थियो । नेपाल र चिनियाँ प्राविधिक टोलीको संलग्नतामा भएको ड्रिलिङबाट संकलन गरिएका नमुनाहरू थप परीक्षणका लागि चीन पठाइएको थियो । अहिले प्रारम्भिक प्रतिवेदन नेपाल सरकारलाई प्राप्त भइसकेको छ । पहिलो भण्डारण होलमा प्रारम्भिक १ अर्ब १२ करोड घनमिटर मिथेन ग्यास भएको भेटिएको छ । अन्य ३ वटा ग्यास भण्डारणका होलहरू पनि दैलेखमै छन् । दैलेखमा रहेका ४ वटै होलमा करिब ४ सय ३० अर्ब घनमिटर मथिने ग्यास हुन सक्ने प्रारम्भिक प्रतिवेदनले देखाएको छ । प्रारम्भिक प्रतिवेदनले हामीलाई उत्साहित बनाएको छ । पेट्रोलियम अन्वेषण आयोजनाको प्रारम्भिक प्रतिवेदनको नतिजाले देशको आर्थिक अवस्था सुधारमा निकै ठूलो टेवा पुर्याउने आशा गरेका छौं । नेपालमा उत्पादित प्राकृतिक ग्यासलाई व्यावसायिक प्रयोजनमा ल्याएमा आर्थिक उन्नतिमा देशले फड्को मार्ने छ । दामोदर भण्डारी  उद्योग, वाणिज्य तथा आपूर्तिमन्त्री प्रारम्भिक प्रतिवेदनले नै मिथेन ग्यास रहेको भन्ने जुन नतिजा देखाएको छ, त्यसले मुलुकको समृद्धिको आधारस्तम्भ दैलेख हुन सक्ने आशा पलाएको छ । तत्कालीन समयमा प्रधानमन्त्री केपी शर्मा ओलीले अगुवाईमा चीन सरकारसँग सम्झौता भएको परियोजना सफलताउन्मुख हुनु सबैका लागि खुसीको विषय हो । प्रधानमन्त्री केपी शर्मा ओलीको प्रधानमन्त्रीकालमा सुरु भएको परियोजना वर्तमानमा पनि उहाँ नै प्रधानमन्त्री भएको बेलामा देशको आर्थिक अवस्थामा मुहार फेरिने गरी परिणाम आउनु सुखद हो । यसले विकासले पछि परेको दैलेखमा पनि विकासका थप कामहरू अघि बढ्ने छन् । नरेन्द्रबहादुर थापा  अध्यक्ष, दैलेख उद्योग वाणिज्य संघ सम्भावित स्थानलाई छुट्ट्याइएको छ १० ब्लकमा खानी तथा भूगर्भ विभागका अनुसार मुलुकमा पेट्रोलियम पदार्थ रहेका सम्भावित स्थानलाई १० ब्लकमा छुट्ट्याइएको छ । विभिन्न अध्ययनका आधारमा सम्भावित भूभागलाई १० वटा ब्लकमा विभाजन गरिएको छ । तीमध्ये दैलेखमा मात्र ग्यास उत्खनन गरिएको छ । नेपालमा पेट्रोलियम अन्वेषणको लागि सर्वप्रथम आर्थिक वर्ष २०४२४३ अर्थात् १९८५ मा भएको बोलपत्र आह्वानमा नेदरल्यान्डको सेल एक्सप्लोरेसन विभी र अमेरिकारको ट्राइटन इनर्जी कर्पोरेसन अन्वेषण खण्ड नं १० (विराटनगर) का लागि बोलपत्र पेस गरेका थिए । विभागका अनुसार ती कम्पनीहरू र तत्कालीन सरकारबीच २०४३ वैशाख २१ मा भएको पेट्रोलियम सम्झौता भएको थियो । सोेही अनुसार उक्त कम्पनीहरूको संयुक्त लगानीबाट अन्वेषण खण्ड १० मा १,९४० लाइन किमी विस्तृत साइस्मिक सर्भेक्षणका साथै २०४६ साल जेठअसारमा उक्त खण्डमा पर्ने मोरङ जिल्लाको बाहुनी गाविसअन्तर्गत राधानगर क्षेत्रमा ३ हजार ५ सय २० मिटर गहिराइको एक इनार (ड्रिलिङ) कार्य सम्पन्न गरिएको छ । यस ड्रिलिङ होलबाट प्राप्त नतिजामा हाइड्रोकार्बनका संकेतहरू देखिएको थिएन् । तर, ड्रिलिङ डाटाहरू पेट्रोलियम अन्वेषण तथा प्रबर्द्धनका लागि उपयोग देखिएको विभागले जनाएको छ । नेपालमा पेट्रोलियम अन्वेषण र विकास दिनेशकुमार नापित प्रमुख, पेट्रोलियम अन्वेषण परियोजना मध्यपश्चिममा पर्ने दैलेख जिल्लाको पादुका, नाभिस्थान तथा श्रीस्थानमा प्राचीनकालदेखि तेल तथा प्राकृतिक ग्यासको संकेत पाइएको कुरा सर्र्र्वविदितै छ । यसका साथै उत्तरी भेगको मुक्तिनाथ क्षेत्रमा पनि निरन्तर रूपले ग्यास निस्केर ग्यास प्रज्वलित भईरहेको छ । मुलुकमा देखा परेका यस्ता पेट्रोलयम स्रोतबारे बेलाबखतमा सर्वसाधारण, बुद्धिजीवी, पत्रकार तथा सरकारी निकायहरूबीच चर्चा, परिचर्चा हुने गरेको पनि छ । अरू देशको दाँजोमा नेपाल एउटा सानो राष्ट्र भएकोले पेट्रोलियम पदार्थको खपत पनि तुलनात्मक रूपमा न्यून छ । तर देशले आर्जन गर्ने विदेशी मुद्राको एक ठूलो भाग पेट्रोलियम पदार्थको आपूर्र्तिमा खर्च हुने गरेको छ । खर्च तथा खपतलाई गहिरिएर हेर्दा नेपालमा एउटा सानो तेलको भण्डार मात्र पाउन सकेमा देशको आर्थिक स्थितिमा निकै ठूलो परिवर्तन आउन सक्नेछ । तसर्थ अन्य ऊर्जाको क्षेत्रमा झै नेपालमा पेट्रोलियम अन्वेषण तथा प्रबर्द्धनको क्षेत्रलाई पनि प्राथमिकता दिन आवश्यक देखिन्छ । खनिज तेल तथा प्राकृतिक ग्यासको अन्वेषण र विकास कार्य हाम्रो जस्तो भूपरिवेष्ठित पहाडी देशको निमित आर्थिक तथा प्राविधिक दृष्टिकोणले ज्यादै खर्चालु र जोखिमपूर्ण कार्य हो । यो कार्य देशमा उपलब्ध सीमित स्रोत र साधनबाट मात्र सम्भव हुन सक्दैन । यस कार्र्यमा दक्ष जनशक्ति, अत्याधुनिक प्रविधिका साथै ठूलो धनराशि आवश्यक पर्ने हुन्छ । त्यसमाथि पनि अन्वेषण क्रममा भौगर्भिक, भूभौतिक, भूरासायनिक आदि विभिन्न चरणको अध्ययनपश्चात् गरिने ड्रिलिङ कार्यबाट पनि तेल तथा प्राकृतिक ग्यासको पर्याप्त भण्डार पाइने निश्चितता नहुने भएकाले लगानीकर्र्ताको सम्पूर्ण लगानी खेर जान सक्छ । पेट्रोलियम अन्वेषण कार्यलाई चरणबद्ध तरिकाले सम्पन्न गर्न लामो समय लाग्ने हुँदा संयम र धैर्य धारण गरी अन्वेषण कार्य गर्ने गरिन्छ । नेपालको मुक्तिनाथ क्षेत्रमा प्राकृतिक ग्यास भएता पनि भौगर्भिक तथा भौगोलिक बनोटको विकटता र यातायातको दृष्टकोणले पनि अति दुर्गम भएको कारण उक्त क्षेत्रमा पेट्रोलियम अन्वेषण कार्यलाई प्राथमिकता दिइएको छैन । दैलेख जिल्लाको श्रीस्थान, पादुका र नाभिस्थानबाट निस्केको तेल तथा ग्यासको भूरासायनिक विश्लेषणवाट नेपालमा तेल तथा प्राकृतिक ग्यासको भण्डार भएको संकेत देखा परेको हो । उक्त क्षेत्रहरूको भौगर्भिक र भूरासायनिक अध्ययनहरूको आधारमा पेट्रोलियम पदार्थको स्रोत नेपालको दक्षिणी समतल मैदान (तराई) र चुरे पहाडको भूसतहमूनि भएको पालेओजिन बेड्स हुन सक्ने अनुमान भूगर्भविद्हरूले गरेका छन् । तसर्थ नेपाल अधिराज्यको सम्पूर्ण तराई तथा चुरेशृंखला पेट्रोलियम अन्वेषणका लागि अति महत्वपूर्ण क्षेत्र मानिएको छ । यसै अध्ययन र विश्लेषणको आधार र विश्वासमा खानी तथा भूगर्भ विभागले नेपालमा पेट्रोलियम अन्वेषण कार्यको प्रारम्भ गरेको हो । विभागले नेपालमा पेट्रोलियम अन्वेषण कार्यलाई प्राथमिकताका साथ सञ्चालन गर्दै जाने उद्देश्यले २०३९ जेठ महिनामा पेट्रोलियम अन्वेषण परियोजनाको स्थपना गरेको हो । खानी तथा भूगर्भ विभागअन्तर्गत रहेको परियोजनाले विगत दुई दशकदेखि अन्तर्राष्ट्रिय वित्तीय संस्था, विश्व बैंकको प्राविधिक ऋण सहयोग मित्रराष्ट्र क्यानडा र फान्स सरकारको प्राविधिक सहयोग समेतबाट नेपाल अधिराज्यको चुरेशृंखला र तराईको सम्पूर्ण भूभागमा भौगर्भिक, भूभौैैतिक तथ भूरासायनिकसम्बन्धी प्रारम्भिक कार्र्यहरू सम्पन्न गरी पेट्रोलियम अन्वेषण तथा प्रबर्द्धनका लागि आधारभूत तथ्यांक संकलन गरेको छ । संकलित भौगर्भिक तथा भूभौतिक तथा भूरासायनिक डाटाहरूको आधारमा परियोजनाले बेला बखतमा गरिरहने प्रबर्द्धन कार्यको माध्यमबाट विदेशी तेल कम्पनीहरूलाई यस क्षेत्रका पेट्रोलियम कार्यमा सहभागी गराउने प्रयास भइरहेको छ । मुलुकको पेट्रोलियम ऐन तथा नियमावलीहरूले अन्तर्राष्ट्रिय लगानीकर्ताहरूलाई पेट्रोलियम अन्वेषण कार्य गर्दा लगानी सुरक्षाको प्रत्याभूतिको व्यवस्था गरेको छ ।"
टेक एण्ड पे पीपीए हटाउन इप्पानले प्रधानमन्त्रीलाई बुझायो ज्ञापनपत्र,"काठमाडौं : स्वतन्त्र ऊर्जा उत्पादकहरुको संस्था, नेपाल (इप्पान)ले पूर्वघोषित आन्दोलनका कार्यक्रम अन्तर्गत पहिलो दिन प्रधानमन्त्री केपी शर्मा ओलीलाई ज्ञापन पत्र बुझाएको छ। इप्पानका कार्यबाहक अध्यक्ष मोहनकुमार डाँगीको नेतृत्वमा गएको इप्पान प्रतिनिधिमण्डलले शुक्रबार प्रधानमन्त्री तथा मन्त्रिपरिषद्को कार्यालय सिंहदरबारमा ओलीलाई भेटेर बजेटमा घोषणा गरिएको टेक एण्ड पे प्रावधान फिर्ता नलिए कडा आन्दोलनमा जानुको विकल्प नरहेको सन्देशसहितको ज्ञापनपत्र बुझाएको हो। इप्पानको ज्ञापनपत्र बुझ्दै प्रधानमन्त्री ओलीले टेक एण्ड पे को विषयमा ऊर्जा उद्यमीसँग बसेर विस्तृत रूपमा छलफल गर्नुपर्ने बताए। उनले यसका लागि आइतवार वा सोमबारभित्रै समय मिलाउन सचिवालयलाई निर्देशन दिए। गत जेठ १५ गते सार्वजनिक आगामी आर्थिक वर्ष २०८२०८३ को बजेट तथा कार्यक्रममा विद्युत उत्पादन र खपतबीच सन्तुलन गर्ने गरी विद्युत खरिद सम्झौता (पीपीए) गर्ने नीति अवलम्बन गरिने र रन अफ दि रिभर (आरओआर) आयोजनाको टेक एन्ड पे (लिऊ र तिर) अवधारणाअनुसार मात्र विद्युत खरिद सम्झौता (पीपीए) गरिने उल्लेख गरेपछि यसप्रति ऊर्जा उत्पादकहरुको छाता संस्था इप्पानले कडा शब्दमा विरोध जनाउँदै आएको थियो। बजेटको उक्त बुँदा हटाउनका लागि इप्पानले ३ हप्तासम्म विभिन्न निकायमा भेटघाट र छलफल गरे पनि कुनै पनि निकायबाट उक्त माग सम्बोधनको विषयमा गम्भीरता नदेखाएपछि इप्पानले असार ६ गतेदेखि पहिलो चरणका आन्दोलन घोषणा गरेको थियो। सोही पूर्वघोषित आन्दोलनको पहिलो दिन प्रधानमन्त्री ओलीलाई भेटेर ज्ञापन पत्र बुझाइएको आन्दोलन समितिका संयोजक तथा इप्पानका कार्यबाहक अध्यक्ष डाँगीले बताए। इप्पानले पहिलो चरणको आन्दोलनमा प्रधानमन्त्री, अर्थमन्त्री र ऊर्जामन्त्रीलाई भेटेर ज्ञापन पत्र बुझाउने, टेक एण्ड पे पीपीए फिर्ता लेउ भन्दै एसएमएस पठाउने, प्रतिनिधिसभाका सभामुख र सबै राजनीतिक दलका प्रमुख सचेतकलाई एसएमएस पठाउने र निजी क्षेत्रका सबै संघ संगठनसँग मिलेर संयुक्तरुपमा विज्ञप्ति जारी गर्ने कार्यक्रम असार ५ गते नै घोषणा गरिसकेको छ। इप्पानले सरकारले यो व्यवस्था फिर्ता नलिए १७ हजार ११७ मेगावाट क्षमताका ३५० बढी आयोजनाको निर्माण कार्य रोकिने र यी आयोजनाको अध्ययनको क्रममा खर्च भइसकेको ६६ अर्ब २२ करोड रुपैयाँ पनि डुबेर व्यवसायीहरु सडकमा आउने अवस्था सिर्जना भएको ज्ञापन पत्रमा उल्लेख गरेको छ। यो व्यवस्था यही सरकारले ल्याएको आगामी १० वर्षमा २८ हजार ५०० मेगावाट विद्युत उत्पादन क्षमता पुर्याएर भारत र बंगलादेशमा १५ हजार मेगावाट विद्युत निर्यात गर्ने योजनासहितको ऊर्जा विकास मार्गचित्र र तथा कार्ययोजना, २०८१ को विरुद्धमा आएको इप्पानको भनाइ छ। अहिले नेपाल विद्युत प्राधिकरणले टेक अर पे (लिऊ वा तिर) अवधारणामा पीपीए गरिरहेको छ। यो भनेको जलविद्युत आयोजना निर्माण भएपछि विद्युत प्राधिकरणले सम्पूर्ण उत्पादित विद्युत खरिद गर्ने सुनिश्चितता भएको व्यवस्था हो।"
जेठ मसान्तसम्म झण्डै साढे २ खर्बको सामग्री निर्यात,"काठमाडौं : चालु आर्थिक वर्ष २०८१८२ को ११ महिनामा साढे २ खर्बको सामग्री निर्यात भएको छ। भन्सार विभागको तथ्यांक अनुसार साउनदेखि जेठ मसान्तसम्म २ खर्ब ४७ अर्ब ५७ करोड २ लाख रुपैयाँको सामग्री निर्यात भएको हो। निर्यात गत आवको यसै अवधिको तुलनामा ७७७७ प्रतिशतले वृद्धि भएको हो। अघिल्लो वर्ष यसै अवधिमा १ खर्ब ३९ अर्ब २६ करोड रुपैयाँ बराबरको वस्तु निर्यात भएको थियो। यस अवधिमा सोयाविन तेलको निर्यात सबैभन्दा धेरै ९३ अर्ब ५१ करोड रुपैयाँ बराबरको भएको छ। यसपछि सूर्यमुखी फुल तेल, कार्पेट अलैंची लगायतका सामग्री निर्यात भएको तथ्यांकमा उल्लेख छ। यसैगरी जेठ मसान्तसम्म १६ खर्ब ४४ अर्ब ७९ करोड रुपैयाँ बराबरको आयात भएको छ। जुन अघिल्लो आवको यसै अवधिको तुलनामा १३१५ प्रतिशत बढी हो। गत आवमा १४ खर्ब ५३ अर्ब ७० करोड रुपैयाँ बराबरको वस्तु आयात भएको थियो। निर्यात बढ्दा व्यापार घाटा भने ६ प्रतिशतले मात्र विस्तार भएको छ।"
