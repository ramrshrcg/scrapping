शीर्षक,विवरण
मानव अधिकारमा न्यायको ढोका,"मानव जीवनको स्वतन्त्रता र सुरक्षा प्रदान गर्न राज्य तत्पर रहनुपर्दछ। राज्यले देशमा मानव अधिकारको प्रत्याभूति गर्दै सुखी, खुसी, शान्त, समृद्ध र न्यायपूर्ण नेपाल निर्माण गर्न तत्पर रहनुपर्छ। मर्यादित रूपमा जीवन बाँच्न आवश्यक नैसर्गिक र जन्मसिद्ध अधिकारलाई मानव अधिकार भनिन्छ । मानव अधिकार मानिसको सर्वोच्च अधिकार हो । मानव समस्त जीवजन्तुमध्ये एक विशिष्ट प्राणी हुनु साथै इतिहासको निर्माता पनि भएकाले हरेक मानिसले आफ्नो जीवनमा विशेष अधिकार पाउनुपर्दछ । बाँच्न पाउने, स्वास्थ्य शिक्षा तथा रोजगार पाउने, अभिव्यक्तिको स्वतन्त्रता पाउने नागरिक हुन पाउने जस्ता कुरा मानव अधिकार अन्तर्गत पर्न आउँछन् । त्यसैले मानव अधिकार भनेको मानवले जन्मसिद्ध रूपमा पाउनुपर्ने हक हो र यस्तो अधिकारका बारेमा संयुक्त राष्ट्रसंघले सन् १९४८ मा मानव अधिकार घोषणापत्र जारी गरी विश्वव्यापी रूपमै मानवाधिकारको प्रत्याभूति दिलाएको छ । कसैबाट मानिसको मानव अधिकार खोस्नु गैरकानुनी मानिन्छ । मानव अधिकार भनेको मान्छेलाई मान्छेको रूपमा बाँच्न आवश्यक पर्ने अवस्था, अवसर तथा सुविधाको समष्टि हो । मानव अधिकारको निम्ति कुनै पनि प्रकारको भेदभाव हुनुहुँदैन । मानिस भएर जन्मेको जो कोहीले मानव अधिकार उपयोग गर्न पाउँछ । मानव अधिकार जन्मिएका प्रत्येक व्यक्तिको समान अधिकार हो । मानव भएको नाताले प्राप्त हुने प्राकृतिक, कानुनी अधिकारको एकीकृत नैसर्गिक अधिकार मानव अधिकार हो जसले व्यक्तिलाई आत्मसम्मानका साथ बाँच्न सिकाउँछ । एक बच्चाले जन्मनासाथ खान पाउने, न्यानोमा बस्ने पाउने अधिकार लिएर आएको हुन्छ । हामीले मानव अधिकार नपाईकन आफ्नो कर्तव्य पूरा गर्न सक्दैनौं । अतः व्यक्तिको जीवन स्वतन्त्रता, समानता र मर्यादासँग सम्बन्धित अधिकार तथा अन्य कानुनद्वारा प्राप्त गरिएका अधिकार तथा नेपाल पक्ष भएको मानव अधिकारसँग सम्बन्धित अन्तर्राष्ट्रिय सन्धि, सम्झौता मानव अधिकारअन्तर्गत पर्छन् । त्यसैले जीवनको स्वतन्त्रता र सुरक्षा नै मानव अधिकार हो । मानव अधिकारले व्यक्तिको आधारभूत अधिकारको प्रत्याभूर्ति गर्दै मानव विकासको क्षेत्र र आधारलाई बृहत् बनाउँछ । मानव अधिकार विश्वव्यापी, अविभाज्य, अपरिर्वतीय र अहरणीय छ । मानव अधिकारले राजनीतिक, सामाजिक तथा आर्थिक अधिकारको प्रयोग गरी सम्मानपूर्वक बाँच्न पाउने अधिकारलाई सुनिश्चितता दिन्छ । मानव अधिकार प्रत्येक मानिसलाई जाति, भाषा, लिंग, धर्म र राष्ट्रियता, सामाजिक र आर्थिक स्थिति, राष्ट्रिय सिमाना, उमेर र वर्गको भेदभावबिना प्राप्त हुने अधिकार हो । त्यसैले मानव अधिकारलाई विश्वव्यापी अविभाज्य र अपरिवर्तनीय मानिन्छ । दोस्रो विश्वयुद्धपछि अन्तर्राष्ट्रिय स्तरमा मानव अधिकार संरक्षणमा विभिन्न राष्ट्रले प्रतिबद्धता व्यक्त गरेका थिए । मानव अधिकार घोषणा पत्र सन् १९४८ लाई संयुक्त राष्ट्रसंघले मानव अधिकार संरक्षणको लागि अनुमोदन गरेको थियो । मानव अधिकारको संरक्षण गर्नु सबै संयुक्त राष्ट्रसंघका १९३ सदस्य राष्ट्रहरूको अन्तर्राष्ट्रिय दायित्व हो । मानव अधिकार जन्मसिद्ध अधिकार भएको कारण यसको प्रवद्र्धन गर्ने प्रयास निकै लामो समयदेखि भएको मानिन्छ । मानव अधिकार संरक्षणका लागि भएका यी प्रयासहरूले मानव जीवनका लागि स्वतन्त्रता र सुरक्षा प्रदान गरेका छन् । मानव अधिकार संरक्षणका लागि व्यवस्थाहरू जीवनको अधिकार, यातनाविरुद्धको अधिकार, स्वतन्त्रताको अधिकार, शिक्षाको अधिकार र सामाजिक सुरक्षाको अधिकार, काम गर्न पाउने अधिकार आदि प्राकृतिक अधिकारभित्र पर्छन् । कानुनी अधिकारअन्तर्गत पर्ने विषयहरूले पनि मानव अधिकार संरक्षणका लागि उल्लेखनीय भूमिका खेलेका छन् । जसअन्तर्गत संयुक्त राष्ट्रसंघले अन्य अन्तर्राष्ट्रिय मानव अधिकारसम्बन्धी गरेका सन्धि, सम्झौताहरू नागरिक तथा राजनीतिक अधिकारसम्बन्धी अन्तर्राष्ट्रिय प्रतिज्ञा पत्र, आर्थिक, सामाजिक र सांस्कृतिक अधिकारसम्बन्धी अन्तर्राष्ट्रिय प्रतिज्ञा पत्र, महिलाविरुद्ध हुने सबै प्रकारका विभेद उन्मूलनसम्बन्धी महासन्धि, यातना तथा अन्य त्रूर मानवीय वा अपमानजनक व्यवहार वा सजाय विरुद्धको महासन्धि, बालबालिकाको अधिकारसम्बन्धी महासन्धि, आप्रवासी श्रमिक र तिनको परिवारको संरक्षणसम्बन्धी महासन्धि, अपांगता भएका व्यक्तिहरूको अधिकार, बलपूर्वक बेपत्ता पार्ने कार्यबाट सबै व्यक्तिको संरक्षणसम्बन्धी अन्तर्राष्ट्रिय महासन्धि आदि सन्धि र सम्झौताहरू भएका छन् । उपर्युक्त महासन्धि र अभिसन्धिहरूले मानव अधिकारको स्वरूपमा निम्न बमोजिमको अधिकारलाई सम्बद्ध वर्गमा स्थापित गराउने प्रयास गरेको छ । यसअन्तर्गत नागरिक तथा राजनीतिक अधिकार, आर्थिक तथा सामाजिक अधिकार, विकाससम्बन्धी अधिकार र अन्य अधिकार पर्छन् । संयुक्त राष्ट्रसंघ महासभाले मानव अधिकारको विश्वव्यापी घोषणापत्रलाई सन् १९४८, डिसेम्बर १० मा अनुमोदन गरेको थियो । यस घोषणापत्रमा मानव अधिकारसम्बन्धी ३० धारा छन् । जसमा व्यक्तिको कानुनी, नैतिक, राजनीतिक आर्थिक, सामाजिक, धार्मिक अधिकारको व्यवस्था उल्लेख गरिएको छ । त्यस्तै, नेपालको संविधान २०७२ नागरिकको मौलिक हक, अधिकार र मानव अधिकार संरक्षणार्थ व्यवस्था गरिएको हो । राष्ट्रिय मानव अधिकार आयोग, एमनेस्टी इन्टरनेसनल, अनौपचारिक क्षेत्र सेवा केन्द्र यसबाहेक न्याय तथा अधिकार संस्था, मानव अधिकार संस्था, गठबन्धन, मानव अधिकार संगठन, मानव अधिकार तथा सामाजिक न्यायका लागि राष्ट्रिय गठबन्धन लगायतका विभिन्न संघसंस्था मानव अधिकार संरक्षणका स्थापना भएका संस्थाहरू हुन् । मानव अधिकार प्राप्तिका लागि हाम्रो देशका जनताले पटकपटक आन्दोलन गरे । २००७, २०४७ र २०६२६३ मा भएका आन्दोलन प्रजातन्त्र प्राप्तिका लागि भएका संघर्ष मानव अधिकारका लागि हुन् । मानव अधिकारभित्र अन्य अधिकार बालअधिकार, श्रमिक अधिकार, महिला अधिकार आदि थुप्रै अधिकारको कुरा पर्छन् । बालबालिकाले जन्मसिद्ध शिक्षा र सुरक्षाको अधिकार पाउनुपर्छ । श्रमिकले न्यूनतम ज्याला र सामाजिक सुरक्षाको अधिकार पाउनुपर्दछ । एउटा व्यक्तिले आफ्नो अधिकार प्रयोग गर्दा अरू कतिको अधिकार हनन भयो भन्ने बुझ्नु जरुरी हुन्छ । मानव अधिकारको व्यापक अर्थ फराकिलो बन्दै गएको परिप्रेक्ष्यमा यसले सामाजिक आर्थिक, राजनीतिक, शैक्षिक, धार्मिक, आर्थिक, भौगोलिक सबै क्षेत्रका न्यायलाई समेट्ने गरेको छ । नागरिकको मानव अधिकारको संरक्षण गर्ने जिम्मेवारी सम्बन्धित राज्यको हुन्छ । नागरिकको मानव अधिकारको संरक्षण गर्ने जिम्मेवारी पूरा गर्न कुनै पनि राज्यले अन्तर्राष्ट्रिय मापदण्डको पालना गर्नुपर्ने हुन्छ । राज्यले मानव अधिकारको सम्मान गर्नुपर्छ । नियमविपरीत मानव अधिकारको भक्षक राज्य हुनुहुँदैन । आफ्नो क्षेत्राधिकार अन्तर्गत मानव अधिकारको संरक्षण गर्नुपर्छ । मानव अधिकारको संरक्षणमा राज्य रक्षक हुनुपर्छ । कानुनी तथा संस्थागत संयन्त्र तयार गरी मानव अधिकारको संरक्षण गर्नुपर्छ । गैरसरकारी संस्थाले मानव अधिकारको संरक्षण गर्न निम्न दायित्व पूरा गर्न सक्छन् । मानव अधिकारको अनुगमन गर्ने, पैरवी गर्ने, नागरिकलाई शिक्षित पार्ने, अन्यायविरुद्ध सामूहिक जनमत तयार गर्ने, राज्यलाई खबरदारी गर्ने जस्ता पहरेदार गरी मानव अधिकार संरक्षणीर्थ यी गैरसरकारी संघ संस्थाले कार्य गरेका हुन्छन् । अन्तर्राष्ट्रिय संस्थाहरूको भूमिकाअन्तर्गत नागरिक समाजले तयार गरेका अनुगमनका आधारमा प्रतिवेदन सुधारका बाटाहरू तयार पार्न सुझाव र सहयोग प्रदान गर्ने कार्य गर्दछ । मानव अधिकार उल्लंघन आरोपहरूको सोधपुछ अनुसन्धान गर्ने, पीडितको उजुरी उपर न्याय दिने काम गर्छ । यी संस्थाले पनि सरकारको कार्य शैलीलाई मद्दत पुर्याइरहेका हुन्छन् । मानव अधिकार हामी सबैका लागि हो । यसको उल्लंघन हुने अवस्थामा हामी सबैले बोल्नै पर्दछ । आफ्नो अधिकारको दाबी गर्नुपर्छ । व्यक्तिगत तहमा हामीले नागरिकको हैसियले गर्न सक्ने मानव अधिकारसम्बन्धी कार्यहरूअन्तर्गत निम्न कार्य पर्छन् । तथ्यहरूको खोजी गरी निष्कर्ष तथा जानकारी बाँड्ने, दैनिक जीवनमा आफूलाई गलत लागेका कुराहरूको अडान लिने, टोलछिमेकमा मानव अधिकार संरक्षणमा भएका कार्यमा सहभागी हुने आदि कार्य पर्छन् । राज्यले मानव अधिकारको सम्मान गर्नुपर्छ । मानव अधिकारको संरक्षणमा राज्य रक्षक हुनुपर्छ । सरकारले नियम कानुनको पालना गराउने, शान्ति र सुव्यवस्था कायम राख्ने जस्ता संविधान र कानुनले निर्दिष्ट गरेका कुरा पनि मानव अधिकारभित्रै समेटिन्छन् । त्यसैले, मानव जीवनको स्वतन्त्रता र सुरक्षा प्रदान गर्न राज्य तत्पर रहनु पर्दछ । राज्यले देशमा मानव अधिकारको प्रत्याभूति गर्दै सुखी, खुशी, शान्त, समृद्ध र न्यायपूर्ण नेपाल निर्माण गर्न तत्पर रहनुपर्छ ।"
डाक्टरले बुझेको अम्बेडकर मर्म,"नेल्सन मन्डेला, गान्धी, माओ, लेनिन, माक्र्स र बुद्धहरूकै पंक्तिमा पर्छन्, अम्बेडकर । बरु नेपाल यो मामिलामा पछि छ । विभूतिको कुनै निश्चित सीमा हुँदैन । र, सबै मानिस विभूति हुन सक्दैनन् । चाहे त्यो कुनै देश वा भूगोलको किन नहोस् । उसको जन्म, संस्कार र मृत्यु निश्चित ठाउँ, भूगोल वा देशमा हुन सक्छ । तर, हाम्रो विभेदकारी सामाजिक दृष्टिकोण कस्तो हुन पुगेको छ भने विभूतिलाई पनि एउटा निश्चित ठाउँ, भूगोल, जात, धर्म र देशको नाममा विभेद गर्न थालेका छौं । यो भनेको मानव समाजको विश्व विचार र मान्यतालाई लत्याउनु हो । आफ्नो निहित स्वार्थका लागि अस्वस्थ आलोचना, टिप्पणी र अनावश्यक भ्रम सिर्जना गर्नु हो । यस्तो दूषित सोच, चिन्तन र चेतनाबाट माथि उठ्नु आजको आवश्यकता हो । अम्बेडकर विचार हो । वैशाख १५ गते सिराहाको लहानमा रहेको दलित दुसाध जातिको ऐतिहासिक धार्मिक स्थल सलहेश फूलबारी छेउमा भारतका विश्व प्रख्यात तथा तत्कालीन संविधान मस्यौदाकार डाक्टर भीमराव अम्बेडकरको पार्क जनमत पार्टीका अध्यक्ष डाक्टर सिके राउतको पहलमा मधेस प्रदेश सरकारका मुख्यमन्त्री सतीशकुमार सिंहले एक करोड बजेट विनियोजनमा शिलान्यास गरे । यो शिलान्यासको विषयलाई लिएर केही मानिस र दलका नेता, कार्यकर्ता तथा स्थानीय जनप्रतिनिधि समेतले विरोध गरे । यतिसम्म कि पासवान समुदायका केही नेता, नेतृत्वले मुख्यमन्त्री सिंहलाई अम्बेडकर पार्क सलहेश फूलबारी वरिपरि नबनाउन ज्ञापनपत्र बुझाएपछि सम्भवतः नबन्ने निश्चित भएको छ । मधेसमा जब दलित समुदायको उत्थान, विकास, संरक्षण र स्थापित गर्ने कार्य हुन्छ, त्यसपछि यहाँका कथित उच्च जातिवादी तथा दलित भित्रकै यथास्थितिवादीहरूले अन्धाधुन्ध विरोध र बाधा अड्चन खडा गर्छन् । इतिहास यस्तै छ । यस्तो कार्यमा जनप्रतिनिधिसमेत अघि सर्ने गरेका छन् । यतिसम्म कि पुस्तौंदेखि बसोबास गरेको जमिनको लालपुर्जा दिनुपर्ने ठाउँमा डोजर लगाएर उठिबास नै किन लगाउँछन् ? के यो दलितको देश होइन ? के यहाँ दलितको अस्तित्व छैन ? दलित भएकै कारण उनीहरू अझै पनि दमन, शोषण, विभेद, अन्याय र अत्याचारको संगठित सिकार भइरहनुपर्ने हो ? दलित भएकै कारण उसको इतिहास, बलिदान र योगदानको कदरबाट वञ्चित हुनुपर्ने हो ? दलित भएकै कारण सलहेश फूलबारी जस्तो धार्मिक स्थलमा उनीहरूले आफ्नो कुल देवताको पूजा गर्नबाट वञ्चित हुनुपर्ने र लाखौं भेटी अरूले खाइरहनुपर्ने हो ? प्रश्न यतिमा सीमित छैन । दलितको धार्मिक स्थल भएकै कारण सलहेश फूलबारी र दिनारामभद्रीहरूको ऐतिहासिक स्थलको भूमिहरू चौतर्फी रूपमा हड्प्नुपर्ने हो ? दलित भएकै कारण उनीहरू पुस्तौंदेखि बसोबास गरेको सार्वजनिक जग्गाको लालपुर्जाबाट वञ्चित हुनुपर्ने हो ? यसको जवाफ कसले दिन्छ ? वेलैमा यो कुरा दलित समुदायले बुझ्नुपर्छ । २०७९ को चुनावमा डाक्टर सिके राउतको व्यक्तित्व लहरले जनमत पार्टीले राम्रै भोट पाए । र, नेपालको राजनीतिक वृत्तमा उदाए । संघमा प्रत्यक्ष सिटको हिसाबले आफ्नो दलबाट उनी एक सिट मात्र हात पारे पनि समानुपातिक भोटको कारण संघमा ६ र मधेस प्रदेशमा प्रत्येक्षबाट ६ र समानुपातिकबाट ७ गरी १३ हात पारे । संख्यात्मक हिसाबले यो संख्या संसद्मा बहुमत होइन । तर, पनि उनले सरकारमा सहभागी भएर गर्न खोजेका केही प्रयास सराहनीय छन् । तर राजनीतिक संस्कारका कारण राम्रा कुरा हेर्नै नसक्ने, सुन्नै नसक्ने, सुरुआत विरोधबाटै गर्ने आदि प्रवृत्ति छ । यसको नाफा, घाटा र नोक्सानको हिसाब गर्दैनौं । हामीलाई थाहा छ डाक्टर सिके राउत मधेसका सीमान्त समुदायमा जन्मिएका एक प्रतिभावान व्यक्तित्व हुन् । जसबारे उल्लेख गरिरहनुपर्दैन । यस्तै, भारतमा जन्मिएका डाक्टर भीमराव अम्बेडकर पनि सीमान्तकृत दलित समुदायमा जन्मिएका विश्वप्रसिद्ध विद्वान् हुन् । उनको बारेमा पनि यहाँ धेरै कुरा बताइरहनुपर्दैन । यदि, कोही यसमा अनविज्ञ छन् भने खोज अन्वेषण गरे हुन्छ । तर, हामी त्यसरी नगरीकन केवल विरोधका लागि विरोध गर्ने जुन प्रवृत्तिको विकास भएको छ त्यो हाम्रो समाज विकासका लागि निकै घातक छ । सिके राउतलाई डाक्टर भीमराव अम्बेडकरसँग तुलना गर्न खोजेको छैन । न त सलहेश र अम्बेडकरकै तुलना गर्न खोजिएको छ । उनीहरूको आफ्नै खालको इतिहास, अस्तित्व र महत्व छ । यदि, एउटै चस्माले हेरियो भने फेरि अर्को अति हुन्छ । राजनीतिक हिसाबले जो जहाँ भए पनि केवल डा अम्बेडकरलाई पहलकदमीको हिसाबले नेपालमा कसले कति छिटो बुझ्यो र अनुसरण गयो भन्ने आत्मसात गरौं । गरेनौं भने ठूलो मूर्खता हुन्छ । किनभने आखिरमा आफ्नो इतिहासको संरक्षण, विकास र स्थापित गर्न स्वयं वर्ग र समुदाय नै अघि बढ्नुपर्छ भन्ने कुराको बोध विभिन्न घटनाक्रमले पुष्टि गर्दै आएको छ । नभए त्यो देखिने, डुब्ने र डुबाउने बाहेक केही हुँदैन । अम्बेडकर पार्कको जग्गाका लागि मुख्यमन्त्री सिंहले धेरै पालिकालाई पत्राचार गरेको भिडियो सन्देश सार्वजनिक गरिसकेका छन् । उनले ठाउँ र जग्गाका लागि भोगेका विषयसमेत समावेश छन् । उनले भनेका छन्, थोरै जग्गामा भए पनि प्रयास गरेका थियौं । यहाँ ठाउँ र थोरै जग्गाको विषयमा बहस गर्न सकिन्छ । चित्त बुझाउन नसकिने ठाउँ छ । तर यो पनि सत्य हो कि यो अम्बेडकर पार्क अन्तिम होइन, थिएन । सलहेश फूलबारी नजिक बनाउँदाको अर्थ र महत्व बाहिर बनाउँदामा आकाशपातालको फरक थियो, छ । जसरी सलहेश पुस्तौंदेखि गुमनाम छन्, त्यसरी नै अम्बेडकर पार्क फरक ठाउँमा राखियो भने गुमनामसँग जोडिन्छन् । यसमा डा राउतले हतार गरेको देखिन्छ । सलहेश इतिहास मेटाउन त्यहाँ अम्बेडकर पार्क किन ? सलहेशबाहेक अर्काे ठाउँमा पनि पार्क निर्माण गर्न सकिन्छ। तर यति थोरै जग्गामा एक करोड पैसा भ्रष्टाचार गर्नलाई हो ? जस्ता अनेकन भ्रम सिर्जना गर्ने प्रयास भयो। डाक्टरले नै डाक्टरको मर्म बुझेर होला, नेपालमा पहिलोपटक अम्बेडकर पार्क शिलान्यास गरी यसको सांसारिक ऐतिहासिक महत्वको भोक मेटाउने दुस्साहस राउतले गरेका थिए । तर, दलित विरोधी केही व्यक्ति र राजनीति दललाई यो पचेन । यो कार्यविरुद्धमा मान्छे उच्छाल्ने प्रयास गरे । दस धुर जग्गा दान गर्ने दातालाई समेत उनीहरूले प्रभावमा पारे । सलहेश इतिहास मेटाउन त्यहाँ अम्बेडकर पार्क किन ? सलहेशबाहेक अर्काे ठाउँमा पनि पार्क निर्माण गर्न सकिन्छ । तर, यति थोरै जग्गामा एक करोड पैसा भ्रष्टाचार गर्नलाई हो ? जस्ता अनेकन भ्रम सिर्जना गर्ने प्रयास भयो । यतिसम्म कि लोक नायक सलहेश समुदायका केही व्यक्तिहरूसमेत यसको विरुद्धमा लागे । अहिले त्यो पार्क निर्माणका लागि स्थानीय डाक्टर कासिन्द्रराम महराले र चर्चित अधिवक्ता शैलेन्द्र अम्बेडकर लगायतले पार्कका लागि आवश्यक जग्गा दान दिने घोषणा गरिसकेका छन् । डा राउतले लोकनायक सलहेश र दिनारामभद्री लगायतको इतिहासको गरिमा विश्वभरि स्थापित गर्न सप्तरी लगायतका ठाउँमा लाखौंको लगानीमा शिलान्यास कार्यक्रम अगाडि बढाएका छन् । संसारका धेरै देशमा अम्बेडकरलाई पुज्छन् । उसको विचार र दर्शन मान्छन् । ठाउँठाउँमा उसको प्रतिमा पार्क छन् । नेल्सन मन्डेला, गान्धी, माओ, लेनिन, माक्र्स र बुद्धहरूकै पंक्तिमा पर्छन्, अम्बेडकर । बरु, नेपाल यो मामिलामा पछि छ । तर डाक्टर राउतले पहलकदमी लिएका थिए । एउटा विद्वान्ले विद्वान्को मर्म बोध गरे । राजनीतिलाई पर राखेर भए पनि सामाजिक न्यायलाई काँध थाप्ने प्रयास गरेका थिए । अरू दल र नेताले दलित बेचेर खाका छन् । किनभने, नेपालका शासक वर्गले अम्बेडकर पार्क र सालिक भित्र्याएकामा उनीहरू दुःखी थिए । उनीहरूको राजनीतिक भोट र सामाजिक अस्तित्व कमजोर हुन्छन् भने डर छ । जब कि नेपालमा शासक समुदायकै हाराहारीमा १३ प्रतिशत दलित समुदाय छन् । मधेसमा मात्र १८ प्रतिशतभन्दा धेरै दलित छन् । तर, उनीहरू अझै पनि यो व्यवस्थामा मनव अधिकार तथा मानवीय जीवनबाट वञ्चित छन् । तीन तहका सरकार र जनप्रतिनिधिसमेत पछिल्लो समय योजनाबद्ध तरिकाले दलितविरोधी तथा विभेदकारी गतिविधिमै सरिक छन् । उनीहरूका लागि दलित, दलित मुद्दा र समस्या केवल व्यापार र चुनावमा आफ्नो भोट दोहन गर्ने निर्णायक हतियार भएको छ । यसका लागि उनीहरूले बोल्ने एकथरी र गर्ने अर्काेथरी अर्थात् विभेदकारी चरित्र नै छन् । उनीहरूका हरेक योजना र विकास कार्यसमेत दलितविरोधी छन् । उनीहरू अझै पनि दलित अस्तित्व स्वीकार्ने पक्षमा छैनन् । दलितलाई अझै एउटा छेउकुनामै सीमित राख्न चाहन्छन् । यिनै सलहेश, अम्बेडकर, दिनारामभद्रीहरू कुनै देशमा भएको भए अर्थात् उनीहरूकै भइदिएको भए एउटा ठूलो धार्मिक ऐतिहासिक सर्किटको रूपमा विकास गरिसकेको हुन्थ्यो । तर दलित इतिहास भएकै कारण गुमनाम पारिएका छन् । अम्बेडकर पार्क सलहेश वा यस्तै दलित ऐतिहासिकताभन्दा फरक ठाउँमा स्थापित गरियो भने त्यो पनि गुमनाम जस्तै हुने हो । आज जसरी यो चर्चा, बहस वा विवादले राष्ट्रिय तथा अन्तर्राष्ट्रियकरण भएको छ, त्यसले ठाउँ पाउने थिएन । यो हिसाबले विरोध र खबरदारीले पनि ठूलै काम गरेको छ । आजसम्म दलित जात, धर्म र संगठनको नाममा कुन राजनीतिक दल र नेताले राजनीतिक भोटको रूपमा प्रयोग गरेको छैन ? सिके राउत त आज आयो । त्यो पनि सोही वर्गका प्रतिनिधि नेतृत्व हुन् । अम्बेडकर पार्क त्यहाँ निर्माण भयो भने सलहेश दलित भनेर संसारमा गन्हाउने र सलहेशको अस्तित्व, महत्व र इतिहास मर्ने जो चिन्ता केही वर्ग उत्थानवादी दलितहरूको संकुचित मानसिकताले प्रदर्शन गयो, त्यो उनीहरूका लागि चुनौती पनि भयो कि अबको पालो यो ऐतिहासिकतालाई कसरी संरक्षण, संवर्धन र विकास गर्ने भनेर । नभए उनीहरूको नाम इतिहासमा कालो अक्षरले लेखिन्छन् । लोकनायक सलहेश र अम्बेडकरको तुलना गर्नुभन्दा युगमा उनीहरूको फरकफरक योगदान र इतिहासको अनुसरण गर्नु आजको आवश्यकता हो । दुवै इतिहास दलितको प्रतिमा हुन् । दलितभन्दा फरक नजरले गैरदलित वर्गले हेरेको छैन । उनीहरूलाई हेर्ने नजर धार्मिकताले मात्र साझा छन् तर भित्री नजर दलित नै हो । विचार र वर्गको हिसाबले सलहेश र अम्बेडकर साझा हुन् तर जन्म र जात तथा समाजिक विभेदको दृष्टिले दलित नजर नै हो । यसर्थ, उनीहरूको इतिहासमाथि बेइमानी हुँदै आएको छ । त्यसैले दलित समुदाय स्वयंले आफ्नो इतिहासलाई जे छ, सोही रूपमा हेर्न, बुझ्न र स्थापित गर्ने साहस गर्नुपर्छ । अन्यथा विभेदकारी वर्गले हेर्ने नजर र गर्ने व्यवहारमा परिवर्तन आउन सक्दैन ।"
टुसाल र नयाँबस्ती बी डिभिजनबाट घटुवा,काठमाडौं : एन्फा बी डिभिजन लिगबाट टुसाल युथ क्लब र नयाँ बस्ती युथ क्लब घटुवा भएका छन्। मंगलबार सातदोबाटोस्थित एन्फा कम्प्लेक्समा भएको अन्नपूर्ण क्लब (आरसिटी) र वीरगन्ज युनाइटेडले अंक बाँड्दा यी दुई टिम घटुवामा परेका हुन्। यो नतिजासँगै आरसीटीले यो सिजनमा घटुवा हुनबाट आफूलाई जोगाएको छ। आरसिटीले १२ खेल खेल्दै १५ अंक जोड्दै बी डिभिजनमा आफूलाई सुरक्षित राखेको हो। खेलको ४८ औं मिनेटमा आरसिटीका प्रज्वल गुरुङले गोल गर्दै अग्रता बनाएका थिए। त्यसको १० मिनेटपश्चात वीरगन्जका लागि सञ्जय चौधरीले गोल गर्दै खेललाई बराबरीमा ल्याए। यो नतिजापश्चात टुसाल यूथ क्लब घटुवामा परेको हो। नयाँ बस्ती यूथ क्लब भने यसअघि नै घटुवामा परेको थियो। यी दुई क्लबहरू सी डिभिजनमा घटुवा भएका हुन्।
साफ यू१९ टिम स्वदेश फिर्ता,काठमाडौं : साफ यू१९ च्याम्पियनसिप खेलेर नेपाली युवा टिम स्वदेश फर्किएको छ। साफ यू१९ च्याम्पियनसिपमा सेमिफाइनल खेलमा बंगलादेशसँग हार बेहोर्दै नेपाल प्रतियोगिताबाट बाहिरिएको थियो। नेपाली टिम मंगलबार बिहान १०:१५ मा स्वदेश आइपुगेका हुन्। नेपालले समूह बी मा रहेर उपविजेताको रूपमा सेमिफाइनल खेलेको थियो।
अन्तिम खेलमा थाइल्याण्डसँग नेपाल पराजित,"काठमाडौं : नेपाल थाइल्याण्डसँग ७८ रनले पराजित भएको छ। आइसीसी महिला टी २० विश्वकप एसिया क्षेत्र छनोटको सुपर थ्री अन्तर्गत तेरथाई क्रिकेट स्टेडियममा आज भएको अन्तिम खेलमा थाइल्याण्डसँग नेपाल पराजित भएको हो। टस हारेर ब्याटिङको निम्तो पाएको थाइल्याण्डले १५८ रन बनाएको थियो। थाइल्याण्डले दिएको १५९ रनको विजयी लक्ष्य पछ्याएको नेपालले निर्धारित २० ओभरमा ९ विकेट गुमाउँदै ८० रन मात्रै बनाएको हो। नेपालका लागि ओपनरद्वय सम्झना खड्का र रुबी पोडारले दोहोरो अंकमा रन बनाउन नसक्दा कविता कुँवरले सर्वाधिक रनको रुपमा २४ रन बनाइन्। रुबिना क्षेत्रीले १२ रन बनाउँदा राजमती ऐरी २० रनमा अविजित रहिन्। थाइल्याण्डका लागि ओनिचा काम्चोम्पुले सर्वाधिक ४ विकेट लिइन्। थिपात्चा पुथ्थाबोङले ३ र सुलिपोन लाओमीले १ विकेट लिइन्। त्यसअघि, ब्याटिङ गरेको थाइल्याण्डका लागि नानपत कोन्चारोन्काइले अविजित ५० रन बनाइन् । उनले २८ बलमा आक्रामक अर्धशतक बनाइन्। ओपनर नताया बूचाथामले पनि ५० रन बनाइन् । अफिसरा सुवानचोनराथीले २९ रन बनाइन् । नेपालका लागि बलिङतर्फ मनिषा उपाध्याय र राजमति ऐरीले ११ विकेट लिए । नेपाल र थाइल्याण्ड दुवैले यूएईलाई हराउँदै ग्लोबल क्वालिफायरमा स्थान बनाइसकेका छन्।"
मुम्बईले भित्र्यायो ३ नयाँ विदेशी खेलाडी,"काठमाडौं : मुम्बई इन्डियन्सले ३ जना नयाँ विदेशी खेलाडी भित्र्याएको छ। इन्डियन प्रिमियर लिग(आइपीएल)मा प्लेअफका लागि कडा प्रतिस्पर्धा भइरहेको अवस्थामा इंग्ल्यान्डका जोनी बेयरस्टो, रिचार्ड ग्लीसन र श्रीलंकाका चरिथ असलंकालाई अस्थायी खेलाडीका रूपमा भित्र्याएको हो। उनीहरू विल ज्याक्स, रायन रिकेल्टन र कोर्बिन बोस्चको स्थानमा ल्याइएका हुन्। आइपीएल आयोजकका अनुसार बोयरोस्टो ५ करोड २५ लाखमा टिममा आवद्ध भएका हुन्। तीव्र गतिका बलर ग्लीसन १ करोडमा र असलंका ७५ लाखमा मुम्बइमा आबद्ध भएका हुन्। यदि मुम्बई प्लेअफका लागि क्वालिफाइ भएको खण्डमा यी खेलाडीहरूले टिममा आबद्ध भएर खेल्न पाउनेछन्। हाल प्लेअफमा १ स्थान मात्रै खाली छ। जसका लागि दिल्ली र मुम्बईले प्रतिस्पर्धा गरिरहेका छन्। मुम्बईले १२ खेल खेल्दै १४ अंकसहित हालसम्म चौथो स्थानमा रहेको छ। समान खेल खेलेको दिल्ली १३ अंकसहित पाँचौं स्थानमा छ। चेन्नाई सुपर किंग्स्, राजस्थान रोयल्स्, सनराइजर्स हैदरबाद, लखनउ सुपर जायन्ट्स र कोलकाता नाइट राइडर्स प्लेअफ दौडबाट बाहिरिइसकेका छन्।"
राष्ट्रिय टिमका पूर्वकप्तान मानबहादुरले टिपटप हेल्प नेपालबाट एनभीए खेल्ने,"काठमाडौं : नेपाल भलिबल टिमका पूर्वकप्तान मानबहादुर श्रेष्ठले नवौं प्रधानमन्त्री कप(एनभीए) महिला तथा पुरुष भलिबल प्रतियोगितामा टिपटप हेल्प नेपालको टिमबाट खेल्ने भएका छन्। उनले आफ्नो युट्युबले च्यानलबाट आफूले विगतमा नेपालमा खेलिरहेको त्रिभुवन आर्मीको भन्दा फरक जर्सीमा देखा पर्न लागेको जानकारी दिएका हुन्। उनले उक्त भिडियोमा आफूलाई अनुबन्ध गरेकोमा टिपटप हेल्प नेपाललाई धन्यवाद दिएका छन्। मलाई पुन: नेपाली मैदानमा उत्रन सहयोग गर्नुहुने टिपटप हेल्प नेपाललाई धन्यवाद दिन चाहन्छु। उनले विगत १० वर्षदेखि खेल्दै आएको त्रिभुवन आर्मी क्लबलाई समेत धन्यवाद व्यक्त गरेका छन्। हाल उनी उक्त संस्थाबाट रिटायर भइसकेको बताए। म उक्त संस्थाबाट नै रिटायर भइ सकेँ अब आइरहेका नयाँ भाइहरूलाई शुभकामना भने भन्न चाहन्छु।, उनले भने। नवौं प्रधानमन्त्री कप भलिबल प्रतियोगिता जेठ ८ देखि १५ गतेसम्म पोखरा रंगशालामा सञ्चालन हुनेछ। प्रतियोगितामा ६ महिला टिमले र ८ वटा पुरुष टिमले प्रतिस्पर्धा गर्नेछन्।"
हैदराबादसँग पराजित हुँदा लखनउको प्लेअफ सम्भावना सकियो,"काठमाडौं : इन्डियन प्रिमियर लिग(आइपीएल)मा सनराइजर्स हैदराबादसँग पराजित हुँदा लखनौ सुपर जायन्सको प्लेअफ सम्भावना सकिएको छ। हैदराबादले लेखनउलाई ६ विकेटले हराउँदै प्लेअफ दौडमा ब्रेक लगाएको छ। लखनउस्थित, भरत रत्नश्री अटल बिहारी भाजपाए एकना क्रिकेट स्टेडियममा टस हारेर ब्याटिङको निम्तो पाएको लखनउले २०५ रन बनाएको थियो। लखनउले दिएको २०६ रनको विजयी लक्ष्य पछाएको सनराइजर्सले १८२ ओभरमा ४ विकेट गुमाउँदै लक्ष्य पूरा गर्यो। हैदराबादका लागि ओपनर ब्याटर अभिषेक शर्माले १८ बलमा अर्धशतक पूरा गर्दै आक्रमक पारी खेलेका थिए। उनले २० बलमा ४ चौका र ६ छक्कासहित सर्वाधिक ५९ रन बनाए। अर्का ओपनर अथर्व तैडीले १३ रन बनाए। तेस्रो क्रममा आएका हिसान किसानले ३५ हेनरिच काल्सिनले ४७, कामिन्डु मान्डीसले ३२ रन बनाए। अनिकेत बर्मा र नितेशकुमार रेडी समान ५५ रनमा अविजित रहे। लेखनउका लागि बलिङतर्फ दिग्वेश राठी ले सर्वाधिक २ विकेट लिए विल ओ' रोर्के र सार्दुल ठाकुरले ११ विकेट लिए। त्यसअघि ब्याटिङ गरेको लखनउले निर्धारित २० ओभरमा सात विकेट गुमाउँदै २०५ रन बनाएका थियो। लखनउको लागि ओपनर ब्याटर मिचेल मार्सले सर्वाधिक ६५ रनको अर्धशतकीय पारी खेले। उनले ३९ बलमा ६ चौका र ४ छक्का प्रहार गरे। अर्का ओपन ब्याटर एडन मक्रमले ६१ रन बनाए। कप्तान ऋषभ पन्त भने दोहोरो अङ्क बनाउन नपाउँदै कट् एण्ड बोल्ड भए। निकोलस पुरनले ४५ रन बनाए अन्य कुनै पनि ब्याटरले दोहोरो अङ्कको रन बनाउन सकेनन्। हैदराबादका लागि बलिङतर्फ ईसान मालिङ्गाले सर्वाधिक २ विकेट लिए। हर्ष दुवे, हर्षल पटेल र निकेश कुमार रेड्डीले ११ विकेट लिए। हैदराबादसँगको हारसँगै लखनउले आफ्नो प्लेअफ सम्भावना सकाएको छ। लखनउले १२ खेलमा पाँच जित र सात हारसहित १० अङ्क जोडेको छ। हाल लखनउ अंक तालिकाको सातौं स्थानमा रहेको छ। गुजरात टाइटन्स, आरसीबी र पन्जाब भने यसअघि नै प्लेअफ पुगिसकेका छन्। अब प्लेअफमा एक स्थान मात्र खाली रहेको छ। जसका लागि मुम्बई इन्डियन र दिल्ली क्यापिटल्सले उक्त एक स्थानको लागि प्रतिस्पर्धा गर्नेछन्। हैदराबाद भने यसअघि नै प्लेअफ समीकरणबाट बाहिरिसकेको थियो। प्लेअफबाट बाहिरिने लखनउ पाँचौं टिम हो। यसअघि नै चेन्नाई सुपर किङ्स, सनराइजर्स हैदराबाद, राजस्थान रोयल्स, कोलकता नाइट राइडर्स बाहिरिसकेका थिए।"
थाइल्यान्डले नेपाललाई दियो १५९ रनको लक्ष्य,काठमाडौं : आईसीसी महिला टी२० विश्वकप एसिया छनोटको सुपर ३ अन्तर्गत थाइल्याण्डले नेपाललाई १५९ रनको बलियो लक्ष्य दिएको छ । थाइल्याण्डले निर्धारित २० ओभरमा २ विकेट गुमाएर १५८ रन बनाउँदै नेपाललाई १५९ रनको लक्ष्य दिएको हो । थाइल्याण्डका लागि नानपत कोन्चारोन्काइले अविजित ५० रन बनाइन् । उनले २८ बलमा आक्रामक अर्धशतक बनाइन्। ओपनर नताया बूचाथामले पनि ५० रन बनाइन् । अफिसरा सुवानचोनराथीले २९ रन बनाइन् । नेपालका लागि बलिङतर्फ मनिषा उपाध्याय र राजमति ऐरीले ११ विकेट लिए । नेपाल र थाइल्यान्ड दुवैले यूएईलाई हराउँदै ग्लोबल क्वालिफायरमा स्थान बनाइसकेका छन्।
अमुक नामका परियोजनाले पुँजीगत खर्चमा सुस्तता,"काठमाडौं : अहिलेसम्म सरकारले विकास (पुँजीगत) खर्चका लागि बर्सेनि छुट्याएको बजेट खर्च हुन नसक्नुको मुख्य कारणमध्ये कार्यान्वयन गर्न योग्य भई नसकेका परियोजना बजेटमा समावेश गरिएको राष्ट्रिय योजना आयोगले औंल्याएको छ। आर्थिक वर्ष २०८२८३ को बजेट तर्जुमाको सिलसिलामा आयोजित नीति संवादमा आयोगका उपाध्यक्ष प्राडा शिवराज अधिकारीले योजना आयोगले पछिल्लो समयमा गरेका नवीनतम तथा सिर्जनशील कार्य तथा समसामयिक नीति सवालका विषयमा प्रस्तुतीकरण गर्दै यस्तो औंल्याएका हुन्। वास्तवमा स्रोतको सुनिश्चितता नभएका परियोजनालाई स्रोतको सुनिश्चितता दिने कागजीपत्र वा कुनै अमुक व्यक्ति, संस्था वा शक्तिको नाममा परियोजना थप्ने परम्पराले गर्दा पुँजीगत खर्चमा सुस्तता देखिएको आयोगका उपाध्यक्ष प्राडा शिवराज अधिकारीले टिप्पणी गरे। आयोगका उपाध्यक्ष प्राडा स्रोत छरिन गई परियोजनामा स्रोतको अभाव, समन्वयको कमजोरी, नीति र व्यवस्थापनमा अस्थिरता, तथा प्रशासनिक जटिलता, तयारी बिनाका परियोजना छनोटका कारण थुप्रै परियोजनाहरू समयमै पूरा नहुने वा पूर्ण रूपमा कार्यान्वयन नहुने हुँदा क्रमशः थुप्रिँदै गएर परियोजनाहरू क्रोनिक र थेग्न नसकिने हुन गएका हुन्। आयोगले सोमबार आयोजना गरेको नीति संवादः स्रोत व्यवस्थापन विषयक छलफल कार्यक्रममा बोल्दै उनले पुँजीगत खर्च हुन नसक्ने अवस्थासँगै अहिलेको परिस्थितिमा धेरै सावधानी अपनाउनु पर्नेतर्फ पनि सम्बद्ध निकायहरको ध्यानाकर्षण गरेका छन्। यसैक्रममा उनले एकातर्फ मुलुक खैरो सूचीमा रहेको र अर्कोतर्फ विश्वव्यापी युद्धको प्रभावसमेत परिरहेको जनाए। जबकी लामो समयदेखि मुलुकको अर्थतन्त्र पहिलाकै लयमा फर्कन नसकेको उनले बताए। यसैक्रममा उनले अब बजेटरी प्रणालीमार्फत सोह्रौं योजना, दिगो विकास लक्ष्य र सहज स्तरोन्नतिका रणनीति कार्यान्वयनमा जोड दिनुपर्ने बताए। यसका लागि उनले आयोगले १६औं योजनाको तर्जुमा र कार्यान्वयनमा सहजीकरण, तहगत समन्वय तथा वित्तीय संघीयता, बजेटरी प्रक्रिया, आयोजना बैंक, सार्वजनिक लगानी र स्रोत परिचालनको क्षेत्रमा सूक्ष्मस्तरमा सुधारका कार्य गरिरहेको जानकारी दिए। साथै, उनले आयोगले गरेको राष्ट्रिय गौरवका आयोजना तथा सडक पूर्वाधार, सहरी विकास, स्थानीय पूर्वाधार, खानेपानी, कृषि तथा पशुपन्छी विकास, वन तथा वातावरण र स्वास्थ्य तथा जनसंख्या क्षेत्रका क्रमागत कार्यक्रम तथा आयोजनाको अध्ययन, विश्लेषण तथा पुनःप्राथमिकीकरण सम्बन्धमा प्रस्तुति गरे। उपाध्यक्ष अधिकारीले छोटो समयभित्र सम्पन्न गर्न सकिने तर स्रोतको कमी रहेको अवस्थामा यस्ता आयोजना निर्माण गर्न सार्वजनिक वित्तीय व्यवस्थापनका लागि अल्पकालीन उपायका बारेमा धारणा राखे। उपाध्यक्ष प्राडा अधिकारी अहिलेको परिस्थितिलाई उजागर गर्दै भन्छन्, वित्तीय क्षेत्र एकदमै साँघुरो भएर गइरहेको छ। यससँगै संस्थागत रूपमै काम गर्ने शैलीमा खासै परिवर्तन गर्न सकिएको छैन। यसकारण समस्याहरू क्रोनिक छन्। यस्तै नीति सवालहरूमा रहेर भएको उक्त संवादमा आयोगका सदस्य सचिव सुमनराज अर्यालले नेपाल अहिले आर्थिक परिस्थितिसँग जुधिरहेको बताए। उनका अनुसार प्रजनन क्षमता कम, बुढ्यौलीको संख्या बढ्नु, बसाइँसराइ, बेरोजगार, राष्ट्रिय बचत न्यून, ऊर्जामा चुनौती, वातावरणमा जोखिम, जलवायु परिवर्तनलगायतका अर्थतन्त्रका अन्तर आबद्ध राख्नेहरूबीच समस्याहहरू देखिएका छन्। नेपालमा उत्पादनमूलक क्षेत्रको श्रमिकको र किसानको उत्पादकत्व अझै तल छ। नीति संवादमा प्रधानमन्त्रीका विकास सल्लाहकार तथा पूर्वअर्थमन्त्री डायुवाराज खतिवडाले आन्तरिक वित्त परिचालनको सम्भावना भए तापनि विभिन्न संयन्त्रको कमी रहेको, पूर्वाधार निर्माणमा ठूलो परिमाणमा लगानीको आवश्यकता पर्ने र यसका लागि आन्तरिक तथा अन्य लगानीलाई पूर्वाधार निर्माणमा परिचालन गर्नुपर्नेमा जोड दिए। उनले सन्तुलित विकासका लागि स्थानीय तहलाई केन्द्रमा राखी स्रोत बाँडफाँट तथा विकास गर्नुपर्ने र सोअनुसार उपयुक्त तथ्यांकको प्रयोग गर्नुपर्ने धारणा राखे। यस्तै, उक्त कार्यक्रममा आयोगका पूर्वउपाध्यक्ष तथा पूर्वसदस्यहरूले सार्वजनिक विकास वित्तको उपलब्धता साँघुरो हुँदै गइरहेको अवस्थामा खर्च कटौती गर्दै वित्तीय आकार सिर्जना, कर प्रशासनमा सुधार र राजस्व परिचालन, सार्वजनिक ऋणको ब्याज लगायतको भार न्यूनीकरण र सार्वभौम ग्यारेन्टी तथा सार्वभौम कोषको व्यवस्थालाई जोड दिनुपर्ने धारणा राखे। पहिला शून्य अनुदानको खर्च गर्ने मधेस प्रदेश, अहिले अधिक गर्ने सूचीमा प्रदेशगत समपूरक र विशेष अनुदानको खर्च गतवर्ष अप्लाई नगरेकाले शून्य खर्च रहेको मधेस प्रदेश अहिले सबैभन्दा बढी लागू गर्नेमा परेको छ। राष्ट्रिय योजना आयोगको सूचकले काम गरेको आयोग उपाध्यक्ष प्राडाअधिकारीको दाबी छ। पहिला कतिपय पालिकाहरूसँग पैसा नहुँदा राम्रोसँग सम्मिश्रण गर्न पाएका थिएनन्। पहिलाको भन्दा समग्र परियोजना संख्या र रकमको आधारमा परिवर्तन भएको छ। सञ्चित आयोजनाका समस्या, आयोगले दिएको विकल्प नीति संवादमा आयोगले सञ्चित आयोजनहरूमा देखिएका समस्या समाधान गर्न विभिन्न ४ विकल्प दिएको छ। जसअन्तर्गत, कुल गार्हस्थ्य उत्पादनको २३ प्रतिशत (खुद आन्तरिक सापटी) बराबरको रकम आयोजना आबद्ध आन्तरिक ऋण उठाउन सकिने छ। यस्तै, परियोजना ऋणपत्र जारी गर्ने ९ सम्पन्न नभएका तर बढीमा तीन वर्षमा सम्पन्न हुने आयोजनाका लागि निश्चित मापदण्डको आधारमा गर्न सकिनेछ। यसैगरी, नेपाल राष्ट्र बैंकले सहजीकरण तथा नेपाल सरकारको जमानीमा नेपाल इन्फ्रास्ट्रक्च र बैंकले ऋण लगानी गर्न सक्ने र निर्माण व्यवसायीलाई सरकारले जमानी बसेमा नेपाल इन्फ्रास्ट्रक्चर बैंक ऋण लगानी गर्न सकिनेबारे आयोगले विकल्प सुझाएको छ। सार्वजनिक लगानी सार्वजनिक लगानीका सवालमा आयोगले अधुराअपूरा आयोजना तथा कार्यक्रमहरूका कारण लागत, समय बढ्नुको साथै सम्पन्न भएपछि प्राप्त हुने ठूलो अवसर गुमिरहेको बताएको छ। अधुराअपूरा आयोजना तथा कार्यक्रमहरूको विस्तृत मूल्यांकन गरी वास्तविक समस्या पहिचान गर्नुपर्ने र सबै अधुरा परियोजना एकैसाथ सम्पन्न गर्न सम्भव नहुने भएकाले प्राथमिकता निर्धारण गर्नुपर्ने छ।"
"वर्षौं बिते, बनेनन् हुलाकी राजमार्गका पुलहरू","जनकपुरधाम : हुलाकी राजमार्गअन्तर्गत पर्ने धनुषा र सिराहा जिल्ला जोड्ने कमला नदीको पुल तर्न यात्रुले ज्यानकै बाजी लगाउनुपर्छ । तलबाट बगिरहने अविरल पानीको भेल र भत्किएको पुलमा वारपार गर्न बनाइएको बाँस र काठको चचरी (अस्थायी पुल) माथिबाट जेनतेन सन्तुलन मिलाएर मोटरसाइकल चालकहरू ओहोरदोहोर गर्दा कुनै चलचित्रकै स्टन्ट गरेझैं अनुभव हुन्छ । निर्माणाधीन पुलबाट करिब २० मिटर तलसम्म बाँस गाडेर अड्काइएको चचरीमा ओहोरदोहोर गर्ने हिम्मत फेरि सबैको हुँदैन । जसले त्यो चचरी कटाउन सक्दैनन् त्यस्ता यात्रीलाई स्थानीय युवाले सहयोग गरेर वारपार गराउने गर्छन् । ज्यानकै जोखिम मोलेर पुल वारपार गर्न प्रत्येक पटक काठको चचरी प्रयोग गर्दा मोटरसाइकल धनीहरूले २० रुपैयाँ एकापट्टी बापतको अघोषित कर तिर्नुपर्ने बाध्यता छ । वारि सिराहा नगरपालिका र पारि कमला नगरपालिकाले बाँसको चचरीलाई ६ महिनाका लागि १५ लाख रुपैयाँमा ठेक्का नै लगाई दिएपछि ठेकेदारहरूले आफ्नो मान्छेनै राखेर पुल भएर आउजाउ गर्ने प्रत्येक मोटरसाइकल चालकसँग २० रुपैयाँको दरले असुली गर्ने गर्छन् । पुल निर्माण नभएकाले नदी वारपार गर्न पहिला स्थानीय गाउँलेले बाँसको चचरी हालेका थिए र प्रतिसवारी चालकसँग सय रुपैयाँ जति एक पटकमा उठाउने गर्थे, सिरहा नगरपालिकाको ठेक्का पाएर कर्मचारी भई सवारी धनीहरूसँग पैसा उठाउने गरेका जुक्ति मुखियाले भने, यो बाटो भएर अधिकांश सरकारी कर्मचारीहरूले आवतजावत गर्ने हुनाले पछि नगरपालिका कार्यालयमा गुनासो गर्दा ६ महिना पहिला नगरपालिकाले आफैंले बाँसको चचरी हालेर दुवैपट्टी ठेक्का लगाएको हो । हामीले ठेकेदारमार्फत यहाँ पैसा उठाउने काम पाएका छौं । प्रत्येक दिन सो पुल भएर ६ सयदेखि ७ सय मोटरसाइकलहरू र हजारभन्दा बढी यात्रीहरू ओहोरदोहोर गर्ने गरेको तिनै रकम असुल्नेहरू बताउँछन् । एक त ज्यानमारा पुल र त्यसमा पनि वारपार गर्दा प्रत्येक पटक पैसा बुझाउनुपर्ने बाध्यताले सर्वसाधारण दिक्क भएका छन् । खै सरकारले कहिले कमला पुल निर्माण गर्ने हो । हामीलाई त अत्ति सास्ती भएको छ, पुलबाट सिरहा गइरहेका श्रीराम साहले भने, बनेको पुल पनि भासिइसकेको छ । अहिले त यो तलको बाटो थोरबहुत सुक्खा छ र वारपार गर्न सकिएको छ तर, साउन भदौमा यात्रा झनै जोखिमपूर्ण बन्छ । कमला नदी भएर प्रत्येक दिन ओहोरदोहोर गर्ने सयौं यात्रीका लागि यो यात्रा निकै असहज र जोखिमपूर्ण भए पनि यसको व्यवस्थापनमा वर्षांैदेखि बेवास्ता हुँदै आएको छ । हुन त हुलाकी राजमार्ग निर्देशनालय योजना कार्यालय जनकपुरले कमला नदीको पुल निर्माणको कार्य ९० प्रतिशत भइसकेको दाबी गर्छ । तर, पुलको वस्तुगत स्थिति हेर्दा पुल ठाउँठाउँमा भत्किएको र सञ्चालनमा ल्याउन पुनर्निर्माण गर्नुपर्ने अवस्था छ । पछिल्लो १४ वर्षदेखि कमला पुल निर्माणको कार्य भइरहेको छ । तर, कहिले स्रोत नहुँदा त कहिले ठेकेदारले सम्झौताअनुसारको काम नै नगर्दा सो पुल हालसम्म पनि निर्माणाधीन अवस्थामै छ । पछिल्लो पटक ठेकेदार कम्पनीले कामै नगरेपछि ठेक्का रद्द गर्ने प्रक्रिया सुरु गरिएको हुलाकी राजमार्ग निर्देशनालय योजना कार्यालय जनकपुरका सूचना अधिकृत रञ्जित साह बताउँछन् । अहिले काम रोकिएको छ । ठेकेदारले सम्झौताअनुरूप कामै नगरेपछि हामी ठेक्का रद्द गर्ने प्रक्रियामा लागेका छौं, साहले भने । कमला नदीमाथि डिजाइन एन्ड बिल्ड विधिबाट १२ स्पानको ४६९२० मिटर लम्बाइ र ९ मिटर चौडाइको पुल निर्माण गर्न पप्पु लुम्बनी जेभी निर्माण कम्पनीसँग २०७१।०८।३१ मा निर्माण सम्पन्न गर्ने गरी २०६८।२।३१ गते नै सम्झौता भएको थियो । २४ करोड ९० लाख ९७ हजार रुपैयाँको खरिद सम्झौता भएर पनि निर्माण कार्य समयमा सम्पन्न हुन नसकेपछि योजनाका महानिर्देशकबाट २०७२।११।११ मा २०७३।८।३० सम्म म्याद थप गरी काम अघि बढाइयो । तर, सो अवधिमा पनि काम भएन । म्याद थप गर्दासमेत कार्य सम्पन्न गर्न नसकेको निर्माण कम्पनीलाई पूर्व निर्धारित क्षतिपूर्ति तथा अन्य कारबाही गर्न निर्माण व्यवसायी र योजना कार्यालयबीच मध्यस्थतामार्फत सहमति (एमीकेबल सेटलमेन्ट) भयो । सुपर स्ट्रक्चरसम्मको निर्माण कार्य सकिए पनि २०७८।३।१७ गते परेको अविरल वर्षापछि आएको बाढीले निर्माणाधीन पुलको पिलर नै भासियो । पुलको पूर्वपट्टीको एउटा गर्डर खोलामा धसिन गई दुईवटा सुपर स्ट्रक्चर धसेर नदी नियन्त्रणको लागि निर्मित दुवै पट्टीको संरचनासमेत बाढीले भत्कायो । अहिले निर्माणाधीन पुल भएरै स्थानीय जोखिमपूर्ण यात्रा गर्न बाध्य छन् । बागमती नदीको पुल १५ वर्षमा २० प्रतिशत काम हुलाकी राजमार्गअन्तर्गत रौतहट र सर्लाही जिल्ला जोड्ने बागमती नदी माथिको पुलसमेत पछिल्लो १५ वर्षदेखि निर्माणाधीन अवस्थामै छ । २०६७।२।३ मा ३५ करोड ८९ लाख ९ हजार रुपैयाँको खरिद सम्झौताअनुसार पुल निर्माणको कार्य सुरु गर्ने भनिए पनि सम्झौताअनुसार तोकिएको समयमा निर्माण कार्य सम्पन्न भएन । त्यसपछि ठेक्का पाएको निर्माण कम्पनी लुम्बिनी बिल्डर्स प्रालि सिद्धार्थनगरसँग ठेक्का रद्द गरिएको थियो । हालसम्म उक्त पुलको भौतिक प्रगति २० प्रतिशत मात्र रहेको हुलाकी राजमार्ग निर्देशनालय योजना कार्यालय वीरगन्जका इन्जिनियर धवेन्द्र दास बताउँछन् । पुलको निर्माण कार्य नहुनु पछाडि ड्रइङ रिभाइज गर्नु मुख्य कारण रहेको थियो, इन्जिनियर दासले भने, अहिले निर्माण कम्पनीको म्याद थप भएर आएको छ र डिजाइन पनि रिभाइज भएको छ । त्यसैले अब काम अगाडि बढ्नेछ । सुरुवाती चरणमा काम गरेको निर्माण कम्पनीलाई १५ करोड ८३ लाख ५३ हजार रुपैयाँ भुक्तानीसमेत भइसकेको छ । साविकको निर्माण भएका प्रयोगयोग्य संरचनासमेत प्रयोग गर्ने गरी ३७२ मिटर लम्बाइको १७ स्पानको ८ मिटर चौडाइ तथा ६ मिटर क्यारिज बेसहितको ६३४ मिटर लम्बाइको पुल निर्माण गर्न ६९ करोड ३७ लाख ३ हजार रुपैयाँको लागत अनुमान स्वीकृत गरी महालक्ष्मी विकास वाइपी जेभी जनकपुरसँग २०८१ कात्तिक १० भित्र कार्य सम्पन्न गर्ने गरि २०७९ वैशाख ११ मा ६५ करोड १६ लाख ७ हजार रुपैयाँको खरिद सम्झौता भएको हो । जसमध्ये १० करोड ७ लाख ७ हजार रुपैयाँ भुक्तानीसमेत भइसकेको छ । हाल सुपरस्ट्रक्चर निर्माण कार्य भइरहेको छ । पुल निर्माणमा भएको ढिलाइका कारण बागमती नदी पारी रौतहटवासी र वारी सर्लाहीका बासिन्दाहरूले वर्षायाममा जोखिम मोलेर काठको डुंगामा यात्रा गर्नुपर्ने बाध्यता छ । पुल नबनेर त यस क्षेत्रका बासिन्दाहरूले वर्षांैदेखि जोखिम मोलेर यात्रा गर्नुपर्ने बाध्यता छ, रौतहटको दुर्गाभगवती गाउँपालिकाका प्रकाश झा बताउँछन्, जनताको जनजीवनसँग जोडिएको यस्तो महत्वपूर्ण निर्माण कार्यमा समेत बेवास्ता हुँदा हामी स्थानीयलाई निकै समस्या छ । कन्काईको पुल पनि अलपत्र राजमार्गअन्तर्गत मेचीरतुवा सडक खण्डको कन्काई नदीमा पनि पछिल्लो १४ वर्षदेखि पुल निर्माण भइरहेको छ । तर, निर्माण कम्पनीको चरम लापरबाहीले गर्दा पुल अलपत्र छ । डिजाइन एन्ड बिल्ड विधिबाट १९ स्पानको पुल प्रतिस्पान ३८ मिटर लम्बाइ, ८७ मिटर चौडाइ तथा ७५ मिटर क्यारिज वेसहितको ७२४८ मिटर लम्बाइको पुलको निर्माण गर्न ३१ जेठ २०६८ मा पप्पु र महादेव खिम्ती जेभीले २९ जेठ ०७२ मा सम्पन्न गर्ने गरी ठेक्का सम्झौता गरेको थियो । ३४ करोड ९ लाख रुपैयाँमा ठेक्का सम्झौता भएपछि सुरुदेखि नै निर्माण व्यवसायीले लापरबाही देखायो । हालसम्म १९ करोड ८ लाख ८३ हजार भुक्तानीसमेत भइसकेको छ । तर, पुल निर्माण कार्य अलपत्र छ । पटकपटक गरी २०८० असार ३० सम्म म्याद थप गरिए पनि निर्माण व्यवसायीले काम नगर्दा योजना अलपत्र बनेको छ । प्राविधिक त्रुटि देखिएपछि विशेषज्ञ टोलीले पुलमा रहेको समस्या अध्ययन गरी सुपर स्ट्रक्चर निर्माण पूर्व भारवहन परीक्षण गर्नुपर्ने सुझावसहित गत वर्ष नै प्रतिवेदन बुझाइएको थियो । तर, प्रतिवेदनमा उल्लेखित समस्याहरू समाधान गरी निर्माण कार्य अगाडि बढाउन निर्माण व्यवसायीले कुनै तदारुकता देखाएनन् । तर, पछिल्लोपटक महादेव खिम्ती जेभीले निर्माण कार्य अघि बढाएपछि कामको प्रगति बढेको हुलाकी राजमार्ग निर्देशनालय, योजना कार्यालय इटहरीका सूचना अधिकारी इन्जिनियर उपेन्द्र दास बताउँछन् । चैतदेखि काम सुरु भएको छ । निर्माण सम्पन्न भएको काममा देखिएको त्रुटिलाई सच्याउन पेस गरिएको प्रतिवेदनको आधारमा अहिले निर्माण व्यवसायीले काम गर्दै आएका छन् । अहिले थप काम सुरु भएर दुईवटा स्लाबको ढलान भइसकेको छ, इन्जिनियर दास भन्छन्, सरदरमा ६५ प्रतिशत जति काम भइसकेको भन्नुपर्छ । निर्माण व्यवसायीकै लापरबाहीका कारण यो पुलको निर्माण कार्यमा ढिलाइ भएको भन्न सकिन्छ । झापा गाउँपालिका र गौरीगन्ज गाउँपालिका जोड्ने हुलाकी राजमार्गअन्तर्गतको यो पुल निर्माण नहुँदा दैनिक पाँच सय बढी यात्रु जोखिम मोलेर हिउँदमा बाँसको पुल र बर्खामा डुंगामा यात्रा गर्न बाध्य हुने गर्छन् । जोखिम मोलेर बाँसको पुल बनाई कमला नदीमा यात्रा गर्दै सर्वसाधारण । तस्बिर : मनिका झा हुलाकीका १०८ पुल बन्न बाँकी राजमार्गको सुरु अनुमानमा १२५ पुलकल्भर्ट निर्माण गर्ने उल्लेख थियो । तर, संशोधित अनुमानअनुसार पुलकल्भर्टको संख्या ३०० पुगेको छ । सम्पूर्ण सडक खण्डको विस्तृत आयोजना प्रतिवेदन तयार हुन नसक्दा पुलकल्भर्टको संख्यामा फेरबदल हुने गर्छ । राजमार्गअन्तर्गतको चालु आर्थिक वर्षसम्म १४२ वटा पुल निर्माण सम्पन्न भएको छ भने ५५ पुल निर्माणाधीन अवस्थामा रहेका र ५३ पुलको ठेक्का व्यवस्थापन गर्न बाँकी छ । यसका अतिरिक्त जीर्ण र सिंगल लेनका ५० पुलको स्तरोन्नति कार्यसमेत बाँकी छ । आयोजना निर्देशनालयबाट प्राप्त विवरणअनुसार ५६ प्रतिशत पुल निर्माण कार्य सम्पन्न भएको छ भने अन्य बाँकी छ । योजना कार्यालय इटहरीअन्तर्गत २०, जनकपुरअन्तर्गत ३७, वीरगन्जको १२, कपिलवस्तु १६, नेपालगन्ज १७ र धनगढीअन्तर्गत ६ वटा गरी १०८ पुल तथा कल्भर्ट निर्माणको कार्य बाँकी छ । पुलको अभावमा राजमार्ग पूर्ण रूपमा सञ्चालन हुन सकेको छैन । मध्यतराईका स्थानीय बस्तीलाई सडक सञ्जालसँग जोड्ने उद्देश्यका साथ नेपाल सरकारले भारत सरकारको सहयोगमा हुलाकी राजमार्ग निर्माण कार्य प्रारम्भ गरेको थियो । नेपाल सरकारले यसको निर्माणमा ध्यान नै दिएको छैन । नेपाल सरकारको ध्यान हुलाकीभन्दा मध्यपहाडी लोकमार्गमा भएको कारण यो उपेक्षामा परेको छ । देशकै लागि निकै महत्वपूर्ण र उपलब्धिमूलक हुलाकी राजमार्गलाई सम्पन्न गराउन सरकारको तदारुकता र प्राथमिकता निर्धारण गर्नु आवश्यक छ । विमलेन्द्र निधि, पूर्वउपप्रधानमन्त्री एवं नेपाली कांग्रेसका नेता चैतदेखि काम सुरु भएको छ । निर्माण सम्पन्न भएको काममा देखिएको त्रुटिलाई सच्याउन पेस गरिएको प्रतिवेदनको आधारमा अहिले निर्माण व्यवसायीले काम गर्दै छन् । अहिले थप काम सुरु भएर दुईवटा स्लाबको ढलान भइसकेको छ । सरदरमा ६५ प्रतिशत जति काम भइसकेको भन्नुपर्छ । निर्माण व्यवसायीकै लापरबाहीका कारण कन्काई पुलको निर्माण कार्यमा ढिला भएको भन्न सकिन्छ । इन्जिनियर उपेन्द्र दास, सूचना अधिकारी, हुलाकी राजमार्ग निर्देशनालय, योजना कार्यालय इटहरी हुलाकी राजमार्ग निर्माणका लागि भारत सरकारले सन् २००२ मा सहयोग गर्ने सैद्धान्तिक सहमति दियो । बृहत् पूर्वाधार निर्माणमार्फत आर्थिक सामाजिक विकासमा योगदान पुर्याउन नेपाल सरकारको मन्त्रिपरिषद्को निर्णयअनुसार २०६८।०६९ मा तराई मधेसमा निर्वाध आवागमन र सामाजिक आर्थिक गतिविधिमा विस्तार हुने भएकाले यस आयोजनालाई नेपाल सरकारले राष्ट्रिय गौरवको आयोजनाका रूपमा कार्यान्वयनमा ल्यायो । आयोजनाको प्रारम्भिक अनुमानअनुसार १ हजार ६६३ किलोमिटर कालोपत्रे सडक र १२५ वटा पुल निर्माण कार्य २०७७।७८सम्म सम्पन्न हुने लक्ष्य राखिएको थियो । जसमा संशोधित लागत अनुमानअनुसार १ हजार ८५७४२ किलोमिटर कालोपत्रे सडक तथा ३०० वटा पुल सहितको यातायात पूर्वाधार २०८३।८४ सम्म निर्माण गर्ने लक्ष्य छ । हालसम्म पूर्वपश्चिम र उत्तरदक्षिण गरी १ हजार २५९६८ किलोमिटर सडक कालोपत्रे भएको तथा १४२ वटा पुल र कल्भर्ट निर्माण कार्य सम्पन्न भइसकेको छ । आयोजनामा २०६६।०६७ देखि २०८०।८१ सम्म ७३ अर्ब ७३ करोड विनियोजन भएकोमा ६४ अर्ब ८७ करोड रुपैयाँ (८७९८ प्रतिशत ) खर्च भइसकेको छ । उक्त खर्च संशोधित लागत अनुमानको ६३८२ प्रतिशत छ । आयोजनाको प्रारम्भिक लागत अनुमान ४७ अर्ब २४ करोड रुपैयाँ रहेकोमा पहिलो संशोधित लागत अनुमान ६५ अर्ब २४ रुपैयाँ र दोस्रो संशोधित लागत अनुमान १ खर्ब १ अर्ब ६३ करोड रुपैयाँ छ । यसरी आयोजनाको प्रस्तावित संशोधित लागत अनुमानको तुलनामा २१५१४ प्रतिशतले तथा पहिलो संशोधित लागतको तुलनामा १५५७८ प्रतिशतले वृद्धि भएको देखिन्छ । म्याद थपको प्रावधानलाई सुविधा सरह प्रयोग निर्माण व्यवसायीले ठेक्का कबोल गरेर पनि निर्माण कार्यमा लापरबाही र वर्षौंसम्म निर्माण कार्य नै अघि नबढाउँदासमेत त्यस्तालाई कारबाही गर्नुको साटो उल्टै म्याद थप गर्दै जानाले समेत हुलाकी राजमार्गका पुलहरूको निर्माण कार्य अलपत्र परेको हो । सार्वजनिक खरिद नियमावली, २०६४ को नियम ९(१) मा निर्माण कार्यको लागत अनुमान तयार गर्दा सम्पन्न गर्न लाग्ने अधिकत्तम अवधि खुलाउनुपर्ने व्यवस्था छ । योजनाको सफलता मापनको आधारमा गुणस्तर, लागत भएकाले सम्झौता अवधि निर्धारण विधि वैज्ञानिक बनाउन २०७२।०७३ देखि लागू हुने गरी नेपाल सरकार सचिवस्तरीय निर्णयबाट सोसम्बन्धी मापदण्ड स्वीकृत गरेको छ । मापदण्डअनुसार ३ करोडदेखि १ अर्ब रुपैयाँसम्मका खरिद सम्झौताको सम्पन्न गर्ने अवधि १२ देखि ५० महिनासम्म राख्नुपर्नेमा निर्देशनालयद्वारा व्यवस्थापनमा भएका ८३ करोड रुपैयाँभन्दा बढीका खरिद सम्झौतामा निर्देशिकाअनुसार हुनेभन्दा कम निर्माण अवधि कायम गरी ठेक्का सम्झौता गरिएका हुन् । निर्देशिका अनुसार ३ करोड रुपैयाँको ठेक्कालाई अधिकतम १२ महिनासम्म म्याद दिनुपर्नेमा निर्देशनालयले ९ करोड रुपैयाँसम्मको ठेक्कालाई १२ महिना मात्र म्याद दिएको हो । त्यसैगरी १ अर्ब रुपैयाँ र सोभन्दा माथिको ठेक्कालाई ३० देखि ४२ महिना मात्र म्याद दिइएको पनि पाइएको छ । हुलाकीले हासिल गर्न सकेन उपलब्धि यातायातको सहज पहुँच विस्तार गरी दुर्गम तथा पिछडिएका बस्तीहरूलाई सडक सञ्जालसँग जोड्दै व्यापार, कृषि, पर्यटन तथा आर्थिक विकास प्रबद्र्धन गर्ने उद्देश्यले सञ्चालित यस आयोजनाले अपेक्षाकृत उपलब्धि हासिल गर्न नसक्नुमा सरकारी उदासीनता मुख्य कारण रहेको जानकारहरू बताउँछन् । २०७१ मा नेपाल सरकारको भौतिक पूर्वाधार तथा विकास मन्त्रीको पदभार सम्हालेका तत्कालीन मन्त्री विमलेन्द्र निधिले हुलाकी राजमार्ग निर्माण कार्यलाई गति प्रदान गर्न निकै पहल गरेका थिए । उनले भारत सरकारको डिजाइन र नियमअनुसार बन्ने भनिएको राजमार्गलाई नेपाल सरकारको पूर्ण स्वामित्वमा बनाउन पहल गरे र हाल सोहीअनुसार काम भइरहेको छ । तर, सरकारले हुलाकीलाई उपेक्षा गरेकै कारण यसको प्रगति सोचेअनुसार हुन नसकेको नेता निधिको ठम्याई छ । नेपाल सरकारले यसको निर्माणमा ध्याननै दिएको छैन । नेपाल सरकारको ध्यान हुलाकीभन्दा मध्यपहाडी लोकमार्गमा भएको कारण यो उपेक्षामा परेको छ, नेपाली कांग्रेसका नेता तथा पूर्वमन्त्री निधि भन्छन्, सम्पूर्ण देशकै लागि निकै महत्वपूर्ण र उपलब्धिमूलक हुलाकी राजमार्गलाई सम्पन्न गराउन सरकारको तदारुकता र प्राथमिकता निर्धारण गर्नु आवश्यक छ ।महालेखा परीक्षकको हालै सार्वजनिक भएको ६२औं वार्षिक प्रतिवेदनमा समेत हुलाकी राजमार्गलाई लिएर विभिन्न सुझावहरू दिइएको छ । पर्याप्त पूर्वतयारी बेगर आयोजना कार्यान्वयन हुनु, कार्य तालिका पालनामा निर्माण व्यवसायी जिम्मेवार नहुनु, आयोजना कार्यालयले स्थानीय अवरोध तथा विवादलाई समयमै समन्वय गरी सामाधान गर्न सफल नहुनु, विशेष परिस्थितिमा हुनुपर्ने म्याद थपको प्रावधानलाई सुविधाका रूपमा प्रयोग गर्नु, डिजाइन एन्ड बिल्ड विधिबाट निर्माण हुने पुलहरूसमेत समयमा सम्पन्न नहुनु जस्ता समस्याहरूले गर्दा हुलाकी राजमार्ग समयमा बन्न नसकेको मलेपको प्रतिवेदनमा उल्लेख छ । त्यसैगरी अन्तरनिकाय समन्वय प्रभावकारी नहुनु, राष्ट्रिय निकुञ्ज तथा वन क्षेत्रमा रेखांकनको टुंगो नहुनु लगायतका समस्या र कारणहरूले समेत निर्धारित समय र लागतमा आयोजना सम्पन्न हुन सकेको छैन ।"
अर्थमन्त्री पौडेलले बोलाए गभर्नर छनोट सिफारिस समितिको बैठक,"काठमाडौं : नेपाल राष्ट्र बैंकको गभर्नर छनोट सिफारिस समितिको बैठक बोलाइएको छ । उपप्रधान एवम् अर्थमन्त्री विष्णु पौडेलले मंगलबार अपराह्न ४ बस्ने गरी समितिको बैठक बोलाएको अर्थ मन्त्रालय स्रोतले जनाएको छ। छनोट सिफारिस समितिको संयोजक अर्थमन्त्री पौडेल छन् भने समितिका सदस्यमा पूर्व गभर्नरबाट महाप्रसाद अधिकारी र विज्ञ सदस्यबाट पोषराज पाण्डे छन् । यस अगाडि गभर्नर छनोट समितिको सदस्यबाट विजयनाथ भट्टराई र विश्व पौडेलले राजीनामा दिएपछि समिति पुनर्गठन गरिएको हो। यता कांग्रेस सभापति शेरबहादुर देउवासँग छलफल गरे लगत्तै प्रधानमन्त्री केपी शर्मा ओलीले आज साँझ ५ बजे बालुवाटारमा मन्त्रिपरिषद्को बैठक बोलाएका हुन्। सिफारिस समितिको बैठक बोलाइएकाले आजको मन्त्रिपरिषद् बैठकले गभर्नर नियुक्ति हुने सम्भावना रहेको छ। राष्ट्र बैंकका गभर्नर महाप्रसाद अधिकारीको कार्यकाल चैत २४ सकिएको थियो। अधिकारीलाई सरकारले २०७६ चैत २४ गते पाँच वर्षका लागि गभर्नरमा नियुक्त गरेको थियो। गभर्नरको बन्नका लागि हालका डेपुटी गभर्नरद्वय निलम ढुंगाना, बमबहादुर मिश्र मध्ये एक जनाको सिफारिस हुनेछ। ३ जनाको नाम सिफारिस हुँदा डेपुटी गभर्नरमध्ये १ जनाको नाम सिफारिस हुनैपर्ने भएकोले उनीहरू २ जनामध्ये एउटाको नाम मन्त्रिपरिषद्सम्म पुग्ने निश्चित छ। सिफारिस भएका ३ जनामध्ये एक जनालाई मन्त्रिपरिषद्ले गभर्नर नियुक्त गर्ने व्यवस्था छ। यो पनि पढ्नुहोस प्रधानमन्त्री ओली र कांग्रेस सभापति देउवाबीच भेटवार्ता देउवासँग छलफल गरे लगत्तै प्रधानमन्त्री ओलीले बोलाए मन्त्रिपरिषद् बैठक"
गभर्नर नियुक्तिको सम्भावनासँगै उकालो लाग्यो सेयर बजार,"काठमाडौं : साताको तेस्रो सेयर कारोबार दिन मंगलबार नेप्से परिसूचक उच्च अंकले बढेर बन्द भएको छ। सरकारले नेपाल राष्ट्र बैंकको गभर्नर नियुक्त गर्ने सम्भावना बढेसँगै सेयर बजारमा हरियाली छाएको हो। अब केही बेरमा गभर्नर सिफारिस समितिको बैठक बस्दैछ। लगत्तै बस्ने मन्त्रिपरिषद बैठकले गभर्नर नियुक्ति गर्ने संभावना छ। सत्तारुढ प्रमुख दुई दल नेपाली कांग्रेस र नेकपा एमालेबीच अर्थविद् विश्व पौडेललाई गभर्नर नियुक्त गर्ने सहमति भएको स्रोतको भनाइ छ। नयाँ गभर्नर आउने भएपछि लगानीकर्ताहरू उत्साहित भएको सेयर विज्ञहरू बताउँछन्। लामो समयदेखि गभर्नर नियुक्त हुन नसक्दा लगानीकर्ताहरू 'हेर र पर्ख' को अवस्थामा थिए। गभर्नर नियुक्तिको संभावनासँगै नेप्से परिसूचक ४९०९ अंकले बढेर २६७७४५ विन्दुमा अडिएको छ। अघिल्लो दिन सोमबार नेप्से परिसूचक १९३० अंकले बढेर २६२८३६ विन्दुमा अडिएको थियो। सो दिन ७ अर्ब ३५ करोडको सेयर कारोबार भएको थियो। नेप्से उच्च अंकले बढेपनि कारोबार रकम भने सोमबारको तुलनामा कमी आएको छ। यसदिन ३१० स्क्रिप्सको १ करोड ६८ लाख ८८ हजार ४५९ कित्ता सेयर ७ अर्ब ३१ करोड २७ लाख ९० हजार १९६ रुपैयाँमा खरिदबिक्री भए। नेप्से परिसूचक उच्च अंकले बढ्दा तीन कम्पनीको सेयर सकारात्मक सर्किट लेभलमा कारोबार भयो। सिन्धु विकास बैंक,सप्तकोशी डेभलपमेन्ट बैंक र ओम मेघाश्री फर्माक्युटिकल्सको सेयर सकारात्मक सर्किट लेभलमा कारोबार भयो। ग्रीन डेभलपमेन्ट बैंक र राप्ति हाइड्रो एन्ड जनरल कन्स्ट्रक्सनको सेयर ९ प्रतिशत बढीले बढ्यो। आज कारोबार रकमका आधारमा राधी विद्युत कम्पनी शीर्ष स्थानमा रह्यो। सो कम्पनीको ४१ करोड ८० लाख मूल्य बराबरको सेयर कारोबार भयो। यसैगरी नगदी ग्रुप पावरको ३६ करोडको सेयर कारोबार हुँदा युनिभर्सल पावरले ३१ करोड,सानिमा माइ हाइड्रोपावरको ३० करोड र सोल्टी होटलको २९ करोड मूल्य बराबरको सेयर कारोबार भयो। कारोबारमा आएकामध्ये २२९ वटा स्टक्सको मूल्य बढ्दा १५ वटाको घट्यो। बाँकी १ स्टकको मूल्य भने स्थिर रह्यो। सबै समूहको उपसूचकमा हरियाली छाएको छ। आज होटल्स एण्ड टुरिजम समूहको उपसूचक सर्वाधिक ४३२ प्रतिशतले बढ्यो। यसैगरी डेभलपमेन्ट,फाइनान्स,हाइड्रोपावर,इन्भेस्टमेन्ट समूहको उपसूचक २ प्रतिशत बढीले बढ्यो।"
गेटा अस्पताल उपकरण खरिद प्रकरण : अख्तियार र सतर्कता केन्द्रले थाले अनुसन्धान,"धनगढी : कैलालीको गेटा अस्पतालमा उपकरण खरिदमा भएको भ्रष्टाचारको अख्तियार दुरुपयोग अनुसन्धान आयोग र प्रधानमन्त्री मातहत रहेको राष्ट्रिय सतर्कता केन्द्रले छानबिन सुरु गरेको छ । अन्नपूर्ण पोस्ट्ले वैशाख १७ गते गेटा अस्पतालका उपकरण किन्दा भ्रष्टाचारै भ्रष्टाचार शीर्षकको कभर स्टोरी प्रकाशित गरेको थियो । समाचारकै आधारमा राष्ट्रिय सतकर्ता केन्द्रले अनुसन्धान सुरु गरेको हो । राष्ट्रिय सतर्कता केन्द्रले जेठ १ गते गेटा अस्पताललाई पत्र काटेर चैतको ३१ गतेदेखि वैशाखसम्म उपकरण खरिदका लागि प्रकाशित १७ वटा बोलपत्रका सबै कागजात बुझाउन निर्देशन दिएको छ । राष्ट्रिय सतर्कता केन्द्रले गेटा अस्पताललाई १५ दिनभित्र १७ वटै बोलपत्रमार्फत खरिद गरिएको उपकरणहरूको सूची, बजेटको स्थिति, स्पेसिफिकेसन स्वीकृतिको निर्णयसहितका काजगात बुझाउन निर्देशन दिएको छ । राष्ट्रिय सतर्कता केन्द्रले २०८२ सालको जेठ १ गते पठाएको पत्रमा यस्तो भनिएको छ । गेटा अस्पताल कैलालीको मिति २०८११२३१ र २०८२०१०२ गते विभिन्न १७ वटा उपकरण खरिदका लागि गरिएको टेन्डरमा मिलेमतो गरी एउटा मात्र सप्लायर्सलाई लाभ पुग्ने गरी आह्वान गरिएको र सोबाट राज्यलाई करोडौं नोक्सानी हुने कार्य गरिएकाले छानबिन गरी पाउँ भनी उजुरी परेकाले उपकरणहरू खरिदको सूची, बोलपत्र आह्वानको सूचना, स्पेसिफिकेसन तयार तथा स्वीकृतसम्बन्धी निर्णय, सोका लागि बजेट विनियोजनको स्थिति, तथा अस्पतालमा कार्यरत बायोमेडिकल इन्जिनियरहरूको विवरण १५ दिनभित्र यस केन्द्रमा उपलब्ध गराई दिन हुन यस केन्द्रको उजुरी व्यवस्थापन समितिको २०८२०१३० को निर्णयानुसार अनुरोध छ । अख्तियार दुरुपयोग अनुसन्धान आयोगले पनि उपकरण खरिदमा भएको अनियमितताको छानबिन सुरु गरेको जनाएको छ । अख्तियार दुरुपयोग अनुसन्धान आयोगको कञ्चनपुर कार्यालयले गेटा अस्पतालको उपकरण खरिदका बारेमा अनुसन्धान अधिकृत तोकेर अनुसन्धान सुरु भएको जनाएको छ । अख्तियारका कञ्चनपुर कार्यालय प्रमुख वेदप्रसाद भण्डारीले भने, गेटा अस्पतालमा १७ वटा टेन्डरमा भएको अनियमितताको छानबिन सुरु भइसकेको छ । अनुसन्धान अधिकृत तोकेर अनुसन्धान सुरु गरेका छौं । अनुसन्धान अधिकृत र अरु धेरै कुरा भन्न मिल्दैन, अख्तियार दुरुपयोग अनुसन्धान आयोजका कञ्चनपुर कार्यालय प्रमुख भण्डारीले भने । उनले पत्रिकामा आएका समाचारका आधारमा पनि अख्तियारले उजुरी सरह नै छानबिन गर्ने बताए । पत्रपत्रिकामा आएको समाचार पनि हाम्रा लागि उजुरी जस्तै हो । अन्नपूर्ण पोस्टमा आएको समाचारपछि छानबिन सुरु गरिएको छ, उनले भने । यसरी भएको थियो उपकरण खरिदमा अनियमितता कैलालीको गेटामा ५० शय्याको अस्थायी अस्पताल छ । १ सय ४१ जनाको अस्थायी दरबन्दी रहेको उक्त अस्पताल २०८० सालको कात्तिकदेखि सञ्चालनमा आएको हो । अस्पतालमा यसपालि झन्डै २८ करोडका उपकरण खरिदका लागि १७ वटा बोलपत्र प्रकाशित भएका छन् । वीर अस्पताल काठमाडौंंबाट चैत १४ गते गेटा अस्पताल सरुवा भएर आएका निर्देशक डा प्रमोदकुमार यादवले एक साताको अवधिमा १७ वटा उपकरण खरिदका बोलपत्र प्रकाशित गरेका थिए । उनले अधिकांश बोलपत्र, खरिद ऐन र भ्रष्टाचार निवारण ऐनविपरीत प्रकाशित गरेपछि अनियमितता गरिएको कुरा बाहिर आएको हो । बोलपत्र नम्बर जीएचजीएनसीबी१० मा मेडिकल ग्यास पाइपलाइन सिस्टमको माग गरिएको थियो तर त्यसमा जीसीई मेडिकल कम्पनीको एमसी८० डुब्लेक्स मोडेल नै तोकेर माग गरिएको थियो । खरिद ऐनअनुसार बोलपत्रमा कम्पनीको नाम र मोडेल नम्बर दिन पाइँदैन । यस्तै गाइने अप्रेसन कक्षका लागि उपकरण खरिदको टेन्डरमा पाठेघरको क्यान्सर जाँच गर्ने मेसिनको स्पेसिफिकेसनमा न्यूमार्स कम्पनीको लुमोडेलसँग मिल्ने गरी बुँदाहरू राखिएका थिए । कम्पनीको क्याटलक हेर्दा धेरै बुँदाहरू हुबूु कपी गरिएपछि मिलेमतोको आशंका गरिएको हो । उपकरणको स्पेसिफिकेसन बनाउँदा कम्पनीको क्याटलकमै भएका कुराहरू लेखी दिएपछि एउटा मात्र सप्लायर्सलाई बोलपत्र पर्ने र त्यसबाट कमिसन माग्ने प्रपञ्च भएको प्राविधिकहरू बताउँछन् ।उपकरण खरिदको एउटा अर्को टेन्डरमा आईसीयूमा भएका बिरामीहरूको घाँटीको याल निकाल्ने मेसिनको माग गरिएको थियो । अटोमेटिक ट्राचेल सेक्रेसन रिमोभल डिभाइस नामक नवीनतम प्रविधिको उक्त उपकरण नेपालको एकमात्र आपूर्तिकर्ता एम केयर टेक्नोलोजीले मात्रै आपूर्ति गर्छ । तर, यो मेसिनसँगको प्याकेजमा आईसीयू बाहेकका करोडौंका उपकरण राखेर एम केयरलाई मात्र टेन्डर पार्ने गरी मिलेमतो गरिएको थियो । खरिद ऐनमा एक प्रकारका सामान बाहेक अरू सामानको प्याकेज बनाउन नपाउने प्रावधान छ । यति मात्रै होइन, आईसीयूमा प्रयोग हुने उपकरण खरिदको बोलपत्र भित्र ब्लड ग्यास अनालाइजर नामक उपकरण पनि राखिएको थियो । उक्त उपकरणको स्पेसिफिकेसन ड्रागन कम्पनीको आई२० भन्ने मोडेलसँग मिल्ने गरी राखिएको छ । अस्पतालको उपकरण खरिदका लागि प्रकाशित भएका १७ वटा टेन्डरमध्ये बाझोपनको उपकरणको प्याकेजमा सल्यक्रिया कक्षमा प्रयोग हुने फोरके हिस्टेस्कोपी सिस्टम र अल्ट्रासाउन्ड मेसिन पनि राखिएपछि मिलेमतोको आशंका गरिएको हो । १७ वटा टेन्डरमध्ये मोडुलर ओटीको पनि बोलपत्र आह्वान भएको छ । मोडुलर ओटीका प्याकेजमा राखिएका अधिकांश उपकरणहरू साल्या कम्पनीको सप्लायर्सलाई पर्ने गरी राखिएका छन् । उक्त उपकरणहरूको स्पेसिफिकेसनमा ११ वटा बुँदा साल्या कम्पनीको उत्पादनसँग मिल्दोजुल्दो छन् । सरुवा भएर चैतको १४ गते मात्रै निर्देशकका रूपमा गेटा अस्पतालमा हाजिर भएका डा प्रमोदकुमार यादवले चैतको २७ गते यता मात्रै २८ करोडका १७ वटा टेन्डर प्रकाशित गरेर उपकरण खरिदमा अनियमितता गरेका हुन् । उनले खोलेका १७ वटा टेन्डरहरू प्याकेजमा खोलिएका छन् । एउटा मात्रै सप्लायर्सलाई लक्षित गरी प्याकेजमा खोलिएका टेन्डरमा सल्यक्रिया कक्षका लागि आवश्यक उपकरणमा अन्तरंगको सामान राखिदिएका छन् । उनले अधिकांश उपकरणमा कम्पनीको मोडेलसमेत उल्लेख गरेर स्पेसिफिकेसन तयार पार्न लगाए पछि झन् मिलेमतोको आशंका गरिएको हो । नेपालमा हरेक टेन्डर खरिद ऐनअनुसार हुनुपर्ने प्रावधान छ । खरिद ऐनको दफा ३ (क) मा प्याकेजिङ तथा समूह विभाजनसम्बन्धी व्यवस्था गरिएको छ । दफा ३ (क) को उपदफा २ मा सार्वजनिक निकायले खरिदलाई बढी सुविधाजनक समूहमा विभाजन गर्ने वा प्याकेजमा समावेश गर्ने गरी तयार गर्दा अलगअलग रूपमा सम्पन्न गर्न सकिने प्रकृतिको निर्माण कार्यका लागि अधिकतम प्रतिस्पर्धा हुने हदसम्म छुट्टाछुट्टै रूपमा बोलपत्र आह्वान गनुपर्ने छ, उल्लेख छ । तर, गेटा अस्पतालको अधिकांश बोलपत्रमा एक जना आपूर्तिकर्ताले मात्रै आपूर्ति गर्ने उपकरणको प्याकेजमा अरू अधिकतम प्रतिस्पर्धामा आउन सक्ने सामानहरू पनि समावेश गरी अनियमितता गरिएको छ । यहाँ सम्मकी कम्पनीको मोडेल नम्बरसहित स्पेसिफिकेसनमा राखिएको छ । खरिद ऐनकै दफा ३ (क) को उपदफा ३ मा त एक अर्कासँग अन्तर सम्बन्धित नभएका उपकरण एकै प्याकेजमा नराख्ने स्पष्ट व्यवस्था छ । उक्त उपदफामा भनिएको छ, एक आपसमा अन्तर सम्बन्धित भई एउटै प्याकेज सञ्चालन गर्नुपर्ने भएमा बाहेक प्रतिस्पर्धालाई संकुचित र सिमित गर्ने गरी ठूलाठूला प्याकेज बनाई बोलपत्र आह्वान गर्नु हुँदैन । तर, गेटा अस्पतालका अधिकांश उपकरण खरिदका बोलपत्रहरूमा ठूलाठूला उपकरणहरू एक अर्कासँग अन्तर सम्बन्धित नै नभएका राखिएका छन् । निर्देशक यादवले आउनेबित्तिकै अस्पताको खरिद समिति भंग गरेर नयाँ समिति बनाएपछि झन मिलेमतोको भएको पुष्टि भएको हो । उनले अस्पतालका प्रशासन शाखाका अधिकृत खगेन्द्र भारती, डा मोहन नाथ, लेखापाल चक्रबहादुर विष्ट र जनस्वास्थ्य अधिकृत शिद्धराज भट्ट रहेको खरिद समिति भंग गरेर अस्पतालका प्रसूति तथा स्त्री रोग विषेशज्ञ डाजगदिश विष्टको संयोजकत्वमा डा शंकर अधिकारी र जनस्वास्थ्य अधिकृत शिद्धराज भट्ट सदस्य रहेको तीन सदस्यीय खरिद समिति गठन गरेका थिए । निर्देशक यादवले अस्पतालको सुरुवात भएकै बेलादेखि कार्यरत बायोमेडिकल इन्जिनियर हरेन्द्र चटौतको ठाउँमा संघीय सरकार मातहतको स्वास्थ्य तथा जनसंख्या मन्त्रालय परोपकार प्रसूति तथा स्त्रीरोग अस्पताल थापाथली काठमाडौंका बायोमेडिकल इन्जिनियर अमृतप्रसाद भण्डारीलाई स्पेसिफिकेसन तयार पार्न लगाएका थिए । सरुवा हुनेबित्तिकै १७ टेन्डर प्रकाशित गर्नु र त्यसमा पनि स्पेसिफिकेसनका लागि काठमाडौंबाट बायोमेडिकल इन्जिनियर ल्याउनुले पनि उनको उपकरण खरिदमा स्वार्थ रहेको प्रस्ट हुन्छ । निर्देशक यादवले परोपकार प्रसूति तथा स्त्रीरोग अस्पतालका बायोमेडिकल इन्जिनियर भण्डारीलाई काजमा गेटा ल्याएर स्पेसिफिकेसन बनाउन लगाएका हुन् । परोपकार प्रसूति तथा स्त्रीरोग अस्पतालका बायोमेडिकल इन्जिनियर भण्डारीको काज सरुवाको पत्र २०८१ चैत २७ गतेको छ तर उपकरण खरिदका ५ वटा बोलपत्र एकै दिन (२०८१ चैतको ३१ गते) राष्ट्रिय पत्रिकाहरूमा प्रकाशित भएका छन् । २०८२ को वैशाख २ गते मात्रै थप ८ वटा टेन्डर राष्ट्रिय पत्रिकामा प्रकाशित भएपछि त ६ दिनमा १३ वटा बोलपत्रका उपकरणको स्पेसिफिकेसन कसरी तयार पारे ? भन्ने प्रश्न उब्जिएको छ । यो पनि पढ्नुहोस गेटा अस्पताल : बिरामी बढदै, सेवा विस्तारमा कन्जुस्याइँ गेटा अस्पताल सञ्चालनमा लापरवाही, भवन बुझ्नै आनाकानी गेटा अस्पताल : उपकरण खरिदमा भ्रष्टाचारै भ्रष्टाचार गेटा अस्पतालमा भ्रष्टाचारको घेरो"
सिन्धुलीमा सामूहिक बगरखेती,"सिन्धुली : कुनै बेला मरिण नदी पसेर खेतीयोग्य जमिन कटान गर्दा बगरमा परिणत भएको सिन्धुलीको मरिण गाउँपालिका २ सिन्धुरेदोभान बगर अहिले हरियाली छ। मरिण नदीले कटान गरेर बनेको बगर छेउछाउमा खरबुजा, फर्सी, लौका, बोडी, भिन्डी लगायतका मौसमी तथा बेमौसमी खेतीले हरियाली देखिएको हो। स्थानीय कृषकहरूले सामूहिक रूपमा गर्दै आएको सोही बगरखेतीको चर्चा यतिबेला संसद् भवनसम्म चुलिएको छ। जसले प्रचारप्रसारसँगै आम्दानीसमेत बढाइदिएको छ। तीन दिनअघि सिन्धुलीको मरिण गाउँपालिकाका अध्यक्ष विमर्श मोक्तान (प्रख्यात) ले मरिणको सामूहिक बगरखेतीबाट उत्पादन भएको खरबुजा खुमल्टार पुगेर पूर्वप्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल प्रचण्डलाई उपहार दिए। त्यसको चर्चा नसेलाउँदै पूर्वयुवा तथा खेलकुदमन्त्री तथा रास्वपाका सांसद विराजभक्त श्रेष्ठले मरिणको बगरमा उत्पादन भएको खरबुजा खेतीको संघीय सांसद् भवनमै चर्चा सँगै प्रशंसासमेत गरे। नीति तथा कार्यक्रम माथि टिप्पणी गर्ने क्रममा संसद् भवनमा सांसद श्रेष्ठले भने, म आज सकारात्मक नोटबाट छलफलमा भाग लिन चाहन्छु, कृषि अधिकृत प्रवेश देवकोटाले हरिहरपुरगढी स्थित मरिणको बगरमा गरिएको बगरखेतीबाट १० हजार केजी खरबुजा बिक्री गरिसक्नुभएको छ। युवा उद्यमीहरूले आफ्नो काम गरिरहेका छन्। यो देश पुरातन शैली र पुरातन नेतृत्वबाट बन्छ भन्ने आशा छैन, नबिगारिदिए युवा युद्यमीहरूले यसरी नै राम्रो काम गर्न सक्छन् भन्ने कुरा दर्ज गर्न चाहन्छु। पूर्वमन्त्री श्रेष्ठले भनेजस्तै सिन्धुलीको मरिण खोला बगरमा युवा कृषकहरूले झन्डै २० बिगहा बढी बगरमा सामूहिक बगरखेतीबाट लाखौंंको खरबुजा उत्पादन गरी बिक्री थालेका छन्। यहाँको खरबुजा स्थानीय बजारसँगै काठमाडौंंंको दरबारमार्गस्थित रैथाने कृषि बजारमा समेत नियमित बिक्री थालिएको छ। यहाँको खरबुजा हालसम्म १७ हजार किलोग्राम बढी बिक्री गरी १० लाख रुपैयाँ बढी आम्दानी लिइसकेका छन्। मरिण गाउँपालिका२ को सिन्धुरे दोभान, ३ को नक्कली, ७ को जयमंगलमा गरी करिब १३ बिगाहा क्षेत्रफल बगरमा खरबुजालगायत तरकारी खेती गरिएको छ। हरिहरपुरगढीस्थित मरिण र बागमती बगरमा मात्र ४ बिगाहा क्षेत्रफलमा खरबुजा खेती गरिएको छ। मरिण २ को सिन्धुरे दोभानमा पशुपति कृषि तथा लघुउद्यम समूह गठन गरेर १७ जना कृषकहरूले सामूहिक बगरखेती गर्दै आएका छन्। वडा नम्बर ७ को जयमंगलमा अनुज योन्जनका दाजुभाइले खरबुजा खेती गरेका छन्। हरिहरपुरगढी गाउँपालिकामा जागरण कृषि समूह गठन गरेर त्यहाँँका १२ जना कृषकहरूले चार वर्षदेखि बगरमा खरबुजा खेती गर्दै आएका हुन्। यी दुवै पालिकामा बगर खेती गर्ने कृषकहरूलाई गाउँपालिकाले आर्थिक, प्राविधिक, बिउबिजन, तथा औषधीहरू उपलब्ध गराउँदै आएका छन्। मरिण गाउँपालिका २ का वडाध्यक्ष कमलबहादुर आलेमगरका अनुसार सिन्धुरेदोभाका कृषकहरूले उत्पादन गरेको मात्र ७ हजारबढी किलो खरबुजा बिक्री गरी आम्दानी लिइएको छ। अझै सोही हाराहारीमा बगरमा उत्पादन भएको छ। सुरुमा बजार नपाउने हो कि भन्ने चिन्ता लिएका किसानहरूको उत्पादन मरिण, सिन्धुली, मकवानपुरको हेटौंडा, रामेछाप, दोलखा हुँदै काठमाडौं सहरसम्म पुग्न थालेको छ। अझ प्रचण्डलाई उपहार र संसद् भवनमा समेत चर्चा चलेपछि मरिण बगरको खरबुजाको माग बढ्न थालेको छ। स्थानीय ३० जना बढी युवाहरूले सामूहिक रूपमा खरबुजा तथा तरकारी खेती गर्दा मरिणको सुक्खा बगर हरियाली मात्र देखिएको छैन उनीहरूले मनग्य आम्दानीसमेत गर्न थालेका छन्। मरिण र हरिहरपुरगढी गाउँपालिका क्षेत्रभित्र पर्ने मरिणको बगरमा गाउँपालिका र युवाहरूको सामूहिक लगानीमा खेती गर्दा सुक्खा बगरामा झण्डै ३० लाखको खरबुजा उत्पादन भएको छ। २० लाख बढीको फर्सी, लौका, घिरौंला, बोडी, करेला उत्पादन भइरहेको छ। उनीहरूले उत्पादित खरबुजा तथा तरकारीलाई चैतको अन्तिम सातादेखि बिक्रीका लागि बजारमा ल्याएका हुन्। नदी, खोला नजिकै भएकाले सिँचाइको पनि खासै समस्या छैन। मौसमले साथ दियो भने उत्पादन अझै बढ्न सक्छ। बगरमा उत्पादन भएको खरबुजा ५० देखि ६० रुपैयाँसम्म केजीको बिक्री हुने गरेको छ।"
