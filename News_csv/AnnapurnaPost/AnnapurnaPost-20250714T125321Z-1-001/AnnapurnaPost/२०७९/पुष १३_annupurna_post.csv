शीर्षक,विवरण
बढी धुँवा फाल्ने ३८ सवारी साधनलाई कारबाही,"काठमाडौं: कीर्तिपुर र चावहिलमा गरिएको विशेष चेकिङका क्रममा यान्त्रिक अवस्था ठिक नभएका तथा अत्याधिक धुँवा फाल्ने ३८ वटा सवारी साधनका चालकलाई कारवाही गरिएको छ। अत्याधिक धुँवा फाल्ने १५ वटा र यान्त्रिक अवस्था ठिक नभएका २३ वटा सवारी साधनका चालक कारवाहीमा परेको काठमाडौँ उपत्यका ट्राफिक प्रहरी कार्यालय रामशाहपथका प्रवक्ता एवम् प्रहरी वरिष्ठ उपरीक्षक राजेन्द्र प्रसाद भट्टले जानकारी दिए। वातावरण विभाग बबरमहल तथा काठमाडौँ उपत्यका ट्राफिक प्रहरी कार्यालयबाट संयुक्त रुपमा खटिएको टोलीले कीर्तिपुमा ४५ वटा सवारी साधनलाई चेक गर्दा अत्याधिक धूवा फाल्ने १५ वटा कारवाहीमा परेका हुन् । त्यस्तै दक्ष तालिम प्राप्त प्राविधिक सहितको टोलिले चावहिलमा ११३ वटा सवारी साधन जाँच गर्दा हेण्डब्रेक नभएका, लाईट दुरुस्त नभएका, टायर धेरै घिस्रिएका लगायत अवस्था ठिक नभएका २३ वटा सवारी साधनका चालकलाई कारबाही गरिएको हो। सवारी साधन मर्मत पश्चात तोकिएको जरिवाना तिरी ट्राफिक प्रहरीले नियन्त्रणमा लिएका कागजपत्र फिर्ता दिइने छ। अत्याधिक धुँवा फाल्ने तथा अवस्था ठिक नभएका सवारी साधन चलाउँदा वायु प्रदुषण हुनुका साथै दुर्घटनाको जोखिम समेत हुने हुनाले सवारी साधनको अवस्था चेकजाँच गरी दुरुस्त अवस्थामा रहेका सवारी साधन मात्र चलाउन सम्पुर्ण चालकलाई भट्टले आग्रह गरेका छन्।"
सांकेतिक भाषा सहज नहुँदा बहिरा व्यक्ति समस्यामा,"काठमाडौं : सुनाईसम्बन्धी अपांगता भएका बहिरा व्यक्तिहरू सांकेतिक भाषाको अभावमा समस्यामा पर्ने गरेका छन्। सेवा प्रदायक संघसंस्थाको सेवा लिन जादा होस या सरकारी कार्यालयको सेवा लिन जाँदा होस् वा बिरामी भएर अस्पताल जाँदा नै किन नहोस् सही सूचनाको अभावमा समस्यामा पर्ने गरेका हुन्। राष्ट्रिय बहिरा महासंघ नेपालको आयोजनामा राजधानीमा भएको एक कार्यक्रममा अपांगता भएका व्यक्तिको अधिकारका लागि राज्यको सूचनामा सही पहुँच नपुगेको बताइएको थियो। राष्ट्रिय बहिरा महासंघका महासचिव सन्तोष केसीका अनुसार महांसघले अपांगता भएका व्यक्तिको सूचना तथा सञ्चारमा पहुँचको अवस्था सम्बन्धमा विभिन्न २२ वटा सरकारी कार्यालयमा लेखाजोखा तथा अनुसन्धान गरेको थियो। अनुसनधानका क्रममा केही सरकारी कार्यालय अपांगतामैत्री बनाउने कोसिस गरिएको भए पनि पूर्ण अपांगता मैत्री नभएको पत्ता लागेको थियो। यसका साथै बहिरा समुदायका व्यक्तिले सही सूचना र कुराकानी गर्नका लागि सांकेतिक भाषाका बुझ्ने दोभाषे नभएको पत्ता लागेको थियो। महासंघका अध्यक्ष केपी अधिकारी भन्छन्, 'सरकारी कार्यालयमा दोभाषे तत्कालै नियुक्ति गर्नुपर्ने जरुरी देखिएको छ। दोभाषेको अभाव तथा सांकेतिक भाषा बुझ्ने व्यक्तिको अभावमा अस्पताल जाँदासमेत यस्ता व्यक्तिले रोगको बारेमा स्पष्ट बताउने सक्ने अवस्था छैन। कार्यक्रममा विभिन्न प्रकारका अपांगता भएका व्यक्तिहरूको प्रतिनिधित्व थियो। यसका साथै मानवअधिकार आयोग, अदालत, नेपाल प्रहरी, अस्पतालजस्ता क्षेत्रमा अपांगता भएका व्यक्तिको सहजताका लागि के कस्ता व्यवस्था गरिएको छ। कार्यक्रममा सहभागी भएका अधिकांशले अपांगता भएका समुदायको हकहितका लागी राम्रो नीति भएको बताउँदै कार्यान्वयनको पाटो निकै कमजोर रहेको जानकारी दिएका थिए। उनीहरुका अनुसार बहिरा व्यक्तिले पढ्ने स्कुल पनि देशभरिका सबैलाई उपलब्ध हुन नसकेको र पाठ्यक्रम पनि खास प्रभावकारी नभएको बताएका थिए। पाठ्यक्रम सैद्धान्तिकभन्दा चित्रात्मक र व्यावहारिक हुनुपर्नेमा जोड दिएका थिए। बहिरा भएका व्यक्तिले बोल्ने सांकेतिक भाषा सबैले बुझ्न जरुरी भएकाले घर समाज तथा परिवारमा सहज तरिकाले बुझ्ने र बुझाउने हुनु आवस्यक भएको बताएका थिए। राष्टिय समाचार माध्यममा सांकेतिक भाषाका समाचार आउने गरेको भए पनि प्रभावकारी नभएको सहभागीले बताएका थिए। समाचार भन्नेको चित्र ठूलो साइजमा आउने र सांकेतिक भाषाको चित्र सानो साइजमा आउने भएकाले हेर्न र बुझ्न समस्या भएको बताएका थिए। पहुँचयुक्त सूचना तथा सञ्चारसम्बन्धी अवस्थाको विषयमा राष्ट्रिय अपांग महासंगका पूर्व महासचिव राजु बस्नेतले एक रिपोर्ट प्रस्तुत गरेका थिए। बस्नेतका अनुसार सरकारी कार्यालयलाई अपांगमैत्री बनाउनका लागि मूल ढोकाभित्र सूचना राखिनुपर्ने, कार्यालयको भुई चिप्लो भएकाले ह्वीलचियर गुडाउने तथा व्रेललिपी चलाउनेहरू चिप्लने भएकाले खस्रो भुई बनाउने पर्ने सुझाव छ। यसका साथै प्राकृतिक प्रकोपसम्बन्धी जानकारी तथा स्वास्थ्यसम्बन्धी जानकारीलाई प्रभावकारी बनाउन सबै प्रकारका अपांगमैत्री हुनेगरी सूचना जारी गर्न आवस्यक छ। सरकारले ऐन कानुन बनाउदा अपांगता भएका व्यक्तिको अर्थपूर्ण सहभागीता नभएको बताउँदै बस्नेतले नीतिगत व्यवस्था कार्यान्वयनको लागि अपांगता भएका व्यक्तिको सहज सहभागीता हुनुपर्नेमा जोड दिए। यसका साथै नेपालमा सांकेतिक भाषाको पाठ्यक्रम अभाव भएकाले सांकेतिक भाषा अनुसन्धान केन्द्को स्थापना र विकास गरिनुपर्ने बताए।"
पालो अब परिवर्तनको,"विकास र समृद्धिको नमुना गोरखाबाट सुरु गर्छु। यही मूल एजेन्डा बोकेर २०७९ मंसिरको संसदीय निर्वाचनमा मत मागेका नेकपा माओवादी केन्द्रका अध्यक्ष पुष्पकमल दाहाल प्रचण्ड पुस १० मा प्रधानमन्त्री बने। अब उनको एजेन्डा र दायित्व देशको समग्र विकास र समृद्धिसँग जोडिएको छ। संसद्मा तेस्रो ठूलो दल भए पनि माओवादीका अध्यक्ष प्रचण्ड राजनीतिक पासा पल्टाउन सफल भएका छन्। तीन करोड नेपालीको चाहना अब राजनीतिक पासा जसरी नेपालको भाग्य र भविष्य पल्टाउन् भन्नेमा छ। अघिल्लो सरकारमा एमालेका अध्यक्ष केपी शर्मा ओलीलाई प्रधानमन्त्रीको कुर्सीबाट ढाल्ने प्रचण्डलाई अहिले जसरी ओलीले नै सिंहदरबारको सर्वोच्च कुर्सी दिए, ठीक त्यसरी गठबन्धन र अन्य राजनीतिक स्वार्थले तहसनहस भएको विकास र समृद्धिको अवस्थालाई अब प्रचण्डले सर्वोच्च टाकुरामा पुर्याऊन्। प्रचण्ड जस्तो नाम त्यस्तै काम होस्, प्रधानमन्त्री प्रचण्डलाई तीन करोड नेपालीको शुभकामना। २०५६५८ ताका त्रिभुवन विश्वविद्यालयमा स्नातकोत्तर गर्दै गर्दा जसरी तत्कालीन प्रधानमन्त्री गिरिजाप्रसाद कोइरालालाई आमजनताले सरकारबाट हटिदिए हुन्थ्यो भन्ने चाहना गरेका थिए, यसअघि प्रधानमन्त्रीको चिट्ठा परेका शेरबहादुर देउवालाई यसपटक प्रधानमन्त्री नबनिदिए हुन्थ्यो भन्ने जनमत थियो। भयो पनि त्यस्तै, संसद्मा पहिलो दल बनेको कांग्रेसका संसदीय दलका नेता देउवाको मदहोसले अबको पाँच वर्ष पाएको भए नेपालको समृद्धि त के विकास थप अधोगतिमा जाने संकेत देखिइसकेको थियो। यद्यपि यो पंक्तिकारको सोच होइन तथापि किन यो आवाजसहितको जनमत गुञ्जियो त ? पुस ९ गतेसम्मको देउवा नेतृत्वको सरकारले यसबीच नभाँचेको सिन्को यसको बलियो प्रमाण हो। जनचाहना नेपालमा भव्य विकास होस् र समृद्धि छाओस् भन्नेमा केन्द्रित छ। ग्यारेन्टी गर्न सक्ने अवस्था त छैन तर पनि देउवाभन्दा दाहाल नेतृत्वको सरकारले पक्कै दुईचारवटा सिन्का भाँच्नेछ। देश नयाँ राजनीतिक गोरेटोमा अघि बढेको आभास आम नेपालीलाई महसुस गर्नेछ। कांग्रेसभित्रै ठूलो संख्या थियो देउवा सरकारमा नजाऊन् भन्ने। यसको मूलकारण उनीबाट परिवर्तनको घण्टी बज्ने देखिएन। परिवर्तनको घण्टी अब प्रचण्डले बजाऊन्। यद्यपि प्रधानमन्त्री प्रचण्डसामु चुनौतीका चाङ चुलिएको स्पष्ट देखिएको छ। यो सामान्य हो। नेतृत्व सम्हाल्ने कसलाई पो चुनौती हुँदैन र ? डरके आगे जित भनेझैं चुनौतीभित्रै उनको जित पनि छ। यदि चुनौतीमै रुमलिइरहे भने त उनले केवल सिंहदरबारको सर्वोच्च कुर्सीको अपमान मात्र गर्नेछन्। भलै सिंहदरबारभित्र ४४औं प्रधानमन्त्रीको नाममा आफ्नो तस्बिर टाँग्लान्। जनयुद्धदेखि आजसम्मका आरोहअवरोहले प्रचण्डलाई पक्कै सही पाठ सिकाएको हुनुपर्छ। राष्ट्रका दीर्घकालीन समस्याहरू समाधान गरे भने उनले आफ्नो प्रचण्ड नामलाई सार्थक बनाउनेछन्। तेस्रो कार्यकाल काम गर्नलाई आएको भन्ने वाक्य अफापसिद्ध नहोस्। जनयुद्धपछि मुलुकमा आमूल परिवर्तन गर्छौं भन्ने प्रचण्ड नेतृत्व माओवादीलाई बाह्रबुँदे सम्झौतापछि सरकारमा पुर्याएकै हुन्। यद्यपि सत्तास्वार्थमा लिप्त हुँदा माओवादीले कुनै लछारपाटो लगाएन। जनताले त्यसको सही मूल्यांकन गरेर झन्डै पत्तासाफ पारिदिए। एक किसिमको आत्मविश्वास र मनोबल प्रचण्डमा जनताले देखेकैले सायद उनलाई तेस्रो र सम्भवत: अन्तिम विकल्प दिएका हुन्। यो अढाई वर्षको पर्फर्मेन्सले प्रचण्ड प्रचण्ड बनेर निस्किऊन्, ता कि उनको यो अन्तिम नहोस्। देशमा राजनीतिक प्रणाली बदलिए। शासन फेरिए। सत्ता बदलिए। सत्ताखेलमा समीकरण यताउता भए। राष्ट्रको मुहार भने फेरिएन। सुशासन आएन। प्रधानमन्त्री प्रचण्डलाई शुभकामना दिँदै अन्नपूर्ण पोस्ट्मा सम्पादकीय छ। अब पनि उनले ठप्पजस्तै भएको विकासको गतिलाई स्पिडअप गर्न सकेनन्, देश सञ्चालनका लागि सिस्टम बसालेर सुशासन दिन सकेनन् र असरल्ल सेवाप्रवाहलाई नागरिकले सहज महसुस गर्ने गरी चुस्त, दुरुस्त सेवासुविधा दिन सकेनन् भने सम्भवत: सरकारको नेतृत्व गर्न पाउने अवसर प्रचण्डका लागि अवश्य अन्तिम हुनेछ। बेलैमा बुझून्, मनन् गरून् र जनचाहनाजनआवश्यकता अनि मुलुकको आवश्यकताअनुसार समृद्ध नेपाल : सुखी नेपाली बनाऊन्। टाढा नजाऔं, त्यो चीन यो चीन बनेर विश्वकै नम्बर १ भइरहँदा उसले अपनाएका विकासका मोडल र त्यसको आधार सूचनाप्रविधि नियालून् र प्रचण्डले नेपालको जग खनून्। कथंकदाचित प्रचण्डले सकेनन् भने अढाई वर्षपछि प्रधानमन्त्री बन्ने एमालेका अध्यक्ष केपी ओलीले नेपाललाई यसरी गति दिऊन्। नेताका नजरमा अझै जनता बनिरहेका नागरिक (मतदाता) कति चेतनशील बनिसके भन्ने प्रमाण त २०७९ को स्थानीय, प्रदेश र केन्द्रको निर्वाचन परिणाम हेरे काफी हुन्छ। सूचनाप्रविधिमार्फत छलाङ मार्ने देशहरूको सूचीमा नेपाल परोस् भन्ने चाहेका छन् नेपालीजनले। प्रकृति र संस्कृति अनि सम्पदामा धनी नेपालले यी तीन कुरामा विश्वमा नेतृत्व गर्नुपर्छ अब। पश्चिमा देश भौतिक पूर्वाधारका दृष्टिले अब्बल छन् तर उनीहरू अध्यात्ममा अभावको जीवन बाँचिरहेछन्। परिवार तहसनहस बनेर रातोदिन स्ट्रेसको सामना गरिरहेका छन् भने अर्कोतिर समाजमा सद्भावको अभावमा रित्तो र खोक्रो जीवन बिताइरहेका छन्। नेपाली समाजमा नेपाली यस अर्थमा सर्वाधिक धनी छ तर कस्तुरीले आफ्नो वीणाको महत्त्व नबुझेसरह। नेपालीको आत्मीयता, संस्कृति र सम्पदा अन्य देशले पाउने हो भने सुविधासम्पन्न ती देशहरू सुनमा सुगन्धले सजिने थिए होलान्। यत्ति हो, जलस्रोतले विश्वकै दोस्रो धनी देश मानिएको नेपालमा अबका दिनमा लोडसेडिङ नहोस्, चौबिसैघण्टा धारामा खानेपानी आओस्। कृषिप्रधान देशमा किसानले मल, बीउबिजनसहितका कृषि उपकरण पर्याप्तता महसुस गरुन्। चामल, तरकारीलगायतका सबै उत्पादन छेलोखेलो होस् अनि निर्यात गर्न पुगोस्। हरियो वन, नेपालको धन भन्ने उहिलेको नाराले सार्थकता पाओस्। सबैको दृष्टिमा सामान्य बन्दै गएको एउटा महत्त्वपूर्ण विषयले अब ए प्लस पाउनुपर्छ, त्यो हो धुमिलिएको अन्तर्राष्ट्रिय छवि। अब पनि नेपाल विश्वको बुझाइमा डेभलपमेन्ट डिप्लोमेसीमा कमजोर छ भन्ने भइरह्यो भने खासगरी विकसित देशहरूको साथ र साख दुवै गुमाइरहनेछ। यसको लागि स्वार्थ कतै देखिनु हुन्न, देखिनुपर्छ त केवल विकास र समृद्धिका एजेन्डाहरू। नेपालीले खोजेको झनै महत्त्वपूर्ण विषय खोतल्नै बाँकी छ, जुन देश विकासको मूल आधार पनि हो, शिक्षा र स्वास्थ्य। विश्व प्रतिस्पर्धा गर्न सक्ने गुणस्तरको शिक्षा र स्वास्थ भयो भने नेपाली बिदेसिन छोड्ने छन् अनि आत्मनिर्भरमा अग्रगामी छलाङ मार्न सफल हुनेछन्। यी सबैका लागि अधोगतिमा रहेको देशको अर्थतन्त्र क्रमश: उकालोतिर उचाल्नु छ जुन वर्तमान सरकारको अर्को चुनौती हो। नेपाल र सार्वभौम नेपालीमा स्वाभिमान र स्वाधीनता नभएर होइन, नगरेर खोक्रो भएकोदेखिएको हो। जोस, जाँगर हुनेहरू पनि वातावरण नभएर होस गुमाएका छन्। नेताहरूले आफू र आफ्नालाई काखी च्याप्ने प्रवृत्ति आजैबाट अन्त्य गर्दिए भने र योग्य एवं क्षमतावान्लाई स्थान दिन थाले भने विकासका सहयात्री सबै क्षेत्रले गुणस्तरयुक्त परिणाम ल्याउने छन्। माओवादीले नै गर्यो व्यवस्था परिवर्तन, माओवादीले नै गर्छ अवस्था परिवर्तन बोलेको कुराले प्रचण्ड नेतृत्वको वर्तमान सरकारमा रहँदा माओवादीलाई नै नपोलोस् मात्र। कुनै पनि दल जो सरकारको नेतृत्वमा पुग्छन्, तिनले जनतालाई जनार्दन बनाऊन्। जनताका आवश्यकता र जनचाहनालाई आफ्नो स्वार्थ देखून्। बस्, यति भए पुग्छ। राजनीतिमा देखिएको रणनीतिक कौशलता अब विकासमा प्रतिविम्बित हुनुपर्छ। विगत बिर्सिदिऊँ, सम्झिएर पनि काम खासै होलाजस्तो लाग्दैन। हालै सम्पन्न निर्वाचन २०७९ का लागि माओवादी केन्द्र र एमालेले चुनावी घोषणापत्रमा लेखेर गरेका प्रतिबद्धता मात्रै पूरा गरे हुन्छ। अढाईअढाई वर्षको आआफ्नो पालामा यी दुई पार्टीले र यी दुईबाहेक जो जो सरकारमा मन्त्रालय सम्हाल्न पुग्छन्, तिनले पनि घोषणापत्रका वाचा पूरा गरे जनतानागरिकले थोरै भए पनि सन्तोषको सास फेर्थे कि ? माओवादीले लेखेको थियो, सामाजिक न्यायसहितको समावेशी विकास, माओवादी नेतृत्व नै सबै समस्याको राष्ट्रिय निकास ! प्रधानमन्त्री प्रचण्डले यो नारा सार्थक तुल्याउँलान् ? यस्तै माओवादीले नै बनाउँछ समृद्ध नेपाल, समृद्धिका लागि माओवादीलाई मतदान, गाउँगाउँ पुग्ने पर्यावरणमैत्री दिगो पूर्वाधार विकास, सुशासन र समृद्धिका लागि स्थिर राजनीति, धन, बल, विभेद र भ्रष्टाचारबाट मुक्त राजनीति, राष्ट्रियता र स्वाधीनताका लागि सुदृढ राष्ट्रिय एकता, पाँच वर्षमा आधा गरिबी हटाउने, कृषि क्षेत्रको रूपान्तरण, तीव्र औद्योगिकीकरण र रोजगारी वृद्धि, यसैले ल्याउँछ सुख र समृद्धि आदि। सबै ठीक छन् तर अब अक्षरश: कार्यान्वयन भए पुग्छ। माओवादीले नै गर्यो व्यवस्था परिवर्तन, माओवादीले नै गर्छ अवस्था परिवर्तन बोलेको कुराले माओवादीलाई नै नपोलोस् मात्र। ४१ महिनाका ८२ माइलस्टोन भनेर गर्व गर्ने अघिल्लो सरकारको नेतृत्व गरेको नेकपा एमालेले पनि चुनावी घोषणापत्रमा लेखेका कुरा मननीय र देश विकास हुने खालका छन्। सहरी विकास : एकीकृत बस्ती र सुरक्षित आवास, हाम्रो नेपाल : निरोगी नेपाल, गतिशील अर्थतन्त्र र सेवाको आधार : यातायात पूर्वाधारको विस्तार, स्रोतसाधनको परिचालन, योजना कार्यान्वयन र दिगो विकास, जनताको कर : जनताकै लागि, सुशासन : हाम्रो उच्च प्राथमिकता, उपभोक्ता हित : आमजनताको हित, सुदृढ संघ, अधिकारसम्पन्न प्रदेश र स्थानीय सरकार दिने भनी कबुलेको एमालेले अबको अढाईवर्षे पालोमा यी काम गरोस्। यस्तै, स्वच्छ, सुन्दर र आधुनिक राजधानी, सांस्कृतिक रूपान्तरण, सामाजिक सद्भाव र राष्ट्रिय एकता, सक्षम राज्य : स्वतन्त्र न्यायालय, सुदृढ राष्ट्रिय सुरक्षा : राष्ट्रिय हित र स्वाभिमानको रक्षा, स्वतन्त्र र सन्तुलित अन्तर्राष्ट्रिय सम्बन्ध आदि अनेक सवाल अघि सारेको थियो, सरकारमा पुग्दा नबिर्सिदिए पुग्छ। नागरिकले नै भनून् कि एमालेले आफ्ना प्रतिबद्धता पूरा गर्छ। कुनै पनि दल जो सरकारको नेतृत्वमा पुग्छन्, तिनले जनतालाई जनार्दन बनाऊन्। जनताका आवश्यकता र जनचाहनालाई आफ्नो स्वार्थ देखून्। ठानून् कि नागरिकको खुसी मेरो खुसी, नागरिकको आवश्यकता मेरो आवश्यकता, नागरिकको स्वार्थ मेरो स्वार्थ ! देशभन्दा माथि नेता नहोऊन्। कम्तीमा सरकारमा पुग्ने नेताहरूले देशलाई माथि ठानून्। देशको विकासभित्र आफ्नो विकास देखून्। देशको समृद्धिभित्र आफ्नो समृद्धि भेटून्। बस्, यति भए पुग्छ।"
भाइ कांग्रेसको घण्टी,"आम निर्वाचन २०७९ को अन्तिम परिणाम औपचारिक रूपमै आइसकेको छ। निर्वाचन परिणामसँगै यसको गणितीय असर र मतदानमार्फत प्राप्त जनादेशको व्याख्या विश्लेषण हुन थालेको छ। निर्वाचन परिणामलाई सरसर्ती हेर्दा र यसमा नेकपा एमाले, नेपाली कांग्रेस, नेकपा मावोवादी केन्द्र र राष्ट्रिय स्वतन्त्र पार्टीले ल्याएको मतका अंकहरू केलाउँदा राष्ट्रिय स्वतन्त्र पार्टीले ल्याएको मत संख्यामा केहीबेर आँखा अडियो। त्यो अंक थियो ११ लाख ३० हजार ३ सय ३४, अर्थात् अहिले खसेको कुल सदर मतको १० दशमलव ७० प्रतिशत जनमत। नवजात पार्टी जन्मेको ६ महिना नपुग्दै भएको चुनावमा राष्ट्रिय स्वतन्त्र पार्टीले ल्याएको मत प्रतिशत नेपालको चुनावी राजनैतिक इतिहासकै सम्भवत: अभूतपूर्व सफलता हो। भलै यो दलको राजनीतिक भविष्यको सफलता वा असफलतालाई लेखाजोखा गर्न अर्को आम निर्वाचन कुर्नुपर्छ। तर, कुनै पनि दलले यति छोटो समयमा पाएको अभूतपूर्व चुनावी सफलताले संसद्को यो कार्यकाल अवश्य पनि प्रभावित हुनेछ। यस चुनावमा रास्वपाको उदयले सम्भवत: २०७४ को मत परिणामको अनुपातमा दुई पार्टीलाई क्षति गरेको पाइन्छ। दुई ठूला दल कांग्रेस र एमालेले यसअघि करिब ३३:३३ प्रतिशत मत ल्याएकामा अहिले क्रमश: २५५ प्रतिशत र २७ प्रतिशतमा खुम्च्याएको देखिन्छ। भलै यिनीहरूको मत प्रतिशत खुम्चिनुमा राष्ट्रिय प्रजातन्त्र पार्टीले गत निर्वाचनमा भन्दा ३५ प्रतिशत मत वृद्धि गर्नु पनि कारण हो। पूर्वी तराईमा उदाएको राष्ट्रिय जनमत पार्टीले पटकपटकको फुटबाट लथालिंग भएको लोसपा र जसपाको मतमाथि आक्रमण गरेको देखिन्छ भने पश्चिममा उदाएको नागरिक उनमुक्ति पार्टीले समग्रमा माओवादी, जसपा लोसपा र बढी नेपाली कांग्रेसलाई नै क्षति पुगेको देखिन्छ। राष्ट्रिय उनमुक्ति पार्टीले पाएको भोट २ लाख ७१ हजार ७ सय २२ अर्थात् २५७ प्रतिशत हो भने राष्ट्रिय जनमत पार्टीले प्राप्त गरेको मत ३ लाख ९४ हजार ६ सय ५५ अर्थात् करिब ३७४ प्रतिशत हो। माधव नेपाल नेतृत्वको नेकपा (एस)ले प्रत्यक्षमा कांग्रेस र माओवादीको मतले १० सिट जित्दाजित्दै पनि राष्ट्रिय पार्टीको मान्यता पाउन सकेन। यसको मुख्य लक्ष्य भनेकै नेकपा एमालेको विजयलाई रोक्ने थियो र यो दलले त्यसमा सफलता पाएको छ। प्रतिनिधिसभाका २० सिटमा उम्मेदवारी दिएको यस पार्टीले प्राप्त गरेको समानुपातिक मतले नेकपा एमालेलाई हराउन सफल भएको देखियो। माधव नेपालको चुनावपछिको भावभंगीमा हेर्दा लाग्छ आफ्नो पार्टीले राष्ट्रिय पार्टीको मान्यता नपाएको दु:खभन्दा उनमा नेकपा एमालेलाई बहुमतबाट रोक्न सकेकोमा सन्तुष्टिको मात्रा बढी छ। देउवाले बजाएको शंखको त्यो आवाजलाई छोप्न घण्टीको आवाजमा कांग्रेसका दुई महामन्त्रीहरूले महत्तवपूर्ण हस्तक्षेप गर्नु जरुरी छ। कांग्रेस जतिजति कमजोर बन्दै जान्छ, त्यति नै राष्ट्रिय स्वतन्त्र पार्टीलाई मलजल हुने प्रस्ट देखिन्छ। रवि लामिछानेको नेतृत्वमा राष्ट्रिय स्वतन्त्र पार्टीको उदयले नेपाली कांग्रेस ७ प्रतिशतले र नेकपा एमाले ५५ प्रतिशतले खुम्चेको देखिन्छ। संघतर्फको समानुपातिकमा एमालेले २८ लाख ४५ हजार ६ सय ४१ मत ल्याएको छ भने प्रदेशतर्फ कुल ३० लाख २० हजार १ सय १४ मत ल्याएको देखिन्छ। यस्तै कांग्रेसले संघतर्फको समानुपातिकमा २७ लाख १५ हजार २ सय २५ मत र प्रदेशतर्फको समानुपातिकमा २७ लाख ६२ हजार २ सय ८५ मत ल्याएको छ। यसरी हेर्दा एमालेले संघमा भन्दा प्रदेशमा १ लाख ७३ हजार ४ सय ७३ मत बढी पाएको छ। यसैगरी कांग्रेसले प्रदेशमा केवल ४७ हजार ६० मत मात्र बढी प्राप्त गरेको छ। यहाँ बुझ्नुपर्ने कुरा के देखिन्छ भने एमालेका १ लाख ७४ हजार मतदाताले र कांग्रेसका ४७ हजार मतदाताले प्रदेशमा राष्ट्रिय स्वतन्त्र पार्टीको चुनाव चिह्न घण्टी नभएकोले आआफ्नो पार्टीमा भोट हालेको देखिन्छ। अब समग्रमा गत निर्वाचनमा एमालेले प्राप्त गरेको ३१ लाख मतलाई विश्लेषण गरौं। एमालेबाट चोइटिएको माधव नेपाल समूहले पाएको २ लाख ९८ हजार ३ सय ९१ मत जोड्दा एमालेको २ लाख ९४ हजार ६२ मत मात्र घटेको देखिन्छ। एकीकृत समाजवादीले पाएको मत नै एमालेबाट चोइटिएर आएको मत हो भन्ने कुरा प्रस्ट छ। यसैगरी कांग्रेसले २०७४ सालको निर्वाचनमा ल्याएको ३१ लाख २८ हजार ३ सय ८९ मतबाट करिब ४ लाख १३ हजार १ सय ६४ मत राष्ट्रिय स्वतन्त्र पार्टीमा गएको देखिन्छ। यहाँ बुझाउन खोजिएको कुरा के हो भने राष्ट्रिय स्वतन्त्र पार्टीले करिब ४ लाख ५० हजार मत कांग्रेसका पुराना मतदाताबाट नै पाएको देखिन्छ र नयाँ प्राप्त गरेको मतमा पनि उल्लेख्य संख्यामा कांग्रेस समर्थित मतदाताबाटै पाएको प्रस्ट देखिन्छ। जस्तै चितवन, काठमाडौं, नवलपरासी, कास्की, रूपन्देही आदि मुख्य सहरका मध्यमवर्गीय भोट बैंकमा राष्ट्रिय स्वतन्त्र पार्टीले पाइला गाडेको देखिन्छ। प्रदेशसभाको समानुपातिकमा एमाले र एकीकृत समाजवादीले प्राप्त गरेको मतलाई विश्लेषण गर्दा ३३ लाख ९० हजार १ सय ७४ (एमालेको ३० लाख २० हजार १ सय १४ र एकीकृत समाजवादीको ३ लाख ७७ हजार ६०) मत यी दुई पार्टीले थपेको देखिन्छ। त्यसैले एमालेबाट अन्य वा राष्ट्रिय स्वतन्त्र पार्टीमा मत नगएको यसबाट प्रस्ट रूपमा देख्न सकिन्छ। एमालेको जुन मत अहिले एकीकृत समाजवादीले लगेको छ, एकीकृत समाजवादीको क्षयीकरणले त्यो छिट्टै एमालेमा फर्किने देखिन्छ। किनभने अहिले माधव नेपालको पार्टी राष्ट्रिय पार्टी बन्न नसकेर शिथिल भएकोे छ। यस्तो अवस्थामा एमाले रुझानमा हुर्केका एकीकृत समाजवादीका मतदातालाई आत्मरक्षा महसुस गर्न सूर्यकै राप ताप्नु सजिलो देखिन्छ। चोइटिएर गएको समाजवादीको कार्यकर्ता पंक्ति सीके राउतको जनमत पार्टीभन्दा पनि पछि परेको लघुताभाषमा छ। जनताबाट अपमान भएको महसुस गरेपछि माधव नेपालका लागि पनि हिँडिरहेको सजिलो बाटो एमालेको गेटसम्मका लागि नै हो। माथिका यी तथ्यहरूले यो बताउँछ कि राष्ट्रिय स्वतन्त्र पार्टीको अस्तित्व जति दीर्घकालीन हुन्छ, मत सुरक्षाको दृष्टिकोणले त्यति नै कांग्रेसलाई क्षति पुग्ने देखिन्छ। नेपाली राजनीतिमा २०४६ सालको परिवर्तनदेखि नै मतदाता वामपन्थी र गैरवामपन्थी दुई धारमा विभाजित थिए। वामपन्थी धुरी बहुकेन्द्रमा विभाजित थियो र त्यसको प्रत्यक्ष वा परोक्ष लाभ कांग्रेसले उठाइरहेको थियो। वामपन्थी धुरीका एमाले र माओवादीको भिन्न स्थानमा रहेर हुने प्रतिस्पर्धाले एउटालाई साइजमा ल्याउन अर्काेको प्रयोग कांग्रेसले गर्दै आएको थियो, जुन स्वाभाविक पनि थियो। जसको उदाहरण २०४८ र २०५१ सालको चुनावदेखि नै दिन सकिन्छ। त्यसताका करिब १०११ प्रतिशत मत जनमोर्चालगायत वाम पार्टीले प्राप्त गरेका थिए। त्यसपछि माओवादी भूमिगत राजनीतिमा रहँदा २०५६ सालको चुनावमा एमालेबाट विभाजित नेकपा मालेले ८ प्रतिशत मत ल्याएको थियो। भलै त्यसबेला समानुपातिक निर्वाचन प्रणाली थिएन र तत्कालीन नेकपा मालेले प्रतिनिधिसभाका सिट हासिल गर्न सकेन। तर, त्यो वामपन्थी मत थियो। २०६२०६३ सालमा माओवादीको संसदीय राजनीतिमा उदय भएपछि उसले २०६४ सालको निर्वाचनमा करिब २७ प्रतिशत मत ल्यायो। अहिले ऊ फेरि २०४८ सालको जनमोर्चाको आकारमा खुम्चेर करिब ११ प्रतिशत मतमा झरेको छ। जसको प्रत्यक्ष फाइदा सत्ता राजनीतिमा कांग्रेसले उठाउँदै आएको थियो र २०७४ सालको आमचुनावबाहेक आजसम्म पनि फाइदा उठाइरहेको छ। यसरी २०४६ सालपछि नेपाली राजनीतिमा दुई वामपन्थी पार्टीलाई प्रतिस्पर्धामा भिडाएर कांग्रेसले चुनावी सफलता र सत्ताको लाभ लिँदै आएको थियो। चलनचल्तीको भाषामा भन्ने गरिन्थ्यो वामपन्थी दाइभाइको लडाइँ, कांग्रेसको रजाइँ। अब भने प्रतिस्पर्धाको राजनीतिमा परिदृश्य फेरिएको छ। जसरी वामपन्थी ध्रुवमा एमाले र माओवादीको लडाइँको फाइदा कांग्रेसलाई थियो, त्यसरी नै गैरवामपन्थी राजनीतिक ध्रुवमा हैसियतदार संख्यामा घण्टी चुनाव चिह्न भएको रविको राष्ट्रिय स्वतन्त्र पार्टीको उदयले कांग्रेसलाई खतराको घण्टी बजाइदिएको छ। गैरवामपन्थी ध्रुवमा अर्काे पार्टीको उदयले र पछिल्लो निर्वाचन परिणामले यही संकेत गर्छ, जसरी वामपन्थी ध्रुवको एउटा भाइ माओवादीले ११ लाख ७५ हजार ६ सय ८४ मत ल्याएर तेस्रो पार्टी भएको छ त्यसैगरी रविको राष्ट्रिय स्वतन्त्र पार्टीले करिबकरिब बराबर ११ लाख ३० हजार ३ सय ३४ मत ल्याएर ऊ चौथो पार्टी बनेको छ। यसरी अबको चुनावी राजनीतिमा जसरी भाइ वामपन्थीको उपस्थिति २०४६ सालदेखि थियो, त्यसैगरी भाइ कांग्रेसको उदय भएको आधिकारिक रूपमा प्रस्ट बुझ्न सकिन्छ। अबको नेपालको चुनावी राजनीतिमा चार खेलाडीहरूलाई प्रष्ट रूपमा देखिनेछ। त्यसलाई आलंकारिक रूपमा भन्न सकिन्छ दाइ वामपन्थी एमाले, भाइ वामपन्थी माओवादी। अनि दाइ कांग्रेस नेपाली कांग्रेस र भाइ कांग्रेस राष्ट्रिय स्वतन्त्र पार्टी। अत: यो चुनावलाई विधिवत् रूपमा भाइ कांग्रेसको उदयको चुनावका रूपमा लिन सकिन्छ र, यस चुनावलाई इतिहासले भाइ कांग्रेसको उदयको चुनावका रूपमा दर्ज गर्नेछ। कांग्रेसको भोट बैंकबाट उत्साहित राष्ट्रिय स्वतन्त्र पार्टीले माओवादीबराबरको हैसियत बनाएको छ। उसले भोलि यो उत्साहलाई ऊर्जामा रूपान्तरित गर्दै थप मत वृद्धि गर्ने संकेतहरू प्रशस्तै देखिन्छ। यदि रविले अहिले पाएको मतलाई जिम्मेवार र सुझबुझपूर्ण सदुपयोग गरे भने भोलिका दिनहरू उनको पार्टीको लागि थप उज्याला हुनेछन् र यसको आकार अझै फैलिनेछ। यसो भन्न सकिन्छ रविको पार्टीको वृक्षले जरा भुइँमा गाडेको छ, अब उनले कांग्रेसको बूढो रुख पछ्याउँछन् कि त्यो बिरुवालाई मलजल गर्छन्। उनको भविष्य यसमा निर्भर छ। राष्ट्रिय स्वतन्त्र पार्टीको संरचनात्मक अस्तित्व कस्तो हुन्छ, अहिले नै भन्न सकिँदैन। तर, यसको फैलावट जति वृद्धि हुँदै जान्छ, गैर कम्युनिस्ट ध्रुवको भोट बैंकमा कांग्रेसको निक्षेप त्यति नै घट्दै जाने प्रस्ट छ। राष्ट्रिय स्वतन्त्र पार्टी जति फुक्दै जान्छ (जुन अधिक सम्भावना छ) कांग्रेस त्यति नै सुक्दै जानेछ। सायद यही बुझेर हुन सक्छ, कांग्रेसका उदीयमान युवा महामन्त्रीहरू गगन थापा र विश्वप्रकाश शर्माहरूले आफ्नो पार्टीभित्र पुरानो नेतृत्वप्रति जबर्जस्त घण्टी बजाइरहेका छन्। जुन एक प्रकारले सही समयमा बजाएको घण्टी जस्तो लाग्छ। घण्टीलाई जनाउको ध्वनि मानिन्छ भने शंखलाई समाप्तिको। एउटा जीवित वस्तुले आफ्नो अस्तित्वको निरन्तरताका लागि यदि कुनै ध्वनि रोज्छ भने घण्टी नै रोज्छ। त्यसैले गैरवामपन्थी राजनीतिक ध्रुवको अस्तित्व रक्षाको लागि अहिले घण्टी बजाउनु धेरै नै उपयुक्त हो। पछिल्लो पटक सत्ता राजनीतिको केन्द्रमा शेरबहादुर देउवा छन्। उनका सत्ता सौखिन खेलहरूले कांग्रेसलाई थप कमजोर गराउँदै लगेको छ। देउवाले बजाएको शंखको त्यो आवाजलाई छोप्न घण्टीको आवाजमा कांग्रेसका दुई महामन्त्रीहरूले महत्त्वपूर्ण हस्तक्षेप गर्नु जरुरी छ। यहाँ बुझ्नुपर्ने के हो भने कांग्रेस जतिजति कमजोर बन्दै जान्छ, त्यति नै राष्ट्रिय स्वतन्त्र पार्टीलाई मलजल हुने प्रस्ट देखिन्छ। तसर्थ समग्रमा कांग्रेसजनले रविको रास्वपाको उदयलाई भाइ कांग्रेसको उदयको रूपमा बुझ्दै रविको चुनाव चिह्न घण्टीलाई कांग्रेसको शंख बज्नुभन्दा अगाडि बजेको घण्टीको रूपमा लिनुपर्छ।"
अनेक आयाममा जीवन विकास,"मावन पृथ्वीको एउटा अद्वितीय हिस्सा हो। सुन्दर सिर्जना हो। मानव त्यही जीवनभित्रको एक चेतनशील पात्र। ऊ पृथ्वीको जमिनमा बस्छ। र, आफू र अन्य जीवनका बारेमा सोच्छ। जीवन हुनुको कारण खोज्छ। ब्रह्माण्डको विचरण गर्न चाहन्छ। किनकि अहिले उसको सोचाइ समृद्ध छ। तर आदिमकालमा परिस्थिति यस्तो थिएन। अबोध वनस्पति र जनावरभन्दा भिन्न थिएन उसको जीवन। पृथ्वीमा कुनै जीवले जव जीवनका लागि सोच्न थाल्यो वास्तवमा यो घटना नै पृथ्वीमा मानव उदयको आधार बन्यो। हामी हुनुको आधार बन्न पुग्यो। जीवनसँग गासिएका धेरै प्रश्नहरू वैज्ञानिक समुदायमा छन्, जसको उत्तर अझै पनि सहज छैन। तर वैज्ञानिकहरूले तिनै जीवहरूबीचको विकासवादी सम्बन्धहरू, उनीहरूको रूप र कार्यलाई प्रभाव पार्ने आनुवंशिक परिवर्तनहरू, सँगसँगै पृथ्वीको भौतिक वातावरणमा उनीहरूको प्रभाव, बुद्धिमत्ता र सामाजिक व्यवहारको विकासलगायतका धेरै गहन विषयहरूको अध्ययनमा भने कुनै कमी गरेका छैनन्। पृथ्वीमा घटनाहरू कसरी घट्यो, र जीवन विकासको क्रम कसरी जारी रह्यो ? यिनै प्रश्नहरूको उत्तर खोज्नु उनीहरूको मुख्य रोजाइ हो। पृथ्वीमा विद्यमान धेरै प्रकारका प्रमाणहरूले जैविक विकासको वैज्ञानिक बुझाइमा धेरै ठूलो योगदान पुर्याएका छन्। जीवाश्म जीवनको इतिहास खोज्ने महत्त्वपूर्ण भौगोलिक दस्तावेज हो। १९औं शताब्दी वा त्यसअघिका वैज्ञानिकहरूले विलुप्त जनावरहरूको जीवाश्म र जीवाश्मकै आधारमा प्रजातिहरूको भौगोलिक वितरणबारे परिचित हुन सकेका थिए। डीएनए अनुक्रमहरूको तुलना प्रमाणका अन्य रूपहरूमध्ये नै एक महत्त्वपर्ण रूप हो भन्ने बुझाइ २०औं र २१औं शताब्दीमा मात्र सम्भव भएको थियो। भौतिक विज्ञान र रसायनशास्त्रले दिनांकन र तिथि निर्धारणका विधिहरूको निक्योलसँगै प्रमुख विकासवादी घटनाहरूको समय स्थापना गरेको छ। अन्य प्रजातिहरूको अध्ययनले केवल शारीरिक मात्र नभई प्रजातिहरूबीचको व्यावहारिक निरन्तरतालाई पनि व्याख्या गरेको छ। मानवशास्त्रले मानव उत्पत्ति र मानव व्यवहार र सामाजिक प्रणालीलाई आकार दिन जीवविज्ञान र सांस्कृतिक कारकहरूबीचको अन्तक्रियामा नयाँ अन्तरदृष्टिसमेत प्रदान गरेको छ। कतिपय रहस्य न सुल्झिए पनि आधुनिक विज्ञानले जीवनका बारेमा अहिले धेरै कुराहरू खोतलेको छ। जीवनको क्रमिक विकासले नै पृथ्वीमा वनस्पति र जनावरहरूको भौगोलिक वितरणको लागि महत्त्वपूर्ण खाका कोरेको छ। जीवनको विविधता लगभग अकल्पनीय नै छ। पृथ्वीमा लाखौं प्रजातिहरू छन् : जसको अस्तित्व सतह भित्र र बाहिर कायम छ। जुनसुकै परिस्थितिमा भए पनि उनीहरूले आफ्नो पारिस्थितिक प्रणाली निर्धारण गरेका छन्। मानवलगायत केही प्रजातिहरू वातावरणको एक विस्तृत शृंखलामा बाँच्न सकेका छन्। अन्य जीवहरूको संरचना पनि अत्यन्त विशिष्ट छ। कतिपय एकल प्रजातिहरू पनि हामीसँगै छन् उनीहरूले पनि उपयुक्त स्थान रोजेर पृथ्वीमा आफ्नो अस्तित्व जोगाई नै रहेका छन्। सन् २००८ मा प्रकाशित एक पुस्तकमा माइकल जे बेन्टनले भनेका छन् सबै जीवन समुन्द्रबाट आएका हुन्। वास्तवमा जीवन सम्पदाले, जनावरहरूले मात्र होइन, वनस्पतिहरूले पनि पानीको अंशहरू बोकेका छन्। यो मान्यतालाई स्वीकार्न सकिने यो एउटा आधार पनि हो। जीवनको इतिहासको कथा सुनाउने विभिन्न तरिकाहरू छन्। प्रचलित धेरै उदाहरणहरूमध्ये बेन्टन र हार्पर (१९९७, २००८) को आधुनिक मानवहरूको उत्पत्ति सम्मका लागि प्रस्तावित १० चरणहरूको अनुक्रम निकै विशिष्ट मानिन्छ। जीवाश्म अध्ययनबाट पृथ्वीमा जीवनको उपस्थिति ३६३५ अर्ब वर्षपहिले भएको हो भन्ने वैज्ञानिक अनुमान छ, र यो समयलाई नै जीवनको उत्पत्तिको पहिलो महत्त्वपूर्ण चरण मानिन्छ। ती प्रारम्भिक जीवन प्रोकारियोटिक कोषहरू, सम्भवत: आधुनिक साइनोब्याक्टेरियाजस्ता थिए। उनीहरूको अस्तित्व अक्सिजनको अभावमा थियो भनेर वैज्ञानिकहरूले भन्ने गरेका छन्। युकारियोट्स जीवन र प्रजनन प्रणालीको विकास दोस्रो चरणमा भयो। नाभिकयुक्त (न्यक्लियस) युकारियोट कोषहरूको अस्तिव करिब १३ देखि एक अर्ब वर्षअघि थियो भनेर वैज्ञानिकहरूले भन्ने गरेका छन्। सम्भवत: त्यो समयभन्दा पहिले नै युकारियोट्स र प्रजनन प्रणालीको विकास भएको थियो भन्ने अनुमान वैज्ञानिकहरूले नगरेका पनि होइनन्। यौन प्रजननको आरम्भ, सम्भवत: युकारियोट्सको उत्पत्ति एकै समयमा भएको हुन सक्छ भन्ने मान्यता पनि छ। अर्कोतर्फ आनुवंशिक सामग्री र पुन: संयोजनको विकास पनि यही समय भएको हुनुपर्छ भन्ने वैज्ञानिक तर्क पनि छ। एक कोषीय युकारियोट्स ब्याक्टेरियाभन्दा १५ हजार गुणा ठूलो मात्र होइन यसको जिनोम पनि परिपूर्ण भइसकेको हुन्छ भन्ने तर्क वैज्ञानिक निक लेनको छ। रोचक पक्ष के हो भने पृथ्वीमा भएका सबै जटिल जीवन जनावर, वनस्पति, फंगी आदि सबै युकेरियट वर्गका मात्र नभै एउटै पुर्खाबाट विकसित भएका जीवन हुन्। त्यसकारण, युकारियोटिक कोषका पुर्खाहरू उत्पादन गर्ने घटना नभएको भए वनस्पतिलगायत माछा, डाइनोसर र एप्सहरू यो धर्तीमा हुने थिएनन्। तेस्रो चरण भनेको बहुकोषियतायुक्त जीवको विकास नै हो। रातो सैबाल यसको मुख्य उदाहरण हो। जसको इतिहास १२६ अर्बदेखि ९५ करोड वर्ष पुरानो छ। आणविक प्रमाणले पनि बहुकोषीय जीवको विकासको समय १२ अर्ब वर्ष पहिलेलाई संकेत गरेको छ। जीवमा अस्थिपञ्जर वा कंकालको विकास चौथो महत्त्व पूर्ण चरण भनेर वैज्ञानिकहरू भन्छन्। लगभग ५४ करोड ५० लाख वर्षपहिले पृथ्वीमा कंकालयुक्त जीवनको विकास भएको थियो। नवीन प्रकारका सिकारीहरूको उदयलाई जीवन विकासको पाँचौं चरण मानिएको छ। कंकालहरूको विकाससँगै सुरक्षात्मक बाहिरी आवरणहरूको विकास पनि यसै चरणमा भयो। म्याक्रोस्कोपिक जीवनहरू, जस्तै ट्राइलोबाइट्सले ठूलो सिकारको उपभोग गर्न नयाँ रणनीतिहरू प्रयोग गरे। सिकारी र सिकारबीचको हातहतियारको प्रयोगको दौड त्यसपछि जीवजन्तुको विकासक्रमको एउटा मानक विशेषता नै बन्यो। जैविक चट्टानहरू (बाइलोजिकल रिफ्स)को विकास जीवन विकासको छैटौं चरण हो। पृथ्वीमा यिनीहरू क्याम्ब्रियन समयदेखि अस्तित्वमा छन्। रिफ्सहरू जीवनहरूको एक विस्तृत दायराबाट बनेका हुन्। विभिन्न कालखण्डमा शैवाल, स्पन्ज, ब्रायोजोआन र कोरलका विभिन्न समूहहरू अस्तित्वमा आए, र समय क्रमसँगै लोप भएर गए पनि। तर हिजोआज रिफ्सहरू स्क्लेरेक्टिनियन कोरलहरूको नेतृत्वसँग जोडिएका छन्। रिफ्सहरू जीवहरूबाट बनेका हुन। उनीहरूको आफ्नै प्रमुख भौतिक भौगोलिक विशेषताहरू छन्। र, यिनीहरू जीवनका लागि नयाँ आवासहरूको आधारशिला पनि हुन्। सातौं चरण अत्यन्त महत्त्वपूर्ण चरण हो, जसलाई हामी स्थलीयकरणको चरण भन्दछौं। जीवनको भूमिमा भएको प्रवेशले नै यो धर्तीमा नयाँ युगको रचना गर्यो। पृथ्वीको सतहमा नयाँ जीवन क्षेत्रहरूको ठूलो आगमनले नै माटोको विकास भयो। माटोलाई प्रिक्याम्ब्रियनकालीन पछिल्लो समयको महत्त्वपूर्ण उपलब्धिको रूपमा मानिन्छ। वास्तवमा माटोले नै भूमिमा जीवनलाई संकेत गर्दछ। छिद्र बनाउने खालका जीवहरू ओर्डोभिसियन माटोबाट प्रचलनमा आएको वैज्ञानिकहरू बताउँछन्। वनस्पतिलगायत ससाना धेरै रक्तवाहिन अर्थाेपोडहरू सिलुरियन समयबाट प्रचलनमा आएको मानिन्छ। झन्डै ४० करोड वर्षपहिले, सिलुरियन वा डेभोनियनकालमा वनस्पतिहरू पानीको गहिराइबाट साधारण भूमिमा अस्तित्वमा आए। त्यसपछि गड्यौला, किराहरूलगायत ससाना जीवजन्तुहरूले नयाँ बासस्थान पाए। साधारण भूमिका वनस्पतिका पातहरू उनीहरूका लागि महत्त्वपूर्ण भोजन बन्यो। डेभोनियन समयमामा जमिनका बोटहरू ठूला थिए। वनस्पतिहरूमा अधिक विविधता पनि थियो। र, यसै समयमा भूमिमाबस्ने जीवजन्तुहरूको विविधतामा पनि विस्तार भयो। त्यतिबेला विस्तारित जीवहरूमा गँड्यौला, मोलस्कलगायत अर्थोपोड समूहका र मेरुदण्ड भएका धेरै जीवहरू पर्छन्। नियोप्रोटेरोजोइक समयमा समुद्र र ठूलठूला तालहरूको किनारमा पनि अत्यन्त सूक्ष्म र साधारण खालका प्रकाश संश्लेषण गर्ने जीवहरू थिए भन्ने वैज्ञानिक अनुमान छ। बेन्टनले भनेका छन् जीवनको भूमि प्रवेश दुई कारणले अत्यन्त महत्त्वपूर्ण छ। पहिलो हो भूमिमा स्थापित जीवनले आधुनिक जैविक विविधतालाई प्रतिनिधित्व गर्दछ। भूमिमा सरेपछि जीवन वास्तवमै समृद्ध भएको छ। वैज्ञानिकहरू भन्छन् झन्डै पाँच लाख प्रजातिहरू समुद्रमा बस्छन् र कम्तीमा त्यो संख्याभन्दा दस गुणा बढी जीवन प्रजातिको अस्तित्व भूमिमा छ। आधुनिक जैवविविधताको अधिकांश भागमा कीराहरूको संख्या बढी छ, तर अन्य स्थलीय समूहहरू, जस्तै अर्थोपोडहरू, र फूल फुल्ने वनस्पतिहरूको प्रजातिको संख्या पनि समुद्रको कुनै प्रजातिभन्दा कम छैन। दोस्रो हो, जीवनले पृथ्वीको मुहारलाई परिवर्तन गरेको छ। किनकि भूमिमा जीवन हुनुअघि यहाँ माटो थिएन। मात्र चट्टानरूपी बन्जर जमिन थियो। क्षरण वा भूक्षयको दर आजभन्दा १० गुणा बढी थियो। अनगिन्ती चट्टानरूपी पहाडहरू थिए। पहाडसँग गासिएका भूमि मैदानहरू धुलोका कचौराहरूजस्ता थिए। जीवनभूमिमा सर्ने क्रममा नै माटोको विकास भयो। त्यसपछि क्रमश: वनस्पतिहरू पानीबाट बाहिर निस्कने क्रम बढ्दै गयो र उनीहरूले सतहको अत्यधिक भाग ढाक्न पुगे। र, जमिन जीवनका लागि नवीन बासस्थान नै बन्न पुग्यो। कार्बोनिफेरस समय भूमिमा जीवन विकासका लागि महत्त्वपूर्ण थियो भनेर वैज्ञानिकहरू भन्दन्। कार्बोनिफेरस समय आजभन्दा ३० देखि ३६ करोड वर्षअघि कायम थियो। प्रारम्भिक र कार्बोनिफेरसको मध्यअवधिमा पृथ्वीको मौसम वा हावापानी न्यानो थियो, तर अवस्था यो अवधिको अन्त्यतिर परिवर्तन भयो। यो एउटा यस्तो महत्त्वपूर्ण समय थियो कि त्यही बेला वनस्पति र जीवजन्तुहरूले भूमिमा आफूलाई अनुकूलन गर्न सके। र, विभिन्न प्रकारका बासस्थानको विकास भयो। सबै महादेशहरूमा उनीहरूले आफ्नो अस्तित्व कायम गरे। अनि यही समयमा कीरा, टेट्रापड र बोटबिरुवाहरूको तीव्र वृद्धिले पृथ्वीको स्थलीय परिस्थिकीय प्रणालीको एक महत्त्वपूर्ण संरचनाको उद्भव भयो। पृथ्वीमा रूख र जंगलको विकास जीवन विकासको आठांै महत्त्वपूर्ण चरण हो। जसरी समुद्री चट्टानहरूलाई पर्याप्त जैविक संरचनाहरूका रूपमा व्याख्या गरिन्छ, त्यसरी नै जमिनमा वनजंगलहरूको महत्त्व छ। डेभोनियन युगमा प्रारम्भिक रूखहरू आकारमा फरक खालका थिए। तर कार्बनिफेरस समयमा विशाल जंगलहरूको विकास भयो। २० मिटरसम्म अग्ला रूखहरू अस्तित्वमा आए। विभिन्न भूमिवनस्पतिका समूहहरूले रुखको उचाइको रूपमा विविधता मात्र देखाएनन्, जीवजन्तु र अन्य बोटबिरुवाहरूले रूखहरूले सिर्जना गरेको नयाँ आवासको पर्याप्त उपभोग गर्न पाए। नवांै चरण थियो उडानको विकास। वास्तवमा उडानको उत्पत्तिले नै पारिस्थितिक स्थानको थप विस्तारलाई मद्दत पुर्यायो। प्रारम्भिक डेभोनियन समयमा कीराहरू उत्पन्न भए, तर वास्तविक पंक्षीहरू भने कार्बोनिफेरस युगमा देखा परेका थिए भनेर वैज्ञानिकहरू भन्छन। कीराहरूले त्यसबेलादेखि नै हाम्रो आकाशमा प्रभुत्व जमाएका हुन्। मेरुदण्डवाला पंक्षी पर्मियन र ट्रायसिक समयमा उत्पन्न भएका हुन्। मेरुदण्ड भएका पंक्षीको कम्तीमा तीन पटक उदय भएको वैज्ञानिक मान्यता छ, जस्तै लेट ट्रायसिक समयमा पेट्रोर्सहरू देखा परे भने, चरा र चमेरोहरू क्रमश: जुरासिक र टरसरी कालमा उत्पन्न भए। दसौं चरण यो धर्तीमा जीवन विकासको अत्यन्त महत्त्वपूर्ण चरण हो। यसै चरणमा पृथ्वीमा चेतनशील जीवको विकास भएको हो। वास्तवमा मानव विकासको सिलसिला पनि यही चरणबाट सुरु हुन्छ। चेतना दुई लाख वर्ष वा सोभन्दा अघि सुरु भएको होमो सेपियन्सको एक मात्र विशेषता हो वा २० देखि ४० लाख वर्ष पुरानो होमोको पुरानो प्रजाति अर्थात् अस्ट्रलोपिथेकस र अर्डिपिथेकसजस्ता पूर्वजमा पनि चेतनाको विकास भएको थियो भन्ने विषयमा विश्वमा धेरै बहसहरू पनि भएका छन्। जेजस्ता बहस भए पनि पृथ्वीमा मानव बन्नुको आधार चेतनाको विकास नै हो। किनकि चेतनाले नै मानवलाई वस्तुहरूको सिर्जना गर्न र उनीहरूको वातावरणलाई परिमार्जन गर्न सबल बनायो। कट्टेल, चाइनिज एकेडेमी अफ साइन्सेस, बेइजिङमा सहप्राध्यापक छन्।"
"लुम्बिनीको अपराजित यात्रा कायमै, सुपर ओभरमा हार्यो फार वेस्ट","काठमाडौं : लुम्बिनी अल स्टार्सले नेपाल टी २० लिगमा अपराजित यात्रा कायमै राखेको छ। त्रिवि क्रिकेट मैदानमा जारी फ्रेन्चाइज लिगको चौथो खेलमा बुधबार लुम्बिनीले सुपर ओभरमा फार वेस्टर्न युनाइटेडलाई सुपर ओभरमा पराजित गर्यो। नियमित दुई इनिङको खेल एक सय ३७ रनमा बराबरी भएपछि खेल सुपर ओभरमा पुगेको थियो। सुपर ओभरमा पहिले ब्याटिङ गरेको लुम्बिनीले १९ रन जोडेको थियो। लुम्बिनीका लागि मिलान्थाले लगतार दुई छक्का प्रहार गर्दै फार वेस्टसामू खेल जित्न २० रनको लक्ष्य प्रस्तुत गराएका थिए। फार वेस्टको तर्फबाट क्रिजमा उत्रिएका हस्मतुललाह शाहिदी र विनोद भण्डारीको जोडीले १० रन मात्रै बनाउन सके। त्रिवि क्रिकेट मैदानमा टस हारेर ब्याटिङ थालेको फार वेस्टले ६ विकेटको क्षतिमा एक सय ३७ रनको योगफल तयार गरेको थियो। दोस्रौ इनिङमा लुम्बिनीले ९ विकेट गुमाएर योगफलमा बराबरी गरेको थियो। लुम्बिनीका लागि नवौं ब्याटर गुल्शन झाले २४ बलमा अविजित ३६ रनको इनिङ खेल्दै खेल बराबरी गराएका थिए। लुम्बिनीका ओपनर लहिरु मिलान्थाले २० बलमा दुई चौका र चार छक्क्कासहित ३४ रनको इनिङ खेलेका थिए। यस्तै विपुल शर्मा २७ बलमा ३१ रन जोडेर पेभेलियन फर्किएका थिए। बलिङतर्फ फार वेस्टका लागि करण केसी र शेर मल्लले दुईदुई विकेट लिए। यस्तै, रशिद खान, उमार अली हस्मतुल्लाह शाहिदी र भुवन कार्कीले एकएक ब्याटरलाई पेभेलियन फर्काएका थिए। पहिलो इनिङमा फार वेस्टका लागि ओपनर देव खनालले ४२ बलमा पाँच चौकासहित ४८ रनको इनिङ खेलेका थिए। यस्तै, कप्तान शाहिदी ३२ रनमा पेभेलियन फर्किँदा करण केसी १२ मा अविजित रहे। लुम्बिनीका लागि शाड्ली भान स्कालक्यकले दुई तथा हर्मित सिंह, किशोर महतो, सागर ढकालले एकएक विकेट लिएका थिए।"
विराटनगरसँग ६ विकेटले हार्यो पोखरा,"काठमाडौं: हुसेन तलतको अविजित अर्धशतकप्रेरित विराटनगर सुपर किङ्ग्सले नेपाल टी २० लिगमा बुधबार पोखरा एभेन्जर्सलाई ६ विकेटले पराजित गरेको छ। त्रिवि क्रिकेट मैदानमा टस हारेर ब्याटिङ थालेको पोखराले सात विकेटको क्षतिमा एक सय ३९ रनको लक्ष्य तयार गरेको थियो। जवाफी ब्याटिङमा उत्रिएको विराटनगरले १७५ ओभरमा चार विकेट गुमाएर लक्ष्य पूरा गर्यो। विराटनगरका लागि ३० बलको सामना गरेका तलतले अविजित ५० रनको महत्त्वपूर्ण इनिङ खेले। यस्तै, ओपनर एन्ड्रे मकार्थी र अर्जुन साउद क्रमशः २१ र २५ रन बनाएर पेभेलियन फर्केका थिए। विवेक यादव १४ रनमा अविजति रहे। पोखराका लागि कप्तान शरद भेसावकर र कुशल मल्लले दुईदुई विकेट लिए। पहिलो इनिङमा पोखराका लागि कुशलले १८ बलमा ३७ रनको आक्रामक इनिङ खेलेका थिए। सिद्धान्त लोहनीले १९ बलमा २६ रन जोड्नुबाहेक अन्य ब्याटरले उल्लेख्य प्रदर्शन गर्न सकेका थिएनन्। बलिङतर्फ विराटनगरका लागि हुसेन तलत राज नननले जनही दुई विकेट लिँदा अन्य तीन बलरले तीन ब्याटरलाई पेभेलियन फर्केका थिए। जारी फ्रेन्चाइज लिगमा विराटनगरको पहिलो जित हो। पोखरा भने सुरुआती चार खेलमा जितविहीन छ।"
युनाइटेडको जीतमा तीन फरक गोलकर्ता,लन्डन : इङ्लिस प्रिमियर लिगमा मंगलबार राति म्यानचेस्टर युनाइटेडले नोटिङ्घम फरेस्टलाई ३० को नतिजामा पराजित गरेको छ। ओल्ड ट्राफोर्डमा भएको खेलको १९ औं मिनेटमा मार्कस रासफोर्डले गोल गर्दै युनाइटेडलाई अग्रता दिलाएका थिए। त्यसको तीन मिनेट नबित्दै एन्थोनी मार्सियालले गोल गर्दै युनाइटेडको अग्रता दोब्बर पारेका थिए। भ्रमणकारी फरेस्टमाथि हाबी बनेको युनाइेटले थुप्रै गोलका अवसर सिर्जना गरेको थियो। निर्धारित ९० मिनेटको खेल सकिन तीन मिनेट बाँकी रहँदा फ्रेडले गोल गर्दै ३० को जित सुनिश्चित गरे। जीतसँगै १५ खेलबाट २९ अंक जोडेको युनाइटेड पाँचौं स्थानमा छ। फरेस्ट १६ खेलमा १३ अंक जोडेर १९औं स्थानमा छ। मंगलबार राति नै भएको खेलमा चेल्सीले बर्नमाउथलाई २० ले पराजित गरेको थियो।
स्पेनको काथेरेन्यो क्लब विजयी,"पोखरा: पोखरामा भएको मैत्री पूर्ण मैत्रीपुर्ण फुटबल खेलमा घरेलु टीम गण्डकी ११ लाई पराजित गर्दै स्पेनको काथेरेन्यो क्लब विजयी भएको छ। लुम्बिनी गार्डेन फाउन्डेसनको आयोजनामा बुधबार पोखरा रंगशालामा भएको स्पेनको बी डिभिजनको काथेरेन्यो क्लवले गण्डकी ११ लाई ३० गोल अन्तरले पराजित गरी विजयी भएको हो । काथेरेन्योको जितमा कार्मीलो, मिचेल र बेर्मुले एक एक गोलको योगदान दिएका थिए । काथेरेन्योले पहिलो हाफमा गण्डकी ११ माथि २० को अग्रता कायम गरेको थियो । पहिलो हाप देखि खेलमा उत्कृष्ट प्रदर्शन गरेको थियो । डिवक्स भित्रबाट उत्कृष्ट गोल गरी अग्रता दिलाएका कार्मीलो गोल भएको केही मिनेटमै स्पेनका पुर्व राष्ट्रिय खेलाडी भेट्रान मिचेल डिबक्स भित्र बाट सुन्दर गोल गर्दै गोल संख्या दोब्बर बनाएका थिए । गण्डकी ११ ले शुरुवात देखि नै रक्षात्मक खेल खेलेको थियो । दोस्रो हाफमा गण्डकी ११ ले केहि खेल सुधारिएको प्रस्तुतः गर्न खोजे पनि स्कोर भने निकाल्न सकेन । गण्डकीका जय गुरुङले प्रहार गरेका वल पोष्ट माथिबाट बाहिरएको थियो भने गण्डकीले खासै पोष्टचार्ज गर्ने अवसर पाउन सकेन। काथेरेन्यो क्लबका प्रशिक्षक जुलियो कोभोसले दुबै टिमले राम्रो खेलेको बताए । नेपालको खेल छरितो रहेको पनि उनले सुनाए। यस्तै मैत्रीपूर्ण खेलकालागि अवसर जुरे फेरि पनी नेपाल आउने उनले सुनाए। गण्डकी ११ का प्रशिक्षक राजेन्द्र तामाङले विदेशी व्यवसायीक फुटवल टिमसंग आफ्नै मैदानमा खेल्न पाउनु खुसिको कुरा भएको बताए । स्पेनजस्तो देशको खेलमा छोटो समयमा तयार पारेको गण्डकीले सन्तोसजनक खेल खेलेको उनले जनाए । गण्डकीका कप्तान अनिल गुरुङले शारीरिक तथा टेक्निकल रुपमा उनीहरु भन्दा आफुहरु कमजोर भएको बताए। स्पेनको बी डिभिजनको क्लवसंग आफुहरु खेल्दा युवा खेलाडीलाई प्रोत्साहन हुने नेपाली टिमका पूर्व कप्तान समेत रहेका गुरुङले बताए। गण्डकी प्रदेशका युवा तथा खेलकुद मन्त्री राजीव गुरुङ समेत गण्डकी ११ को टिमबाट मैदानमा उत्र्रिएका थिए। नेपाली खेलाडीहरुले स्पेनका खेलाडीहरुलाई ढाका टोपी लगाएर स्वागत गरेका थिए । उक्त अवसरमा वक्सिङका पूर्व खेलाडी गणेश भट्टराईले स्पानिस फुटवल क्लवका उपाध्यक्ष रोचालाई मायाको चिनो हस्तान्तरण गरेका थिए।"
खप्तडशैलेश्वरी अन्तर विद्यालयस्तरीय प्रतियोगिताको उपाधि पद्म पब्लिकलाई,"डोटी : खप्तडशैलेश्वरी अन्तर विद्यालयस्तरीय खेलकुद प्रतियोगिता २०७९ अन्तर्गत फुटबल र कबड्डी प्रतियोगिताको उपाधि पद्म पब्लिक मुक्तिनारायण माध्यमिक विद्यालयले हात पारेको छ । ३०१ औं पृथ्वी जयन्ती तथा राष्ट्रिय एकता दिवसको अवसरमा डोटी सदरमुकाम सिलगढीस्थित श्री भैरव प्रसाद गण र जिल्ला स्तरीय वाल सञ्जाल डोटीको संयुक्त आयोजनामा पुस ९ गते देखि सिलगढीस्थित टुँडीखेलमा सञ्चालन भएको प्रतियोगितामा फुटबलमा सुजंग बोर्डिङ र कबड्डीमा पवित्र बोर्डिङलाई पराजित गर्दै उपाधि हात पारेको हो । प्रतियोगिताको फाइनल खेलमा पद्म पब्लिक मुक्ति नारायण माविले फुटबलमा सुजंग बोर्डिङ स्कुललाई १० गोलले पराजित गरेको छ भने त्यस्तै कबड्डी प्रतियोगितामा पवित्र बोर्डिङ स्कुललाई १२ अङ्कमा सिमित राख्दै जीत हासिल गरेको थियो । पद्म पब्लिकले ७९ अङ्क प्राप्त गर्दा पवित्र बोर्डिङ स्कुलले १२ अङ्क प्राप्त गरेको थियो । फुटबल र कबड्डी प्रतियोगितामा प्रथम हुने टिमले १५१५ हजार नगद, ट्रफी र प्रमाणपत्र पाएको छ भने द्वितीय हुने टिमले १०१० हजार नगद सहित ट्रफी प्रमाणपत्र प्राप्त गरेका छन् । चित्रकला प्रतियोगितामा १० वटा विद्यालयका विद्यार्थीहरूको सहभागिता रहेको थियो ति मध्य श्री तेडि माद्यामिक विद्यालयका कक्षा ७ मा अध्ययनरत छात्र आशिक साउद प्रथम भएका छन् । उनले ३ हजार नगद सहित प्रमाणपत्र प्राप्त गरेका थिए भने पद्म पब्लिक मुक्तिनारायण माद्यामिक विद्यालयका कक्षा ८ मा अध्ययनरत छात्र डायमन्ड ओली द्वितीय भएका छन् उनले १ हजार नगद सहित प्रमाणपत्र प्राप्त गरेका हुन् । त्यस्तै वेस्ट प्लेयर बन्न सफल फुटबल खेल तर्फ सुजुङ्ग बोर्डिङ स्कुलका दिपेन्द्र भुल र कबड्डीतर्फ पद्म पब्लिक मुक्तिनारायण माविकी दिपा विष्ट लाई वेस्ट प्लेयर ट्रफि तथा प्रमाणपत्र प्रदान गरिएको थियो । प्रतियोगितामा फुटबलमा फेयर प्ले अवार्ड मोर्निङ्ग लाइट बोर्डिङ स्कुल तथा कबड्डीमा पवित्र बोर्डिङ स्कुलले प्राप्त गरेको छ ।"
चेल्सीसँग बर्नमाउथ पराजित,लन्डन : इङ्लिस प्रिमियर लिगमा मंगलबार राति चेल्सीले बर्नमाउथलाई २० को नतिजामा पराजित गरेको छ। चेल्सीको मैदानमा भएको खेलको १६ औं मिनेटमा काइ हाभर्ट्जले गोल गर्दै चेल्सीलाई अग्रता दिलाएका थिए। रहिम स्टर्लिङले दायाँतर्फबाट दिएको क्रसलाई हाभर्ट्जले स्लाइडिङ फिनिस गरेका थिए। त्यसको आठ मिनेट नबित्दै म्यासन माउन्टले गरेको गोलसँगै चेल्सीको अग्रता दोब्बर भएको थियो। हाभर्ट्जले पेनाल्टी एरिया अगाडि भएका माउन्टलाई पास मिलाइदिएका थिए। सोही बललाई उत्कृष्ट प्रहार गर्दै माउन्टले गोल गरे। जीतसँगै १५ खेलबाट २४ जोडेर चेल्सी आठौं स्थानमा छ। पराजित बर्नमाउथ १६ खेलबाट १६ अंकसहित १४औं स्थानमा छ।
सुनको मुल्य तोलाको १ लाख १ हजार १ सय,काठमाडौं : नेपाली सुनचाँदी बजारमा बुधबार छापावाल सुनको मूल्य प्रतितोला एक लाख एक हजार एक सय तोकिएको छ । अघिल्लो दिन प्रतितोला एक लाख सात सयमा कारोबार भएको सुनको मूल्य आज प्रतितोला ४ सयले बढेको हो । नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला एक लाख छ सय छ । यसको मूल्य अघिल्लो दिन एक लाख दुई सय थियो । त्यस्तै आज चाँदीको मूल्य अघिल्लो कारोबार मूल्यका तुलनामा १० ले बढेर प्रतितोला एक हजार चार सय पुगेको महासङ्घले जनाएको छ । महासङ्घले अन्तर्राष्ट्रिय बजारमा हुने सुन तथा चाँदीको कारोबार मूल्यका आधारमा यहाँ दैनिक सुन तथा चाँदीको मूल्य तोक्दै आएको छ । हाल अन्तर्राष्ट्रिय बजारमा सुन प्रतिऔँस एक हजार आठ सय ११ दशमलव छ अमेरिकन डलर आसपासमा कारोबार भइरहेको जनाइएको छ । रासस
"प्रधानमन्त्रीज्यू, कहिले हटाउनुहुन्छ यो लाइन ?","काठमाडौं : प्रधानमन्त्री पुष्पकमल दाहाल प्रचण्ड नेतृत्वको मन्त्रिपरिषद्को पहिलो बैठकले राहदानी र सवारी चालक अनुमतिपत्र लिन लामो लाइन लाग्नुपर्ने बाध्यताको अन्त्य निर्णय गरेको छ। स्थिति भने ३६ घण्टासम्म लाइन लाग्नुपरिरहेको छ। सरकारको यो निर्णय कहिलेदेखि कार्यान्वयन हुन्छ भन्ने धेरैलाई जिज्ञासा छ। त्रिपुरेश्वरस्थित राहदानी विभागबाट पासपोर्ट बनाउन सेवाग्राहीले अत्यधिक सास्ती भोगिरहेका छन्। जिल्लाबाट बनाउँदा महिना दिन लाग्छ। त्यसैले दु्रत सेवा लिन देशभरबाट काठमाडौं आउँछन्। यहाँ त झनै सास्ती पाएको पोखराका ३४ वर्षीय राजकुमार गुरुङले अड्डामा अन्नपूर्णको टोलीलाई बताए। पासपोर्ट बनाउन काठमाडौं त्रिपुरेश्वरस्थित राहदानी विभागमा लागेको लाइन। कतार जाने योजनामा रहेका गुरुङले पासपोर्ट बनाउन काठमाडौं आएको तीन दिन भएको सुनाए। हामीसँग कुराकानी हुँदासम्म उनको काम बनेको थिएन। काठमाडौं आएको पहिलो दिन आफन्तकहाँ बसे। बिहीबार बिहानै ४ बजे आएर लाइन लागे। अपराह्न साढे ४ बजेसम्म बसे। काम बनेन। उनी रित्तै हात फर्किए। फेरि ढिला होला भनेर बिहीबारको राति कार्यालयनजिकै होटलमा बसे। शुक्रबार बिहान ४ बजे नै फेरि लाइन बसिरहँदा अन्नपूर्ण पोस्ट्को टोलीले उनलाई भेटाएको हो। चिसो मौसममा लाइन बस्नुपर्दा सेवाग्राही हैरान हुन्छन्। गेटमा प्रवेश गर्न, फाराम रुजु गराउन, राजस्व बुझाउन, बायोमेट्रिक र फोटो खिचाउनका लागि सबै ठाउँमा पटकपटक लाइन लाग्दा थकित हुन्छन्। त्यसमाथि सर्भरले काम नगर्दा झनै सास्ती खेप्नुपर्छ। भुइँमा घामको उज्यालो नखसिसकेकाले त्रिपुरेश्वर सडकमा गाडी फाटफुट मात्रै गुडेका देखिन्थे। विभाग अगाडि कोही ट्याक्सीबाट झरिरहेका थिए त कोही लाइनमै थिए। लाइनमा धकेलाधकेल चलिरहेको थियो। जसकारण भनाभनसँगै होहल्ला पनि सुनिँदै थियो। जो थिए देशमा अवसर नपाएर विदेश जान खोज्ने युवाहरू। उनीहरू कार्यालय समयको प्रतीक्षामा थिए। बढ्दो चिसोमा यहाँको बसाइ निकै सास्ती र कष्ठपूर्ण हुने नै भयो। कोही राति १० बजे नै आएर मूल गेटमा बिहानीको प्रतीक्षा गरिरहेका थिए। कोही बिहान ३ बजे आएर लाइनमा मिसिँदै थिए। लाइन बढ्दै गएर मूलगेटबाट बिहान नहुँदै दशरथ रंगशालासम्म पुगिसकेको थियो। पासपोर्ट बनाउन समय बुकिङ गरेर आए पनि काम बनिरहेको छैन। २३ घण्टामा भइसक्ने काम १२ देखि ३६ घण्टासम्म भोकै प्यासै लाइन बस्दा पनि सेवाग्राहीको काम बनिरहेको छैन। कहिले सर्भरले काम गरेन त कहिले कार्यालय समय सकियो भन्दै त्यहाँ खटिएका प्रहरीले सेवाग्राहीलाई फर्काइदिन्छ। राहदानी विभागले लाइन हटाउन गत मंसिरमा अनलाइन सेवा लिएर आयो। तर, अनलाइनले लाइन हटाउनु त कहाँ हो कहाँ झन् बढाएको सेवाग्राहीले बताए। मुस्किलले २ सयमा पासपोर्ट बनाउने फाराम भरिन्छ। तर, साइबरवालाहरूले ८ हजारसम्म लिइरहेका छन्। फाराम भरेर समय बुकिङ गराइदिने नाममा साइबरवालाले चर्को असुली गर्ने गरेको सेवाग्राही बताउँछन्। विभागले दैनिक १५ सयदेखि २ हजारसम्म अनलाइन फाराम खुलाउँदै आएको छ। माग भने ४ हजारदेखि ६ हजारसम्म छ। ३६ घण्टासम्म पनि बन्दैन काम अनलाइन फारामले झनै सास्ती साइबरले लिन्छन् ८ हजारसम्म शुल्क दैनिक अनलाइन भर्न पाउने २ हजार सेवाग्राहीको माग भने ६ हजारसम्म चिसो मौसममा लाइन बस्नुपर्दा सेवाग्राही हैरान हुन्छन्। गेटमा प्रवेश गर्न, फाराम रुजु गराउन, राजस्व बुझाउन, बायोमेट्रिक र फोटो खिचाउनका लागि सबै ठाउँमा पटकपटक लाइन लाग्दा थकित हुन्छन्। त्यसमाथि सर्भरले काम नगर्दा झनै सास्ती खेप्नुपर्छ। तर, विभाग र तालुक निकाय परराष्ट्र मन्त्रालयले केही मतलब नरहेको भन्दै गुरुङले आक्रोश पोखे। रातिदेखि नै बांगोटिंगो गरी ठूलो लाइन बस्नुपर्छ। तर, काम हुन्छ कि हुँदैन त्यसको ठेगान छैन, उनले भने, काठमाडौं आएपछि होटलमा बस्नुपर्छ। यहाँ काम गर्न राति ट्याक्सी चढेर आउनुपर्छ। हामीले कहाँकहाँ पैसा तिर्ने ? धेरै समस्या भयो। ३० हजार खर्च गरिसके पनि काम नबनेको उनले सुनाए। कस्तो प्रविधि चाहियो ? स्टाफ कति चाहियो ? यो सबै कुराको व्यवस्था सरकारले गर्नुपर्ने होइन र ?, उनले भने, काम कसरी चाँडो हुन्छ ? त्यो हामीभन्दा तलब खाएर बसेका इन्जिनियर र कर्मचारीलाई थाहा छ। तर, उनीहरू गर्दैनन्। उनका अनुसार जिल्लामा एक महिनामा राहदानी बन्छ। तर, हामीलाई अर्जेन्ट चाहिएको छ। मेडिकल भइसक्यो। कतार जान भिसा पनि आइसकेको छ, उनले भने, पासपोर्ट नवीकरण गरी ईपासपोर्ट लिएर जानु छ। यो हाम्रो बाध्यता छ। द्रूत सेवाबाट काम बनाउन १२ हजार रुपैयाँ लाग्छ। सबै प्रक्रिया एक दिनमा पूरा भइसक्नुपर्ने हो। तीन दिनमा त हातमै पासपोर्ट आउनुपर्ने हो। तर, त्यसो हुन सकेको छैन। प्रक्रिया पूरा गर्नै दुई दिन लाग्छ। महँगी बढ्यो। यहाँको कमाईले खान, लगाउन, बस्न पुग्दैन, गुरुङले भने, त्यसैले विदेश जानुपरिरहेको छ। प्युठानका २८ वर्षीय जीवन खड्का शुक्रबार बिहान ३ बजे पासपोर्ट बनाउन लाइन बसे। जिल्लाबाटै फाराम भरेर विभागले दिएको समयमा शुक्रबार मध्याह्न १२ बजे आएका थिए। तर, उनको काम आधा मात्रै भएको थियो। बायोम्याट्रिक र फोटो खिचाउन उनी शुक्रबार लाइन बसेका थिए। टाढाबाट आउनु परेको छ। पासपोर्टकै लागि ३५ हजार खर्च भयो, खड्काले भने, राष्ट्रिय परिचयपत्र बनाउन एक हप्ता लाग्यो। त्यो भएपछि बल्ल पासपोर्टका लागि फाराम भरेँ। यसमा पनि दिनभर लाइन बस्नुपरेको छ। सरकारी काम कहिले जाला घाम यस्तै हो ? पासपोर्ट लिएर घर फर्किन ४५ हजार खर्च हुने उनले बताए। उनी दुबई जाने तयारीमा छन्। पहिलो पटक कतार गएर ६ वर्षमा फर्किएका थिए। पासपोर्ट बनाउन लास्टै दुःख छ। जहाँ गयो त्यही लाइन बस्नुपर्छ। लास्टै झ्याउ छ, उनले भने, चिसोले लाइन बस्न निकै समस्या छ। उनका अनुसार विदेशमा यस्तो काम घरमै बसेर छिनभरमै हुन्छ। यहाँ त रातभर धाउँदा पनि काम हुँदैन। सरकारी सेवा प्रदान गर्ने शक्तिशाली संरचनाको कमीले सेवाग्राहीले सास्ती भोग्दै आएको बताउँदै उनको बुझाइ छ। आफ्नै देशको प्रमाणपत्र पाउनका लागि ४०५० हजार खर्च हुन्छ, उनले भने, सरकारले सेवाको नाममा २४४८ घण्टासम्म लाइन लगाएर एक प्रकारले सरकारले यातना नै दिइरहेको छ। झापाका ३७ वर्षीय विराज खालिङ कतारबाट फर्किएको चार महिना भयो। फेरि विदेश उड्ने तयारीमा छन्। तर पासपोर्ट हराएकाले नयाँ बनाउन काठमाडौंमा आएको उनले सुनाए। बिहानै लाइन लाग्छौं। आज नेट चलेन भन्छ त प्रिन्ट नै हुँदैन भन्छ। आज काम हुँदैन भनेर फर्काइदिन्छ, खालिङले भने। उनका अनुसार हराएको पासपोर्ट बनाउन १७ हजार राजस्व लाग्छ। यो काम गर्न एक हप्ताअघि आएको उनले बताए। बसाई छ बसपार्क, कुदाइ छ यता (राहदानी विभाग)। ट्याक्सी भाडा हजार, सात सोउ, आठ सोउ। खानै पर्यो, उनले भने, ५० हजार ल्याएको खर्च सक्यो। काम अझै भएको छैन। कहिले काम हुन्छ ? कति खर्च लाग्छ थाहा छैन। उनका अनुसार लाइन बस्दाबस्दै दिन बित्छ। काम हुँदैन। फाराम भर्नै साइबरवालाले ८ हजारसम्म लिने गरेको उनले सुनाए। भने, ८ हजार माग्यो। छुट गरेर ६ हजार लियो। अग्रिम समय लिएर आउँदा पनि एक दिन लाइन बस्नुपर्यो। गाली गर्नुपर्ने कसलाई ? भन्नुपर्ने कसलाई ? परिस्थिति, देशको स्थिति यस्तै हो। चलिरहेको छ। दुःख भोग्ने, ठगिने हाम्रो मजबुरी हो। बिदेसिने हाम्रो बाध्यता हो। उनी शुक्रबार राति अढाई बजे विभागमा पुगेका थिए। नेपालमा कमाइ नहुने होइन्। महिनामा १५ हजार कमाइन्छ। तर, परिवार पाल्न पुग्दैन। १५ हजारको कमाईले यहाँ केही हुँदैन। सबै किनेर खानुपर्छ। खेती भनेको त्यस्तै हो, उनले भने, ८९ वर्ष भइसक्यो विदेश पलायन भएको। यसपालि मेरो दिन बिग्रेर दसा लाग्यो। घरबाटै सबै कागजपत्र हरायो। खर्च जति भए पनि विदेश जाने हतियार पासपोर्ट आए ढुक्कै हुन्थ्यो। शनिबार र बिदाको दिन रोड खाली होला नत्र सधैं लाइनले सडक जाम हुन्छ। मेला लाग्छ। एक घण्टा एक दुई मिटर पनि लाइन अघि बढ्दैन। त्यति ठूलो लाइन हुन्छ। सरकारकै लाचारीले सरकारी सेवा लिन सास्ती भइरहेको सेवाग्राहीको भनाइ थियो। त्यसमाथि सेवाग्रही बिचौलियाबाट साइबरमा ठगिन्छन्। हर कुनाकुना, गल्लीगल्लीमा हामीलाई झुक्याएर ठग्छन्। प्रहरी प्रशासनलाई मतलब छैन, खालिङले भने, काठमाडौंमै राष्ट्रिय परिचयपत्रको फाराम भरेर अनलाइन समय बुकिङ गर्न साइबरवालाले ८ हजार लियो। पैसा नदिए एक महिनापछि काम हुन्छ भन्यो। पैसा भएपछि खोइ कहाँबाट एकै छिनमा समय मिलाइदियो। पासपोर्ट बनाउने लाइनमै भेटिइन् इटहरीकी सुशीला राई। एक हप्ता भयो काठमाडौं आएको। फोटो खिचाउन लाइनमा बसेकी थिइन्। तर, समयमा काम बन्छ भनेर उनमा आशा नै थिएन। बिहीबार लाइन बसिरहँदा आज काम हुँदैन भनेर बेन्चबाटै उठाएर फर्काइ दिएको गुनासो उनले गरिन्। रातिदेखि नै लाइन लागेर फोटो खिचाउने ठाउँमा पुगेकी उनलाई कार्यालय समय सकिएको र सिस्टमले काम नगरेको जवाफ दिँदै कर्मचारीले फर्काएका थिए। त्यही भएर उनी शुक्रबार मध्य रातिदेखि फेरि लाइन लागेकी थिइन्। पहिलेदेखि लाइन नलागे काम हुने चान्स कमै हुन्छ, उनले भनिन्, बालबच्चालाई घरमै छोडेर आएको छु। सातआठ वर्षको बच्चा छ। वडाबाटै राष्ट्रिय परिचयपत्र बनाएर राहदानी बनाउन काठमाडौं आएको उनको भनाइ थियो। उदयपुरका राकेश तामाङले रातभर, दिनभर लाइन लाग्दा गलिने सुनाए। दिसा, पिसाब गर्न पनि कठिन हुने गरेको उनले बताए। कार्यालयको भित्री भागमा शौचालय छ। बिहान नभएसम्म भित्र जान दिँदैन। राति नै लाइन लाग्नेहरूलाई दिसापिसाब गर्न खोला किनारै पुग्नुपर्छ, तामाङले भने। पर्वतका अजय अधिकारी वैदेशिक रोजगारीका लागि कतार जाने तयारीमा छन्। भिसा आइसकेको छ। तर, पासपोर्ट नवीकरण नहुँदा उनलाई समस्या परेको छ। लाइन हटाउन अनलाइन ल्याइयो। अनलाइनले झन् ग्राहो बनायो, अधिकारीले भने, पासपोर्टको अनलाइन फाराम भर्न ३ हजारदेखि ८ हजार लिन्छन्। हामीले मोबाइलमा समय लिन जति प्रयास गर्दा पनि हुँदैन। तर, उनीहरूले खैई कहाँबाट के गर्छन् ? आज नभई भोलिसम्म पासपोर्टका लागि समय मिलाउँछ। यसमा धेरै बेथिति रहेको उनको बुझाइ छ। यसमा कसको कमजोरी छ ? यसै भन्न सकिएन। तर, सेवा लिन दुःख भने धेरै छ, उनले भने। जिल्लामा एक महिना लाग्ने भएकाले काठमाडौं आए पनि यहाँ एक हप्ता लाग्ने उनले बताए। उनका अनुसार पाँच हजारमा बन्ने पासपोर्ट इमेर्जेन्सीमा १२ हजार तिर्नुपरेको छ। बाँके कोहलपुरका प्रेमबहादुर ओलीले भने, विदेश जानमै सबै गरे २३ लाख खर्च लाग्छ। कहिले कमाउला र यो ऋण तिर्ने ? समस्यै छ। उनलाई पासपोर्ट बनाउन समय लिनमै चार दिन लाग्यो। उनले फाराम भरेर समय लिन साइबरमा ४ हजार तिरेका थिए। पैसा लिएर समय निकाली दिने बिचौलियाहरू लाइनमै आइपुग्छन्। सबै साइबरवालाले ठग्छन्। हाम्रो कम्प्युटरबाट फाराम भर्दा समय पाइँदैन। तर, यिनीहरू कसरी, कहाँबाट समय मिलाउँछन् ? कर्मचारी र साइबरवालाको सेटिङ हो कि ? प्रश्न पनि छ। भिडमा एक जना पनि भेटिदैन आफैंले फर्म भरेर समय लिन सफल भएको, उनले भने, वैदेशिक रोजगारमा जाने मान्छेहरू पाइला पाइलामा ठगिन्छ। पासपोर्ट बनाउँदा ठगिन्छन्। मेडिकल गराउँदा लुटिन्छन्। मेनपावरका एजेन्टले एउटा काम भनेर विदेशमा अर्को काममा फसाउँछन्। हामी आफ्नै देशमा त ठगिन्छौं भने अर्काको देशमा दुःख र ठगिने त भइनै हाल्यो। ठगिने वातावरण कसले बनाउँछ भन्ने प्रश्नमा उनले आक्रोश पोखे, नेताहरूले। नेताहरू गतिलो नभएर। ठगी गर्ने सञ्जाल छन्। जहाँ ठूला नेता, कर्मचारी, बिचौली सबै मिलेका छन्। जसले गर्दा जस्तोसुकै राम्रो सिस्टम ल्याए पनि जनताको कल्याण हुँदैन। आईटी इन्जिनियर र यहाँको प्रमुखले नै सेवाग्राहीलाई सास्ती दिइरहेको छ सेवाग्राही टीका पौडेलले बताए। दुई महिनाअघि हामी यही सिस्टममा मज्जाले फाराम भर्न सक्थ्यौं। अहिले आएर सक्दैनौं, ट्राफिक जाम भनेर आउँछ। किन ? यो सबै कुरा त आईटी इन्जिनियरलाई थाहा हुन्छ। एउटा सिस्टम बिगार्ने बित्तिकै हामीले फर्म भर्न पाउँदैनौं। हामीसँग अग्रिम सेवा दिने उपाय छैन कुमार राई, निर्देशक, राहदानी विभाग पासपोर्ट बनाउन किन भीड लाग्छ ? यो भिड दुईचार दिनदेखिको हो। विशेषगरी कोरियाको औद्योगिक क्षेत्रमा युटनसिपका लागि जानेहरूको हो। त्यहाँ गएर अनुभव आर्जन गरेर स्वदेश आउने र यहाँ काम गर्ने सपना बोकेर कोरिया जान पासपोर्ट बनाउनेहरूको भिड छ। पासपोर्ट फाराम २ सयमा भरेर अग्रिम समय लिन सकिन्छ भन्ने छ। तर, साइबरवालाले ८ हजारसम्म लिँदा रहेछन्। किन ? यसमा सेवाग्राहीको पनि कमजोरी छ। हाम्रै कार्यालय अगाडि २ सयदेखि अढाई सयमा फाराम भर्ने गरेको छ। मागेजति दिनुहुन्छ भने सेवाग्राहीको पनि कमजोरी हो। त्यसमा हाम्रो दोष होइन। सर्भरमा ट्राफिक जाम किन देखाउँछ ? सुरुमा हामीलाई ५० लाख पासपोर्टको बुकलेट चाहिन्छ भन्ने थियो। हामीले २० लाखको स्वीकृति मात्रै पायौं। त्यही हिसाबले हाम्रो क्षमता निर्धारण गरिएको छ। अर्को सबै ठाउँबाट एकै पटक फाराम खोल्दा सर्भरमा लोड पर्छ। हाम्रो निश्चित क्षमता छ। यसले कहिलेकाहीँ हाई ट्राफिक जाम देखाउँछ। कहाँबाट पासपोर्ट लिन सकिन्छ ? विभागबाट दैनिक सरदर १५ देखि १६ सयसम्म फाराम खुलाइन्छ। ७७ जिल्ला प्रशासन, १९ इलाका प्रशासन र विदेशस्थित हाम्रा नियोगका ३८ स्थानमा स्टेसन खडा छन्। सबै आफ्नो क्षमताअनुसार फाराम खुलाउँछन्। केन्द्रबाट हामीले ४ हजार नै फाराम खुलाउन सक्छौं। तर, स्रोतसाधन छैन। उपत्यकामा १० दिनभित्र पासपोर्ट प्रिन्ट भएर जान्छ। टाढाका जिल्लामा २५ दिन पनि लाग्छ। विभागबाट कस्ता सेवाग्राहीलाई सेवा दिइन्छ ? विभागबाट अत्यन्तै जरुरी परेकाहरूलाई पासपोर्ट दिन्छौं। तर, काठमाडौं जिल्लाबाटै पनि फाराम लिएर जरुरी भन्दै आइपुग्नुहुन्छ। उपत्यकाका जिल्लामा हामीले जिल्लाबाट आएको फारामको पासपोर्ट सात दिनमै पठाउने गरेका छौं। तर, उहाँहरू सात दिनसम्म पर्खिनुहुन्न। हतार गर्नुहुन्छ। उहाँहरूले जिल्लाबाटै काम गराएदेखि हामीलाई प्रेसर पर्ने थिएन। यहाँ लगभग ७७ वटै जिल्लाका मान्छे थुप्रिन्छन्। फाराम पनि बाहिर जिल्लाकै लिएर आउँछन्। जिल्लामा गएदेखि समस्या आउने थिएन। विभागमा जसले फाराम भर्नुहुन्छ उहाँहरूका लागि काम गर्ने हो। त्यो पनि इर्मेजेन्सीमा। उहाँहरूको आवश्यकता र मागलाई ध्यानमा राखेर सेवा दिने गरेका छौं। यहाँबाट कति पासपोर्ट बनाइन्छ ? दैनिक जति लाइभइनरोलमेन्ट हुन्छ त्यसैअनुसार पासपोर्ट प्रिन्ट हुन्छ। अहिले हामीले विभागबाट दिनको २ हजार लाइभइनरोलमेन्ट गरेका छौं। माग त त्योभन्दा बढी छ। अग्रिम डेट लिएर आउँदा पनि काम किन हुँदैन ? हामीले सकेसम्म सेवा दिइ नै राखेका छौं। राहदानी विभागमा आउनुभएकाहरूलाई पहिलो प्राथमिकता दिन्छौं। शतप्रतिशत सेवा दिइरहेका छौं। तलमाथि भएको छैन। तीन दिनसम्म जो लाइन लाग्नुहुन्छ। उहाँहरू बाहिरी जिल्लाबाट आउनेहरू छन्। राहदानी विभागको फाराम त्यो होइन। पाँच दिन पछाडिको समय हुन्छ। तर, आजै चाहियो भनेर आउनुहुन्छ। उहाँहरूलाई अग्रिम सेवा दिने उपाय हामीसँग छैन। तस्बिरहरू : अशोक दुलाल र सुनिता डंगोल कर्मचारी अभाव : नागरिकता र राहदानी वितरण रोकियो राहदानी आवेदनका लागि साढे ३ बजेपछि मात्र अपोइन्टमेन्ट डेट लिन पाइने पासपोर्टमा पराकाष्ठा"
२३ कम्पनी कालोसूचीमा,"काठमाडौं: सार्वजनिक खरिद अनुगमन कार्यालयले २३ निर्माण व्यवसायी तथा आपूर्ति कम्पनीलाई कालोसूचीमा राखेको छ। सार्वजनिक खरिद ऐन, २०६३ को दफा ६३ उपदफा (१) बमोजिम काम नगर्ने ती कम्पनीलाई कालोसूचीमा राखिएको हो। कार्यालयले बुधबार सूचना जारी गर्दै कम्पनी कालोसूचीमा परेको जनाएको हो। कालोसूचीमा परेका कम्पनीले तोकिएको अवधिभर सार्वजनिक निकायका कुनै पनि खरिद कारबाहीमा भाग लिन पाउने छैनन्। कार्यालयले ती कम्पनीलाई एकदेखि तीन वर्षसम्म कालोसूचीमा राखेको छ। २ दर्जन कम्पनीलाई कालोसूचीमा राख्न २० सार्वजनिक निकायले सिफारीस गरेका थिए। सबैभन्दा बढि ५ निर्माण व्यवसायी तथा आपूर्ती कम्पनीलाई कृषि सामाग्री कम्पनीले कालोसूचीमा राख्न सिफारीस गरेको थियो। लामो समयदेखि रासायनिक मल आयातमा टेण्डरमा भाग लिएका तर नल्याएर ५ कम्पनीलाई कारबाही गर्दै कालोसूचीमा राख्न पठाएको कृषि सामाग्री कम्पनीका कार्यबाहक प्रवन्ध निर्देशक राजेन्द्रबहादुर कार्कीले जानकारी दिए। यसरी कारबाही परर्नेमा सिल्क मार्केट प्राली, सिनोम्याच, ग्लोवलम्याटिक ट्रेडिङ, विध म्यानेजमेन्ट छन्। यी कम्पनीहरु ३ वर्षसम्मलाई कालोसूचीमा परेका हुन्। यी कम्पनीले समयमा मल नल्याउने तर ठूला ठूला शक्ति केन्द्र धाएर आफ्नो कमजोरी ढाकछोप गर्न खोजेकोले कालोसूचीमा राख्न बाध्य भएको उच्च स्रोतले जनाएको छ। रमेश शेर्पाको नेतृत्वमा सिल्क मार्केट प्रालिले टेण्डर हात पारेर उत्तरी नाकाबाट १० हजार मेट्रिक टन यूरीया र ५ हजार टन डिएपी मल ल्याएको थिएन। यसबाहेकका ४ कम्पनीले करीब ५० हजार मेट्रिक टन बराबरको यूरीया मल ल्याएका थिएनन्। कम्पनीका एक अधिकारीले भने, टेण्डर हाल्ने, ठेक्का लिने तर, काम नगर्ने, उल्टै मुद्धा हालेर दु:ख दिने काम गरे। शक्तिकेन्द्रको आडमा यस्तो काम भएपछि कारबाहीमा परेका हुन्।' कम्पनीले यसअघि शारदा अधिकारीको शैलुङ्ग, होनीको मल्टीपल, मुक्तिनाथ लगायतका आपूर्ती कम्पनी कालोसूचीमा राख्न सिफारीस गरेको थियो। यसबाहेकका १९ सार्वजनिक निकायले कालोसूचीमा राख्न सिफारीस गरेका थिए। यसअन्तर्गत मुस्ताङ जोमसोमको जिल्ला प्रहरी कार्यालयले सिम्लेश्वर विल्डर्सलाई कालोसूचीमा राख्न सिफारीस गरेको थियो। अनुगमन कार्यालयले कम्पनीलाई ३ वर्षसम्म कालोसूचीमा राखेको छ। यसबाहेकका १८ निर्माण व्यवसायी तथा आपूर्ती कम्पनीलाई ११ वर्ष कालोसूचीमा राखिएको छ। कालोसूचीमा परेका कम्पनीले निर्धारित अवधिभर कुनै खरीद कार्यमा भाग लिन पाउने छैनन्।"
सरकारको प्रतिवद्धतापछि उद्योगी व्यवसायीको आन्दोलन स्थगित,"काठमाडौं : सरकारले समस्या समाधान गर्ने प्रतिवद्धता जनाएपछि उद्योगी व्यवसायीहरूले आन्दोलन स्थगित गरेका छन्। बुधबार काठमाडौंमा पत्रकार सम्मेलन गर्दै उद्योगी व्यवसायीहरुले उपप्रधान तथा अर्थमन्त्री विष्णु पौडेलसँग भएको छलफलका क्रममा आफूहरूको समस्या समाधान गर्ने प्रतिवद्धता आएकाले आन्दोलनका कार्यक्रमहरु स्थगित गरिएको जानकारी गराएका हुन्। उद्योग वाणिज्य संघ काठमाडौंका अध्यक्ष दिनेश श्रेष्ठले अर्थमन्त्रीबाट छिटोभन्दा छिटो आफूहरूको समस्या समाधानको प्रतिवद्धता आएको बताए। व्याज भुक्तानी तिर्ने समय थप गर्ने, पुर्नकर्जाका विषयमा आवश्यक निर्णय गर्नेलगायतका प्रतिवद्धता अर्थमन्त्रीले गरेको उनले बताए। उनले सरकारले आफूहरूसँग गरेका प्रतिवद्धताहरू पूरा हुने विश्वास व्यक्त गर्दै आन्दोलनका कार्यक्रमहरु स्थगित गरिएको बताए। त्यस्तै मोरङ व्यापार संघका अध्यक्ष नविन रिजालले अर्थमन्त्रीले माग पूरा गर्ने आश्वासन दिएकै कारण आन्दोलनका कार्यक्रम स्थगित र अब फेरि आन्दोलन गर्नुपर्ने अवस्था आउन दिन नहुने जिकिर गरे। विभिन्न माग अघि सार्दै मोरङ, पर्सा, भैरहवा, नेपालगञ्जलगायतका उद्योग वाणिज्य संघले आन्दोलन गर्दै आएका थिए।"
प्री ओपन सेसनमा करिब ८ अंकले बढ्यो नेप्से,काठमाडौं : प्री ओपन सेसनमा नेप्से परिसूचक ७८५ अंकले बढेर १९९१८० विन्दुमा पुगेको छ। अघिल्लो कारोबार दिन मंगलबार नेप्से परिसूचक ५९८७ अंकले बढेर १९८३९५ विन्दुमा बन्द भएको थियो। प्री ओपन सेसनमा २८ कम्पनीको ३६८२ कित्ता सेयर १३ लाख १३ हजार ६१२ रुपैायाँमा खरिदबिक्री भयो। यो समयमा ५२ पटक सेयर कारोबार भयो। सोही सेसनमा २२ कम्पनीको कारोबार बढेको छ भने १ को घटेको छ। बाँकी ५ कम्पनीको मूल्य स्थिर रहेको छ।
"निरन्तर तीन दिनको वृद्धिपछि नेप्सेमा करेक्सन, कारोबार २ अर्बमा झर्यो","काठमाडौं : साताको पहिलो कारोबार दिनदेखि लगातार उकालो लागेको सेयर बजारमा बुधबार करेक्स देखिएको छ। नयाँ सरकार गठन भएसँगै सेयर बजारमा चमक देखिएको थियो। नवनियुक्त प्रधानमन्त्री पुष्पकमल दाहाल प्रचण्ड र अर्थमन्त्री विष्णु पौडेलले पद बहालीपछि पुँजी बजार सुधार सरकारको पहिलो प्राथमिकतामा रहेको बताएका थिए। सेयर बजार घट्नु र बढ्नु सामान्य प्रक्रिया भएपनि सरकार गठनसँगै सेयर बजार चम्किएपछि लगानीकर्ता हौसिएका थिए। लामो समयदेखि ओरालो लागेको सेयर बजारले एक्कासी उचाइ लिएपछि डुबेको लगानी उठ्छ कि भन्ने आशमा लगानीकर्ताहरु छन्। तर, बुधबार फेरि बजार ओरालो लागेपछि लगानीकर्तामा मनोवैज्ञानिक असर परेको छ। आइतबार,सोमबार र मंगलबार तीनदिन लगातार बढेको सेयर बजारमा आज दोहोरो अंकको गिरावट आएको हो। नेप्से परिसूचक ११८१ अंकले घटेर १९२७१५ विन्दुमा अडिएको छ। नेप्से घटेसँगै कारोबार रकम पनि घटेको छ। आज २ अर्ब १५ करोड रुपैयाँको सेयर कारोबार भयो। यसअघि सोमबार नेप्से परिसूचक ५६८६ अंकले बढेर १९२४ विन्दुमा पुगेको थियो। सो दिन २ अर्ब ९ करोड बराबरको सेयर कारोबार भएको थियो। कारोबारको तेस्रो दिन मंगलबार नेप्से ५९८७ अंकले बढेर १९८३९५ विन्दुमा पुगेको थियो। सो दिन ३ अर्ब ८८करोड ४३ लाख मूल्य बराबरको सेयर कारोबार भएको थियो। बुधबार २५७ कम्पनीको ६५ लाख ३० हजार ४१५ कित्ता सेयर २ अर्ब १५ करोड ३५ लाख ४७ हजार २०७ रुपैयाँ बराबरको सेयर कारोबार भयो। ३९ हजार ६६० पटक सेयर कारोबार भयो। यसदिन कारोबारमा आएका १३ समूहमध्ये ५ समूहको बढ्यो भने ८ समूहको घट्यो। फाइनान्स, हाइड्रोपावर, लाइफ इन्स्योरेन्स, म्युचुअल फन्ड र नन लाइफ इन्स्योरेन्स समूहको सूचक बढेको हो। आज ६ कम्पनीको सेयर मूल्यमा सकारात्मक सर्किट लागेको छ। कारोबार रकमका आधारमा नवील बैंक शीर्षस्थानमा रह्यो। सो बैंकको ८ करोड ८५ लाख मूल्य बराबरको सेयर खरिदबिक्री भयो। यस्तै, ८ करोड ४९ लाख मूल्यको सेयर कारोबार गरी रिडी पावर कम्पनी दोस्रो स्थानमा रह्यो।"
