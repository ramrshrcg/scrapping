शीर्षक,विवरण
सरकार निर्माणको आधार,"प्रतिनिधिसभा र प्रदेशसभाको निर्वाचन सम्पन्न भएको एक महिना भइसकेको छ। सम्पूर्ण निर्वाचन परिणाम आएको र राष्ट्रपति समक्ष निर्वाचन आयोगले प्रतिवेदन बुझाएको पनि पाँच दिन बितिसकेको छ। तर, नयाँ सरकार निर्माणको प्रक्रिया भने धिमा गतिमा बल्ल सुरु हुँदैछ। दलहरूलाई यस्तो परिणाम आउँदैछ भन्ने कम्तीमा एक साताअघि नै स्पष्ट भइसकेको थियो। संख्याको मोटामोटी आँकडा त दुई साताअघि नै आइसकेको हो। यद्यपि दलहरू कुनै हतारोबिना परामर्शमा छन्। अघिल्लो निर्वाचनमा राष्ट्रपतिसमक्ष निर्वाचन परिणाम बुझाएकै दिन नयाँ प्रधानमन्त्रीको दाबी राष्ट्रपति भवन पुगिसकेको कारण फटाफट प्रक्रिया अघि बढेको थियो। तर, यसपटक प्रतिवेदन प्रस्तुत भएको चार दिनसम्म कुनै सुरसार नभएपछि राष्ट्रपतिबाट संविधानको धारा ७६(२) बमोजिम नयाँ प्रधानमन्त्रीमा दाबी प्रस्तुत गर्न सात दिनको समय दिएर आह्वान भएको छ। यस आधारमा हेर्दा मुलुकले नयाँ प्रधानमन्त्री पाउन अझै एक साता लाग्नेछ। सरकार निर्माण राजनीतिक विषय हो। यसको खाका निर्वाचन परिणामसँगै देखिनु पर्दछ। तर, अहिले पनि परिदृश्य स्पष्ट छैन। यो प्रक्रिया रहस्यको गर्भमा छ। दलहरू स्वाभाविकभन्दा अस्वाभाविक खेलमा छन्। अझ भनौं एकले अर्कोलाई गलाउने र जस्तोसुकै समीकरणमा जान सक्ने अवस्थामा छन्। राजनीति सरल रेखामा बग्दैन, बक्र रेखामा हिँड्छ भन्ने गरिन्छ। त्यही भाष्यलाई पछ्याउँदै दलहरू नयाँ नयाँ प्रयोगको कसरतमा छन्। स्वाभाविक प्रक्रियामा सरकार जन्मिन्छ वा फेरि अर्को चमत्कारको बाटोमा जान्छ भन्ने जिज्ञासा सबैतिर छ। दलहरूको समीकरण र नयाँ सरकारको जन्म कहिले, कसरी, कुन रूपमा हुन्छ अहिल्यै भन्न सकिने अवस्था छैन। नेपालको विद्यमान निर्वाचन प्रणालीअनुसार कुनै पनि दलले स्पष्ट बहुमत हासिल गर्न सम्भव छैन भन्ने गरिन्छ। मिश्रित प्रणालीलाई आत्मसात् गरिएको कारण त्यसो भनिएको हो। तर, यस पटकको निर्वाचनमा प्रत्यक्षतर्फ मात्र हेर्दा पनि कुनै दलको बहुमत छैन। मिश्रित प्रणालीमै पनि कुनै दलले स्पष्ट बहुमत ल्याउन सक्दै नसक्ने होइन। आउन सक्छ। तर, त्यति सजिलो भने अवश्य पनि छैन। त्यसो त नेपालमा अहिलेसम्मका आठवटा संसदीय र संविधानसभाका निर्वाचनमध्ये केवल तीन वटा २०१५, २०४८ र २०५६ सालको निर्वाचनमा मात्र कुनै दलले स्पष्ट बहुमत हासिल गर्न सकेको इतिहास छ। यद्यपि ती तीन वटै बहुमत पनि कार्यकाल पू्रा गर्न सफल हुन सकेनन्। तीन वटै दुर्घटनामा पुगे। एउटा मध्यावधिमा गयो भने दुईवटा प्रणाली नै समाप्त गर्ने खालको शाही हस्तक्षेपमा परे। बहुमतले त पूूरा अवधि बिताउन नपाएको अवस्थामा अल्पमतका सरकार पूरा अवधि चल्ने कुरै भएन। जसोतसो संसद् पाँच वर्ष चलेको अवस्थामा पनि सरकार भने अस्थिर रहे। अहिले फेरि त्रिशंकु संसद् बनेको छ। सरकार बन्न नपाउँदै देखिएका रस्साकस्सी र अनेक खेलले निराशाजनक अवस्थाको संकेत गर्दैछ। अस्थिरतासँगै विकृतिको सिलसिला सुरु हुने लक्षण देखिइसकेको छ। यो पटकको निर्वाचनमा अघिल्लो निर्वाचनको दलीय हैसियतमा हेरफेर आएको छ। केही दलको स्थिति खस्किएको छ भने केहीको सुधार भएको छ। केही नयाँ दलहरू संसद् प्रवेश गरेका छन्। अन्तिम मत परिणामअनुसार सात वटा राष्ट्रिय दल बन्न पुगेका छन् भने संघीय संसद्मा उपस्थिति बनाउने दलको संख्या १२ पुगेको छ। स्वतन्त्र सांसद पनि संसद्मा पुगेका छन्। प्रतिनिधिसभामा सबैभन्दा ठूलो दल नेपाली कांग्रेसको ८९ सिट छ भने दोस्रो ठूलो दल एमालेको ७८ सिट। यस्तै माओवादी ३२, राष्ट्रिय स्वतन्त्र पार्टी २०, राप्रपा १४, जसपा १२, एकीकृत समाजवादी १०, जनमत ६, लोसपा ४, नागरिक उन्मुक्ति ३ स्थानसहित संसद्मा पुगेका छन्। जनमोर्चा र नेमकिपाले एक एक सिट पाएका छन्। दलका विद्रोहीसहित पाँच जना स्वतन्त्र छन्। निर्वाचन परिणामले पूर्ववर्ती शक्ति सन्तुलनमा केही फेरबदल ल्याएको छ। हिजो सुविधाजनक अवस्थामा रहेको एमाले अहिले दोस्रो दलमा सीमित रहन पुग्दा सरकार निर्माणको दौडमा पछाडि छ। हिजो रक्षात्मक अवस्थामा रहेको कांग्रेस उत्साही छ। सरकार निर्माणमा नेतृत्वदायी भूमिकामा छ। यद्यपि सुविधाजनक स्थितिमा कोही पनि छैनन्। ११ सिटको अघिपछि रहेका कांग्रेस र एमाले संख्याको खेलमा खासै भिन्न अवस्थामा छैनन्। बृहत्तररूपमा हेर्दा तात्विक अन्तर छैन। प्रमुख तीन दलको वरिपरि नै सत्ता घुम्ने अवस्था छ। दुई ठूला दलबीच न्यूनतम समझदारी बनेर निकास दिने हो भने राजनीतिक विकृति रोक्दै स्थिरताको वातावरण बन्न सक्छ। त्यस्तो अवस्थामा मुलुकले अहिले झेलिरहेका आर्थिकसामाजिक चुनौतीको सहज सामना गर्न सक्ने र बाह्य प्रभावलाई पनि रोक्न सक्ने सामथ्र्य रहन्छ। यस्तो समझदारीको निम्ति कतिपयले पहलकदमी लिइरहेको पनि बुझिन्छ। यद्यपि उनीहरूबीच सहकार्यको सम्भावना न्यून छ। यसर्थ सत्ताको चाबी फेरि पनि तेस्रो दलकै हातमा छ। प्रतिनिधिसभामा विद्यमान अंकगणितले मूलतः चार खालको सत्ता समीकरणको सम्भावना देखाउँछ। पहिलो वर्तमान सत्ता गठबन्धनकै निरन्तरता। यसमा सरकार निर्माणको निम्ति आवश्यक संख्या अपुग भए पनि कुनै सानो दलको साथ लिएर सहजै संख्या पुर्याउन सकिने अवस्था छ। दोस्रो अघिल्लो संसद्को समीकरण अर्थात मूलतः वामपन्थी समीकरण। त्यसको लागि संख्या पुग्दैन। तर, एमालेसँग चुनावी समीकरणमा रहेका वा नयाँ पार्टीलाई समेटेर आवश्यक संख्या पुर्याउन सक्ने स्थिति छ। अर्को दुई ठूला दल नेपाली कांग्रेस र एमालेबीचको सहकार्य। यसमा संख्याको कुनै समस्या छैन। स्थिरताको लागि पनि यो उपयुक्त विकल्प हो। तर, संसदीय अभ्यासमा पहिलो र दोस्रो दलको सत्ता साझेदारी त्यति सहज अभ्यास मानिन्न। यसर्थ यो तत्काललाई सम्भव विकल्प होइन। अर्को सम्भावना गैरकम्युनिस्टको सरकार। यसमा कांग्रेसले गैरकम्युनिस्ट सबै दल र स्वतन्त्र व्यक्ति समेटेर सरकार बनाउन सक्तछ। तर, यो पनि त्यति सहज भने छैन। यो साता सरकार निर्माणको साता हो। आउँदो आइतबारसम्म सरकार दिनु पर्छ। यदि समयसीमाभित्र सरकार दिन नसके दलहरूकै सहमतिमा केही समय थप गर्ने वा संविधानको अर्को व्यवस्थातर्फ अग्रसर हुने अवस्था बन्छ। त्यस्तो अवस्थामा संविधानको धारा ७६ को उपधारा ३ आकर्षित हुन्छ। यसमा जाँदा संसद्मा सबैभन्दा ठूलो दल नेपाली कांग्रेसका संसदीय दलको नेता प्रधानमन्त्रीमा नियुक्त हुने अवस्था बन्छ। त्यो सरकारले ३० दिनभित्र विश्वासको मत हासिल गरेमा सरकार निर्माणको अन्योल तत्काललाई हट्छ। विश्वासको मत नपाए उपधारा५ तर्फ जान्छ। त्यसमा प्रतिनिधिसभामा बहुमत जुटाउन सक्ने कुनै पनि सांसद प्रधानमन्त्री बन्दछ। उसले ३० दिन भित्र विश्वासको मत लिन सके सरकारले निरन्तरता पाउँछ भने विश्वासको मत लिन नसके मुलुक स्वतः नयाँ निर्वाचनमा जान्छ। अहिले तत्काल अर्को निर्वाचनको सम्भावनाको आकलन गर्न सकिन्न। संविधानको धारा ७६(२) बमोजिमकै सरकार बन्ने विश्वास लिन सकिन्छ। तर, कस्तो ? यो अहिलेको अहम् प्रश्न हो। नयाँ प्रधानमन्त्रीमा गणितीय आधारमा पहिलो सम्भावना शेरबहादुर देउवा, दोस्रो केपी शर्मा ओली र तेस्रो पुष्पकमल दाहाल प्रचण्डकै हो। त्यसमा पनि समीकरणको आधारमा तत्कालको सम्भावना देउवा वा दाहालकै हो। तर, व्यक्ति को हुने मात्र आजको मूल प्रश्न होइन। के आधारमा ? कस्तो समीकरणमा ? कुन एजेन्डामा ? अनि के को लागि ? भन्ने विषय पनि महत्त्वपूर्ण हो। व्यक्तिको छनोट गरेर त्यसलाई पुष्टि गर्ने तर्क खोज्नुभन्दा पहिलो नीतिगत स्पष्टताको आधारमा व्यक्ति वा समीकरण टुंगो गर्नु सुल्टो हुन्छ। राजनीति देशको मूल नीति हो। लोकतन्त्रमा राजनीतिलाई सही बाटोमा हिँडाउन दलको भूमिका प्रमुख हुन्छ। दलको निर्माण विनिर्माण लहडमा होइन, वैचारिकसैद्धान्तिक जगमा स्पष्ट मार्गचित्रको आधारमा हुनुपर्छ। दलहरूबीचको समीकरण र सहकार्य पनि त्यसैबाट निर्देशित हुन्छ। भेडा भेडासँग, बाख्रा बाख्रासँग भन्ने नेपाली उखान नै छ। हरेक जीवजन्तु, पशुपन्छी वा बोटबिरुवा आदि हरेकको जात हुन्छ। सजातीय वा विजातीय आधारमा त्यसको वर्ग छुट्टिन्छ। वैज्ञानिक अध्ययन त्यसैमा आधारित भएर हुन्छ। प्रकृतिको यो नियम राजनीतिमा पनि लागू हुन्छ यदि यसलाई विज्ञान मान्ने हो भने। विजातीय मेल कुनै निश्चित मुद्दा वा निश्चित कालखण्डमा हुन सक्छ। तर, त्यो अल्पकालीन हुन्छ। अस्थायी हुन्छ। केमेस्ट्री नमिल्ने सम्बन्ध लामो जाँदैन। नेताहरूले व्यक्तिगत चलाखी, बौद्धिक चातुर्य वा परिस्थितिको कारण तत्कालको लाभ हेर्नेभन्दा सैद्धान्तिक वैचारिक कसीमा त्यसलाई परख गरेर मात्र अघि बढ्न सक्नु पर्दछ। चलखेलले आर्जन गरेको शक्ति दिगो हुँदैन। सत्तादेखि सत्तासम्मको राजनीतिले अन्तमा नेतृत्वलाई असान्दर्भिक बनाइदिन्छ भने दललाई विघटनमा पुर्याउँछ। त्यसको संकेत यही निर्वाचनमा समेत देखिइसकेको छ। सरकार निर्माणको प्रक्रियाका हिसाबले मात्र होइन, नेपाली राजनीतिको भावी दिशाको सन्दर्भमा समेत यो साता निकै महत्त्वपूर्ण छ। अबको एक साता भित्र सत्ता समीकरणको अन्तिम टुंगो लाग्ला। नयाँ सरकार बन्ला। तर, त्यसक्रममा हुने सम्झौताले भने मुलुकलाई लामो समयसम्म प्रभावित गर्नेछ। भनिन्छ, जस्तो बीउ रोप्यो उस्तै फल लाग्दछ। यो साता हुने नेपाली राजनीतिको रोमाञ्चक खेलले मुलुक, आमनागरिक र लोकतान्त्रिक प्रणालीको भविष्य निर्धारण गर्नेछ। यसमा राजनीतिक नेतृत्व गम्भीर बनोस्।"
छोरीहरू! आफ्ना लागि बाँच्नू,"कानुनमा धेरै कुरा पाएका छन्, महिलाले। महिलामैत्री भाषणको आयतन निकै विस्तार भएको छ। समावेशिता, महिला सशक्तीकरण, महिला हिंसा न्यूनीकरणका बहसहरू सुन्दा लाग्छ कि महिला सबै काम कुरामा अगाडि आइसके। लैंगिक हिंसाको अन्त्य भइसक्यो। सबै महिला आत्मनिर्भर भइसके। छोरा र छोरीमा विभेद छँदै छैन। यहाँ मैले उठाउन खोजेको विषयवस्तु भनेको, लेखेको र देखेको कुरा धेरै फरक हुन्छ भन्ने हो। कानुन हुँदैमा, मुखले भन्दैमा यसले व्यवहारमा परिवर्तन हुन सक्दैन। अंग्रेजीमा एउटा भनाइ छ, इट इज इजी टु से बट डिफिकल्ट टु डु। अँ साँच्ची कल्पना गरौं त, हामी सबैले मुखले बोल्ने गरेका राम्रा कुराहरू व्यवहारमा उतार्ने हो भने यो संसार कति सुन्दर हुन्थ्यो होला ? वर्तमान समयमा महिला आत्मनिर्भर हुने क्रम बढ्दो छ। आत्मनिर्भरताले महिला हिंसा कम गराउँछ यो पनि सत्य हो। यहाँ फरक भनेको हाम्रो मानसिकतामा छ। कमजोरी भनेको सोचाइमा छ, व्यवहारमा छ, चिन्तन शैली र आनिबानीमा छ। हामीले झट्ट हेर्दा सक्षम, सबल, शिक्षित, आत्मनिर्भर महिला देख्दा लोभिन्छौं, ईष्र्या गर्छौं। ऊ जस्तो हुन पाए त भन्दै डाह गर्छौं। हाम्रो मानसिकता यहाँ पुगेको हुन्न कि हरेकको सफलता अगाडि निकै कहालीलाग्दो संघर्ष जोडिएको हुन्छ। निकै व्यस्तताले थिलोथिलो पारेको वर्तमान हुन्छ। अनि कर्तव्य र दायित्वले चिमोटिरहेको भविष्य हुन्छ। केही दिनअघि सपरिवारले हलमा गएर चलचित्र उचाइ हेरियो। घरमा फर्केर साँझको खाना बनाउँदै थिएँ। छोरी समताले सोधिन् मम्मी हजुरको लागि के खाना बनाउनु भयो ? झल्याँस्स भएँ, उनीलाई चलचित्रको मलाईभन्दा अझ बढी छोएछ सायद। उनलाई तत्काल मुखले जवाफ दिने कुरा मसँग थिएन। अनायासमै आँखाबाट आँसु छचल्कियो। अनि सम्हालिँदै भने सरी ल अब बनाइहाल्छु नि। उनलाई अँगालो मार्दै भनें, थ्याङ्क्युु छोरी। भन्न खोजेको कुरा के भने हामी धेरै महिला यति धेरै व्यस्त हुन्छौं कि आफूले आफ्ना लागि समय नै छुट्ट्याउन सक्दैनौं। आफूले आफूलाई माया गर्दैनौं। आफू आफ्ना लागि बाँच्न जान्दैनौं। छोराछोरी, पति, घरपरिवारलाई खुवाएपछि आफू केही नखाइकनै अघाउँछौं। उनीहरूको खुसीमा रमाउँछौं, उनीहरूको दुःखमा रुन्छौं। रोग, कुण्ठा, दुःख, व्यस्ततालाई अरूसँग पोख्दैनौं, भित्रभित्रै गुम्साएर राख्छौं। यही बानी हाम्रो संस्कार बनिसकेको छ। यही संस्कारले पुस्तौंपुस्ता पुस्तानान्तर हुँदै आएको छ। के देख्छौं हँ छोरीलाई ? उनी रोबट हुन् र ? छोरीको जीवन छैन ? छोरीको अस्तित्व छैन ? छोरीको पहिचान छैन ? कानुन छ भन्दैमा हाम्रा यस्ता व्यवहारले छोरीलाई अगाडि बढ्न देला ? साँच्ची हो, म पनि आम महिलाभन्दा फरक बन्न सकेकी छैन। साँझ, बिहान तरकारी पसलमा होस् कि फलपूल पसल रोजाइको प्राथमिकतामा पतिलाई मनपर्ने, छोरोलाई मनपर्ने, छोरीलाई मनपर्ने कुराहरू पर्छ। आफ्नो त कुनै प्राथमिकतामै पर्दैन। सबैले छोडेको व्यवस्थापन गर्दागर्दै पुगिहाल्छ। कहिलेकाहीँ सपरिवार घरबाहिर निस्केको बेलामा पनि मेनु हेरेर अर्डर गर्दा उनीहरूलाई मनपर्ने कुरा नै मनपर्ने अवस्था हुन्छ। आफूलाई त जे भए पनि काम चलिहाल्छ। के हामी छोरी सधैं अरूका लागि मात्र बाँच्ने हो त ? सानो हुँदा आफ्नो पिताका लागि, बिहे भएपछि पतिका लागि अनि बुढेसकालमा छोराका लागि भन्दै आफ्नो सारा जीवनलाई सकेका त छैनौं हामीले ? एकपटक गहिरिएर सोचांै त। आज पनि धेरै महिला सानो हुँदा फलानाको छोरी (बाबाको नामबाट), बिहे भएपछि फलानाकी श्रीमती (श्रीमान्को नामबाट), बुढेसकालमा फलानाको आमा (छोरोको नामबाट) चिनिन्छौं। के यही होइन त हाम्रो पहिचान ? २१औं शताब्दीका पहिचानविहीन छोरीहरू सबै हिम्मत गरेर उठ्नुपर्छ। आफ्नो पहिचान आफैं बनाउने कुरामा एक ढिक्का भएर जुट्नुपर्छ। कति कमजोर छ हाम्रो मानसिकता। चाहे महिला हुन् वा पुरुष, उनीहरूले एउटा महिलालाई हेर्ने दृष्टिकोण, छोरीलाई हेर्ने दृष्टिकोण, अझभन्दा आम नारीजगत्लाई हेर्ने दृष्टिकोणमा नै खराबी छ। सोच्ने मानसिकता नै कमजोर छ। जब दृष्टिकोण र मानसिकतामा नै खराबी छ भने त्यहाँबाट असल व्यवहारको निर्माणको हुन सक्दैन। जब व्यवहारमा नै विभेद हुन्छ तब समानता सपना बन्न जान्छ। समानता बनाउने, विभेदको अन्त्य गर्ने भनेको असल व्यवहारले हो। संस्कारको निर्माण गर्ने अनि सभ्यताको विकास गर्ने पनि राम्रो व्यवहारले हो। असल व्यवहारले हो। एकछिन घरभित्र छिरौं त। हामी बाबाआमा हौं। दुईजना छोराछोरी छन्। बाबाआमा दुवैलाई छोरो, छोरीको दाइ हो, ऊ जहाँसुकै जाओस् मतलब छैन, चिन्ता छैन, गुनासो छैन। मतलब छ त छोरीको, यो मानेमा कि छोरी पानी खान देऊ, छोरी चिया पकाऊ, छोरी खाना तयार गर, छोरी सरसफाइमा ध्यान देऊ, छोरी आफ्नो घर चिटिक्क पारेर राख, छोरी मिठो बोल, छोेरी सुस्तरी हिँड, छोरी छोटो लुगा नलगाऊ, छोरी यसो पूजा कोठीमा पूजाका सामान मिलाऊ, छोरी यति काम सकेर मात्र पढ्न बस, छोरी चर्को नहाँस आदि। के देख्छौं हँ छोरीलाई ? उनी रोबट हुन् र ? छोरीको जीवन छैन ? छोरीको अस्तित्व छैन ? छोरीको पहिचान छैन ? कानुन छ भन्दैमा हाम्रा यस्ता व्यवहारले छोरीलाई अगाडि बढ्न देला ? पहिला सबैका सबै काम सक्ने हो भने हाम्रा छोरीहरूले पढ्न पाउँलान् ? कोरा अक्षरले, कोरा भाषणले होला र महिला सशक्तीकरण ? माथि उल्लिखित कुराहरू आजसम्म पनि धेरै परिवारसँग मेल खान्छ। आमछोरीको प्रगतिका लागि, उन्नतिका लागि सधैंभरि हातखुट्टा बाँध्ने कैदजस्तो भएको छ भान्छा कोठा। छोरी, बुहारी, आमाहरूको पेवा बनेको छ भान्छा कोठा। हाम्रा सुन्दर सपना, भविष्य अनि वास्तविकताको वर्तमानलाई खर्लप्पै निलेको छ भान्छाकोठाले। आज हामीसँग सबै कुरा छ यो मानेमा कि महिलामैत्री संविधान, दीर्घकालीन योजनामा महिलाका निम्ति राम्रा कार्यक्रमहरू, महिलालाई नै प्राथमिकतामा राखिएको लैंगिक बजेट छ एकातिर भने अर्कोतिर महिलालाई फोकस बनाएर बनाइएका अन्तर्राष्ट्रिय सन्धिसम्झौताहरूको पक्षराष्ट्र पनि बनेको छ नेपाल। लिखित रूपमा सबै कुरा छ, संविधान र अन्य कानुनका दस्तावेजमा सबै कुरा छ। गन्यमान्यका भाषण सुन्यौं भने त अझ महिलालाई सबै राम्रो मात्र छ तर सबै कुरा भएर पनि व्यवहारमा लागू गरिएन भने यसको कुनै अर्थ छैन। हो त्यस्तै भएको छ हाम्रोमा। विशेषगरी महिलाहरू सबैलाई चाहिएको भान्छाकोठामा पुरुषको समान सहभागिता। घरको काममा उनीहरूको सहयोगको खाँचो छ। खै त हामीले बुझेको ? चौबिसै घण्टा भान्छाकोठाको काम र घरको काम महिलाले मात्र गर्ने हो भने हामी अगाडि बढ्ने कहिले हो ? चाहिएको छैन हामीलाई आरक्षण र समावेशिताको कानुन। समग्र महिलालाई चाहिएको भनेको छोरीले लुगा धुँदा छोराले भाँडा माझ्नुपर्छ। छोरीले खाना बसाल्दा छोराले तरकारी काट्नुपर्छ। छोरीले आँगन र करेसाबारीको सफाइ गर्दा छोराले घरभित्रका कोठाहरूको सफाइ गर्नुपर्छ। यहाँ भन्न खोजेको कुरा के हो भने हामीले हरेक घर परिवारमा सानोदेखि नै छोराछोरी दुवैलाई सबैखाले काम कुरामा समान रूपमा सक्रिय सहभागी बनाउनुपर्छ। दुवैलाई हामीले समान व्यवहारको प्रशिक्षण गर्नुपर्छ। आजको आवश्यकता भनेको हरेक छोराछोरीले घरको काम सँगै गरुन्, सँगै एउटै स्कुलमा पढून्, एउटै भाँडामा पकाएको पोषणयुक्त खाना खाऊन्, सँगै खेल्न पाऊन्, छोराछोरी दुवैले आफूले मन लागेका कुराहरू बिना रोकटोक स्वतन्त्र रूपले गर्न पाऊन्। यति गरिसक्दा मात्र हामीले, सिंगो समाजले महिलालाई हेर्ने दृष्टिकोणमा परिवर्तन आउँछ। हरेकको मानसिकतामा सकारात्मक परिवर्तन आउँछ। अहिले जस्तै लैंगिक विभेदका सोचाइ, भोगाइ, हेराइमा क्रमशः कम हुँदै जान्छ। जब हामी महिला र पुरुष सबैले, सबै काम कुरा समान रूपमा गर्न थाल्छौं तब यो काम महिलाले गर्ने हो भन्ने हाम्रो खराब सोचविचार, पद्धति र संस्कार हराउँछ। जसले गर्दा हरेक छोरीहरूले आफ्नो लागि प्रगति गर्न, उन्नति गर्न, सशक्त हुन र आत्मनिर्भर हुने समय प्राप्त गर्छन्। हरेक छोरीले आफ्ना लागि खर्च गरेको समयरूपी लगानीले उनीहरूलाई सबल बनाउँछ, दक्ष बनाउँछ, सशक्त बनाउँछ अनि आत्मनिर्भर हुँदै सिंगो मुलुकको कर्मठ नागरिक बनाउँछ। त्यतिबेला क्रमशः लैंगिक हिंसा, घरेलु हिंसा, लैंगिक विभेदका घटनाहरू कम हुँदै जान्छन्। आरक्षण र समावेशितालाई पहिलो प्राथमिकतामा राख्नु पर्दैन। राज्यको हरेक तह र तप्कामा महिलाको अर्थपूर्ण सहभागिता हुन्छ। जसले समावेशी, समतामूलक समाजको निर्माण गरी समग्र मुलुकमा आर्थिक समृद्धि र सामाजिक न्याय कायम हुन्छ। अतः प्यारा छोरीहरू हामी सृष्टिका समान हिस्सेदार हौं। हाम्रो आफ्नै अस्तित्व छ। हरेकका कर्तव्य, अधिकार र दायित्व छन्। जसलाई उचित तरिकाले निर्वाह गरी आफ्नो पहिचान बनाउने कुरामा हामी पुरुषभन्दा कुनै मानेमा कमी छैनौं। अहिले आफ्ना लागि समय पाएका छैनौं। समान अवसर पाएका छैनौं। समान स्रोत र साधन पाएका छैनौं। जसले गर्दा प्रतिस्पर्धामा खरो उत्रिन गाहो भइरहेको छ। याद राखौं, अधिकार मागेर होइन, खोसेर लिने हो। अब हरेक छोरी हरेक घरमा बुबाका लागि होइन आफ्ना लागि बाँच्नू, श्रीमान्का लागि होइन आफ्ना लागि बाँच्नू, छोरोका लागि होइन आफ्ना लागि बाँच्नू। जब हामी हरेक छोरीहरू आफ्ना लागि बाँच्न सिक्छौं तबमात्र हाम्रो आफ्नै पहिचान निर्माण हुन्छ। समान अर्थ र समान अस्तित्वको समाज निर्माण हुन्छ।"
माछी पालन हे दाइ हो,"हाम्रो देशमा एउटा लोकप्रिय गीत छ, माछी मारन हे दाइ हो आजलाई चटनी। छिमेकी देश भारतमा एउटा कविता प्रचलित छ, मछली जलकी रानी है, जीवन उसका पानी है। चीनमा पनि अर्को मनन्योग्य उक्ति छ, कुनै मानिसलाई माछा दिए उसलाई एक दिन मात्र खान पुग्छ, तर माछापालन गर्न सिकाउनु भनेको जीवनभर माछा खुवाउनु हो। यस्ता गीत, कविता र उक्तिले माछालाई एउटा असल खाद्य पदार्थ, महत्त्वपूर्ण जलीय जीव र माछापालन गरेर सधैंका लागि खान पुग्ने अवस्थाको सिर्जना गर्नु पर्छ भन्ने सन्देश दिन्छन्। वैदिक र पौराणिक मान्यताअनुसार विष्णु देवताको दस अवतारमध्ये माछा पहिलो अवतार हो। माछालाई प्राचीनकालदेखि सगुन र शुभ चिह्नका रूपमा लिने गरिएको छ। आजसम्म पनि अनेक धर्म, जाति र सम्प्रदायमा हुने शुभकार्य, पूजा र खानपिनमा माछा नभई नहुने कुरा हो। माछाजलीय वातावरण र पारिस्थितिक प्रणालीलाई जोगाएर राख्ने महत्त्वपूर्ण जीव पनि हो। माछा राम्रो पोषण भएको आहारा हो। यसमा मानव शरीरलाई चाहिने प्रोटिन, चिल्लो पदार्थ, कार्बोहाइड्रेट, भिटामिन, क्याल्सियम, पोटासियम, फस्फोरस, फलाम, सल्फर, म्याग्नेसियम, तामा, जिंक, आयोडिन, नियासिन, थाइमिन र विशेषरूपमा ओमेगा तीनजस्ता तत्त्व प्रशस्तै पाइन्छन्। तसर्थ माछापालन र यसको भोजन, अपरिहार्य भएको छ। हेरमिनियो रब्बलका अनुसार आजभन्दा चार हजार वर्षपहिले चीनबाट माछापालन सुरु भएको हो। साथै करिब दुई हजार वर्षपहिले दक्षिणपूर्व एसियामा धानखेत र रिजरभ्वायरमा माछापालन गरिएको मानिन्छ। सन् १७३३ मा जर्मनीका एक किसानले आधुनिक तरिकाले माछाको संकलन, प्रजनन र पालन गर्न सुरु गरेका थिए। उनले सुरु गरेको त्यो प्रविधिलाई परिष्कार गर्दै आज विश्वभर वैज्ञानिक प्रविधिबाट माछापालन भइरहेको छ। नेपालमा पनि कुनै न कुनै रूपमा करिब आठ दशक अघिदेखि माछापालन भइरहेको छ। डा दीपबहादुर स्वाँर र अग्नि नेपालले मत्स्य शृंखलामा उल्लेख गरेअनुसार नेपालमा मल्ल राजाहरूले काठमाडौंमा अनेक पोखरी खनाएका थिए। तर माछा भने पालन गरिएको थिएन। शाहवंशका राजा रणबहादुर शाहले बालाजुमा बाइसधाराको निर्माणसँगै धाराभन्दा माथिको भित्तातिर एउटा ठूलो पोखरी बनाए। जसमा सहर र कत्ले जातका स्थानीय माछा राख्न लगाएका थिए। त्यसपछि चन्द्रशमशेर र जुद्धशमशेरले सिंहदरबार, त्रिपुरेश्वर र जावलाखेलको चिडियाखानाभित्र पोखरी बनाएर खाने माछा र सौन्दर्य माछापालन गरेका थिए। एकजातीय, बहुजातीय, एकीकृत र व्यावसायिक माछापालनका प्रचलित तरिकाहरूलाई अपनाउन सकिन्छ। त्यस्ता तरिका र प्रविधिहरू अपनाएर स्थिर पोखरी, गतिशील पोखरी, धानखेत, पिँजडा, इन्क्लोजर, प्राकृतिक घोल, रिजरभ्वायर, एक्वारियम र खुला जलाशयमा माछापालन गर्न सकिन्छ। नेपालमा यी सबै प्रविधि, तरिका र पद्धतिबाट माछापालन भइरहेको छ। २०५६ सालदेखि पहाडी र हिमाली क्षेत्रको उपयुक्त किसिमको चिसोपानीमा उच्च मूल्यको रेन्बो ट्राउट माछापालन पनि भइरहेको छ। विश्वका सबै प्रकारका जलाशयमा करिब २८ देखि ३४ हजार प्रजातिका माछा छन् भनिन्छ। यी माछालाई स्थानअनुसार २ लाख १८ हजार नामले चिनिन्छ। सबै जातका माछा खानयोग्य र पालन गर्न सकिने किसिमका पनि हुँदैनन्। मत्स्य विकास कार्यक्रमको वार्षिक प्रतिवेदन र तथ्यांक पुस्तिकाअनुसार नेपालमा हालसम्म २ सय ५२ जाति प्रजातिका माछाहरू पाइएका छन्। पालनका लागि कमनकार्प, सिल्भरकार्प, बिगहेडकार्प, ग्रासकार्प, भाकुरा, रहु, नैनी, टिलापिया, पंगास, पुन्टियस, रूपचन्दा, माँगुर र रेन्बो ट्राउट सिफारिस गरिएका छन्। रूपचन्दा र माँगुर पाल्न सरकारको अनुमति लिनुपर्छ। नेपालमा समुद्र नभए पनि माछापालन गर्न सकिने नदी, खोला, ताल, पोखरी, सिञ्चित धानखेत, रिजरभ्वायर, नहरकुलो र ठूला सडक छेउका खाल्डाहरू गरी कुल ८ लाख २८ हजार १ सय ७१ हेक्टर जलाशय क्षेत्रफल छ। यो अपार जलक्षेत्रमा माछापालन गर्न सकेको अवस्थामा रोजगारी सिर्जना, आयआर्जन र गरिबी निवारणमा ठूलो टेवा पुग्छ। यसबाट देशको गार्हस्थ उत्पादनमा समेत वृद्धि हुने देखिन्छ। अहिले मत्स्यपालनले देशको गार्हस्थ उत्पादनमा १५९ प्रतिशत र कृषि क्षेत्रको गार्हस्थ उत्पादनमा ४२२ प्रतिशत योगदान दिएको छ। नेपालमा उपलब्धताको हिसाबले ३४३ किलो माछा प्रतिव्यक्ति प्रतिवर्ष खपत भइरहेको छ। यहाँका तराई, पहाड र हिमाली क्षेत्रका विभिन्न प्रकारका जलाशयमा माछापालन गरेर वा सोझै समातेर उत्पादन लिने गरिएको छ। नेपालमा २०७३०७४ मा ८३ हजार ८ सय ९८, २०७४०७५ मा ८६ हजार ५ सय ४४, २०७५०७६ मा ९१ हजार ८ सय ३२, २०७६०७७ मा ९७ हजार २ सय ७१ र २०७७०७८ मा १ लाख ४ हजार ६ सय २३ मेट्रिकटन खानेमाछा उत्पादन भएको तथ्यांक छ। हाम्रा लागि यो उत्पादन पर्याप्त नभए पनि सन्तोषजनक भने छ। नेपालमा राजाको दरबार र उद्यानमा एक दुईवटा साना पोखरीबाट रहर वा सोखले सुरु गरिएको थियो। माछापालन हाल झन्डै ६० जिल्लामा व्यावसायिक खेतीका रूपमै फैलिएको छ। माछापालनको थप विकासका लागि पालन गर्ने उपयुक्त स्थान, प्रविधि, तरिका र योजनासहित अगाडि बढ्नु आजको आवश्यकता हो। अब हामीले माथिको गीतलाई परिमार्जन गर्दै फेरि गाउन सक्छौं कि माछी पालन हे दाइ हो सधैंलाई चटनी माछी पालन हे। भट्टराई, मत्स्य विज्ञ हुन्"
सुकुम्बासीको पीडा कतिञ्जेल,"मानव सभ्यताको विकास नदीको पवित्रता, स्वच्छता र सुन्दरतासँग गाँसिएको हुन्छ। नदी जीवन र जगत्को अमूल्य उपहार हो। विकसित मुलुकमा नदीहरू आर्थिक समृद्धिको मेरुदण्डको रूपमा छन्। ती देशले नदीहरूलाई अधिकतम प्रयोग गरेर आर्थिक आर्जनको दरिलो र भरपर्दो स्रोतको रूपमा स्थापित गरेका छन्। मानव जीवनलाई सहज र आनन्दित बनाउन नदीको महत्त्वको बयान नै गर्न सकिँदैन। नेपालमा नदीहरू ऋषिमुनिहरूको तपोभूमि र ज्ञानभूमिका रूपमा रहेका थिए। करिब चार दशक अगाडिसम्म स्वच्छ रूपमा रहेका काठमाडौं उपत्यकाका नदीहरू अहिले ढलमतीका रूपमा परिणत भएका छन्। काठमाडौं उपत्यकामा बागमती, विष्णुमती, रुद्रमती र मनोहरा आदि नदीहरूको आआफ्नै महिमा छ। तीन दशक अगाडिदेखि सरकारले बागमतीलाई सफा र स्वच्छ तुल्याउन ढल निकासको कार्य सुरु गरेको हो। तर पनि निष्कर्षमा पुगेको छैन। नदी किनाराहरू अतिक्रमणको चपेटामा परेर प्राकृतिक बहाव क्षेत्र नै संकुचनमा पर्नु र यसको विकास र सुधारमा बाधा देखा पर्नु आज हाँकको कुरा भएको छ। भूमिहीन र सुकुम्बासीहरूको खास बासको थलो नदी किनाराहरूमा हुने गरेका छन्। बागमती र मनोहरामा यिनीहरूको चाप बढ्दो छ। अनधिकृत रूपमा अस्थायी र स्थायी संरचना बनाएर उनीहरूले बसोबास गर्दै आएका छन्। कति सक्कली र कति नक्कली सुकुम्बासीहरू छन् ? त्यस्को यकिन लेखाजोखा हुन सकेको छैन। यसरी बस्नेमा हुकुम्बासीहरू पनि रहेको बुझिन्छ। खास सुकुम्बासीहरूले भोग्नु परेको पीडाको बयान भने गर्न सकिँदैन। आजको २१औं शताब्दीमा पनि उनीहरूको जीवन कहालिलाग्दो छ। एकातिर सुकुम्बासीको रूपमा उनीहरूले भोग्नु परेको कठिनाइले मानव हृदयलाई नै छियाछिया बनाउँछ भने अर्कोतिर सुकुम्बासीको नाममा हुकुमबासीको वर्चस्वले पनि उनीहरूलाई आहत बनाएको बुझिन्छ। राजनीतिक दलहरूले जसरी यिनीहरूलाई भोट बैंकका रूपमा प्रयोग गरिरहेका छन्, त्यसरी समस्या समाधानमा ध्यान पुयाएको देखिँदैन। राजनीतिक दलको आडमा सुकुम्बासीभन्दा हुकुमबासीको संख्या बढ्दो छ। सुकुम्बासी समस्या समाधान गर्न सरकारले चासो राख्न थालेको तीन दशक नाघिसकेको छ। यस दौरानमा १४ वटा आयोग बनिसकेका छन्। केही आयोगले सीमित संख्यामा भूमिहीनहरूलाई लालपुर्जा बाँडेका पनि हुन्। हाल राष्ट्रिय भूमि आयोग कार्यरत छ। काठमाडौं महानगरपालिकाले हालै बागमती किनारको थापाथलीस्थित सुकुम्बासीहरूको बस्ती हटाउन खोज्दा भएको झडपपछि यो विषय तरंगित भएको हो। विभिन्न सरकारी निकायको आआफ्नै तर्क छ। राजनीतिक वृत्त पनि तातेको छ। सर्सर्ती हेर्दा यो विषय कति जेलिएको रहेछ भन्ने दर्शाउँछ। काठमाडौंको इचंगुनारायणमा २०६९ मा तत्कालीन प्रधानमन्त्री बाबुराम भट्टराईको पालामा सुकुम्बासी र न्यून आय भएका व्यक्तिहरूको बसोबासका लागि १२ करोड खर्च गरी चारवटा अपार्टमेन्ट बनाइयो। जसमा २२४ परिवार बस्न सक्ने क्षमता रहेको कुरा पनि प्रकाशमा आएको छ। सो अपार्टमेन्ट लामो समयसम्म प्रयोगविहीन रहेपछि हाल अन्य प्रयोजनमा रहेको बुझिन्छ। स्थानीयवासी र सम्बन्धित वडाध्यक्षको भनाइअनुसार इचंगुनारायणमा निर्मित सो अपार्टमेन्ट, भूमिहीन सुकुम्बासीका लागि प्रयोग गर्ने अवस्थाको विषयमा अनिश्चितता देखिन्छ। कुनै पनि कुरामा समयमा पहलकदमी नहुँदा यस्ले कोल्टे फेर्न सक्ने कुरालाई नकार्न सकिँदैन। पूर्ववर्ती सरकारको पालामा भएको निर्णयमा पछि आउने सरकारले पनि स्वामित्व लिने कुरामा कति संवेदनशील हुनुपर्ने रहेछ भन्ने कुरा यसबाट छर्लंग हुन्छ। खास भूमिहीन र सुकुम्बासीहरू विपन्न अवस्थामा रहेको कुरा कसैबाट छिपेको छैन। बसोबासका लागि उनीहरूलाई अपार्टमेन्ट बनाउँदा परिवार बस्न सहज हुने, आयआर्जनका लागि पायक पर्ने, यातायात, ढल, पानी, बिजुली र बच्चाहरूको शिक्षादीक्षाका लागि स्कुल, कलेज र बजारको पनि सुविधा भएको ठाउँको छनोट हुनुपर्ने देखिन्छ। रोजगारीको अवसरको कमीले सुकुम्बासी समस्या समयसमयमा नबल्झीरहला भन्न सकिँदैन। अनधिकृत अतिक्रमणमा सुकुम्बासीभन्दा हुकुमबासीको बोलवाला रहेको र खास सुकुम्बासीहरू ओझेलमा परेको देखिन्छ। तसर्थ खास सुकुम्बासीको पहिचान गरी अन्यत्र उचित व्यवस्थापन गर्ने र हुकुमबासीहरूलाई कानुनअनुसारको कारबाही गरी ठेगान लगाउनु पर्छ। सुकुम्बासीका नाममा बोलबाला रहेका हुकुम्बासीहरूको वर्चस्व अन्त्य नभएसम्म र उनीहरूलाई बस्तीबाट नहटाएसम्म यो समस्याले निकास पाउने देखिँदैन। यो समस्यालाई दीर्घकालीन रूपमा नै समाधान गर्न अल्पकालीन, मध्यकालीन र दीर्घकालीन आयोजनाहरू सञ्चालन गर्नुपर्ने खाँचो छ। भूमिहीन र सुकुम्बासीको विषयममा राजनीतिक स्वार्थ जोडिन जाने अवस्था पनि रहन हँुदैन। सुकुम्बासी समस्याको टुंगो समयमा लाग्न नसक्दा यसले राष्ट्रिय रूप लिएको छ। यो झन्झन् पेचिलो बन्दै गएको छ। राज्य र राजनीतिक नेतृत्वले निस्वार्थ रूपमा यो समस्याको समाधान गर्न आयोेजनाहरू सुरु गर्न ढिला भइसकेको छ। नेपालको विडम्बना नै भन्नुपर्छ, जुनसुकै कुरामा पनि राजनीतिक स्वार्थ जोडिएको हुन्छ। राजनीतिक स्वार्थ जोडिउन्जेल कुनै पनि विषयले फट्को मार्न सक्दैन। सुकुम्बासीहरू राजनीतिक दलहरूको स्वार्थसँग गासिउन्जेल समस्या ज्यूँका त्यूँ रहन जान सक्छ। हाल भूमिहीन र सुकुम्बासी समस्या समाधान गर्न कार्यरत आयोगले आफ्नो ठोस योजनाहरूसहित जिम्मेवारीलाई समयमा नै पूरा गर्ने अवसर पायो भने निश्चय पनि सुकुम्बासी समस्या बल्झिरहने रोगबाट मुक्त हुने दिन आउला भन्ने आशा राख्न सकिन्छ। नेपालमा जे विषयमा पनि समन्वयको अभाव खट्किने रूपमा रहेको हुन्छ। यसले एकातिर समयमा काम हुने वातावरण बन्दैन भने अर्कोतिर भएको कामबाट पनि उचित फल मिल्ने अवस्था साँघुरो रहन्छ। कस्को क्षेत्राधिकार कति हो भन्ने कुरामा पनि त्यति स्पष्टता नभएको हो कि जस्तो लाग्छ। विलम्ब नगरिकन नदीको वाहन क्षेत्रलाई खुम्चन नदिने र अनधिकृत अतिक्रमणको चपेटाबाट मुक्त गर्नुपर्ने सख्त खाँचो छ। जति ढिला भयो यसले त्यति जटिल रूप लिन सक्छ। दृढ अठोट, राजनीतिक इच्छाशक्ति, मौलिकपन जोगाउने आयोजनाहरू भयो भने आजको यो विकराल अवस्थाबाट हामी बच्न सक्छौं। विकास र आर्थिक अवस्था कमजोर भएको कारणबाट सुकुम्बासी समस्या निम्तेको हो। यसको लागि आर्थिक योजनाहरूको प्रभावकारी कार्यान्वयनको पनि त्यत्तिकै जरुरी छ। सुकुम्बासीहरूको यकिन पहिचान गरेर सक्दो छिटो यथोचित व्यवस्थापन गर्नुपर्ने आवश्यकता टड्कारो रहेको छ। निस्वार्थ रूपमा देशको विकास निर्माण र आर्थिक समृद्धिको ढोका खोल्ने हो भने कसैले पनि सुकुम्बासीको पीडा भोग्नु पर्ने दिन आउने छैन।"
फ्रान्सका फरवार्ड करिम बेन्जमाको सन्न्यास,"पेरिस : फ्रान्सका फरवार्ड करिम बेन्जमाले अन्तर्राष्ट्रिय फुटबलबाट सन्न्यासको घोषणा गरेका छन्। स्पेनिस क्लब रियल म्याड्रिडका स्ट्राइकर बेन्जमाले कतार विश्वकपको समापनसँगै अन्तर्राष्ट्रिय फुटबलबाट सन्न्यासको घोषणा गरेका हुन्। चोटले पिरोलेपछि उनी विश्वकपबाट बाहिरिएका थिए। फ्रान्स विश्वकप फुटबलको फाइनलमा पराजित हुँदै उपविजेतामा सीमित भएको भोलिपल्ट सामाजिक सञ्जालमा स्टाटस लेख्दै बेन्जमाले अन्तर्राष्ट्रिय खेल जीवन टुङ्ग्याउने निर्णय गरेका हुन्। अब सकियो। मैले अन्तर्राष्ट्रिय खेल जीवन टुङ्ग्याएँ, ३५ वर्षीय बेन्जमाले सामाजिक सञ्जालमा लेखेका छन्। उनले आफ्नो ३५औं जन्मदिनकै अवसरमा अन्तर्राष्ट्रिय फुटबलबाट सन्न्यासको घोषणा गरेका हुन्। बेन्जमा ३७ अन्तर्राष्ट्रिय गोलसहित फ्रान्सका सर्वकालीन गोलकर्ताको सूचीमा पाँचौं स्थानमा छन्। बेन्जमाले सन् २००६ मा फ्रान्सको टोलीमा स्थान बनाएका थिए। उनी २००८ र २०१० को युरोसँगै विश्वकप टोलीका पनि सदस्य थिए। बेन्जमाले नेसन्स लिगको दोस्रो लेगमा डेनमार्कविरुद्ध गत जुनमा खेलेको खेल नै अन्तिम बनेको छ। त्यसपछि उनी फ्रान्सको विश्वकप टोलीमा समावेश भए पनि चोटका कारण खेल्नै नपाई बाहिरिएका थिए। आइतबार अर्जेन्टिनाविरुद्धको फाइनलका लागि फ्रान्सका राष्ट्रपति इमानुएल म्याक्रोनले आफ्नो निजी जेट विमानमा कतार जान आग्रह गरे पनि बेन्जमाले अस्विकार गरेका थिए। उनले सामाजिक सञ्जालमा फ्रान्सको जितका लागि भने शुभकामना दिएका थिए। प्रशिक्षक डिडियर डेस्च्याम्पससँगको खटपटका कारण उनी फाइनल खेल हेर्न कतार नगएको अन्तर्राष्ट्रिय सञ्चार माध्यमले दाबी गरेका छन्।"
नेपाल सुपर फुटबल लिग सञ्चालनका लागि सम्झौता,काठमाडौं : नेपाल सुपर फुटबल लिग सञ्चालनका लागि अखिल नेपाल फुटबल संघ र नेपाल स्पोर्ट्स एण्ड इभेन्ट प्राली बीच सम्झौता भएको छ। करिब ८ वर्षका लागि सम्झौता गरिएको हो। संघका तर्फबाट सुरेश शाह र प्रालीका तर्फबाट श्रेयान्स कार्कीले हस्ताक्षर गरे। यो अवधिका लागि संघले प्रतियोगिताको सम्पूर्ण अधिकार दिएवापत प्रालिले १७ करोड २१ लाख रुपैयाँ उपलब्ध गराउने छ। सोमबार भएको सम्झौता कार्यक्रममा पहिलो सिजनका लागि उपलब्ध गराउनुपर्ने १ करोड ५० लाख रुपैयाँ बराबरको चेक हस्तान्तरण गरिएको छ। उक्त चेक प्रालिका अध्यक्ष आश्रयता कार्की चौधरीले संघका महासचिव किरण राईलाइ हस्तान्तरण गरे।
सोलुमा सम्पन्न खुल्ला पुरुष डबल ब्याडमिन्टनको उपाधि श्रेष्ठ र खनाललाई,"सोलुखुम्बु: सोलुखुम्बुमा सम्पन्न प्रथम डिबी किराँती (थुलुङ) स्मृति खुल्ला पुरुष डबल ब्याडमिन्टन प्रतियोगिताको उपाधि सोलुखुम्बु ब्याडमिन्टन संघका अर्जुन श्रेष्ठ र आशिष खनालले हात परेका छन्। सोमबार सल्लेरीस्थित सोलुखुम्बु बहुमुखी क्याम्पस नजिकैको कभर्डहलमा सम्पन्न फाइनल खेलमा लुक्लाका लाक्पा तेन्जी तामाङ र अनुज तामाङको टिमलाई पराजित गर्दै सल्लेरीका श्रेष्ठ र खनालले उपाधि चुमेका हुन् । ओखलढुंगाका श्रवण चौधरी र सञ्जय राईको टिम तथा काठमाडौंका गणेश ढुंगेल र नारायण गौतम तेस्रो भए । यस्तै महिला महिला डबलतर्फ काठमाडौंका सोमा गुरुङ र निकिता लामाको टिम पहिलो भयो। उनीहरुले सोलुखुम्बु ब्याडमिन्टन संघका पूजा मगर र माया राईलाई पराजित गर्दै उपाधि कब्जा गरे। सोलुखुम्बु सल्लेरीका सरिता राई र कला राई तथा ओखलढुंगाका प्रेमु राई र काठमाडौंका टसी शेर्पा तेस्रो भएका छन् । यस्तै पुरुष ३५ वर्ष माथिको ब्याडमिन्टनतर्फ काठमाडौं नारायण गौतम र सोलुखुम्बु लुक्लाका ल्हाक्पा तेन्जिङ तामाङ पहिलो भएका छन् । गौतम र तामाङले ओखलढुंगाका राम राई र हित राईलाई पराजित गर्दै पहिलो उपाधि उचालेका हुन् । सोलुखुम्बु ब्याडमिन्टन संघका रघुनाथ खनाल र फूर्वा ग्याल्जेन शेर्पा (फुरी) तथा सोलुखुम्बु सल्लेरीका तुला मगर र निर्मल श्रेष्ठ तेश्रो भएको खेल संयोजक अर्जुन श्रेष्ठले जानकारी दिए । १५ वर्ष मुनीको पुरुष एकलतर्फ काठमाडौंका सुभम श्रेष्ठ पहिलो भए । उनले काठमाडौंकै शिभम श्रेष्ठलाई पराजित गर्दै उपाधि उचालेका हुन् । सोलुखुम्बु ब्याडमिन्टन संघका रोमी तामाङ र विशाल तामाङ तेस्रो भएका छन् । डीबी किराँती (थुलुङ) स्मृति प्रतिष्ठान र सोलुखुम्बु जिल्ला ब्याडमिन्टन संघको संयुक्त आयोजनामा गत शनिबारबाट सुरु भएको प्रतियोगितामा सोलुखुम्बुसहित ओखलढुंगा, खोटाङ, उदयपुर, सिन्धुपाल्चोक, सुनसरी, सिराह, सप्तरी, काठमाडौं, कास्कीको पोखरा लगायतका जिल्लाका खेलाडीले सहभागिता जनाएका थिए। प्रतियोगिता अन्तर्गत १५ वर्ष मुनीको सिङ्गल पुरुष तर्फ १४ जना, खुल्ला महिलातर्फ ८ टिम, खुल्ला पुरुष तर्फ १७ टिम र ३५ वर्ष माथिको डबल पुरुष तर्फ १२ टिमले सहभागिता रहेका थिए । ब्याडमिन्टन प्रतियोगिताको सबै इभेन्टमा प्रथम र द्वितिय हुनेलाई क्रमश नगद १५ हजार र ७ हजार ५ सयको साथमा ट्रफि, मेडल र प्रमाणपत्र प्रदान गरिएको छ भने तृतीय हुने २ जनालाई नगद ५५ हजारको साथमा ट्रफि, मेडल र प्रमाणपत्र प्रदान गरिएको छ । यस्तै सान्तवना हुनेलाई मेडल र प्रमाणपत्र प्रदान गरिएको खेल संयोजक श्रेष्ठले जानकारी दिए ।"
मेस्सी बीबीसी वर्ल्ड स्पोर्ट्स स्टार अफ द इयर घोषित,वासिङटन डिसी : फुटबल विश्वकप विजेता अर्जेन्टिनाका कप्तान लियोनल मेस्सी २०२२ को लागि बीबीसी स्पोर्ट्स पर्सनालिटीको वर्ल्ड स्पोर्ट स्टार अफ द इयर घोषित भएका छन् । ३५ वर्षीय मेस्सीले अर्जेन्टिनाका लागि ३६ वर्षपछि कतारमा विश्वकप जितेका हुन् । उनलाई गोल्डेन बल अवार्ड पनि दिइएको थियो । आइतबार भएको फ्रान्ससँग अर्जेन्टिनाको विश्वकप मेस्सीको २६औं खेल थियो। उनले जर्मन खेलाडी लोथर माथियासको विश्वकपमा सबैभन्दा धेरै खेल खेल्ने कीर्तिमान पनि तोडेका छन् । मेस्सी अर्जेन्टिनाका लागि विश्वकपमा सर्वाधिक गोलकर्ता बनेका छन्। बीबीसी
टेनिस प्रतियोगिता : ६ नेपालीको विजयी सुरुवात,"काठमाडौं : नेपालका ६ खेलाडीले २०औं जयकर स्मृति एटीएफ यू१४ टेनिस प्रतियोगिताअन्तर्गत सर्किट२मा विजयी सुरुवात गरेका छन्। छात्र सिंगल्समा चार र छात्रामा दुई खेलाडीले जितका साथ यात्रा प्रारम्भ गरेका हुन्। पहिलो दिन छात्रमा आठ र छात्रामा ६ खेलाडीले नेपालको चुनौती प्रस्तुत गरेका थिए। सातदोबाटोस्थित टेनिस कोर्टमा भएको छात्र सिंगल्समा नेपालका निसाद जोशीले भारतका सञ्जय गिरिश कुमारलाई ६२, ६१, नेपालका दर्शिल श्रेष्ठले भारतका पुकाजसेभेल प्रकाशलाई ६०, ६०, नेपालका बोरिस अधिकारीले भारतका तनिस रेडी भुन्द्यालालाई ६२, ६० र नेपालका बृजेश अर्यालले भारतका आदित्य सिंहलाई ६२, ६१ ले पराजित गरे। सोही स्पर्धाको अन्य प्रतिस्पर्धामा भारतका पार्थ सानेले नेपालका आद्रित नेपाललाई ६२, १६, ६१, हङकङका यु हिन वोङले भारतका अविर श्रीवास्तवलाई ६२, ६१, बंगलादेशका नसफ अहमद नासिर अहमदले नेपालका शास्वत वज्राचार्यलाई ६०, ६०, भारतका इशान बडाकीले नेपालका युभेनमान श्रेष्ठलाई ६०, ६०, भारतका भिभान मिर्धाले यमनका हमुद इयादलाई ७६ (२), ३६, ६३, हङकङका कि छियोन मोरिस ताङले भारतका किशोर श्रीरामलाई ६१, ६१ र भारतका अर्श वाल्केले नेपालका असभसम्राट हाडालाई ६२, ६४ ले पराजित गरे। नेपाल टेनिस संघको प्राविधिक सहयोगमा मनजयकर टेनिस एकेडेमीद्वारा आयोजित प्रतियोगिताको छात्रा सिंगल्समा नेपालकी स्वस्तिका विष्टले क्यानडाकी सिमोन्टिनी पाललाई ६१, ६२ र नेपालकी जेनी खड्काले भारतकी प्रेरणा सन्ट्राललाई ६२, ६३ को सोझो सेटमा पाखा लगाए। यसैगरी माल्दिभ्सकी नबा निशानले क्यानाडाकी नोराह चौधरीलाई ६२, ६२, ओमानकी आइशा अल बुसाइदीले भारतकी मेगालाइ प्रकाशलाई ६०, ६१, भारतकी सान्भी रेडी भुन्द्यालाले नेपालकी समृद्धि महर्जनलाई ७५, ७५, भारतकी तनिशा भत्नागरले नेपालकी प्राज्ना मानन्धरलाई ७६(४) ६४, भारतकी सराह चौधरीले नेपालकी निभा श्रेष्ठलाई ६०, ६० तथा अमेरिकाकी नाला जोस्फिन मास्केले नेपालकी शिभाली गुरुङलाई ६३, ६४ को सेटमा पन्छाए।"
भक्तपुरमा नगरव्यापी विद्यालयस्तरीय खेलकुद हुँदै,"भक्तपुर: भक्तपुर नगरव्यापी विद्यालयस्तरीय खेलकुद प्रतियोगिता मंगलबारदेखि सुरु भएको छ। प्रतियोगितामा भलिबल, टेबुलटेनिस, उसु, पोर्टबल, कबड्डी, तेक्वाण्डो, कराँते, एथ्लेटिक्स, ब्याडमिन्टनजिम्नास्टिक, फुटसल, खोखो, बुद्धिचाल, कसिमला पाँय् गरी १३ खेलमा प्रतिस्पर्धा हुने छ। भक्तपुर नगरपालिकाका प्रमुख सुनिल प्रजापतिको नेतृत्वमा विभिन्न विद्यालयका शिक्षक, विद्यार्थी, खेलकुद संस्थाका पदाधिकारी, विभिन्न बाजा टोली, नपाका कर्मचारीलगायत खेलप्रेमीहरुको उपस्थितिमा र्यालीसहित आएको टोली उद्घाटन कार्यक्रममा सहभागी भएको थियो। दत्तात्रयबाट सुरु भएको उद्घाटन र्याली गोल्मढी, सुकुलढोका, टौमढी, नासमना, भार्वाचो हुँदै सहिदस्मृति खेलमैदानमा पुगी सभामा परिणत भएको थियो । उद्घाटन कार्यक्रममा निर्णायकका तर्फबाट भलिबल खेलका राष्ट्रिय रेफ्री रुकेश शाही, प्रशिक्षकको तर्फबाट बासु माविका पुनेन्द्रप्रसाद कुसी र खेलाडीको तर्फबाट विद्यार्थी रीतिका महर्जनले खेललाई मर्यादित, व्यवस्थित र अनुशासित ढंगले सञ्चालन गर्न शपथ ग्रहण गरेका थिए भने सोही समारोहमा खेलाडीहरुले जिम्नास्टिक खेलको कौसल प्रस्तुत गरेका थिए। कार्यक्रमको उद्घाटन गर्दै नेपाल मजदुर किसान पार्टीका अध्यक्ष नारायणमान बिजुक्छेले खेलकुद क्षेत्रलाई राजनीतिसँग अलग गर्न नहुने बताए। स्वास्थ्य, अनुशासन, देशको स्वतन्त्रता र सार्वभौमिकता रक्षाको निम्ति खेलाडी खेलकुदमा सहभागी हुनुपर्ने उनको भनाइ छ।"
मुम्बईमा नेपाललाई १० स्वर्ण,"काठमाडौं : भारतको मुम्बईमा सम्पन्न अन्तर्राष्ट्रिय कराते च्याम्पियनसिपमा नेपालले १० स्वर्ण र दुई रजत पदक जितेको छ। प्रतियोगिताका रेफ्री एवं नरहरिपुर डोजोका प्रमुख प्रशिक्षक रवीन्द्र मानन्धरका अनुसार नेपालले १० स्वर्ण जितेको हो। मिक्स मार्सल आर्ट्स फेडेरेसन इन्डियाको आयोजनामा पुस ३ गते सम्पन्न च्याम्पियनसिपमा नेपालकी नानु शाक्यले बेस्ट अफ द बेस्ट फिमेल फाइटरको उपाधि जितिन्। उनले मिक्स मार्सल आर्ट्सको एमएमए बेल्टसमेत जित्न सफल भइन्। राजकुमार श्रेष्ठ, अमृत थोकर र मनिष कार्की सम्मिलित पुरुष टिमले काता, अमृत थोकरले ५५ केजीको कुमुते र मनिष कार्कीले जुनियर ब्यक्तिगत कातामा स्वर्ण जितेका थिए। यस्तै सिर्जना महतारा, नानु शाक्य र सञ्जु देसार सम्मितिल टोलीले महिला टिम कतामा स्वर्ण जितेको थियो। श्रद्धा थापाले महिला सिनियर काता तथा ६१ केजी कुमुतेमा दोहोरो स्वर्ण जितिन्। सिर्जनाले क्याडेट ब्यक्तिगत कातामा स्वर्ण र ५५ केजी कुमुतेमा रजत पदक जितिन्। नानु शाक्यले ५० केजी कुमुतेमा स्वर्ण र जुनियर ब्यक्तिगत कातामा रजत पदक पक्का गरिन्। यसैगरी सञ्जु देसारले जुनियर ब्यक्तिगत काता र ४५ केजीको कुमुतेमा स्वर्ण जितिन्। नेपाली टोलीको प्रशिक्षकमा राकेश श्रेष्ठ र ब्यवस्थापकमा सानुभाइ थापामगर मुम्बई गएका थिए। च्याम्पियनसिपमा नेपाल, भारत र रुसका ४२५ खेलाडीको सहभागिता रहेको थियो। सोहि प्रतियोगिताका दौरान भएको प्रशिक्षक सेमिनारमा हिरासिंह डंगोलले भारतका सिनियर तथा जुनियर प्रशिक्षकहरूलाई प्रशिक्षण दिएका थिए।"
पोखरामा एटीभी सञ्चालन,"पोखरा : साहसिक खेलका लागि प्रख्यात पर्यटकीय नगरी पोखरामा नयाँ साहसिक खेल एटीभी (अल टेरेन भेइकल) सञ्चालनमा आएको छ। फेवाताल किनार खपौंदीबाट चारपांग्रे सवारी एटीभी आठ किलोमिटरको उकालो ओरालो बाटोमा चलाएर मनोरञ्जन लिन सकिने गरी सञ्चालनमा आएको हो। ठूला पांग्रा भएको चार पाँग्रे यो सवारी साधन मनोरञ्जनकै लागि विदेशमा प्रयोग भइरहेको हुन्छ। विशेषगरी मरुभूमिमा चलाउने गरिन्छ। फेवाताल किनारको अप्ठ्यारो सडकमा पर्यटकलाई मनोरञ्जन दिने उद्देश्यले हाइग्राउन्ड एडभेन्चर्स नेपालले एटीभी भित्र्याएको हो। यसअघि साहसिक खेल जिपलाइन, बञ्जी, स्वीङ पोखरामा भित्रयाएर पर्यटकलाई आकर्षण गर्दै आएको हाइग्राउन्ड एडभेन्चर्स नेपालले आफ्नो चौथो प्रोडक्टको रुपमा एटीभी भित्र्याएको निर्देशक दिनेश महर्जनले जानकारी दिए। आठवटा एटीभी भित्र्याएर हाइग्राउन्ड एड्भेन्चर्स नेपालले जेठ १९ बाट सञ्चालनमा ल्याएको हो। यसअघि नेपालमा केही ठूला होटलले पाहुनालाई घुमाउन उपयोगमा ल्याए पनि साहसिक खेलकै रुपमा पहिलो पटक सञ्चालनमा आएको उनले बताए। एटीभी चलाएर पर्यटकले अप्ठ्यारा वनजंगलको कच्ची सडक, उकालो ओरालो, खेत, खोला पार गर्नुपर्ने हुन्छ। यसैले एटीभीलाई साहसिक खेल भनिएको महर्जन बताउँछन्। एटीभी ड्राइभमा पर्यटक आकर्षित भएकाले थप पाँच वटा एटीभी थप्ने योजना रहेको महर्जनले जानकारी दिए। सिजनमा ६० प्रतिशत विदेशी पर्यटक र बाँकी स्वदेशी पर्यटकले यो सेवा लिँदै आएको निर्देशक महर्जनले बताए। पर्यटकको अफ सिजनमा भने स्वदेशी पर्यटककै भर रहने उनले बताए। एटीभी ड्राइभका लागि मोटरसाइकलको लाइसेन्स अनिवार्य गरिएको छ। आठ किलोमिटर ड्राइभ गर्नुअघि चालकले ट्रायलका रुपमा खपौदीमा रहेको ट्रायल एरियामा चलाउन पाउने छन्। चलाउन सक्ने देखिएपछि मात्र लामो यात्रा तय गर्न पाउने व्यवस्था मिलाइएको छ। आठ किलोमिटर यात्राका लागि प्रतिव्यक्ति चार हजार आठ सय रुपैयाँ शुल्क राखिएको महर्जनले जानकारी दिए। दुबईबाट पोखरा घुम्न आएका पर्यटकले यो सेवा लिँदा निकै खुसी लागेको अनुभव सुनाए। दुबईको मरुभूमिमा चलाइको अनुभव लिएका पर्यटकले उकालो ओरालो, वन जंगल, खोलामा चलाउँदा छुट्टै रमाइलो भएको अनुभव सुनाएको महर्जन बताउँछन।"
पोखरामा सुन्तला उत्पादन बढ्यो : एउटै किसानले १६ लाखसम्म गरे आम्दानी,"पोखरा : यस वर्ष पोखरामा सुन्तला उत्पादन बढेको छ। सुन्तलाको बोट बढेर भन्दा पनि एउटै बोटमा विगतका वर्षमाभन्दा प्रतिबोट सुन्तला उत्पादन बढेको हो। यस वर्ष असिना नपर्नु र मौसम अनुकुल हुनुले सुन्तला उत्पादन बढेको कृषि विज्ञ बताउँछन्। पोखरा२२ खाल्सेका किसान लिलाधर पौडेलले गत वर्ष १ लाख ७५ हजार बराबरको सुन्तला उत्पादन भएकामा यसवर्ष बढेर ८ लाख रुपैयाँ बराबरको सुन्तला उत्पादन भएको सुनाए। पौडेलले खाल्सेमा २० रोपनी क्षेत्रमा सुन्तला खेती गरेका छन्। उनले सुन्तला बगैचामा सानाठूला गरी ५ सय बोट रहेको जानकारी दिए। यस्तै पोखरा २१ किसान खडगराज आचार्यले २०७७ मा ८ लाख रुपैयाँ बराबरको सुन्तला उत्पादन गरेकोमा यस वर्ष १३ लाख बरारबरको सुन्तला बिक्री गरेको बताए। २०७८ सालमा भने धेरै असिना परेकाले धेरै कम उत्पादन भएको उनले सुनाए। वैदेशिक रोजगारबाट फर्केर देशमै केही गर्नुपर्छ भनेर सुन्तला खेतीमा लागेका पोखरा२१ दोपरेका किसान खिमलाल सुवेदी (नारायण) ले पनि यस वर्ष अहिलेसम्मकै धेरै सुन्तला उत्पादन भएको बताए। १३ रोपनी जमिनमा २ सय १५ बोट रहेको उनको सुन्तला बगैंचामा यतिबेला सुन्तला बोटले नै धान्न नसक्ने गरी फलेका छन्। यस वर्ष अहिलेसम्मकै धेरै २५ टन भन्दा धेरै नै सुन्तला आप्नो बगैंचामा रहेको उनले सुनाए। यो हिसाबले १६ लाखसम्म आम्दानी हुने उनको विश्वास छ। यस्तै पोखरा २१ का खडगराज आचार्यले २०७७ मा ८ लाख रुपैयाँ बराबरको सुन्तला उत्पादन गरेकोमा यसवर्ष १३ लाख बरारबको सुन्तला उत्पादन गरेको सुनाए। २०७८ सालमा भने असिना परेकोले धेरै कम उत्पादन भएको उनले बताए। किसानले पाउँदैनन मूल्य किसानले सुन्तला उत्पादन बढे पनि उचित मूल्य भने नपाउने गरेको गुनासो गरेका छन्। जिल्ला समन्वय समिति कास्की अध्यक्ष समेत रहेका किसान लिलाधर पौडेलले किसानले सुन्तलाबाट पाउनुपर्ने मूल्य नपाएको बताए। किसानकोबाट केजीको ५५ रुपैयाँसम्म ठेकेदारले लग्ने तर बजारमा उपभोक्ताले दोब्बर बढी मूल्य १ सयभन्दा बढीमा बिक्री गर्ने गरेको सुनाए। किसानले मूल्य नपाउनु र उपभोक्ताले चर्को मूल्यमा सुन्तला उपभोग गर्नु पर्ने अवस्थाका अन्त्य हुन नसकेको उनले बताए। पोखरा२१ दोपहरेका किसान खिमलाल सुवेदीको भोगाइ पनि पौडेलको जस्तै छ। ठेकेदारले सस्तोमा बगैंचाबाट उठाउने तर उपभोक्ताकोमा पुग्दा धेरै महंगो पर्ने अवस्था अन्त्य हुनुपर्ने बताए। उपभोक्ताले भने चर्को मूल्यमा किनेर खानुपर्ने अवस्था वर्षैदेखि चल्दै आएको सुबेदीले सुनाए। किसानले समयमै मल नपाउने, खेती किसानका लागि आवश्यक प्राविधि र ज्ञान नपाउनु पनि देशै भरका किसानको साझा समस्या भएको पनि उनले बताए। पोखरा महानगरपालिका कृषि महाशाखा प्रमुख मनहर कडरियाले तीन वर्षसम्म असिनाले गर्दा उत्पादन राम्रो नभएको र यस वर्ष असिना नपेरकोले सुन्तला उत्पादन राम्रो भएको बताए। सुन्तला बगैचा व्यवस्थापन अभियानका रूपमा लगातार ४ वर्षसम्म प्रतिबोट सयको दरले किसानलाई महानगरपालिकाले सहयोग गरेको पनि उनले बताए। यो सहयोग २० हजार सुन्तला फल्ने बोटलाई सहयोग गरेको उनले सुनाए। त्यो हिसाबले ४ वर्षमा यो कार्यक्रम अन्तर्गत ६० लाख सहयोग गरेको बताए। यो कार्यक्रमले सुन्तलाको बोट स्वस्थ राख्न र फल लाउन सहयोग गरेको उनले सुनाए। पोखरा २१ को फेदीपाटन, मासपाटन, पोखरेलथोक, दोपरे क्षेत्रमा सुन्तला राम्रो हुन्छ। यसैगरी वडा नम्बर २२ को खाल्से सुन्तलाको पकेट क्षेत्र हुन्। पोखरामा ३० हजार सुन्तलाको बोट उत्पादन दिने अवस्थाका छन्। १५० हेक्टरमा सुन्तला उत्पादन दिने अवस्थामा रहेको उनले सुनाए। पोखराको मुख्य बजार क्षेत्रमा मासियो सुन्तला २०३५ ०४० सालसम्म पोखराको बजार क्षेत्र हेम्जा, मासबार, मालेपाटन बाटुलेचौर, लामाचोरमा लगायतका क्षेत्रमा पनि राम्रो सुन्तला खेती हुन्थ्यो। मास्ठाना, भरतपोखरी लगायतका क्षेत्रमा पनि राम्रो सुन्तला उत्पादन हुने गरेकोमा पछिल्लो समयमा भने मासिएको महाशाखा प्रमुख कडरिया बताउँछन। ५० को दर्शकमा बजारको क्षेत्रमा सुन्तलाका बगान मरेको र ७० को दर्शकमा मास्ठाना, भरतपोखरी लगायतका क्षेत्रमा मासिँदै गएको कडरियाले बताए। दक्षिण तर्फ फर्केका सुक्का क्षेत्र र कम उचाईका क्षेत्रका सुन्तलाको बोट मरेको उनले जानकारी दिए। सिट्स ग्रिनिङका कारण सुन्तला रास भएकाले बोटको आयु लम्ब्याउने र नयाँ क्षेत्र विस्तार गर्नेतर्फ लाग्नुपर्ने अवस्था रहेको उनले बताए। आर्थिक वर्ष २०७६०७७ मा पोखरा महानगरपालिका क्षेत्रमा क्रिस्ती, निर्मलपोखरी, खाल्से, भरतपोखरी र अन्य केही स्थानमा भएको सुन्तला उत्पादनबाट ५ करोड ४० लाख बराबरको सुन्तला बिक्री भएको पोखरा महानगरपालिका कृषि महाशाखाको प्रमुख कडरियाले बताए। यस वर्ष ७ करोड बराबरको उत्पादन हुने आकलन गरको सुनाए।"
दूध डेरीमै खपत,"गुलरिया : पशुपालक किसानले दिएको जति पनि दूध डेरीमै किनबेच हुने भएपछि बर्दिया राजापुरकी पशुपालक किसान ललिता न्यौपानै खुसी छिन्। घर नजिकै दूध बेच्न पाएकी छु। भनेको बेला नगद पाउँछु, उनले भनिन्, सहकारीबाट पशुबिमा, बीउबिजन, पशुचारा, मललगायतका सामग्री पाउँदा दुग्ध व्यवसाय थप फस्टाउने अवसर पाएकी छु। स्थानीय सहकारीले किसानका दूध निर्वाध रूपमा उचित मूल्यमै डेरीमा खरिदबिक्री गर्न थालेपछि राजापुरका किसान लाभान्वित भएका छन्, राजापुर नगरपालिका वडा नम्बर ८ स्थित डेरी सञ्चालक डम्बरबहादुर खत्रीले भने, स्थानीय स्तरमा उत्पादित दूध संकलन गरी बिक्री हुँदा स्थानीय दुग्ध किसान आर्थिक रूपमा सबल बन्न थालेका छन्। सहकारीका माध्यमबाट किसानको उत्पादनलाई बजारीकरण गर्दा किसानहरू प्रत्यक्ष लाभान्वित भएका छन्। हामीले दिगो व्यवसायका रूपमा दुग्ध चिस्यान केन्द्रसमेत सञ्चालनमा ल्याएका छौं। उनले भने, दुई हजार लिटर क्षमताको चिलिङ भ्याट जडान गरेका छौं, यहाँको दूध शुद्ध रहने भएकाले पनि उपभोक्ताबाट दूधको माग बढी छ। किसानबाट लिएको दूध थोरै मुनाफा लिएर बिक्री गर्ने गरेको खत्रीको भनाइ छ। राजापुर क्षेत्र कृषिको लागि पकेट क्षेत्रका रूपमा महŒवपूर्ण मानिन्छ। यहाँका स्थानीय कृषि उपजसँगै पशुव्यवसायसमेत गर्दै आएका छन्। कृषकको मागलाई हेरेर दूध संकलन केन्द्र स्थापना गरेका हौं, सुसेली बहुमुखी सहकारी संस्थाका अध्यक्ष टीकाराम रेग्मीले भने, राजापुर नगरपालिकाले १० लाख रुपैयाँ दुग्ध किसानका लागि विनियोजन गरेको छ। साबिक राजापुर नगरपालिका वडा नम्बर ३ अन्तर्गत राजापुरका २५ जना सदस्य किसानहरूले २०६४ सालमा डिभिजन सहकारी कार्यालय बाँके पुगी विधिवत् रूपमा दर्ता गरी सञ्चालनमा ल्याइएको सहकारी संस्थाले किसानमैत्री सेवा विस्तार गर्दै आइरहेको छ। अध्यक्ष रेग्मीले थपे, स्थानीय स्रोत साधन परिचालन गरी स्थानीय स्तरमै रोजगारी सिर्जना गर्न सफल भएका छौं उनले भने, सहकारीले सदस्यलाई दूध उत्पादन, कृषि उत्पादन प्रशोधन, उपभोग्य वस्तुको कारोबार, बचत संकलन तथा ऋण लगानी, मलखाद खरिद बिक्रीलगायतका सेवाहरू सहकारीले गर्दै आइरहेको छ।"
आयातमा अल्झनले मलको चरम अभाव,"काठमाडौं : समयमा किसानले रासायनिक मल पाउँदैनन्। चाहिएको बेला नपाउँदा उत्पादन घटेको मात्रै छैन, खेतीयोग्य जमिन पनि बाँझिँदैछ। यसको मुख्य कारण नेपालमा मल आयत गर्ने ठेकेदार नै हुन्। आयात गर्न ठेक्का लिने तर, समयमा नल्याउँदा मल अभावको समस्या किसानले बर्सेनि भोग्नुपरेको छ। आयातको तथ्यांक हेर्दा चरणबद्ध प्रक्रियागत समस्या त छँदैछ, ठेक्का हात पारेका कम्पनीले समयमा मल ल्याएको भेटिँदैन। हरेक वर्ष टेन्डर हात पारेर पनि ठेकेदार कम्पनीले मल नल्याएका उदाहरण धेरै छन्। आर्थिक वर्ष २०७७२०७८ मा कृषि सामग्री कम्पनी लिमिटेडमार्फत मात्रै आह्वान गरेको टेन्डरमा आवश्यक पर्ने मलमध्ये १ लाख ५ हजार मेट्रिकटन मल आयात भएन। कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की २०७७७८ मा विदेशी कम्पनीसँगको ज्वाइन्ट भेञ्चर नेपाली विडरले मल नै नल्याएको बताउँछन्। ती कम्पनीहरू कारबाहीको दायरामा आइसकेको उनले बताए। जोशी बिज हाउस काठमाडौंले मात्रै ६० हजार मेट्रिकटन युरिया ल्याउने ठेक्का लिएर पनि मल ल्याएन। तर, अहिले ग्लोबल बोलपत्र मात्रै आह्वान गर्न थालेपछि भने सबैबाट ढिलाचाँडो मल आइरहेकाले कारबाही गर्न परेको छैन। यसभन्दा अघि भने मल नल्याएकाले समस्या भोग्नु परेकै हो, उनले भने। समयमा किसानलाई मल दिन सरकारले वितरणको प्रक्रियागत झन्झट पनि बदल्न जरुरी भएको सरोकारवाला बताउँछन्। किसानलाई आवश्यक पर्ने मल आपूर्तिमा बजेट विनियोजन नै कम गरेकाले यसको दायरा बढाउनु पर्ने कृषि तथा पशुपन्छी विकास मन्त्रालयका उपसचिव डाराजेन्द्रप्रसाद मिश्र बताउँछन्। अन्तर्राष्ट्रिय बजारमा मलको मूल्य बढेकाले सोही अनुपातमा मूल्य बढाउन जरुरी भएको उनले औंल्याए। किसानलाई आवश्यक पर्ने शतप्रतिशत मल उपलब्ध हुन नसक्नुको मुख्य कारण समयमा खरिदबिक्रीको प्रक्रिया अवलम्बन नहुनु पनि रहेको कृषि मन्त्रालयका पूर्वसहसचिव लेखनाथ आचार्य दाबी गर्छन्। यस्तो ढिलाइ सरकारको हातमा पनि नहुने उनको अनुभव छ। मल खरिदको जिम्मेवारी पाएको निकायबाट भएको टेन्डरमा अन्तर्राष्ट्रिय स्तरको ठेक्कामा नियम पुयाउनु पर्ने, कहिलेकाहीँ रासायनिक मलको मूल्य परिवर्तन हुँदा समयमा ठेकेदारले मल नल्याउने, डलरको भाउमा तलमाथि हुँदा मल नल्याउने, कतिपय अवस्थामा मल बीचैमा आएर रोकिनेजस्ता समस्याहरू देखिने गरेका छन्, उनले भने, यस्तो ठेक्काको २३ वर्षअघि नै योजना गर्न पनि सरकारले कति बजेट छुट्याउँछ भन्ने निश्चित हँुदैन। यी विविध कठिनाइले गर्दा नियमित रूपमा सिजनमै रासायनिक मलआपूर्ति हुन नसकेको वास्तविकता हो। आफू पनि सोही महाशाखामा रहेर काम गरेको अनुभव सुनाउँदै उनले समयमै मल आपूर्ति गर्नमा बाधा अडर्चनहरू हुने गरेको उनले सुनाए। एक अध्ययनअनुसार नेपालमा वार्षिक ७ लाख मेट्रिकटनसम्म मल आवश्यक पर्ने देखाए पनि कहिलेकाहीँ यसको आधा पनि आपूर्ति गर्न नसकेको उनको भनाइ छ। राजनीति क्षेत्र, मन्त्रालय, सम्बन्धित कर्मचारीहरू, जनप्रतिनिधि, निजी क्षेत्र सबैबाट संवेदनशील भएर काम गरे यो समस्या समाधान हुने उनले बताए। विगत १२ वर्षदेखि रासायनिक मल कारखाना स्थापना हुनुपर्छ भनेर बहस सुरु भएको छ। यसलाई पूर्णता दिए आवश्यक परेको समयमा तत्काल मल उपलब्ध गर्न सम्भव हुने भएकाले छिटोभन्दा छिटो नेपालमै रासायनिक मलको कारखाना बनाउनु पर्नेमा कृषि विज्ञ लेखनाथ आचार्यले जोड दिए। यससँगै रासायनिक मलको खपत कम गर्न घरगाउँको अर्गानिक (कम्पोस्ट) मललाई पनि बढावा दिनुपर्ने उनको सुझाव छ। यता कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की आफूहरूले मल खरिददेखि बिक्री गर्न टेन्डरदेखिका सबै प्रक्रिया समयमै गरेको दाबी गर्छन्। उनकाअनुसार आफूहरूले दसैं अगाडि नै १० अर्ब ५० करोड रुपैयाँको मल ल्याइसकेको र अब युरिया आउँदै गरेको बताए। भन्छन्, सरकारले विनियोजन गरेको सबै रकमको मल खरिद गरिसकेको छौं। यो आर्थिक वर्षमा कम्पनीको रकम, स्रोत सुनिश्चितता भएको १६ अर्बमध्ये ११ अर्ब २० करोड हो। यसको २ वटा टेन्डर खोलिसकेको छ। सम्झौता हुन बाँकी छ। मलखाद खरिद प्रक्रिया बदल्न जरुरी नेपाल सरकारले अनुदानमा आधारित रासायनिक मलको शीर्षकमा मल खरिद गर्छ। वास्तवमा मल खरिद गर्ने दुइटा प्रक्रिया छन्। जीटूजी र ग्लोवल टेन्डर। तर, अहिले अर्को प्रक्रिया पनि आएको कृषि सामग्री कम्पनी लिमिटेडका निमित्त प्रवन्ध निर्देशक राजेन्द्रबहादुर कार्की बताउँछन्। जसलाई फ्रेमवर्क कन्ट्रयाक्ट भनिन्छ। आगामी दिनमा आउनसक्ने अभावलाई मध्यनजर गर्दै फ्रेमवर्क कन्ट्रयाक्ट बनाउन खोजिएको उनले बताए। यसबाट पनि गर्न सकिन्छ कि भनेर कृषि सामग्री कम्पनीले यसलाई अगाडि बढाउने सोच राखेको छ। यसमा एक पटक दर्ता हुन्छ, पटकपटक गरिरहनु पर्दैन। भोलि आवश्यक हुने मलको परिमाण जति अगाडि नै ल्याउन सुनिश्चित गर्ने भन्ने हो, उनी भन्छन्, यस्तो प्रक्रियाबारे अध्ययन पनि सुरु भइसकेको छ। यसो भएमा बारम्बार सूचना प्रकाशित गरेर ३५४५ दिने सूचनाको प्रक्रियामा गइरहनु पर्दैन। यो झन्झटिलो प्रक्रियाबाट गुज्रिनु पर्दैन। भोलि टेन्डर सफल वा असफल जे भए पनि फरक पर्दैन। कम्पनीको आधार पत्रहरू हेर्ने, विगत, वर्तमान, भविष्यलाई मूल्यांकन गरेर सार्वजनिक खरिद ऐनमा व्यवस्थापन गर्न खोजिएको उनले बताए। अहिले जीटुजी र ग्लोवल टेन्डर प्रक्रियाबाट मल खरिद गरिँदै आएको छ। यो दुवैमार्फत मल खरिद गर्ने अधिकार कृषि सामग्री कम्पनीलाई छ। कम्पनीले ग्लोबल टेन्डरमार्फत मल खरिद गर्नका लागि ४५ दिने सूचना दिएर टेन्डर आह्वान गर्छ। कृषि सामग्री कम्पनीमार्फत विगतका वर्षमा एउटालाई मात्रै विडर हुन्थ्यो तर अहिले ३४ ओटालेबोलकबोल (विडिङ)मा भाग लिँदै आएका छन्। यो वर्ष कसैलाई पनि कारबाही गर्नु परेको छैन। सबैले मल ल्याइदिएका छन्। उनीहरूले तोकिएको १ सय २० दिनभित्र मल ल्याइसक्नु पर्नेमा यसवर्ष ३५ दिनभित्र मल ल्याइसकेको उदाहरणहरू छन्। टेन्डरमा सार्वजनिक खरिद ऐनअनुसार कमपनीले ४५ दिनको अवधि तोक्ने व्यवस्थाअनुसार सार्वजनिक सूचना आह्वान गर्दै आएको छ। सो अवधिको टेन्डर असफल भएमा फेरि २१ दिनको सूचना जारी गर्न पाइने प्रावधान छ। यो दुवै जोड्दा ६६ दिन वा करिब ३ महिना जति सूचना जारी गर्नमै अल्झिने अवस्था छ। तर, अन्तर्राष्ट्रिय अभ्यासमा ७ दिनको टेन्डर आह्वान गर्दा पनि हुन्छ। यसैले नेपालमा पनि टेन्डर अवधि घटाए मल आपूर्तिको समय अवधि लम्बिने भएकाले अन्तर्राष्ट्रिय अभ्यासअनुसार अवलम्बन गर्न जरुरी भएको कम्पनीका निमित्त प्रवन्ध निर्देशक कार्की औंल्याउछन। तर, टेन्डर अवधि घटाउनमन्त्री परिषद्को निर्णयले नहुने ऐननै संशोधन गर्नुपर्ने भएकाले संसद्बाटै पास गरेर जानुपर्ने उनले बताए। यद्यपि अहिले हामीले मिल्नेसम्म धेरै कुरामा परिमार्जन गरेर लगेका छौं। पहिला टेन्डर हात पारेर मल खोज्न जाने विडरहरू थिए। तर, अहिले मल ल्याउने क्षमता भएका अन्तर्राष्ट्रिय स्तरका खाद्य प्राप्त विडरहरूले मात्रै भाग लिन पाउने व्यवस्था गरिएको छ। पहिला टेन्डर पाएको ६ महिनाभित्रमा मल ल्याइसक्नु पर्ने थियो भने अहिले यसको अवधि घटाएर ४ महिनासाढे ४ महिनासम्ममा मल ल्याइसक्ने अवधि तोकिएको छ। जीटूजी र ग्लोबल टेन्डर मल खरिदमा नेपाल सरकार र भारत सरकारबीच ५ वर्षे बहुवर्षे जीटुजी सम्झौता गरेको छ। दुवै सरकारबीच सम्झौतापत्रमा हस्ताक्षर (एमओयू) भएर जीटुजी गरेको छ। नेपाल सरकारले जीटुजीमार्फत मल ल्याउन कृषि सामग्री केन्द्रलाई तोकेको छ भने भारत सरकारले राष्ट्रिय केमिकल फर्टिलाइज संस्थालाई तोकेको छ। अहिले जीटुजीमार्फत ल्याउने मलमा कम्पनीको पहिलो काम भएकाले अलिकती आपूर्तिमा ढिलाइ भएको उनले स्विकार गरे। तर, आगामी दिनमा यसलाई सहज बनाउदै जाने भएकाले समयमै मल आइपुग्ने उनले विश्वास दिलाए। जीटूजीमार्फत मल खरिद गर्दा कम्पनीलेमाग गरेपछि भारत सरकारले मूल्य पठाउँछ। सो मूल्य कम्पनीले लागत अनुमानभन्दा तल भएमा, ग्लोबल टेन्डरभन्दा सस्तो भएमा स्विकार गर्ने नत्र त्यसलाई रिजेक्ट गने गरेको कार्कीले बताए। मलको जिम्मा पाएको कम्पनीले ४ चरणमा मलको आवश्यकता पर्ने भएकाले सोहीअनुसार टेन्डर आह्वान गर्ने गर्छन्। वर्षे धानलाई, चैते धानलाई, हिउँदे बालीलाई (गहुँ, मकैलगायत) लाई मध्यनजर गरेर तालिका अनुसार टेन्डर प्रकाशित गर्ने गरेको छ। मलखाद वितरण चुस्तता पहिला समयमा मल आउँदैन थियो तर यो वर्ष मल टन्नै आएको कम्पनीको दाबी छ। मल वितरणमा प्रदेश सरकारलाई कोटा निर्धारण गर्न अधिकार दिएको छ। कुन स्थानीय तहलाई कति मल वितरण गर्ने भनेर प्रदेशले कोटा निर्धारण गर्छ। सोही कोटाको आधारमा रहेर मागअनुसार मलको सिफारिस गरेपछि कृषि सामग्री केन्द्र र साल्ट ट्रेडिङले मल दिने गर्छ। बिक्रेता व्यवस्था कार्यविधि २०७७ भदौदेखि जारी भएको थियो। यसअनुसार कम्पनीबाट बिक्री वितरण हुने विभिन्न प्रकारका रासायनिक मल, प्रांगारिक मल, सूक्ष्मतत्व मल, कृषि चुनलगायत बीउविजनहरू नेपाल सरकारको सेवा प्रवाह नीतिअनुरूप स्थानीय तहको सिफारिसमा सहकारी संस्था, फर्म वा कम्पनीमार्फत वितरण प्रणालीलाई अझ बढी व्यवस्थित, सहज, पारदर्शी एवम् प्रभावकारी बनाइ कृषकहरूलाई सुलभ ढंगले कृषि सामग्रीहरू उपलव्ध गराउनुपर्ने छ। कम्पनीका निमित्त प्रवन्ध निर्देशक कार्की भन्छन्, अनुदानको मल वितरण व्यवस्थापन निर्देशिका २०७७ र विक्रेता व्यवस्था कार्यविधि २०७७ अनुसार नै काम भएकाले मल वितरण प्रणालीमा समस्या छैन। किनभने प्रत्येक पटक मल लगिसकेपछि सहकारीले वितरण नगरे दोस्रो पटक मल लैजान पाउँदैनन्। केन्द्रबाट हामीले कुन सहकारीले कति मल लग्यो, ककसलाई बाँड्यो भनेर अनुगमन गरेर हेर्छौं। पर्याप्त मलमा अपुग बजेट विनियोजन साल्ट ट्रेड्रिङ कर्पोरेसनका सूचना अधिकारी कुमारराज भण्डारी सरकारले विनियोजन गरेको बजेटको ३० प्रतिशत मल आपूर्तिको गर्दै आएको बताउँछन्। सो मल आपूर्तिको अधिकार पाएकोमा पछिल्लो समय प्रक्रियाका कारणभन्दा पनि अन्तर्राष्ट्रिय स्तरमा भएका मूल्य उतारचढाव लगायतले ढिलाइ भएको बताउँछन्। सरकारले दिएको अधिकारमा रहेर कर्पोरेशनले ग्लोबल टेन्डर प्रक्रियाबाट खरिद गर्छ। सरकारको अनुदानमा प्राप्त हुने यो मलका लागि प्राप्त बजेटले कति मल ल्याउन सकिन्छ भनेर हेर्छौं। यो अन्तर्राष्ट्रिय बजार मूल्यमा भर पर्छ। मलको मूल्य घटे बढी परिमाणमा र बढे कम परिमाणमा मल आउँछ। यो पटक कुल १५ अर्ब रुपैयाँ बराबरको मल खरिद गर्न बजेट परेकोमा कर्पोरेसनलाई ३० प्रतिशतको हिसावले करिब ४ अर्ब ५० करोड आउनुपर्ने हो। तर, हामीले यसमध्ये २ अर्ब २५ करोड मात्रै पाएका छौं। यो रकमबाट युरिया करिब ५७ हजार मेट्रिकटन मात्रआउँछ। अहिलेसम्म ३० हजार मे टन आइसकेको छ र बाँकी २७ हजार ५ सय मलको पहिल्यै टेन्डर भइसकेको छ। अब यो डिसेम्बरमा लोड भएर नेपाल आउने क्रममा छ। किसानलाई कहिल्यै पनि आवश्यक पर्ने अनुसारको मल आउन सकेको छैन। सरकारले छुट्याएको बजेट नै कम भएकले किसानलाई मल पर्याप्त नपुगेको उनको तर्क छ। ५ लाख मेट्रिकटन भए मात्र आवश्यकता पुग्नसक्छ तर यति मल ल्याउने बजेट नै छैन। अहिले तोकेको १५ अर्ब रुपैयाँले साढे २ लाख टन पनि आउँदैन। तर, ५ लाख टन ल्याउन ५३ अर्ब रुपैयाँ चाहिन्छ। तर यति त बजेट नै तोकिएको छैन। साल्ट ट्रेडिङले मल खरिदमा गर्ने प्रक्रिया पनि प्रायः कृषि सामग्री केन्द्रको जस्तै भएको उनले बताए। कर्पोरेसनले टेन्डरका लागि ३० दिने सुचना प्रकाशन गर्छ। वार्षिक क्यालेन्डरअनुसार टेन्डर आह्वान गरिन्छ। उनकाअनुसार प्रक्रिया गलत छैन, किनभने यो आर्थिक वर्षका लागि गत आर्थिक वर्षमै टेन्डर आव्हान गरिसकेका हुन्छौं। कुन मौसमका लागि कति मल ल्याउने हो सोहीअनुसार टेन्डर आह्वान गर्ने गरेको उनले बताए। अहिले मल आपूर्तिमा ढिलाइ हुनुको कारण प्रक्रियामा चुकेर होइन। हामिले मल खरिद गर्ने प्रक्रियाभन्दा पनि तुलनात्मक रूपमा हाम्रो सानो देशका लागि कम मलको माग हुनु हाम्रो कमजोरी देखिन्छ। तर, २३ वर्षयता कोभिडका कारण र युक्रेनरुसको युद्धले गर्दा मूल्यमा उतार चढाव आएको छ। ग्लोबल क्राइसिसले मल आपूर्तिमा समस्या देखिएको उनले बताए। उनकाअनुसार ठूला देशले लाखौं लाख टन किनिदिँदा विदेशीले नेपाललाई खरिदकर्ता नै सम्झेको छैन। पहिला ३४ सयमा गरेको टेन्डर १३ सय पुग्यो। यसैले नेपालले मलमा गर्ने बजेट विनियोजन नै कम भएकाले पर्याप्त आपूर्ति हुन नसकेको हो। हामीलाई आवश्यक पर्नेअनुसार छैन। विगत २ वर्षमा सरकारले पहिला बजेट विनियोजन नगरे पनि बजेट सुनिश्चितता गरिदिएको थियो। बजेट कम भएकै कारण मल खरिदका लागि आह्वान गरेको बजेट टेन्डरमा कोही पनि नआएको घटना उनले सुनाए। ग्लोबल क्राइसिसले गर्दा यसअघि ग्लोबल टेन्डरमा भाग नै लिएनन्। कृषि तथा पशुपन्छी विकास मन्त्रालयका अनुसार हिउँदे सिजनमा अनुमानित १ लाख ७७ हजार मेट्रिकटन रासायनिक मलको आवश्यक पर्छ। सबै सिजनका लागि बर्सेनि सबै खालका रासायनिक मल ५ लाख २० हजार मेट्रिकटन आवश्यक पर्छ। तर, यो अनुपातमा आयात भने भएको छैन। यद्यपि सरकारले अनुदानमा मल बिक्री गर्दै आएकाले किसानलाई भार कम पर्न गएको कृषि मन्त्रालयले बताएको छ। तर, सरकारले चालू आवमा २ लाख ५७ हजार मेट्रिकटन रासायनिक मलखाद खरिद व्यवस्थापनका लागि ३१ अर्ब रुपैयाँ छुट्याइएको छ। जसमा सुरु विनियोजित बजेट १५ अर्ब रुपैयाँ गरेको थियो। साउन महिनामा अर्थ मन्त्रालयबाट थप स्रोत सुनिश्चितता भएको रकम १६ अर्ब थियो। यस्तो हुन्छ खरिद प्रक्रिया बजेट विनियोजन गर्नुअघि मुलुकका लागि कति मल आवश्यक पर्नेबारे सुरुमा निक्र्याेल गरिन्छ। कृषि सामग्री कम्पनी तथा साल्ट ट्रेडिङ कम्पनीले आवश्यकताको आधारमा विवरण खुलाएर कृषि तथा पशुपन्छी विकास मन्त्रालयलाई पत्र लेख्छन्। सोही आधारमा कृषि मन्त्रालयले अर्थ मन्त्रालयलाई अनुरोध गरेपछि बजेट विनियोजन हुन्छ। अनुमानित मलका लागि अलग्गै बजेट विनियोजन हुन्छ। बजेट सार्वजनिक हुनु ६ महिना अगाडि नै सो प्रक्रिया अपनाइन्छ। नेपालामा मलखाद खरिदका लागि कृषि सामग्री कम्पनी र साल्ट ट्रेडिङ कर्पोरेसनलाई जिम्मा दिएको छ। मुलुकमा मल आवश्यकतालाई हेरेर अनुदानमा आधारित मलका लागि करिब ७० प्रतिशत मल कृषि सामग्री कम्पनीले खरिद गर्छ। यसबाहेक ३० प्रतिशत मल साल्ट ट्रेडिङ कर्पोरेसनले खरिद गर्छ। कृषि सामग्री कम्पनीले २०६५ सालदेखि अनुदानको मल खरिद कार्यको जिम्मेवारी पाउँदै आएको छ। रासायनिक मल अन्तर्राष्ट्रिय ग्लोबल टेन्डरको माध्यमबाट सीआईएफ कोलकाताहल्दिया वा सीआईपी नेपाल सीमाको गोदाम विराटनगर, वीरगन्ज, भैरहवा डेलिभरिका आधारमा अन्तर्राष्ट्रिय बजारबाट खरिद गर्ने गरेको छ। कम्पनीले मल खरिदका लागि नेपालबाट प्रकाशित हुने ख्याति प्राप्त राष्ट्रिय दैनिक पत्रिकामा बोलपत्र आह्वान गर्छ। बोलपत्र आह्वान कृषि तथा पशुपन्छी विकास मन्त्रालयबाट प्राप्त खरिद योजनाअनुसार बालीनालीमा हुने मागका आधारमा गरिन्छ। कम्पनीले स्वीकृत वार्षिक खरिद योजनाअनुसार ग्लोबल टेन्डर आह्वान गर्छ। सामान्यतया अन्तर्राष्ट्रिय बोलपत्रमार्फत मल आयात गर्न ५६ महिना लाग्छ। त्यसैले बाली सिजनमा भन्दा अगावै मल खरिदका लागि बोलपत्रका प्रक्रियाहरू सञ्चालन गर्नुपर्छ। अन्तर्राष्ट्रिय बोलपत्रका अतिरिक्त यस कम्पनीले जीटुजीमार्फत पनि मल आयात गर्ने गरेको छ। साथै कम्पनीले नेपाल सरकारलाई कुनै दाता मुलुकबाट प्राप्त हुने सहयोगको मलको सञ्चय तथा बिक्री वितरणसमेत गर्ने गरेको छ। किसानलाई आवश्यक पर्ने मल आपूर्तिमा बजेट विनियोजन नै कम गरेकाले यसको दायरा बढाउनु पर्छ। अन्तर्राष्ट्रिय बजारमा मलको मूल्य बढेकाले सोही अनुपातमा मूल्य बढाउन पनि जरुरी छ। हामी अध्ययन गर्दैछौं। डाराजेन्द्रप्रसाद मिश्र, उपसचिव, कृषि मन्त्रालय विगत १२ वर्षदेखि रासायनिक मल कारखाना स्थापना हुनुपर्छ भनेर बहस सुरु भएको छ। यसलाई पूर्णता दिए आवश्यक परेको समयमा तत्काल मल उपलब्ध गर्न सम्भव छ। यो बाहेकको सम्भावना भनेको अर्गानिक (कम्पोस्ट) मललाई प्रयोग गर्नुपर्छ। लेखनाथ आचार्य, कृषि विज्ञ हामीले मल खरिददेखि बिक्री गर्न टेन्डरदेखिका सबै प्रक्रिया समयमै गरेका छौं। दसैं अगाडि नै १० अर्ब ५० करोडको मल ल्याइसकेका थियौ र अब युरिया मल आउँदै छ। सरकारले विनियोजन गरेको सबै रकमको मल खरिद गरिसकेको छौं। राजेन्द्रबहादुर कार्की, निमित्त प्रवन्ध निर्देशक, कृषि सामग्री कम्पनी लिमिटेड"
निर्यात नगद अनुदान बढ्यो,"काठमाडौं : सरकारले स्वदेशी वस्तुहरूको निर्यातमा बढाएको नगद अनुदान कार्यान्वयनमा ल्याएको छ। नेपाल राष्ट्र बैंकले आइतबार एकीकृत परिपत्र २०७८ मा संशोधन गर्दै बैंक तथा वित्तीय संस्थालाई कार्यान्वयनमा ल्याउन सूचित गरेको हो। यससँगै केन्द्रीय बैंकले विभिन्न वस्तुको निर्यातमा पाइने अनुदान भुक्तानीका लागि समय बढाएको जानकारी दिएको छ। सरकारले उपलब्ध गर्ने अनुदान रकमको भुक्तानी अवधि पनि संशोधन गरिएको छ। राष्ट्र बैंकका अनुसार अब तोकिएका वस्तुको निर्यातकर्ताले अनुदान रकम १५ दिनमा पाउनेछन्। जबकि यसअघि निर्यातमा अनुदान दिनुपर्ने रकम अर्थ मन्त्रालयले राष्ट्र बैंकलाई उपलब्ध गराउने र राष्ट्र बैंकले निर्यातकर्तालाई सात दिनभित्रै दिने व्यवस्था थियो। राष्ट्र बैंकका विदेशी विनिमय विभागका कार्यकारी निर्देशक रामु पौडेल निर्यात प्रोत्साहनबारे गत कात्तिकमा सरकारले राजपत्रमै प्रकाशित गरेकाले यसलाई कार्यान्वयनमा ल्याउन बैंक तथा वित्तीय संस्थाहरूलाई परिपत्रमार्फत सूचित गरेको बताउँछन्। यससँगै चालू आर्थिक वर्षको बजेटमा निर्यातमा नगद अनुदान पाउने वस्तुहरूको व्यवस्था भएसँगै अब थप सूची र थप अनुदान रकमलाई कार्यान्वयनमा आएको छ, उनले भने, यो व्यवस्थाले निर्यातकर्ताहरूलाई यस्ता वस्तु उत्पादन गर्न प्रोत्साहन मिल्नेछ। थप अनुदानले राज्यलाई दायित्व बढ्ला तर राम्रो निर्यात हुन सके विदेशी मुद्रा सञ्चिति पनि बढ्ने उनको अपेक्षा छ। सरकारले निर्यातमा अनुदानप्रदान गर्नेसम्बन्धी (दोस्रो संशोधन) कार्यविधि २०७९ अनुसार विभिन्न तीन दर्जन वस्तुहरूमा अनुदान उपलब्ध गराउने भएको हो। सरकारले अहिले अनुदान दिने वस्तुहरूको सूचीसमेत थप गरेकाले अब ती वस्तुहरूले पनि यस्तो प्रोत्साहन पाउने भएका छन्। यसअघि कुल निर्यात मूल्यमा तीन प्रतिशत अनुदान दिँदै आएकोमा यसको सीमा बढाएर चार प्रतिशत पुर्याइएको छ। अब क्लिंकर, सिमेन्ट, स्टिल, कत्था, रोजिन तथा तार्पेन र प्लाइउडजस्ता वस्तुको निर्यातमा पनि कुल निर्यातको मूल्यमा चार प्रतिशत अनुदान पाउने भएका छन्। सो अनुदान पाउने वस्तुहरूअन्तर्गत स्वदेशमा उत्पादित कपडा, तयारी पोसाक, गलैंचा र उनीका सामान, पस्मिनाक्यासमेयर च्याङ्ग्रा पस्मिना तथा सोबाट उत्पादित सामान, स्वदेशी प्रशोधित जुट तथा जुटका उत्पादनहरू, सुनचाँदीका गरगहना, स्वदेशी अर्धप्रशोधित छाला, औषधि, फेल्ट उनीजन्य वस्तुहरू), पोलिस्टरयार्नफाइवर भिस्कोर्ष यार्नएक्रेलिक यार्नकटन यान, तामाका सामान (हस्तकलाका सामान, पूजाआजाका सामान, सजावटका सामान तथा अन्य भाँडाकुँडा), फुटवेयर रहेका छन। सरकारले उक्त वस्तुको ३० प्रतिशत मूल्य अभिवृद्धि तोकेको छ। सो वस्तुमा निर्यात मूल्यको चार प्रतिशतले हुन आउने रकम सरकारले अनुदान उपलब्ध गराउनेछ। यी वस्तुको निर्यातमा ७० प्रतिशतसम्म मूल्य अभिवृद्धि भएमा थप एक प्रतिशत अतिरिक्त अनुदान उपलब्ध गराइनेछ, कार्यविधिमा भनिएको छ। यसैगरी, सरकारले कुल निर्यातको पाँच प्रतिशत अनुदान दिने वस्तुहरूको सूची पनि बढाएको छ। उक्त अनुदान पाउने वस्तुहरूमा प्रशोधित चिया, प्रशोधित कफी, हस्तकला (तामा, फलाम, ढलोट र सिसा कच्चा पदार्थको रूपमा प्रयोग हुने समेत) र काष्ठकलाका वस्तु, प्रशोधित छाला (क्रस्ट) र छालाजन्य उत्पादन, हातेकागज तथा सोबाट उत्पादित सामान, प्रशोधित जडीबुटी तथा अर्धप्रशोधित जडीबुटी (यार्सागुम्बा समेत) तथा सारयुक्त तेल, प्रशोधित पत्थर तथा अल्लोबाट उत्पादित सामान, प्रशोधित पिउने पानी (मिनरल वाटर), प्रशोधित तथा अर्ध प्रशोधित बेसार, ताजा तरकारी, पुष्प, प्रशोधित मह, प्रशोधित तथा अर्धप्रशोधित अलैंची र प्रशोधित तथा अर्ध प्रशोधित अदुवा रहेका छन्। यससँगै यसपटकदेखि तीन वस्तु पनि थपिएका छन्। यसर्थ अब कुल निर्यातमा पाँच प्रतिशत अनुदान पाउने थप तीन वस्तु राखिएको छ। कार्यविधिको नयाँ व्यवस्थाले परिवत्र्य विदेशी मुद्रामा तेस्रो मुलुक निर्यात गरेमा दुग्धजन्य पदार्थ (दूध, चिज, पनिर, छुर्पी र फ्याट), फलफूल, अम्रिसो रहेका छन्। उक्त १८ प्रकारका वस्तुमा मूल्य अभिवृद्धि (भ्यालु एड) ५० प्रतिशत हुनुपर्ने व्यवस्था छ। मूल्य अभिवृद्धि (भ्यालु एड) ५० प्रतिशत हुनुपर्ने वस्तुमा प्रशोधित चिया, प्रशोधित कफी, हस्तकला (तामा, फलाम, ढलोट र सिसा कच्चा पदार्थका रूपमा प्रयोग भएका वस्तु) र काष्ठकलाका वस्तु रहेका छन्। स्वदेशी उत्पादनलाई निर्यातमुखी बनाउन तथा निर्यात प्रवद्र्धन गरी वैदेशिक व्यापारमा देखिएको असन्तुलनलाई कम गर्न नेपाल सरकारले निर्यात प्रोत्साहन गर्न निर्यातकर्तालाई प्रदान गर्ने अनुदानलाई व्यवस्थित, पारदर्शी, सरल एवं प्रभावकारी बनाउन यस्तो व्यवस्था गरिएको हो।"
घट्यो सार्वजनिक ऋण,"काठमाडौं : चालू आर्थिक वर्षको पहिलो तीन महिनामा सार्वजनिक ऋण ०२७ प्रतिशतले घटेको छ। गत असारमा यस्तो ऋण २० खर्ब १३ अर्ब थियो। तीन महिनामा ५ अर्ब ४५ करोडले सार्वजनिक ऋण घटेको सार्वजनिक ऋण व्यवस्थापन कार्यालयले जनाएको छ। समीक्षा अवधिमा २० खर्ब ७ अर्ब सार्वजनिक ऋण छ। कार्यालयका अनुसार बाह्य ऋण २३७ प्रतिशतले बढ्दा आन्तरिक ऋण ३०२ प्रतिशतले घटेको छ। असोज मसान्तसम्म १० खर्ब ५० अर्ब रुपैयाँ बाह्य ऋण लिँदा ९ खर्ब ५७ अर्ब आन्तरिक ऋण छ। अघिल्लो आर्थिक वर्ष २०७८०७९ को पहिलो त्रैमासिकमा सरकारको ऋण १७ खर्ब २३ अर्ब हुँदा बाह्य ऋण ९ खर्ब ४९ अर्ब र आन्तरिक ऋण ७ खर्ब ७३ अर्ब थियो। चालू र अघिल्लो आर्थिक वर्षको पहिलो त्रैमासिकको सार्वजनिक ऋणको तुलना गर्दा चालू वर्ष भने यस्तो ऋण बढेको छ। चालू वर्षको पहिलो तीन महिनामा सार्वजनिक ऋण अघिल्लो वर्षको तुलनामा १८९७ प्रतिशतले बढेको देखिन्छ। यस्तै, कुल गार्हस्थ्य उत्पादनमा सार्वजनिक ऋणको हिस्सा ४१३८ प्रतिशत पुगेको छ। त्यसमा बाह्य ऋणको हिस्सा २१६४ प्रतिशत र आन्तरिक ऋणको हिस्सा १९७३ प्रतिशत पुगेको छ। नेपालको कुल गार्हस्थ्य उत्पादनको आकार ४८ खर्ब ५१ अर्ब रुपैयाँ छ। असोज मसान्तसम्म कार्यलयले करिब २४ अर्ब रुपैयाँ ऋण उठाएको पनि छ। यसमा सबै बाह्य ऋणबाट मात्रै उठाइएको हो। बाह्य ऋण उठाउन दुई औजार प्रयोग गरिएका छन्। जसमा बहुपक्षीयबाट २१ अर्ब ९३ करोड र दुईपक्षीयबाट २ अर्ब ७७ करोड ऋण उठाइएको कार्यालयको तथ्यांकमा छ। समीक्षा अवधिमा आन्तरिक ऋण उठाइएको छैन। मंसिरमा आन्तरिक ऋण उठाउन टेजरी बिल निष्कासन गरिएकोे अर्थ मन्त्रालयका उपसचिव दिनेश रेग्मीले जानकारी दिए। आन्तरिक ऋण उठाउन टेजर बिल र विभिन्न विकास ऋणपत्रहरू निष्कासन गरिने गरिन्छ। ३५ अर्बको ऋण भुक्तानी सार्वजनिक ऋण व्यवस्थापन कार्यालयका अनुसार आर्थिक वर्ष २०७९८० को पहिलो तीन महिनामा सार्वजनिक ऋणको साँवाबापत ३५ अर्ब ६८ करोड रुपैयाँ भुक्तानी गरिएको छ। जसमा विदेशी ऋणको साँवा ५ अर्ब ८४ करोड र आन्तरिक ऋणको साँवा २९ अर्ब ८३ करोड रुपैयाँ भुक्तानी भएको छ। यो अवधिमा ब्याजबापत मात्रै १४ अर्ब ९४ करोड रुपैयाँ भुक्तानी गरिएको छ। तीन महिनामा तिरेको साँवा र ब्याज ५० अर्ब ६२ करोड छ। आर्थिक वर्ष २०७८०७९ को पहिलो त्रैमासमा ऋणको साँवा र ब्याजबापत ४१ अर्ब ९३ करोड रुपैयाँ भुक्तानी गरिएको थियो।"
प्राधिकरणले बेच्यो ११ अर्ब १६ करोडको विजुली,"काठमाडौं : नेपाल विद्युत् प्राधिकरणले एक अर्ब ३५ करोड ७७ लाख ५७ हजार युनिट बिजुली भारत निर्यात गरेको छ। प्राधिकरणले गत जेठ १९ देखि यही पुस ३ सम्म बिजुली निर्यात गरी ११ अर्ब १६ करोड ३० लाख रुपैयाँ आम्दानी गरेको छ। प्राधिकरणले देशभित्र खपत गरी बढी भएको बिजुली भारतलाई बिक्री गरेको हो। प्राधिकरणले इन्डियन इनर्जी एक्सचेन्ज लिमिटेड (आइएक्स)को डेअहेड बजारमा प्रतिस्पर्धामार्फत् बिक्री सुरु गरेको थियो। भारतसँगको विद्युत् व्यापार भारतीय रुपैयाँ (भारु)मा हुने भएकाले यस अवधिमा विद्युत् बिक्रीबाट ६ अर्ब ९७ करोड ६९ लाख भारु नेपाल भित्रिएको छ। यसबाट मुलुकको वैदेशिक मुद्राको सञ्चिति बढाउनमा पनि योगदान पुगेको छ। सुरुमा दुईवटा जलविद्युत् केन्द्रबाट उत्पादित ३९ मेगावाट विद्युत्लाई स्रोत मानी दैनिक रूपमा आइएक्समा बिक्री सुरु गरिएको थियो। त्यसपछि गत जेठ २७ बाट छ वटा जलविद्युत् केन्द्रबाट उत्पादित विद्युत्लाई स्रोत मानी दैनिक रूपमा तीन सय ६४ मेगावाट भारतीय बजारमा दरमा बिक्री गरिएको थियो। प्राधिकरणले गत कात्तिक १८ र ३० देखि थप दुई जलविद्युत् केन्द्रबाट उत्पादित विद्युत् निर्यात गर्न स्वीकृति पाएको थियो। योसँगै आठ जलविद्युत् केन्द्रबाट उत्पादित विद्युत्लाई स्रोत मानी भारततर्फ निर्यात हुने विद्युत्को स्वीकृति क्षमता चार सय आठ मेगावाट बराबर पुगेको थियो। प्राधिकरणले गत आर्थिक वर्ष २०७८७९ को जेठ तथा असारमा २९ करोड ९१ लाख युनिट विद्युत् निर्यात गरी दुई अर्ब ८३ करोड ८८ लाख रुपैयाँ आम्दानी गरेको थियो। चालु आवको पुस ३ सम्ममा एक अर्ब पाँच करोड ८६ लाख ३४ हजार युनिट विद्युत् निर्यात गरी आठ अर्ब ३२ करोड ४२ लाख ४० हजार रुपैयाँ आर्जन गरेको छ। चिसो बढ्दा काठमाडौँ उपत्यकालगायतमा विद्युत् माग बढेको तर खोलानालामा पानीको बहाब घट्दा नदी प्रवाहमा आधारित जलविद्युत् केन्द्रबाट उत्पादन कम भएसँगै विद्युत् निर्यात बन्द भएको प्राधिकरणका कार्यकारी निर्देशक कुलमान घिसिङले जानकारी दिए। उनले देशभित्रको उत्पादन घट्दा हिउँदयामका करिब चार महिनाको विद्युत् माग धान्न भारतबाट विद्युत् आयात गर्नुपर्ने बाध्यात्मक अवस्था रहेको उल्लेख गरे। घिसिङले आगामी वैशाख अन्तिम वा जेठको पहिलो हप्ताबाबाट फेरि विद्युत् निर्यात सुरु हुने बताए। 'देशभित्रको उत्पादन घट्दा आन्तरिक माग धान्न दैनिक रुपमा विद्युत् आयात सुरु भएको छ, विद्युत् आयात करिब चार महिनासम्म रहने हाम्रो प्रक्षेपण छ, तर विद्युत् आयात परिमाण निर्यातभन्दा कम हुनेछ', उनले भने। विगतका वर्षमा विद्युत् निर्यात परिमाण आयातभन्दा कम हुने गरेकोमा यस वर्षबाट निर्यात बढी र आयात कम हुनेछ। प्राधिकरणले आइएक्सको प्रतिस्पर्धी बजारमा विद्युत् बिक्री र खरिद गर्दै आएको छ। 'आइएक्सबाट मात्र खरिद गर्ने या उत्पादकसँग छोटो अवधिको विद्युत् खरिद सम्झौता गरी आयात गर्ने भन्ने बारेमा छलफल भइरहेको छ', उनले उल्लेख गरे। त्यसका लागि प्राधिकरणले बजार अध्ययन गरिरहेको उनको भनाइ छ। आइएक्समा विद्युत खरिद बिक्रीका लागि २४ घण्टालाई १५१५ मिनेटको ९६ वटा ब्लकमा विभाजन गरी बजारले तय गरेको प्रतिस्पर्धी दरमा विद्युत्को कारोबार गरिन्छ। त्यसैले हरेक ब्लकको मूल्य फरकफरक हुने गरेको छ। प्राधिकरणले ३ पुससम्म निर्यात गरेको विद्युत्को औसत दर प्रतियुनिट आठ रुपैयाँ २२ पैसा छ।"
पाँच मिनेटमा मौलाकालिका,"नवलपुर : मौलाकालिका मन्दिर पुग्नका लागि बानइएको एक हजार आठ सय ८२ वटा सिंढी पार गर्न करिब डेढ घण्टा लाग्छ। आस्था र आध्यात्मको थलोका रुपमा प्रसिद्ध मन्दिरमा चाहेर पनि धेरैले पुग्न पाएका छैनन्। पैदल हिंड्दा डेढ घण्टा समय लाग्ने मौलाकालिकामा अब पाँच मिनेटमा पुगिने भएको छ। जसका कारण पैदल हिंड्न नसक्नेहरूले अब छोटो समयमै मौलाकालिकाको दर्शन गर्न पाउने भएका छन्। मौलाकालिका मन्दिरसम्म केबुलकार निर्माण भइरहेकाले दर्शनार्थीलाई सहज हुने भएको हो। केबलकार बनेपछि पाँच मिनेटमै मौलाकालिका मन्दिर पुग्न सकिनेछ। धार्मिक पर्यटकीय गन्तब्यका रुपमा विकास भइरहेकोे मौलाकालिका मन्दिर पुग्ने केबलकार निर्माणको काम तीब्र गतिमा भइरहेको छ। आईएमई समूहले गैंडाकोट नगरपालिका१ स्थित मन्दिर दर्शनका लागि केबलकार निर्माण थालेको हो। एक हजार दुई सय मिटर लामो केबलकार फागुनबाट सञ्चालनमा ल्याउने तयारी भइरहेको आईएमई समूहका अध्यक्ष चन्द्रप्रसाद ढकालले जानकारी दिए। धार्मिक पर्यटनको विकास हाम्रो पहिलो प्राथमिकता हो। मन्दिर दर्शन गर्ने र रमणीय दृष्यावलोकन पनि गर्ने उपयुक्त थलो ठानेर केबलकार बनाउन लागेका हौं ढकालले भने, धर्मिक पर्यटनमा हिंडेर जान नसक्ने र हतार भएकाहरू सजिलै पुगेर फर्कंन पाउने छन्। केबलकार बनेपछि दशनार्थीको संख्या पनि बढ्ने। केबुलकार निर्माणको काम आठ महिनाअघिबाट थालिएको हो। अहिले ७० प्रतिशत काम भएको छ। ६ वटा टावरमध्ये एउटा टावर निर्माणका लागि हेलिकप्टरबाट सामान ढुवानी गरिएको थियो। अहिले स्टेसन निर्माणको काम भइरहेको छ। साथै टावरको काम पनि उही गतिमा भइरहेको छ, केबलकारका प्रोजेक्ट म्यानेजर विजय पौडेलले भने, अबको दुई महिनामा हामी केबलकार सञ्चालन गर्ने तयारी अवस्थामा पुग्ने छौं। केबलकारका लागि मन्दिरको फेदीस्थित धारापानीमा बटम स्टेसन बनाइएको छ। डाँडामा रहेको हेलिप्याड भएको स्थानमा टप स्टेसन निर्माण गरिँदैछ। त्यसैको नजिकै ५० कोठाको सुविधायुक्त होटल निमार्ण गर्न लागिएको छ। होटलमा हेलीप्याड पनि हुनेछ। केबलकारमा यात्रु ओसार्ने १४ वटा डम्बा रहने छन्। एउटा डब्बामा आठ जना यात्रु अटाउने छन्। समान बोक्ने अलग्गै डब्बा हुनेछ। केबलकार निमार्णका लागि वन मन्त्रालयको स्वीकृतिमा धार्मिक र सामुदायिक वनको गरी एक हजार ३८ रूख कटान गरिएको थियो। केबलकारका लागि ५६ रोपनी जग्गा मौलाकाली केबलकार प्रालिका लागि अधिग्रहण गरिएको थियो। प्रालिले सरकारलाई ५८ रोपनी जग्गा सट्टा भर्ना दिएको छ। करिब एक अर्ब ५० करोडको लागतमा केबलकार बनाउन लागिएको हो।"
मल अभावले किसानको जीवन चौपट बन्यो,"प्रस्तुति : राजकरण महतो समयमा मलखाद नपाउँदा खेती गर्न कतिको समस्या छ ? मलखादको धेरै समस्या छ। म हरेक वर्ष दुई, अढाई बिघा क्षेत्रमा काउली, टमाटर र आलुखेती गर्थे। तर, यसपालि मलखाद नपाएकाले अहिलेसम्म कुनै खेती लगाउन सकेको छैन। बल्लबल्ल चिनी मिलले आधा दाममा मलखाद दियो। अनि मैले एक बिघा उखु लगाएको छु। उखुभित्र भरखैरै आलुखेती लगाएको छु। त्यो सरकारबाट पाउने जुन मलखाद छ हामीले एउटा पनि पाएको छैन अहिलेसम्म। मल चाहिने केके खेती गर्नुहुन्छ ? अहिले त तरकारीखेती नै छैन। उखु लगाएको छु। उखुमा बदाम रोपिदिएको छु। मलखाद नपाउँदा उखुमै केही तरकारी खेती छ। आफैंले खानका लागि मात्रै हो। योभन्दा पहिला असोजमै एक बिघा काउली लगाउँथे। कात्तिकमा पनि एक, ढेड बिघा काउली रोप्थें। सिजन भरमा ५ बिघा त काउली खेती नै गर्थें। अहिले त छँदैछैन। यसरी खेती घटाउनुको मुख्य कारण मल नै हो ? यो सबै मल नपाएर नै हो। मल हुँदा सबै खेतीले जमिन भरिन्थ्यो। अहिले कुन खेतीको सिजन छ ? मुख्य रूपमा तरकारी, गहुँ र उखु रोप्ने सिजन चलिरहेको छ। रोप्नेले काउली पनि रोप्दै छन्। उखु लगाउँछन्। गहुँ छर्दैछन्। कोहीले छरिसके। यस्तै हो अहिलेको सिजन। यतिका समस्या हुँदा पनि स्थानीय सरकारले मलखादको व्यवस्था गरेको छैन ? स्थानीय सरकारले दुई चार बोरा पठाउँछ कि, २० बोरा पठाउँछ, वडाहरूमा थाहा छैन। अब कहाँ झगडा गर्न जानु ? कसैलाई ५ किलो दिन्छ, कसैलाई १० किलो। त्यसले हाम्रो खेती धान्ने होइन्। त्यसले गर्दा किन हामी झगडा गर्न जानु ? कहीँबाट ब्लेक (अबैध बाटोबाट ल्याएको) बाट ल्याएर अलिकति खानलाई तरकारी खेती गरे। बस भइगो। अरूसालको अनुपातमा मेरो त कुनै खेती छैनभन्दा पनि हुन्छ यसपालि। अबैध रूपमा ल्याएको मल महँगोमा पाउँछ। जता पनि भेटिन सक्छ। तर, सरकारको गोदाममा किन भेटिँदैन जस्तो लाग्छ ? सुनेको छु, देखेको त छैन, डिलरबालाहरूले बाटैमै किसानका लागि आएको मलखाद बिचौलियाहरूलाई बेचिदिन्छ रे। आधाभन्दा धेर्र उतै बेचिदिन्छन्। आधाभन्दा थोर ल्यायो यता। वडावडामा १० बोरा, २० बोरा दियो। त्यहाँ २, ४ किलो गरेर दिँदा पनि किसानलाई पुग्दैन। अरू त थाहा छैन। खेती गर्न वर्षमा कति मल चाहिन्छ तपाईंलाई ? कम्तीमा मलाई २० बोरा युरिया र २० बोरा डीएपी त चाहिन्छ। यति भयो भने म मजाले खेती गर्न सक्छु। अनि कति पाइरहनुभएको छ ? यो साल त एक बोरा पनि दिएको छैन। त्यसैले समस्या भयो। मल नभएर खेती घटाउँदा यसले के असर परेको छ ? मल नपाएर आमजीवन यस्तो असर परेको छ कि किसानलाई कर्जा लिएर दुनियाँदिवाना गरे नुनतेल, फलनाचिल्ना (सबैथोक) गर्नु परेको छ। वस्तु पालेको छु। त्यहाँबाट दूध उत्पादन हुन्छ। त्यो बिक्री गरेर घरपरिवार चलेको छ। खेतीले अब केही नहुने भयो। मजदुरहरू खटाउँछु। मजदुरलाई ज्याला दिने पैसा छैन। उनीहरू काहीँकहीँ (हल्ला) गर्छ पैसाका लागि। यहाँ खेती भए पो समयमा दिनु। बहुत कठिन भयो। कति वस्तुभाउ पाल्नुभएको छ ? भैंसी, पाडा, पाडी जम्मै मिलाएर १३ वटा छ। खेतीपाती गरेको कति भयो ? मैले जीवनकालदेखि नै खेतीपाती गर्दै आएको छु। झन्डै ५४ वर्ष भयो। कति उमेर हुँदादेखि खेती गर्न थाल्नुभयो ? करिबकरिब १५१६ वर्षको थिएँ। त्यतिखेरदेखि नै बुवासँगै कृषिखेतीमा लागे। मेरो बुवा, बाजे सबै खेती गर्नु हुन्थ्यो। हामीले पढाइ, लिखाइ गरेन। खेतीमै लागि हाले। पढ्ने मौका मिलेन त्यो समय ? अब त्यस्तै हो। पहिलाको जवाना थियो पढाइमा त्यति चासो दिइएन। बुवाले चासो दियो, पढ् भनेर। आफूले आँ कहाँ पढ्नु, खेलधुप गर्दा गर्दै खेतीतिरै लागि हाले। मलखादको समस्या यसरी भोग्न थालेको कति भयो ? प्रत्येक वर्ष बाली लगाउने बेलामा मलखाद कसरी ल्याउने होला भनेर सोच्नुपर्छ। सरकारले बाहिरबाट महँगोमा मल किनेर ल्याउँछ। हामी किन्दा महँगोमा फस्छु। त्यो पनि पाइँदैन। समस्या चलेको लामै भयो। नेताहरूले तपाईँजस्ता किसानको समस्या बुझेका छन् कि छैनन् ? नेताहरू जितेर जान्छन्। त्यो पनि जनताबाट। यस्तो गरिदिन्छु, उस्तो गरिदिन्छु भन्छन्। तर, सरकारमा गएपछि केही गरिदिँदैनन् किसानलाई। हाम्रो देशमा नै हुनुपर्छ मलखादको भण्डारहरू भन्ने कुरा हो। देशमै मलखाद उत्पादन गर्ने कारखाना खोल्नुपर्छ। किटनासक उत्पादन गर्नुपर्छ। अनि पो नेपालका किसानहरूले सुःख सुविधान पाउँछन्। सस्तोमा किन्न पाइन्छ। तर, समस्या कसैले बुझेनन्। खेतीपाती घटेपछि छरछिमेकका किसान के गर्छन् ? के हुनु, युवाहरू कामको खोजीमा देशविदेश गइरहेका छन्। गाउँ सुनशान हुँदै गएको छ। विदेशमा काम गर्न सजिलो छ र युवा विदेश गएका ? सजिलो, अफ्ठ्यारो के छ उनीहरूलाई नै थाहा छ। कति दुःख छ त्यो त जाने मान्छेहरूलाई नै थाहा होला। कस्तो पीर मर्का हुन्छ अर्काको देशमा ? गाली खाएर कमाउँछ कि राम्रोसँग बसेर कमाउँछ हामीलाई थाहा छैन। तर, यो सबै यस्तै समस्याले भएको हो। विदेशबाट फर्किनेहरूले दुःख सुनाउँछन् होला नि ? कोहीको कथा सुन्छु, ठगियो रे। अजेन्टले ठगियो। त्यहाँ गएर काम पाइएन। कोही त्यतीकै फर्केर आउँछ। कोही राम्रो काम पाएँ भने कमाएर आउँछ। कसैकसैको त लास आउँछ। यस्तै दुःखका कथाहरू छन्। विदेशमा बिरामी पर्दा कसैले वास्ता गर्दैनन्। चुनावमा त नेताहरूले किसानलाई सबै सुविधा दिन्छु भन्छन् नि ? नेताहरू त चुनावको बेलामा एकबेरी (एक समय) आउँछन्। जबसम्म चुनाव हुन बाँकी रहन्छ तबसम्म फलानो दिने, चिलोनो सुविधा दिने भन्छन्। मलखादको व्यवस्था गर्ने, मजदुर, किसानहरूलाई सुविधा दिने, सबैचिजमा सुविधा दिने भन्छन्। तर, के सुविधा दिनु, झन् लादेको लादै गर्छ त्यो नेताहरूले समस्याहरू। नेताहरूले एकदम ठगिरहेका छन्। अब चुनाव जित्यो। गयो। देशविदेशमा आफ्नो महलहरू बनाउँछन्। आफ्नो बालबच्चालाई सम्पत्ति आर्जन गर्छन्। किसानलाई कसले हेर्छ ? समस्या लिएर नगरपालिमा जानुहुन्न् ? किसानको कुनै समूह छैन। एउटा किसानले सरकारको दैलो ढक्ढकाएर पनि हुनेवाला छैन। यस्तै समस्या रहेकाले किसान र कृषिपेसा वास्तवमै धरापमा परेको छ। कृषिपेसा गर्ने मान्छेहरूलाई अनुदानको आवश्यकता छ। देशमा मलखाद, बीउबिजनको आवश्यकता छ। यो कुनै कुरो सहजै पाइँदैन। बालिनाली लगाएँ। दैविकचलितर (प्राकृतिक प्रकोप)ले गर्दाखेरी कुनै साल पानीले नै बाली बगाउँछ। कुनै साल रौदी (खडेरी) नै लाग्छ। त्यसमा सरकारले केही राहतहरू उपलब्ध गराइदिनु पर्ने। त्यो पनि छैन। यी सबै कारणले कृषिपेसा धरापमा परेको छ। अब सबैथोक महँगो भयो। खेती गर्छु, मेन्टिनेस नै हुँदैन। अहिले यो अवस्थामा खेती गर्दा कतिको बचत हुन्छ ? केही हुँदैन। लगानी पनि उठाउन मुस्किल पर्छ। बठैयाँ (अधिया) लगाउ भन्छु कोही लिने मान्छे पनि छैन। खेती गर्दाखेरी जनमजदुर महँगो भयो। तीन छाँक खाएर एउटा मजदुरले ५ सय लिन्छ। कोही जन (मजदुर) पाँच धुर खेतीमा गोडमेल गर्छ, कोही १० धुर गर्छ। त्योभन्दा बढी गोडमेल गर्दैन। यस्ता थुप्रै समस्या छ। यस्तै समस्या हुँदै किसानले बाली उब्जाएन भने के हुन्छ ? यो देशमा बाली उब्जाएन भने भुखमरी (भोकमरी) हुन्छ। भोकमरी भयो भने खाद्यान्नको आतंक हुन्छ। तपाईं त खेती किसानीमा लाग्नुभयो ? अहिलेका युवा पुस्ता कृषि पेसा गर्न कतिको रुचाउँछन् ? बाहिरबाट जब दुःख भागेर आइसकेपछि होइन् यहिनै आफ्नै देशमा केही गर्दाखेरी राम्रो हुन्छ भनेर गर्छन्। जब मान्छेको कृषि पेसाले उन्नीप्रगति गर्दै गएपछि कृषि पेसामा लागिहाल्छ। जसरी म कृषि पेसामा लागेको छु। मेरो चारभाइ छोरा छ। दुईभाइ छोरो कृषि पेसामा छ। एउटा छोरो पढ्दैछ। अर्को छोरो कृषि पेशामा छैन। कृषि पेसामा लागेका पनि यस्तै समस्याले विदेश जाउँ कि कृषिपेशा नै छोडौं कि भन्दै गरेका छन्। यस्तो अवस्थामा गरेको उत्पादनले बजार कस्तो पाएको छ ? कृषिखेतीमा लगानी बढ्दैछ। तरकारी लिएर बजार गयो भने सय रुपैयाँ बिक्ने चिजहरू २५ रुपैंयाँमा पनि बिक्दैन। समस्या त्यहाँनिर पनि हुन्छ। लगानी नै उठिरहेको छैन। जसरी हामी आलु, कोबी, भन्टा, खुर्सानी, गोलभेडाहरू खेती गछौं। यसको सरकारले एउटा मूल्य निर्धारण गर्नुपर्छ। सरकारले किसानको उब्जनी खेतबाटै किनिदिनुपर्छ। त्यो पनि सोचिदिनु पर्छ। वर्षमा तपाईंको कति आम्दानी हुन्थ्यो पहिले ? तरकारी खेतीबाट योभन्दा अगाडि सालमा केही नभए पनि ८, १० लाख आउँथ्यो। अहिले त ८, १० सय पनि आम्दानी भएको छैन। कति जग्गा छ ? मेरो जम्मा १५ बिघा छ। ७, ८ बिघामा कृषिखेती हुन्छ। कति जना परिवार छन् ? १२, १३ जनाको परिवार छन् । कृषिखेतीले तपाईंको जीन्दगीमा के परिवर्तन ल्यायो ? यो खेतीले मेरो जीवनमा थुप्रै परिवर्तन भएको थियो। अब हुन्छ कि हुँदैन, ठेगान छैन। पहिले त जग्गा जमिन पनि जोडेको थिएँ। खेतीबाट अएको आम्दानीले नै ३ बिघा जमिन जोडेको हुँ। अहिले मेरो जोति खाने जग्गा ७ बिघा छ। ८ बिघा जति खोला बग्नेनजिकै छ। यसलाई म गणना गरेको छैन। किनिन्छ, व्यपारी आयो भने बिक्री गरिदिन्छु। अब खेतीपाती गरेर जीवन चलेन भने के गर्नुहुन्छ ? अब सोच्नुपर्छ। जीवन चलेन भने कुनै उपाय त सोच्नुपर्छ। अहिले सोचेको छैन। सरकारले के गरे हुन्थ्यो भन्ने लाग्छ ? देशलाई के गरी जोगाउने हो ? कृषिपेसा छाँडेकाहरूले फेरि कसरी खेती किसानीमा लाग्छन् ? के सहुलियत दिने ? योजना ल्याउनुपर्छ। देश बाँचेकै हो किसानको भरमा। यदि किसानको भरमै देश बाँचेको भने के गरी हुन्छ उकास्नुस्। किसान झन् कृषि पेसामा लागून्। अनि यो देश विकास हुन्छ। हाम्रो दशेमा अन्तबाट केही ल्यानु पर्दैन। अहिले देश विदेशबाट चामल, दाल, तरकारीहरू महँगो ल्याएर खानु परिरहेको छ। सरकारले किसानका लागि सबैथोक गरिदिए। हामी सबल बन्छौं।"
