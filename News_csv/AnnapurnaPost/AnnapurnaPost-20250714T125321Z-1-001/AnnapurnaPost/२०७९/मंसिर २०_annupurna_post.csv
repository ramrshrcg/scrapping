शीर्षक,विवरण
सत्ता दाउपेचको भाष्य,"जेजति सामाजिकराजनीतिक चिन्तनका कुरा गरे पनि जनतालाई आफ्नै पेवा सम्झने ठुला दलका धेरैजसो दलपतिहरू पुनः जनताबाट अनुमोदित भए। यद्यपि हालसम्मको चुनावी अंकगणितले अब सच्चिने कि सक्किने भन्ने धमाकेदार शिक्षा चाहिँ दिएको छ। विगतको तुलनामा लोकतन्त्रको सौन्दर्य र प्रजातन्त्रको गरिमालाई वर्तमान चुनावी परिवेशले बढी व्यावहारिकता प्रदान गरिदियो। राष्ट्रिय स्वतन्त्र पार्टी (रास्वपा)को उदयबाहेक एक हिसाबमा हालको नतिजालाई पूर्वानुमान गरिएकै हो भन्नुपर्छ। तर, राजनैतिक शक्तिको बुइँ चढेर नाचिरहने गोलघरभित्रको जनवितृष्णामा पुनः टालाटुली बटुली सरकार बनाउने रस्साकस्सीमा चुनौतीको चाङ छ। मतपत्रको मसी नसुक्दै सरकारको नेतृत्व गर्नेसँग भारतीय राजदूतको चियाचर्चो हुनुले हाम्रो देशको पराधीन मानसिकतालाई संकेत गरिसकेको छ। एकातिर सिद्धान्तच्युत भई विकसित दुई फरकफरक गठबन्धनबाट जन्मिएको निषेधको राजनीति र अर्कातिर स्थापित शक्ति खिइएर उदाएका नयाँ शक्तिहरूको सिद्धान्तविहीन राष्ट्रवादबीचको भाष्यमा स्थिर सरकारको गुञ्जाइस नै देखिँदैन। कुनै पनि पार्टीले बहुमत नपुर्याउँदा वैचारिक एकताविहीन त्रिशंकु र सत्तालोलुपवादी अस्थिर सरकार बन्ने सम्भाव्यता बढेको छ। सकेसम्म यी ठूला दल मिल्लान् नै तर यदि देश मध्यावधि निर्वाचनमा धकेलिएमा मोटो रकम खर्चिनु पर्नेछ। परिणामतः पुराना पार्टीको विरासत दुब्लाएर नयाँ नेतृत्वलाई जनअनुमोदन प्राप्त हुन सक्छ। लोकतन्त्रको धज्जी उडाएर जनमतको अवमूल्यन गर्ने पुराना दलभित्र पनि धेरै हदमा निष्कलंकित युवा जोसले जनमत पाएको देखिन्छ। जग्मगाएको राजनैतिक चेत, सकारात्मक अनि रचनात्मक सोचको अपेक्षामा अनुभव र हिम्मतको मिश्रण भए मात्रै यो नवीनताको आलोकले जस पाउनेछ। उमेरगत सोचको दरारमा हिजोका भुक्तभोगी र नवप्रवेशीबीचको अन्तर्घुलनको जटिलताले चिमोट्न सक्छ। नितान्तविपरीत सिद्धान्तमा राप्रपादेखि ठुला भनिएर पनि खिइएका कांग्रेस, एमाले, माओवादीलगायतका दलबीचको बहुसिद्धान्तसँग ऐक्यबद्धतामा सकस हुन सक्छ। तीन तहको सरकार निर्माणका नीति र अभ्यासमा अभ्यस्त भइसकेपछि अब आएर प्रदेश खारेजीको नारा बोक्नेबीचको बेमेलले अर्को खिचडी पाक्न सक्छ। तथापि नयाँ जोसलाई जनताले साथ दिएर पनि खबरदारी गरिरहलान् तर जिम्मेवारहरूले देवत्वकृत भएछु भन्ठानेर हिजो स्थापित सामाजिक, सांस्कृतिक, आर्थिक लाभांशमा र्याल काढेमा दानवत्वकृत पनि बन्नै पर्नेछ। किनकि, यतिखेर दलको अभावका कारण नयाँ शक्तिको उदय भएको होइन। घुम्ने मेचमा भाग पुर्याउँदै दोहोरिरहेका सोपानक्रमलाई युवा मनको मतले धक्का दिएको मात्रै हो। नवप्रवेशीलाई विगतको पाठ यत्तिका ठूला क्रान्ति गर्यौं भन्नेहरूलाई चुनावकै मुखमा पार्टी दर्ता गरेर ठूलै पार्टीसँग मुकाबिला गर्न सक्ने सम्भावना बनाइसकेको रास्वपाले नेपाली राजनैतिक इतिहासमा शान्तिपूर्ण क्रान्तिको नयाँ आयाम स्थापित गरेको छ। विरासतको रित्तो भाँडोभित्र पनि शान्तिपूर्ण जनलहरको दैलो खोलिँदो रहेछ। यसो भनिरहँदा डा बाबुराम भट्टराईले पनि नयाँ शक्ति नामको पार्टी खोले तर सफल हुन सकेनन्। वैकल्पिक शक्तिको गुञ्जाइस बोकेर रवीन्द्र मिश्रद्वारा खोलिएको साझा पार्टीको हिजोको क्रेज आज एक्कासि घट्न पुग्यो। उनी स्वयं राप्रपामा गएर पराजयलाई स्वीकार्न विवश छन्। यी दृष्टान्तका हस्तीहरूमा राजनैतिक अनुभव नभएको होइन, राजनैतिक सिद्धान्तको कित्ता नखुलेको पनि होइन। त्यस्तै, २०६४ मा जनताले नवीन अवसर दिएको माओवादी टुक्रिएर धुजाधुजा भई आज अस्तित्व रक्षाको दोसाँधमा पुग्नुलाई निर्वाचित नवप्रवेशीले बोध गर्नुपर्छ। नागरिकका असन्तुष्टिलाई मौजुदा दलले सम्बोधन गर्न नसकेको फाइदा उठाएर उदाएकाले पनि अब सकारात्मक विचारको ध्रुवीकरण गर्नु उचित देखिन्छ। परिवर्तन नै राजनीतिको विशेषता हो। गठबन्धनधारी भित्र प्रधानमन्त्रीका आकांक्षीको भीडसँगै गठबन्धनकै पूर्वसर्तको सरकार बन्ला कि कांग्रेस र एमालेको संयुक्त सरकार बन्ला। अर्थात् वाम गठबन्धनको सरकार पो बनाउने कि भन्ने अन्योलमा माओवादी र रास्वपाको भूमिकाले बढी प्रभाव पार्ने देखिन्छ। फलतः सांसद किनबेचको घोडेजात्रा भित्र जनादेशको धज्जी नउड्ला भन्न सकिन्न। विविधतागत विचारको बहुरङमा प्रदेशलाई आफ्ना मान्छेलाई काखी च्याप्ने थलो बनाइएको हिजोको दृश्य ताजै छ। व्यक्ति र गुटवादी स्वार्थको लडाइँमा झुलेरै देश निर्माणको महायज्ञमा समर्पित गर्नुपर्ने समय खेर गइरहने भय अद्यापि छ। यसर्थ नवप्रवेशीहरूमा पुरानाहरूको चालसँग जोगिएर राजनीतिक स्थायित्वसँगै रचनात्मक नतिजा प्रदान गर्नैपर्ने बाध्यता छ। समाज मनोविज्ञान र राजनैतिक सिद्धान्तका बीचमा व्यावहारिक मनोविज्ञानले उकेरा दिन सक्नुपर्छ। वास्तवमा मार्गविच्छेद गर्दै आत्मदुत्कार गरिरहेमा वा पार्टीहरू विचारहीन हुँदै गएमा आगामी चुनावमा फेरि अर्को दूषित गठबन्धनको जालो बुनिनेछ। जनता चाहिँ स्वार्थको जाँतोमा पिसिइरहनेछौं। वामपन्थी धारको भग्न चेतलाई जनताले यो चुनावमा अझ बढी सजाय दिएको देखिन्छ। केवल पाँच वर्षको अन्तरालमा वाम गठबन्धनले अनेकन रूप बदल्यो। ५० वर्षसम्म एकछत्र अघि बढ्ने वाचा गरिरहेकाहरू नै कांग्रेससँग टाँस्सिए। यतिखेर त्रयोमुखी वामनायकहरूले प्राप्त नतिजामा असन्तुष्टिको रोष पोखिरहनु जनअभिमत माथिको दमनकारी मानसिकता होइन र ! अतः परीक्षित पुराना दलाधीशहरूको दम्भ, कुण्ठा र हिलो छ्यापाछ्यापको लाभांशमा उदाएका परीक्षण गर्न बाँकी नवप्रवेशीद्वारा अभिव्यक्त विनिर्माणबाट बज्ने विवेकको वंशीसँग समृद्धिको अभिलाषा उनिएको छ। आवेश कि विवेक बोक्ने ! वास्तवमा दूरगामी चिन्तनको दूरदर्शी र पारदर्शी गुणस्तरसहितको विकास बोक्नेले नै आगामी चुनावी मार्गलाई फराकिलो बनाउनेछ। सिद्धान्तकै लहडी आवेशले मात्रै पनि होइन, धैर्य र विवेकले काम सुल्झाउँदा सिद्धान्त आफैं स्थापित हुन सक्छ। अनुसन्धानपरक, पूर्वसमीक्षात्मक योजनामा कार्यान्वयनका आधार प्रस्टिनु आवश्यक छ। योजनासँगै समयसीमा र नीतिमा बाँधिनु जरुरी छ। अझ बढी त बहुआयामिक विकासका बाटामा धैर्य चाहिन्छ। यसर्थ विजय जुलुसको उन्मादले विकासको भव्यतालाई प्रदर्शन गर्न सक्दैन। सरकारको नेतृत्व गर्नेहरूले बदलिँदो जनमतको कदर गर्ने कुरा पदभार ग्रहण गर्नु जस्तो सहज पनि हुँदैन। तथापि, राजनीतिलाई सेवा ठान्ने कि पेसा ? वस्तुतः नागरिकले महसुस गर्ने विकास र समृद्धिको पारदर्शी योजना र त्यसको कार्यान्वयन नै अबको क्रियाशील राजनीतिकर्मीको दायित्व हो। जनताको आवाज र कार्यकर्ताको आवाजमा किन भिन्नता भइरहन्छ ? सरकारी निकायबाट काम लिनका लागि किन आफ्नो मान्छेको खोजी गरिरहनुपर्छ ? अनि, प्रश्न उठ्छ कतै यो व्यवस्था नै धूर्तहरूको मुख्र्याईँ साट्ने लुकामारी खेल त होइन ! यसर्थ यहाँ पुँजीवाद र समाजवादको रटानभित्र स्वार्थ साँध्ने दन्तबझानका विकल्पमा युवा मतको क्रमभंगताले अपेक्षाको छुट्टै महल खडा गरिदियो। केही जत्था चाहिँ आपूले जितेकोमा भन्दा अर्को उही समूह हारेकोमा खुसी मनाइरहेको देखिन्छ। पुराना अनुहारकै हिलो छ्यापाछ्यापको सिको गरेर नयाँमा पनि संकीर्ण राजनीतिक संस्कारको खिचडी पाकिरहेकै छ। यसर्थ विचारको राजनीति सधैं फलदायी हुन्छ भन्ने पनि होइन। अब त विकासको राजनीतिभित्र जोडिने रोजगार र स्वदेशप्रेममा जनताले पुरानाको शैलीका विरुद्ध जन्मिएको उद्वेलनमा भिज्न जान्नुपर्छ। ठूला भनिएका दलको साम्यवादको चमक धमिलिनुमा जनता र नेताबीचको सोचगत दूरी बढ्नु पनि हो। यही चुनावबाट काठमाडौं, चितवन, पोखरा, धरान, विराटनगरजस्ता देशका केही बसाइँसराइँ भएका स्थानमा जनता केवल दुई छाक मासु भात र केही हजारमा बिक्दैनन् भन्ने सन्देश प्रवाह हुन पुग्यो। आसेपासेलाई फकाउने र स्वार्थ साँध्ने शकुनि चाललाई जनताले मूल्यांकन गरेको पनि देख्न पाइयो। विशेषतः बसाइँसराइँ गरेर बसेको बस्तीका बासिन्दामा सचेतना बढेको देखियो। यसर्थ दलगत दबदबामा झ्याङ्गिएको परिवारवाद, खेमावाद र सनकका भरमा चल्ने हुकुमीतन्त्रको विरासतमा धमिरा लाग्न थालेको कुरालाई चाहिँ सम्मान गर्नैपर्छ। तथापि फरक कर्मक्षेत्र, फरक सोच र फरक उमेरसमूहका अपरिचित पृष्ठभूमिका आफ्नै निर्वाचित जनप्रतिनिधिलाई आवेशले होइन, विवेकले काम गर्ने परिवेश तयार पार्न रास्वपाका सभापति रवि लामिछानेलाई आफ्नै चुनौती देखिन्छ। यहाँ देश र जनता होइन बरु नेता र तिनको स्वार्थ नै देश भयो। नेतासँग जनताले माग गर्ने सुविधा र अवसरवादको माथापच्चीमा व्यक्तिपूजा हाबी बन्यो। चाकडी, चाप्लुसी बढ्यो। यसर्थ अहिलेका नेतामा नेताको आदर्श भाव नै घायल छ। ग्रामीण परिवेशमा चेतना बढे पनि राष्ट्रिय स्वार्थगत समर्पण अभै बढेको छैन। कसैको उछितो काढ्न र गिराएर भन्नुलाई नै अब्बल सम्झने खोक्रो अभिमानमा देशप्रेम किमार्थ देखिन्न। देशमा क्रमभंग भएको नवीन राजनैतिक रङले केवल त्याग र आदर्शको पाठ मात्रै सिकाए पनि ठूलो कुरा हुनेछ। वास्तवमा पश्चिमा लघुताभासमा रचनात्मक सुवास छर्ने हो भने पूर्वीय माटोको मर्मबोध चाहिन्छ। अनुभवले दिने निखार र संवेगले दिने जाँगरका बीचमा तालमेल हुने सम्भाव्यतामा अबको राजनैतिक परिणामलाई अनुमान मात्रै गर्न सकिन्छ। बिट मार्दै गर्दा ! चुनावमा हारजित हुनु स्वाभाविक हो। हार्ने जति खराब र जित्नेहरू असल पात्र हुन् भनिरहन पनि सकिन्न। यथार्थमा स्वनिर्भरता र सामाजिक न्यायको मियो बलियो नभई माटोको सुगन्ध आउँदैन। पाश्चात्य इतिहासलाई नियाल्दा समाजवाद र साम्यवादको खोल ओढेर एकाधिकारमुखी पुँजीवादी नवसामन्तीहरूको भीडमा जन्मेको अमेरिका, युरोप र जापानतिरको सामूहिक साम्राज्यले विकासशील देशको अर्थतन्त्रमा नवउदारवादको मन्द विष छरिदिए। विश्वको प्राकृतिक स्रोत र हातहतियारमा होडबाजी मच्चाए। अर्थतन्त्रलाई आफ्नो अधीनमा पार्ने र प्रविधिमा एकाधिकार जमाउन चाहे। फलतः नवउदारवादको मखुण्डो ओढेर अमूर्त पुँजीवाद हाबी बन्दै गयो। हाम्रा जस्ता देशले अर्काले दिएकोमा गर्व गर्न सिक्यांै। हामी युवाको श्रम बेचेर पैसा लिन्छौँ। उनीहरू पैसाले श्रम किनेर थप पैसा बटुल्छन्। हामी उनीहरूको मुलुकमा गएर श्रम बेच्छौं। उनीहरूले श्रम किनेर हामीले कमाएको पैसा पनि उतै राखिदिन्छन्। अझ उनीहरूको देशमा जानुअघि हामी लाखौंका बिटा बुझाएर जान्छौं र लाखौं तिरेर मात्रै फर्किन पाउँछौं। हामीले बौद्धिकता पलायनमा गौरव गर्ने मूर्खतालाई बदल्न सक्नुपर्छ। मुलुकमा पुँजीबाट विकास हुने कृषि र उद्योग बन्द छन्। उत्पादन बढाउनभन्दा कर बढाउनमा होडबाजी मच्चिएको छ। के साँच्चै देशव्यापी रूपमा रेल्वे सेवा विकास र विस्तार गर्न सकिँदैन र ? सरकारले किन यस्ता योजनाका लागि सेयर बजारको उपयोग गर्न खोज्दैन ? सत्तामा पुग्ने र सत्तामै टिकिरहनेहरूको जमातका बीचमा भ्रमित चाकडीबाजले सुविधाको उपभोग गरिरहँदा देशमा लोकतन्त्र आएको झन्डै दुई दशकमा पनि व्यावसायिक राजनीतिकर्मीको बिर्ता स्थापित छ। पार्टीमा होमिएर सत्तामा पुगेका युवा भनिनेमा पनि विकास र समाज विनिर्माणको गुञ्जाइस छैन। विकसित मुलुक प्राविधिक विकास र आधुनिक निर्माणको बिगुल घन्काएर दगुरेका छन्। यद्यपि विश्व परिवेश र हाम्रो दुर्दशाका बीचमा हामीले साम्यवादको भोटो भिरेर नवसामन्तवादकै कोट ओढिरहेको यथार्थमा आमूल वैचारिक विमर्शको चिन्तन आवश्यक छ। आर्थिक र सामाजिक रूपान्तरणको बाटोमा रचनात्मक बुद्धिविलासकै खाँचो देखिन्छ।"
क्यामरुनका पूर्वस्टार इटोले समर्थकलाई किक हानेको भिडियो बाहिरियो,"दोहाः क्यामरुन फुटबल संघका अध्यक्ष तथा पूर्वस्टार सामुएल इटोले विश्वकप भइरहेको एउटा रंगशालाबाहिर एक समर्थकलाई लात हानेको भिडियो बाहिरिएको छ। इटो ९७४ रंगशाला बाहिरि समर्थकसँग फोटो खिचाइरहेका थिए। ब्राजिल र कोरियाबीचको खेलपछि रंगशाला बाहिर फोटो खिचिरहँदा क्यामेरा बोकेका एक समर्थकसँग इटो झोँक्किएका थिए। उनीसँगै भएका सहयोगीहरूले छुट्याउने कोसिस गरेका थिए। तर, केही बेरपछि फेरि उनी रिसाएर समर्थकलाई लात हानेका थिए। उनले लातले ती युवक भुईमा पछारिएका थिए। यो विषयमा फिफाले केही धारणा सार्वजनिक गरेको छैन। क्यामरुन फुटबल संघका प्रवक्ताले पनि फोन वा म्यासेजको कुनै जवाफ नदिएको अन्तर्राष्ट्रिय सञ्चारमाध्यमले बताएका छन्। भिडियो हेर्न यहाँ क्लिक गर्नुहोस् ।"
"पेनाल्टी सुटआउटमा पराजित हुँदै स्पेन बाहिरियो, मोरक्को क्वार्टरफाइनलमा",दोहा: पेनाल्टी सुटआउटमा स्पेनलाई पराजित गर्दै मोरक्को पहिलो पटक विश्वकपको क्वार्टरफाइनलमा पुगेको छ। एजुकेसन सिटी रंगशालामा भएको खेलको निर्धारित समयमा कुनै गोल हुन नसकेपछि खेल अतिरिक्त समयमा पुगेको थियो। त्यहाँ पनि डेडलक नतोडिएपछि खेल पेनाल्टी सुटआउटमा पुगेको थियो। स्पेन चार वर्षअघि आयोजक रुससँग पेनाल्टी सुटआउटमा पराजित हुँदै बाहिरिएको थियो। सन् २०१० मा विश्वकप विजेता बनेको स्पेन त्यसयता अन्तिम १६ भन्दामाथि पुग्न सकेको छैन।
"स्विट्जरल्यान्डलाई ६१ ले हराउँदै पोर्चुगल क्वार्टरफाइनलमा, रामोसको ह्याट्रिक",दोहा: गोन्कालो रामोसको ह्याट्रिकप्रेरित पोर्चुगलले अन्तिम १६ मा स्विट्जरल्यान्डलाई ६१ को नतिजामा पराजित गर्दै कतारमा जारी फिफा विश्वकपको क्वार्टरफाइनलमा स्थान बनाउको छ। लुसेल रंगशालामा भएको खेलमा सहज जित निकाल्दै पोर्चुगल १६ वर्षपछि क्वार्टरफाइनलमा पुगेको हो। सन् २००६ मा जर्मनीमा भएको विश्वकपको सेमिफाइनलसम्म पुगेको पोर्चुगलले जारी संस्करणको अन्तिम चारमा पुग्न अफ्रिकी मुलुक मोरक्कोसँग खेल्ने छ। मोरक्को मंगलबार राति नै भएको खेलमा स्पेनलाई पेनाल्टी सुटआउटमा पराजित गर्दै अन्तिम आठमा पुगेको हो। रामोसले १७औं मिनेटमा गोल गर्दै पोर्चुगललाई अग्रता दिलाएका थिए। क्रिस्टियानो रोनाल्डो पहिलो रोजाईमा नपरेपछि कप्तानी सम्हालेका पेपेले ३३औं मिनेटमा गरेको गोलसँगै पोर्चुगलले पहिलो हाफमा २० को अग्रता लिएको थियो। दोस्रो हाफमा थप आक्रामक बनेको पोर्चुगलले चार गोल थप्दा एक गोल खान पुग्यो। रामोसले ५१औं मिनेटमा व्यक्तिगता दोस्रो गोल गर्दै पोर्चुगलको अग्रता ३० मा लम्ब्याएका थिए। त्यसको चार मिनेट नबित्दै राफाएल गुरेरो पोर्चुगलको अग्रता ४० मा पुर्याएका थिए। स्विट्जरल्यान्डका लागि म्यानुएल अकान्जीले ५८औं मिनेटमा एक गोल फर्काएका थिए। रामोसले ६७औं मिनेटमा ह्याट्रिक गरेका थिए। स्विट्जरल्यान्डमाथि हाबी बनेको पोर्चुगलका लागि राफाएल लियोले इन्जुरी समयमा छैटौं गोल गरेका थिए।
रोनाल्डो भन्या रोनाल्डै हो,"म सानैदेखि क्रिस्टियानो रोनाल्डोको फ्यान हुँ। म फुटबलर बन्नुमा पनि रोनाल्डोको प्रभाव छ। विश्वकपमा रोनाल्डोको टिम भएपछि अरूको समर्थन गर्ने कुरै भएन। यसपाली पोर्चुगल अन्तिम १६ सम्म पुगेको छ। आफ्नो टिमलाई समर्थन गर्न पाएको छु। रमाइलो भइरहेको छ। मेरो आइडल नै रोनाल्डो हुन्। उनले विश्वकप जितेको हेर्ने ठूलो इच्छा छ। विश्वकपको माहोल त नेपालमै रमाइलो हुनेरहेछ। यहाँ धेरै व्यस्तता हुन्छ। सबैको एकै पटक छुट्टी मिलाउनै गाह्रो हुन्छ। तर, केही साथीहरू भेला भएर हेरिरहेका छौं। रमाइलो गरिरहेका छौं। यसपाली अस्ट्रेलियाले पनि राम्रो खेल्यो। नकआउट चरणसम्म पुग्यो। त्यहाँ पनि जितेको भए सरकारले बिदा दिनेथियो। तर, हार्यो नि ! जितेको भए हुन्थ्यो। आफू अस्ट्रेलियामै भएर होला, अस्ट्रेलियाको पनि समर्थन गरिरहेको छु। पोर्चुगलबाहेक एसियाली मुलुकको पनि समर्थन गरिरहेको छु। त्यसैले पोर्चुगल कोरियासँग हार्दा पनि खासै नराम्रो लागेन। पोर्चुगल अन्तिम खेल अगाडि नै नकआउट चरणमा पुगेको थियो। एसियाली मुुलुकले जित्यो राम्रो नै भयो भनौं अब। रोनाल्डोको लगनशीलता र मेहनतले पनि मलाई एकदमै उत्प्रेरित गर्छ। खेलाडीको प्रदर्शन कहिले माथि कहिले तल हुन्छ। तर, रोनाल्डो यो उमेरमा पनि प्रभावशाली छन्। पोर्चुगलको टिममा खेलाडी नभएर रोनाल्डो टिममा परेका होइनन्। उनी हुनु र नहुनुले फरक धेरै पर्छ। त्यसैले प्रशिक्षकले उनलाई पहिलो रोजाइमा राखेका हुन्। जे भए पनि रोनाल्डो भन्या रोनाल्डै हुन्। म खुलेआम उनको ठूलो समर्थक भएकाले मलाई पनि रोनाल्डो भनेर बोलाउँछन्। मलाई पनि खुसी लाग्छ, आइडलको नामले बोलाउँदा। मैले सात नम्बर जर्सी लगाउनुको कारण पनि रोनाल्डो नै हुन्। पोर्चुगल नकआउट चरणसम्म पुगेको छ। अब जित्नै पर्छ। हार्यो भने साथीहरूले जिस्काउँछन्। मलाई पोर्चुगल र अर्जेन्टिनाले फाइनल खेलेको हेर्न मन छ। विश्व फुटबलका दुई महान खेलाडी हुन्, रोनाल्डो र लियोनल मेसी। त्यसैले फुटबलको सबैभन्दा ठूलो मञ्चमा उनीहरू दुई जना आमनेसामने हुन् भन्ने लागेको हो। मलाई मात्रै होइन, सबै फुटबल समर्थकको मनमा यही नै छ। रोनाल्डो र मेसीले लामो समय विश्व फुटबलमा राज गरेका छन्। उनीहरूबीच प्रतिस्पर्धीभन्दा पनि साथीको सम्बन्ध छ। त्यसैले दुवै खेलाडीको विश्वकप सुखद् होस्। फाइनलमा अर्जेन्टिना पनि पुगोस् तर विश्वकप चाहिँ पोर्चुगलले जितोस्। यसपाली म पोर्चुगल समर्थक भए पनि ब्राजिल बलियो देखेको छु। ब्राजिलियन टिमको सबै पोजिसनमा उत्कृष्ट खेलाडी छन्। उत्कृष्ट खेलाडी भएकाले नै चोटका कारण एउटा खेलाडी नहुँदा पनि ठूलो प्रभाव परेको देखिँदैन। साविक विजेता फ्रान्स त बलियो छ नै, यसपाली ब्राजिल पनि राम्रो छ। म घरमै बसेर विश्वकप हेरिरहेको छु। अस्ति अस्ट्रेलियाको खेल चाहिँ पवमा हेरेको थिएँ। साँच्चै मज्जा हुँदो रहेछ। एकदमै कट्ट समर्थक हुने। नेपालभन्दा पनि माहोल गज्जब हुँदो रहेछ, अस्ट्रेलियाको खेल हुँदा त। हुन त अस्ट्रेलियामा फुटबल धेरै प्राथमिकतामा पर्दैन। तर, विश्वकपमा चाहिँ माहोल फरक हुँदो रहेछ। फेरि अहिले यहाँ गर्मी छ, त्यसैले जर्सी लगाएर हिँड्ने मान्छे पनि प्रसस्तै देखिन्छन्। समग्रमा विश्वकप रमाइलो नै भइरहेको छ। फुटबलर अभिषेक रिजालले अन्नपूर्णकर्मी उमेश दाहालसँग साटेको विश्वकप अनुभव।"
रोनाल्डोदेखि सजग स्विट्जरल्यान्ड,"दोहा : स्विट्जरल्यान्डलाई थाहा छ कि मंगलबार राति अन्तिम १६ को खेलमा पोर्चुगलविरुद्ध मैदान उत्रिँदा आफ्नो पल्ला भारी हुनेछैन। तर, उसलाई यो पनि राम्रोसँग थाहा छ, कतार विश्वकपमा ट्यागको महत्वले खासै अर्थ राख्दैन। किनभने कतारमा ठूला भनिएका टोलीले एकपछि अर्को झड्का बेहोरिरहेका छन्। यही सिलसिलामा पोर्चुगल पनि एसियाली राष्ट्र दक्षिण कोरियासँग २१ गोलले स्तब्ध बनेको थियो। स्विट्जरल्यान्डले पनि पोर्चुगलविरुद्ध जित आत्मसाथ गरेको धेरै भएको छैन। यही वर्ष पोर्चुगल र स्विट्जरल्यान्डबीच तेस्रो पटक आमनेसामने हुन लागेको हो। नेसनल लिगको पछिल्लो भेटमा ह्यारिस सेफरोविचको गोलमा स्विट्जरल्यान्डले पोर्चुगललाई १० गोलले स्तब्ध पारेको थियो। यसैगरी सन् २००८ को युरोकपमा पनि स्विट्जरल्यान्डले पोर्चुगललाई २० गोलले पराजित गरेको थियो। त्यसैले स्विट्जरल्यान्डका सेरदान सकारी पोर्चुगललाई कसरी हराउनु पर्छ भनेर आफूहरूलाई राम्रोसँग थाहा भएको बताउँछन्। पोर्चुगललाई कसरी हराउनु पर्छ भनेर हामीलाई राम्रोसँग थाहा छ, सोमबार रातिको खेल कतार विश्वकपको अन्तिम १६ को एउटा खेल मात्रै हुने छैन। यो एकदमै भिन्न खेल पनि हुनेछ, सकारी भन्छन्, यो खेलमा दुवै पक्षलाई उत्तिकै दबाब हुनेछ। जो हार्छ ऊ घर फर्किने छ। त्यही कारण खेल निकै रोचक र रोमाञ्चक हुनेछ। उनले आफ्नो राष्ट्रको तुलनामा पोर्चुगल फेबरेट टोली भए पनि त्यसले मैदानमा खासै फरक नपार्ने दाबी गरे। हाम्रो तुलनामा पोर्चुगल धेरैको रोजाईको टिम हो। हामीले अर्जेन्टिना र अस्ट्रेलियाविरुद्धको खेल पनि हेरेका छौं। अस्ट्रेलियाविरुद्धको खेल अर्जेन्टिनाका लागि सहज हुने अनुमान धेरैले गरेका थिए। तर, अन्तिम आठमा स्थान बनाउन अर्जेन्टिनालाई धेरै नै गाह्रो भयो। थुप्रै अप्ठयाराहरूको सामना गर्नुपर्यो, सकारी भन्छन्, जसरी अस्ट्रेलियाले अर्जेन्टिनाका लागि समस्या खडा गर्यो, त्यसैगरी हामी पनि पोर्चुगललाई त्यस्तै समस्यामा पार्ने छौं। किनभने हाम्रो खेल्ने शैली आफैमा विशेष छ। हामी जस्तोसुकै प्रतिद्वन्द्वीलाई पनि आच्छुआच्छु पार्न सक्छौं। स्विट्जरल्यान्डले कुनै पनि विश्वकपमा तीन खेल जितेको छैन। समूह चरणका खेलमा ब्राजिलसँग १० गोलले पराजित भएको स्विट्जरल्यान्डले सर्बियालाई ३२ र क्यामरुनलाई १० गोलले पराजित गर्दै अन्तिम १६ मा स्थान बनाएको थियो। समूह चरणका खेलबाट ब्राजिलसँगै ६ अंक जोडे पनि स्विट्जरल्यान्ड गोल भिन्नतामा पछि पर्दा उपविजेताका रुपमा नकआउट चरणमा स्थान बनाएको हो। सन् १९६४ को आयोजक राष्ट्र स्विट्जरल्यान्डले अहिलेसम्म क्वार्टरफाइनलमा स्थान बनाउन सकेको छैन। पोर्चुगल पनि दुई पटक मात्रै अन्तिम १६ बाट अगाडि बढ्न सकेको छ। सन् १९६६ मा पहिलो पटक विश्वकपमा सहभागिता जनाउँदा पोर्चुगलले सेमिफाइनलसम्मको यात्रा तय गरेको थियो। त्यतिबेला पोर्चुगलले तेस्रो स्थान हात पारेको थियो। यस्तै सन् २००६ को विश्वकपमा सेमिफाइनल पुगेको पोर्चुगल चौथो भएको थियो। अहिलेसम्म आठौं पटक विश्वकपमा सहभागिता जनाएको पोर्चुगल ६ पटक अन्तिम १६ बाट अगाडि बढ्न सकेको छैन। यी दुई राष्ट्रबीचको विगतको इतिहास हेर्ने हो भने पनि स्विट्जरल्यान्ड अगाडि छ। अहिलेसम्म भएका २५ भेटमा स्विट्जरल्यान्डले ११ खेलमा जित निकालेको छ। यस्तै पोर्चुगलले नौ खेल जित्दा पाँच खेल बराबरीमा सकिएको छ। प्रभाव पार्न सक्ने खेलाडी क्रिस्टियानो रोनाल्डो (पोर्चुगल) क्रिस्टियानो रोनाल्डो पोर्चुगलका मात्रै खेलाडी होइनन्, हामी पनि उनलाई आफ्नो नजरबाट हटाउन सक्तैनौं, रोनाल्डोको तारिफ गर्दै स्विट्जरल्यान्डका सेरदान सकारी भन्छन्। उनै रोनाल्डो र सकारी मंगलबार राति दोहाको लुसेल रंगशालामा अन्तिम १६ को खेलमा आमने सामने हुँदैछन्। त्यसैले स्विट्जरल्यान्डको मुख्य ध्यान क्रिस्टियानो रोनाल्डोमा केन्द्रित हुनेछ। कतारमा जारी फिफा विश्वकपमा ३७ वर्षीय रोनाल्डोले प्रभावशाली प्रदर्शन गर्न सकेका छैनन्। समूह चरणका तीन खेलमा उनले जम्मा एक गोल गरेका छन्। त्यो पनि घानाविरुद्धको खेलमा पेनाल्टीमा। विश्वकपका समूह चरणमा ठूलो प्रभाव देखाउन नसके पनि उनीजस्ता सुपरस्टार खेलाडी भएकै कारण पोर्चुगलमाथि धेरैले विश्वास गरिरहेका छन्। रोनाल्डो सम्भवतः आफ्नो अन्तिम विश्वकप खेल्दैछन्। त्यसैले जति गर्न सक्छन्, उनले यही विश्वकपमा गर्ने छन्। यो कुरा रोनाल्डोले पनि राम्रैसँग बुझेका छन्। सेरदान सकारी (स्विट्जरल्यान्ड) समूह चरणका खेलमा ब्रेल एम्बोलोसहित स्विट्जरल्यान्डका दुई स्ट्राइकर सर्वाधिक गोलकर्ताको सूचीमा छन्। तर, पोर्चुगलको नजर भने सेरदान सकारीमा रहने छ। सर्बियाविरुद्धको खेलमा गोल गरेपछि सकारी विश्वकपका तीन फरक संस्करणमा गोल गर्ने स्विट्जरल्यान्डका पहिलो खेलाडी बनेका छन्। यसैगरी स्विट्जरल्यान्डका लागि सर्वाधिक गोलकर्ता जोसेफ हुगीको कीर्तिमानभन्दा उनी मात्रै एक गोलले पछि छन्। सकारीले विश्वकपमा पाँच गोल गरेका छन् भने हुगीको ६ गोल छ।"
विश्वकप फुटबल : रेष्टुरेन्टदेखि विद्यालयसम्म क्रेज,"सिमरा : कतारमा जारी विश्वकप फुटबलको क्रेज बारामा पनि बढ्दो छ। मंसिर ४ गते सम्पन्न प्रतिनिधि तथा प्रदेशसभा निर्वाचनको मतपरिणामभन्दा विश्वकप फुटबलको नजिताप्रति फुटबलप्रेमीलाई आकर्षित गरिरहेको छ। निर्वाचनको मतपरिणाम अन्तिम चरणमा पुगेसँगै सरकार कसको नेतृत्वमा बनाउने भन्ने राजनीतिक चर्चा चुलिरहँदा फुटबल प्रेमीमाझ भने विश्वकपको उपाधि कसले उचाल्छ भन्ने बहस चल्न थालेको छ। विश्व फुटबलको महाकुम्भका रुपमा रहेको विश्वकप फुटबलको क्रेज जिल्लाको शहरी क्षेत्रमा मात्र नभई ग्रामीण भेगमा बढ्दो छ। चिसोको प्रवाह नगरी फुटबलप्रेमी यतिबेला सामूहिक रुपमा प्रोजेक्टरमार्फत खेलको मज्जा लिइरहेका छन्। सिमरा, निजगढलगायत जिल्लाका विभिन्न स्थानमा खेल हेर्नका लागि प्रोजेक्टर राखिएको छ। यसका लागि खेल क्षेत्र मात्र नभई सामुदायिक क्लब र युवाहरू सक्रिय रुपमा लागेका छन्। जितपुरसिमरा गोल्डकपको आयोजना गर्दै आएको नव जनजागृति युवा क्लबले सिमरास्थित गुप्ता मार्केटमा प्रोजेक्टरबाट खेल हेर्ने व्यवस्था मिलाएको छ। जनजागृति युवा क्लबले विश्वकपको सुरुवातदेखि नै प्रोजेक्टरमार्फत फुटबल देखाउन थालेको हो। क्लबका महासचिव शम्भुसिंह ठकुरीले फुटबलकै महाकुम्भका रुपमा रहेको विश्वकपलाई स्मरणीय र रोमाञ्चक बनाउन प्रोजेक्टर राखिएको बताए। सार्वजनिक स्थानसँगै विभिन्न रेस्टुरेन्ट र होटलमा समेत खेल हेर्न युवापुस्ताको भीड लाग्ने गरेको छ। सिमरामा हालै सञ्चालमा आएको माइल्स क्याफे एन्ड पबले फुटबल हेर्न प्रोेजेक्टर राखेको छ। क्याफेमा फुटबलप्रेमीको भीड लाग्ने गरेको छ। यसगैरी सिमराका विभिन्न होटल तथा रेस्टुरेन्ट विश्वकपमा सहभागी राष्ट्रका झण्डा र खेलाडीका तस्बिरले सजाइएको छ। फुटबलको क्रेज यतिमा मात्र सीमित छैन, सिमराका विद्यालयले समेत विश्वकप विशेष कार्यक्रम सञ्चालन गरिरहेका छन्। सिमराको न्यु एकता इङ्लिस बोर्डिङ स्कुलले केही दिन अघि विश्वकपका विषयमा विद्यार्थीलाई जानकारी गराउने उद्देश्यले विश्वकप विशेष कार्यक्रम सञ्चालन गरेको थियो। विद्यालयका शिक्षक दिवस न्यौपानेले विश्वकप फुटबलको बढ्दो क्रेज र विद्यार्थीलाई विश्वकपका विषयमा जानकारी गराउन विशेष कार्यक्रम आयोजना गरिएको जानकारी दिए।"
सुनको मूल्य ६ सय घट्यो,काठमाडौं : सुनचाँदी बजारमा मंगलबार छापावाल सुनको मूल्य प्रतितोला छ सयले घटेको छ। सोमबार प्रतितोला ९९ हजार नौ सयमा कारोबार भएको सुनको मूल्य आज प्रतितोला ९९ हजार तीन सय तोकिएको छ। नेपाल सुनचाँदी व्यवसायी महासङ्घले सार्वजनिक गरेको विवरणअनुसार आज तेजाबी सुनको मूल्य प्रतितोला ९८ हजार आठ सय छ। यसको मूल्य अघिल्लो दिन प्रतितोला ९९ हजार चार सय थियो। त्यस्तै आज चाँदीको मूल्य अघिल्लो कारोबार मूल्यका तुलनामा प्रतितोला २५ ले घटेर एक हजार तीन सय ५० तोकिएको महासङ्घले जनाएको छ। महासङ्घले अन्तर्राष्ट्रिय बजारको सुन तथा चाँदीका कारोबार मूल्यका आधारमा यहाँ दैनिक मूल्य तोक्दै आएको छ। रासस
वार्षिक १२ अर्बको हस्तकलाका सामग्री निर्यात,"काठमाडौं : वार्षिक रूपमा १२ अर्ब रुपैयाँ बराबरको हस्तकलाका सामग्री विश्व बजारमा निर्यात हुँदै आएको छ। नेपालमा उत्पादित ती सामग्रीहरू विभिन्न मुलुकमा निर्यात हुँदै आएको नेपाल हस्तकला महासंघले जनाएको छ। महासंघका अनुसार विश्वका ६० भन्दा बढी मुलुकमा वार्षिक १२ अर्ब मूल्य बराबरको हस्तकला निर्यात हुने गरेको छ। आजआयोजित पत्रकार सम्मेलनमा महासंघका अध्यक्ष प्रचण्ड शाक्यले देशको व्यापार घाटा कम गर्दै राष्ट्रिय अर्थतन्त्रलाई बलियो बनाउन हस्तकला क्षेत्रले महत्वपूर्ण योगदान गरेको दावी गरे। उनका अनुसार नेपालमा उत्पादित हस्तकलाका सामग्रीलाई स्वदेश तथा विदेशी बजारमा प्रवद्र्धन, प्रचारप्रसार तथा वस्तुको उजागर गरी निर्यात व्यापार प्रवद्र्धन गर्ने उद्देश्यले आगामी मङ्सिर २३ देखि २७ गतेसम्म होटल ह्यातमा १९औँ हस्तकला व्यापार मेला तथा १७ औँ हस्तकला प्रतियोगिता हुनेछ। नेपाली उद्यमी व्यवसायी र विदेशी हस्तकला आयातकर्ता बीचमा व्यावसायिक सम्बन्ध, विकास, विदेशी हस्तकला आयातकर्ता र उपभोक्तलाई एकै स्थानमा भेला गराइ हस्तकला वस्तुको बजारीकरणमा सहयोग पुर्याउने उद्देश्य रहेको छ। मेलामा एक सय ३० व्यापारिक कक्ष राखिने मेलाका संयोजक दिल्लीरत्न तुलाधरले जानकारी दिए। उनका अनुसार मेलामा एउटै छातामुनी हस्तकला वस्तुको प्रदर्शनी, उत्कृष्ट व्यापारिक कक्ष प्रतियोगिता, परम्परागत र नवोदित हस्तकलाको जीवन्त सीप प्रदर्शनी, अमूर्त सांस्कृतिक सम्पदाको उजागर, जेष्ठ तथा वरिष्ठ कलाकारलाई सम्मान, अग्रणी निर्यातकर्तालाई सम्मान गरिनेछ। व्यापार तथा निकासी प्रवर्द्धन केन्द्रका कार्यकारी निर्देशक शरदविक्रम राणाले नेपालको निर्यात क्षेत्रमा हस्तकला क्षेत्रको ६ प्रतिशत योगदान रहेको बताउँदै आगामी दिनमा यसलाई बढाउन आवश्यक रहेको बताए।"
कति सुरक्षित मोबाइल बैंकिङ ?,"काठमाडौं : नवीना मल्ल (नाम परिवर्तन) काठमाडौंमा नर्सिङ पढ्छिन्। केही समयअघि उनलाई अमेरिका बस्ने भन्दै एक युवकको फ्रेन्ड रिक्वेस्ट आयो। दिनदिनै कुराकानी गर्दा उनीहरूबीच निकटता बढ्यो। युवकले अमेरिकाबाट गिफ्ट पठाइदिन्छु भन्दै विभिन्न ग्याजेटको फोटो तथा भिडियो पठाए। ती किशोरीले युवकलाई पूरै विश्वास गरिन्। सामानको भन्सार तिर्न नेपाली बैंक अकाउन्ट आवश्यक परेकाले खोल्न आग्रह गरे। किशोरीले युवकका लागि आफ्नो नामको बैंक अकाउन्ट खोलेर, अनलाइन एपको समेत एक्सेस गरिदिइन्। सामान आउँछ भन्दै झुलाउँदै ती युवकले युवतीको बैक अकाउन्ट प्रयोग गरेर अनलाइन ठगी गर्न थाले। ठगिएका व्यक्तिहरूले युवतीविरुद्ध उजुरी दिए। निकै तनावमा ती युवती साइबर ब्युरो पुगिन्। अहिले युवतीको डिटेल्स प्रयोग गरेर ठगी गर्ने युवकको खोजी भइरहेको छ। कीर्तिपुरका हरि कायस्थको (नाम परिवर्तन) रातारात आफ्नो मोबाइलमा भएको बैंकिङ एपबाट ४ लाख गायब भयो। पैसा फिर्ताका लागि उनी बैंकमा गए। उनको आफ्नै अकाउन्ट नम्बरबाट सही पासवर्ड र सेक्युरिटी कोड प्रयोग गरेर प्रक्रियागत रूपमै पैसा ट्रान्सफर गरिएको भन्दै बैंकले केही गर्न नसक्ने बतायो। बैंकले उनलाई साइबर ब्युरोमा गएर उजुरी दिन सुझाव दियो। उनको अकाउन्टबाट कसरी पैसा गायब भयो त ? घटना केही दिन अघिको हो। उनलाई एक युवतीको नामबाट ह्वाट्स एपमा म्यासेज आयो। राम्री युवतीको फोटो राखेर कुरा सुरु गरेको ह्याकरले महर्जनलाई रोमान्टिक म्यासेज र भिडियो पठाउँथे। फोटोहरू आदानप्रदान हुन्थ्यो। कुराकानी भएको १५ दिन भएको थियो ती युवतीले एक भिडियो लिंक महर्जनलाई पठाइन्। उनले भिडियो लिंक क्लिक गरे। उनको मोबाइलमा भएको सबै डाटा रिड गर्नसक्ने गरी बनाइएको लिंक थियो। ह्याकरले बनाएको उक्त भिडियो सफ्टवेयरले महर्जनको मोबाइलमा भएको सबै डाटा र डकुमेन्टमा एक्सेस बनायो। उनले दुईवटा बैंकको अनलाइन एप चलाउँथे। मोबाइलमै अटो सेभ गरिएको पासवर्ड र कोड प्रयोग गरेर राति नै उनको मोबाइलबाट ४ लाख रुपैयाँ अनलाइन ट्रान्सफर गरिएको थियो। साइबर ब्युरोमा उजुरी दिएपछि मात्रै उनले आफ्नो मोबाइल बैंकिङ एप ह्याक भएको थाहा पाए। ब्युरोका प्रवक्ता पशुपति रायका अनुसार उनको अकाउन्टबाट ३ वटा अकाउन्टमा पैसा ट्रान्सफर भएको छ। एक जनाको पहिचान भइसकेको छ। केही दिनअघि एक चर्चित पत्रकारको फेसबुक आईडी पनि ह्याक भएको थियो। उनको नामबाट चिनेजानेका सबैलाई धमाधम पैसा माग्दै म्यासेज जान थाल्यो। कतिपय व्यक्तिले त ह्याकरले भनेकै अकाउन्टमा पैसासमेत पठाइदिए। केही साथीलाई शंका लागेर फोन गरेपछि मात्रै उनले फेसबुक आईडी ह्याक भएको पत्ता लगाए। यो घटनालाई पनि साइबर ब्युरोले हेरिरहेको छ। यस्तै, संखुवासभाकी एक महिलाले पनि सामाजिक सञ्जालमा भेटिएका गलत व्यक्तिलाई विश्वास गर्दा ८ लाख गुमाइन्। रेगुलर कुराकानी हुने व्यक्तिले पठाएको लिंक खोल्दा ती महिलाको मोबाइलमा भएको सबै डाटा र बैंकको रकमसमेत ह्याकरको हातमा पुग्यो। यी त केही उदाहरण मात्रै हुन्। पछिल्लो समय इन्टरनेटको माध्यमबाट हुने डिजिटल ठगी बढ्दै गएको छ। नेपाल प्रहरीको साइबर ब्युरोका अनुसार इन्टरनेटका माध्यमबाट रकम ठगिए भन्दै दैनिक ६ देखि १० वटा उजुरी साइबर ब्युरोमा आउँछ। बानेश्वरका श्याम देवकोटालाई मिल्ने साथी उर्मिला रानाको जरुरी म्यासेज आयो। दुवै (नाम परिवर्तन)। उर्मिलाको फेसबुक म्यासेन्जरबाट आएको म्यासेजमा उनको मनिब्यागसहित, एटीएम, लाइसेन्स मोबाइल सबै हराएकाले अतिआवश्यक परेकाले ५० हजार पठाइदिन आग्रह गरिएको थियो। म्यासेन्जरमै अकाउन्ट नम्बर छाडिएको थियो। श्यामले भनेकै नम्बरमा पैसा पठाइदिए। मोबाइलमा फोन गरे। उर्मिलाले आफूले पैसा नमागेको बताइन्। श्याम जस्तै अन्य साथीले पनि पैसा पठाइदिएको भन्दै उर्मिलालाई फोन गरे। उजुरी बोकेर उनी प्रहरीकहाँ पुगिन्। अनुसन्धानका क्रममा उर्मिलाको फेसबुक अन्य व्यक्तिको हातमा पुगिसकेको रहेछ। फेसबुक र जिमेल आईडी प्रयोग गरेर उनको नाममा भएको मोबाइल बैंकिङ एप दुरुपयोग गर्दै रकम मागिएको रहेछ। साइबर ब्युरोको तथ्यांकअनुसार आव २०७७७८ मा ३ हजार ९०६ उजुरी छन्। आव २०७८७९ मा ४ हजार ६४६ उजुरी प्राप्त भए। आव २०७९८० मा साइबर क्राइमका २ हजार ३४८ उजुरी प्राप्त भएका छन्। जसमा फेसबुक म्यासेन्जरबाट ठगी गर्ने १ हजार ८१६ वटा उजुरी प्राप्त भए। यस्तै भाइबर, इमो र युट्युबबाट ३२ वटा, ह्वाट्सएप र ट्विटरबाट ठगी गरेको भन्दै ७८ वटा उजुरी, इन्स्टाग्रामबाट १७९, वेबसाइट ह्याकिङ १४ वटा, टिकटकबाट ठगी गर्ने १४७ वटा, इमेलबाट १५ वटा, इसेवाबाट ठगी ३९ र बैंकिङ एपको दुरुपयोग भएको विषयमा ३३ वटा निवेदन प्राप्त भएको थियो। आव २०७९८० को सुरुआतदेखि हालसम्म प्रविधिको दुरुपयोग गरी रकम ठगी गरेको भन्दै ४१० उजुरी परेका छन्। ब्युरोका प्रवक्ता राय भन्छन्, साइबर क्राइमको निवेदन लिएर आउने पीडितहरू धेरै हुनुहुन्छ। आर्थिक अपराध गर्नेलाई सामाजिक सञ्जाल सहज ठाउँ बनेको छ। लटरी पर्यो भन्दै ठगी गर्ने समूह सक्रिय छ। इन्टरनेटको एक्सेसमा बसेर स्मार्ट फोन चलाउने जो कोहीले सजिलै आर्थिक अपराधको धन्दा चलाउन सक्छ। साइबर ब्युरोका प्रवक्ता रायका अनुसार इन्टरनेटको माध्यमबाटै अपराध गर्नेलाई विद्युतीय कारोबार ऐन २०६३ अनुसार कारबाही हुन्छ। त्यस्तै, मोबाइल बैंकिङ एप असुरक्षित भयो भन्ने प्रश्नमा नेपाल राष्ट्र बैकका भुक्तानी प्रणाली विभाग प्रमुख गुरुप्रसाद पौडेलले एप चलाउने व्यक्तिको लापरबाहीले नै यस्ता एप असुरक्षित बनेको बताए। उनी भन्छन्, एक दुईवटा घटनालाई हेरेर समग्र प्रणाली असुरक्षित छ भन्न मिल्दैन। दोहोरो सुरक्षाको सेक्युरिटी सिस्टमअनुसार नै मोबाइल एप बनेका हुन्छन्। आफ्नो अकाउन्ट नम्बर अरूलाई दिने, पासवर्ड, ओटीपी कोड सेयर गर्ने, जसले जे भन्यो आफ्नो त्यही डाटा पठाइदिने गर्यो भने त के नै सुरक्षित हुन्छ र ? मोबाइल एप सुरक्षित बनाउन व्यक्ति आफैंले ध्यान दिन आवश्यक छ।"
दक्षिण कोरियाबाट फर्केर बंगुरपालन,"काठमाडौँ: गत जेठमा बंगुरमा लाग्ने अफ्रिकन स्वाइन फ्लुको प्रकोप देखियो। मुलुकका विभिन्न क्षेत्र हुँदै यसको सङ्क्रमण काभ्रेपलाञ्चोकका बंगुर फार्मसम्म पुग्यो। यसले त्यस क्षेत्रका बंगुरहरु फार्मभित्रै मर्न थाले। दक्षिण कोरियाबाट फर्केर सुनिल र अनिता स्याङ्तान दम्पतीले एक वर्षअघि सुरु गरेको उन्नती हाम्रो बंगुर फार्म पनि अफ्रिकन स्वाइन फ्लुको सङ्क्रमणबाट अछुतो रहेन। अफ्रिकन स्वाइन फ्लुले स्याङ्तानको फार्ममा ३८ वटा माउ बंगुर मार्यो। माउ बंगुर नै नरहेपछि तीन सय ८० भन्दाबढी बच्चा दूध खान नपाएर मरे। यसले स्याङ्तान दम्पतीलाई व्यवसायको पहिलो वर्षमै ठूलो धक्का लाग्यो। 'जेठमा अफ्रिकन स्वाइन फ्लु नआएको हुँदो हो त बंगुर फार्ममा गरेको डेढ करोड लगानी उठिसकेको हुन्थ्यो', सुनिलले भने, 'अफ्रिकन स्वाइन फ्लु सङ्क्रमणको जोखिम अझै पनि छ।' बंगुरपालनको पहिलो वर्षमा प्रतिफल लिने समयमा स्वाइन फ्लुका कारण व्यवसायमा नराम्रो धक्का लागे पनि स्याङ्तान दम्पतीले भने हरेस खाएको छैन। मलेसियामा छ वर्ष नौ महिना सेक्युरिटी गार्डको काम गरेपछि सुनिल २०७१ सालमा नेपाल फर्किए। त्यो बेलामा दक्षिण कोरिया जान भाषा परीक्षाको तयारी चलिरहेको थियो। उनले पनि बागबजारको इन्स्टिच्युटमा भाषा परीक्षा पढ्न थाले। काभ्रेपलाञ्चोक खानिखोला६ का स्याङ्तानले दुई महिनाको तयारीमा भाषा परीक्षा उत्तीर्ण गरे। अर्को छ महिनामा इपीएसमार्फत् दक्षिण कोरियामा कृषि क्षेत्रमा कामका लागि छनोट भए। उनलाई दक्षिण कोरियामा बंगुर फार्ममा काम मिल्यो। पैसा राम्रो भए पनि दुःख असाध्यै थियो। स्याङ्तानले त्यसलाई दुःखका रुपमा नलिई सिक्ने अवसरका रुपमा लिए। कोरियामा काम गर्दा बंगुरलाई कृत्रिम गर्भाधारण गर्नेदेखि हुर्काउने र बजार पठाउनेसम्मको कामको जिम्मेवारी उनकै काँधमा आइपर्यो। त्यसो त कोरिया जानुअघि सुनिल र अनिता लामाको विहे भएको थिएन। कोरिया जाँदा पहिलो वर्ष सुनिल बंगुर फार्ममा र अनिता स्ट्रबेरी फार्ममा काम गर्थे। त्यसको दुई वर्षपछि २०७४ मा नेपाल फर्किएर विवाह गरे। 'विहेपछि दुवै कोरिया फर्कियौँ र एउटै बंगुर फार्ममा काम गर्न थाल्यौँ', उनले भने, 'दुवै जनासँगै भएकाले काम गर्न सजिलो पनि भयो भने बंगुरपालनबारे धेरै सिक्ने मौका पनि पायौँ।' कोरियामा श्रमिकका रुपमा पाँच वर्ष बिताएपछि सम्झौताबमोजिम नेपाल फर्कने समय आयो। उनीहरूले नेपाल फर्केर के गर्ने भन्ने योजना बनाउँदै गर्दा कोरियामा सिकेको सीप, दक्षता र रकम खर्चेर स्वदेशमै बंगुरपालन गर्ने निर्णय लिए। 'हामीले कोरियामै नेपाल फर्केपछि बंगुरपालन नै गर्ने सोच बनाइसकेका थियौँ', उनले भने, 'दुवैको सोच मिलेपछि नेपाल फर्कन सहज भयो।' उनीहरू २०७६ फागुनमा नेपाल फर्किए । चैतदेखि नै कोरोना महामारीले छोयो, राज्यले बन्दाबन्दीको घोषणा गरेकाले बंगुरपालनको योजना केही समय पर धकेलियो। कोरोना महामारीको जोखिम केही कम भएपछि २०७७ असोजमा घरेलु कार्यालयमा फार्म दर्ता गरी कात्तिकदेखि खोर निर्माणको काम सुरु भयो। फार्म निर्माण र कोरियाबाट प्राविधिक सामग्री मगाएर जडान गर्दा २०७८ जेठदेखि मात्रै बंगुरपालन व्यवसाय सुरु भयो। स्याङ्तान दम्पतीले पनौतीमा पाँच रोपनी क्षेत्रफल जमिन वार्षिक ७५ हजार तिर्ने गरी भाडामा लिएर बंगुर फार्म सुरु गरेका छन्। यसमा दक्षिण कोरियामा यो दम्पतीले कमाएको डेढ करोड रुपैयाँ लगानी भएको छ। फार्म निर्माणमा मात्रै ७५ लाख रुपैयाँ खर्च भएको छ। 'सुरुमा पाँचखालमा फार्म सुरु गर्ने योजना थियो तर ठाउँ खोज्दै जाँदा पनौतीमा फेला पर्यो', उनले भने, 'फार्मबाट वार्षिक नौ सयभन्दा बढी बंगुर उत्पादन र बिक्री गर्ने योजना बनाएका छौँ।' स्याङ्तानले बंगुरपालन सुरु गर्दा दोलखाको जिरीबाट २६ वटा ल्यान्डरस जातिको बंगुरको बच्चा ल्याए। केही समयपछि त्यो सङ्ख्यालाई ५० पुर्याए। ल्याण्डरस जातिको बंगुरलाई कम दाना खुवाउँदा पनि मासु बढ्ने र माउको दूध पनि धेरै आउने उनको भनाइ छ। फार्ममा बंगुरलाई कृत्रिम गर्भाधारणदेखि हुर्काउनेसम्मका चरणका लागि छुट्टाछुट्टै संरचना बनाइएको छ। फार्ममै बंगुरलाई कृत्रिम गर्भाधारण गराइन्छ। माउ र बच्चालाई राख्ने छुट्टै कक्ष छ। बच्चा जन्मिएपछि करिब ३० देखि ३२ दिनसम्म बच्चालाई माउसँग राखेपछि अगल्लै राखिन्छ। बंगुरको बच्चालाई विभिन्न चरणमा गरी छ महिना हुर्काएपछि मासु बिक्रीका लागि योग्य हुन्छ। यस फार्मबाट माउ, बच्चा, हुर्कँदै गरेको बंगुरदेखि वयस्क बंगुर मात्र होइन, बंगुरको बिर्य पनि बिक्री हुन्छ। बंगुर पालनमा धेरै माउका लागि धेरै भाले बंगुर पाल्न सम्भव हुँदैन। एउटै भालेको बिर्यबाट धेरैलाई गर्भधारण गराउनका लागि सिमन एक्सटेन्डर प्रयोग गर्ने उनको भनाइ छ। 'सामान्यतयाः एउटा भाले बंगुरबाट निकालेको बढीमा एक सय एमएल बिर्यमा सिमन एक्सटेन्डर मिसाएर एक लिटरसम्म बनाउँछौँ,' उनले भने, 'यसो गर्दा एउटा भालेको बिर्यले १८ वटासम्म पोथी बंगुरलाई पुग्छ भने २० घण्टासम्म राख्न सकिने अवधिलाई बढाएर १२ दिनसम्म काम लाग्ने बनाउँछौँ।' यस्तो बिर्यलाई १७ डिग्री तापक्रममा राख्नुपर्छ। यसका लागि पनि फार्ममा विशेष व्यवस्था गरिएको उनले बताए । पछिल्लो समय स्याङ्तानले काभ्रेका अन्य बंगुर फार्ममा पनि कृतिम गर्भधारणका लागि सेवा दिँदै आएको छ। कृत्रिम गर्भधारणको सेवा सहज हुँदा अन्य फार्मलाई भाले बंगुर पाल्नुपर्ने झन्झट पनि हटेको छ। फार्ममा करिब ५० वटा माउ राख्न सक्ने क्षमता छ। बंगुरहरुले गर्ने दिसापिसाबलाई सिधै सेप्टिक ट्याङ्कीमा जाने व्यवस्था मिलाइएको छ। फार्ममा बच्चा राख्न २६ डिग्रीको तापक्रम भएको कक्षको व्यवस्था छ। फार्म पूर्णरुपमा सञ्चालन आएपछि मासिक एक सय वटा बंगुरका बच्चा जन्मनेछन् भने प्रत्येक छ महिनापछि ती सबै बिक्रीका लागि योग्य हुनेछन्। उनले औसतमा वार्षिक नौ सयभन्दा बढी बंगुर बिक्री गर्ने योजना बनाएका छन्। फार्ममा अहिले ३० वटा माउ र २० वटा साना बंगुर छन्। यी बंगुरलाई उनको कम्पनीले चितवन, हेटौँडा र पाटन औद्योगिक क्षेत्रबाट दाना आपूर्ति गर्दै आएको छ। बंगुरपालनमा सामान्यतयाः ४० प्रतिशत खुद नाफा हुनसक्ने उनको भनाइ छ। बजारीकरण गर्न उनले काठमाडौंमा डिलरमार्फत् बिक्री गर्नुका साथै मासु खपत गर्न आफ्नै सेकुवा कर्नर खोल्ने योजना बनाएका छन् । उनले दुई मासु पसल पनि चलाएका छन् । रासस"
मध्यसोलु जलविद्युतको उपकरण परीक्षण सफल,सोलुखुम्बु : सोलुखोलामा निर्माण भएको मध्य (मीड) सोलुखोला जलविद्युत आयोजनाको उपरकण परीक्षण तथा चार्जिङ कार्य सफल भएको छ। सोमबार र मंगलबार गरिएको विद्युतीय उपकरण परीक्षण तथा चार्जिङको काम सफल भएको आयोजनाले जनाएको छ। २०७७ असोजमा निर्माण सुरु भएको ९५ मेगावाट क्षमताको आयोजनाले पावर हाउसदेखि खोरिया हुँदै सोलु करिडोरको सबस्टेशन तिङलासम्मको १३२ केभी प्रसारण लाइन परीक्षण तथा चार्जिङको काम गरेको मिड सोलु हाइड्रोपावरका निर्देशक माधव मैनालीले जानकारी दिए। परीक्षणको काम सफल भएकाले आगामी बिहीबार नेपाल विद्युत प्राधिकरणबाट आउने प्राविधिकहरुले निरीक्षण गरेपश्चात् विद्युत् उत्पादन सुरु गर्ने आयोजनाका इलेक्ट्रिकल इन्जिनियर अनिश खड्काले जानकारी दिए। आयोजनाबाट उत्पादित विद्युत् १३२ केभी क्षमताको आठ किलोमिटर लामो प्रसारण लाइनमार्फत नेपाल विद्युत् प्राधिकरणको तिङ्ला सबस्टेशनमा जोडिएको छ। आयोजनाको विद्युत गृह सोलुदूधकुण्ड नगरपालिका६ दोर्पुमा रहेको छ। परियोजनाको निर्माण लागत करिब २ अर्ब रहेको छ।
"सेयर बजारमा सामान्य करेक्सन, कारोबार रकम अर्बबाट करोडमा झर्यो","काठमाडौं : सेयर बजारमा सामान्य करेक्सन आउँदा कारोबार रकममा गिरावट आएको छ। बजार मापन गर्ने सूचक ४८७ अंकले घटेर १९३३८८ विन्दुमा अडिएको छ। सेन्सेटिभ इन्डेक्स ०४१ प्रतिशतले ओरालो लागेको छ। यसदिन २३८ कम्पनीको २५ लाख ८१ हजार ४२५ कित्ता सेयर ९६ करोड ५२ लाख १० हजार ८९९ रुपैयाँमा खरिदबिक्री भयो। आज १९ हजार १२१ पटक सेयर कारोबार भयो। अघिल्लो कारोबार दिन १ अर्ब बढिको सेयर कारोबार भएको थियो। ४८७ अंकले ओरालो लागेको सेयर बजारमा कुनै पनि कम्पनीको सेयर मूल्यमा सकारात्मक सर्किट ब्रेक लाग्यो। धवलागिरी लघुवित्त वित्तीयको सेयर मूल्य ८१७ प्रतिशतले बढ्दा सिटीजन्स म्युचुअल फन्डको ६१२ प्रतिशतले मूल्य बढ्यो कारोबार रकमका आधारमा शिवम् सिमेन्ट शीर्षस्थानमा रह्यो। सो कम्पनीको ८ करोड १२ लाख ३४ हजार ७९९ रुपैयाँ बराबरको सेयर कारोबार भयो। हिमालयन डिस्टिलरी र रिद्धी पावरको क्रमश: ५ करोड ५० लाख र ५ करोड २ लाख मूल्य बराबरको सेयर कारोबार भयो। कारोबारमा आएका १३ समूहमध्ये ९ समूहको सूचक घट्यो भने ३ को बढ्यो। ९ समूहको सूचक ओरालो लाग्दा लाइफ इन्स्योरेन्स, माइक्रो फाइनान्स र अर्दश समूहको सूचक सामान्य बढेको हो।"
रेडियो उपकरण जडानमा अर्बौको आर्थिक चलखेल,"काठमाडौं : बिलिङ प्रणाली अपग्रेडलाई अख्तियारले रोकेपछि टेलिकम प्रशासनले मल्टिब्यान्ड रेडियो उपकरण जडान गर्ने नाममा अर्को आर्थिक चलखेल थालेको छ। अख्तियारले बिलिङ प्रणालीमा हुन लागेको भ्रष्टाचारमा ब्रेक त लगायो तर बीटीएसमा हाल जडान भएको रेडियो उपकरणलाई हटाएर एउटै उपकरण जडान गर्ने भन्दै टेलिकम अर्को बाटो लागेको छ। त्यो हो मल्टिब्यान्ड रिमोट रेडियो युनिट (आरआरयू)। हाल टेलिकमले बीटीएसमा टूजी, थ्रीजी र फोरजीका लागि फरकफरक रेडियो उपकरण जडान गरेको छ। अब एउटै उपकरण जडान गर्ने भनेर मल्टिब्यान्ड रेडियो रिमोट रेडियो युनिटको अबधारणा ल्याइएको हो। यो उपकरण जडान गर्दा बढीमा २० प्रतिशत ऊर्जा खपतमा बचत हुने टेलिकमको दाबी छ। तर, यसले गुणस्तर अभिवृद्धि र कमभरेज मा भने कुनै सुधार नआउने स्वयम् टेलिकमका कर्मचारीहरू बताउँछन्। ऊर्जा खपत बचत हुँदा जति नाफा हुन्छ, यसको जडान त्यसभन्दा धेरै बोझिलो हुन्छ। भइरहेको र राम्ररी काम दिइरहेको प्रणाली फालेर ठूलो खर्च गर्नु औचित्यपूर्ण छैन। विद्युत् नेपालमै अचेल करिब पुग्दो छ। तर, यो उपकरण खरिद भने विदेशबाट गर्नुपर्छ। जसले ठूलो नेपाली रकम बिदेसिन्छ, टेलिकमका अधिकारीहरू भनछन्, विद्युत् प्राविधिकरणलाई जाने रकम मात्रै घट्छ। मुद्रा सञ्चितिमा थप चुनौती आएको बेला विदेशी मुद्रा बचतमा असर पार्छ। टेलिकमको बजेटमै मल्टिब्यान्ड रेडियो उपकरणको परीक्षण स्वरूपमा राख्न काठमाडौंका २ सय वटा बीटीएसमा करिब ७० करोड विनियोजन गरिएको छ। त्यसपछि काठमाडौं उपत्यकाभर नै यो प्रविधि सुरुवात गर्ने टेलिकम प्रशासनको योजना छ। काठमाडौं उपत्यकामा ६ सय मल्टिब्यान्ड रेडियो उपकरण आवश्यक हुन्छ। जसका लागि साढे २ अर्ब रुपैयाँ आवश्यक पर्छ। यो उपकरण चाइनिज कम्पनी हुवाईबाट खरिद गर्ने तयारी भएको स्रोतले बतायो। यो प्रविधि सफल भएमा देशभरका बीटीएसमा यो उपकरण जडान गर्ने तयारी टेलिकम छ। देशभरका लागि ३ हजारभन्दा बढी उपकरण आवश्यक पर्छ। यो खरिद गर्न ७८ अर्ब रुपैयाँ लाग्ने कार्ययोजना पनि टेलिकम प्रशासनले बनाइसकेको छ। यो सबै काम टेलिकमले चोर बाटोबाट गर्न खोजिरहेको छ। टेन्डर गर्दा कम कमिसन आउने भएपछि टेलिकमले प्रोपराइटरी अन्तर्गत खरिद गर्ने भएको छ। स्रोत भन्छ, यसबाट ठूलो कमिसन आउँछ। जसले गर्दा पनि टेलिकमको नेतृत्व जसरी पनि यो प्रविधि लागू गर्न चाहन्छ। साँठगाँठमा १० प्रतिशत बिलिङ गुमाउँदै टेलिकम प्रोपराइटीअन्तर्गत खरिद गर्नुको मुख्य उद्देश्य भनेको नै भ्रष्टाचार र कमिसन भएको टेलिकमकै कर्मचारी बताउँछन्। उनीहरू यो प्रविधि आवश्यक नै नरहेको बताउँछन्। आवश्यक नै नरहेको उपकरण खरिद गर्नुको मुख्य कारण नै कमिसन र भ्रष्टाचार गर्नका लागि भएको उनीहरूको दाबी छ। आवश्यक नै भए पनि प्रोपराइटरीअन्तर्गत खरिद गर्न पाइँदैन, टेन्डर प्रक्रियामा जानुपर्छ। प्रोपराइटी अन्तर्गत खरिद गर्न अद्यावधिक अपग्रेड गर्न लागि मात्रै पाइन्छ। यो किसिमको सामान पहिला खरिद गरिएको छ, त्यसको आधारमा रेफरेन्स मूल्य तोकिएको हुन्छ, पहिलाको भन्दा मूल्य बढेको छैन घटेको छ भने मात्रै खरिद गरिन्छ। टेलिकम स्रोतका अनुसार मल्टिब्यान्ड रेडियो उपकरणको रेफरेन्स मूल्य नै छैन। यो मल्टिब्यान्ड उपकरण खरिद गरेर चलाउँदा टेलिकम थप व्यवभार पनि हुन्छ। यो उपकरण राखेपछि पुराना बीटीएसमा जडान भएको एन्टिनाले काम गर्दैन। मल्टिब्यान्ड ऐन्टिना पनि खरिद गर्र्नुपर्ने हुन्छ। जसका लागि काठमाडौं उपत्यकामा मात्र ३० करोडको व्ययभार थपिन्छ। गुणस्तरमा सुधारभन्दा पनि यी कामले टेलिकमलाई व्ययभार मात्रै बढाउने टेलिकमका कर्मचारीहरू बताउँछन्। यी दुवै विषयमा जिज्ञासा राख्दा टेलिकमका सूचना अधिकारी बृजेश शर्माले प्रवक्ता शोभन अधिकारीलाई सोध्न भने। उनले दिएको नम्बरमा टेलिफोन गर्दा प्रवक्ता अधिकारीले फोन उठाएनन्।"
खस्कियो माटोको उर्वराशक्ति,"काठमाडौं : नेपालका खेतीयोग्य जमिनको उर्वराशक्ति खस्केको छ। माटोको गुणस्तर खस्केका कारण उत्पादनमा ह्रास आएको छ। नेपालको डिजिटल सोइल म्यापका अनुसार ४० देखि ४५ प्रतिशत माटोमा प्राङ्गारिक पदार्थको मात्रा न्यून पाइएको हो। ४१ प्रतिशतमा मध्यम र १५ प्रतिशतमा अधिक छ। यस्तै, नेपालको खेतीयोग्य जमिनको ५० देखि ५५ प्रतिशत माटो अम्लीय प्रकृतिको, ४५ प्रतिशत क्षरिय र ४०४५ प्रतिशत माटो मात्र तटस्थ प्रकृतिको पाइएको छ। धेरैजसो बाली उत्पादनका लागि तटस्थ माटो उपयुक्त हुने भए पनि यस्तो खालको माटोको गुणस्तर कम देखिएको कृषि विभाग महानिर्देशक डारेवतीरमण पौडेल बताउँछन्। उनका अनुसार प्राङ्गारिक पदार्थलाई माटोको आधारको रूपमा पनि लिईन्छ। उत्पादनशील माटोमा प्राङ्गारिक पदार्थको मात्रा ३५ प्रतिशत हुनु आवश्यक हुन्छ। कृषि विकास रणनीतिले नेपालको माटोको प्राङ्गारिक पदार्थको मात्रा १९६ प्रतिशतबाट ४ प्रतिशतमा पुयाउने लक्ष्य लिएको छ। परीक्षणबाट नेपालमा खेती गरिने जमिनको ५६ प्रतिशतमा नाइट्रोजनको मात्रा न्यून, ३० प्रतिशतमा मध्यम र १४ प्रतिशतमा अधिक रहेको देखाएको छ। यसअनुसार फस्फोरस तत्त्व तुलनात्मक रूपमा राम्रो पाइएको छ। जसमा ४२ प्रतिशतमा न्यून, २८ प्रतिशतमा मध्यम र ३१ प्रतिशतमा अधिक रहेको छ। पोटास तत्त्वको मात्रा तीव्र गतिमा घटिरहेको छ, जसमा ५० प्रतिशतमा न्यून, २६ प्रतिशतमा मध्यम र २४ प्रतिशतमा अधिक पाइएको छ, उनी भन्छन्,बाली बिरुवाका लागि आवश्यक हुने जिंक, मोलिब्डेनम, र बोरनजस्ता सूक्ष्म खाद्यतत्त्वको मात्रा पनि न्यून देखिएको छ। अहिले माटोको पोषक तत्त्व न्यून हुँदै जानु विश्वव्यापी रूपमा चिन्ताको विषय बनेको छ। माटोको उर्वरापन ह्रास हुँदै जाने क्रम निरन्तर जारी रहेमा यसले उत्पादनमा कमी आई समग्र खाद्य सुरक्षा नै जोखिममा पर्ने सम्भावित खतराप्रति सबै सरोकारवाला सचेत हुनु जरुरी भएको औंल्याइएको छ। स्वस्थ माटोको साथ, खाद्य उत्पादनको सुरुवात आत्मसात् गर्दै सोमबार आयोजित नवौं विश्व माटो दिवसको अवसरमा यस्तो औंल्याइएको हो। यसै विषयलाई मनन् गरी यस वर्षको विश्व माटो दिवसको नारा स्वस्थ माटोको साथ खाद्य उत्पादनको सुरुवात कायम गरिएको छ। नेपालको माटोको स्वस्थ्यता बिग्रनुका कारणमध्ये गोबर वा कम्पोस्ट मल, हरियो मललगायतको प्रयोग न्यून भएको पौडेलले बताए। साथै, रासायनिक मलको असन्तुलित प्रयोग हुनुका साथै विषादीको प्रयोग बढ्दै गएकाले पनि माटोको गुणस्तर कम भएको उनको भनाइ छ। उनी भन्छन्, बालीचक्रको आधारमा खेती नगरिनु र बालीचक्रमा कोसेबालीको प्रयोग घट्दै जानु, अवैज्ञानिक तरिकाबाट सघन खेती गरिनु, बाली काटिसकेपछि बाँकी रहेका अवशेष जमिनबाट पूर्ण रूपमा हटाइनु वा जलाइनु, भूक्षय निरन्तर भइरहनु, औद्योगिक प्रदूषणको मात्रा बढनु, कृषि औजारयन्त्रको अधिकतम् प्रयोगले माटो कडा बन्दै गएकाले माटोको गुणस्तर घटेको हो। समयसमयमा आफ्नो खेत, बारीको माटोको परीक्षण गराउने, प्रयोगशालाले परीक्षणको आधारमा सिफारिस गरेको मात्रामा कृषि चुन (माटो धेरै अम्लीय भएमा), प्राङ्गारिक पदार्थ र अन्य पदार्थको प्रयोग गरी उपयुक्त प्रविधिअनुसार माटो व्यवस्थापन गर्न सुझाव दिइएको छ। प्रशस्त मात्रामा प्राङ्गारिक पदार्थको उपयोग जस्तै राम्ररी पाकेको गोबर मल, कम्पोस्ट मल, हरियो मललगायतको प्रयोग गर्नुपर्ने जनाइएको छ। रासायनिक मलको सन्तुलित प्रयोग, बाली र माटोको अवस्थाअनुसारको सिफारिस मात्रामा प्रयोग गर्नुपर्ने, बालीचक्रको आधारमा खेती गरिनुपर्ने र बालीचक्रमा कोसेबालीको प्रयोग गर्नुपर्ने, माटोअनुसार उपयुक्त बाली छनोट गरी वैज्ञानिक तरिकाबाट व्यवस्थित सघन खेती गरिनुपर्ने, बाली काटिसकेपछि बाँकी रहेका अवशेष जमिनमा मिसाउनेलगायतका उपाय अपनाउन कृषि विभागले सुझाव दिएको छ। माटो व्यवस्थापनका चुनौतीको सम्बोधन गरी खाद्य उत्पादन बढाउन र माटोको महŒवबारे चेतना जगाई माटोको गुणस्तर सुधार गर्न आम कृषक, समाजका सबै वर्ग, तह र तप्कालाई उत्प्रेरित र प्रोत्साहित गर्न जरुरी भएको सरोकारवालाहरूले जोड दिए।"
५ करोडका सुन्तला बेच्दै पाणिनिका किसान,"सन्धिखर्क : अर्घाखाँचीको पाणिनि गाउँपालिका१ सिम्ले गाउँमा मात्रै पाँच करोडको सुन्तला फलेको छ। पाणिनि गाउँपालिका१ सिम्ले गाउँका किसानले ३ लाखदेखि २८ लाख रुपैयाँसम्म आम्दानी गरेका छन्। यहाँका ४९ घरका किसान व्यावसायिक सुन्तला उत्पादनमा लागेका छन्। उनीहरू सबैले सुन्तला बेचेर जीवनस्तर सुधार गरेका हुन्। किसान रेवतीराज पौडेलले आफ्नो बारीमा ५ सय ५५ बोट सुन्तलाबाट २ सय ५० क्विन्टलभन्दा बढी फलेको बताए। यस वर्ष सुन्तला बिक्रीबाट २५ देखि २८ लाख आम्दानी हुने उनले बताए। यहाँका किसानले सुन्ताल बेचेर कम्तीमा ३ लाखदेखि २० लाख रुपैयाँसम्म आम्दानी गर्छन्। किसान दधिराम गौतमले बारीमा ५ सय ६५ बोट सुन्तलाबाट गत वर्ष ९ लाख रुपैयाँ आम्दानी गरेको बताए। यस वर्ष सुन्तला बढी फलेकाले १४ लाख रुपैयाँ आम्दानी हुने अपेक्षा गरेको बताए। विगतका वर्षमा यहाँ उत्पादन भएका सुन्तला प्रतिकेजी ६० रुपैयाँदेखि ६५ रुपैयाँमा बुटबल, तानसेन र भैरहवाको बजारमा बिक्री गर्ने गरेको उनले बताए। यस बर्ष पाणिनिको पोखराथोकमा शीत भण्डार बनाएपछि किसानले शीत भण्डारमा भण्डार गरेका छन्। अहिले मौसमी रूपमा सस्तो मूल्यमा बेच्नुभन्दा शीत भण्डारमा अर्थात् कोल्ड स्टोरमा राखेर बैमौसमी समयमा महँगो दरमा सुन्तला बिक्री हुने भएपछि यहाँका किसान खुसी भएको अगुवा किसान चिरञ्जीवी पौडेल बताउँछन्।"
साँठगाँठमा १० प्रतिशत बिलिङ गुमाउँदै टेलिकम,"काठमाडौं : नेपाल टेलिकमको कलसँगै सिस्टमले अटोमेटिक बिल बनाउँछ। तर, धेरैलाई थाहा नहुन सक्छ यो कन्भर्जेन्ट रियल टाइम बिलिङ (सीआरटीबी) मा १० प्रतिशतसम्म बिलिङ लस हुन्छ। अर्थात्, टेलिकमको कलबाट हुने दैनिक सरदर ९ करोडको कारोबारमा १० प्रतिशत (९० लाख रुपैयाँ)बिल बनाउन छुटाएर खेर जान्छ। घाटा लाग्छ। के सबै दूरसञ्चार प्रदायकको यही बाध्यता हो ? होइन, टेलिकमका एक उच्च अधिकारी भन्छन्, साँठगाँठमा अत्यन्त कमसल बिलिङ सिस्टम जडान गरिएकाले टेलिकमले ठूलो नोक्सानी बेहोरी रहनुपरेको हो। तर, यो रिपोर्टिङ त्यो निरन्तर घाटाभन्दा नियतपूर्वकको ठूलो नोक्सानीमा केन्द्रित छ। किनभने, यसअघि जोडिएको उक्त सीआरटीबीको आयु सकिइसकेको छ। यही अवसरमा शतप्रतिशत बिलिङ गर्न सक्ने प्रणाली जोड्नुपर्नेमा टेलिकम व्यवस्थापन भने पुरानैलाई अप्रगेड गर्न दिलोज्यानले लागि परेको छ। त्यो पनि नयाँ फेर्न पुग्नेबराबर खर्च गरेर। नयाँको भाउमा अपग्रेड हाल प्रयोगमा रहेको बिलिङ सिस्टममा एसियन इन्फो कम्पनीको हार्डवेयर छ। सफ्टवेयर भने ओर्याकल कम्पनीको छ। एसियन इन्फो चाइनिज कम्पनी हो। यसको नेपाली एजेन्ट अरनिको हो। ओर्याकलको नेपाली एजेन्ट वल्र्ड डिस्ट्रिब्युसन नेपाल (डब्ल्यूडीएन) प्रालि हो। यसका सञ्चालक अरुण श्रेष्ठ हुन्। टेलिकम उच्च स्रोतका अनुुसार राजनीतिक नेतृत्व समेतको मिलोमतोमा प्रबन्ध निर्देशक सुनील पौडेलले विद्यमान बिलिङ प्रणालीमा अद्यावधिक गर्न चलखेल गरेका हुन्। यसलाई अपग्रेड गर्दा हार्डवेयर थप्दै जानुपर्छ। तर, त्यसले एसियन इन्फोबाहेक अरू कम्पनीको हार्डवेयर सपोर्ट गर्दैैन। फलतः जति मूल्य भन्यो, त्यसमै लिन बाध्य हुनुपर्छ। त्यसरी सेटिङमा अपग्रेड गर्न टेलिकमले करिब ३ अर्ब खर्च गर्ने तयारी गरेको स्रोतले बतायो। जब कि करिब साढे ३ अर्बमा नयाँ सिस्टम खरिद गर्न सकिन्छ। विश्वका उत्कृष्ट कम्पनीमध्येबाट नयाँ किन्दा साढे ३ अर्ब लाग्ने इस्टिमेटेड मूल्य निकालिएको छ। त्यसमा बिलिङ लस १ प्रतिशत हाराहारी मात्र हुन्छ, टेलिकमका एक उच्च अधिकारीले भने, विद्यमान सिस्टम विश्वका उत्कृष्ट कम्पनीको र्याङकिङमा पनि पर्दैन। लस पनि ठूलो मात्रामा गराउँछ। त्यसैमा मरिहत्ते किन हो ? उत्कृष्ट कम्पनीबाट खरिद गर्दा हार्डवेयरमा एउटै कम्पनीसँगको निर्भरतासमेत अन्त्य हुनेछ। यसले टेलिकमलाई ठूलो आर्थिक राहत हुने स्थिति पनि छ। निर्णय भयो, उल्टियो नयाँ बिलिङ प्रणाली खरिद गर्न टेलिकम सञ्चालक समितिले २०७८ साउन ४ मा नै बोलपत्र आह्वान गर्ने निर्णय गरेको थियो। तर, त्यसको अवज्ञा गर्दै टेलिकम नेतृत्व अद्यावधिक (अपग्रेडट) गर्नतिर लागेको हो। स्रोत भन्छ, उच्च राजनीतिक दबाब र साँठगाँठमा टेलिकमका प्रबन्ध निर्देशक पौडेल बोलपत्र आह्वान गर्नतिर लागेनन्। नयाँ प्रणालीमा नगए विद्यमान बिलिङ प्रणाली कुनै समय ध्वस्त (कोल्याप्स) हुन सक्ने जोखिमरहेको टेलिकमका कर्मचारीहरू नै बताउँछन्। त्यस्तो भएमा टेलिकमलाई अर्बौं घाटा हुनेछ। हार्डवेयर र सफ्टवेयर निश्चित कम्पनीसँग किन्नुपर्दा ठूलो मात्रामा कमिसन आउँछ, स्रोत भन्छ, टेलिकमलाई भने अर्बौंको घाटा हुन्छ। आफ्नो स्वार्थका लागि टेलिकममा ठूलो नोक्सानी हुन्छ। स्रोतका अनुसार अपग्रेडले २४ वर्ष मात्र धान्छ। त्यसका लागि यति ठूलो खर्च गर्ने तयारीमा टेलिकम देखिन्छ। वार्षिक साढे ३ अर्ब घाटा टेलिकमले वार्षिक ३२ अर्ब रुपैयाँभन्दा बढीको बिलिङ गर्छ। हालकै प्रणालीलाई निरन्तरता दिँदा टेलिकमलाई ३ अर्ब २० करोडभन्दा बढी घाटा हुने सोझै स्पष्ट छ। बर्सेनि बिलिङ बढ्दै जाँदा घाटा पनि बढ्दै जान्छ। बिलिङ प्रणालीको सकिने लागेको समयावधिमा नै प्रतिस्पर्धा(टेन्डर) मा जाने हो भने नयाँ बिलिङ प्रणाली आउँदा यो (३२ अर्ब) लस पनि कम हुन सक्छ। ओर्याकलको एकाधिकार पनि समाप्त हुन्छ र संसारभरका प्रतिष्ठित कम्पनी प्रतिस्पर्धामा आउन सक्छन्। जस्तो कि एएमडोक इजराइल, सीएसजी अष्ट्रेलिया, आईबीएम यूएसए, नेटक्रायकर यूएसए, इरिक्सन फिनल्यान्डलगायत। संसारभरका प्रतिष्ठित कम्पनी आउँदा अहिलेभन्दा कम मूल्यमा नयाँ बिलिङ प्रणाली ल्याउन सकिन्छ। तर, योतर्फ न सरकारको नेतृत्व गरेकाहरूको चासो छ न कि टेलिकमको नेतृत्व। उनीहरू टेलिकमलाई डुबाएर आफ्नो स्वार्थ पूरा गर्न चाहन्छन्, टेलिकमका एक उच्च अधिकारीले भने। अनि, आयो अर्को चलखेल बिलिङ प्रणाली अपग्रेडलाई अख्तियारले रोकेपछि टेलिकम प्रशासनले मल्टिब्यान्ड रेडियो उपकरण जडान गर्ने नाममा अर्को आर्थिक चलखेल थालेको छ। अख्तियारले बिलिङ प्रणालीमा हुन लागेको भ्रष्टाचारमा ब्रेक त लगायो तर बीटीएसमा हाल जडान भएको रेडियो उपकरणलाई हटाएर एउटै उपकरण जडान गर्ने भन्दै टेलिकम अर्को बाटो लागेको छ। त्यो हो मल्टिब्यान्ड रिमोट रेडियो युनिट (आरआरयू)। हाल टेलिकमले बीटीएसमा टूजी, थ्रीजी र फोरजीका लागि फरकफरक रेडियो उपकरण जडान गरेको छ। अब एउटै उपकरण जडान गर्ने भनेर मल्टिब्यान्ड रेडियो रिमोट रेडियो युनिटको अबधारणा ल्याइएको हो। यो उपकरण जडान गर्दा बढीमा २० प्रतिशत ऊर्जा खपतमा बचत हुने टेलिकमको दाबी छ। तर, यसले गुणस्तर अभिवृद्धि र कमभरेज मा भने कुनै सुधार नआउने स्वयम् टेलिकमका कर्मचारीहरू बताउँछन्। ऊर्जा खपत बचत हुँदा जति नाफा हुन्छ, यसको जडान त्यसभन्दा धेरै बोझिलो हुन्छ। भइरहेको र राम्ररी काम दिइरहेको प्रणाली फालेर ठूलो खर्च गर्नु औचित्यपूर्ण छैन। विद्युत् नेपालमै अचेल करिब पुग्दो छ। तर, यो उपकरण खरिद भने विदेशबाट गर्नुपर्छ। जसले ठूलो नेपाली रकम बिदेसिन्छ, टेलिकमका अधिकारीहरू भनछन्, विद्युत् प्राविधिकरणलाई जाने रकम मात्रै घट्छ। मुद्रा सञ्चितिमा थप चुनौती आएको बेला विदेशी मुद्रा बचतमा असर पार्छ। टेलिकमको बजेटमै मल्टिब्यान्ड रेडियो उपकरणको परीक्षण स्वरूपमा राख्न काठमाडौंका २ सय वटा बीटीएसमा करिब ७० करोड विनियोजन गरिएको छ। त्यसपछि काठमाडौं उपत्यकाभर नै यो प्रविधि सुरुवात गर्ने टेलिकम प्रशासनको योजना छ। काठमाडौं उपत्यकामा ६ सय मल्टिब्यान्ड रेडियो उपकरण आवश्यक हुन्छ। जसका लागि साढे २ अर्ब रुपैयाँ आवश्यक पर्छ। यो उपकरण चाइनिज कम्पनी हुवाईबाट खरिद गर्ने तयारी भएको स्रोतले बतायो। यो प्रविधि सफल भएमा देशभरका बीटीएसमा यो उपकरण जडान गर्ने तयारी टेलिकम छ। देशभरका लागि ३ हजारभन्दा बढी उपकरण आवश्यक पर्छ। यो खरिद गर्न ७८ अर्ब रुपैयाँ लाग्ने कार्ययोजना पनि टेलिकम प्रशासनले बनाइसकेको छ। यो सबै काम टेलिकमले चोर बाटोबाट गर्न खोजिरहेको छ। टेन्डर गर्दा कम कमिसन आउने भएपछि टेलिकमले प्रोपराइटरी अन्तर्गत खरिद गर्ने भएको छ। स्रोत भन्छ, यसबाट ठूलो कमिसन आउँछ। जसले गर्दा पनि टेलिकमको नेतृत्व जसरी पनि यो प्रविधि लागू गर्न चाहन्छ। प्रोपराइटीअन्तर्गत खरिद गर्नुको मुख्य उद्देश्य भनेको नै भ्रष्टाचार र कमिसन भएको टेलिकमकै कर्मचारी बताउँछन्। उनीहरू यो प्रविधि आवश्यक नै नरहेको बताउँछन्। आवश्यक नै नरहेको उपकरण खरिद गर्नुको मुख्य कारण नै कमिसन र भ्रष्टाचार गर्नका लागि भएको उनीहरूको दाबी छ। आवश्यक नै भए पनि प्रोपराइटरीअन्तर्गत खरिद गर्न पाइँदैन, टेन्डर प्रक्रियामा जानुपर्छ। प्रोपराइटी अन्तर्गत खरिद गर्न अद्यावधिक अपग्रेड गर्न लागि मात्रै पाइन्छ। यो किसिमको सामान पहिला खरिद गरिएको छ, त्यसको आधारमा रेफरेन्स मूल्य तोकिएको हुन्छ, पहिलाको भन्दा मूल्य बढेको छैन घटेको छ भने मात्रै खरिद गरिन्छ। टेलिकम स्रोतका अनुसार मल्टिब्यान्ड रेडियो उपकरणको रेफरेन्स मूल्य नै छैन। यो मल्टिब्यान्ड उपकरण खरिद गरेर चलाउँदा टेलिकम थप व्यवभार पनि हुन्छ। यो उपकरण राखेपछि पुराना बीटीएसमा जडान भएको एन्टिनाले काम गर्दैन। मल्टिब्यान्ड ऐन्टिना पनि खरिद गर्र्नुपर्ने हुन्छ। जसका लागि काठमाडौं उपत्यकामा मात्र ३० करोडको व्ययभार थपिन्छ। गुणस्तरमा सुधारभन्दा पनि यी कामले टेलिकमलाई व्ययभार मात्रै बढाउने टेलिकमका कर्मचारीहरू बताउँछन्। यी दुवै विषयमा जिज्ञासा राख्दा टेलिकमका सूचना अधिकारी बृजेश शर्माले प्रवक्ता शोभन अधिकारीलाई सोध्न भने। उनले दिएको नम्बरमा टेलिफोन गर्दा प्रवक्ता अधिकारीले फोन उठाएनन्। राजनीतिक नेतृत्व समेतको मिलोमतोमा प्रबन्ध निर्देशकले गरे चलखेल नयाँ प्रणालीमा नगए विद्यमान बिलिङ प्रणाली कुनै समय ध्वस्त हुन सक्छ यहीँ प्रणालीलाई निरन्तरता दिँदा टेलिकमलाई ३ अर्ब २० करोडभन्दा बढी घाटा हुने अनि रोक्यो अख्तियारले व्यवस्थापनको उक्त चलखेलमा तत्कालका लागि अख्तियारले ब्रेक लगाएको छ। बिलिङ प्रणाली अपग्रेड गर्ने टेलिकम तयारीमा ठूला आर्थिक चलखेल भएको भन्ने उजुरी परेपछि अख्तियार दुरुपयोग अनुसन्धान आयोगले तत्काल त्यो प्रक्रिया अघि नबढाउन निर्देशन गरिसकेको छ। अख्तियारले निर्देशनात्मकपत्र काटेपछि टेलिकमले यो प्रक्रियालाई थाती राखेको छ। २०७९ भदौ २३ मा बिलिङ प्रणाली परिवर्तन गरिसक्नुपर्नेमा त्यो नगरी अपग्रेडका नाममा ठूलो आर्थिक चलखेल भएको भन्दै अख्तियारमा उजुरी परेको थियो। यो उजुरीका सम्बन्धमा अख्तियारले प्रारम्भिक छानबिन गरेको छ। अख्तियारले यो विषयमा २०७९ कात्तिक ७ मा नै टेलिकमलाई सुझावसहित विभिन्न चारवटा निर्देशन दिएको छ। अन्नपूर्ण पोस्ट्ले टेलिकम उच्च अधिकारीबाट प्राप्त गरेको अख्तियारको उक्त निर्देशनमा टेन्डर गरेर नयाँ प्रणाली खरिद गर्न भनिएको छ। टेलिकममा भइरहेको बिलिङ प्रणालीको सम्झौताको समयावधी सकिनुअघि नै नयाँ प्रणाली खरिद गर्ने वा साविकलाई नै निरन्तरता दिने भन्ने विषयमा यथोचित प्रक्रिया अघि बढाउन नसकेको देखिएको अख्तियारको सुझावमा छ। हाल सञ्चालित बिलिङ प्रणालीको अध्यावधिक (अपग्रेडेसन) तथा वार्षिक मर्मत सम्भार(एनुअल मेन्टेनेन्स कन्स्ट्रक्ट, एएमसी), नितान्त मर्मत सम्भार गर्ने विषयमा मात्रै सीमित नभएको अख्तियारको ठहर छ। बिलिङ प्रणाली अद्यावधिक गर्न थप नयाँ सफ्टवेयर वा हार्डवेयर खरिद हुनेसमेत देखिएको हुँदा वार्षिक मर्मत सम्भारको आवरणमा नयाँ खरिद गर्ने कार्य होइन भन्न सक्ने आधार देखिँदैन, अख्तियारको निर्देशनमा भनिएको छ, अर्कातर्फ हाल प्रवाह भइसकेको सेवा सुचारु राख्न जरुरीसमेत देखिन्छ। नयाँ खरिद कार्यका लागि प्रारम्भिक अध्ययन गर्दा र लागत अनुमान तयार गर्दा उपयुक्त तथ्य तथा भविष्यपरक दृष्टिकोण राख्न नसकेको अख्तियारको ठम्याइ छ। प्रणाली खरिद प्रक्रिया यथाशीघ्र अघि बढाउने र हाल प्रवाह भइरहेको वेवासमेत अवरुद्ध नहुने व्यवस्थाका लागि जेजसो गर्नुपर्ने हो सोको व्यवस्था मिलाउन पनि अख्तियारले निर्देशन गरेको छ। नयाँ प्रणाली खरिद प्रक्रिया सम्पन्न भई जडान, स्थानान्तरण एवं प्रणाली गत एकीकरण हुने यथोचित समयसम्मका लागि मात्र हालको सेवालाई निरन्तरता हुने गरी व्यवस्था मिलाउने, अख्तियारको निर्देशनमा छ। सेवालाई निरन्तरता दिन आवश्यक रहेका सफ्टवेयर तथा हार्डवेयर मात्र अद्यावधिक गर्ने गरी लागत प्रभावी हुने गरी न्यूनतम मूल्यमा हालको प्रणालीलाई निरन्तरता दिन पनि उसको निर्देशनमा छ। हालको प्रणालीको निरन्तरता दिन सम्झौता गर्दा नयाँ प्रणालीमा स्थानान्तरण तथा प्रणालीगत एकीकरण गर्न स्पष्ट प्राविधिक खाकासहितको प्रावधान व्यवस्था गर्न उसले टेलिकमलाई भनेको छ। नयाँ प्रणली खरिद कार्यको बोलपत्रमा समेत भविष्यमा सो प्रणालीबाट अर्को प्रणालीमा स्थानान्तरण तथा प्रणालीगत एकीकरण गर्नुपर्ने अवस्था आएमा सहज स्थानान्तरण सुनिश्चित हुने सर्तहरू राख्न पनि उसको निर्देशनमा छ। आगामी दिनमा कम्पनीबाट प्रवाह हुने वस्तु वा सेवा लिने वा दिने गरी समयसीमा सहितको सम्झौतामा तोकिएको समयावधि समाप्त हुनुभन्दा अगावै पुरानैलाई निरन्तरता दिने वा नयाँ खरिद गर्ने सम्बन्धमा उपयुक्त रणनीति बनाउन अख्तियारले निर्देश गरेको छ। रणनीति बनाउँदा कार्यको जटिलता र प्रकृतिअनुसार कम्तीमा पनि बोलपत्रमार्फत नयाँ खरिद गर्न लाग्ने समय अबधि जति हुन्छ, त्यति समय अगाडि नै सो रणनीति बनाइ त्यहीबमोजिम समयावधि थप वा बोलपत्र तथा सूचनाको प्रक्रिया सुरु गरी सम्झौताको म्याद समाप्त भएको भोलिपल्टबाट नयाँ सम्झौता लागू हुने आवश्यक प्रबन्ध मिलाउने, अख्तियारको निर्देशनमा भनिएको छ। काबु बाहिरको परिस्थितिमा बाहेक समयमै सम्झौता प्रक्रिया प्रारम्भ नगरी लापरबाही हुन गएमा त्यसबाट पर्न जाने हानिनोक्सानीका सम्बन्धमा भ्रष्टाचार निवारण ऐन २०५९ आकर्षित हुने र सो सम्बन्धमा सम्बन्धित कार्यालय वा प्रमुख नै जिम्मेवार हुने छ, निर्देशनमा भनिएको छ। अख्तियारका प्रवक्ता एवं सहसचिव श्यामप्रसाद भण्डारीले आयोगले निर्णय गरेर नै टेलिकमलाई बिलिङ प्रणालीका लागि पुनः बोलपत्र गर्न निर्देशन दिएको बताए। उनले भने, यो विषयमा आयोगले निर्णय गरिसकेको छ, टेलिकमलाई पुनः बोलपत्र गर्न भनिएको छ।"
"जहाज आयो, इन्धन भरेन","दाङ : दाङको टरिगाउँ विमानस्थलको इन्धन डिपो बनेको १५ दिनपछि सोमबार जहाज आयो तर जहाजले डिपोको इन्धन नभरेरै फर्किएको छ। नेपाल आयल निगमका एभिएसन विभागका सहायक प्रबन्धक उपेन्द्रकुमार सुवेदीले टरिगाउँ विमानस्थलमा स्थापना भएको इन्धन डिपोले सूर्याेदयदेखि सूर्यास्तसम्म सेवा दिने तयारी गरेको भए पनि नेपाल एरलाइन्सको जहाजले इन्धन रिफ्युल नगरेको बताए। पहिलो सेवा दिन केही दिनदेखि तयारीमा थियौं, सुवेदीले भने, १५ दिन कुरेर जहाज आयो तर रिफ्युल गरेन। यो उहाँहरूकै प्राविधिक कारण होला ? नेपाल वायु सेवा निगमको इन्जिनियरिङ विभागले अनुमति नदिएको भन्दै जहाजले तेल भर्न नमानेको बताइएको छ। डिपो सञ्चालनका लागि नेपाल वायुसेवा निगमले दसैंअघि नै ताकेता गरेको थियो। डिपो तयार भएपछि सोमबार जहाजले डिपोबाट इन्धन रिफ्युल नगरेर जहाज उडेको नेपाल आयल निगम तुलसीपुरका डिपो प्रमुख विपिन श्रेष्ठ बताउँछन्। उनले भने, हाम्रो तर्फबाट सबै तयारी थियो बाउजर समेत धावन मार्गमा पुगिसकेको थियो, जहाजले इन्धन राखेन। निगमले इन्धन डिपो पूर्णरूपमा तयारी भएको र टरिगाउँबाट नै दिन सकिने भनेर जानकारी गराएको भएपछि १५ दिनपछि आएको जहाजले इन्धन डिपोबाट तेल राख्न मानेन। निगमको टोली फ्युल रिफिल गर्न एक सातासम्म दाङमै बसेपछि उडान भरेको एरलाइनसले इन्धन प्रयोगमा इन्कार गरेको निगमको भनाइ छ। स्थानीय स्तरमा यसले थप अन्योल सिर्जना गरेको सरोकारवालाहरूको भनाइ छ। निगमले टरिगाउँ इन्धन डिपोबाट निजी हवाई कम्पनीहरूलाई समेत दिने व्यवस्था भए पनि टरिगाउँ एरपोर्टमा निजी विमान सेवा कम्पनीले हवाई इन्धन दिने उनले बताए। नेपाल एरलायन्सलाई मात्रै सेवा दिन हामी स्थापना भएका छैनौ, सुवेदीले भने, यसबाट निजी कम्पनीका जहाजहरू, हेलिकप्टरहरू सबैले सेवा पाउने छन्। कम्युनिकेसनमा केही समस्या हँुदा रिफ्युलको समस्या आएको हुनसक्छ, नेपाल वायुसेवा निगम दाङका प्रमुख महेन्द्र शर्मा बताउँछन्। केन्द्रिय कार्यालयमा थप कुरा गर्छु तर तेल नहालेको भन्दा पनि साथमा प्राविधिक जनशक्ति नआएको हुँदा केही असहज भएको हुन सक्छ। इन्धन डिपोमा ४१ हजार लिटर हवाई इन्धन स्टक छ। ३० हजार लिटर डिपोमा ११ हजार लिटर बाउजरमा राखिएको छ।"
ल्यान्डफिल नहटाउँदा जोखिममा पोखरा अन्तर्राष्ट्रिय विमानस्थल,"पोखरा : ल्यान्डफिल साइटबाट हुने सम्भावित जोखिमकै बीच पोखरा अन्तर्राष्ट्रिय विमानस्थल सञ्चालनको तयारी गरिएको छ। अंग्रेजी नयाँ वर्ष २०२३ को पहिलो दिनदेखि विमानस्थल सञ्चालनमा ल्याउने गरी तयारी भइरहेको नागरिक उड्डयन प्राधिकरणले जनाएको छ। तर, तीन किलोमिटरभित्र रहेको ल्यान्डफिल साइट अझै पनि सञ्चालनकै अवस्थामा रहेकाले यहाँ आउने विभिन्न प्रजातिका चराले रनवे क्षेत्रमा जोखिम बढाउने विज्ञ बताउँछन्। पोखरा १४ सेती किनार बाच्छेबुडुवामा रहेको ल्यान्डफिल साइटको वरपर मांसाहारी चरा चिल र विभिन्न प्रजातिका गिद्धका गतिविधि अहिले पनि देख्न सकिन्छ। विमानस्थलनजिकै रहेको ल्यान्डफिल साइटका कारण विमानस्थलको रनवेमा समेत सेतो गिद्ध, चिल बस्ने र उड्ने गरिरहेका छन्। चरालाई अन्यत्र जान बानी पार्न पनि कम्तीमा ६ महिना लाग्ने भएकाले विमानस्थल सञ्चालनमा आउनुभन्दा कम्तीमा ६ महिनाअघि नै ल्यान्डफिल साइटमा फोहोर फ्याँक्न छाडेर सफा गर्नुपर्ने चराविद्ले सुझाव दिँदै आएका छन्। क्यालिब्रेसन फ्लाइट अघि नै ल्यान्डफिल साइटमा फोहोर फाल्न छाड्ने र पुरिने महानगरपालिकाका मेयर धनराज आचार्यले बताउँदै आए पनि त्यो हुन सकेको छैन। अझै पनि वैकल्पिक ल्यान्डफिल साइट एकिन भएर काम अघि बढ्न नसक्दा यो अवस्था आएको हो। ल्यान्डफिल साइटका लागि उपयुक्त जमिन पहिचान भए पनि स्थानीयको विरोधका कारण एकिन गर्न कठिन हुँदै आएको छ। यसैकारण यसअघिका मेयर मानबहादुर जिसीले पनि टुंगो लगाउन सकेका थिएनन्। त्यही समस्या अहिलेका मेयर आचार्यलाई पनि परेको छ। यसै समस्याका कारण पुरानै ल्यान्डफिल साइट प्रयोगमा छ। साइट पारी भरतपोखरी र निर्मल पोखरीमा विश्वकै दुर्लभ सानो खैरो गिद्ध, डंगर गिद्धले बर्सेनि गुड लगाएर बचेरा हुँकाउँदै आएका छन्। विश्वकै दुर्लभ गिद्धका बासस्थान संरक्षणमा पनि ध्यान दिनुपर्ने संरक्षणकर्मी हेमन्त ढकाल बताउँछन्। ल्यान्डफिल साइटको खोजी भइरहेको र छिट्टै नै टुंगो लाग्ने महानगरपालिकाका प्रवक्ता मोतीलाल तिम्सिनाले बताए। विमानस्थल सञ्चालन अघि नै ल्यान्डफिल साइट अन्यत्र सारेर अहिले चालू ल्यान्डफिल साइट पुरिने तिम्सिनाले सुनाए। चराको गतिविधि नियन्त्रण गर्न बेलैमा साइट अन्यत्र सार्नुपर्ने चरामा विद्यावारिधी गरेको डा हेमसागर बराल बताउँछन्। क्यालिब्रेसन उडान अघि नै चराका गतिविधि हुन नदिन मंसिर ५ देखि ल्यान्डफिल साइटमा फोहोर फाल्ने काम रोक्न महानगरपालिकालाई अनुरोध गरे पनि त्यसो हुन नसकेको आयोजना प्रमुख विनेश मुनकर्मीले बताए। आयोजनाले विमानस्थलमा जडित उपकरणको परीक्षण (क्यालिब्रेसन फ्लाइट) पनि गरिसकेको छ र परीक्षणको प्रतिवेदन आउने क्रममा छ। एरो थाई कम्पनीले मंसिर ५ गतेदेखि १२ गतेसम्म क्यालिब्रेसन फ्लाइट गरेको थियो। अन्तर्राष्ट्रिय विमानस्थल चालू विमानस्थलभन्दा बढी चराको गतिविधि हुने क्षेत्रमा पर्छ। विमानस्थलनजिकै विजयपुर खोला, खुला सेती नहर र ल्यान्डफिल साइटसमेत छ। चराबाट हुन सक्ने जोखिम नियन्त्रणका लागि अन्तर्राष्ट्रिय विमानस्थलको पूर्वतर्फ रनवेनजिकै रहेको विजयपुर खोलाले बगाएर ल्याउने मरेका गाई, कुकुरलगायतको सिनो उचित समयमा व्यवस्थापन गर्नुपर्ने अर्को चुनौतीका रूपमा रहेको छ। सिनो खान ठूलो शरीर भएका गिद्ध विजयपुर खोलामा अवतरण र उडान गर्दा विमानसँग ठोकिने अवस्था रहन सक्ने भएकाले यस विषयमा विशेष ध्यान दिनुपर्ने छ।"
