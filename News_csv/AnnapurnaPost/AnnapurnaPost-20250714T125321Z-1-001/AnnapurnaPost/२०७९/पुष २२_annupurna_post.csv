शीर्षक,विवरण
टेस्ला : ओझेलमा परेका वैज्ञानिक योगी,"प्रविधि र बदलिँदो विश्वबारे चासो राख्ने धेरैले टेस्ला कम्पनी र टेस्लाका संस्थापक इलोन मस्कको नाम सुनेका छन्। पेट्रोल र डिजेलजस्ता जीवाश्म इन्धनको पृथ्वीमा सीमितता छ। तर यस्को अत्यधिक प्रयोग छ। त्यसले निम्त्याएको पर्यावरण विनाश र जलवायु परिवर्तन हामीले भोगिरहेछौं। यसरी मानव जातिको अस्तित्व नै जोखिममा पार्न सक्ने नयाँ चुनौतीहरू थपिएका छन्। यी यथार्थ मनन् गर्दै सामाजिक दायित्व र नाफा सँगसँगै लिएर जाने सोचसहित केही वर्षयता विश्वभर नयाँ उद्योगहरू खुले र खुल्ने क्रम जारी छन्। वातावरण चेतनालाई मनन् गर्दै खुलेका उद्योगमध्ये टेस्ला सवारी वाहन उद्योग एक हो। अमेरिकाको क्यालिफोर्निया राज्यमा रहेको टेस्लाले उत्पादन गर्ने विद्युतीय गाडीको माग विश्वव्यापी रूपमा बढ्ने क्रममा छ। विद्युतीय गाडीमध्ये टेस्लाको नाम अग्रणी रूपमा आउँछ। कोभिड महामारीका बाबजुद सन् २०२० मा मात्रै संसारभर करिब पाँच लाख टेस्ला गाडी बिक्री भए। विगतका वर्षहरूमा अप्रत्याशित रूपमा बढेको विद्युतीय सवारीसाधनको प्रयोग हेर्दा टेस्लाले उत्पादन गरेको मोडेल३ हालसम्मकै बढी बिक्री भएको प्लगइन् विद्युतीय साधनमा पर्छ। टेस्ला नाम आफैंमा भने कुनै समयका प्रतिभाशाली आविष्कारक प्रख्यात वैज्ञानिक निकोला टेस्लालाई समर्पित गरेर नामकरण गरिएको हो। टेस्ला गाडीको नाम सुनेका धेरैले निकोला टेस्लाको नाम नसुनेको पनि हुन सक्छन्। निकोला टेस्लाका बारेमा अर्का प्रख्यात वैज्ञानिक अल्बर्ट आइन्स्टाइनसित जोडिएको रमाइलो भनाइ छ। एकपटक आइन्स्टाइनलाई कसैले सोधेछन्, संसारको सबैभन्दा बुद्धिमान मानिस हुनुलाई तपाईं कसरी लिनु हुन्छ ? उनले तत्काल जवाफ दिएछन्, मलाई थाहा छैन, तपाईंले त्यो निकोला टेस्लालाई सोध्नुपर्छ। सन् १८५६ मा सर्बिया भन्ने युरोपेली देशमा जन्मिएका अमेरिकीसर्बियन भौतिकशास्त्री, इलेक्ट्रिक इन्जिनियर तथा वैज्ञानिक हुन्, निकोला टेस्ला। जसको जीवनको उत्तराद्र्ध भने न्युयोर्क सहरको एउटा सानो होटल कक्षमा अत्यन्तै दुःखदायी र बिखर्ची भएर बित्यो। यसरी टेस्ला फुर्सदमा होटल नजिकैको पार्कमा मनपर्ने परेवाहरूसित बिताउँथे। रातमा जटिल गणितीय समीकरण र वैज्ञानिक समस्याहरूमा घोत्लिन्थे। सन् १९४३ मा देहत्याग गरेका टेस्लाको कल्पनाशक्तिमा आधारित वैज्ञानिक रचना र आविष्कारहरूले उनको मृत्युपछि दशकौंसम्म पनि वैज्ञानिकहरू र विद्वानहरूलाई अचम्मित तुल्याउथ्यों। सानै उमेरदेखि आफ्नो विलक्षण प्रतिभाहरूले आफू वरपरका मानिसलाई अचम्मित तुल्याउने असाधारण क्षमताका व्यक्ति थिए, टेस्ला। उनले कलिलै उमेरमा मोटा पुस्तकहरू कण्ठस्थ गर्थे। दिमागमा जटिल गणितीय तालिकाहरू भण्डार गर्न सक्थे। विद्युतीय युगको वास्तविक पिता भनेर पनि चिनिने टेस्लाले विद्युतीय ऊर्जाको उत्पादन, प्रसारण र प्रयोगमा दर्जनौं सफलता हासिल गरे। टेस्लाले पहिलो वैकल्पिक वर्तमान (एसी) मोटर आविष्कार गरे। एसी उत्पादन र प्रसारण टेक्नोलोजी विकास गरे। आफ्नो समयमा उनी प्रसिद्ध र वैज्ञानिक समुदायमा टेस्ला सम्मानित थिए। तर विडम्बना उनले आफ्नो कालजयी आविष्कारहरूलाई दीर्घकालीन निजी आर्थिक सफलतामा कहिल्यै परिणत गर्न सकेनन्। आध्यात्मिक स्वभावका टेस्ला भने मनको प्रभुत्व, योग र प्रकृतिको शत्तिाको उपयोग गर्थे। यसरी उनी संसारलाई पूर्ण रूपले परिवर्तन गर्न सकिन्छ भन्ने मान्यतामा विश्वास गर्थे। निकोला टेस्लाको जीवन र विज्ञानको क्षेत्रमा उनले गरेको योगदानका बारेमा चर्चा गरिरहँदा अर्का प्रसिद्ध आविष्कारक थोमस अल्वा एडिसन र टेस्लाको सम्बन्धका बारेमा प्रकाश पार्नु आवश्यक छ। टेस्ला सन् १८८२ मा फ्रान्स पुगे। उनले पेरिसस्थित कन्टिनेन्टल एडिसन कम्पनीमा दुई वर्ष काम गरे। सन् १८८४ मा सोही कम्पनीमा काम गर्न आप्रवासीका रूपमा उनी अमेरिकाको न्युयोर्क पुगे। प्रसिद्ध अमेरिकी आविष्कारक र व्यापारी थोमस अल्भा एडिसनको न्युयोर्कस्थित मुख्यालयमा इन्जिनियरको रूपमा काम सगरेका टेस्लाको लगनशीलता र विलक्षण प्रतिभाले एडिसनलाई प्रभावित तत्कालै प्रभावित पायो। विज्ञानको क्षेत्रमा एडिसनलाई बिजुली उत्पादन, सामूहिक सञ्चार, ध्वनि रेकर्डिङ र चलचित्रजस्ता क्षेत्रमा धेरै उपकरण आविष्कारकका रूपमा चिनिन्छन्। विश्वप्रसिद्ध अमेरिकी आविष्कारकसँग उनको प्रयोगशालामा नजिकमा रहेर काम गर्ने अवसर प्राप्त गरेका टेस्लाले छोटो समयमै एडिसनका उपकरणहरूमा सुधार र नयाँ डिजाइनहरू गरे। तर उनले आफ्ना ठूला महत्त्वाकांक्षाहरू प्राप्त गर्न असमर्थ भएपछि बाहिरिए। एडिसनसँग छुट्टिएपछि टेस्लाले टेस्ला इलेक्ट्रिक लाइट कम्पनीका लागि स्रोत प्राप्त गर्न सफल भए। युरोपेली मूलका टेस्ला र अमेरिकी एडिसन दुवै भौतिक शास्त्र, विद्युतीय ऊर्जा, विद्युतीय प्रवाहजस्ता प्रविधिमा रुचि राख्ने र यी क्षेत्रहरूमा योगदान पुयाइसकेका समकालीन आविष्कारकहरू थिए। टेस्लाले सन् १८८२ मै वैकल्पिक विद्युतीय प्रवाह (अल्टरनेटिभ करेन्टएसी) को अवधारणा अघि सारिसकेका सकेका थिए। थोमस एडिसनले आविष्कार गरेको बिजुली बत्ती टेस्लाको एसी अर्थात् वैकल्पिक विद्युतीय प्रवाहबिना सम्भव हुँदैनथियो। एडिसनको मुख्यालयमा काम गर्दा टेस्लाले अघि सारेको वैकल्पिक विद्युत्को विचारलाई एडिसनले अस्वीकार गरे। तर पनि टेस्ला आफ्नो विद्युतीय अवधारणाको पछि एक्लै लागिरहे। प्रचार र ब्रान्डिङको अमेरिकी मनोविज्ञानलाई राम्ररी बुझेका थोमस अल्बा एडिसन र जिज्ञासु र अनौठो स्वभावका निकोला टेस्ला दुई विपरीत धु्रवका व्यक्तित्व थिए। त्यसै कारणले यी दुवै अत्यन्तै छोटो समयमै आआफ्नो बाटो लागे। टेस्लाको सबैभन्दा महत्त्वपूर्ण विद्युतीय योगदान, वैकल्पिक (एसी करेन्ट) र एडिसनको पावर प्लान्टहरूमा प्रयोग हुने प्रत्यक्ष विद्युतीय प्रवाह (डीसी करेन्ट) आफैंमा प्रतिस्पर्धी थिए। एडिसनले आविष्कार गरेको इलेक्ट्रिक लाइट बल्बको संसारलाई परिवर्तन गयो। आधुनिक संसार प्रकाशमय भएको कुरा पक्कै पनि हो। लाइट बल्बबाहेक एडिसनले आधुनिक समयको मानव अस्तित्वलाई रूपान्तरण गर्ने फोनोग्राफ, टेलिग्राफ, दूरसञ्चार र चलचित्रको सुधारमा योगदान पुयाए। सन् १८७२ मा एडिसनले प्रतिलिपि अधिकार (पेटेन्ट) प्राप्त गरेको विद्युतीय प्रिन्टिङ मेसिनले सहज रूपमा काम गर्न सकिने टाइपराइटरको निर्माणमा सहयोग पुयायो। सबैले प्रयोग गर्ने अहिलेको कम्प्युटर किबोर्डहरूको आधार बन्यो। जुन दिन विज्ञानले गैरभौतिक घटनाहरूको अध्ययन गर्न थाल्छ, विज्ञानले विगतका शताब्दीहरूको तुलनामा एक दशकमै बढी प्रगति गर्छ। टेस्ला र एडिसनबीच व्यक्तित्व टकरावको मुख्य उनीहरूबीचको फरक सैद्धान्तिक मान्यताहरू थिए। आफू र आफ्ना आविष्कारहरूको व्यापक प्रचार र ब्रान्डिङमा केन्द्रित एडिसन आर्थिक सफलता हासिल गर्न समर्थ भए। उता टेस्ला भने व्यावसायिकता र आर्थिक पाटोमा निकै कमजोर सावित भए। आत्मप्रचार र प्रायः अरूको कामको पनि आफैं श्रेय लिने प्रकृतिका एडिसन दृढ निश्चयी स्वभावका थिए। जसले उनलाई प्रख्यात आविष्कारक मात्र होइन, एक सफल व्यवसायीका रूपमा दुनियाँले चिन्यो। उता आध्यात्मिक स्वभावका टेस्ला भने मनको प्रभुत्व, योग र प्रकृतिको शक्तिको उपयोग गर्थे। यसरी उनी संसारलाई पूर्ण रूपले परिवर्तन गर्न सकिन्छ भन्ने मान्यतामा विश्वास गर्थे। टेस्ला आफ्नो समयका वैज्ञानिक र आविष्कारक मात्र थिएनन्। विज्ञान क्षेत्रको कतिपयले सम्मानका साथ २०औं शताब्दीको आविष्कारक भनेर उपमा पाएका थिए। उनी पृथ्वी र वायुबाट ऊर्जा कसरी प्रयोग गर्न सकिन्छ भनेर खोज र अनुसन्धानमा लागि परेका नवीकरणीय स्रोतहरूको महत्त्व बुझेका पर्यावरणविद् पनि थिए। एडिसनजस्तो आर्थिक लाभहरूभन्दा पनि उनी मानव जातिलाई गुणस्तरीय जीवन दिन के गर्न सकिन्छ भनेर अवसरको खोजी गरिरहन्थे। मानवतावादी वैज्ञानिक टेस्लाको कमजोर आर्थिक पक्षका कारणले नै उनले कल्पना गरेका कतिपय महत्त्वांकाक्षी योजना सफल हुन पाएनन्। टेस्लाको आध्यात्मिक झुकाव पाइन्छ। विज्ञान र आध्यात्मको क्षेत्रमा निकोला टेस्लाको यो भनाइ खुब प्रचलित छ, जुन दिन विज्ञानले गैरभौतिक घटनाहरूको अध्ययन गर्न थाल्छ, विज्ञानले विगतका शताब्दीहरूको तुलनामा एक दशकमै बढी प्रगति गर्छ। इजिएल बुद्धको जीवनमा आधारित फ्रान्सीकृत संस्करण हो, जहाँ सारा बर्नहार्टको मुख्य भूमिका रहेको छ। इजिएलमा बर्नहार्टले इजिएलको पात्रमा अभिनय गरेकी थिइन्। बोधी रूखमुनि ध्यानमग्न बुद्धलाई इजिएल प्रलोभनमा पार्न चाहन्छिन्। तर आफ्नो काखमा रहेकी इजिएललाई बुद्ध यो संसारिक कामुकताको व्यर्थ हो भन्दै उम्किन्छन् र इजिएल अन्ततः बुद्धसामु हार्छिन्। इजिएल नाटकपछि साँझको यो भेट्घाट आआफ्नो क्षेत्रका यी दुई दिग्गज टेस्ला र विवेकानन्दबीचको भेट बैठक दुवैका लागि चाखलाग्दो वार्तालाप मुख्य रूपमा ऊर्जाको विषयमा केन्द्रित रह्यो। विज्ञान र दर्शनका विभिन्न आयामबारे वैज्ञानिक र योगीले प्राण (महत्त्वपूर्ण ऊर्जा), ईथर वा पदार्थ र कल्प र वेदान्त सिद्धान्तको तीन प्राथमिक अवधारणाबारे छलफल गरे। १८९६ फेब्रुअरी १३ मा विवेकानन्दले टेस्लासित बैठकको बारेमा भएको कुरा पत्रमा लेखेका छन्। जुन यस्तो छ ः निकोला टेस्लाले वेदान्तिक प्राण, आकाश र कल्पका विषयमा गहिरो रुचिका साथ सुन्न मन पराउँथे। १८९३ मा संयुक्त राज्य अमेरिकाको शिकागोमा आयोजित वल्र्ड पार्लियामेन्ट अफ रिलिजन्स विश्व धर्म संसद्मा हिन्दू धर्मको प्रतिनिधित्व गर्नेको रूपमा पुगेका स्वामी विवेकानन्दले शिकागोको मर्मस्पर्शी प्रस्तुति गरेपछि धेरै पश्चिमाको मन जितिसकेका थिए। टेस्लाले पूर्वीय आध्यात्म र पूर्वीय दर्शनलाई आफ्नो मार्गदर्शन मानेका थिए। निकोला टेस्ला"
"व्यवस्था फेरियो, अवस्था कहिले ?","गाउँ शून्य हुँदै गर्दा संघीय राजधानीमा रहेको राहदानी विभागमा भीड बढिरहेको छ। कसैले उमेर बढाए र त कसैले घटाएर नागरिकता बनाएका छन्। स्वदेशमा रोजगारी पाइँदैन। जसरी भए पनि वैदेशिक रोजगारीमा जानुपर्छ। यो आम नेपाली युवाको अवस्था हो। राहदानीको लागि युवा दिनहुँ लाइनमा बसिरहेका छन्। युवालाई रोजगार दिन नसक्ने सरकारले तत्काल राहदानी पनि दिन नसक्ने सूचना प्रकाशन गरेको छ। राहदानी विभागको सिस्टम बिग्रिएको कारण राहदानी वितरण गर्न नसकिने राहदानी विभागले सूचना जारी गरेको छ। वैदेशिक रोजगारीमा जान आतुर युवा निराश छन्। यो विषयमा प्रधानमन्त्री र गृहमन्त्री खुबै चिन्तित देखिन्छन्। र, तत्काल सिस्टम सुधार गर्न लागिपरेका छन्। सरकार राहदानी विभागमा युवाहरू लाइन लाग्नुको अन्तर्निहित कारणहरू बुझ्ने पक्षमा अझै छैन। सिस्टम नै अवरुद्ध हुने गरी राहदानीको माग किन बढ्यो ? यस प्रश्नको जवाफ खोज्न अन्त जानै पर्दैन। दिनभरि लाइनमा बसेर पालो कुरेका युवाहरूलाई सोधे पुग्छ। उनीहरू पनि आफ्नो परिवारसँग बसेर नेपालमा रमाउन चाहन्छन्। परिवार सम्हाल्नुपर्ने जिम्मेवारीलाई राम्ररी बुझेका छन्। र त्यही जिम्मेवारीसहित राहदानी बोकेर वैदेशिक रोजगारीमा लाग्नुपर्ने बाध्यताले लाइनमा उभ्याएको छ। स्वदेशमै रहन पनि धेरै लाइनमा उभिए। खेती गर्न बालीको सिजन नै सकिएसम्म मलखादको लाइनमा उभिए। कसैले दुईचार केजी मल पाए, सबैले पाएनन्। खेतीपातीले परिवारको पेट धान्न गाह्रो भयो, अन्य खर्च त परै जाओस्। रोजगारीको लागि लाइनमा उभिए। पहँुच भएकाहरूले पाए, सबैले पाएनन्। रोजगारीबाट प्राप्त थोरै पारिश्रमिकले मुस्किलले भोक त टार्न सक्ने भयो। तर, छोराछोरी पढाउनलाई साहु, महाजनसँग चर्को ब्याजमा ऋण नै लिनुपर्छ। हो, त्यही ऋणले पिरोलिएर राहदानी विभागमा युवाहरूको लाइन बढेको हो। एकाथरी युवाहरूले स्वदेशमै बस्न व्यावसायिक योजना बनाए। योजना बोकेर बैंकको लाइनमा उभिए। सडक छेउको जग्गा धरौटी भएका र पहुँच भएकाहरूले पाए, सबैले पाएनन्। अहिले राहदानी विभागले राहदानी वितरण बन्द गरे झैं बैंकले ऋण बन्द गरेको छ। मुलुकमा देखा परेको आर्थिक संकटको कारण व्यवसाय ठप्प झै भएको छ। बैंकले ऋणको ब्याजदर बढाइरहेको छ। भाकाबमोजिम बैंकको किस्ता बुझाउन सकेको छैन। बैंक र साहु, महाजनको ताकेताले लज्जित बनेका इमान्दार नागरिकहरूले निराश छन्। हो, आफू बाँचेर परिवारलाई बचाउने आशामा वैदेशिक रोजगारीमा जान मरिहत्ते गर्नुपर्ने भएको छ। आयआर्जनको विकल्प बन्द भएका विपन्न युवाहरू कैयौं योजना र सपनाहरू कुल्चेर राहदानी विभागको लाइनमा भोकभोकै उभिइरहेका छन्। चर्को ब्याजसहितको ऋणले थिचिएकाहरू थोरै जग्गा बेचेर ऋण तिर्ने र थोरै भए पनि जोगाउने भन्दै मालपोत कार्यालयको लाइनमा उभिए। त्यहाँ पनि कित्ताकाट बन्द छ। पूरै कित्ता बेच्नेले कित्ताकाट गरेर बेच्न पाए। कित्ता काटेर बेच्न पाएनन्। अन्ततः बैंकले लिलामी प्रक्रिया सुरु नै गरेपछि सम्पत्ति रित्तिएकाहरू राहदानी विभागको लाइनमा उभिएका छन्। आफू बाँच्न र परिवार पाल्न भोकभोकै लाइनमा उभिएका छन्। राजनीतिक परिवर्तनको बहानामा राज्यले अनुत्पादक क्षेत्रमा खर्च गरिरहेकै छ। अब प्राथमिकताका क्षेत्र निर्धारण गरेर मात्र राज्य संरचना तथा योजना निर्माणको कार्य गर्नुपर्ने आवश्यक छ। हेरौं, काठमाडौं महानगरपालिकामा एकजना मेयर छन्। अनि संघीय संसद् र प्रदेश संसद् चाहिँ धेरै किन चाहिँदो रहेछ ? यो मैले नबुझेको विषय हो। तर नागरिकको प्रतिनिधिले नागरिकहरू हरेक ठाउँमा लाइनमै बस्नुपर्ने अन्तर्निहित कारणहरू बुझेका छन् कि छैनन् ? भन्ने प्रश्न मात्र हो। सरकारले लाइन घटाउने र हटाउने कार्यको लागि निर्देशन मात्र दिने होइन। समस्याको दिगो समाधान गर्न परिणाममा आधारित व्यवस्थापनको आवश्यक छ। सरकारको लक्ष्य र उद्देश्यलाई मापन गर्न सक्ने सूचकहरूसहितको योजना निर्माणको आवश्यकता छ। कुनै बेलाको महाराजाहरूको हुकुम चलेझै योबेला निर्देशनले मात्रै चल्नेवाला छैन। सामान्य बुझाइ भए मात्र पनि पुग्छ। कर्मचारी संयन्त्रले सामान्य अवस्था बाहेक, नियम कानुनलाई आधार बनाएर काम गर्ने हो। नीति नियमलाई व्यावहारिक बनाउनको लागि कार्यान्वयन अघि कम्तीमा परीक्षण गर्ने व्यवस्था मिलाउनुपर्छ। जसले गर्दा नागरिकले अनावश्यक झमेला व्यहोर्न नपरोस्। अनावश्यक झमेलामात्रै हटाउन सकियो भने पनि सेवाग्राहीको भीड घटाउन योगदान पुयाउँछ। समस्याको दिगो समाधानको लागि आर्थिक अवस्थामा सुधार गरेर स्वदेशमै रोजगारी सिर्जना गर्न आवश्यक छ। त्यसका लागि उत्पादन हुने क्षेत्र निर्धारण गरी लगानीको प्राथमिकता बढाउनुपर्ने आवश्यकता बढेको छ। सँगसँगै नेपाली पैसा बाहिरिने माध्यमहरूलाई न्यूनीकरण गर्नुपर्ने देखिन्छ। उच्च शिक्षा अध्ययन गर्नको लागि विद्यार्थीले हरेक वर्ष अर्बांै खर्च गरेर बिदेसिएका छन्। त्यसरी बिदेसिएका विद्यार्थीहरू अधिकांश विदेशतिरै पलायन हुने हुँदा लगानी फिर्ता हुने न्यून सम्भावना छ। त्यसकारण, अन्तर्राष्ट्रिय स्तरमा प्रतिस्पर्धा गर्न सक्ने गरी गुणस्तरीय शिक्षामात्रै प्रदान गर्ने व्यवस्था गरौं। उच्च शिक्षाको लागि देशबाहिर जाने पैसालाई स्वदेशमै रोकौं। सहज त नहोला र पनि तत्कालकै लागि होस् कमसेकम कानुन संशोधन गरेर नेपाली नागरिक बाहेककालाई बिक्री गर्न सक्ने प्रावधान बनाऔं र सकेसम्म बाहिर रहेको पैसालाई स्वदेशमा फिर्ता ल्याउने वातावरणको सिर्जना गरौं। थोरै भए पनि आर्थिक संकटलाई न्यूनीकरण गरौं। राज्यले विकासका योजना निर्माण र कार्यान्वयन गरिरहेकै छ। प्रदेश सरकार र स्थानीय सरकारले निर्माण गर्ने योजनाहरूमा अति आवश्यकभन्दा बाहेक अनावश्यक भौतिक पूर्वाधार निर्माणका कामहरूलाई न्यूनीकरण गरौं। राज्यले गरेको लगानीबाट के उत्पादन हुन्छ र त्यसको बिक्री वितरणबाट कतिजनाको रोजगारी सिर्जना गर्न सक्छ भन्ने विषयलाई ध्यानमा राखौं। नागरिकको सामान्य जीवनयापनका समस्याहरू समाधान गरेर मात्रै भौतिक पूर्वाधार निर्माणको कामको सुरुवात गरौं। हरेक लगानीबाट उत्पादन र उत्पादनबाट हरेका नागरिकलाई रोजगारी भन्ने अवधारणाको विकास गरौं। विकासका लागि नेपालमा हजारौं राष्ट्रिय, अन्तर्राष्ट्रिय गैरसरकारी संस्थाहरूले काम गरिरहेका छन्। संस्थाहरूसँग छलफल र समन्वय गरेर तत्कालकै लागि भए पनि उत्पादन र रोजगारीलाई प्राथमिकताको क्षेत्र निर्धारण गरौं। कम्तीमा उत्पादनको क्षेत्रमा परिचालन हुने मानव संसाधनलाई आवश्यक ज्ञान र सीप प्रदान गर्नमा संस्थाको योगदान खोजौं। गैरसरकारी संस्थाहरूले आवश्यक ज्ञान र सीप प्रदान गरेर दक्ष जनशक्तिको विकास गर्न सकियो भने मात्र दिगो विकासको परिकल्पना गर्न सकिन्छ। समृद्ध नेपाल, सुखी नेपालीको परिकल्पनालाई साकार गर्ने हो भने राज्यप्रणाली सञ्चालन गर्ने प्रणाली आवश्यक छ। पात्रभन्दा पनि प्रवृत्ति परिवर्तन हुन आवश्यक छ।"
कसरी हुन्छ कंकसन ?,"कंकसन खेलाडीहरूमा देखिने सबैभन्दा कमन रोग ट्रउमाटिक ब्रेन इन्जुरी हो। टाउको ठोक्किने सम्भावना भएका खेलहरूमा कंकसनको जोखिम बढी हुन्छ। फुटबलमा बल पास गर्न र गोल हान्न टाउको धेरै नै प्रयोग हुन्छ। टाउको पटकपटक हल्लिँदा वा एकापसमा ठोक्किरहँदा ब्रेनमा इन्जुरी हुने सम्भावना बढेर जान्छ। केही समय अगाडि मात्रै नेपालका राष्ट्रियस्तरका फुटबल खेलाडीलाई कंकसन भयो। केही समयको उपचारपछि डिस्चार्ज गरियो। कंकसन सानो स्केलको इन्जुरी भएकाले सुरुसुरुमा यसमा धेरैको ध्यान नजान सक्छ। तर पटकपटक कंकसन हुँदा खेलाडीको ब्रेनमा दीर्घकालीन क्षति हुनुका साथै कहिलेकाहीँ ब्रेन अचानक सुन्निएर ज्यानै जान सक्छ। यसलाई सेकेन्ड इम्प्याक्ट सिन्ड्रोम भनिन्छ। के हो कंकसन ? टाउको कुनै पनि चिजसँग ठोक्किँदा जेलीजस्तो नरम ब्रेन टाउकोको भित्री हड्डीहरूमा ठोक्किन्छ। त्यतिबेला नराम्रोसँग हल्लिएर छचल्किन्छ। यसले गर्दा ब्रेनका नसाहरूमा सूक्ष्म चोट लाग्नुका साथै नसाहरू सुनिन थाल्छन्। कंकसन हुन टाउको ठोक्किनै पर्छ भन्ने पनि छैन। टाउको अचानक र छिटोछिटो तलमाथि वा दायाँबायाँ घुमाउँदा पनि कंकसन हुन सक्छ। कंकसन कसरी हुन्छ भन्ने व्याख्या अझै राम्रोसँग हुन सकेको छैन। कंकसनमा दिमागको नसाहरू टुट्ने वा रगतको चोक्टाहरू जम्नेजस्ता स्ट्रक्चरल ड्यामेजभन्दा पनि नसाहरूले काम गर्ने क्षमता कम भएर जान्छ। नसाले आफूलाई स्वास्थ्य राख्न चलायमान हुन्छ। यसक्रममा बायोकेमिकल र मेटाबोलिक फङ्सनमा समस्या आउन सक्छ। यसो भयो भने मस्तिष्कले राम्रोसँग काम गर्न सक्दैन। सेकेन्ड इम्प्याक्ट हँुदा मस्तिष्कभित्र रहेका रगतका नसाहरूको अटो रेगुलेसनमा गडबडी हुन्छ। अनि मस्तिष्कमा रगतको प्रवाह बढी हुन जान्छ। जसले गर्दा दिमाग अचानक सुनिन्छ। अनि टाउकोको प्रेसर बढेर मस्तिष्कले कम गर्न सक्दैन। सेकेन्ड इम्प्याक्ट सिन्ड्रम कम उमेरका खेलाडीहरूमा बढी भएको पाइएको छ। कंकसनको निदान कसरी गर्ने ? कंकसनको निदान त्यति सजिलो छैन। यसका लक्षणहरू अति नै सूक्ष्म हुन्छन्। टाउको दुख्ने, रिंगटा लाग्ने, उल्टी होला जस्तो हुने, हिँडडुल गर्दा असन्तुलित हुने, आँखामा तारा लागेजस्तो देखिने भयो भने सम्झनोस् कंकसनका लक्षण देखिए। बेहोस हुने समस्या थोरैजनामा मात्रै देखिन्छ। पहिलो पटक कंकसन हुँदा यस्ता लक्षणहरू ७ देखि १४ दिनभित्र आफैं ठीक भएर जान्छन्। कंकसनमा एमआरआई र सिटीस्क्यान नर्मल हुन्छ। त्यसैले यो नितान्त क्लिनिकल डायोग्नोसिस हो। साथै खेलाडीले पनि टाउको ठोक्किएको याद नहुने वा बिर्सिसकेको हुन सक्ने पनि हुन्छ। धेरैजसो अवस्थामा कंकसनको निदान गर्न गाह्रो पर्छ। साथै, कतिपय अवस्थामा खेल खेल्ने मौका गुम्न सक्ने डर हुन्छ। यसले पनि खेलाडीले यो कुरा डाक्टरसँग लुकाउन सक्छन्। यद्यपि यो अति नै महत्त्वपूर्ण छ। किनकि खेलाडी पूर्णरूपमा निको नभई पुनः खेलमा फर्कंदा दोस्रो पटक कंकसन भयो भने दिमाग अचानक सुनिन थाल्छ। बिरामीको ज्यानसमेत जान सक्छ। सेकेन्ड इम्प्याक्ट सिन्ड्रोमबाट खेलाडीलाई बचाउन कंकसनको सही निदान र पूर्ण उपचार हुनु जरुरी छ। कंकसनको उपचार कसरी गरिन्छ ? कंकसनको निदानपछि बिरामीलाई पहिले स्टेजमा शारीरिक र मानसिक रूपमा आराम चाहिन्छ। कन्सेन्सस स्टेटमेन्ट अन कन्कसन इन स्पोर्टस्ले दिएको गाइडलाइन अनुसार सिक्स स्टेप रिटर्न टु प्ले प्रोटोकलअनुसार उपचार गर्नुपर्छ। सर्वप्रथम शारीरिक र मानसिक रूपले पूर्ण आराम गर्नुपर्छ भने दोस्रोमा लाइट अरोबिक अभ्यास गर्नुपर्छ। साथै हिँडडुल र स्विमिङ गर्ने साथै साइकल चलाउने गर्नुपर्छ। तेस्रो, टाउको नठोकिने खालका अभ्यासहरू गर्ने, चौथो, नन कन्ट्याक्ट ट्रेनिङ ड्रिल्स गराउने, पाँचौं, फुल कन्ट्याक्ट अभ्यास गराउने र छैटौं रिटर्न टु प्लेमा सबै यी काम सकेपछि मात्र खेल खेल्न फिर्ता पठाउने गर्नुपर्छ। कंकसनको असर अल्पकालीन र दीर्घकालीन दुवै रूपमा पर्न सक्छ। उक्त व्यक्तिमा चिन्ता, डिप्रेसन, व्यक्तित्वमा परिवर्तन, छारेरोगजस्ता असर देखा पर्न सक्छन्। पहिले चोटपछि पूर्णरूपमा निको नहँुदै टाउकोमा दोस्रो चोट लाग्दा ब्रेन अचानक सुनिन्छ। यो नै सबैभन्दा गम्भीर अल्पकालीन जोखिम हो। जसबाट बिरामीको ज्यान जान सक्छ। साथै बच्नेहरू पनि दीर्घकालीन रूपमा अपांगता हुन सक्छन्। तसर्थ, कंकसन भएका खेलाडीआई खेलबाट बाहिर निकाली माथिमा ६ अभ्यास क्रमशः गरेर मात्र पुनः खेलकुदमा सहभागी गराउनु पर्छ। कंकसनको असर अल्पकालीन र दीर्घकालीन दुवै रूपमा पर्न सक्छ। उत्ता व्यत्तिामा चिन्ता, डिप्रेसन, व्यत्तिात्वमा परिवर्तन, छारेरोगजस्ता असर देखा पर्न सक्छन्।"
कर्मवीरको पर्खाइमा देश,"देशले समृद्धि खोजिरहेको छ। जनतामा शीघ्र सेवा तीव्र विकासको उत्कट अभिलाषा छ। स्वदेशमै शिक्षा, दिक्षा र रोजगारी होस् भन्ने चाहना व्याप्त छ। तर कटुसत्य बोल्न पर्दा राज्यले प्रदान गर्ने सेवा प्राप्तिका लागि नागरिक भएर मात्र नपुग्ने अवस्था छ। अतिरिक्त माध्यमको सहारा लिनु पर्छ। उदाहरणका लागि नागरिकले राज्यको सेवा प्राप्त गर्न राजनीतिक शक्ति (पोलिटिकल पावर) मिसाउनु पर्छ। अथवा पदको प्रभाव (पोजिसनल इन्फ्लुयन्स) देखाउन सक्नु पर्छ। व्यक्तिगत नाता (पर्सनल रिलेसन) जोड्न सक्नु पर्छ। अथवा घुस (पेमेन्ट) दिएर काम गराउनु पर्छ। यसरी सार्वजनिक सेवा प्रवाहमा फोरपी को जबर्जस्त पकड विद्यमान छ। यसलाई नभत्काउँदासम्म जति आदर्श कुरा गरे पनि सिस्टम बस्न सक्दैन, सुशासन बहाल भएको मानिँदैन। संसारका विकसित वा तीव्र विकासशील देशहरूको सफललताको सूत्र केलाउँदा सुशासन बहाल नभइकन देश विकसित र समृद्ध बन्न सक्दैन भन्ने तथ्य फेला पर्छ। त्यसैले नेपालका लागि सुशासन पहिलो सर्त भएको छ। हाम्रो देशको संविधानले दिगो शान्ति, सुशासन, विकास र समृद्धिको वाचा गरेको छ। यस निमित्त संघीय लोकतान्त्रिक गणतन्त्रको स्वरूपमा राजनीति तथा शासन व्यवस्था अवलम्बन गरिएको छ। संघात्मक ढाँचामा एकभन्दा बढी सरकारको उपस्थिति रहन्छ। जनताले नजिकमा सरकार भेट्न पाउँछन्। यही अवधारणाअन्तर्गत मुलुकमा संघ, प्रदेश र स्थानीय गरी तीन तहका सरकार क्रियाशील छन्। लोकतान्त्रिक प्रणालीले आवधिक निर्वाचनमार्फत संसद् र सरकारमा राजनीतिक नेतृत्व स्थापित हुने व्यवस्था गरेको छ। पाँचपाँच वर्षमा बहुदलीय प्रतिस्पर्धाका आधारमा तीन तहमा निर्वाचन हुने गर्दछ। यो व्यवस्थाले नेतृत्वलाई निरंकुश बन्न दिँदैन। गणतन्त्रले नागरिक देशको सर्वोच्च पदमा पुग्ने मार्ग प्रशस्त गरेको छ। प्रत्येक दिन जन्मने बच्चा राष्ट्रको प्रमुख बन्ने सम्भावना बोकेर हुर्कने प्रत्याभूति गणतन्त्रले गरेको छ। यसरी संघीय लोकतान्त्रिक गणतन्त्रको स्वरूपमा राजनीति तथा शासन व्यवस्था अवलम्बन गरिनुमा सुशासनलाई प्रस्थान बिन्दु मानेर त्यसका माध्यबाट दिगो शान्ति, विकास र समृद्धि हासिल गर्ने संविधानको प्रमुख लक्ष्य रहेको अथ्र्याउन सकिन्छ। अव प्रश्न उठ्छ, सुशासनको प्रचलन र प्रवद्र्धनमा प्रमुख जिम्मेवारी र जवाफदेहिता कस्को रहन्छ ? जनस्तरले सुशासनको अनुभूति गर्न समयले कर्मवीर खोजिरहेको छ। संविधानतः सुशासनको जिम्मेवार र जवाफदेही प्रधानमन्त्री कर्मवीर हुनै पर्छ। प्रधानमन्त्री अकूट हुनै पर्छ। हाम्रो देशको संविधानअनुसार सिद्धान्त र व्यवहार दुवै तवरमा सुशासनको जिम्मेवारी र जवाफदेहिता सर्वोपरि रूपमा प्रधानमन्त्रीमा रहन्छ। किनकि प्रधानमन्त्रीलाई कार्यकारी बनाइएको छ। प्रधानमन्त्री पदलाई सरकार प्रमुख (हेड अफ द गभर्मेन्ट) को रूपमा परिभाषित गरिएको छ। त्यसैले प्रधानमन्त्री पद सुशासनका लागि जिम्मेवार र जवाफदेही पद हो। यो पदमा पुग्ने व्यक्तिले सुशासन बहाल गर्न मनसाकर्मणावाचा सदा दृढ हुनुपर्छ। जनस्तरले सुशासनको अनुभूति गर्न समयले कर्मवीर खोजिरहेको छ। यस सन्दर्भमा प्रधानमन्त्री कर्मवीर हुनै पर्छ। प्रधानमन्त्री अकूट हुनै पर्छ। हुनतः आधुनिक नेपालका प्रधानमन्त्रीको सूची लामो छ। तथापि संविधानसभाले संविधान बनाए यताको समयलाई विकास र समृद्धिको युगको रूपमा बुझ्ने बुझाउने काम भएकाले यो शृंखलामा २०७४ को निर्वाचनबाट सुरुमा केपी शर्मा ओली र पछि शेरबहादुर देउवा प्रधानमन्त्री हुनुभयो। उहाँहरूको कार्यकाल राजनीतिमै अल्मलिन पुग्यो। सुशासनले फड्को मार्न सकेन। यही बीचमा प्रतिनिधिसभाको पहिलो कार्यकाल सकिएका कारण २०७९ मंसिर ४ मा दोस्रो कार्यकालका लागि निर्वाचन सम्पन्न भयो। उक्त निर्वाचनको नतिजाका आधारमा प्रतिनिधिसभाको सदस्यमा विजय हासिल गरेका दलहरूको समर्थनमा नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल प्रचण्ड नेपालको ४४औं प्रधानमन्त्री बन्नु भएको छ। राष्ट्रपतिबाट उहाँ यही पुस १० गते नियुक्त हुनु भएको हो र पुस ११ मा पद तथा गोपनीयताको शपथ लिनु भएको छ। सोही दिन उहाँको नेतृत्वमा सानो आकारको मन्त्रिपरिषद् गठन भएको छ। सम्भवतः प्रधानमन्त्रीले संसद्मा विश्वासको मत प्राप्त गरेपछि सरकारले पूर्णआकार प्राप्त गर्नेछ। मौजुदा सरकारको गठन प्रकृति मिलिजुली छ। प्रतिनिधिसभामा कुनै पनि दलको एकल बहुमत नभएकाले मिलिजुली सरकार बनाउनु पर्ने संबैधानिक बाध्यताले गर्दा मिलिजुली सरकार बन्ने परिस्थिति बनेको हो। नयाँ प्रधानमन्त्रीको नियुक्तिको सेराफेरोमा विकसित घटनाक्रम पनि चमत्कारपूर्ण रह्यो। प्रतिनिधिसभाको निर्वाचनका समयमा नेपाली कांग्रेस, नेपाल कम्युनिस्ट पार्टी (माओवादी केन्द्र), नेपाल कम्युनिस्ट पार्टी (एकीकृत समाजवादी), संयुक्त जनमोर्चा र लोकतान्त्रिक समाजवादी पार्टीबीच गठबन्धन भएको थियो। दलहरूका बीचमा सिट बाँडफाँट भएर गठबन्धन आबद्ध दलहरू निर्वाचनमा होमिएका थिए। निर्वाचन क्षेत्रका दल आबद्ध मतदातालाई गठबन्धनका उम्मेदवारलाई विजय बनाउन अपिल पनि गरिएको थियो। यसरी भएको निर्वाचनबाट विजय भएर आएका सांसदहरू सरकार निर्माणमा पनि निर्वाचनका समयको सहमतिअनुसार नै अघि बढ्लान् भन्ने अनुमान गरिएको थियो। तर सो अनुमान किनारा लाग्यो। नयाँ घटनाक्रमको विकास भयो। नयाँ सरकार गठनका लागि नयाँ गठबन्धन बन्यो। फलस्वरूप नयाँ सरकारको नेतृत्व गर्ने अवसर माओवादी केन्द्रका अध्यक्ष प्रचण्डलाई प्राप्त भयो। त्यसो त यस पटकको प्रतिनिधिसभा सदस्यको निर्वाचनको नतिजा पनि परम्परागतभन्दा फरक रहन पुगेको छ। स्थापित पुराना राजनीतिक दलहरूलाई चकित पार्दै राष्ट्रिय स्वतन्त्र पार्टी, जनमत पार्टी र नागरिक उन्मुक्ति पार्टीको सानदार उदय भएको छ। राष्ट्रिय प्रजातन्त्र पार्टीको पनि लोकप्रियता बढेको छ। यसो हुनु पछाडिको कारण भनेको पटकपटक अवसर पाउँदा पनि स्थापित दलहरू विशेषतः नेपाली कांग्रेस, नेकपा (एमाले), नेकपा (माओवादी केन्द्र)ले नेपाली जनतालाई सुशासन, विकास र समृद्धिको नारामा मात्र अल्मल्याउनु र डेलिभरी दिन नसक्नु नै हो। मौजुदा परिस्थितिमा भविष्यतर्फ फर्केर भन्न पर्दा देश मिलेर नै बनाउने हो। जनताको आकांक्षा मिलेरै सम्बोधन गर्ने हो। यस निमित्त राजनीतिक नेतृत्व व्यक्तिगत तथा दलगत स्वार्थबाट तटस्थ रहने हो भने सबै सम्भव छ। विगतमा व्यक्तिगत र दलगत स्वार्थ हाबी भएकै कारण मुलुकमा सुशासन बहाल हुन नसकेको आम धारणा छ। यसै पृष्ठभूमिमा प्रतिनिधिसभा सदस्य निर्वाचन हुँदाका बखत दलहरूले प्रतिज्ञापत्र जारी गरे। निर्वाचनको प्रतिस्पर्धामा उत्रेका उम्मेदवारहरूले व्यक्तिगत र दलगत स्वार्थलाई पैतालामुनि राखे। देश र जनताको सेवालाई शिरमा राख्ने कसम खाएकै हो। नयाँ उदाएका दलहरूको नारा नै मिसन गभर्नेन्स थियो। त्यसैले सेवा गर्ने संकल्प गरेर संसद् हँुदै सरकारमा पुगेकाहरूमा उहाँहरूले गरेको वाचालाई अब कर्ममा कसी लगाउने समय आएको छ। संविधानतः राज्यका कार्यपालिका, व्यवस्थापिका र न्यायपालिकाको आआफ्नै कार्यक्षेत्र र कार्यसम्पादन विधि छ। शक्ति पृथकीकरणको सिद्धान्तबाट यी अंग अनुप्राणित छन्। नियन्त्रण र सन्तुलनको आदर्शबाट यी चलेका छन्। तर देशको प्रमुख कार्यकारीले स्वार्थलाई प्राथमिकतामा राख्ने हो भने त्यस्को असर राज्यका अंगहरूमा पर्दो रहेछ। विगतलाई सिंहावलोकन गर्ने हो भने सो तस्बिर छर्लंग देखिन्छ। त्यसैले यसपटक जनताले पार्टीको अन्धभक्त नभएर पात्रलाई समेत केलाएका छन्। फलस्वरूप नयाँ अनुहारको उदय भएको छ। देशमा सुशासन बहाल गर्न र समृद्धिको शिखरमा उकाल्न कर्मवीरको खाँचो छ। समयले कर्मवीर खोजिरहेको छ। यस परिस्थितिमा सकारात्मक भएर भन्न पर्दा वर्तमान प्रधानमन्त्री प्रचण्ड गतिशील, आँटिलो र साहसी नेता हो। उहाँले आफ्नो नेतृत्व जसरी देशको राजनीतिक व्यवस्था बदल्न प्रयोग गर्नुभयो त्यसरी नै देश र जनताको आर्थिक तथा सामाजिक अवस्था बदल्न प्रयोग नहुँदासम्म उहाँको नेतृत्वदायी जीवन सफल र सम्मानित भएको ठानिँदैन। उहाँ परिस्थितिलाई अनुकूल बनाउन हदैसम्म लचिलो वा कठोर बन्न सक्ने अद्भुत क्षमता राख्नु हुन्छ। प्रधानमन्त्री भएर जनताले पछिसम्म सम्झने काम गर्ने भनेर प्रचण्डले पटकपटक व्यक्त गर्नु भएको छ। परिस्थितिले उहालाई तेस्रो पटक प्रधानमन्त्री बन्ने अवसर जुराइदिएको छ। अब आफ्नो जीवनको सार्थकता सावित गर्दे सुशासनमार्फत यो मुलुकलाई माथि उठाउने गहन जिम्मेवारी पूरा गर्ने अवसर प्रचण्डका सामु उपस्थित भएको छ। अब कुनै बहानाबाजी देखाएर समय र स्रोत बर्बाद गर्ने छुट प्रधानमन्त्री प्रचण्डलाई छैन। विगतमा दलहरूबीचको दोषदर्शिता छरपष्टरूपमा प्रदर्शन भयो। पक्षधरताका आधारमा अभिमतहरू प्रकट भए। तर सर्वसाधारण जनता जसलाई आफ्नै घर परिवार र पेसा व्यवसायको चिन्ताले पिरोलेको छ ले मूकदर्शक भएर दृश्य हेरिरहे। जब निर्वाचनको समय आयो। आफ्ना शान्त स्वरूपमा गोप्य मतदानमार्फत गम्भीर प्रतिक्रिया जनाए। त्यसैले अब पनि दलहरूमा दूरदर्शिता नभएर दोषदर्शिता नै प्रदर्शन भइरहने हो भने त्यसले दुर्भाग्य मात्र निम्त्याउने छ। यस बारेमा नेताहरूमा चेत पसेकै हुनु पर्छ। कर्मवीरले नै हो देश बनाउने र जनताको जीवनमा आशातीत परिवर्तन ल्याउने हो। विश्व इतिहासले पनि यही भन्छ। ली क्वान यूले कर्मवीर भएरै सिंगापुर बनाएका हुन्। संसारमा यस्ता स्वनामधन्य राजनेता धेरै छन्। राष्ट्रिय स्वतन्त्र पार्टी, जनमत पार्टी र नागरिक उन्मुक्ति पार्टीको उदय, संसद्मा दरिलो उपस्थिति र सरकारमा सहभागितासमर्थनले नेपालको संघीय लोकतान्त्रिक गणतन्त्र संवद्र्धनका लागि शुभसूचक हुन सक्ने आशा गर्न सकिन्छ। प्रधानमन्त्री प्रचण्ड नेतृत्वको सरकार सामु अवसरको ओइरो छ। यस निमित्त देश र जनताको सेवालाई सर्वोपरि राखेर सुशासन दिन सक्ने हो भने समय, सत्ता र स्रोतको सदुपयोग भएको ठहर्नेछ। प्रधानमन्त्री र मन्त्रीहरू ठीक भए भने राज्यका अरू अंगहरू स्वतः ठीक हुन्छन्। जुन आमबुझाइ छ। अतः वर्तमान प्रधानमन्त्री र मन्त्रीहरू मिसन गुड गभर्नेन्स मा दृढ रहने शक्ति मिलोस्। इतिहासमा कर्मवीर भनेर दर्जिने सौभाग्य उहाँहरूलाई प्राप्त होस्। हार्दिक शुभकामना !"
"फार वेस्ट बाहिरियो, विराटनगर प्ले अफ नजिक","काठमाडौंः हस्मतुल्लाह शाहिदीको अर्धशतकका बाबजुद फार वेस्टर्न युनाइटेडले नेपाल टी २० लिगमा विराटनगर सुपर किङग्ससँग तीन रनले पराजित भएसँगै प्रतियोगिताबाट बाहिरिएको छ। त्रिवि क्रिकेट मैदानमा टस जितेर ब्याटिङ थालेको विराटनगरले ६ विकेटको क्षतिमा एक सय ४७ रनको योगफल तयार गरेका थियो। जवाफी ब्याटिङमा उत्रिएको फार वेस्टले सात गुमाएर एक सय ४४ रन मात्रै बनाउन सक्यो। फार वेस्टका लागि ४६ बलको सामना गरेका शाहिदीले आठ चौका र एक छक्कासहित ५८ रनको इनिङ खेले। उमार अली २३ रन बनाएर आउट हुँदा अन्य ब्याटरले उल्लेख्य प्रदर्शन गर्न सकेनन्। विराटनगरका लागि राज नननले चार ओभरमा सर्वाधिक तीन विकेट लिन ३२ रन खर्चिए। सूर्य तामाङले दुई तथा किओन जोसेफ र नन्दन यादवले एकएक विकेट लिए। पहिलो इनिङनमा हुसेन तलले विराटनगरका लागि उत्कृष्ट इनिङ खेलेका थिए। तलतले २९ बलमा पाँच चौका दुई छक्कासहित ५० रनको महत्त्वपूर्ण इनिङ खेले। छैटौं नम्बरमा क्रिजमा उत्रिएका विवेक यादवले २० बलमा अविजित ३५ रन बनाउँदा अर्जुन साउद २२ र कप्तान रोहित पौडेल २१ रन बनाएर पेभेलियन फर्केका थिए। फार वेस्टका लागि उमार अलीले दुई तथा करण केसी र दुर्गेश गुप्ताले एकएक विकेट लिए। लुम्बिनी अल स्टार्स र जनकपुर रोयल्सय यसअघि नै प्ले अफमा पुगिसकेका छन्। पराजयसँगै फार वेस्टको प्ले अफ सम्भावना समाप्त भएको छ। लुम्बिनी १६, जनकपुर १४ अंकसहित शीर्ष दुई स्थानमा छन्। तेस्रो स्थानको काठमाडौं नाइट्सको ९ खेलबाट आठ अंक छ। चौथो स्थानको विराटनगरको पनि समान आठ अंक छ। पोखरा एभेन्जर्स ९ खेलबाट ६ अंक जोडेर पाँचौं स्थानमा छ। प्ले अफमा काठमाडौं, पोखरा, विराटनगरमध्ये दुई टिम पुग्ने छन्।"
बजेट सकिएपछि खेलग्राम निर्माण रोकियो,जोमसोम : मुस्ताङको घरपझोङ गाउँपालिका४ जोमसोममा निर्माणाधीन खेलग्रामको काम रोकिएको छ। आर्थिक वर्ष २०७६७७ सालदेखि खेलग्रामको पूर्वाधार निर्माण सुरु गरिएको थियो। जोमसोमको जीर्ण कभर्डहल मासेर खेल पूर्वाधार निर्माण सुरु गरिए पनि बजेट अभावले काम अघि बढ्न सकेको छैन। बहुवर्षीय योजनाअन्तर्गत खेलग्राम निर्माण गर्न ६ करोड ५८ लाख ६३ हजार लागत स्टमेट गरिएको थियो। एकद्वार प्रणालीबाट बजेट उपलब्ध नहुँदा निर्माणमा समस्या भएको घरपझोङ गापाका इन्जिनियर सकलदेव शर्माले जानकारी दिए। गतवर्षसम्म स्थानीय उपभोक्ता समितिमार्फत काम भइरहेको थियो। संघीय सरकारले खेलग्रामका लागि ८ लाख निकासा गरेको त्यसमा स्थानीय तहले ८ लाख थपेर जम्मा १६ लाखको मात्र काम सम्पन्न भएको उनले बताए।
फुटबल खेलाडी प्रिती राईलाई उम्ब्रोको प्रायोजन,काठमाडौं : राष्ट्रिय महिला फुटबल खेलाडी प्रिती राईलाई उम्ब्रो नेपालले प्रायोजन गरेको छ। उम्ब्रोले प्रितीसँग वर्षिक ६ लाख रुपैयाँ बराबरको प्रायोजन गर्दै सम्झौता पत्रमा हस्ताक्षर गरेको छ। सम्झौता अनुसार प्रितीले नगद र खेलकुद सामग्री प्राप्त गर्नेछन्। यो सम्झौता आगामी सेप्टेम्बर २०२३ सम्म रहने उम्ब्रोले विज्ञप्तिमार्फत् जनाएको छ। राष्ट्रिय खेलाडी प्रितीको प्रदर्शनलाई प्रोत्साहन गर्दै प्रायोजन गरेको भाटभटेनी होल्डीङ्स कम्पनीका बिजनेस हेड आलोक जोशीले बताए। उनले महिलाहरूलाई खेलकुदमा प्रेरित गर्न र नेपालमा फुटबललाई प्रवर्द्धन गर्ने उद्देश्यले प्रायोजन गरेको बताए। छैटौं महिला साफ च्याम्पियनसिपमा उत्कृष्ट प्रदर्शन गरेपछि उम्ब्रोले प्रितीलाई प्रायोजन गर्ने घोषणा गरेको थियो। प्रितीले गत वर्षको भदौमा दशरथ रंगशालामा बंगलादेशविरुद्धको पहिलो मैत्रीपूर्ण खेलबाट राष्ट्रिय टिममा डेब्यु गरेकी थिइन्। प्रितीले नेपालको यु१५ र यु१८ टोलीको कप्तानी गरिसकेकी छन्। त्यस्तै उम्ब्रोले 'रोड टु वेस्ट ह्याम' अभियानको सुरुवातसमेत गरेको छ। यस अभियानअन्तर्गत दुई भाग्यशाली विजेताहरूले लन्डन ओलम्पिक स्टेडियममा वेस्टह्याम र म्यानचेस्टरबीचको प्रिमियर लिग खेल हेर्न पाउनेछन्। त्यसका लागि भाटभटेनी सुपरमार्केट र डिपार्टमेन्टल स्टोरहरूबाट ५ हजारभन्दा माथिका उम्ब्रो ब्रान्डका सामग्रीहरू खरिद गर्नुपर्नेछ। उम्ब्रोले विजेताहरूलाई हवाई भाडा र चार दिनको आवासको व्यवस्था गर्ने बताएको छ।
विराटनगरले फार वेस्टलाई दियो १४८ रनको लक्ष्य,काठमाडौंः हुसेन तलतको अर्धशतकप्रेरित विराटनगर सुपर किङ्ग्सले नेपाल टी २० लिगमा शुक्रबार फार वेस्टर्न युनाइटेडलाई १४८ रनको लक्ष्य दिएको छ। त्रिवि क्रिकेट मैदानमा टस जितेर ब्याटिङ थालेको विराटनगरले ६ विकेटको क्षतिमा १४७ रनको योगफल तयार गर्यो। विराटनगरका लागि २९ बलको सामना गरेका तलतले पाँच चौका दुई छक्कासहित ५० रनको महत्त्वपूर्ण इनिङ खेले। छैटौं नम्बरमा क्रिजमा उत्रिएका विवेक यादवले २० बलमा अविजित ३५ रन बनाउँदा अर्जुन साउद २२ र कप्तान रोहित पौडेल २१ रन बनाएर पेभेलियन फर्केका थिए। फार वेस्टका लागि उमार अलीले दुई तथा करण केसी र दुर्गेश गुप्ताले एकएक विकेट लिए। लुम्बिनी अल स्टार्स र जनकपुर रोयल्सय यसअघि नै प्ले अफमा पुगिसकेका छन्। आजको खेल जित्न सके विराटनगरको सम्भावना प्रवल बन्ने छ। तालिकाको पुछारमा रहेको फार वेस्ट पनि शीर्ष चारमा पर्ने आशा कायम राख्न आजको खेल जित्नुपर्ने दबाबमा छ।
खेलाडी उत्पादनमा अब्बल कञ्चनपुरको धर्मजनता मावि,"कञ्चनपुर : शुक्लाफाँटा नगरपालिका७ स्टेशनपुरकोल धर्म जनता माध्यमिक विद्यालयका विद्यार्थी खेलकुदका क्षेत्रमा जिल्लामै अब्बल देखिएका छन् । राष्ट्रिय खेलकुद प्रतियोगितामा विद्यालयका विद्यार्थीले सहभागिता जनाउँदै आएका छन् । सातौँदेखि नवौँ राष्ट्रिय खेलकुद प्रतियोगितामा गरी १९ विद्यार्थीले सहभागिता जनाइ पदक जितेका छन् । विद्यालयका खेल शिक्षक गणेशसिंह धामीका अनुसार सातौँ राष्ट्रिय खेलकुद प्रतियोगितामा दुई, आठौँमा सात र नवौँमा ११ जना विद्यार्थीले सहभागिता जनाएका थिए । 'सातौँ राष्ट्रिय खेलकुद प्रतियोगितामा सेपाक्ताक्रोमा विद्यालयकी छात्रा शर्मिला दमाइले गोल्डमेडल जित्न सफल हुनुभएको थियो', शिक्षक धामीले भने, 'गत असोजमा पोखरामा सम्पन्न नवौँ राष्ट्रिय खेलकुद प्रतियोगितामामा विद्यालयकी छात्रा लक्ष्मी साउदले एथलेटिक्सतर्फको दुई सय मिटर दौडमा कास्य पदक जित्नुभएको छ ।' कास्य पदक विजेता साउद अहिले नेपाल प्रहरीको क्लबमा आबद्ध भएका छन्। सातौँ राष्ट्रिय खेलकुद प्रतियोगितामा गोल्डमेडल विजेता शर्मिला दमाइ अहिले नेपाली सेनामा कार्यरत छन्। नवौँ राष्ट्रिय खेलकुद प्रतियोगितामा भलिबलमा चार, कबड्डीमा तीन र एथ्लेटिक्समा चार गरी ११ जना विद्यार्थीले सहभागिता जनाएका थिए । जसमध्ये १० जना छात्रा मात्रै छन् । एथ्लेटिक्समा एक जनामात्रै विद्यालयका छात्र जनक धामी ज्याब्लिङ थ्रोमा सहभागी थिए । कबड्डीमा सहभागी विद्यालयकी छात्रा कलावती पन्त एसियन गेममा सहभागी हुनका लागि बन्द प्रशिक्षणका लागि छनोट हुनुभएको छ । जिल्ला छनोट प्रतियोगितामा उत्कृष्ट प्रदर्शन गर्दै विद्यालयका १२ विद्यार्थीले कञ्चनपुरको टिमबाट प्रदेश छनोट प्रतियोगितामा भाग लिने अवसर प्राप्त गरेको विद्यालयका प्रद्यानाअध्यापक पीताम्बर जोशीले बताए। उनका अनुसार विद्यालयकी छात्रा लक्ष्मी साउदले सो प्रतियोगितमा दुई सय मिटर दौडमा कास्य, चार सय मिटर रिलेदौडमा रजत पदक दिलाउन सफल भए। गत असोजमा महेन्द्रनगरमा आयोजना भएको राष्ट्रपति रनिङ शिल्ड प्रतियोगितामा नगरपालिकाबाट १४ खेलमा ४० विद्यार्थी यस विद्यालयबाट सहभागी भएकामा ११ जनाले स्वर्ण, छ जनाले रजत र छ जनाले कास्य पदक जितेर जिल्लामा नगरपालिकालाई दोस्रो स्थान हासिल गराउन सकेको प्रद्यानाअध्यापक जोशीले बताए। विद्यालयले खेलकुद शिक्षक नियुक्त गरी विद्यार्थीलाई नियमितरूपमा प्रशिक्षणको कार्य गराउँदै आएको छ । यसकै परिणामस्वरुप विद्यार्थी पढाइसँगै खेलकुदका क्षेत्रमा अब्बल आउन थालेका हुन् । बाह्रै महिना खेलकुदमा रुचि भएका विद्यार्थीलाई सहभागी गराई प्रशिक्षण दिइने गरिएको छ । झण्डै एक दशकदेखि खेलकुदसम्बन्धी पढाइ गरेका शिक्षकले विद्यार्थीलाई खेलकुदसम्बन्धी शारीरिक प्रशिक्षणट्रेनिङदेखि खेलकुदसम्बन्धीका आवश्यक सीप सिकाउँदै आउनुभएको छ । कक्षा १० देखि १२ सम्मका विद्यार्थीलाई खेलकुद प्रतियोगितामा सहभागी गराउँदै आएको खेलकुद शिक्षक धामीले बताउनुभयो । प्रशिक्षणमा भने कक्षा ८, ९, १०, ११ र १२ का विद्यार्थीलाई सम्मिलित गराइँदै आएको छ । 'भलिबल, कबड्डी र क्रिकेट विधामा विद्यार्थीलाई प्रशिक्षण दिँदै आएका छौँ', उनले भने, 'खेलकुद सामग्री छन् तर पर्याप्त छैनन्, प्रशिक्षण विद्यालयको चौरमा खुला आकास मुनि दिने गरेका छौँ, खेलकुदसम्बन्धीका आवश्यक उपकरणको अभाव छ ।' 'खेलकुदका लागि प्रशिक्षण गराउन हल, खेलकुद सामग्री र आवश्यक उपकरण उपलब्ध गराउन सकिए अझै खेलकुदमा बढी पदक जित्न सकिन्छ', शिक्षक धामी अगाडि भन्छन्, 'यसका लागि विद्यालयसँग आर्थिक स्रोतको अभाव छ, नगरपालिका, प्रदेश र सङ्घीय सरकारको सहयोगको अपेक्षा गरेका छौँ ।' शैक्षिकसत्र सुरु भएपछि नियमित पठनपाठनको कार्यसँगै वार्षिक कार्यतालिकाअनुसार हरेक शुक्रबार र महिनाको अन्तिम दिन अतिरिक्त क्रियाकलाप, सहक्रियाकलाप र खेलकुदका कार्यक्रम विद्यालयले सञ्चालन गर्दै आएको छ । 'विद्यार्थीबीच प्रतिस्पर्धाको भावना जागृत गराउन चारवटा समूह बनाइ बौद्धिक र खेलकुद विधाका कार्यक्रम सञ्चालन गरिँदै आएको छ', विद्यालयका प्रद्यनाअध्यापक जोशीले भने, 'चालु शैक्षिकसत्रको हालसम्म तहगत, सदनात्मक र कक्षागत गरी बौद्धिक विधाका २० वटा कार्यक्रममा ७८ विद्यार्थीलाई पुरस्कृत गरेका छौँ, खेलकुदका १७ इभेन्टमा दुई सय १७ छात्रछात्रालाई पुरस्कृत गरिएको छ ।' विद्यालयका आन्तरिक प्रतिस्पर्धाका कार्यक्रमले जिल्लास्तरीय, प्रदेशस्तरीय र राष्ट्रियस्तरका प्रतियोगितमा विद्यार्थीलाई प्रतिस्पर्धा गरी पदक जित्न सघाउ पुग्दै आएको उनको भनाइ छ । नगरपालिकाका प्रमुख प्रशासकीय अधिकृत टिकेन्द्रराज भट्टले नगरपालिकामा रहेका ३२ वटा सामुदायिक विद्यालयमध्ये धर्म जनता खेलकुदमा उत्कृष्ट रहेको बताए। 'तीनवटा राष्ट्रिय खेलकुद प्रतियोगितमा विद्यालयका विद्यार्थीले सहभागिता जनाइ पदक जित्नु नगरकै गौरवको विषय हो', उनले भने, 'विद्यालयको भौतिक पूर्वाधार विकाससँगै नगरपालिकाले खेलकुदका पूर्वाधार निर्माणका लागि लगानी गर्ने भएको छ, नगर क्षेत्रमा कभर्डहल निर्माणका लागि चालु आवमा ५० लाख बजेट विनियोजन गरिएको छ, हल निर्माणका लागि जग्गा खोजीको कार्य भइरहेको छ ।' विद्यालयका विद्यार्थीको प्रशिक्षणका लागि भौतिक पूर्वाधार निर्माण गर्न र आवश्यक खेलकुद सामग्रीको अभाव पूर्ति गर्नका लागि आगामी नगरसभाबाट केही बजेट विनियोजन हुने र अपुग रकम प्रदेश र सङ्घीय सरकारबाट जुटाइने उनले बताए। विद्यालय विसं २०२६ मा स्थापना भएको हो । विद्यालयले हालसम्म कक्षा १० का २५ ब्याच र ११ ब्याचले १२ कक्षा पूरा गरेका छन् । विद्यालयको स्वामित्वमा २८ हजार आठ सय ४० वर्गमिटर जमिन रहेको छ जसमध्ये आठ हजार चार सय ६६ वर्गमिटर जग्गा खेती उद्देश्यका लागि प्रयोग भइरहेको छ भने बाँकी जग्गामा विद्यालयक भवन, खेलमैदान र चारैतिर विद्यालयको निजी वन छ । रासस"
कानुन व्यवसायीले रोके सन्दीपको सुनुवाइ,"काठमाडौं : पूर्वक्रिकेटर सन्दीप लामिछानेविरुद्धको मुद्दा बिहीबार पेसीमा चढे पनि फेरि सुनुवाइ हुन पाएन। उच्च अदालत पाटनका रजिस्ट्रार ठगिन्द्र कट्टेलले निवेदकका कानुन व्यवसायीले मुद्दा स्थगन गराएको जानकारी दिए। उच्चका न्यायाधीशद्वय राज्यलक्ष्मी बज्राचार्य र नरिश्वर भण्डारीको संयुक्त इजलासमा पेसीमा चढेको थियो। काठमाडौं जिल्ला अदालतका न्यायाधीश माधवप्रसाद घिमिरेको इजलासले जबरजस्ती करणी मुद्दामा लामिछानेलाई पुर्पक्षका लागि थुनामा राख्न आदेश दिएको थियो। केन्द्रीय कारागार जगन्नाथदेवलमा थुनामा रहेका उनले जिल्लाको आदेशविरुद्ध उच्चमा मंसिर २९ गते निवेदन दिएका थिए। त्यसको एक सातापछि पुस ७ गते न्यायाधीशद्वय महेन्द्रनाथ उपाध्याय र किरणकुमार पोखरेलको संयुक्त इजलासमा पेसी चढेको थियो। तर, लामिछानेकै कानुन व्यवसायीले स्थगन गराएका थिए। त्यसपछि पुस १४ गते अर्को पटक पेसी चढ्यो। तर, हेर्न नभ्याइनेमा परेपछि सुनुवाइ हुन पाएन। उक्त दिन न्यायाधीशद्वय सुभास पौडेल र किरणकुमार पोखरेलको इजलासमा परेको थियो। लामिछानेले गत भदौ ५ को एक होटलमा लगेर बलात्कार गरेको आरोप पीडितले लगाएकी छन्। उनले आफन्तको सहयोगमा भदौ २१ गते प्रहरी वृत्त गौशालामा जाहेरी दिएकी थिइन्। जाहेरी परेको एक महिनापछि असोज २० गते प्रहरीले लामिछानेलाई पक्राउ गरेको थियो।"
पहिलो क्वालिफायरमा लुम्बिनी र जनकपुरको भेट निश्चित,"काठमाडौं: नेपाल टी २० लिगमा जनकपुर रोयल्सले लुम्बिनी अल स्टार्सलाई २३ रनले पराजित गरेसँगै पहिलो क्वालिफायरमा यी नै दुई टिम नै आमनेसामने हुने निश्चित भएको छ। त्रिवि क्रिकेट मैदानमा जारी प्रतियोगितामा दुवै टिमले समूह चरणका १०१० खेल खेलेका छन्। कुल १० मध्ये आठ खेल जितेको लुम्बिनी १६६ अंकसहित शीर्ष स्थानमा छ। समान खेलबाट सात जितसँगै १४ अंक जोडेको जनकपुर दोस्रो स्थानमा छ। शुक्रबार त्रिवि क्रिकेट मैदानमा टस हारेर ब्याटिङ थालेको जनकपुरले १७ ओभरमा घटाइएको खेलमा ६ विकेट गुमाएर एक सय ५९ रनको योगफल तयार गरेको थियो। जवाफी ब्याटिङमा उत्रिएको लुम्बिनीले सात विकेट गुमाएर एक सय ३६ रन मात्रै बनाउन सक्यो। लुम्बिनीका लागि अनिल साहले २१ बलमा सर्वाधिक ३५ रन जोडे। त्यसअघि ओपनर लहिरु मिलान्था १८ बलमा ३२ रन जोडेर आउट भए। यस्तै, सुनिल धमलाले २७ तथा गुल्शन झाले १० बाहेक अन्य ब्याटरले दोहोरो अंकमा रनन बनाउन सकेनन्। जनकपुरका लागि कप्तान ट्रेभोन ग्रिफिथले सर्वाधिक तीन विकेट लिए। आफ्नो क्वोटाको पूरा चार ओभरमा बलिङ गरेका ग्रिफिथले ३० रन खर्चिएका थिए। समिउल्लाह शिनवारीले तीन ओभरमा एक विकेट लिन दुई रन खर्चिँदा अशान प्रियन्जनको नाममा एक विकेट रह्यो। पहिलो इनिङमा जनकपुरका लागि ओपनर शारफुद्दिन असरफले १८ बलमा ३४ रन जाडेका थिए। यस्तै, अर्का ओपनर खडक बोहरा २२ रन जोडेर पेभेलियन फर्के। जनकपुरका लागि फिस्फोटक ब्याटिङ गरेका कप्तान ग्रिफिथले ११ बलमा तीन चौका र पाँच छक्कासहित सर्वाधिक ४७ रनमा अविजित रहे। त्यसबोहक अन्य ब्याटरको प्रदर्शन उल्लेख्य रहेन। लुम्बिनीका लागि सागर ढकाल र कुशल भुर्तेलले दुईदुई विकेट लिए। यस्तै, प्याट ब्राउन र इशान पाण्डेको नाममा पनि एकएक विकेट रह्यो।"
बीवाईएससी फाइनलमा,"पोखरा : अमेरिकाको भुटनिज युथ सकर क्लबले २२औं संस्करणको आहारारा पोखरा गोल्डकप फुटबलको फाइनलमा स्थान बनाएको छ। पोखरा रंगशालामा बिहीबार भएको सेमिफाइनलमा चर्च ब्वाइज युनाइटेडलाई १० गोलले हराउँदै बीआईएसीले फाइनलमा स्थान बनाएको हो। बीआईएसीलाई जित दिलाउन रोजिन प्रजापतिले निर्णायक गोल गरेका थिए। प्रविण बस्नेतले उपलब्ध गराएको पासलाई सदुपयोग गर्दै रोजिनले पहिलो हाफको इन्जुरी समयमा गोल गरेका थिए। खेलको ८४औं मिनेटमा आशिष चौधरीले दोहोरो पहेंलो कार्डसहित रातो कार्ड पाउँदा चर्च ब्वाइज १० खेलाडीमा समेटिएको थियो। बीआईएसीले उपाधिका लागि संकटा क्लबको सामना गर्नेछ। संकटाले एपीएफलाई हराउँदै फाइनलमा स्थान पक्का गरिसकेको छ। प्रतियोगितामा १० टोलीले प्रतिस्पर्धा गरेका थिए। सहारा क्लबको आयोजनामा जारी प्रतियोगिताको विजेताले १२ लाख र उपविजेताले ६ लाख रुपैयाँ पुरस्कार पाउने छन्। यस्तै विधागततर्फ उत्कृष्ट पाँचले जनही २५ हजार, सर्वाधिक गोलकर्ताले २५ हजार र हरेक खेलका म्यान अफ दी म्याचले आठ हजार रुपैयाँ पाउने छन्। प्रतियोगिताबाट बचत भएको रकम सहारा क्लबबाट सञ्चालित सूर्यबहादुर केसी स्मृति फुटबल एकेडेमीमा खर्च गरिने जनाइएको छ। एकेडेमीमा १० जिल्लाका १३ खेलाडी छन्।"
यु२० महिला टिम ३० जनामा घटाइयो,"काठमाडौं : मुख्य प्रशिक्षक याम प्रसाद गुरुङले राष्ट्रिय महिला यु२० फुटबल टिम ३० जनामा घटाएका छन्। यसअघि बन्द प्रशिक्षणमा रहेका ४१ खेलाडीबाट ११ जनालाई बाहिर राख्दै प्रशिक्षक गुरुङले ३० सदस्यीय टिम शुक्रबार घोषणा गरेका हुन्। नेपाली टिम फेब्रुअरीमा बंगलादेशको ढाकामा हुने साफ यु२० महिला च्याम्पियनसिप खेल्ने तयारीमा छ। नेपाली टिम गोलकिपर : कविता विक, साबित्री किशन, लिला जोशी, पुजा थापा, सुजता तामाङ डिफेन्डर : सबिना चौधरी, सजनी थोकर, सरु हमाल, सुनिता भोलन, दिव्या यसमाली मगर, प्रतिक्षा चौधरी, गङ्गा रोकाय मिडफिल्डर : कुमारी तामाङ, तुलसा बोहरा, सुष्मा जिटी, कुशुम खतिवडा, जेनिफर राना, सारा बज्राचार्य, सुनकला राई, मनमाया दमाई, प्रिति राई, अञ्जली मचामसी, सरस्वति हमाल, हिमा रावत, दीपा शाही फरवार्ड : गरिमा राई, अमिसा कार्की, ममता पुन, अञ्जली चन्द, सदिपा भोलन"
मोबाइल छाड्ने कानुन छैन,"काठमाडौं : अवैध मोबाइल आयातलाई नियन्त्रण गर्न मोबाइल डिभाइस म्यानेजमेन्ट सिस्टम (एमडीएमएस) लागू गर्ने भनिए पनि ल्याएकै दिन (पुस १५ गते) तत्काललाई स्थगित गर्न प्रधानमन्त्री पुष्पकमल दाहाल प्रचण्डले निर्देशन दिए। सामाजिक सञ्जालमा नो रेमिट्यान्स अभियान चलेपछि सरकार यो प्रणाली सञ्चालन गर्नबाट पछि हट्यो। नेपाल दूरसञ्चचार प्राधिकरणले एमडीएमएस प्रणालीलाई स्थगित गर्यो। यससँगै प्रधानमन्त्री दाहालले विदेशबाट फर्किनेले साथमा दुइटासम्म मोबाइल ल्याउन पाउने भने। तर, भन्सार विभागले कानुन अभावमा त्यसो गर्न नसकिने बताउँदै आएको छ। कानुनले प्रतिव्यक्ति एउटा मोबाइल मात्रै ल्याउन छुट दिएको भन्दै राजपत्र अंकित व्यवस्था परिवर्तन भए मात्रै कार्यान्वयन गर्न सम्भव हुने भन्सारको अडान छ। मौजुदा कानुनअन्तर्गतको सरकारले भन्सार ऐन, २०६४ को दफा ९ उपदफा (३) ले दिएको अधिकार प्रयोग गरी २०७७ जेठ १५ देखि लागू हुने गरी यात्रुले आफ्नो साथमा ल्याउन र लैजान पाउने निजी प्रयोगका मालवस्तुका सम्बन्धमा नेपाल राजपत्रमा अंकित आदेश जारी गरेको छ। यसमा गरेको व्यवस्थाअनुसार अर्थ मन्त्रालयको मालवस्तु निकासी तथा पैठारीसम्बन्धी सूचना २०७७ जारी छ। जसमा भनिएको छ, विदेशमा गई नेपाल फर्कंदा व्यक्तिगत प्रयोगका लागि आफ्नो साथमा ल्याएको ट्याबलेट वा ल्यापटप वा डेस्कटप कम्प्युटर, घडी, क्यामरा, भिडियो क्यामरा, सेलुलर मोबाइल फोन र पेन ड्राइभजस्ता वस्तु एक थान मात्रै ल्याउन भन्सार महसुल पूर्णरूपमा छुट गरेको छ। तर यसबाहेक थप मोबाइल ल्याउनेलाई भने प्रतिथान १८ प्रतिशत भन्सार महसुल दर लाग्ने गरेको छ। यसमा १३ प्रतिशत भ्याट र ५ प्रतिशत अन्तःशुल्क तिर्नुपर्ने व्यवस्था महसुल दरबन्दी ऐनमा उल्लेख छ। यता भन्सार कार्यालयहरूले राजपत्रमै सो व्यवस्था लागू भएदेखि नै कार्यान्वयन गर्दै आएको छ। राजपत्र नै संशोधन गरेर प्रतिव्यक्ति दुइटा मोबाइल ल्याउने व्यवस्था गरे मात्रै कर्मचारीले पालना गर्न सम्भव हुने भन्सार विभागका सूचना अधिकारी पुण्यविक्रम खड्का बताउँछन्। एमडीएमएस प्रणाली हाललाई स्थगित भएपछि भन्सार कार्यालयले महसुल नलिइकन दिने कागज प्रज्ञापनपत्र दिएका छैनौं। अरू व्यवस्था यसअघिकै हो। एक व्यक्ति एक मोबाइल ल्याउन छुट दिने र यसबाहेक ल्याएकालाई भन्सार महसुल तिर्नुपर्ने कानुनी व्यवस्था छ। यसलाई कर्मचारीले पालना गरेका हुन्, उनले भने। राज्यलाई कर तिर्नुपर्ने विषय कानुनमा व्यवस्था भएपछि कर उठाउन बसेको कार्यालयले लिनुपर्ने उनको तर्क छ। यसलाई छोड भनेर मात्रै सुख पाउँदैनौं। एउटाभन्दा बढी मोबाइल ल्याउन पाउनुपर्छ भन्ने आम आवाज हो भने कानुन संशोधन गरे कार्यान्वयन गर्न सजिलो हुन्छ, गुनासो पनि आउँदैन, उनले भने, यदि राज्यले छुटमा एउटा छोड्न भनेको छ। प्रधानमन्त्रीज्यूले दुइटा छोड्न भनेको हो भने सोहीअनुसारले व्यवस्था भए हामी छोड्दिन्छौं भनेर भन्सार कार्यालयका कर्मचारीहरूले भनेका छन्। हामीले सम्बन्धित निकायमा नि यस्तै भनेका छौं।, यता अर्थ मन्त्रालयका प्रवक्ता आनन्द काफ्ले २०७७ मा कानुनी व्यवस्था भएदेखि नै एउटा मात्रै मोबाइल ल्याउन छुटको व्यवस्था गर्दै आए पनि कतिपयले आँखा छलेर ल्याएको हुनसक्ने बताउँछन्। छुट कहिल्यै दिइएको थिएन। कानुनले नै एउटा मोबाइल ल्याउन भनेकाले भन्सारले यसैलाई अपनाउनु स्वाभाविक हो, उनले भने। विदेशबाट ल्याएका मोबाइल चल्न बन्द नहुने, एमडिएमएस लागू नगर्न प्रधानमन्त्रीको निर्देशन प्रधानमन्त्रीको निर्देशन विदेशबाट आएका नेपालीले दुईवटा मोबाइल ल्याए छोडिदिनू प्रधानमन्त्री निर्देशन दिने, कर्मचारी नटेर्ने"
५३ खर्ब पुग्यो बैंक तथा वित्तीय संस्थाको निक्षेप,काठमाडौं : बैंक तथा वित्तीय संस्थामा ५३ खर्ब रुपैयाँभन्दा बढी निक्षेप सङ्कलन भएको छ। नेपाल राष्ट्र बैंकको पछिल्लो विवरणअनुसार पुस २० गतेसम्म बैंक तथा वित्तीय संस्थामा ५३ खर्ब दुई अर्ब निक्षेप संकलन भएको हो। पुस १९ सम्म वाणिज्य बैंक विकास बैंक र फाइनान्स कम्पनीसँग ५२ खर्ब ९५ अर्ब रुपैयाँ निक्षेप रहेकोमा पुस २० गते ५३ खर्ब २ अर्ब रुपैयाँ पुगेको हो। गत मङ्सिरको अन्तिमसम्ममा ५२ खर्ब हाराहारीमा रहेको निक्षेप संकलन पछिल्लो समय बढ्न थालेको हो। राष्ट्र बैंकको तथ्यांकअनुसार वाणिज्य बैंकमा मात्रै ४६ खर्ब ७५ अर्ब निक्षेप संकलन भएको छ। पुस २० गतेसम्म बैंक तथा वित्तीय संस्थाले ४७ खर्ब ६७ अर्ब रुपैयाँ बराबरको कर्जा लगानी गरेका छन्। यस अवधिमा बैंक तथा वित्तीय संस्थाको औसत सिडी रेसियो ८६ दशमलव ५६ प्रतिशत छ। बैंकमा लगानीयोग्य रकम बढेकै कारण अन्तर बैंक सापटीको ब्याजदर पनि घटेर ६ दशमलव ८३ प्रतिशत पुगेको छ। रासस
भुक्तानी सेवामा फड्को,"काठमाडौं : दुई वर्षदेखि रोकिएको भुक्तानी सेवा प्रदायक (पीएसए) संस्था दर्ता गर्न अब बाटो खुला भएको छ। नेपाल राष्ट्र बैंक भुक्तानी प्रणाली विभागले बिहीबार भुक्तानीसम्बन्धी कार्य गर्ने संस्थालाई प्रदान गरिने अनुमति नीति २०७९ जारी गर्दै नयाँ पीएसए कम्पनी दर्ता गर्न बाटो खुला गरेको हो। यससँगै सो नीतिले यस्ता कम्पनीको चुक्ता पुँजी बढाएको छ भने विदेशी लगानी भित्त्याउन पाउने व्यवस्था पनि गरेको छ। हाल सञ्चालनमा रहेका आईएमईए पे, ईसेवा, सेल पे, खल्ती, सीजी पेलगायतका २७ ओटा कम्पनी छन्। तर नेपाल राष्ट्र बैंकले यस्ता प्रकृतिको कम्पनी दर्ता गर्न रोक लगाएको थियो। सो व्यवस्थासँगै राष्ट्र बैंकले साबिकको अनुमतिपत्र २०७३ खारेज गरेर यो व्यवस्था ल्याएको भुक्तानी प्रणाली विभागका कार्यकारी निर्देशक गुरुप्रसाद पौडेलले बताए। दुई वर्षदेखि पीएसएको अनुमति बन्द थियो। यो व्यवस्था लागू भएसँगै अब नयाँ लाइसेन्सका लागि आवेदन खुलेको छ। इच्छुक पुराना कम्पनीलाई मर्जर र प्राप्तिमा जान खुला गरिएको छ, उनले भने। चालू आर्थिक वर्षको मौद्रिक नीतिले गरेको व्यवस्थालाई कार्यान्वयन गर्न सो सुविधा ल्याएको उनले बताए। मौद्रिक नीतिको १२६ बुँदामा भुक्तानीसम्बन्धी कार्य गर्ने अनुमति प्राप्त संस्थाहरू एक आपसमा गाभ्नेगाभिने तथा प्राप्ति गर्ने, यस्ता संस्थाहरूमा तोकिएको सीमासम्म वैदेशिक लगानी भित्त्याउनेलगायत अनुमतिसम्बन्धी विद्यमान नीतिगत व्यवस्था पुनरावलोकन गरिने व्यवस्था गरेको थियो। अनुमति नीति २०७९ ले १५ प्रतिशतसम्म विदेशी लगानी स्वीकार गर्न सक्नेगरी अनुमति दिने व्यवस्था गरेको छ। यो लगानी अहिले भएका पुराना र नयाँ कम्पनीले पनि विदेशी लगानी ल्याउन पाउँछन्। केन्द्रीय बैंकले यस्तो खालका कम्पनी बलियो बनाउने नीति अनुरूप चुक्ता पुँजी वृद्धि पनि गरिएको छ। पहिला एक करोडमा पीएसपी खोल्न सकिन्थ्यो। अब भुक्तानी कार्डबाहेक अन्य उपकरण सञ्चालन गर्ने संस्थालाई कम्तीमा पाँच करोड चुक्ता पुँजी तोकिएको छ। यस्तै, भुक्तानी कार्डसहित अन्य उपकरणसमेत सञ्चालन गर्ने संस्थाको चुक्ता पुँजी २५ करोड रुपैयाँ तोकिएको छ। यस्तै, पहिला १० करोडमा भुक्तानी प्रणाली सञ्चालक (पीएसओ) खोल्न पाइन्थो भने अहिले बढेर ४० करोड चुक्ता पुँजी तोकिएको छ। नेपालमा जारी भएको भुक्तानी उपकरणमार्फत नेपाल बाहिर भुक्तानी कारोबार हुने गरी सञ्चालन हुने संस्थाका लागि चुक्ता पुँजी ८० करोड रुपैयाँ तोकिएको छ। हाल नेपाल क्लियरिङ हाउसजस्ता १० ओटा पीएसओ संस्था सञ्चालनमा छन्। पहिला नै बैंकबाट अनुमतिपत्र लिएका संस्थाको हकमा तोकिएको न्यूनतम चुक्ता पुँजी २०८५ साल असार मसान्तसम्ममा कायम गरी सक्नु पर्नेछ। तर बैंक तथा वित्तीय संस्था र विदेशमा स्थापना भई नेपालमा भुक्तानीसम्बन्धी कार्य गर्ने संस्थालाई न्यूनतम चुक्ता पुँजीसम्बन्धी उपर्युक्त व्यवस्था लागू हुने छैन। दूरसञ्चार कम्पनीसम्बन्धी व्यवस्था सहायक कम्पनीमार्फत भुक्तानी सेवा प्रदायकको कार्य गर्न इच्छुक दूरसञ्चार सेवा प्रदायक कम्पनीले आशयपत्रअनुमतिका लागि निवेदन पेस गर्दा अन्य भुक्तानीसम्बन्धी कार्य गर्ने संस्थालाई प्रवाह गर्ने दूरसञ्चार सेवा तथा शुल्कमा विभेदरहित पहुँच प्रदान गर्ने प्रतिबद्धता पेस गर्नु पर्नेछ। विभेदरहित पहुँच प्रदान गरेको नपाइएमा दूरसञ्चार सेवा प्रदायक कम्पनीको सहायक कम्पनीलाई बैंकबाट प्रदान गरिएको अनुमतिपत्र रद्द गर्न सकिनेछ। बैंक तथा वित्तीय संस्थासम्बन्धी व्यवस्था बैंक तथा वित्तीय संस्थाले भुक्तानीसम्बन्धी कारोबार गर्ने अनुमतिपत्रका लागि निवेदन पेस गर्दा अनुसूची ७ बमोजिमको निवेदन, अनुसूची २ बमोजिमको विवरण र बैंकबाट माग भएका अन्य कागजात पेस गर्नुपर्छ। यस नीतिमा भुक्तानीसम्बन्धी कार्य गर्ने संस्थाका लागि उल्लेख गरिएको आवेदन दस्तुर, धरौटी, जनशक्ति, आशयपत्र लिनुपर्ने, अनुसूची ८ बमोजिमको कागजात, संस्थापक, सञ्चालकको व्यक्तिगत विवरण, स्वघोषणासम्बन्धी व्यवस्था बैंक तथा वित्तीय संस्थाको हकमा लागू हुने छैन।"
होमस्टे प्रयोगविहीन,"रामेछाप : रामेछापको खाँडादेवी गाउँपालिका वडा नं ३ डप्खामा करिब साँढे तीन वर्षअघि निर्माण गरिएको सामूहिक होमस्टे प्रयोगविहीन भएको छ। उपयोग कसरी गर्ने भन्नेमा स्थानीयहरू अन्योलमा पर्दा सामूहिक होमस्टे निर्माण गरिए पनि जग्गा प्लटिङ बिना घर निर्माण गरिएकाले कुन घर कस्तो हो भन्नेमा नै स्थानीय अन्योलमा छन्। डफ्खामा अति सीमान्तकृत माझी समुदायका लागि सामूहिक होमस्टे निर्माण गरिएको हो। बागमती प्रदेश सरकारले कृषि पर्यटन कार्यक्रमअन्तर्गत निर्माण गरेको सामूहिक होमस्टेले अहिलेसम्म पनि सञ्चालनमा आउन सकेको छैन। डफ्खामा रहेको ४२ घर माझी समुदायलाई लक्षित गरी ४२ वटा घर निर्माण गरिएको छ। होमस्टेको घर सीमित व्यक्तिको जग्गामा निर्माण भएकाले जग्गा नभएका व्यक्तिले घर उपयोग गर्न पाउने कि नपाउने भन्ने विषयमा शंका उत्पन्न भएको नरबहादुर माझी बताउँछन्। जग्गा नभएका व्यक्तिलाई होमस्टे सञ्चालनका लागि दिनुपर्ने भए जग्गाको मूल्य दिनुपर्ने स्थानीय जग्गावालाको माग छ। जग्गा नहुनेले घर किनेर बस्न नसक्ने स्थानीय बुद्धिमान माझी बताउँछन्। बुद्धिमान भन्छन्, घर बनेर मात्र के गर्ने हामीसँग किनेर बस्ने पैसा नि हुनु पयो नि। यस्तै समस्या रहेको छ मनमाया माझीको पनि। अरूको जग्गामा घर छ हामीले बस्न पाउने कि नपाउने हो थाहा छैन मनमाया बताउँछिन्। व्यक्तिको जग्गा यकिन नगरी संरचना निर्माण गरिँदा कतिपय एउटै घर दुई जना व्यक्तिको जग्गामा बनेको छ भने केही घरहरू एउटै व्यक्तिको जग्गामा तीन वटासम्म घर निर्माण भएको चन्द्र माझीले जानकारी दिए। निर्माण भएको घर स्थानीयलाई हस्तान्तरण गर्नका लागि जग्गाधनीहरूले कि मुआब्जा पाउनु कि घर निर्माण भएको आफ्नो जग्गाको मूल्यबराबरको जग्गा पास गरेर आपूहरूले पाउनुपर्ने माग रहेको छ। अन्यथा घर हस्तान्तरण गर्न नदिने स्थानीयको भनाइ छ। सामूहिक होमस्टे स्थानीयले मुआब्जाको माग गरेको र मागअनुसारको रकम तत्काल दिन नसकिने भएकाले अवस्था जटिल भएको खाँडादेवी गाउँपालिकाले जनाएको छ।"
"न्यूनतम साझा कार्यक्रमको मस्यौदा तयार, भोलि सार्वजनिक हुने","काठमाडौं : सत्ता साझेदार दलले ल्याउन लागेको न्यूनतम् साझा कार्यक्रमको मस्यौदा तयार भएको छ। अर्थ मन्त्रालयमा आज बसेको न्यूनतम् कार्यक्रम बनाउन गठित कार्यदलको बैठकले मस्यौदालाई अन्तिम रूप दिएको हो। कार्यक्रमको मस्यौदा शीर्ष नेतालाई बुझाउने कार्यदलका सदस्य एवं राष्ट्रिय स्वतन्त्र पार्टीका महामन्त्री मुकुल ढकालले जानकारी दिए। शनिबार बस्ने शीर्ष नेताको बैठकले टुङ्ग्याएपछि सार्वजनिक हुने उनको भनाइ छ। सबै क्षेत्रलाई समेटेर जनतालाई परिवर्ततको प्रत्यक्ष आभाष दिलाउने, विकासको अनुभूति दिने कार्यक्रम प्रस्ताव गरिएको उनले जानकारी दिए। 'जनतालाई खुसी बनाउने कार्यक्रम आउँछ', महामन्त्री ढकालले भने। सत्ता साझेदार दलले सरकारलाई प्रभावकारी बनाउन न्यूनतम् साझा कार्यक्रम बनाउन उपप्रधान तथा अर्थमन्त्री विष्णु पौडेलको संयोजकत्वमा कार्यदल बनाएको थियो। कार्यदलमा नेकपा (माओवादी केन्द्र)बाट वर्षमान पुन, राष्ट्रिय स्वतन्त्र पार्टीबाट महामन्त्री ढकाल, राष्ट्रिय प्रजातन्त्र पार्टीबाट धवलशम्शेर राणालगायत छन्।"
अर्थसचिव रायाले सम्हाले कार्यभार,काठमाडौं : नवनियुक्त अर्थसचिव तोयम रायाले कार्यभार सम्हालेका छन् । शुक्रबार दिउँसो मन्त्रालयमा पुगेर कार्यभार सम्हालेका हुन्। बिहीबार बसेको मन्त्रिपरिषद बैठकले अर्थसचिवमा रायालाई ल्याउने निर्णय गरेको थियो। अर्थमन्त्रालयका कर्मचारीहरुले रायलाई स्वागत गरेका थिए । यसअघि राय उद्योग वाणिज्य तथा आपूर्ति मन्त्रालयमा थिए ।
किन घट्दैन पेट्रोलको मूल्य ?,"काठमाडौं : नेपाल आयल निगमले पेट्रोलियम पदार्थमा अत्याधिक नाफा लिइरहेको छ। धेरै नाफा लिँदा पनि मूल्य भने घटाएको छैन। निगमले खरिदको तुलनामा पेट्रोलमा १४ रुपैयाँ ६६ पैसा, डिजेलमा ७ रुपैयाँ २ पैसा, मट्टीतेलमा प्रतिलिटर ४४ रुपैयाँ नाफा गर्छ। हवाइ इन्धन आन्तरिकमा ४९ रुपैयाँ, हवाइ इन्धन (अन्तराष्ट्रिय उडान) मा ९९ रुपैयाँ ५३ पैसा नाफा गरी बिक्री गर्छ। समग्रमा इन्धनमा निगमले ७४ रुपैयाँ १७ नाफा गर्छ। निगमले १ सय ६३ रुपैयाँ ३४ पैसामा खरिद गरी १ सय ७८ मा पेट्रोल बिक्री गर्छ। १ सय ६७ रुपैयाँ ८२ पैसामा खरिद गरी १ सय ७५ रुपैयाँमा डिजेल बिक्री गर्छ। १ सय ३१ रुपैयाँ २१ पैसामा खरिद गरी १ सय ७५ रुपैयाँमा मटितेल बिक्री गर्छ। हवाई इन्धन (आन्तरिक उडान) १ सय ४१ रुपैयाँमा खरिद गरी १ सय ९० मा बिक्री गर्छ। प्रधानमन्त्री पुष्पकमल दाहाल प्रचण्ड ले बिहीबार पेट्रोलियम पदार्थको मूल्य घटाउन निर्देशन दिए। अन्तर्राष्ट्रिय बजारमा पेट्रोलियम पदार्थको मूल्य घटेका कारण मूल्य समायोजन गर्न उनको निर्देशन हो। तर, कार्यान्वयन के हुन्छ ? नतिजा आएको छैन। उपभोक्ता हित संरक्षण मञ्चका अध्यक्ष ज्योति बानियाँ मूल्य घटाउन निर्देशन दिने तर आफैं सरुवा गरी सरकारले नाटक गरेको आरोप लगाउँछन्। निगमका नायव प्रबन्ध निर्देशक नगेन्द्र शाहले बोर्ड बैठक बसेर पेट्रोलियम पदार्थको मूल्य घटाउने बताएका छन्। सचिवको सरुवा भएकाले बिहीबार छलफल हुन सकेन, शाहले भने, शुक्रबार नै बोर्ड बैठक बसेर निणर्य हुनसक्छ। हाल निगम मासिक १ अर्ब ९८ करोड रुपैयाँका दरमा नाफामा छ। निगमले पेट्रोल, डिजेल, हवाई इन्धन र मट्टितेलमा नाफा गर्छ। केही नाफालाई गणना गर्दा समग्रमा आगामी १५ दिनमा करिब ९९ करोड नाफा हुने निगमले जनाएको छ। तर, निगमले इन्डियन आयल कर्पोरेसनलाई जनवरी ८ मा भुक्तानी गर्नुपर्ने रकम, पुरानो बक्यौता एवं नेपाल सरकारलाई तिर्नुपर्ने ऋणसमेत गरी १८ अर्ब तिर्न बाँकी रहेको जनाएको छ। एलपी ग्यासमा प्रतिसिलिन्डर ३५९५० रुपैयाँ घाटा खाएर बेचिरहेको निगमको दाबी छ।"
