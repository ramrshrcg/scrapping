शीर्षक,विवरण
हिंसामा बालबालिका,"क्षकको पिटाइबाट घाइते भएका बालबालिकाका समाचार आइरहेकै हुन्छन्। सामान्य पिटाइमात्र समाचार बन्दैन तर शिक्षकले सीमा नाघेपछि यो असामान्य बन्छ, अनि समाचार बन्छ। अझ शारीरिक खतराको अवस्थामा पुगेका विषय पनि आएकै हुन्छन्। गृहकार्य नगरेर होस् वा परीक्षामा प्रश्नको उत्तर गलत लेखेर, कहिले अपेक्षित उत्तर लेख्न नसकेर, कहिले अनुशासन कायम गर्ने बहानामा विद्यालयमा विद्यार्थीमाथि कुटपिटसँगै शारीरिक र मानसिक हिंसाहरू भइरहेका छन्। अर्कोतर्फ आमाबुवा तथा घरपरिवारमा अरूले गर्ने कुटपिट गर्ने विषयको सार्वजनिक त्यतिबेलासम्म हुँदैन, जतिबेलासम्म बालबालिकाको अंगभंग हँुदैन वा ज्यानै जाँदैन। धेरै विद्यालय र कलेजमा त अनुशासन इन्चार्ज (डीआई) भनेर पद नै राखिएको हुन्छ। जसको कार्य अनुशासन कायम गराउने नाममा कुटपिट गर्ने तथा शारीरिक सजाय दिने हो भन्ने कुरा घोषित भइसकेको छ। डर, त्रास र भयको वातावरणमा कसैले पनि सकारात्मक र सिर्जनात्मक कार्य गर्न सक्दैन। शारीरिक दण्ड सजाय र हिंसाले प्रश्नको उत्तर दिन सहयोग गर्दैन, बरु प्रश्नहरू दबाइदिन्छ, जिज्ञासा मारिदिन्छ। अझ प्रतिभाहरू निमोठिदिन्छ अनि मान्छेलाई विद्रोही बनाइदिन्छ। बालबालिकाको जीवन असल र सफल बनाउने होइन, यसले त जीवनभर रिसाहा, असन्तुलित र अनौठो व्यवहार गर्ने मानिस बनाइदिन्छ। स्वनियन्त्रण गुमाउने मात्र होइन, डिप्रेसनमा पार्ने र चुनौतीपूर्ण कार्यमा सधैं असफल बनाइदिन्छ। वयस्कलाई शारीरिक हिंसाले जस्तो प्रभाव पर्छ। त्यो भन्दा धेरै गुणा बढी प्रभाव बालबालिकालाई पर्छ। बालबालिकाको उमेर निकै संवेदनशील हुन्छ। बाल्यकालमा माया, ममता, सहयोग, सम्मान र प्रोत्साहनले असल कार्य गर्न उत्प्रेरित गर्छ। बालबालिकालाई घरपरिवार, समाज, विद्यालय र जुनसुकै स्थानमा हुने असमान व्यवहार, विभेद, घृणा, अपहेलना र हिंसाजस्ता कुराले नकारात्मक असर पार्छ। सिकाइमा अरूको प्रश्नको उत्तर दिने, अरूले देखाएको बाटो हिँड्नेभन्दा आफ्नो जिज्ञासाको उत्तर आफैं खोज्ने, सही बाटो पत्ता लगाउने कार्य महत्त्वपूर्ण हो। बालबालिकालाई सजायबाट भएको घाउ, चोट त उपचार गरे सञ्चो पार्न सकिएला तर मानसिक क्षति भने जीवनभर रहन्छ। हिंसाहरू भौतिक तथा शारीरिक एवं भावनात्मक हुन सक्छन्। धकेल्ने, पिट्ने, कुट्ने, घोच्ने, चिमोट्ने, लडाउने, कपाल तान्ने, कान तान्नेजस्ता कार्य शारीरिक हिंसा हुन्। शाब्दिक तथा विभिन्न संकेत हाउभाउबाट भावनामा चोट पुर्याउने कार्य भावनात्मक हिंसा हुन्। उपनाम राख्ने, गिज्याउने, धम्क्याउने, गालीगलौज गर्ने, परिवार तथा जातीय रूपमा अपमानित गर्ने शब्दहरूको प्रयोग गर्ने, बाबुआमा परिवारको गल्ती कमजोरीलाई सार्वजनिक गरिदिने कार्य पनि हिंसाअन्तर्गत पर्छन्। म्यासेज पठाउने, तस्बिरको गलत प्रयोग गर्ने, सोसल मिडियाको दुरुपयोग गर्ने काम भएका छन्। घरपरिवारले अपनाएको संस्कृति, मूल्यमान्यतालाई होच्याउने, गलत अर्थ लगाउने जस्ता कार्यलाई सांस्कृतिक हिंसाको रूपमा लिन सकिन्छ। बालबालिकाको जातिको विषयमा गलत अर्थ लगाउने, फलानो जातको हो, यो जात यस्तो कार्य गर्ने भनेर घृणा गर्ने कार्य गरियो भने त्यो जातीय किसिमको हिंसाको रूपमा लिन सकिन्छ। घरपरिवार, विद्यालय र हाम्रो समाजमा लैंगिक हिंसा धेरै हुने गर्छन्। घरपरिवारमा छोरीलाई छोराभन्दा कमजोर ठान्ने, छोरीलाई जटिल बौद्धिक र चुनौतीपूर्ण कार्य गर्न सक्दैनन् भन्ने सोच राखेर अपहेलित, अपमानित गर्ने, क्षमता नभएको रूपमा लिने र कमजोर देखाउने शब्दहरूको प्रयोग गर्ने लैंगिक हिंसा हुन्। बालबालिकासँग यौनको चाहनाले संवेदनशील अंगहरू छुने, चलाउने, देखाउन बाध्य पार्ने, ललाइफकाई यौनकर्ममा सरिक गराउने जस्ता लैंगिक हिंसा झनै घातक हुन्छन्। बालबालिकामा हुने अपमान र हिंसाले विद्यालय जान नचाहने, पढाइ तथा सिकाइमा चाख नराख्ने, विद्यालयका कार्यक्रममा चासो नराख्ने, घरमा बस्दा तथा बिदाको दिनमा रमाउने, विद्यालय जानुपर्दा दुःखी हुने, विद्यालय बसको प्रयोग गर्नुको सट्टा अभिभावकलाई पुर्याइदिन भन्ने असर पर्छ। यस्तै, पटकपटक टाउको दुख्ने, खान मन नगर्ने, शरीर दुखेको गुनासो गर्ने, ससाना कुरामा रिसाउने, झर्कोपन देखाउने, लहडी हुने, टोलाउने, निद्रामा झस्कने, बिरामी पर्ने, गलत साथीहरूको संगतमा लाग्ने, विद्यालय छाड्न मन गर्ने र अन्त्यमा आत्महत्याको समेत प्रयास गर्नेजस्ता असर देखिन सक्छ। हिंसाले विद्यालय र सिकाइप्रति वितृष्णा जगाइदिन्छ, उत्साहलाई मारिदिन्छ, सिकाइ उपलब्धि घटाइदिन्छ। खुसी र रमाइलो अन्त्य गरिदिन्छ, बोझ थपिदिन्छ, निरास बढाइदिन्छ र विस्तारै डिप्रेसनमा पुर्याउँछ। कतिपय हिंसाका घटना प्रत्यक्ष हुन्छन् भने कतिपय परोक्ष। आफ्ना बालबालिकालाई हिंसाबाट जोगिने, हिंसाको प्रभाव पर्न नदिन दरिलो बनाउने साथै सल्लाह सुझाव दिनुपर्छ। यस्तै बालबालिकालाई हिंसाबाट जोगिने उपायहरू सिकाउने, सहपाठी साथी वा शिक्षकबाट हिंसा भएको जानकारी पाए शिक्षक र प्रधानाध्याकसँग उजुरी गर्न सल्लाह दिने, अन्य बालबालिका पनि पीडित छन् भने मिलेर हिंसाविरुद्ध आवाज उठाउन सल्लाह दिनुपर्छ। विद्यालयमा हुने हिंसालाई रोक्न प्रधानाध्यापक तथा कक्षा शिक्षकले कुनै बालबालिका हिंसाको सिकार भएको छ कि सोधखोज गर्ने र वास्तविकता पत्ता लगाउनु पर्छ। उजुरी पेटिका राख्ने र परेका समस्या लेखेर गोप्य रूपमा उजुरीपेटिकामा राख्न सहज वातावरण निर्माण गर्ने, हिंसा हुन सक्ने सम्भावित स्थानहरूमा शिक्षकबाट अनुगमन तथा अवलोकन गर्ने पद्धति बसाल्न सकेमा हिंसा लुक्न सक्दैन। हिंसाबाट पीडित बालबालिकालाई परेका समस्या र भावना साटासाट गर्ने साथै सामूहिक प्रतिकार गर्ने वातावरण मिलाउनु पर्छ। विद्यालयले हिंसाविरुद्धका आचारसंहिता तथा नियम बनाउने, आचरसंहिता विपरीत कार्य गरेमा सजाय हुने कुरा उल्लेख गर्ने काम गर्नुपर्छ। आचारसंहिताको बारेमा सबैलाई जानकारी गराउने, आचारसंहिता सबैले देख्ने स्थानमा टाँस्ने गर्नुपर्छ। हिंसा रोक्न समस्या भएमा, हिंसा जटिल हँुदै गएमा विद्यालय व्यवस्थापन समितिमा छलफल चलाउनु पर्छ। शिक्षक विद्यार्थीबीच अन्तरक्रिया गर्ने, विद्यालयमा सबैले सबैलाई सम्मान गर्ने, हेरविचार गर्ने, अरूको समस्यामा सहानुभूति राख्नुपर्छ। समस्या समाधानमा सहकार्य हुने अवस्था सिर्जना गर्ने वातावरण निर्माण गर्ने, विज्ञको सल्लाह लिनेजस्ता कार्य गर्न सकिन्छ। हिंसाबाट पीडित बालबालिकालाई परेका समस्या र भावना साटासाट गर्ने साथै सामूहिक प्रतिकार गर्ने वातावरण मिलाउनु पर्छ।"
नेपाली मार्क्सवाद,"समृद्धिको स्वदेशी संकथनमा होइन, भड्किला बहसमा उत्रने चलन बढ्दैछ। कार्ल मार्क्सलाई वरिष्ठ अर्थशास्त्री, दार्शनिक वा राजनीतिज्ञ भन्दै एक वा बहुधारमा चिनाइन्छ। उनले सन् १८६७ देखि १८८३ बीच दास क्यापिटल नामक पुस्तकका तीन शृंखला लेखे। १८४८ मा लेखेको कम्युनिस्ट मेनिफेस्टो शीर्षकको राजनीतिक आवधारणापत्र विश्वभर चर्चित भयो। नेपालमा पनि प्रजातन्त्रको अभ्युदयको समय २००७ सालको आसपास पुष्पलालको अगुवाइमा पहिलो मार्क्सवादी कम्युनिस्ट पार्टीको निर्माण भयो। जुट र फुटका कारण आज चाहिँ मसाल, मार्सल, एकीकृत, विकेन्द्रित, क्यास, ड्यास, नेकपा, नेकाप डबलजस्ता नाममा लगभग दुई दर्जन मार्क्सवादी पार्टी छन्। मार्क्सले भौतिक सम्पत्तिलाई मानिसबीचको अन्याय, शोषण र दमनको कारण बताए। अडाम स्मिथले १७७६ मा वेल्थ अफ नेसन लेख्दै आर्थिकभौतिक सम्पन्नतालाई देशको सबलता सम्झन्थे। सम्पत्तिमाथि मार्क्सले विरोध र स्मिथले मोह देखाए। विपरीतार्थक यी दुवै अवधारणाले मानिसलाई भौतिक सम्पन्नता र धनको खास महत्त्व हुने आभास दियो। अद्भुत शान्ति, बन्धुत्व अनि भाइचारा बिर्संदै समाज पूर्णतया सम्पत्ति मोहमा फस्न थाल्यो। आदिम सभ्यता अथवा प्रिमिटिभ कम्युनिजममा सबैबीच सहकार्य थियो। नेपालको सन्दर्भमा मार्क्सवादी सान्दर्भिकताको व्यापक पुनव्र्याख्या र नितान्त फरक प्रयोगको अभ्यास दुवै आवश्यक छ। मार्क्सले सम्पूर्ण अन्याय अत्याचार तथा सामाजिक द्वन्द्वको आधार भौतिक सम्पत्ति रहेको भन्दै सम्पत्तिको क्षयीकरण गर्नुपर्ने भन्थे। निषेधित भनिएको कुरामा मानव चासो झन् सघन हुन्छ, मार्क्सवादको सान्दर्भिकता यहाँ नराम्ररी चुक्यो। सर्वहारा भन्ने नेताहरूमा सर्वभोगी बन्ने दौडाहा चल्यो। मार्क्सले धनको कारणले वर्गविभेद भएको बताउँदै बुर्जुवाहरूको धन खोस्नुपर्ने बताए। केही लेखकले त उनको सोचलाई युटोपिया अथवा काल्पनिक रामराज्यसमेत भने। १९७० को दशक संसारमा निकै लोकप्रिय कम्युनिज्म आज पाँच देशमा खुम्चँदैछ। साम्यवादी देशका प्रमुख नै संसारका धनाढ्यहरूको सूचीमा पर्छन्। साम्यवाद त साम्राज्यवाद उन्मुख चरित्रमाथिको नरम लेपन हँुदैछ। सन् २०२२ को ट्रान्सपरेन्सी इन्टरनेसनलको तथ्यांकअनुसार शून्य भ्रष्टाचार मूल्यांकनमा नेपाल ३४, रूस २८ र उत्तर कोरिया १७ मात्र अंक ल्याउँदै संसारमा उच्च आर्थिक भ्रष्टाचार हुने देशमा गनिन्छन्। हामीकहाँ पनि नाफा कमाउन मार्क्सवादी पार्टीहरू जन्मन्छन् र हराउँछन्। एउटै पार्टी भित्रसमेत फरकफरक गुट बन्छन्। गुटभित्र त विचार तथा सिद्घान्तको छलफल हुन्छ। अझ अर्को पक्ष केवल लेनदेन र नाफाघाटाको हिसाबकिताब गर्छ। जहाँ चरम अवसरवादको प्रतीक्षा हुन्छ। आजका कम्युनिस्ट नेताका जीवनशैली मार्क्सवादी सिद्घान्त तथा आचरण अनुरूप छैन। सादा जीवन भन्ने कुरा त दस्तावेजका पानामा सीमित छ। भड्किलो जीवनशैली तथा नियन्त्रणबिनाको अहंकारी उन्मादले हाम्रा अधिकांश मार्क्सवादी नेताहरूलाई घेरेको छ। मानव स्वभावैले अरूभन्दा विशिष्ट बन्न र फरक हुन चाहन्छ। भौतिक सम्पन्ता र व्यक्तिगत स्वतन्त्रता रोज्ने मानिसका स्वाभाविक प्राकृतिक अपरिवर्तनीय विशेषता हुन्। भलै नागरिकले संघर्षबाट अनि नेतृत्वले गैरन्यायिक तथा अनैतिक दोहनबाट गर्लान्। मार्क्सवादले धनप्रतिको मानिसको मोहलाई व्यवस्थित बनाउनेभन्दा तिरस्कार गर्न खोज्यो। तसर्थ, बाहिरबाहिर सिद्घान्तप्रति ताली पिट्नेहरूमा नै भित्रचाहिँ त्यसको अस्वीकार्यता बढ्दै गयो। अहिले पनि कम्युनिस्ट आन्दोलनहरूबाट नयाँ रूपमा जन्मिएका शासकहरूको जीवन र जगत् परिवर्तन भयो। तर दुनियाँ संलग्न शासित वर्ग तथा आम नागरिकमा मार्क्सवादी आन्दोलनको तर्फबाट गरिनुपर्ने अपेक्षित कार्य भने पूरा भएनन्। मार्क्सले औद्योगिक समाजको आधारमा बनाएको अवधारणा धेरै ठाउँ मेल खाँदैन। अहिले उद्योगभन्दा सेवा, प्रविधि र मनोरञ्जनको व्यापार बढ्दो छ। मार्क्सवादले सदाकाल पुँजी र प्रजातन्त्रको विरोध गरे पनि मार्क्स स्वयंले पँुजीवादी मित्र एंगल्सको सहयोगमा जीवन बिताए। मार्क्सका जीवन र सिद्घान्तमा दुवैमा स्थिरता र उपयोगिता देखिएन। मार्क्सले महत्त्व दिएको धनकै कारण मानिस भौतिक सम्पन्नताको तृष्णामा नैतिक र अनैतिक कामसमेत गर्न हिचकिचाउँदैनन्। हाम्रोमा पनि आर्थिक सम्पन्नताका लागि सामाजिक, सांस्कृतिक, मनोवैज्ञानिक रूपमा क्षयीकरण हँुदैछन्। सामाजिक सद्भाव, सदाचारिता, आपसी सहयोग, एकतामा खलल पुग्दैछ। सरकारका नायक र जनताका लागि काम गर्नुपर्ने मानिससमेत भौतिक सम्पन्नतालाई मुख्य लक्ष्यमा राख्छन्। नेता तथा मन्त्रीनै भ्रष्टाचारका अग्रपंक्तिमा भेटिन्छन्। सबैको ध्येय अवाञ्छित आर्थिक लाभ हो। व्यापारी व्यवसायी, पेसाकर्मीलगायत सबैको एउटै र अन्तिम ध्येय जुनकुनै तवरले धन आर्जन गर्र्नेे बन्दैछ। कन्ज्युमरिस्ट इकोनोमीको यो समयमा मानिसको परिचय उसको काम अनि कर्तव्यपरायणता नभै उसले उपभोग गर्ने बजारी सेवासुविधाको आयतनमा मापन गरिन्छ। हामीकहाँ त्यो अफवाहमा मार्क्सवादका वकालत गर्ने नेतृत्वको जोडबल सबैको भन्दा तेज गतिको बन्दैछ। सिद्घान्तका पुस्तक निलेर अनावश्यक तर्क, वितर्क ओकल्नमा मार्क्सका विचारहरू कैद हुँदैछन्। आफ्नो काम निपुणता र इमान्दारिता साथ समाजको भलाइको निमित्त सम्पादन गर्नेभन्दा अरूको विरोध गरेर आफूलाई राम्रो ठान्ने प्रवृत्तिमा रमाउँदैछन्। समृद्घिको स्वदेशी संकथनमा होइन, भड्किला बहसमा उत्रने चलन बढ्दैछ। संसारका मजदुर एक हौं भन्दै एउटै कार्यालयभित्र थुप्रै फरक संगठन खोलिन्छन्। मार्क्सवाद मिसन कम र फेसन बढी बन्दैछ। मजदुर र मालिकका अनेकन रूप देखिँदैछ, शोषण आर्थिकमात्र नभै मनोवैज्ञानिक समेत बन्दैछ, स्वार्थ चुलिँदैछ, शोषण गहिरिँदैछ। मालिकभन्दा ठूलो बाधक प्रविधि र त्यसको कृत्रिम बौद्घिकता बन्दैछ। सम्भ्रान्तबाट भएको शोषणबाट मुक्ति खोज्नेभन्दा आफू पनि सम्भ्रान्त भएर अरूलाई शोषण गरी रमाउनेमा हाम्रो समाज धकेलिँदैछ। गणतन्त्रले अधिक राजाहरू जन्माएको भनेर यदाकदा सघन असन्तुष्टिहरू छरपष्ट हुन्छन्। धनको विरोध गर्ने बहानामा अधिक धनको चाहना गर्ने मानव संस्कार हुर्कंदैछ। नेतृत्वले त्यसको नयाँ रेकर्ड राख्दैछ। मार्क्सका सिद्घान्तहरू असफलतातर्फ उन्मुख देखिए वा नेतृत्वको नैतिकता स्खलित भएको भन्ने प्रश्न पेचिलो बन्दैछ। त्यसैले अब हाम्रो देश र समाजको सन्दर्भमा पनि मार्क्सवादी सान्दर्भिकताको व्यापक पुनव्र्याख्या र नितान्त फरक प्रयोगको अभ्यास दुवै आवश्यक छन्।"
विलियमसनले विश्वकप गुमाउने सम्भावना,"गुजरात : आईपीएलको उद्घाटन खेलमा घाइते भएका न्युजिल्यान्डका कप्तान केन विलियमसनले विश्वकप पनि गुमाउने सम्भावना बढेको छ। चेन्नई सुपर किङ्ग्सविरुछ घुँडाको चोट लागेका गुजरात टाइटान्सका ब्याटर विलियमसनले आईपीएलको पूरा सिजन नै गुमाउने यसअघि नै निश्चित भइसकेको छ। विलियमसनको घुँडामा शल्यक्रिया गर्नुपर्ने भएकाले आगामी अक्टोबरनोभेम्बरमा भारतमा हुने विश्वकपमा उनको उपस्थितिमा शंका उब्जिएको छ। केन प्रतियोगिताको सुरुमै घाइते भएर पूरा सिजन उनलाई गुमाउनु पर्दा दुःख लागेको छ, हामी उनको सिघ्र स्वास्थलाभ कामना गर्छौं, गुजरात टाइटन्सका निर्देशक विक्रम सोलान्कीले भनेका थिए। मंगलबार न्युजिल्यान्ड फर्किएका विलियमसनको शल्यक्रिया दुईतीन साता भित्र हुने अन्तर्राष्ट्रिय सञ्चारमाध्यमले जनाएका छन्।"
सोनाम र भूपेन्द्र राष्ट्रिय बक्सिङ प्रतियोगिताको फाइनलमा,"काठमाडौं: एपीएफका सोनाम सार्की र नेपाल प्रहरीका भूपेन्द्र थापा वीर गणेशमान सिंह राष्ट्रिय बक्सिङ प्रतियोगिताको पुरुष ६३५ केजी तौलसमूहमा शुक्रबार फाइनलमा प्रवेश गरेका छन्। लैनचौरस्थित राष्ट्रिय टेबलटेनिस प्रशिक्षण केन्द्रको हलमा सोनामले बागमती प्रदेशका सागर दर्जी तथा भूपेन्द्रले सुदूरपश्चिम प्रदेशका महेन्द्र चन्दलाई पराजित गरे। पुरुष ५१ केजीमा बागमतीका रविन थापाले मधेश प्रदेशका लक्ष्मण राई तथा एपीएफका आश तामाङले कोशी प्रदेशका फुङलाङ काम्वाङलाई हराउदै फाइनलमा पुगे। पुरुष ५७ केजीमा बागमतीका शुलभ मालीले प्रहरीका शम्भु राजवंशी र कोशीका सुरेन्द्र राईले सुदूरपश्चिमका रामबहादुर थापालाई पन्छ्याउदै फाइनल भेट पक्का गरे। पुरुष ७१ केजीमा सुदूरपश्चिमका भरत चन्दले बागमतीका दावा छिरिङ लामा तथा कोशीका प्रशान्त दाहालले गण्डकी प्रदेशका निशान गुरुङलाई पाखा लगाउदै फाइनलमा स्थान बनाए। पुरुष ८० केजीमा लुम्बिनीका हेमराज रावल र बागमतीका मनोज तामाङ स्वर्णका लागि भिड्ने भएका छन्। हेमराजले एपीएफका प्रयत्न लामा तथा मनोजले कर्णालीका दर्शन घर्ती मगरलाई निराश पारे। पुरुष ९२ केजीमा एपीएफका रविन नेपालले गण्डकीका मुन्ना गुरुङ तथा बागमतीका उमङ महर्जनले सुदूरपश्चिमका ललित भट्टलाई पराजित गर्दै फाइनलमा स्थान सुरक्षित गरे। महिला ५० केजीमा बागमतीकी सुष्मा तामाङले कर्णालीकी तेजीमाया गुरुङ र मधेशकी अस्मिता दुवालले सुदूरपश्चिमकी सोनिया शेट्टी, ५४ केजीमा बागमतीकी अन्जनी तेलीले लुम्बिनीकी माया केसी र एपीएफकी सन्जुमाया थिङले कोशीकी सुस्मिता श्रेष्ठ तथा ५७ केजीमा प्रहरीकी निशा तामाङले एपीएफकी सर्मिला तामाङ र बागमतीकी पेमा शेर्पाले सुदूरपश्चिमकी कविता सिंहलाई पाखा लगाउदै फाइनल यात्रा तय गरे। महिला ६० केजीमा बागमतीकी हेमा राईले कर्णालीकी मनीषा खरु र एपीएफकी संगिता सुनुवारले लुम्बिनीकी सुजनकुमारी कुमाल, ६६ केजीमा एपीएफकी विनिता थापा मगरले गण्डकीकी जोशिका श्रेष्ठ र बागमतीकी निश्मा गुरुङले सुदूरपश्चिमकी सपना ऐडी तथा ७५ केजीमा कोशीकी त्रिशा जबेगुले गण्डकीकी अस्मिता बस्नेत र एपीएफकी सरस्वती राना मगरले कर्णालीकी राधा विकलाई पन्छ्याउदै फाइनलमा पुगे।"
मनाङसँग फ्रेन्ड्स २० गोलले पराजित,काठमाडौं : राजधानीमा जारी सहिद स्मारक ए डिभिजन लिग फुटबलमा मनाङ मर्स्याङ्दी क्लबले फ्रेन्ड्स क्लबलाई पराजित गरेको छ। शुक्रबार ललितपुरस्थित च्यासल मैदानमा भएको खेलमा मनाङले फ्रेन्ड्स क्लबलाई २० गोल अन्तरले हराएको हो। मनाङको जितमा कोफी टिमोथी कुदोले दुई गोल गरे। खेलको ३४औं मिनेटमा कोफीले गोल गर्दै मनाङलाई सुरुआती अग्रता दिलाएका थिए। त्यसपछि खेलको ५२औं मिनेटमा कोफीले व्यक्तिगत दोस्रो गोल गर्दै मनाङलाई २० को जित दिलाए। जितसँगै मनाङ अंक तालिकाको शीर्ष स्थानमा उक्लिएको छ। मनाङले ६ खेलमा १४ अंक जोडेको छ। फ्रेन्ड्स ४ अंक जोडेर १२ औं स्थानमा रहेको छ। त्यस्तै शुक्रबार नै एन्फा कम्प्लेक्स सातदोवाटोमा भएको खेलमा जवालाखेल युथ क्लब र एफसी खुमलटारले बराबरी खेल्दै अंक बाडेका छन्। जावलाखेल र खुमलटारले २२ गोलको रोमाञ्चक बराबरी खेलेका हुन्। खेलको ३२औं मिनेटमा एनकोटो मोसाबीले गोल गर्दै जावलाखेललाई सुरुआती अग्रता दिलाएका थिए। तर ३५औं मिनेटमा अविशेक लिम्बुले गोल गर्दै खुमलटारलाई ११ गोलको बराबरीमा ल्याए। खेलको ६३औं मिनेटमा मेसुके ओलुमोउले गोल गर्दा खुमलटार २१ ले अघि रह्यो। तर खेलको ८६औं मिनेटमा फोडे फोफानाले गोल गर्दै जावलाखेललाई २२ गोलको बराबरीमा ल्याए। यस बराबरीसँगै जावलाखेलले ७ खेलमा १४ अंक जोडेको छ। खुमलटारले ७ खेलमा ७ अंक जोडेको छ।
हक्की प्रतियोगितामा सुदूरपश्चिम र पुलिस विजयी,"विराटनगर : गिरिजाप्रसाद कोइराला स्मृति चौथो राष्ट्रिय पुरुष हक्की प्रतियोगितामा सुदूरपश्चिम प्रदेश र नेपाल प्रहरी विजयी भएका छन्। विराटनगरको सहिद रंगशालामा जारी प्रतियोगिताअन्तर्गत शुक्रबार भएको पहिलो खेलमा सुदूरपश्चिम प्रदेशले घरेलु टोली कोसी प्रदेशलाई ३१ गोलमा पराजित गरेको हो। सुदूरपश्चिमका महेश नेपाली, सागर बोहरा र अमित ओझाले समान ११ गोल गरेका थिए। एक मात्र सान्तवना गोल कोसीका लागि बिसु घिमिरेले गरे। खेलको म्यान अफ द म्याच सुदूरपश्चिमका महेश नेपाली भए। त्यस्तै अर्को खेलमा विभागीय टोली नेपाल पुलिसले कर्णाली प्रदेशलाई ७० को फराकिलो गोलअन्तरमा पराजित गरेको छ। पुलिसका रोहित लामाले २, सागर आचार्य, श्रवण कुमार, महेश धामी, भरत खत्री र सुनिल रानाले समान ११ गोल गरे। खेलको म्यान अफ द म्याच पुलिसका भरत खत्री भए। पहिलो पटक हक्कीको खेल रात्रिकालीन हँदैछ। प्रतियोगिता संयोजक रञ्जन थापाका अनुसार नेपालमा पहिलो पटक शुक्रबार बेलुका रात्रिकालीन रुपमा हक्कीको खेल हुनेछ। लिग चरणको खेलअन्तर्गत समूह ए तर्फ साबिक विजेता त्रिभुवन आर्मी र पूर्व विजेता गण्डकी प्रदेशबीच रात्रिकालीन खेल हुने उनले बताए। संयोजक थापाले नेपालमा पहिलो पटक हक्कीलाई पनि फ्लडलाइट्समूनि गराउन सकिने गरी तयारी गरिएको जानकारी दिए। पहिलो खेल सहज रुपमा हुने अपेक्षा गरेका संयोजक थापाले सोही खेलका आधारमा आगामी खेल पनि रात्रिकालीन गर्न सकिने छ। समूह ए तर्फ आर्मी र पुलिसको समान ६ अंक, समूह बि तर्फ सुदूरपश्चिमको ३ अंक तथा मधेस र कोसीको ११ अंक रहेको छ। शनिबार लिग चरणको समिकरण पूरा हुनेछ। पहिलो खेल सुदूरपश्चिम प्रदेश र मधेस प्रदेश, दोस्रो खेल कर्णाली प्रदेश र गण्डकी प्रदेशबीच हुनेछ।"
पोष्टबहादुर बोगटी स्मृति राष्ट्रिय भलिबल मंगलबारदेखि,"काठमाडौं: पोष्टबहादुर बोगटी स्मृति प्रतिष्ठानको आयोजनामा प्रथम पोष्टबहादुर बोगटी स्मृति कप राष्ट्रिय पुरुष भलिबल प्रतियोगिता हुने भएको छ। स्वर्गीय नेता बोगटीको सम्झनामा चैत २८ देखि बैशाख २ गतेसम्म प्रतियोगिता हुन लागेको हो। नेपाल भलिबल संघको प्राविधिक सहयोगमा त्रिपुरेश्वरस्थित राष्ट्रिय खेलकुद परिषद्को कभर्डहलमा हुने प्रतियोगितामा एपीएफ, त्रिभुवन आर्मी क्लब, नेपाल पुलिस, गण्डकी, लुम्बिनी र सुदूरपश्चिमले भाग लिने आयोजकले जानकारी दियो। ६ टिमलाई दुई समूहमा विभाजन गरी लिग कम नकआउट आधारमा खेल खेलाउने आयोजकको तयारी छ। प्रतिष्ठानका महासचिव निर्मल आचार्यले आठ वर्षअघि दिवंगत भएका नेता बोगटीको योगदानलाई संस्थागत गर्दै त्यस अनुसार सामाजिक कार्यहरु गर्न २०७२ सालमा कृष्णबहादुर महराको अध्यक्षतामा प्रतिष्ठान गठन भएको जानकारी दिए। उनले यसै उद्देश्यअनुरुप भलिबल प्रतियोगताको आयोजना गर्न लागेको बताए। आचार्यका अनुसार यस प्रतियोगिताका लागि राष्ट्रिय खेलकुद परिषद्ले २० लाख रुपियाँ प्रदान गर्ने र अपुग रकम अन्य स्रोतबाट संकलन गरिनेछ। प्रतियोगिताको विजेताले ट्रफीसहित चार लाख, उपविजेताले दुई लाख, तेस्रो हुने टिमले एक लाख तथा सान्त्वना पुरस्कार प्राप्त गर्ने टिमले ५० हजार रुपियाँ प्राप्त गर्ने छन्। यसैगरी, विभिन्न ६ विधाका उत्कृष्ट खेलाडीलाई जनही दस हजार र प्रतियोगिताकै सर्वोत्कृष्ट खेलाडीलाई १५ हजार रुपियाँ प्रदान गरिनेछ। नेपाल भलिबल संघका अध्यक्ष जितेन्द्रबहादुर चन्दले भलिबलतर्फ पहिलो श्रृंखलामै उल्लेख्य राशीको पुरस्कार राखेकोमा आयोजकलाई धन्यवाद दिंदै प्रतियोगिताले निरन्तरता पाउनु पर्नेमा जोड दिए। पोष्टबहादुर बोगटी स्मृति प्रतिष्ठानका कार्यवाहक अध्यक्ष श्रीकृष्ण अधिकारीले सादगी नेता बोगटीलाई नयाँ पुस्तामाझ चिनाउन खेल आयोजना गरिएको बताए।"
अर्थमन्त्री महतले भने मितव्ययिता अपनाउँदै पुँजीगत खर्च बढाउने बजेट ल्याउँछौं,"काठमाडौं : सरकारले साधारण खर्चमा मितव्ययिता अपनाउँदै पुँजीगत खर्च बढाउने गरी आगामी वर्षको बजेट निर्माण गर्ने भएको छ। अर्थमन्त्री डा प्रकाशशरण महतले आगामी बजेट बनाउँदा साधारण खर्चमा मितव्ययिता अपनाउँदै पुँजीगत खर्च बढाउने विषयमा प्राथमिकता दिने बताए। नेपाल आर्थिक पत्रकार संघ (नाफिज)सँगको भेटमा उनले सरकारले साधारण खर्च घटाउने स्पेस कम भएपनि खर्च नगरे पनि हुने खालका कार्यक्रमको खर्चलाई कटौती गर्ने उल्लेख गरे। अर्थमन्त्री डा महतले आगामी बजेट निर्माण गर्दा मन्त्रालयगत धेरै आयोजनाहरुको माग आए पनि प्राथमिकताको आधारमा बजेटमा समेट्ने बताए। उनले सरकारको पुँजीगत खर्चमा समस्या देखिएको भन्दै पुँजीगत खर्च समयमा खर्च गर्ने प्रणालीको विकास गर्नु आवश्यक रहेको जिकिर गरे। सरकारले साधारण खर्चमा अत्यधिक मितव्ययिता अपनाउनुपर्छ भन्ने पक्षमा छौं। धेरै मागहरू आए पनि धेरै कम गर्न कोसिस गर्छौँ। साधारण खर्च कम गर्ने स्कोप अत्यन्त कम छ, उनले भने, सामाजिक सुरक्षा भत्ता लगायतको खर्च कम गर्न सम्भावना कम छ। सरकारले खर्च नगरे पनि फरक नपर्ने क्षेत्रहरूमा मन्त्रालयले प्राथमिकताका साथ हेर्छौँ। अर्थमन्त्री डा महतले सरकारको राजस्व संकलनको अवस्था राम्रो नभएको बताए। उनले आयात प्रतिबन्ध, कोरोना महामारी, भूकम्प र अन्तर्राष्ट्रिय परिवेशको असरले मुलुकको राजस्व संकलन लक्ष्यअनुसार संकलन राम्रो नभएको दाबी गरे। अहिले सरकारको राजस्वको अवस्था राम्रो छैन। प्रत्येक वर्ष सरकारले जीडीपी तथा अर्थतन्त्रका अन्य सूचकभन्दा राजस्वको लक्ष्य बढी राख्दै आएका छौं। नजिक नजिकको लक्ष्य प्राप्त पनि गर्दै आएका छौं, उनले भने, 'चालु आर्थिक वर्षमा त्यो लक्ष्य प्राप्त नहुँदा के भयो भन्ने भएको छ। अर्थमन्त्री डा महतले प्रत्येक वर्ष राजस्वको लक्ष्य बढी राखे पनि हासिल हुँदै आएकामा चालू आर्थिक वर्षमा लक्ष्य पूरा नहुने अवस्था आएको बताए। भेटको अवसरमा डा महतले आन्तरिकरूपमा लगानी वातावरणको समस्या, बैंकको ब्याजदर उच्च भएको कारण अर्थतन्त्रमा समस्या देखिएको दाबी गर्दै मौद्रिक नीतिका उपकरणहरू प्रयोग गरी बैंक तथा वित्तीय क्षेत्रका समस्या समाधान गरी लगानीको वातावरण बनाउने पक्षमा राष्ट्र बैंकसँग निरन्तर छलफल भइरहेको जानकारी दिए। अर्थसचिव तोयम रायले श्रम रोजगारको क्षेत्रमा रहेका सबैलाई सामाजिक सुरक्षा कोषमा आबद्ध गराउने विषयमा केन्द्रित रहेको बताए। उनले सरकार अब लामो समयसम्म सामाजिक सुरक्षा भत्ता दिनसक्ने अवस्था नभएको बताए। सचिव रायका अनुसारसामाजिक सुरक्षा कोषमार्फत योगदानमा आधारित सामाजिक सुरक्षा कोषमार्फत् पाउने व्यवस्थामा जान आवश्यक छ। भेटमा नाफिजका अध्यक्ष मोदनाथ ढकालले अर्थमन्त्री महतलाई कार्यकालमा गर्नुपर्ने कामका बारेमा सुझाव प्रतिवेदन पेस गरे। अहिलेको अर्थतन्त्रलाई ट्र्याकमा ल्याउन आगामी बजेटमार्फत् सुधारको योजनाहरू ल्याउन नाफिजको सुझावमा उल्लेख छ। सो अवसरमा ढकालले आर्थिक गतिविधि सुस्ताउँदा सञ्चारजगत मारमा परेको जानकारी गराउँदै आर्थिक पत्रकारको क्षमता वृद्धिमा अर्थ मन्त्रालयले सघाउनुपर्ने बताए।"
सहकारी सुधार्न हाम्रो चासो छ : कार्यकारी निर्देशक खरेल,"काठमाडौं : नेपाल राष्ट्र बैंकका कार्यकारी निर्देशक रामशरण खरेलले आर्थिक सामाजिक रूपान्तरणको महत्वपूर्ण आधार सहकारी भएको बताएका छन्। राष्ट्रिय सहकारी महासंघ र भूमि व्यवस्था, सहकारी तथा गरिबी निवारण मन्त्रालयको संयुक्त आयोजनामा भएको कार्यक्रममा बोल्दै खरेलले १ अर्बभन्दा बढी कारोबार गर्ने सहकारी दुई सय भइसकेको खरेलले बताए। विकास बैंक, लघुवित्तभन्दा सहकारी ठूलो भइसकेको उनको भनाइ छ। सहकारीको सुधारमा हाम्रो चासो छ। बैंकको ब्याज धेरै भएमा सहकारीमा गएर बस्ने गर्छ। त्यो तरिकाले स्वीम भइरहेको छ। हामीले सहकारीलाई ध्यान दिइरहेका हुन्छौं उनले भने। तरलता (तत्काल नगदमा परिणत गर्ने) नभई लगानीयोग्य साधनका रूपमा बुझ्ने गरिएको उनले बताए। उनले भने भनेको समयमा निक्षेप नआउने र कर्जा असुली नहुने समस्या आउने गरेको छ। अर्को संस्थामा समस्या आउँदा पनि फिर्ता गर्ने क्रम बढ्ने गरेको छ। समग्र वित्तीय प्रणालीमा तरलता कम हुँदा सहकारीमा पनि प्रभाव परेको हो। बैंकमा ब्याजदर बढी भएपछि सहकारीबाट झिकेर बैंकमा राखेको हुन सक्ने उनले बताए। तत्काल रिटन नदिने घरजग्गा र सेयरको मूल्य घट्दा पनि सहकारीमा समस्या आएको उनले जनाए। राज्यले सहकारीलाई सहुलियत कर्जा दिनुपर्छ उनले भने,सहकारी स्वनियमन नहुँदा मात्रै समस्या आउने होइन, राज्यले पनि सहयोग गर्नुपर्छ। तरलतामा सहयोग गर्ने निकाय नहुँदा जतिबेला पनि तरलता अभाव हुन सक्ने उनको भनाइ छ। बैंक तथा वित्तीय संस्थाका लागि एकद्वार प्रणाली लागू भएकाले समस्या नआउने गरेको भन्दै कार्यकारी निर्देशक खरेलले सहकारीलाई पनि यस्तै व्यवस्था आवश्यक भएको बताए। खराब कर्जा ५ प्रतिशत भन्दा कम हुन नहुने व्यवस्था भए पनि कार्यान्वयन हुन नसकेको उनले बताए। सहकारीमा डाटा नहुँदा वास्तविक तथ्यांक आउन नसकेको उनको भनाइ छ। राष्ट्रिय सहकारी बैंकका प्रमुख कार्यकारी निर्देशक बद्रीकुमार गुरागाईले सहकारीमा तरलता संकट र खराब कर्जा बढ्न नदिन शिक्षामा काम गर्नुपर्ने आवश्यकता रहेको बताए। सीप, ज्ञान, शिक्षामा नभई आफ्नै ढंगले काम गर्दा तरलता अभाव आएको उनको भनाइ छ। अविश्वासका कारण निक्षेप झिकिएको छ, उनले भने, कोभिडका समयमा सहकारीमा राम्रै पैसा आयो तर त्यसको होल्डिङ पिरेड हिसाब नगरी लगानी गरेकाले तरलतामा समस्या आयो। सहकारी अभिभावकविहीन हुँदा पनि समस्यामा फसेको उनले बताए। बैंक तथा वित्तीय संस्थामा समस्या आउँदा राष्ट्र बैंकले बैंक तथा वित्तीय संस्थालाई नीतिगत रूपमा गत भदौमा नै व्यवस्था गरे भए पनि सहकारीमा भने त्यो विषयमा कसैले नबोलेको उनले बताए।"
क्रिप्टोकरेन्सीमा लगानी गरे व्यक्ति र मुलुक खतरामा,"विभिन्न मुलुकले क्रिप्टोकरेन्सीसम्बन्धी फरकफरक कानुनी तथा नीतिगत व्यवस्था अंगीकार गरेका छन्। बेलायतको केन्द्रीय बैंक, बैंक अफ इङ्ल्यान्डले क्रिप्टोकरेन्सीलाई निजी रूपमा जारी गरिएको डिजिटल सम्पत्तिको रूपमा परिभाषित गरेको छ। काठमाडौं : पछिल्लो समय सरकारले गैरकानुनी भनिएको क्रिप्टोकरेन्सीमा लगानी गरे व्यक्तिसँगै मुलुक नै खतरामा पर्ने निचोड निकालिएको छ। नेपाल राष्ट्र बैंकले राष्ट्रिय तथा अन्तर्राष्ट्रिय अध्ययन तथा अभ्यासलाई आधार मानी गरेको क्रिप्टोकरेन्सीसम्बन्धी जोखिम विश्लेषण अध्ययनले नेपालका लागि यो उच्च जोखिमयुक्त भएको निचोड निकालेको हो। केन्द्रीय बैंकले सार्वजनिक गरेको प्रतिवेदनअनुसार क्रिप्टोकरेन्सीबाट समग्र आर्थिक असन्तुलन हुनेलगायतका दर्जन जोखिम देखिएको छ। यतिमात्रै होइन सर्वसाधारणले यस्तो मुद्रामा लगानी गर्दा मुलुकको वित्तीय स्थायित्व नहुने, मौद्रिक नीति कार्यान्वयन नहुने, विदेशी विनिमय सञ्चितिमा नकारात्मक असर पर्न सक्ने जोखिम रहनेछ। सम्पत्ति शुद्धीकरण तथा आतंकवादी कार्यमा वित्तीय लगानीमा जोखिम, वित्तीय ग्राहक संरक्षणसम्बन्धी जोखिम, लगानीको असुरक्षा हुनेसम्बन्धी जोखिम रहने औंल्याइएको छ। त्यसैगरी, ठगी तथा कर छलीसम्बन्धी जोखिम, अन्तर्राष्ट्रिय संघसंस्थासँगको सहकार्यविरुद्ध हुने सम्बन्धी जोखिम र वित्तीय मध्यस्थता नहुनेसम्बन्धी जोखिम रहने औंल्याइएको छ। यस्ता जोखिम रहने हुँदा राष्ट्र बैंकले विगतदेखि लगाउँदै आएको प्रतिबन्ध कायमै राख्न उचित रहेको ठहर गरेको हो। यसर्थ क्रिप्टोकरेन्सी कारोबारबाट देशलाई मात्र नभई यसमा संलग्न व्यक्तिलगानीकर्तालाई समेत जोखिम रहने हुन्छ। क्रिप्टोकरेन्सीमा कुनै पनि सुरक्षण नहुने, वित्तीय मध्यस्थकर्ता नहुने तथा सट्टेबाजी प्रयोजनबाहेक अन्य कुनै पनि उपयोगिता नहुने र केही निश्चित समूह मिली स्वार्थका लागि मात्र जारीप्रयोग हुने गर्दछ, प्रतिवेदनमा उल्लेख छ। नेपालले २०७४ साउन २९ गतेदेखि नै क्रिप्टोकरेन्सीलाई गैरकानुनी भन्दै लगानी नगर्न सजग गर्दै आएको छ। क्रिप्टोकरेन्सीमा लगानी हुँदा विदेशमा लगानी भई पुँजी पलायन हुन जानेछ। विदेशी विनिमय ऐन, २०१९ को दफा १२ ले दिएको अधिकार प्रयोग गरी राष्ट्र बैंकले क्रिप्टोकरेन्सीमा प्रतिबन्ध लगाउँदै आएको हो। यसैक्रममा राष्ट्र बैंक, विदेशी विनिमय विभागका कार्यकारी निर्देशक रामु पौडेल अनुसन्धानको क्रममा संयुक्त राष्ट्रसंघले पनि नेपालजस्तो विकासोन्मुख मुलुकका लागि क्रिप्टोकारोबार खतरा भएको निचोड निकालेको बताए। यसैले यस्ता अन्तर्राष्ट्रिय प्रतिवेदनले पनि नेपालजस्तो मुलुक समयमै सचेत भएर ब्यान्ड गर्न सुझाव दिएको पाइयो।, कार्यकारी निर्देशक पौडेलले अन्नपूर्णसँग भने। उनका अनुसार केन्द्रीय बैंकले आन्तरिक पद्धतिबाट प्रतिवेदन तयार गरिएको हो। विभिन्न देशले गरेका अभ्यास र राष्ट्रियदेखि आईएमएफ, विश्व बैंकजस्ता अन्तर्राष्ट्रिय संस्थाले गरेका विश्लेषण, भर्चुअल मुद्रामा कसरी कारोबारमा गरिरहेका छन् भन्ने अनुभवलाई अध्ययन गरेर प्रतिवेदन तयार पारेको उनले जनाए। यससँगै, नेपालीले क्रिप्टो गरेको अवस्थाबारे नेपाल प्रहरी, राजस्व अनुसन्धान विभागलगायतले अनुसन्धान गरिरहेको समेत उनले जानकारी दिए। क्रिप्टोकरेन्सी र मुद्रासँगको अन्तरसम्बन्ध क्रिप्टोकरेन्सीका समर्थकले यसलाई मुद्राको रूपमा लिने गरेका छन्। तर, प्रचलित मौद्रिक व्यवस्थामा जस्तो क्रिप्टोकरेन्सी जारी गर्ने कुनै सार्वभौम मुलुक हुँदैन। प्रचलित मौद्रिकमा इन्ट्रिनसिक भ्यालु भएको धातु हुने गरेको छ। तर, क्रिप्टोकरेन्सी कुनै निश्चित निजी समूहले मात्र मुद्राको रूपमा स्वीकार गरेको अदृश्य वस्तु हो। क्रिप्टोकरेन्सीको मूल्यमा अधिक उतारचढाव हुने भएकोले सोलाई विनिमयको माध्यमको रूपमा लिन सकिने अवस्था रहेको देखिँदैन। यसको मूल्यमा भएको उतारचढावको कारणले प्रतिफल दिए पनि यसले स्टोर अफ भ्यालुको रूपमा समेत कार्य गर्न सक्ने देखिँदैन। क्रिप्टो र वित्तीय सम्पत्तिसँगको सम्बन्ध वित्तीय सम्पत्तिको रूपमा योग्य हुन त्यस्तो वस्तुमा नगद प्रवाह हुन सक्ने गुणविशेषता हुनुपर्ने र अन्य कुनै व्यक्तिको दायित्व हुनुपर्छ। क्रिप्टोकरेन्सी प्रयोगजारी गर्ने व्यक्तिसमूहले यसलाई वित्तीय सम्पत्ति भन्ने गरे पनि वित्तीय सम्पत्तिको रूपमा स्वीकार हुन सक्ने देखिँदैन। धातुसँगको सम्बन्ध क्रिप्टोकरेन्सीलाई सुनचाँदीजस्तो बहुमूल्य धातु भन्ने गरे पनि धातुको रूपमा स्वीकार हुन सक्ने देखिँदैन। सुनचाँदीको आपूर्ति सीमित भएजस्तै गरी क्रिप्टोकरेन्सीको निष्कासन संख्या तोकिएता पनि एकभन्दा धेरै प्रकारका क्रिप्टोकरेन्सी प्रचलनमा भएको र नयाँनयाँ क्रिप्टोकरेन्सी जारी हुने गरेको हुँदा स्वतः बहुमूल्य धातुको जस्तो परिमाणको सीमा पालना नहुने हुन्छ। विद्युतीय सम्पत्तिसँगको सम्बन्ध क्रिप्टोकरेन्सीलाई विद्युतीय सम्पत्ति भन्ने गरिन्छ। तर पनि क्रिप्टोकरेन्सीको कुनै पनि अन्तर्निहित प्रयोग हुँदैन। क्रिप्टोकरेन्सी विद्युतीय कोडमा आधारित भए पनि सोको कुनै व्यावहारिक प्रयोग नभई विशुद्ध सट्टेबाजी प्रकृतिको रहेको देखिन्छ। विश्वभर प्रचलनमा ३२ हजार क्रिप्टोकरेन्सी राष्ट्र बैंकको प्रतिवेदनअनुसार विश्वमा हाल करिब २३ हजार क्रिप्टोकरेन्सी प्रचलनमा छन्। उक्त क्रिप्टोकरेन्सीमध्ये सर्वप्रथम विटक्वाइननामक क्रिप्टोकरेन्सी सन् २००९ देखि प्रचलनमा रहेको हो। क्रिप्टोकरेन्सीको कुल बजार पुँजीकरणमा विटक्वाइनको हिस्सा मात्रै ४२ प्रतिशत छ। विद्युतीय माध्यमबाट हुने भुक्तानीको हकमा भने भुक्तानी दिने पक्ष (खातावाला) को हिसाब राख्ने बैंकवित्तीय संस्थाले त्यस्तो भुक्तानीको यकिन (रकम मौज्दात भएनभएको, भुक्तानी आदेश रीतपूर्वक भएनभएको आदि) गर्दछ। क्रिप्टोकरेन्सीको हकमा त्यस्तो यकिन गर्ने कार्य वित्तीय मध्यस्थता बिना ब्लकचेइन प्रविधिको प्रयोगबाट हुने गर्दछ। विशेष गरेर माइनिङ र खरिद गरी दुई स्रोतबाट क्रिप्टोकरेन्सी प्राप्त गर्न सकिन्छ। माइनिङ भन्नाले कुनै क्रिप्टोकरेन्सीको नेटवर्कमा कारोबारको हिसाबकिताब राख्ने कार्यलाई जनाउँछ। हाल विश्वमा करिब ४ सय ५० क्रिप्टोकरेन्सी एक्सचेन्जेज रहेका छन्। कुन देशमा कस्तो कानुन विभिन्न मुलुकले क्रिप्टोकरेन्सीसम्बन्धी फरकफरक कानुनी तथा नीतिगत व्यवस्था अंगीकार गरेका छन्। बेलायतको केन्द्रीय बैंक, बैंक अफ इङ्ल्यान्डले क्रिप्टोकरेन्सीलाई निजी रूपमा जारी गरिएको डिजिटल सम्पत्तिको रूपमा परिभाषित गरेको छ।"
वायुसेवा निगमको संरचनागत र व्यवस्थापकीय पक्षको अध्ययन गर्न समिति गठन,"काठमाडौं : सरकारले राष्ट्रिय ध्वजाबाहक नेपाल वायुसेवा निगम (नेपाल एयरलाइन्स)को संरचनागत र व्यवस्थापकीय पक्षको अध्ययन गर्न समिति गठन गरेको छ। संस्कृति, पर्यटन तथा नागरिक उड्डयनमन्त्री सुदन किरातीका अनुसार नेपाल राष्ट्र बैंकका पूर्वगभर्नर दिपेन्द्रबहादुर क्षेत्रीको अध्यक्षमा पाँच सदस्यीय समिति गठन गरिएको हो। समितिका सदस्यहरूमा ओम गुरुङ (क्याप्टेन), टिकाराम राई (सञ्चारकर्मी), पियुस आनन्द (वरिष्ठ चार्टर्ड एकाउन्टेन्ट) र सहारा न्यौपाने रहेका छन्। निगमको संरचनागत र व्यवस्थापकीय पक्षको अध्ययन गरी सिफारिस गर्न अध्ययन समितिले अध्ययन प्रतिवेदन तयारी गरी मन्त्रालयमा पेस गर्नेछ। आर्थिकरूपमा निकै कमजोर अवस्थामा पुगेको निगमले जहाज खरिदबापतको झण्डै रु ५० अर्ब ऋणभार बहन गरिरहेको छ। बजार विस्तार र व्यवसायिक योजना ल्याउन नसक्दा निगमले व्यवसायिक सफलता हासिल गर्न सकेको छैन। पर्याप्त जहाज नहुँदा अन्तर्राष्ट्रिय गन्तव्य विस्तार र बजारीकरण प्रभावकारी हुनसकेको छैन। निगमसँग अन्तर्राष्ट्रिय उडानका लागि दुई थान वाईडबडी ए ३३० र दुई थान न्यारोबडी ए३२० जहाज छन्। आन्तरिक उडानमा मात्र दुई थान ट्वीनअटर जहाज छन्।"
प्रदेशका योजनामा बिचौलियाको राज,"धनगढी : स्थानीय तहका प्रमुखहरूले प्रदेश सरकारले ल्याउने बजेट र योजनाहरूका बारेमा कुनै जानकारी नै नहुने गुनासो गरेका छन्। उनीहरूले, धेरै योजना बिचौलियाले किनेर ल्याउने गरिएको र त्यसको जानकारीसमेत स्थानीय तहलाई नहुने गरेको गुनासो गरेका छन्। सुदूरपश्चिम प्रदेश सरकारले आयोजना गरेको पूर्वबजेट छलफल कार्यक्रममा स्थानीय तहका प्रमुखहरूले, प्रदेशको बजेट र योजनाहरूमा स्थानीय तहहरूलाई जानकारी नै नहुने गरेकाले त्यसलाई सुधार गरी बजेट ल्याउन माग गरेका हुन्। कुन योजना कसरी आयो र कहाँ त्यो खर्च भइरहेको छ ? भन्ने सम्मको जानकारी हुँदैन, प्रदेश सरकार र स्थानीय सरकारका बीचमा बजेट विनियोजनको कुनै समन्वय नै छैन, पालिकालाई सिफारिसका लागि मात्रै प्रयोग गरिएको छ हिमाली गाउँपालिका बाजुराका प्रमुख गोविन्दबहादुर मल्लले भने। उनले संघीयताको मर्मअनुसार प्रदेशको बजेट बन्न नसकेको आरोप लगाए। बजेट बनाउँदा योजना छनोटका ७ वटा चरण छन्, तर प्रदेशमा बिचौलियाको राज छ। २० प्रतिशत कमिसन दिनेहरूले योजना ल्याउने गरेको भन्ने कुरा सुनिन्छ, उनले भने। अछामको तुर्माखाँद गाउँपालिकाका अध्यक्ष डम्बर विसी त प्रदेशको बजेटका योजनामा गाउँपालिका वा वडाको सिफारिसबिना नै कार्यान्वयन भइरहेको आरोप लगाउँछन्। बजेटका लागि सरसल्लाह, छलफल त परै जाओस, प्रदेशका योजना कार्यान्वयनका लागि वडाको सिफारिस पनि नलिएर निर्माण सम्पन्न भएका छन्। पालिकालाई प्रदेशका योजना कता परे ? कसले निर्माण गरिरहेको छ ? गुणस्तरको छ कि छैन ? कसले अनुगमन गर्ने हो भन्ने कुराको कुनै टुंगो छैन, विसीले भने। सुदूरपश्चिम प्रदेश सरकारले पहिलो कार्यकालमा पाँचवटा बजेटमार्फत करिब डेढ खर्बभन्दा बढीको बजेट विनियोजन गरिसकेको छ। तर, उसका हेर्न लायकका योजना भने खासै छैनन्। प्रदेश सरकारले टुक्रे योजनाहरू बनाउने गरेकाले उसको आलोचना हँुदै आएको छ। मन्त्री वा प्रदेशमा सरकार भएको सांसदको क्षेत्रमा बढी योजना पर्ने गरेका छन्। प्रदेश सरकार यसपालि छैटौं बजेटको तयारीमा जुटेको छ। बजेट बनाउन स्थानीय तहहरूको सहभागिता नै नगराउने, बिचौलियाहरूले २० प्रतिशत रकम दिएर योजना किन्ने र स्थानीय तहहरूमा गएर मनमानी खर्च गर्ने प्रवृत्ति बढ्दै गरेको गुनासो स्थानीय तहका जनप्रतिनिधिहरूले गरेका छन्। मस्टा गाउँपालिका बझाङका प्रमुख ज्ञानबहादुर बोहरा भन्छन्, प्रदेश सरकारको बजेट विनियोजनमा असमानता छ। मन्त्री वा सरकारमा रहेका सांसदको क्षेत्रमा बढी बजेट पर्ने गरेको छ, उनले भने। बजेट जनसंख्या, भौगोलिक अपस्था र प्राथमिकताका आधारमा विनियोजन हुनुपर्छ। उनले प्रदेश सरकारले स्थानीय तहका भन्दा पनि साना, टुक्रे योजना बनाइरहेको आरोपसमेत लगाए। बजेटमा चलखेलकै कारण रातो किताबमा साढे ६ हजार योजना अटाएका छन्। कार्यकर्ता पाल्ने र बिचौलियाबाट २० प्रतिशतसम्म कमिसन लिएर योजना बाँड्ने प्रवृत्ति बढेका कारण योजनाहरूको संख्या मनपरि रूपमा बढेको छ, उनेले भने। प्रदेश सरकारले ३ लाख रकमका पनि योजना बनाउने गरेकाले उसको नियतमाथि प्रश्न चिन्ह खडा भएको छ। आर्थिक मामिला मन्त्रालयले यसपाली गाउँपालिका, नगरपालिका र उपमहानगरपालिका प्रमुख, उपप्रमुख र प्रमुख प्रशासकीय अधिकृतहरू सहभागी गराएर धनगढीमा दुई दिने पूर्वबजेट छलफल चलाएको हो। विगतका सरकारहरूले पनि यस्ता छलफल गर्दै आएका थिए। तर, बजेट बन्ने बेलामा कमिसनका भरमा योजना बाँडने प्रवृत्ति बढेको छ। धनगढी उपमहानगरपालिकाकी उपपप्रमुख कन्दकला राना भन्छिन्, सरकारले लक्षित वर्गलाई ध्यानमा दिएर बजेट बनाउनुपयो। उनले सीमान्तकृत समुदाय लक्षित बजेट बन्न नसकेको गुनासो गरिन्। बजेटका लागि प्राथमिकता निर्धारण हुनुपर्छ। सांसदले भन्ने बित्तिकै योजना बन्ने गरेको छ। योजना सम्पन्न गर्नका लागि त्यसको डीपीआर, अध्ययन छैन, तर बजेट विनियोजन हुने गरेको छ। यो प्रवृत्ति रोकिनुपर्छ, उनले भनिन्। बाजुराको त्रिवेणी नगरपालिकाका मेयर कर्णबहादुर थापा पनि प्रदेशको बजेट विनियोजन प्रतिसन्तुष्ट छैनन्। पालिकाले सिफारिस गरेका, पालिकाले डीपीआर गरेर प्रस्ताव गरेका योजना प्रदेशको बजेटमा पर्दैनन्। त्यहाँ कसको इच्छाले योजना पर्छन् थाहा छैन, उनले भने। प्रदेशले स्थानीय तहको जनसंख्या र भूगोललाई ध्यान दिएको छैन। स्थानीय जनप्रतिनिधिहरूले गरेको गुनासो स्वाभाविक भएको प्रदेशका आर्थिक मामिलामन्त्री नरेशबहादुर शाहीले बताए। शाहीकै अध्यक्षतामा पूर्वबजेट छलफल कार्यक्रम आयोजना भएको थियो। बजेट निर्माणमा विगतमा थुप्रै त्रुटिहरू देखिएका छन्। यसपाली ती त्रुटि नदोहोरिउन भन्नकै लागि पूर्वबजेट छलफल राखिएको हो, त्यसमा सुधार आउँछ, शाहीले भने। दुई दिनको पूर्वबजेट छलफलमा प्रदेशका मुख्यमन्त्री कमलबहादुर शाहले पनि पूरै समय दिए। उनले कर्मचारी अभाव, स्रोत अभावका कारण यस्तो भएको बताए। उनी भन्छन्, अब कुनै बाध्यतामा बजेट विनियोजन हुँदैन। यसपालि जनताको प्राथमिकताका आधारमा बजेट विनियोजन हुन्छ। सुदूरपश्चिममा ८८ स्थानीय तह छन्। विगतका बजेटमा बिचौलियाको चलखेल व्यापक देखिएको थियो। व्यक्तिगत फर्महरूमा ५५ करोड रकम हालेका घटनाहरू बाहिर आएका थिए। २० प्रतिशत रकम बुझाउनेलाई भने अनुसारको बजेट र योजना बाँडफाँट भएका थिए। त्यसैले यसपालि पनि राम्रो बजेट आउनेमा स्थानीय तहहरू विश्वस्त छैनन्।"
सुर्तीजन्य पदार्थमा कर बढाउन माग,"काठमाडौं : सरोकारवालाले सुर्तिजन्य पदार्थमा नेपालले लगाउने करको दर बढाउनुपर्ने माग गरेकाछन्। अन्नपूर्ण मिडिया नेटवर्कले राजधानीमा आयोजना गरेको नो टोबाको ड्राइभ अभियान अन्तर्गत आव २०८०८१ को बजेटलक्षित टोबाको सिम्पोजियमका वक्ताले यस्तो बताएका हुन्। विश्व स्वास्थ्य संगठनको सिफारिसभन्दा तथा छिमेकी राष्ट्रको तुलनामा करको दर निकै कम भएको भन्दै उनीहरुले यस्तो सुझाव दिएका हुन्। सुर्तिजन्य वस्तु उत्पादन र प्रयोगमा निरुत्साहन गर्दै उपभोग घटाउन पहल कदमी गर्नुपर्नेमा नेपालको कदम भने मानवीय क्षतिसँगै आर्थिक क्षती बढाउन उन्मुख भइरहेको पाइएको छ। तथ्यांकअनुसार हरेक ५ मध्ये १मृत्य सुर्तिजन्य पदार्थ उपभोगको कारणले हुने गर्छ। सुर्तिजन्य पदार्थ खपतका कारण ज्यान गुमाउनेको सूचीमानेपाल विश्वमै १९औं र दक्षिण एशियामा शीर्ष स्थानमा पर्छ । जानकारका अनुसार धुम्रपानका कारण हुने आर्थिक क्षती वर्षेनी करिब आधा खर्ब रुपैयाँ छ। यस्तोमा कर मूल्य बढ्ने, सुर्तिजन्य पदार्थ खरिद गर्ने सर्वसाधारणको क्षमता कम हुने र उपभोग घट्ने तथा सरकारले पनि बढी राजस्व प्राप्त हुनाले कर बढाउनुलाई विनविन परिस्थिति मानिएको छ। त्यसैगरी नागरिक स्वस्थ हुनुलाई आर्थिक मूल्यमा गणना गर्दा कर बढाउँदा राज्यलाई खर्बौं रुपैयाँ लाभ हुने जानकारको तर्क छ। नेपाल विकास अनुन्धान प्रतिष्ठानका वरिष्ठ अनुसन्धान अधिकृत डा जय कुमार गुरुङ कर वृद्धि गरी सुर्तीजन्य पदार्थलाई महंगो बनाएपछि उपभोक्ताको पहुँच घटेर उपभोग घट्ने बताउँछन् । उनका अनुसार अन्तर्राष्ट्रिय अभ्यास र प्रमाणले पनि यो उपायलाई सबैभन्दा प्रभावकारी मानिएको छ। कर वृद्धिले स्वास्थ्यमा सुधार सँगसँगै राजस्व संकलन गरी वर्तमान आर्थिक संकटमा राज्यलाई मद्दत पुग्नेछ, गुरुङले भने। गुरुङका अनुसार २४ वर्ष मुनिका ८ लाख युवा धुम्रमाप गर्छन् र यो तथ्य देशका लागि भयावह परिस्थिति हो। सरकारले आर्थिक वर्ष २०८०८१ को बजेट निर्माण गर्दै गरेको अवस्थामा सुर्तीजन्य पदार्थमा करका दर उल्लेखनीय मात्रामा बढाउन गुरुङको माग छ। उनले राष्ट्रपतिले प्रस्तुत गर्ने आगामी आवको नीति तथा कार्यक्रममा सुर्तीजन्य पदार्थ एक विषेश कार्यक्रमको अपरिहार्यता औंल्याए। एकातिर नेपाल सुर्तीजन्य पदार्थमा विश्वमै सबैभन्दा कम कर उठाउने मुलुकमा पर्छ भने अर्का स्वास्थ्य क्षेत्रको खर्च यसबाट हुने राजस्वभन्दा बढी छ र सुर्तीजन्य पदार्थ उत्पादकको नाफाको दर निरन्तर बढिरहेको छ। आन्तरिक राजस्व विभागका अनुसार चुरोट तथा बिँडीलगायत सुर्तीजन्य वस्तुबाट राजस्वभन्दा यस्ता वस्तुको उपभोगबाट हुने रोगको उपचारमा हुने राज्यको खर्च १४ अर्ब रुपैयाँ बढी छ। अन्नपूर्ण मिडियाले गरेको एक सर्वेक्षणमा १० मध्ये ९ जनाले सुर्तीजन्य पदार्थमा कडा नियन्त्रण आवश्यक रहेको बताएका थिए। यस्तै नेपाल विकास अनुन्धान प्रतिष्ठानको अध्ययनमा हरेक ४ मध्ये ३ जनाले सुर्तीजन्य पदार्थमा करवृद्धि हुनुपर्ने बताएका छन्। यस्तो माग गर्ने ५५ प्रतिशतले धुम्रपान गर्ने गर्छन्। त्रिभुवन विश्वविद्यालय अर्थशास्त्र केन्द्रीय विभाग प्रमुख प्राडा शिवराज अधिकारी बढी कर उठाउँदा खपत घट्छ भन्नु अपुरो बुझाइ रहेको बताउँछन्। कर बढाउँदा मूल्य केही दरल बढ्छ भन्नु सत्य हो तर उपभोक्ताले किन्नै नसक्ने गरी नबढ्न सक्छ, उनले भने। सामान्य दरमा कर बढाउनु सुर्तीजन्य पदार्थ नियन्त्रणका लागि पर्याप्त नरहेको उनको भनाइ छ। नेपाल चिकित्सक संघका अध्यक्ष डा अनिल विक्रम कार्कीका अनुसार बजेट भाषणमार्फत् सुर्तीजन्य पदार्थको कर बढाएर मूल्य बढाइने गरेको भएपनि सरकारको यस्तो कदम पर्याप्त भने छैन।"
भक्तपुरमा घट्यो तरकारी उत्पादन,"बढ्दो सहरीकरण, दक्ष जनशत्तिाको अभाव, खेतीयोग्य जमिनमा जथाभावी प्लटिङ आदिका कारणले तरकारी उत्पादनमा कमी भक्तपुर : खेतीका लागि उर्वर भूमि मानिने भक्तपुरमा तरकारी उत्पादन घटेको छ। बढ्दो सहरीकरण, दक्ष जनशक्तिको कमी, खेतीयोग्य जमिनमा जथाभावी प्लटिङ आदिका कारणले तरकारी उत्पादनमा कमी आएको हो। किसानहरू तरकारी खेतीमा जाँगर घटेको बताउँछन्। तरकारीको उत्पादन नै कम हुनु, बजारको समस्या, भण्डारणको अभावले किसानहरू तरकारी खेतीमा उत्साहित नभएका हुन्। भक्तपुरमा विशेषगरी बन्दागोभी, गोलभेँडा, साग, फर्सी तथा मुला, गाँजर, काँक्रो, प्याज, लसुन, च्याउ, लौका, सिमी आदि उत्पादन हुने गर्छ। भक्तपुर इताछेंका ४७ वर्षीय कृषक पुण्यराम श्रेष्ठ देशेमरु युवा विदेश पलायनका कारण कृषि उत्पादन घटेको बताउँछन्। उनले काम गर्ने जनशक्ति विदेश पलाउन भएपछि तरकारीको उत्पादनमा ह्रास आएको बताए। तरकारी खेतीमै २६ वर्ष बिताएका देशेमरु भन्छन्, किरा र रोगले सताउनेजस्ता कारणले हामीले उत्पादन गर्ने तरकारीको परिमाण घटेको छ। विगतमा तरकारी खेती गरेरै जीविकोपार्जन हुने भए पनि अहिले आम्दानी घटेको छ। वर्षमा दुई लाख रुपैयाँसम्म आम्दानी गर्न सकिने उनको अनुभव छ। उनले काउलीको डाँठमा गाँठो परेको उदाहरण दिँदै अन्य तरकारीमा पनि यस्तै समस्या रहेको बताए। उनले गोलभेँडा खेती र मल बनाउने तीनदिने तालिम लिएको सुनाए। भक्तपुरमा उत्पादन हुने तरकारीका लागि राम्रो भाउ पाउन चुनौती छ। तरकारीमा हाल्ने मल चाहिने बेलामा पाइँदैन। १० किलो मल पाउन मध्यरातदेखि लाइन बस्नुपर्छ, कहिलेकाहीँ राति १ बजेदेखि लाइन बस्दा पनि मल पाइँदैन, उनले भने, स्थानीय र केन्द्रीय सरकार मिलेर मल कारखाना खोल्नुपर्छ र उत्पादनलाई बजारको व्यवस्था गरिदिनुपर्छ। वास्तविक किसानलाई परिचयपत्र वितरण गरेर सहुलियत दिनुपर्ने उनको भनाइ छ। तपलाछीका जयराम खर्बुजा तरकारीको उचित भण्डारण नहुदाँ यस पेसाप्रति कृषकको आकर्षण घटेको बताउँछन्। कृषिमा विगत १० वर्षदेखि लागेका खर्बुजा भन्छन्, तरकारी बेचेरै घर खर्च टर्छ र बिक्री बढी भए बचत पनि हुन्छ। दूधपाटीकी बुद्धलक्ष्मी ज्याखोले तरकारी खेती गर्न थालेको १५ वर्ष भयो। उनको अनुभवमा पहिले भन्दा अहिले तरकारी कम मात्रामा उत्पादन हुन्छ। तरकारीमा मल अभाव वा आवश्यकताअनुसार पानीको आपूर्ति भएन भने उत्पादन कम हुन्छ, उनले भनिन् वर्षामा पानी बढी हुनु, हिउँदमा अभाव हुनु, किरा लाग्नु आदि समस्याले बाली नास हुने गरेको छ। उनले तरकारीले राम्रो बजार पाए वार्षिक ५० हजार रुपैयाँसम्म बचत हुने बताइन्। व्यापारीले बढी नाफा खाँदा किसानले दुःख गरेअनुसार मूल्य नपाउने उनको तर्क छ। स्थानीय तरकारीले आयातीतसँग प्रतिस्पर्धा गर्न नसकेको उनको अनुभव छ। इन्डियन तरकारी हेर्दैमा राम्रो हुन्छ र हाम्रो तरकारीले प्रतिस्पर्धा गर्न सक्दैन, उनले भनिन्, हामीले उत्पादन गरेको तरकारी बजारसम्म पुग्नै पनि समस्या छ,। भक्तपुर नगरपालिकाका प्रशासकीय प्रमुख दामोदर सुवालका अनुसार भक्तपुर नगरभित्र कृषि योग्य जमिन धेरै बाँकी छैन। चाँगुनारायण नगरपालिका, सूर्यविनायक नगरपालिका, मध्यपुर नगरपालिकामा मात्र कृषि योग्य जमिन बाँकी रहेको उनले बताए। भक्तपुरमा अहिले आधुनिक कृषि प्रणाली अवलम्बन गरेर व्यावसायिक तरकारी खेती, अफ सिजन र टनेल तरकारी खेतीले पहिलेको तुलनामा अहिले बढेको पनि देखिन्छ, उनले भने, गोलभेँडा खेती र च्याऊ खेतीमा राम्रो उत्पादन भइरहेका छन्। प्रत्येक वर्ष नगरपालिकाले बिउ वितरण गर्नुका साथै कृषकलाई आवश्यक तालिमको व्यवस्था गर्दै आएको उनले जनाए। (प्रतिक्षार्थी )"
स्वरोजगारको ऋणमाथि सहकारीको मनोमानी,"वीरेन्द्रनगर : सुर्खेतको गुर्भाकोट नगरपालिकाको अमरज्योति बहुउद्देश्यीय सहकारी संस्थाले युवा स्वरोजगार कोषबाट १० वर्षअघि ५० लाख रुपैयाँ ऋण लिएको थियो। सहकारीका सदस्यलाई पेसा व्यवसाय गर्न बिनाधितो एक जनालाई दुई लाख रुपैयाँसम्म ऋण दिएर स्वरोजार बनाउनु यसको उद्देश्य थियो। यसबाट कम्तीमा पनि २५ युवा स्वरोजगार बन्नु पर्ने हो। तर, उक्त सहकारीले आफ्नो उद्देश्यअनुसार काम गरेन। सहकारीकै अध्यक्ष खड्गबहादुर रेग्मीलगायत केही पदाधिकारीले नै रकम चलाएर दुरुपयोग गरेको उपाध्यक्ष जितबहादुर घर्ती बताउँछन्। उक्त ऋण चार वर्षभित्र चुक्ता गर्नुपर्नेमा हालसम्म नबुझाएर कोषले धितो लिलामीको सूचना निकालिसकेको छ। सहकारीका अध्यक्ष रेग्मी एक वर्षदेखि कोषको सम्पर्कमा नआएको कोषका कर्जा असुली सहजकर्ता पार्वती भट्टले बताइन्। उनले भनिन्, अमरज्योतिले २०६९ मंसिरमा लिएको ५० लाख रुपैयाँ ऋण हालसम्म चुक्ता भएको छैन। सुर्खेतको गुर्भाकोट नगरपालिका १४ का प्रेमा घर्ती, दिलसरी पुन र मनमाया पुनलाई अमरज्योति सहकारीले १० वर्षअघि २०६९ चैतमा सामूहिक कुखुरापालनका लागि दुई सय ब्रोइलरका चल्ला किनेर दियो। चल्ला दिँदा दाना दिने, औषधोपचार गर्ने र कुखुरा बिक्रीको ग्यारेन्टी पनि गरियो। सहकारीका अध्यक्ष रेग्मीले चल्ला दिँदा दाना र औषधि उपचार गरिदिन्छौं भने पनि नदिएपछि कुखुरा मर्न थाले, स्थानीय किसान दिलसरीले भनिन्, बँचेका १ सय ५० जति कुखुरा उपाध्यक्षलाई फर्कायौं। पछि अध्यक्ष रेग्मी आएर चल्ला लिएको ऋण तिर्न ताकेता गरेको उनले बताइन्। हामीले दुई सय चल्लाबापतको साँवा र ब्याज गरेर १ लाख १५ हजारभन्दा बढी बुझाउनु पयो, उनले भनिन्,। अध्यक्षले रेग्मीले त्यसबेला गाउँलेबाट जग्गाको लाजपुर्जा लिएको उनले बताइन्। कोषको रकम सहकारीले लिएर तिरेको छैन भन्ने सुन्दा आश्चर्र्यचकित भएको उनीहरूले सुनाए। स्थानीय जसबहादुर सुनारले अध्यक्ष रेग्मीले संस्थाका सदस्यहरूका नाममा नक्कली हस्ताक्षर गरेर कोषको रकम हिनामिना गरेको आरोप लगाए। उपाध्यक्ष घर्तीका अनुसार अध्यक्षले कोषको सावाँ र ब्याज नतिर्दा सहकारीलाई कालोसूचीमा मात्रै राखिएन, सहकारीका पदाधिकारी र सदस्यको जमिन लिलाम हुने अवस्थामा पुगेको छ। यस्तै सुर्खेतको भेरीगंगा नगरपालिकाको मूलपानी कृषि तथा पशुपालन सहकारी संस्थाले पनि सोही वर्ष कोषबाट ४० लाख रुपैयाँ ऋण लिएको थियो। चार वर्षभित्र उसले कोषबाट लिएको ऋणको सावाँ र ब्याज चुक्ता गरिसक्नुपर्ने थियो। तर, सहकारीका पदाधिकारीले कोषबाट लिएको ऋण आफैंले खर्च गरेर हालसम्म चुक्ता गरेका छैनन्। कोषले पटकपटक सावाँ र ब्याज चुक्ता गर्न ताकेता गरेको छ। यस्तै, चिंगाड गाउँपालिकाको चुली कृषि सहकारीलाई कोषले कालोसूचीमा राखेर ऋण लिँदा राखिएको अचल सम्पत्तिबाट असुलउपर गर्ने प्रक्रिया सुरु गरेको छ। कोषका अनुसार उक्त सहकारीले ४० लाख रुपैयाँ ऋण लिएको थियो। कोषले २२ लाखभन्दा बढी अझै तिर्न बाँकी रहेको जनाएको छ। कर्णालीका ३६ सहकारीले तिरेनन् कोषको रकम कोषको ऋण लिएर फिर्ता नगर्नेमा कर्णालीका ३६ सहकारी छन्। कोषका सूचना अधिकारी सूर्यप्रकाश तिवारीका अनुसार कर्णाली प्रदेशका १० वटै जिल्लामा कोषले ऋण लगानी गरेका ३ सय १५ सहकारीमा १ अर्ब १० करोड ४१ लाख २० हजार रुपैयाँ छ। जसमध्ये ३६ सहकारीले कोषबाट लिएको करोडौं रकम हिनामिना गरेर समयमै फिर्ता नगरेको तिवारीले बताए। उनीहरूको भाखा नाघेर ताकेता गर्दा पनि ऋण असुली भएको छैन। उनका अनुसार सुर्खेतको वीरेन्द्रनगर नगरपालिकाका घरेलु उद्योग सहकारी, नागरिक सहकारी र आदर्श ग्रामीण बहुउद्देश्य सहकारीले कोषको रकम फिर्ता गरेका छैनन्। बराहताल गाउँपालिकाको सोधखोला बचत तथा ऋण सहकारी र चिंङगाड गाउँपालिकाको मालिका कृषि तथा पशुपालन सहकारी संस्थाले कोषको रकम फिर्ता गरेका छैनन्। यस्तै, दैलेखको भैरवी गाउँपालिकाका उज्यालो साना किसान कृषि सहकारी, चन्द्रसूर्य सामाजिक कृषि बहुमुखी सहकारी, नारायण नगरपालिकाको शुभकामना बहुउद्देश्य सहकारी संस्थाले कोषको रकम फिर्ता गरेका छैनन्। कोषको रकम फिर्ता नगर्नेमा कालीकोटको तिलागुफा नगरपालिकाको लालीगुराँस कृषि सहकारी, खाँडाचक्र नगरपालिकाका रातो गुराँस बचत तथा ऋण सहकारी, ग्रामीण पर्यटन व्यवसायी सहकारी र कर्णाली जडीबुटी उत्पादक सहकारी संस्था छन्। जाजरकोटका शिवालय गाउँपालिकाका बिहानी बहुउद्देश्य सहकारी, संगम बचत तथा ऋण सहकारी, भेरी गंगा नगरपालिकाका धनबन्तरी जडीबुटी सहकारी, कस्तुरी बहुउद्देश्य सहकारी, कुशे घरेलु सहकारी, जनजागरण बहुउद्देश्य सहकारी र नलगाड नगरपालिकाको पञ्चासे बहुउद्देश्य सहकारी संस्थाले कोषको रकम तिरेका छैनन्। यस्तै रुकुम पश्चिमको मुसीकोट नगरपालिकाका हाम्रो बचत तथा ऋण सहकारी र बलिदान जनकृषि सहकारी, चौरजहारी नगरपालिकाको इन्द्रेणी बचत तथा ऋण सहकारी, त्रिवेणी गाउँपालिकाको लालीगुराँस कृषि सहकारी, उत्तरगंगा गाउँपालिकाको जंगला उपभोक्ता सहकारी र सानी भेरी गाउँपालिकाको सानीभेरी जनप्रवाह कृषि सहकारी संस्थाले पनि ऋण नतिरेको कोषले जनाएको छ। यस्तै मुगुको सोरु गाउँपालिकाका अनन्त जडीबुटी उत्पादन संकलन प्रशोधन सहकारी, दहलेख जडीबुटी उत्पादन तथा प्रशोधन सहकारी, खत्याड गाउँपालिकाका युवा जागरण जडीबुटी सहकारी, नवज्योति जडीबुटी सहकारी र जगतमाता जडीबुटी सहकारी संस्थाले कोषको रकम तिरेका छैनन्। यस्तै, डोल्पा जिल्लाको ठूलो भेरी नगरपालिकाका डोल्पो हिमालयन बचत तथा ऋण सहकारी, लेकबेसी कृषि तथा पशुपालन सहकारी र हुम्ला जिल्लाको सर्केगाड गाउँपालिकाका कर्मयोगी बचत तथा ऋण सहकारी संस्थाले कोषको रकम हिनामिना गर्दा ऋण तिर्न सकेका छैनन्। कोषले यी सहकारीहरूको नाम पत्रिकामा प्रकाशित गरेर ऋण तिर्न ताकेता गर्दै आएको छ।"
"सम्पत्ति शुद्धीकरण विधेयक अलपत्र, ग्रे लिस्ट को सम्भावना कायमै","काठमाडौं : एफएटीएफको एसिया प्यासिफिक ग्रुप (एपीजी) ले गत मंसिरमै सम्पत्ति शुद्धीकरण निवारणमा नेपालको पहल अपर्याप्त रहेको प्रतिवेदन बनायो। उसले सम्पत्ति शुद्धीकरण सम्बन्धी कानुनी र नीतिगत व्यवस्था अपर्याप्त भएको भन्दै नेपाललाई ग्रे लिस्ट मा राख्ने चेतावनी दियो। एफएटीएफ सम्पत्ति शुद्धीकरण विरोधी विश्वव्यापी निगरानी संस्था हो। त्यसपछि हतार हतार सरकारले माघ २७ गते संसद्मा सम्पत्ति शुद्धीकरणसम्बन्धी विधेयक दर्ता गर्यो। उक्त विधेयकमा १९ वटा कानुनमा एकीकृत संशोधनको प्रस्ताव गरिएको छ। विधेयक संसद्मा त पुग्यो, तर सरकारको प्राथमिकतामा परेन। निकै विवादित सत्यनिरुपण तथा मेलमिलाप आयोगसम्ब्न्धी ऐनमा संशोधन विधेयकलाई फास्ट ट्रयाकमा पारित गराउन सरकार जोडबल गर्दैछ। तर, देश नै ग्रे लिस्ट मा पर्ने र अन्तर्राष्ट्रिय दातालाई प्रभावित बनाउने कानुन निर्माणमा भने सरकार उदासीन छ। एफटीएफले विश्वका दुई सय बढी देशका लागि मापदण्ड तयार गर्छ। आतंकवाद, लागू औषध तस्करी र मानव तस्करी जस्ता अपराधको नियन्त्रणमा सहयोगी भूमिका खेल्छ। पुस १० मा एमालेको समर्थनमा माओवादी केन्द्रका अध्यक्ष पुष्कमल दाहाल प्रचण्ड नेतृत्वमा सरकार बन्यो। उक्त सरकारको न्यूनतम साझा कार्यक्रममा सम्पत्ति शुद्धीकरण निवारण गर्ने ऐन र राष्ट्रिय रणनीति कार्यान्वयन गर्ने उल्लेख थियो। विधेयकलाई चालू अधिवेशनबाटै पारित गर्ने उल्लेख पनि गरियो। एमाले सरकारबाट बाहिरियो र राष्ट्रिय राजनीतिको समीकरण नै परिवर्तन भयो। त्यसपछि भने सरकारको प्राथमिकतामा यो विधेयक पर्न छोड्यो। चुनाव अघिको कांग्रेस सभापति शेरबहादुर देउवा नेतृत्वको सरकारले अध्यादेशबाट यससम्बन्धी कानुन ल्याउन खोजेको थियो। अबैध तरिकाले आर्जित धनलाई स्वतः बैध तुल्याइने बाटो नखोलियोस्। मदनकृष्ण शर्मा, महासचिव, ट्रान्सपरेन्सी इन्टरनेसनल नेपाल सम्पत्ति शुद्धीकरणसम्बन्धी राष्ट्रिय पुनरावलोकन परिषद्को माघ १७ गतेको बैठकले सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रबद्र्धनसम्बन्धी केही ऐनलाई संशोधन गर्न बनेको विधेयक २०७९ लाई फास्ट ट्र्याकमा अघि बढाउने निर्णय गरेको थियो। लगत्तै माघ २७ गते उक्त विधेयक प्रतिनिधिसभामा दर्ता गरियो। विधेयकमाथि सांसदहरूलाई संशोधन दर्ता गर्न फागुन १० गतेदेखि ७२ घण्टाको समय दिइयो। एकल र संयुक्त रूपमा सांसदका १ सय ५ वटा संशोधन प्रस्ताव परे। त्यसपछि भने विधेयकले तीव्रता पाएको छैन। सम्पत्ति शुद्धीकरणसम्बन्धी प्रावधानमा मुलुकको छवि अन्तर्राष्ट्रिय जगतमा बिग्र्रन नदिन सरकारले यो ऐनलाई जति सक्दो चाँडो पारित गर्नुपर्ने बाध्यता रहेको जानकारहरू बताउँछन्। जबकी एपीजीको अध्ययन टोली आउनुअघि नै सरकारले कानुन संशोधन गरेर यसबारे प्रतिबद्धता जनाइसक्नुपर्ने थियो। यसअघि सन् २०१४ मा पनि नेपाल ग्रेलिस्टमा पर्नबाट जोगिएको थियो। त्यतिबेला पनि नेपालले कूटनीतिक पहल र कानुन निर्माणको प्रतिबद्धता जनाएपछि मात्रै ग्रेलिस्टबाट जोगिएको थियो। (एपीजी)ले पछिल्लो अध्ययन टोलीले पनि आर्थिक अपराध नियन्त्रणमा के कति कानुन बने ? र, ती कानुन कार्यान्वयन गरेर नेपाल कति हदसम्म अघि बढ्यो ? भन्ने अध्ययन गरेको थियो। प्रधानमन्त्री तथा मन्त्रिपरिषद् कार्यालयका एक उच्च अधिकारीका अनुसार संसद्मा पेस भएको विधेयकको अन्तर्राष्ट्रिय जगतमा ठूलै प्रशंसा छ। विधेयक पास भयो भने ७० देखि ८० प्रतिशत कमजोरी सुधारको बाटोमा जान्छौं, ती अधिकारीले भने। विधेयक जस्ताको तस्तै पारित भए सम्पत्ति शुद्धीकरण निवारणबारे हाल कार्यान्वयनमा रहेका कानुनभन्दा दुई गुणा बढी कठोर कानुन बन्नेछन्। कानुन पारित गर्नु भन्नुको अर्थ दुनियाँलाई हामी प्रतिबद्ध छौं भन्ने विश्वास दिलाउनु पनि हो, मन्त्रिपरिषद् कार्यालयका ती अधिकारीले भने। नेपालले कानुन निर्माणसँगै यस सम्बन्धमा पहल चाले नेपाल एफएटीएफको अब्जर्वेसन बाट पनि मुक्त हुनेछ। त्यसका लागि आपराधिक गतिविधि पहिचान गर्ने वित्तीय संस्था, सहकारी, क्यासिनोको प्रणालीको विकास तथा ठूल्ठूला आर्थिक अपराधका मुद्दा, अभियोजन, दण्डसजाय र सम्पत्ति जफतका घटनाक्रममा सुधार ल्याउनुपर्ने जरुरी रहेको जानकारहरू बताउँछन्। एपीजीका सुझाव समेट्न खोज्दा विवाद एपीजीले नेपालमा सम्पत्ति शुद्धीकरणको क्षेत्रका कमजोरी पहिल्याउँदै सुधार गर्न सुझाव दिएको थियो। अन्य देशसँग सुपुर्दगी सन्धि गर्नुपर्ने वा सुपुर्दगी ऐन संशोधन गरेर सन्धिको आवश्यकता खारेज गर्नुपर्ने, वित्तीय गतिविधि गर्ने संस्थामा वित्तीय अपराधमा संलग्न व्यक्तिको फिट एन्ड प्रोपर टेस्ट प्रभावकारी बनाइ वित्तीय संस्थामा उनीहरूको संलग्नता निरुत्साहित गर्नुपर्ने एपीजीले सुझाव दिएको थियो। यस्तै, अनुसन्धान तथा अभियोग दर्ताको प्रक्रिया फेर्दै सम्पत्ति शुद्धीकरण अनुसन्धान विभागको संरचनागत परिवर्तन गर्नुपर्ने, आपराधिक गतिविधिबाट आर्जित सम्पत्ति जफतलाई प्राथमिकता दिनुपर्ने लगायतका सुझाव पनि दिएको थियो। सोहीअनुसार संशोधन विधेयक तयार पारिएको सरकारको भनाइ छ। तर, जस्ताको तस्तै पारित भए नेपाल कालोसूचीमा पर्ने जोखिम बढ्ने भन्दै विधेयकलाई विवादमा ल्याउने प्रयास गरिएको छ। विवादित बनाइएको विधेयकको मुख्य चासोको विषय हो, स्रोत नखुलेको (अबैध) सम्पत्तिलाई कर तिरेर बैध बनाउने व्यवस्था । यसैकारण विधेयक जस्ताको तस्तै पारित भए स्रोत नखुलेको सम्पत्तिलाई कर तिरेर बैध बनाउन बाटो खुल्ने संशोधनकर्ताहरूको भनाइ छ। विधेयकअनुसार सम्पत्ति शुद्धीकरण (मनी लाउन्डरिङ) निवारण ऐन, २०६४ संशोधन भए घुमाउरो पारामा अवैध सम्पत्ति बैध बनाउन सकिने उनीहरूको तर्क छ। जुन सर्वोच्च अदालतले २०६७ मा गरेको एक फैसलाविपरीत पनि हुनेछ। सम्पत्ति शुद्धीकरण (मनी लाउन्डरिङ) निवारण ऐन २०६४ को मूल उद्देश्य अपराधजन्य कार्यबाट प्राप्त सम्पत्ति शुद्धीकरणको निवारण गर्नु हो, ट्रान्सप्यारेन्सी इन्टरनेसनल नेपालका महासचिव मदनकृष्ण शर्मा भन्छन्, स्रोत नखुलेको सम्पत्तिमा कर तिरे स्वतः बैधता प्रदान गरिने अर्थात् अबैध तरिकाले आर्जित धनलाई स्वतः बैध तुल्याइने बाटो नखोलियोस्। ऐनको मूल मर्म र उद्देश्य प्रतिकूल हुने गरी प्रावधान राख्नु भएन। प्रस्तावित व्यवस्थाअनुसार आन्तरिक राजस्व विभागले करसम्बन्धी कसुर गरे वा नगरेको एकिन गर्न पाउनेछ। कसुर नगरेको पाइए त्यस्तो व्यक्तिको सम्पत्तिलाई चालू आर्थिक वर्षको आय मानी प्रचलित कानुनबमोजिम अधिकतम कर निर्धारण गरी असुल गर्नुपर्ने प्रस्ताव गरिएको छ। विधेयक पारित भए कानुन हुनेछ झन् कठोर सम्पत्ति शुद्धीकरण फौजदारी विषय हो। शंकाको भरमा सरकारले कोही नागरिकलाई कारबाही गर्न पाइँदैन भन्ने मान्यताअनुसार बेनिफिट अफ डाउट को सुविधा सर्वसाधारणले पाउने गरी सम्पत्ति शुद्धीकरण निवारण ऐन, २०६४ संशोधन गर्ने प्रस्ताव विधेयकमा छ। राज्यले शंकास्पद ठानेर अनुसन्धान गर्दा नागरिकलाई कसुर प्रमाणित गर्न सक्दैन भने नागरिकलाई ठूलो सजाय दिन नपाइने र कसुर प्रमाणित भए सम्पूर्ण सम्पत्ति जफतको समेत व्यवस्था गर्न लागिएको छ। विधेयकमार्फत संशोधन हुने १९ वटा ऐनमध्ये सबैभन्दा चासोको ऐन पनि यही हो। सरकारी अनुसन्धान अधिकारीले करसम्बन्धी कसुर गरेको प्रमाण नभेटेमा त्यस्तो सम्पत्तिलाई चालू वर्षको आय मानि कर तिरेर त्यसलाई बैध बनाउन सकिने प्रस्ताव विधेयकमा गरिएको छ। तर, हैसियतभन्दा बढी सम्पत्ति देखिएमा र करसम्बन्धी कसुर गरेको प्रमाणित भएमा सबै सम्पत्ति जफत हुने व्यवस्था पनि छ। सम्पत्तिको स्रोत खुलाउन नसकेको र अनुसन्धान गरिएको व्यक्ति उपरसम्बन्धी कसुर वा सम्पत्ति शुद्धीकरणको कसुरमा मुद्दा चल्ने अवस्था नदेखिएको अवस्थामा सोको अभिलेख राखी स्रोत खुलाउन नसकेको सम्पत्तिको हदसम्म कर निर्धारण तथा असुलीका लागि आन्तरिक राजस्व विभागमा लेखी पठाउनुपर्नेछ। विधेयकअनुसार आन्तरिक राजस्व विभागले करसम्बन्धी कसुर गरे वा नगरेको यकिन गर्नेछ। संशोधन प्रस्तावमा भनिएको छ, राज्यशक्ति लाग्दा पनि नागरिकले करजन्य कसुर गरेर कमाएको हो भन्ने प्रमाणित गर्न सकेन भने सुरुमा कर लिएर छाड्ने र पछिका दिनमा कसुर गरेर आर्जन गरेको पाइए मुद्दा लाग्नेछ। यस्तो अवस्थामा सबै सम्पत्ति जफत हुनेछ। यी हुन् नयाँ व्यवस्था अपराधमार्फत आर्जन गरेको सम्पत्ति वैधानिक च्यानलमा ल्याउनुलाई सम्पत्ति शुद्धीकरण भनिन्छ। सम्पत्ति शुद्धीकरण निवारणसम्बन्धी अन्तर्राष्ट्रिय जगतले अबलम्बन गरेका मान्यता समेटेर ऐनको दफा २८ मा अतिरिक्त व्यवस्था गर्न लागिएको छ। सम्पत्ति शुद्धीकरणको अनुसन्धानमा पर्न कसुर गरेको हुनुपर्छ। र, यस्तो कसुरबाट सम्पत्ति आर्जन भएको प्रमाण हुनुपर्छ। सर्वसाधारण व्यक्तिलाई सम्पत्ति शुद्धीकरणको अनुसन्धान हुँदैन र अन्तर्राष्ट्रिय मान्यताले पनि जो कोहीको सम्पत्ति छानबिन गर्न दिँदैन। संशोधनमा उल्लेख भएअनुसार सम्पत्ति शुद्धीकरण तथा आतंकवादी क्रियाकलामा वित्तीय लगानीसम्बन्धी कसुरमा मुद्दा चलाइएको व्यक्ति को मात्र सम्पत्ति हैसियतभन्दा बढी देखिए स्रोतको माग हुनेछ। भ्रष्टाचार वा चोरीको मुद्दामा सम्पत्ति शुद्धीकरण ऐन आकर्षित हुँदैन। यसैगरी प्रमाणसहित सम्पत्ति शुद्धीकरण गरेको उजुरी परे सम्पत्ति शुद्धीकरणको अनुसन्धान हुने प्रस्ताव विधेयकमा छ। सम्पत्ति शुद्धीकरण गरेको प्रमाण भेटिए ७ देखि २० वर्षसम्म जेल सजायको व्यवस्था गर्न लागिएको छ। हाल न्यूनतम तीन वर्ष सजायको व्यवस्था छ। नयाँ व्यवस्थाअनुसार कसुर गरेको सम्पत्तिमात्र नभएर सो सम्पत्तिबाट आर्जन गरेको अरू सम्पत्ति पनि जफत गरिनेछ र कसुर गरेको सम्पत्तिको जेल सजाय अनिवार्य हुनेछ। सरकारी ओहोदामा रहेको व्यक्तिले यस्तो कार्य गरेको छ भने थप सजाय हुनेछ। कसुर प्रमाणित नभएको व्यक्तिलाई अपराधी मान्न नपाइने व्यवस्था संसारभर छ। तर, नेपालले व्यवस्थालाई थप कडा बनाउँदै सम्पत्तिलाई चालू आर्थिक वर्षको आय मानेर अधिकतम उठाउने व्यवस्था गर्न लागेको छ। अरू कुनकुन ऐनमा कस्तो संशोधन ? प्रतिनिधिसभामा दर्ता भएको सम्पत्ति शुद्धीकरण (मनी लाउन्डरिङ) निवारण तथा व्यावसायिक वातावरण प्रबद्र्धनसम्बन्धी केही ऐनलाई संशोधन गर्न बनेको विधेयकमा १९ वटा ऐन संशोधन गर्न प्रस्ताव गरिएको छ। यी ऐन संशोधन भएपछि नेपालले सम्पत्ति शुद्धीकरण निवारणमा खेलेको भूमिका तथा परिपालनलाई प्रभावकारी बनाउन थप मद्दत पुग्नेछ भने व्यावसायिक वातावरण सुदृढ हुने अपेक्षा गरिएको छ। सम्पत्ति शुद्धीकरणसँग सम्बन्धित क्रियाकलापबारे जानकारी लिने र त्यसको विश्लेषण गर्ने छुट्टै स्वायत्त निकाय स्थापना गर्ने प्रस्ताव विधेयकमा छ। सम्पत्ति शुद्धीकरण, आतंककारी कार्य वा आम विनाशका हातहतियार निर्माण तथा विस्तारमा वित्तीय लगानी वा सम्बद्ध कसुरको शंकास्पद कारोबारसम्बन्धी प्रतिवेदन वा सूचना प्राप्त गर्न, सोको विश्लेषण गर्न तथा विश्लेषणको निष्कर्ष प्रवाह गर्न स्वायत्त निकायका रूपमा वित्तीय जानकारी एकाइ रहनेछ, विधेयकमा छ। हाल नेपाल राष्ट्र बैंकको एउटा महाशाखाले वित्तीय जानकारी एकाइका रूपमा काम गरिरहेको छ। स्वायत्त संस्थाका रूपमा वित्तीय जानकारी एकाइ बनाउन सकिने र त्यसका शाखासमेत खोल्न सकिने गरी कानुनी व्यवस्था गर्न खोजिएको छ। त्यस्तै विद्युतीय र डिजिटल माध्यमबाट हुने सम्पत्ति शुद्धीकरणको विषयलाई पनि कानुनी दायराभित्र ल्याउन सकिने गरी ऐन संशोधन गर्न लागिएको छ। बैंक तथा वित्तीय क्षेत्र, सहकारी र पुँजीबजारसँग जोडिएका कानुनमा केही महत्वपूर्ण संशोधनसहित विधेयक तयार पारिएको छ। यो विधेयकमार्फत नेपाल राष्ट्र बैंक ऐन, २०५८ मा संशोधन गरी बचत तथा ऋणको कारोबार गर्ने ठूला सहकारी संस्थालाई नेपाल राष्ट्र बैंकको नियामकीय क्षेत्राधिकारभित्र ल्याउन लागिएको छ। २५ करोडभन्दा बढी सेयर पुँजी भएका वा वार्षिक ५० करोडभन्दा बढीको बचत तथा ऋणको मुख्य कारोबार गर्ने सहकारी संस्थाको सहकारीसम्बन्धी प्रचलित कानुनको समेत अधिकार प्रयोग गरी नियमन, निरीक्षण तथा सुपरिवेक्षणको काम नेपाल राष्ट्र बैंकले गर्नेछ, विधेयकमा भनिएको छ। बचत तथा ऋणको कारोबार गर्ने सहकारीको नियमन, निरीक्षण तथा सुपरिवेक्षणका लागि निर्देशन एवं मापदण्ड जारी गर्ने अधिकार पनि नेपाल राष्ट्र बैंकलाई दिन लागिएको छ। विधेयकमार्फत सहकारी ऐन, २०७४ पनि संशोधन हुँदैछ। सहकारी संस्थाको नियमनका लागि नेपाल राष्ट्र बैंक, सम्बन्धित स्थानीय तह र प्रदेश सरकारको क्षेत्राधिकार पनि तोक्ने गरी कानुन बनाउन लागिएको छ। धितोपत्रसम्बन्धी ऐन, २०६३ संशोधनका लागि पनि यो विधेयकमार्फत प्रस्ताव गरिएको छ। कुनै व्यक्तिले धितोपत्रको कारोबारसँग सम्बन्धित कसुर गरेको भन्ने जानकारीको व्यहोरा बोर्डलाई प्राप्त भएमा वा त्यस्तो कसुर भएको छ भन्ने लागेमा धितोपत्र बोर्डको अध्यक्षले तत्काल अधिकृतस्तरको कर्मचारीमार्फत त्यस्तो उजुरीको प्रारम्भिक जाँचबुझ गराउनुपर्नेछ, विधेयकमा भनिएको छ। धितोपत्रको शंकास्पद कारोबारबारे धितोपत्र बोर्डले अनुसन्धान गर्न नसकेमा प्रहरीमार्फत गराउने व्यवस्था पनि विधेयकमा राखिएको छ। उजुरीबारे बोर्डबाट तोकिएको अवधिभित्र कुनै निर्णय नभएमा प्रहरी प्रधान कार्यालयले कम्तीमा प्रहरी निरीक्षक दर्जाको प्रहरी कर्मचारीलाई अनुसन्धान अधिकारी तोकी कसुरको अनुसन्धान गराउनुपर्नेछ, विधेयकमा भनिएको छ। निकासी पैठारी (नियन्त्रण) ऐनमा संशोधन गरेर व्यापार पारदर्शीता एकाइ गठनको व्यवस्था राख्न लागिएको छ। यस्तो एकाइको व्यापारमा पारदर्शिता कायम गर्न स्थापित अन्तरदेशीय निकायसँग समन्वय गर्ने मुख्य काम रहनेछ। मालपोत ऐनमा संशोधन गरेर घरजग्गासम्बन्धी कारोबार गर्न इजाजत लिनुपर्ने व्यवस्था राख्न विधेयकमा प्रस्ताव गरिएको छ। पर्यटन ऐनमा क्यासिनोसँग सम्बन्धित व्यवस्था संशोधन गर्न लागिएको छ। त्यस्तै निकासी पैठारी (नियन्त्रण) ऐनमा संशोधन गरेर व्यापार पारदर्शिता एकाइ गठनको व्यवस्था राख्न लागिएको छ। यस्तो एकाइको व्यापारमा पारदर्शिता कायम गर्न स्थापित अन्तरदेशीय निकायसँग समन्वय गर्ने मुख्य काम रहनेछ। एफएटीएफका सुझावअनुसार संशोधन गर्न खोजिएका विषयहरूः १ सम्पत्ति शुद्धीकरण निवारण ऐन, २०६४ मा व्यापक संशोधन गर्ने तयारी। ऐन संशोधन गरेर अनेकौं कमजोरी सम्बोधन गर्न खोजिँदै। २ पारस्पारिक कानुनी सहायता ऐनमा संशोधन गरी अन्य देशसँग पनि सम्पत्ति शुद्धीकरण, आतंककारी कार्य वा आमविनासका हातहतियार निर्माण तथा विस्तारमा सोको लगानी रोक्ने। कसुरमा विदेशी अदालतको फैसला कार्यान्वयनमा द्विपक्षीय सन्धिको अनिवार्यता हटाउन लागिएको छ। ३ कसुरजन्य सम्पत्ति व्यवस्थापन विभागलाई प्रभावकारी बनाउने कामलाई तीव्रता दिइएको छ। भने कसुरजन्य सम्पत्ति तथा साधन (रोक्का, नियन्त्रण र जफत) ऐनलाई संशोधन गरी यस्ता सम्पत्तिको अभिलेख र व्यवस्थापन सोही ऐनअनुसार गर्नुपर्ने व्यवस्था गरिएको छ। ४ पर्यटन ऐन संशोधन गरी क्यासिनो सञ्चालन पूर्व फिट एन्ड प्रपर टेस्ट को सर्त पूरा गरेको हुनुपर्ने व्यवस्था गर्न लागिएको छ। ५ सहकारीलाई प्रभावकारी नियमनको दायरामा ल्याउन सहकारी ऐन र नेपाल राष्ट्र बैंक ऐन संशोधन गरी उचित व्यवस्था गर्न लागिएको छ। सम्पत्ति शुद्धीकरण निवारण ऐनको दफा २८ लाई संशोधन गरेर यस्तो प्रस्ताव गरिएको छ कुनै व्यक्तिउपर सम्पत्ति शुद्धीकरणसम्बन्धी कसुरको अनुसन्धान सिलसिलामा कसुर भए वा नभएको सम्बन्धमा जाँचबुझ गर्दा सम्बद्ध कसुर भएको नदेखिएको तर त्यस्तो व्यक्तिको सम्पत्ति निजको आयस्रोत वा आर्थिक अवस्थाको तुलनामा अस्वाभाविक देखिएमा वा आफ्नो हैसियतभन्दा बढी कसैलाई दान, दातव्य उपहार, सापटी, चन्दा वा बकस दिएको वा कारोबार गरेको देखिएमा निजको सम्पत्तिको स्रोत माग गर्नुपर्छ। सम्पत्तिको स्रोत खुलाउन लगाउँदा त्यस्तो स्रोत खुलाउन नसकेको र अनुसन्धान गरिएको व्यक्तिउपर सम्बद्ध कसुर वा सम्पत्ति शुद्धीकरणको कसुरमा मुद्दा चल्ने अवस्था नदेखिएको अवस्थामा सोको अभिलेख राखी स्रोत खुलाउन नसकेको सम्पत्तिको हदसम्म कर निर्धारण तथा असुलीका लागि आन्तरिक राजस्व विभागमा लेखी पठाउनुपर्नेछ। अनुसन्धान गर्दा कसुर गरेको नपाइए त्यस्तो सम्पत्तिलाई चालू वर्षको आय मानि कानुनअनुसार अधिकतम कर निर्धारण हुनेछ। कसुर गरेको पाइए सो व्यक्तिमाथि अनुसन्धान हुनेछ। अनुसन्धानको जुनसुकै समयक्रममा कसुर भेटिए सम्पत्ति जफतसहित आवश्यक कारबाही हुनेछ। यसैगरी कर तिरेर छुट पाए पनि भविष्यमा गरिएको कुनै पनि कारबाहीमा कसुर भेटिए सम्पत्ति शुद्धीकरणबारे हदैसम्मको कारबाही हुनेछ।"
