शीर्षक,विवरण
नारीले फरक सोच्ने कि ?,"महिलाको पहिचान, सशक्तीकरण र प्रतिनिधित्वको सबाललाई आत्मसात् गरी सार्थक बनाउनु आजको आवश्यकता हो। तर कुनै पनि खुसीयालीको उत्सवका लागि नभएर महिला दिवस उत्पीडित महिलाहरूको लैंगिक विभेदविरुद्धको आवाज हो। अनि संघर्ष पनि। फागुन २४ गते अन्तर्राष्ट्रिय नारी दिवस मनाई सकिएको छ। उक्त अवसर पारेर आआफ्नो समसामयिक विषयलाई समावेश गरेर नाराहरू बनाइए। प्रत्येक नारी दिवसमा एउटाएउटा मुख्य विषयमा आधारित नारा बनाइनु पनि समग्रतामा सचेतना भर्नु नै हो। नारी चेतनासँग सम्बन्धित नाराहरू निर्माण भई विकासको यस अवस्थासम्म आइपुग्नुमा नारी जागरणको सिंगो इतिहास जोडिएको छ भन्नुमा कुनै अत्युक्ति पनि नहोला। नारी प्रेम हो, आस्था हो। विश्वास अनि टुटेको भरोसाको एकमात्र आशा पनि हो। घरपरिवारलगायत समाज र राष्ट्रको प्रगतिमा नारीको सधैं महत्त्वपूर्ण भूमिका रहेको हुन्छ। तर परापूर्वकालदेखि नै विश्वभरिका नारीहरू पछाडि पर्दै आएका छन्। नारी दिवसको अवसरमा विश्वभर रहेको महिला अधिकारसँग सम्बन्धित विभिन्न सरकारी तथा गैरसरकारी संघसंस्थाहरूले विभिन्न अवसर पारेर कार्यक्रम गर्ने गरेको पाइन्छ। कार्यक्रमहरूमा लैंगिक विभेद महिला माथि हुने घरेलु हिंसालगायत महिला र पुरुषबीच रहेका विभिन्न असमानताको अन्त्यका लागि अनेकौं सशक्त अभियानको कार्यक्रम गरेर मनाउने चलन छ। नेपालको सन्दर्भमा नारी दिवसलाई महिलाहरूको समस्या समाधान र नारी मुक्तिको आन्दोलनसँग जोडेर मनाउन थालेको तीन दशक पार भइसकेको छ। आधा आकाश र आधा धर्ती ओगट्ने नारी शक्तिलाई मातृशक्तिलाई राज्यले पुरुषसरह समान हकअधिकार दिनुपर्ने हो। तर पनि विगतदेखि वर्तमानसम्म पनि नारीप्रति हिंसा र लैंगिक विभेद अन्त्य भएको छैन। यसरी महिला हिंसा बढ्नुको मूल कारण राज्यको कमजोर कानुनी प्रक्रियाको साथै सामाजिक, धार्मिक र सांस्कृतिक कारणको पनि मृुख्य जिम्मेवारी छ। नारीको अपमान होइन, सम्मान गर्न सिकौं। नारीहरू विद्वान्मात्र हैन, महान् पनि हुन्छिन् भन्ने बुझौं। अरुणा लामा, अनुराधा कोइराला, पासाङल्हामु, शेर्पा, हेलेन केलरजस्तै सानै उमेरमा नोबेल पुरस्कार जितेकी मलाला युसुफजाई जस्ता अनेकौं नारीलाई नै हेरौं। कति महान् छन् नारी। नारीलाई शंकाले होइन, प्रशंसा र विश्वसनीयताको आँखाले हेर्ने गरौं। नारीको चरित्रमा दाग लगाउन नदेऊ। भनिन्छ, नारी हाँसेपछि संसार हाँस्छ। नारी तिम्रै सफलतमा सृष्टि बाँच्छे। वचन र कर्म दृष्टि फेरिँदैन भने छोरीदेखि बुहारीहुँदै आमादेखि हजुरआमासम्म जीवनको हरेक क्षणमा पुरुषलाई साथ दिने नारी नै हो। अर्थात् आमा, दिदी, बहिनी आदि महिलाका लागि एक दिनमात्र हैन, सबै दिन विशेष हुनुपर्छ। संसारलाई सुन्दर बनाउन नारी र पुरुषको समान भूमिका रहन्छ। हरेक अवस्थामा मानव अधिकारको सम्बोधन हुने गरी महिलाको नेतृत्वलाई सुनिश्चित गर्ने प्रतिबद्धताका साथ नारीका दिवस मनाउनु पर्छ। विशेषगरी महिलाको पहिचान, सशक्तीकरण र प्रतिनिधित्वको सबाललाई आत्मसात् गरी सार्थक बनाउनु आजको आवश्यकता हो। तर नेपालको सन्दर्भमा पहिचानबिनाको सशक्तीकरण र सशक्तीकरणबिनाको प्रतिनिधित्वमा महिलाको सवाल रुमलिएको छ। लंैगिकताका दृष्टिकोणले मात्र हेरेर सार्वजनिक समारोहमा मात्र सीमित गरिनु अब हुँदैन। यसरी लैंगिकताको सवाल कहिलेसम्म सम्बोधन होला ? हामीकहाँ समाजवाद उन्मुख संविधान छ। समानुपातिक समावेशिकतामा आधारित दर्जनौं व्यवस्था छन् तर महिलाको सवालमा प्रगतिशील स्पष्ट आधार देखिँदैन। क्लारा जोट्किनले सन् १९१० मा अन्तर्राष्ट्रिय महिला दिवस गरेकी थिइन्, तर त्यही दिन अन्तर्राष्ट्रिय महिला दिवस दिन मनाउने भनेर क्लाराको कुनै विचार थिएन। बीबीसी हन्ड्रेड वुमनले प्रत्येक वर्ष विश्वभरिका एक सय प्रभावशाली र प्रेरणादायी महिलाको नाम घोषणा गर्छ। उनीहरूबारे वृत्तचित्र बनाउने, कथा लेख्ने, अन्तर्वार्ता लिने गरेको पनि पाइन्छ। जहाँ महिलालाई केन्द्रमा राखेर लेखिएको कथाहरूलाई ठाउँ दिने गरेको छ। फर्केर हेर्ने हो भने एक सय पाँच वर्षभन्दा पनि पुरानो प्रारम्भिक चरणको कालखण्डलाई स्मरण गर्न सकिन्छ। २९ फेब्रुअरी १९०९ मा प्रथम अध्याय लेखिने काम संयुक्त राष्ट्रसंघमा केही सामाजिक जागरुक र चेतनशील महिलाबाट थालनी भएको थियो। जसको फलस्वरूप लैंगिक विभेद, सामाजिक, शैक्षिक दमन र विभेदको विरुद्धमा आवाज बुलिन्दत भए। यसरी अन्तर्राष्ट्रिय स्तरसम्म प्रभाव जमाउन सफल भएका नारी। ती अग्रजहरू र सन् १९११ मा यस प्रकारको महिला जागृतिले विभिन्न राष्ट्रमा पहिलोपटक अन्तर्राष्ट्रिय नारी दिवस मनाउने क्रमको शुभारम्भ गराई छाडे। यही क्रमलाई निरन्तरता दिँदै रसियाको नारीहरूले पनि १९१३ मार्च ८ को दिन नारी दिवस मनाए। यही समयदेखि सबै युरोपेली राष्ट्रका नारीहरूले सोही दिन नारी दिवस मनाउन थाले। महिला मुक्ति संघर्ष अभियानलाई अगाडि सारे। नारी स्वयं शक्ति हो। संसारको सृष्टिकर्ता नै नारी हो। भनिन्छ, नारी र प्रकृति दुवै शक्ति र प्रतीक हुन्। आजको यस नारी दिवसको दिन नारी अधिकारप्रति समर्पित भएर सम्पूर्ण संघसंस्था, अधिकारकर्मी कानुन निर्माता, कानुनका पालनकर्ता तथा राज्य अनि हामी सम्पूर्ण सर्वसाधारण जनतालाई यस्ता कुनै पनि अपराध हुन नदिने प्रण गरौं।"
सोचबाटै समृद्धि !,"सोचबाट संसारको समृद्धि सम्भव छ भने नेपालमा किन हुन्न ? संविधान संशोधन गर्न सकिन्छ भने सोचमा सकिन्न ? नेतृत्वको सोच नपुग्दा डेभलपमेन्ट डिभाइडर बढेका छन् । खोज्ने त आखिर सबैले परिणाम नै हो। प्रयत्न के के भए ? कसकसले गर्यो ? कति र कसरी काम भयो वा गरियो ? आदि पर्दा पछाडिका विषय हुन्। मूर्तअमूर्त जे जसरी काम भए पनि परिणामका लागि प्रयत्न भने चाहिन्छ नै। प्रयत्नअघि त्यसका लागि प्लानिङ (योजना) चाहिन्छ। बिनायोजना कामले न गति पाउँछ न त परिणाम नै गुणस्तरीय आउँछ। काम थाल्नेदेखि परिणाम पाउनेसम्मका लागि यदि तपाईंसँग सकारात्मक र अर्थपूर्ण सोच छ भने हरेक कुरा सम्भव छ र मिल्नेछ गुणस्तरीय परिणाम पनि। सोचकै उपज न हो, विकास र समृद्धि पनि। सोच्नका लागि मानिसले जुन समय र सूत्र प्रयोग गरेका छन्, त्यो पर्याप्त र विवेकपूर्ण नभएरै हो आज देशले सही परिणाम पाउन नसकेको। गतिलो विषय सोच्न त सर्वप्रथम शून्य हुनुपर्छ। सरकारको नेतृत्व सम्हाल्नेहरूसँग यो फुर्सद कहाँ ? शून्य यस मानेमा कि जसरी जमिन उर्वर बनाएर बिज रोपिन्छ। यस अर्थमा किसान उत्कृष्ट उदाहरण हो। उसले खनजोत गरी डल्ला फुटाएर झारपात हटाउँछ र जमिन उर्वर बनाउँछ। हामी (नागरिकदेखि नेतासम्म)ले पनि मनलाई सर्वप्रथम त्यसैगरी उर्वर बनाउनु पर्छ। मन खनजोत गरी त्यसमा रहेका डल्ला फुटाएर झारपात फाल्नु पर्छ। अर्थात् नचाहिएका सबै कुरा मनबाट उखेलेर फाल्नु पर्छ। ताकि सही सोच्ने र सोचेका विषयलाई पूरा गर्ने क्षमता बनोस्। मनको यो अवस्था उर्वर हो। यसपछि नयाँ लक्ष्य रोप्नु पर्छ। हामी धेरै मानिस आफू असफल हुन्छौं र भन्छौं फलानो कारणले सफल हुन सकिएन। होइन, हुँदै होइन। यो गलत सोचको उपज हो। खासमा त्यसको जिम्मेवार आफैं हो। अरूमा दोष देख्ने प्रवृत्ति उखेल्नु पर्छ। सडकदेखि आकाशसम्म साम्राज्य जमाउने हैसियत सिंगापुरले कसरी राख्यो ? सबै सही सोचकै उपज होइन ? सिंहदरबारमा पुग्नेहरूले १०० नम्बर ल्याएर म फस्ट हुन्छु भन्ने सोच कहिल्यै राखेनन्। अर्काको दोष र अर्काले के गर्यो गरेन भनी हेर्नुभन्दा आफ्नो दोष र आफूले के गरें के गरिनँ भन्ने हेर्नु नै वेश हुन्छ गौतम बुद्धले पनि भनेका छन्। अधिकांश हामी बुद्धको वाणीलाई उल्ट्याएर व्यवहारमा प्रयोग गर्छौं र बुद्धु बन्छौं। यसरी कसरी पाइन्छ उत्कृष्ट परिणाम ! अरू गलत हुन् भन्ने विचार मनबाट उखेल्नु पर्छ। मन चञ्चल छ भने स्थिर बनाउनु पर्छ। राजनेता न शान्त देखिन्छन् न स्थिर हुन सकेका छन्। सफल हुन कन्सन्ट्रेसन चाहिन्छ। मन उर्वर बनाएर लक्ष्य रोपेपछि ध्यानपूर्वक निरन्तर लागि परेमात्र चुम्ने हो, विकास र समृद्धिको शिखर। यसो गर्न सके हाम्रो (नागरिकदेखि नेतासम्म) जीवनले कोल्टे फेर्छ, नयाँ गति प्राप्त गर्छ। न नेता, न नागरिक, एकाग्रताको अभ्यास नभएसम्म कसैले कुनै काममा सफलता पाउँदैन। नेपालमा भएको पनि यही हो। शून्यमा पुगेर सोचरूपी बिज रोप्ने कसले ? कहिले ? राणाशासनको कुरो छोडौं। पञ्चायतकालमा पनि जनअपेक्षा खासै रहेन। आमअपेक्षा तब सुरु भयो, जब जनआन्दोलनपछि २०४६ सालमा नेपालमा बहुदलीय प्रजातन्त्र आयो। जब २०४७ सालमा संविधान जनताले नै लेखे। तर न सुशासन सुरु भयो न त समृद्धिका लागि शुभकार्यहरू नै। राणाकालीन सोच र पञ्चायती सोचभन्दा खासै पृथक् सोच देखिएन प्रजातन्त्रमा पुग्दा पनि। न लोकतन्त्र आउँदा नयाँ सोच आयो न त गणतन्त्र पाउँदा नै। लाग्छ, देशमा न उन्नति छ न प्रगति। जता हेर्यो उतै बिग्रेको र अव्यवस्थित। नकारात्मक सोचेर यी शब्द कोरिरहेको छैन, बरु चौतर्फी देखिएका दृश्य केलाएर भनिरहेछु। सूची पेस गर्दा फेहरिस्त उतार्न समय लाग्ला। नागरिकलाई बिग्रे भत्केको देखेर दिक्क लागेको छ तर त्यो देख्ने आँखा सम्बन्धित नेतृत्वसँग छैन। नागरिकको अनुहार प्रसन्न भएका दिन देशका नेताको विजय हुने हो, होइन भने उनीहरूले केवल भ्रम पालेर बाँचेका छन्। निर्वाचनमा किनेर वा धम्क्याएर ल्याएको मतले भएको विजय राजनीतिक भ्रममात्र हो। एकपटक बहुमत आयो भनेर मक्ख पर्नु भ्रमकै एउटा रूप हो। अर्कोपल्ट नागरिकले त्यो दल वा नेतालाई लोप्पा खुवाएको सबैले देखेजानेकै यथार्थ हो। निराश नागरिक देख्दा जबसम्म नेताको मन चसक्क हुँदैन तबसम्म विकासले बाटो समात्दैन। होइन भने युवा पुस्ताले किन पढ्नदेखि कमाउनसम्म विदेश रोजिरहेछन् ? केही वर्षअघिसम्म गाउँ रित्तियो, वृद्धवृद्धामात्र बचेका छन्, लास उठाउने मान्छे छैन भन्दै थियौं। दैनिक सात सयआठ सय विद्यार्थी अध्ययनका लागि बिदेसिने यो क्रम रोकिएन भने वा अन्तर्राष्ट्रिय विमानस्थलमा देखिने युवाको जनलहर बढिरह्यो भने पत्याउन कठिन पर्ला तर अब सहर सुनसान हुन बेर लाग्ने छैन। हामीसँग सर्वोच्च सोच नभएरै शुभसाइत नभेटिएको हो, नवयुगको। संविधानमा थुपारिएका शब्दले के हुन्छ ? निष्प्राण ती शब्दमा श्वास (प्राण) भर्ने कसले ? नागरिकलाई दुई छाक जोहो गरेर पेट भर्न आफलताफल छ। विकाससँगै अविकास छ नेपालमा। प्राण भर्ने नेताहरूलाई आफ्ना र आफन्तलाई पोसेर सात पुस्तालाई पुर्याउने रस्साकस्सी गर्दै ठिक्क छ। यही कारण विकासको बाटो दुष्कर भयो। समृद्धिको सोचमा ब्रेक लाग्यो। सुख, शान्ति र समृद्धि शब्द शब्दमै सीमित भए। कसैले साकार बनाउनै सकेनन्। साकार पार भनेर अमूल्य मत दिएर सत्तामा पठाएका नेताले न देशमा सिस्टम बसाल्न सके न नागरिकको भविष्य कोर्न नै। दुईचार शीर्षनेताको ज्यादतीले सीमारेखा मिच्न लागेको छ। जनता नजागेसम्म न राणाशासन फ्याँकियो न पञ्चायत। अबका दिनमा जाग्ने जनताले के फ्याँक्छन् ? त्यो हेर्न बाँकी छ। प्रकृतिको नियम नै हो, अन्धकारपछि सुन्दर बिहानी अवश्य आउँछ। होइन भने संघीयता कार्यान्वयन हँुदा पनि किन खासै परिवर्तनको आभाससम्म हुँदैन ? तीन तहका सरकारको क्रियाशीलताले मुलुकमा विकास तीन गुणाले बढ्नुपर्ने होइन र ? शासकहरूको सोच र शैली उस्तै छ। जबसम्म सोचमा परिवर्तन आउँदैन, तबसम्म कार्यशैली बदलिँदैन। सुशासन लगभग शून्य छ। सरकारी कार्यालयबाट पाउने सेवाको सहजता होइन, सास्तीले यसको पुष्टि गर्छ। अन्य देशमा हुने सुशासन नेपालमा किन हुन सक्दैन ? सोचजस्तो शासन त्यस्तै। म भ्रष्टाचार गर्दिनँ, म भ्रष्टाचार गर्न दिन्नँ भनेर क्रमशः सरकारी कर्मचारी र सम्बन्धित निकायको नेतृत्वमा सोच पलाउने हो भने कसरी र कहाँ हुन्छ भ्रष्टाचार ? जरैदेखि सोच्ने प्रवृत्ति नेपाली नागरिक र नेतृत्वसँग कहाँ ? प्रजातन्त्रको पुनर्बहाली भएयताका ३३ वर्षको सर्सती विश्लेषण गर्दा छर्लंग हुन्छ कि नेताको जस्तो सोच छ, त्यस्तै छ नेपालको विकास। समृद्धिसँग त उनीहरूको सोच जोड्न मिल्छजस्तो मलाई लाग्दैन। सिंगापुरको विमानस्थल विश्वकै नम्बर १ मानिन्छ। सिंगापुरको पिच सडक विश्वकै उत्कृष्टमा आउँछ। नेपालभन्दा कैयौं गरिब र फोहोर आक्रान्त एसियाकै कुनो मानिने देश हो, सिंगापुर। सरकारसँग सर्वोच्च सोच हुने हो भने समस्या होइन, उसले यस्ता हरेक समस्याको समाधान देख्छ। पास मार्कमा अल्झिएको नेपाली राजनीतिले कसरी देशमा विकास र समृद्धिको पूर्णांक ल्याउला र खै ? सडकदेखि आकाशसम्म साम्राज्य जमाउने हैसियत सिंगापुरले कसरी राख्यो ? सबै सही सोचकै उपज होइनन् ? ३२ ल्याए पास भइहालिन्छ नि भन्ने विद्यार्थीले कहिल्यै १०० नम्बर ल्याउला ? सिंहदरबारमा पुग्नेहरूले १०० नम्बर ल्याएर म फस्ट हुन्छु भन्ने सोच कहिल्यै राखेनन्। जब शिक्षक नै फेल हुन्छ भने विद्यार्थी कसरी पास हुन्छ ? असफल नेताले गरेको नेतृत्वबाट नागरिकले कसरी सही परिणाम पाउँछन् ? सोचबाट संसारको समृद्धि सम्भव छ भने नेपालमा किन हुन्न ? संविधान त संशोधन गर्न सकिन्छ भने सोचमा किन सकिन्न ? नेतृत्वको सही सोच नहुँदा डेभलपमेन्ट डिभाइडर बढेका छन्। सोचमा संस्कार र सचेतताको संगम गराउन सकियो भने जोकसैले गति लिन्छ। अझ यसमा सीपको समागम गराउन सके सुन्दर संसार सुरु हुन्छ। स्वधर्म (प्यासन) मिसायो भने जीवन फक्रन थाल्छ। तब मान्छे मान्छे बन्छ जब उसले प्यासनलाई प्रोफेसन बनाउँछ। संविधान त संशोधन गर्न सकिन्छ भने सोचमा किन सकिन्न ? सोच नकारात्मक नै भए पनि सकारात्मक बनाउन सकिन्छ नै। उल्टो बाटो हिँडेर को निर्धारित समयमा गन्तव्यमा पुगेको छ र ? सगरमाथाको चुचुरो के उल्टो पाइला चालेर पुग्न सम्भव छ ? हो, दुनियाँमा आजसम्म कसैले पनि नकारात्मक सोचबाट जीवनलाई सर्वोच्च गन्तव्यमा पुर्याउन सकेकै छैनन्। जबसम्म सरकार चलाउनेहरूसँग सकारात्मक र समृद्ध सोच हुँदैन, तबसम्म नागरिकबीच पनि असमान सेवा र पहुँच रहिरहन्छ। जबकि संविधानतः मुलुकका सबै नागरिकको अधिकारबराबर हुन्छ। सोच र दृष्टि समदर्शी भएमात्र समान अवसर सम्भव छ। तर, सत्तानेतृत्वले समग्र विकास गर्दै सहरी नागरिकसरह विकटका बासिन्दालाई पनि सेवासुविधा पुगोस् भन्नेसम्म सोचेनन्। सरकारसँग सर्वोच्च सोच हुने हो भने समस्या होइन, उसले यस्ता हरेक समस्याको समाधान देख्छ। पास मार्कमा अल्झिएको नेपाली राजनीतिले कसरी देशमा विकास र समृद्धिको पूर्णांक ल्याउला ? त्यही भएर देश विकासको सन्दर्भमा समग्र परिणाम पनि त्यस्तै देखिएको छ।"
अनौपचारिक श्रमिकहरूलाई सुरक्षा,"प्रत्येक लोककल्याणकारी राज्यले सामाजिक सुरक्षालाई राज्यको संविधान, नीति तथा विविध प्रकारका कार्यक्रममार्फत आवश्यक जनतालाई उपलब्ध गराउने गर्छन्। मानवअधिकारको विश्वव्यापी घोषणापत्र सन् १९४८ ले समेत सामाजिक सुरक्षाको अधिकारलाई मानव अधिकारकै अंगको रूपमा लिएको छ। सो घोषणापत्रले प्रत्येक राज्यले आफ्नै स्रोत, साधन र आर्थिक क्षमताका आधारमा सामाजिक सुरक्षाको प्रत्याभूति गर्नुपर्छ भनेर उल्लेख गरेको छ। किनकि सामाजिक सुरक्षा भनेको आफ्ना आधारभूत आवश्यकताहरू आफैं पूरा गर्न नसक्ने अवस्थामा रहेकाहरूलाई मानवीय आवश्यकता पूरा गराउन सकिने कार्य हो। अन्तर्राष्ट्रिय श्रम संगठनको परिभाषाअनुसार सामाजिक सुरक्षा भनेको समाजले व्यक्ति र घरपरिवारलाई स्वास्थ्य सेवामा पहँुच सुनिश्चित गर्न र आय सुरक्षाको ग्यारेन्टी गर्न प्रदान गर्ने सुरक्षा हो। जुन विशेषगरी वृद्धावस्था, बेरोजगारी, बिरामी, अशक्तता, काममा चोटपटक, मातृत्व वा कमाउने व्यक्ति गुमाउने अवस्थामा बढी आवश्यक छ भनेर भनेको छ। आईएलओको सामाजिक सुरक्षासम्बन्धी गरिएको अनुसन्धानले केही मुख्य कुरा औंल्याएको छ। विश्वमा यो सुरक्षा पाँचजनामा मात्र एकजनालाई उपलब्ध छ भने आधाभन्दा बढी जनमा यो सुविधा छैन। अफ्रिका र दक्षिण एसियामा मात्र यो ५ देखि १० प्रतिशत र मध्य आय भएका देशमा २० देखि ६० प्रतिशतमा समावेश छ। औद्योगिक देशहरूमा लगभग यो सामाजिक सुरक्षा शतप्रतिशत नै रहेको थियो। तर हाल सबै रोजगारी अनौपचारिकतिर गएकाले त्यो प्रतिशत दिनानुदिन घट्दो छ। सबैभन्दा सामाजिक सुरक्षा भएको महादेश युरोप हो। त्यहाँको सरकारहरूले जीडीपीको २५ प्रतिशत यो सुविधाका लागि छुट्ट्याएको छ। उत्तर अमेरिकामा जीडीपीको १६६ प्रतिशत र सबैभन्दा कम अफ्रिकी देशहरूले मात्र ४३ प्रतिशत छुट्ट्याइएको देख्न पाइन्छ। विकासोन्मुख देशहरूमा यो अझै पनि प्रभावकारी रूपमा मात्र होइन कि खासै समावेश भएको देख्न पाइन्न। नेपालमा यो सामाजिक सुरक्षाबारे इतिहास हेर्दा राणाशासनकालमा सैनिकहरू अवकाशमा जाने समयमा घरसम्म जान पनि खर्च नपाएर बिचल्लीमा पर्थे। त्यो समस्यालाई दृष्टिगत गर्दै तत्कालीन राणा प्रधानमन्त्री जुद्धशमशेरले सैनिकहरूका लागि भनेर १९९१ सालमा सैनिक दृव्य कोष भनेर खडा गरे। सो समयमा उनीहरूको पारिश्रमिकको १० प्रतिशत कट्टा गरी सो कोषमा राख्ने गरिन्थ्यो। कालान्तरमा २०१९ सालमा अन्य निजामती, जंगी, प्रहरी र अन्य राष्ट्रसेवक कर्मचारीका लागि कर्मचारी सञ्चय कोष भनेर संस्था नै सरकारबाट खडा गरियो। २०४६ सालपश्चात सो कोषमा निजी क्षेत्रमा कार्यरत संगठित क्षेत्रका संस्थाहरूमा कार्यरत श्रमिक कर्मचारीलाई समेत सञ्चय कोषमा समेटियो। तत्कालीन सरकारले २०५२ सालमा वृद्धहरूलाई मासिक एक सय रुपैयाँ उपलब्ध गराउने निर्णय गर्यो। अहिले यो रकम चार हजार पुगेको छ। त्यसपछि विभिन्न कालखण्डमा बनेका सरकारहरूले एकल महिला विवाह नगरी बसेका, विधवा महिला, पूर्ण अपांगता, लोपोन्मुख आदिवासी जनजातिलगायत पनि सामाजिक सुरक्षाको छाताभित्र राखेर केही रकमहरू उपलब्ध गराउँदै आएको छ, जो सकारात्मक पनि छ। राज्य निर्माणमा अद्वितीय भूमिका खेल्ने अनौपचारिक तथा प्रवासी श्रमिकहरूलाई भने प्रत्येक सरकारले नजरअन्दाज गरेको पाइन्छ। अनौपचारिक श्रमिक जो नेपालमा काम गर्ने समूहभित्र ९४ प्रतिशत अर्थात् ५९ लाखभन्दा बढीको संख्यामा छ। राज्यको नजरबाट टाढा रहेका यी अनौपचारिक श्रमिकहरूलाई सामाजिक सुरक्षाको दायरामा ल्याउनुपर्छ भनेर २०५४ सालमा श्रमिक नेता लक्ष्मण बस्नेतको नेतृत्वमा रहेको नेपाल टेड युनियन कांगे्रसले तत्कालीन संसद्मा गैरसरकारी विधेयकका रूपमा यो प्रस्ताव दर्ता गर्यो। त्यसैको प्रारूपमा नेपाली कांगे्रसकै नेतृत्वमा रहेको सरकारले २०७४ सालमा सामाजिक सुरक्षा ऐन ल्यायो। तत्पश्चात् २०७५ सालमा नियमावली आयो। सो ऐनलाई टेकेर हाल सामाजिक सुरक्षा कोष सचिवालय खडा भएर श्रमिकहरूलाई कोषमा जोड्न कार्यरत रहेको पाइन्छ। सो कोष गठन भएपश्चात् पनि अनौपचारिक क्षेत्रको श्रमिकहरूका लागि कार्यान्वयनको प्रक्रिया अगाडि नबढ्दै गर्दा टेड युनियन महासंघहरूको जोडदार प्रयासले गर्दा हालैमात्र पूर्वसरकारले अनौपचारिक क्षेत्र तथा स्वरोजगार श्रमिक साथै वैदेशिक रोजगारमा रहेका श्रमिकहरूका लागि योगदानमा आधारित सामाजिक सुरक्षा योजना सञ्चालन कार्यविधि २०७९ ल्याएको छ। अनौपचारिकको हकमा आधारभूत पारिश्रमिकको श्रमिकबाट ११ र ९३७ प्रतिशत राज्यबाट योगदान हुने उल्लेख छ। हाल मन्त्रालय हुँदै केही दिनमै राजपत्रमा प्रकाशन हुने क्रममा छ। वडाबाट सिफारिस भएपछि श्रमिकहरू सामाजिक सुरक्षा कोषमा जोडिने छन्। हालसम्म संघीय सरकार तथा कुनै पनि स्थानीय तहले आफ्नो पालिकाको श्रमिकहरूको योगदान हामी गर्छौं भनेर अगाडि बढेको छैन। यस्तो अवस्थामा फेरि पनि कागजमा मात्र सीमित रहे कागलाई बेल पाक्यो हर्ष न विस्मात्को अवस्था रहला। हालै मात्र न्युयोर्कको ह्युमन राइटस् वाचनामक संस्थाले नेपालको सामाजिक सुरक्षाबारे अनुसन्धान गरेको छ। जसअनुसार नेपालमा प्रभावकारी रूपमा लागू नरहेको, सबै वर्गलाई समेटेर समान वितरणको अवस्था नरहेको र अनौपचारिक क्षेत्रका श्रमिकहरू र बालबालिकामा यो लागू नै नभएको भनी बताएको छ। त्यसर्थ सो संस्थाले नेपाल सरकारले सामाजिक सुरक्षाका लागि पैसा अलि बढी छुट्ट्याउनु पर्ने, बालबालिका तथा अनौपचारिक क्षेत्रका श्रमिकलाई समावेश गर्नुपर्ने, संघीय सरकारले यो मुद्दामा प्रदेश र स्थानीय सरकारसँग मिलेर काम गर्नुपर्ने साथै प्रदेश तथा स्थानीय सरकारले समेत आफूले पनि आफ्ना क्षेत्रका आवश्यक पर्नेका लागि यो कार्यक्रम लागू गर्नुपर्छ भनी निष्कर्षमा बताएको छ। हालमात्र भारतमा रहेको कांगे्रस आई पार्टीले भारत जोडो यात्रा भन्ने एक राजनीतिक अभियान चलायो। सो अभियानको क्रममा भारतमा रहेको एपमा आधारित ट्याक्सी मजदुर युनियनले देशका सबै मुख्य सहरमा ट्याक्सी युनियनका सदस्य साथीहरूलाई खाकी ड्रेसमा सो अभियानमा हिँडायो। हिँड्दै गर्दा हैदराबादको र्यालीमा सो युनियनका महासचिव शेख सलाहुद्दिनमाथि कांगे्रस आई नेता राहुल गान्धीको नजर पर्यो। हिँड्दाहिँड्दै सलाहुद्दिनसँग उनीहरूको समस्याहरू बुझे। त्यसपश्चात् उनीहरूको सामाजिक सुरक्षालगायत समस्याबारे मुद्दामा उनले राजस्थानको अलवर भन्ने स्थानमा सम्बोधन गरे। सो क्रममा ती कुरा उल्लेख गरे। जहाँ राजस्थानका मुख्यमन्त्री तथा अर्थमन्त्री अशोक गहलोत पनि सहभागी थिए। उनले गत फेब्रुअरीको बजेट भाषणमा प्रथम चरणमा ती गिग तथा प्लेटफर्म श्रमिकलाई सामाजिक सुरक्षामा जोड्न भारु दुई सय करोड रकम छुट्ट्याएको घोषणा गरे। यो एउटा सामान्य उदाहरण मात्र हो कि हाम्रा देशका दल तथा नेताहरूले पनि यो घटनाक्रमबाट केही सिकुन् भन्ने पनि हो। नेपालको वर्तमान संविधानको धारा ४२ र ४३ ले समेत सामाजिक सुरक्षालाई हकको रूपमा उल्लेख छ। मूल कुरो त धेरै संख्यामा रहेका अनौपचारिक तथा स्वरोजगार श्रमिकलाई राजनीतिक दलहरूले कुन दृष्टिकोणबाट हेर्ने भन्ने पनि टड्कारो रूपमा देखिन्छ। हालै मात्र करिब एक वर्षभित्र नेपालमा तीन तहको निर्वाचन भयो। सो समयमा सबै दलहरूको आआफ्नो घोषणापत्रमा श्रमिकहरूका सन्दर्भमा विभिन्न सुविधाका कुरा उल्लेख छ। तर त्यो हालसम्म कागजमै सीमित छ।"
राजनीति मात्र जानेको राजनीति,"राजनीतिले जनसरोकारका विषयमा परिणाम दिएको छैन। सुशासन र समृद्धिको आकांक्षा दिवास्वप्न हुने जोखिम बढ्दैछ। राजनीतिलाई लोकतन्त्र, शासन, सत्ताजस्ता शब्दबाट पनि बुझ्ने गरिन्छ। यसरी बुझ्दा राजनीतिलाई रुल अफ रुलर, एक्ट अफ गभर्निङ अथवा डिजाइन टु डेलिभरको रूपमा परिभाषित गर्न सकिन्छ। अतः राजनीति मियो हो। राजनीति सबै नीतिहरूको मूलनीति हो। राजनीतिले राष्ट्रिय जीवनका सुरक्षा, न्याय र विकाससम्बन्धी सम्पूर्ण विषयको अभिभारा बहन गर्नुपर्छ। राजनीति आस्थाको धरोहर बन्न सक्नुपर्छ। राजनीतिले आशाको किरण फैलाइरहनु पर्छ। जनताको आकांक्षालाई फलिभूत पार्दै जानुपर्छ। नेपालले अवलम्बन गरेको राजनीतिक प्रणाली संघीय लोकतान्त्रिक गणतन्त्रको स्वरूपमा छ। नेपालको संविधान, २०७२ ले यसलाई संस्थागत गरेको छ। संघीयताको अर्थ सरकार समुदायको साथमा, समुदाय सरकारको काखमा भन्ने हो। लोकतान्त्रिक व्यवस्थाले आवधिक निर्वाचनका माध्यमबाट सरकारको नेतृत्व स्थापित गर्छ र नेतृत्वलाई निरंकुश बन्न दिँदैन। गणतन्त्रको अर्थ प्रत्येक दिन जन्मने बच्चा भविष्यमा राष्ट्रप्रमुख हुने सम्भावनाका साथ जन्मन्छ। यसरी अथ्र्याउँदा संघीय लोकतान्त्रिक गणतन्त्रले नेपाली जनतालाई अत्यन्त आशावादी बनाउँछ। संविधानले संस्थागत गरेको राजनीतिक प्रणालीको जीवन्तता तब हुन्छ, जब संविधानले सिर्जना गरेका अंगहरूको नेतृत्व निष्ठावान्, नैतिक, कल्पनाशील र कर्मठ हुन्छ। यस सन्दर्भमा राजनीतिलाई सिद्धान्तको रूपमा मात्र नबुझेर यसको व्यावहारिक पक्षमा समेत बुझ्न उचित हुन्छ। स्पष्ट भाषामा भन्नुपर्दा राजनीति दस्तावेजमा लेखिएका शब्दावलीमात्र नभएर यसलाई व्यवहारमा क्रियाशील तुल्याउने अख्तियारी पाएको नेतालाई पनि सम्झनु पर्छ। अर्को शब्दमा राजनीति भनेको प्रणाली र पदाधिकारीको समष्टि हो। राजनीतिक कार्यभार बहन गर्ने जिम्मा पाएको प्रमुख व्यक्तिको कार्यशैली पनि राजनीति हो। अतः नेता, सत्ता, शासन र कार्यसम्पादन समेत राजनीति हो। संघीय लोकतान्त्रिक गणतन्त्रको आवरणमा सजिएको नेपाली राजनीतिको अभ्यन्तरमा प्रधानमन्त्री पद सरकार प्रमुखको रूपमा परिभाषित छ। यस पदले जसरी राजनीति चलाउँछ, त्यसरी राजनीतिले नतिजा दिने गर्छ। संविधानको प्रस्तावना पढ्दा राजनीतिले नेपाली जनतालाई दिगोशान्ति, सुशासन, विकास र समृद्धिको आकांक्षा साकार पार्ने आश्वासन दिएको पाइन्छ। राजनीतिले वाचा गरेको उक्त आश्वासन पूरा गर्न राजनीतिक प्रक्रियाबाट सरकारको नेतृत्व गर्न पुगेका व्यक्ति नै दृढ संकल्पित हुनुपर्छ। प्रसिद्ध वैज्ञानिक अल्बर्ट आइस्टाइनले राजनीतिलाई भौतिक शास्त्रभन्दा पनि कठिन विषय भनेका थिए। उनको यो भनाइ कालजयी छ। राजनीतिले सुरक्षा, न्याय र आर्थिक, सामाजिक, भौतिक पूर्वाधार तथा वातावरण संरक्षणलगायतका विकास सम्बद्ध यावत् विषयहरूको सम्बोधन गर्दै देशको उच्च आर्थिक हैसियत र जनताले उन्नतस्तरको जीवनयापन गर्ने अवस्था सिर्जना गर्नुपर्छ। यो सानो मेहनतले सम्भव छैन। समय, स्रोत र मेहनतको अधिकतम परिचालनबाट मात्र सम्भव हुन्छ। त्यसैले राजनीति कठिन विषय हो। हाम्रो देशले २०७२ असोज ३ मा वर्तमान संविधान पाएपछि सुशासन, विकास र समृद्धिको नयाँ युग सुरु हुने आम अपेक्षा गरिएको हो। प्राकृतिक स्रोतले सम्पन्न तथा पूर्वजहरूका पौरखले अनेक मूर्त तथा अमूर्त सम्पदाले सुसज्जित नेपालमा जनताले रोजेको व्यवस्था स्थापित हँुदा मुलुकमा शीघ्र सेवा तीव्र विकासको लहर यत्रतत्रसर्वत्र फैलने ठानिएको हो। राजनीतिले सम्हाल्न पर्ने सुरक्षा, न्याय र विकासका अनगिन्ती जिम्मेवारीहरू उत्साहजनक ढंगले सम्हालिन्छन् भन्ने अनुमान गरिएको हो। राजनीतिको कार्यान्वयन पक्ष हेर्दा संघीय संरचनाअन्तर्गत मुलुकमा तीन तहका सरकार क्रियाशील छन्। तीनै तहका सरकारको नेतृत्व निर्वाचनबाट स्थापित छ। यी तीन तहका सरकारको क्रियाशीलताले मुलुकको विकासको दर कम्तीमा तीन गुणाले तीव्र हुन्छ भन्ने सोझो हिसाब जनताले गरेका छन्। तर व्यवस्था फेरिएर शासकीय संरचना विस्तार हँुदा पनि शासनले दिनुपर्ने डेलिभरी फेरिएको छैन। शासकीय शैली उस्तै छ। बजेट कार्यान्वयनमा पुँजीगत खर्च कम हुने रोग जस्ताको तस्तै छ। आयोजना कार्यान्वयनमा विलम्बको समस्या पनि यथावत् छ। आर्थिक वर्षको अन्तमा गएर हतारहतारमा काम गर्ने र भुक्तानी गर्ने प्रवृत्तिमा कत्ति पनि सुधार हुन सकेको छैन। सरकारी कार्यालयबाट सेवा पाउन अत्यन्तै सास्ती व्यहोर्नु पर्छ। भ्रष्टाचार बढेको छ। शासनका यस्ता चरित्र कायम रहँदै जाँदा मुलुकका आर्थिक परिसूचकहरू बिगँ्रदै गएका छन्। गरिब र धनीबीचको खाडल झन् गहिरो र फराकिलो हुँदै गएको छ। आयात निर्यातको असन्तुलन बढेको छ। शोधनान्तर स्थिति राम्रो छैन। चालू वर्षमा आइपुग्दा त वार्षिक बजेटको आकारलाई उल्लेख्य रूपले घटाउने अवस्थामा सरकार पुगेको छ। हाम्रो देशले बहुदलीय प्रतिस्पर्धात्मक राजनीतिक प्रणाली अवलम्बन गरेको छ। फलस्वरूप कानुनी मान्यता प्राप्त दलहरूको संख्या धेरै छ। निर्वाचनमा दलहरू सहभागी भएर जनताको मतले विजय भएर सरकारको बागडोर सम्हाल्न जाने स्थापित प्रक्रिया छ। वर्तमान संविधानले संघ र प्रदेशमा संसदीय प्रणालीबाट सरकार गठन हुने ढाँचा तोकेको छ। स्थानीय सरकारको हकमा भने जनताको प्रत्यक्ष मतबाट निर्वाचित हुने व्यक्तिको नेतृत्वमा सरकार गठन हुन्छ। सरकारका तीन अंग कार्यपालिका, व्यवस्थापिका र न्यायपालिकामार्फत मुलुकको शासन व्यवस्था चल्ने गर्छ। यी अंगहरूको सुदृढ अवस्थाबाट मुलुकको सुरक्षा, न्याय र विकासलाई राम्रोबाट अझ राम्रो अवस्थामा पुर्याउन सकिन्छ। त्यसैले राजनीतिको प्रमुख कार्यभार भनेको सरकारका तीनैवटा अंगहरूलाई सुदृढ रूपमा कार्यसम्पादन गर्न सक्ने तुल्याउनु हो। हाम्रो देशले अवलम्बन गरिरहेको राजनीतिको स्वरूप, सिद्धान्त र यसका पालनकर्ताहरूको बारेमा संविधानमै लिपिबद्ध गरिएको छ। संविधानमा लेखिएका अक्षरमा प्राण भर्ने काम संविधानले तोकेको प्रक्रियाबमोजिम कार्यपालिका, व्यवस्थापिका र न्यायपालिकाको प्रमुख पदमा पुग्ने व्यक्तिको निष्ठा, नैतिकता क्षमता र कार्य सम्पादनमा भर पर्छ। उल्लेखित तीन अंगमध्ये कार्यपालिका प्रमुखलाई नै सरकार प्रमुख भन्ने गरिएकाले मुलुकको प्रधानमन्त्री मुलुकको राजनीतिका प्रमुख सञ्चालक हुन्। शासनका कार्यकारी हुन्। देशको सर्वांङ्गीण विकासका नेतृत्वकर्ता हुन्। संघीय लोकतान्त्रिक गणतन्त्रको राजनीतिक आवरणमा राजनीतिक अधिकार र अवसर उपभोग गर्न वर्तमान संविधान उदार छ। समावेशिता, सहभागिता, समानताजस्ता लोकतन्त्रका आदर्श गुणलाई राज्यका हरेक संस्थामा आन्तरिकीकरण गर्न संविधानले नै संरक्षकत्व प्रदान गरेको छ। यस अर्थमा वर्तमान राजनीतिक प्रणालीको स्वीकारोक्तिमा समस्या छैन। त्यसैले मुलुकसामु राजनीतिले विकासलाई तीव्र पार्दै जनताको जीवनस्तरमा गुणात्मक परिवर्तन गर्ने र समाजमा सुरक्षा र न्यायको अनुभूति गराउने अत्यन्तै अनुकूल समय छ। यस्तो अनुकूलताको अवस्थामा पनि राजनीति भने राजनीतिमै सीमित छ। बियोन्ड पोलिटिक्स भएर शासकीय प्रबन्धलाई सुदृढ तुल्याउने र सुशासन, विकास तथा समृद्धिको यात्रालाई तेज पार्ने काममा राजनीति केन्द्रित हुन सकिरहेको छैन। २०७४ को निर्वाचनले राजनीतिक स्थिरताका लागि उत्तम अवसर प्रदान गरेको थियो। तर त्यो अवसर राजनीतिकै वरिपरि घुमिरह्यो। राजनीति राजनीतिबाट उम्केर आर्थिक सामाजिकलगायतका विषयमा लक्षित हुन सकेन। जनता राजनीतिक खेलको मूकदर्शक बन्न विवश भए। त्यही बीचमा कोभिड महामारीको विपद् आइलाग्यो। जसले गर्दा विकासको लहर झन् खुम्चिन गयो। राजनीतिमात्र जानेको राजनीतिको रूपमा प्रधानमन्त्रीलाई हेरिँदैछ। यस्तो राजनीतिले सम्हाल्न पर्ने शासन सञ्चालनको अभिभारा फितलो हुन्छ। फितलो शासनले सुरक्षा, न्याय र विकासका काम अलपत्र हुन्छन्। शासन पद्धतिले नतिजा दिन सक्दैन। २०७९ साल लागेलगत्तै स्थानीय तहको निर्वाचन भयो। २०७९ जेठ ६ गते स्थानीय तहको नयाँ नेतृत्वले बहाली गरेको हो र स्थानीय सरकार सञ्चालन गरिरहेको छ। २०७९ मंसिर ४ मा संघको प्रतिनिधिसभा र र प्रदेशको प्रदेशसभा सदस्यको निर्वाचन सम्पन्न भयो। संघको प्रतिनिधिसभामा कुनै पनि दलले एकल बहुमत हासिल गर्न नसकेका कारण मिलिजुली सरकार बनाउने काम भएको छ। यस्तै अवस्था प्रदेश सरकारको छ। संघमा मिलिजुली सरकारको नेतृत्व गर्दै नेकपा माओवादी केन्द्रका अध्यक्ष गोरखाबाट निर्वाचित प्रतिनिधिसभा सदस्य पुष्पकमल दाहाल (प्रचण्ड) प्रधानमन्त्री बनेका छन्। लोकतन्त्रमा विश्वास राख्नेहरू प्रत्येक आमनिर्वाचन उप्रान्त गठन हुने सरकारलाई आशाको नजरले हेर्छन् र अब केही हुन्छ भन्ने विश्वास गर्छन्। २०७९ को निर्वाचन उप्रान्त बनेको सरकारप्रति पनि यही आशा र विश्वासको किरण झुल्केको हो। तर सरकार बनेयता सत्ता गठबन्धनमा जेजस्ता फेरबदलको खेल प्रदर्शन भइरहेका छन्, त्यसले फेरि पनि राजनीतिले राजनीति गर्न मात्र जानेको रूपमा हेर्न थालिएको छ। वास्तवमा प्रधानमन्त्रीको समय, सीप र मेहनत शासकीय प्रबन्धमा केन्द्रित हुनै पर्छ। सिंहदरबार सुदृढ हुनुपर्छ। दिनहँुजसो जनताले सरकारका जनपक्षीय नीति, योजना तथा कार्यक्रमका बारेमा सुन्ने अवस्था भइरहनु पर्छ। मन्त्रालयहरू मन्त्रीसहित जिम्मेवारी वहनमा व्यस्त हुनुपर्छ। सरकारी निकायको सेवा प्रवाह शीघ्र भएर जनतामा नयाँ उत्साह पैदा भएको हुनुपर्छ। तर यी सबै लक्षण अहिले ओझेल परेका छन्। प्रधानमन्त्रीको समय देशलाई माथि उठाउने कार्यमा उपयोग भइरहेको महसुस हुँदैन। उहाँ सधैं दलकै काममा व्यस्त भएको देखिन्छ। राजनीतिमात्र जानेको राजनीतिको रूपमा प्रधानमन्त्रीलाई हेरिँदैछ। यस्तो राजनीतिले सम्हाल्न पर्ने शासन सञ्चालनको अभिभारा फितलो हुन्छ। फितलो शासनले सुरक्षा, न्याय र विकासका काम अलपत्र हुन्छन्। शासन पद्धतिले नतिजा दिन सक्दैन। २०७४ यता आजको दिनसम्म देशको कार्यकारी प्रमुखमा पुगेको व्यक्ति अर्थात् नेपालका प्रधानमन्त्रीले आफ्नो समय, सीप र मेहनत पदीय जिम्मेवारी बहनमा सघनरूपले केन्द्रित गरेको पाइँदैन। प्रधानमन्त्री सधैं राजनीतिलाई रङ दिनमात्र उद्यत् रहने गरेको देखिन्छ। त्यसैले राजनीतिले जनसरोकारका विषयमा परिणाम दिन सकेको छैन। यस्तो अवस्थाले मुलुकको सुशासन, विकास र समृद्धिको आकांक्षा दिवास्वप्न हुने जोखिम बढ्दैछ। अतः मुलुकका प्रधानमन्त्री नै मुलुकको राजनीतिको मियो भएकाले प्रधानमन्त्रीले आफ्नो समय राजनीतिमा रङ भरेर जनतालाई रनभूल्ल पार्ने कामबाट बाहिर निस्केर देशको उन्नति र जनताको जीवनस्तरमा गुणात्मक परिवर्तन गर्ने कार्यमा तन्मयताका साथ लाग्नु उचित हुन्छ।"
ए डिभिजन लिगः लय समात्दै मनाङ,"काठमाडौंः आठ पटकको च्याम्पियन मनाङ मर्स्याङ्दी क्लबले सहिद स्मारक ए डिभिजन लिगमा बुधबार न्यूरोड टिम (एनआरटी)लाई ३१ को नतिजामा पराजित गरेको छ। त्रिपुरेश्वर दशरथ रंगशालामा सहज जित निकालेसँगै मनाङले अपराजित यात्रा कायम राखेको छ। पहिलो खेलमा हिमालयन शेर्पासँग ११ गोलको बराबरी खेलेको मनाङले दोस्रो खेलमा संकटा क्लबलाई १० ले हराएको थियो। तेस्रो खेलमा साविक विजेता मछिन्द्र क्लबसँग गोलरहित बराबरीमा अल्झिएको मनाङले बुधबार सिजनको दोस्रो जित निकाल्यो। एनआरटीको निरन्तर दबाबमा पनि संगठित देखिएको मनाङले ३९औं मिनेटमा रोशन राना मगरको गोलसँगै अग्रता लिएको थियो। लेफ्ट ब्याक रन्दीप पौडेलले दिएको पासलाई फ्लान्कमा तीव्र गतिमा दौडिएका रोशन पेनाल्टी एरिया भित्र बल नियन्त्रणमा लिन सफल भएका थिए। पेनाल्टी एरियाको रेखामा बल नियन्त्रणमा लिएका रोशनले बक्सभित्रबाट उत्कृष्ट फिनिसिङ गरेका थिए। अग्रता लिएसँगै थप आक्रामक बनेको मनाङले ६८औं मिनेटमा पेनाल्टीमार्फत अग्रता दोब्बर पार्ने मौका पायो। एनआरटीका गौरब श्रेष्ठले मनाङका उज्बेक खेलाडी साइदजामोल डाभ्लाट्जोनोभलाई १८ यार्ड बक्स भित्र फाउल गरेका थिए। सोही पेनाल्टीलाई डाभ्लाट्जोनोभले गोलमा परिणत गरेका थिए। कोफी कोदोले ८७औं मिनेटमा तेस्रो गोल गर्दै मनाङका तीन अंक सुनिश्चित गरेका थिए। इन्जुरी समयमा एनआरटीका अशोक थापाले एक गोल फर्काए। गौरब श्रेष्ठले बायाँतर्फबाट दिएको पासमा ६ यार्ड बक्स अगाडि रहेका अशोकले हेडरमार्फत सुन्दर गोल गरेका थिए। मनाङका विसन गुरुङले पहिलो मिनेटमै गोल गर्ने सुन्दर मौका खेर फालेका थिए। एनआरटीका मोहित गुरुङले पेनाल्टी एरियामा दिएको ब्याक पासमा जिन बोउमी चिप्लिएर नियन्त्रण गुमाउँदा वान् भर्सेज वानमा विसनले मौका पाएका थिए। तर, उनको फितलो प्रहार बचाउन एनआरटीका गोलकिपर पुजन होनाले केही मेहेनत गर्नु परेन। एनआरटीका भारतीय फरवार्ड लालमिन्जामाले तेस्रो मिनेटमा पेनाल्टी एरिया भित्रबाट गरेको प्रहार फ्रेममा परेको थिएन। मनाङका डियावान्डौ डियानेले पाँचौं मिनेटमा एनआरटीका कृतिषरन्त छुन्जुलाई पेनाल्टी एरिया अगाडि फाउल गरेका थिए। आशिष राईले प्रहार गरेको त्यो फ्रिकिक मनाङले सहजै बचाउ गर्यो। जितसँगै मनाङले आठ अंक जोडेको छ। सुरुआती चारमध्ये तीन खेलमा पराजित एनआरटीको एक अंक छ। पहिलो खेलमा सातदोबाटो युथ क्लबसँग २१ ले पराजित भएको एनआरटी दोस्रो खेलमा जावलाखेलसँग पनि सोही नतिजामा पराजित भएको थियो। तेस्रो खेलमा विभागीय टिम त्रिभुवन आर्मी क्लबसँग ३३ को रोमाञ्चक बराबरी खेलेको थियो।"
पीएनजीका लागि भालाको अर्धशतक,"चौथो नम्बरमा क्रिजमा उत्रिएका भालाले ७२ बलमा पाँच चौका र एक छक्कासहित ५० रन पूरा गरे। काठमाडौं : आईसीसी विश्वकप क्रिकेट लिग २ को अन्तिम खेलमा यूएईविरुद्ध पीएनजीका कप्तान आसाद भालाले अर्धशतक बनाएका छन्। त्रिवि क्रिकेट मैदानमा टस जितेर ब्याटिङ थालेको पीएनजीका लागि चौथो नम्बरमा क्रिजमा उत्रिएका भालाले ७२ बलमा पाँच चौका र एक छक्कासहित ५० रन पूरा गरे। पीएनजीका लागि ओपनर किप्लिन डोरिगाले ६० बलमा तीन चौकासहित २४ रन जोडेका थिए। अर्का ओपरन हिरी हिरी चार रनमा आउट हुँदा सेसे बाउ ९ रनमा पभिलियन फर्के। यस्तै, चार्ल्स अमिनी २२ रन बनाएर आउट भए। भालासँगै क्रिजमा रहेका गाउडी टोकाले दुई रन बनाएका छन्। यूएईका लागि हजरत बिलालले ६ ओभरमा २२ रन खर्चिएर सर्वाधिक तीन विकेट लिएका छन्। यस्तै रोहन मुस्तफाले एक विकेट लिएका छन्। पीएनजीले ३४२ ओभरमा चार विकेट गुमाएर एक सय २० रन बनाएको छ।"
पीएनजीले यूएईलाई दियो २३५ रनको लक्ष्य,"त्रिवि क्रिकेट मैदानमा टस जितेर ब्याटिङ थालेको पीएनजीले सात विकेट गुमाएर दुई सय ३ ४ रनको योगफल तयार गर्यो। काठमाडौं : कप्तान आसाद भालाको अर्धशतकीय इनिङप्रेरित पपुवा न्युगिनी (पीएनजी)ले आईसीसी विश्वकप क्रिेकट लिग २ को त्रिदेशीय एकदिवसीय शृंखलाअन्तर्गत यूएईलाई दुई सय ३५ रनको लक्ष्य दिएको छ। त्रिवि क्रिकेट मैदानमा टस जितेर ब्याटिङ थालेको पीएनजीले सात विकेट गुमाएर दुई सय ३ ४ रनको योगफल तयार गर्यो। पीएनजीका लागि कप्तान आसाद भाला ९२ रनमा ६ चौका र एक छक्कासहित ६५ रनको अर्धशतकीय इनिङ खेलेर आउट भए। यस्तै, नोमन भानुवा ३१ बलमा एक छक्का र पाँच चौकासहित ४९ रनमा अविजित रहे। यस्तै, रिले हेकुरे ३३ रन जोडेर आउट हुँदा किप्लिन डोरिगा २४ र चार्ल्स अमिनीले २२ रनको योगदान गरे। यूएईका लागि हजरत बिलालले १० ओभरमा ४७ रन खर्चेर सर्वाधिक चार विकेट लिए। यस्तै रोहन मुस्तफा र जवार फरिले एकएक विकेट लिए। लिग २ मा पीएनजीको यो अन्तिम खेल हो। यूएईले भने अन्तिम खेलमा भोलि नेपालको सामना गर्नेछ।"
ए डिभिजन लिग : विभागीय डर्बीमा आर्मीविरुद्ध एपीएफ विजयी,"काठमाडौं : मणी कुमार लामाको निर्णायक गोलप्रेरित सशस्त्र प्रहरीको एपीएफ क्लबले सहिद स्मारक ए डिभिजन लिगमा बुधबार त्रिभुवन आर्मी क्लबलाई १० को नतिजामा पराजित गरेको छ। च्यासल रंगशालामा भएको खेलको ३७औं मिनेटमा मणीले गरेको एक मात्र गोल निर्णायक बन्यो। दायाँतर्फबाट बिपन कार्कीले गरेको क्रसलाई पेनाल्टी एरियाभित्र अन्मार्क्ड रहेका मणीले उत्कृष्ट गोलमा परिणत गरेका थिए। मणीले प्रहार गरेको सशक्त हाफ भलीमा आर्मीका गोलकिपर विकेश कुथु निरीह बनेका थिए। एपीएफका नवीन लामाले १२औं मिनेटमा प्रहार गरेको फ्रिकिकमा सनिश श्रेष्ठको हेडर बाहिरिएको थियो। त्यसको दुई मिनेट नबित्दै आर्मीका दिनेश हेन्जनको क्रसमा नवयुग श्रेष्ठले ६ यार्ड नजिक बल भेट्टाउन नसक्दा आर्मीले गोल गर्ने मौका गुमाएको थियो। दिनेशले २०औं मिनेटमा प्रहार गरेको कर्नरमा आर्मीका डिफेन्डर विकाश खवासको प्रहार फ्रेममा परेको थिएन। सुरुआती ३५ मिनेटसम्म एपीएफलाई दबाबमा राखेको आर्मीले २९औं मिनेटमा अर्को अवसर सिर्जना गरेको थियो। दिनेशले बायाँतर्फबाट गरेको तेस्रो सशक्त क्रसमा एपीएफका गोलकिपर एन्जल श्रेष्ठले नियन्त्रण गुमाएका थिए। यद्यपि, एपीएफका डिफेन्डरले घेरिएका नवयुग श्रेष्ठले फाइदा उठाउन सकेका थिएनन्। पहिलो हाफको खेलसकिन आठ मिनेट बाँकी रहँदा गोल खाएको आर्मीले ४१औं मिनेटमा अर्को खतरा टारेको थियो। एपीएफका शरन विक्रमसिंह बस्नेतले गरेको प्रहार आर्मीका सेन्टर ब्याक विकाश खवासले रोकेका थिए। आर्मीका कप्तान भरत खवासले ७७औं मिनेटमा दायाँतर्फबाट गरेको क्रसलाई एपीएफका सनिश श्रेष्ठले हेडरमार्फत क्लियर गरेका थिए। जितसँगै एपीएफले पाँच खेलबाट आठ अंक जोडेको छ। पराजित आर्मीको समान पाँच खेलबाट ६ अंक छ। आजै दशरथ रंगशालामा हुने अर्को खेलमा न्यूरोड टिम ९एनआरटी० र मनाङ मर्स्याङ्दी क्लब आमनेसामने हुँदैछन्।"
३४ ओभरमा चार विकेट गुमाएर पीएनजीले बनायो ११८ रन,"अहिले क्रिजमा कप्तान आसाद भाला ७० बलमा पाँच चौका र एक छक्कासहित ४९ रन बनाएर खेलिरहेका छन्। काठमाडौं : आईसीसी विश्वकप क्रिकेट लिग २ को अन्तिम खेलमा यूएईविरुद्ध पीएनजीले ३४ ओभरमा चार विकेट गुमाएर एक सय १८ रन बनाएको छ। त्रिवि क्रिकेट मैदानमा एकदिवसीय अन्तर्राष्ट्रिय शृंखलाको अन्तिम खेलमा टस जितेर ब्याटिङ थालेको पीएनजीका लागि ओपनर किप्लिन डोरिगाले ६० बलमा तीन चौकासहित २४ रन जोडेका थिए। अर्का ओपरन हिरी हिरी चार रनमा आउट हुँदा सेसे बाउ ९ रनमा पेभिलियन फर्के। अहिले क्रिजमा कप्तान आसाद भाला ७० बलमा पाँच चौका र एक छक्कासहित ४९ रन बनाएर खेलिरहेका छन्। यस्तै, चार्ल्स अमिनी २२ रन बनाएर आउट भए। भालासँगै क्रिजमा रहेका गाउडी टोकाले दुई रन बनाएका छन्। यूएईका लागि हजरत बिलालले ६ ओभरमा २२ रन खर्चिएर सर्वाधिक तीन विकेट लिएका छन्। यस्तै रोहन मुस्तफाले एक विकेट लिएका छन्।"
पीएनजीविरुद्ध यूएईका कप्तान वासिमले बनाए शतक,"काठमाडौं: पपुवा न्युगिनी (पीएनजी)विरुद्ध दुई सय ३५ रनको लक्ष्य पछ्याइरहेको यूएईका लागि कप्तान मुहम्मद वासिमले शतक बनाएका छन्। कप्तान आसाद भालाको अर्धशतकीय इनिङप्रेरित पपुवा न्युगिनी (पीएनजी)ले आईसीसी विश्वकप क्रिकेट लिग २ को त्रिदेशीय एकदिवसीय शृंखलाअन्तर्गत यूएईलाई दुई सय ३५ रनको लक्ष्य दिएको थियो। त्रिवि क्रिकेट मैदानमा टस जितेर ब्याटिङ थालेको पीएनजीले सात विकेट गुमाएर दुई सय ३ ४ रनको योगफल तयार गरेको थियो। जवाफी ब्याटिङमा उत्रिएको यूएईका लागि ओपनिङ गर्न क्रिजमा उत्रिएका वासिमले ६२ बलमा पाँच चौका र ११ छक्कासहित १०० रनको कोशेढुङ्गा पार गरे। उनीसँगै क्रिजमा उत्रिएका आर्यान लाक्रा चार रन जोडेर पभिलियन फर्केका थिए। यस्तै वान् डाउनमा क्रिजमा उत्रिएका वृत्या अरविन्द ३३ रन बनाएर आउट भएका छन्। यूएईका लागि कबुवा मोरेया र रिले हेकुरेले एकएक विकेट लिएका छन्। पीएनजीका लागि कप्तान आसाद भाला ९२ रनमा ६ चौका र एक छक्कासहित ६५ रनको अर्धशतकीय इनिङ खेलेर आउट भएका थिए। यस्तै, नोमन भानुवा ३१ बलमा एक छक्का र पाँच चौकासहित ४९ रनमा अविजित रहे। यस्तै, रिले हेकुरे ३३ रन जोडेर आउट हुँदा किप्लिन डोरिगा २४ र चार्ल्स अमिनीले २२ रनको योगदान गरेका थिए। यूएईका लागि हजरत बिलालले १० ओभरमा ४७ रन खर्चेर सर्वाधिक चार विकेट लिए। यस्तै रोहन मुस्तफा र जवार फरिले एकएक विकेट लिए। लिग २ मा पीएनजीको यो अन्तिम खेल हो। यूएईले भने अन्तिम खेलमा भोलि नेपालको सामना गर्नेछ। यूएईले २३१ ओभरमा दुई विकेट गुमाएर एक सय ५१ रन बनाएको छ।"
वासिमको शतकमा यूएई विजयी,"काठमाडौं: कप्तान मुहम्मद वासिमको शतकप्रेरित यूएईले आईसीसी विश्वकप क्रिकेट लिग २ अन्तर्गत पपुवा न्युगिनी (पीएनजी)विरुद्ध ६ विकेटको जित निकालेको छ। कप्तान आसाद भालाको अर्धशतकीय इनिङप्रेरित पपुवा न्युगिनी (पीएनजी)ले आईसीसी विश्वकप क्रिेकट लिग २ को त्रिदेशीय एकदिवसीय शृंखलाअन्तर्गत यूएईलाई दुई सय ३५ रनको लक्ष्य दिएको थियो। त्रिवि क्रिकेट मैदानमा टस जितेर ब्याटिङ थालेको पीएनजीले सात विकेट गुमाएर दुई सय ३४ रनको योगफल तयार गरेको थियो। यूएईले ३८४ ओभरमा चार विकेट गुमाएर लक्ष्य पूरा गर्यो। जवाफी ब्याटिङमा उत्रिएको यूएईका लागि ओपनिङ गर्न क्रिजमा उत्रिएका वासिमले ६२ बलमा पाँच चौका र ११ छक्कासहित १०० रनको कोशेढुङ्गा पार गरेका थिए। यूएईका लागि ७६ बलको सामना गरेका वासिम ६ चौका र १२ छक्कासहित एक सय १९ रनको शानदार इनिङ खेलेर पभिलियन फर्केका थिए। उनीसँगै क्रिजमा उत्रिएका आर्यान लाक्रा चार रन जोडेर पभिलियन फर्केका थिए। यस्तै वान् डाउनमा क्रिजमा उत्रिएका वृत्या अरविन्द ३३ रन बनाएर आउट भए। यस्तै, आयान खान २८ रन जोडेर पेभेलियन फर्किँदा सिपी रिजवान २९ र आसिफ खान ११ रनमा अविजित रहे। पीएनजीका लागि रिले हेकुरेले दुई तथा जोन कारिको र काबुआ मोरेयाले एकएक विकेट लिए। पहिलो इनिङमा पीएनजीका लागि कप्तान आसाद भाला ९२ रनमा ६ चौका र एक छक्कासहित ६५ रनको अर्धशतकीय इनिङ खेलेर आउट भएका थिए। यस्तै, नोमन भानुवा ३१ बलमा एक छक्का र पाँच चौकासहित ४९ रनमा अविजित रहे। यस्तै, रिले हेकुरे ३३ रन जोडेर आउट हुँदा किप्लिन डोरिगा २४ र चार्ल्स अमिनीले २२ रनको योगदान गरेका थिए। यूएईका लागि हजरत बिलालले १० ओभरमा ४७ रन खर्चेर सर्वाधिक चार विकेट लिए। यस्तै रोहन मुस्तफा र जवार फरिले एकएक विकेट लिए। अन्तिम खेलमा पनि पराजित भएसँगै पीएनजी ३६ खेलबाट ११ अंक जोडेर लिग २ को पुछारमा रहेको छ। यूएईले अन्तिम खेलमा भोलि नेपालको सामना गर्नेछ। नेपाल अन्तिम खेलमा जित निकाल्दै शीर्ष तीनमा पुगेर सोझै विश्वकपको ग्लोबल छनोटमा स्थान बनाउन चाहन्छ।"
राष्ट्रिय सभा अध्यक्ष कप भलिबलको उपाधि बिहादीलाई,"कुश्मा: राष्ट्रिय सभा अध्यक्ष कप अन्तरपालिका भलिबल प्रतियोगिताको उपाधि पर्वतको बिहादी गाउँपालिकाले हात पारेको छ। पर्वतकै मोदी गाउँपालिका वडा नं १ भुकताङ्लेमा आयोजित तेस्रो राष्ट्रिय सभा अध्यक्ष कप प्रतियोगितामा फलेवासलाई लगातार २ सेटमा पराजित गर्दै बिहादीले उपाधि हात पारेको हो। जितसँगै बिहादी गाउँपालिकाले १ लाख ५५ हजार ५ सय ५५ नगद, शिल्ड, मेढल र प्रमाणपत्र प्राप्त गरेको छ । दोस्रो भएको फलेवास नगरपालिकाले १ लाख ५ हजार ५सय ५५ रुपैया प्राप्त गरेको छ। तेस्रो स्थान प्राप्त गरेको आयोजक मोदी गाउँपालिकाले ५५ हजार ५ सय ५५ रुपैया नगद र मेडल तथा प्रमाणपत्र पाएको छ। त्यसैगरी महिला भलिबलको उपाधि धादिङ भलिबल क्लवले हात पारेको छ। अर्चलबोट भलिबल क्लबलाई २१ सेटले पराजित गर्दै उपाधि हात पारेको हो। जितसँगै धादिङ भलिबल क्लवले ७७ हजार ७ सय ७७ रुपैयाँ प्राप्त गरेको छ भने दोस्रो बनेको अर्चलबोट भलिबल क्लव कास्कीले ४५ हजार ५ सय ५५ र तेस्रो मोदी८ चित्रेले २५ हजार ५ सय २५ हात पारेको छ।"
सहायक प्रशिक्षकमा कटुवाल र गोलकिपर प्रशिक्षकमा डंगोल नियुक्त,"नेपाली घरेलु फुटबलमा मछिन्द्र क्लबका प्रशिक्षक कटुवालले यसअघि पनि राष्ट्रिय टिमको नेतृत्व गरिसकेका छन्। काठमाडौं : अखिल नेपाल फुटबल संघ (एन्फा)ले राष्ट्रिय पुरुष सिनियर टिमका लागि प्रवेश कटुवाललाई सहायक प्रशिक्षक नियुक्त गरेको छ। नेपाली घरेलु फुटबलमा मछिन्द्र क्लबका प्रशिक्षक कटुवालले यसअघि पनि राष्ट्रिय टिमको नेतृत्व गरिसकेका छन्। यस्तै, राष्ट्रिय टिमको गोलकिपर प्रशिक्षकमा विनोद डंगोल नियुक्त भएका छन्। घरेलु फुटबलमा परिचित डंगोलले मनाङ मर्स्याङ्दी,न्यूरोड टिम जस्ता टिममा रहेर पनि गोलकिपर प्रशिक्षकको भूमिका निर्वाह गरेका छन्। यस्तै, डंगोलले यसअघि पनि राष्ट्रिय टिमको नेतृत्व गरेका छन्। एन्फाले राष्ट्रिय टिमको मुख्य प्रशिक्षकमा भिन्सेन्जो अल्बर्टो एनिसलाई नियुक्त गरिसकेको छ। एनिसको नेतृत्वमा नेपालले प्रधानमन्त्री कप थ्री नेसन्स कप खेल्न लागेको छ। एन्फाले दशरथ रंगशालामा आयोजना गर्न लागेको त्रिदेशीय प्रतियोगितामा घरेलु टिम नेपालसँगै लाओस र भुटानको सहभागिता रहने निश्चित भइसकेको छ। नेपालले अर्को बुधबार लाओससँग पहिलो खेल खेल्ने छ। त्यसका लागि सामान्य प्यारापिटतर्फ पाँच सय र भीआईपीतर्फ एक हजार रूपैयाँ टिकट मूल्य कायम भइसकेको छ।"
वैदेशिक रोजगारीमा सामाजिक सुरक्षा कार्यक्रम,"श्रमिकले मासिक दुई हजार वा वार्षिक एकमुष्ट २४ हजार रुपैयाँ जम्मा गर्नुपर्छ। काठमाडौं : सरकारले वैदेशिक रोजगारीमा जाने श्रमिकका लागि चैत १ देखि योगदानमा आधारित सामाजिक सुरक्षा कार्यक्रम लागू गरेको छ। श्रमस्वीकृति लिएर विदेश जाने श्रमिकलाई अनिवार्य रूपमा यो कार्यक्रममा समेट्न लागिएको हो। यस कार्यक्रमका लागि श्रमिकले मासिक दुई हजार वा वार्षिक एकमुष्ट २४ हजार रुपैयाँ जम्मा गर्नुपर्छ। सरकारले ९० दिन (चैत १ देखि) लागू हुने गरी गत मंसिरमै यससम्बन्धी कार्यविधि घोषणा गरेको थियो। कोषका सूचना अधिकारी डा रोशन कोजूले वैदेशिक रोजगारमा रहेका श्रमिकले २१ बैंकमार्फत मासिक भुक्तानी गर्न सक्ने बताए। ईसेवा र रेमिट कम्पनीबाट पनि जम्मा गर्न मिल्ने व्यवस्था गर्न लागिएको पनि कोजूले जानकारी दिए। वैदेशिक रोजगारीमा कार्यरत श्रमिकले श्रमस्वीकृति नवीकरण गर्ने क्रममा सामाजिक सुरक्षामा जोडिनु पर्छ। भारतमा रहेका श्रमिक पनि जोडिन सक्छन्। कोषले म्यानपावर व्यवसायी, स्वास्थ्य संस्था, विभिन्न भाषाका कक्षामा यस कार्यक्रमको प्रचारप्रसार गर्ने तयारी गरेको छ। कोषको कार्यालय वा कोषले तोकेका निकाय, कार्यालय वा कोषको अनलाइन प्रणालीबाट निवेदन दिनुपर्छ। यसमा समावेश हुन श्रमिकको नेपाली नागरिकता वा राहदानीको प्रतिलिपि र श्रम स्वीकृतिको प्रतिलिपि संलग्न गरी अन्य विवरण खुलाई स्वघोषणा गर्नुपर्छ। नियुक्तिपत्र भएमा त्यसको प्रतिलिपि भए पुग्नेछ। वैदेशिक रोजगारीमा रहेका २२ लाख श्रमिकलाई कोषमा समेट्ने सरकारको तयारी छ। कोषले सबै प्रकारका श्रमिकलाई सुरक्षा कार्यक्रममा समेट्न थालेको छ। अनौपचारिक र स्वरोजगारी क्षेत्रमा वैशाख १ गतेबाट यो कार्यक्रम सुरु हुँदैछ। कोषका अनुसार स्वरोजगारीमा संलग्न १८ लाख, अनौपचारिक क्षेत्रका श्रमिक ४२ लाख, सरकारी अस्थायी तथा करारमा रहेका श्रमिक ४० हजार, निजी र संगठित क्षेत्रका १८ लाख श्रमिक समेट्ने योजना छ। एनआरएनएको हजारे अभियानको पूर्णता गैरआवासीय नेपाली संघ सन् २००९ देखि वैदेशिक रोजगारीमा रहेका श्रमिकको राहत र उद्धारमा केन्द्रित हुन थालेपछि उनीहरूको हितका लागि सामाजिक सुरक्षा कोष अर्थात् हजारे अभियानको सुरु भएको थियो। प्रतिमहिना एक हजार अनिवार्य र स्वेच्छिक पाँच हजार रुपैयाँ जम्मा गर्नुपर्ने थियो। यो कार्यक्रम सुरु भएपछि एनआरएनए अभियान्ताले खुसी व्यक्त गरेका छन्। योजनाका सुविधा यो कार्यक्रमबाट श्रमिकले दुर्घटना तथा अशक्तता सुरक्षा योजना, आश्रित परिवार सुरक्षा योजना र वृद्धवस्था सुरक्षा योजनाका सुविधा पाउँछन्। सरकारले औद्योगिक क्षेत्रका श्रमिकका लागि तोकेको न्यूनतम आधारभूत पारिश्रमिकको कम्तीमा २१३३ प्रतिशत योगदान गर्नुपर्छ। यस्तो योगदान रकम कोषले दुर्घटना तथा अशक्तता सुरक्षा योजना र आश्रित परिवार सुरक्षा योजनामा ७४८ प्रतिशत र वृद्ध अवस्था सुरक्षा योजनामा १३८५ प्रतिशत बाँडफाँट गर्छ। सुविधा पाउनका लागि श्रमिकले १२ महिनामा कम्तीमा ९ महिना योगदान गरेको हुनुपर्छ। योगदानकर्ताले निवृत्तिभरण योजनामा जम्मा भएको रकम र सो रकममा कोषले गरेको लगानीबाट प्राप्त प्रतिफलसमेत जोडी हुन आउने कुल योगदान रकम एकमुष्ठ लिने वा सो रकमलाई १ सय ६० ले भाग गर्दा हुन आउने रकम प्रत्येक महिना जीवनकालभर निवृत्तिभरण लिने रोज्न पाउँछन्। दुर्घटना हुँदा सुविधा यसका योगदानकर्ता दुर्घटनामा परेर अस्पताल भर्ना भए १ लाख रुपैयाँसम्म उपचार खर्च पाउँछन्। कोषले उपचारको ८० प्रतिशत वा प्रतिवर्ष एक लाख रकमसम्मको खर्च व्यक्तिको खातामा भुक्तानी गरिदिन्छ। दुर्घटनाका कारण उपचार गर्नुपर्ने भई काम गर्न नसक्ने भएको योगदानकर्ताले न्यूनतम आधारभूत पारिश्रमिकको ६० प्रतिशतबराबरको रकम मासिक रूपमा पाउँछन्। स्थायी असक्षमता भएको योगदानकर्ताले भने ६० प्रतिशतबराबरको रकमलाई शतप्रतिशत मानी जीवनकालभर निवृत्तिभरण सुविधा मासिक रूपमा पाइन्छ। आश्रितलाई सुविधा योगदानकर्ताको मृत्यु भएमा निजको पति वा पत्नीले निवृत्तिभरण, सन्ततिलाई शैक्षिक वृत्ति र अन्तिम संस्कार खर्च पाउँछन्। जुनसुकै कारणबाट मृत्यु भएमा पनि न्यूनतम आधारभूत पारिश्रमिकको ४० प्रतिशतका दरले जीवनभर निवृत्तिभरण पाउँछन्। वैकल्पिक आम्दानी भएमा वा अर्को विवाह गरेमा भने यो सुविधा पाइने छैन। १८ वर्ष उमेर पूरा नभएको सन्ततिले शैक्षिकवृत्तिबापत न्यूनतम आधारभूत पारिश्रमिकको ४० प्रतिशत रकम मासिक पाउँछन्। जुनसुकै कारणबाट योगदानकर्ताको मृत्यु भएमा निजको अन्तिम संस्कारका लागि हकवालालाई २५ हजार रुपैयाँ एकमुष्ठ उपलब्ध हुन्छ। वृद्धावस्थाको सुरक्षा योजना कोषले १३२५ प्रतिशत रकमबाट वृद्धावस्था सुरक्षा योजना सञ्चालन गर्छ। वैदेशिक रोजगारी अन्त्य भएपछि एकमुष्ठ उपलब्ध गराइन्छ। यस्तो रकमलाई निवृत्तभरण योजनामा हस्तान्तरण गर्न पनि सकिन्छ। निवृत्तभरण योजनाअन्र्तगत सुविधा पाउन योगदानकर्ता ६० वर्ष पुग्नु पर्छ। उक्त योजनामा जम्मा भएको रकम र लगानीबाट प्राप्त प्रतिफलको कुल योगलाई १ सय ६० ले भाग गर्दा हुन आउने रकम प्रत्येक महिना निजको जीवनकालभर निवृत्तभरण पाउँछ। निवृत्तिभरण प्राप्त गर्न सुरु गरेपछि योगदानकर्ताको मृत्यु भएमा पति वा पत्नीले ५० प्रतिशतले हुन आउने रकम आजीवन निवृत्तिभरण पाउँछन्। विदेशका नेपाली आबद्ध हुन पाउने विदेशमा बस्ने सबै नेपाली (वैदेशिक रोजगारीमा रहेका नेपाली र नेपाली मूलका विदेशी नागरिक) योगदानमा आधारित सामाजिक सुरक्षा कोषमा समेटिन पाउनेछन्। विदेशमा स्वरोजगार रहेका व्यक्तिको लागि पनि यसै कार्यविधिमा समेटिएको छ।"
सीमापार रेलमार्ग र प्रसारण लाइनमा जोड,"काठमाडौं : प्रधानमन्त्री पुष्पकमल दाहाल प्रचण्डले नेपालचीन अन्तरदेशीय रेलमार्ग र प्रसारण लाइनले आर्थिक सम्बन्धलाई थप सुधार गर्ने बताएका छन्। नेपाल उद्योग परिसंघले आयोजना गरेको नेपालचीन लगानी तथा व्यवसाय मञ्चलाई सम्बोधन गर्दै प्रधानमन्त्री प्रचण्डले दुई देशबीचको रेलमार्ग र प्रसारण लाइनलाई सरकारले महत्त्वका साथ हेरेको बताएका हुन्। उनले दुई सरकारबीच सीमापार आर्थिक क्षेत्र स्थापना र थप व्यापारिक नाका खोल्ने विषयमा छलफल भइरहेको जानकारी दिए। यी नाका खुलेसँगै नेपालचीन व्यापारमा सुधार आउने उनको दाबी छ। नेपाल र चीन पहिले नै अप्टिकल फाइबरद्वारा जोडिएका छन्, उनले भने। प्रधानमन्त्री दाहालले चीनसँगको व्यापार घाटा बढेकामा चिन्ता व्यक्त गर्दै चीनबाट आएको प्रत्यक्ष वैदेशिक लगानी (एफडीआई)को प्रतिबद्धता र वास्तविक लगानीबीच अन्तर रहेको बताए। नेपालले गत आर्थिक वर्ष चीनबाट करिब २ खर्ब ३२ अर्ब रुपैयाँको सामान आयात गरेकोमा ६७ अर्ब रुपैयाँको मात्र निर्यात गरेको थियो। दुई देशका निजी क्षेत्रले नेपालको नीतिगत अनुकूलताको फाइदा उठाउँदै व्यापार र लगानीका अवसरहरू प्रवद्र्धन गर्न प्रधानमन्त्री प्रचण्डले आह्वान गरे। उनले हुम्लाको यारी, मुस्ताङको कोराला र संखुवासभाको किमाथांकामा नाकालाई प्रभावकारी बनाउने कामलाई तीव्रता दिइएको बताए। उनले चीनलाई तरकारी, मासुजन्य उत्पादन, चिया र जडीबुटी उत्पादन चीनको भन्सारको सामान्य प्रशासनमा सूचीकृत गर्न आह्वान गरेको बताए। हामीले चिनियाँ पक्षसँग करिब ५ सय १२ वस्तुलाई ड्युटीफ्रि, कोटाफ्रि सुविधा पाउने वस्तुको सूचीमा राख्न अनुरोध गरेका छौं, उनले थपे। चीन नेपालको दोस्रो ठूलो व्यापार साझेदार हो भने नेपालमा प्रत्यक्ष वैदेशिक लगानीको सबैभन्दा ठूलो स्रोत हो। उनका अनुसार लगानीका लाभदायक क्षेत्रहरू जलविद्युत्, औद्योगिक उत्पादन, पूर्वाधार विकास, पर्यटन, कृषि, खनिज, खानीलगायत हुन्। नेपाली कानुनले पनि लगानीको प्रतिफल फिर्ता लैजान सहज बनाएको र विदेशी कम्पनीहरूले जग्गा खरिद तथा बिक्री गर्न सक्ने व्यवस्था गरेको छ। नेपाल उद्योग परिसंघका अध्यक्ष विष्णुकुमार अग्रवालले चीनले नेपाललाई विदेश भ्रमणको गन्तव्यका रूपमा सूचीकृत गरेकामा आभार व्यक्त गरे। चीनले बुधबारदेखि लागू हुने गरी चिनियाँलाई विदेश भ्रमणका लागि नेपाललाई स्वीकृत गन्तव्यको रूपमा समावेश गरेका छ। मञ्चमा सहभागी हुन चाइना काउन्सिल फर द प्रोमोसन अफ इन्टरनेसनल ट्रेडका उपाध्यक्ष फाङ साओहाङ नेतृत्वको प्रतिनिधिमण्डल नेपाल आएका छन्। सो अवसरमा उपाध्यक्ष फाङले गत अगस्टमा चीनले नेपालबाट निर्यात हुने ९८ प्रतिशत वस्तुमा ड्युटीफ्रिको व्यवस्था गरेको बताए। यसले नेपाली चिया, जडीबुटी र कृषि तथा पशुजन्य उत्पादन चीनमा निर्यात गर्ने राम्रो अवसर प्रदान गरेको दाबी उनको छ। फाङले नेपाली निर्माण क्षेत्रमा चिनियाँ निर्माण कम्पनीको महत्त्वपूर्ण योगदान रहेको दाबी गर्दै यहाँ चिनियाँ लगानीकर्ताको ठूलो ध्यान रहेको बताए। उनले चीनले अवलम्बन गरेको आधुनिकीकरण नीति र उच्च गुणस्तरीय विकासले नेपाल र अन्य देशलाई विकासको नयाँ अवसर प्रदान गरेको बताए। फाङले दुई देशबीच द्विपक्षीय व्यापारलाई विस्तार गर्न, लगानी र सहयोगका क्षेत्रलाई थप विस्तार गर्न र व्यापार प्रवद्र्धन गर्ने संस्थाको भूमिकालाई पूर्णता दिन दुई देशका व्यावसायिक समुदायलाई आह्वान गरे। नेपालको विद्युत् क्षेत्र, सञ्चार र सडक निर्माणजस्ता पूर्वाधारमा लगानीको ठूलो अवसर छ, उपाध्यक्ष फाङले भने, चीनसँग उच्चतम औद्योगिक प्रणाली र पुँजी, प्रविधि तथा अनुभव छ। उनले दुई देशका व्यवसायीले पारस्परिक लाभहरू हासिल गर्न आह्वान पनि गरे। सो अवसरमा नेपालका लागि चिनियाँ राजदूत छन् सोङले नेपाललाई चीनको बेल्ट एन्ड रोड इनिसिएटिभबाट लाभ लिन अनुरोध गरे। उनले नेपाल र चीनले सहकार्य गरी लाभान्वित हुने तथा नेपालचीन सम्बन्धलाई थप उचाइ दिन आह्वान पनि गरे।"
"नेप्से परिसूचक १९३८ विन्दुमा झर्यो, १२ उपसमूहको सूचक नकारात्मक",काठमाडौं : नेप्से परिसूचक बुधबार फेरि ओरालो लागेको छ। अघिल्लो सेयर कारोबार दिन मंगलबार सामान्य अंकले बढेको नेप्से परिसूचक आज १४४४ अंकले घटेर १९३८ विन्दुमा पुगेको छ। मंगलबार नेप्से १ ८५ अंकले बढेर १९५३ ०६ विन्दुमा कायम भएको थियो। सेन्सेटिभ इण्डेक्स ३०३ अंकले घटेर ३६५२९ विन्दुमा अडिएको छ। यसदिन ५१ कम्पनीको मूल्य बढ्दा १४९को घट्यो भने १४ को स्थिर रह्यो। कारोबारमा आएका २५३ कम्पनीको ३७ लाख १६ हजार ६८४ कित्ता सेयर १ अर्ब २० करोड २१ लाख ४१ हजार ८८२ रुपैयाँमा खरिदबिक्री भयो। दोहोरो अंकले घटेको सेयर बजारमा २ कम्पनीको मूल्य १० प्रतिशत हाराहारीमा बढ्यो। युनिक नेपाल लघुवित्त वित्तीय र शुभम् पावरको मूल्य ९९९ प्रतिशतले बढेको हो। कृषि लघुवित्त वित्तीय र बराही हाइड्रोपावरको मूल्य ५ प्रतिशत बढिले ओरालो लाग्यो। यसदिन कारोबार रकमका आधारमा एनआईसी एसिया बैंक शीर्षस्थानमा रह्यो। सो बैंकको १० करोड ३५ लाख २२ हजार ३३ रुपैयाँको सेयर कारोबार भयो। यसैगरी ७ करोड मूल्यको सेयर कारोबार गरी सानिमा माइ हाइड्रो पावर दोस्रोमा र ४ करोड मूल्य बढिको कारोबार गरी नविल बैंक तेस्रो स्थानमा रहयो। कारोबारमा आएका १३ उपसमूहमध्ये १२ को मूल्य घट्यो भने १ को मात्रै बढ्यो। ट्रेडिङ उपसमूहको सूचक ०५१ प्रतिशतले बढेको हो।
चीनको गन्तव्य मुलुकमा नेपाल,"चीनका धेरै सहरमा नेपालबाट सिधा उडानले पनि पर्यटक बढाउन सघाउने व्यवसायी बताउँछन्। काठमाडौं : चीनले नेपाललाई पनि पर्यटक गन्तव्य मुलुकमा समावेश गरेपछि चिनियाँ पर्यटक बढ्ने अपेक्षा गरिएको छ। सन् २०१९ को कोभिड कहरपछि पहिलो पटक चीनले औपचारिक रूपमा नेपालमा पर्यटक गन्तव्य मुलुकमा सामावेश गरेको हो। चैत्र १ गते अर्थात् मार्च १५ बाट चिनियाँ पर्यटक घुम्ने देशमा नेपाललाई पनि राखिएको नेपाल पर्यटन बोर्डका प्रवक्ता मणिराज लामिछानेले जानकारी दिए। चिनियाँ पर्यटन मन्त्रालयले अप्रुभड डेस्टिनेसन स्ट्याटस (एडीएस) दिएको पछिल्लो २० देशमा नेपाल पनि परेको छ। यसअघि २०२३ जनवरीमा पनि चिनियाँ मन्त्रालयले एडीएसमा २० देशको नाम सार्वजनिक गरेको थियो। तर, नेपालको नाम थिएन। त्यसपछि बोर्डले चिनियाँ राजदूतावासलाई पत्र लेखेर ध्यानाकर्षण गराएको थियो। बोर्ड र पर्यटन व्यवसायीको पहलले चीनको गन्तव्य मुलुकमा नेपाल पर्न सफल भएको प्रवक्ता लामिछानेले सुनाए। चीनको एडीएसमा नेपाल परेपछि मार्च महिनाबाट नै चिनियाँ पर्यटकको संख्या बढ्ने अपेक्षा व्यवसायीको छ। सन् २०२३ को जनवरीमा १ हजार ४ सय ३६ र फेबु्रअरीमा २ हजार २ सय २२ चिनियाँ नेपाल घुम्न आएका छन्। सन् २०१९ को भन्दा करिब ७५ प्रतिशत र अब मार्चमा करिब ८५ प्रतिशतले पर्यटन क्षेत्र सुध्रिने आकलन गरिएको छ। फेब्रुअरीमा नेपाल आउने पर्यटको सूचीमा चीन सातौं स्थानमा परेको छ। पछिल्लो समयमा नेपालको पर्यटन क्षेत्रमा चीनको लगानी पनि बढिरहेको छ। सञ्चालनमा आएका दुई अन्तर्राष्ट्रिय विमानस्थल पोखरा र भैरहवामा पनि चीनको लगानी छ। चिनियाँ पर्यटक लक्षित धेरै व्यापारव्यवसाय पनि सञ्चालनमा आएका छन्। बोर्डका अनुसार करिब पाँच सय होटल तथा रेस्टुँरा चिनियाँ पर्यटक लक्षित खुलेका छन्। काठमाडौं, पोखरा, चितवन, लुम्बिनीलगायत सांस्कृतिक पर्यटनसँगै प्याराग्लाइडिङ, छोटो दूरीका पदयात्रामा चिनियाँ पर्यटक रमाउँछन्। चीनका धेरै सहरमा नेपालबाट सिधा उडानले पनि पर्यटक बढाउन सघाउने व्यवसायी बताउँछन्। अहिले हिमालय एयरलाइन्सले चीनको बेइजिङ, चोङकिङ र कुनमिङमा सिधा उडान गरिहेको छ।"
किन बढेन सुदूरपश्चिममा पुँजीगत खर्च ?,"राजनीतिक दलहरूले कार्यकर्तामुखी बजेट बनाए। कार्यकर्तालाई नै उपभोक्ता समितिमा राख्नका लागि बजेट बनाए। अनि आआफ्नो मन्त्रालयमा भएको बजेट कार्यकर्तालाई पोस्न आफ्नै क्षेत्रमा हाल्ने प्रवृत्ति बढ्यो। धनगढी : सुदूरपश्चिम प्रदेशको पुँजीगत खर्चको अवस्था अत्यन्त नाजुक देखिएको छ। चालू आर्थिक वर्षको ६ महिनामा प्रदेश सरकारले करिब ११ (१०९३) प्रतिशत मात्रै खर्च गर्न सकेको हो। अघिल्लो पाँच वर्षमा पुँजीगत खर्च ६८ प्रतिशतभन्दा बढ्न सकेको थिएन। यसपाली पनि ६ महिनामा करिब ११ प्रतिशत मात्रै खर्च हुँदा विगतभन्दा बढ्न सक्ने अवस्था देखिँदैन। प्रदेशको सबैभन्दा बढी बजेट रहेको भौतिक पूर्वाधार विकास मन्त्रालय र त्यसपछि भूमि व्यवस्था कृषि तथा सहकारी मन्त्रालयको समीक्षा अवधिको खर्च साढे १२ प्रतिशत छ। चालू खर्च २१ प्रतिशत भइरहँदा पुँजीगतमा त्यसको आधा मात्रै खर्च भएको हो । राजनीतिक दलहरूले कार्यकर्तामुखी बजेट बनाए। कार्यकर्तालाई नै उपभोक्ता समितिमा राख्नका लागि बजेट बनाए। अनि आआफ्नो मन्त्रालयमा भएको बजेट कार्यकर्तालाई पोस्न आफ्नै क्षेत्रमा हाल्ने प्रवृत्ति बढ्यो, आर्थिक क्षेत्रका जानकार शिवहरी मुडभरी भन्छन्, प्रदेश सरकारले बनाएका हरेक योजना टेन्डरबाट मात्रै निर्माण हुने ऐन ल्याउन आवश्यक छ। आर्थिक मामिला मन्त्रालयले गरेको अर्धवार्षिक समीक्षामा पनि पुँजीगत खर्चको अवस्थाको कडा आलोचना भएको थियो। आर्थिक मामिलामन्त्री नरेशकुमार शाही असारे विकासको कारण खोजिरहेको बताउँछन्। मन्त्री भएदेखि नै पुँजीगत खर्च कसरी बढाउने भन्नेमा मेरो ध्यान छ। तर, कर्मचारीहरूले पनि त्यसको कारण दिन सकेका छैनन्। मैले कर्मचारीहरूलाई त्यसको कारण र समाधान आफंै खोजेर ल्याउनुस् भनेको छु, उनी भन्छन्, नीतिगत रूपमा सुधार गर्नुपर्ने भए म त्यसमा पनि पहल गर्छु। कर्मचारीको कमजोरी हो भने पनि त्यो सुधार्नैपर्छ, म त्यसको खोजी मै छु। प्रदेशका प्रमुख सचिव नारायणप्रसाद शर्मा दुवाडी भने प्रदेशका कर्मचारीको अकर्मण्यता र राजनीतिक दबाबलाई यसको मुख्य कारण मान्छन्। कर्मचारीतन्त्रमा म गर्छु भन्ने भावना हुनुपर्छ, उनी भन्छन्, इमानदारीका साथ म आफ्नो काम गर्छु भन्ने इच्छाशक्ति भयो भने पुँजीगत खर्चको अवस्थामा सुधार गर्न सकिन्छ। चालू आर्थिक वर्षमा पनि पुँजीगत खर्चको अवस्थामा सुधार नआउने संकेत गर्छन् दुवाडी। मैले भन्न त नमिल्ने पनि होला। प्रदेश सरकारका खुत्रे (साना) योजना पनि अर्को कारण हो, दुवाडी भन्छन्, राजनीतिक नेतृत्वले चुनावका बेला जनतामाझ म यो गरिदिन्छु, त्यो गरिदिन्छु भन्दै बाचा गरेका हुन्छन्। अनि जितेपछि उनीहरू सबैलाई बजेट पुग्ने गरी बाँडन खोज्छन्। जसकारण योजना साना हुन्छन् र त्यसमा सबै ठाउँमा ध्यान पुर्याउन सकिँदैन। सुदूरपश्चिम प्रदेश सरकारले पास गरेको रातो किताबमा चालू आर्थिक वर्ष मात्रै ६ हजार १ सय योजना छन्। ३ लाखदेखि करोडसम्मका योजनाको अनुगमनका लागि पर्याप्त जनशक्ति छैन। सुदूरपश्चिम प्रदेश सरकारसँग ७० प्रतिशत मात्रै जनशक्ति छ। खर्चको अनुपात पनि ६८७० प्रतिशत हाराहारी नै हुने गरेको छ, दुवाडी भन्छन्, यो अनुपात मिलेपछि हामीले कर्मचारीको अभावका कारण पनि पुँजीगत खर्च कम हुने अनुमान गर्न सक्छौं। जनप्रतिनिधिले निर्मम भएर जनतासँग सत्य कुरा बोल्नुपर्ने उनको भनाइ छ। जनतालाई आश्वासन बाँडने होइन, सक्ने काम मात्रै भन्ने हो र भनेको काम गर्ने पनि हो, उनी भन्छन्, राजनीतिक नेतृत्वको मस्तिष्कमा यो कुराले स्थान पाउनेबित्तिकै यो समस्या आउँदैन जस्तो लाग्छ। अघिल्लो पाँच वर्षमा पुँजीगत खर्च ६५ देखि ६८ प्रतिशत मात्रै खर्च भएको थियो। यसअघिका सरकारका पालामा किन पुँजीगत खर्च कम भयो भन्ने प्रश्न गर्दा उनीहरूको जवाफ हुन्थ्यो, मातहतका अड्डा नभएको, कर्मचारीको अभाव रहेको। तर, त्यसपछि पनि सरकारको बहाना त्यही कुरामा छ। अब भने प्रदेश सरकारलाई यो वा त्यो बहाना बनाएर पुँजीगत खर्च कम गर्ने छुट हुँदैन। पहिलो कार्यकालको पहिलो वर्ष अनुभवको कमी भनियो। दोस्रो वर्ष कर्मचारीको अभाव भनियो। तेस्रो र चौथो वर्ष मातहतका अड्डाको अभाव भनियो। तर, अब के बहाना बनाउने ? त्यसैले प्रदेश सरकारलाई पुँजीगत खर्च कम हुनुमा बहाना झिक्ने छुट रहँदैन, पूर्वमन्त्री झपट बोहरा भन्छन्। प्रदेश लोकसेवा आयोगले प्राविधिक पदमा पदपूर्ति गरिरहेको छ। मातहतका अड्डा पनि तेब्बरले थपिएका छन्। हरेक जिल्लामा जिल्ला स्वास्थ्य कार्यालय खोलिएका छन्। सामाजिक विकास कार्यालय खोलिएका छन। पूर्वाधार कार्यालय स्थापना भएका छन्। एकै प्रकृतिका दुई कार्यालयसमेत जिल्लाजिल्लामा खोलिएका छन्। तटबन्धनमा काम गर्न पूर्वाधार कार्यालयले पनि काम पाएको छ, वन कार्यालयले पनि तटबन्धनमा काम गरिरहेको छ। भएन भनेर जलाधार कार्यालयहरू पनि खोलिएका छन्। १ खर्ब ५६ अर्ब बजेट, आधा मात्रै खर्च सुदूरपश्चिम प्रदेश सरकार गठन भएयता उसले ६ वटा बजेट आएका छन्। आर्थिक वर्ष २०७४७५ देखि चालू आर्थिक वर्षसम्म विनियोजन गरेको बजेट १ खर्ब ५६ अर्ब २१ करोड छ। पछिल्लो ६ महिना अथवा २०७९८० को पुस मसान्तसम्मको खर्च ७८ अर्ब ४८ करोड मात्रै भएको छ। प्रदेश लेखा नियन्त्रकको कार्यालयका अनुसार आर्थिक वर्ष २०७४७५ मा २ अर्ब कुल बजेटमध्ये २५ करोड ९८ लाख मात्रै खर्च भयो। २०७५७६ मा २५ अर्ब ६ करोड बजेटमध्ये १४ अर्ब १६ करोड खर्च भयो। २०७६७७ मा २८ अर्ब १६ करोडमध्ये १७ अर्ब ६१ करोड खर्च भयो। २०७७७८ मा ३३ अर्ब ३८ करोडमध्ये २० अर्ब ८७ करोड, २०७८७९ मा ३० अर्ब ३३ करोडमध्ये २२ अर्ब ९६ करोड खर्च भयो। २०७९८० को ६ महिनामा ३६ अर्ब ७४ करोडमध्ये २ अर्ब ६३ करोड मात्रै खर्च भएको छ। यो खर्च चालू र पुँजीगत दुवै हो। पहिलो प्रदेश सरकारले आकर्षक नारा मात्रै नीति तथा कार्यक्रममा ल्यायो। तीमध्ये आधा पनि काम भएन। प्रदेश सरकारले कार्यकर्ता पोस्ने खालका ३ लाख बजेटका पनि लाखौं योजना बनाएकाले उसले गरेको सम्झनलायक काम देखिएको छैन। कुनै ठूलो जलविद्युत् आयोजना, कुनै सम्झिन लायकको चारपाँच लेनको सडक, कुनै ठूलो अस्पताल, कुनै ठूलो कलेज, कृषि उत्पादनमा कुनै गज्जबको क्रान्ति, कुनै पनि सम्झिन लायकको योजना भने बनेन। ६ महिनामा करिब ११ प्रतिशत मात्रै खर्च बढी बजेट रहेको भौतिक पूर्वाधार विकास मन्त्रालयकै खर्च साढे १२ प्रतिशत कुल बजेट नै न्यून मात्रै कार्यान्वयन ६ वर्षमा १ खर्ब ५६ अर्बमा बजेट, आधा मात्रै खर्च सुदूरपश्चिम प्रदेश सरकारको गौरवको आयोजनाअन्तर्गतको सतबाझश्रीभावरहाट सडक । यो सडक अलपत्र छ । फाइल तस्बिर अब भने प्रदेश सरकारलाई यो वा त्यो बहाना बनाएर पुँजीगत खर्च कम गर्ने छुट हुँदैन। पहिलो कार्यकालको पहिलो वर्ष अनुभवको कमी भनियो। दोस्रो वर्ष कर्मचारी अभाव भनियो। तेस्रो र चौथो वर्ष मातहतका अड्डाको अभाव भनियो। तर, अब के बहाना बनाउने ? झपट बोहरा,पूर्वमन्त्री यसमा कर्मचारीको अकर्मण्यता र राजनीतिक दबाब मुख्य कारण हो। कर्मचारीतन्त्रमा म गर्छु भन्ने भावना हुनुपर्छ। जनप्रतिनिधिले जनतालाई आश्वासन बाँड्ने होइन। सक्ने काम मात्रै भन्ने हो र भनेको काम गर्ने पनि हो। राजनीतिक नेतृत्वको मस्तिस्कमा यो कुराले स्थान पाउनेबित्तिकै यस्तो समस्या आउँदैन जस्तो लाग्छ। नारायणप्रसाद शर्मा दुवाडी, प्रमुख सचिव राजनीतिक दलहरूले कार्यकर्तालाई नै उपभोक्ता समितिमा राख्नका लागि बजेट बनाए। अनि आआफ्नो मन्त्रालयमा भएको बजेट कार्यकर्तालाई पोस्न आफ्नै क्षेत्रमा हाल्ने प्रवृत्ति बढ्यो। प्रदेश सरकारले बनाएका हरेक योजना टेन्डरबाट मात्रै निर्माण हुने ऐन ल्याउन आवश्यक छ। शिवहरि मुडभरी, आर्थिक क्षेत्रका जानकार असारे विकासको परम्परा तोड्छु  नरेशकुमार शाही, मन्त्री, आर्थिक मामिला पुँजीगत खर्च किन कम भएको हो ? म पनि त्यसकै कारण खोजिरहेको छु। मन्त्री भएदेखि नै पुँजीगत खर्च कसरी बढाउने भन्नेमा मेरो ध्यान छ। तर, कर्मचारीहरूले पनि त्यसको कारण दिन सकेका छैनन्। मैले कर्मचारीहरूलाई त्यसको कारण र समाधान आफैं खोजेर ल्याउनुस् भनेको छु। नीतिगत रूपमा सुधार गर्नुपर्ने भए म त्यसमा पनि पहल गर्छु। कर्मचारीको कमजोरी हो भने पनि त्यो सुधार्नै पर्छ। म त्यसको खोजीमै छु। पहिलो कार्यकालमा त कर्मचारी अभाव, अनुभवको कमी, मातहतका अड्डाको अभाव भन्दै सरकार पन्छियो। तपाईंको कार्यकालमा पनि कतै त्यस्तै हुने त होइन ? पहिलो कार्यकालमा को कसरी पन्छियो ? मलाई कसैको धेरै आलोचना गर्न मन छैन। तर, अहिले सरकारमा आएका हामी मन्त्रीहरूलाई भने कुनै बहाना बनाएर पन्छिन मिल्दैन। म त्यही भएर नै यसको कारण खोजी गरिरहेको छु। म पनि सरकारमा नयाँनयाँ मात्रै आएको छु। तीन चौमासिकमा पुँजीगत खर्च १० प्रतिशत हुने, चौथो चौमासिकमा भने त्यो ७० प्रतिशत पुग्ने, कारण के रहेछ भनेर मेरो अध्ययन भइरहेको छ। असारे विकासका धेरै समाचार मैले पनि हेर्दै आएको हुँ। म पनि असारे विकासको विरोधी हुँ। मलाई त्यो परम्परा तोड्ने मन छ र म त्यो तोडेरै छोडछु। तपाईं मन्त्री भएको दुई महिना त भइसक्यो। केही कुरा पत्ता लागेन ? अलिअलि पत्ता लगाएको छु। असारमा हाम्रो बजेट आउँछ। साउनदेखि नै किन टेन्डर प्रक्रिया हुँदैन भनेर कर्मचारीलाई सोध्छु। जवाफ आउँदैन। पछिल्लो अवधीमा बजेट भाषणकै दिनदेखि सिस्टममा बजेट जानेबित्तिकै साउन १ गतेदेखि खर्चको अख्तियारी जान्छ। साउन र भदौमा टेन्डर गर्ने, असोज कात्तिकमा सम्झौता गरेर मंसिर १ गतेदेखि किन निर्माण सुरु गर्न सकिँदैन ? अझ क्रमागत योजनाहरूमा त असोजदेखि नै काम किन हुँदैन ? मेरा यी प्रश्न छन्। म यीनै प्रश्नको जवाफ खोजी रहेको छु। मैले जेठ मसान्तभित्र शतप्रतिशत खर्च कसरी गर्न सकिन्छ भन्ने कुराको खोजी गरिरहेको छु। असारमा मात्रै कर्मचारी तात्छन्। त्यसअघि किन काम हुँदैन के ? तपाईंले सोधेको जस्तै मेरो पनि जिज्ञासा हो। मैले अघि पनि भने पुँजीगत खर्चका लागि त साउन १ गतेदेखि नै तात्नुपर्ने हो नि ! तर कार्यालय प्रमुखहरू तिहारपछि मात्रै कार्यालयमा देखिन्छन्। म त्यो परम्परा तोडन चाहन्छु। मैले निर्देशन पनि गरेको छु। जेठभित्र बजेट विनियोजन भएको योजना सम्पन्न भइसक्नुपर्छ र असारको महिना भुक्तानीको महिना मात्रै हुन्छ। अनि मैले अर्को पनि निर्देशन दिइसकेको छु कि असारको २० गतेभित्र नसकिने योजनाको सम्झौता नै किन गर्नु ? साढे ६ हजार योजना रहेछन् प्रदेश सरकारका। किन यति धेरै योजना ? ससाना योजनाका लागि त स्थानीय तह छँदैछन् नि ? पक्कै पनि प्रदेश सरकारको रातो किताबमा तीन लाखका थुप्रै योजना छन। ती सबै योजना स्थानीय तहलाई दिने हो नि। अथवा स्थानीय तहले गर्न सक्ने योजना प्रदेशले तुर्जुमा नै गर्ने होइन। प्रदेश सरकारले त प्रदेशका जनताले गौरव गर्ने खालका, सकेसम्म क्रमागत योजना बनाउने हो नि ! ससाना योजना बनाउन त स्थानीय तह छँदैछ नि ! मेरो भनाइ पनि यही हो। अबको बजेटमा रातो किताबको आकार सानो पार्नुपर्छ। म त्यसकै तयारीमा लागेको छु। ससाना योजना बनाए पो उपभोक्ता समिति गठन गर्न पाइन्छ, अनि कार्यकर्ताले काम पाउँछन्। तपाईंले भनेजस्तै गर्न सजिलो छ ? शासन गर्ने व्यक्तिले अलि निर्मम हुनै पर्छ। परिणाम देखिएपछि बल्ल जनताले धन्यवाद दिन्छन्। म अबको बजेटमा प्रदेशसभाका माननीयज्यूहरूलाई सबै योजना टेन्टरमा जाने खालका बनाउन अनुरोध गर्छु। टुक्रे योजनाको चाङकै कारण प्रदेश सरकारको औचित्यमाथि प्रश्न उठिरहेका छन्। अहिले जनताले प्रदेश संरचना किन चाहियो ? त्यसको जस्तो काम त स्थानीय तहले गरिरहेको छ भनिरहेका छन्। त्यो किन पनि भनेका हुन भने प्रदेशका योजना प्रदेशका जस्ता भएनन्। स्थानीय तहका जस्ता भए। त्यसैले सकेसम्म उपभोक्ता समितिलाई नदिने खालका ठूला योजना बनाउने प्रयास गर्नेछु।"
तराई क्षेत्रमा विद्युत चुहावट बढ्यो,"काठमाडौं :चालु आर्थिक वर्ष (आव) २०७९८० को पहिलो ७ महिनामा वितरणतर्फको विद्युत् चुहावट ७९९ प्रतिशतमा सीमित भएको छ । नियमितरुपमा विद्युत् आपूर्ति र प्राविधिक तथा गैह्रप्राविधिक चुहावट नियन्त्रणका लागि सञ्चालन गरिएका अभियानबाट नेपाल विद्युत प्राधिकरणले गत वर्षको माघसम्मको वितरणतर्फको संचित चुहावटको तुलनामा यस वर्ष १६६ प्रतिशत विन्दुले घटाइएको हो । गत वर्ष माघसम्मको वितरणतर्फको विद्युत चुहावट ९६५ प्रतिशत थियो । गत आर्थिक वर्ष २०७८७९ मा वितरणतर्फको समग्र विद्युत चुहावट १०८६ प्रतिशत थियो । यस वर्षको माघमा गत वर्षको सोही महिनाको तुलनामा वितरणतर्फको विद्युत् चुहावट ३९८ प्रतिशत विन्दुले घटेर ४८९ प्रतिशतमा सीमित भएको छ । गत वर्षको माघमा यस्तो चुहावट ८८७ प्रतिशत थियो । प्रसारणतर्फको माघसम्मको ४६० प्रतिशतसहित प्रणालीको समग्र विद्युत चुहावट १२५९ प्रतिशतमा सीमित भएको छ । गत असारसम्ममा समग्र प्रणालीको विद्युत चुहावट १५३८ प्रतिशत थियो । चालू आवको माघसम्ममा वितरण प्रणालीमा ५ अर्ब ७३ करोड २२ लाख युनिट विद्युत प्राप्त भएकोमा ५ अर्ब २७ करोड ४१ लाख युनिट विद्युत बिक्री भएको छ । ४ करोड ५८ लाख युनिट विद्युत् चुहावट भएको छ । प्रणालीमा रहेको विद्युत चुहावटमध्ये सबैभन्दा ठूलो हिस्सा वितरणतर्फको हुन्छ । प्राधिकरणले चालु आवमा समग्र प्रणालीको विद्युत चुहावटलाई १४ प्रतिशतमा र वितरणतर्फको चुहावटलाई ८५ प्रतिशतमा झार्ने लक्ष्य राखेको छ । प्राधिकरणका कार्यकारी निर्देशक कुलमान घिसिङले गर्मीमा तराई क्षेत्रमा केही मात्रामा चुहावट बढे पनि प्राविधिक र गैह्रप्राविधिक चुहावटका लागि चालिएका कदमलाई अझै प्रभावकारी बनाएर यस वर्षका लागि तोकिएको लक्ष्यभन्दा चुहावटलाई तल झार्ने गरी काम भइरहेको बताए । । प्राधिकरणले गैह्रप्राविधिक चुहावट नियन्त्रणका लागि चोरी नियन्त्रण,महशुल बक्यौता असुलीमा कडाइ, मिटर वाइपास तथा हुकिङ गरी चोरी गर्नेलाई कडा कारबाही गर्ने, बन्द मिटर फेर्ने, मिटर लिन प्रोत्साहित गर्ने मिटर रिडिङ नभएको (स्टक युनिट) ग्राहकको पहिचान गरी रिडिङ गर्ने काम अभियानकै रुपमा चलाइरहेको छ । प्रत्येक प्रादेशिक तथा प्रदेश डिभिजन कार्यालय र ती मातहतका वितरण केन्द्रहरुलाई चुहावट नियन्त्रणको लक्ष्य तोकिएको छ । लाइन सुधार तथा विस्तारका लागि पर्याप्त बजेटको व्यवस्था गरिएको छ । प्राधिकरणका वितरण केन्द्रहरुले स्थानीय प्रशासनको सहयोगमा विद्युत् चोरी गर्नेलाई दैनिक रुपमा नियन्त्रणमा लिंदै कारबाही गर्दै आएका छन् ।"
अमेरिकाको सिग्नेचर बैंक पनि बन्द,"सिल्भरगेट बैंकपछि सिग्नेचर बैंक क्रिप्टोकरेन्सी उद्योगको मुख्य बैंक हो। काठमाडौं : न्युयोर्कस्थित सिग्नेचर बैंक बन्द भएको छ। सिलिकन भ्याली बैंक बन्द भएको दुई दिनपछि अर्को अमेरिकी बैंक बन्द भएको हो। सिग्नेचर बैंकले क्रिप्टो उद्योगको ठूलो ऋणदाताका रूपमा परिचित छ। बैंकिङ संकट रोक्न भन्दै नियामक निकायहरूले सो बैंक बन्द गरेका हुन्। ट्रेजरी, फेडेरल रिजर्भ बैंक र द फेडेरल डिपोजिट इन्स्योरेन्स कर्पोरेसनल (एफडीआईसी)ले संयुक्त रूपमा जारी गरेको विज्ञप्तिमा सिग्नेचरलाई नियन्त्रणमा लिइएसँगै यसले थप प्रणालीगत जोखिम निम्त्याउन भूमिका नखेल्ने उल्लेख छ। सिग्नेचरलाई इन्स्योरेन्स कर्पोरेसनले नियन्त्रणमा लिएको हो। कुल सम्पत्ति १ खर्ब ११ अर्ब डलर रहेको बैंकमा ८९ अर्ब डलर निक्षेप छ। अमेरिकी वित्तीय इतिहासमा यो तेस्रो ठूलो क्षति हो। सिग्नेचर बैंकका निक्षेपकर्ताले आफ्नो निक्षेपमा पूर्ण पहुँच पाउनेछन्। सिलिकन भ्याली बैंकमा पनि नियामक निकायले यस्तै कदम चालेका थिए। प्रविधिमा लगानी केन्द्रित गरेको बैंकलाई निक्षेपकर्ताको रकम फिर्ता दिन निकै कठिन भएको थियो। सोही दिनमै बैंक सरकारी नियन्त्रणमा आएको हो। सिल्भरगेट बैंकपछि सिग्नेचर बैंक क्रिप्टोकरेन्सी उद्योगको मुख्य बैंक हो।"
नियम विपरीत संचालित तीन क्रसर उद्योगलाई कारबाही,"सिद्धार्थ क्रसर उद्योग, एभरेष्ट क्रसर उद्योग र जयहनुमान क्रसर उद्योग कारबाहीमा परेका हुन्। महोत्तरी : गौशाला नगरपालिकाको कार्यालयले प्रचलित कानुन विपरित संचालनमा रहेको तीनवटा क्रसर उद्योगलाई कारबाही गरिएको छ। गौशालाको मरहा नदीको तटमा संचालित उक्त क्रसर उद्योगहरुलाई गौशाला नगरले कारबाही प्रक्रिया अगाडि बढाएको हो। सिद्धार्थ क्रसर उद्योग, एभरेष्ट क्रसर उद्योग र जयहनुमान क्रसर उद्योग कारबाहीमा परेका हुन्। उनीहरुले लामो समयदेखि नगरपालिकाको राजश्व शाखामा राजश्व नबुझाएको, मापदण्डविपरीत संचालनमा रहेको र ईजाजतपत्र तथा नविकरण नगराएकाले कारवाही प्रक्रिया अगाडि बढाइएको नगरप्रमुख डा दिपेन्द्र महतोले जानकारी दिए। कारबाहीमा परेका क्रसरले नदीजन्य पदार्थको उत्पादन वा वितरण गर्न नपाइने नगरप्रमुख डा महतोले जानकारी बताए ।"
"दूधको उपभोक्ता मूल्य प्रतिलिटर १४ रुपैयाँसम्म बढ्यो, भोलिदेखि लागू हुने",काठमाडौं: दूधको उपभोक्ता मूल्य ११ देखि १४ रुपैयाँसम्म बढेको छ। दुग्ध विकास संस्थाले ११ रुपैयाँ बढाएको छ भने निजी क्षेत्रले १४ रुपैयाँ बढाएका छन्। अब बजारमा डीडीसीको दूध प्रतिलिटर ९७ रुयैयाँ र डेरीको प्रतिलिटर १०० रुपैयाँमा पाइन्छ । दुग्ध विकास संस्थानका महाप्रबन्धक सञ्जीव झाले कृषि तथा पशुपन्छी विकास मन्त्रालयको सिफारिसमा दूधको मूल्य बढाएको बताए। डेरी एसोसिएसनले मूल्य वृद्धिका कारण मूल्य बढाउनुपरेको अध्यक्ष प्रह्लाद दाहालले बताए। सरकारी स्वामित्वको दुग्ध विकास संस्थान (डीडीसी) ले पनि दूधको मूल्य लिटरमा ११ रुपैयाँले वृद्धि गरेको छ। कृषि तथा पशुपन्छी विकास मन्त्रालयको लिखित सहमतिमा बिहीबारदेखि लागू हुने गरी दूधको उपभोक्ता मूल्य बढाउने निर्णय गरिएको संस्थानका महाप्रबन्धक झाले बताए। बढेको दूधको मूल्य बिहीबारदेखि लागू हुने उनले बताए।
"बैंकहरूले घटाएको ब्याजदर आजदेखि लागू, यस्तो छ नयाँ दर","काठमाडौं : बैंक तथा वित्तीय संस्थामा जम्मा गरिने निक्षेप र त्यहाँबाट प्रवाह हुने कर्जाको ब्याजदर घटेको छ । वाणिज्य बैंक,विकास बैंक तथा वित्त कम्पनीले बुधबारदेखि नयाँ ब्याजदर लागू गरेका हुन् । वाणिज्य बैंकहरुको छाता संगठन नेपाल बैंकर्स संघले चैतदेखि कर्जा र निक्षेपको ब्याजदर घटाउने निर्णय गरेसँगै अन्य वर्गका वित्तीय संस्थाले पनि घटाएका हुन्। आजदेखि निक्षेपको ब्याजदर ०४ प्रतिशतले तथा कर्जाको प्रिमियम दर १ प्रतिशतले घटेको हो । नयाँ ब्याजदरअनुसार साधारण बचतमा ६ प्रतिशतदेखि अधिकतम ८ प्रतिशतसम्म ब्याज पाइनेछ । मुद्दति निक्षेपको ब्याजदर भने स्थिर राखिएको छ । बैंकहरूले मुद्दती निक्षेपमा ११ प्रतिशतसम्म ब्याज दिइरहेका छन् । यस्तैगरी,संस्थागततर्फ ९ प्रतिशत र रेमिट्यान्समुद्दती खातामा १२ प्रतिशत ब्याजदर तोकिएको छ । यता, विकास बैंकहरुले चैतका लागि मुद्दति निक्षेपको ब्याजदर ०२५ प्रतिशतले घटेको छ । विकास बैंकहरुको छाता सङ्गठन डेभलपमेन्ट बैंकर्स एसोसिएसनले यस्तो निर्णय गरेको हो । आजदेखि विकास बैंकमा राखिएको निक्षेपमा ११६० प्रतिशत ब्याज पाइनेछ । एक वर्षभन्दा कमको मुद्दति निक्षेपको ब्याजदर ११।५० प्रतिशत कायम भएको छ । विकास बैंकहरुले संस्थागत मुद्दति निक्षेपमा ९६० प्रतिशत र साधारण बचतमा न्यूनतम ६६० प्रतिशतदेखि ८६० प्रतिशत ब्याजदर प्रदान गर्नेछन् । त्यसैगरी,वित्तीय संस्थाले मुद्दति निक्षेपको ब्याजदर ०२० प्रतिशतले घटाएका छन् । फाइनान्स कम्पनीहरूले एक वर्षको मुद्दति निक्षेपमा १२१० प्रतिशत ब्याज दिँदै आएकामा चैत १ गतेदेखि ११९० प्रतिशत ब्याजदर कायम गरेका छन् ।"
संयमित हुन सदस्यलाई राष्ट्रिय सहकारी महासंघको आग्रह,"काठमाडौं: राष्ट्रिय सहकारी महासंघले सहकारीका सदस्यलाई संयमित भएर धैर्य गर्न अपिल जारी गरेको छ । अध्यक्ष मिनराज कँडेलद्वारा जारी अपिलमा केही संस्थाबाट भएका गलत क्रियाकलापको हल्लाका कारण सबै सहकारी संस्था उस्तै हुन् भन्ने भ्रम सिर्जना भएको उल्लेख छ। गलत बुझाइका कारण सदस्यबाट एकैपटक बचत फिर्ता लिन खोज्दा संस्थाको तरलता व्यवस्थापनमा कठिनाई भई संस्थामा गम्भिर असर पर्न जाने भएकोले सम्पूर्ण सदस्यहरूलाई संयमताका साथ नियमित कारोबार गर्न अनुरोध गर्दछौं । सहकारी संघसंस्थाहरूले बचत रकमको सामान्यतया ८० प्रतिशतसम्म सदस्यहरुलाई नै विभिन्न प्रयोजनमा कर्जा प्रवाह गर्ने भएको हुँदा ऋणी सदस्यहरूलाई समयमा नै नियमित किस्ता तथा व्याज भुक्तानी गरी अन्य सदस्यहरूको बचत रकम फिर्ता गर्न सहज वातावरण बनाई दिन अपिल जारी गरिएको छ। संस्था बचाउन र सदस्यको बचत सुरक्षण गर्ने कार्य सदस्यबाट नै हुने भएको हुँदा ऐन, नियमावली, संस्थाको विनियमअनुसार समिति विघटन तथा चयन गर्ने अधिकार समेत सदस्यमा निहित हुने भएकोले संस्थामा आफ्नो सदस्यताको जिम्मेवारी सक्रियताका साथ निर्वाह गर्न महासंघले भनेको छ। संघसंस्थाले अन्य सहज परिस्थिति भन्दा वढी सदस्यसँग सम्पर्क समन्वय गरी विश्वासको वातावरण सिर्जना गर्दै संस्था नियमित रूपमा संचालन गर्न आग्रह गरिएको छ । संस्थाका सदस्यहरूले निराधार हल्लाका पछि लागि सञ्चालक एवं कर्मचारीमाथि दुव्र्यवहार, हुलदंगा नगरी हालको प्रतिकूल अवस्थामा बचतकर्ताले धैर्य गर्न आग्रह गरिएको छ । संघसंस्थाको सम्पत्ति दायित्व व्यवस्थापनका लागि नियमित वित्तीय विश्लेषण गर्दै अल्पकालिन योजना तर्जुमा गरी जोखिम न्यूनीकरण गर्न, जिल्ला, प्रदेश तथा केन्द्रीय स्तरका संघ तथा राष्ट्रिय सहकारी बैंकले समेत सदस्यको समस्या समाधानका लागि संस्थासंग सहजीकरण गरी रचनात्मक तथा सन्देशमूलक जागरणको भूमिका निर्वाह गर्न महासंघले भनेको छ। प्रतिकूल परिस्थितिमा सहकारी अभियानप्रतिको विश्वासको संकट उत्पन्न भएको सम्बन्धमा महासंघ जानकार भएको जनाइएको छ। महासंघले भूमि व्यवस्था, सहकारी तथा गरिवी निवारण मन्त्रालय तथा सहकारी विभागमा सहकारी ऐन नियममा भएका प्रवद्र्धनात्मक व्यवस्था गर्न लबिङ गरिरहेको अध्यक्ष कँडेल बताउँछन्। कर्जा सूचना केन्द्र, कर्जा असुली न्यायधीकरण, बचत तथा कर्जा सुरक्षण कोषको स्थापना गर्न अभियानले जोडतोडले आवाज उठाइरहेको छ। तरलता व्यवस्थापन गर्न सरकारका विभिन्न कोषबाट राष्ट्रिय सहकारी बैंकमार्फत सहुलियतपूर्ण कर्जाका लागि माग गरिएको छ। प्रतिकुल परिस्थितिमा सम्पूर्ण सहकारी संघ, संस्था तथा सदस्यलाई संयमित भई अभियानप्रति विश्वासका साथ अपनत्वको भावना जागृत गर्न अनुरोध गर्दैछौं अपिलमा भनिएको छ।"
