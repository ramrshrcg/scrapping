शीर्षक,विवरण
कुहिरोमा मधेसी अधिकारको लडाइँ,"पहिलो मधेस आन्दोलन भएको १६ वर्ष पूरा भएको छ। स्वायत्त मधेस एक प्रदेश र अधिकार प्राप्तिका लागि मधेसी जनताले आन्दोलित हुँदा मधेस आन्दोलन परालको आगोझैं मधेसका विभिन्न जिल्लामा फैलिएको थियो। अधिकार प्राप्तिका लागि मधेसमा पटकपटक गरी तीनपटक आन्दोलन भयो। तीनवटै मधेस आन्दोलनमा गरी सयभन्दा बढी मधेसी सपूतले शहादत प्राप्त गरे। मधेस आन्दोलनकै बलमा प्रदेशको नामकरण मधेस प्रदेश गरिएको छ। नेपालले गणतन्त्रको अभ्यास गर्न सुरु गरेको एक दशककै अवधिमा मधेसमा तीनवटा ठूला आन्दोलन भए। मधेस आन्दोलनबाट मधेसले व्यहोरेको क्षतिको तुलनामा न्यूनमात्र उपलब्धि प्राप्त गरे। देशमा संघीयता, पहिचान, धर्मनिरपेक्षता, समावेशीसमानुपातिकका मुद्दा स्थापित गराउन मधेस आन्दोलनको मुख्य भूमिका रहेकोमा शंका छैन। यी उपलब्धि मधेस आन्दोलनका महत्त्वपूर्ण उपलब्धिका रूपमा छन्। तर, मधेस केन्द्रित दलहरूले यी उपलब्धिलाई व्यवस्थापन गर्न चुकेको यथार्थलाई पनि नकार्न मिल्दैन। मधेस आन्दोलन जति पुरानो हुँदै गयो, आन्दोलनको विरासत पनि त्यति नै कमजोर हुँदै गएको आरोपसमेत छ। मधेस आन्दोलन र सहिदहरूको सम्झना गर्न माघ ५ गतेलाई बलिदानी दिवसको रूपमा मनाइँदै आएको छ। पहिलो मधेस आन्दोलनको क्रममा सिरहाको लहानमा रमेश महतोले शहादत प्राप्त गरेको स्मरणमा दिवस मनाइँदै आएको छ। २०६३ सालमा भएको उक्त घटना नै मधेसमा प्रथम सहिदका रूपमा सम्झना गरिन्छ। प्रदेश सरकार गठन भएपछि २०७५ देखि औपचारिक रूपमै बलिदानी दिवस मनाइन्छ। मधेस बलिदानी दिवसको अवसरमा मधेस प्रदेश सरकारले सार्वजनिक बिदा दिने गरेको छ। २०६२६३ को आन्दोलनपछि २०६३ माघ १ मा अन्तरिम संविधान बनाइयो। मधेसलाई उपेक्षा गरिएको र संघीयता नराखिएको भन्दै तत्कालीन मधेसी जनअधिकार फोरम नेपालको आह्वानमा समानुपातिक सहभागिताजस्ता मागसहित पहिलो मधेस आन्दोलन सुरु भएको थियो। सोहीक्रममा माघ २४ गतेसम्म चलेको आन्दोलनमा ३८ जनाले शहादत प्राप्त गरे भने ५८ जना गम्भीर घाइते भए। प्रधानमन्त्री गिरिजाप्रसाद कोइरालाले दोस्रो पटक माघ २४ मा सम्बोधन गरेपश्चात् २०६३ मा आन्दोलन टुंगिएको थियो। तत्कालीन सरकारसँग २०६४ जेठ १८ गतेदेखि ६ चरणको वार्तापछि भदौ १३ गते २२ बुँदे सम्झौता भयो। धेरैले उक्त आन्दोलनलाई सफल भएको ठाने। फोरमकै केही कार्यकर्ताले सरकारसँग सम्झौताप्रति असन्तुष्टि जनाउँदै विद्रोह गरे। संस्थापन फोरमबाट अलग हुँदै ६४ मै भाग्यनाथ गुप्ताले अर्को फोरम गठन गरे। जुन विलीन भइसकेको छ। संस्थापन पक्षसँगको २२ बुँदे सम्झौता कार्यान्वयनमा सरकारी पक्षको ढिलासुस्ती देखियो। अर्को मधेस आन्दोलनको माहोल बन्दै गयो। संस्थापनसँग चिढिएका केही भूराजनीतिक शक्ति केन्द्रले महन्थ ठाकुरलाई तराई मधेस लोकतान्त्रिक पार्टी गठन गर्न सघाए। मधेस मुद्दा मधेसकेन्द्रित दलका लागि सत्ताामा जाने भर्याङमात्रै बन्दै गयो। धेरै नेता कैयौंपटक मन्त्री बने। तर ती बुँदा कार्यान्वयन नभएको तर्फ कहिल्यै ध्यान दिएनन्। ठाकुर २०६४ माघ ६ मा मधेस आन्दोलनमा जोडिए। उपेन्द्र यादव नेतृत्वको मधेसी जनअधिकार फोरम र राजेन्द्र महतो नेतृत्वको सद्भावना पार्टीको संयुक्त मधेसी मोर्चामा महन्थ ठाकुर जोडिए। उनको नेतृत्वको तमलोपा जोडिएपछि संयुक्त लोकतान्त्रिक मधेसी मोर्चाको गठन भयो। मोर्चाको आह्वानमा २०६४ फागुन १ गतेदेखि अनिश्चितकालीन दोस्रो मधेस आन्दोलन सुरु भयो। आन्दोलन सुरु भएको १६औं दिन (फागुन १६) मा नेपाल सरकार र मोर्चाबीच ८ बुँदे सहमति भयो। अनिमात्र संविधानसभाको निर्वाचन हुने वातावरण मुलुकमा बन्यो र निर्वाचन भयो। आन्दोलन सकिएलगत्तै मधेसी जनअधिकार फोरम दलको रूपमा बाहिर आयो। यो पार्टीमा प्रवेश गर्ने लहर नै चल्यो। मधेस आन्दोलन मधेसी जनताले राज्यसत्तासँग गरेको पहिलो विद्रोह थियो। नेपाली राजनीतिको किङ मेकरको हैसियतमा पुगे मधेसकेन्द्रित दल र तिनका नेता। तर नेताहरू सत्ताको फोहोरी खेलमा लाग्दा मधेसकेन्द्रित दलहरूको चोइटिने क्रम बढेर गयो। २०६४ को संविधानसभामा फोरम नेपाल, तमलोपा र सद्भावना पार्टीमात्र थियो। खेलकै कारण तीनै दल धुजाधुजा भए। मधेसकेन्द्रित दलहरूको निर्माण, विभाजन, विघटन र एकताको लामो फेहरिस्त छ। मधेस आन्दोलनले धेरै नेता जन्मायो र धेरै अध्यक्ष नै बने। सत्तामा जानकै लागि मधेसकेन्द्रित दललाई टुक्राटुक्रा बनाए नेताहरूले। त्यसमध्येका कतिपय नेताको राजनीति डामाडोल भयो भने कतिपय नेता विलीन भए। कतिपय नेता अहिले पनि आफ्नो राजनीतिक भविष्य बनाउन लागिरहेका छन्। जे भए पनि मधेसको राजनीतिमा उपेन्द्र यादवले गरेको योगदानलाई बिर्सिन सकिँदैन। मधेस मुद्दा मधेसकेन्द्रित दलका लागि सत्तामा जाने भर्याङमात्रै बन्दै गयो। धेरै नेता मन्त्री बने। कोही पटकपटक मन्त्री बने। सरकारमा जानकै लागि मधेसकेन्द्रित दलका नेताहरूले अन्य पार्टीसँग बुँदाबुँदामा सम्झौता गर्दै हिँडे। तर ती बुँदा कार्यान्वयन नभएकोतर्फ कहिल्यै ध्यान दिएनन्। सरकारमा जाने नेताहरूको चस्काले मधेसकेन्द्रित दल र मधेसी जनताबीचको दूरी क्रमिक रूपमा बढ्दै गयो। मधेसकेन्द्रित दलहरू आफ्नै आधार क्षेत्र मधेसमै कमजोर बन्दै गयो। संविधान र सीमांकनप्रति असन्तुष्टि जनाउँदै २०७२ सालमा तेस्रो मधेस आन्दोलन भयो। सप्तरीको भारदहबाट प्रारम्भ भएको उक्त आन्दोलनले राजीव राउतसहित ६० भन्दा बढीलाई सहिद बनायो। असार ३० देखि माघ २० सम्म चलेको यो आन्दोलनको क्रममा धेरै अंगभंग भए। आन्दोलनको एउटै माग थियो, समग्र मधेस, एक प्रदेश। संघीयता कार्यान्वयनको क्रममा भने यसले पूर्णता पाउन सकेन। सप्तरीदेखि पर्सासम्मका ८ जिल्लालाई मधेस प्रसेश बनाइयो। यतिखेर नेपालमा दुई प्रकारको मधेस छ, एउटा चुरे शृंखलाको दक्षिणमा रहेको भारतको सिमानासँग जोडिएको समथर भूभाग र अर्को सप्तरीदेखि पर्सासम्मको आठ जिल्लालाई बनाइएको मधेस प्रदेशले ओगटेको भूगोल। मधेस आन्दोलनले उठाएका कुनै मुद्दा सम्बोधन भएकै छैनन् भन्न मिल्दैन, गलत हुन्छ। मधेसले उठाएका सबै मुद्दामा लगभग काम भएको छ। तर मधेसले अपनत्व लिने गरी मधेसको सहमतिमा पूर्णरूपमा कार्यावन्यन भएको छैन। राज्यले आफ्नो चाहनाअनुसार कार्यान्वयन गर्दै आएको छ। मुलुक संघीयतामा जानु र समावेशीको सिद्धान्तलाई स्वीकार गर्नु मधेस आन्दोलनकै उपलब्धि हो। नागरिकता समस्या अहिलेसम्म पनि हल हुन सकेको छैन। अझै कहिले अध्यादेश त कहिले विधेयकको नाममा नागरिकता समस्यालाई अल्झाउने काम भएको छ। विगतदेखि नै विशेष गरेर मधेसमा नागरिकता ठूलो समस्याको रूपमा छ। २००९ सालमा नागरिकताको प्रावधान आउँदा कुनै समस्या थिएन। आमाको नाममा तथा आमा वा बुवा एकजना नेपाली भए नागरिकताको प्रमाणपत्र पाइन्थ्यो। पञ्चायत लागू भएसँगै २०१९ को संविधानमा नागरिकतासम्बन्धी कठोर प्रावधान राखियो। त्यसले मधेसी समुदायका धेरै मानिसले नागरिकता पाउन सकेनन्। २०४६ सालको जनआन्दोलनपछि पनि नागरिकतासम्बन्धी कठोर प्रावधान राखियो। मधेसकेन्द्रित हुनुपर्ने मधेसी दलहरूमा पनि केन्द्रीय सत्ताको स्वार्थ हाबी भयो। आन्दोलनबाट प्राप्त गरेको मधेस प्रदेशको सञ्चालन ठिकसँग गर्न केन्द्रित हुनुपर्नेमा उनीहरू सिंहदरबारको सत्ता समीकरण गर्न र भत्काउन केन्द्रित भए। राष्ट्रिय स्तरको दल बन्ने लोभमा उपेन्द्र महन्थले जय मधेसको नारा बिर्सिए। पार्टीको नामबाटै मधेस हटाए। मधेस आन्दोलनसँग जोडिएका थारूहरूलाई सँगै राख्न नसक्नुको परिणाम हो, नागरिक उन्मुक्ति पार्टी। जुन पार्टीको उदय आज शक्तिमा परिणत भइसकेको छ। २००८ सालमै कुलानन्द झा, रामजनम तिवारी, श्यामलाल मिश्रलगायत नेताको अगुवाइमा तराई कांग्रेसको स्थापना भएको थियो। तराई कांग्रेसले तराईलाई संघीय ढाँचामा लैजानुपर्ने, हिन्दीलाई नेपालीपछिको दोस्रो राष्ट्रिय भाषाको मान्यता दिनुपर्ने, नेपाली सेनामा मधेसी युवालाई समाहित गर्नुपर्नेजस्ता माग राखेको थियो। २०१५ सालको निर्वाचनमा सहभागी तराई कांग्रेसका सबै उम्मेदवारको जमानत जफत भएको थियो। २०१७ सालमा राजा महेन्द्रले कु गरेपछि पञ्चायतमा उक्त पार्टीका शीर्ष दुई नेता विभाजित भए। महामन्त्री रामजनम तिवारी कांग्रेसतिर र वेदानन्द झा पञ्चायततिर। त्यसपछि २०४३४४ सम्म संस्थागतरूपमा मधेस र मधेसीको अधिकारको लडाइँ अगाडि बढ्न सकेन। त्यही समयबाट रघुनाथ ठाकुरलगायत नेताले मधेस र मधेसीको अधिकारको वकालत गरेका थिए। सोही समय गजेन्द्रनारायण सिंहले सद्भावना परिषद् गठन गरी ४७ सालमा पार्टीकै रूप दिए। यसपछि संस्थागत रूपमा मधेस र मधेसी अधिकारबारेको विषय अघि बढाइयो। नेता सिंहले शान्तिपूर्णरूपमा विभिन्न क्षेत्रमा मधेस र मधेसीको अधिकारका कुरा उठाउँदै सुरु गरेको राजनीतिलाई फोरम राजनीतिक दलको रूपमा सतहमा आएपछि बल पुग्यो। उपेन्द्र यादवले मधेसका अनेकौं समस्यालाई पहिलो पटक उठाए। जुन समस्यामा कसैको नजर पुगेको थिएन। मधेसी जनता आफ्ना राजनीतिक अधिकार प्राप्त गर्न राजनीतिक बहस र आन्दोलनलाई व्यापक रूपमा अगाडि बढाए। २००७ सालको क्रान्तिको केन्द्र पनि मधेस थियो। त्यसैले पनि मधेसी समुदायको सहभागिता अत्यधिक थियो। आन्दोलनमा मधेसको भूमि धेरै प्रयोग भएको थियो। राज्यमा सहभागिताका लागि मधेसी समुदाय आन्दोलनमा सहभागी भए। मधेसी समुदायलाई अब फेरिएको राज्यमा हामी पनि हुन्छौं, आफ्नो भाषा, भेषभूषा र सहभागिता हुन्छ भन्ने थियो। त्यसलगत्तै २०१५ सालको आमनिर्वाचनमा उम्मेदवार छनौटमै मधेसी समुदायलाई पाखा लगाइयो। राजनीतिक प्रतिनिधित्व बढ्ने, राज्यका निकायमा पहुँच बढ्ने, पहिचानको अधिकार प्राप्त हुने आदि अपेक्षा मधेसी समुदायले गरेका थिए। तर अपेक्षा सम्बोधन गरिएन। मधेसी समुदायमाथि हुने गरेको सामाजिक विभेद र विभिन्न खाले भेदभाव पनि अन्त्य हुन सकेन। प्रजातन्त्रको आन्दोलनलाई मात्रै होइन, वामपन्थी आन्दोलनलाई पनि मधेसी समुदायले सघाएको थियो। मधेसको कुरा उठाउने या मधेसीको समानताको कुरा गर्नेलाई पाखा लगाउने काम भए। आमनेपालीका समस्याभन्दा मधेसी समुदायका समस्या भिन्न थिए, छन्। २०७९ मंसिर ४ को निर्वाचन परिणामलाई हेरेर मधेस आन्दोलनबाट उदाएका दलहरूको युग समाप्त भयो भनेर बहससमेत चलेको छ। मधेस आन्दोलनका नेतृत्वकर्ता उपेन्द्र यादवसमेत पराजित भएका छन्। यतिमै दलहरूको अस्तित्व सकियो भन्न मिल्दैन। मतादेशअनुसार काम गर्न नसकेको दललाई मतदाताले सजाय दिने भनेको निर्वाचनबाटै हो। जुन स्वाभाविक मान्नुपर्छ। मधेस आन्दोलनले उठाएका मुद्दाहरू जीवित छन्। दलहरूको हार हुँदैमा तिनले उठाएका एजेन्डा पनि समाप्त हुन्छन् भन्ने हुँदैन। ती एजेन्डा सम्बोधन गराउन को सफल हुन्छ ? त्यसको जस लिन को सफल हुन्छ ? त्यो बेग्लै कुरा हो। कांग्रेस वा एमाले मधेसमा आफ्नो शक्ति फर्काउन सफल हुँदैमा लोकप्रिय नै भयो भन्न र मान्न सकिँदैन। मधेसकेन्द्रित दलहरूले संघीय संसद्मा संविधान संशोधनको मुद्दालाई प्रभावकारी रूपमा उठाउन सक्नुपथ्र्यो। सकेनन्। न त जनतालाई प्रदेश सरकारको महत्त्व बुझाउने गरी प्रदेशको सत्ता सञ्चालन गर्न नै सके। मधेसी समुदाय किन पछाडि पर्यो ? मधेसकेन्द्रित दलहरू गम्भीर हुन सकेनन्। राजनीतिक रूपान्तरणलाई नै सबै कुरा मानेर राजनीति गर्ने चलन भयो। प्रणाली बदलियो तर महिला, दलितको प्रतिनिधित्व बढ्न सकेन। मधेसकेन्द्रित दलहरूले एजेन्डा बनाउन सकेनन्। यसअघिको पाँचै वर्ष मधेस सरकारको नेतृत्व गरेका मधेसकेन्द्रित दल जसपाले नै अहिले पनि मधेस सरकारको नेतृत्व गर्ने अवसर पाएको छ। तर गरिबी, अशिक्षा, बेरोजगारी, विदेश पलायन, महिलाहिंसा, छुवाछूत, दहेज प्रथा आदि बेथितिबाट मधेस र मधेसीलाई मुक्त गराउन सकेनन्।"
टेकोको रवाफले उपेक्षित मेरुदण्ड,"वैदेशिक रोजगारी नेपालको मात्रै होइन, नेपालजस्तै अन्य धेरै गरिब तथा अति कम विकसित मुलुकहरूको बाध्यता नै हो। वैदेशिक रोजगारीबाट प्राप्त रेमिट्यान्सको सदुपयोग गरेर धेरै मुलुकले आर्थिक समृद्धि हासिल गरेको पनि सत्य हो। नेपालमा पनि धेरै गरिब नेपालीको जीवननिर्वाहको स्रोत बनेको छ वैदशिक रोजगारीबाट प्राप्त रेमिट्यान्स। यति मात्रै होइन, देशको अर्थतन्त्र नै रेमिट्यान्सले धानेको पनि सत्य हो। त्यसैले वैदेशिक रोजगारी धेरैका लागि बाध्यता नै हो। तर केहीका लागि रहर पनि भएको छ वैदेशिक रोजगारी। साथीभाइ वा छरछिमेकीले वैदेशिक रोजगारीमा गएर आफ्नौ आर्थिक हैसियत र जीवनशैली छिटोछिटो बदलेको देखेर देखासिकीमा अरू पनि वैदेशिक रोजगारीप्रति आकर्षित भएका छन्। वैदेशिक रोजगारीमा जानेहरूको संख्या दिनप्रतिदिन बढ्नुमा यही बाध्यता र देखासिकीले सिर्जेको रहर मुख्य कारणको रूपमा रहेको छ। स्वदेशमै केही गर्ने र केही कमाउने अवसर उपलब्ध भएको भए अनेकौं हण्डर खेपेर नेपाली युवा रोजगारीका लागि विदेश जाने थिएनन्। घरको न्यूनतम आवश्यकता पूरा गर्ने आम्दानी पनि स्वदेशमै बसेर गर्न नसकेपछि नै अधिकांश युवाले वैदेशिक रोजगारीलाई रोजेका हुन्। यसरी बिदेसिएका युवाले पठाएको रेमिट्यान्सले तिनको घरपरिवारको न्यूनतम आवश्यकता परिपूर्ति हुने गरेको छ। आफ्ना बालबच्चाको शिक्षा, स्वास्थ्योपचारलगायत दैनिक र सामाजिक व्यवहारमा रेमिट्यान्सले उल्लेख्य सहयोग गरेको छ। यति मात्रै होइन, रेमिट्यान्सले धेरै नेपाली घरपरिवारको आर्थिक र सामाजिक हैसियतमा पनि सुधार आएको छ। यसकारणले पनि पछिल्लो समय नेपाली युवामा वैदेशिक रोजगारीप्रति आकर्षण बढेको हो। तर वैदेशिक रोजगारीलाई व्यवस्थित गर्नेतर्फ राज्य गम्भीर बन्न नसक्दा वैदेशिक रोजगारी निकै अव्यवस्थित, असुरक्षित र चुनौतीपूर्णसमेत बन्न पुगेको छ। वैदेशिक रोजगारीभित्रका केही समस्यालाई लिएर सधैं गुनासो र चिन्तामात्रै लिएर हुँदैन। विदेशमा कार्यरत धेरै नेपाली कामदार स्वदेश फर्किए भने तिनलाई कसरी व्यवस्थापन गर्ने, कोभिड१९ कै कारण रोजगारी गुमाएर फर्केका कामदारलाई कहाँ र कसरी व्यवस्थापन गर्ने, कसरी आर्थिक क्रियाकलापमा वृद्धि गरी रोजगारीको अवसर बढाउने, कसरी उत्पादन वृद्धि गर्ने, कृषिको उत्पादकत्व कसरी बढाउने, कसरी निर्यात प्रवद्र्धन गर्ने र आयात प्रतिस्थापन कसरी गर्ने भन्ने विषयमा चिन्तन गर्नु आवश्यक छ। स्वदेशमै आर्थिक गतिविधिमा वृद्धि, पर्याप्त रोजगारी सिर्जना, उत्पादन वृद्धि र निर्यात प्रवद्र्धन गरी सुदृढ अर्थतन्त्रको आधार तयार नभएसम्म वैदेशिक रोजगारीलाई निरन्तरता दिनैपर्ने बाध्यता छ। रेमिट्यान्स नआउँदा पनि अर्थतन्त्रमा केही फरक पर्दैन भन्ने अवस्था सिर्जना नभई वैदेशिक रोजगारीलाई निरुत्साहित गर्न सकिन्न। अहिले नेपाली श्रमबजारमा विरोधाभासपूर्ण स्थिति विद्यमान छ। एकातिर यहाँ बेरोजगारीको स्थिति कहालीलाग्दो छ भने अर्कोतिर उद्योग, व्यवसाय तथा निर्माण कम्पनीहरूले आवश्यक कामदार पाउन नसकेको गुनासो छ। मागअनुसारको रोजगारी सिर्जना नहुँदा बेरोजगारी दर बढेकै हो। यसमा कुनै शंकै छैन। उद्योग, व्यवसाय तथा निर्माण कम्पनीहरूले आवश्यक कामदार पाउन नसकेको भनाइमा भने आंशिक मात्रै सत्यता छ। यसरी आवश्यक कामदार पाउन नसक्नुको मुख्य कारण भने श्रमको शोषण नै हो। अत्यन्तै न्यूनतम ज्यालादरले गर्दा श्रमिकहरूले आफ्नो दैनिक आयआर्जनबाट जीविका चलाउन सक्ने अवस्था छैन। यही कारणले तुलनात्मक रूपमा बढी ज्याला पाउने भएर नै यहाँको अवसरलाई लत्याएर नेपाली कामदारहरू वैदेशिक रोजगारीमा हान्निएका हुन्। नेपालमा रोजगारीको अवसर प्राप्त भए पनि त्यसमा स्थायित्व छैन। धेरैजसो रोजगारी विकासनिर्माणका आयोजनाहरूले प्रदान गर्ने हो। विकासनिर्माणका आयोजनाहरू निरन्तर चल्दैनन्। कुन कारणले कतिखेर आयोजना बन्द हुन्छ भन्नै सकिन्न। कामदारहरू कतिखेर पुनः बेरोजगार हुनुपर्ने हो भनेर सधैं भय र चिन्तामा हुन्छन्। यो भय र चिन्ताबाट मुक्त हुनका लागि ऋणपान गरेरै भए पनि वैदेशिक रोजगारीमा जानेहरूको संख्या अधिक छ। जसको उचित व्यवस्थापन हुन नसक्दा अन्ततः बिदेसिएका कामदारहरू ऋणमै डुब्ने गरेको तीतो यथार्थ छ। वैदेशिक रोजगारीमा जानेको संख्या बढ्नुको अर्को कारण युवा पुस्तामा बढ्दै गएको विदेशमोह पनि हो। विदेशमा मिहिनेत गरे सजिलै प्राप्त हुने अवसर, आकर्षक सेवा तथा सुविधा आदि कारणले युवा पुस्तामा विदेशमोह अकल्पनीय रूपमा बढेको छ। चाहे शिक्षार्जनका निहुँमा होस् अथवा रोजगारी, युवा पुस्तामा बढेको विदेशमोहले त्यहाँ प्राप्त हुने अवसर, सेवा तथा सुविधा र त्यसबाट जीवनमा ल्याउन सकिने परिवर्तनलाई प्रतिविम्बित गरिरहेको सजिलै अनुमान गर्न सकिन्छ। यसरी युवा पुस्तामा देखिएको चर्को विदेशमोहले स्वदेशमा आवश्यक जनशक्तिको अभाव हुँदै जानेमा कुनै सन्देह छैन। युवा पुस्ताको विदेशमोहले गर्दा अथवा त्यो मोहलाई भंग गर्ने कुनै सरकारी व्यवस्थित योजना नहुँदा देशले युवा जनसंख्याबाट प्राप्न गर्न सक्ने जनसांख्यिक लाभबाट पनि देश बञ्चित भइरहेको छ। यो निकै दुःखद् पक्ष हो। स्वदेशमा रोजगारीको अवसर नहुनु, प्राप्त रोजगारीबाट गुजारा चल्ने स्थिति नहुनु, श्रमको अत्यधिक शोषण, नियमित रोजगारीको सुनिश्चितता नहुनु आदि कारणले वैदेशिक रोजगारीप्रति बढेको विश्वास र आकर्षण अझै बढ्ने निश्चित छ। किनभने सरकारले स्वदेशमै बृहत् रोजगारी सिर्जना गर्ने परियोजनाहरू सञ्चालन गर्न सकेको छैन। श्रमको सम्मान गर्ने र उचित मूल्य दिने व्यवस्था हुन सकेको छैन। यही कारणले बर्सेनि रोजगारीका लागि बिदेसिनेको संख्या बढेको बढ्यै छ। कोरोना महामारीका बेला अलिकति सुस्ताएको रोजगारीका लागि बिदेसिने क्रम पछिल्लो समय फेरि बढ्न थालेको छ। आर्थिक वर्ष २०७७७८ मा जम्मा १ लाख ६७ हजार कामदार रोजगारीका लागि बिदेसिएकामा आर्थिक वर्ष २०७८७९ मा यो संख्या ६ लाख ३० हजार पुगेको छ। चालू आर्थिक वर्ष २०७९८० को चार महिनामा २ लाख ६४ हजार कामदार कामका लागि बिदेसिइसकेका छन्। यही क्रम जारी रहे यो वर्ष कामका लागि बिदेसिने कामदारको संख्या ८ लाख नाघ्ने अनुमान छ। आर्थिक वर्ष २०७८७९ को फागुनसम्ममा कामका लागि बिदेसिने नेपाली कामदारको कुल संख्या ५६ लाख ६५ हजार पुगेको वैदेशिक रोजगार विभागलाई उद्धृत गर्दै आर्थिक सर्वेक्षण २०७८७९ मा उल्लेख गरिएको छ। वैदेशिक रोजगारीबाट नेपालले उल्लेख्य रेमिट्यान्स प्राप्त गरिरहेको छ। नेपाल राष्ट्र बैंकको तथ्यांकअनुसार आर्थिक वर्ष २०७८७९ मा मात्रै रु १० खर्ब ७ अर्ब ३१ करोड रेमिट्यान्स प्राप्त गरेको थियो, जुन कुल गार्हस्थ्य उत्पादनको २४५ प्रतिशत हो। यद्यपि अहिले रेमिट्यान्स आप्रवाहको वृद्धिदर घट्दो क्रममा रहेको छ। तुलनात्मक रूपमा हेर्दा नेपालको अर्थतन्त्रमा कृषि र रेमिट्यान्सको योगदान करिब बराबर देखिएको छ। तापनि कृषि नेपाली अर्थतन्त्रको मेरुदण्ड हो भने रेमिट्यान्स टेको मात्रै हो। तर अहिले टेकोको रवाफले मेरुदण्ड नै उपेक्षामा परेको छ। रेमिट्यान्सले तत्काल जतिसुकै उल्लेख्य योगदान गरे पनि यो दिगो स्रोत होइन। रेमिट्यान्सका लागि ठूलो सामाजिक मूल्य चुकाउनु परेको यथार्थलाई पनि बिर्सन सकिन्न। त्यसैले अब हामीले हाम्रो अर्थतन्त्रको मेरुदण्ड सबल बनाउने कामलाई बढी प्राथमिकता र बढी महत्त्व दिनुपर्छ। रेमिट्यान्सको टेको त जुनसुकै बेला ढल्न पनि सक्छ। वैदेशिक रोजगारीलाई निरुत्साहित गर्दै रेमिट्यान्सको विकल्प खोज्ने हो भने सरकारले बेरोजगार युवा र श्रमबजारमा प्रवेश गर्ने थप जनशक्तिलाई समेत समेट्ने गरी बृहत् आर्थिक सम्भावना बोकेको कृषि, पूर्वाधार निर्माण र पर्यटन क्षेत्रमा रोजगार तथा स्वरोजगार सिर्जनाको रणनीति अपनाई आवश्यक योजना तर्जुमा गर्नुपर्छ र त्यसको प्रभावकारी कार्यान्वयन गर्नुपर्छ। यसरी क्रमशः अर्थतन्त्रको बलियो आधार तयार गर्दै वैदेशिक रोजगारीलाई निरुत्साहित गर्दै जानुपर्छ। स्वदेशमै रोजगारी सिर्जना, आन्तरिक उत्पादन वृद्धि र निर्यात प्रवद्र्धन गर्नसके त्यो नै रेमिट्यान्सको उत्तम विकल्प बन्छ र देशको अर्थतन्त्र सुदृढ बन्छ।"
घृणाभित्रका सफल कथा,"मानिस जीवनका हरेक मोडमा सुख चाहन्छ। तर सुखको खोजीमा कहिलेकाहीं सही मार्ग फेला पार्न नसक्दा मानिस दुःखको सागरमा पुग्छ। अनुभूतिको टेकोमा सुख र दुःखलाई तराजुमा तौलन्छ। आफ्ना पाइलामा आएका बाधाहरूको विश्लेषण गर्दै दुःखको समीक्षा गर्न पुग्छ। प्रतिकूल वातावरण सिर्जना गर्ने तत्त्व तथा विषयप्रति नकारात्मक भावना पैदा हुन थाल्छ। नकारात्मक भावनाले विस्तारै घृणाको रूप लिँदै जान्छ। घृणा भनेको कसैले कुनै व्यक्ति वा समूह वा वस्तुलाई फिटिक्कै मन नपराउने भावना हो। घृणाको भावनाहरू प्रायः सजिलैसँग खुलासा हुँदैनन्। घृणा एक भारी विषय हो। रिस वा मन नपराउने चरम अवस्था पनि हो। घृणाले मानिसको मस्तिष्कलाई आफ्नो बासस्थान बनाउँछ भने प्रेमले हृदयलाई। मानिसको मस्तिष्कमा रहने घृणा एक अलग किसिमको भावना हो। यसले अन्य क्रोधयुक्त भावनाहरूका विशेषतासँग साझेदारी गर्छ। पारिभाषिक अर्थमा घृणा र नकारात्मक भावना फरक मानिन्छ। यद्यपि घृणालाई नकारात्मक भावनाको प्रभावकारी अवस्थाको रूपमा लिन सकिन्छ। मानिसका प्रत्येक भावना आआफ्नो विशेषता बोकेर विकसित भएको हुन्छ। सोचका तरिकाहरूमा भावनाहरूको लक्ष्य जोडिएका हुन्छन्। व्यक्ति वा वस्तु मन नपराउनु नकारात्मक प्रभावकारी अवस्था हो। घृणाको लक्ष्य मन नपरेको व्यक्ति तथा वस्तुलाई अपमानित र बहिष्कृत गर्नु पनि हो। घृणा, व्यक्ति वा समूहको स्वभावमा केन्द्रित हुन्छ। प्रायः मानिसको परिवारका सदस्य, साथी वा पेसागत साझेदारहरूमा घृणाको भावना पलाएको देखिन्छ। अपमान र धम्कीको रूपमा पनि घृणाहरू अभिव्यक्त भइरहेका हुन्छन्। घृणायुक्त अभिव्यक्तिले हिंसालाई उक्साउँछ। अनि सामाजिक एकता र सहिष्णुतालाई कमजोर बनाउँछ। घृणालाई तात्कालिक अवस्था र परिस्थितिजन्य वातावरणले मापन गर्छ। जीवनको एउटा दुःखद् पक्ष पनि हो घृणा। यसले जीवनका असन्तुष्टिलाई प्रदर्शन गर्छ। असन्तुष्टिका जगमा मौलाएको घृणाले जीवनमा वास्तविक सुख दिँदैन। घृणा आत्मविनाशकारी छ। अरूलाई भन्दा आफैंलाई बढी चोट दिन सक्छ। क्षमाले घृणालाई पराजित गर्छ। क्षमामा माया, प्रेम र सद्भाव हुन्छ। क्षमाले सकारात्मक सोच निर्माण गर्छ। सकारात्मक सोचले घृणालाई बदल्न सक्छ। घृणाले घृणालाई हटाउन सक्दैन तर प्रेमले सजिलै घृणालाई हटाउन सक्छ। कोहीप्रति गरिने घृणाले मानिसलाई विस्मृतिमा होइन, स्मृतिको सतहमा पुर्याउँछ। मानिसले जसलाई घृणा गर्छ, उसलाई बिर्सन सक्दैन। नचाहेरै पनि घृणित विषयवस्तु उसको दिमागमा आइरहन्छ। बिर्सनकै लागि पनि ऊ बारबार सम्झिरहन्छ। महान् लेखक तथा विश्वप्रसिद्ध नाटककार विलियम सेक्सपियर भन्छन्, मलाई माया गर या घृणा गर, दुवै मेरा पक्षमा छन्। यदि तिमी मलाई माया गर्छौं भने म सधैं तिम्रो हृदयमा हुनेछु र घृणा गर्छौं भने तिम्रो मस्तिष्कमा। हात नै नहुनेहरूको पनि भाग्य हुन्छ। घृणालाई प्रेमको किरणले शक्तिमा बदल्नेहरूले नै सफलताका कथाहरू लेख्ने हुन्। भावनात्मक चोटहरूले मानिसलाई सबैभन्दा बढी दुःखी बनाउँछ। घृणाले समाधान दिँदैन। आफूले घृणा गरेको व्यक्तिसँग पनि केही न केही राम्रो गुण हुन्छ। सकारात्मक गुण खोज्न सक्नुपर्छ। क्षमा र माया मिश्रित सोचले सकारात्मक गुण पहिल्याउन सकिन्छ। सकारात्मक गुणले घृणालाई नष्ट गर्छ। क्षमाले सहनशीलता प्रदर्शन गर्छ। सहनशीलताको शीतलतामा क्रोधको अग्निमा समाहित घृणा आफैं सेलाउँछन्। खाँचो छ त प्रेमको उज्यालोमा सद्गुणको। घृणाले समस्याहरू निम्त्याउँछ। यसले समाधान र वास्तविक सुखको अनुभूति दिँदैन। जीवनलाई समस्याग्रस्त बनाउँदै अन्धकारमय बनाइदिन्छ। अन्धकारमा चालिएका कदमहरूमा ठेस आफैंलाई लाग्ने हो। घृणाले बदला, अहंकार, स्वार्थ, लोभजस्ता सुखका शत्रुहरूलाई केन्द्रमा राख्छ। क्रोध पैदा गर्छ। गीतामा भगवान् श्रीकृष्ण भन्नुहुन्छ क्रोधले भ्रम पैदा हुन्छ। भ्रमले बुद्धि व्यग्र हुन्छ। जब बुद्धि व्यग्र हुन्छ, तब तर्क नष्ट हुन्छ। जब तर्क नष्ट हुन्छ, तब व्यक्तिको पतन हुन थाल्छ। घृणाले जन्माएका क्रोधका कारण अकल्पनीय घटना घटेका उदाहरण पनि प्रशस्त छन्। घृणाका आफ्नै लक्ष्य हुन्छन्। लक्ष्य चुम्ने प्रयासका स्वार्थले ओतपोत यात्रा पनि भिन्नभिन्न होलान्। तर भन्न सकिन्न, सबै प्रयासहरूले सफलता चुम्न सक्छन्। फरक हुन सक्छन् स्वाद र चाहनाहरू, जे छ त्यसैमा खुसी हुन सक्नुपर्छ। विश्वले बेहोरेका ती ठूला युद्ध हुन् या सामाजिक द्वन्द्व सबै घृणाका उपज हुन्। घृणाले मानिसको जीवनलाई अशान्ति र तनावमय बनाइदिन्छ। अमृतका वृक्षहरूमा विषरूपी फल देखिन थाल्छन्। क्षणभरमा आफ्नालाई नै पराइ बनाइदिन्छ। जब मानिसले तीतोभित्रको मिठासलाई चिनेर रसस्वादन गर्छ अनि जीवनको अर्थ वुझ्छ। घृणाको सागरमा डुबुल्की मार्नेले सागरबाट बाहिर निस्कन पनि जान्नुपर्छ। अन्धकारलाई उज्यालोले चिर्न सक्नुपर्छ। घृणाको गहिराइमा डुबेको जीवनलाई त्यही सागरभित्रको गहिराइमा भेटिने प्रेमिल मोतीका दानाहरूले बाहिर उतार्छ। प्रेमको उज्यालोले घृणाको अन्धकारलाई विस्थापित गर्छ। भारतका मोहनदास करमचन्दले घृणा र हिंसारूपी भावनालाई त्यागे। त्यसपछि अहिंसा तथा शान्तिपूर्ण प्रतिकारलाई शस्त्र बनाएर महात्मा गान्धी बने। ब्राजिलका एड्सन आरान्तेस दो नासिमेन्तो गरिब परिवारका थिए। अभावै अभावको जिन्दगी उनको बाध्यता थियो। सानैदेखि फुटबल खेलमा रुचिकर तर गरिबीकै कारण पटकपटक विभिन्न क्लब र समूहबाट पनि तिरस्कृत भए। घृणित व्यवहार बेहोरे। तर पनि आफूलाई घृणा गर्नेलाई उनले घृणा फर्काएनन्। न आफ्नै भाग्यलाई कहिलै धिक्कारे। बरु गरिबीलाई स्वीकारे। अरूले दिएका घृणालाई प्रेमपूर्वक शक्तिमा बदले। पुराना थोत्रा कपडाको झुम्रोको बल खेलेरै आफ्नो लक्ष्यलाई अगाडि वढाए। अन्ततः विश्वकै सुप्रसिद्ध फुटबलर पेल बने। आफूले घृणा गरिरहेको व्यक्ति, समूह तथा परिस्थितिले आफूलाई पनि घृणा गरिरहेको हुन्छ भन्ने हुँदैन। घृणालाई प्रेममा बदल्न सक्नेले नै जीवनलाई सुन्दर बनाउँछन्। समस्या समाधानमा परिणत गर्न सक्छन्। आँसुले भिजेका परेलीहरू खुसीका तरेलीमा रमाउँदा चोटहरूले मलम प्राप्त गर्छ। जीवनका नाफा र घाटाको हिसाबमा घृणाले मलजल प्राप्त गर्छ। जीवन नाफा र घाटाको व्यापार होइन, नलेखिएका र नदेखिएका पाटा धेरै हुन्छन्। जीवन त सृष्टिको अलौकिक उपहार हो। सम्हाल्ने र सम्हालिने बाटा धेरै हुन्छन्। रिस, निराशापन, डर र मानसिक तनाव सबै घृणाका उपज हुन्। आफूले आफैंलाई घृणा गर्नेहरू मनोरोगका सिकार भएका घटना छन्। भाग्यलाई हत्केलाका रेखाहरूमा होइन, मेहनत र कर्ममा खोज्नुपर्छ। हात नै नहुनेहरूको पनि भाग्य हुन्छ। घृणालाई प्रेमको किरणले शक्तिमा बदल्नेहरूले नै सफलताका कथाहरू लेख्ने हुन्।"
सहकारीमा सरकारी तालमेल,"राष्ट्रिय सहकारी नीति २०६९ सहकारीको क्षेत्रमा विवेचनायोग्य विषय हो। सहकारी तथा गरिबी निवारण मन्त्रालयले यसलाई अभ्यासमा ल्याउँदा परिणाम उल्लेख्य हुनेछ। तर, राष्ट्रिय सहकारी नीति परिपक्व प्रचार र अभ्यासमा आउन जरुरी छ। कुनै पनि संस्थाको नीतिगत, सैद्धान्तिक, कार्यक्रमिक र आवधिक योजना तथा कार्यक्रम नहुँदा हुने अप्ठ्यारो यसै नीतिको घोषणासहित अन्त्य भएको छ। सहकारीको मुख्य उद्देश्य नै सहकारी नीति र पद्धतिमा आधारित उद्योग, व्यवसायको स्थापना गर्ने र त्यसैको मातहतमा देशको आर्थिक तथा सामाजिक विकासमा योगदान दिने हो। यो विषयमा आर्थिक उन्नतिसँगै सामाजिक रूपान्तरण र विकास पनि अन्तरसम्बन्धित भएर आएको छ। आर्थिक उन्नति हुँदैमा समग्र विकास हुन्न भन्ने तर्क हो। यसर्थ यो आफैंमा एउटा पूर्ण कार्यक्रमिक रूपरेखामा आएको छ। यो नीतिले नितान्त आर्थिक विकासको मात्र परिकल्पना गरेको छैन, बरु सामाजिक विकास रूपरेखाको ढोका पनि खोलेको छ। यो राष्ट्रिय नीतिको यी दुई पक्षको पूर्णतामा मात्र कार्यक्रम सम्पन्न हुनेछ। केवल आर्थिक विकासले मात्र सहकारीको उद्देश्यले पूर्णता पाउने छैन। गरिबी निवारण र रोजगारीमात्र सबै कुरा होइन। गरिबी निवारण र रोजगारी प्राथमिक कुुरा हो नै। सामाजिक विकास तथा सामाजिक रूपान्तरण पनि महत्त्वपूर्ण पक्ष हो भन्ने कुरा केलाएको छ। नीतिको प्रस्तावनामै सहकारी सामाजिक अर्थव्यवस्थाको महत्त्वपूर्ण कडी मानिएको छ। सहकारीको मुख्य कार्यभार यसैमा अन्तरनिहीत छ। सहकारी नीतिको मुख्य प्रस्तावनाले सहकारीको प्रस्थान बिन्दु र लक्ष्य पहिचान गरेको छ। संयुक्त राष्ट्र संघले सदस्य राष्ट्रहरूलाई सहकारीको माध्यमबाट सूत्रबद्ध ढंगले कार्यक्रम लैजान अपिल गरेको पनि केही वर्ष बितेको छ। सहकारीको माध्यमबाट गरिबी निवारण, उत्पादक पूर्ण रोजगारीको सिर्जना, सामाजिक एकीकरण र वातावरण संरक्षणमा सहकारीको भूमिका उल्लेख्य हुनेछ। यहाँ मुख्यतः चार विषयलाई प्राथमिकतामा राखेको छ। सहकारी केवल आर्थिक उपार्जन गरेर गरिबी हटाउने, रोजगारीको सिर्जना गर्ने विषयसंग मात्र केन्द्रित छैन। यसका अतिरिक्त सामाजिक एकीकरण र वातावरण संरक्षणको क्षेत्रलाई पनि महत्त्वकासाथ उठाएको छ। सहकारी उद्योग तथा व्यवसायले यी विषयलाई सम्बोधित गर्नुपर्ने ठहर उसको छ। राष्ट्रिय सहकारी नीतिले केही बाञ्छित भावहरू अगाडि ल्याएको छ। यसमा मुख्यतः दूरदृष्टि, दीर्घकालीन लक्ष्य, उद्देश्य, नीति, रणनीति तथा कार्यनीतिहरू हुन्। संघको महासभाले सन् २०१२ लाई अन्तर्राष्ट्रिय सहकारी वर्ष घोषणा गरेलगत्तै यी विषयले कार्यान्वयनको तहमा महत्त्व पाएको हो। सामाजिक तथा आर्थिक विकास नै सहकारी अभियानको मेरुदण्ड हो भन्ने मान्यता स्थापित भएको छ। सहकारीको विकास, विस्तार र प्रवद्र्धन गरे यसले दिने परिणाम विकास र समृद्धिको क्षेत्रमा कोशेढुंगा सावित हुनेमा दुई मत हुन्न। यसरी सामाजिक तथा आर्थिक विकासमा सहकारी उद्योग तथा व्यवसायको अपरिहार्यता यहाँनेर महत्त्वबोध भएको हो। यसले केवल आर्थिक विकासको कुतर्कलाई मात्र अघि सारेको छैन, बरु सामाजिक तथा वातावरणीय क्षेत्रमा पनि उत्तिकै महत्त्व दिएको छ। सहकारीको यही अन्तर्राष्ट्रिय अनुबन्धको सिलसिलालाई सहकारी राष्ट्रिय नीतिले सम्बोधनमात्रै गरेको छैन। यसका अनेकन पहलमाथि पनि विहंगम व्याख्या गर्ने प्रयत्न गरेको छ। राष्ट्रसंघीय सहकारी वर्ष यता नीतिगत कार्ययोजना निर्माणले यसको ऐतिहासिक महत्त्वलाई मजबुत बनाउने प्रयत्न गरेको छ। तर राष्ट्रिय सहकारी नीतिले सहकारी क्षेत्रको विकास आरम्भलाई गम्भीर समीक्षा गर्दै यसको निरन्तरताको स्वामित्व लिएको छ। २०१० सालमा सहकारी विभागको स्थापना भएयता २०१३ सालमा चितवनमा बखान ऋण सहकारी समितिको गठनलाई वर्तमानको सहकारी अभियानमा जोडेको छ। पहिलोपटक २०१६ सालमा सहकारी ऐन जारी भए पनि सहकारीको विकास र विस्तार भएको थिएन। यो तीतो यथार्थलाई स्विकार्दै प्रजातन्त्रको पुनस्र्थापनाले सहकारीको पुनरोत्थान भएको पृष्ठभूमि सहकारी नीतिको पेटबोलीमा परेको छ। यसले के देखाउँछ भने निरंकुश तथा एकतन्त्रीय शासन व्यवस्थामा जनताको अनुकूल हुने कुनै कार्यक्रम अनदेखा गर्नु स्वाभाविकै हो। सहकारी नीतिले प्रजातन्त्रको पुनस्र्थापनालाई यसरी अनुमोदन गरेको छ। २०४६ सालअघि सहकारीको भ्रूण तयार भए पनि त्यसको उचित हेरचाह र वैधानिक व्यवस्थाको अभावले सहकारीको विकास र विस्तार भएको थिएन। एकैचोटी २०४६ सालमा प्रजातन्त्रको पुनस्र्थापना भएसँगै सहकारीको अन्तर्राष्ट्रिय सिद्धान्त, मूल्य, नीति र उद्देश्यको आधारमा सहकारी ऐन, २०४८ जारी भयो। सहकारी संघसंस्था निर्माण गठनको लहर नै चल्यो। यसरी सहकारी ऐनको निर्माणसँगै सहकारी विकास र विस्तारको देशव्यापी अभियानले सार्थकता पाउन थाल्यो। यसरी सहकारी नीतिले अघिल्लो सहकारी प्रयासलाई निरन्तरता दिने तथा विस्तार र विकास गर्ने लक्ष्य लिएको छ। जसले गर्दा सहकारी ऐन, सहकारी नियमावली, राष्ट्रिय सहकारी विकास बोर्ड, राष्ट्रिय कृषि नीति, कृषि व्यवसाय प्रवद्र्धन नीति आदिको बन्दोबस्त हुँदै गयो। आर्थिक विकासका लागि सरकार, सहकारी र निजी क्षेत्रको तीन खम्बे आर्थिक नीतिले साकार रूप लिँदै गयो। संविधानको समाजवादउन्मुख कार्यक्रमलाई सम्बोधन गर्ने एउटा पक्षको यहाँनेर पक्षपोषण गरेको छ। राष्ट्रिय सहकारी नीतिले केही बाञ्छित भावहरू अगाडि ल्याएको छ। यसमा मुख्यतः दूरदृष्टि, दीर्घकालीन लक्ष्य, उद्देश्य, नीति, रणनीति तथा कार्यनीतिहरू हुन्। यसरी नै कार्ययोजना, संस्थागत संरचना, आर्थिक पक्ष, कानुनी व्यवस्था, अनुगमन र मूल्यांकन छन्। यही नीतिमा जोखिमका पक्ष, नीतिको प्रयोग र परिमार्जन मुख्य हुन्। सहकारीका लागि यी भाव अक्षरशः कार्यान्वयनमा लैजाँदा यसको प्रतिफल आर्थिक तथा सामाजिक क्षेत्रमा सकारात्मक प्रभाव यसै पनि पर्न जानेछ। कुनै एउटा संस्थाको दीर्घ जीवन, स्थायित्व र परिणाममुखी बनाउन पनि काफी हुन्छ। उल्लेखित यिनै विषयको कार्यान्वयन र अभ्यासले सहकारी अभियानलाई अगाडि लैजाने मार्ग प्रशस्त गर्छ। सहकारीमा देखिएका जोखिमका पक्ष सम्बोधन गर्ने कार्ययोजनालाई अगाडि प्राथमिकतासाथ ल्याउनासाथ यसले दिने परिणाम सकारात्मक हुने कुरामा सहकारी अध्येताले पनि ठहर गरेका छन्।"
"म्याच फिक्सिङका लागि पाँच खेलाडीलाई प्रस्ताव, व्यवस्थापककै पनि संलग्नता","काठमाडौं : नेपाल टि२० लिगमा स्पट फिक्सिङमा खेलाडीसहित फ्रेन्चाइज टिमका व्यवस्थापकको पनि सहभागिता देखिएको छ। नेपाल प्रहरीको केन्द्रीय अनुसन्धान व्युरो (सीआइवी)ले स्पट फिक्सिङसम्बन्धी अनुसन्धानको प्रतिवेदन सकाएको छ। सिआइबीले मंगलबार पत्रकार सम्मेलनमार्फत् दिएको जानकारी अनुसार व्यवस्थापकको भूमिकामा रहेका ४ जना विदेशीको पनि म्याच फिक्सिङमा सहभागिता देखिएको हो। योसँगै स्पट फिक्सिङमा एक खेलाडीसहित ४ जना नेपाली र ६ जना विदेशीको संग्लनता रहेको सिआइवीले बताएको छ। स्पट फिक्सिङको आरोपमा सोमबार नै सिआइवीले दुई जना क्रिक्रेटरलाई प्रक्राउ गरिसकेको छ। फिक्सिङमा संलग्न भएको आरोपमा क्रिकेटर आदिल आलम र पूर्व क्रिकेटर महबुब आलम पक्राउ परिसकेका छन्। जिल्ला अदालत काठमाडौंबाट सोमबार ५ दिनको म्याद थप गरी दुवैलाई राष्ट्रिय खेलकुद विकास ऐनअनुसार अनुसन्धान गरिएको छ। पूर्व क्रिक्रेटर आलम लिगमा सहभागी थिएनन्। उनले फिक्सिङका लागि विचौलियाको काम गरेको सिआइवीको दाबी छ। सिआइवीका प्रवक्ता सञ्जयसिंह थापाका अनुसार स्पट फिक्सिङका लागि विचौलियाले ५ जना खेलाडीलाई 'अप्रोच' (प्रस्ताव) गरेका थिए। त्यसमध्ये दुई जनाले स्वीकार गरेको र ३ जनाले 'रिजेक्ट' गरेका थिए। थापा भन्छन्, फिक्सिङका लागि कति रकम अप्रोच गरिएको भन्ने एकिन नभए पनि ठूलो रकम चलखेल गरिएको खुलेको छ। संगठित अपराध भएकाले सहभागी हुने समूह पनि धेरै हुनसक्ने देखिएको छ।' थापाका अनुसार अहिलेसम्मको अनुसन्धानमा नेपाल क्रिकेट संघ (क्यान)को प्रत्यक्ष संग्लनता भेटिएको छैन। अनुसन्धानको क्रममा 'स्पट फिक्सिङ'को केही लेभलको प्रमाणहरू संकलन भइसको छ। क्यानलगायत सहभागी अन्य टिममाथि पनि अनुसन्धान हुने प्रवक्ता थपाको भनाइ छ। 'यो लेभलको अपराधमा नेपाली होस् या विदेशी जोसुकै सहभागी भए पनि एकैखालको कारबाही हुनेछ,' उनले भने। सिआइवीले टि२० लिगबाहेक अन्य खेलमा पनि फिक्सिङ भएको हुनसक्ने दाबी गरेको छ। सिआइवीले नेपालमा भएका यसअघिका खेलहरूलाई पनि सुक्ष्म तरिकाले अनुसन्धान गरिरहेको स्रोतको भनाइ छ। सीआइवीका अनुसार फिक्सिङमा संलग्नता देखिएका १० जना काठमाडौं नाइट्स, विराटनगर सुपर किंग्स, जनकपुर रोयल्स र फारवेष्ट युनाइटेडका व्यवस्थापककै संलग्नता खुलेको छ। फिक्सिङमा एक नेपाली र एक विदेशी गरी २ जना खेलाडी संलग्न रहेको प्रमाण भेटिएको छ। प्रहरीका अनुसार आलमले २ नेपाली खेलाडीमार्फत् स्पर्ट फिक्सिङको प्रयास गरेका थिए। प्रहरीका अनुसार उनले नेपाली खेलाडी मोहमद आदिल आलमलाई एउटा 'नो बल' र एउटा 'वाइड बल' फाल्न अप्रोच गरेका थिए। जनकपुर रोयल्सबाट खेलेका आलमले कम्तीमा दुई खेलमा अप्रोच अनुसारकै बलिङ गरेका थिए। नेपाल क्रिकेट संघको आयोजना तथा सेभेन थ्री स्पोर्ट्स प्रालिको रणनीतिक तथा व्यवसायिक साझेदारीमा कीर्तिपुरस्थित क्रिकेट मैदानमा गत पुस ९ देखि २७ गतेसम्म सञ्चालन भएको नेपाल टी२० क्रिकेट लिगमा लिगको प्रतिस्पर्धाबाट आउने स्वाभाविक परिणामलाई प्रतिकूल हुने, बाजी जिताउने वा हराउने उद्देश्यले खेलमा मिलोमतो तथा अनियमितता गरी राष्ट्रको प्रतिष्ठा, खेलकुदको विकास, विस्तार र प्रवर्द्धनमा आँच पुर्याउने किसिमका गतिविधिहरूमा संलग्न रहेको खुल्न आएपछि उनीहरूलाई राष्ट्रिय खेलकुद विकास ऐन, २०७७ अन्तर्गतको खेलमा मिलोमतो तथा अनियमितता गर्न नहुने कसूर मुद्दाको अनुसन्धानको लागि केन्द्रीय अनुसन्धान व्युरो महाराजगञ्जबाट खटिएको प्रहरी टोलीले पक्राउ गरेको हो। स्पट फिक्सिङको अनुसन्धानको क्रममा उक्त प्रतियोगितामा सहभागी केही फ्रेन्चाइज टिमहरूको आर्थिक स्रोत, खेलाडीहरूलाई दिने पारिश्रमिकको स्रोत नखुलेको र विभिन्न व्यवस्थापकको भूमिकामा रहेका केही व्यक्ति, खेलाडीसँग सम्पर्कमा भएका व्यक्ति र खेलमा सहभागी खेलाडीहरूसमेत स्पट फिक्सिङमा संलग्न भएको तथ्य र आधार फेला परेको प्रवक्ता थापाले बताए।"
सिद्धार्थनगरमा राष्ट्रपति रनिङ शिल्ड प्रतियोगिता,"भैरहवा : रुपन्देहीको सिद्धार्थनगर नगरपालिकामा अगामी फागुन ५ गते देखि ७ गतेसम्म (तीन दिन) राष्ट्रपति रनिङ शिल्ड प्रतियोगिता हुने भएको छ। प्रतियोगिताको नगरस्तरीय व्यवस्थापन तथा निर्देशन समितिको बैठकले प्रतियोगिता गर्ने निर्णय गरेको हो। प्रतियोगितामा छात्रछात्रातर्फ भलिबल, कबड्डी, एथलेटिक्स र मार्शल आर्ट खेल हुने सिद्धार्थनगर नगरपालिकाका शिक्षा शाखा प्रमुख चेतनशील लम्सालले जानकारी दिए। प्रतियोगितामा सहभागिताका लागि नगरमा रहेको सबै विद्यालयहरूलाई अनुरोध गरिएको उनले बताए। नगरमा सामुदायिक, निजी, धार्मिक गरेर कुल ७२ वटा विद्यालय छन् उनले भने, हामीले सबैलाई अनुरोध गरिसकेका छौँ, अधिकांश विद्यालयहरू सहभागी हुने अपेक्षा छ। उनका अनुसार प्रतियोगितामा एथलेटिक्स अन्तर्गत छात्रातर्फ एक सय, दुई सय, चार सय, आठ सय, एक हजार पाँच सय, तीन हजार, चार हजार एक सय, चार हजार चार सय मिटर र छात्रतर्फ एक सय, दुई सय, चार सय, आठ सय, एक हजार पाँच सय, तीन हजार, चार हजार एक सय, चार हजार चार सय मिटर रिले दौड हुनेछन्। त्यस्तै छात्रातर्फ हाइजम्प, लङजम्प, त्रिपलजम्प, ज्याभलिङ थ्रो (८ सय ग्राम), सटफुट (८ पाउन्ड) र छात्रतर्फ हाइजम्प, लङजम्प, त्रिपलजम्प, ज्याभलिङ थ्रो (८ सय ग्राम), सटफुट (१२ पाउण्ड) पनि खेल हुने बताइएको छ। यस्तै मार्शल आर्ट अन्तर्गत तेक्वान्दो खेलको छात्रातर्फ अन्डर ४२ केजी, ४४ केजी, ४६ केजी र छात्र तर्फ अन्डर ४५ केजी, ४८ केजी, ५१ केजी तौल समूहका खेलाडी सहभागी हुने सिद्धार्थनगर नगरपालिकाको शिक्षा अधिकृत जानह्वी पाण्डेले बताइन्। सो क्रममा कराँते खेल प्रदशनीका रूपमा समेत खेलाइने छ। राष्ट्रपति रनिङ शिल्ड प्रतियोगिताको कार्यविधि अनुसार प्रतियोगिता सञ्चालन गर्ने नगर स्तरीय समितीले निर्णय गरेको छ उनले भनिन्, सोही कार्यविधि अनुसार प्रतियोगिता सञ्चालन हुनेछ। उनका अनुसार प्रतियोगितामा सहभागी हुने खेलाडीको उमेर १८ वर्ष ननाघेको, भलिबल र कबड्डी खेलमा सहभागी हुने खेलाडीहरू फरक फरक हुने पर्ने, अन्तराष्ट्रिय खेल खेलका खेलाडीलाई खेलमा समावेश नगरिने लगायत प्रतियोगिताको कार्यविधि अनुसार हुनेछ। प्रतियोगितामा उत्कृष्ट खेल प्रर्दशन गरेका खेलाडीहरू राष्ट्रिय स्तर खेलमा सहभागी हुनका लागि लुम्बिनी प्रदेशमा हुने खेलमा सहभागी भई छनौट हुने नगरपालिकाका शिक्षा शाखाका नायब सुब्बा कृष्ण पोखरेलले बताए। प्रतियोगतामा प्रथम हुने टिम र खेलाडीलाई राष्ट्रपति रनिङ शिल्ड, ट्रफी, मेडल, प्रमाण पत्र, द्धितिय र तितृय विजेतालाई ट्रफी, मेडल, प्रमाण प्रदान गरिने नगरपालिकाको कार्यालयले जनाएको छ।"
दोस्रो भक्तपुर कप खुला फुटबल प्रतियोगिता हुने,भक्तपुर : भक्तपुरमा दोस्रो भक्तपुर कप खुला फुटबल प्रतियोगिता हुने भएको छ।आगामी फागुन ५ देखि १३ गतेसम्म प्रतियोगिता हुने भएको हो। आयोजक भक्तपुर युवा टीमले पत्रकार सम्मेलन गर्दै प्रतियोगिताको दोस्रो संस्करण आयोजना हुने जानकारी गराएको छ। प्रतियोगिताका खेल महेश्वरी खेल मैदान भक्तपुरमा सञ्चालन गरिनेछ। प्रतियोगिताको विजेताले १ लाख २५ हजार र उपविजेताले ६० हजार रुपैयाँ प्राप्त गर्ने छन्। भक्तपुर युवा टिमका अध्यक्ष केशव त्वानाबासुले भक्तपुरमा फुटबलमय वातावरण सिर्जना गर्ने उद्देश्यअनुरूप दोस्रो संस्करणको प्रतियोगिता गर्ने निष्कर्शमा आयोजक टिम पुगेको बताए।
टाइगर कप भलिबलमा महिलातर्फ आर्मी विजयी,"पोखरा : पोखरामा जारी तेस्रो टाइगर कप राष्ट्रिय तथा अन्तर्राष्ट्रिय आमन्त्रित खुल्ला क्लब च्याम्पियनसिप महिला तथा पुरुष भलिबल प्रतियोगिताअन्तर्गत मंगलबारको खेलमा विभागीय टोलीको बर्चश्व रहेको छ। महिलातर्फको दुवै खेलमा विभागीय टोलीले जित निकालेका छन्। एपिएफले होङवान्जी न्यू डायमण्डलाई ३० को सोझो सेटमा पराजित गर्दा दोस्रो खेलमा घरेलु टोली गण्डकी त्रिभुवन आर्मीसँग सोझो ३० ले पराजित भएको हो। पहिलो खेलमा एपिएफले न्यू डायमण्ड विरुद्ध २५१५, २५२० र २५७ ले जित्यो। उक्त खेलमा एपिएफकी प्लेयर अफ दि म्याच एपिएफकी सरस्वती चौधरी घोषित हुँदा बेष्ट स्पाइकरमा निरुता ठगुन्ना घोषित भइन्। दोस्रो खेलमा नेपाल आर्मीले गण्डकीलाई २५१०, २५१६ र २५१६ ले पाखा लगायो। उक्त खेलमा आर्मीकी सोफिया पुन प्लेयर अफ दि म्याच हुँदा वेष्ट स्पाइकरमा सुनिता खड्का भइन्। महिलातर्फ नेपाल आर्मीको त्रिभुवन क्लब र एपिएफ क्लबले २२ खेलबाट समान ६६ अंक बटुलेको छ भने न्यू डायमण्ड र गण्डकीले कुनै खेल जित्न सकेका छैनन्। यस्तै गरी मंगलबार भएको पुरुष तर्फको खेलमा नेपाल पुलिसले सेन्ट जोशेफ वाज स्पोर्टस क्लब श्रीलंकालाई ३२ को सेटमा पराजित गरेको छ। खेलमा नेपाल पुलिसले पहिलो दुई सेट श्रीलंकालाई सुम्पिए पनि पछिल्ला तिनसेटमा खेलमा फकिंदै महत्वपूर्ण ३ अंक बटुलेको छ। पहिलो र दोस्रो सेट १९२५ र २३२५ ले श्रींलकाको पाहुना टोलीलाई सुम्पिएको पुलिसले पछिल्ला तिन २५२३, २५१९ र २५१३ ले आफ्नो पक्षमा पार्न सफल भयो। अर्को एक खेलमा आयोजक गण्डकी शसस्त्र प्रहरीसँग हार व्यहोरेको छ। खेलमा पहिलो सेट २५१९ ले आफ्नो पक्षमा पारेको एपिएफले २५२३ ले दोस्रो सेट जित्दै गण्डकीलाई दबावमा राखे पनि तेस्रो सेट २५२० ले गण्डकीले आफ्नो पक्षमा पारेको थियो। त्यस्तै चौथो सेटमा २५१९ ले एपिएफले खेल जित्यो। खेलमा एपिएफका विजय थापा प्लेयर अफ दि म्याच र वेष्ट स्पाइकर टेकराज अवस्थी घोषित भए। पोखरामा जारी प्रतियोगितामा महिलालतर्फ नेपाली सेनाको त्रिभुवन आर्मी क्लब, गण्डकी प्रदेश, शसस्त्र प्रहरीवलको एपिएफ क्लब, र होङ्गवान्जी न्यू डायमण्ड स्पोर्टस क्लब सहभागी रहेका छन्। यसैगरी पुरुषतर्फ नेपाल आर्मीको त्रिभुवन आर्मी, सेन्ट जोशेफ वाज स्पोर्टस् क्लब श्रीलंका, नेपाल प्रहरीको नेपाल पुलिस क्लब, सशस्त्र प्रहरीबलको एपिएफ क्लब, गण्डकी प्रदेशको टिमको सहभागिता रहेको छ। गत वर्ष सम्पन्न दोस्रो संस्करणमा महिलातर्फ एपिएफ क्लबले उपाधि हात पारेको थियो भने पुरुषतर्फ नेपाल आर्मी च्याम्पियन बनेको थियो।"
"खेलाडी छनोट भनसुनका आधारमा हुँदैन, मेडल जित्न करोड खर्च गर्न तयार छौं : सदस्यसचिव घिसिङ","काठमाडौं : राष्ट्रिय खेलकुद परिषद्का सदस्यसचिव टंकलाल घिसिङले रणनीतिक तयारीका साथ खेल र खेलाडीलाई अगाडि बढाउने बताएका छन्। सोमबार रामेछापकाठमाडौं पत्रकार समाजले कोटेश्वरमा आयोजना गरेको खेलकुद पत्रकारिता प्रशिक्षण कार्यक्रमको उद्घाटन गर्दै घिसिङले खेल र खेलाडीप्रति लगानीबिना देशलाई मेडल दिलाउने कुरा सोच्न नसकिने स्पष्ट पारेका हुन्। दबाब र भनसुनका आधारमा खेलाडी छनोट नगर्ने बताउँदै उनले क्षमताका आधारमा राम्रो खेलाडी छान्न प्रशिक्षकलाई आग्रह गरेको जानकारी गराए। खेलाडीसँग दैनिक नजिक हुने भनेको प्रशिक्षक हो। प्रशिक्षकलाई विश्वास गर्नुपर्छ, गरेको छु। प्रशिक्षकले बेइमानी गर्नुहुँदैन। योग्य क्षमतावान् खेलाडीलाई टीममा समावेश गर्नुपर्छ। खेलाडीको जिम्मा नै प्रशिक्षकको हातमा हुन्छ। नियममा आउने हो, कसरी खेलाउने, कसलाई खेलाउने सुक्ष्म अध्ययन गरेर त्यसलाई सुधार गर्ने जिम्मा त प्रशिक्षकमा हुन्छ। संघले, राखेपले टपक्क टिपेर खेलाडी तोक्ने भए प्रशिक्षक र प्रशिक्षण किन आवश्यक पर्यो र ! सदस्य सचिव घिसिङले थपे, मलाई पनि कतिपयले फोन गर्ने गरेका छन् खेलाडी समावेश गरिदिनुपर्यो, प्रशिक्षक बनाउनुपर्यो भनेर। तर जो खेलाडीलाई टीममा समावेश गर्नुपर्यो भनेर फोन आउँछ, जो प्रशिक्षक बन्छु भनेर आउँछ त्यो अरुभन्दा कमजोर छ भन्ने मैले बुझेको छु, अब आइन्दा यस्तो कुरा नगर्न भनेको छु। खेलको माथिल्लो निकाय, सदस्य सचिवले भन्दियो भने फोन आएपछि मान्नैपर्छ, परिवर्तन गर्नैपर्छ भन्ने पर्दो रहेछ त्यो थाहा पाएपछि एक जना प्रशिक्षकलाई पनि मैले टेलिफोन गरेर दबाब दिएको छैन। घिसिङले प्रशिक्षकले कसैको दबाब आधारमा खेलाडी छनोट गर्न नहुने स्पष्ट पारे। उनले खेलाडी छनोट भनसुनका आधारमा गर्न थालियो भने राष्ट्रले सर्वनाक हार हुने बताए। उनले खेल क्षेत्रको बेथिति हराउन आफू कार्यभार सम्हालेदेखि नै लागिपरेको बताए। उनले खेल क्षेत्रमा गलत काम भइरहेको जानकारी पाए गहिरो अध्ययन गरेर बाहिर ल्याउनसमेत आग्रह गरे। सदस्य सचिव घिसिङले रेफ्रीहरु जसरी राष्ट्रिय तथा अन्तराष्ट्रिय खेल नियमसँग अपडेट हुन्छन् त्यसरी नै पत्रकारहरु पनि नियममा अपडेट हुनुपर्ने तर्क गरे। खेलाडीलाई खेलमा प्रोत्साहन गर्न पत्रकारको भूमिका पनि अहम् हुने उनको भनाई छ। आवश्यक परे एक खेलाडी बराबर एक करोड रुपैयाँ लगानी गर्ने सदस्य सचिव घिसिङले खेलकुद क्षेत्रको विकासका लागि आफू रणनीतिक रूपमा अगाडि बढाउन लागिपरेको बताए। उनले खेलाडीमाथि राज्यले लगानी गरेर अगाडि बढ्दा मात्र मेडल प्राप्त गर्ने धारणा राखे। कुनैपनि कष्टमा मेडल प्राप्त गर्ने, रणनीतिक तयारी अन्तर्गत ६ देखि ८ वटा खेलबाट आवश्यकता अनुसार कम्तिमा २ जनादेखि अधिकतम ८१० जनासम्म हरेक खेलबाट लिएर रणनीतिक सहभागिताका लागि तयारी गर्ने, साउथ एसियन गेम्समा मेडल प्राप्त गर्नका लागि रणनीतिक रुपमा तयारी गर्ने र त्यसमा लगानी भइरहेको छ। घिसिङले भने, अब जनवरीदेखि सेप्टेम्बरसम्म छ, मैले के घोषणा गरेको छु भने एक खेलाडी बराबर एक करोड रुपैयाँ आवश्यकता परेपनि राज्यले लगानी गर्ने। तर, त्यो खेल र त्यो खेलाडीको मेहनतका आधारमा लगानी गर्ने। एउटा व्यवस्थित योजना नबनाई खेल क्षेत्रको विकास हुन सक्दैन। २०२२ मा स्थगित भएको एसियन गेम्स आगामी सेप्टेम्बर २३ देखि अक्टोबर ८ सम्म चीनको होङझोउमा हुँदैछ। सदस्य सचिव घिसिङले खेल क्षेत्र मात्र त्यस्तो एक क्षेत्र हो जसमा पार्टी, जात नहुने बताए। उनले भने, खेलमा देशको कुरा हुन्छ, राज्यको कुरा हुन्छ,यहाँ पार्टी र जात हुँदैन। उनले राज्यले खेलाडीमाथि लगानी गरेपछि खेलाडीले पनि सोचेर खेल्नुपर्ने बताए। खेलकुद पत्रकारिता प्रशिक्षण मंगलबार सकिँदैछ।"
मैत्रीपूर्ण फुटबलको उपाधि स्वतन्त्र भन्सार प्रतिनिधि संगठनलाई,"विराटनगर : ७१ औं अन्तर्राष्ट्रिय भन्सार दिवसका अवसरमा आयोजित मैत्रीपूर्ण फुटबल प्रतियोगिताको उपाधि स्वतन्त्र भन्सार प्रतिनिधि संगठनले जितेको छ। मंगलबार भएको फाइनल खेलमा ट्रान्स फ्रेट सर्भिसेसलाई १० गोलान्तरले पराजित गदै संगठनले उपाधि हात पारेको हो। खेलको एक मात्र निर्णायक गोल स्वतन्त्र भन्सार प्रतिनिधि संगठनका आशिष लामाले गरे। प्रतियोगितामा विराटनगरका स्वतन्त्र भन्सार प्रतिनिधि संगठन, ट्रान्स फ्रेट सर्भिसेस, विराटनगर भन्सार कार्यालय र विराटनगर भन्सार एजेन्ट संघ गरी ४ वटा टिमको सहभागिता रहेको थियो। खेलको पुरस्कार र ट्रफी भने बिहीबार वितरण गरिने जनाइएको छ।"
प्री ओपन सेसन : सेयर बजारमा सामान्य वृद्धि,काठमाडौं : प्री ओपन सेसनमा नेप्से परिसूचक ०९५ अंकले बढेको छ। योसँगै सूचक २१६५०५ विन्दुमा पुगेको छ। यो समयमा १२ कम्पनीको ६ लाख ६४ हजार रुपैयाँ बढिको सेयर कारोबार भएको छ। कूल २६ पटकको कारोबारमा २५ सय ३३ कित्ता सेयर खरिदबिक्री भयो। कारोबारमा आएका ६ कम्पनीको मूल्य बढ्यो भने ४ को घट्यो।
सवारीसाधनलाई विलासिताको वस्तुमा नराख्न पुनर्विचार गर्ने अर्थमन्त्रीको आश्वासन,काठमाडौं: नाडाका अध्यक्ष ध्रुव थापाको नेतृत्वमा गएको एक प्रतिनिधिमण्डलले उपप्रधानमन्त्री तथा अर्थ मन्त्री विष्णु पौडेलसँग भेट गरी अटोमोवाइल क्षेत्रका समसामयिक समस्याहरुका विषयमा छलफल गरेको छ। छलफलको क्रममा उपप्रधानमन्त्री पौडेलले सवारी साधनहरुलाई सरकारले विलाशीताको वस्तुमा वर्गीकरण गरेको सन्दर्भमा त्यसबारे आउँदो बजेट सम्बन्धी छलफलमा नाडालाई बोलाई त्यसबारे छलफल गरिने आश्वासन दिएका छ्न्। अध्यक्ष थापाले सवारी साधनहरुलाई सरकारले विलाशीताको वस्तुमा वर्गीकरणगरी सोही अनुरुप नीतिहरुको निर्माण भईरहेको गुनासो गर्दे सवारी साधनहरुलाई सो वर्गीकरणबाट हटाउन आग्रह गरेकामा अर्थमन्त्रीले यस्तो आश्वासन दिएका हुन्। भेटमा अध्यक्ष थापाले सरकारले आयातमा एलसी खोल्दा अनिवार्य नगद मार्जिन राख्नु पर्ने व्यवस्था हटाएको र ८ महिनादेखि नीजि प्रयोजनका डिजेल र पेट्रोलबाट चल्ने कार जीप र भ्यानको आयातमा लगाएको प्रतिबन्ध पनि केही समय अघि फुकुवा गरेकोमा आभार व्यक्त गर्दै सरकारको हालको यो निर्णयहरुले अटोमोवाइल लगायतका व्यवसायहरुमा धेरै हदसम्म सकारात्मक प्रभाव पार्ने बताए। भेटमा अध्यक्ष थापाले नेपाल राष्ट्र बैंकका अन्य केही नीतिहरुका कारण अटोमोवाइल व्यवसायीहरु आफनो व्यवसायबाटै पलायन हुनु पर्ने अवस्था विद्यमान नै रहेको जिकिर गरे। उनले लाखौंको संख्यामा रहेका कर्मचारी तथा मजदुरहरुले आफनो रोजगारी समेत गुमाईरहेको पनि जानकारी गराए। नेपालका भन्सार नाकाहरुमा ६ महिनादेखि करिव तीन हजार सवारी साधनहरुको भन्सार जाँचपास समेत हुन नसकेको अवस्था जानकारी गराउँदै थापाले यस्तो जटिल स्थितिको समुचित समाधानका लागि आग्रह गरे। छलफलमा थापाले अटो लोनहायर पर्चेज कर्जामा जोखिम भारलाई १५० प्रतिशतबाट पुरानै अवस्थामा ल्याउनु पर्ने अर्थात ७५ प्रतिशत नै कायम गरिनु पर्ने माग गरे। यस्तै सुस्ताएको अटोमोवाइल व्यवसायलाई गतिशिल बनाउन बैकहरुबाट निजी सवारी साधनको कर्जा प्रवाह गर्ने प्रकियामा हालको ५० प्रतिशतको सिमालाई बृद्धि गरिनु पर्ने र चालुपुँजी कर्जा सम्बन्धी निर्देशिकामा भएका केही अव्यावहारिक बुँदाहरुको थप संशोधनका लागि समेत अनुरोध गरेका छ्न्।
"सेयर बजारमा सामान्य वृद्धि,कारोबार रकम भने घट्यो","काठमाडौं : नेप्से परिसूचक सामान्य अंकले वृद्धि भएको छ। नेप्से परिसूचक ८१५ अंकले वृद्ध भएर २१७३२५ विन्दुमा अडिएको छ। अघिल्लो कारोबार दिन सोमबार सेयर बजारमा सामान्य करेक्सन आएको थियो। सो दिन २०५ अंकले बजार ओरालो लागेको थियो। यसदिन २४८ कम्पनीको ८३ लाख १८७ कित्ता सेयर ३ अर्ब ३२ लाख ३० हजार रुपैयाँमा खरिदबिक्री भयो। सोमबार ३ अर्ब ८६ करोड रुपैयाँमा सेयर किनबेच भएको थियो। कारोबारमा आएका १३ उपसमूहमध्ये ९ को मूल्य बढ्यो भने ४ को घट्यो। फाइनान्स समूहको सूचक सर्वाधिक ३८८ प्रतिशतले बढ्यो। यस्तै, म्युचुअल फन्डको २१० प्रतिशतले ओरालो लाग्यो। दुई कम्पनीको मूल्यमा सकारात्मक सर्किट लेभलमा कारोबार भयो। सानिमा जीआईसी इन्स्योरेन्स र सूर्योदय वमी लघुवित्त वित्तीय संस्थाको सेयर मूल्यमा सकारात्मक सर्किट लेभलमा कारोबार भयो। कारोबार रकमका आधारमा नेपाल दूरसंचार कम्पनी शीर्ष स्थानमा रहयो। सो कम्पनीको १२ करोड बढिको सेयर खरिदबिक्री भयो।"
१० वर्षसम्म पनि पुलको काम नगर्ने ठेकेदारलाई कारबाही,जाजरकोट : ठेक्का लिएको १० वर्षसम्म पनि पुलको काम नगर्ने ठेकेदार कम्पनीलाई सरकारले साढे आठ करोड रुपैयाँ जरिबाना गर्ने निर्णय गरेको छ । पुष्पलाल (मध्यपहाडी) राजमार्ग आयोजना निर्देशनालय दैलेखले मध्यपहाडी सडकअन्तर्गत जाजरकोट र रुकुमपश्चिम जोड्ने भेरी नदीमा पुल बनाउने जिम्मा लिएको वाईपी कन्स्ट्रक्सन प्रालिलाई साढे आठ करोड रकम जरिबाना तिराउने भएको हो । निर्देशनालयले एक सूचना जारी गर्दै उक्त निर्माण व्यवसायीलाई ठेक्का सम्झौताअनुसार काम नगरेको भन्दै साढे ८ करोड रुपैयाँ दाखिला गराउने जनाएको छ । वाईपी कन्स्ट्रक्सनले रुकुमजाजरकोट जोड्ने भेरी नदीमा पुल निर्माण गर्ने काम अलपत्र पारेको थियो । निर्देशनालयले पटकपटक ताकेता गर्दा पनि निर्माणकार्य गर्न अटेर गरेपछि गत मंसिर २९ गतेको विभागीय निर्णयअनुसार ठेक्का सम्झौता रद्द गरेको थियो । कम्पनीले २०६९ मा नै ठेक्का सम्झौता गरेको थियो । तर १० वर्ष बितिसक्दा पनि निर्माणकार्य भने सम्पन्न गर्न नसकेपछि निर्माण व्यवसायीसँग ठेक्का तोडिएको हो । सार्वजनिक खरिद नियमावली २०६३ अनुसार ठेक्का तोडिएपछि निर्माण व्यवसायीबाटै उक्त योजनाको रकम असुल उपर गर्ने व्यवस्था छ । सोही नियमावलीअनुसार उक्त ठेक्काको जम्मा रकम ८ करोड ५७ लाख ९५ हजार ६ सय २६ रुपैयाँ जरिबाना गरिएको निर्देशनालयका डिभिजन प्रमुख इन्जिनियर युवराज पोखरेलले बताए ।
जोगबनीमा हुने किनमेलमा कडाई,"विराटनगर: स्वदेशी बजार प्रर्वद्धन र भन्सार चुहावट नियन्त्रण गर्न विराटनगरस्थित रानी नाकामा कडाई गर्न थालिएको छ। खुद्रा सामान खरिदका लागि भारतीय बजार जोगबनी जाने प्रवृत्तिलाई न्यूनीकरण गर्न विराटनगर भन्सार कार्यालयले नाकामा कडाई गर्न थालेको हो। कार्यालयले सय रुपैयाँभन्दा बढीको सामान ल्याए १३ प्रतिशत भन्सार तिर्नुपर्ने व्यवस्था गरेको हो। चोरी, तस्करी र भन्सार चुहावटका घटनाहरु बढ्दै गएकाले त्यसलाई नियन्त्रण गर्ने उद्देश्यका साथ नाकामा कडाई गर्न थालिएको विराटनगर भन्सार कार्यालयका सुचना अधिकारी रामचन्द्र ढुङ्गानाले बताए। कडाई गर्न थालिएपछि पछिल्लो दुईदिनमा मात्रै भन्सारको राजश्वमा उल्लेख्य सुधार आएको उनले जानकारी दिए। भारतीय बजार जोगबनी लत्ताकपडा र दैनिक उपभोग्य वस्तु खरिदबिक्रीका लागि प्रख्यात छ। दैनिक ठुलो संख्यामा विराटनगरसँगै इटहरी, धरान, इनरुवा, बेलबारी, उर्लाबारी र दमकसम्मका नेपाली उपभोक्ताहरु किनमेलका लागि जोगबनी आउने गरेका छन्। तर, यसले भन्सार चुहावट बढनुका साथै नेपाली व्यापार व्यावसायमा समेत नकारात्मक असर परिरहेको छ। बजारलाई निर्वाध खुला छोडिदिँदा नेपाली बजार र व्यापारमा पर्ने असर कम गर्न नसकिएकोले भन्सारलाई व्यवस्थित गर्ने प्रयास गरिएको सुचना अधिकारी ढुङ्गानाको भनाई छ। जोगबनीरानी प्रवेशद्वारबाटै उपभोक्ता र भारतबाट आउने यात्रुहरुको चेकजाँचमा कडाई गर्न थालिएसँगै खुद्रा वस्तुहरुको आयातका लागि भन्सारसँग अनुमति लिने क्रम पनि बढेको छ। यसअघि भन्सार छलेर आयात भईरहेको माछाका लागि समेत अनुमति माग्न थालिएको छ। सीमा क्षेत्रमा खटिएका सुरक्षाकर्मीहरुले पनि चोरी तस्करी र अनौपचारिक आयातमाथि निगरानी बढाउँदै लगेपछि थुप्रै सामानहरु भन्सारमार्फत आयात हुन थालेका छन्। भन्सार कार्यालका सुचना अधिकारी ढुङ्गानाले भने, भन्सार महशुल महङ्गो पर्ने धेरै खुद्रा वस्तुहरु आयात गर्न हामीबाट अनुमति लिन थालिएको छ। यसलाई हामीले सकारात्मक सुधार र उपलब्धिको रुपमा लिएका छौं। विराटनगर भन्सार कार्यालयले महिना दिनयता भारतबाट ल्याउने सामानमा कडाई गर्न थालेको हो। कार्यालयले अहिले १ सय रुपैयाँभन्दा बढी मुल्यको सामानमा अनिवार्य भन्सार तिर्नुपर्ने व्यवस्था गरेको छ। जोगबनीबाट चामल, पिठो, तेल र चिनी जस्ता खाद्यवस्तुको आयातमा पूरै कडाई गरिएको छ। किनेर ल्याईएका खाद्यवस्तु पुनः उतै फिर्ता पठाउने गरिएको छ। घरायसी प्रयोजनका निम्त्ति खाद्यवस्तु ल्याउनु परेमा गुणस्तर कार्यालयको सिफारिस अनिवार्य गरिएको भन्सार कार्यालयले जनाएको छ। कार्यालयका अनुसार भाँडाकुडा र लत्ताकपडा लगायतका सामाग्री ल्याए रानी नाकामा रहेको यात्रुकक्षमै भन्सार महशुल बुझाउनुपर्ने व्यवस्था गरिएको छ। भन्सार नबुझाई मालसामान ओसारपसार गरे जुनसुकै बेला कारबाहीमा पर्न सकिने चेतावनी समेत भन्सार कार्यालयले दिएको छ। हामीले अवैध रुपमा हुने चोरी तस्करी नियन्त्रणका निम्त्ति सूचना दिन पनि आग्रह गरेका छौं। त्यस्तो सूचना दिनेलाई उचित पुरस्कारको व्यवस्था गरेका छौं, कार्यालयका सूचना अधिकारी रामचन्द्र ढुङ्गानाले भने, भन्सारको टेलिफोन नम्बर ०२१४४४००५ मा सिधै सम्पर्क गरेर सूचना दिन सकिन्छ। विराटनगर भन्सार कार्यालयले चालु आर्थिक वर्ष २०७९८० मा ६० अर्ब रुपैयाँ भन्सार राजश्व सङ्कलन गर्ने लक्ष्य लिएको छ। हालसम्म कार्यालयको लक्ष्य प्रगति भने ५८ प्रतिशत रहेको छ। भारतीय बजार जोगबनीबाट खरिद गरी ल्याएको सामान चेकजाँच गर्दै सशस्त्र प्रहरी। तस्बिर: निरोज मल्ल"
व्यापार घाटा ७ खर्ब ११ अर्ब,"काठमाडौं : चालू आर्थिक वर्षको आधा अवधिको अन्त्यसम्म देशको व्यापार घाटा १९ प्रतिशतले खुम्चिएको छ। भन्सार विभागले सार्वजनिक गरेको तथ्यांकअनुसार ६ महिनामा राज्यले ७ खर्ब ११ अर्ब ८५ करोड रुपैयाँ व्यापार घाटा बेहोरेको हो। गत आवको पुस मसान्तसम्म वस्तु आयात र निर्यातको अन्तर ८ खर्ब ८० अर्ब ४९ करोड रुपैयाँ थियो। भन्सार विभागका अनुसार पुस मसान्तसम्म ७ खर्ब ९२ अर्ब ६६ करोड रुपैयाँको वस्तु आयात हुँदा मात्र ८० अर्ब ८० करोडको वस्तु निर्यात भएको छ। तथ्यांकले निर्यातभन्दा ९ दशमलव ८१ गुणा बढी वस्तु आयात भएको देखाउँछ। अघिल्लो आवको सोही अवधिको तुलनामा आयात २० दशमलव ६८ प्रतिशतले खुम्चिँदा निर्यात ३२ प्रतिशतले कम भएको हो। गत आवको पुससम्म ९ खर्ब ९९ अर्ब ३४ करोड रुपैयाँको वस्तु आयात भएकामा १ खर्ब १८ अर्ब ८५ करोड रुपैयाँको निर्यात भएको थियो। विलासिताका वस्तु आयातमा सरकारले प्रतिबन्ध लगाउँदा आयात ह्वात्तै घटेको भन्सार विभागको तथ्यांकले देखाउँछ। सरकारले गत वैशाखदेखि मंसिरसम्म विलासिताका वस्तु आयातमा प्रतिबन्ध लगाएको थियो। यता, आयातको तुलनामा निर्यात ठूलो दरमा खस्किँदा कुल व्यापारमा निर्यातको हिस्सा अझै घटेको छ। गत आवको पुस मसान्तसम्म वैदेशिक व्यापारमा निर्यातको हिस्सा १० दशमलव ६३ प्रतिशत रहेकामा चालू आवको पुस मसान्तसम्म यस्तो हिस्सा ९ दशमलव २५ प्रतिशतमा खुम्चिएको छ। प्रतिबन्ध हटेपछि पनि आयात घट्दो सरकारले पुस १ गतेदेखि लागू हुने गरी आयात प्रतिबन्ध हटाएको छ। तर, आयात भने झनै कम भएको छ। पुसमा १ खर्ब २७ अर्ब ९२ अर्ब रुपैयाँको आयात भएको छ। मंसिरको भन्दा ४ अर्ब १३ करोड रुपैयाँ कम हो। मंसिरमा १ खर्ब ३२ अर्ब ५ करोडको आयात भएको थियो। पुसदेखि आयात प्रतिबन्ध हटे पनि नेपाल राष्ट्र बैंकले एलसी खोल्न नगद मार्जिनको अनिवार्यता भने हटाएको थिएन। सोही कारण वस्तु आयात नभएको तथ्यले देखाउँछ। यद्यपि, माघ ५ गतेदेखि अनिवार्यता नगद मार्जिनको व्यवस्था खारेज भइसकेको छ। आयातमा वीरगन्ज अगाडि, १० भन्सारबाट शून्य निर्यात भन्सार विभागको तथ्यांकअनुसार सबैभन्दा बढी आयात वीरगन्जस्थित एकीकृत जाँच चौकीबाट हुन्छ भने सबैभन्दा कम आयात झापाको भद्रपुरबाट भएको छ । वीरगन्जबाट २ खर्ब ९५ अर्बको वस्तु आयात हुँदा दोस्रो स्थानमा भैरहवा छ । भैरहवा नाका हुँदै १ खर्ब ११ अर्बको वस्तु आयात भएको देखिएको छ । यस्तै वीरगन्जकै सिर्सियास्थित सुक्खा बन्दरगाहबाट ९८ अर्बको वस्तु आयात भएको छ । भन्सार विभागको अनुसार विराटनगरबाट ९२ अर्ब र त्रिभुवन विमानस्थल हुँदै ८४ अर्बका वस्तु स्वदेश भित्रिएका छन् । यता १० वटा नाकाबाट निर्यात शून्य छ भने विराटनगरबाट सबैभन्दा बढी २३ अर्ब र वीरगन्जबाट दोस्रो धेरै २१ अर्बको वस्तु निर्यात भएको विभागको तथ्यांक छ । यस्तै त्रिभुवन विमानस्थल हुँदै साढे १७ अर्ब तथा मेची भन्सार हुँदै साढे १० अर्बको वस्तु निर्यात भएका छन् । भन्सार विभागका अनुसार भद्रपुर, जनकपुर, महेशपुर, राजविराज, सती, सिरहा, सुनसरी, तातोपानी, ठाडी र त्रिवेणी भन्सारबाट कुनै पनि वस्तु निर्यात भएको छैन ।"
सुनको मूल्यमा नयाँ रेकर्ड :प्रतितोला १ लाख ६ हजार ३०० पुग्यो,"काठमाडौं :सुनको मूल्यले नयाँ रेकर्ड कायम गरेको छ। आज प्रतितोला सुनको मूल्य १ लाख ६ हजार ३०० रूपैयाँ पुगेको छ। नेपाल सुनचाँदी व्यवसायी महासंघका अनुसार छापावाल सुन प्रतितोला १ हजार रुपैयाँले बढेर १ लाख ६ हजार ३०० रुपैयाँ कायम गरिएको हो। यसैगरी, तेजावी सुनको मूल्य प्रतितोला १ लाख ५ हजार ८०० रूपैयाँमा कारोबार भइरहेको महासंघले जनाएको छ। महासंघका अनुसार यो हालसम्मकै उच्च मूल्य हो। गतवर्ष फागुन २५ गते प्रति तोला सुनको मूल्य १ लाख ५ हजार ५०० रुपैयाँ पुगेको थियो। अघिल्लो कारोबार दिन सोमबार छापावाल सुन तोलाको १ लाख ५ हजार ३०० रुपैयाँमा कारोबार भएको थियो। सुनको मूल्य बढे पनि चाँदीको मूल्य भने घटेको छ। चाँदी प्रतितोला १५ रुपैयाँले घटेर १३ सय ६५ रुपैयाँ कायम भएको छ। सोमबार प्रतितोला चाँदीको मूल्य १३ सय ८० तोकिएको थियो।"
बैंकको खराब कर्जा बढ्यो,"काठमाडौं : वाणिज्य बैंकमा कर्जाको किस्ता तथा ब्याज संकलन घट्दा समग्रमा खराब अर्थात् निष्क्रिय कर्जा (एनपीएल) बढेको छ। निष्क्रिय कर्जा बढ्दा बैंकहरूको नाफा उत्साहजनक रूपमा वृद्धि हुन नसकेको बैंकरहरू बताउँछन्। २१ वाणिज्य बैंकहरूको निष्क्रिय कर्जा (एनपीएल) चालू आर्थिक वर्षको दोस्रो त्रैमासमा औसतमा बढेर २२९ प्रतिशत पुगेको छ। गत वर्षको सोही अवधिमा बैंकको एनपीएल औसत १०६ प्रतिशतमात्रै थियो। बैंकको एनपीएल वार्षिक १२३ प्रतिशत बिन्दु अर्थात् वार्षिक ११६ प्रतिशतले बढेको छ। मर्जर तथा प्राप्तिपछि हाल २२ वटा बैंक तथा वित्तीय संस्था सञ्चालनमा छन्। यस अवधिमा सबै बैंकको कुल कर्जामा निष्क्रिय कर्जा (नन् परफर्मिङ लोन) नियन्त्रणमा आउन सकेको छैन। अधिकांश बैंकको दोब्बरले बढेको छ। चालू आवको ६ महिनामा सबैभन्दा बढी निष्क्रिय कर्जा (एनपीएल) सरकारी स्वामित्वको कृषि विकास बैंकको एनपीएल बढेर ४५२ प्रतिशत पुगेको छ। जबकि गत वर्षको पुससम्म २०८ प्रतिशत थियो। हिमालयन बैंकको गत वर्ष ०७२ प्रतिशत मात्रै एनपीएल भएकोमा अहिले बढेर ३७७ प्रतिशत पुगेको छ। बढी एनपीएल हुनेमा क्रमशः सनराइज बैंकको ३३६ प्रतिशत, कुमारी बैंकको ३१५ प्रतिशत र नेपाल बैंकको ३११ प्रतिशत पुगेको छ। नेपाल राष्ट्र बैंकले बैंकको कुल कर्जाको ५ प्रतिशत माथि कर्जा खराब हुन थाले समस्याग्रस्त घोषणा गर्ने गर्दछ। यसको जोखिममा कृषि विकास बैंक नजिक छ। सो बैंकले समयमै एनपीएल घटाउनुपर्ने देखिन्छ। यसबाहेकका बैंकको एनपीएल ३ प्रतिशतभन्दा तल छ। २ प्रतिशतदेखि ३ प्रतिशतसम्म हुनेमा सिटिजन्स, नबिल, ग्लोबल आईएमई, सिद्धार्थ, प्राइम, राष्ट्रिय वाणिज्य, सिभिल, र एनएमबी बैंक छन्। १ देखि २ प्रतिशतसम्म हुनेमा प्रभु, लक्ष्मी र माछापुच्छे बैंक छन्। सबैभन्दा कम एनपीएल रहनेमा नेपाल एसबीआईको ०४७, एभरेस्टको ०५५, एनआईसी एसियाको ०६१, स्ट्यान्डर्ड चार्टर्डको ०७२ र सानिमा बैंकको ०७७ प्रतिशत छ। बैंकहरूको एनपीएल ह्वात्तै बढ्दा नाफासमेत प्रभावित भएको बैंकर्सको भनाइ छ। यसपालि नाफामा भएको वृद्धिलाई बैंकरहरू उत्साहजनक ठान्दैनन्। बैंकको पुँजीगत लागतको तुलनामा यत्तिको नाफा अझै कम भएको तर्क छ। बैंक तथा वित्तीय संस्थाहरू पारदर्शी हुने र त्रैमासिक प्रतिवेदन सार्वजनिक गर्ने भएर आयव्ययबारे थाहा हुन्छ तर अन्य उद्योग तथा व्यवसायले यसरी हिसाब सार्वजनिक नगर्ने भएकाले जत्ति नाफा भए पनि थाहै नहुने गरेको एक बैंकर बताउँछन्। २१ वाणिज्य बैंकको नाफा वृद्धि औसत ११११ प्रतिशत ७ बैंकको नाफा वृद्धि घट्यो कृषि विकास बैंकको एनपीएल उच्च हुँदा नाफा ऋणात्मक चालू आर्थिक वर्षको दोस्रो त्रैमाससम्ममा २१ वाणिज्य बैंकको नाफा औसत ११११ प्रतिशतले बढेको छ। यद्यपि निष्क्रिय कर्जा बढ्दा पनि २१ वटा बैंकको नाफा सो दरले बढेर ३१ अर्ब १४ करोड ७० लाख १६ हजार रुपैयाँ पुगेको छ। गत आवको सोही अवधिमा बैंकहरूको नाफा २८ अर्ब ३ करोड ३२ लाख ३२ हजार रुपैयाँ थियो। दोस्रो त्रैमाससम्मा ७ वटा बैंकको नाफा घटेको । कृषि विकास बैकको नाफा भने ऋणात्मक हुन पुगेको छ। सो बैंकको खराब कर्जा पनि अधिक बढेकाले गत आवको पुस मसान्तमा १ अर्ब ४२ करोड २५ लाख १२ हजार रुपैयाँ नाफा कमाएकोमा चालू आवको सोही अवधिमा भने १२ करोड ८९ लाख ३३ हजार रुपैयाँले ऋणात्मकमा छ। नाफा वृद्धि घट्नेमा सिटिजन्स, सिद्धार्थ, नेपाल बैंक, सनराइज, प्रभु र प्राइम बैंक छन्। बढी नाफा वृद्धि गर्नेमा एभरेस्ट छ भने बढी कुल नाफामा नबिल बैंक अगाडि छ। एभरेस्ट बैंकले वार्षिक ८९२९ प्रतिशतले नाफा वृद्धि गरेर कुल १ अर्ब ५८ करोड रुपैयाँ नाफा कमाउन सफल भएको छ। नबिल बैंकले कुल बैैंकले ३ अर्ब ४१ करोड ७६ लाख रुपैयाँ नाफा आर्जन गरे पनि गत वर्षको तुलनामा ५६६७ प्रतिशतको वृद्धि हो। बढी नाफा गर्नेे दोस्रो बैंक एनआईसी एसियाले ३ अर्ब २७ करोड ३३ लाख रुपैयाँ नाफा कमाएको छ। यो नाफा गत वर्षको तुलनामा ३६२७ प्रतिशतले बढी हो। सो अवधिमा ३ अर्ब रुपैयाँभन्दा बढी नाफा आर्जन गर्नेमा यी दुई बैंक मात्रै छन्। यसबाहेक २ अर्बभन्दा बढी ३ अर्बभन्दा कम नाफा आर्जन गर्ने बैंकमा ग्लोबल आईएमई र राष्ट्रिय वाणिज्य बैंक छन्। ग्लोबलको नाफा ४४६ प्रतिशतले बढेर २ अर्ब ७८ करोड २३ लाख ७९ हजार रुपैयाँ पुगेको छ। वाणिज्य बैंकको नाफा ४१२७ प्रतिशतले बढेर २ अर्ब ७१ करोड १८ लाख ५१ हजार रुपैयाँ छ। यसबाहेक १ भन्दा बढी २ अर्बसम्म नाफा आर्जन गर्ने बैंकमा क्रमशः एनएमबी, स्ट्यान्डर्ड, प्राइम, एभरेस्ट, सानिमा, प्रभु, नेपाल एसबीआई, नेपाल, सिद्धार्थ, लक्ष्मी, माछापुच्छ्रे र कुमारी बैंक रहेका छन्। यसबाहेकका बैंकको नाफा अर्बभन्दा कम छ। सिभिल बैंकका प्रमुख कार्यकारी अधिकृत (सीईओ) सुनील पोखरेल दोस्रो त्रैमाससम्ममा बैंकहरूको नाफा खासै उत्साहजनक नभएको बताउँछन्। अधिकांश बैंकहरूले किस्ता तथा ब्याज संकलन गर्न नसक्दा निष्क्रिय कर्जा (एनपीएल) बढेको उनले जनाए। अहिले बैंकहरूको सामान्य अवस्था रहेन। १२ वटा बैंकबाहेक प्रायः कसैको पनि उत्साहजनक नाफा भएको छैन। कतिपयले ऋणको साँवा तथा ब्याज संकलन गर्न सकेका छैनन्। जस्ले निष्क्रिय कर्जा बढेको छ, उनले भने ।"
