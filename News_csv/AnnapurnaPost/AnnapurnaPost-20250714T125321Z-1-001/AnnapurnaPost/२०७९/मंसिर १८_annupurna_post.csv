शीर्षक,विवरण
झट्का दिने निर्वाचन,"हालै सम्पन्न निर्वाचनले पनि पुराना नेताहरूको निर्णायक प्रभुत्व कायमै राख्यो। आधारभूतरूपमा यसले पनि उति धेरै भरोसा दिलाउन सकेन। तथापि यो निर्वाचनले उकुसमुकुसमा परेका जनतालाई थोरै सास फेर्ने मौका प्रदान गरेको छ। किञ्चित भए पनि राहत र सन्तुष्टि मिलेको छ। लोकतन्त्रका उज्याला पक्षहरू प्रकाशित र प्रदर्शित भएका छन्। प्रकट गरे पनि नगरे पनि यो निर्वाचनले पदासीन प्रधानमन्त्रीलाई असिनपसिन बनायो। मत गणनामा विजयी भए तापनि निर्वाचनको मूल मर्म र सिद्धान्तको हिसाबले यो उनको निर्मम पराजय हो। कुनै साधन, स्रोत र सहाराबिना गुल्मीको गुमनाम युवक उनलाई ललकार्दै घरभित्रै छिर्यो। सम्पत्ति र शक्तिको नाममा त्यो युवकसँग हिम्मतबाहेक केही थिएन। आज राजनीतिक जीवनको यो मुकाममा वृद्ध नेताको व्यक्तित्वमा कठोर आघात पुगेको छ। काठमाडौंको निर्वाचन क्षेत्र नम्बर एकमा देउवाका राजनीतिक सहयात्री प्रकाशमान सिंहले हासिल गरेको भन्दा झन्डै दोब्बर मत प्राप्त गरेर त्यो युवक बडो सानसँग पूर्वतर्फ फर्कन सफल भएको छ। पर्यवेक्षकको नजरले हेर्दा यो देउवाका लागि कष्टदायी नैतिक पराभव हो। यो निर्वाचनमा प्रकाशमान सिंह पनि जितेर हार्ने पात्र हुन्। उनका अति निकट प्रतिद्वन्द्वी रवीन्द्र मिश्र ज्यादा अस्थिर र अत्यन्तै मुखरित स्वभावले गर्दा पराजित हुन पुगे। उनी जुझारु र प्रतिभासम्पन्न व्यक्ति हुन्। किन्तु समयको पदचाप सुन्नुको बदला समयलाई आफ्नो पदचाप सुनाउन आतुर भए उनी। काठमाडौंमा प्रकाशमान सिंह जितेर हारे भने रवीन्द्र हारेरै हारे। दुवैको अवस्था खुब राम्रोसँग देखियो। यो निर्वाचनले नेकपा एमालेलाई पनि आफ्नो अवस्था देखाएर आकारमा राखिदियो। पूर्ण बहुमतका रुमानी महलहरू हेर्दाहेर्दै ढलेर ध्वस्त भए। परिणामले धेरै धाक धक्कु र अभिमान ठीक होइन भन्ने पाठ सिकाएको छ। उता एमालेलाई धुलोमा मिलाउने धम्की दिने पूर्वएमालेहरू आफैं धुलिसात भए। अनेकौं आन्तरिक गल्ति र वाह्य दबाबका कारण अपार क्षति व्यहोरे। तर पनि एमालेले हुलमुलमा ज्यान जोगाएको छ। सम्पन्न निर्वाचनको परिणामस्वरूप केही तारा झरे भने केहीको अभ्युदय भयो। अनाहकमा दम्भ प्रदर्शन गर्ने केही उचक्काहरूले मिठो जवाफ पाए। मतदाताले ठूला दलमाथि सुदर्शन चक्र नचलाए पनि अश्रुग्याँसका गोला हानेर हम्मेहम्मे पारेका छन्। यो कारबाही नोकरीबाट बर्खास्त गर्ने बिभागीय सजाय होइन तापनि ठूलो नसिहत सहितको घटुवा हो। विशेष गरेर वयोवृद्ध नेताहरू सम्मानित नेतावृन्द बन्न सकेनन्। निर्वाचनको तमाम सेरोफेरो जनअभिमत माग्नेमा भन्दा पनि आपसी उपहास र निन्दामा बित्यो। लज्जा ग्रन्थीको अवसान भएको हुँदा उनीहरूमा कुनै ग्लानी देखिँदैन। यद्यपि जनताको हृदयको प्रत्येक स्पन्दन भने अवश्य नै व्यथित र चोटग्रस्त छ। केही हस्तीहरू पराजयको पीडामा मर्माहत होलान्। केही भने आच्छुआच्छु गर्दै धन्न जितियो बा ! भन्दै होलान्। यो निर्वाचनले प्रचलित पद्धतिभित्रै परिस्थिति परिवर्तन गर्ने गुन्जायस छ भन्ने देखाएको छ। परिवारवादीहरू झस्केका छन्। गठबन्धनका संयोजक र प्रभारीहरू अर्को दलको मत आफ्नो पक्षमा ट्रान्सफर भएन भनेर दुःखी र आक्रोशित छन् रे। गठबन्धन नेताहरूले गरेका थिए। सार्वभौम जनमत गठबन्धनको पक्षमा थिएन। मतपत्रमा आफूले मन पराएको चुनाव चिन्ह गायब भएको पाउँदा जनताको चित्त दुखेको छ। एकातिर गठबन्धनका वामपक्षीय नेताहरू रुष्ट छन्, अर्कातिर कांग्रेसका गृहमन्त्रीको हरिबिजोग भयो। श्रीमान्श्रीमती दुवैजना सदनमा छिर्ने स्वार्थी अभिलाषाका कारण पनि नेपाली कांग्रेसको समानुपातिकतर्फको मत घट्न गएको लख काट्न कठिन छैन। जनताले सबैलाई आआफ्नो औकात देखाइदिएका छन्। आशा छ, आगामी प्रतिनिधि सभा तुलनात्मकरूपमा गहकिलो हुनेछ। खुलेआम मनपरी गर्न कठिन हुनेछ। हल्का टिप्पणी, उपहास र अनर्गल हँसीमजाकमा थोरै लगाम लाग्नेछ। पुराना दलमा पनि केही भरोसालाग्दा युवाको प्रवेश भएको छ। मै हुँ भन्ने कतिपय नेताहरू बल्लतल्ल झिनो मतको फरकमा जित्दा तोबा तोबा भएका छन्। भविष्यमा पैसाले मत किन्न मुस्किल हुने लक्षण देखिएको छ। केही अवाञ्छित अनुहारहरू हार्दा परोक्षरूपमा सम्बन्धित दललाई नै फाइदा पुगेको छ। पार्टीको सिट संख्या घट्ने जोखिम मोलेरै पनि हर्ताकर्ताहरूले आफूले नरुचाएका लोकप्रिय व्यक्तिहरूलाई टिकटबाट वञ्चित गरेका छन्। निषेधको यो प्रवृत्ति आलोचना र प्रश्नप्रतिको निर्मम असहनशीलता हो। यो मामिलामा नेकपा एमाले र नेपाली कांग्रेसले विशेष अपयश कमाएका छन्। निर्वाचनले केही प्रश्नकर्ताहरूलाई उत्तर दिनुपर्ने स्थानमा पुर्याएको छ। यहाँ विषयहरू यसरी अल्झेका र मार्गहरू यसरी अवरुद्ध छन् कि संसद्भित्र छिरेपछि के गर्ने र कसो गर्ने भन्ने ठूलो अन्योल हुनेछ। नयाँ अनुहारहरूबाट जति आशा गरिएको छ, अपरिपक्वताको सम्भावना पनि उत्तिकै प्रबल छ। पहिलोपटक संसदमा पुग्ने पार्टीलाई राज्य सञ्चालनको चक्रब्यूह बुझ्न कठिन हुनेछ। सरकारमा जाँदा मन्त्रीले बाटो बिराउने डर छ भने नजाँदा पार्टीमा विग्रहको डर। राजनीतिमा सत्ताको लोभले उम्दा पात्रलाई पनि गलाउँछ। लोभरूपी दैत्य जाग्यो भने नयाँहरूलाई पनि खान बेर छैन। सत्ताको भुलभुलैयामा सुरुसुरुमा हुने इमानको अभ्यास शनैः शनैः अभिनयमा परिणत हुने पनि खतरा छ। अहिलेको मूल प्रश्न नै सत्य, न्याय र सदाचारलाई कसरी स्थापित गर्ने भन्ने हो। आफूले मन पराएका मानिसको हरेक दुष्कर्मको ढाकछोप गर्ने प्रवृत्ति मूल राजनीतिक नेतृत्वमा छ। सकेको गरिन्छ भनेर खुलेआम गर्जना गर्ने लज्जाहीन पात्रहरू पनि सानसँग संसद्भित्र छिर्दैछन्। गलत प्रवृत्तिको आलोचनाप्रति निर्वस्त्र अट्टहास गर्नेहरू अझै पनि पूर्णरूपेण निषेधित भएका छैनन्। यी सबै प्रवृत्ति हाम्रो संस्कृतिका अभिन्न आयाम हुन्। यो संस्कृतिभित्र नेपाली समाजको अनुहार देखिन्छ। अरूको औकात देखाइदिने क्रममा जनताले आफ्नो औकात पनि देखाएका छन्। यसबाट के स्पष्ट भएको छ भने ऐनामा आफ्नो अनुहार हेरेर लाज मान्ने जनमत घनीभूत हुन अझै केही समय लाग्नेछ। तथापि अबको सदनमा छिर्ने युवा पुस्ताका सामु लाज बिर्सेका पुराना खेलाडीहरूले अलि तलसम्म छोपिने गरी पोशाक लगाउन वाध्य हुने अनुमान गर्न कठिन छैन। यो निर्वाचनमा राप्रपाले गरेको उन्नति र अभिवृद्धिलाई राजतन्त्रप्रति जनताको आस्था र निष्ठाको प्रतीकको रूपमा लिइएको पनि सुनियो। राप्रपा आफैं गणतन्त्रवादको बैशाखीमा उभिएको पार्टी हो। जसको बैशाखी त्यसैको विकल्प असम्भव कुरा हो। हालको अवस्थामा राप्रपाले वैकल्पिक शक्तिको स्थान ओगट्ने सम्भावना क्षीण छ। यसले केवल एउटा सन्देश छाड्नेछ र परम्परागत शक्तिको पनि श्वासप्रश्वास चलिरहेको छ भन्ने संकेत मात्र दिनेछ। सायद यो नै राप्रपाको औकातको उच्चतम विन्दु हो। अत्यन्त छोटो समयमा राष्ट्रिय स्वतन्त्र पार्टीले जुन अवस्था देखाएको छ, त्यो नेपाली राजनीतिक खेल मैदानको कोसेढुंगो हो। नेपाली जनताले कहीँकतै चर्चामा नआएका गुमनाम र एकदमै युवा वयका उमेद्वारहरूलाई मतदान गरेर पुराना खेलाडीहरूको कद होचो पारिदिएका छन्। राजनीतिक खेलको व्यावहारिक अनुभव हासिल नगरेको एक जागरुक र केही गरौं भन्ने तीव्र अभिलाषा राख्ने युवकको नेतृत्वलाई आम जनताले भरोसा गरेको देखिएको छ। यो स्वस्थानी कथामा वर्णित हात्तीले माला लगाएर राजा बनाएको जस्तो घटना होइन। तथापि चुनौतीहरू धेरै छन्। सत्ता निर्माणका सिलसिलामा रवि लामिछानेकहाँ पनि अफरहरू आउनेछन्। राम्रोसँग संगठित हुन नपाउँदै सत्ताको बास्नाले वशीभूत हुनबाट जोगिन र जोगाउन कठिन छ। भ्रष्टाचारलाई शिष्टाचार मान्ने संस्कृति छ यहाँ। को कहाँनेर चालै नपाई लोभानीपापानीको जञ्जालमा फस्छ भनेर अनुमान गर्नै मुस्किल। रविका लागि सबैभन्दा चर्को चुनौती पार्टीलाई एक ढिक्का राख्नु हुनेछ। पार्टीलाई जोगाएर राख्न सके र सबैजना निष्कलंक रहे भने भविष्य उज्ज्वल छ। स्वतन्त्र पार्टी कुकामको प्रतिक्रियामा जन्मेको हो। ऊ आफू पनि त्यही कुकामको साक्षी र साझेदार बन्यो भने जनताको भरोसामाथि ठूलो कुठाराघात हुनेछ। राजनीतिज्ञहरूको आआफ्नो प्रकार हुन्छ। गगन थापा आन्दोलनले निर्माण गरेका प्रखर नेता हुन्। अहिले प्रधानमन्त्री पदको आकांक्षा राख्नासाथ उनीमाथि लाञ्छना र प्रश्नको ओइरो लागेको छ। उनले पार गर्नुपर्ने सत्तारोहणको बाटो बडो दुरुह र कण्टकमय देखिन्छ। रवि जनताको असन्तुष्टिले निर्माण गरेका अनुपम हस्तक्षेप हुन्। उनी व्यथिति र स्वेच्छाचारविरुद्ध शान्त विद्रोहका नायक हुन्। अहिले भूमिका फेरिएको छ। भावुक उद्गार र आलोचनाले मात्र अब काम गर्दैन। माधव नेपाललाई मान्ने मानिस धेरै थिए। किन्तु उनमा पछि लागेर हिँड्दा मजा लाग्ने खालको व्यक्तित्व रहेनछ। समयले उनलाई विश्राम गर्ने सन्देश दिइसकेको छ। प्रचण्ड विकराल इतिहास बोकेका पात्र हुन्। आज उनको करिश्माको समय सकिएको छ। तथापि हालको सन्दर्भमा पनि उनी र सत्तासम्म पुग्ने बाटोका माहिर बटुवा हुन्। रवीन्द्र मिश्र संसद्मा छिर्ने अति लालसाले गर्दा भयानक रूपमा अस्थिर भए। साह्रै हतारिलो स्वभावले गर्दा उनी आफैंले निर्माण गरेको संरचना भत्काउन पुगे। देउवा कम बोल्ने र देश एवं पार्टीबारे खासै चिन्ता नभएका नेता हुन्। उनको सत्तामुखी व्यवहारवाद अद्भुत छ। बाठा देखिनेहरू कुर्लिरहेका हुन्छन्। उता देउवा भने भित्रभित्रै प्वाल पार्नमा तल्लीन। सत्ताको लोभ गर्नेहरूका लागि उनको काख ज्यादै न्यानो छ। केपी ओली चलाख र परम अध्ययनशील नेता हुन्। उनी वाणीमा निपुण र प्रवीण छन्। किन्तु त्यही वाणी कहिलेकाहीँ भारी भइदिन्छ। उनीमाथि साह्रै अभिमानी भएको आरोप छ। तर सायद यिनै विशेषताले नै उनी केपी ओली भएका हुन्। सममसामयिक राजनीतिमा आफ्ना प्रशंसकहरूलाई असीम माया दिने र संरक्षण गर्ने अनुपम नेता हुन् उनी। यतिका विशेषता हुँदाहुँदै पनि केपी ओली सत्ता मार्गका माहिर बटुवा भने होइनन्। आगामी प्रतिनिधि सभा तुलनात्मकरूपमा गहकिलो हुनेछ। खुलेआम मनपरी गर्न कठिन हुनेछ। हल्का टिप्पणी, उपहास र अनर्गल हँसीमजाकमा थोरै लगाम लाग्नेछ। पुराना दलमा पनि केही भरोसालाग्दा युवाको प्रवेश भएको छ।"
कहिले सुक्ला भ्रष्टाचारको नदी ?,"कहिले हराउला खुट्टा तान्ने प्रवृत्ति ! अनि राम्रोलाई होइन, हाम्रोलाई राम्रो देख्ने दृष्टि ! भनिन्छ, मानिस ज्ञानले पूर्ण र सीपले निपुर्ण कहिल्यै हुँदैन। केही खोट र दोषहरू त जोकोहीसँग होलान् र हुन्छन् नै। सर्वसाधारण नागरिक के चाहन्छन् ? न सरकार जान्दछ, न कुनै राजनीतिक दल। बाँड्न त विभिन्न शीर्षकमा राज्यले जनतामा विकास बाँडिरहेकै छ। यो विकास केवल तिर्खालुलाई चिउरा बनेको छ। नबनेका होइनन् लामा र चौडा सडकहरू अनि नदीखोलामा पुलहरू। फरक यति मात्र हो, सडक नपुगेको ठाउँमा पनि पुल बनेकै छन्। विकास के हो ? कसरी बुझ्ने, कसरी परिभाषित गर्ने ? सरकारका निर्णयहरू कुनै नयाँ हुँदैनन्। न दलका नेताहरूका चुनावी एजेन्डा। सरकार फेरिन्छन् तर फेरिँदैन प्रवृत्ति। किन बन्दैनन् दीर्घकालीन योजनाहरू, दिगो विकासका धरोहरहरू ? योजना बनिहाले पनि किन पूरा हुँदैनन् ! भइहाले पनि समयमै किन हुँदैनन् ? कहीँ डिजाइन त्रुटि, कही बजेटको अपर्याप्तता, कतै दक्ष जनशक्तिको अभाव, कतै आर्थिक अनियमितता अनि मिलेमतोका स्वार्थहरू। यस्ता कमी, कमजोरी र स्वार्थको तलाउमा कति योजना अधकल्चो अवस्थामा छन् ? सायद आफ्नो नेतृत्वलाई हेरेर योजना ल्याएर पो हो कि ! इगोको नतिजा पो हो कि ! सरकार परिवर्तनसँगै अघिल्लो सरकारले ल्याएका योजनाहरूमा अल्पविराम, पूर्णविराम लाग्ने गरेको पनि छ। विनियोजित बजेटहरूमा समेत संशोधन हुने गरेका छन्। जुनै दलबाट सरकार बने पनि सरकार त नेपाल र समग्र नेपालीको हुनुपर्ने हो। यहाँ सरकारलाई दलीय नाम दिइन्छ। दलीय कार्यकर्ताकै पहुँच हुन्छ। अनि सुरु हुन्छ, विकासका योजनाहरूमा छेडखानी। दलीय राजनीतिमा सरकार परिवर्तन हुनु कुनै नौलो होइन। लोकतन्त्रको सुन्दर पक्ष पनि हो यो। तर दलीय नेताहरू आफ्नै राजनीतिक धार र अवधिमा ढुक्क छैनन्। आफैंप्रति विश्वस्त छैनन्। कतिपयहरूलाई त कति बेला कुन धारमा परिवर्तन हुनुपर्ने हो, भर छैन। कर्मचारी तन्त्रलाई स्थायी सरकारको रूपमा लिने गरिन्छ। सरकार परिवर्तन भइरहन्छ तर राष्ट्रसेवक कर्मचारी सेवामा निरन्तर रहिरहन्छन्। सेवामा रहने सर्त तथा सेवाअवधि निश्चित गरिएको छ। राष्ट्रसेवक कर्मचारीहरूमा आएको विचलनले मुलुकलाई दूरगामी असर पुर्याउँछ। वर्तमान संविधानले राजनीतिक दल र सरकारलाई हरेक पाँच वर्षमा नयाँ जनादेशमा जानुपर्ने व्यवस्था गरेको छ। तर कर्मचारी नियुक्तिपश्चात् स्थायी छ। राजनीतिक दल र तिनका नेतृत्वले लिएका निर्णयहरू अर्को अमुक दल तथा नेतृत्वबाट सच्चिन सक्छ। विकासका नाराहरूलाई खोक्रो या भरिलो राख्ने, स्थायी सरकारको रूपमा रहेका राष्ट्रसेवकमा पनि अंशभाग पर्छ। कर्मचारीले सरुवा माग्छ राम्रो अर्थात् चार्मिङ ठाउँमा। माथिबाट सरुवा गरिदिन्छ अनि भन्छ, तिमीलाई राम्रो ठाउँमा पठाइदिएको छु। यहाँ चार्मिङको सिलाइ च्यालेन्जको रूपमा न लिइन्छ न दिइन्छ। कर्मचारीका लागि कुन ठाउँ (दरबन्दी) राम्रो कुन नराम्रोे ! एउटै परिभाषामा बाँध्यो भने वास्तविक राष्ट्रसेवामा जीवन अर्पण गरेका राष्ट्रसेवकप्रति अन्याय हुन्छ। यहाँ कमाउ र रमाउ भन्नेहरू कम छन्। बाँच्नका लागि खाने र खानका लागि बाँच्नेहरूमा आआफ्नै परिभाषा आउने नै भए। कहीँ आवश्यकताले सोच पैदा गर्छ त कहीँ महŒवकांक्षाले। सोचले नियत र नियतले कार्य अनि कार्यले परिणाम। बदनियत भ्रष्टाचारको बिज हो। संविधान ऐन कानुन र कार्यविधिको परिधिमा रही राज्य सञ्चालन व्यवस्थाप्रति तटस्थ रहेर राज्य सञ्चालनमा सघाउ पुर्याउन पर्ने राष्ट्रसेवकको दायित्व रहन्छ। राजनीतिक नेतृत्वबाट लिइने निर्णय तथा प्रतिबद्धताहरूले प्रशासन संयन्त्रलाई सबल एवं चुस्त दुरुस्त तथा प्रभावकारी बनाउँछ। राजनीतिक नेतृत्वको सबलता र प्रतिबद्धतासहितका कार्यान्वयन पक्षहरूमा प्रशासन यन्त्रको गतिशील सक्रियता नै सुशासनको आधार हो। राजनीति र प्रशासन संयन्त्रबीचको सम्बन्धमा गाँसिएका बदनियतपूर्ण स्वार्थहरूले भ्रष्टाचारलाई जन्माउँछ। अख्तियार दुरुपयोग अनुसन्धान आयोग भ्रष्टाचार नियन्त्रण र कारबाहीमा सक्रिय पनि छ। एउटै कार्यालयसँग सम्बद्ध उजुरी पटकपटक तेर्सिन्छन्। अनुसन्धान हुन्छ। मुद्दा दायर भएका पनि छन्। तर त्यो कार्यालयबाट सम्पादन हुने काम जिम्मेवारी भने जस्ताको तस्तै। आरोपित भइने डरभन्दा पनि आशीर्वाद र आश्वासनहरूको भरले निर्धक्क बनाएको पो हो कि ! मुद्दा दायर भएका कति प्रतिवादीहरूले मुद्दा जितेर पनि आउँछन्। तर सच्चिने बाटोमा कमै देखिन्छ। सधैं उही प्रणाली, उही शैली ! क्यालेन्डरहरूमा फेरिए, तर फेरिएन प्रवृत्ति। भ्रष्टाचार मौलाउनुमा दोषी को ? सुध्रिन नचाहनेहरूको जमात कि सुधार्न नसक्ने त्यो नीति ! कतै नागरिकका आधारभूत आवश्यकताहरू नै तगारो बनिरहेका त छैनन्। देशलाई समृद्ध र सुन्दर बनाउने नीति राजनीति नै हो। राजनीतिक निर्णय र दरिलो कार्यान्वयन प्रणालीले सुशासन कायम हुन्छ। लेखिएका नीतिसँगै व्यावहारिक वाचा र अठोटहरूले हो विकासका पानाहरू भर्ने। समृद्धिका रेखाहरू कोर्ने। राज्यका सबै सरोकार निकायको इच्छाशक्ति बिना सुशासन कायम हुन सक्ने होइन। सम्पूर्ण नागरिकको ऐक्यबद्धता र सहकार्यबिना एउटा कुनै अमुक निकायले मात्र भ्रष्टाचार नियन्त्रण गर्छु भन्नु दिवास्वप्न हो। महारोग हो, भ्रष्टाचार। विकास निर्माणका आर्थिक गतिविधिसँग मात्र होइन, नागरिकका सामान्यभन्दा सामान्य आवश्यकता र सुविधासँग पनि जोडिएका हुन्छन्। सरोकार निकायहरूको दृष्टि नपुगेको भन्ने पनि होइन। शिक्षा स्वास्थजस्ता सामान्य आधारभूत आवश्यकतामा पनि खेल खेलिन्छ। निर्माण र विकासमा बिचौलिया चलाइन्छ। आफूविरुद्धका प्रमाण रातारात जलाइन्छ, अनि धन कमाउन सबै अस्त्र चलाइन्छ। भ्रष्टाचार नियन्त्रणका लागि विशेष ऐन, कानुनहरू नबनेका पनि होइनन्। बनेका कानुनहरू कति कमी होलान्, कति पर्याप्त होलान् त कति आवश्यकभन्दा बेसी पनि होलान् ? रोगका निदान र उपचारका संयन्त्रहरू पनि सक्रिय नै छन्। तर भ्रष्टाचारको जरो भने जहीँको तहीँ छभन्दा अत्युक्ति नहोला। सन् २०२१ मा ट्रान्सपरेन्सी इन्टरनेसनल (टीआई)ले जर्मनीमा सार्वजनिक गरेको सीपीआईअनुसार नेपालले ३३ अंक प्राप्त गरेको छ। १ सय ८० मुलुकको वरीयताक्रममा नेपाल १ सय १७औं स्थानमा छ। सन् २०२० मा पनि नेपालको स्कोर ३३ अंक नै थियो। किताबका पानाहरूमा ऐनका दफाहरू लेखिँदैमा भ्रष्टाचार नियन्त्रण हुने होइन। कार्यान्वयन पक्ष प्रभावकारी हुनुपर्छ। सबैमा आफैंलाई बदल्ने इच्छाशक्ति हुनुपर्छ। के गर्दा आफू फसिँदैन होइन। के गर्दा नेपाली फस्दैनन् भन्ने सोच हुनुपर्छ। बदनियत नराखे हँुदैन कानुनको बर्खिलाप। अरू अनेक समस्याको पछि नलागौं, काम नपाउँदाको दिन भोकै बस्नुपर्छ। बेरोजगारले गाँज्दैछ। कृषि प्रधान मुलुकमा मल हाहाकार हुन्छ। विकासका नाममा बिचौलियाका चलखेल हुन्छन्। आर्थिक अनियमितता हुन्छन्। जताततै घुसखोरी र भ्रष्टाचार मौलाउँदो छ। सीप र स्वाभिमानमा जिउन सिकाउ। कागजका पानाहरूमा मात्र होइन, सम्पूर्ण नेपालीको मन र मस्तिष्कमा दृढ संकल्प हुनुपर्छ। आफूले आफैंलाई न ढाँट्न सकिन्छ न सामुन्ने रहेको ऐनाले नै झुट बोल्छ। दोष लगाउँदैमा वा जिम्मेवारी पन्छाउँदैमा भ्रष्टाचार न्यूनीकरण हुने होइन। सरोकारवाला निकाय एवं वर्गहरू जिम्मेवार बन्न सक्नुपर्छ। दण्डहीनताको जगमा भ्रष्टाचारको प्रणाली निर्माण भएको हुन्छ। दण्डहीनतालाई ध्वस्त नपारेसम्म भ्रष्टाचार नियन्त्रणका प्रयासहरू व्यर्थ हुन्छन्। सूचनाको पहुँचबिना समस्याहरू समाधान हुँदैनन्। मन, वचन र कर्मले काम गरौं। नारामा होइन व्यवहारमा देखाऔं। एउटाले होइन सबैले भनौं भ्रष्टाचारमुक्त नेपाल बनाऔं।"
ऊन कारखाना,"चुनावको माहोल सकिएको छ। नेताकार्यकर्ताको चहलपहल पनि घटेको छ। होइन भने त चोक, गल्ली, चौतारो कहाँ पो देखिन्नथे र तिनीहरू ? अझ, खास गरेर तिनको चहलपहल साँझ ढलेपछिको क्याम्पमा राम्रैसँग देख्न सकिन्थ्यो। त्यस्तै एउटा क्याम्पको कुरो हो, एक पत्रकार पनि पुगेछन् त्यहाँ। जहाँ उनले त्यहाँ सुनेको वार्तालापजस्ताको तस्तै यसरी प्रस्तुत गरेका छन् खत्तमै गरे नि यी भ्रष्टहरूले देशलाई ! एउटा पार्टीको नाम चलेका नेताहरूको नाम लिँदै एक जनाले गिलासका ठुलो घुट्को घुट्क्याए, यस्तो मुला पनि राजनीतिक पार्टी हुन्छ ? हेर त, उतिबेलाका कलकारखानाहरू। क्या क्या थिए ! बाँसबारी छाला जुत्ता कारखाना, हेटौंडा कपडा उद्योग, बालाजु कपडा उद्योग, जनकपुर चुरोट कारखाना, हिमाल सिमेन्ट, डोल्मा वाच, ज्योति स्पेनिङ मिल, गोरखकाली टायर उद्योग, भृकुटी कागज कारखाना, हरिसिद्धि इँटाटायल कारखाना भएका जति सबै कलकारखाना बेचेरै खाई सिध्याए। दोस्रोले पनि त्यतिञ्जेल दुई घुट्को लिइसकेका थिए। तत्काल प्रतिक्रिया व्यक्त गरिहाले के फुर्ती लाउँछौ यार तिमी ? तिम्रो पार्टी पनि के कम ? तिम्रो पार्टीका ठूला नेताहरूको पनि मिलेमतो छैन र त्यसमा ? लौ, तिम्रो पार्टीको नेताहरूलाई गाली गर्यो भनेर चित्त दुखाको ? हा हा हा ! हाँस्दै पहिलोले अर्को घुट्को घुट्क्याए। अनि के कुरा गरेको तिम्ले ! आफू चोखो भए न अरूलाई हो भन्ने ! दोस्रो त्यत्तिकै शान्त भएनन्। धत्तेरी ! झगडा नगरौं न साथी हो ! रमाइलो गरौं न रमाइलो ! तेस्राले आफू बसेको मेच टेबलको नजिकै लग्दै भने लौ शब्द बन्द गरौं र अब यो पनि खोलौं ! टेबलमाथिको एउटा रित्तिसकेको बोतल हटाउँदै अर्को बोतल खोल्दै आधा गिलास भरे र नेट घुट्क्याए। एउटै टेबलको वरिपरि जमेका थिए उनीहरू। उनीहरू अर्थात् ठूला कहलिएका केही राजनीतिक पार्टीका नवनेताकार्यकर्ताहरूको जमघट थियो त्यो। अघिदेखि चौथा नेता करिबकरिब चुप देखिन्थे। उनी अचानक अगाडि सरे र कुनै गुप्त रहस्य खोल्न खोजे झैं बोले अघि, भ्रष्टहरूले कलकारखाना सिध्याएको कुरा आउँदा मलाई भने सही कुरा आए जस्तो लागेको थियो है। कुरो नबुझेर सबैले उनको अनुहार नियाले। उनले हल्का मुस्काउँदै भने हेर साथीहरू, ती भ्रष्टहरू जुनसुकै पार्टीका होउन्, तिनले देशमा स्थापित कलकारखाना सिध्याइदिएर राम्रो काम गरेका छन्। राम्रो ? फेरि सबै एकसाथ चकित बने। हो, ती कलकारखाना पुराना भए, ठीकै त भो विस्थापित भए। चाहे त्यत्तिकै होस् चाहे भ्रष्टाचार गरेरै होस् ! उनी विश्लेषण गर्न लागे तर पुराना भएर मात्रै ती विस्थापन भएको विषयलाई मैले ठिक भनेको होइन, तिनका विस्थापनले अर्को निकै ठूलो फाइदा पनि पुर्याएको छ। सबै जनाले त्यो फाइदालाई बुझ्न चाहे। त्यसैले उनै चौथा नेताले बडो रहस्यात्मक पारामा भन्न लागे ती कलकारखाना विस्थापित नभएका भए अर्को नयाँ कारखाना कसरी स्थापित हुन्थ्यो देशमा ? नयाँ कारखाना ? पहिलो नेताले उनलाई प्रश्न गरे। अन्यले पनि सही थाप्दै उही प्रश्न तेस्र्याए। उनले सबैका अनुहार एकएक ताक्दै भने ए  भनेपछि तिमीहरूलाई नयाँ कारखानाका बारेमा केही थाहै छैन कि क्या हो ? सबै अवाक् ! तर प्रश्न जीवितै थियो के, कुन कारखाना ? प्रष्ट जवाफ आयो ऊन कारखाना ! ऊन कारखाना ? सबैको अनुहारमा आश्चर्यको भाव थियो। चौथा व्यक्ति जो ऊन कारखानाको कुरा गर्दै थिए, उनले कारखानाका बारे व्याख्या गर्न लागे कारखानाले यसरी विकासको रूप लिएको छ कि त्यसको कुनै सीमा नै छैन। कसरी नि ? फेरि प्रश्न आयो। सहजै जवाफ आयो ऊनको सप्लाई बढी भएर। पूर्वी जिल्लाबाट त्यत्तिकै ऊन आएको छ, पश्चिमबाट उत्तिकै थामी नसक्नु आएको छ। उत्तर, दक्षिण सबैतिरबाट ऊन आएको आयै छ। दोस्राले भने मैले त कस्तो ख्यालै नगरेको, हो त है ! मैले पनि त। तेस्राले बोल्दाबोल्दै पहिलोले सोधे अनि विदेशबाट पनि त आयात भैराखेकै छ ऊन, हैन र ? पहिलोले जवाफ दियो हो नि ! तर देशभित्रै पर्याप्त ऊन उत्पादन हुने भएकाले विदेशको ऊनलाई त्यति ध्यान दिइएको छैन। बोतलहरू रित्तिँदै गए, प्लेटका सितनहरू सकिँदै गए। गफको मात्रा पनि घढ्दै गयो। चुनावताकाको यो जमघटमा भएको वार्तालापको यो रिपोर्टिङ ढिलो गरेर भए पनि भर्खरै पढ्दापढ्दै अचानक बाहिर सडकका हल्लाले मेरो ध्यान भंग गर्यो। शान्त सहरमा मैले देख्न पुगें एउटा सानोतिनो जुलुस आइरहेको थियो। लौ के अचम्म ! जुलुसमा म यो के देख्दै छु ? ऊनै ऊनको रासले भरिएको जमात उफ्रिरहेको थियो, नारा लगाइरहेको थियो। अझ नियालेर हेरें मैले। त्यो जमातमा सहभागीहरू प्रायःका हातमा राजनीतिक पार्टीको झन्डाहरू देखें। अझ मेरा आँखाहरू आश्चर्यले त्यतिखेर विस्फारित भए जब तिनका हातले उचालेका झन्डाहरूलाई प्रष्टसँग चिनें। केवल एउटै राजनीतिक पार्टीका झन्डा थिएनन् ती विभिन्न पार्टीका थिए। अब भने म निश्चिन्त भएँ, देशमा सबै प्रकारका कलकारखाना विस्थापित भएर के भो र ! चिन्ता गर्नुपर्ने केही कारणै छैन। ऊन कारखानाले गरेको प्रगतिले देशको समृद्धिको ढोका खोलिसकेको छ। त्यसैले खुसी छु म, गौरवान्वित छु देश आत्मनिर्भर बनेको छ। आउनोस् मतदाताहरू, यो चुनाव सकिएर नयाँ सरकार बन्न लागेको खुसीयालीमा हामी पनि त्यो ऊनको रासमा मिसिऔं !"
संसद्मा दलन,"प्रतिनिधि सभा र प्रदेश सभाको निवार्चन लगभग सकिएको छ। १६५ प्रतिनिधि सभा सदस्यमध्ये हालसम्म १६१ स्थानको अन्तिम परिणाम सार्वजनिक भएको छ। विडम्बना, १६१ मध्ये प्रतिनिधि सभामा दलित समुदायबाट प्रतिनिधित्व गर्ने एकजना मात्रै हुनुहुन्छ। नेकपा (एमाले) का सचिव छविलाल विश्वकर्मा रूपन्देही निर्वाचन क्षेत्र नं १ बाट निर्वाचित हुनुभएको हो। २०७४ सालको निर्वाचनमा प्रतिनिधि सभामा दलित समुदायबाट तीनजना प्रत्यक्ष निर्वाचित भएका थिए भने यो पटक एकजना मात्रै। विश्वकर्मासँगै नेकपा (माओवादी केन्द्र)बाट बाँके निर्वाचन क्षेत्र नं १ मा महेश्वरजंग गहतराज (अथक) र काठमाडौं क्षेत्र नं १० मा अञ्जना विंशखे चुनावी मैदानमा थिए। प्रत्यक्षतर्फ नेपाली कांग्रेसबाट दलित उम्मेदवारी शून्य रहेको थियो। पहिलो कुरा त, यस पटकको निर्वाचनमा प्रमुख दलहरूले दलित समुदायबाट पार्टीमा प्रतिनिधित्व गर्ने नेताहरूलाई टिकटमै विभेद गरेको पाइयो। दोस्रो, टिकट पाएका नेताहरूले पराजय भोग्नु पर्यो। संविधान सभा२०६४ मा ६०१ जनामा ५१ जना (८४८ प्रतिशत) दलितको प्रतिनिधित्व थियो। तीमध्ये तत्कालीन नेकपा (माओवादी) बाट सातजना प्रत्यक्ष निर्वाचित भएका थिए। संविधान सभा२०७० मा दलित प्रतिनिधित्व ५१ बाट घटेर ४१ जना (६८२ प्रतिशत) मा झर्यो। जसमध्ये दुईजना नेकपा (एमाले) बाट प्रत्यक्ष निर्वाचित भए। संविधान जारी भएपछिको पहिलो प्रतिनिधि सभाको निर्वाचन, २०७४ मा १९ जना (छ प्रतिशत)को प्रतिनिधित्व भयो। जसमध्ये एमालेबाट दुई जना र माओवादी केन्द्रबाट एक जना प्रत्यक्ष निर्वाचित भएका थिए। माथिको तथ्यलाई हेर्ने हो भने माओवादी जनयुद्ध र २०६२६३ को जनआन्दोलन पश्चात् दलित समुदायको प्रतिनिधित्व बढ्नुको सट्टा क्रमशः घट्दै गएको देखिन्छ। दलित समुदायप्रति उपेक्षा गरेको देखिन्छ। संविधानको प्रस्तावनामा सबै प्रकारका जातीय छुवाछूतको अन्त्य गरी सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाज निर्माण गर्ने भनिएको छ। धारा ४० (१) मा राज्यका सबै निकायमा दलितलाई समानुपातिक समावेशी सिद्दान्तको आधारमा सहभागि हुने हक हुनेछ भनिएको छ। धारा ४२ (१) र राज्यको निर्देशक सिद्धान्तमा समानुपातिक समावेशी सिद्धान्तलाई संस्थागत गर्ने भनिएको छ। तर संविधानको यो मूल भावना पछिल्लो पटकको प्रतिनिधि सभा र प्रदेश सभा निर्वाचनमा लागू भएन। मुलुकमा संघीय लोकतान्त्रिक गणतन्त्रको अभ्यास भइरेको छ। सामाजिक न्यायमा आधारित समाज निर्माणसँगै मुलुकलाई आर्थिक विकासको बाटोमा अगाडि बढाउने भनिएको छ। तर कूल जनसंख्याको १४ प्रतिशत दलित समुदाय अहिले पनि उपेक्षामा छ। सदियौंदेखि आर्थिक, सामाजिक र राजनीतिक रूपमा पछाडि पारिएको दलित समुदायको सहभागिता कानुन निर्माण गर्ने संसद् प्रतिनिधि सभा र प्रदेश सभामा शून्यप्रायः छ। निर्वाचनको समयमा राजनीतिका दलले घोषणा पत्रमा दलित समुदायलाई संघ, प्रदेश र स्थानीय तहमा दलित समुदायको समानुपातिकका साथै अन्य अधिकार थप गरी क्षतिपूर्तिको सिद्धान्तअनुरूप विशेषाधिकारको व्यवस्था गरिने छ नभनेका होइनन्। तर घोषणा पत्र, घोषणा पत्रमै सीमित भए। प्रत्यक्षबाट दलित समुदाय संसद्मा प्रवेश गर्न नपाएपछि समानुपातिकबाट झन आशै छैन। खासगरी पिछडिएका, उत्पीडित र सीमान्तकृत समुदायको निम्ति समानुपातिक निर्वाचन प्रणाली आएको थियो। समानुपातिक प्रणाली प्रतिस्पर्धामा अगाडि आउन नसक्ने समुदायको निम्ति विशेष व्यवस्था हो। तर प्रतनिधि सभा र प्रदेश सभामा समानुपातिकका लागि पैसा र पहुँचवाला, पार्टीका शीर्षनेताहरू नै सिफारिस भएका छन्। त्यसमा पनि ३३ प्रतिशत महिला अनिवार्य हुने संवैधानिक व्यवस्था भएकाले समानुपातिकबाटै पुर्याउनुपर्ने छ। नेकपा (माओवादी केन्द्र) र नेकपा (एमाले) ले प्रदेश सभामा आठजना दलितलाई उम्मेवार बनाएका थिए। प्रदेश सभामा प्रत्यक्षतर्फ एमालेले चार जनालाई उम्मेदवार बनाएको थियो। सुदूरपश्चिम प्रदेशमा बझाङ१ (१) बाट अफिलाल ओखेडा, गण्डकी प्रदेशमा स्याङ्जा१ (१) बाट सीता सुन्दास, मधेश प्रदेशमा महोत्तरी३ (२) बाट रामदयाल मण्डल र लुम्बिनी प्रदेशमा बर्दिया१ (२) बाट भक्तबहादुर विकले निर्वाचनमा भाग लिनु भएको थियो। त्यसैगरी, (माओवादी केन्द्र) ले पनि प्रदेश सभामा प्रत्यक्षतर्फ चारजना दलित उम्मेदवार बनाएको थियो। मधेश प्रदेशमा सिरहा४ (१) बाट महेन्द्र पासवान, लुम्बिनी प्रदेशमा रूपन्देही५ (१) बाट विनोद पहाडी, कर्णाली प्रदेशमा हुम्ला१ (१) बाट रनसिंह परियार र सुदूरपश्चिम प्रदेशमा बाजुरा१ (१) बाट कर्णबहादुर विकलाई उम्मेदवार बनाएको थियो। नेपाली कांग्रेसले भने प्रदेश सभामा समेत एकजना पनि दलित उम्मेदवार बनाएको थिएन। गण्डकी प्रदेशमा सीता सुनदास र कर्णालीमा रनसिंह परियार मात्रै विजयी भएका छन्। कर्णबहादुर विक उम्मेदवार रहेको सुदूरपश्चिम प्रदेशको बाजुरामा विवाद भएपछि मतदान रोकिएको छ। अहिलेसम्म प्रदेश नं १, मधेश प्रदेश, बाग्मती प्रदेश, लुम्बिनी प्रदेश र सुदूरपश्चिम प्रदेश सदस्यमा दलित समुदायको प्रतिनिधित्व शून्य छ। अब प्रदेश सभामा समानुपातिकबाट दलित पर्ने सम्भावना कमै छ। यसअघि सात प्रदेशमा जम्मा ३४ जना दलितको प्रतिनिधित्व थियो। जुन सात प्रदेशका जम्मा ५५० प्रदेश सभा सदस्यको ६१८ प्रतिशत हो। प्रदेश सभामा समानुपातिकतर्फको ४० प्रतिशतमा दलित समुदायको जनसंख्याको आधारमा सहभागिता हुनुपर्ने व्यवस्था छ। २०७४ सालका निर्वाचित ३४ जनामा चार जना प्रत्यक्ष निर्वाचित हुनुुभएको थियो। बारा ४ (१) बाट सुन्दरबहादुर विक, मुग २ (१) बाट दानसिंह परियार, रुकुम १ (१) बाट रातो कामी र कञ्चनपुर ३ (१) बाट मानबहादुर सुनार निर्वाचित हुनुभएको थियो। प्रदेशको पहिलेको र अहिलेको तथ्यांक हेर्दा पनि दलित समुदायको प्रतिनिधित्व झन् झन् घट्दै गएको छ। राष्ट्रिय सभामा पनि दलित समुदायको उपस्थिति सामान्य छ। राष्ट्रिय सभामा प्रत्येक प्रदेशबाट एकजना दलित समुदायको प्रतिनिधित्व हुने व्यवस्थाअनुसार सातजना दलित सांसद छन्। कोटाबाहेकको प्रतिनिधित्व राष्ट्रिय सभामा हुन सकेको छैन। सदियौंदेखि जातीय भेदभाव तथा छुवाछूतको पीडा भोग्दै आएको दलित समुदायले कार्यपालिका, न्यायपालिका र व्यवस्थापिकालगायत राज्यका हरेक संरचनामा आफूहरूको समान सहभागिताको माग गरिरहेको छ। यस सन्दर्भमा संसद्मा नगन्य उपस्थिति हुनु बिडम्वनापूर्ण छ। संसद्मा दलित समुदायको नै उपस्थिति नै नभएपछि संविधानको मर्मअनुरूप दलितमैत्री ऐनकानुन कसरी बन्न सक्ला र ? लोकतान्त्रिक पद्धति अपनाएका राजनीतिक दलहरू नै दलितको प्रतिनिधित्वको सबालमा कठोर देखिएपछि समावेशिताका मुद्दा झन् झन् ओझेलमा पर्दै गएका छन्। जनप्रतिनिधिहरूको थलो नेपालको संघीय संसद् संघीय गणतन्त्र नेपालको सर्वोच्च व्यवस्थापकीय निकायलाई समावेशी बनाउन जरुरी छ। समावेशिताको सवालमा राजनीतिक दलहरू जिम्मेवार र गम्भीर हुनुपर्ने देखिन्छ। लोकतन्त्रको सुन्दर पक्ष समावेशीतालाई बलियो बनाउन महिला, आदिवासी, जनजाति, मधेसी, दलित, मुस्लिम, पिछडिएको क्षेत्रलगायत सम्पूर्ण उत्पीडित समुदाय एकताबद्ध भएर जुर्मुराउनुपर्ने बेला आएको छ।"
"पेलेले भने 'म ठिक छु,सकारात्मक रहनुहोस् '","काठमाडौं : अस्पताल भर्ना भएका ब्राजिलका फुटबलर पेलेले आफ्नो स्वास्थ्य अवस्था ठिक रहेको बताएका छन्। उनले आफू बलियो रहेको र सकारात्मक रहन फ्यानहरुलाई आग्रह गरेका हुन्। पेलेको स्वास्थ्य अवस्था खराब रहेको समाचार सञ्चारमाध्यममा प्रकाशित भएपछि उनले आफू ठिक अवस्थामा रहेको र सबैलाई सकारात्मक सोचिदिन आग्रह गरेका हुन्। उनले आफ्ना फ्यानहरुले पठाइरहेको सन्देश र विश्वकममा ब्राजिलले खेलिरहेको खेल हेरेर आफूलाई थप उर्जा मिलेको बताएका छन्। शनिबार राति इन्स्ट्राग्राममा लेखेका छन्,' मेरा साथीहरु। मेरो स्वास्थ्य अवस्था ठिक छ। सबैजनालाई सकारात्मक सोचिदिन आग्रह गर्दछु। तपाईंहरुको आसिरवादले थप शक्ति प्राप्त भएको छ। मेरो उपचारमा संलग्न चिकित्सक टोलीलाई धेरैधेरै धन्यवाद दिन चाहन्छु।' उनले विश्व कपमा ब्राजिललाई हेरिरहेको र यसले आफूलाई थप उर्जा मिलिरहेको बताएका छन्।,'म भगवानमा विश्वास गर्छु। तपाईहरुले स्नेहपूर्वक पठाएका सन्देश र विश्वकपमा ब्राजिलले खेलेको देखेर थप शक्ति मिलेको छ,'उनले इन्स्ट्राग्राममा लेखेका छन्। विश्वकपमा ब्राजिल अन्तिम १६ मा पुगेको छ। सोमबार राति क्वाटर फाइनल प्रवेशका लागि दक्षिण कोरियासँग खेल्नेछ। लामो समयदेखि क्यान्सरसँग जुधिरहेका ८२ वर्षीय पेलेलाई किमोथेरापीले काम नगरेपछि इन्ड अफ लाइफ केयरमा सारिएको छ। शरीर सुन्निने र मुटुको समस्या देखिएपछि उनलाई ३० नोभेम्बरमा अस्पताल भर्ना गरिएको थियो। उनलाई ब्राजिलको साउ पाउलोस्थित अल्बर्ट आइन्स्टाइन अस्पतालमा भर्ना गरिएको अन्तर्राष्ट्रिय सञ्चारमाध्यमले जनाएका छ्न्। उनले सन् १९५८,१९६२ र १९७९ गरी तीनपटक ब्राजिललाई विश्वकपको उपाधि जिताएका थिए। पेलेले ब्राजिलका लागि ९२ खेलमा ७७ गोल गरेका थिए। यो हालसम्मकै कीर्तिमान हो। उनले आफ्नो व्यवसायिक करियरमा कूल १३६३ खेल खेलेका छन्। जसमा १२८१ गोल गरे।"
स्कटल्यान्डसँग ३ विकेटले हार्यो नेपाल,"काठमाडौं : विश्वकप क्रिकेट लिग २ अन्तर्गत त्रिदेशीय शृंखला खेल्न नामिबिया पुगेको नेपाल दोस्रो खेलमा स्कटल्यान्डसँग ३ विकेटले पराजित भएको छ। आइतबार नामिबियाको युनाइटेड क्रिकेट क्लब मैदानमा टस हारेर ब्याटिङको निम्तो पाएको नेपालले ४०१ ओभरमा सबै विकेट गुमाएर एक सय ३७ रनको योगफल तयार गरेको थियो। दोस्रो इनिङमा एक सय ३८ रनको लक्ष्य पछ्याएको स्कटल्यान्डले ३२१ ओभरमा सात विकेट गुमाएर पूरा गर्यो। स्कटल्यान्डका लागि ओपनर क्रिस्टोफर म्याकब्राइडले सर्वाधिक ४३ तथा ब्रान्डोन म्याकमुलेनले अविजित ३२ रन जोडे। बलिङतर्फ नेपालका लागि सागर ढकाल, गुल्शन झा र ललित राजवंशीले दुईदुई विकेट लिए। यस्तै दीपेन्द्रसिंह ऐरीले एक विकेट लिए। ब्याटिङमा निरिह बनेको नेपालका लागि गुल्शन झाले सर्वाधिक २९ रन बनाएका थिए। यस्तै पूर्व कप्तान ज्ञानेन्द्र मल्लले २५ तथा ओपनर अर्जुन साउदले १८ बाहेक अन्य ब्याटरको प्रदर्शन उल्लेख्य रहेन। स्कटल्यान्डका लागि क्रिस सोल ले सर्वाधिक तीन, मार्क वाटले दुई तथा ब्रान्डोन म्याकमुलेन, सफयान शरिफ र माइकल लिस्कले एकएक विकेट लिए। शुक्रबारदेखि सुरु भएको शृंखलाको नेपाल र नामिबियाबीचको पहिलो खेलमा वर्षा बाधक बन्दा नतिजाविहीन भएको थियो। नेपालले तेस्रो खेल बिहीबार नामिबियासँग खेल्ने छ।"
पोल्यान्डलाई हराउँदै साविक विजेता फ्रान्स क्वार्टरफाइनलमा,दोहा: किलियान एम्बाप्पेको दुई गोलप्रेरित फ्रान्स कतारमा जारी फिफा विश्वकपको अन्तिम १६ मा पोल्यान्डलाई ३१ गोलको नतिजामा पराजित गर्दै क्वार्टरफाइनलमा पुगेको छ। अल थुमामा रंगशालामा ओलिभर जिरुडले ४४औं मिनेटमा गरेको गोलसँगै फ्रान्सले पहिलो हाफमा १० को अग्रता लिएको थियो। ओस्मान डेम्बेलेले ७४औं मिनेटमा दिएको पासमा पासमा उत्कृष्ट गोल गर्दै फ्रान्सको अग्रता दोब्बर पारेका थिए। पोलिस रक्षापंक्तिमाथि हाबी बनेका एम्बाप्पेले इन्जुरी समयमा गरेको गोलसँगै फ्रान्सले अग्रता ३० मा लम्ब्याएको थियो। पेनाल्टी एरियामा उपामेकानोले बल ह्यान्ड गरेपछि पोल्यान्डले पेनाल्टी पाएको थियो। सोही पेनाल्टीमा रोबर्ट लेवान्डोस्कीले पोल्यान्डका लागि एक गोल फर्काए। फ्रान्सले क्वार्टरफाइनलमा इङ्ल्यान्ड र सेनेगलबीचको विजेतासँग खेल्ने छ।
खेलाडीलाई नेपाल आउन निम्तो,"हेटौंडा : हेटौंडा११ स्थित सहिद स्मारक पार्क अहिले धेरै मानिसको गन्तव्य स्थल बनेको छ। सारा विश्वको ध्यान कतारमा जारी २२औं संस्करणको विश्वकपमा केन्द्रित हुँदा सहिद स्मारक पार्क पनि विश्वकपमय बनेको छ। कतार विश्वकप फुटबलमा सहभागी ३२ राष्ट्रका खेलाडीलाई नेपाल भ्रमणमा आउन निम्तो दिने उद्देश्यले स्मारक पार्कमा विश्वकप पार्क बनाइएको छ। एस्ट्रोनोभा फाउन्डेसन नेपालले सहिद स्मारक पार्कमा विश्वकप पार्क निर्माण गरी कतार विश्वकपमा सहभागी ३२ राष्ट्रका खेलाडीलाई नेपाल भ्रमणमा आउन निम्तो दिएको हो। विश्वकप सुरु भएलगत्तै मंसिर ५ गते निर्माण गरिएको यो पार्कमा अहिले फोटो खिच्न आउनेहरूको भीड लाग्ने गरेको छ। स्मारक घुम्न आउनेहरू यहाँ राखिएका विश्वकप ट्रफी र विभिन्न खेलाडीसँग फोटो खिच्न व्यस्त हुने गरेका छन्। स्मारक घुम्न आउँदा यो पार्क देखें। निक्कै रमाइलो लाग्यो। यसले सन्देश पनि राम्रो दिएको छ, मकवानपुरको मनहरी६ का राजकुमार मोक्तानले भने, यसले देश विदेशमा नेपाल चिनाउने मात्र नभई पर्यटनलाई पनि सहयोग पुयाउने काम गरेको छ। प्राकृतिक सुन्दरताको देश नेपालमा ३२ राष्ट्रका खेलाडीलाई भित्र्याउने उद्देश्यले निम्तो पुगोस् भनेर यो कामको थालिएको फाउन्डेसनका अध्यक्ष किशन बास्तोलाले जानकारी दिए। विश्वकप खेल्ने खेलाडीहरूलाई नेपाल घुम्न आउन परराष्ट्र मन्त्रालयमार्फत निम्तो पठाउने पहल पनि गरिरहेका छौं, उनले भने, यो अभियानमा सबैले साथ दिएका छन्। फुटबल खेलप्रेमी दर्शकहरूलाई विश्वकप फुटबलको प्यास मेटाउन यो पार्र्कले सहयोग पुग्ने विश्वास लिएका छौं। जिल्ला खेलकुद विकास समिति मकवानपुरका अध्यक्ष भेष खड्गीले राष्ट्रले गर्नुपर्ने काम निजी क्षेत्रले गरेकोमा धन्यबाद दिँदै सरोकार निकायसम्म आफूहरूले पनि सञ्चार प्रवाह गर्ने प्रतिबद्धता जनाए। जिल्ला फुटबल संघका उपाध्यक्ष युवराज ब्लोनले फुटबल निकायले अनिवार्य गर्नुपर्ने कामलाई निजी क्षेत्रबाट सुरु भएकोमा खुसी व्यक्त गर्दै यसको प्रचारप्रसारमा सहयोग गरिरहेको बताए। मकवानपुरका राष्ट्रिय फुटबल खेलाडी रञ्जन विष्टले नारायणी कलेजको सहयोगमा सुरु गरिएको यो अभियानले विश्वसामु नेपाललाई चिनाउन महत्वपूर्ण भूमिका खेलेको बताए। निजी क्षेत्रबाट यसरी फुटबल खेललाई प्रचारप्रसार गरी विश्वका चर्चित फुटबल खेलाडी नेपालमा ल्याउन सके विश्वसामु नेपालको छुट्टै पहिचान बन्नेछ, उनले भने। खुला पार्कदेखि रेस्टुरेन्टसम्म हेटौंडा४ स्थित चिल्ड्रेन पार्कमा ठूलो पर्दा लगाइएको छ। यहाँ वरपरका फुटबल प्रेमी भेला भएर सामूहिक रुपमा विश्वकप फुटबल हेर्ने गरेका छन्। यसको संयोजन स्थानीय प्रतिभा युथ क्लबले गरेको हो। क्लबका अध्यक्ष लवराज ठकुरीले स्थानीय टोलका सबै फुटबलप्रेमी भेला भएर विश्वकप हेर्दा रंगशालामै बसेर फुटबल हेरेको अनुभूति हुने बताए। ८० इन्चको पर्दामा प्रोजेक्टरबाट फुटबल हेर्ने ब्यवस्था गरेका छौं। राम्रो खेल हुँदा एक हजार जनासम्मले हेर्छन। अरु दिन ६७ सय जनाले प्रत्येक खेल्ने हेर्ने गर्छन्, ठकुरीले भने। पार्कमा मात्र नभएर हेटौंडाका ठूला होटल तथा रेष्टुरेन्टहरूले पनि विश्वकप फुटबल हेर्नका लागि प्रोजेक्टरको ब्यवस्था गरेका छन्। पछिल्लो समय घरमा एक्लै बसेरभन्दा विभिन्न स्थानमा भेला भएर विश्वकप हेर्ने क्रम बढेको ठकुरीले बताए।"
स्कटल्यान्डविरुद्ध नेपाल १३७ रनमा अलआउट,"काठमाडौं : ब्याटिङमा निरिह बनेको नेपालले विश्वकप क्रिकेट लिग २ अन्तर्गत त्रिदेशीय शृंखलामा स्कटल्यान्डलाई एक सय ३८ रनको लक्ष्य दिएको छ। नामिबियाको युनाइटेड क्रिकेट क्लब मैदानमा टस हारेर ब्याटिङको निम्तो पाएको नेपालले ४०।१ ओभरमा सबै विकेट गुमाएर एक सय ३७ रनको योगफल तयार गर्यो। ब्याटिङमा निरिह बनेको नेपालका लागि गुल्शन झाले सर्वाधिक २९ रन बनाएका थिए। यस्तै पूर्व कप्तान ज्ञानेन्द्र मल्लले २५ तथा ओपनर अर्जुन साउदले १८ बाहेक अन्य ब्याटरको प्रदर्शन उल्लेख्य रहेन। स्कटल्यान्डका लागि क्रिस सोल ले सर्वाधिक तीन, मार्क वाटले दुई तथा ब्रान्डोन म्याकमुलेन, सफयान शरिफ र माइकल लिस्कले एकएक विकेट लिए। शुक्रबारदेखि सुरु भएको शृंखलाको नेपाल र नामिबियाबीचको पहिलो खेलमा वर्षा बाधक बन्दा नतिजाविहीन भएको थियो"
जिरुडको कीर्तिमानी गोलमा फ्रान्सलाई अग्रता,दोहा : ओलिभर जिरुडको ऐतिहासिक गोलप्रेरणामा फ्रान्सले फिफा विश्वकपको अन्तिम १६ अन्तर्गत पोल्यान्डविरुद्धक जारी खेलको पहिलो हाफमा १० को अग्रता लिएको छ। अल थुमामा रंगशालामा जारी खेलको ४४औं मिनेटमा गरेको गोलसँगै जिरुड फ्रान्सबाट अन्तर्राष्ट्रिय फुटबलमा सर्वाधिक गोलकर्ता बनेका छन्। जारी विश्वकपकै समूह चरणको पहिलो खेलमा अस्ट्रेलियाविरुद्ध दुई गोल गर्दै थिएरी अनरीको ५१ गोलको कीर्तिमानसँग जिरुडले बराबरी गरेका थिए। आज जारी पोल्यान्डविरुद्धको खेलमा गरेको गोलसँगै उनले ५२ गोलको कीर्तिमान बनाएका छ्न्। जारी विश्वकपमा यो जिरुडको तेस्रो गोल हो। आजको खेलमा पोल्यान्डलाई पराजित गर्न सके साविक विजेता फ्रान्स क्वार्टरफाइनलमा पुग्ने छ। चार वर्षअघि रुसमा भएको विश्वकपमा फ्रान्स च्याम्पियन बनेको थियो।
किमोथेरापीले काम नगरेपछि पेलेलाई 'इन्ड अफ लाइफ ' केयरमा सारियो,"एजेन्सी : ब्राजिलका महान् फुटबलर पेलेको स्वास्थ्यमा सुधार नआएपछि इन्ड अफ लाइफ केयरमा सारिएको छ। लामो समयदेखि क्यान्सरसँग जुधिरहेका ८२ वर्षीय पेलेलाई किमोथेरापीले काम नगरेपछि इन्ड अफ लाइफ केयरमा सारिएको हो। उनलाई ३० नोभेम्बरमा अस्पताल भर्ना गरिएको थियो। शरीर सुन्निने र मुटुको समस्या देखिएपछि अस्पताल भर्ना गरिएको हो। उनलाई ब्राजिलको साउ पाउलोस्थित अल्बर्ट आइन्स्टाइन अस्पतालमा भर्ना गरिएको अन्तराष्ट्रिय सञ्चारमाध्यमले जनाएका छ्न्। उनले सन् १९५८,१९६२ र १९७९ गरी तीनपटक ब्राजिललाई विश्वकपको उपाधि जिताएका थिए। पेलेले ब्राजिलका लागि ९२ खेलमा ७७ गोल गरेका थिए। यो हालसम्मकै कीर्तिमान हो। उनले आफ्नो व्यवसायिक करियरमा कूल १३६३ खेल खेलेका छन्। जसमा १२८१ गोल गरे। के हो इन्ड अफ लाइफ केयर ? इन्ड अफ लाइफ केयर भन्नाले रोग निवारण नभइ तत्काल देखिएका समस्यालाई केही हदसम्म निवारण गर्नमा मद्दत गर्ने उपचार पद्दति हो। साथै यहाँ भर्ना भएका बिरामीको मानसिक, भावनात्मक, शारीरिक,आध्यात्मिक र अन्य व्यावहारिक कुराहरूको ख्याल राखिन्छ । इन्ड अफ केयरमा बिरामीलाई केही घन्टा, दिन वा महिनौंसम्म राख्न सकिन्छ।"
गोल्डेन बुटको दौडमा कोको ?,"दोहा : गोल्डेन बुट विश्वकप फुटबलको प्रतिष्ठित व्यक्तिगत अवार्ड हो। विश्वकप फुटबलको यो अवार्ड जित्नुको अर्थ महान् खेलाडीको सूचीमा आफूलाई समावेश गर्नु पनि हो। त्यसैले यो अवार्डले खेलाडीका जीवनमा पनि विशेष अर्थ राख्दछ। कतारमा जारी फिफा विश्वकपको २२औं संस्करणमा पनि गोल्डेन बुटको दौड सुरु भइसकेको छ। समूह चरणका खेल सकिँदा काइलिन एमबाप्पे, इनर भ्यालेन्सिया, कोडी गाक्पो, अल्भारो मोराटा, मार्कस रासफार्ड तीन गोलसहित गोल्डेन बुटको दौडमा अगाडि छन्। जारी विश्वकप खेल्ने सर्वाधिक गोलकर्ता जर्मनीका थोमस मुलर हुन्। यसअघिका विश्वकपमा १० गोल गरिसकेका मुलर यसपटक गोलविहीन हुँदै घल फर्किसकेका छन्। तीन गोल गरेका इक्वेडरका इनर भ्यालेन्सिया पनि कतारबाट घर पुगिसकेका छन्। उनीहरू बाहेकका खेलाडी भने गोल्डेन बुटको दौडमा छन्। अघिल्लो संस्करणमा सर्वाधिक ६ गोलसहित गोल्डेन बुट जितेका इङ्ल्यान्डका कप्तान हेरि केनले भने अहिलेसम्म गोल गर्न सकेका छैनन्। १ इनर भ्यालेन्सिया (इक्वेडर) ३ गोल २ काइलिन एमबाप्पे (फ्रान्स) ३ गोल ३ कोडी गाक्पो (नेदरल्यान्ड्स) ३ गोल ४ अल्भारो मोराटा (स्पेन) ३ गोल ५ मार्कस रासफोर्ड (इङ्ल्यान्ड) ३ गोल ६ फरान टोरेस (स्पेन) २ गोल ७ मेहेदी तारेमी (इरान) २ गोल ८ ओलिभर जिरुड (फ्रान्स) २ गोल ९ रिचार्लिसन (ब्राजिल) २ गोल १० लियोनल मेसी (अर्जेन्टिना) ३ गोल"
फ्रान्सले पोल्यान्डलाई हल्का रूपमा नलिने,"दोहा : फ्रान्सका मुख्य प्रशिक्षक डिडियर डेस्च्याम्प्स अन्तिम १६ को खेलमा पोल्यान्डलाई कम आँक्न नहुने पक्षमा छन्। सन् १९८६ को विश्वकप यता फ्रान्सले खेलेका अन्तिम १६ का सबै खेल जिते पनि पोल्यान्डलाई हल्का रुपमा नलिन उनले आफ्ना खेलाडीलाई सचेत गराएका छन्। कतारको अल थुमामा रंगशालामा आइतबार राति हुने खेलमा इतिहास हेर्ने हो भने साविक विजेता फ्रान्स नै बलियो देखिएको छ। तथापि ३६ वर्षपछि पहिलो पटक नकआउट चरणको खेल खेल्न लागेको पोल्यान्डलाई कमजोर रुपमा हेर्न नहुनेमा मुख्य प्रशिक्षक डेस्च्याम्प्स सचेत छन्। फ्रान्सले पोल्यान्डविरुद्ध अहिलेसम्म खेलेका सबै (सात) खेलमा जित निकालेको छ। तर, त्यो नतिजाले आइतबार राति हुने खेलमा खासै फरक नपर्ने डेस्च्याम्प्स बताउँछन्। विगतको नतिजालाई हेरेर अनुमान लगाउने खालको पोल्यान्डको टिम छैन, प्रशिक्षक डेस्च्याम्प्स भन्छन्, उनीहरूसँग उत्कृष्ट र अनुभवी खेलाडी छन्। यदि कसैको नाम लिनुपर्दा रोबर्ट लेवान्डोस्कीको नाम छुटाउनै मिल्दैन। उनी विश्वकै उत्कृष्ट स्ट्राइकरमध्ये एक हुन्। डेस्च्याम्प्सले लेवान्डोस्की मात्रै नभई पोल्यान्डको सिंगो टिम नै उत्कृष्ट रहेको दाबी गरे। लेवान्डोस्की मात्रै होइन, पोल्यान्डको टिम एकदमै संगठित छ। शारीरिक रूपमा पनि उनीहरू बलिया छन्। हामीसँग तीन जना विश्लेषक छन्। जसले पोल्यान्डको टोलीका बारेमा सुक्ष्म अध्ययन गरिरहेका छन्, उनले भने, हामी सम्पूर्ण निष्कर्ष निकाल्दै छौं। त्यसैले पोल्यान्डलाई कमजोर आँक्ने गल्ती गर्दैनौं। डेस्च्याम्प्सले समूह डीको अन्तिम खेलमा बुधबार ट्युनिसियाविरुद्ध सुरुआती ११ मा उल्लेख्य खेलाडी परिवर्तन गरेका थिए। पहिलो रोजाईका खेलाडीलाई विश्राम दिएको फ्रान्स ट्युनिसियासँग १० गोलले पराजित भएको थियो। काइलिन एमबाप्पे, ओलिभर जिरुड, हुगो लोरिस, ओसमान डेम्बेले, एन्टोइन ग्रिजम्यान ट्युनिसियाविरुद्ध पहिलो रोजाईमा परेका थिएनन्। पोल्यान्डले जारी संस्करणका सर्वाधिक गोलकर्तामध्येका एक एमबाप्पेलाई रोक्ने कडी खोज्नु पर्नेछ। समूह चरणका खेलमा एमबाप्पेले तीन गोल गरिसकेका छन्। अर्कातिर फ्रेन्च राष्ट्रिय टोलीका सर्वाधिक गोलकर्ता जिरुड पनि पोल्यान्डका लागि कम चिन्ताको विषय हुने छैनन्। ५१ गोलसहित थियरी अनरीको कीर्तिमानसँग बराबरी गरेका जिरुड त्यो कीर्तिमान एकलौटी बनाउने अभियानमा छन्। समूह सीको अन्तिम खेलमा अर्जेन्टिनासँग २० गोलको नतिजामा पराजित भएको पोल्यान्ड समूह उपविजेता बन्दै साढे तीन दशकपछि नकआउट चरणमा पुगेको हो। पोल्यान्डले हालसम्म विश्वकपमा दुई पटक साविक विजेता टोलीसँग खेलेको छ। साविक विजेतासँग भने पोल्यान्डको नतिजा राम्रो छ। सन् १९७४ मा साविक विजेता फ्रान्सलाई १० ले पराजित गरेको पोल्यान्डले चार वर्षपछि जर्मनीलाई गोलरहित बराबरीमा रोकेको थियो। यो खेलबाट जोसुकै क्वार्टरफाइनलमा पुगे पनि सेमिफाइनल प्रवेशका लागि सेनेगल वा इङ्ल्यान्डसँग खेल्नुपर्नेछ।"
क्वार्टरफाइनलमा अर्जेन्टिना र नेदरल्यान्ड्स भिड्ने,"दोहा : कतारमा जारी फिफा विश्वकपको क्वार्टरफाइनलमा अर्जेन्टिना र नेदरल्यान्ड्स भिड्ने भएका छन्। शनिबार राति अन्तिम १६ मा अस्ट्रेलियाविरुद्ध २१ गोलको जित निकाल्दै अर्जेन्टिनाले अन्तिम आठमा नेदरल्यान्ड्ससँग भेट निश्चित गरेको हो। नेदरल्यान्ड्सले पनि शनिबार राति नै भएको खेलमा अमेरिकालाई ३१ गोलको पराजित गर्दै अन्तिम आठमा स्थान बनाएको थियो। समूह सीको विजेताको हैसियतमा अन्तिम १६ मा आइपुगेको अर्जेन्टिनाले अन्तिम समूह डीको उपविजेता अस्ट्रेलियासँग भेट निश्चित गरेको थियो। यस्तै, समूह एको विजेताले समूह बीको उपविजेता अमेरिकासँग भेट पक्का गरेको थियो। दुवै टिमले अन्तिम १६ को चुनौती पार गरेसँगै शनिबार राति लुसेल रंगशालामा भेट निश्चित गरेका हुन्। नेदरल्यान्ड्स समूह चरणका दुई जित र एक बराबरीसहित अपराजित रहँदै अन्तिम १६ मा पुगेको थियो। अर्जेन्टिना भने एक खेलमा पराजित भएर बाँकी दुई खेलमा जित निकाल्दै अन्तिम १६ मा आइपुगेको थियो। चार वर्षअघि रुसमा भएको विश्वकपमा नेदरल्यान्ड्स छनोट हुन सकेको थिएन भने अर्जेन्टिना अन्तिम १६ मा फ्रान्ससँग पराजित भएर बाहिरिएको थियो।"
अर्थतन्त्र जोगाउन निजी क्षेत्रको आग्रह,"काठमाडौं : नेपाल उद्योग वाणिज्य महासंघको प्रतिनिधिमण्डलले अर्थमन्त्री जनार्दन शर्मालाई भेटी मुलुकको अर्थतन्त्र जोगाउन सहकार्य एवं समन्वयका लागि आग्रह गरेको छ। महासंघका अध्यक्ष शेखर गोल्छाको नेतृत्वमा गएको महासंघको पदाधिकारी प्रतिनिधिमण्डलले अर्थतन्त्रमा बहुआयामिक असर परेको र बहुप्रतिक्षित चालु आर्थिक बर्षको मौद्रिक नीतिको प्रथम त्रैमासिक समीक्षाले समेत विद्यमान समस्या सम्बोधन गर्न नसकेकोतर्फ ध्यानाकर्षण गराएको छ। महासंघले अर्थतन्त्र जोगाऔं अभियान सञ्चालन गर्दै आएको छ। अर्थमन्त्रीसँगको भेटवार्ताका क्रममा महासंघका अध्यक्ष गोल्छाले राजस्वले साधारण खर्च समेत धान्न नसक्ने अवस्था आएको भन्दै मुल्यवृद्धि सात वर्षयताकै उच्च रहेको र निजी क्षेत्र संकुचित हुँदै गएको बताए। प्रत्यक्ष अप्रत्यक्ष रूपमा बजारलाई नियन्त्रण गर्न सुरु भएको करिब एक बर्षको अवधिमा बहुआयामिक जोखिम बढेको हुँदा सरकार एवं केन्द्रीय बैंकले अर्थतन्त्र जोगाउन आग्रह गरेको हो। निजी क्षेत्रको लगानी संकुचित भई राजस्व समेत निरन्तर घटेर मुलुकको अर्थतन्त्रमा चाप परिरहेको समयमा लागु भएको चालु पुँजी कर्जा मार्गदर्शनले व्यवसायमा जटिलता थपेको जनाइएको छ। ब्याजदरको उतारचढाव, राष्ट्रिय अन्तराष्ट्रिय आर्थिक असहजता, अन्तराष्ट्रिय रूपमा आकाशिएको इन्धन एवं कच्चा पदार्थको मूल्य तथा लजिष्टिक्स र फ्रेट शुल्कमा समेत वृद्धि भएको छ। यसले गर्दा अनुमानित वित्तीय विवरण निर्धारण र चालु पूँजीको वास्तविक आवश्यक सीमा निर्धारणबीच तादाम्यता नमिल्ने र चालु पूँजीको अभावमा उद्योग सञ्चालनमै कठिनाई उत्पन्न भएको छ। दक्षिण एशियामै नेपालको अन्तराष्ट्रिय व्यापारमा लाग्ने समय बढी भएर चौतर्फी समस्या भोगिरहेको अवस्थामा मार्गदर्शन तत्काल कार्यान्वयन गर्न सकिदैन्। उद्योगहरूलाई यसले थप प्रभावित पारेको छ। चालु पुँजी मार्गदर्शन २०७९ को कार्यान्वयन कम्तीमा दुई बर्ष स्थगन गर्नुपर्ने जनाइएको छ। दुई बर्षसम्म मार्गदर्शनमा निजी क्षेत्रलाई प्रभाव पार्ने व्यवस्थाको सुधारको पहल पनि जारी राख्नुने निजी क्षेत्रले जनाएको छ। ती सुधार गर्नुपर्ने विषय महासंघले केन्द्रीय बैंकमा बुझाइसकेको छ। अहिले अर्थतन्त्रले नियामक निकायबाट दण्डात्मक नभई प्रवर्द्धनात्मक सुधार माग गरिरहेको हुँदा यस विषयमा केन्द्रीय बैंक सकारात्मक हुने महासंघको विश्वास छ। तरलता व्यवस्थापन एवं ब्याजदर स्थायित्व हो। मौद्रिक नीति समिक्षामार्फत वाणिज्य बैंकहरूको औसत ब्याजदर अन्तर ४४ प्रतिशतबाट ४ प्रतिशत तथा विकास बैंक र वित्त कम्पनीको औसत ब्याजदर अन्तर ५ प्रतिशतबाट ४६ प्रतिशत कायम गर्नुपर्ने व्यवस्था गरिएको छ। यो व्यवस्थाले ब्याजदर बढ्नबाट रोक्ने सम्भावना बलियो देखिएको महासंघले जनाएको छ। समस्या समाधान नगर्ने हुँदा जबसम्म बैंक वित्तिय संस्थाको आधार दर घट्दैन, तबसम्म ब्याजदर घटदैन्। ब्याजदर नघट्ने हो भने अर्थतन्त्र जोगाउन कठिन हुनेछ निजी क्षेत्रले भनेको छ। तत्काल बजारमा तरलता प्रवाह गर्ने र ब्याजदर घटाउने उपाय सरकार र केन्द्रीय बैंक दुवैले पहिल्याउनुपर्ने सुझाइएको छ।"
बढ्दो ब्याजदरले उद्योग धरासायी,"चितवन : चितवनमा साना, घरेलु , लघु , मझोलादेखि ठुला उद्योग गरेर दुई हजारभन्दा बढी उद्योग छन्। यीमध्ये ३० प्रतिशत उद्योग बन्द भएका छन्। नेपाल राष्ट्र बैंकको मौद्रिक नीतिका कारण उद्योग सञ्चालनमा कठिनाइ छ भने २० प्रतिशत बन्द हुने अवस्थामा पुगेका छन्। गत वर्षको तुलनामा ३० प्रतिशत मात्रै उद्योग चलेका छन्। राष्ट्र बैंकको मौद्रिक नीति र बढ्दो ब्याजदरले उद्योग व्यवसाय धरासायी बन्न थालेका छन्। ब्याजदरमा भएको उच्च वृद्धिले आर्थिक कारोवार ठम्प छ। यसले वस्तु तथा उत्पादनको मागमा गिरावट आएको उद्योगी व्यवसायीको भनाइ छ। राष्ट्र बैंकले गरेको आव २०७९०८० को मौद्रिक नीतिले अर्थतन्त्रलाई चलायमान बनाउन नसकेको चितवन उद्योग संघका अध्यक्ष त्रिलोचन कंडेलले बताए। समस्या समाधानका लागि कुनै ठोस कदम नचालिएको भन्दै उद्योगी व्यवसायीले विरोध गरेका छन्। उनीहरूका अनुसार दैनिक उपभोग्य वस्तुको मागमा गिरावट आएको छ। राज्यले नीतिगत रूपमा नसोच्ने हो भने उद्योग बन्द हुने अवस्थामा पुगेको छ, कंडेलले भने, राष्ट्र बैंकले जारी गरेको चालु पुँजी कर्जा सम्बन्धी मार्गदर्शन र कर्जाको किस्ता तथा ब्याज उठौतिका लागि उद्योगीहरूलाई मानसिक तनाव दिने गरी बैंकहरूले गरेको ताकेता गरेका छन्। उद्योगीहरू थप हतोत्साहितको महसुस गरेका छौं। राष्ट्र बैंकले कच्चापदार्थको मूल्य वृद्धि र बैंक ब्याजदरमा भएको वृद्धिका कारण उत्पादन लागत अत्यधिक बढेका कारण अधिकांश उद्योग धन्दाहरू बन्द हुने अवस्थामा छन्। औद्योगिक उत्पादकत्व समेत वृद्धि गर्नुपर्ने अवस्थामा बढ्दो ब्याजदर, नगद प्रवाहमा परेको असर र मागमा देखिएको संकुचनका कारण उद्योगीहरू निराश छन्। राष्ट्र बैंकको नीतिअनुसार चालुपुँजी निर्देशिकाअनुसार कारोवारको २० प्रतिशत मात्रै ऋण पाउने व्यवस्था गरेका छ। बजारमा वस्तु तथा उत्पादनको माग घटेको छ। अहिले माग नभएर कारेवार घटेको छ। बैंकले १८ प्रतिशतसम्म ब्याजदर बढाएको छ। दोहोरो अंकको ब्याजदर हटाउनुपर्ने बताएका छन्। मौदिक नीतिले बैंकमा पैसा नहुने बनायो , लगानी नजुट्ने अर्को ब्याजदर बढी छ, उद्योगी राजु पौडेलले भने, यो अवस्था नसुधार्ने हो भने उद्योग डामाडोल हुनेवाला छ। आर्थिक तरलता व्यवस्थापन गर्न, ब्याजदर एक अंकमा सीमित गर्न माग गरेका छन्। पौष मसान्तसम्मको ब्याजलाई पुँजीकरण गर्न तथा पुर्नकर्जाको सुविधालाई निरन्तरता दिन माग गरेका छन्। राष्ट्र बैंकको चालुपुँजीकर्जा सम्बन्धी मार्गदर्शनलाई २ वर्षपछि मात्र कार्यान्वयनमा लैजान आग्रह गरेका छन्। पूर्वाधार निर्माणअन्तर्गत भएका खर्चहरूको कार्यको भौतिक प्रगति देखिए लगतै तत्काल भुक्तानीको व्यवस्था गर्नुपर्ने र अर्थतन्त्रलाई चलायमान बनाउन नियन्त्रित वस्तुहरूको आयात खुकुलो बनाउन नेपाल राष्ट्र बैंकसँग माग गरेका छन्। उद्योग वाणिज्य संघ चितवनका अध्यक्ष चुननारायण श्रेष्ठले उद्योगी व्यवसायी वातावरण बन्न नसकेको गुनासो गरे। हामीले ब्याजदरको असरबारे पटक पटक ध्यानाकर्षण गराउँदा पनि सुनुवाइ भएको छैन, उनले् भने , उद्योगधन्दा फस्टाउने होइन कमजोर बनाउने काम राष्ट्र बैंकको नीतिले गरेको छ।"
"नेप्से परिसूचक सामान्य अंकले बढ्यो, डेढ अर्बको सेयर कारोबार",काठमाडौं : सेयर कारोबारको पहिलो दिन आइतबार नेप्से परिसूचक झिनो अंकले बढेको छ। नेप्से २१६ अंकले बढेर १९६३२२ विन्दुमा अडिएको छ। सेन्सेटिभ इण्डेक्स ११७ अंकले बढेर ३८४८३ विन्दुमा पुगेको छ। यसदिन २४३ कम्पनीको ३६ लाख ९४ हजार कित्ता सेयर १ अर्ब ५६ करोड १७ लाख रुपैयाँ बराबरमा खरिदबिक्री भयो। कारोबार रकमका आधारमा यसदिन नबिल बैंक शीर्षस्थानमा रहेको छ। सो बैंकको १९ करोड ८० लाख ६७ हजार रुपैयाँ बराबरको सेयर कारोबार भयो। कारोबारमा आएका १३ समूहमध्ये ९ को सूचक बढ्यो भने ४ को घट्यो। यसदिन लाइफ इन्स्योरेन्सको सूचक सर्वाधिक १९८ प्रतिशतले बढ्दा होटल एन्ड टुरिजमको १६५ प्रतिशतले बढ्यो। बैंकिङ समूहको सूचक ०६७ प्रतिशतले ओरालो लाग्यो। सामान्य अंकले बढेको सेयर बजारमा धवलागिरी लघुवित्त वित्तीय संस्थाको मूल्य सकारात्मक सर्किट लेभलमा कारोबार भयो।
विराट एक्स्पोको तयारी पूरा,"विराटनगर : प्रदेश १ को राजधानी विराटनगरमा हुन गइरहेको सातौं संस्करणको विराट एक्स्पोको सम्पूर्ण तयारी पूरा भएको छ। मंसिर २९ देखि पुस ६ गतेसम्म विराटनगर१४ स्थित डिग्री क्याम्पसमा हुने औद्योगिक व्यापार मेलाको सम्पुर्ण तयारी पूरा भएको हो। आईतबार पत्रकार सम्मेलन गर्दै आयोजक उद्योग संगठन मोरङले मेलाको तयारी पूरा भएको जानकारी दिएको छ। सङ्गठनका अनुसार ७ दिनसम्म चल्ने एक्स्पोमा विभिन्न स्वदेशी तथा विदेशी उत्पादन सहितका ३६१ वटा स्टलहरू रहने छन्। पेभिलियनको ४, प्रायोजकको १०, उद्योग संगठन मोरङ कार्यसमितिको ३४, औद्योगिक कन्जुमन प्रोडक्ट्सको ७५, कृषि तथा साना घरेलु एवं सूचनामुलकको ७५, नाडा र अटोमोबाईल्सको २० वटा र खाद्य सामाग्रीको १० वटा स्टलहरू एक्स्पोमा रहने उद्योग संगठन मोरङका अध्यक्ष सुयश प्याकुरेलले बताए। उनले एक्स्पो अवधिभर माउन्टेन फ्लाईटको समेत व्यवस्था गरिएको जानकारी दिए। एक्स्पो अवधिभर ३ वटा माउन्टेन फ्लाईट गर्ने तयारी छ, उनले भने, हामीले बुकिङ्ग पनि खुलाईसकेका छौं। एक्स्पोमा आर्थिक एवम् कृषि तथा औद्योगिक क्षेत्रका बिषयगत मुद्दाहरूमा नीतिगत छलफल, अनुभव आदानप्रदान र नवीतम सोच भएका युवा उद्यमीको स्टार्टअप कर्नरका लागि छुट्टै पेभिलियनको व्यवस्था गरिएको बताइएको छ। प्रदेश १ मा लगानी सम्भावना भएका क्षेत्रका निम्त्ति पनि छुट्टै पेभिलियनको व्यवस्थापन मिलाइएको छ। एक्स्पोमा भने पहिलोपटक रोबोटसँग प्रत्यक्ष संवाद गर्ने अवसर समेत प्राप्त हुने आयोजकको दाबी छ। आयोजकका अनुसार एक्पोमा थ्रीडी भर्चुअल टुर मार्फत् प्रदेश १ का सगरमाथा बेस क्याम्प, गुफा पोखरी र पाथीभरा मन्दिर लगायतका पर्यटकीय क्षेत्रको अवलोकन समेत गर्न सकिनेछ। एक्स्पोमा स्थानीय तथा राष्ट्रिय कलाकारहरूको साङ्गितिक प्रस्तुतीको व्यवस्था समेत मिलाइएको छ। फेशन शो र विराट एक्स्पो सिङ्गिङ आइडल प्रतियोगितालाई मनोरञ्जनको मुख्य आकर्षण बनाइएको छ। प्रतियोगिताको आवेदन भने मंसिर २२ गतेबाट खुल्ला गरिने जानकारी दिइएको छ। प्राप्त जानकारी अनुसार प्रतियोगिताको निर्णायक भने गायिका इन्दिरा जोशी रहने भएकी छिन्। एक्स्पोमा भने नेपालका साथसाथै भारत, बङ्गलादेश र पाकिस्तान लगायत विभिन्न मुलुकका उत्पादनहरू प्रर्दशनीमा रहने छन्। ३ करोड रुपैयाँ खर्च हुने एक्स्पो करिब २ लाख बढीले अवलोकन गर्ने जनाइएको छ।"
"एनएलजी इन्स्योरेन्सको लाभांश घोषणा, कति दियो बोनस सेयर र नगद ?",काठमाडौं : एनएलजी इन्स्योरेन्सले सेयरधनीहरुलाई लाभांश वितरण गर्ने घोषणना गरेको छ। आर्थिक वर्ष २०७८७९ सम्मको सञ्चित मुनाफाबाट सेयरधनहरुलाई लाभांस घोषणा गर्ने कम्पनीले जनाएको छ। इन्स्योरेन्सको हाल चुक्ता पुँजी १ अर्ब ३२ करोड ६६ लाख १४ हजार ३५५ रुपैयाँ रहेको छ। चुक्ता पुँजीको १० प्रतिशतका दरले बोनस सेयर र सोको प्रयोजनार्थ ० ५ प्रतिशत नगद लाभांश दिने भएको हो। प्रस्तावित लाभांश नेपाल बिमा प्राधिकरणबाट स्वीकृत भएपछि वितरण गरिनेछ।
सुविधा पास लिएर नेपाल आउन थाले भारतीय गाडी,"इलाम: 'सुविधा पास' लिएर भारतीय सवारी नेपाल प्रवेश गर्न थालेका छन् । सूर्योदय नगर उद्योग वाणिज्य संघको पहलमा पशुपतिनगर भन्सार कार्यालयले आइतबार(आज)देखि सुविधा पास उपलब्ध गराउन थालेको हो । भारतीय नम्बर प्लेटका निजी सवारीलाई नेपाल भित्रन पशुपतिनगर नाकाबाट सुविधा पास उपलब्ध गराइन्छ । तीन वर्षदेखि भारतीय सवारी साधनलाई यो सुविधा दिइएको थिएन । भन्सार कार्यालयले बिहीबार सरोकारवालासँग छलफल गरी भारतीय नम्बर प्लेटका जीप, कार र मोटरसाइकललाई सुविधा पास दिने निर्णय गरेको थियो । पशुपतिनगर भन्सार कार्यालयका प्रमुख प्रेमबहादुर लामाले पशुपतिनगर बजारको तल्लो छेउसम्मका लागि सुविधा पास उपलव्ध गराउने व्यवस्था गरेको बताए । इलामका प्रमुख जिल्ला अधिकारी माधवप्रसाद ढुंगानाले भारतीय पर्यटकको आवागमन बढाउन यो निर्णय लिएको बताए । उनले भने, व्यापारिक सम्भावना भएको बजार भएपनि कतिपय असहजताका कारण भारतीय पर्यटक आउने सहज वातावरण थिएन । अब भारतीय पर्यटकको संख्या बढ्ने अनुमान गरेका छौँ । सुविधा पासले पनि केही सहजता ल्याउने छ ।' सूर्योदय उद्योग वाणिज्य संघ र सूर्योदय होटल एसोसिएसन, पर्यटन व्यवसायसँग आबद्ध संघसंस्थाले सीमा नजिकको बजारसम्म भारतीय सवारीसाधनलाई सुविधा पासमा प्रवेश दिन माग गर्दै आएका थिए । कोभिड १९ को प्रकोप पछि सुविधा पास बन्द थियो । सूर्योदय नगरपालिकाका मेयर रणबहादुर राईले व्यवसायीले यात्रुसँग चर्को मुल्य असुलेको गुनासो आइरहेकाले मुल्य सूची, भाडा दरमा एकरुपता ल्याएर सेवा प्रदान गर्न सुझाव दिए । उनले भने कानुन अनुसार स्वच्छ र पारदर्शी सेवाका लागि सबैले सहकार्य गर्नु आवश्यक देखिएको छ । सुविधा पास बन्द भएपछि सूर्योदय नगर उद्योग वाणिज्य संघले सरोकारवालासँग सेवा पूर्ववत खुलाउने पहल भइरहेको संघका अध्यक्ष प्रमोद राईले बताए । अध्यक्ष राईले भने, भारतीय नम्बर प्लेटका निजी प्रयोजनका सवारीसाधनले नेपालसँगको सीमा नाघेर पशुपतिनगर बजारसम्म आउन सुविधा पास पाउँदा नेपाली बजारमा चहलपहल बढ्ने छ । यसअघि भारतीय गाडीले २४ घण्टासम्म नेपालको सीमाभित्र सवारी सञ्चालन गर्न दैनिक पाँच सय रुपयाँ रकम तिरेर अस्थायी अनुमतिपत्र लिनुपर्थ्यो । झापाको मेची भन्सार कार्यालयले असोज १० देखि नै सुविधाको पासमा भारतीय गाडी नेपाल आउने व्यवस्था गरेको छ ।"
कृषि मन्त्रालयले भन्यो '४३ हजार मेट्रिक टन मल मौज्दात',"काठमाडौं : हिउँदेबालीका लागि करिब ४३ हजार मेट्रिक टन रासायनिक मल मौज्दात रहेको र केही परिमाण मल नेपाल भित्रने क्रममा रहेको कृषि तथा पशुपन्छी विकास मन्त्रालयले जनाएको छ। मन्त्रालयका प्रवक्ता प्रकाशकुमार सञ्जेलले हाल २१ हजार सात सय ६४ मेट्रिक टन युरिया, १९ हजार दुई सय ८६ मेट्रिक टन डीएपी र एक हजार नौ सय ३२ मेट्रिक टन पोटास गरी कुल ४२ हजार नौ सय ८३ मेट्रिक टन रासायनिक मल मौज्दात रहेको बताए। मौज्दात रहेको यो परिमाणको रासायनिक मलमध्ये कृषि सामग्री कम्पनी लिमिटेडसँग ३५ हजार चार सय ४९ मेट्रिक टन मौज्दात छ। जसमा १५ हजार एक सय ७९ मेट्रिक टन युरिया, १८ हजार चार सय ३२ मेट्रिक टन डिएपी र एक हजार आठ सय ३७ मेट्रिक टन पोटास छ। यस्तै, साल्ट ट्रेडिङ कर्पोरेसनसँग ६ हजार पाँच सय ६४ मेट्रिक टन युरिया, आठ सय ५४ मेट्रिक टन डिएपी र ९५ मेट्रिक टन पोटास गरी कुल सात हजार पाँच सय ३४ मेट्रिक टन रासायनिक मल मौज्दात छ। चालु आर्थिक वर्ष २०७९८० का लागि मल खरिद गर्न सरकारले १६ अर्ब विनियोजन गरेको छ। चालु आर्थिक वर्षमा कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेडमार्फत् दुई लाख ५७ हजार मेट्रिक टन रासायनिक मल खरिदका लागि टेण्डर आह्वान भएको थियो। जसमा एक लाख १० हजार मेट्रिक टन मल आयात भई ८६ हजार पाँच सय मेट्रिक टन बिक्रीसमेत भइसकेको मन्त्रालयले जनाएको छ। अहिलेसम्म कृषि सामग्री कम्पनी लिमिटेड ५७ हजार दुई सय १२ मेट्रिक टन र साल्ट ट्रेडिङ्ग कर्पोरेसनले २९ हजार ३३ मेट्रिक टन रासायनिक मल बिक्री गरिसकेका छन्। २० हजार मेट्रिक टन युरिया पुसको पहिलो हप्ता नेपाल आइपुग्ने पनि कृषि मन्त्रालयले जनाएको छ। टेन्डर भएको बाँकी मल माघ तथा फागुन महिनामा नेपाल आइपुग्ने जानकारी कृषि सामग्री कम्पनी लिमिटेड र साल्ट ट्रेडिङ कर्पोरेसनले मन्त्रालयलाई दिएका छन्। कृषि सामग्री कम्पनी लिमिटेडको २० हजार मेट्रिक टन रासायनिक मलमध्ये पाँच हजार मेट्रिक टन भैरहवा र वीरगञ्ज नाकामा आइसकेको तथा १० हजार मेट्रिक टन मल विशाखापटनमबाट नेपालका लागि निकासी भैसकेको पनि मन्त्रालयको भनाइ छ।"
एसियन हाइड्रोपावरले मंसिर २७ गतेदेखि आईपीओ निष्काशन गर्दै,काठमाडौं : एसियन हाइड्रोपावरले मंसिर २७ गतेदेखि आईपीओ निष्काशन गर्ने भएको छ। कम्पनीले सर्वसाधारणका लागि छुट्याएको सेयरमध्ये पहिलो चरणमा आयोजना प्रभावित क्षेत्र इलामका स्थानीय र वैदेशिक रोजगारीमा रहेका नेपालीका लागि आईपीओ निष्काशन गर्न लागेको हो। कम्पनीले प्रतिकित्ता १ सय रुपैयाँ अंकित दरमा ३ लाख ४० हजार कित्ता सेयर आयोजना प्रभावित स्थानीयका लागि र ८४ हजार कित्ता सेयर वैदेशिक रोजगारीमा गएका नेपालीहरुका लागि बिक्री गर्न लागेको हो। स्थानीय बासिन्दाले छिटोमा पुस १२ गते र ढिलोको पुस २७ गतेसम्म निवेदन दिइसक्नुपर्ने छ। वैदेशिक रोजगारीमा रहेकाहरुले भने पुस १२ गतेसम्म आवदेन दिन सक्नेछन्। कम्पनीको आईपीओ बिक्री प्रबन्धकमा एनएमबि क्यापिटल लिमिटेड रहेको छ।
सुन मूल्य एक लाख नजिक,काठमाडौं : सुनको मूल्य प्रतितोला १ लाख नजिक पुगेको छ। साताको पहिलो कारोबार दिन आइतबार ४ सय रुपैयाँले बढेसँगै प्रतितोला सुनको मूल्य ९९ हजार ५०० पुगेको छ। नेपाल सुन चाँदी व्यवसायी महासंघका अनुसार आइतबार तोलामा ४ सय रुपैयाँले बढेर प्रतितोला सुन ९९ हजार ५०० रुपैयाँमा कारोबार भइरहेको छ। गत साताको अन्तिम कारोबार दिन शुक्रबार सुनको मूल्य तोलामा १ हजारले बढेर ९९ हजार १०० रुपैयाँ पुगेको थियो। यसदिन चाँदीको मूल्य पनि बढेको छ। चाँदी प्रतितोला २५ रुपैयाँले बढेर तोलाको १३७० रुपैयाँमा कारोबार भइरहेको महासंघले जनाएको छ।
सञ्चालककै बदमासीले धेरैजसो सहकारी धराशायी,"काठमाडौं : सञ्चालकले सर्वसाधारणको पैसा आफूखुसी चलाउँदा सहकारीमा संकट निम्तिएको छ। सञ्चालक आफैं, परिवारका सदस्य तथा छद्मभेसी नाममासमेत ऋण लिएर सहकारीका पदाधिकारीले दुरुपयोग गरिरहेका छन्। सञ्चालकले आफ्नै सम्पत्ति जस्तोगरी सहकारीको पैसा चलाउने, साँवा तथा ब्याज नतिर्ने गरेकाले पछिल्लो समयमा बिकराल समस्या आइरहेको छ। सञ्चालककै बदमासीले धेरैजसो सहकारी धराशायी भएका छन्। फितलो नियमनका कारण केही सञ्चालकले सहकारीलाई प्राइभेट कम्पनीका रुपमा चलाएको सहकारी विज्ञहरू बताउँछन्। कतिपय सहकारीले चार्टड एकाउन्टेन्ट राखेर प्रोक्सी ट्रान्जेक्सन (नक्कली कारोबार) खडा गरी ठूलो वित्तीय विवरण देखाउने तर वास्तविक नगद नहुने गरेको सहकारीकर्मी मधुकर वाग्ले बताउँछन्। उनका अनुसार कतिपय सहकारीले कमिसन लिएर ऋण दिने गरेको पाइएको छ। ऋण दिलाएबापत कमिसन लिने गरिन्छ, उनी भन्छन्, त्यसो गरेपछि कसरी उठ्छ सहकारीको ऋण ? सहकारी विभागका अनुसार देशभर ३० हजार सहकारी छन्। जसमा सञ्चालकहरू नै साढे दुई लाखबढी छन्। उनीहरूमध्ये अधिकांशले सहकारीको पैसा मनपरी चलाएकाले निक्षेपकर्ताले लामोसमयदेखि फिर्ता पाएका छैनन्। बैंक तथा वित्तीय संस्थाका सञ्चालकले आफ्नो बैंकबाट ऋण लिन पाउँदैनन्। तर, सहकारीमा जति पनि ऋण लिएर सदस्यको पैसामा सञ्चालकले मोजमस्ती गरिरहेका छन्। सहकारी विभागलेसमेत त्यसमा मलजल गरिरहेको छ। विभागले गत चैतमा जारी गरेको ३५ बुँदे निर्देशनमा ४९ प्रतिशत सञ्चालकले ऋण लिन पाउने व्यवस्था गरेको छ। उक्त निर्देशनमै ६७ प्रतिशत पदाधिकारीले अल्पकालीन ऋण लिन पाउने व्यवस्था छ। यसले गलत नियत भएका सञ्चालकलाई हौसला मिलेको छ। गौरीबहादुर कार्कीको जाँचबुँज आयोग २०७० को प्रतिवेदनले सञ्चालकलाई ऋण दिन रोक्नुपर्ने सुझाव दिएको थियो। तर, सहकारीमा नियामक निकायले नै सहकारीमा कुशासन खल्बल्याउन मजलल गरिरहेको सहकारीका अगुवाहरू बताउँछन्। सबैजसो सञ्चालकले नै सहकारीको ऋण चलाएको सहकारीकर्मी नै स्वीकार्छन्। कतिपय सहकारीमा त सञ्चालकहरूले शतप्रतिशत ऋण चलाएको पाइएको छ। नेपाल बचत तथा ऋण केन्द्रीय सहकारी संघ (नेफ्स्कून)का प्रमुख कार्यकारी अधिकृत प्रकाशप्रसाद पोखरेल सञ्चालकले नै ऋण नतिर्दा धेरै सहकारी समस्यामा रहेको बताए। पछिल्लो समय समस्या आउनुमा पनि सञ्चालक नै दोषी हुन्, पोखरेल भन्छन्, सञ्चालकले ऋण तिरेमा मात्रै पनि धेरै सहकारी जोखिममुक्त हुन सक्छन्। सहकारीमा कुल ऋणको १० प्रतिशतभन्दा बढी डोसरी ऋण (सञ्चालकहरूले लिने ऋण) छ। तर, ती ऋण नै भाखा नाघेका छन्। सहकारीले बिनाधितो अन्धाधुन्ध लगानी गरेका छन्। जसले गर्दा खराब कर्जा बढ्दै गएको सहकारीकर्मी नै बताउँछन्। सहकारीले बिनाधितो मात्र नभइ कसैले धितो लिइहालेमा पनि धितोभन्दा बढी नै ऋण दिने गरेका छन्। जसले गर्दा ऋण धितो लिलामी हुँदा पनि ऋण उठ्न सक्ने अवस्था हुँदैन। सहकारीले आवश्यक कागजात तथा पर्याप्त धितो नलिएर जथाभावी ऋण परिचालन गर्दा दिनप्रतिदिन समस्यामा परेका छन्, पोखरेल भन्छन्, बिनाधितो ऋण दिने प्रवृति बढ्दै गएकाले ऋण उठ्न समस्या भएको हो। एकाघरमै एकभन्दा बढीलाई बिनाधितो ऋण दिइएकाले पनि ऋण नउठ्ने जोखिम बढ्दै गएको छ। एउटा शीर्षकमा ऋण लिने र अर्कैमा प्रयोग गर्ने प्रचलनका कारण पनि सहकारीमा समस्या बढ्दै गएको छ। प्रतिव्यक्ति १ लाखभन्दा बढी बिनाधितो लगानी नगर्न विभागले निर्देशन दिए पनि सहकारीले कार्यान्वयन गरेका छैनन्। भाखा नघाएको ऋणीलाई थप ऋण प्रदान गर्दा सहकारीको ऋण उठ्न झन् कठिन भएको छ। ५ प्रतिशतभन्दा बढी खराब कर्जा हुन नहुने भएपनि कतिपय सहकारीको खराब कर्जा ३५ प्रतिशत हुन सक्ने एक सहकारीकर्मी बताउँछन्। सहकारीकर्मी वाग्लेका अनुसार ब्याजलाई पूँजीकरण गर्ने, ऋण उठेको देखाउने प्रवृत्ति बढ्दै जाँदा सहकारीमा दुर्घटना बढ्दै गएको छ। व्यवसायिक योजना बिनाधितो ऋण दिँदा सहकारी जोखिममा परेको नेफ्स्कूनका प्रमुख कार्यकारी अधिकृत पोखरेल बताउँछन्। भ्यालुएसन गरेको जग्गाको फेयर मूल्यको ८० प्रतिशतभन्दा माथि लगानी गरिएको, घर निर्माण सम्पन्न भइसकेको १० वर्षपछि पनि आवास ऋण नै दिइएको छ। हायरपर्चेजमा गरिएको लगानीमा सवारीसधानको फोटोसमेत संलग्न नगरी, तेस्रो पक्षको धितो स्वीकार गरी ऋण प्रदान गरिएको छ। राष्ट्रिय सहकारी महासंघका महाप्रबन्धक चित्राकुमारी थाम्सुहाङ सुब्बाले सहकारीको समस्या अध्ययन गर्न लागेको बताइन्। सहकारीमा यसरी किन समस्या आयो, समाधानका उपाय के हो भन्ने विषयमा निष्कर्षमा पुग्छौं सुब्बाले भनिन्।"
बारामा तेलहन खेती बढ्यो,"बारा : यस वर्ष बारामा तेलहन खेतीका क्षेत्रफल वृद्धि भएको छ । कृषि ज्ञान केन्द्रका अनुसार ३० हेक्टर क्षेत्रफल अर्थात् किसानले १० हजार तीन सय हेक्टर क्षेत्रफलमा तेलहन खेती गरेका छन् । गत वर्ष १० हजार दुई सय ७० हेक्टरमा खेती गरिएको थियो । केन्द्रका प्रमुख जितेन्द्र यादवले तेलहन बालीको उपादकत्वमा विगतका केही वर्षदेखि प्रतिहेक्टर एक मेट्रिक टन उत्पादन हुने गरेको बताए । उनका अनुसार विसं २०७२७३ मा भने प्रतिहेक्टर एक दशमलव १० मेट्रिक टन उत्पादकत्व रहेको थियो । विसं २०७३ देखि २०७७ सम्ममा कृषकले ११ हजारदेखि १२ हजार हेक्टर क्षेत्रफलमा खेती गरिँदै आए पनि उत्पादकत्वमा भने उलेख्य सुधार नभई वृद्धिमा कमी हुँदै आएको थियो । गुणस्तरीय बीउको उत्पादन नहुनु, कृषकले आफ्नै घरमा रहेको बीउको प्रयोग गर्नु, समयमा मलखाद चाहिने जति प्रयोग नगर्नुजस्ता कारणले पनि उत्पादकत्वमा कमी आएको उनले जानकारी दिए। रासस"
"मूल्य तोक्ने, धान नकिन्ने ?","कृषक धानबाली उठाएर गहुँखेती लगाउने तयारीमा छन्। तर, धान बिकेको छैन। सरकारले खरिद नगरिदिएको पुरानै दुःखेसो यसपटक पनि कृषकले पोखिरहेका छन्। धान बेचेर घर खर्च जुटाउने र गहुँबालीसहित तरकारी खेतीको जोहो गर्ने सपना यो वर्ष पनि पूरा नहुनेमा चिन्तित छन्। सरकारले धानको मूल्य तोके पनि व्यवस्थापन खर्च नदिँदा आपूहरू मर्कामा परेको उनीहरूको गुनासो छ। सरकारको मुख ताक्दा झनै समस्या हुने भन्दै केहीले सस्तो मूल्यमा धान बिक्रीसमेत गरिरहेका छन्। यता, केन्द्रीय कृषि मन्त्रालय एक महिनाअघि नै धानको समर्थन मूल्य तोकिएको बताउँछ। तर, मूल्य तोकिए पनि खाद्य व्यवस्था तथा व्यापार लिमिटेड भने कृषकको धान किन्न तयार छैन। धानको बजार मूल्य र समर्थन मूल्यबीचको ग्याप बापतको रकम आफूले नपाएका कारण धान किन्न असमर्थ रहेको लिमिटेडको भनाइ छ। मन्त्रालय र लिमिटेडबीच समन्वयको अभावमा यो वर्ष धान खरिदमा ढिलाइ भइरहेको छ। अघिल्ला वर्षहरूमा मंसिरको पहिलो सातादेखि नै लिमिटेडले धान खरिद गथ्र्यो। यो वर्ष मन्त्रालयले दिनुपर्ने रकम नपाएपछि आर्थिक अभाव देखाउँदै सरकारलाई दबाब दिन खाद्यले धान खरिद नगरेको सम्बद्ध स्रोतको दाबी छ। सरकारी निर्णय कार्यान्वयनमा आएन सरकारले धानको न्यूनतम समर्थन मूल्य तोकेको १ महिना बित्यो। तर, खाद्य व्यवस्था तथा व्यापार कम्पनी र कृषि आधुनिकीकरण परियोजनाले सरकारले तोकेको समर्थन मूल्यअनुसार कृषकबाट धान खरिद थालेका छैनन्। खासमा त, सरकारले न्यूनतम समर्थन मूल्य बाली लगाउनु अघि नै निर्धारण गर्नुपर्ने प्रावधान छ। तर, यसमा सरकार गम्भीर नभएको कृषिविज्ञ कृष्णप्रसाद पौडेलले बताए। आफूले तोकेको समर्थन मूल्यमा सबै किन्ने व्यवस्था सरकारले नगरेसम्म समर्थन मूल्यको अर्थ नहुने पौडेल बताउँछन्। सरकारले धान किनेर स्टोर गर्ने वा राइस मिल खडा गर्नेलगायतका पूर्वाधारको विकास गरेर बेलैमा धान किनिदिनुपर्छ, पौडेलले भने, नत्र समर्थन मूल्य कुराका लागि मात्रै सीमित हुन्छ, उनले तर्क गरे। यसपटक सरकार फेरबदलले समर्थन मूल्य तोक्ने काममा झन् ढिलाइ हुन गएको उनले बताए। तर, कृषि तथा पशुपंन्छी मन्त्रालयका प्रवक्ता प्रकाशकुमार सञ्जेल मन्त्रालयले मन्त्रिपरिषद्लाई मूल्य तोक्न साउनमै पठाएको बताउँछन्। तर चुनावी माहोलले गर्दा आचारसंहिता लागू भएको र निर्वाचन आयोगबाट अनुमति लिनुपर्ने लगायतले गर्दा सरकारबाट मूल्य तोक्न ढिला हुँदा कार्यान्वयनमा पनि ढिलाइ भएको हो, उनले प्रष्ट्याउँदै थपे, तर, सरकारले तोकेको मूल्य बेञ्चमार्क भएकाले व्यवसायीले यसैलाई आधार मान्नुपर्छ भन्ने मान्यता हो। किनभने सरकारले सबै धान किन्ने क्षमता छैन। कृषकले मंसिरमा धमाधम धान काटेर बेच्ने समयमा २०७९८० का लागि मन्त्रिपरिषद्ले गत कात्तिक १६ गते मूल्य तोक्यो। तर, अहिले प्रक्रियामै अल्झिएको छ। यद्यपि यसपटक सरकारले मोटा धान प्रतिक्विन्टल २ हजार ९ सय ६७ रुपैयाँ र मध्यम धान प्रतिक्विन्टल ३ हजार १ सय २८ रुपैयाँ मूल्य निर्धारण गरेको छ। यो गत वर्षभन्दा प्रतिक्विन्टल २ सय २६ रुपैयाँ बढी हो। गत वर्ष मोटा धानका लागि प्रतिक्विन्टल २ हजार ७ सय ५२ र मध्यम धानका लागि २ हजार ९ सय २ रुपैयाँ तोकेको थियो। सरकारले हरेक वर्ष बजार मुल्य भन्दा समर्थन मुल्य बढी तोक्नेगरेको छ । यसवर्ष बजारमा धानको मुल्य प्रतिक्विन्टल दुई हजारदेखि २३ सय सम्म छ । धानको समर्थन मूल्य निर्धारणदेखि कार्यान्वयनमा ढिलाइ हँुदा कृषक समस्यामा परेको सम्बद्ध निकायका पदाधिकारी स्विकार गर्छन्। तर, प्राविधिक कारण देखाउन भने छाड्दैनन्। सहकारीमार्फत धान खरिद गर्ने प्रक्रिया छिट्टै टुंगिने कृषि तथा पशुपन्छी विकास मन्त्रालयका प्रवक्ता प्रकाशकुमार सञ्जेल बताउँछन्। तर, खाद्य व्यवस्था तथा व्यापार कम्पनीले भने प्राविधिक कारण देखाउँदै अझै कृषकबाट धान खरिद गर्ने समय निश्चित गर्न सकेको छैन। सरकारी स्वामित्वको खाद्य व्यवस्था तथा व्यापार कम्पनीले न्यूनतम समर्थन मूल्यअनुसार धान खरिद थाल्नुपथ्र्यो। कम्पनीकी सूचना अधिकारी शर्मिला न्यौपाने सुवेदी सरकारले मूल्य निर्धारण ढिलै गरेर ल्याएको र आन्तरिक प्राविधिक समस्याले कृषकबाट खरिद गर्ने काममा सुस्तता भएको बताउँछिन्। उनका अनुसार समर्थन मूल्य बजार भाउभन्दा बढी हुने भएकाले यसबमोजिम कृषकबाट धान किनेर कम्पनीले बजारमा प्रतिस्पर्धी मूल्यमा बेच्न पनि नसक्ने परिस्थितिले गाह्रो हँुदै आएको थियो। यसो हुँदा कम्पनीको लागत बढ्न जाने भएकाले घाटा रकम व्यहोर्न सरकारसँग माग गरेको तर सम्बोधन नभइसकेकाले कृषकबाट धान खरिद गर्ने प्रक्रिया अघि बढेको थिएन, उनी भन्छिन्, यसबारे व्यवस्थापन पक्ष निरन्तर लागेको छ। यसलाई सल्टाएर जतिसक्दो छिटो कृषकबाट खरिद गर्ने भनेर लागि परेको छ। सम्भवतः अब छिट्टै कार्यान्वयन होला। कृषकको भण्डारणको समस्या भएकाले खेतबाटै बिकोस भन्ने चाहना हुन्छ। तर, कम्पनीले सिधै खरिद गर्न नसक्ने उनले बताइन्। कम्पनीको मापदण्डअनुसार धेरै चिस्यान भएको धान किन्न नमिल्ने, कम्तीमा पनि १८ प्रतिशत चिस्यान धानमा सुकेको हुनुुपर्ने प्रावधान छ। उनका अनुसार काट्दा काट्दैको धान खरिद गरेर स्टोर गर्दा बिग्रिने, गुणस्तरयुक्त नहुने भएकाले यस्तो व्यवस्थाअनुसार खरिद गर्ने गरेको हो। धान किनेर सुकाउने संयन्त्र नभएकाले मापदण्डअनुसारको मात्रै धान किन्ने गरेको उनले सुनाइन। यस्ता समस्यालाई कृषि मन्त्रालय, आपूर्ति मन्त्रालय, कम्पनीको एकीकृत काम गर्ने नीतिगत व्यवस्था भए कृषकको समस्या समाधान हुने उनले बताइन्। कृषि कार्यालय, कृषक प्रतिनिधि, खाद्य कम्पनीका प्रतिनिधिसमेत रहेको खरिद कमिटीले तालिका बनाएर धान खरिद प्रक्रिया सुरु हुन्छ। यता मन्त्रालयका प्रवक्ता सञ्जेल भने मन्त्रालयले कार्यान्वयन गर्न सहकारीमार्फत खरीद गर्न गत कात्तिक २३ गते ३५ दिने सूचना जारी गरिसकेको र यसअनुसार सहकारी सूचीकृत भएपछि तोकेको मूल्यमा खरिद गर्ने उनले जानकारी दिए। यस्ता सहकारीलाई प्रतिक्विन्टल १ सय १२ रुपैयाँ व्यवस्थापन खर्च दिने व्यवस्था छ। अझै यो कम भएको सहकारीको गुनासो थियो तर यस पटक चुनावी आचारसंहिताले यसलाई बढाउन सकिएन, उनले भने। यस वर्ष ३ लाख मेट्रिक टन धान खरिद गर्ने सरकारी लक्ष्य छ। तर, न्यूनतम समर्थन मूल्यमा कृषि सहकारीमार्फत धान खरिद गर्नका लागि सरकारले ३३ करोड विनियोजन गरेको छ। गत वर्ष ९ हजार मेट्रिक टन धान खरिद भएको थियो। गत आर्थिक वर्षमा बेमौसमी वर्षाले क्षति पुर्याएकाले धान उत्पादनमा कमी आएको थियो। यसपटक त्यस्तो ह्रास नभएकाले आन्तरिक उत्पादनमा वृद्धि हुने अनुमान छ। कषि मन्त्रालयकाअनुसार नेपालमै विभिन्न वर्ष हुने वार्षिक औसत उत्पादन करिब ५५ लाख मेट्रिक टन उत्पादन हुने गरेको छ। नेपालमा हालसम्म करिब १५ लाख हेक्टर क्षेत्रफलमा धान उत्पादन हुने गरेको कृषि मन्त्रालयले जनाएको छ। तर, यस वर्ष १५ लाख ४ हजार ४८६ हेक्टर क्षेत्रफलमध्ये ११ लाख ३२ हजार ९०८ हेक्टरमा धान रोपाइँ भएको थियो। कोटा नै निर्धारण भएन खाद्य व्यवस्था तथा व्यापार कम्पनी लिमिटेडको नेपालगञ्ज कार्यालयले गत वर्ष २५ हजार ीक्वन्टल धान खरिद गर्ने लक्ष्य लिए पनि भिजेको भन्दै दुई हजार दुई सय क्विन्टल धान मात्र खरिद गरेको थियो। धान खरिद नभएपछि खाद्यले २९ हजार ीक्वन्टल चामल किनेको कार्यालय प्रमुख रामशरण लामिछाने बताउँछन्। यो वर्ष अहिलेसम्म धान खरिद गर्ने कोटा नै निर्धारण भएको छैन। धान खरिद गर्नलाई माथिको कुनै पनि आदेश आएको छैन। खरिदका लागि हामी तयारी अवस्थामा नै छौं, प्रमुख लामिछानेले प्रष्ट पारे, कति खरिद गर्ने हो ? कहिलेदेखि खरिद गर्ने हो भन्ने कुरा विभागबाट मात्र थाहा हुन्छ। माथिको आदेश आएपछि जिल्लास्थित खरिद समितिको बैठक बसेर कुन विधिबाट खरिद गर्ने भन्ने निर्णय हुँदा छिटोमा पनि आगामी पुसदेखि खरिद प्रक्रिया अघि बढ्ने देखिन्छ। कृषि उपज बेचेर गहुँ र तरकारी लगाउन कृषक भने सरकारले समयमै धान खरिद नगर्दा सस्तो दरमा धान बेच्न बाध्य भएका छन्। सुपरजोनमै बिक्दैन धान धान सुपरजोन घोषणा गरिएको झापाका कृषकले नै सरकारले तोकेअनुसारको उचित मूल्य पाउनबाट वञ्चित हुनु परेको छ। नेपाली बजारमा दिनप्रतिदिन चामलको भाउ अकासिँदै गए पनि धानको उचित मूल्य नपाउँदा कृषक मारमा परेका छन्। मन्त्रिपरिषद् बैठकले धानको समर्थन मूल्य तोके पनि झापा कृषकले सरकारले तोकेको मूल्य भन्दा ३ सयदेखि ४ सय रुपैयाँ कम प्रतिक्विन्टल मूल्यमा धान बिक्री गर्नुपर्ने बाध्यता छ। तोकेको मूल्यअनुसार जिल्लाका चामल उद्योग र व्यापारीहरूले खरिद गर्न मान्दैनन्। नमानेपछि जहाँ भाउ पाउँछौं, त्यही लगेर बेच्न हामी कृषक बाध्य छौं, कृषक शंकर रिजालले भने। रञ्जित जातको धान ७३ मन अर्थात् २ हजार ९३० किलो भर्खरै मैले बेचेको छु, उनले थपे, मनको १ हजार १२० रुपैयाँ अर्थात् प्रतिक्विन्टल २ हजार ८० रुपैयाँ बिक्री गर्नुपर्यो। रञ्जित जातको धान मध्यम जातमा पर्छ। राज्यले जहिलेसम्म कृषकहरूबाट धान खरिद गर्ने वातावरण बनाउँदै तबसम्म उनीहरूले सरकारले तोकेको उचित मूल्य नपाउने प्रधानमन्त्री कृषि आधुनिकीकरण परियोजना कार्यान्वयन एकाइ भद्रपुरका वरिष्ठ कृषि अधिकृत रवीन्द्र सुवेदीले बताए। धान खरिद गरी राज्यले नै प्रशोधनसहितको बजारीकरणको नीतिसहित कार्यक्रम ल्याउनुपर्ने बताउँदै वरिष्ठ कृषि अधिकृत सुवेदीले भने, बिचौलिया र चामल उद्योगीका कारण कृषकहरू मारमा परेका छन्। कृषकहरूको आर्थिक समस्याको फाइदा उठाउँदै बिचौलियाहरूले खेतमै पुगेर कम मूल्यमा धान खरिद गर्ने र चामल उद्योगले भारतबाट ठूलो मात्रामा ट्रककाट्रक धान भिœयाउँदा समस्या उत्पन्न भएको उनले बताए। भारतबाट नेपाल भित्रिने धानमा सरकार कडाइ गर्नुपर्छ, अनि मात्र यहाँ कृषकले उचित मूल्य पाउँछन्, उनले थपे। सरकारले तोकेको समर्थन मूल्यअनुसार धान खरिद गर्न जिल्लाभरिबाट तीनवटा सहकारी संस्थाले मात्र दर्ता गराएको छ। साना कृषक सहकारी संस्था महाभारा, साना कृषक सहकारी संस्था महारानीझोडा र मानसरोवर कृषि सहकारी संस्था दमकले धान खरिदका लागि स्वीकृत दिएको उनले बताए। जिल्लामा तीनवटा सहकारीले मात्र धान खरिद गर्दा एकरूपता आउँदैन। यसको लागि तीनै तहका सरकारले एउटै नीति बनाएर अघि बढ्नुपर्छ, उनले भने। यता जिल्ला कृषि ज्ञान केन्द्रका अनुसार जिल्लामा यस वर्ष धानको उत्पादकत्व बढेको छ। गत वर्षभन्दा धान खेतीको क्षेत्रफल घटे पनि यस वर्ष धानको उत्पादकत्व बढेको कृषि ज्ञान केन्द्र झापाका प्रमुख सागर विष्टले जानकारी दिए। यस वर्ष जिल्लामा वर्षे धानको उत्पादकत्व चार दशमलव ८९ मेट्रिक टन प्रतिहेक्टर रहेको उनले बताए। आव २०७७७८ र आव २०७८७९ मा वर्षे धानको उत्पादकत्व चार दशमलव ८५ रहेको कार्यालयको तथ्यांकमा उल्लेख छ। आव २०७७७८ मा ८५ हजार सात सय ५० हेक्टरमा धान खेती गरिएको थियो। गत वर्ष जिल्लामा ८७ हजार पाँच सय हेक्टरमा धान खेती गरिए पनि यस वर्ष ८६ हजार छ सय २५ हेक्टरमा मात्र धान रोपाइँ भएको थियो। जिल्लामा सर्ना र रञ्जित जातको धान बढी उत्पादन हुन गरेको उनले बताए। ४ बोरा धान बेचेर १ बोरा मल किन्दै कृषक खाद्य व्यवस्था तथा व्यापार कम्पनी लिमिटेड जनकपुर प्रादेशिक कार्यालयले कृषकको धान समयमा खरिद नगर्दा व्यापारीहरूले सस्तोमा धमाधम किन्ने गरेका छन्। कृषकलाई खेतीबारीका लागि आवश्यक मल खाद्य किन्न आवश्यक रकमको जोहो गर्न कृषकले सस्तोमा व्यापारीहरूलाई धान बिक्री गर्न बाध्य छन्। जनकपुर पिडारी चोक धान गोदाममा धान बेच्न पुगेका ६० वर्षीय कृषक रामबेचन यादवले भने, धान काटेर तरकारी बाली लगाउँनुछ, तर खेत जोत्न, मल खाद्य किन्न पैसा छैन। अनि यही उब्जाएको धान बेच्न आएको छु। यही धान बेचेर घर खर्च चलाउनेदेखि खेतीपातीको समानहरू जोहो गर्नुछ। धान त सस्तोमा विक्रि हुँदैछ, तर के गर्नु ब्याजमा पैसा लिनुभन्दा त आफ्नै घरमा भएको धान सस्तोमा भए पनि बेचेर सबै जोहो गर्नुपर्छ। धनुषाको लक्ष्मीनियाँ गाउँपालिका १ सोहनीका यादवले उब्जाएको धान सस्तोमा बेच्नुपर्ने बाध्यता सुनाउँदै भने, सरकारले समयमा न हामीलाई बीउ दिन्छ, न मल दिन्छ, न त चाहेको बेलामा अनुदान नै। ३ हजारसम्म सरकारले किन्ने धान अहिले २ हजारमा बेच्दै छौं, के गर्नु बाध्यता छ। बेच्नै पर्यो। जनकपुरधाम उपमहानगरपालिका १९ बेंगाशिवपुरका कृषक अरबिन्द यादवले जनकपुरको गद्दीमा बेच्न जाँदा व्यापारीहरूले बढीमा १८ सय रुपैयाँ प्रतिक्विन्टल मात्र दिने गरेको बताए। उनले भने, सरकारले किनेको धान महँगो हुन्छ, त्यसमा कृषकलाई थोर बहुत फाइदा हुन्छ, तर अहिले जनकपुरको गद्दीमा व्यापारीहरूले बढीजसो धान किनेर केही दिनपछि फेरि त्यही धान महँगो बेच्छन्। त्योभन्दा बरु सीधा सरकारले समयमै कृषकको धान किनिदिए राम्रो हुन्थ्यो। लक्ष्मीनियाँ गाउँपालिका ६ लक्ष्मीपुर बगेवाका रामसेवक यादवले सरकारले भन्ने बेलामा कृषकको धान किन्ने भने पनि कृषकले धान अहिले बेच्ने र पछि कृषकले बेचेको धान व्यापारीले किनेर फेरी सरकारलाई बेच्ने गरेको खुलाए। मिथिला बिहारी नगरपालिका६ का कृषक राघवकुमार गडेरीले सरकारले धान उत्पादन गर्ने बेला मलखाद्य उपलब्ध नगराएको गुनासो गर्दै भने, सशस्त्र प्रहरीलाई पैसा खुवाएर भारतबाट जसोतसो मल ल्याएर धान उब्जायौं, अब धान काटेर फेरी गहुँको लागि बीउ छर्ने बेलामा रासायनिक मल आवश्यक छ। पोखरेली जेठोबुढो धान क्विन्टलको ९ हजार पोखरा महानगरपालिकाले पोखरेली जेठोबुढो धानको समर्थन मूल्य प्रतिक्विन्टलको ९ हजार तोकेको छ। महानगरले पोखरेली जेठोबुढो धानको मूल्य पत्येक वर्ष तोक्ने गर्छ। कृषकलाई पोखरेली रैथाने जेठोबुढो धान उत्पादनमा प्रेरणा दिन र उचित मूल्य उपलब्ध गराउन महानगरपालिकाले हरेक वर्ष पोखरेली रैथाने जेठोबुढो धानको समर्थन मूल्य तोक्दै पोखरा महानगरपालिकाका कृषि महाशाखा प्रमुख मनहर कडरियाले जानकारी दिए। महानगरले पोखरेली रैथाने धान जेठोबुढो बाहेक अन्य जातको धानको मूल्य भने तोक्दैन। संघ सरकारले तोक्ने न्यूनतम समर्थन मूल्य नै अन्य धानको मूल्य रहने महानगरका कृषि महाशाखा प्रमुख कडरियाले जानकारी दिए। जेठोबुढो धानको स्वाद नै अन्य धानको भन्दा धेरै स्वादीलो हुनु, उत्पादनको समय अन्य धानको भन्दा अली लामो समय लिनु, धान उत्पादन आधा कम हुनु, उत्पादन लागत नै बढी लाग्नुलगायतका कारण यस प्रजातिको धानको मूल्य नै बढी पर्न गएको कडरियाले जानकारी दिए। जेठोबुढो धानको उद्गम स्थल नै पोखरा हो। पोखराको पनि फेवाताल, रूपा, बेगनास तालको आसपासका क्षेत्र जेठोबुढो धानको उद्गम स्थल भएको कडरियाले बताए। कृषकहरू हाइब्रिड धानतर्फ गएकोले लोकल उत्पादन प्रोत्साहान गर्न महानगरपालिकाले अनुधानमा जेठोबुढो धानको बीउसमेत वितरण गर्दै आएको छ। जेठोबुढो धान ९ सय देखि १२ सय मिटर उचाइमा मात्र सिफारिस गरिएको छ। पोखरेली जेठोबुढोको नाममा यो धानको ब्राण्ड गरिएको छ। महानगरपालिकाले तोकेको न्यूनतम समर्थन मूल्यमा यो धान बिक्री भएन भन्ने कृषक अहिलेसम्म नभेटिएको उनले सुनाए। प्रतिक्विन्टलको ९ हजारभन्दा कम मूल्यमा बिक्री गर्न पर्ने अवस्थामा महानगरले न्यूनतम समर्थन मूल्य बराबर बेहोर्ने पनि उनले सुनाए। यसैले महानगरले न्यूनतम समर्थन मूल्यको ग्यारेन्टी गरेको छ। जेठोबुढो धान महानगरपालिकाले तोकेको न्यूनतम समर्थन मूल्यभन्दा बढीमा बिक्री हुने गरेको पोखरा ३२ खोलाछेउकी कृषक गिता अधिकारीले बताइन। यो धान महानगरपालिकाले मुरीको ४५ सय तोके पनि ५४ सयदेखि ६ हजार रुपैयाँ मुरीसम्म बिक्री हुने गरेको अधिकारीले सुनाइन्। जेठोबुढो धान एक वर्ष पुरानो हुँदा पनि मूल्य नघट्ने पनि उनको अनुभव छ। स्वादिलो छ। बास्ना आउँछ। अन्य धान संग तुलना नै नहुने उनले सुनाइन्। यो धानभित्र पकाउँदा भात छड्कँदा बाहिर नै बास्ना आउने पनि उनको अनुभव छ। पोहोर मनसुली धान ३ हजार मुरीमा बिक्री हुँदा जेठोबुढो धान धेरै पार्नेले मुरीको ६ हजारसम्ममा बिक्री गरेको पनि उनले बताइन्। पोखरा महानगरपालिकामा कुल ११ हजार २ सय हेक्टर क्षेत्रफलमा ३९ हजार २ सय टन धान उत्पादन हुने पोखरा महानगरपालिकाका कृषि महाशाखा प्रमुख मनहर कडेरियाले जानकारी दिए। सरकारबाट मूल्य तोक्न ढिला भएकै हो । तोकेको मूल्य बेञ्चमार्क भएकाले व्यवसायीले यसैलाई आधार मान्नुपर्छ भन्ने मान्यता हो। प्रकाशकुमार सञ्जेल, प्रवक्ता, कृषि तथा पशुपन्छी मन्त्रालय समर्थन मूल्य बजार भाउभन्दा बढी छ । यसबमोजिम कृषकबाट धान किनेर बजारमा प्रतिस्पर्धी मूल्यमा बेच्न सकिँदैन। घाटा रकम व्यहोर्न सरकारसँग छलफल भइरहेको छ । शर्मिला न्यौपाने सुवेदी, सूचना अधिकारी, खाद्य व्यवस्था तथा व्यापार कम्पनी सरकारले धान किनेर स्टोर गर्ने वा राइस मिल खडा गर्नेलगायतका पूर्वाधारको विकास गरेर बेलैमा धान किनिदिनुपर्छ। नत्र समर्थन मूल्य कुराका लागि मात्रै सीमित हुन्छ। कृष्णप्रसाद पौडेल, कृषिविज्ञ ममता थापा काठमाडौं शंकरप्रसाद खनाल नेपालगन्ज कृष्णमणि बराल पोखरा गोविन्द महतो जनकपुरधाम पार्थ मण्डल झापा"
