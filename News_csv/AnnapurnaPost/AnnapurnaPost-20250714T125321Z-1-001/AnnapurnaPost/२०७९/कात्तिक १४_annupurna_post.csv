शीर्षक,विवरण
यसरी सम्भव छ आत्मनिर्भर संरक्षित क्षेत्र,"चितवन राष्ट्रिय निकुञ्जले स्थापनाको स्वर्ण महोत्सव मनायो। नेपालले जैविक विविधता संरक्षण गर्न ५० वर्षमा प्रशस्त लगानी गरेको छ। यस अवधिमा थुप्रै अनुभव प्राप्त भए। नेपालले चितवनको गैंडा गस्तीबाट सुरु भएको जैविक विविधता संरक्षणको इतिहास अहिले आएर विभिन्न ढाँचाका २० वटा संरक्षित क्षेत्रमार्फत देशैभर फैलिएका छन्। संरक्षित क्षेत्रले देशको कुल २३३९ प्रतिशत क्षेत्रफल ओगटेको छ। यी क्षेत्रमा करिब दुई हजार कर्मचारी छन् भने आठ हजारभन्दा बढी नेपाली सेनाले सुरक्षा प्रदान गर्दै आएका छन्। राष्ट्रको तर्फबाट यो ठूलो लगानी हो। परिणामस्वरूप दुर्लभ र लोपोन्मुख मानिएका, संसारबाट लोप हुँदै गएका बाघ, गैंडा, हात्ती, अर्ना र बाह्रसिंगाको संख्या नेपालमा बढेको छ। जसका कारण नेपालले जैविक विविधता संरक्षणमा अन्तर्राष्ट्रिय समुदायको अगाडि छुट्टै पहिचान बनाएको छ। नेपालले जैविक विविधता संरक्षणमा स्थानीय समुदायको संलग्नता, वन्यजन्तु अपराध नियन्त्रणमा कानुनको प्रभावकारी कार्यान्वयन, ३३ पटक गैंडाको चोरी सिकार शून्य वर्ष र वन्यजन्तुले हानिनोक्सानी गरेबापत राहतको व्यवस्था गरेको छ। युवालाई अध्ययन अनुसन्धानमा प्रोत्साहन, निजी क्षेत्र र स्थानीय समुदायलाई पर्यापर्यटन व्यवसायमा संलग्न गराई राष्ट्रको आर्थिक समृद्धिमा टेवा पुर्याएकाले पनि नेपालको संरक्षित क्षेत्र व्यवस्थापन विश्व समुदायको बीचमा अत्यन्त लोकप्रिय छ। नेपालले जैविक विविधता संरक्षणको क्षेत्रमा प्रशस्त उपलब्धि हासिल गरेको छ। यद्यपि संरक्षित क्षेत्रलाई आर्थिक उपार्जनको केन्द्र बनाउन सकेको छैन। संरक्षित क्षेत्रमा लगानीको तुलनामा प्रतिफल न्यून छ। यसो हुनुमा तराई, पहाड र हिमाली जोडिने गरी जैविकमार्गको विकास गर्न नसक्नु नै हो। जैविक विविधता र पर्यटन गन्तव्यस्थलको रूपमा विकास गर्न सकिने थुप्रै जैविक महत्त्वपूर्ण स्थान देशैभर छन्। देशका सबै भूगोललाई सन्तुलित रूपमा समेट्ने गरी भूपरिधिस्तरमा संरक्षित क्षेत्रको स्थापना र विकास गर्नुपर्ने हुन्छ। स्वाभाविक रूपमा जैविक विविधता अर्थात् प्रकृति संरक्षण गर्ने कार्य जटिल र महँगो पनि छ। जबसम्म संरक्षित क्षेत्रले लगानीको तुलनामा प्रतिफल दिन सक्दैनन्, तबसम्म जैविक विविधता संरक्षणमा स्थानीय समुदायको विश्वास जाग्न सक्दैन। अहिलेको अवस्थामा कतिपय ठाउँमा संरक्षित क्षेत्रका राम्रा उपलब्धिलाई वन्यजन्तु व्यवस्थापनका चुनौतीले छायाँमा पारिदिएका छन्। जनसंख्या वृद्धि, बसाइँसराइ र मानवीय गतिविधिका कारण वन्यजन्तुको बासस्थान खण्डीकरण र क्षयीकरण मात्र भएका छैनन्, कतिपय ठाउँमा त नास नै हुन पुगेका छन्। मानववन्यजन्तु द्वन्द्व र जलवायु परिवर्तनका जोखिम दिनप्रतिदिन बढ्दो छ। भौतिक विकास निर्माण गर्दा वातावरणीय पक्षलाई आयोजनाको अंग बनाउन सकिएको छैन। वातावरणीय अध्ययन गरेर विकास गरौं भन्ने हो भने विकास विरोधीको बिल्ला लागिहाल्छ। वन्यजन्तु मार्नु अपराध हो भन्ने जान्दाजान्दै पनि मानिस चोरी सिकार र वन्यजन्तुको व्यापारमा संलग्न छन्। मिचाहा प्रजातिको प्रकोप बढ्दो छ भने जल तथा वायु प्रदूषणका कारण कोभिड १९ जस्ता महामारी र रोगव्याधि फैलिने सम्भावना बढेको छ। यी विविध चुनौतीका बाबजुद संरक्षित क्षेत्रहरू आफैंमा ज्ञानका भण्डार हुन्। त्यसैले यिनले थुप्रै अवसरको सिर्जना पनि गरेका छन्। दुर्लभ र लोपोन्मुख वन्यजन्तुको संख्या बढेको छ। वातावरणीय सेवाको अभिवृद्धि छ। हालै बढेको बाघको संख्या र शिवपुरी नागार्जुन राष्ट्रिय निकुञ्जले उपलब्ध गराएको पिउने पानी केही प्रतिनिधिमूलक उदाहरण मात्र हुन्। संरक्षित क्षेत्रहरू स्वदेशी र विदेशी पर्यटकका लागि आकर्षक गन्तव्यस्थल पनि हुन्। नेपाल भ्रमण गर्ने विदेशी पर्यटकमध्ये ६० प्रतिशतभन्दा बढी पर्यटकले संरक्षित क्षेत्रको भ्रमण गरेबाट यसको पुष्टि हुन्छ। आउँदा दिनमा साहसिक पर्यटन गतिविधिमा आउनेहरूलाई फोटोग्राफी र भिडियो डकुमेन्ट्री खिच्ने कार्यप्रति आकर्षण गर्नुपर्छ। त्यसका लागि पर्यटन पूर्वाधार विकास तथा पर्यटकीय सेवाहरूको गुणस्तरमा वृद्धि गर्नुपर्छ। अनिमात्र नेपालका संरक्षित क्षेत्र आर्थिक उपार्जनका केन्द्र बन्नेछन्। सगरमाथा, चितवन, लाङटाङ राष्ट्रिय निकुञ्ज तथा अन्नपूर्ण संरक्षण क्षेत्रलगायत संरक्षित क्षेत्र आसपासमा सञ्चालित पर्यटन व्यवसायले स्थानीय समुदायको जीविकोपार्जनमा सुधार आएको छ। अपनत्व बढेसँगै संरक्षणबाट प्राप्त लाभांशमा स्थानीय समुदायको अग्राधिकार कायम भएको छ। वन्यजन्तु र जैविक विविधताको अध्ययन अनुसन्धानमा युवाको आकर्षण बढ्दो छ। वन्यजन्तुका कारण छिमेकी राष्ट्रहरूसँग सम्बन्ध सुदृढीकरण भएको छ। जैविक विविधता संरक्षण राज्यको काम हो भन्ने बुझाइमा परिवर्तन आएको छ। समाजका सबै वर्ग मुख्यगरी नागरिक समाज र निजी क्षेत्रको भूमिकामा विस्तार भएको छ। स्थानीय तह र प्रादेशिक सरकारसँग हातेमालो गरेर जैविक विविधता संरक्षण गर्ने फराकिलो सोचाइको विकास भएको छ। संरक्षित क्षेत्रबाट उत्पादन हुने वस्तु र सेवालाई कसरी अझ बढोत्तरी गर्न सकिन्छ। जैविक विविधतालाई कसरी मानव जीवनोपयोगी बनाउन कस्तो रणनीति हुनुपर्ला ? सोच्ने बेला छ। संरक्षित क्षेत्र व्यवस्थापनलाई नवीनतम तरिकाले सोच्नु आवश्यक छ। यथास्थितिमै रहने हो भने स्थानीय समुदायको समेत मन जित्न सक्दैनौं। त्यसका लागि विगतमा भएका कामको मूल्यांकन गर्दै राम्रा कामको सुदृढीकरण, नवीनतम सोच र प्रविधिलाई प्रवद्र्धन गर्नुपर्ने हुन्छ। त्यसरी नवीनतम सोच र प्रविधिको प्रवद्र्धन गर्दा नेपाल पक्षराष्ट्र भएका वातावरणीय सम्झौता तथा महासन्धिको सोच परिकल्पनाभन्दा बाहिर जान मिल्दैन। प्रकृतिसँग मिलेर बस्ने सोचअनुसार संरक्षित क्षेत्र व्यवस्थापन रणनीति आजको आवश्यकता हो। जुन जैविक विविधताको संरक्षण गरेर मात्र सम्भव छ। सन् २०३० सम्ममा संरक्षित क्षेत्रलाई आर्थिक उपार्जनमा आत्मनिर्भर बनाउने नै हो। संरक्षित क्षेत्र व्यवस्थापन गर्दा वन्यजन्तु र वनस्पतिको संरक्षण गरेर प्राकृतिक प्रक्रियालई अक्षुष्ण राख्नुपर्ने हुन्छ। त्योभन्दा बढी आउँदा दिनमा संरक्षित क्षेत्र व्यवस्थापनबाट प्राप्त हुने वस्तु र सेवालाई बजारमा बिक्री वितरण गरी अधिकतम आर्थिक उपार्जन गर्न सक्नु र आत्मनिर्भर बन्नु सक्नु नै संरक्षित क्षेत्र व्यवस्थापनको सफलता हो। संरक्षित क्षेत्र व्यवस्थापन गर्दा स्थानीय समुदायको मन जित्ने गरी गर्न सक्नुपर्छ। संरक्षण गर्दा हिजो प्राप्त गरेका उपलब्धिको रक्षा गर्दै थप सकारात्मक सोच र ऊर्जाको साथ काम गर्नुपर्छ। ठूला वन्यजन्तु प्रजातिमा आधारित भएर परिस्थितिकीय प्रणालीको संरक्षण गर्ने संरक्षित क्षेत्र व्यवस्थापन नेपालको पुरानो र मौलिक विरासत हो। यसलाई बचाई राख्नुपर्ने हुन्छ। वन्यजन्तुको संख्या बढ्दै जाँदा मानव र वन्यजन्तुबीचको सहकार्य कायम गर्न सक्नु संरक्षित क्षेत्र व्यवस्थापनको अर्को विशेषता हो। शून्य हरितगृह ग्यास उत्सर्जन, वन्यजन्तु अपराध व्यवस्थापनमा शून्य सहनशीलता, आर्थिक उपार्जनमा आत्मनिर्भरता पनि चाहिन्छ। सुशासन तथा लाभांश वितरणमा समन्यायिक पहुँच तथा सामाजिक समावेशिता मार्गदर्शक सिद्धान्तलाई आत्मसात् गर्नुपर्ने हुन्छ। त्यसका लागि संरक्षित क्षेत्रको दिगो व्यवस्थापनमा तल उल्लेख गरिएका विभिन्न १० आयाममा सन्तुलित भएर लगानी र व्यवस्थापन गर्नुपर्ने हुन्छ। भूपरिधिस्तरमा जैविकमार्ग जोड्ने गरी संरक्षित क्षेत्रको व्यवस्थापन गर्ने रणनीति संरक्षित क्षेत्रलाई विगतमा जस्तो एकांकी रूपमा व्यवस्थापन गर्न भावी दिनमा सम्भव छैन। आउँदा दिनमा हिमाल, पहाड र तराईलाई जोड्ने गरी जैविकमार्गमार्फत संरक्षित क्षेत्रहरूलाई भूपरिधीय स्तरमा व्यवस्थापन गर्नुपर्ने हुन्छ। तर त्यसका लागि सर्वप्रथम, भएका संरक्षित क्षेत्रको गुणस्तरमा सुदृढीकरण गर्नुपर्ने हुन्छ। यदि त्यसो गर्न सकियो भने मात्र भविष्यमा हुने जलवायुजन्य जोखिम र अन्य महामारीबाट जनतालाई बचाउन सकिन्छ। दिगो विकासको लक्ष्य प्राप्त गर्न यसलाई भरपर्दो माध्यमको रूपमा विकास गर्ने र हरित अर्थतन्त्रको रणनीतिसहित अघि बढ्नु पर्छ। त्यसले अब प्रकृतिमा आधारित संरक्षित क्षेत्र व्यवस्थापन गर्ने निम्नानुसारको रणनीति लिनुपर्छ। जैविक मार्गको जगेर्ना गरेर न्यून संरक्षित क्षेत्र भएको पहाडी क्षेत्रलाई समेट्ने गरी सन् २०३० सम्ममा न्यूनतम ३० प्रतिशत क्षेत्रलाई संरक्षित क्षेत्र बनाउने लक्ष्य राख्नै पर्छ। प्रजातिमा आधारित पारिस्थितिकीय प्रणाली संरक्षण गर्ने रणनीति बाघ, हात्ती र गैंडाजस्ता मुख्य वन्यजन्तु प्रजाति भएका क्षेत्रलाई आधार मानेर संरक्षित क्षेत्र स्थापना गर्ने र सोहीअनुसार अन्य प्रजातिको पनि संरक्षण र व्यवस्थापन गर्ने नेपालको वन्यजन्तु संरक्षण गर्ने प्रचलन नै हो। चितवन राष्ट्रिय निकुञ्ज भन्नेबित्तिकै गैंडा, बाघ र गोहीको नाम पहिला आउँछ भने अन्य ससाना प्रजाति सो पारिस्थितिकीय प्रणालीका अंग भएर आउने गर्छन्। तथापि, नेपालमा आजसम्म वन्यजन्तु, वनस्पति र पारिस्थितिकीय प्रणालीको यथार्थता आकलन गर्न सकेको छैन। नेपालमा यति धेरै वन्यजन्तु र वनस्पति छन्। यति धेरै ज्ञानको भण्डार छ कि त्यसको संकलन र अभिलेखीकरण गर्न सकिएको छैन। नेपालका संरक्षित क्षेत्र संसारका अध्येता र अनुसन्धानकर्ताको लागि खुला विश्वविद्यालय नै हो। तर, यसको महत्त्व न अनुभूति गर्न सकेका छौं, न त विश्व समुदायलाई बुझाउन सकेका छौं। नेपाललाई आर्थिक रूपमा सम्पन्न र समृद्ध बनाउने हो भने यो ज्ञानको जगेर्ना गर्नैपर्छ। अब स्थापना हुने प्राणी उद्यान र वन्यजन्तु उद्धार केन्द्रलाई समेत अनुसन्धान केन्द्रमा बदल्नु पर्छ। संरक्षित क्षेत्र व्यवस्थापन गर्दा मानवअधिकार र वन्यजन्तु अधिकारलाई सन्तुलित हुने गरी काम गर्न सक्नु सफलता हो भन्ने तथ्य भुल्नु हुँदैन। वन्यजन्तु अपराध नियन्त्रणमा शून्य सहनशीलताको रणनीति नेपालले वन्यजन्तु अपराधमा शून्य सहनशीलताको सिद्धान्त अवलम्बन गर्दै आएको छ। अब शून्य चोरी सिकार वर्षको विरासतलाई कायम राख्ने हो भने कानुन कार्यान्वयन गर्ने निकायबीच समन्वय गर्ने र भूमिकाअनुसार सम्बन्धित निकायको क्षमता विकास गर्नुपर्ने हुन्छ। क्षमता विकास गर्दा अग्रभागमा रहेर काम गर्ने फिल्ड कर्मचारीको प्रविधि माथिको पहुँचमा वृद्धि गर्नुपर्ने हुन्छ। वन्यजन्तु अपराधसम्बन्धी सूचनाको व्यवस्थापन र अनुसन्धान पक्षलाई विशेष बलियो बनाउने तथा उपलब्ध प्रमाणलाई विश्वासनीय बनाउनुपर्ने हुन्छ। संकटमा रहेका वन्यजन्तुलाई लोप हुनबाट जोगाउने हो। वन्यजन्तु अपराधमा शून्य सहनशीलताको रणनीतिलाई निरन्तरता दिनुपर्ने हुन्छ। मानववन्यजन्तु सहअस्तित्त्वको रणनीति वन्यजन्तुको संख्या बढ्दै जाँदा बढ्न सक्ने मानव वन्यजन्तु द्वन्द्व संरक्षित व्यवस्थापनको सबैभन्दा ठूलो चुनौती हो। जुन तथ्य हालै बढेको बाघको संख्या र बढ्दो मानवबीचको द्वन्द्वले पुष्टि गर्छ। सकेसम्म द्वन्द्व हुन नदिने, भइहाले पीडितलाई यथोचित राहत रकम यथाशिघ्र उपलब्ध गराउने गर्नुपर्छ। ढिलो राहत आहत हो। हाल राष्ट्रिय निकुञ्ज विभागले मात्र उपलब्ध गराउँदै आएको राहत वितरण प्रक्रियालाई सरल र सहज बनाउनुपर्छ। त्यसका लागि द्वन्द्वको प्रकृतिअनुसार प्रदेश सरकार र स्थानीय तहलाई पनि जिम्मेवार बनाउँदै जानुपर्ने हुन्छ। आउँदा दिनमा कार्यक्षेत्रअनुसार स्थानीय तहको समन्वय र सहकार्यमा संरक्षित क्षेत्रको कार्यक्षेत्रमा द्वन्द्व हुन सक्छ। त्यसतर्फ बेलैमा ध्यान दिने कि ? स्थानीय समुदायको जीविकोपार्जन, पर्यापर्यटन र हरित अर्थतन्त्रको रणनीति संरक्षित क्षेत्र व्यवस्थापन गर्दा स्थानीय समुदायको सहभागितामा आर्थिक उपार्जन केन्द्रको रूपमा विकास गर्ने रणनीति लिनुपर्छ। विगतमा जस्तो राज्यले एकांकी व्यवस्थापन गर्ने र जनताले लाभ नपाउने संरक्षित क्षेत्र व्यवस्थापन आजको आवश्यकता र प्राथमिकता हुन सक्दैन। जनता र सरकारबीच अविश्वासको खाडल होइन। हरित अर्थतन्त्र आजको आवश्यकता र प्राथमिकता हो। संरक्षित क्षेत्रको व्यवस्थापन हरित अर्थतन्त्रको अवधारणाअनुसार गर्नुपर्छ। जसमा युवाको संलग्नता उत्तम हुन्छ। निजी क्षेत्रलाई पनि संलग्न गरी जलस्रोतको परिचालन, वानस्पतिक स्रोत तथा जैविक विविधता तथा स्थानीय ज्ञान र सीपको सदुपयोग हुने गरी पर्यापर्यटनको प्रवद्र्धन गर्नुपर्छ। यसमा पनि निजी क्षेत्रको विकल्प छैन। नेपालका संरक्षित क्षेत्रलाई शून्य कार्बन उत्सर्जन क्षेत्रको रूपमा विकास गर्ने र अर्कोतिर संरक्षित क्षेत्रमा सञ्चिति भएको कार्बनलाई अन्तर्राष्ट्रिय बजारमा बेचेर आर्थिक उपार्जन क्षेत्रको रूपमा विकास गर्नुपर्ने हुन्छ। अध्ययन, अनुसन्धान र ज्ञानको भण्डारण गर्ने रणनीति नेपालमा दुई सयभन्दा बढी स्तनधारी वन्यजन्तु, ८ सय ९० भन्दा बढी चरा प्रजातिलगायत लाखौं संख्यामा रहेका जीवले हरेक क्षण देखाउने अलग बानी व्यवहार छन्। वानस्पतिक विविधताअनुसार अलगअलग समयमा फूलहरू फक्रने, फुल्ने र फल फल्ने जुन चक्र र परिचक्र छन्, यी आफैंमा ज्ञानका भण्डार पनि हुन्। यिनलाई फोटो र भिडियो डकुमेन्ट्रीमार्फत संकलन र अभिलेखीकरण अर्थात् भण्डारण मात्र गर्न सकियो भने आउँदा दिनमा नेपालले सूचना र ज्ञान बेचेरै करोडौं रकम आम्दानी गर्न सक्नेछ। संरक्षित क्षेत्रलाई जलवायु उत्थानशील बनाउने रणनीति नेपाल जलवायु परिवर्तनबाट सबैभन्दा बढी जोखिममा परेको मुलुक हो। जलवायु परिवर्तनका जोखिमबाट सबैभन्दा बढी असर वन्यजन्तु र वनस्पतिमा परेको छ। जबकि यो क्षेत्रमा एकदमै कम बहस र छलफल हुने गरेको छ। दुःखका साथ भन्नुपर्छ, नेपाल जलवायु परिवर्तनसम्बन्धी महासन्धिको पक्षराष्ट्र भएको ३० वर्ष भयो। तर, जलवायु परिवर्तनको एजेन्डा माथिको छलफल एउटा वर्गमा मात्र सीमित छ। जलवायु परिवर्तनले मानव जगत्मा पारेको प्रभावमा छलफल गर्दा वन्यजन्तुको जीवनमा पारेको प्रभावबारे बोलिदिने कोही पनि छैन। जलवायु परिवर्तन मुख्य गरी तापक्रममा वृद्धि र अतिवृष्टिले गर्दा बाढी, पहिरो र डुबान तथा अनावृष्टिले गर्दा वनमा आगलागी, सिमसार क्षेत्रको नास, वन्यजन्तुले पिउने पानीको अभावजस्ता विकराल समस्या देखा पर्न थालेका छन्। त्यसको प्रभाव किरा फट्यांग्रा, पुतली, कमिला र चराचुरुंगी जस्ता ससाना वन्यजन्तुमा बढी परेको छ। वानस्पातिक परागसेचनमा समेत असर परेको अध्ययनले देखाएका छन्। जलवायु परिवर्तनले गर्दा रोगव्याधि फैलने सम्भावना बढेको छ। आउँदा दिनमा वन्यजन्तुलाई जलवायु अनुकूलन हुने गरी व्यवस्थापन गर्ने र संरक्षित क्षेत्रलाई जलवायु उत्थानशील बनाउने सम्बन्धमा ध्यान केन्द्रित गर्नुपर्ने हुन्छ। लैंगिक समानता र सामाजिक समावेशिताको रणनीति प्राकृतिक स्रोत व्यवस्थापन गर्दा प्राप्त लाभांशको वितरण गर्दा स्थानीय समुदायको समन्यायिक पहुँचमा विशेष ध्यान दिनुपर्ने हुन्छ। तसर्थ, संरक्षित क्षेत्र व्यवस्थापन गर्दा र यसबाट प्राप्त हुने लाभको वितरण गर्दा स्थानीय समुदायको अग्राधिकारलाई नजर अन्दाज गर्न सकिँदैन। विगतमा बलियो कानुन कार्यान्वयनको अवस्था र सुरक्षा निकायको बाक्लो उपस्थितिले यो मुद्दामा कम ध्यान गयो कि भन्ने एकथरी समुदायको गुनासो छ। नेपालमा यति धेरै वन्यजन्तु र वनस्पति छन् कि तिनको संकलन र अभिलेखीकरण भएको छैन। जबकि नेपालका संरक्षित क्षेत्र संसारका अध्येता र अनुसन्धानकर्ताका लागि खुला विश्वविद्यालय नै हो। नेपालले जैविक विविधता संरक्षणको क्षेत्रमा प्रशस्त उपलब्धि हासिल गरेको छ। यद्यपि संरक्षित क्षेत्रलाई आर्थिक उपार्जनको केन्द्र बनाउन सकेको छैन। मानववन्यजन्तु सहअस्तित्वको रणनीतिः वन्यजन्तुको संख्या बढ्दै जाँदा बढ्न सक्ने मानव वन्यजन्तु द्वन्द्व संरक्षित व्यवस्थापनको सबैभन्दा ठूलो चुनौती हो। ठूला वन्यजन्तु प्रजातिमा आधारित भएर पारिस्थिकीय प्रणालीको संरक्षण गर्ने संरक्षित क्षेत्र व्यवस्थापन नेपालको पुरानो र मौलिक विरासत हो। यसलाई बचाई राख्नुपर्ने हुन्छ। मानव जातिमा चेतना भएन भने वन्यजन्तुको संरक्षण सम्भव पनि छैन। वन्यजन्तु संरक्षणप्रति मान्छेको माया र दयाभाव हुनैपर्छ। अन्यथा संरक्षित क्षेत्र व्यवस्थापनमा राज्यले गरेको लगानी बालुवामा पानी खनाएसरह हुन्छ। जैविक विविधता व्यवस्थापनमा स्थानीय समुदायको संलग्नता वृद्धि गर्न उनीहरूलाई हुने लाभको सुनिश्चितता हुनु अनिवार्य छ। कहिलेकाहीँ संरक्षणबाट तत्काल प्राप्त हुने लाभ न्यून हुने र स्थानीय समुदायको आवश्यकता र चाहना उच्च भएबाट संरक्षणमा अर्थपूर्ण सहभागिता गराउन सकिएको छैन। तथापि, भविष्यमा प्राप्त हुने अप्रत्यक्ष लाभलाई समेत ख्याल गरेर स्थानीय समुदायको माया र सद्भावमा जैविक विविधताको संरक्षण र संवद्र्धन गर्नुपर्ने हुन्छ। खासगरी स्थानीय समुदाय अझ त्यसमा पनि स्थानीय जनजाति समूहका गरिब घरधुरीका लागि थातथलो बावुबाजेले गर्दै आएको पेसा सुरक्षित गर्ने र ती समुदायले त्योभन्दा राम्रा पेसा व्यवसाय सञ्चालन गर्न चाहेमा थप आर्थिक र प्राविधिक स्रोत र साधनको समेत व्यवस्था गर्न सकियो भने मात्र संरक्षित क्षेत्रप्रति उनीहरूको विश्वास बढेर जाने देखिन्छ। आउँदा दिनमा संरक्षित क्षेत्र व्यवस्थापन गर्दा स्थानीय समुदायले प्रत्यक्ष लाभ पाउने र उनीहरूको जीविकोपार्जनमा क्रमशः सुधार हुने सुनिश्चितता हुनुपर्छ। संरक्षित क्षेत्रको संस्थागत सुधारको रणनीति राष्ट्रिय निकुञ्ज विभाग नेपालका विभागहरूमध्ये सबैभन्दा पुरानो विभाग हो। समग्र संरक्षित क्षेत्रको व्यवस्थापन गर्न विभागअन्तर्गत २० वटा संरक्षित क्षेत्र कार्यालय र दुईटा प्राणी उद्यान कार्यालयहरू सञ्चालनमा छन्। संरक्षित क्षेत्र व्यवस्थापनमा केन्द्रदेखि फिल्डसम्म करिब दुई हजार कर्मचारी कार्यरत छन्। १२ वटा निकुञ्ज र दुईटा आरक्षमा गरेर करिब आठ हजार नेपाली सेनाले सुरक्षा प्रदान गर्दै आएका छन्। त्यसैगरी राष्ट्रिय निकुञ्ज र आरक्ष वरिपरि मध्यवर्ती क्षेत्र व्यवस्थापन समिति, उपभोक्ता समिति र उपभोक्ता समूह कार्यरत छन्। दिगो संरक्षित व्यवस्थापनका लागि निकुञ्ज प्रशासन, नेपाली सेना र स्थानीय समुदायको सम्बन्ध सुमधुर हुनुपर्छ। आउँदा दिनमा फिल्डको अग्रभागमा कार्यरत कर्मचारी, नेपाली सेनाका सिपाहीको क्षमता विकास तथा स्थानीय समुदायको संस्थागत संरचनमा सुदृढीकरण तथा उनीहरूको जीविकोपार्जनमा विशेष ध्यान दिनुपर्ने हुन्छ। त्यसैगरी स्थानीय तह र प्रादेशिक सरकारसँग मिलेर स्रोत परिचालनमा समन्वय र सहकार्य गर्ने अवसर हामीसँग छ। संरक्षित क्षेत्र व्यवस्थापनसम्बन्धी मौजुदा कानुनको पुनरावलोकन गर्ने बेला पनि भएको छ। नयाँ संविधान र जनताको चाहना तथा तीन तहका सरकारसँग एकाकार हुनेगरी राष्ट्रिय निकुञ्ज तथा वन्यजन्तु संरक्षण ऐन र यसअन्तर्गतका नियमावलीको संशोधन गर्ने बेला भएको छ। कानुनभन्दा माथि कोही पनि नहुने त आफ्नो ठाउँमा छ, तर कानुन जटिल हुँदा कानुन कार्यान्वयनमा पनि जटिलता उत्पन्न हुने भएकाले सरल कानुन र सहज कार्यान्वयनका लागि पनि कानुनको संशोधन गर्नुपर्ने हुन्छ। हिजो सामाजिक मूल्य र मान्यता तथा धर्ममा मात्र अडिएको हाम्रो समाजलाई अब कडा कानुनले मात्र थेग्न सक्ने अवस्था छैन। मौजुदा कानुनलाई समयसापेक्ष रूपमा सरलीकृत गर्ने र कानुनसँग असल प्रविधिको संयोजनले मात्र नेपालको जैविक विविधता संरक्षण तथा व्यवस्थापनलाई दिगो बनाउन सकिन्छ भन्ने तथ्यलाई मनन् गर्नै पर्छ। कुनै पनि सार्वजनिक संस्था व्यवस्थापन गर्दा स्रोतको दोहोरोपन र दुरुपयोग हुन नदिन र जनताले तिरेको करको सदुपयोग गर्न चुस्त सांगठनिक संरचना र दक्ष कर्मचारीको संगठन आवश्यक पर्छ। संरक्षणमा शिक्षा र सञ्चारको रणनीति प्रकृति संरक्षण र व्यवस्थापनमा मानवीय चेतनाको महत्त्वपूर्ण भूमिका सदियौंदेखि रहँदै आएको छ। वन्यजन्तु संरक्षण भनेको कै नबोल्नेका लागि बोल्नेले गर्ने काम हो। त्यो भनेको मानव जातिको दायित्त्व पनि हो। मानव जातिमा चेतना भएन भने वन्यजन्तुको संरक्षण सम्भव पनि छैन। वन्यजन्तु संरक्षणप्रति मान्छेको माया र दयाभाव भएन भने संरक्षित क्षेत्र व्यवस्थापनमा राज्यले गरेको लगानी बालुवामा पानी खनाएसरह हुन्छ। संरक्षणमा स्थानीय समुदायको अर्थपूर्ण सहभागिता जुटाउन होस् वा चोरी सिकार हुन नदिन वा वन्यजन्तु अपराध नियमन र नियन्त्रण गर्न होस्। अथवा मानव वन्यजन्तु द्वन्द्व व्यवस्थापन गर्न होस्, सञ्चार र संरक्षण शिक्षाको ठूलो महत्त्व रहन्छ। वन्यजन्तु संरक्षणप्रति स्थानीय समुदायको अपनत्व अभिवृद्धि गर्न तथा मानव र प्रकृतिबीच सहअस्तित्त्व कायम गर्न पनि सञ्चार जगत्को भूमिका अति महत्त्वपूर्ण हुन्छ। वनस्पति, वन्यजन्तु र जैविक विविधता ज्ञानको भण्डार भएको हुँदा यसको संकलन र अभिलेखीकरणमा समेत सञ्चारको महत्त्व हुन्छ नै। जसरी एउटा स्याउको सबैभन्दा ठूलो दाना पनि स्याउभन्दा ठूलो हुन सक्दैन। त्यसैगरी प्रकृतिभन्दा ठूलो मान्छे हुनै सक्दैन। यो तथ्य सर्वसाधारणलाई सिकाउन पनि सञ्चारकै भूमिका हुन्छ। मानवले हरेक कुरा प्रकृतिबाटै सिक्ने हो। प्रकृति एउटा अविछिन्न पुँजी हो भने मानवले केवल त्यसबाट लाभांश मात्र लिने हो। त्यसैले वन्यजन्तु वा वनस्पति लोप हुने गरी लाभ लिने छुट मानवलाई भने छैन। कुनै पनि प्राणीको अस्तित्त्व नास नहोस् भन्ने कुरामा मानव समुदाय हरहमेसा सचेत हुन जरुरी छ। निष्कर्ष नेपालमा संरक्षित क्षेत्र स्थापनाको पाँच दशक लामो समय व्यतित भएको छ। यस अवधिमा वन्यजन्तु संरक्षणको दौरानमा थुप्रै उपलब्धि र अनुभव पनि प्राप्त भएका छन्। प्रशस्त उपलब्धि हासिल गर्दै गर्दा जनताको अधिकार कुण्ठित भएको भन्ने गुनासो पनि छ। यसलाई सम्बोधन गर्न अब ढिलो गर्नु हुँदैन। पछिल्लो समयमा मानव जातिमात्र होइन, वन्यजन्तु पनि जलवायु परिवर्तनको असरबाट मुक्त छैनन्। यस दिशामा विशेष केन्द्रित भएर काम गर्नुपर्ने हुन्छ। जलवायु परिवर्तनका जोखिम दिनप्रतिदिन बढ्दै गएको पृष्ठभूमिमा वन्यजन्तु व्यवस्थापन गर्दा जलवायु अनुकूलन सिद्धान्तको आधारमा वन्यजन्तु र संरक्षित क्षेत्रलाई व्यवस्थापन गर्न सकियो भने मात्र दिगो विकासका लक्ष्यलाई व्यवहारमा रूपान्तरण गर्न सकिन्छ। यथास्थितिमा गरिने संरक्षित क्षेत्र व्यवस्थापनले लगानी मात्र बढाउने तर खर्चअनुसारको आम्दानी गर्न सक्ने देखिँदैन। आउँदा दिनमा समय सीमा तोकेर संरक्षित क्षेत्र व्यवस्थापन गर्दा प्राप्त हुने लाभको बढोत्तरी गर्दै स्थानीय समुदायको जीविकोपार्जन गर्न र संरक्षित क्षेत्रलाई आर्थिक उपार्जनमा आत्मनिर्भर बनाउने रणनीति लिनुपर्ने हुन्छ। राष्ट्रिय निकुञ्ज तथा वन्यजन्तु संरक्षण विभागले सन् २०३० भित्र सबै संरक्षित क्षेत्रलाई जलवायु उत्थानशील हुने गरी व्यवस्थापन गर्ने र आर्थिक उपार्जनमा आत्मनिर्भर बनाउने नीति लिएको छ। तसर्थ, आउँदा दिनमा संरक्षित क्षेत्रलाई कसरी आर्थिक उपार्जनको केन्द्र बनाउन सकिन्छ ? सबैको ध्यान जान जरुरी छ। संरक्षित क्षेत्रले प्रशस्त आम्दानी गर्न सकेको खण्डमा मात्र वन्यजन्तु संरक्षणमा स्थानीय समुदायको अर्थपूर्ण सहभागिता बढ्छ। चोरी सिकारमा कमी आउने, मानववन्यजन्तु द्वन्द्व कम हुने र प्रकृतिमानवबीच सहअस्तित्त्व कायम हुने निश्चित छ। आउँदा दिनमा संरक्षित क्षेत्रलाई जलवायु परिवर्तनका जोखिमबाट मुक्त राखेर त्यहाँबाट प्राप्त हुने वस्तु र सेवालाई बजारमा बिक्री वितरण गरेर आर्थिक उपार्जनको केन्द्र बिन्दु बनाउनु पर्छ। अनिमात्र संरक्षित क्षेत्रलाई आर्थिक समृद्धिको आधार क्षेत्रको रूपमा विकास गर्न सकिन्छ।  ढकाल राष्ट्रिय निकुञ्ज तथा वन्यजन्तु संरक्षण विभागका महानिर्देशक हुन्।"
समानुपातिक व्यवस्थाको कुरूप दृश्य,"काशीराम भन्ने गर्थे, आफ्नो (एउटै समुदाय) बीच आपसमा नलड, बरु आफ्नो हक र अधिकार प्राप्त गर्न ती व्यक्तिहरूसँग लड जसले तिम्रो अधिकारमाथि कब्जा जमाएर बसेको छ। काशीराम भारतीय राजनीतिज्ञ र समाज सुधारक थिए। उनले बहुजन समुदायको एकीकरण तथा उत्थानका लागि योगदान दिए। उनले दलित शोषित संघर्ष समिति (डीएसएसएस), सन् १९७१ मा अखिल भारतीय पिछडा तथा अल्पसंख्यक समुदायका कर्मचारी महासंघ (बामसेफ) र सन् १९८४ मा बहुजन समाज पार्टी आदि संगठनको स्थापना गरेका थिए। भारतको प्रमुख दलमध्ये एक बहुजन समाज पार्टीकी अध्यक्ष हाल मायावती (बहनजी) हुन्। बसपा अध्यक्षका हैसियतले उनी चारपटक भारत उत्तर प्रदेशको मुख्यमन्त्री बनिसकेकी छन्। द्वन्द्वरत मुलुक नेपालमा शान्ति स्थापना र हिंसाको राजनीति अन्त्यका खातिर जननिर्वाचित संविधानसभाको गठनमार्फत नयाँ संविधान निर्माण गर्ने राजनीतिक सहमति बन्यो। तत्कालीन संसद्वादी राजनीतिक दलहरू र विद्रोही नेकपा माओवादीबीच सहमति बनेबमोजिम संविधानसभाको गठन नै मिश्रित निर्वाचन प्रणालीद्वारा हुन पुग्यो। त्यो समावेशिताका लागि पहिलोपटक गरिएको संवैधानिक व्यवस्था थियो। त्यसै व्यवस्थाको निरन्तरता स्वरूप नयाँ संविधानमा समेत मिश्रित निर्वाचन प्रणालीमार्फत संसद् (प्रतिनिधिसभा तथा प्रदेशसभा) गठन गरिने व्यवस्था छ। अर्थात् संसद्मा पहिलो हुने उम्मेदवार निर्वाचित हुने वा प्रत्यक्ष निर्वाचित हुने व्यवस्था र पूरा देशलाई एउटा निर्वाचन क्षेत्र मानेर दलले प्राप्त गरेको मतको आधारमा सोही दलले (क्लस्टरको आधारमा) सिफारिस गरेको व्यक्ति निर्वाचित गरिने व्यवस्था गरी दुई पद्धतिबाट प्रतिनिधिसभा र प्रदेशसभामा जनप्रतिनिधि अर्थात् विधायक निर्वाचित गरिने संवैधानिक व्यवस्था छ। संवैधानिक व्यवस्थाबमोजिम नै हामीले दलित, महिला, मधेसी, पिछडिएको क्षेत्र, खसआर्य आदि वञ्चित र बहिष्कृत समुदायको प्रतिनिधित्व गराउँदै आएका छौं। तथापि दलहरूले समानुपातिक व्यवस्था विवादरहित बनाउन भने सकेनन्। समानुपातिक व्यवस्था विवादित बन्न पुग्नाका केही महŒवपूर्ण कारणहरू रहेका छन्। नेताको प्राधिकार नेपालमा चार ऐतिहासिक राजनीतिक शक्तिको उपस्थिति रहेको छ। नेपाल राष्ट्रराज्य निर्माणकालदेखि नै उपस्थिति, जनसंख्या, इतिहास, भूमिका र योगदानका हिसाबले ती चार शक्ति हुन्। पहिलो, आदिवासी जनजाति, दोस्रो, खसआर्य, तेस्रो, मधेसी र चौथो शक्ति हो, दलित। मधेसी एउटै समुदाय होइन, त्यहाँ विविधता र विभेदको विशाल पर्खाल विद्यमान छ। तथापि आन्दोलनले एक राजनीतिक शक्तिका रूपमा स्थापित गराइएको हुँदा स्वीकार्य यस अर्थमा मात्रै बन्न पुगेको हो। यी चार शक्ति अलग पृष्ठभूमि, पृथक् राजनीतिक, सामाजिकसांस्कृतिक र आर्थिक इतिहास बोकेका समुदाय हुन्। त्यसो त ऐतिहासिक उपस्थितिलाई अवलोकन गर्दा नेपाली समाजलाई केवल दुई समुदायमा विभाजित गर्न सकिन्छ। पहिलो, मूलवासी समुदाय र दोस्रो हो, गैरमूलवासी अर्थात् आप्रवासी समुदाय। जनै धारण नगर्ने, गैर हिन्दू समुदाय मूलवासी हुन् भने जनैधारी आर्यखस आप्रवासी समुदाय हुन्। यस तर्कको वैज्ञानिक र ऐतिहासिक खोज, अनुसन्धानद्वारा तथ्य प्रमाणित गरिसकेको छ। अर्थात् निर्विवाद बन्न पुगेको छ। समानुपातिक प्रतिनिधित्व मुलुकका सबै समुदायले उपभोग गर्दै आइरहेका छन्। आदिवासी जनजाति, आर्यखस, मधेसी, दलित, पिछडिएको क्षेत्र, महिला आदि। नेपाल सम्भवतः पहिलो देश हो, जहाँ सयौं वर्षदेखि शासन व्यवस्थामा विशेषाधिकार प्रयोग गर्दै आइरहेका जाति, समुदायलाई समेत संवैधानिक रूपमा आरक्षण (समानुपातिक कोटा) को व्यवस्था गरिएको छ। त्यो पनि शासन र प्रशासनलगायत सबै क्षेत्रमा। नेपाली कांग्रेसले सबैभन्दा बढी समानुपातिक व्यवस्थाको सदुपयोग र दुरुपयोग दुवै गर्दै आइरहेको छ। जस्तै : हालका गृहमन्त्री बालकृष्ण खाँड (ठकुरी क्षत्री), उद्योग वाणिज्य मन्त्री दिलेन्द्रप्रसाद बडू (ब्राह्मण), पुष्पा भुसाल प्रतिनिधिसभा उपसभामुख तथा मीन विश्वकर्मा कांग्रेसको निवर्तमान सचेतक आदि समानुपातिक सांसद थिए। स्मरण रहोस्, विश्वकर्माबाहेक अन्य सबै गैरदलित समुदायका तर समानुपातिक कोटाबाट सांसद बनेका केही उदाहरण हुन्। कांग्रेसलगायत दलहरूले नेताका निकट, प्रभावशाली नेताहरू र पैसाको लोभमा कमजोर वर्गसमुदायको अधिकार क्लस्टरमा आधारित कोटाको दुरुपयोग गर्दै आइरहेका छन्। प्रसिद्ध धनाढ्य विनोद चौधरी मधेसी कोटामा, प्रभावशाली नेताहरू खाँड, बडू खसआर्य कोटामा संसद् पुर्याइँदा सम्बन्धित समुदायका कमजोर वर्गको अधिकार खोसिएका छन्। यो क्रम अझै रोकिएको छैन। संविधानतः दलित, महिला, मधेसी, पिछडिएको क्षेत्र, खसआर्य आदि बञ्चित र बहिष्कृत समुदायको प्रतिनिधित्व हुँदै आएको छ। तथापि दलहरूले समानुपातिक व्यवस्था विवादरहित बनाउन भने सकेनन्। महिलाको कोटामा प्रधानमन्त्री शेरबहादुर देउवापत्नी आरजु राणा, गृहमन्त्री पत्नी मञ्जु, खसआर्य कोटामा पूर्वमन्त्री तथा पार्टी प्रवक्ता प्रकाशशरण महत, मधेसीबाट पूर्वगृहमन्त्री तथा सभापतिका उम्मेदवार विमलेन्द्र निधि आदिको समानुपातिक उम्मेदवारीले सम्बन्धित समुदायका कमजोर वर्गको अधिकारमाथि गम्भीर हनन् भएको छ। त्यतिमात्रै होइन, समानुपातिक व्यवस्थाको बदनामी गराउने षड्यन्त्र बुझ्न कठिन छैन। नेताका आफन्त, नातागोता र पैसाको चलखेल तथा उनीहरूकै प्राधिकारमा पहुँचवालाको कब्जा इत्यादि विडम्बना बनाइँदा समानुपातिक व्यवस्थाको कुरूप दृश्य देखिएको छ। यस्तो विकृति सामेली लोकतन्त्रका निम्ति घातक सिद्ध हुनेछ। ज्ञातव्य रहोस्, समानुपातिक र कोटा भन्नासाथ दलितको भाग भनी बुझ्ने र घृणा फैलाउने तŒवहरूले बुझ्न जरुरी छ। समानुपातिक कोटामार्फत गैरदलितहरूले झनै बढी लाभ लिइरहेका छन्। यद्यपि बदनाम दलित समुदायलाई मात्रै बनाइएको छ। यो सोचनीय विषय हो। हकदार समुदायमा पनि बेथिति दलित, महिला, पिछडिएको क्षेत्र, महिला आदि समुदायको प्रतिनिधित्व सुनिश्चित गराउने उद्देश्यले समानुपातिक अर्थात् क्लस्टरका आधारमा कोटा (आरक्षण) व्यवस्था लागू गरिएको हो। यो निश्चित सिद्धान्त, ऐनकानुननिर्माण गरेर तथा संवैधानिक व्यवस्थाअनुसार लागू गरिएको हो। सामेली लोकतन्त्रको यो मूल आधारमध्ये एक हो। अनुसूचित जाति, समुदाय र लिंगका जनप्रतिनिधिको उपस्थिति गराउनु पर्नेमा सम्बन्धित समुदायको पनि राजनीतिक र आर्थिक पहुँच मजबुद भएकाले मात्रै पटकपटक अवसर प्राप्त गर्ने तर अन्यले योगदान मात्रै गरिराख्ने विडम्बनाको समेत अन्त्य गर्न जरुरी छ। हालको निजामती सेवा ऐनबमोजिम निजामती सेवामा पदपूर्ति गर्दा ५५ प्रतिशत खुला र ४५ प्रतिशत आरक्षण गर्ने व्यवस्था छ। उक्त आरक्षित ससट (४५ प्रतिशत) लाई १०० प्रतिशत मानेर महिलालाई ३३ प्रतिशत, आदिवासी जनजाति २७ प्रतिशत, मधेसी २२ प्रतिशत, दलितलाई ९ प्रतिशत तथा अपांगता भएकालाई ५ प्रतिशत र पिछडिएको क्षेत्रलाई ४ प्रतिशत आरक्षणको व्यवस्था गरिएको छ। आदिवासी जनजाति आयोगको हालसालैको प्रतिवेदनअनुसार पनि आरक्षित समुदायको पनि पहुँचवाला समुदायले मात्रै धेरै अवसर लिइरहेको र तत्तत्भित्रका अन्य जाति, समुदाय अवसरबाट वञ्चित रहनुपर्ने विडम्बना रहेकाले सबैले अवसर प्राप्त गर्ने गरी व्यवस्था मिलाउन सिफारिस गरिएको छ। एकै व्यक्तिले धेरै पटक आरक्षणको प्रयोगमार्फत लाभ लिइरहेकोप्रति सचेत गराउँदै महिलाको हकमा जन्मको आधारमा मात्रै कोटा प्रयोग गर्न दिनुपर्ने ठहर गरेको छ। जस्तैः आदिवासी जनजातिको कोटा प्रयोग गर्न सोही समुदायमा जन्मिएकी महिलालाई मात्रै जनजाति महिला कोटामा हक हुने, दलित महिलाको कोटा प्राप्त गर्न दलित समुदायमा नै जन्म भएकी महिला हुनुपर्ने आदि। बिहे गरी अन्यबाट उक्त समुदायमा पुगेकी महिलाले बिहेपश्चात् प्राप्त गरेको थरका आधारमा उक्त समुदायका लागि छुट्ट्याइएको कोटा नपाइने व्यवस्था गर्न सिफारिस गरिएको छ। यो सकारात्मक सिफारिस हो, अब आउने संसद्ले ऐन निर्माण गर्दा यस सम्बन्धमा विचार गर्न जरुरी छ। संविधानको संशोधन गर्न जरुरी भइसकेको छ। सबै जाति, क्षेत्र, समुदाय, लिंग आदिको जनसंख्याको आधारमा समानुपातिक प्रतिनिधित्वको संवैधानिक सुनिश्चितता गराउनु पर्दछ। त्यसका लागि दुई वटा मात्रै विकल्प छन्। पहिलो, पूर्ण समानुपातिक निर्वाचन प्रणाली। यो व्यवस्थामा पूरा देश एउटै निर्वाचन क्षेत्र हुनेछ। दलका विचार, नीति, कार्ययोजना तथा योग्यताका आधारमा चुनाव लडिने हुँदा हालको जस्तो महँगो चुनावी खर्च गर्नु पर्दैन। पुँजीपति, ठेकेदार, भ्रष्ट र दलालहरूले अकुत सम्पत्ति र पैसा खर्च गरी चुनाव जित्ने र जितेपछि चुनाव जित्न खर्च गरेको पैसा असुल गर्न पुनः देश लुट्ने, भ्रष्टाचार गर्ने भन्ने आरोप र बाध्यताको समेत अन्त्य हुन्छ। दलले प्राप्त गर्ने मतका आधारमा क्लस्टरबमोजिम सांसदको सिफारिस गर्छ र दलका उम्मेदवार विधायक बन्छन्। दोस्रो, यदि पूर्ण समानुपातिक व्यवस्थामा सहमति गर्न सकिँदैन भने पूर्ण प्रत्यक्ष निर्वाचित प्रणली प्रयोग गर्न सकिन्छ। आरक्षण (कोटा) चाहिने जाति, समुदाय र महिलाका लागि आरक्षित क्षेत्र निर्धारण गरी उक्त समुदायको शतप्रतिशत उपस्थिति सुनिश्चित गर्न सकिन्छ। जस्तैः दलितका लागि आरक्षित गरिएको निर्वाचन क्षेत्रमा सबै उम्मेदवार दलित नै हुने हुँदा जसले जिते पनि दलित नै निर्वाचित हुनेछन्। त्यस्तै महिला, आदिवासी जनजाति, आर्यखस, मधेसी आदि समुदायको समेत त्यसैगरी सम्बन्धित समुदायका उम्मेदवारबीच मात्रै प्रतिस्पर्धा गराएर प्रतिनिधित्व सुनिश्चित गर्न सकिन्छ। हालको मिश्रित बहुआलोचित व्यवस्थाको विकल्प यी दुई प्रणालीमध्ये एक अँगालेर दिन सकिन्छ। हरेक पटक एउटै निर्वाचन क्षेत्र एउटै समुदायका लागि आरक्षित क्षेत्र रहँदैन, त्यो अन्यत्र सर्दछ। स्मरणका लागि हाम्रो छिमेकी मुलुकसमेत रहेको विश्वकै विशाल लोकतान्त्रिक देश भारतले सात दशकभन्दा बढी समयदेखि यही व्यवस्था सफलतापूर्वक लागू गर्दै आइरहेको छ। त्यो छिमेकी मुलुकको उदाहरण हाम्रा लागिसमेत प्रेरणा बन्न सक्छ। समानुपातिक प्रणाली सबै जाति, समुदाय, क्षेत्र र लिंगको अधिकार हो। यो व्यवस्था शहादतद्वारा प्राप्त गरिएको हो, भिख या दया होइन। लक्षित समुदायभित्र पनि विविधता, असमानता र विभेदसमेत छन्। प्रतिस्पर्धा हुनु झनै स्वाभाविक हो। हाल बदनाम बनाइएको समानुपातिक व्यवस्था नेता र निर्णयकर्ताको विशेषाधिकार जस्तो बनाइएका कारण कुरूप देखिएको छ। अब यस प्रकारका दुरुपयोग रोक्नै पर्दछ।"
दक्षिण अफ्रिकासँग भारत निरीह,"पर्थ : आईसीसी टीट्वेन्टी विश्वकप क्रिकेटमा दक्षिण अफ्रिकाले दोस्रो जित निकालेको छ। अस्ट्रेलियाको पर्थमा भएको खेलमा दक्षिण अफ्रिकाले भारतलाई पाँच विकेटले पराजित गरेको हो। एक सय ३४ रनको लक्ष्य पछ्याएको दक्षिण अफ्रिकाले १९४ ओभरमा पाँच विकेट गुमाउँदै जित निकालेको थियो। दक्षिण अफ्रिकाको जितमा डेभिड मिलर र अइडन मार्कमले अर्धशतकीय पालि खेलेका थिए। मिलरले ५९ र मार्कमले ५२ रनको योगदान दिए। यस्तै दक्षिण अफ्रिकाका कप्तान तेम्बा बाभुमाले १० रन बनाए। भारतका अर्शदीप सिंहले दुई विकेट लिए। यस्तै मोहमद सामी, हार्दिक पान्ड्या र रविचन्द्रन अश्विनले एकएक विकेट हात पारे। यसअघि पहिले ब्याटिङ गरेको भारतले निर्धारित २० ओभरमा नौ विकेट गुमाएर एक सय ३३ रनको योगफल खडा गरेको थियो। भारतका सूर्यकुमार यादवले ६८ रन बनाए। यस्तै कप्तान रोहित शर्माले १५ र विराट कोहलीले १२ रन बनाए। दक्षिण अफ्रिकाका लुङ्गी एनगिडीले चार तथा वेने पारनेलले तीन विकेट लिए। पाकिस्तानको सहज जित विश्वकपअन्तर्गत नै आइतबार भएको खेलमा पाकिस्तानले जित निकालेको छ। पर्थमा आइतबार भएको खेलमा पाकिस्तानले नेदरल्यान्ड्सलाई ६ विकेटले पराजित गरेको हो। नेदरल्यान्ड्सले दिएको ९२ रनको सामान्य लक्ष्य पाकिस्तानले १३५ ओभरमा चार विकेट गुमाएर पूरा गरेको थियो। पाकिस्तानका मोहमद रिजवानले सर्वाधिक ४९ रन बनाए। यस्तै फाखर जमानले २० र सान मसुदले १२ रन बनाए। नेदरल्यान्ड्सका ब्रान्डन ग्लोभरले दुई तथा पाउल भान मिकेरिनले एक विकेट लिए। यसअघि पहिले ब्याटिङ गरेको नेदरल्यान्ड्सले निर्धारित २० ओभरमा नौ विकेट गुमाएर ९१ रन जोडेको थियो। नेदरल्यान्ड्सका कोलिन एकरम्यानले सर्वाधिक २७ रन बनाए। कप्तान स्कट एडवार्डले १५ रनको योगदान दिए। पाकिस्तानका सादब खानले तीन विकेट लिए। यस्तै मोहमद वासिमले दुई तथा साहिन अफ्रिदी, नसिम साह र हरिस रौफले एकएक विकेट हात पारे। टीट्वेन्टी विश्वकपमा पाकिस्तानको पहिलो जित हो। पाकिस्तानले तीन खेलमा दुई अंक जोडेको छ। समूह दुईमा रहेको पाकिस्तान पाँचौं स्थानमा छ। अहिलेसम्म अंक जोड्न नसकेको नेदरल्यान्ड्स पुछारमा छ। बंगलादेशको रोमाञ्चक जित आइतबार नै भएको अर्को खेलमा बंगलादेशले रोमाञ्चक जित निकालेको छ। ब्रिजबेनमा आइतबार भएको खेलमा बंगलादेशले जिम्बावेलाई तीन रनले हराएको हो। बंगलादेशले दिएको एक सय ५१ रनको लक्ष्यसहित जवाफी ब्याटिङ गरेको जिम्बावेले निर्धारित २० ओभरमा आठ विकेट गुमाएर एक सय ४७ रन मात्र बनाउन सक्यो। जिम्बावेका सिन विलियम्सले सर्वाधिक ६४ रनको अर्धशतकीय पालि खेलेका थिए। यस्तै रायन ब्रुलले अविजित २७ र रेगिस चाकबभाले १५ रन बनाए। बंगलादेशका तास्किन अहमदले तीन विकेट लिए। यस्तै मोसादेक हुसेन र मुस्ताफिजुर रहमानले दुई विकेट लिए। यसअघि पहिले ब्याटिङ गरेको बंगलादेशले निर्धारित २० ओभरमा सात विकेट गुमाएर एक सय ५० रन जोडेको थियो। बंगलादेशका नाजमुल हुसेन सान्टोले ७१ रनको अर्धशतकीय पालि खेलेका थिए।"
"अष्ट्रेलियाको दोस्रो जित, सेमिफाइनल पुग्ने सम्भावना जिवितै","काठमाडौं : अष्ट्रेलियाले दोस्रो जित निकाल्दै सेमिफाइनल पुग्ने सम्भावनालाई जिवितै राखेको छ। टी२० विश्वकपअन्नतर्गत सोमबार ब्रिसबेनमा भएको खेलमा अष्ट्रेलियाले आयरल्यान्डलाई ४२ रनले पराजित गरेको हो। १८० रनको लक्ष्य पछ्याएको आयरल्यान्ड ११ बल अगावै अलआउट भएको थियो। आयरल्यान्डका लागि लोरनले अविजित ७१ रन बनाएका थिए। उनीबाहेक पल स्ट्रलिङले ११, गर्थ डीलेनीले १४ र मार्क अदैरले ११ रन बनाए। अन्य खेलाडीले दोहोरो रन बनाउन सकेनन्। त्यसअघि अष्ट्रेलियाले निर्धारित ओभरको खेल खेल्दै १७९ रन बनाएको थियो। अष्ट्रेलियाका लागि आरोन फिन्चले सर्वाधिक ६३ रन बनाए। त्यस्तै माइकल मार्सले २८, म्याक्सवेलले १३, मार्कसले ३५ र टीम डेभिडले अविजिति १५ रन बनाए। समूह १ मा रहेको अष्ट्रेलियाको जितले सेमिफाइनलको समीकरणलाई थप रोमाञ्चक बनाएको छ। यस समूहमा पहिलो नम्बरमा ५ अंकसहित न्युजिल्यान्ड रहेको छ, ५ अंक जोडेर अष्ट्रेलिया दोस्रो नम्बरमा रहेको छ। इंगल्यान्ड तेस्रो र चौथोमा आयरल्यान्ड रहेको छ। श्रीलंका र अफगानिस्तान पुछारमा रहेका छन्।"
नेपालले युएईसँग कात्तिक २८ गतेदेखि सिरिज खेल्ने,"काठमाडौं : नेपालले युएईसँग तीन ओडीआई खेलको सिरिज खेल्ने भएको छ। नेपाल क्रिकेट संघ (क्यान)ले मिति घोषणा गर्दै यसको औपचारिक जानकारी दिएको छ। क्यानका अनुसार नेपालले टियु मैदानमा कात्तिक २८ गतेदेखि सिरिज खेल्ने भएको हो। नेपालले युएईविरुद्ध पहिलो खेल कात्तिक २८ गते, दोस्रो खेल कात्तिक ३० गते र तेस्रो तथा अन्तिम खेल मंसिर २ गते खेल्नेछ।"
म्यादी बनेर निर्वाचन सुरक्षार्थ खटिएकी सागमा स्वर्ण बिजेता संगीता,"महेन्द्रनगर: खेलकुद क्षेत्रमा पछिल्लो समय उदयीमान खेलाडीका रुपमा आफूलाई स्थापित गरेकी कुस्ती खेलाडी संगीता धामी आसन्न मङ्सिर ४ गते हुने निर्वाचन सुरक्षामा खटिन म्यादी प्रहरीमा भर्ना भएकी छन् । पारिवारिक आर्थिक अवस्था नाजुक हुँदा आफू म्यादी प्रहरीमा भर्ना भएको धामीको भनाइ छ । हालै सम्पन्न नवौँ राष्ट्रिय खेलकुद प्रतियोगितामा स्वर्णपदक विजेता धामी १३औँ दक्षिण एशियाली खेलुकद प्रतियोगिता (साग) मा पहिलो पटक स्वर्ण जित्ने नेपाली महिला खेलाडी हुन् । 'हामीले खेलकुदका माध्यमबाट देश चिनाएर आफ्नो कर्तव्य पूरा गर्यौ', हाल जिल्ला प्रहरी कार्यालय कञ्चनपुरमा म्यादी प्रहरीमा कार्यरत धामीले भनिन्, 'तर राज्यले इतिहास रच्ने खेलाडीको रोजगारीको ग्यारेन्टी नगर्दा खेलाडी हुँ भन्न पनि गाह्रो मान्नुपर्ने अवस्था आयो ।' दार्चुलाको शैल्यशिखर नगरपालिका स्थायी घर भएकी धामी कञ्चनपुरको भीमदत्त नगरपालिका३ तिलकपुर ठूलोबुवाको घरमा बस्दै आएकी छन् । बाल्यावस्थामै बुवा अर्कै श्रीमती लिएर घरबाट निस्केपछि आमा धनादेवीको सहारामा यहाँसम्म आइपुगेकी धामीको अझै पारिवारिक अवस्था दयनीय छ । 'आमाले भैँसीपालन गरेर दूध बेचेर हामीलाई यहाँसम्म पुर्याउनुभयो', उनले भनिन्, 'अहिले कहिलेकाहीँ म पनि दूध बेच्न महेन्द्रनगर बजार आउँछु ।' धामी म्यादी प्रहरीमा भर्नासँगै यही बीचमा नवौँमा स्वर्ण जितेर आइन । सागका स्वर्ण जित्दा सरकार र विभिन्न नगरपालिकाबाट पाएको रकमले घर खर्च चलेको उनको भनाइ छ । 'सानैमा बुवाले आमालाई छाडेर जाँदा उहाँले लगाउने खाने रहर अधुरै रह्यो', धामीले भनिन्, 'म्यादी प्रहरीबाट आएको रकमले आमालाई थोरै भए पनि सुन किनेर रहर पूरा गर्ने योजना छ ।' संगीताकी बहिनी रीता प्रवीणता प्रमाणपत्र तह र संगीता स्नातक तहमा पढ्दैछन् । 'दुवैको खर्च पनि मेरै खेलकुदबाट आएको रकमले चलेको थियो', उनले भनिन्, 'अहिले स्वर्ण जितेर आउँदा रातो टीकासम्म लगाएर हौसला दिनुभएन ।' खेलकुद र पढाइलाई निरन्तरता दिनुभएकी संगीताले नेपाली सेना र प्रहरीमा जागिर खाने धोको पूरा नहुनेमा चिन्ता रहेको दुखेसो पोखिन । 'अन्तर्राष्ट्रियस्तरमा पदक मुलुकलाई दिलाउँदा कतै जागिर पाइन्छ कि भन्ने आशा थियो', उनले भनिन्, 'अहिले पनि यति ठूलो खेलाडी म्यादीमा हुँदा समाजले कति कुरा काट्छन कि भनेर चिन्ता हुन्छ ।' खेलाडी भएर मुलुकको इज्जत बढाउने स्तरका प्रतिभावान खेलाडीलाई राज्यले रोजगारीका विषयमा सोच्नुपर्ने उनको भनाइ छ । 'पदक दिलाउने खेलाडीलाई पालिकास्तरसम्म भए पनि जागिरको व्यवस्था गर्नुपर्छ', उनले भनिन्, 'शरीरमा ताकत हुँदा खेलेपनि पछि गएर जिविका चलाउन बाहिरिनुपर्ने बाध्यता भयो ।' उनले अन्य मुलुकमा अन्तर्राष्ट्रियस्तरमा पदक ल्याउने खेलाडीलाई सम्मान र रोजगारीको कुनै कमी नहुने गरेको बताउनुभयो । 'अहिले म्यादीमा भर्ना भएर राज्यले गरिरहेको चुनावमा सुरक्षा प्रदान गर्ने जिम्मेवारी पाउँदा हर्षित नै छु', उहाँले भन्नुभयो, 'स्थायी रोजगारी पाउने आशैआशमा निराशा छाएको छ ।' संगीतासँगै कुस्तीकी नवौँ राष्ट्रिय प्रतियोगितामा अर्की स्वर्णपदक विजेता खेलाडी हेमा भट्टलगायत पाँचछ जना राष्ट्रिय खेलाडी अहिले कञ्चनपुरमा म्यादीमा भर्ना भएका छन् । कञ्चनपुरका कुस्ती प्रशिक्षक राजेन्द्र चन्दले खेलाडीलाई राज्यले सुविधा दिने विषयमा सोच्नुपर्ने बेला आएको बताए । 'सागको स्वर्ण जित्ने चेलीले आज जागरिका लागि भौतारिनुपर्ने बाध्यता आउनु राम्रो कुरो होइन', उनले भने, 'अब पालिकामा पदक विजेता खेलाडीलाई रोजगारीको व्यवस्थाका लागि गुहार माग्छौँ ।' उनले खेलाडी भएर बाँच्न मात्रै गाह्रो रहेको बताए । नवौँ राष्ट्रियमा सुदूरपश्चिमले १० स्वर्ण जित्दा कुस्तीमा मात्रै कञ्चनपुरका पाँच महिला खेलाडीले स्वर्ण दिलाएका थिए । रासस"
'बेडरुम'को भिडियो लिक भएपछि विराट र अनुष्काद्वारा कडा शब्दमा निन्दा,"काठमाडौं : भारतीय क्रिकेटका पूर्वकप्तान विराट कोहली यतिबेला अष्ट्रेलियामा छन्। टी२० विश्वकप खेलका लागि उनी पत्नी अनुष्का शर्मासहित अष्ट्रेलियामा रहेका कोहलीको 'बेडरुम' यतिबेला सामाजिक सञ्जालमा भइरल बनेको छ। कोहली बसेको होटलको 'बेडरुम' त्यहाँ कार्यरत कर्मचारीले सामाजिक सञ्जालमा हालिदिएको बताइएको छ। कोहलीले उक्त हर्कतलाई नजरअन्दान नगरिने चेतावनी दिएका छन्। कोहलीलेमात्रै होइन, पत्नी अनुष्काले पनि कडा शब्दमा निन्दा गरेकी छन्। 'धेरैपटक यस्ता घटना दोहोरिएका छन्, जहाँ शुभचिन्तकहरुले थोरै पनि लाज राखेनन्। यो त झन् सबैभन्दा वाहियात भयो। यस्ता गल्ती सहन सकिँदैन,' उनले भनेकी छन्। उनले त्यस्ता शुभचिन्तकहरुलाई समस्याको जडको रुपमा आफूलाई लिन आग्रह गरिन्। विराटले आफूलाई मन पर्ने खेलाडीको एक झलक पाउन शुभचिन्तकहरु आतुर रहने भए पनि अर्काको गोपनियतालाई भंग गर्नुजस्तो खराब कुरा केही पनि नभएको बताए। 'यदि होटलको कोठामा मलाई गोपनियता मिल्दैन भने अरु कुनै पनि कुरामा गोपनियता अपेक्षा गर्न सक्दिनँ। म यस कुराबाट सहमत छैन,' उनले भनेका छन्। उनले अर्काको व्यक्तिगत कुरालाई मनोरञ्जनको साधान नबनाउन आग्रह गरेका छन्। 'अरुको गोपनियताको इज्जत गरौं। त्यसलाई मनोरञ्जनको साधन सम्झेर व्यवहार नगर,' उनले भने।"
कात्तिक १९ गतेदेखि राष्ट्रिय टेनिस र रोड रेस प्रतियोगिता,"काठमाडौं : वीर गणेशमान सिंह स्पोर्टस कमिटीले दुई खेलका राष्ट्रिय स्तरको प्रतियोगिता आयोजना गर्ने भएको छ। कमिटीले काठमाडौंमा सोमबार पत्रकार सम्मेलन गरी दुई खेलका राष्ट्रिय स्तरको प्रतियोगिता आयोजना गर्ने जनाएको हो। स्पोर्टस कमिटीले दोस्रो संस्करणको वीर गणेशमान सिंह राष्ट्रिय टेनिस र चौंथो संस्करणको १० के रोड रेस आयोजना गरिने जनाएको छ। स्पोर्टस कमिटीले कात्तिक १९ देखि २६ सम्म टेनिस प्रतियोगता आयोजना हुने जनाएको छ। सात दोबाटोस्थित टेनिस कोर्टमा सञ्चालन हुने प्रतियोगितामा विभिन्न २३ इभेन्ट्समा प्रतिस्पर्धा हुनेछ। टेनिसको महिला पुरुष विजेताले ८० हजार, दोस्रोले ४० र तेस्रोले २० हजार पाउने जनाएको छ। महिला पुरुष डबल्सको विजेताले ४० हजार, उपविजेताले २० हजार र तेस्रोले १० हजार पाउने छन्। त्यसैगरी, पुस २३ गते शनिबार चौंथो वीर गणेशमान सिंह १० के रोड रेस आयोजना गरिने जनाएको छ। रोड रेसको संयोजकमा राजन खत्री रहेका छन्। रोड रेसको पुरस्कार लगायत अन्य विषयमा पछि जानकारी दिइने आयोजकले जनाएको छ।"
"धानसँग अदुवा, बेसार साट्दै किसान","घोराही : दाङ बंगलाचुली गाउँपालिका२ मर्पेसका खेतुलाल विक पछिल्लो १२ वर्षदेखि घुइया, अदुवा र बेसारको खेती गर्दै आएका छन्। पहाडी क्षेत्रमा पर्याप्त मात्रामा धान उत्पादन नहुने तर घुइया, अदुवा र बेसारबाट राम्रो आम्दानी हुने भएकाले उनी त्यसतर्फ आकर्षित हुनु भएका हुन्। मर्पेसमा उत्पादन गरिएका यी उत्पादनसँग विक र उनीजस्तै अन्य किसानले वर्षभरिलाई पुग्ने धान साट्छन्। मर्पेस र खारा क्षेत्रमा धानलगायतका अन्य अन्नबालीको उत्पादन राम्रो छैन, त्यसैले यहाँका अधिकांश किसान अदुवा, घुइया र बेसार खेती गर्छन्।, विकले भने, किसानहरूले आफूले उत्पादन गरेका घुइया, बेसार र अदुवा धेरैजसो घोराही उपमहानगरपालिकासम्म पुर्याउँदै आएका छन्। धिमधिमे मालारानी बहुउद्देश्यीय कृषक समूहका अध्यक्षसमेत रहेका किसान विकले आफूहरूलाई यही व्यवसायबाटै खुसी मिल्ने गरेको बताए। उनले पनि हाल चार रोपनी जग्गामा घुइया, अदुवा र बेसारको खेती गर्दै आएका छन्। समूहमा २० घर परिवारका किसान आबद्ध छन्। पालिकाभित्रका सबै वडामा यसको खेती हुँदै आए पनि व्यावसायिक रूपमा खेती गर्ने किसानको संख्या भने डेढ सयको हाराहारीमा रहेको उनको भनाइ छ। सोही स्थानमा लामो समयदेखि अदुवा, घुइया र बेसार खेती गर्दै आएका किसान हिरा पुन यसबाट आफूहरूले राम्रो आम्दानी गरिरहेको बताउँछन्। आफूले उत्पादन गरेका वस्तुबाट सात महिनाका लागि पुग्ने अन्न साट्न सकिन्छ, उनले भने, धान रोप्ने हो भने अन्य अन्नबालीको उत्पादन घट्ने भएपछि यसैलाई निरन्तरता दिएका हौं। धिमधिमे मालारानी बहुउद्देश्यीय कृषक समूहका कोषाध्यक्ष वीरबहादुर सुनारले पनि यो क्षेत्रको हावापानीसमेत राम्रो भएकाले अदुवा, घुइया र बेसारको व्यावसायिक रूपमा खेती गर्ने किसानको संख्या बढ्दै बताए।"
किन हुँदैन सम्पत्ति अभिलेखीकरण ?,"काठमाडौं : अर्थमन्त्री हुँदा डा बाबुराम भट्टराईले आर्थिक वर्ष २०६५०६६ को बजेटमा स्वेच्छिक आम्दानी स्वघोषणा योजना ल्याए। यसअन्तर्गत आम्दानीको स्रोत देखाउनु नपर्ने तर १० प्रतिशत कर तिर्नुपर्ने प्रावधान थियो। त्यसअघि नै डा रामशरण महतले पनि अर्थमन्त्री हुँदा आर्थिक वर्ष २०५८०५९ को बजेटमा १० प्रतिशत आयको स्वघोषणा गर्न पाउने व्यवस्था गरेका थिए। यी दुई अर्थमन्त्रीले कर उठाउने उद्देश्यले यस्ता कार्यक्रम ल्याएका थिए। यसबाट निजी क्षेत्रमात्र नभई अन्यले कर नतिरेर कमाएका सम्पत्तिमा पनि १० प्रतिशत कर तिरेर वैधानिक बनाउन पाए। पछिल्ला वर्षहरूमा निजी क्षेत्रले सम्पत्ति अभिलेखीकरणको मुद्दा जोडतोडले उठाइरहेको छ। गत वर्ष निजी क्षेत्रका संघ संगठनले बजेट निर्माणका क्रममा सम्पत्ति अभिलेखीकरणको सुविधा दिन सरकारसँग माग गरेका थिए। यसबाट भ्रष्टाचार, कर छली, मानव बेचबिखन, वन्यजन्तुको ओसारपसारजस्ता अवैध तरिकाले कमाएको धनसम्पत्ति पनि शुद्धीकरण हुने आशंकाले सरकारले सम्पत्ति अभिलेखीकरणको विषयमा निर्णय गर्न सकिरहेको छैन। सम्पत्ति शुद्धीकरण विषयको मुद्दाले समेट्न सक्नेनसक्ने विषयले निजी क्षेत्रले उठाउँदै आएको उक्त मुद्दा ओझेलमा परेको छ। केपी शर्मा ओली प्रधानमन्त्री हुँदा सम्पत्ति अभिलेखीकरण गर्न गृहकार्य भएको थियो। तर, चौतर्फी विरोध भएर सरकारले कालो धनलाई सेतो बनाउन खोजेको आरोप आउन थालेपछि ओली हच्किएका थिए। अन्तर्राष्ट्रिय समुदायमा समेत असर पर्ने डरले सरकारले सम्पत्ति अभिलेखीकरणमा निर्णय गर्न नसकेको जानकारहरू बताउँछन्। नेपाल उद्योग वाणिज्य महासंघका पूर्वअध्यक्ष पशुपति मुरारकाले सम्पत्ति अभिलेखीकरण नहुँदा उद्योगीव्यवसायीभन्दा सर्वसाधारण मर्कामा परेको बताउँछन्। हामीसँग पुराना सम्पत्तिको रेकर्ड छैन, मुरारका भन्छन्, एकचोटी अभिलेखीकरण गर्न सरकारले अवसर दिनुपर्छ। नेपालको अर्थतन्त्र झन्डै ६० प्रतिशत अनौपचारिक रूपमा चलेको छ। वास्तविक रेकर्डभन्दा बाहिर अर्थतन्त्र मौलाइरहेकाले सम्पत्ति अभिलेखीकरण आवश्यक भएको भन्दै निजी क्षेत्रले जोडतोडले आवाज उठाइरहेका छन्। तर, सरकारले चाहेर पनि निर्णय गर्न सकिरहेको छैन। सम्पत्ति शुद्धीकरण ऐन आउनुअघि हामीकहाँ त्योभन्दा पनि सम्पत्तिको अभिलेख राखिने, कर तिरेको हो कि होइन भन्ने सिस्टम थिएन, मुरारका भन्छन्, राज्यले सोध्ने चलन थिएन, सोधे पनि पैतृक सम्पत्तिभन्दा कम हुन्थ्यो। पैतृक सम्पत्ति हो कि होइन, कर तिरेको पैसा हो कि होइन भन्ने यकिन नहुँदै सम्पत्ति शुद्धीकरण ऐन आए पनि सम्पत्ति अभिलेखीकरण नहुँदा अनौपचारिक सम्पत्ति व्यक्तिसँग थुप्रिँदै गयो। घरजग्गा, व्यवसायबाट, पैतृक सम्पत्ति, दाइजोबाट आएको सम्पत्ति सिस्टममा आउन नसक्दा निजी क्षेत्र चिन्तित बनेको छ। त्यतिबेला आयातको प्रतिशतका आधारमा कर लिने गरिन्थ्यो। नाफा कम भए पनि बढी भए पनि निश्चित प्रतिशत कर लिने गरिन्थ्यो मुरारका भन्छन्, हामीसँग पहिल्यै भएको सम्पत्तिको रेकर्ड छैन, कसरी स्रोत देखाउने ? सम्पत्तिको अभिलेखीकरण गर्न दिइयो भने अहिलेसम्म कोसँग कति सम्पत्ति छ भनेर यकिन हुने र त्यसपछि मात्रै घटबढ हुँदा सम्पत्ति शुद्धीकरणले कहाँबाट आयो भनेर प्रश्न उठाउनु उचित हुने मुरारका बताउँछन्। अभिलेखीकरण भइसकेपछि मात्रै सम्पत्ति शुद्धीकरणले यो पैसा कहाँबाट ल्याइस्। कर तिरेको पैसा हो या होइन, गलत गतिविधिबाट कमाएको सम्पत्ति हो या होइन अनुसन्धान गर्न सकिन्छ पूर्वअध्यक्ष मुरारका भन्छन्। सबैलाई हुनेगरी प्रस्थान बिन्दुका रूपमा सम्पत्ति अभिलेखीकरणको सुविधा दिन आवश्यक भएको निजी क्षेत्रले बताउँदै आएको छ। कर नतिरिकन अभिलेखीकरण हुनुपर्ने निजी क्षेत्रको जोड छ। व्यापारीले रेकर्ड राखेको होला तर आम जनताले रेकर्ड राखेको छैन, मुरारका भन्छन्, जग्गा बेचेको छ तर कागजात छैन, बिल पाएको छैन, अभिलेखीकरण नहुँदा आम मान्छेलाई समस्या परेको छ। मुरारकाका अनुसार अभिलेखीकरणपछि मात्रै सम्पत्ति शुद्धीकरणले व्यक्तिको सम्पत्ति कसरी बढ्योघट्यो भनेर सोध्दा न्यायोचित हुन्छ। अहिले अन्योलको वातावरण छ, हटाउनुपर्छ, सम्पत्ति शुद्धीकरणले नमान्ने हो भने सम्पत्ति अभिलेखीकरण गर्नुको औचित्य नै हुँदैन। अहिले बैंक तथा वित्तीय संस्थामा तरलता अभाव छ। यस्तो अवस्थामा सम्पत्ति अभिलेखीकरण हुन सके तरलता सहज हुने निजी क्षेत्रको अपेक्षा छ। हामीले पहिल्यै कर तिरिसकेकाले दोहोर्याएर कर लिनु न्यायोचित हुँदैन, मुरारका भन्छन्, त्यसकारण सरकारले निःशुल्क अभिलेखीकरण गर्ने व्यवस्था गर्नुपर्छ। नेपाल उद्योग परिसंघका उपाध्यक्ष कृष्णप्रसाद अधिकारीले अनौपचारिक सम्पत्ति उल्लेख्य भएकाले सम्पत्ति स्वघोषणा सुविधा दिन ढिलाइ भइसकेको बताउँछन्। अनौपचारिक क्षेत्रमा ठूलो अर्थतन्त्र छ, अधिकारी भन्छन्, सुविधा दिएर अभिलेखीकरणको अवसर दिनुपर्छ। गलत ढंगबाट पुँजी आएर अनौपचारिक नभएको अधिकारी तर्क गर्छन्। भन्छन्, लामो समयदेखि अनौपचारिकरूपमा सम्पत्ति थुप्रिएर बस्यो, एकचोटी अभिलेखीकरणका लागि कानुनी बाटो खुला गर्नुपर्छ। पुँजी परिचालन गर्दा औद्योगिक क्षेत्रलगायतमा लगानी गर्दा १० लाखभन्दा बढीको रकममा स्रोत खोज्ने व्यवस्था छ। तर, विदेश भ्रमण, भोजभतेरमा स्रोत खोज्ने व्यवस्था नहुँदा अत्यधिक खर्च भइरहेको छ। खर्च गर्दा स्रोत नखोजिने गरिएकाले पनि उत्पादनमूलक क्षेत्रमा भन्दा फजुल खर्चमा अत्यधिक कारोबार भइरहेको छ। सम्पत्ति अभिलेखीकरण भएमा फजुल खर्च पनि रोकिने परिसंघका उपाध्यक्ष अधिकारी बताउँछन्। यसैका कारण पनि हुन्डीको कारोबार फस्टाइरहेको निजी क्षेत्रको बुझाइ छ। अनौपचारिक सम्पत्ति अधिक रहेकाले गलत गतिविधिलाई प्रश्रय नदिने गरी अन्तर्राष्ट्रिय नियामक निकायको विश्वास लिन सकिने निजी क्षेत्र बताउँछ। हामीले भ्रष्टाचार गरेको, अन्तर्राष्ट्रिय माफियाको सम्पत्ति शुद्धीकरण गर्न भनेको होइन, पहिल्यैदेखिको सम्पत्ति अभिलेख गर्न खोजेका हौं अधिकारी भन्छन्। निर्वाचनपछिको नयाँ सरकारले सम्पत्ति अभिलेखीकरण गर्न प्राथमिकता दिनुपर्ने आवाज उठाएका छन्। सबै दल एकजुट भएर नयाँ सरकार गठनलगत्तै अभिलेखीकरणको सुविधा दिनुपर्ने निजी क्षेत्रको माग छ। सरकारले सम्पत्ति अभिलेखीकरणमा सुविधा नदिए पनि पछिल्ला वर्षमा लगानीका केही क्षेत्रमा लचिलो बनाएको छ। जलविद्युत्, उत्पादनलगायतका क्षेत्रमा सरकार लचिलो भएसँगै लगानी बढ्न थालेको निजी क्षेत्रको बुझाइ छ। सम्पत्ति अभिलेखीकरण गर्दा अर्थतन्त्रमा योगदानमा नरहेको पुँजी सक्रिय हुने परिसंघका उपाध्यक्ष अधिकारी बताउँछन्। निष्क्रिय रहेका पुँजी चलायमान हुँदा अर्थतन्त्रमा फाइदा पुग्छ अधिकारी भन्छन्। निष्क्रिय रहेको पुँजी कर प्रणालीको माध्यमबाट मूलधारमा ल्याउँदा फाइदै पुग्ने भएकाले सरकार यस विषयमा गम्भीर बन्नुपर्ने निजी क्षेत्रले सरकारको ध्यानाकर्षण गराएको छ। विदेशबाट आउने पैसामा कडाइ गरिए पनि स्वदेशमै निष्क्रिय रहेको पुँजी उपयोग गर्न सरकारले किन बाटो नखोल्ने ? अधिकारी प्रश्न गर्छन्। ठूलो मात्रामा अनौपचारिक सम्पत्ति रहेको भन्दै सरकारले अध्ययन गर्नुपर्ने उनको भनाइ छ । कर तिरेर स्वघोषणा गर्न गाह्रो छ। एक करोडको जग्गा बिक्री गर्दा ५० लाख अनौपचारिक भइरहेको छ।, अधिकारी भन्छन्, त्यसकारण एकपटक कर तिर्ने प्रावधान नगरी अभिलेखीकरणको अवसर दिनुपर्छ। नेपाल चेम्बर अफ कमर्सका अध्यक्ष राजेन्द्र मल्लले आयको स्वघोषणा नभई सम्पत्ति अभिलेखीकरणको सुविधा निजी क्षेत्रले मागेको बताउँछन्। अर्थमन्त्री हुँदा डा महत र डा भट्टराईले १० प्रतिशत कर तिरेपछि वैधानिक हुने सुविधा दिए पनि निजी क्षेत्रले भने निःशुल्क रूपमा अभिलेखीकरण गर्न माग गर्दै आएको उनले बताए। निजी क्षेत्रले कर तिरेर वाक्क भइसकेको छ, पहिल्यै तिरिसकेको सम्पत्तिमा फेरि कर तिर्नुपर्ने अवस्था ल्याउनुहुन्न, मल्ल भन्छन्, त्यस्तो गर्न खोजियो भने अहिलेको अवस्था ठीक छ, निजी क्षेत्र पटकपटक कर तिर्न सक्ने स्थितिमा छैन। सम्पत्ति एकचोटी अभिलेखीकरण गरेमा कुन चाहिँ राम्रो, कुन नराम्रो सम्पत्ति भनेर दीर्घकालसम्म छुट्ट्याउन सहज हुने महासंघका उपाध्यक्ष दिनेश श्रेष्ठ बताउँछन्। सरकारले दुई चोटी आयको स्वघोषणा अवसर दिए पनि सम्पत्ति अभिलेखीकरणको अवसर दिएको छैन। त्यतिबेला व्यवसायी पारदर्शी हुन चाहे पनि नाफाघाटा जति भए पनि निश्चित प्रतिशत कर तिर्ने प्रावधानले कमाएको भन्दा कमबढी कर तिरेका छन्, श्रेष्ठ भन्छन्, अब अभिलेखीकरणको अवसर दिएर पारदर्शी हुनका लागि सहज व्यवस्था गर्नुपर्छ। निजी क्षेत्रले व्यवसायीलाई मात्र नभई सबै नागरिकलाई अभिलेखीकरणको अधिकार दिनुपर्ने बताउँदै आएको छ। जनतासँग कति सम्पत्ति छ भन्ने जान्ने अधिकार राज्यलाई सुनिश्चित हुन्छ, श्रेष्ठ भन्छन्, एक पटकलाई अवसर दिएमा व्यवसायी तथा आमनागरिकलाई सहज हुने थियो। भारत, पाकिस्तानमा यस्तो अवसर दिइएको छ। कृषकले आयकर तिर्नु नपर्ने भएकाले कृषकसँग कति सम्पत्ति छ यकिन नहुने भएकाले राज्यले अभिलेखीकरणमार्फत लेखाजोखा गर्न सक्ने श्रेष्ठ बताउँछन्। अभिलेखीकरण गर्दा केही प्रतिशत लिएर या नलिएर पनि सरकारले सुविधा दिन सक्छ, यस्तो भएमा अनौपचारिक सम्पत्ति सिस्टममा आउन सहज हुन्छ। सम्पत्ति शुद्धीकरण गलत क्रियाकलाप गरेर कमाएको होइन भन्ने विश्वसनीयता देखाउनु पर्नेमा नेपालमा कर छलीको विषय पनि राखिएकोमा निजी क्षेत्र चिन्तित छ। सम्पत्ति जोसँग छ, प्रष्ट्याउन सकिने अवस्था छैन, ठूलो सम्पत्ति भए पनि भन्न सक्ने स्थिति नभएकाले सकस परिरहेको छ। कर नतिरेको सम्पत्ति छ भने कर तिरेर भए पनि अभिलेखीकरण गर्न सक्ने व्यवस्था ल्याउनुपर्ने निजी क्षेत्रकै अगुवा बताउँछन्। अभिलेखीकरणको व्यवस्था गरिएमा कसले कुन तरिकाले कमाएको छ, हेर्न सक्ने अवस्था हुन सक्छ। त्यसपछि बढीबढाइ हुँदा राज्यलाई नै अनुसन्धान गर्न सहज हुन्छ। राजनीतिक नेतृत्वले चाहेमा अभिलेखीकरण गर्न सकिने भएकाले निजी क्षेत्रले हरेक वर्षजसो सरकारलाई कन्भिन्स गर्न खोजिरहेको छ। केही निजी क्षेत्र व्यवसायबाटै विस्थापित हुनुपर्ने अवस्था आएको छ, श्रेष्ठ भन्छन्, अभिलेखीकरणको सुविधा दिएर केही वर्षपछि थपघट हुँदा शंका लागेमा सम्पत्ति विस्तृतमा खोज्ने र अनुसन्धान गर्ने आधार सरकारलाई पनि बन्छ। गैरकानुनी स्रोतबाट प्राप्त, कसुरबाट प्राप्त सम्पत्ति लुकाउने, छल्ने, बदल्ने वा कसुरबाट कमाएको सम्पत्ति प्रयोग गर्दा सम्पत्ति शुद्धीकरण ऐन २०६४ लाग्ने व्यवस्था छ। आतंकवादी क्रियाकलापमा वित्तीय लगानी गर्न नहुने, विदेशमा गरेको कार्य पनि कसुर हुने, बेनामे वा काल्पनिक नाममा कारोबार गर्न नहुने ऐनमा व्यवस्था छ।"
नेपालको आर्थिक वृद्धिदर ५८ र मूल्य वृद्धि ६३ प्रतिशत : विश्व बैंक,"काठमाडौं : विश्व बैंकले सन् २०२२ मा नेपालको आर्थिक वृद्धिदर पाँच दशमलव आठ प्रतिशत रहने आकलन गरेको छ। 'नेपाल डेभलपमेन्ट अपडेट, अक्टोबर २०२२' प्रतिवेदन आज सार्वजनिक गर्दै विश्व बैंकले यसवर्ष स्थिर बजार मूल्यका आधारमा नेपालको कूल गार्हस्थ्य उत्पादन (जिडिपी) मा पाँच दशमलव आठ प्रतिशतले बढ्ने आकलन गरेको हो। सन् २०२३ मा पाँच दशमलव एक र सन् २०२४ मा चार दशमलव नौ प्रतिशतले जिडिपी बृद्धि हुने विश्व बैंकको प्रक्षेपण छ। यसअघि अन्तर्राष्ट्रिय मुद्रा कोष (आईएमएफ) ले अघिल्लो साता 'वर्ल्ड इकनोमिक आउटलुक : काउन्टरिङ द कस्ट अफ लिभिङ क्राइसिस' प्रतिवेदन सार्वजनिक गर्दै सन् २०२२ मा नेपालको आर्थिक वृद्धिदर चार दशमलव दुई प्रतिशत रहने अनुमान सार्वजनिक गरेको थियो। सरकारले भने आर्थिक वर्ष २०७९८० का लागि आठ प्रतिशतको आर्थिक वृद्धिदर हासिल गर्ने लक्ष्य राखेको छ। सन् २०२२ को मुद्रास्फीतिदर छ दशमलव तीन प्रतिशत रहने आकलन विश्व बैंकको छ। सन् २०२३ मा पाँच दशमलव पाँच र सन् २०२४ मा पाँच दशमलव तीन प्रतिशत मूल्यवृद्धि रहने प्रक्षेपण विश्व बैंकको छ। चालु आव २०७९८० को बजेटमार्फत सरकारले मूल्य वृद्धिलाई सात प्रतिशतको वाञ्छित सीमाभित्र राख्ने लक्ष्य राखेको छ। कृषि, उद्योग र सेवा क्षेत्रमध्ये यसवर्ष उद्योग क्षेत्रको वृद्धिदर उच्च रहने आकलन पनि विश्व बैंकको छ। सन् २०२२ मा कृषि क्षेत्रको वृद्धिदर दुई दशमलव तीन प्रतिशत, उद्योग क्षेत्रको वृद्धिदर १० दशमलव दुई प्रतिशत र सेवा क्षेत्रको वृद्धिदर पाँच दशमलव नौ प्रतिशत रहने अनुमान गरिएको छ। सन् २०२३ मा भने यी क्षेत्रको वृद्धिदर क्रमशः दुई, आठ दशमलव नौ र पाँच दशमलव छ प्रतिशतले बढ्ने अनुमान गरिएको छ। सन् २०२२ मा वस्तु तथा सेवाको निर्यात ३५ प्रतिशतले र आयात १५ प्रतिशत बढ्ने अनुमान छ। सन् २०२३ र २०२४ मा भने निर्यात क्रमशः २० दशमलव २३ र १८ दशमलव ०४ प्रतिशतले बढ्ने प्रक्षेपण गरिएको छ। आगामी दुई वर्षको आयात वृद्धिदर भने तीन दशमलव नौ प्रतिशत र चार दशमलव एक प्रतिशत रहने अनुमान गरिएको छ। रासस"
पोखरा अन्तर्राष्ट्रिय विमानस्थलबाट कहिले उडान हुन्छ ?,"पोखरा : भौतिक निर्माणका हिसाबले पोखरा अन्तर्राष्ट्रिय विमानस्थलको धावनमार्ग जहाज उडान भर्न तयार छ। तापनि उडान कहिले सुरु हुन्छ भन्ने यकिन छैन। धावनमार्ग, टर्मिनल भवन र अरू उपकरणको चाँजोपाँजो सबै मिले पनि कतिपय प्राविधिक समस्या यथावत् छन्। उडानको तयारी पूरा भएको छैन। पूर्वतर्फ रहेको रिठेपानी डाँडा कटान अझै सुरु गरिएको छैन। विमानस्थल आयोजना प्रमुख विनश मुनकर्मी आउँदो १५ दिनमा डाँडा कटान सुरु हुने बताउँछन्। अझै महत्वपूर्ण कुरा विमानस्थलनजिककै ल्यान्डफिल्ड साइट सार्न बाँकी छ। पोखरा महानगरपालिकाले ल्यान्डफिल्ड साइटको विकल्प तयार पार्न सकेको छैन। मेयर धनराज आचार्य फोहोर लगेर थुप्रो लगाउने ल्यान्डफिल्ड साइटभन्दा पनि नयाँ विकल्प खोजी गरिरहेको बताउँछन्। त्यसक्रममा उनले फोहोरबाट बिजुली र मल निकाल्ने प्रविधि बुझ्न हेटौंडा हुँदै धरान र भारतको दिल्लीसम्मको अध्ययन अवलोकन भ्रमण गरेका छन्। विमानस्थल आयोजना प्रमुख मुनकर्मीका अनुसार डाँडा कटानपछि उपकरण परीक्षण उडान अर्थात् क्यालिब्रेसन उडान गरिनेछ। नोभेम्बर, डिसेम्बरभित्रै क्यालिब्रेसन उडान हुन्छ, उनी भन्छन्। त्यसपछि नै अंग्रेजी नयाँ वर्षको छेको पारेर मध्य पुसदेखि पोखरा विमानस्थलबाट उडान सुरु गर्ने नेपाल नागरिक उड्डयन प्राधिकरणको तयारी हो। आयोजनाले उडान सुरु गर्ने भने पनि कुनै पनि राष्ट्रिय, अन्तर्राष्ट्रिय वायुसेवा कम्पनीले पोखराबाट जहाज उडाउने चासो देखाएका छैनन्। क्यालिब्रेसन उडानपछि नै वायुसेवा कम्पनीहरुलाई आह्वान गरिने बताउँछन् मुनकर्मी। तर, पोखरासम्म अन्तर्राष्ट्रिय वायुसेवा कम्पनीका जहाज आउन पायक पर्ने भारत गोरखपुरतिरको आकाशे मार्ग भारतले अझै दिएको छैन। त्यसका लागि यो विमानस्थल निर्माण सुरु गर्दादेखि नै कुरा उठेको थियो। सरकारले त्यसबारे कूटनीतिक पहल गर्न सकेको छैन। विमानस्थलभित्रै आवश्यक सैनिक ब्यारेक बनेको छैन। तेल भर्न आयल डिपो बनेको छैन। नेपाल आयल निगमलाई जग्गा छुट्ट्याएर तीन वर्षदेखि तोकेता गरेको मुनकर्मी बताउँछन्। उहाँहरुले २७ हजार लिटरको साधन तयार पारेका छौं भन्नुभएको छ, उनी भन्छन्। अहिले चलिरहेको पोखरा विमानस्थलकै डिपोको तेल गाडीमार्फत अन्तर्राष्ट्रिय विमानस्थलमा सेवा दिने निगमको तयारी छ। स्वदेशी वायुसेवा कम्पनी बुद्ध एयरले पोखराबाट अन्तर्राष्ट्रिय उडान गरी भारतका सीमा सहरमा सेवा दिन रुचि देखाएको थियो। तर, पछिल्लो समय बुद्धले कुनै पहल वा प्राधिकरणसँग सम्झौता या समझदारी गरेको छैन। पोखरा विमानस्थल सञ्चालन गर्न सबैभन्दा महत्वपूर्ण भनेको ल्यान्डफिल्ड साइट सार्नुपर्ने हो। तर, नयाँ ठाउँ खोजिवरि पोखरा महानगरपालिकाले कार्यान्वयन गर्न थुप्रै समय लाग्ने देखिन्छ। चिनियाँ ऋण सहयोगको २२ अर्ब रुपैयाँमा निर्मित पोखरा विमानस्थल घाटामा जाने र यहाँबाट अन्तर्राष्ट्रिय उडान सम्भव नभएको भन्दै आलोचना पनि हुँदै आएको छ।"
"तिहारपछिको पहिलो कारोबार दिन नेप्से दोहोरो अंकले बढ्यो, १२ समूहमा हरियाली","काठमाडौं : तिहारपछिको पहिलो कारोबार दिन सोमबार नेप्से परिसूचक दोहोरो अंकले उकालो लागेको छ। यसदिन नेप्से परिसूचक १६३९ अंकले बढेर १८७४८७ विन्दुमा पुगेको छ। सेन्सेटिभ इन्डेक्स ४९३ अंकले बढेर ३७०८६ विन्दुमा अडिएको छ। आज २२४ कम्पनीको २५ लाख ७४ हजार ९७५ कित्ता सेयर ६९ करोड ७३ लाख १७ हजार ६११ रुपैयाँमा खरिदबिक्री भयो। एउटा कम्पनीको सेयर मूल्यमा सकारात्मक सर्किट लागेको छ। सयपत्री हाइड्रोपावरको सेयर मूल्य १० प्रतिशतले बढेको हो। यस्तै, नेपाल एसबीआई बैंक लिमिटेडको मूल्य ८२४ प्रतिशतले बढ्यो। दोहोरो अंकले बढेको सेयर बजारमा अपर हेवाखोला हाइड्रोपावरको सेयर मूल्य ८१६ प्रतिशतले ओरालो लाग्यो। कारोबार रकमका आधारमा एनआईसी एसिया बैंक शीर्षस्थानमा रह्यो। सो बैंकको ६ करोड १७ लाख २१ हजार २३२ रुपैयाँको सेयर कारोबार भयो। कारोबारमा आएका १३ समूहमध्ये १२ को मूल्य बढ्यो भने १ को घट्यो। चार समूहको सेयर मूल्य १ प्रतिशत बढिले बढ्यो। होटल्स एन्ड टुरिजमको १६५, अदर्शको १५९, बैंकिङको १५२ र ट्रेडिङको ११४ प्रतिशतले मूल्य बढेको हो। १२ समूहको मूल्य बढ्दा डेभलपमेन्ट बैंकको ०३९ प्रतिशतले ओरालो लाग्यो।"
"विमानस्थल बन्यो, व्यवस्थापन भएन","काठमाडौं बुटवल : मुलुककै दोस्रो गौतमबुद्ध अन्तर्राष्ट्रिय विमानस्थल करिब ४३ अर्ब रुपैयाँ लागतमा भैरहवामा बन्यो। यो विमानस्थलबाट औपचारिक उडान सुरु भएको पाँच महिना नाघ्यो। तर, बिनायोजना सञ्चालनमा ल्याउँदा जहाज कुर्दै बसिरहनुपरिरहेको छ। सरकारले वायुसेवा कम्पनीहरूलाई उडान भर्न भनिरहेको छ। तर, उनीहरू व्यापार नदेखेर जान मानिरहेका छैनन्। जबकि पहिलो अन्तर्राष्ट्रिय उडान भरेको जजिरा एयरलायन्सले दसैंअघि दैनिक एक उडान भर्ने निर्णय लियो। केही दिन उडान पनि भर्यो। अब भने साताको तीन दिन मात्रै उडान भर्दै छ। विमानस्थल भने दैनिक ४० उडान क्षमताको हो। यो विमानस्थल गत जेठ २ गते प्रधानमन्त्री शेरबहादुर देउवाले उद्घाटन गरेका थिए। त्यसयता जजिरा एयरबाहेक विमान कम्पनी थपिएका छैनन्। यसमा पहिलो समस्या यात्रु अभाव देखिएको छ। यात्रु तान्न सरकारले पूर्वाधार तयार गर्न सकेको छैन। भैरहवाबाट दुई प्रकृतिका यात्रु एयरलाइन्सले पाउँछन्। पहिलो वैदेशिक रोजगारीमा जानेआउने नेपाली र अर्का विदेशी पर्यटक। तर, यी दुवै थरीलाई न्यूनतम पूर्वाधारसमेत बनेको छैन। नेपाल नागरिक उड्डयन प्राधिकरणले त्रिभुवन अन्तर्राष्ट्रिय विमानस्थलबाट तीनभन्दा बढी उडान भर्ने कम्पनीलाई अनिवार्य भैरहवा जान भनिरहेको छ। त्यही बाध्यात्मक निर्देशन पालना नगर्दा नेपाल एयरलाइन्स र हिमालय एयरलाइन्सका त्रिभुवन विमानस्थलबाट हुने उडान प्रभावित भएका छन्। प्राधिकरणले नेपाल एयरलाइन्सको दिल्ली उडान रोक्दा आइतबार कैयौं यात्रु अलपत्र परे। गौतमबुद्ध अन्तर्राष्ट्रिय विमानस्थल भैरहवाका महाप्रबन्धक गोविन्दप्रसाद दाहाल दुईतीन कारण एयरलाइन्स कम्पनी आउन संकोच मानिरहेको बताउँछन्। उनका अनुसार भैरहवा आउने विमानले भारतीय आकाश प्रयोग गर्ने अनुमति पाएका छैनन्। एयर रुटको विषयमा नेपाल सरकार र भारत सरकारबीच सहमति हुनुपर्छ, दाहाल भन्छन्, अहिले रुट अनुमति नभएका कारण भैरहवा आउन आधा घण्टा ढिलो भइरहेको छ। यसले लागत बढाइरहेको छ। भैरहवाबाट यात्रु बढाउन पहिलो चरणमा वैदैशिक रोजगारीमा जाने यात्रुका लागि सरकारी कार्यालयगत पूर्वाधार तयार गर्नुपर्छ। महाप्रवन्धक दाहालका अनुसार भैरहवामा श्रमस्वीकृति, स्वास्थ्य परीक्षण, वैदेशिक रोजगार परामर्श, भिसा प्रक्रियालगायत कार्यालय स्थापना हुनुपर्छ। पहिलो पटक बिदामा आई फेरि सोही कम्पनीमा जाने नेपाली श्रमिक मात्रै गौतमबुद्धबाट उडिरहेका छन्। श्रम स्वीकृतिलगायत काम नहुने भएकाले अन्य व्यक्ति यहाँबाट जान सक्दैनन्। उनीहरू काठमाडौैं जानुपर्ने बाध्यता छ। काठमाडांै केन्द्रित संरचनालाई भैरहवामा पनि ल्याउनुपर्छ, दाहाल भन्छन्, यसले श्रमिक यात्रुको संख्या बढाउनेछ। विदेश जानुअघि मेडिकल परीक्षण, श्रम स्वीकृति, भिसा प्राप्ति, रोजगार परामर्शलगायत प्रक्रिया पूरा गर्नुपर्छ। भैरहवामा श्रम कार्यालय स्थापना भए पनि त्यसले पूर्णसेवा दिन सकिरहेको छैन। अन्य सेवा लिन काठमाडौं नै जानुपर्ने अवस्था छ। भैरहवाबाट पहिलो अन्तर्राष्ट्रिय उडान गरिरहेको जजिराले औसतमा १ सय ५० यात्रु पाइरहेको छ। यो विमान १७२ सिटे हो। जजिरा एयरलाइन्सकी भैरहवा अपरेसन प्रमुख संगीता रौनियार श्रमिकका लागि आवश्यक संरचना भैरहवामा हुनुपर्ने बताउँछिन्। काठमाडौंमा सबै काम गर्न जानुपरेपछि यात्रुहरू प्लेन चढ्न मात्रै भैरहवा आउने देखिँदैन, रौनियार भन्छिन्, मेनपावर कम्पनीलाई भैरहवामा शाखा खोल्ने अनुमति दिनुपर्छ। विमानस्थललाई चलायमान बनाउन पर्यटनमन्त्री जीवनराम श्रेष्ठले छुट दिन निर्देशन दिएका थिए। पर्यटन क्षेत्र पुनरुत्थान कार्य योजना २०७९ अनुसार विमानस्थलमा हुने अन्तर्राष्ट्रिय उडानमा ल्यान्डिङ, पार्किङ, नेभिगेसन र सुरक्षालगायत शुल्कमा दिइएको शतप्रतिशत छुटलाई निरन्तरता दिइने भनिएको छ। विमानस्थल सेवा शुल्क नियमावली २०७८ ले पनि ग्राउन्ड ह्यान्डिलिङमा अर्को व्यवस्था नहुन्जेल ५० प्रतिशतसम्म छुट दिन भनेको छ। प्राधिकरणले पनि वायुसेवा कम्पनीलाई आकर्षित गर्न विमानस्थलमा छुट सुविधा दियो। यति गर्दा पनि अन्य वायुसेवाले गौतमबुद्धबाट व्यावसायिक उडान भरेका छैनन्। नेपाल नागरिक उड्डयन प्राधिकरणले अन्तर्राष्ट्रिय उडान भर्ने आन्तरिक तथा बाह्य वायुसेवा कम्पनीलाई प्रस्ताव गरेको थियो। तर, चासो नदेखाएपछि प्राधिकरणले गौतमबुद्धबाट पनि उडान भर्न सबैलाई समय तोकिदियो। प्राधिकरणले अन्तर्राष्ट्रिय उडान भर्ने घरेलु वायुसेवा कम्पनीलाई २०२२ को अक्टोबर ३० देखि र अन्तर्राष्ट्रिय वायुसेवा कम्पनीलाई डिसेम्बर १६ देखि उडान सार्न समय दिएको छ। आन्तरिकतर्फ नेपाल एयरलाइन्स, हिमालय एयरलाइन्स तथा कतार, एयर अरेबिया, फ्लाइ दुबईलगायतले दैनिक तीनभन्दा बढी काठमाडौं विमानस्थलबाट उडान भर्छन्। प्राधिकरणले गौतमबुद्धमा उडान नगर्ने नेपाली कम्पनीको उडान तालिका नै कटौती गरेको छ। जाडोयामको उडान तालिका सार्वजनिक गर्दै प्राधिकरणले नेपाल वायुसेवा निगमको ४ र हिमालयन एयरलाइन्सको २ उडान कटौती गरेको हो। कारण थियो गौतमबुद्धमा उडान तालिका पेस नगर्नु। कम्तीमा आन्तरिक कम्पनीले उडान सुरु गरे अन्तर्राष्ट्रिय बजारमा सकारात्मक सन्देश प्रवाह हुने प्राधिकरणका कर्मचारीको भनाइ छ। केही उडान भैरहवाबाट गर्न २ महिनाअघि नै जानकारी गराएको प्राधिकरण प्रवक्ता जगन्नाथ निरौलाको भनाइ छ। गौतमबुद्धमा उडानका लागि प्राधिकरणले लिएको नीति नै गलत भएको जानकार बताउँछन्। प्राधिकरणले नेपाली वायुसेवालाई थोरै र विदेशीलाई बढी समय दिएकाले विभेद गरेको पूर्वपर्यटनसचिव केदारबहादुर अधिकारीको भनाइ छ। दुवैको व्यावसायिक उडान नै हो। कडा नियम गर्नुभन्दा पनि वायुसेवा कम्पनीहरूसँग बसेर नै छलफल गर्नुपर्छ।। उडान घटाउने भन्ने गर्नुहुँदैनथ्यो। बरु थप उडानको स्वीकृति दिन्न वा रुटको स्वीकृति दिन्न भन्न मिल्थ्यो, अधिकारी भन्छन्। अहिले नै गौतमबुद्धमा उडान भर्न व्यावहारिक नहुने र प्राविधिक रूपमा गाह्रो हुने हिमालय एयरलाइन्सका उपाध्यक्ष विजय श्रेष्ठ बताउँछन्। सरकारको पूर्णस्वामित्व भएको नेपाल एयरलाइन्सले पनि तत्तकाल गौतमबुद्धबाट उडान सुरु गर्न नसकिने बताएको छ। छुट दिँदा पनि नभएपछि प्राधिकरण फोर्स मेजरबाट भए पनि गौतमबुद्धबाट उडान सुरु गराउने नीतिमा देखिन्छ। व्यावसायिक रूपमा फाइदा नभए कुनै पनि वायुसेवा उडानमा नजाने र फोर्स मेजर गर्दा नकारात्मक सन्देश जाने पूर्वसचिव अधिकारी बताउँछन्। प्राधिकरणले कति दिनसम्म उडान गर भनेर निर्देशन दिने हो। पहिला सबै पूर्वाधार बनाउनुपर्यो अनि उडान गर्न जा भन्ने हो, उनी भन्छन्। विमानस्थल चलाउन प्राधिकरणले छुटलगायत सुविधा दिएर आकर्षण गर्न सक्ने तर बाध्य गर्न नमिल्ने पूर्वमन्त्री योगेश भट्टराईको भनाइ छ। जानकारका अनुसार वायुसेवा कम्पनीले बिजनेस भए मात्रै कुनै पनि गन्तव्यको उडान भर्छन्। बाध्य पारेर केही समय उडान भरे पनि त्यो निरन्तर नहुने भनाइ प्राधिकरणका पूर्वमहानिर्देशक सञ्जीव गौतमको भनाइ छ। वायुसेवा कम्पनीहरू बिजनेस भए जाने हो। बाध्य गरे २४ पटक जान्छन्। त्यसपछि जाँदैनन्। प्राधिकरणले पूर्वाधार बनाउने हो बाध्य बनाउने होइन। यात्रु नै पाएन भने कसरी उडान हुन्छ ? गौतम भन्छन्। गौतमबुद्ध विमानस्थलले पनि पुरानै हवाई मार्ग सिमरा नै प्रयोग गर्ने हुँदा पनि व्यावसायिक उडानमा समस्या देखिएको हो। हाल ९० प्रतिशत अन्तर्राष्ट्रिय उडान सिमरा हुँदै काठमाडौं भित्रिने गरेका छन्। चीनबाट आउने विमान सगरमाथा आसपास क्षेत्र र भुटानबाट आउने विमान मेची हुँदै नेपाल प्रवेश गर्छन्। बाहिरिने हवाई रुट भने सिमरा, विराटनगर, जनकपुर, महेन्द्रनगर र भैरहवाको आकाश मार्ग हो। प्रायः एउटै रुटबाट आगमन हुँदा हवाई ट्राफिक जामका साथै उडान तालिका प्रभावित र लामो समयसम्म आकाशमै विमान होल्ड गर्नुपर्ने बाध्यता छ। थप रुट उपलब्ध भएको अवस्थामा व्यवस्थापन गर्न सहज हुने प्राधिकरणले बताउँदै आएको छ। नेपालले लामो समयदेखि भैरहवा, महेन्द्रनगर, नेपालगन्ज र जनकपुरको आकाश प्रयोगका लागि भारत सरकारसँग छलफल गर्दै आएको छ। भैरहवा र नेपालगन्ज रुटका लागि मात्रै भारत सकारात्मक हुने हो भने नेपाल छिर्ने विमानका लागि दूरी निकै घट्ने बताइन्छ। भैरहवा रुटबाट जहाजले प्रवेश बिन्दु पाउने हो भने दिल्ली तथा पश्चिमबाट आउने जहाजलाई सिमराको तुलनामा सहज र छोटो दूरी पर्नेछ। काठमाडौं विमानस्थल आउन पनि भैरहवाको रुट छोटो पर्नेछ। यसका लागि प्रधानमन्त्रीस्तरबाट नै भारतसँग कूटनीतिक पहल भए सम्भव हुने पूर्वमन्त्री भट्टराई बताउँछन्। भारतले यी रुट दिने हो भने समय पनि बच्छ भने भारतका अन्य सहरहरूलाई नेपालसँग सीधा जोड्न मदत गर्ने पूर्वपर्यटन सचिव अधिकारीको भनाइ छ। भारतीय यात्रुको सम्भावना भैरहवा भारतको उत्तर प्रदेशसहित क्षेत्रका बासिन्दाका लागि सजिलो स्थान हो। भारतबाट वैदेशिक रोजगारीमा जानेले पनि भैरहवा विमानस्थल प्रयोग गर्न सक्छन्। तर, त्यसका लागि सरकारी तवरबाट पहल गर्नुपर्ने देखिन्छ। भारतीय नागरिकलाई नेपालबाट विदेश जाने यात्रा अनुमति (एनओसी) हुने हो भने यात्रुको संख्यामा वृद्धि हुने दाहालको विश्वास छ। भारतका उत्तरप्रदेश, विहार क्षेत्रका कैयौं नागरिक वैदेशिक रोजगारीमा जान्छन्। उनीहरू पनि भैरहवाबाट विदेश यात्रा गर्न सक्छन्, उनी भन्छन्, त्यसका लागि सरकारले प्रयास गर्नुपर्छ। श्रमिक मात्रै हेर्नुहुँदैन भैरहवा विमानस्थलबाट वार्षिक २० लाख पर्यटक भिœयाउने लक्ष्य छ। तर, अन्तर्राष्ट्रिय उडानबाट श्रमिकबाहेक पर्यटक आउनेजाने गरेका छैनन्। कोरोना महामारीपछि बुद्धजन्मस्थल लुम्बिनी आउने पर्यटकको संख्या घटेको छ। पर्यटकलाई सोझै लुम्बिनीको छेउमै रहेको विमानस्थलमा झार्ने योजनासहित भैरहवा विमानस्थलको स्तरोन्नति गरिएको हो। तर, यो विमानस्थलबाट पर्यटक ल्याउने योजना भने सरकारले बनाएको छैन। पर्यटन व्यवसायी बौद्धमार्गीसहित स्तरीय पर्यटक भिœयाउने योजना बनाउँदै तेस्रो मुलुकमा बुद्धजन्मस्थल र विमानस्थलको प्रचार गर्नुपर्ने बताउँछन्। सिद्धार्थनगर उद्योग वाणिज्य संघ भैरहवाका अध्यक्ष भीष्म न्यौपाने गौतम बुद्ध विमानस्थललाई श्रमिक ल्याउने र लैजानेमा मात्रै सीमित नगरी पर्यटक आउने वातावरण बनाउन लाग्नुपर्ने बताउँछन्। भैरहवामा भिसा, श्रम स्वीकृति भएन भनिन्छ। के विमानस्थलका टार्गेट यात्रु वैदेशिक रोजगारीमा जाने मात्रै हुन त ? न्यौपाने प्रश्न गर्छन्,विदेशी पर्यटक भिœयाउने योजना बनाउनु पर्दैन ? भैरहवाबाट श्रमिकलाई ल्याउने लैजानेमा जोड नगरी बौद्धमार्गी रहेका मुलुकबाट उडान भर्ने गरी योजना बनाउनुपर्ने उनको सुझाव छ। त्यसका लागि सरकारले लुम्बिनीको प्रचारका लागि अभियान नै चलाउनुपर्ने उनी बताउँछन्। पर्यटक भित्र्याउने अभियानमा सबै लाग्नुपर्ने दाहाल बताउँछन्। अहिले पर्यटक नै आइरहेका छैनन्। त्यसकारण पनि एयरलाइन्सहरू उडान भर्न डराइरहेका देखिन्छन्। तर, यो महाअभियानमा सबैको सक्रियता हुनुपर्छ, उनी भन्छन्। लुम्बिनीमा पर्यटक भारत हुँदै स्थलमार्गबाट आउने गरेका छन्। काठमाडौं आउने विदेशी पनि आन्तरिक उडानमार्फत भैरहवा आइरहेका छन्। लुम्बिनीमा वार्षिक २ लाख तेस्रो मुलुकका पर्यटक आउने गरेका थिए। कोरोना महामारीपछि त्यो संख्या सयमा झरेको छ। गौतमबुद्ध विमानस्थल सञ्चालनमा आउँदा यस क्षेत्रका यात्रु खुसी छन्। काठमाडौं हुँदै विदेश जानुपर्दा हुने खर्चमा भारी कटौती भएको छ। पाल्पाका रविन भट्टराई वैदेशिक रोजगारीका लागि गौतमबुद्ध विमानस्थल हुँदै साउदी जान पाउँदा आफू हर्षित भएको सुनाउँछन्। काठमाडौं जाँदा पैसा पनि खर्च हुने समय पनि धेरै लाग्ने, उनी भन्छन्, अब त घरदैलो बाटै विदेश आउजाउ गर्न पाइयो। रुपन्देही तिलोत्तमाका खगेश्वर पाण्डे काठमाडौंभन्दा भाडादर पनि सस्तो रहेको सुनाउँछन्। वैदेशिक रोजगारीमा जाने यात्रु लक्षित गरी एयर अरेबिया, एयर दुबईले पनि उडान गर्ने योजना बनाइरहेका छन्। महाप्रवन्धक दाहाल दुई एयरलाइन्सले इच्छा राखेको सुनाउँछन्। विमानस्थलमा एयरलाइन्स कम्पनीहरूलाई छुट सुबिधा दिइएको छ। जसकारण काठमाडौंबाट भइरहेको अन्तर्राष्ट्रिय उडानको टिकटको तुलनामा भैरहवामा ८ देखि १० हजार सस्तो छ। भैरहवाबाट मधेस प्रदेश, लुम्बिनी, गण्डकी, कर्णाली र सुदूरपश्चिमका यात्रुले सेवा लिइरहेका छन्। ८ वर्षमा सम्पन्न सन् १९५८ जुलाई ८ बाट आन्तरिक विमानस्थलका रूपमा सेवा दिँदै आएको गौतमबुद्ध विमानस्थललाई स्तरोन्नति गरी अन्तर्राष्ट्रिय बनाइएको हो। यो विमानस्थल त्रिभुवन अन्तर्राष्ट्रिय विमानस्थलको विकल्प बनेको छ। त्रिभुवनमा विमान उडानअवतरण हुन नसक्ने अवस्था आए छिमेकी मुलुकमा पुग्नुपर्ने बाध्यता हटेको छ। गौतमबुद्धमा वायुयानको उडान सुरक्षाका लागि आधुनिक उड्डयन सहायक उपकरण आइएलएससमेत जडान गरिएको छ। यो विमानस्थल राष्ट्रिय गौरवको आयोजना हो। २०७१ माघमा शिलान्यास भएकोमा ०७९ जेठ २ गते उडान सुरु गरेको हो। ३ हजार मिटर लामो धावनमार्ग रहेको विमानस्थलमा बोइङ ७७७ एयर बस ३३० र सोही क्षमताका वाइडबडी विमानहरू उडान अवतरण गर्न सकिनेछ। करिब ८ वर्षमा विमानस्थल निर्माण सम्पन्न भएको हो। यो विमानस्थल लुम्बिनीको प्रवेशद्वारमा भएकाले विश्वलाई यस क्षेत्रसँग जोड्ने सम्पर्क माध्यमसमेत बन्न पुगेको छ। एसियाली विकास बैंकको सहुलियतपूर्ण ऋणमा निर्माण भएको विमानस्थलको संरचनातर्फ पहिलो चरणमा करिब ११ अर्ब खर्च भएको प्राधिकरणले जनाएको छ। अब दोस्रो चरणको टर्मिनल भवन पनि छिट्टै निर्माण प्रक्रिया अघि बढाइने जनाइएको छ। यो विमास्थल सञ्चालनको सुरुमा दैनिक १० वटा र सन् २०३३ सम्म दैनिक ६० वटा अन्तर्राष्ट्रिय उडान भर्ने लक्ष्य सरकारले राखेको छ। त्यसपछि रोकियो निगमको जहाज नेपाल एयरलाइन्समार्फत दिल्ली जान आइतबार यात्रुहरू त्रिभुवन विमानस्थालनमा धमाधम बोर्डिङ पास लिइरहेका थिए। तर, त्यही बेला खबर आयो प्लेन नउड्ने भयो। एकाएक चेक इन काउन्टर बन्द भयो। यात्रु बिचल्लीमा परे। कारण थियो नागरिक उड्डयन प्राधिकरण र नेपाल वायुसेवा निगमबीच समन्वय अभाव। यी दुई सरकारी निकायबीचको लापरबाहीबाट २ सय ५४ जना यात्रु पीडित भए। निगमले आइतबार १ बजेर ४५ मिनेटमा दिल्ली जाने भन्दै टिकट बिक्री गरेको थियो। तर, प्राधिकरणले निगमको उडान कटौती भएको भन्दै विमान रोकिएको हो। निगमको आइतबार दिल्ली उडानको तालिका नभएका कारण विमानस्थलले रोकेको जानकारी प्रवक्ता टेकनाथ सिटौलाले दिए। उनका अनुसार प्राधिकरणले पठाएको स्वीकृत तालिकाभन्दा बढी उडान भर्न मिल्दैन। जाडो यामको (अक्टोबर ३० देखि मार्च २७ सम्म) स्वीकृत उडान तालिकामा निगमको चार उडान कटौती गरिएको प्राधिकरण प्रवक्ता जगन्नाथ निरौलाले बताए। निगमले काठमाडौंबाट साताको १४ उडान भर्न निवेदन दिएको थियो। सोहीअनुसार नै आइतबारको उडान तालिका हुने गरी टिकट काटिएको निगम प्रवक्ता अर्चना खड्काले बताइन्। प्राधिकरणले करिब दुई महिनाअघि दैनिक तीन अन्तर्राष्ट्रिय उडान भर्ने एयरलाइन्सलाई उडान स्वीकृति लिँदा गौतमबुद्ध अन्तर्राष्ट्रिय विमानस्थलको उडान तालिका पेस गर्न भनेको थियो। निगमले काठमाडौं लक्षित तालिका मात्र पेस गरेका कारण उडान कटौती गरिएको निरौलाले बताए। गौतमबुद्ध पनि नेपालले नै बनाएको विमानस्थल हो। यहाँका कम्पनीले उडान सुरु गरे भने त्यसले सकारात्मक सन्देश प्रवाह गर्छ भन्ने हो, निरौलाले भने। प्राधिकरणले गौतमबुद्धमा उडान भर्न भने पनि तत्काल नसकिने खड्काले बताइन्। गौतमबुद्ध विमानस्थलमा उडान भर्न प्राविधिक पूर्वाधार छ। तर, व्यवस्थापन पूर्वाधार छैन। नेपालको भनेको अन अराइभल भिसा हो। यसका लागि विमानस्थलमै श्रमस्वीकृतिको व्यवस्था हुनपर्यो। क्वारेन्टाइन, कार्गोलगायत व्यवस्थापन पनि हुनुपर्छ। नभएका कार्यालय खोल्नुपर्यो। योगेश भट्टराई, पूर्वमन्त्री गौतमबुद्ध विमानस्थलको मुख्य समस्या भनेको यात्रु बढाउन श्रमस्वीकृति नै हो। एक वा दुई वर्ष सरकार यस्ता व्यस्थापनमा जानुपर्छ। त्यही भएर प्राधिकरणलाई टुक्र्याएर नियमन र व्यवस्थापन बनाउन भनिएको हो। प्राधिकरण व्यवस्थापनभन्दा पनि नियमनमा केन्द्रित देखिन्छ। केदारबहादुर अधिकारी, पूर्वपर्यटनसचिव विमानस्थल बनेको छ। त्यसलाई चलाउन सम्भाव्यता अध्ययन गरेर प्रवद्र्धन गर्नुपर्छ। भैरहवामा व्यावसायिक उडान सम्भव छ भन्न सरकारले सम्भाव्य सबै सुविधा दिनुपर्छ। विशेषगरी वैदेशिक रोजगारमा जानेहरूलाई सम्पूर्ण सुविधा दिने हो भने सम्भावना छ। सञ्जीव गौतम, पूर्वमहानिर्देशक, नेपाल नागरिक उड्डयन प्राधिकरण"
त्यसपछि रोकियो निगमको जहाज,"काठमाडौं : नेपाल एयरलाइन्समार्फत दिल्ली जान आइतबार यात्रुहरू त्रिभुवन विमानस्थालनमा धमाधम बोर्डिङ पास लिइरहेका थिए। तर, त्यही बेला खबर आयोप्लेन नउड्ने भयो।एकाएक चेक इन काउन्टरबन्द भयो। यात्रु बिचल्लीमा परे। कारण थियोनागरिक उड्डयन प्राधिकरण र नेपाल वायुसेवा निगमबीच समन्वय अभाव। यी दुई सरकारी निकायबीचको लापरबाहीबाट २ सय ५४ जना यात्रु पीडित भए। निगमले आइतबार १ बजेर ४५ मिनेटमा दिल्ली जाने भन्दै टिकट बिक्री गरेको थियो। तर, प्राधिकरणले निगमको उडान कटौती भएको भन्दै विमान रोकिएको हो। निगमको आइतबार दिल्ली उडानको तालिका नभएका कारण विमानस्थलले रोकेको जानकारी प्रवक्ता टेकनाथ सिटौलाले दिए। उनका अनुसार प्राधिकरणले पठाएको स्वीकृत तालिकाभन्दा बढी उडान भर्न मिल्दैन। जाडो यामको (अक्टोबर ३० देखि मार्च २७सम्म) स्वीकृत उडान तालिकामा निगमको चार उडान कटौती गरिएको प्राधिकरण प्रवक्ता जगन्नाथ निरौलाले बताए। निगमले काठमाडौंबाट साताको १४ उडान भर्न निवेदन दिएको थियो। सोहीअनुसार नै आइतबारको उडान तालिका हुने गरी टिकट काटिएको निगम प्रवक्ता अर्चना खड्काले बताइन्। प्राधिकरणले करिब दुई महिनाअघि दैनिक तीन अन्तर्राष्ट्रिय उडान भर्ने एयरलाइन्सलाई उडान स्वीकृति लिँदा गौतमबुद्ध अन्तर्राष्ट्रिय विमानस्थलको उडान तालिका पेस गर्न भनेको थियो। निगमले काठमाडौं लक्षित तालिका मात्र पेस गरेका कारण उडान कटौती गरिएको निरौलाले बताए। गौतमबुद्ध पनि नेपालले नै बनाएको विमानस्थल हो। यहाँका कम्पनीले उडान सुरु गरे भने त्यसले सकारात्मक सन्देश प्रवाह गर्छ भन्ने हो, निरौलाले भने। प्राधिकरणले गौतमबुद्धमा उडान भर्न भने पनि तत्काल नसकिने खड्काले बताइन्। नेपाल एयरलाइन्सलाई प्राधिकरणको कारबाही, दिल्ली उडान सङ्ख्या कटौती पोखरा अन्तर्राष्ट्रिय विमानस्थलबाट कहिले उडान हुन्छ ? विमानस्थल बन्यो, व्यवस्थापन भएन"
