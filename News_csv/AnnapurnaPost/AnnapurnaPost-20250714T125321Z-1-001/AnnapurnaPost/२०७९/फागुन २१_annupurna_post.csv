शीर्षक,विवरण
अञ्जानमै हुन्छ लैंगिक विभेद,"हप्तैपिच्छे जस्तो अपहरण र बलात्कारका घटना सुनिरहेका हुन्छौं। तर यसो भन्दैमा छोरीलाई बाँधेरै राख्न पनि त भएन। सही के हो ? गलत के हो ? छोराछोरी दुवैलाई बुझाउनु पर्छ। लैंगिक हिंसाविरुद्धको १६ दिने अभियान चलिरहेकै एकदिन घरमा भान्जाभान्जी भेला भएका थिए। लगभग एकै उमेरका उनीहरू र छोरा। पाँच केटा र एक केटी। केटाको जनसंख्या पो धेरै भएछ, सासूआमाले भन्नुभयो। उहाँले हाँस्दै भनिरहँदा लाग्थ्यो, नातिनीभन्दा नाति धेरै भए। भान्जीले अलि अनुहार बिगार्दै हजुरआमातिर हेरेको देखें। किशोरावस्था पार गर्न लाग्दै गरेकी उनलाई यो कुरा मन परेन भन्ने थाहा भयो। उसो त उनले मात्रै हैन, केटाहरूले पनि यो कुरा मन पराएनन्। उनीहरूको हाउभाउले बुझिन्थ्यो। अचेलका किशोरकिशोरी कुनै प्रकारले पनि लिंगका आधारमा हुने भेदभाव मन पराउँदैनन्। चाहे त्यो शारीरिक होस् वा मानसिक। उनीहरू केटा होस् या केटी, हरेक अवसरमा काँधमा काँध मिलाएर हिँड्न चाहन्छन्। सोही रात उनीहरू ६ जनाको टोली मेरो कोठामा आयो। छोराले भन्यो, माथिल्लो प्लानिङतिर घुमेर आउँछौ है ? रातको १०३० जति भएको छ। हाम्रो घरबाट उसले भनेको ठाउँमा जान हिँडेर पुग्न १५, २० मिनेट लाग्छ। त्यति पर यति राति नजाओ। तिमीहरू गए पनि बैनीलाई नलानू। उनीहरू मुखामुख गर्न थाले। भान्जी अगाडि सरेर भनिन्, म किन नजाने ? म छोरी मान्छे भनेर नजाने ? कतै केही भइहाले यी पाँचै जनालाई बचाएर ल्याउने जिम्मा मेरो भयो। भान्जीको अनुहारमा आक्रोश देखियो। अनि उनीहरू सबै होमा हो मिलाउँदै हाई फाइभ गरिरहेका थिए। उल्टै मलाई हल्का गिज्याइरहेका थिए। तैपनि अटेरी हुँदै भनें, बहिनीलाई लिएरै जान्छौ त ? भान्जी अगाडि सरेर भनिन्, उनीहरूले मलाई लैजाने होइन। म उनीहरूलाई लिएर जाने हो। भान्जीको अनुहारमा थप पीडा भएको महसुस गरें। त्यो बेला मुटु ढक्क फुल्यो। मैले बोल्न नहुने कुरा नै बोलेछु भन्ने महसुस भयो। तर यो सबै अञ्जानमा भएको थियो। सासूआमाले र मैले भनेका दुइटै कुराले भान्जीलाई मानसिक तनाव भयो। तर जानाजान उनलाई हामीले हर्ट गराउन खोजेको भने पक्कै होइन। मेरी सासूआमाको समय जुनबेला छोरा हुनुमा नै गर्व गर्ने समय थियो। छोरी जति नै सर्वगुण सम्पन्न किन नहोस्, महत्त्व नै हुन्न थियो। छोराभन्दा त्यो समयका मानिस आफूलाई निक्कै गर्विलो महसुस गर्थे। उहाँमा जे छाप बसेको थियो, त्यही बोल्नु भयो। भन्छन् नि नानीदेखिको बानी कहाँ हट्छ र ? मेरो पनि नानीदेखि लागेको बानी कसरी हट्थ्यो र ? सानैदेखि सुनेका कुरा छोरा मान्छेमात्र गएको ठाउँमा कहाँ एक्लै गएकी ? अब साँझ पर्न थालिसक्यो, छोरी मान्छे भएर घरबाहिर निस्कन हुँदैेन नि। कहाँ रे ? त्यति टाढा ? दाजु जान्छ तँ नजा। कुनै साथीको घरमा गयो भने साथीका बुवाआमाले भन्ने शब्द घरमा सोधेर आयौ नि ? छोरी मान्छे भएर कता जाँदैछु ? किन जाँदैछु ? बताएरमात्रै हिँड्नु पर्छ। उसबेला सामान्य लाग्ने यी कुराले मेरो मस्तिष्कमा नराम्ररी छाप छोडेकै हो। यही कारण हो, मैले कुनै किशोरीलाई आफू नै देख्नु अनि सोही तरिकाले बुझाउनु। थाहा छ, यो सबै गलत हो। यसलाई सुधार्न जरुरी छ। तै पनि दिमागमा बसेको छाप न हो, मेटाउन गाह्रै पर्ने रहेछ। अन्जानमै मुखबाट यस्ता शब्दहरू फुत्तफुत्त निस्कने रहेछन्। दसैं आउनुअघि छोरा र उसका साथीले च्छो रोल्पा ताल जाने सल्लाह गरे। म्यासेन्जरमा ग्रुप बनाए। जसमा केटा चार र केटी तीन थिए। दसैं बिदा भएपछि जाने उनीहरूको योजना थियो। तर हप्ता दिनअघि योजना स्थगित भयो। किन क्यान्सिल भयो ? छोरालाई सोधें। उसले केटी साथीको नाम लिएर भन्यो, फलानो साथीको मामुले जान दिनु भएन रे। ऊ नगएपछि अर्काे साथीलाई पनि जान दिनु भएन। दुईजना नगएपछि फलानी साथीलाई पनि एक्लै तिमी जान मिल्दैन भनेर घरबाट रोकिदिनु भएछ। कति खुसी भएर यसरीउसरी रमाइलो गर्ने योजना बनाउँदै थिए। नरमाइलो लाग्यो अनि नातामै पर्ने ती किशोरीकी आमालाई फोन गरें र सबै कुरा सोधें। उनले जवाफ फर्काइन्, तिम्रो पो छोरो हो त। तिमीलाई पो ढुक्क छ त। छोरी हुने आमाको मन कति पोल्छ तिमीलाई के थाहा ? अहँ म त्यति टाढा छोरी पठाउँदिनँ। जवाफविहीन भएँ। मसँग जवाफ नहुनुको पनि कारण छ। हप्तैपिच्छे जस्तो अपहरण र बलात्कारका घटना सुनिरहेका हुन्छौं। तर यसो भन्दैमा छोरीलाई बाँधेरै राख्न पनि त भएन। अनि अर्काे कुरा जुन घटना भएको हुन्छ, त्यसमा छोरीको भन्दा छोराको हात बढी हुन्छ भन्ने भुलिरहेका हुन्छौं। छोरीलाई बाँधेर राख्न सक्ने हामीले छोरालाई यो सही र यो गलत भनेर कत्तिको बुझाइरहेका हुन्छौं ? अनि छोरो कहाँ जाँदैछ ? कस्तो संगतमा छ ? कोकोसँग जाँदैछ ? भनेर सोध्ने गरेका छौं ? कतै हिँड्दा छोेरीलाई मात्र सवालजवाफमा गर्छौं। हरकुरामा छोरीले जत्तिकै छोेरालाई पनि सुरक्षित भएर हिँड्नु पर्दैन र ? लिंगका आधारमा बिभेद गरेर छोरीलाई चिया पकाउन र छोरालाई घुम्न पठाउनुको साटो दुवैलाई सही के हो ? गलत के हो ? बुझाउनु सिकाउनु पर्छ होइन र ? कि हामीले छोरीलाई चाहिँ यो नगर त्यो नगर भनेर झनै कमजोर बनाउने हो र ? यो विषयमा गम्भीर विमर्श गरौं न हुन्न ?"
किन हुन्छ हर्मोन गडबड ?,"स्वस्थ एवं तन्दुरुस्त सक्षम नागरिकको परिकल्पनाका साथ राज्यले आफ्नो मुलुकका जनतालाई विभिन्न माध्यम रूपबाट आवश्यकता पूरा गर्ने नीति लिनुपर्छ र लिएको पनि छ। पसलमा सामान कहाँ छ, कति मूल्य र कस्तो रंग बिर्सिन्छ। अनि पैसा लिनै भुलिन्छ। लिएको पैसा सम्झिँदैन वा लिएर फिर्ता दिन नै भुलिन्छ। कस्तो अनौठौ रोगले सतायो मलाई ? भन्दै गनगनाउँदै थिए, काठमाडौं चाबहिल निवासी हरेराम श्रेष्ठ। अर्काेतिर कालीकोटको दुर्गम गाउँमा यति राम्री नानीको घाँटीमा गाँडसमेत भएको भए कति राम्री अप्सराजस्ती हुन्थिन् होला ? भन्दैछन्। त्यसो त जनचेतना वा जानकारी नभएसम्म के राम्रो ? के नराम्रो ? सबै बराबर। थाइराइड ग्रन्थी मानिसको घाँटीमा स्वर नलीको दुवैतिर पुतली आकारमा झन्डै २५ ग्राम तौलमा रहेको हुन्छ। यसको मुख्य काम शरीरलाई शक्ति दिने हर्मोन थाइरोक्सिनको उत्पादन गर्नु हो। हर्मोन थाइरोक्सिनको बनाउनमा आयोडिन चाहिन्छ। तसर्थ आयोडिन कम भए थाइरोक्सिन हर्मोनको उत्पादन कम हुन्छ। हर्मोन कम भए बालबालिकामा क्रेटिनिज्म, वयष्कमा गलगाँड, मिक्सोएडेमा हुने गर्छ। तर हर्मोन बढी हुँदा पनि कण्ठरोग हुन सक्छ। थाइराइड ग्रन्थीद्वारा निस्कने थाइरोक्सिन हर्मोनको गडबडीले विभिन्न स्वास्थ्य समस्या हुन्छ। जीवनलाई अस्तव्यस्त र असहज बनाउँछ। रोग बढ्दै जटिल जाँदा दैनिकी जटिल हुन्छ। यसरी नै मस्तिष्क, मुटुजस्ता महत्त्वपूर्ण अंगमा असर गरी तथा थाइराइड क्यान्सर भई मानिसको मृत्युसमेत हुन सक्छ। यो ग्रन्थी सानो भए पनि शरीर प्रक्रियामा अत्यन्तै महत्त्वपूर्ण भूमिका हुने भएकाले यसमा कुनै पनि रोग लाग्न दिनु हुँदैन। लागिहाले तुरुन्तै उपचार गर्दा निको हुन्छ। यसको रोग जुनसुकै वर्ग, उमेर, क्षेत्र, र लिंगलाई लाग्न सक्छ। थाइरोक्सिन हर्मोन आवश्यक मात्रामा नबनेमा वा कमी भएमा (जसलाई हाइपोथाइराइडिज्म भनिन्छ) ठूला मानिसमा पनि अनेक समस्या देखिन्छ। जस्तै, अल्छी लाग्ने, भर्याङ चढ्दा पनि थाक्ने, पहिलेभन्दा पनि बढी थकाइको महसुस हुने, खान मन नलाग्ने र थोरै खाने तर शरीरको तौल बढ्दै जाने र नदुब्लाउनेसमेत हुन्छ। त्यसैगरी मुटुको चाल कम हुने, मुटुको वरिपरि झिल्लीमा पानी जम्ने, मानिसको दिमागले ढिलो काम गर्ने, मानिस लोसे हुने, कब्जियत हुनु, हातखुट्टा सुन्निने, शरीरको तापमान घट्ने, स्याँस्याँ हुने, चिसो मन नपर्ने, कपाल झर्ने हुने आदिको सामना गर्नुपर्छ। महिलामा थाइरोक्सिन हर्मोनको घटबढ हुँदा महिनावारीमा गडबडी हुने, सुस्त मनस्थितिको बच्चा जन्मनेलगायत समस्या देखिन सक्छ। अमेरिकन थाइराइड एसोसिएसनका अनुसार, थाइराइडको समस्या पुरुषभन्दा महिलालाई ५ देखि ८ गुणा बढी, हरेक ५० जना गर्भवती महिलामध्ये १ महिलामा देखिन्छ। साथै, हरेक सयजनाको गर्भपतनमा ६ महिलालाई थाइरोक्सिनको कम उत्पादनले भूमिका खेलेको हुन्छ। आयोडिनको कमीले हुने विकृतिहरूमा गर्भ तुहिने, मृत शिशु जन्मने, अंगभंग भएको वा शारीरिक तथा मानसिक अपांगता भएको शिशु जन्मने, क्रेटिनिज्म भई जन्मने, जन्मेको शिशु चाँडै मर्न सक्ने, सामान्य बालबालिका बहिरा, लाटा, बामपुड्के, आँखा सिधा नहेर्ने, लुलो, आदि हुन्छ। यसैगरी, पढाइमा कमजोर भई पटकपटक असफल हुनुका साथै खेलकुदमा समेत पछाडि पर्न सक्ने, विशेषगरी बालबालिकामा घाँटीको क्यान्सर हुन सक्ने, गलगाँड (कण्ठ रोगघाँटीमा रहेको थाइराइड ग्रन्थीको वृद्धि) आउँछ। सुस्त मनस्थिति हुने, आईक्यू लेभल कम हुने, आलस्यपन आउने, काम गर्ने क्षमतामा कमी आउने, नाभिकीय विकिरणवाट बढी प्रभावित हुन सक्ने खतरा पनि अत्यधिक हुन्छ। शरीर कमजोर भई रोगसँग लड्न सक्ने क्षमतामा कमी भई सानातिना रोगले छुँदा पनि सिकिस्त र मृत्यु नै हुने गर्छ। त्यसैगरी पशुपन्छीमा गाईबस्तुले दूध कम दिने हुन सक्छ। मानसिक फुर्ति र शारीरिक शक्ति मानिने आयोडिन समुद्र, समुद्रमा पाइने खाद्य पदार्थ र न्यून मात्रामा माटोको माथिल्लो सतहमा, पानी र उक्त स्थानमा उत्पादन गरिएका खाद्य पदार्थमा पाइन्छ। तैपनि माटोको माथिल्लो सतहमा नै भूक्षय, हिमनदीको बहाब, निरन्तर भइरहने बाढीपहिरो र खोलानालाका कारण बेलाबेलामा हुने माटोको फरकता, धेरै वा न्यून वर्षा, वनजंगलको फडानी इत्यादिले आयोडिन बगेर समुद्रमा पुग्नेजस्ता कार्य भइरहेको हुन्छ। त्यसपछि बाष्पीकरण भई बादल र मनसुन भई जमिनमा आउने वातावरणीय चक्र चल्छ। जसका कारण स्थायी स्रोत हामीकहाँ नभएकाले विश्वका हिमालय क्षेत्रमा जस्तै हाम्रो देशमा यसको कमी छ र समस्या उत्पन्न भएको पाइन्छ। नेपालको पहाडी जिल्लामा सञ्चालित कण्ठ रोग नियन्त्रण आयोजना सन् १९७३ मा प्रारम्भ भई सन् १९९८ सम्म निरन्तर २५ वर्ष रह्यो। त्यसपछि सोही उद्देश्यका लागि तर नाम परिवर्तन गरी आयोडिन मिश्रण गर्न, प्याकिङ गर्न, ढुवानी खर्च व्यहोर्न र जनचेतना जगाउने कार्यका लागि सन् २००५ देखि भारत सरकारको सहयोग पुन : सञ्चालनमा रह्यो। त्यसैगरी जापान सरकारद्वारा ६ ठाउँमा निर्मित अत्याधुनिक गोदाम पनि सञ्चालनमा छन्। नेपालमा आयोडिनको कमीबाट उत्पन्न जनस्वास्थ्य समस्याहरू धेरै देखा पर्न थालेपछि सरकारले सन् १९९३ देखि नुनमा आयोडिनको मात्रा मिसाउन थालेको हो। यसरी आयोडिन भएको तेल खुवाउने, आयोडिनयुक्त सुईको प्रयोग गर्नेजस्ता अल्पकालीन तथा दीर्घकालीन कार्यक्रमहरू अगाडि बढाएको हो। यसै क्रममा सन् १९९८ देखि घरपालुवा पशुहरूलाई खुवाउने नुनमा पनि आयोडिन मिसाउन सुरु गरियो। जसबाट मासु, अन्डा, दूधबाट पनि मानिसलाई आयोडिनको आपूर्ति हुने भयो। स्वस्थ्य र तन्दुरुस्त शरीर, तीक्ष्ण मानसिक विकास र सम्पूर्ण अंगप्रत्यंग, प्रणालीहरूको वृद्धि र विकास तथा निरन्तरताका लागि बच्चाको भ्रूणदेखि आमाको गर्भमा रहँदा बाल्यकाल, वयष्क तथा बुढ्यौलीसम्म विभिन्न किसिमका पौष्टिक तथा सूक्ष्म तत्त्वहरूको आवश्यकता पर्छ। कार्बोहाइड्रेट, प्रोटिन र बोसो प्रशस्त मात्रामा र भिटामिन तथा खनिज पदार्थहरू अति कम मात्रामा चाहिन्छ। जुन प्राकृतिक वा कृत्रिम स्रोतबाट पूरा गरिन्छ तर ज्ञानको अभाव वा गरिबीका कारण व्यक्तिले प्राप्त गर्न सकिरहेका हँुदैनन्। एक आँकडाअनुसार हाल नेपालमा ६३ प्रतिशतले आयोडिन भएको नुन ९ प्रतिशतले आयोडिन नभएको, खराब नुन र बाँकीले केही न केही आयोडिन भएको नुन प्रयोग गर्छन्। अन्त्यमा, स्वस्थ एवं तन्दुरुस्त सक्षम नागरिकको परिकल्पनाका साथ राज्यले आफ्नो मुलुकका जनतालाई विभिन्न माध्यम रूपबाट आवश्यकता पूरा गर्ने नीति लिनुपर्छ र लिएको पनि छ। यसै क्रममा हाम्रो देशमा जल्दोबल्दो समस्याको रूपमा रहेको आयोडिनको कमीबाट हुने स्वास्थ्य समस्याहरूलाई आत्मसात् गरी नुनको माध्यमबाट नुनमा आयोडिन मिश्रण गरी सबै व्यक्तिसम्म पुर्याउने नीति सरकारले अंगीकार गरेको छ। त्यहीअनुसार कार्यान्वयनमा आउन नसक्दा यस्ता अनेक समस्या देखिएका हुन्। सरकार यसतर्फ सचेत र सक्रिय हुनु जरुरी छ।"
देउडा गीतको गहिराइ,"देउडा, यति मीठो र आत्मीय संस्कृति हो जसका कारण त्यस भूगोल मित्रका मानिसको अनुहार उज्यालो देखिन्छ। काली कर्णालीको समृद्ध संस्कृतिको नाम हो देउडा, द्यौणा। यो संस्कृतिको भूगोलभित्र यसबाहेक अरू थुप्रै आदिम संस्कृति अटाएका छन्। मांगल, फाग, सगुन, छैट, पैठ, हुड्केली, भारत, होरी, चाँचरी, रनपुतला भस्सो आदि। यी संस्कृतिले पनि काली कर्णाली प्रदेशको जनजीवनलाई सांस्कृतिक रूपमा वैभवशाली तुल्याएको छ। हरेक महिनामा दृश्य र अदृश्य संस्कृति र परम्पराले समाजलाई कतै न कतै प्रभाव पारिनै राखेको देखिन्छ। जनमानसमा लगभग परिचित भइसकेको विसुपर्व (नयाँ वर्षको पहिलो दिन) र गौरापर्व (भदौ महिनामा मनाइने नारी प्रधानपर्व)ले ती प्रेसका प्राचीन सांस्कृतिक सभ्यताको ऐनाको काम गरेको देखिन्छ। देउडा, यति मीठो र आत्मीय संस्कृति हो जसका कारण त्यस भूगोल मित्रका मानिसको अनुहार उज्यालो देखिन्छ। जसको रसस्वादनले समग्र समाजलाई गुलियो पारिदिन्छ। हरेक विधाका गीत यसमा अटाउने हुँदा हरेक वय र उमेरका नरनारीलाई प्रेमको भाव जगाउँछ, मातृभूमिप्रतिको स्नेह र आत्मीयता देखाउँछ। देउडा गीत कर्णाली र सुदूरपश्चिम प्रदेशमा मात्र किन सीमित ? देशका अन्य भूभागमा किन फैलन सकेको छैन ? यसबारे अनुसन्धान गर्नु, चर्चा र बहस गर्नु आवश्यक देखिन्छ। भूबनोटमा नेपाल सानो छ, तर यो देशको संस्कृति, भाषा र जनजातिको गरिमा विशाल छ। महाकवि लक्ष्मीप्रसाद देवकोटाको के नेपाल सानो छ ? मा हाम्रो देशको महत्त्व कति छ भन्नेबारे अर्थपूर्ण तरिकाले व्याख्या गरेबाट प्रष्टै थाहा हुन्छ। बुझ्नेलाई श्रीखण्ड न बुझ्नेलाई खुर्पाको बिँड भने जस्तै छ हाम्रो मातृभूमि। फूल लाउन्या नेपाल वाङ्ग्यो फूल क्यान फुल्दो हो चैत्रका चाखुणी जन मन क्यान डुल्दो हो ? अर्थ सयपत्री, गोदावरी, मखमली फूलहरू ढकमक्कै फुलेको देखेर कवि, गीतकार आफैं प्रश्न गर्छन् यी फूलहरू पहिरने मानिस नेपाल (काठमाडौं) गएको छ, प्रिय फूल तिमी किन फुलिरहेछौं। जसरी चैत महिनाका उराठ र लामा दिनहरूमा च्याखुराहरू चारोका लागि डुलिरहन्छन्, त्यसैगरी यो मन पनि विरिक्तिएर किन डुलिरहन्छ। अपठित गीतकारले सुन्दर फूललाई प्रश्न गर्छ, वनमा डुल्ने च्याखुरासँग मनको तुलना गर्छ। यो भाव कसरी मनैबाट निस्केको होला। मनको आत्मीय साथी हो देउडा गीत। यो गीतले प्रकृतिसँग आफूलाई हराउँछ, समाजलाई संस्कृतिप्र्रति चेतनशील गराउँछ। प्रकृतिसँग आफूलाई हराउँछ, वर्तमान राजनीतिक क्षेत्रमा विश्वास र इमानदारिताको खडेरी परेको बेलामा देउडा गीतले भातृत्वको सन्देश दिन्छ : सज हिँड मौवाका रूख गाई नाद्या सरानी तमी मेरा गलीकण्ठ ताई मेरो परानी। कविले कल्पना गर्छ गाईमातालाई जंगलको बाटो कटाउनु छ, तारो भएकी ती गाई ब्याउने बाली छन्, जति हिँडे पनि यात्रा टुंगिन्न तर स्याउली सोतरका लागि नभै हुन्न। सँगैका साथी तिमी जतिसुकै टाढा वा निष्ठुरी भए पनि तिमी मेरा गलीकण्ठ (घाटी) हौं, तिमी मेरो प्राण हौं। देउडा, गीतमात्र होइनन्, पद्य कविता पनि हुन्। भावपक्ष गहिरो भएकाले देउडा कविले मात्र अर्थ बुझ्छ। सामान्यभन्दा कवि हृदय भएका स्रष्टाले देउडा कविताको जवाफ कवितामार्फत नै दिने गर्छ। जसलाई सामान्य व्यक्तिले गीतको प्रत्युत्तर पनि भन्ने गर्छन्। चेतनाको गहिराइमा डुबेपछि देउडागीत, गीतमा मात्र सीमित नभएर पद्य कविताका अंश हुन् भन्न पनि रुचाउँछु। यी गीत र कविताको उर्वर भूमि भनेकै वनजंगल हुन्। प्रकृतिले गीत जन्माएको हुन्छ। फरक छ कि सबै गीत कविता बन्दैनन्, सबै कविता गीत पनि बन्दैनन्। शब्द र भावले सन्तुलित विचार बोकेकाले मनका मखमलीपत्रमा गीतको बास हुन्छ। तिनै गीत खेलका रूपमा परिणत हुँदा मनोरञ्जनको माध्यम बन्छन्। तर, देउडा खेललाई मनोरञ्जन मात्रभन्दा संस्कृतिमाथि अन्याय हुन्छ। मनोरञ्जन र संस्कृति बराबरी रूपमा अनुभूत गर्न सकिन्छ। विसं १८१६ मा भएको सुगौली सन्धिअघिको नेपालको भूखण्ड कुमाउ, गडवाल र देहरादुनसम्म फैलिएको थियो। त्यहाँ नेपाली मूलका मानिसको बाक्लो बस्ती छ। देउडा संस्कृतिलगायत सुदूरपश्चिमको सशक्त संस्कृति ती ठाउँहरूमा पनि छताछुल्ल भएर पोेखिएको वर्तमानमा पनि देख्न पाइन्छ : सोर् भन्नु पिथौरागढ भण्डी टनकपुर म भन्या खेल खेल्न लाग्याँ क्याछ तम्रो सुर पिथौरागढ, हलद्वानी आदि क्षेत्रलाई समग्र रूपमा सोर भनिन्छ। जहाँ नेपाली कामको खोजीमा बर्सेनि पुगेका हुन्छन्। जसरी उत्तरी भारतको व्यापारिक केन्द्र टलकपुरमा नेपालीहरू काम गर्छन्। कुनै बेला ती ठाउँहरूमा पनि नेपाली भाषा र संस्कृति अटाएको थियो : कुमाउको झगडी जग्गा गैझ डोटी डोटी आधा कर्म हिरामोती आधाकर्म खोटी। भनिन्छ सुगौली सन्धि अघिसम्म कुमाउका बासिन्दाहरूको प्रशासनिक कार्य पनि डोटी जिल्लाले हेर्ने गथ्र्याे। पश्चिमको प्रमुख प्रशासकीय केन्द्र डोटीलाई गौणा पनि भनिन्थ्यो। देहरादुन, गडवाल र कुमाउका मानिस पनि डोटीको प्रशासनप्रति भरभरोसा राख्थे। काली कर्णालीको समृद्ध संस्कृतिको नाम हो देउडा, द्यौणा। यो संस्कृतिको भूगोलभित्र यसबाहेक अरू थुप्रै आदिम संस्कृति अटाएका छन्। मांगल, फाग, सगुन, छैट, पैठ, हुड्केली, भारत, होरी, चाँचरी, रनपुतला भस्सो आदि। डोटीको न्याय हालको सर्वाेच्च अदालतझंै सम्मानित दियो। जग्गासम्बन्धी मुद्दामा जित्ने मानिसको भाग्य हीरामोती जस्तै र हार्नेको चाहिँ खोटी कर्म जस्तै भएको छ भनी गीतमा व्याख्या गरिएको पाइन्छ। इतिहासलाई सम्झाउने मात्र नभएर नेपालको अधीनमा रहेको हालको भारतको उत्तराखण्डको खेतीपाती र फलफूल सम्झेर आँसुकवि एवं देउडा गीतांगीले उल्लेख गरेका छन् : ताल स्याउ अलमोडा आलु रानीखेत केला सम्झन्छु धुणुक्क रुन्छु साई सम्झ्याका बेला। कामको खोजीमा बझाङ, बाजुरा, डडेल्धुरा, बैतडी, कालीकोट, जुम्ला दैलेखलगायत धेरै जिल्लाका युवामाथि उल्लेखित ठाउँमा जाने गर्छन्। त्यहाँ ६७ महिना भारी बोकेर पैसा कमाउँछन्। वर्षाैंदेखिको यो चलन विद्यमान छ। घरमा जहानपरिवार छोडेर गएपछि श्रीमतीले साई (श्रीमान्) सम्झेर धुरुक्क आँसु निकाली रुने गर्छिन्। अकुल्याई (सम्झना) लाग्छ भन्ने कुरा गीतमा उल्लेख गरेको पाइन्छ। नैनीताल क्षेत्रमा स्याउ, अलमोडा आलु, रानीखेत केराका लागि प्रख्यात छ भनी गीतमा बताइएको छ। देउडा, सामान्य नभएर गहनभाव र अर्थ बोकेका साहित्यिक र वस्तुपरक गीतहरू हुन्। देखेको भरमा र सुनेको आधारमा देउडाको धर्म राखी गीत तयार पार्नुलाई हल्का रूपमा लिन हुँदैन। एकातिर भाषाको संरक्षण भएको देखिन्छ भने अर्काेतिर मौलिक संस्कृतिको विस्तार भएको पाइन्छ गीतमा : शिवजी शिवका स्थान जोगी बस्या ध्यान एकै सूर्य घाम ताप्दा छौं भेट हुँदैन क्यान ? ४० सालमा रेडियो नेपालमा रेकर्ड गरेको यो गीत अर्थपूर्ण छ। भगवान् पशुपतिनाथको मन्दिरमा शिवजी हुनुहुन्छ। पशुपतिनाथ मन्दिरको वरिपरि स्वदेश र विदेशबाट आएका सयौं साधुसन्त र जोगीहरू ध्यानमा बसेका देखिन्छन्। वर्षभरिका चाडपर्व घरमा भित्रिन्छन् तर आफन्त र परिवारजन विदेशमा छन्। एउटै सूर्यको घाम तापेर पनि भेट न हुनु कस्तो अनौठो भएको छ। यस गीतले दार्शनिक पक्ष ओगटेको बताउँछन् प्रसिद्ध नियात्राकार प्रतीक ढकाल। सुदूरपूर्वका बुद्धवीर लामा, सूर्य थुलुङ, कविता आले, मानसिङ थुलुङ, लंका गोले, कुवेर राई, गणेश रसिक, शम्भु राई, हिरण्य भोजपुरे, उषाकिरण अधिकारीलगायत (३८४० को दशकका)ले पंक्तिकारद्वारा स्वरबद्ध देउडा गीत सुनेर रेडियो नेपालमा यस्ता गीत भित्रिनु दुर्लभ कार्य भएको टिप्पणी गरेका थिए। लोचन भट्टराई, कविता आले, जानकी भट्टराईले त मेहनतका साथ केही देउडा भाका पस्केका छन्। देउडा भूमिबाहेक अन्य कुन कुन कलाकारले मीठो स्वर भरेर सुदूरपश्चिम र कर्णालीलाई गुन लगाएका छन् : ठोरै ठोरै पुलिस बस्या वनवासाका पुल घर झाउकी यै बसौंकी भन् पदम्का फूल। यो घटना प्रधान गीत हो। नेपालभारतको बीचमा बग्ने महाकाली नदीमा शारदा ब्यारेज छ। जुन ब्यारेज इष्ट इन्डिया कम्पनीले सन् १९२८ मा बनाएको थियो। ३४ गेट रहेको सो ब्यारेजलाई वनवासाको पुल पनि भनिन्छ। भारतीय प्रहरीले नेपाली यात्रुमाथि निगरानी राखेर दु :ख दिने गर्छन्। एउटा गीतकारले उनीहरूको सम्मान गर्दै पदमको फूलको उपमा दिएर भन्छ तपाईंहरू नै निधो गर्नुहोस् म स्वदेश (घर) जाऊँ या यही ठाउँ (भारत)मा बसौं ? कति अर्थ लुकेको छ यो गीतमा ! कति मर्यादाका शब्द अटाएका छन् यी देउडा गीतमा ?"
होहल्लाको चेपुवामा राष्ट्रपति पद,"फगत आलंकारिकतामा सीमित पदमा समेत आफू अनुकूलको व्यक्ति खोज्ने देशी विदेशी आकांक्षाको कारण के होला ? सन् १९८२ मा प्रधानमन्त्री इन्दिरा गान्धीले आफ्नै क्याबिनेटका गृहमन्त्री ज्ञानी जेल सिंहलाई भारतीय राष्ट्रिय कांग्रेसको तर्फबाट भारतको सातौं राष्ट्रपति पदको उम्मेदवार बनाइन्। विजय सुनिश्चित थियो। इन्दिराको अनुग्रहमा रोमाञ्चित भएका जेल सिंहले भनेका थिए, इन्दिराले भनिन् भने उनको घरमा झाडु लगाउन तयार छु। यद्यपि पछि गएर जेल सिंह र इन्दिराबिच तनाव उत्पन्न भयो। राष्ट्रपतिले प्रधानमन्त्रीको रबर स्ट्याम्प बन्न इन्कार गरिदिए। तथापि कृतज्ञताका यस्ता लज्जास्पद अभिव्यक्तिले सर्वोच्च पदको गरिमामा धक्का पुग्नु स्वाभाविकै थियो। नेपालको राष्ट्रपति पदको सर्वोपरि कर्तव्य के हो ? यस पदको सर्वोच्च गरिमा के हो ? यी प्रश्नहरू किञ्चित अमूर्त प्रतीत हुन्छन्। नेपालको राष्ट्रपति पदको कर्तव्य र गरिमालाई वस्तुगतरूपमा मात्र व्यक्त गर्न कठिन छ। यो पदको दायरा संविधानको पालना र संरक्षणमा मात्र सीमित छैन। अपितु यसको विस्तार त्यहाँसम्म फैलिएको छ। जहाँ पुगेर संविधानको अन्तिम र सर्वोत्कृष्ट लक्ष्य सुनिश्चित र संरक्षित हुन्छ। राष्ट्रपतिको पद संवैधानिक नैतिकता र सदाचारको पुञ्ज हो। यो राष्ट्रिय हित र लोकतन्त्रको जगेर्नामा हर तरहले समर्पित सर्वतोभद्र ओहोदा हो। गणतन्त्र नेपालको राष्ट्रपति पद शक्तिको केन्द्र होइन। यो त सम्मान, भरोसा र आस्थाको केन्द्रमा रहेको सर्वोच्च संस्था हो। संविधानले राष्ट्रपतिलाई कार्यकारी अधिकार दिएको छैन। कार्यकारी अधिकार नभएको हुँदा यो पदमा आसीन व्यक्तिले गल्ती गर्दैन भन्ने मान्यता छ। राजनीति र शासकीय व्यवहारमा शक्तिको खेलखाल पनि हुन्छ। तर पनि राष्ट्रपतिले राजनीति र शासन दुवै नगर्ने हुँदा खेलखाल पनि सम्भव हुँदैन भन्ने विश्वास गरिन्छ। नव गणतन्त्र नेपालमा राष्ट्रपति पदप्रति अर्को अपेक्षा पनि रहेको पाइन्छ। नेपाली जनताले सयौं वर्षदेखि राजा महाराजाको शासन देख्दै र भोग्दै आए। गणतन्त्र नेपालका जनताले ठस्साहीन, पाखण्डहीन, आडम्बरहीन र मितव्ययी राष्ट्रप्रमुख खोजेका छन्। अहिले नेपालमा राष्ट्रपति निर्वाचनको याम छ। यहाँ राष्ट्रपति पद मोजमज्जा र सुखसयल गर्न निर्माण भएको हो भन्ने खालको भाष्य तयार गरियो। कमसेकम यो एउटा पदलाई होहल्लामय र हलुका नबनाउने प्रयत्न हुनुपर्थ्यो। तर हामी हल्लामै रमायौं। हाम्रो होहल्ला देशको सरहद पार गरेर परदेशसम्म पुग्यो। अनि परदेशबाट पाहुना आउने क्रम सुरु भयो। आफ्नो घरभित्रको बैठक कोठामा बसेर गर्नुपर्ने छलफल र वादविवाद बाहिर आँगनमा निस्केर गर्न थालेपछि स्वाभाविकरूपमा छिमेकी आएर घुस्छ। त्यसपछि सल्लाहको आवरणमा लडाउन, भिडाउन र हस्तक्षेप गर्न थाल्छ। छिमेकी घुसेको थाहा पाएपछि अझै पल्लो टोलको लाउके पनि आउँछ। बेला कुबेला झ्यालढोका उदांग राख्नेको घरमा चोर पस्नुमा कुन आश्चर्य भयो ? पदप्रति अत्यन्त लालसा गर्ने व्यक्तिबाट पदीय गरिमा कायम हुन सक्दैन। त्यसैगरी अत्यन्त ख्यालख्यालमा सम्मानित पद प्राप्त गर्ने व्यक्तिबाट पनि पदको हुर्मत जोगिन कठिन हुन्छ। राजाहरूको मान देखेको र राणाहरूको सान, बडप्पन एवं मोजमज्जाबारे सुनेको हाम्रो अवचेतनमा त्यही सान र बडप्पनको आसक्ति लुकेर बसेको रहेछ। जुन कुराका विरुद्धमा लडियो। त्यही प्रवृत्ति मौका पाउनासाथ छताछुल्ल भयो। हामीलाई सुझाव र समालोचनाले छोएन। हामीले खिसीटिउरी र उपहास पनि देखेनौं, सुनेनौं। हामीले प्रशस्त निन्दा र धारेहात पनि सहजै पचाइदियौं। राष्ट्रिय धन खर्च गर्नुलाई व्यक्तिगत सफलता र भिडलाई प्रतिष्ठा ठान्यौं। हामीमा संस्थागत सम्मानलाई व्यक्तिगत उपलब्धि ठान्ने प्रवृत्ति हाबी भयो। राष्ट्रपति पद प्राप्त गरेपछि सो प्राप्त गर्ने पात्रको व्यक्ति समाप्त भएर व्यक्तित्वको आरम्भ हुन्छ। दृढतापूर्ण विनम्रता र विनयशील वार्तालाप राष्ट्रपति पदमा विराजमान व्यक्तिका आभूषण हुन्। कुनै आडम्बर, देखावटीपन, आकर्षक पहिरन या ठस्साबाट पदको मर्यादामा अभिवृद्धि हुन सक्दैन। कृत्रिम भू उपग्रह प्रक्षेपण सफल भएपछि एपीजे अब्दुल कलामलाई प्रधानमन्त्री इन्दिरा गान्धीले भेट्न आउनू भनेर खबर पठाइन्। सधैं चप्पलमात्र लगाउने अथक वैज्ञानिक कलामले भेटको निम्तो ल्याउने प्रोफेसर सतीश धवनलाई भने, म त ढंगको कपडा लगाउन पनि जान्दिनँ। छालाको जुत्ता लगाउने बानी छैन। धवनले जवाफ दिएका थिए, कपडाको चिन्ता नगर्नुहोस्। तपाईं जुन सानदार कामयाबीको लिबासमा हुनुहुन्छ त्यही काफी छ। अब्दुल कलामपछि गणतन्त्र भारतका राष्ट्रपति भए। तर आफ्नो सादगी र सरलतालाई सदासर्वदा कायमै राखे। राज्यबाट प्राप्त हुने अभिनन्दन र सम्मानहरू व्यक्तिगत आकांक्षाका उपज होइनन्। ती सबै कुरा राजकीय आवश्यकताका परिपूर्ति मात्र हुन्। राष्ट्रपतिको परम कर्तव्य ती सुविधा र सम्मानको शालीनतापूर्ण ग्रहण र पालना मात्र हो। राष्ट्रपतिको जीवन, व्यक्तित्व र प्रतिष्ठाको हिफाजत गर्नु राज्यको दायित्व हो भने पदीय मर्यादाको जगेर्ना, हिफाजत र सम्मान गर्नु राष्ट्रपतिको कर्तव्य हो। भारतको संविधानअनुसार राष्ट्रपतिले आफ्नो कार्यसम्पादनमा सहयोग गर्न एक मन्त्रिपरिषद्को गठन गर्छ। नेपालको राष्ट्रपतिले आफ्नो कार्यसम्पादनमा सहयोग गर्न मन्त्रिपरिषद्को गठन गर्दैन। संविधानअनुसार नेपालको कार्यकारिणी अधिकार मन्त्रिपरिषद्मा मात्र निहित रहन्छ। अहिले नेपालमा राष्ट्रपति निर्वाचनको याम छ। यहाँ राष्ट्रपति पद मोजमज्जा र सुखसयल गर्न निर्माण भएको हो भन्ने खालको भाष्य तयार गरियो। कमसेकम यो एउटा पदलाई होहल्लामय र हलुका नबनाउने प्रयत्न हुनुपर्थ्यो। नेपालको संघीय कार्यकारिणीसम्बन्धी सम्पूर्ण काम नेपाल सरकारको नाममा हुने हुँदा कार्यकारिणी सम्बन्धमा नेपालको राष्ट्रपति भारतको राष्ट्रपतिभन्दा कमजोर देखिन्छ। राजाको युगबाट गणतान्त्रिक युगमा प्रवेश गर्ने सिलसिलामा वर्तमान संविधानका निर्माताहरूले राष्ट्रपति पदलाई खेलखाल गर्न नपाउने बनाउन भरसक प्रयत्न गरे। नेपालको संविधानमा उल्लेख भएका राष्ट्रप्रमुख राष्ट्रीय एकताको प्रतीक हुने, नेपाली जनताको सर्वोत्तम हित र समुन्नतिका लागि संविधानको पालना र संरक्षण गर्ने, कार्यकारिणी अधिकार राष्ट्रप्रमुख र मन्त्रिपरिषद्मा निहित हुनेजस्ता कुरा वर्तमान संविधानमा छैनन्। प्रश्न उठ्छ, यस्तो फगत आलंकारिकतामा सीमित पदमा समेत आफू अनुकूलको व्यक्ति खोज्ने देशी विदेशी आकांक्षाको कारण के होला ? उत्तर सहज छ। आफ्नो अनुकूलको आचरण गरोस्, कृतज्ञताको भारीले थिचियोस् र मौका पर्दा संवैधानिक छिद्रान्वेषण गर्दै मोहरा बनाउन पाइयोस्। कृतज्ञताको ऋण जस्तो गरुङ्गो भारी अर्को कुनै हुँदैन। साधारण व्यक्तिले त व्यक्तिगत तवरले तिर्ला। तर पनि देशको गरिमामय पदमा आसीन व्यक्तिलाई बोकाइएको कृतज्ञताको ऋण राष्ट्रको मूल्यमा चुकाइने हो कि भन्ने शंका रहन्छ। पदको गरिमा, भूमिका र राष्ट्रिय अपेक्षालाई सुझबुझपूर्ण तरिकाले बुझ्न सकिएन भने बन्ने त मोहरा नै हो। हामीलाई धेरै बाठो, वाचाल र चतुर राष्ट्रपति चाहिएको छैन। विवेकशील र राष्ट्रलाई शिरमा राखेर अभिभारा वहन गरे पुग्छ। शक्ति र सत्ताले मानिसको आकांक्षा र अभिमानलाई गगनचुम्बी बनाउँदो रहेछ। हाम्रो मुलुकमा सार्वजनिक पद जति निन्दाको विषय बन्दै गयो। त्यत्ति नै त्यस्तो पदमा जान लालायितहरूको संख्या बढ्दै गयो। अहिले दुर्भाग्यवश राष्ट्रपति पदलाई समेत यो पनि अरूसरह हो भन्ने जनविश्वास निर्माण गर्ने प्रयास भयो। आजको परिदृश्यमा रहेका प्राय : सबैजसो नेताले राष्ट्रपति पदलाई समेत एउटै डालोमा घोलघाल पारिदिए। कसैले बोकेर सगरमाथाको शिखरमा पुर्याएको व्यक्तिले शिखरको उचाइको महत्त्व बुझ्न सक्दैन। उसले त फगत आफूलाई बोक्ने काँधमात्र देख्छ। महत्त्व अवतरणको होइन, आरोहणको छ। ब्रिटिस परम्परामा आलंकारिक राजाका तीन अधिकार हुन्छन्। राइट टू बी कन्सल्टेड, राइट टू इन्करेज र राइट टू वार्न। हाम्रो राष्ट्रपति पदसँग त त्यति राइट पनि छैन। यो संस्थाको अकीर्ति व्यक्तिको नभई राष्ट्रकै अकीर्ति हुने हुँदा यो दर्जामा आसीन व्यक्तिले आफ्नो निजत्वलाई बिर्सनु पर्ने हुन्छ। यस्तो पदमा त सबैले सल्लाह गरेर भरसक राष्ट्रिय जीवनमा इमान, सत्कर्म र बुद्धिमत्ताले परिपूर्ण एउटा सर्वमान्य व्यक्तित्वको खोजी गर्नुपर्ने हो। परन्तु हाम्रा नेताहरू यस मामिलामा समेत होहल्लामै रमाए। यस्तै यस्तै अतिबारे डा भीमार्जुन आचार्यको भनाइ छ, नेपाली जनताले वर्तमान नेताहरूलाई एउटै कोठामा राखेर कोर्रा हान्नुपर्छ। अति अति अति भयो। अन्त्यमा ब्रिटिस लेखक वाल्टर बेजहाट आलंकारिक राष्ट्राध्यक्ष पदको सम्बन्धमा एउटा चाखलाग्दो कुरा भन्छन्। असल राजाबाट प्राप्त फाइदाबारे कुनै मूल्यांकन हुँदैन तर खराब राजाका खराब कुराहरू प्राय : विनाशकारी हुन्छन्। यो उद्गार नेपालको राष्ट्रपति पदको सन्दर्भमा पनि उत्तिकै सान्दर्भिक छ।"
ए डिभिजन लिगः जावलाखेलसँग पहिलो खेलमै ३१ ले हार्यो च्याम्पियन मछिन्द्र,"काठमाडौं : लगातार दुई पटकको च्याम्पियन मछिन्द्र फुटबल क्लब सहिद स्मारक ए डिभजिन लिगको पहिलो खेलमै जावलाखेल युथ क्लबसँग ३१ गोलको नतिजामा पराजित भएको छ। दशरथ रंगशालामा भएको खेलमा लिएको अग्रता जोगाउन नसक्दा च्याम्पियन मछिन्द्रले पहिलो खेलमा तीन अंक गुमायो। जावलाखेलका विशाल तामाङले २३औं मिनेटमा पेनाल्टी एरिया अगाडि ह्यान्ड गरेपछि मछिन्द्रले फ्रिकिक पाएको थियो। सोही फ्रिकिकमार्फत मछिन्द्रका डिफेन्डर देवेन्द्र तामाङले उत्कृष्ट गोल गरेका थिए। मछिन्द्रलाई निरन्तर दबाबमा राखेको जावलाखेलका लागि हिसुब थपलियाले ५९औं मिनेटमा गोल फर्र्काएका थिए। फोडे फोफानाले दिएको पासमा मछिन्द्रका डिफेन्डरलाई गतिमा पछि पार्दै हिसुबले उत्कृष्ट फिनिसिङ गरेका थिए। बराबरीपछि झन् दबाबमा परेको मछिन्द्रले गोलकिपर विशाल श्रेष्ठको गल्तीका कारण दोस्रो गोल खाएको थियो। दिवाकर चौधरीले ६४औं मिनेटमा दिएको ब्याक पासमा विशालको फितलो प्रहार अन्मार्क्ड रहेका एनकोटो मासोयाबीसामू पुगेको थियो। मासोयाबीले खाली पोष्टमा सहज गोल गरेका थिए। दोस्रो हाफमा सम्हालिन नसकेको मछिन्द्रले तेस्रो गोल सेटपिसमा खाएको थियो। अभिषेक गुरुङले ७६औं मिनेटमा जावलाखेलका फोफानाविरुद्ध फाउल गरेपछि पेनाल्टी बक्सको छेउमा फ्रिकिक पाएको थियो। सोही फ्रिकिकमार्फत हिसुबले गरेको प्रहारमा मछिन्द्रका गोलकिपर विशाल पुनः चुक्दा कप्तान सिमन्त थापाले हेडरमार्फत जावलाखेलका लागि तेस्रो गोल गरेका थिए। जितसँगै जावलाखेलले तीन अंक जोडेको छ। गत सिजन पूरा सिजनमा दुई गोल मात्र खाएको मछिन्द्रले यसपाली पहिलो खेलमै तीन गोल बेहोरेको छ। आजै च्यासल रंगशालामा भएको खेलमा सातदोबाटो युथ क्लबले न्यूरोड टिम (एनआरटी)लाई २१ गोलको नतिजामा पराजित गरेको थियो। यस्तै, दशरथ रंगशालामै भएको पहिलो खेलमा संकटा क्लब र त्रिभुवन आर्मी फुटबल क्लबले गोलरहित बराबरी खेलेका थिए। मछिन्द्रको पराजयसँगै लिगको पहिलो चरण समाप्त भएको छ। पहिलो चरणमा नवप्रवेशी खुमलटार एफसीले फ्रेन्ड्स क्लबलाई १० को नतिजामा पराजित गरेको थियो। यस्तै, सशस्त्र प्रहरी बलको एपीएफ क्लबले थ्री स्टार क्लबलाई २० ले पराजित गरेको थियो। शनिबार च्यासलमा भएको खेलमा चर्च ब्वाइज युनाइटेड र नेपाल पुलिस क्लबलाई २१ ले हराउँदा मनाङ मर्स्याङ्दी क्लब र हिमालयन शेर्पा ११ गोलको बराबरीमा रोकिएका थिए।"
ए डिभिजन लिगः आर्मी र संकटाले बराबरी खेले,"काठमाडौं : त्रिभुवन आर्मी फुटबल क्लब र संकटा क्लबले सहिद स्मारक ए डिभिजन लिगको पहिलो खेलमा गोलरहित बराबरी खेलेका छन्। दशरथ रंगशालामा भएको खेलमा दुवै टिमले गोलका लागि प्रयास गरे पनि अपेक्षित फिनिसिङ गर्न नसक्दा अंक बाँड्न बाध्य भए। खेल अवधिभर आर्मीविरुद्ध निरन्तर आक्रमणको प्रयास गरेको संकटाले विभागीय टिमको रक्षापंक्ति छिचोल्न सकेन। संकटाका जुनियर केङ्गेले पेनाल्टी एरिया भित्रबाट गरेको प्रहार फ्रेममा परेको थिएन। आर्मीका दिनेश हेन्जनले १९औं मिनेटमा प्रहार गरेको कर्नरमा विभागीय टिम अग्रता लिन चुकेको थियो। दिनेशको कर्नर सन्तोष केसीले नियन्त्रण लिएर दीपक गुरुङलाई मिलाइदिने कोसिस गरेका थिए। तर, संकटाका गोलकिपर टिकेन्द्रसिंह थापा बाधक बन्दा दीपक प्रहार गर्न असफल रहे। संकटाका केङ्गेले ३३औं मिनेटमा गरेको अर्को प्रहार पनि फ्रेममा परेको थिएन। संकटाविरुद्ध निरन्तर दबाबमा परेको आर्मीका गोलकिपर विकेश कुथुले पञ्च आउट गरेको बल क्रसबारमा लागेर बाहिरिँदा साविक उपविजेता आर्मी भाग्यशाली सावित भयो। आक्रमणको विरलै मौका बनाएको आर्मीका लागि ५०औं मिनेटमा नवयुग श्रेष्ठले हेडरको मौका पाए पनि सदुपयोग गर्न सकेनन्। खेल अवधिभर प्रभावशाली देखिएका संकटाका मिडफिल्डर मनिष डाँडीले ५७औं मिनेटमा पेनाल्टी एरिया भित्रबाट गरेको प्रहार बाहिरिएको थियो। बराबरीसँगै आर्मी र संकटाले एकएक अंक बाँडेका छन्। गत सिजनको उपविजेता आर्मी पहिलो खेलमा बराबरीमा अल्झिएको थियो। संकटा गत सिजन सातौं भएको थियो। यस्तै, च्यासल रंगशालामा भएको अर्को खेलमा सातदोबाटो युथ क्लबले न्यूरोड टिम (एनआरटी)लाई २१ को नतिजामा पराजित गरेको छ। सातदोबाटोका लागि दीपकराज ठकुरीले दुई तथा एनआरटी निकोलस सङले एक गोल फर्काएका थिए। दीपकले पहिलो हाफको इन्ज्युरी समयमा गोल गर्दै सातदोबाटोलाई अग्रता दिलाएका थिए। पहिलो हाफको इन्ज्युरी समयमै सङले बराबरी गोल फर्काएका थिए। निर्धारित ९० मिनेटको खेल सकिन ६ मिनेट बाँकी रहँदा दीपकले पुन: गोल गर्दै सातदोबाटोका लागि तीन अंक सुरक्षित गरे।"
दक्षिण एसियाली एथलेटिक्स महासंघको उपाध्यक्ष शाह,"जाजरकोट: नेपाल एथलेटिक्स संघका अध्यक्ष राजिव विक्रम शाह दक्षिण एसियाली एथलेटिक्स महासंघको उपाध्यक्ष चयन भएका छन्। माल्दिभ्समा मंगलबार भएको महासंघको साधारण सभाले नयाँ नेतृत्व चयन गरेको हो। साधारण सभाले भारतका ललित बनोटलाई अध्यक्ष चयन गर्दै कार्यसमितिका अन्य पदाधिकारी र सदस्य चयनको जिम्मेवारी दिएको शाहले बताए। सोही निर्णय अनुसार आफूसहित दक्षिण एसियाका अन्य प्रतिनिधिलाई महासंघको विभिन्न जिम्मेवारी दिएको कर्णाली प्रदेश सांसद समेत रहेका शाहले बताए। शाहका अनुसार वरिष्ठ उपाध्यक्षमा श्रीलंकाका फर्नान्डो पलिथा चयन भएका छन्। उपाध्यक्षमा शाहसहित माल्दिभ्सका थोलाल र भुटानका छेवाङ रिन्जिङ चयन भएका छन्। त्यस्तै पाकिस्तानका जाफर महासचिव, भारतका रविन्दर चौधरी वरिष्ठ संयुक्त सचिव, माल्दिभ्सका मुनिथ्थे संयुक्त सचिव र बंगलादेशका अब्दुल रोविक कोषाध्यक्ष चयन भएका छन्। महासंघले श्रीलंका र बंगलादेशका समान एक महिला प्रतिनिधिलाई सदस्यमा चयन गर्नेछ । माल्दिभ्सबाट बुधबार स्वदेश फर्केका शाहले अन्तर्राष्ट्रिय एथलेटिक्स महासंघको क्षेत्रिय महासंघ गठन गर्ने निर्देशन अनुसार दक्षिण एसियाली एथलेटिक्स महासंघको नयाँ कार्यसमिति चयन भएको बताएका छन्।"
प्रथम गाउँपालिका अध्यक्ष गोल्डकपको उपाधि गाईघाटलाई,"उदयपुर : प्रथम रौतामाई गाउँपालिका अध्यक्ष गोल्डकपको उपाधि गाईघाट फुटबल क्लबले चुमेको छ। रौता स्पर्पोटस क्लब मुर्कुचीले आयोजना गरेको प्रतियोगिताको आइतबार भएको अन्तिम खेलमा न्यु त्रियुगा स्पोर्टस क्लब फत्तेपुर सप्तरीलाई पछि पार्दै गाईघाटले जित निकालेको हो। निर्धारित ८० मिनेटको खेल ११ गोलमा टुंगिएपछि खेल ट्राईब्रेकरमा परिणत भएको थियो। ट्राईब्रेकरमा ४३ ले पछि पार्दै गाईघाटले उपाधि रक्षा गरेको हो। सुरुवाती चरणदेखि नै निकै प्रतिस्पर्धात्मक भएको खेलको ७ औँ मिनेटमा गाईघाटका कृष्ण थापाले एक गोल गर्दै खाता खोलेका थिए। पहिलो हापमा एक गोलको अग्रताले जित निकालेको गाईघाटले मध्यान्न पछि सोचेअनुरुप लय निकाल्न सकेन। प्रतिउत्तरमा फत्तेपुरका मिरज चौधरीले ६७ औँ मिनेटमा एक गोल गर्दै खेल वरावरीमा परिणत गरे। ट्राईब्रेकरमा गाईघाटका दिलकुमार तामाङ, देवराज चौधरी, कृष्ण थापा, लक्ष्मी पञ्जियारले गोल गरे भने फत्तेपुरकातर्फबाट गुलाफ माझी, युवराज श्रेष्ठ र समिर श्रेष्ठले गोल गरे। निर्धारित समय भित्र दुवै टिमले आक्रमक खेल खेलेपनि गोल निकाल्न सकेनन्। सुरुवातीदेखि नै राम्रो फिनिसिङ निकालेको गाईघाटले थुप्रै गोल गर्ने अवसर पाएपनि गोल गर्न सकेन। जितसँगै गाईघाटले ५० हजार नगदसहित ट्रफी प्राप्त गरेको छ। उपविजेता फत्तेपुरले ३० हजार नगद र ट्रफीमा चित्त बुझाउनु पर्यो। प्रतियोगितामा सात विद्याका उत्कृष्ट खेलाडीलाई नगद पुरस्कारले सम्मान गरिएको आयोजक रौता स्पोर्टस क्लबका अध्यक्ष हरी आलेमगरले बताए। उनका अनुसार खेलको म्यान अफ दि म्याच र उत्कृष्ट गोलरक्षक दुई विद्याबाट गाईघाटका निपछिरिङ शेर्पा घोषित भए। त्यसैगरी वेष्ट डिफेन्स फत्तेपुरका मुकेश माझी, वेष्ट कोच गाईघाटका किरण कार्की घोषित भए। सर्वोत्कृष्ट खेलाडीका रुपमा युवराज थापा, बेष्ट मिडफिल्डर गाईघाटका अमन लामा र सर्वाधिक गोलकर्ता गाईघाटकै दिपक खपाङी घोषित भए। विजेता र उपेविजेता समूहलाई गाउँपालिकाका अध्यक्ष वीरेन्द्रकुमार मगर र उपाध्यक्ष भुपिन्द्र थापाले नगदसहित ट्रफीले सम्मान गरे। उदयपुरको त्रियुगा नगरपालिका१६ स्थित शुकौरा खेलमैदानमा भएको प्रतियोगितामा सिरहा, सप्तरी, र उदयपुर गरी आठ टिम सहभागिता रहेको आयोजक सदस्य टेकराज रिखाम मगरले जानकारी दिए।"
"सेयर बजारमा ३० अंकको करेक्सन, १३ वटै उपसमूहको सूचक घट्यो",काठमाडौं : साताको पहिलो सेयर कारोबार दिन आइतबार नेप्से परिसूचक दोहोरो अंकले ओरालो लागेको छ। नेप्से ३०७७ अंकले ओरालो लागेर १९३८२५ विन्दुमा अडिएको छ। सेन्सेटिभ इण्डेक्स ४८६ अंकले घटेर ३६८७० विन्दुमा पुगेको छ। कारोबारमा आएका १९६ कम्पनीको मूल्य घट्यो भने १८ को मात्रै बढ्यो। यसदिन २५९ कम्पनीको ३८ लाख ३२ हजार ४५९ कित्ता सेयर १ अर्ब ३९ करोड २३ लाख ५४ हजार ८९३ रुपैयाँमा खरिदबिक्री भयो। दोहोरो अंकले ओरालो लागेको बजारमा एउटा मात्रै कम्पनीको मूल्यमा सकारात्मक सर्किट ब्रेक लाग्यो। सुपर मादी हाइड्रोपावरको मूल्य १० प्रतिशतले बढेको हो। यसदिन सामलिङ पावरको मूल्य १० प्रतिशतले ओरालो लाग्यो। यस्तै आदर्श लघुवित्तीय वित्त र खप्तड लघुवित्त वित्तीयको मूल्य ७ प्रतिशत बढिले ओरालो लाग्यो। कारोबारमा आएका १३ उपसमूहको सूचक नकारात्मक छन्। मनु एन्ड प्रोको सूचक सर्वाधिक ३ प्रतिशत बढिले घट्यो। यसदिन कारोबार रकमका आधारमा हिमालयन डिस्टिलरी शीर्षस्थानमा रह्यो। सो कम्पनीको ८ करोड ४४ लाख १८ हजार ४५२ रूपैयाँको सेयर कारोबार भयो।
सहकारीका व्यवस्थापकको गोष्ठी हुने,"काठमाडौं : प्रविधियुक्त सेवा र सुशासनः दिगो साकोस र छवि निर्माणका लागि जिम्मेवार व्यवस्थापन भन्ने सोचसहित सहकारीका व्यवस्थापन प्रमुखहरूको राष्ट्रिय गोष्ठी आगामी बुधबारदेखि हुने भएको छ। नेपाल बचत तथा ऋण केन्द्रीय सहकारी संघ लिमिटेड (नेफ्स्कून) को आयोजना र नेफ्स्कून साकोस म्यानेजर्स क्लबको व्यवस्थापनमा फागुन २४ र २५ काठमाडौंमा हुने भएको छ। गोष्ठीमा ४ सय ५० जनाको सहभागिता रहने छ। आइतबारसम्म ३ सय ९८ जना व्यवस्थापकले रजिष्ट्रेशन गरिसकेका छन्। नेफ्स्कूनले पत्रकार सम्मेलनको आयोजना गरी गोष्ठीको तयारी पूरा भएको जनाएको हो। गोष्ठीमा वित्तीय सहकारी क्षेत्रका व्यवस्थापकीय तहमा कार्यरत कर्मचारी, नियमनकारी निकाय, सरोकारवाला एवम् विकास क्षेत्रका सहयात्र सहभागी हुने छन्। सहकारीको दर्शन र मूल्यमा आधारित व्यवसायिक जनशक्ति विकास गर्नु गोष्ठीको उद्देश्य रहेको समेत संयोजक गोष्ठी व्यवस्थापन कार्यदल संयोजक दिपक पनेरुले बताए। विश्वव्यापी नविनतम अभ्यास, अनुभव र सिकाइ मार्फत ज्ञान, सीप र प्रविधिको अवलम्बन एवम् हस्तान्तरण गर्न सहज हुने उनको भनाइ छ। राष्ट्रियस्तरमा भएका नविनतम र सफल अभ्यास आदानप्रदान गर्नु समेत गोष्ठीको उद्देश्य रहेको उनको भनाइ थियो। गोष्ठीले वित्तीय सहकारीका लागि विकास गरेका नविनतम औजार र समाधानको आन्तरिकीकरणका लागि दिशानिर्देश गर्ने जनाइएको छ। जनशक्तिको उत्प्रेरणामार्फत तनाव रहित वातावरणमा कार्यसम्पादनका लागि प्रेरित गर्न सघाउ पुग्ने नेफ्स्कूनका प्रमुख कार्यकारी अधिकृत प्रकाशप्रसाद पोखरेलले बताए। वित्तीय सहकारीको विकासका सम्भावना पहिचान गरी कार्यान्वयन गर्न अभिप्रेरित गर्ने उनको भनाइ छ। वित्तीय सहकारीलाई उत्पादनमा आधारित लगानीमा प्रोत्साहित गर्ने गोष्ठीको उद्देश्य रहेको उनले बताए। राष्ट्रियदेखि विश्व सञ्जालहरू विश्व ऋण परिषद् (अमेरिका), एसियाली ऋण महासंघ (थाइल्याण्ड), नेपाल राष्ट्र बैंकको सहभागिता हुने छ। गोष्ठीमा सात वटा विषयका सामूहिक सत्र सञ्चालन हुने छ। वर्तमान परिदृश्यमा दिगो साकोस अभियानका लागि जिम्मेवार व्यवस्थापन र संघको भूमिका, वित्तीय सहकारीको छवी निर्माणः समावेशी संरचना र प्रविधि हस्तान्तरण, विश्व अर्थतन्त्रः वित्तीय सहकारीमा प्रभाव, सम्भावना र चुनौती कार्यपत्र प्रस्तुत हुनेछन्। त्यस्तै दोस्रो दिन मानव संशाधन व्यवस्थापनका सामयिकसमवर्ती सवाल र नेपालमा सफल साकोसका अनुभव, वित्तीय प्रविधिमा साकोसका सम्भावना र चुनौती, वित्तीय सहकारी ऐनको अन्तर्राष्ट्रिय अभ्यास र नेपालको आवश्यकता, इमोशनल एण्ड स्पिरिचुअल ईन्टेलिजेन्स ईन म्यानेजर्स सम्बन्धी प्रस्तुती हुनेछ। २०७३ सालबाट साकोसका व्यवस्थापन प्रमुखहरूको राष्ट्रिय गोष्ठी सञ्चालन शुरुवात गरेको नेफ्स्कूनले प्रत्येक तीन वर्षको अन्तरालमा नियमित सञ्चालन हुँदै आएको छ। नेफ्स्कूनका सहायक प्रमुख कार्यकारी अधिकृत सञ्जयराज तिमिल्सिनाले गोष्ठीले सहकारीमा देखिएको समस्या समाधानमा सघाउ पुग्ने बताए।"
नेपाल एयरलाइन्सले दक्षिण कोरिया उडान गर्ने,"काठमाडौं : राष्ट्रिय ध्वजावाहक नेपाल वायुसेवा निगम (नेपाल एयरलाइन्स)ले दक्षिण कोरियामा सिधा उडान गर्ने भएको छ। दक्षिण कोरियाको राजधानी सिओलस्थित इन्चोन इन्टरनेशल एयरपोर्टमा उडान गर्नका लागि प्रक्रिया अगाडि बढाइएको निगमका प्रवक्ता अर्चना खड्काले जानकारी दिइन्। उक्त प्रयोजनका लागि निगमका नायब महाप्रबन्धक (प्राविधिक) इञ्जिनियर विक्रम केसीको संयोजकत्वमा १० सदस्यीय सेफ्टी अडिट उपसमिति गठन गरिएको छ। समितिमा निगमको सेफ्टी, इञ्जिनियरिङलगायत विभागको प्रतिनिधित्व छ। दक्षिण कोरियामा सिधा उडान सञ्चालनार्थ सेफ्टी अडिट गर्नका लागि समिति गठन गरिएको हो। उडानका लागि दक्षिण कोरियाको मिनिस्ट्री अफ ल्यान्ड, इन्फास्ट्रक्चर अफ एन्ड ट्रान्सपोर्ट (मोलिट) अन्तर्गतको सिभिल एभिएसन अथोरिटीले अडिट गर्नुपर्ने हुन्छ, सोहीको तयारीका लागि निगमको तर्फबाट समिति गठन गरी काम सुरु गर्न लागिएको छ, निगमका प्रवक्ता खड्काले भनिन्। निगमले अन्तर्राष्ट्रिय उडान गन्तव्य विस्तारको योजनाअनुरुप दक्षिण कोरिया सिधा उडानको तयारी सुरु गरेको हो। राष्ट्रिय ध्वजावाहक निगमको उपस्थिति र सिधा उडान सुरु गरेपछि बजार नियन्त्रण भई हवाई टिकटको मूल्य घट्ने र राष्ट्रिय ध्वजाबाहकको दायित्व पनि पूरा हुने निगमको विश्वास छ। निगमले हाल भारतका तीन गन्तव्य आठ देशका १० गन्तव्यमा अन्तर्राष्ट्रिय उडान भर्दै आएको छ। निगमसँग दुई थान न्यारोबडी ए३२० र दुई थान वाइडबडी ए३३० जहाज छन्।"
एनआरएनलाई १० करोडसम्म लगानी गर्न सहज,"विदेशी लगानीको कम्पनीले उद्योग दर्ता गर्दा नेपालमा गरिने लगानीको पुँजी विदेशी वा नेपाली खुलाउनुपर्छ। काठमाडौं : गैरआवासीय नेपाली (एनआरएन)लाई नेपालमा लगानी भित्र्याउन खुकुलो व्यवस्था गरिएको छ। अब गैरआवासीय नेपालीले सरकारसँगको साझेदारीमा इन्भेस्टमेन्ट कम्पनीमा १० करोड रुपैयाँसम्म लगानी गर्न सहजै पाउने भएका छन्। उद्योग, वाणिज्य तथा आपूर्ति मन्त्रालयले ०७८ साउन १५ गते जारी गरेको कम्पनी स्थापनाका लागि शर्त संशोधन गरेसँगै गैरआवासीयलाई लगानी गर्न सहज बाटो खुलेको हो। सरकार र गैरआवासीय नेपालीको संयुक्त लगानीमा स्थापना भएको कम्पनीले विदेशी लगानी तथा प्रविधि हस्तान्तरण ऐन २०७५ ले अनुमति दिएका क्षेत्रमा दश करोड रुपैयाँसम्म लगानी गर्न सक्नेछन्। कम्पनी उद्योगका रूपमा दर्ता हुन वा स्थापना हुन न्यूनतम लगानी एक अर्ब रुपैयाँ हुनुपर्ने व्यवस्था गरिएको छ। औद्योगिक व्यवसाय ऐनअनुसार वर्गीकरण भएका उद्योगसँगै विदेशी लगानी तथा प्रविधि हस्तान्तरण ऐनले विदेशी लगानी गर्न खुला गरिएका उद्योगमा मात्र लगानी गर्न पाइन्छ। कम्पनीले नेपालमा सेयर पुँजीका रूपमा मात्र लगानी गर्न पाउँछ। कम्पनीले ऋण, ऋण सुविधा, बोन्ड, डिबेन्चरमार्फत लगानी गर्न नपाउने भएको छ। तर, सरकार र गैरआवासीय नेपालीको संयुक्त लगानीमा स्थापना भएको इन्भेस्टमेन्ट कम्पनीले पूर्वाधारसम्बन्धी परियोजनाको बोन्ड र डिबेन्चरमा लगानी गर्न पाउँछन्। कम्पनीले बैंक तथा वित्तीय संस्थासम्बन्धी प्रचलित कानुनबमोजिमको कुनै पनि कार्य गर्न पाउँदैन। विदेशी लगानीको कम्पनीले प्रत्येक लगानी गर्ने क्षेत्रका लागि उद्योग दर्ता गर्ने निकायबाट विदेशी लगानीको स्वीकृति लिनुपर्ने छ। तर, सरकार र गैरआवासीय नेपालीको संयुक्त लगानीमा स्थापना हुने कम्पनीमा लगानी गर्ने गैरआवासीय नेपालीको लगानीको विवरण र आवश्यक कागजातसहित कम्पनीले नै लगानीकर्ताको नामबाट विदेशी लगानी स्वीकृत गराउन सक्नेछ। विदेशी लगानीको कम्पनीले उद्योग दर्ता गर्दा नेपालमा गरिने लगानीको पुँजी विदेशी वा नेपाली खुलाउनुपर्छ। विदेशी लगानीको कम्पनीले विदेशबाट रकम भित्रुयाउँदा र रकम बाहिर लैजाँदा प्रचलित विदेशी लगानी तथा प्रविधि हस्तान्तरण ऐन तथा नियमावली र नेपाल राष्ट्र बैंकले समय समयमा लिने नीति, निर्देशन र प्रक्रियाको पालना गर्नुपर्ने राजपत्रमा उल्लेख छ। सरकार र गैरआवासीय नेपालीको संयुक्त लगानीमा स्थापना भएको कम्पनीका लगानीकर्ताको हकमा रकम बाहिर लैजाँदा सरकारले छुट्टै प्रक्रिया तोक्ने छ। कम्पनीले सहकारी ऐनबमोजिम स्थापित एवं सञ्चालित सहकारीले गर्ने कार्य गर्न नपाउने, शेल कम्पनीबाट लगानी गर्न र शेल बैंकसँग आर्थिक कारोबार गर्न नपाइने, कम्पनीले स्टक एक्सचेन्ज लिमिटेडको दोस्रो बजारमार्फत सेयर डिबेन्चर खरिद गर्न नपाउने, त्यसैगरी धितोपत्र दलाल, बजार निर्माता गर्न नपाउने व्यवस्था छ। त्यस्तै रियल स्टेट कारोबार जस्ता क्षेत्रमा लगानी गर्न नपाउने, कम्पनीले स्वदेशी बैंक तथा वित्तीय संस्थाबाट ऋण लिन नपाउने र विदेशी बैंकको बैंक ग्यारेन्टीको आधारमा स्वदेशी बैंकबाट ऋण नपाउने, कम्पनीको अनुगमन उद्योग विभागले गर्ने छ। गैरआवासीय नेपालीले लामो समयदेखि लगानीमा सहज व्यवस्था गरिदिन आग्रह गर्दै आएका थिए। एनआरएनए नेपालले १० अर्ब रुपैयाँको कम्पनी खोल्ने तयारी भए पनि उपलब्धि हासिल हुन सकेको थिएन। हालसम्म कोषमा ३५ करोड रुपैयाँमात्रै जम्मा भएको छ। एनआरएनए नेपाल इन्भेस्टमेन्ट कोषमा सरकारले ५० करोड रुपैयाँ लगानी गर्ने प्रतिबद्धता जनाएको छ। वैदेशिक रोजगारीमा रहेका नेपालीबाट ८ अर्ब ५० करोड रुपैयाँसमेत ल्याउने गैरआवासीय नेपालीको योजना भए पनि लगानी आउनै झन्झट भएको छ। नेपालमा लगानी गर्न प्रोत्साहित गर्न लगानी कम्पनी स्थापना गर्ने शर्तमा संशोधन गरेपछि १० अर्ब रुपैयाँको लगानीको परियोजना अघि बढ्ने अपेक्षा गैरआवासीयहरूको छ। गैरआवासीय नेपाली संघका अध्यक्ष डा बद्री केसीले कानुनी अड्चनका कारणले ढिला हुँदै आएको सो परियोजना अब अघि बढ्ने बताए। खुकुलो व्यवस्था भएपछि लगानी ल्याउन सहज हुने उनको भनाइ छ। नयाँ व्यवस्थाले गैरआवासीय नेपालीलाई नेपालमा प्रवेश गर्न सहज हुने विश्वास सरकारको छ। डा केसीले गैरआवासीय नेपालीको लगानी रकम नेपाल बाहिर लैजाने व्यवस्था गर्न छुट्टै कार्यविधि बनाउनुपर्ने बताए।"
"सम्भव छ, उपत्यकामा मेट्रो रेल","राजनीतिक दलका घोषणापत्र, नेताहरूका भाषण र पूर्वाधार निर्माणसम्बन्धी गोष्ठी र सेमिनारमा भने मेट्रो रेलको आवश्यकतामाथि चर्का भाषण र कार्यपत्र प्रस्तुत हुने गरेका छन। उपत्यकाको बढ्दो जनघनत्व र सवारी चाप कम गर्न मेट्रो रेल निर्माणमा ढिलाइ गर्न नहुने विज्ञहरू बताउँछन्। काठमाडौं : काठमाडौं उपत्यकामा मेट्रो रेल आवश्यक छ। पाँचवटा रुटमा कुदाउन सकिन्छ, २०६८ मा भएको सम्भाव्यता अध्ययनको निष्कर्ष थियो। तर, १२ वर्ष बित्दा पनि मेट्रो रेल कुदनु त परै जाओस्, संरचना निर्माणमा सिन्कोसम्म भाँचिएन। राजनीतिक दलका घोषणापत्र, नेताहरूका भाषण र पूर्वाधार निर्माणसम्बन्धी गोष्ठी र सेमिनारमा भने मेट्रो रेलको आवश्यकतामाथि चर्का भाषण र कार्यपत्र प्रस्तुत हुने गरेका छन। उपत्यकाको बढ्दो जनघनत्व र सवारी चाप कम गर्न मेट्रो रेल निर्माणमा ढिलाइ गर्न नहुने विज्ञहरू बताउँछन्। पछिल्लो पटक ललितपुरका मेयर चिरिबाबु महर्जनले उपत्यकाका सबै स्थानीय तह मिलेर मेट्रो रेल निर्माण सुरु गर्नुपर्ने प्रस्ताव गरे। तर, उनको प्रस्तावलाई काठमाडौं महानगरपालिका र उपत्यकाका अरू स्थानीय तहले गम्भीरतापूर्वक लिएनन्। पूर्वाधारविज्ञ सूर्यराज आचार्य केन्द्र सरकारले नै मेट्रो रेल निर्माणको पहलकदमी लिनुपर्ने बताउँछन्। उपत्यकाको सवारी चाप कम गर्न र सहर व्यवस्थित गर्न मेट्रो रेल अति आवश्यक भइसकेको छ, पूर्वाधारविज्ञ आचार्य भन्छन्। सन् २०१२ मा कोरिया रेल नेटवर्क अथोरिटी (केआरएनए) को अगुवाइमा पाँच परामर्शदाता टोलीले काठमाडौं उपत्यकामा विद्युतीय मेट्रो रेलको सम्भाव्यता अध्ययन गरेका थिए। उक्त अध्ययनले काठमाडौं उपत्यकामा मेट्रो रेल सम्भव भएको निष्कर्ष प्रतिवेदन बुझाएको रेल विभागका प्रवक्ता अमन चित्रकारले जानकारी दिए। कोटेश्वरकलंकी, कलंकीमहाराजगन्ज, महाराजगन्जकोटेश्वर, बूढानीलकण्ठसूर्यविनायक र चाबहिलकलंकी गरी पाँच खण्डमा रेल सेवा सञ्चालन गर्न सकिने प्रतिवेदनमा उल्लेख थियो। अध्ययनले तीनवटा रुट जमिनमाथि (एलिभेटेड) र दुई रुट जमिनमुनि बनाउनुपर्ने सुझाव दिएको थियो। रेल निर्माणबारे सरकारी तहबाट भएको एकमात्र अध्ययन पनि त्यही नै थियो। त्यसपछिका अरू अध्ययनले पनि काठमाडौं उपत्यकामा मेट्रो रेल बनाउनुपर्ने सुझाव दिएका थिए। पूर्वाधार विज्ञहरू ३० लाख जनसंख्या भएको स्थानमा मेट्रो रेल आवश्यक हुने तर्क गर्छन्। उपत्यकामा ६० लाख जनसंख्या पुगिसकेको अनुमान छ। रेल विभागका महानिर्देशक रोहित बिसुराल पनि उपत्यकामा बढ्दो जनघनत्व र सवारी चापका कारण मेट्रो रेल निर्माण अत्यावश्यक भइसकेको बताउँछन्। उपत्यकामा हरेक दिन जनघनत्व र सवारी चाप अत्यधिक बढ्दै गएको छ, बिसुराल भन्छन, यो (मास) लाई समेट्ने सवारीसाधन भनेकै मेट्रो रेल हो। रेल रहर र सम्भावना मात्रै नभएर सहरको आवश्यकता हो। ५ खर्ब ५३ अर्ब २० करोड लागत अनुमान १२ वर्षअघिको अध्ययनले मेट्रो रेलका पाँचवटा लाइन बनाउन सकिने सुझाव दिएको थियो। त्यसअनुसार पूर्वाधार तयार गर्न ५ खर्ब ५३ अर्ब २० करोड लागत अनुमान गरिएको रेल विभागका सिनियर डिभिजनल इन्जिनियर प्रकाशचन्द्र भण्डारीले बताए। अहिले त्यसको दुई गुणा लागत लाग्न सक्ने भण्डारीले बताए। विस्तृत सम्भाव्यता अध्ययन नहुँदासम्म ठ्याक्कै लागत अनुमान गर्न गाह्रो हुने उनले बताए। २०१७ मा जापान सरकारले काठमाडौंको यातायात व्यवस्थापनमा चरणबद्ध गर्नुपर्ने कामसहित यातायात व्यवस्थापन गुरुयोजना बनाएर सन् २०३० सम्म कम्तीमा २ लाइन मेट्रो चलाउन सुझाएको थियो। काठमाडौंमा सञ्चालन हुनसक्ने मेट्रो रेलबारे धेरै अध्ययनहरू भए। तर कस्तो प्रविधिमा, कहाँदेखि कहाँसम्म, कुन निकायले कहिलेदेखि मेट्रो बनाउन थाल्ने भन्ने कुनै सरकारी योजना छैन। नागढुंगाधुलिखेल रेलबाट दैनिक एक लाख ५८ हजार र बूढानीलकण्ठखोकना रेलबाट दुई लाख यात्रु लाभान्वित हुने प्रारम्भीक अध्ययनको निष्कर्ष। जमिनमुनिका लागि मापदण्ड उपत्यकामा जमिनको सतहमा रेल कुदाउन नसकिने अध्ययनमा उल्लेख छ। सतहको माथि पनि रेल कुदाउन समस्या हुने रेल विभाग बताउँछ। त्यसकारण जमिनमुनि नै मेट्रो रेल कुदाउनुपर्छ। तर, जमिनमुनि रेल कुदाउनका लागि मापदण्ड बनाउनुपर्ने रेल विभागका प्रवक्ता चित्रकार बताउँछन्। कसैकसैले जमिनमुनि तीनतलासम्म पार्किङ बनाइसकेका छन्, चित्रकार भन्छन्, जमिनमुनि कतिसम्म भोगचलन गर्न पाउने भन्ने मापदण्ड बनाउनुपर्यो। त्यसपछि मात्रै रेलमार्ग पनि कतिमुनि बनाउने भन्ने टुंगो हुन्छ। एलिभेटेड रेल बनाउन सडकको बीचबाट दुई मिटर अग्ला पिलर उठाउनुपर्छ। जमिनमुनि रेल बनाउन कम्तीमा सतहबाट २० मिटर तलबाट मात्र पूर्वाधार बनाउन सकिन्छ। रेल विभागको गति सुस्त चिटिक्क र सफा बाटाघाटो। जता निस्कन पनि सहज यातायातको सुविधा। कतै पनि जाम पर्नु नपरोस्। कतै पनि गाडीको हर्न नबजोस्, सहरवासीको यस्तै चाहना हुन्छ। तर देशको राजधानीको अवस्था ठीक उल्टो छ। त्यसैकारण ललितपुर महानगरका मेयर चिरिबाबु महर्जनले महानगरको वार्षिकोत्सवमा प्रस्ताव गरे, अब मोटरसाइकल र गाडी थपेर सडकमा जाम नगरौं। बरु, सबै स्थानीय तह मिलेर मेट्रो रेल बनाउन जुटौं। तर, अरू स्थानीय तह र केन्द्र सरकार उनको प्रस्तावमा सकारात्मक देखिएनन्। मेट्रो रेल निर्माणमा लागत धेरै लाग्ने भन्दै सरोकारवाला पन्छिने गरेको विज्ञहरू बताउँछन्। रेल विभागका महानिर्देशक बिसुराल मेट्रो रेल निर्माणका लागि योजना बनाएर कार्यान्वयनमा जान सरकारी निर्देशन नै नभएका कारण ससाना योजना पनि अगाडि बढाउन नसकिएको बताउँछन। मेट्रो रेल अब रहर र सम्भावना मात्रै नभएर सहरको आवश्यकता भइसकेको बिसुरालको भनाइ छ । स्थानीय तहलाई छैन चासो मुलुकभर रेल सञ्चालनको सम्भाव्यता अध्ययन गर्न रेल विभागको स्थापना गरिएको हो। तर विभागले पनि अध्ययनअनुसन्धान र प्रतिवेदन निर्माणमा मात्रै करोडांै खर्च गर्ने गरेको छ। उपत्यकामा मेट्रो रेल निर्माणबारे कुनै पहलकदमी लिएको छैन। विभिन्न कम्पनीले गरेका सम्भावित अध्ययन विभागका कार्यकक्षमा थन्किएका छन्। काठमाडौंमा मेट्रो रेलजस्ता मास ट्रान्जिटबारे सबै निकाय आआफ्नै योजना झोलामा राखेर दौडिएका छन्। विदेशी दातृ निकाय र विभिन्न कम्पनीले फरक प्रविधिका मास ट्रान्जिटबारे अध्ययन त गरेका छन्। तर, नेपाल सरकारले ती सबैलाई एक ठाउँमा राखेर आधिकारिक गुरुयोजना बनाउन बाँकी छ। ललितपुर महानगरपालिकाका प्रवक्ता राजु महर्जन उपत्यकामा मेट्रो रेल रहरभन्दा पनि अति आवश्यक भइसकेको बताउँछन्। २०७४ सालको स्थानीय तह निर्वाचनपछि ललितपुर महानगरले मेट्रो रेल र मोनो रेलको अनुसन्धान गरेको थियो, उनले भने, केही कन्सल्ट्यान्टले रेलको डीपीआर र फिजिबिलीटीसहित प्रारम्भिक अध्ययन रिपोर्ट पनि दिएका थिए। मोनो रेल महँगो पर्ने देखायो। त्यसैकारण मेट्रो रेल बनाउनैपर्ने आवश्यक्ता छ। एउटा महानगरले मात्रै मेट्रो रेल निर्माण गर्ने अवस्था नरहेको उनले बताए। काठमाडौंको जामले ललितपुरमा पनि असर परेको बताए। थापाथली, यूएन पार्क, कोटेश्वरबाट ललितपुर आउने बाटो होस् जता पनि काठमाडौंकै जामले असर परिरहेकाले जाम र सवारी चाप हटाउन रेलको विकल्प नभएको उनले बताए। उपत्यकामा मेट्रो रेल सञ्चालन गर्न सकिने सम्भावना रहेको बताउँदै यसका लागि महानगर मात्रै हैन केन्द्रीय सरकारको नै साथ आवश्यक रहेको उनले बताए। विदेशी सहायता लिएर हुन्छ कि, निजी क्षेत्रको साथ लिएर हुन्छ, मेट्रो रेल निर्माणको सुरुवात गर्नुपर्छ, उनले भने। काठमाडौं महानगरपालिका सार्वजनिक निर्माण विभागका निर्देशक रामबहादुर थापाले मेट्रो रेल निर्माणबारे महानगरको कुनै योजना नभएको बताए। मेट्रो रेलको विषय पनि वार्षिक बजेटमा समेटिएको छैन, उनले भने। काठमाडौं महानगरले मोनो रेलको फिजिबिलीटी अध्ययन गर्ने दुई वर्षअघि चीनको एक कम्पनीलाई जिम्मा दिएको थियो। उपत्यकामा रेलको सम्भावना भए पनि लागत अत्यन्तै धेरै लाग्ने रिपोर्ट दिएपछि महानगरले रेल बनाउने योजनालाई पर सारेको उनले बताए। अध्ययनमै सीमित किन ? काठमाडौंमा मेट्रो रेलजस्ता मास ट्रान्जिटबारे सबै निकाय आआफ्नै योजना झोलामा राखेर दौडिएका छन्। विदेशी दातृ निकाय र विभिन्न कम्पनीले फरक प्रविधिका मास ट्रान्जिटबारे अध्ययन त गरेका छन्। तर, नेपाल सरकारले ती सबैलाई एक ठाउँमा राखेर आधिकारिक गुरुयोजना बनाउन बाँकी छ। सन् २०१२ मा सरकारले अध्ययनको जिम्मा दिएको कोरियन कम्पनीले बनाएको उपत्यका मेट्रो रेल परियोजनाबारेको अध्ययन प्रतिवेदन फेज आउट हुन लाग्दा पुनरावलोकनसम्म गरिएको छैन। बरु अन्य दातृ निकायबाट सहयोग लिएर वा आन्तरिक स्रोतबाट बजेट छुट्ट्याएर फरकफरक यातायात प्रविधिमाथि आधारित अध्ययनहरू भइरहेका छन्। २०१७ मा जापान सरकारले काठमाडौंको यातायात व्यवस्थापनमा चरणबद्ध गर्नुपर्ने कामसहित यातायात व्यवस्थापन गुरुयोजना बनाएर सन् २०३० सम्म कम्तीमा दुई लाइन मेट्रो चलाउन सुझाएको थियो। त्यसलाई पनि सरकारहरूले गम्भीरतापूर्वक लिएन। काठमाडौंमा सञ्चालन हुन सक्ने मेट्रो रेलबारे धेरै अध्ययनहरू भए तर कस्तो प्रविधिमा, कहाँदेखि कहाँसम्म, कुन निकायले कहिलेदेखि मेट्रो बनाउन थाल्ने र कहिलेबाट सेवा दिन थाल्ने भन्ने पूर्ण योजना बनेको छैन। रेल विभागले महाराजगन्जबाट रत्नपार्क हुँदै सातदोबाटोसम्म सडकमाथि स्काई रेल चलाउनेबारे प्रारम्भिक अध्ययन गरेको छ। परामर्शदाता कम्पनीले भने एलिभेटेड मेट्रो चलाउन नसकिने निष्कर्ष सरकारलाई सुनाएको विभागको तथ्याकंमा छ। नागढुंगाधुलिखेल रेलबाट दैनिक १ लाख ५८ हजार र बूढानीबलकण्ठखोकना रेलबाट दुई लाख यात्रु लाभान्वित हुने प्रारम्भिक रिपोर्टमा उल्लेख छ। काठमाडौंमा मेट्रो रेलबारे जापान सहयोग नियोग (जाइका), कोरियन इन्जिनियरिङ कम्पनी र रेल विभागले छुट्टाछुट्टै सम्भाव्यता अध्ययन गरिसकेका छन्। अध्ययन प्रतिवेदन दराजमा थन्काएर उपत्यावासीको मेट्रो रेलको सपना पनि महानगरले दराजमै थन्काइसक्यो। पहिलो लाइनको विस्तृत सम्भाव्यता अध्ययन पनि अन्योलमा सन् २०२१ को फेब्रुअरीमा पहिलो लाइन (सातदोबाटोरत्नपार्कनारायणगोपाल चोक) को विस्तृत सम्भाव्यता अध्ययन (डीपीआर) बनाउन चाइना सियुआन सर्भे एन्ड डिजाइन गुप्रलाई नियुक्त गरियो। तर, डीपीआरको सुरुवाती चरणमा नै समस्या आएपछि परामर्श दाता कम्पनी हाँत बाँधेर बसेको छ। उपत्यकाको सांस्कृतिक महत्त्व, भौगोलिक बनावट र सुन्दरतामा असर पर्ने भन्दै डीपीआरको काम रोकिएको विभागका सिनियर डिभिजनल इन्जिनियर प्रकाशचन्द्र भण्डारीले बताए। उपत्यकाको सवारी चाप कम गर्न र व्यवस्थित सहरको परिकल्पना गर्न मेट्रो रेल अति आवश्यक भइसक्यो। यसका लागि केन्द्रीय सरकारले नै प्रभावकारी कदम चाल्नुपर्छ। काठमाडौं उपत्यकामा बढ्दै गएको सहरीकरण र जनघनत्वको अवस्थालाई हेर्दा मेट्रो रेल धान्छ कि धान्दैनभन्दा पनि यो अनिवार्य भइसक्यो। एलिभेटेड रेलको पूर्वाधार बनाउनका लागि सडकको चौडाइ करिब २२ मिटर हुनुपर्नेमा कतिपय ठाउँमा १२ मिटर मात्रको सडक छ। लगनखेलदेखि सातदोबाटोसम्म १२ मिटर चौडा सडक छ। विशेषगरी ललितपुर महानगरपालिकाले सांस्कृतिक महत्त्वका कारण यो स्थानमा एलिभेटेड रेल बनाउन नसकिने बताउँदै आएको छ। महानगरपालिकाका अनुसार मच्छेन्द्रनाथको रथभन्दा माथि हुने गरी कुनै पनि संरचना बन्न नहुने भन्ने भनाइ छ। अब मोटरसाइकल र गाडी थपेर सडकमा जाम नगरौं । बरु, सबै स्थानीय तह मिलेर मेट्रो रेल बनाउन जुटौं । चिरिबाबु महर्जन, मेयर, ललितपुर महानगर उपत्यकामा हरेक दिन जनघनत्व र सवारी चाप अत्यधिक बढ्दै गएको छ । रेल रहर र संभावना मात्रै नभएर सहरको आवश्यक्ता हो । रोहित विसुराल  महानिर्देशक, रेल विभाग मेट्रो रेल आवश्यकता हो सूर्यराज आचार्य, पूर्वाधारविद् उपत्यकाको सवारी चाप कम गर्न र व्यवस्थित सहरको परिकल्पना गर्न मेट्रो रेल अति आवश्यक भइसक्यो। यसका लागि केन्द्रीय सरकारले नै प्रभावकारी कदम चाल्नुपर्छ। काठमाडौं उपत्यकामा बढ्दै गएको सहरीकरण र जनघनत्वको अवस्थालाई हेर्दा मेट्रो रेल धान्छ कि धान्दैनभन्दा पनि यो अनिवार्य भइसक्यो। कत्रो साइजको रेल चाहिने भन्ने बहसको विषय होला। तर प्राथमिक मेरुदण्डीय बूढानीलकण्ठदेखि भैंसेपाटी र अर्को सूर्यविनायकदेखि कलंकी हुँदै थानकोटसम्मको रेलवे निर्माण आवश्यकता हो। अबको २० वर्षभित्रमा तीनवटा रेलवे निर्माण भएनन् भने उपत्यकाका सहरी वातावरण निकै भयावह हुन्छ। केन्द्रीय सरकार, स्थानीय सरकार, प्रदेश सरकार, व्यापारिक समुदाय, दातृराष्ट, विदेशी सहायता सबै क्षेत्रमा सहकार्य गरेर मेट्रो परियोजना सफल बनाउनुपर्छ। हामीले सहकार्य गरेनौं भने भोली पछुताउनुभन्दा अन्य विकल्प हामीसँग हुने छैन। हाम्रो अर्थतन्त्रले धान्न सक्दैन भनेर सरोकारवाला पन्छिरहेका देख्छौं। यो अपूरो बुझाइ हो। मेट्रो रेल लगानी उठ्नका लागि गरिने बिजनेस हैन। रेलमा लगानी गरेर उठेको केही देशमा अपवाद होला तर सबै ठाउँमा सम्भव छैन। रेल सञ्चालन गरेर टिकट बेचेर नाफा कमाउने कन्फर्म छैन। टिकट बेचेर रेल सञ्चालन गर्न पुग्यौं भने यसलाई सफल परियोजना भन्न सकिन्छ। सहरहरूको पूर्वाधार पुनर्निर्माणका लागि, सहर सुन्दर बनाउनका लागि जनताको अधिकार संरक्षण गर्नका लागि राज्यले रेलमा लगानी गर्ने हो। जसरी सरकारले सडक, विश्वविद्यालय, स्वास्थ्य क्षेत्र र अस्पताल बनाउँछ, त्यसरी नै रेलमा लगानी गर्न आवश्यक छ। पैसा धेरै भएर रेल बनाउने भन्ने मान्यता नै गलत हो। आवश्यकता भएर बनाउने हो। जापानले पैसा धेरै भएर मेट्रो रेल बनाएको हैन। पहिलो लाइन १९३० को दशकमा, दोस्रो लाइन १९५० को दशकमा, १९६० मा विस्तार गर्दै गयो। मौकामा हीरा फोर्ने भन्छन् नि। हो यस्तैका लागि लगानी गर्ने अवस्थालाई त्यसो भनिएको हो। उपत्यका योजनाबद्ध सहर हैन। थोरै क्षेत्रफलको सडकमा लगानी छ। सडक पूर्वाधार सीमित भएको ठाउँमा थोरै ठाउँ ओगटेर धेरै मानिस बोक्ने सार्वजनिक सवारी निर्माण गर्न अति आवश्यकता भएका कारण मेट्रो रेलको अवधारण अघि सारिएको हो। काठमाडौंको जनघनत्व अति धेरै छ। संसारमै बढी जनघनत्व भएको सहरमा पर्छ। एउटै रेलवे भएको लाइनले धेरै जनसंख्या समेट्न सक्छ।"
गोरखाका २५१ सहकारी गायब,"गोरखामा पनि २०६५ सालमा साबिक ५९ गाविसमा सहकारी गठन भएका थिए। माओवादी कार्यकर्ता मात्र आबद्ध ती संस्थामध्ये पाँचवटा बाहेक अरू डुबे। गोरखा : तत्कालीन अर्थमन्त्री डा बाबुराम भट्टराईले एउटा कार्यक्रमको घोषणा गरेका थिए, गाउँगाउँमा सहकारी, घरघरमा भकारी। सरकारबाट १ लाख र गाविसबाट १ लाख अनुदान पाउने आसमा त्यस बेलाका प्रत्येक गाविसमा उपभोक्ता सहकारी गठन गरे। गोरखामा पनि २०६५ सालमा साबिक ५९ गाविसमा सहकारी गठन भएका थिए। माओवादी कार्यकर्ता मात्र आबद्ध ती संस्थामध्ये पाँचवटा बाहेक अरू डुबे। गोरखामा विभिन्न वर्गका गरी ५ सय ३३ वटा सहकारी रहेको देखिन्छ। पालिकामा ४ सय ७५ र गण्डकी प्रदेशको सहकारी विभागमा दर्ता भएका ५६ वटा। सहकारीको मूल्यमान्यताअनुसार २ सय ८२ वटा मात्रै अस्तित्वमा छन्। २ सय ५१ वटा अस्तित्वमा छैनन्। विभागमा ५६ सहकारी दर्ता भएकामध्ये १६ वटा मात्र नीति, नियम, विधि, विधानअनुसार चलेका छन्, जिल्ला सहकारी संघ गोरखाका अध्यक्ष बाबुराम कोइराला भन्छन्, बाँकी ४० वटा मृतप्रायः छन्। जिल्लाको सहकारीको अबस्था हेर्न यही तथ्यांक नै काफी छ। सहकारी ऐन २०७४ अद्यावधिक भएपछि सहकारी डिभिजन दमौलीले धार्चे गाउँपालिकालाई नौ संस्थाका फाइल हस्तान्तरण गरेको थियो। तीमध्ये ६ वटा कृषि सहकारी थिए। एउटा बहुउद्देश्यीय र दुइटा बचत तथा ऋण थिए। यही वर्ष एउटा बहुउद्देश्यीय सहकारी संस्था दर्ता भएको छ। ती १० मध्ये सबैभन्दा कान्छोे सर्भे सुलभ बहुउद्देश्यीय सहकारी संस्था मात्र जीवित छ। नौवटा अस्तित्वमा नरहेको गाउँपालिकाको सहकारी शाखाको अभिलेखले देखाउँछ। चुमनुब्रीमा एक दर्जनभन्दा धेरै सहकारी दर्ता भएका थिए। अरू नामेट भए। तीनवटा मात्र अस्तित्वमा छन्। अद्यावधिक गर्न आउन हामीले पोहोरसम्म धेरैपटक सूचना जारी गर्यौं। तर, जम्मा तीनवटा मात्र सम्पर्कमा आए, प्रमुख प्रशासकीय अधिकृत भीमसेन श्रेष्ठ भन्छन्। गोरखा नगरपालिकामा सबैभन्दा धेरै ९२ वटा दर्ता भए। सहकारी शाखाको जिम्मेवारी पाएका प्रशासकीय अधिकृत चेतप्रसाद अम्गाई भन्छन्, ६१ वटा जीवित छन्। ३१ वटा अस्तित्वमा छैनन्। ती संस्थाले साधारणसभा नगरेका, लेखा परीक्षण, करचुक्ता पेस गरी नगरपालिकामा अद्यावधिक पनि नगराएका उनको भनाइ छ। सहकारी डिभिजनले २०७४ सालमा पालुङटार नगरपालिकालाई ५० वटा संस्था हस्तान्तरण गरेको थियो। त्यसपछि आठवटा नयाँ दर्ता भए। तीमध्ये ११ वटा नामेट भए। ४७ वटामध्ये पनि यो बर्ष जम्मा तीनवटा सहकारीले मात्र विधि, विधानअनुसार नगरपालिकामा अद्यावधिक गराएका छन्। अरू बेखबरै छन्, सहकारी शाखा सम्हालेकी कर्मचारी निर्मला पन्त भन्छिन्। भीमसेन थापा गाउँपालिकामा आबद्ध ३९ सहकारीमध्ये २६ वटा जेनतेन चलिरहेका छन्। १३ वटा बन्द भइसकेका छन्। बारम्बार सम्पर्क गर्दा पनि ब्युँतिन नसकेपछि पाँचवटा खारेजै गरिएको शाखाकी कर्मचारी कल्पना दवाडी बताउँछिन्। सहिद लखनमा आबद्ध ४४ मध्ये जम्मा १३ वटा मात्रै अद्यावधिक भइरहेका छन्। अरूको अवस्था अज्ञात रहेको गाउँपालिकाले जनाएको छ। सहकारी ऐन २०७४ अनुसार हरेक सहकारी संस्थाले हरेक वर्ष साधारणसभा, अडिट र कर चुक्ता गर्नुपर्छ । सबै प्रतिवेदन पालिकामा पेस गर्नुपर्छ। कागजात पेस भएपछि स्वतः नवीकरण हुने प्रावधान रहे पनि अधिकांश सहकारी सम्पर्कमै नआउने पालिकाका कर्मचारीको भनाइ छ। बारपाक सुलीकोटमा आबद्ध ३१ मध्ये २० वटा सक्रिय रहेको पालिकाको अभिलेखमा छ। तर, ती सबै शाखामा अद्यावधिक नभएको प्रशासकीय अधिकृत ईश्वरी पनेरु बताउँछन्। सिरानचोकमा रहेका ४५ सहकारीमध्ये ३० वटा अस्तित्वमा छन्। १५ वटा निष्क्रिय रहेका शाखाकी कर्मचारी शारदा ढकाल बताउँछिन्। अजिरकोटका २३ मध्ये १७ वटा मात्र क्रियाशील छन्। ६ वटा सुषुप्त छन्। गण्डकीमा ४६ वटा सहकारी संस्था दर्ता भएकामध्ये एकतिहाइ अस्तित्वमा छैन्। आरुघाटमा २७ वटा दर्ता भएकामा १५ वटा जीवित छन्। बाँकीको नामनिशाना छैन। अरूको लहैलहैमा सहकारी खोलेका हुन्छन्। सहकारीको मर्म र भावना बुझेका हुँदैनन्। अनि केही बर्षभित्रै लथालिंग र भताभुङ्ग हुने गरेका छन्, जिल्ला सहकारी संघका सचिवसमेत रहेका आरुघाटका मेनबहादुर अधिकारी भन्छन्, सञ्चालकले नै २७ लाख हिनामिना गरेका कारण यहाँको कृषक एकता कृषि सहकारी तहसनहस भएको छ। जसले सहकारी खोले उही भ्रष्ट भएपछि यहाँका धेरै सहकारी डुबेका छन्। उद्देश्य एकातिर, गतिविधि अर्कातिर भएकाले धेरै सहकारी असफल भएका उनको भनाइ छ। रहर, लहड, देखासिकी र होडबाजीमा च्याउझैं सहकारी उमार्ने र कुशल व्यवस्थापन नगरेका कारण सहकारीहरू असफल भएका गोरखा नगरपालिकामा सहकारीको अध्ययन गरेका प्रशासकीय अधिकृत चेतप्रसाद अम्गाई बताउँछन्। सहकारी च्याउझैं जन्माएका छन्। एउटै मान्छे ऋण लिने दाउमा धेरैमा बसेका छन्। यताबाट ऋण झिक्ने उता तिर्ने, उताको झिक्ने अर्कोतिर तिर्ने। यसो गर्दागर्दै सबै सहकारी डुबाएका छन्, उनी भन्छन्, कसैले नियमन र दण्ड जरिबाना गर्न पाउने व्यवस्था छैन। पालिकामा दर्ता गर्ने भनेपछि पालिकाले नै दण्डजरिबाना गर्ने, नियमन गर्ने व्यवस्था हुनुपर्ने हो। सहकारीहरू मर्जरको नीतिमा जानुपर्ने उनको सुझाव छ। एक वडा, एक कृषि सहकारी, एक पालिका एक बचत तथा ऋण सहकारी भयो भने व्यवस्थित हुन सक्ने उनको भनाइ छ। एनजीओले जथाभावी बनाएका सहकारी सबैजसो बन्द भएको जिल्ला सहकारी संघका कोषाध्यक्ष हरि अधिकारीको भनाइ छ। एनजीओले बनाएका सहकारी एनजीओ फेजआउट भएसँगै बन्द भएका छन्, अधिकारी भन्छन्, अनुदान मात्र लिने नियत राखेर खुलेका सहकारी अनुदान लिएपछि बन्द भएर बसेका छन्। सरकारमा भएका एउटै पार्टीका कार्यकर्ता मिलेर सहकारी खोल्छन्। लाखौँ अनुदान ल्याएर खान्छन् अनि कारोबार बन्द गरेर बस्छन्। कसले नियमन गर्ने ? कसले कारबाही गर्ने ? यो समस्या असाध्यै छ। उनका अनुसार कमजोरीकै कारण बोर्लाङको भीमकुल सहकारीमा २६ लाख रुपैयाँ र पालुङ्टार ९ को मिरकोट बचत तथा ऋण सहकारीबाट ५ लाखभन्दा धेरै चोरी भयो। तर वर्षौंसम्म दोषी पत्ता लगाएर सेयर सदस्यहरूले क्षतिपूर्ति पाउन नसकेको उनी बताउँछन्। कैयौं सहकारीमा सञ्चालकले नै रकम हिनामिना गरेका तथा ऋण नतिरेर लाखौँ रकम डुबेर सहकारी नै तहसनहस भइरहेको उनको भनाइ छ। सरकारले सहकारी संस्था प्रवद्र्धन गर्न संघ र प्रदेश दुवै सरकारमा मन्त्रालय खडा गरेको छ। सहकारीलाई उत्पादक, उत्पादन, उपभोक्ता, श्रमिक तथा सेवामुलक र बहुउद्देश्यीय गरी मुख्य पाँच प्रकार र १४ भन्दा धेरै सहायक प्रकारमा विभाजन गरी अनुदान दिँदै आएको छ। तर, कुशल व्यवस्थापन नहुँदा सहकारीहरू छिन्नभिन्न भएर हराउँदै गएका जिल्ला सहकारी संघ गोरखाका उपाध्यक्ष सरोज देवकोटाको भनाइ छ। उनका अनुसार ५ सयभन्दा धेरै सहकारी संस्था दर्ता भएर पनि जिल्ला सहकारी संघमा जम्मा २०४ वटा मात्र आबद्ध छन्। गोरखामा सबैभन्दा पहिले २०२९ सालमा राजी साझा सहकारी संस्था ताङ्लिचोक गठन भयो। त्यसपछि २०४८ सालमा साझा सहकारीका रूपमा ६ वटा सहकारी बनेको इतिहास छ, देवकोटा भन्छन्, २०४८ मा सहकारी ऐन आएपछि पहिलो पटक गोरखकाली बचत तथा ऋण सहकारी संस्था बन्यो।"
