शीर्षक,विवरण
राजनीतिमा धोकाधडी,"सत्तामञ्चमा उक्लिन बालुवाटारले माओवादी केन्द्रका अध्यक्ष पुष्पकमल दाहाललाई राहदानी दिएन। उनी रन्थनिँदै बालकोट पुगे। दाहाल एक्लै बालकोट पुगेका थिएनन्, साथमा थियो सत्ताको लिस्नु। तर, लिस्नो अड्याउने ठाउँ थिएन, यसका निम्ति एमाले अध्यक्ष केपी शर्मा ओलीले काँध दिए। एकआपसमा विश्वास विनिमयको आधारमा लेनदेनका केही सर्त भए। ओलीको काँधले अड्याएको लिस्नु हुँदै दाहाल सत्ताको सिंहासनमा उक्लिए। भनिन्छ, सत्ता बाँडफाँटको सर्तनामा लिखित थिएन, छैन। थियो त केवल मौखिक रूपमा भद्र सहमति। सम्भवतः त्यो बेला ओली र दाहालले दूध पिउँदा मुख पोलेकाले मोही पिउँदा पनि फुक्ने उक्ति स्मरण गर्न चाहेनन् वा भ्याएनन्। किनारामा साक्षी राखेर कुनै लिखितम् गरेका छैनन् रे। प्रतिनिधिसभाको आधा अवधि अर्थात् अढाई बपर्ष दाहाल प्रधानमन्त्री हुने, पछिल्लो अढाई वर्ष ओली। दाहाल हाताहाती, ओली उधारो। माओवादी केन्द्रको नाममा हाताहातीवाला दाहालले प्रधानमन्त्री, मन्त्री र भागबन्डाको आधारमा संवैधानिक पदहरू लिन मञ्जुर गरे। अनि उधारो प्रधानमन्त्रीका उम्मेदवार ओली नेतृत्वको एमालेलाई राष्ट्रपति र सभामुख, भागबन्डामा मन्त्रालय र अन्य संवैधानिक पद दिने सहमति भएको बताइन्छ। स्थानीय सरकारहरू चलाउने कुरै आएन। उनीहरूलाई केन्द्रको समीकरणले कुनै फरक पार्दैन। प्रदेश सरकार र अन्य लाभ तथा प्रतिष्ठाका पदहरू केन्द्रीय सत्ताका सहभागी र समर्थक दलहरूले हैसियतअनुसार बाँडीचुँडी लिने सहमति भएको बताइन्छ। ओलीदाहालले आपसी भद्र सहमतिलाई औपचारिक तुल्याएनन्। प्रदेशहरूमा सहमति कार्यान्वयन भइसकेको छ। आजको मितिसम्म अघिल्लो सरकारले नियुक्ति गरेका प्रदेश प्रमुखहरूलाई चलाइएको छैन। केन्द्रीय तहमा सत्ता घटक दलहरूको हैसियतको भागबन्डामा गठबन्धन मन्त्रिपरिषद् गठन भएको छ। भद्रसहमतिअनुसार एमालेले सभामुख पायो, महान्यायाधिवक्तामा प्रधानमन्त्रीले माओवादी समर्थक वकिललाई नियुक्ति गरिसकेका छन्। संसद् सचिवालयले प्रमुख प्रतिपक्षबारे संवैधानिक व्याख्या र व्यवस्थापन गरे पनि विवादको निप्टारा भइसकेको छैन। प्रमुख प्रतिपक्षी नेताबारेको विवाद जीवितै रहेकाले सम्भवतः यसै कारण संवैधानिक परिषद्को गठन बाँकी रहेको हुनुपर्छ। प्रमुख प्रतिपक्ष निर्धारणको विवाद अदालततर्फ सोझियो भने पनि आश्चर्य हुने छैन। मुलुक चौथो राष्ट्रपति निर्वाचनको संघारमा छ। निर्वाचन आयोगले राष्ट्रपति निर्वाचनको मिति तोकिसकेकाले यो जाडोमा पनि राष्ट्रिय राजनीति भने तात्दै गइरहेछ। जगजाहेर तथ्य हो, ओलीदाहाल मौखिक सहमतिका धेरै कुरा कार्यान्वयन भइसकेका छन्। प्रमुख प्रतिपक्षको टुंगो लागेपछि सो पक्षका नेतालाई समावेश गरेर संवैधानिक परिषद्ले पनि पूर्णता पाउला। यति बुझ्न सकिन्छ। तर राष्ट्रपति निर्वाचनमा राजनीति ओलीदाहाल मौखिक सहमतिको सरल रेखाबाट अघि बढ्ला नबढ्ला भन्ने आशंका र अन्योल सघन कन्दै जाँदो छ। यो आशंका र अन्योलका सृष्टिकर्ता अरू कोही नभएर स्वयं प्रधानमन्त्री दाहाल छन्। सत्ताको भागबन्डामा एमालेको भागमा परेको भनिएको राष्ट्रपतिको चयन राष्ट्रिय सहमतिमा गर्नुपर्ने दाहालको प्रस्ताव छ। पवित्र मनसायले गरिने राष्ट्रिय सहमतिको प्रस्ताव अत्यन्त राम्रो हो। यस्तो प्रस्ताव अति स्वागतयोग्य हुन्छ। विचारणीय के भने प्रधानमन्त्री दाहाल र कांग्रेसले एमालेबाहेकको राष्ट्रिय सहमतिको राग अलाप्तै आएका छन्। यहाँनेर दाहालको कारण सत्ता र शक्तिबाट हात धुन पुगेको कांग्रेस र कांग्रेसलाई धोखेबाज ठानेर बालकोट सोझिएका दाहालको लोली र बोली मिलेको छ। अहिलेको राष्ट्रिय सहमतिको प्रस्तावलाई यसै कारण एमालेले मुखमा दूध राखिएको विषको घडाको रूपमा लिएको हुनुपर्छ। राष्ट्रिय सहमतिको कुरा सबभन्दा पहिले कांग्रेसबाट आयो। आरामदायी बहुमतमा रहेका प्रधानमन्त्री दाहालले संविधानतः प्रमुख प्रतिपक्षको आसनग्रहण गरिसकेको कांग्रेससँग राष्ट्रिय सहमतिको आवरणमा विश्वासको मत मागे। प्रतिपक्षीको संवैधानिक लक्ष्मण रेखा पार गरेर कांंग्रेसले दाहाल सरकारलाई विश्वासको मत दियो। विश्वासको मतलाई प्रधानमन्त्री दाहालले उनको लोकप्रियताको मानक मानेका छन्। नेपालका प्रधानमन्त्री दाहाल अभूतपूर्व राष्ट्रिय सहमति प्राप्त नेता रहेको प्रमाण विश्वलाई दर्शाउन दाहालले कुनै बोलकबोल गरेर कांग्रेसलाई विश्वासमा लिएको हुनुपर्छ। विश्वासको मतले बालुवाटारले उपेक्षा गरेका तर बालकोटले राजनीतिक शरण दिएका दाहाल र कांग्रेसबीच टुटेको तार पुनः जोडिएको प्रतीत हुन्छ। कांग्रेसको बोलीमा लोली मिलाउँदै प्रधानमन्त्री दाहाल पनि राष्ट्रपतिको उम्मेदवारको चयन राष्ट्रिय सहमतिमा हुनुपर्ने पक्षमा देखिएका छन्। वर्तमान सत्ता गठबन्धनको नेतृत्व गरेका ओली दाहालओलीबीचको भद्रसहमतिको पालना अक्षरशः गरिनुपर्ने मान्यतामा छन्। जबकि प्रधानमन्त्री दाहालका अति विश्वासपात्र एक नेताले बालकोटे भद्र सहमति प्रधानमन्त्रीको विश्वासको मत प्रकरणसम्म आइपुग्दा समाप्त भएको जनाउ दिइसकेका छन्। उनको संकेतलाई एमालेको विकल्पमा कांग्रेस तयार भएको अर्थमा बुझ्न सकिन्छ। यस पृष्ठभूमिमा राष्ट्रिय सहमतिको प्रस्ताव कांग्रेस र प्रधानमन्त्री दाहालको साझा एजेन्डा बनेपछि एमाले झस्किनु स्वाभाविकै हो। राष्ट्रपति निर्वाचनमा माओवादीको मत निर्णायक रहेकाले दाहालले ओली र देउवा दुवैलाई खेलाएको विश्लेषण पनि हुँदैछ। राष्ट्रपति निर्वाचन प्रकरणमा दाहाल आक्रामक अवस्थामा छन् भने ओली र देउवाको अवस्था प्रतिरक्षात्मक छ। प्रधानमन्त्री दाहालले जसलाई समर्थन गर्छन् उसैले जित्ने अवस्था छ। यसर्थ आआफ्ना राष्ट्रपतीय उम्मेदवारको पक्षमा दाहाललाई मनाउन ओली र देउवाले खुुसामद गरिरहेको प्रष्टै बुझ्न सकिन्छ। दाहालले ओली र देउवालाई कजाउने हुन् वा उनी आफैं कजिने नयाँ परिस्थिति बन्ने हो ? तरल राजनीतिमा अनुमान गर्न गाह्रो छ। वर्तमान राष्ट्रपति विद्यादेवी भण्डारीको भूमिकाबाट झस्केका कांग्रेस र दाहाल आफूले कजाउन सक्ने व्यक्तित्वलाई राष्ट्रपति बनाउने रणनीतिमा छन्। कांग्रेस आफ्ना नेतालाई शीतल निवासको अधिपति बनाउन लालायित छ भने प्रधानमन्त्री दाहालको प्राथमिकता कुनै गैरएमाले राष्ट्रपति होस् भन्ने मानसिकतामा देखिन्छन्। फेरि पनि एमालेको प्रस्तावमा कोही राष्ट्रपति भएमा ऐनमौकामा अप्ठ्यारो परिने मनोविज्ञान पालेका छन् दाहाल देउवाहरूले। यदि शीतल निवासले संविधान मिचेकै हो भने वर्तमान राष्ट्रपतिले मात्र होइन, पूर्वराष्ट्रपति रामवरण यादवले पनि मिचेको मान्नु पर्छ। प्रधानसेनापति नियुक्ति प्रकरणमा पूर्वराष्ट्रपति यादवले तत्कालीन प्रधानमन्त्री पुष्पकमल दाहालको सिफारिसलाई रद्दीको टोकरीमा मिल्काइदिएकै हुन्। तर कांग्रेस त्यो घटनाको उल्लेख कहिल्यै गर्दैन। वर्तमान राष्ट्रपतिले मात्र संविधान मिचेको कुरा उनीहरूले बारम्बार दोहोर्याउँदै आएका छन्। यथार्थमा संविधान र लोकतन्त्रको संरक्षणको उनीहरूको भाष्य हात्तीको देखाउने दाँतसरह हो। व्यवहारमा भर्खरै मात्र कांग्रेस र प्रधानमन्त्री दाहाल दुवैले प्रतिनिधिसभामा विश्वासको मत लेनदेनमा संविधान मिच्ने काम गरिसकेका छन्। उनीहरूको राष्ट्रिय सहमतिको अन्तर्र्य पनि यही हो। राष्ट्रपति निर्वाचनका सचेत र जिम्मेवार मतदाताले यस धरातलीय यथार्थलाई आत्मसात् गर्नैपर्छ। मतदाताले राष्ट्रपतीय निर्वाचनमा स्वतन्त्र ढंगले स्वविवेक प्रयोग गर्नु संविधान र लोकतन्त्रप्रति वास्तविक न्याय र सम्मान हुनेछ। राष्ट्रपति निर्वाचन प्रकरणले मौजुदा राष्ट्रिय राजनीतिमा परिवर्तन नल्याउला भन्न सकिन्न। प्रधानमन्त्री दाहालले परोक्ष रूपमै सही, एमालेका उम्मेदवारलाई समर्थन नगरेका कारण पराजित भएमा निम्नानुसारको परिस्थिति बन्न सक्छ पहिलो, दाहाल र ओलीको सहकार्य टुट्ने परिस्थिति बन्छ। फलतः एमाले नेतृत्वको वर्तमान गठबन्धन टुटेर कांग्रेसको नेतृत्वमा नयाँ गठबन्धन कायम हुन सक्छ। सत्ताको अंशियारीको प्रयोजनका लागि अढाईवर्षे प्रधानमन्त्री दाहाललाई कांग्रेसले पाँचवर्षे प्रधानमन्त्रीको वचन नदेला भन्न सकिन्न। त्यसै पनि प्रधानमन्त्री दाहालका प्रमुख सल्लाहकार हरिबोल गजुरेलले सरकार सञ्चालन गर्न कांग्रेससँग सजिलो हुने अभिव्यक्ति दिइसकेका छन्। अहिले नै ओली र दाहालबीच आशंका र विश्वासको संकट सघन बन्दै जाँदो छ। दोस्रो, फेरि पनि सरकारको स्थायित्व, स्थिरता र प्रभावकारितामा गम्भीर प्रश्न खडा हुनेछ। यो प्रश्नको राप र चापको कठघरामा प्रधानमन्त्री दाहालले उभिनु पर्नेछ। आमजनताको दिल दिमागमा दाहालको बोली वचनको प्रतिबद्धता थप अविश्वसनीय प्रमाणित हुनेछ। दाहालमाथि अस्थिरता र अन्योलका कारकको आरोप लाग्नेछ। तेस्रो, अविश्वास, धोखाधडी र बेइमानीपन नेपाली राजनीतिको चरित्र र परिचय हुनेछ। यस किसिमको राजनीतिप्रति जनतामा थप विकर्षण बढ्नेछ। त्यसै पनि वर्तमान राजनीतिक प्रणालीले सर्वसाधारण जनताको अपनत्व र स्वामित्व गुमाउँदै गएको सोचनीय अवस्था विद्यमान छ। पाँचौं, आर्थिक विकास आमजनताको सर्वाधिक चासो र सरोकारको विषय हो। साँच्चै भन्ने हो भने जनतालाई सरकारको स्वरूप र नेतृत्वसँग उति सरोकार छैन। बिरालो कालो वा सेतो जे होस् मुसा चाहिँ मार्नु पर्छ भने जनताको सोच हो। वर्तमान सरकारले आर्थिक क्रान्तिको अगुवाइ गर्ने जनताको चाहना र विश्वास दुवै हो। एमालेको सहयोग र समर्थनमा प्रधानमन्त्री बनेका दाहालले उनको एकमात्र लक्ष्य र उद्देश्य देशमा आर्थिक क्रान्ति सञ्चालन गर्नु र जनतालाई सुशासन प्रदान गर्नु हो भन्दै आएका छन्। आर्थिक क्रान्ति र सुशासनको पहिलो सर्त स्थिर र जिम्मेवार सरकार हो। तर अहिले जुन परिस्थिति र वातावरण बन्दै गएको छ, स्थिर र जिम्मेवार सरकारको सपना तुहिँदै जाँदो छ। छैटौं, नेपाली राजनीतिमा बाह्य शक्तिहरू हाबी भएका र महŒवपूर्ण आन्तरिक मुद्दाहरूमा निर्णायक रहेका टिप्पणीको प्रतिवाद हुन सक्ने अवस्था छैन। देशका जिम्मेवार व्यक्तिसँग प्रतिवाद गर्ने नैतिकता नभएर तैं चुप मैं चुपको अवस्था रहेको होला। यस्तो अवस्थामा वर्तमान गठबन्धन भत्किएर कांग्रेसको नेतृत्वमा नयाँ सत्ता गठबन्धन कायम भएमा बाह्य शक्ति हाबीको टिप्पणीमा सत्यको अंश भेटिनेछ। कांग्रेस र एमाले मिलेर सरकार बनाउन नसकेको अवस्थाको कारण वर्तमान त्रिशंकु संसद्मा माओवादी निर्णायक छ। माओवादीलाई बाहिर राखेर कांग्रेस वा एमालेले सत्ता गठबन्धन निर्माण गर्न सक्तैनन्। यसको अर्थ सत्ताको चाबी पुष्पकमल दाहालको हातमा रहन्छ, कांग्रेस र एमाले नमिल्दासम्म। यद्यपि राजनीतिमा हरेक सम्भावना रहने भए पनि कांग्रेस र एमाले तत्कालै मिलेर सरकार बनाउने सम्भावना देखिँदैन। प्रधानमन्त्री दाहालले उनको आफ्नो र पार्टीको निहित स्वार्थको लागि यो अवस्था र परिस्थितिको अनुचित लाभ लिन मिल्दैन। स्थिर सरकारको जनअपेक्षामाथि विश्वासघात गर्न हुँदैन। अस्थिरता र विश्वासघात जनतामाथि प्रतिशोध र बदलासरह हुने तथ्यलाई प्रधानमन्त्री दाहालले महसुस गर्नै पर्छ। नेपाली जनताले उनी र उनको पार्टीलाई कुनै हानि पुर्याएका छैनन्। उनको अस्थिर चरित्र र चरम महŒवाकांक्षाले देश र जनतालाई त हानि पुर्याउँछ नै, उनको इतिहास पनि कलंकित हुनेछ। जनताको चाहना स्थिर सरकार, सुशासन र आर्थिक विकास नै हो।"
विराटनगरमा आईटीएफ तेक्वान्दोको ग्रेडिङ सुरु,"विराटनगर : विराटनगरमा आईटीएफ तेक्वान्दोको ग्रेडिङ (परीक्षा) बिहीबारदेखि सुरु भएको छ। आईटीएफ तेक्वान्दो संघ प्रदेश १ को आयोजनामा तेक्वान्दोको कालोपेटी प्रथम, कालोपेटी दोस्रो र कालोपटी तेस्रो डान परीक्षा सुरु भएको हो। परीक्षामा प्रदेशभरिका ४१ जना तेक्वान्दो खेलाडीले सहभागिता जनाएका छन्। परीक्षामा उत्तीर्ण हुने खेलाडीको ग्रेड वृद्धि गरिने संघले जनाएको छ। परीक्षाको उद्घाटन गर्दै प्रदेश १ का खानेपानी, सिँचाइ तथा ऊर्जामन्त्री तिलकुमार मेन्याङ्बोले खेलकुद क्षेत्रको विकासमा प्रदेश सरकार गम्भीर ढंगले लागिरहेको बताए। खेलकुद क्षेत्रको विकासमा तीनै तहका सरकारले सहयोग गर्नुपर्छ, उनले भने, संसद विकास कार्यक्रमको थोरै बजेट छुट्याएर भए पनि खेलकुदको विकासमा ध्यान दिनु उपयुक्त हुन्छ। कार्यक्रममा प्रदेश सांसद जयप्रकाश चौधरीले खेलकुदले अनुशासन कायम गर्ने हुँदा यसको विकासमा राज्य गम्भीर बन्नुपर्नेमा जोड दिए। आईटीएफ तेक्वान्दो महासंघका केन्द्रीय उपाध्यक्ष एवं प्रदेश १ का अध्यक्ष प्रवीण कार्कीले खेलकुद बुझेका व्यक्तिहरू प्रदेश सरकारको नजरमा पर्नुपर्ने बताए। नेपाल राष्ट्रिय मार्सल आर्ट गेम्स महासंघका अध्यक्षसमेत रहेका उनले खेलकुद बुझेका व्यक्तिले मात्रै सरकारबाट नियुक्ति पाउँदा समग्र खेल क्षेत्रको विकासमा मद्धत पुग्ने उल्लेख गरे। खेलकुद क्षेत्र स्थानीय, प्रदेश र संघीय सरकारले प्राथमिकतामा पर्नुपर्ने कार्कीको धारणा छ। बजेट विनियोजन गर्दा सरकारले खेल क्षेत्रलाई ध्यान दिनुपर्छ। सरकारको सहयोग नपाएसम्म यो क्षेत्र माथि उठ्न सक्दैन, उनले भने, खेलसँग राष्ट्रको इज्जत र प्रतिष्ठा पनि जोडिएको हुन्छ। योजनाबद्ध तरिकाले खेलकुद क्षेत्रको विकासमा राज्यले लगानी गरे चाँडै प्रतिफल प्राप्त हुन्छ।"
पाँचौं महिला राष्ट्रिय हक्की प्रतियोगिता माघ २३ गतेबाट,"ढल्केवर(धनुषा) : धनुषामा हुन लागेको पाचौं साहाना प्रधान स्मृति महिला राष्ट्रिय हक्की प्रतियोगिताको तयारी पूरा भएको छ। स्वर्गीय सहाना प्रधानको स्मृति दिवसको अवसर पारेर विगत चार वर्षदेखि हुँदै आएको महिला राष्ट्रिय हक्की प्रतियोगिता माघ २३ गतेबाट धनुषाको मिथिला नगरपालिकामा हुन लागेको हो। प्रतियोगिताको पाँचौ संस्करण नेपाल हक्की संघ तथा मिथिला नगरपालिकाको आयोजनामा नक्टाझिजस्थित रहेको हिमालय युवा क्लबको खेलमैदानमा हुन गइरहेको र त्यसको तयारी पूरा भएको हक्की टोली मधेस प्रदेश संयोजक रवीन्द्र सिंहले जानकारी दिए। उनका अनुसार प्रतियोगिता यही माघ २३ देखि २८ गतेसम्म चल्नेछ। प्रतियोगितामा कर्णाली बाहेक ६ वटा प्रदेश र एक विभागिय टोली(नेपाल आर्मी)को सहभागिता रहने संयोजक सिंहले बताए। जम्मा सातवटा टिम सहभागी हुने भएको छ। ती टिमहरुलाई समूह ए र समूह बी गरी दुई समुहमा विभाजन गरिएको छ। सहभागी सबै टिम एकअर्को टिमसँग खेल्नुपर्नेछ, संयोजक सिंहले भने। समूहए मा बागमती, सुदुरपश्चिम र गण्डकी प्रदेशको टिम रहेको उनले बताए। उनका अनुसार समूहबी मा प्रदेश १, लुम्बिनी, मधेस र नेपाल आर्मी रहेका छन्। प्रतियोगिताको पहिलो दिन २३ गते तीनवटा खेल हुने संयोजक सिंहले बताए। स्वर्गीय सहाना प्रधानको स्मृति दिवसको अवसर पारेर नेपाल हक्की संघले विगत चार वर्षदेखि महिला राष्ट्रिय प्रतियोगिता आयोजना गर्दै आएको छ। प्रतियोगिताको पहिलो संस्करण नेपाल आर्मीको महिला टोलीले जितेको थियो भने दोस्रो संस्करणको उपाधि लुम्बिनी प्रदेशले हात पारेको थियो। त्यस्तै, तेस्रो र चौथो संस्करणको उपाधि पनि विभागीय टोली नेपाल आर्मीले जितेको थियो।"
दोस्रो चरणको बन्द प्रशिक्षणमा समेटिए सन्दीप लामिछाने,"काठमाडौं : नेपाल राष्ट्रिय क्रिकेट टोलीको दोस्रो चरणको बन्द प्रशिक्षणमा पूर्वकप्तान सन्दीप लामिछाने अटाएका छन्। नेपाल क्रिकेट संघ (क्यान)ले लामिछानेसहित २० जनाको नाम सार्वजनिक गरेको छ। जसमा कुशल भुर्तेल, आशिफ सेख, ज्ञानेन्द्र मल्ल, कुशल मल्ल, रोहित पौडेल, आरिफ शेख, दीपेन्द्र सिंह ऐरी, गुल्शन झा, करण केसी, सन्दीप लामिछाने, ललित राजबंशी, सुन्दीप जोरा, भीम शक्ति, प्रतिश जिसी, कमल सिंह ऐरी, किशोर महतो, मौसम ढकाल, सूर्य तामाङ, सोमपाल कामी र अर्जुन साउद रहेका छन्। यसअघि लामिछानेले बिहीबार मुख्य प्रशिक्षक मोन्टी देशाईलाई भेटेका थिए। सन्दीपले प्रशिक्षक देशाई र फिटनेस ट्रेनरलाई भेटेको नेपाल क्रिकेट संघ (क्यान)का क्रिकेटिङ म्यानेजर विनोद दासले अन्नपूर्णलाई जानकारी दिएका थिए। दासले सन्दीपको फिटनेस हेरेरमात्रै बन्द प्रशिक्षणमा बोलाइने नबोलाइने निर्णय हुने बताएका थिए।"
भरानले लिए अन्तर्राष्ट्रिय फुटबलबाट सन्यास,"पेरिस : म्यानचेस्टर युनाइटेडका फ्रेन्च डिफेन्डर राफेल भरानले अन्तर्राष्ट्रिय फुटबलबाट सन्यास लिएका छन्। पाँच वर्षअघि फ्रान्सले विश्वकप जित्दा टिमका मुख्य सदस्य रहेका भरानले २९ वर्षको उमेरमै सन्यासको घोषणा गरेका हुन्। सन् २०१३ मा राष्ट्रिय टिमबाट डेब्यू गरेका भरानले फ्रान्सका लागि ९३ खेल खेलेका छन्। गत महिना फ्रेन्च टिमका गोलकिपर हुगो लोरिसले सन्यास लिएका थिए। उनको सन्याससँगै आगामी कप्तान हुने प्रवल सम्भावना बोकेका भरानले अप्रत्यासित सन्यासको घोषणा गरेका हुन्। हाम्रो महान् देशको प्रतिनिधित्व गरेर पछिल्लो एक दशक खेल्न पाउनु मेरो जीवनको सबैभन्दा ठूलो सफलता हो। मैले राष्ट्रिय टिमको जर्सी लगाउँदा प्रत्येक पटक चरम गर्वान्वित महसुस गरेँ, भरानले भनेका छन्। आफूले धेरै समयदेखि यो सोच्दै आएको र अहिले आएर निर्णय गरेको भरानले बताएका छन्। सन् २०१८ जुलाई १५ मा विश्वकप जितेको दिन आफ्नो जीवनको अविस्मरणीय पल भएकोसमेत भरानले उल्लेख गरेका छन्।"
राष्ट्रिय क्रिकेट टोलीका मुख्य प्रशिक्षकसँग सन्दीपको भेट,"काठमाडौं : नेपाली राष्ट्रिय क्रिकेट टिमका पूर्व कप्तान सन्दीप लामिछानेले बिहीबार मुख्य प्रशिक्षक मोन्टी देशाईलाई भेटेका छन्। त्रिवि क्रिकेट मैदानमा जारी बन्द प्रशिक्षणका क्रममा सन्दीपले प्रशिक्षक देशाई र फिटनेस ट्रेनरलाई भेटेको नेपाल क्रिकेट संघ (क्यान)का क्रिकेटिङ म्यानेजर विनोद दासले अन्नपूर्णलाई जानकारी दिए। सन्दीपले कोच र फिटनेस ट्रेनरलाई भेट्न जानुभएको हो, दासले भने, बन्द प्रशिक्षण जोइन गरेको भन्दा पनि, सायद उहाँको फिटनेस कस्तो छ? भनेर कोचसँगै फिटनेस ट्रेनरले भेट्न बोलाउनु भएको हो। गत भदौमा नाबालिग बलात्कारको आरोप लागेपछि क्यानको निलम्बनमा परेका सन्दीपमाथिको निलम्बन गत मंगलबार फुकुवा भएको थियो। क्यानको पोखरामा बसेको कार्यसमिति बैठकले उनीमाथिको निलम्बन फुकुवा गरेको हो। त्यसअघि पीडित भनिएकी किशोरीले गौशालामा जाहेरी दर्ता गराएपछि नेपाल फर्किएका सन्दीप असोजमा पक्राउ परेका थिए। यसै महिना २० लाख धरौटीमा रिहा भएका सन्दीपको मुद्दा भने किनारा लागिसकेको छैन। तर, अन्तर्राष्ट्रिय क्रिकेट परिषद् (आईसीसी)ले देशको कानुनअनुसार खेलाउन मिल्छ भने अगाडि बढ्न सुझाव दिएपछि क्यानले निलम्बन फुकुवा गरेको हो। अन्नपूर्णसँगको सम्बादमा दासले यदि बन्द प्रशिक्षणमा समावेश गर्नेभए प्रशिक्षकले छनोट समितिलाई र छनोट समितिले क्यानमा जानकारी गराएपछि मात्रै सन्दीप नियमित प्रशिक्षणमा सहभागी हुनेछन्।"
स्पेनिस ला लिगामा बार्सिलोना विजयी,मड्रिडः स्पेनिस ला लिगाको लिग लिडर बार्सिलोनाले बुधबार राति भएको खेलमा रियाल बेटिसलाई २१ गोलको नतिजामा पराजित गरेको छ। बेटिसको मैदानमा भएको खेलको पहिलो हाफ गोलरहित बराबरीमा सकिएको थियो। दोस्रो हाफमा आक्रमक बनेको भ्रमणकारी बार्सिलोनाका लागि ६५औं मिनेटमा राफिन्हाले गोल गर्दै अग्रता दिलाएका थिए। अलेहान्द्रो बाल्डेले दिएको क्रसलाई राफिन्हाले सहजै गोलमा परिणत गरेका थिए। त्यसको १५ मिनेटपछि रोबर्ट लेवान्डोस्कीले गरेको गोलसँगै बार्सिलोनाले अग्रता दोब्बर पारेको थियो। रोनाल्डा अराउहोले दिएको पासलाई तीन खेलको प्रतिबन्धपछि मैदानमा फर्किएका लेनान्डोस्कीले गोलमा परिणत गरेका थिए। निर्धारित समयको खेल सकिन पाँच मिनेट बाँकी रहँदा बार्सिलोनाका डिफेन्डर जुलेस कोन्डेले आत्मघाती गोल गरेसँगै क्लिन सीट भने राख्न सकेन। जितसँगै १९ खेलबाट ५० अंक जोडेर बार्सिलोना शीर्ष स्थानमा छ। समान खेलबाट ३१ अंक जोडेका रियाल बेटिस छैटौं स्थानमा छ।
सामाजिक सुरक्षामा झण्डै चार लाख श्रमिक समेटिए,"काठमाडौं : योगदानमा आधारित सामाजिक सुरक्षा योजनामा झण्डै चार लाख श्रमिक समेटिएका छन्। हालसम्म योजनामा सूचीकृत हुने श्रमिकको सङ्ख्या तीन लाख ९१ हजार एक सय ५६ पुगेको सामाजिक सुरक्षा कोषले जनाएको छ। १७ हजार छ सय ४६ रोजगारदाता पनि कोषमा समावेश भएका छन्। कोषमा सबैभन्दा बढी बागमती प्रदेशबाट दुई लाख ९९ हजार आठ सय ३५, प्रदेश नं १ बाट ३८ हजार आठ सय ४९, मधेसबाट २१ हजार ५६, गण्डकीबाट १४ हजार आठ सय ९३, लुम्बिनीबाट १३ हजार नौ सय ६७, सुदूरपश्चिमबाट एक हजार पाँच सय तीन र कर्णालीबाट एक हजार एक सय ८५ श्रमिक सूचीकृत भएका छन्। कोषले हालसम्म २९ अर्ब १२ करोड योगदान रकम संकलन गरेको छ। सरकारले २०७५ मङ्सिर ११ गते योगदानमा आधारित सामाजिक सुरक्षा योजना शुभारम्भ गरेको थियो। कोषले २०७६ साउनदेखि योगदान रकम संकलन गर्न थालेको थियो। योगदान रकम संकलन गरेको तीन महिनापछि कोषले योगदानकर्तालाई विभिन्न सुरक्षा योजनाअन्तर्गत सुविधा दिन थालेको थियो। कोषले योगदानकर्तालाई औषधि उपचार, स्वास्थ्य तथा मातृत्व सुरक्षा, दुर्घटना तथा अशक्तता सुरक्षा, आश्रित परिवार सुरक्षा र वृद्धावस्था सुरक्षा योजना सञ्चालन गर्दै आएको छ। कोषले हालसम्म तीन खर्ब ३१ करोड रुपैयाँ दाबी भुक्तानी गरेको छ। कोषमा आबद्ध भएकामध्ये ६० हजार छ सय १६ जनाले लाभ लिएका छन्। औषधि उपचार, स्वास्थ्य तथा मातृत्व योजनाबापत रु ३७ करोड ३१ लाख ८६ हजार, दुर्घटना तथा अशक्तता सुरक्षा योजनाबापत ४४ करोड २१ लाख १५ हजार, आश्रित परिवार सुरक्षा योजनाबापत ५८ करोड ५३ लाख ५८ हजार र वृद्धावस्था सुरक्षा योजनाबापत रु दुई अर्ब ७९ करोड ४४ लाख ७५ हजार भुक्तानी गरेको छ। घातक रोगको उपचार गर्न योगदानकर्तालाई १० लाख कोषले १० घातक रोगको उपचार गर्न योगदानकर्तालाई सेवा अवधिभर १० लाख रुपैयाँसम्मको उपचार खर्च उपलब्ध गराउन थालेको छ। घातक रोगको औषधि उपचार सुरक्षा योजनाअन्तर्गत कोषमा कम्तीमा दुई वर्ष योगदान गर्ने व्यक्तिले यस्तो सुविधा पाउनेछन्। कोरोनरी आर्टरी बाइपास वा ओपन हार्ट सर्जरी, मस्तिष्काघात, मिर्गौला रोग, क्यान्सर, पार्किन्सन्स, अल्जाइमर्स, स्पाइनल इन्जुरी, हेड इन्जुरी, सिकलसेल एनिमिया र हेमोफेलिया वा थालासेमिया रोगका लागि सेवा अवधिभरमा १० लाख रुपैयाँसम्मको उपचार खर्च कोषले व्यहोर्ने प्रवक्ता विवेक पन्थीले जानकारी दिए। यो सुविधा कोषमा योगदान गर्न छाडेको दुई वर्षसम्म र योगदानकर्ताले निवृत्तिभरण प्रारम्भ भएको सात वर्षसम्म उपयोग गर्न सकिने कोषले जनाएको छ। रासस"
"अर्थमन्त्रीले सेट गरे आफू अनुकुलको टिम, कुन महाशाखा प्रमुख को ?","काठमाडौं : अर्थमन्त्री विष्णुप्रसाद पौडेलले अर्थ मन्त्रालयमा व्यापक हेरफेर गरेका छन्। नतिजा दिने गरी अर्थ हाँक्नका लागि उनले आफ्नो टिम सेट गरेका हुन्। उनले अनुभवी सहसचिव ल्याएर नतिजा दिने गरी अर्थ हाँक्ने कामलाई गति दिएका छन्। सञ्चार तथा सूचना प्रविधि मन्त्रालयकबाट सेवन्तक पोखरेल, प्रधानमन्त्री तथा मन्त्रिपरिषद्को कार्यालयबाट श्रीकृष्ण नेपाल, राष्ट्रिय योजना आयोगबाट धनीराम शर्मा, मुख्यमन्त्री तथा मन्त्रिपरिषदको कार्यालय गण्डकी प्रदेश पोखराबाट राम प्रसाद आचार्य, संघीय मामिला तथा सामान्य प्रशासन मन्त्रालयबाट रमेश अर्याल र श्रम, रोजगार तथा सामाजिक सुरक्षा मन्त्रालयबाट झक्क प्रसाद आचार्य अर्थ मन्त्रालयमा सरुवा भएका छन्। मन्त्रालयमै रहेका सहसचिवहरूलाई पनि यथोचित महाशाखामा सरुवा गरिएको छ। उनीहरू मन्त्रालयमा नतिजा दिने गरि काम गर्ने सहसचिव मानिन्छन्। धेरैजसो सहसचिवले पूर्व अर्थमन्त्री डा युवराज खतिवडा र विष्णु पौडेलको अघिल्लो कार्यकालमा सघाएका थिए। प्रवक्तासमेत रहेका योजना अनुगमन तथा मूल्यांकन महाशाखाका सहसचिव आनन्द काफ्ले र कानून तथा फैसला कार्यानवयन महाशाखा प्रमुख डा अर्जुन कुमार खड्का सोही महाशाखा र जिम्मेवारीमा यथावत् छन्। यसअघि ईश्वरी अर्याल अन्तर्राष्ट्रिय सहायता समन्वय महाशाखामा, सुमन दाहाल वित्तीय संघीयता समन्वय महाशाखा, रितेश शाक्य बजेट महाशाखामा थिए। यी तीनै जनालाई महाशाखा फेरबदल गरिएको हो। अर्थ मातहतमा ल्याइएका सेवन्तक पोखरेललाई भन्सार विभागको उपमहानिर्देशक र शिवलाल तिवारीलाई भन्सार जाँचपास कार्यालय प्रमुख बनाइएको छ। अर्थमन्त्री पौडेलले भन्सार विभाग प्रमुखमा चक्र बुढा र आन्तरिक राजस्व विभागमा दीर्घराज मैनालीको जिम्मेवारी यथावत् राखेका छन्। मन्त्रिपरिषदले हिजोमात्र सहसचिवको सरुवा गरेको थियो। जसअनुसार अर्थ मन्त्रालयमा ६ अनुभवी सहसचिव भित्रिएका थिए। मन्त्री पौडेलले अर्थ सचिवमा तोयम राया र राजस्व सचिवमा रामप्रसाद घिमिरे ल्याएका थिए। कुन महाशाखा प्रमुख को ? श्रीकृष्ण नेपाल  अन्तर्राष्ट्रिय आर्थिक सहायता समन्वय महाशाखा धनीराम शर्मा  बजेट तथा कार्यक्रम महाशाखा झक्कप्रसाद आचार्य  वित्त क्षेत्र व्यवस्थापन तथा संस्थान समन्वय महाशाखा लक्ष्मीप्रसाद निरौला  प्रशासन महाशाखा इश्वरीप्रसाद अर्याल  वित्तीय संघीयता समन्वय महाशाखा रितेशकुमार शाक्य  राजस्व व्यवस्थापन महाशाखा सुमन दाहाल  आर्थिक नीति विश्लेषण महाशाखा कमलप्रसाद भट्टराई  सार्वजनिक वित्त व्यवस्थापन तालिम केन्द्र सेवन्तक पोखरेल  उपमहानिर्देशक, भन्सार विभाग शिवलाल तिवारी  प्रमुख, भन्सार जाँचपास परीक्षण कार्यालय"
बढ्दै उद्यमशीलता,"काठमाडौं : सहकारीका सदस्य सामूहिक उद्यमशीलतामा जोडिन थालेका छन्। बचत तथा ऋणमा मात्रै सीमित हुँदै आएका सदस्य पछिल्लो समयमा आयआर्जनमा जोडिन थालेका हुन्। गर्जो टार्न मात्रै सहकारीमा कारोबार गर्ने सदस्यको बाहुल्य भइरहेको बेला खासगरी उपत्यका बाहिरका सदस्यहरू उत्पादन तथा सेवा क्षेत्रमा जोडिन थालेका छन्। पोखराका रोयल बचत तथा ऋण सहकारी संस्थाका ९९ महिला मिलेर तीन वर्षदेखि रोयल दिदीबहिनी किचन सुरु गरेका छन्। गत वर्षदेखि रेस्टुरेन्ट फस्टाउँदै गएको छ। व्यापार बढाउनका लागि सदस्यहरू नै किचनमा खाना खान, कार्यक्रम ल्याएर आउने गरेका छन्। ९९ जनाले प्रतिव्यक्ति २ लाख ५० हजार लगानी गरी रेस्टुरेन्ट सुरु गरेका हुन्। पोखरा महानगरपालिका वडा नम्बर १० को बुद्धचोकमा साढे दुई करोड लगानीमा खुलेको रेस्टुराँ सहकारीकर्मीका लागि आकर्षणको केन्द्र बन्न पुगेको छ। रोयल पोखरा उत्कृष्ट सहकारीअन्तर्गत पर्छ। उक्त सहकारी भिजिट गर्न देशका विभिन्न भागबाट सहकारीकर्मी आउने गर्छन्। उनीहरूलाई लक्षित गरी महिला सदस्यहरूले रेस्टुरा सुरु गरेका हुन्। सहकारीकी अध्यक्षसमेत रहेकी रुद्रकुमारी गुरुङ (मैना)को नेतृत्वमा ९९ दिदीबहिनीले किचन स्थापना गरेका हुन्। आगामी दिनमा होटल स्थापना गर्ने उनीहरूको तयारी छ। देशभर ३० हजार सहकारी छन्। पोखरा पर्यटकीय गन्तव्यस्थल पनि हो। यसका साथै रोयल सहकारी देशकै उत्कृष्टमध्ये एक भएकाले प्रायःजसो सहकारीकर्मी भिजिट गर्न आउने भएकाले किचनको अवधारणाको विकास भएको संस्थाका प्रमुख कार्यकारी अधिकृत भीमबहादुर गुरुङ बताउँछन्। सहकारीकर्मीलगायत अध्ययन अवलोकन भ्रमणमा आउने भएकाले कार्यक्रम सञ्चालन गर्न र सँगसँगै खाना खान मिल्ने ठाउँको आवश्यकता महसुस भएकाले रेस्टुराँ सुरु गरेका हौं, गुरुङले भनिन्, आगामी दिनमा अझै बास बस्ने व्यवस्था गराउन सकिन्छ। लगानीकर्ताका परिवारका सबै सदस्य प्रत्येक महिना कम्तीमा एकपटक यो रेस्टुराँमा खाना खान आउने नियम बनाइएको छ। यसले व्यवसाय बढाउन सघाउनुका साथै आफ्नो रेस्टुराँको गुणस्तरबारे जानकारी पाउन सहज हुने उनीहरू बताउँछन्। उनीहरूले १० प्रतिशत छुट पाउँछन्। रेस्टुराँमा एक सय जनालाई एकैसाथ सेवा र कार्यक्रम गर्न पनि सकिने भएकाले सहकारी जोडिएका धेरै कार्यक्रम हुने गरेको सञ्चालकहरू बताउँछन्। रेस्टुराँमा २० जनाले रोजगारी पाएका छन्। रेस्टुराँले गत आर्थिक वर्षमा लगानीकर्तालाई पाँच प्रतिशत लाभांश दिएको थियो। रेस्टुराँमा मासिक २० लाख आम्दानी हुने गरेको छ। सहकारीको भवन नजिकै रहेको उक्त रेस्टुरेन्ट दुई रोपनीमा फैलिएको छ। संस्थाका प्रमुख कार्यकारी अधिकृत भीम गुरुङले यस्ता परियोजना अरू पनि तयार गर्न सकिने बताउँछन्। संस्थाबाट १ हजार ५ सय १२ जनाले १ अर्ब ८२ करोड ३७ लाख ऋण लगेका छन्। गत वर्ष १ हजार ४४ जनाले ऋण लगेका थिए।"
बजेटमार्फत लोकप्रियता खोज्दै मोदी सरकार,"काठमाडौं : भारतीय वित्तमन्त्री निर्मला सीतारमणले मोदी सरकारको अन्तिम बजेट प्रस्तुत गरेकी छन्। सीतारमणले आगामी अप्रिलमा सुरु हुने आर्थिक वर्ष २०२३२४ को बजेट सार्वजनिक गरेकी हुन्। भारतले नेपाललाई गर्ने आर्थिक सहयोगमा कटौती गरेको छ। उनले प्रस्तुत गरेको आफ्नो पाँचौं र देशको ७५औं बजेट हो। चुनावअघिको अन्तिम बजेट मोदी सरकारले मध्यमवर्गलाई विशेष लक्षित गरेर ल्याएको पाइएको छ। सन् २०२४ को अप्रिलमेमा भारतमा लोकसभा (संसदीय) चुनाव हुँदैछ। आमनिर्वाचनअघि सरकारले मध्यमवर्ग, महिला, ज्येष्ठ नागरिक, करदातालाई उपहार दिएको बताइएको छ। केन्द्रीय वित्तमन्त्री सीतारमणले बुधबार संसद्मा मोदी सरकारको दोस्रो कार्यकालको अन्तिम पूर्ण बजेट प्रस्तुत गरिन्। बजेटमार्फत सरकारले सबै वर्गलाई सहयोग गर्ने प्रयास गरेको बताइएको छ। यस अवधिमा सरकारले मध्यमवर्ग र रोजगारीमा रहेकालाई आयकरमा राहत दिएको छ। बजेटले साना बचत योजनाअन्तर्गतको लगानीको सीमा बढाएको र नयाँ बचत योजनामार्फत ज्येष्ठ नागरिक र महिलालाई उपहार दिएको छ। भारत सरकारले पूर्वाधारमा ३३ प्रतिशत खर्च बढाउने घोषणा पनि गरेको छ। बजेटले प्रस्तुत गरेको नयाँ कर प्रणालीअनुसार अप्रिलदेखि व्यक्तिगत आयकर छुटको सीमा ७ लाख रुपैयाँ पुर्याइएको छ। अब भारतमा कुनै व्यक्तिको आम्दानी सात लाख रुपैयाँ छ भने उसले कर तिर्नु पर्दैन। अहिले यो सीमा ५ लाख रुपैयाँ छ। त्यस्तै करको स्ल्याब संख्या ७ बाट घटाएर ५ मा झारिएको छ। अधिकतम करको दर ३७ प्रतिशतबाट २५ प्रतिशतमा झारेपछि करको दर ४२७ प्रतिशतबाट घटेर ३९ प्रतिशतमा झर्ने भएको छ। अर्थमन्त्रीले ज्येष्ठ नागरिकलाई पनि राहत दिएकी छन्। सरकारको वरिष्ठ नागरिक बचत योजनाको सीमा १५ लाख रुपैयाँबाट ३० लाख रुपैयाँ बनाइएको छ। मासिक आम्दानी योजनाअन्तर्गत निक्षेपको सीमा बढाएर ९ लाख पुर्याइएको छ। बजेटले महिलाका लागि छुट्टै नयाँ बचत योजना महिला सम्मान बचतपत्र घोषणा गरेको छ। यसमा सरकारले ७ लाख रुपैयाँसम्मको २ वर्षको बचतमा ७५ प्रतिशत ब्याज दिइनेछ। उनले हरित ऊर्जा प्रवद्र्धन गर्न मोबाइल फोनका पार्टपुर्जा र लिथियम ब्याट्रीलगायत अन्य वस्तुमा भन्सार महसुल घटाउने घोषणा गरेकी छन्। आर्थिक वर्ष २०२३२४ को बजेटमार्फत पुँजीगत खर्च तेस्रोपटक उल्लेख्य वृद्धि भएको छ। यसलाई ३३ प्रतिशतले बढाएर १० लाख करोड रुपैयाँ पुर्याइएको छ जुन कुल गार्हस्थ्य उत्पादन (जीडीपी) को ३३ प्रतिशत हो। पुँजीगत बजेट आर्थिक वर्ष २०१९२० को तुलनामा ३ गुणा बढी हो। सन् २०१४ मा नरेन्द्र मोदी प्रधानमन्त्री बनेयता सरकारले सडक र ऊर्जालगायतका पुँजीगत खर्चमा निरन्तर वृद्धि गरेको छ। सीतारमणले यो बजेट अघिल्लो बजेटमा राखिएको जगमा निरन्तरता दिइएको छ। सीतारमणले भारतीय अर्थतन्त्रलाई चम्किलो तारा भनेकी छन्। बजेटले चालू आर्थिक वर्षको आर्थिक वृद्धि ७ प्रतिशतले हुने अनुमान गरिएको छ। सीतारमणले कोभिड१९ महामारी र रूसयुक्रेन युद्धका कारण विश्वव्यापी मन्दी आए पनि देशको अर्थतन्त्र ट्र्याकमा रहेको बताएकी छन्। बजेटमा कुल खर्च ७४ प्रतिशतले बढेर ४५ लाख करोड रुपैयाँ पुग्ने अनुमान गरिएको छ। बजेट घाटा कुल गार्हस्थ्य उत्पादनको ५९ प्रतिशत हुने अनुमान गरिएको छ। यो चालू आर्थिक वर्षको अनुमानित ६४ प्रतिशतभन्दा कम हो। उल्लेखित उपलब्धि हासिल गर्न सरकारले कुल १५४ खर्ब रुपैयाँ ऋण लिनु पर्नेछ। सीतारमणले सन् २०२३२४ को बजेटमा सातवटा प्राथमिकता राखिएको बताएकी छन्। समावेशी वृद्धि, अन्तिम माइलमा पुग्ने, पूर्वाधार र लगानी, खुला सम्भावना, हरित वृद्धि, युवा शक्ति र वित्तीय क्षेत्र हुन्। बजेटमा पशुपालन, दुग्ध र मत्स्यपालनमा जोड दिएर कृषि ऋणको लक्ष्य २० लाख करोड रुपैयाँ पुर्याइएको छ। मझौला र साना उद्यमको ऋण ग्यारेन्टीका लागि ९ हजार करोड रुपैयाँ विनियोजन गरिएको छ। रेल्वेका लागि २४० लाख करोड रुपैयाँ छुट्ट्याइएको छ। यो अहिलेसम्मकै उच्च हो। आव २०१३१४ मा भएको खर्चभन्दा झन्डै ९ गुणा बढी हो। बजेटमा स्वच्छ ऊर्जा र शून्य कार्बन उत्सर्जनतर्फ अघि बढ्न ३५ हजार करोड छुट्ट्याइएको छ। ब्याट्री ऊर्जा भण्डारण प्रणालीलाई प्रवद्र्धन गर्न पनि प्रस्ताव गरिएको छ। सरकारको योजनाअनुसार ४ हजार मेगावाट घण्टा क्षमताको ब्याट्री भण्डारण प्रणालीलाई व्यावहारिक बनाउन आर्थिक उपलब्ध गराइनेछ। लद्दाखबाट १३ हजार मेगावाट बिजुली प्रसारणको व्यवस्थाको तयारीमा २१ हजार करोड रुपैयाँ खर्च गरिने भएको छ। बजेटमा पूर्वाधारअन्तर्गत ५० थप विमानस्थल बनाउनुको अतिरिक्त हेलिपोर्ट तथा जल विमानस्थललाई आधुनिकीकरण गर्ने योजना अघि सारेको छ। राष्ट्रिय डिजिटल पुस्तकालय निर्माण गरेर सबै क्षेत्रमा सबै उमेर समूहका मानिसहरूलाई गुणस्तरीय पुस्तक उपलब्ध गराउने योजना बनाइएको छ। नेपाललाई गर्ने सहयोगमा कटौती भारतले नेपालका लागि गर्ने आर्थिक सहयोगमा कटौती गरेको छ। भारतको केन्द्रीय वित्तमन्त्री निर्मला सीतारमणले प्रस्तुत गरेको बजेटले भुटान र माल्दिभ्सका लागि आर्थिक सहायता बढाए पनि नेपालका लागि घटाएको हो। भारतले नेपालसँगै श्रीलंका, म्यानमारका लागि पनि सहायता कटौती गरेको छ। चालू आवमा नेपालका लागि भारतले ७ अर्ब ५० करोड रुपैयाँ छुट्ट्याएकामा आगामी आवका लागि ५ अर्ब ५० करोडमा झारेको छ। भारत सरकारले भुटानका लागि २४ अर्ब रुपैयाँ विनियोजन गरेको छ माल्दिभ्सलाई ४ अर्ब रुपैयाँ सहायता छुट्ट्याएको छ। बंगलादेश र अफगानिस्तानलाई गर्ने सहयोग यथावत् राखेको छ। बंगलादेश र अफगानिस्तानलाई भारतले २२ अर्ब दिने भएको छ। तालिवान शासनलाई नयाँदिल्लीले मान्यता नदिए पनि सहयोग कटौती गरेको छैन। यता श्रीलंकालाई गर्ने सहयोग ५० करोड रुपैयाँ कटौती गरेर १ अर्ब ५० करोड कायम गरेको छ। भारतले म्यानमारका लागि ४ अर्ब मंगोलियाको लागि ७ करोड, मौरिससका लागि ४ अर्ब ६० करोड, सेसेल्सको लागि १० करोड रुपैयाँ बजेट छुट्ट्याएको छ। भारतले बिमस्टेकका लागि १७ करोड रुपैयाँ र सार्कका लागि १२ करोड छुट्ट्याएको छ। सशक्तता तथा समावेशी अर्थतन्त्र निर्माणका लागि अम्रितकाल पूर्वाधार बजेट ३३ प्रतिशत वृद्धि गरी १० लाख करोड रुपैयाँ कुल गार्हस्थ्य उत्पादनको ४५ प्रतिशत पुँजीगत खर्च गर्ने बजेट घाटा कुल गार्हस्थ्य उत्पादनको ५९ प्रतिशतमा झारिने कुल गार्हस्थ्य उत्पादन (जीडीपी)को वृद्धिदर लक्ष्य ७ प्रतिशत निर्यातको वृद्धिदर लक्ष्य १२५ प्रतिशत १५७ नयाँ नर्सिङ कलेज स्थापना गरिने आठ वर्षपछि आयकरको संरचना हेरफेर, वार्षिक ७ लाखसम्मको आयमा कर नलाग्ने रेलमार्ग विकासका लागि २४ लाख करोड रुपैयाँ विनियोजन"
"नेप्सेमा २२ अंकको गिरावट,१३ वटै उपसमूहको सूचक नकारात्मक","काठमाडौं : साताको अन्तिम सेयर कारोबार दिन नेप्से परिसूचक दोहोरो अंकले ओरालो लागेको छ। नेप्से परिसूचक २२१२ अंकले घटेर २०९४ विन्दुमा अडिएको छ। अघिल्लो कारोबार दिन बुधबार नेप्से परिसूचक ४९७ अंकले बढेको थियो। सो दिन १ अर्ब ७६ करोड ७० लाख ५१ हजार ९१६ रूपैयाँको सेयर खरिदबिक्री भएको थियो। साताको पहिलो, दोस्रो र तेस्रो कारोबार दिन नेप्से परिसूचक निरन्तर ओरालो लागेको थियो। यसदिन २५७ कम्पनीको ५८ लाख ९८ हजार ९०३ कित्ता सेयर २ अर्ब ९६ करोड ४ लाख १९ हजार १६१ रुपैयाँमा खरिदबिक्री भयो। यसदिन एउटा मात्रै कम्पनीको मूल्यमा सकारात्मक सर्किट लेभलमा कारोबार भयो। आदर्श लघुवित्त वित्तीय संस्थाको सेयर मूल्य १० प्रतिशतले बढेको हो। कारोबार रकमका आधारमा स्ट्याण्डर्ड चार्टड बैंक शीर्षस्थानमा रह्यो। सो बैंकको १० करोड १३ लाख बढिको सेयर कारोबार भयो। ५ करोडको सेयर कारोबार गरी एनआईसी एसिया बैंक दोस्रो स्थानमा र ४ करोड मूल्य बढिको कारोबार गरी आईएमई जनरल इनस्योरेन्स तेस्रो स्थानमा रह्यो। कारोबारमा आएका १३ वटै उपसमूहको सूचक नेगेटिभ देखिएको छ। हाइड्रोपावर र लाइफ इन्स्योरेन्सको सूचक सर्वाधिक ओरालो लागेको हो।"
क्षमताको बजेट आउँछ : अर्थमन्त्री,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले आगामी आर्थिक वर्षको बजेट ल्याउँदा र चालु आवको बाँकी अवधिका लागि बजेट खर्च गर्दा सरकारको क्षमता र आवश्यकता अनुसार हुने बताएका छन्। आर्थिक मिडिया सञ्चालक संघ नेपाल (इमान) ले काठमाडौंमा आयोजना गरेको अर्थतन्त्रका चुनौती र समाधानका उपाय विषयक अन्तर्क्रिया कार्यक्रममा अर्थमन्त्री पौडेलले आगामी आवको बजेट निर्माणको काम सुरु भइसकेको र सरकारले नीतिगत फड्को (पोलिसी डिपार्चर) लाई केन्द्रमा राख्दै वास्तविकतामा आधारित बजेट ल्याउने बताए। आगामी आवको स्रोतको अनुमान र बजेटको आकार माथि छलफल सुरु भइसकेको छ। अहिलेकै अवस्थामा अघि बढ्ने नभई पोलिसी डिपार्चर आवश्यक छ भनेर विभिन्न क्षेत्रबाट सुझाव आइरहेका छन्। त्यसमा विशेष ध्यान दिएर बजेटको आकारमा यथार्थपरकता खोज्नेछौँ, उनले भने। सरकारले अहिले चालु खर्च कटौतीको नीति लिएको र यो पर्याप्त नरहेको पनि अर्थमन्त्री पौडेलको भनाइ छ। हामी खर्च कटौतीमा लागिसकेका छौँ। धेरै ठाउँबाट काम नलाग्ने नीति र काम नलाग्ने संरचना हटाउन आवश्यक रहेको भनेर सुझाव आएको भए पनि के कस्ता नीति र संरचना हटाउने भनेर हामी स्पष्ट हुन जरुरी छ, उनले भने। बजेट खर्चमा मात्र नभई राजस्व संकलन पनि सरकारले लक्ष्य भेटाउन नसकेको उल्लेख गर्दै अर्थमन्त्री पौडेलले यसको पनि गम्भीर समीक्षा गर्ने बताए। राजस्व संकलनमा यो वर्षको लक्ष्य भेटाउन नसकेको मात्र होइन गत वर्षको भन्दा न्यून राजस्व उठेको छ। नीतिगत रूपमा वा कार्यसम्पादन क्षमतामा चुकेका छौँ। औसत किसिमको प्रयासबाट मात्र यो समस्याको समाधान हुन सक्दैन, उनले भने। आगामी आवको बजेटमा पूर्वतयारी सकिएका आयोजनालाई मात्रै प्राथमिकता दिने पनि पौडेलले बताए। नेपाल राष्ट्र बैंकका गभर्नर महाप्रसाद अधिकारीले अर्थतन्त्र सुधारोन्मुख हुँदै जाँदा राष्ट्र बैंकले मौद्रिक नीति खुकुलो बनाउँदै जाने बताएका छन्। समग्र आर्थिक सन्तुलनका लागि आन्तरिक उत्पादन बढाउन पर्ने आवश्यकता भए पनि आयातमा निर्भर उपभोग तथा राजस्व प्रणाली, अर्थतन्त्रमा ठूलो योगदान रेमिटेन्सको रहनुजस्ता अवस्थाका कारणले बाह्य क्षेत्र प्रभावित भएको उनको भनाइ छ। त्यस्तै निजी क्षेत्रका सबै समस्या सम्बोधन गर्न सकिने अवस्था नरहेको पनि उनले स्पष्ट पारे। मौद्रिक नीतिका आफ्नै सीमा छन् तर ती सीमाभन्दा निजी क्षेत्रका आशा निकै बढी छन्। कतिपय मौद्रिक उपकरण छोटो समयका लागि कार्यान्वयनमा ल्याइएका छन्। अर्थतन्त्रको अवस्था सहज हुँदा मौद्रिक नीतिका कसिलो नीति खुकुलो हुँदै जान्छन्', गभर्नर अधिकारीले भने। विगतमा बाह्य क्षेत्रमा देखिएको प्रभाव अनपेक्षित रहेको उनको भनाइ छ। अहिले तरलता अभाव समस्या विस्तारै कम हुँदै गएको गभर्नर अधिकारीले बताए। कुनै उद्योगी व्यवसायी बैंक वित्तीय संस्थाबाट पीडित भएको भए त्यसको जानकारी राष्ट्र बैंकलाई दिन पनि गभर्नर अधिकारीले आग्रह गरे। लगानी बोर्डका प्रमुख कार्यकारी अधिकृत सुशील भट्टले पुँजीगत खर्च बढाउन आर्थिक कार्यविधि तथा वित्तीय उत्तरदायित्व ऐनको प्रभावकारी कार्यान्वयन हुनुपर्ने बताए। पुँजीगत खर्च बढाउनका लागि लेखा उत्तरदायी अधिकारीलाई जिम्मेवार बनाउने व्यवस्थालाई प्रभावकारीरूपमा कार्यान्वयन गरिनुपर्छ। राज्यको दायित्व सामाजिक सुरक्षाका क्षेत्रसँगै पूर्वाधार निर्माणमा पनि रहन्छ। पूर्वाधार निर्माणका लागि पूर्वतयारीका काम सक्न जरुरी छ भट्टले भने। नेपालमा वैदेशिक लगानी भित्र्याउनका लागि लगानीको वातावरण सहज बनाउनुपर्ने र कार्यान्वयनयोग्य परियोजना छनोटमा विशेष ध्यान दिनुपर्ने उनको भनाइ छ।"
"सुनको मूल्य एकैदिन १२ ले सय बढ्यो, हालसम्मकै उच्च",काठमाडौं : आज सुनको मूल्य इतिहासकै सबैभन्दा धेरै भएको छ। पछिल्लो समय सुनचाँदी बजारमा सुनको मूल्य निरन्तर बढिरहेको छ। बिहीबार छापावाल सुनको मूल्य प्रतितोला १ लाख ७ हजार ५ सय तोकिएको छ । बुधबार प्रतितोला १ लाख ६ हजार ३ सयमा कारोबार भएको थियो। आज एकैदिनमा प्रतितोला १२ सयले बढ्दा नेपाली बजारमा सुनको कारोबार मूल्य हालसम्मकै उच्च भएको हो । यसअघि माघ १२ गते सुनको कारोबार प्रतितोला १ लाख ६ हजार ९ सय पुगेको थियो । नेपाल सुनचाँदी व्यवसायी महासङ्घले सार्वजनिक गरेको विवरणानुसार आज तेजाबी सुनको मूल्य प्रतितोला १ लाख ७ हजार छ । अघिल्लो दिन उक्त सुन १ लाख ५ हजार ८ सय पुगेको थियो । त्यस्तै आज चाँदीको मूल्य अघिल्लो दिनको कारोबारको तुलनामा १५ ले बढेर प्रतितोला १ हजार ३ सय ९५ पुगेको महासङ्घले जनाएको छ । अन्तराष्ट्रिय बजारमा सुन तथा चाँदीको मूल्य बढेकाले यहाँको बजारमा त्यसको असर परेको महासङ्घका अध्यक्ष माणिकरत्न शाक्यले बताए। महासङ्घले अन्तराष्ट्रिय बजारमा हुने सुन तथा चाँदीको मूल्यका आधारमा दैनिक यहाँ कारोबार मूल्य तोक्दै आएको छ ।
तनहुँ जलविद्युत् आयोजनाको प्रवेश सुरुङको ब्रेक थ्रु,"दमौली : तनहुँको ऋषिङ गाउँपालिका१ झापुटारमा निर्माणाधीन एक सय ४० मेगावाट क्षमताको तनहुँ जलविद्युत् आयोजनाको प्रवेश सुरुङको ब्रेक थ्रु भएको छ। सेती नदीको बायाँ किनारतर्फबाट प्रस्तावित बाँधको माथिल्लो भागतर्फ जाने चार सय ३६ मिटर लम्बाइ र ७ मिटर व्यास भएको प्रवेश सुरुङको ब्रेक थ्रु भएको हो। ब्रेक थ्रु भएपछि अब सेती नदीको बायाँतर्फबाट हुने निर्माणका लागि आवश्यक सामग्री तथा उपकरण लैजान सहज भएको आयोजना प्रमुख राजभाई शिल्पकारले जानकारी दिए। आयोजनाको पहिलो प्याकेजअन्तर्गत प्रवेश सुरुङ निर्माण गर्न २०७८ फागुन २८ मा पहिलो विस्फोट गराइएको थियो भने अन्तिम विस्फोट मंगलबार गरिएको प्रमुख शिल्पकारले बताए। पहिलो प्याकेजअन्तर्गत एक सय ४० मिटर अग्लो बाँधलगायतका संरचना सोङ दा कर्पोरेशन, भियतनामकालिका कन्सट्रक्सन प्रालि नेपाल जेभीले निर्माण गरिरहेको छ। हालसम्म मुख्य बाँध निर्माणका लागि नदी फर्काउन आवश्यक डाइभर्सन सुरुङहरू, बाँधको माथिल्लो भाग तथा स्लोप खन्ने, प्रवेश सडकको स्तरोन्नतिलगायतका काम भइरहेका छन्। आयोजनाका अनुसार पाँच सय ३९ दशमलव आठ मिटर लम्बाइको डाइभर्सन सुरुङ१ को ब्रेक थ्रु भइसकेको छ। सुरुङ, विद्युत् गृह निर्माण र हाइड्रोमेकालीन तथा इलेक्ट्रोमेकानिकल उपकरण आपूर्ति, जडान तथा सञ्चालनलगायतका दोस्रो प्याकेजको काम सिनो हाइड्रो चीनले गरिरहेको छ। त्यस्तै, तेस्रो प्याकेजअन्तर्गत दमौलीबाट चितवनको भरतपुरसम्म २२० केभीको डबल सर्किट प्रसारण लाइन निर्माण केइसी, भारतले गरिरहेको छ। निर्माण २०८३ असारभित्र सक्ने लक्ष्य राखिएको छ। आयोजनाको कूल लागत ५० करोड ५० लाख अमेरिकी डलर अन्तर्गत एशियाली विकास बैंक (एडिबी)ले १५ करोड, जापान अन्तर्राष्ट्रिय सहयोग नियोग (जाइका)ले १८ करोड ४० लाख, युरोपियन लगानी बैंकले आठ करोड ५० लाख र नेपाल विद्युत् प्राधिकरणले आठ करोड ६० लाख डलर बेहोर्ने गरी वित्तीय व्यवस्थापन गरिएको छ।"
४ महिनामा भित्रिए २३ लाख अवैध मोबाइल,"काठमाडौं : कर छलि गरी हुने मोबाइलको कारोबार रोक्न नेपाल दूरसञ्चार प्राधिकरणले २०७९ भदौ ३० मा मोबाइल डिभाइस म्यानेजमेन्ट सिस्टम (एमडीएमएस) लागु गर्यो। गैरकानुनी आयात र बिक्री भएका मोबाइललाई करको दायरामा ल्याउन समय पनि दिइयो। असोजदेखि अनौपचारिक माध्यमबाट आयात गरिएका मोबाइललाई ग्रे लिस्टमा राख्दै यसको परीक्षण गरिरहेको प्राधिकरण पुस १५ गतेबाट पूर्ण रूपमा लागु गर्ने तयारीमा थियो। तर, सरकार परिवर्तन भएसँगै प्रधिकरणको योजनामा ब्रेक लाग्यो। प्रधानमन्त्री पुष्पकमल दाहाल प्रचण्डले तत्काल यो प्रणाली लागु नगर्न निर्देशन दिएसँगै अबैध मोबाइलको कारोबार रोक्ने प्राधिकरणको योजना त्यहीँ रोकियो। प्रधिकरणका अधिकारी भन्छन्, यसले सरकारको राजश्व संकलनको लक्षमा ठेस लागेको छ। अबैध कारोबार गर्ने व्यापारीलाई प्रोत्साहन भएको छ। एमडीएमएस प्रणाली तत्काललाई रोक्ने सरकारको निर्णय सँगै मोबाइलको अबैध कारोबार मौलाएको प्राधिकरणको तथ्यांकले देखाउँछ। प्रधिकरणको तथ्यांक अनुसार पछिल्लो ४ महिनामा मात्रै २३ लाख बढी मोबाइल अबैध रूपमा भित्रएका छन्। त्यसमध्ये केही प्राधिकरणको नियम बमोजिम करको दायरामा आएर दर्ता भएका छन्, भने धेरै अबैध अवस्थामा ग्रे लिस्टमा नै छन्। सरकारको निर्देशन बमोजिम एमडीएमएस प्रणालीलाई पूर्ण रूप नदिँइ ग्रे लिस्टमा राख्दा अबैध कारोबार बढेको प्राधिकरणको दाबी छ। जब प्राधिकरणले एमडीएमएसको परिक्षण गर्यो। तब, नेपालमा अबैध मोबाइलको ठूलो मात्रामा कारोेबार भइरहेको तथ्य बाहिर आएको थियो। व्यापारीलाई नै यसले असर गर्ने भएकाले उनीहरूको प्रभावमा परेको आरोप सरकारलाई लाग्ने गरेको छ। प्राधिकरणको तथ्यांक अनुसार असोज १ देखि हालसम्म ४८ लाख ७० हजार आईएमईआई ग्रे लिस्टमा छन्। यसको जसको बजार मुल्य ४५ अर्ब रूपैया हुन्छ। एउटा मोबाइलमा १ भन्दा बढी आइएमइआई कोर्ड हुन्छ। त्यसैले यति आइएमइआई बराबर २३ लाख मोबाइल सेट हुने प्रधिकरणले जनाएको छ। पछिल्लो ४ महिनामा नै अतिको संख्यामा अबैध मोबाइल भित्रनु भनेको सरकारलाई अबौंको घटा हो। प्राधिकरणको भनाई अनुसार ग्रे लिस्टमा रहेका मोबाइल भ्याट नतिरेका वा नेपालमा बैध रूपमा कारोबार गर्न अयोग्य मोबाइल मानिन्छन्। ग्रे लिस्टमा रहेका आइएमइआई मध्ये २२ हजार ८ सय मात्रै हाल सम्म दर्ता प्रकृया पुरा गरेका छन्। ८ हजार ८ सय रिजेक्ट भएको प्राधिकरणको तथ्यांकमा उल्लेख छ। अझै प्रकृयामा १३ हजार ८२९ आएका छन् भने १ सय ४७ वटा पेन्डिङमा छन्। यो असोज यताको तथ्यांक हो। यसमध्ये करिब ८ हजार थान आइफोन १४ भित्रिएको प्राधिकरणको दाबी छ। यसमा १६ हजार आईएमईआई भएका आइफोन अहिले सञ्चालित छन्। जुन अबैध हुन्। सन् २०२१ मा नेपालमा ५५ अर्ब रूपैयाँ बराबरका मोबाइल भित्रिएका थिए। त्यसमा ३८ अर्ब रूपैयाँ बराबरका फोन वैध माध्यमबाट आएको थियो भने १७ अर्ब रूपैयाँ बराबरका फोन अवैध ढंगबाट भित्रिएको खुलेको छ। यो तथ्यांक पनि एमडीएमएसको परीक्षणका क्रममा प्राधिकरणले पत्ता लगाएको हो। यो प्रणाली पुर्ण रूपमा लागु भएको भए सबै अबैध मोबाइल बन्द हुने थिए र बैध माध्यमबाट मात्रै कारोबार हुँदा सरकारलाई फाइदा हुने थियो। प्रणाली चालू छ। चाहनेले दर्ता गर्न सक्छन्। नागरिकले ल्याउँदा दर्ता नगरि ल्याउन दिनौं भन्नेका छैनौं । अपराधिकरणको नियन्त्रण लागि एमडीएमएस प्रणाली उपयुक्त छ । पुरुषोत्तम खनाल अध्यक्ष, दूरसञ्चार प्राधिकरण प्राधिकरणले अघिल्लो सरकारकै पालामा अर्थात गत भदौ ३० मा एमडीएमएसको परीक्षण सुरु गरेको थियो। तत्कालिन सञ्चार तथा सूचना प्रविधिमन्त्री ज्ञानेन्द्रबहादुर कार्की, सचिव वैकुण्ठ अर्याल, भन्सार विभागका महानिर्देशक, अर्थ मन्त्रालय प्रतिनिधि लगायतको उपस्थितिमा एमडिएमएस सार्वजनिक भएको थियो। त्यस समय सरकारको साथ पाएर प्राधिकरणले यो व्यवस्था लागु गर्न आँट गरेको थियो। यसले मोबाइलबाट हुने अबैध धन्दालाई रोक्नुको साथै कसले बोकेको मोबाइल बैध वा अबैध हो थाहा पाइने र चोरी तस्करी पनि नियन्त्रण हुने थियो। प्राधिकरणका एक अधिकारी भन्छन्, तर, यो प्रणालीले मोबाइल बजारमा सिमित कम्पनी र व्यापारीको मात्रै एकाधिकार कायम हुने हल्ला मात्रै फैलाएन। विदेशमा रहेका नेपालीले पनि मोबाइल ल्याउन नपाउने हल्ला चलाइयो र नयाँ सरकारले रोक लगायो। तर, ति सबै हल्ला मात्रै थिए। प्राधिकरणले २०७९ भदौ ३० गतेसम्म विदेशबाट व्यक्तिगत तवरले ल्याइएका मोबाइल सेट तथा सञ्चालनमा रहेको सबै मोबाइल सेट स्वतः प्रणालीमा दर्ता हुने व्यवस्था मिलाएको थियो। तर, असोजदेखि भने अनौपचारिक माध्यमबाट आयात गरिएका मोबाइललाई ग्रे लिस्टमा रहने व्यवस्था गरेर सहज बनाएको थियो। एमडीएमस पूर्ण रूपमा कार्यान्वयनमा आएको भए प्रणालीमा आबद्ध नरहेको मोबाइल फोन निश्चित समयपछि नचल्ने व्यवस्था गरिएको थियो। मोबाइल सेट खरिद गर्दा मोबाइल सेट दूरसञ्चार प्राधिकरणको एमडिएमएस प्रणालीमा दर्ता भएनभएको एकिन गरी मात्र खरिद गर्नु पर्ने अवस्था थियो। मोबाइल आयातकर्ता बिक्रेताहरूले समेत मोबाइल आयात गर्नुअघि अनिवार्य रूपमा प्राधिकरणको स्वीकृति लिई प्राधिकरणमा दर्ता भएका मोबाइल मात्र बिक्री वितरण गर्नुपर्ने व्यवस्था गरिएको थियो। तर, नेपालमा अझै ठूला ठूला आयातकर्ताले समेत अबैधरूपमा भित्राएको देखिन्छ। भदौ ३० सम्म नेपालमा विविध तरिकाले भित्रिएका सबै फोनलाई ह्वाइट लिस्टमा राखिसकेका छौं। तर एमडिएमएस लागू भएपछि अवैध रूपमा भित्रिने फोनहरूलाई ब्लक नै गर्ने योजना थियो, प्राधिकरणका एक कर्मचारीले भने, अनौपचारिक माध्यमबाट आयात गरिएका मोबाइललाई ग्रे लिस्टमा रहने व्यवस्था गरिएको छ । विदेशबाट आफ्नो प्रयोग वा उपहार दिनका लागि मोबाइल फोन ल्याउनुपरेमा अनिवार्य रूपमा भन्सार कार्यालयमा घोषणा गरी प्रज्ञापनपत्र लिएर तोकिएको प्रणालीमा यस्तो फोनको विवरण अद्यावधिक गर्नु पर्ने व्यवस्था गरिको थियो। प्रधानमन्त्रीको निर्देशनले कालोबजारीमा बल एमडीएमएस परिक्षणको बेला प्रधानमन्त्री शेरबहादुर देउवा थिए। पुस १० मा पुष्पकमल दाहाल प्रचण्ड प्रधानमन्त्री भए। एमडीएसएस लागू गर्न गृहकार्य पुरा भएको थियो। पूर्णरूपमा लागू गर्ने भनिएको पुस १५ मा प्रधानमन्त्री दाहालको निर्देशनमा तत्काललाई स्थगन भयो। लोकप्रियताका नाममा प्रधानमन्त्री दाहालले विस्तृत अध्ययन नै नगरी कार्यान्वयन नगर्न प्राधिकरणलाई निर्देशन दिए। ग्रे लिस्टमा रहेका मोबाइल भित्रयाउने व्यापारीको स्वार्थमा परेर प्रधानमन्त्री दाहालले एमडीएमएस रोकेको आरोप पनि लागेको छ। उपहारका रूपमा विदेशबाट ल्याएका मोबाइल रोक्न यो प्रणाली लागू गरिएको भन्ने हल्ला चल्यो। विदेशमा बस्ने नेपालीले नो रेमिट्यान्सको नारा पनि लगाए। व्यापारीले खुलेआम विज्ञापन गरेर बेचिरहेका छन्। कालोबजारी गर्नेलाई कानुनी कडघरामा ल्याउनु पर्ने प्राधिकरणको भनाइ छ। यो प्रणाली लागु भए व्यापारी पनि चिन्छन्। कुन मोबाइल कस्ले प्रयोग गरेको छ र कुन नम्बर प्रयोग गरेको छ भन्ने पनि चिन्न सकिन्छ। प्रणाली लागू गर्न प्राधिकरण सक्षम पनि छ। यो लागू दर्ता हुनु पर्छ। नागरिकलाई केही असर छैन, प्राधिकरणका अधिकारी बताउँछन्। अर्थ र प्राधिकरणबीच द्धन्द्ध अहिले एमडीएमएसमा भन्सार र दुरसंचार प्राधिकरणबीच द्धन्द्ध सृजना भएको छ। कुन कानुनले यो भन्दा पहिला विदेशबाट ल्याउने मोबाइललाई छुट दिएको थियो र प्राधिकरणले एमडीएमएस लागू गरेपछि कुन कानुन प्रयोग गरेर रोक्ने काम भयो भन्ने विवाद दुई बिच छ। ग्रे लिस्ट मोबाइल व्यवसायीसँग मिलेर भन्सारले एमडीएमएस प्रणाली लागू गर्न प्राधिकरणलाई असहयोग गरेको देखिन्छ। १८ प्रतिशत कर छलि गरे करबाही हुन्छ। मोबाइल ल्याउँदा १३ प्रतिशत भ्याट र ५ प्रतिशत अन्तःशुल्क कर लाग्छ। प्राधिकरणका अधिकारी भन्छन्, एमडीएमएस लागू गर्न कुन कानुनले समात्यो ? हामीले मेसिन मात्रै ल्याएको हो नि। कानुन त हामीले बनाएको होइन। समस्या त्यहाँ छ। पहिलेदेखि कानुन लागू गरेपछि पैसा तिर भनेर भन्सारले भन्यो। यो उसको सरोकारको कुरै थिएन्। यता अर्थमन्त्रालयका एक अधिकारीले भने अर्थ र भन्सारले सहयोगी भुमिका नै खेलेको दाबी गरे। विदेशबाट उपहारका रूपमा ल्याउनेलाई समस्या छैन यो प्रणाली लागू भएपछि विदेशबाट उपहारका रूपमा ल्याउनेलाई कुनै समस्या नहुने प्राधिकरणको भनाइ छ। प्राधिकरणका अध्यक्ष पुरुषोत्तम खनाल यो प्रणाली लागू भएपछि उपहारका रूपमा ल्याएका मोबाइलमा कुनै समस्या नहुने बताउँछन्। प्रणाली चालू छ। चाहनेले दर्ता गर्न सक्छन्। नागरिकले ल्याउँदा दर्ता नगरि ल्याउन दिनौं भन्नेका छैनौं, उनले भने। अपराधिकरणको नियन्त्रण र नागरिकको सुरक्षाका लागि एमडीएमएस प्रणाली उपयुक्त भएको उनी बताउँछन्। उनी थप्छन्, प्रणालीमा कुनै पनि मोबाइल जडान गरिसकेपछि यदि कुनै मोबाइल चोरी भएको खण्डमा उजुरी गरेको तुरुन्तै ब्लक गर्न सकिन्छ। कसैले पनि त्यो मोबाइल खोल्न सक्दैन। अर्को सिम पनि लाग्दैन। प्रयोग गर्न पनि सकिदैन। यस्तो मोबाइल कुनै देशमा पनि नचल्ने बनाउन सकिन्छ। उनले मोबाइल ब्लक गर्ने प्रणाली सुरु भएपछि चोरी हुने खतरा समेत कम भएको बताए। स्वदेशभित्र कस्तो खालको उपकरण ल्याउने भनेर प्राधिकरणले अनुसन्धान गरेर विश्व परिवेशमा आइटिओ लगायतका संस्थाहरूले कस्तो खालका मोबाइल सेट चल्न दिने भन्ने निर्धारण गर्ने समेत उनको भनाई छ। बजारमा सस्तोदेखि बढी मूल्यसम्मका मोबाइल सेटहरू विक्री भइरहेको अवस्थामा ती मोबाइलहरूमध्ये कुन वातावरणीय र स्वास्थ्यका हिसाबले पनि उपयुक्त छन् भन्ने निर्धारण गर्न मिल्ने समेत उनले बताए। जसका कारण कुनै पनि दुर्घटना नहोस् र वातावरणलाई क्षति नपुर्यओस् भनेर त्यस्ता मोबाइलको स्तरीकरण गरिने उनी बताउँछन्। प्राधिकरणका अनुसार ग्रेट मार्केटवालाले नेपाली मोबाइल बजारमा राम्रै लगानी गरेका छन्। ३६३७ करोड प्रति महिना कमाइरहेका छन्। त्यो आम्दानी त यो प्रकृया सुरु भए जाने नै भयो। तर, भन्सारले सहयोग नगरेको कारण विदेश गएकाहरूमा समस्या देखिएको प्राधिकरण स्रोत बताउँछ। भन्सार भित्रबाट कर्मचारी कोअपरेट नगरेको हो। विदेश रहेका दाजुलाई एकदुई वटा ल्याउदा किन रोक्ने ? प्राधिकरणका एक प्राविधिक बनाउँछन्, राज्यको लागि ठिक थियो। नागरिकको लागि सुरक्षा निकायको लागि ठिक थियो। प्राधिकरणका अधिकारीका अनुसार यसको उद्देश्य पैसा उठाउन नभई सुरक्षित मोबाइल चलाउने वतावरण बनाउने हो। भंसार प्रशासन इक्वीप भएर नआएसम्म यो समस्या कायम नै रहने प्राधिकरण बताउँछ। कानुन नागरिक मैत्रि बनाउनु पर्ने प्राधिकरणको भनाइ छ। यो प्रणाली पाकिस्तान, बंगलादेश पनि लागू भएको छ। के हो आइएमइआई नम्बर ? सिम प्रयोग हुने हरेक उपकरणमा १५ अंकको आइएमइआई नम्बर हुन्छन्। यो नम्बर एकअर्कासँग मिल्दैन। मोबाइलको आइएमइआई नम्बर किप्याडमा गएर स्टार ह्याज ०६ ह्याज डायल गरेर पत्ता लगाउन सकिन्छ। वैध रूपमा भित्रिएका सबै फोन बजार पुग्नुअगावै तिनको आइएमइआई नम्बर प्राधिकरणमा दर्ता भएको हुन्छ। एमडिएमएस लागू भए के हुन्छ ? एमडिएमएसमा दर्ता भएका फोनहरू ट्र्याक गर्न सजिलो हुन्छ। फोन हराए वा चोरी भएमा फोन ट्र्याक गर्न सकिन्छ। साथै त्यसलाई केही समयका लागि निष्क्रिय समेत गर्न मिल्छ। यसो हुँदा प्रहरीहरूलाई हराएको फोन भेट्टाउन मद्दत मिल्छ। अर्को भनेको राज्यमा भन्सार छल गरी ल्याइने प्रवृत्ति वा कार्य नियन्त्रण हुन्छ। के हो एमडीएमएस ? कुनै पनि देशभित्र प्रवेश गर्ने मोबाइल सेटहरू प्रणालीभित्र गराउन, देशले स्विकृत गरेको मोडलको मोबाइल मात्र भित्राउन, अवैध बाटोबाट मोबाइल भित्रिन रोक्न र मोबाइल चलाउने व्यक्तिको डाटावेस सुरक्षित गर्न मोबाइल डिवाइस सिस्टर अपरेट गरिएको हुन्छ। यस्तो खालको सिस्टमलाई ग्लोबल मोबाइल सिस्टम एसोसियसन (जिएसएमए) को डाटावेसमा अपडेट गरिएको हुन्छ। यस्तो सिस्टमलाई मोबाइल डिभाइस म्यानेजमेन्ट सिस्टम (एमडीएमएस) भनिन्छ।"
म्याग्दीबाट २० करोडको सुन्तला बिक्री,"म्याग्दी : म्याग्दी जिल्लाबाट यस वर्ष २० करोड मूल्य रुपैयाँ बराबरको सुन्तला निकासी भएको छ। जिल्लामा उत्पादन भएको सुन्तला जिल्ला सदरमुकाम बेनीका साथै राजधानी काठमाडौं, पोखरा, मुग्लिनलगायतका बजारमा निकासी भएको कृषि ज्ञान केन्द्रले जनाएको छ। केन्द्रका प्रमुख किरन सिग्देलले म्याग्दीका अधिकांश बगैँचाको सुन्तला निकासी भइसकेको जानकारी दिए। 'सरदर प्रतिकिलो ६० का दरले २० करोड रुपैयाँ मूल्यको सुन्तला निकासी भएको अनुमान गरेका छौँ', उनले भने 'अनुकूल मौसम र रोग किराको समस्या नभएको तथा फल दिने बोटसँगै उत्पादन पनि बढेको छ।' जिल्लाको राखु, मरेक, सुर्केमेला, बरञ्जा, भेडाबारी, अर्मन, रुन्मा, बिम, ओखरबोट, ताकम, घतान, पिप्ले, भगवती, बेग, दोवा, दोसल्ले, घार, भुरुङ तातोपानी, दाना र नारच्याङमा दुई सय भन्दाबढी सुन्तला बगैँचा छन्। सात सय छ हेक्टरमा सुन्तला जात फलफूलको खेती भएको कृषि ज्ञान केन्द्रको तथ्यांक छ। तीन सय ५५ हेक्टरभन्दा बढी जमिनको बोटले उत्पादन दिने गरेको छ। कृषि ज्ञानकेन्द्र, स्थानीय तहको कृषि शाखा र प्रधानमन्त्री कृषि आधुनिकीकरण परियोजनाको सुन्तला जोनका प्राविधिकले म्याग्दीका विभिन्न ठाउँमा क्रप कटिङ विधिबाट सुन्तला उत्पादनको अवस्था अध्ययन गरेका थिए। सुन्तला जोन कार्यालय म्याग्दीकी नायब प्राविधिक सहायक रुपा विकले प्रतिहेक्टर ११ मेट्रिक टनको अनुपातमा सुन्तला फलेको बताए। गत वर्ष दुई हजार एक सय ८० मेट्रिक टन सुन्तला उत्पादन हुँदा १३ करोड रुपैयाँ भित्रिएको थियो। मङ्सिरको अन्तिम सातादेखि सुन्तला टिप्न सुरु भएको थियो। व्यापारी सुन्तला किन्न गाडी लिएर बगैँचामै पुगेका थिए। वर्षमा १० मुरी धान फल्ने खेतमा चार सय बिरुवा सुन्तला लगाएकी हुमेनले यसपाली बगैँचाबाटै सात लाख रुपैयाँ मूल्य बराबरको सुन्तला बिक्री भएको बताए। सुन्तला टिपेर बजार पठाएपछि कृषक बगैँचा व्यवस्थापनको तयारीमा जुटेका छन्। मल हाल्ने, सिँचाइ गर्ने, मल्चिङ गर्ने, बोडोपेस्ट लगाउने र हाँगा काँटछाँट गर्ने काममा व्यस्त भएको कृषकले बताएका छन्।"
जनकपुरमा बल्ल धान खरिद प्रक्रिया सुरु,"जनकपुरधाम : देशभर धान खरिद प्रक्रिया समाप्त भएर किसानले धान बेचिसकेका छन्। तर धनुषामहोत्तरीका किसानले धान किन्ने प्रक्रिया बल्ल सुरु भएको छ। देशभर धान खरिद समाप्त भइसकेपनि खाद्य व्यवस्था तथा व्यापार कम्पनी लिमिटेड प्रादेशिक कार्यालय जनकपुरधामले बल्ल किसानको धान खरिद प्रक्रिया सुरु गरेको हो। सरकारले कार्तिक १६ गते नै किसानले उत्पादन गर्ने धानको मूल्य तोकेर खरिद गर्ने घोषणा गरेपनि सरकारको तर्फबाट धान खरिद गर्ने निकाय खाद्य व्यवस्था तथा व्यापार कम्पनी लिमिटेड जनकपुरधामले ४ महिनापछि बल्ल धान खरिदको प्रक्रिया सुरु गरेको हो। खाद्य व्यवस्था तथा व्यापार कम्पनी लिमिटेड शाखा लहान र वीरगञ्जमा धान खरिद प्रक्रिया सुरु भएर समाप्त भइसकेको छ। तर जनकपुरधामबाट धान खरिद प्रक्रिया सुरु नहुँदा किसानलाई घाटा र व्यापारीलाई फाइदा पुगेको शहिदनगर नगरपालिकाका किसान विन्देश्वर पण्डितले बताए। चालु आर्थिक वर्षमा तोकिएको कोटाअनुसार २० सय मेट्रिक टन खरिद गर्ने गरी प्रक्रिया सुरु गरिएको हो। धान खरिद प्रक्रियामा खरिद समितिबाट निर्णय भई किसानलाई टोकन वितरण सुरु गरिएको हो। पहिलो दिन बुधबार जनकपुर शाखाले ४६ जना किसानलाई ५ क्विन्टल र १० क्विन्टल धान खरिद गर्ने अनुमित दिएको हो। पहिलो चरणमा झण्डै सय किसानलाई टोकन सिस्टमबाट धान खरिद गर्ने गरी प्रक्रिया अगाडि बढाइएको कम्पनीका निमित्त प्रमुख उपेन्द्र लिङदेलले बताए। तुलनात्मक रूपमा गत वर्षको मूल्य र चालु आर्थिक वर्षको मूल्यमा धेरै भिन्नता नरहेपनि बजारको मूल्य भन्दा महंगोमा खरिद खरिरहेको निमित्त प्रमुख लिङग्देलले बताए। उनले भने, अहिले सोना मन्सुलीको बजार भाउँ प्रति क्विन्टल २४ सय देखि २८ सयसम्म छ। जसमा धानको गुणस्तरीयता कुन प्रकाकारको हो। त्यसमा फरक पर्छ, हामीले राम्रो गुणस्तर भएको धान मध्यम धानको ३ हजार १ सय २८ र जिरा मासिनो धानको ३ हजार ५ सय ६५ रुपैयाँ समर्थन मूल्यमा किनिरहेका छौं। धान बिक्री गर्न गाउँगाउँबाट किसानहरू उत्साहपूर्ण रूपमा व्यापार कम्पनीमा टोकन लिन आउने गरेको छ। धान बिक्री गर्न आउँदा किसानले स्थानीय पालिकाबाट सिफारिस पत्रसँगै लिएर आउन भनेका छौं। अन्यथा किसानभन्दा व्यापारी तथा विचौलियाले लाभ उठाउने भएकाले किसान सोही पालिकाको स्थानीयवासी हुनु वा वास्तविक किसान भए पालिकाले सिफारिस दिने भएकाले व्यापारीवर्ग तथा विचौलियालाई धान बिक्रीबाट प्रतिबन्ध लगाउन अघिल्लो वर्षदेखि नियम लागू गरेका हौं, निमित्त प्रमुख लिङग्देलले बताए। किसानको हितमा सरकारले बर्सेनि किसानबाट बजार मूल्यभन्दा बढी मूल्यमा धान खरिद गर्दै आएको छ। त्यसैको मौका छोपेर विचौलियाले लाभ उठाउने उद्देश्यले शाखामा धान ल्याउने गरेका थिए। विगत झैं यस वर्षपनि नदोहोरियोस् भन्ने उद्देश्यका साथ धान ल्याउने परिमाणमा कमी गरेका छौं। लिङग्देलले भने, गत वर्ष एउटा किसानको बढीमा ४० क्विन्टल सम्म धान हामीले खरिद गर्यौं, तर यसपालि एउटा किसानको बढीमा १० क्विन्टल धान किन्ने परिपार्टी राखेको छौं, जसले गर्दा धेरै भन्दा धेरै साना तथा मझौला किसानले यसको फाइदा लिन सकोस्। निमित्त प्रमुखले भने, यसको मुख्य काम चाँही नेपाल सरकारको खाद्य सुरक्षा नीति अर्थात फुट सेक्यूरिटी अनुरुप चलेको छ। यसको खाद्य भण्डार गर्ने मुख्य काम हो। अर्को चाहिँ खाद्य अभाव क्राइसिस भएको बेलामा मागबमोजिम खाद्य सामग्री परिपूर्ति गर्ने काम हो। यसमै दैवी प्रकोप, महामारी जस्ता समयमा बजारको मूल्य नियन्त्रण र सन्तुलनका लागि भूमिका खेल्छ। हामीले यहाँबाट अनलाइन सिस्टमबाट बजारमा बेचिरहेको छौं। टोकन लिन आएका धनुषा लक्ष्मिनियाँ गाउँपालिकाका किसान सौखीलाल यादवले निजी क्षेत्र भन्दा बढी मूल्यमा सरकारले धान खरिद गरिदिदा आफू जस्ता साना किसानलाई सहुलियत भएको बताए। उनले भने, व्यापारी भन्दा सरकारले बढी मूल्य दिदा हामीलाई फईदा पनि भयो। खेती गर्न उत्साहित पनि गर्यो। तर यही धान सरकारले धान काटेको बेलामा किन्दिएको भए झन फाइदा हुन्थ्यो। सरकारले धानको न्यूनतम समर्थन मूल्य तोकेपनि किसानहरू सस्तो मूल्यमा बिक्री गर्न बाध्य भएको सरोकारवालाहरूले बताएका छन्। सरकारले धानको न्यूनतम समर्थन मूल्य तोकेपछि पनि निर्देशिका जारी गर्न ढिलाई गर्दा किसानहरू सस्तो मूल्यमा धान विक्री गर्न बाध्य भएको सरोकारवालाहरूले बताएका छन्। धानको गुणस्तर हुर्ने अधिकार सञ्जुरानी मण्डलले किसानले ल्याएको धानमा जलाम्स, डयामेज ग्रेन, डस्ट सबैको मापन गरेर मात्र धान खरिद गरिरहेको बताइन्। उनले भनिन, धानको गुणस्तरीयतामा बालुवा, माटो, ढुंगाको टुक्रा अन्य सबैको गुणस्तरीयता मापन गरिसकेपछि मात्र धन खरिद गर्छौँ, बिग्रिएको भिजेको लगायत काम नलाग्ने धान भए हामी फिर्ता गरिदिन्छौं।"
नेपालमा विदेशी मुद्राको मूल्य कति?,काठमाडौं: नेपाल राष्ट्र बैंकले आजलाई विदेशी मुद्राको विनिमयदर तोकेको छ। बैंकका अनुसार नेपालमा भारतीय रुपैयाँ १०० को खरिददर १६० रुपैयाँ र बिक्रीदर १६० रुपैयाँ १५ पैसा छ। त्यस्तै अमेरिकी डलर एकको खरिददर १३० रुपैयाँ ७८ पैसा तथा बिक्रीदर १३१ रुपैयाँ ३८ रुपैयाँ तोकिएको छ। यूरोपियन यूरो एकको खरिददर १४२ रुपैयाँ ४३ पैसा र बिक्रीदर १४३ रुपैयाँ ८ पैसा कायम रहेको राष्ट्र बैंकले जनाएको छ। कतारी रियाल एकको खरिददर ३५ रुपैयाँ ७० पैसा तथा बिक्रीदर ३५ रुपैयाँ ८७ पैसा कायम छ। कुन देशका मुद्राको नेपाली विनिमयदर कति तोकिएको छ यो चार्ट हेर्नुहोस्।
विद्युतीय कारोबारको सीमा बढ्यो,"काठमाडौं : बैंकिङ प्रणालीमा हुने कारोबारलाई डिजिटाइजेसनमा थप जोड दिन नेपाल राष्ट्र बैंकले सीमा बढाएको छ। क्यूआर कोड, मोबाइल बैंकिङ, इन्टरनेट बैंकिङ, वालेटलगायतबाट हुने डिजिटल कारोबारको सीमा बढाइएको छ। यद्यपि, सरकारले बजेटमा र केन्द्रीय बैंकले मौद्रिक नीतिमार्फत डिजिटल कारोबारलाई प्रोत्साहन गर्ने भन्दै आएको थियो। एक वालेटबाट अर्को वालेटमा प्रतिदिन कारोबार अधिकतम ५० हजारसम्मको सीमा बढाइएको छ। वालेटबाट प्रतिमहिना कारोबार अधिकतम पाँच लाख रुपैयाँसम्म कारोबार गर्न सकिने व्यवस्था कायमै छ। यस्तै बैंक खाताबाट वालेटमा प्रतिदिन दुई लाखसम्म र प्रतिमहिना अधिकतम १० लाख रुपैयाँसम्म कारोबार गर्न सकिनेछ। यस्तै विद्युतीय वालेटबाट अन्य बैंक खातामा प्रतिदिन दुई लाख र प्रतिमहिना अधिकतम १० लाखसम्म कारोबार गर्न सकिनेछ। संशोधित एकीकृत निर्देशनअनुसार भुक्तानी सेवा प्रदायक संस्थाले केन्द्रीय बैंकबाट इजाजतपत्र प्राप्त विप्रेषण कम्पनीसँग सम्झौता गरी विदेशबाट आप्रवाह हुने रकम नेपालमा सञ्चालित विद्युतीय वालेटमा जम्मा हुने गरी रेमिट्यान्स भित्र्याउन सक्नेछन्। यसरी रेमिट्यान्स प्राप्त गर्दा वालेटमा रकम जम्मा गर्न तोकिएको सीमाले बाधा नहुने भएको छ। यस्तै, विदेशबाट वालेटमा प्राप्त रेमिट्यान्स रकम वालेटको ओभर नाइटको सीमाभन्दा बढी भएको अवस्थामा प्रापकले उपलब्ध गराएको बैंक खातामा स्थानान्तरण हुने व्यवस्था सम्बन्धित भुक्तानी सेवा प्रदायक संस्थाले मिलाउनु पर्ने भएको छ। मोबाइल एप्लिकेसन (एप) (क्यूआर कोडसमेत)बाट प्रतिदिन तीन लाख रुपैयाँसम्म अधिकतम कारोबार गर्न सकिने व्यवस्था गरिएको छ। केन्द्रीय बैंकले मंगलबार भुक्तानी प्रणालीसम्बन्धी एकीकृत निर्देशन २०७९ मार्फत यस्तो कारोबारको सीमा बढाएको हो। नेपाल राष्ट्र बैंक भुक्तानी प्रणाली विभागका कार्यकारी निर्देशक गुरुप्रसाद पौडेल ग्राहकबाट कारोबारको सीमा बढाउन अनुरोध आएकाले पनि थप व्यवस्था गरेको बताउँछन्। उनका अनुसार केन्द्रीय बैंकको नियमित प्रक्रियाअनुसार हरेक वर्ष भुक्तानी प्रणालीसम्बन्धी एकीकृत निर्देशन ल्याउने क्रममा यो वर्षका लागि पनि संशोधनसहित ल्याइएको हो। यसैले २०७७ पछि जारी भएका र मौद्रिक नीतिमा उल्लेख भएका व्यवस्थालाई एकीकृत गरेर ल्याएका हुन्। यसले ग्राहकको सुरक्षालाई विशेष ख्याल गरिएको छ। विद्युतीय कारोबारको सीमा बढाउनदेखि शुल्क कम गरिएको छ। यसले कारोबारलाई प्रोत्साहन हुने अपेक्षा छ, उनले भने। बैंकिङ सेवा शुल्कमा नियन्त्रण सेवा शुल्क घटाइएको छ। सो व्यवस्थाअनुसार बैंक तथा वित्तीय संस्थाले जारी गरेका भुक्तानी कार्ड स्वदेशभित्रै अर्को बैंक तथा वित्तीय संस्थाको एटीएममा प्रयोग हुँदा प्रतिकारोबार बढीमा १५ रुपैयाँसम्म शुल्क लिन सक्नेछन्। यसअघि अधिकतम प्रतिकारोबार २० रुपैयाँसम्म शुल्क लिन पाइने व्यवस्था थियो। तर यसअघि सुरुमा एटीएम प्रयोग गर्दा दुई पटकसम्म जुनसुकै बैंकको एटीएम प्रयोग गर्दा निःशुल्क भएकोमा अहिले खारेज गरेर शुल्क लाग्ने बनाइएको छ। संस्थाहरूबीचको अन्तरआबद्धतालाई व्यवस्थित गर्न खोजिएको छ। बैंक तथा वित्तीय संस्थाका ग्राहकले मोबाइल एप्लिकेसन वा इन्टरनेट बैंकिङमार्फत विद्युतीय रकमान्तर गर्दा सेवा प्रदायकले प्रतिकारोबार अधिकतम १० रुपैयाँसम्म सेवा शुल्क लिन सक्ने व्यवस्था गरेको छ। यस्तै, विद्युतीय वालेटमार्फत हुने कारोबारमा ग्राहकसँग सम्बन्धित सेवा प्रदायकले प्रतिकारोबार अधिकतम सीमा तोकिएको छ। जसअनुसार एजेन्टमार्फत वालेटमा ५ हजार रुपैयाँसम्म रकम लोड गर्दा र झिक्दा सेवा शुल्क ५ रुपैयाँ तोकिएको छ। यस्तै, ५ हजार १ देखि १५ हजारसम्म शुल्क लाग्नेछ भने १५ हजार १ देखि २५ हजार रुपैयाँसमम कारोबार गर्दा शुल्क २५ रुपैयाँ तिर्नु पर्नेछ। यसैगरी वालेटबाट बैंकमा रकमान्तर गर्दा अधिकतम शुल्क १० रुपैयाँ मात्रै लिनु पर्नेछ। यसैगरी, अन्तरबैंक रकम ट्रान्सफरमा अधिकतम १० रुपैयाँभन्दा माथि जान नपाइने व्यवस्था गरिएको छ। यसअघि अधिकतम ३० रुपैयाँ लिन पाउने व्यवस्था थियो। यससँगै आरटीजीएस (रियल टाइम ग्रस सेटलमेन्ट) मार्फत एकै पटक ठूलो रकम कारोबार गर्दा बिहानको शुल्क प्रतिकारोबार १० रुपैयाँ, दिउँसोको प्रतिकारोबार २० रुपैयाँ र बेलुकाको प्रतिकारोबार १ सय रुपैयाँ सेवा शुल्क तोकिएको छ। सरकारी राजस्व जुनसुकै उपकरणबाट भुक्तानी गर्न सकिने व्यवस्था मिलाउन यो निर्देशनले बाटो खुला गरेको कार्यकारी निर्देशक पौडेलले बताए।"
