शीर्षक,विवरण
ढोक्सा को राजनीति,"प्रधानमन्त्री दाहालले राष्ट्रिय सहमति कायम गर्न सत्ताासाझेदार दलबीचको सहमतिविपरीत राष्ट्रपति पद कांग्रेसलाई दिन सक्छन्। त्यसबाट सत्ताासमीकरण विघटनको औपचारिक घोषणा गरेको ठहरिनेछ । मुलुकका राजनीतिक दलहरू सैद्धान्तिक वैचारिक रूपमा स्खलित हुँदै गएको गुनासो छ। हुन पनि जब दलहरू सत्तामा पुग्छन्। अनि सहजै बिर्सन्छन्, राजनीतिक सिद्धान्त र घोषणापत्रमा व्यक्त प्रतिबद्धता। अर्थात्, नागरिक र देशप्रतिको दायित्वभन्दा पनि सत्ताको दाउपेच र छिनाझप्टीमै केन्द्रित हुन्छन्, दलहरू। त्यसैकारण दल र नागरिकबीच विश्वासको संकट गहिरिँदै जानु अस्वाभाविक होइन। एकपछि अर्का निर्वाचनहरूमा खस्दै गइरहेको न्यून मत र मिडिया एवं सामाजिक सञ्जालमा पोखिएका विरोधहरूका स्वरले सरकार र दलहरूप्रतिको वितृष्णालाई पुष्टि गर्छन्। सत्ताभोगका निम्ति रणनीतिक रूपमा जे पनि प्रतिबद्धता गर्ने तर सत्ता प्राप्तिपछि कार्यान्वयनमा चासो नदिने प्रवृत्ति संस्कृतिकै रूपमा विकास भइरहेको छ। त्यसले दल र जनताबीचको विश्वासको सम्बन्धलाई कमजोर बनाउँदै गएको छ। राजनीतिक दलहरू र राज्यसत्ताप्रति जनतामा अविश्वास पैदा हुनुले निश्चय नै मुलुकको सुखद भविष्यको संकेत गर्दैन। सत्ताको भोकले नेता र दल विशेषलाई कतिसम्म प्रभावित बनाइदिँदो रहेछ भन्ने कुरा भर्खरै सरकार निर्माण हुँदाको परिघटनाले पुष्टि गरिदिएको छ। हुन पनि आफैंमा पानी बाराबारको स्थितिमा रहेका दलहरूबीचमा समेत क्षणभरमा सत्ता समीकरण निर्माण हुन पुग्यो। नेकपा (एमाले) र माओवादीबीचको सत्ता सहकार्य जनअपेक्षा विपरीत नै थियो। जबकि सरकार गठनका सन्दर्भमा नेकपा (माओवादी केन्द्र) का अध्यक्ष पुष्पकमल दाहालले पाँचदलीय गठबन्धनभित्रका सहयात्री दलहरूलाई नै छक्याइदिए। खासगरी शेरबहादुर देउवा र माधव नेपालहरू त नयाँ समीकरणको निर्माण भएसँगै अवाक बन्न पुगे। दाहालले कसैलाई पत्तो नै नदिई आफैंले प्रतिगमनकारीको बिल्ला भिराएको नेकपा (एमाले)सँग सत्ता सझेदारी गरेका थिए। त्यसरी जोखिम मोलेर बनेको सत्ता समीकरणभित्र नयाँ राष्ट्रपतिको विषयलाई लिएर असहमति पैदा हुँदै गएको देखिन्छ। अझ नागरिकता प्रकरणमा राष्ट्रिय स्वतन्त्र पार्टीका अध्यक्ष रवि लामिछानेको हठात् गृहमन्त्रीबाट भएको बहिर्गमन र सो पार्टीले सरकारलाई दिएको समर्थन फिर्ताको निर्णयले राजनीति घटनाक्रममा उतार चढावका संकेत देखा पर्दैछन्। पछिल्लो पटक दलहरू राष्ट्रपति पदलाई लिएर विभिन्न समीकरण निर्माणमा जुटेका छन। भावी राष्ट्रपतिकै कारण एमाले र माओवादीबीच असन्तुष्टि चुलिँदै गएको देखिन्छ। नेकपा (एमाले) कुनै हालतमा सरकार निर्माणका बखत भएको सहमति अनुरूप आफूले राष्ट्रपति पाउनै पर्ने अडानमा छ। तर प्रधानमन्त्री दाहाल सहजै एमालेको दबाबलाई स्वीकार्न तयार देखिँदैनन्। उनी राष्ट्रपतिमा राष्ट्रिय सहमतिको खोजी गर्ने भन्दै कांग्रेसलाई खुसी बनाउने ध्याउन्नमा देखिन्छन्। प्रधानमन्त्री आफू अनुकूलको पात्रलाई राष्ट्रपति बनाउने र सहयात्री दल एमालेलाई साइजमा राख्ने रक्षाकवचको खोजीमा रहेको बुझिन्छ। त्यसैका लागि उनले राष्ट्रिय सहमतिको कार्ड प्रयोग गरेको बुझ्न कठिन छैन। तर राष्ट्रपतिमा प्रधानमन्त्री दाहाल र कांग्रेसले भन्ने गरेको राष्ट्रिय सहमतिको औचित्यता र आवश्यकता अहिले कसैगरी पुष्टि हुँदैन । बरु कांग्रेसले राष्ट्रपति पद हाताहाती हात पार्ने, सरकार बाहिर बसेर भए पनि स्वार्थ लाद्ने र निकट भविष्यमा सत्तासमीकरण भत्काएर आफ्नै नेतृत्वको सरकार निर्माण गर्ने सोँचले बेमौसमी राष्ट्रिय सहमतिको नारा अलापेको देखिन्छ। यति कुरा सत्ता राजनीतिका चतुर खेलाडी दाहालले नबुझ्ने भन्ने हुँदैन। खासमा कांग्रेसले राष्ट्रपतिको विषयमा उठाएको राष्ट्रिय सहमतिको एजेन्डाको धरातल असाध्यै कमजोर रहेको छ। संवैधानिक पदहरूमा राष्ट्रिय सहमति खोज्ने भन्दै सत्ताधारी दलहरूकै बीचमा विश्वासको मत पुग्ने स्थिति हुँदाहुँदै उसले प्रधानमन्त्रीलाई मत दियो। अब स्वाभाविक प्रश्न उठ्छ अहिले विश्वासको मत दिने कांग्रेसले पाँचदलीय सत्ता गठबन्धनबाट प्रधानमन्त्री बन्न चाहिँ दाहाललाई किन विश्वास गरेन ? प्रधानमन्त्रीलाई विश्वासको मत दिएसँगै कानुनी रूपमा सत्तापक्ष भइसकेको कांग्रेस संसद्मा प्रतिपक्षको भूमिकामा पनि रहने, सरकारमा पनि सहभागी नहुने तर राष्ट्रपति पदलाई राष्ट्रिय सहमतिको बटमलाइन बनाइरहेको छ। कांग्रेसका यी निर्णयहरू सत्ताबाट हटेपछि होस् गुमाएजस्तो देखिन्छन्। राजनीतिक रूपमा आफैंमा उसका यी निर्णयहरू विरोधाभाषपूर्ण छन्। नेपाली कांग्रेसले नेकपा (माओवादी केन्द्र) बाहेकका दलले प्रदेशदेखि संघसम्म जुनजुन संवैधानिक पदहरूमा उम्मेदवारी दिए, त्यहीत्यही पदमा उम्मेदवारी दियो। उसले माओवादीले उम्मेदवारी दिएका पदहरूमा प्रतिस्पर्धा नगर्ने रणनीति ल्ियो। तर संघप्रदेशका संवैधानिक पदहरूमा नजर लगाएको कांग्रेस रित्तो हात भयो। त्यसपश्चात् अहिले प्रधानमन्त्रीले एमालेसँगको सहमतिविपरीत उसलाई चिढ्याएर भए पनि कांग्रेसलाई राष्ट्रपति दिने संकेत गरेका छन्। यदि त्यसो हुन नसकेमा कांग्रेसको समर्थनमा आफू अनुकूलको पात्रलाई राष्ट्रपति बनाउने प्रधानमन्त्रीको योजना देखिन्छ। अर्कोतर्फ, वर्तमान सत्ता समीकरणमा रहेका दलहरू यो वा त्यो बहानामा क्रमशः कांग्रेसले निर्माण गरेको मोर्चातर्फ खुल्ने क्रम बढिरहेको छ। कांग्रेसप्रति प्रधानमन्त्री बढी नै नरम बन्दै गइरहेका देखिन्छन्। कांग्रेस सत्ता समीकरण निर्माणको नेतृत्व गरेको एमालेप्रति भने निरन्तर दूरी बढाइरहेको छ। सरकारको नेतृत्व पनि गर्ने र राष्ट्रपतिको पदमा सत्ता समीकरणभित्रका दलहरूलाई चिढ्याएर सहमति विपरीत राष्ट्रिय सहमतिको नाउँमा कांग्रेससँग कठालो जोड्ने माओवादीको रणनीति देखिन्छ। त्यसले वर्तमान सरकारमा सहभागी दलहरूको बीचमा अविश्वासमात्रै पैदा नगराई दुर्घटनातर्फ लग्ने देखिन्छ। यदि यो समीकरण तोडेर कांग्रेससँग फेरि गठबन्धन निर्माण गरेमा सबैभन्दा ठूलो क्षति पनि माओवादीले नै व्यहोर्नुपर्ने हुन्छ। दाहालपछि आधा कार्यकाल प्रधानमन्त्री बन्ने भनिएका एमाले अध्यक्ष ओलीलाई कसैगरी रोकेर देउवा प्रधानमन्त्री बन्न चाहन्छन्। त्यही भएर उनी क्रमशः वर्तमान सत्ता समीकरणमा रहेका जसपा, नाउपा, जनमत पार्टीलगायतलाई समेटेर अर्को गठबन्धन निर्माणमा केन्द्रित छन्। नेकपा (एस) कांग्रेससँगै रहेको छ। दाहाल र देउवाका बीचमा देखिएको प्रधानमन्त्री हत्याउने कटाक्षले पुरानो सत्ता समीकरण भत्किएर नयाँ समीकरण निर्माण भएपश्चात् अंकराएको मायापिरती स्वाभाविक देखिँदैन। सत्तास्वार्थ र पदीय मोहका निम्ति राष्ट्रिय सहमतिको बेमौसमी अलाप लगाउनुको अर्थ छैन । राजनीतिक विश्लेषकहरू भन्छन्, कांग्रेस माओवादीका बीचमा देखिएको फक्रँदो प्रेमसम्बन्धका पछि आन्तरिक कारण मात्रै जिम्मेवार छैन। अहिले नेकपा (एमाले)प्रति जनस्तरमा देखिएको विश्वासबाट छटपटाएका विदेशी शक्तिले नेपाली राष्ट्रियता, सीमाको रक्षा र सार्वभौमिकताका निम्ति लडेका केपी ओलीलाई कसैगरी सरकार प्रमुख भएको हेर्न चाहँदैनन्। अहिलेको सत्ता समीकरण त कांग्रेसले सहयात्री दलहरूको अस्थित्वलाई पूर्णतः अस्वीकार गर्नुको परिणति पनि हो। प्रधानमन्त्री दाहालले वर्तमान सत्ता समीकरणमा आबद्ध रहेका दलहरूको सहमति बेगर कसैको दबाबप्रभावबाट कांग्रेसलाई राष्ट्रपति दिन कसरी सक्छन् ? यदि कांग्रेसले राष्ट्रपति पाएमा प्रधानमन्त्री दाहालका निम्ति उक्त निर्णय भविष्यमा प्रत्युत्पादनकारी हुने देखिन्छ। प्रधानमन्त्री जसरी नेपाली कांग्रेसको भुलभुलैयामा परिरहेका छन्। त्यसैगरी विदेशी शक्तिकेन्द्रले पनि उनलाई प्रभावित बनाउने प्रयास गरिरहेको चर्चा सुनिन्छ। मुलुकमा राजनीतिक अस्थिरता सिर्जना गराउने, सत्तामा आफू अनुकूलको पात्र खडा गर्ने र आफ्ना स्वार्थहरू लाद्ने भारतीय नीतिअन्तर्गत नै हिँजो युद्धकालमा भारतले माओवादी नेताहरूलाई संरक्षण गरेको थियो, भनिन्छ। माओवादीको राजनीतिक अवतरण पनि भारतले नै गराइदियो। भलै दाहालको मायाले मात्रै उसले अँगालो हालेको अवश्यै नहुनुपर्छ। आफ्नै देशका माओवादीलाई सिध्याउने भारतले नेपालका माओवादीहरूलाई संरक्षण गर्न किन जरुरी थियो ? कारण प्रष्ट छ नेपालका माओवादीहरूलाई आफ्नो अनुकूल भारतीय स्वार्थमा प्रयोग गर्न सकियोस्। भारतलार्ई हठात् एमालेसँग सहकार्य गरेर दाहालले सत्तासयर गरेको रत्तिभर हजम भएको छैन। बाह्य रूपमा नरम देखिए पनि हिजो बल्लतल्ल आफैंले मिलाइदिएको पाँचदलीय सत्तासमीकरण भत्काएकोमा दाहालप्रति दक्षिणी शक्ति खुसी देखिँदैन। अर्कोतर्फ, एमालेले दाहाललाई प्रधानमन्त्रीको रूपमा स्वीकार गरेको कुरालाई पनि उनले सामान्य नलिनु सही हुन्छ। तत्कालीन प्रधानमन्त्री ओलीले संसद् विघटन गरेको विषयलाई लिएर प्रतिगामी, संविधानविरोधी र संघीयताविरोधी भन्दै सरकार ढाले। तब एमालेलाई देउवा नेतृत्वमा सरकार बनाइदिएका दाहाल र माधव नेपालहरूको आरोपलाई कसैगरी चिर्नु थियो। त्यसका लागि पाँचदलीय गठबन्धन भत्कनु अनिवार्य हुन्थ्यो। अहिले राजनीतिक रूपमा आफ्नो संसद् विघटनको औचित्यलाई पुष्टि गर्न मात्रै एमालेले दाहाललाई बोकेको हो। फेरि दाहालले दक्षिणीपश्चिमी शक्तिको इशारामा चलिरहेको नेपाली कांग्रेसको लहलहैमा लागेर सत्तासहयात्री एमालेविरुद्ध खनिनु कसरी सही हुन्छ ? त्यही भएर यत्तिबेला प्रधानमन्त्री दाहाल असाध्यै ठूलो नैतिक संकटमा देखिन्छन्। प्रधानमन्त्री दाहालले राष्ट्रिय सहमति कायम गर्न सत्तासाझेदार दलहरूको बीचमा भएको सहमतिविपरीत राष्ट्रपति पद कांग्रेसलाई दिन सक्छन्। त्यसले औपचारिक रूपमा सत्तासमीकरण विघटनको घोषणा गरेको ठहर्नेछ। क्षणिक समय पुष्पकमल दाहाललाई सत्ताभोग गर्ने अवसर प्राप्त भए पनि उनी र उनको पार्टीले राजनीतिक जीवनमा इतिहासकै गम्भीर संकटको सामना गर्नुपर्ने हुन्छ। कोही व्यक्ति वा वस्तुको विकास वा विनाशको पछि आन्तरिक कारण प्रधान र बाह्य कारण गौण हुन्छ भनिन्छ। वर्तमान सरकारका दलहरूको बीचमा गहिरिँदै गइरहेको विश्वासको संकटका पछि प्रधानमन्त्रीको भूमिका प्रधान देखिन्छ। यदि दाहालले समयमै सहयात्री दलहरूको बीचमा विश्वासको वातावरण निर्माण नगर्ने हो भने त्यसले सरकारको विनाश निम्त्याउने देखिन्छ। सायद प्रधानमन्त्री दाहालले पनि यो विषयलाई महसुस गरेकै हुनुपर्छ। अन्त्यमा, नेपाली कांग्रेसले राष्ट्रपति पदलाई केन्द्रमा राखेर लगाइरहेको राष्ट्रिय सहमतिको रटान कसैगरी समय सान्दर्भिक देखिँदैैन। दलहरूबीचको राष्ट्रिय सहमति आवश्यकताको सिद्धान्त र एजेन्डाका आधारमा हुन सक्छ। सत्तास्वार्थ र पदीय मोहका निम्ति राष्ट्रिय सहमतिको बेमौसमी अलाप लगाउनु उचित हुँदैन। हिजो सत्ता समीकरणको निर्माणका बखत दलहरूका बीचमा भएको सहमतिलाई प्रधानमन्त्रीले राष्ट्रिय सहमतिको नाउँमा तोड्नु राजनीतिक बेइमानी हुन्छ। प्रधानमन्त्री दाहालले यो सत्ता समीकरणलाई दुर्घटनामा नपारी स्थायी सरकार सञ्चालन गर्न ध्यान केन्द्रित गर्नुपर्छ। राष्ट्रिय सहमतिका नाउँमा सत्ता साझेदार दलहरूको बीचमा रहेको आपसी विश्वासलाई खण्डित नतुल्याउनु नै प्रधानमन्त्री दाहाल र उनको पार्टीको निम्ति श्रेयष्कर हुनेछ।"
विश्वमै खुसी जहाँका जनता,"परम्परागत नर्डिक मान्यता छ राज्यले कुनै पनि व्यक्तिलाई भेदभाव (वैरभाव) गर्नु हुँदैन, राज्य हरेक नागरिकको अभिभावक हो र सदैव राज्यले आमनागरिकको हित (पक्ष)मा काम गर्नुपर्छ। उत्तरी युरोपका डेनमार्क, फिनल्यान्ड, नर्वे, स्विडेन र आइसल्यान्ड समृद्धि तथा दिगो विकासको मामलामा विश्वका नमुना (रोल मोडेल) हुन्। समग्रमा नर्डिक मुलुकहरू विज्ञान तथा प्रविधिको प्रयोग गर्न, कानुनको पालना गर्न र सामाजिक सुरक्षा पद्धति स्थापना गर्न अब्बल मानिन्छन्। आम सर्वसाधारणलाई सर्वसुलभ सामाजिक तथा सामाजिक सुरक्षा प्रदान गर्न विश्वका अन्य देशहरूको तुलनामा उदाहरणीय छन्। नर्डिक राष्ट्रहरूले विश्व समुदायमा प्राप्त गरेको यो हैसियतको पछाडि एउटा परम्परागत मान्यताले ठूलो भूमिका खेलेको छ। परम्परागत नर्डिक मान्यता के हो भनेः राज्यले स्वाभाविक रूपमा कुनै पनि व्यक्तिलाई भेदभाव (वैरभाव) गर्नु हुँदैन, राज्य हरेक नागरिकको अभिभावक हो र सदैव राज्यले आमनागरिकको हित (पक्ष)मा काम गर्नुपर्छ। यसै मान्यतालाई आधार मानेर यी मुलुकहरूले संसारका अन्य मुलुकहरूभन्दा पहिले नै समाजमा कुलीन घरानियाँहरूको प्रभुत्व निस्तेज गर्न; स्वतन्त्र, स्वाभिमानी र स्वावलम्बी किसानहरूको उदय गर्न; लैंगिक एवं वर्गीय विभेद निर्मूल गर्न; श्रमको सम्मान गर्न; कानुनको पालना गर्न गराउन र उत्कृष्ट पद्धति स्थापनामा क्रान्तिकारी परिवर्तन गर्न र आज संसारकै नमुना बन्न सफल भए। फिनल्यान्डको इतिहास अन्य नर्डिक देशहरू विशेषगरी स्विडेन, डेनमार्क र नर्वेको इतिहासभन्दा पृथक् र जटिल छ। तेह्रौं शताब्दीसम्मको इतिहास पूरै छायाँमा छ। त्यसपछि सन् १८०८ सम्म स्विडेनले शासन गरेको थियो भने १८०८ मा ठूलो युद्ध गरी सन् १९१७ सम्म रसियाको कब्जामा रहेको थियो। फिनल्यान्डका आम जनताले लामो समयसम्म स्विडिस र रसियन शासकहरूबाट लादिएका कानुन, उच्च कर र सैन्य कर्मचारीको दुव्र्यवहारको सिकार हुनु परेको थियो। हतास स्थानीयका विरोधका स्वर तथा किसानहरूका भद्र विद्रोहसमेत क्रू्रता र रक्तपातपूर्ण दमन गरिएको हुन्थ्यो। पटकपटक रक्तपातपूर्ण छापामार युद्धको सिकार हुनु र शासकहरूको दासता व्यहोर्नु फिन्निस समाजको नियति बनेको थियो। फिनल्यान्ड सन् १९१७ डिसेम्बर ६ मा रसियाबाट स्वतन्त्रता प्राप्त गरेलगत्तै ज्यादै भयानक गृहयुद्धमा फस्यो। उक्त गृहयुद्धमा साढे तीन महिनामा ३७ हजार फिन्निसहरूले ज्यान गुमाए, सबै परिवारहरू प्रभावित भए भने मुलुक पूरै क्षतवक्षत भयो। स्वतन्त्रताको प्राप्तिलगत्तै सन् १९१८ को दर्दनाक गृहयुद्धपछि ध्वस्त राष्ट्र, शिथिल समाज र जर्जर अर्थतन्त्रलाई तंग्ग्र्याउनु फिनल्यान्डको सरकार सामु पहिलो चुनौती थियो भने अरू छिमेकी नर्डिक मुलुकहरूको रफ्तारमा आफ्ना नागरिकलाई हिँडाउनु अर्को गम्भीर चुनौती थियो। स्वतन्त्रतापछिका केही वर्षहरूमा फिनल्यान्डले सामाजिक नीति निर्माणमा पाइला चाल्ने झिनो कोसिस गर्न सक्यो। पहिलो चरणमा वर्ग घर्षण र विभेदलाई कम गर्ने लक्ष्य बनायो भने सामाजिक कानुनको केही अंशहरूले समग्र समाजलाई समेट्नुको सट्टा सीमान्तकृ वा खडकएको समूहको आवश्यकतालाई सम्बोधन गर्ने प्रयत्न गरेको थियो। स्वतन्त्र सरकारले भूमि सुधार कानुन टेनान्ट फार्मर ल मा थोरै भए पनि काम गर्यो जसले भाडामा प्रयोग गर्ने किसानहरूलाई उनीहरूले प्रयोग गरेको जग्गाको स्वामित्व पाउने सम्भावना प्रदान गर्यो्। सन् १९३७ मा एउटा अपूर्ण राष्ट्रिय निवृत्तिभरण योजना लागू गर्यो जस्ले खाँचोमा परेका आमाहरूलाई (विशेषगरी गर्भवती र सुत्केरी आमाहरूलाई) सहयोग पुर्याउने केही उपायहरूको प्रबन्धहरू गरिएका थिए। फिनल्यान्डले सन् १९४० को दशकसम्म कल्याणकारी कानुनमा नगन्य मात्र काम गर्न सकेको देखिन्छ। न बलिया नागरिक बाँकी थिए (अधिकांश बलिया युवा पुरुषहरू गृहयुद्धमा मारिएका थिए), न स्रोतसाधनले बलियो राज्य थियो, न त नागरिक सम्पन्न थिए, न त वैदेशिक ऋण अनुदान या विप्रेषण नै थियो ता पनि सामाजिक, आर्थिक र प्रविधिक विकासको मूलप्रवाहमा छलांग मार्न फिनल्यान्डलाई कसैले पनि रोक्न सकेन। दोस्रो विश्वयुद्धपछिको पहिलो तीन दशकहरूमा लगभग पूर्ण रूपमा सिर्जना गरिएको सामाजिक सुरक्षा प्रणाली अन्य परम्परागत नर्डिक राज्यहरूबाट प्रेरित भएर विकास गरिएको थियो। नर्डिक समाज कल्याण प्रणालीको विशेषता भन्नु नै सर्वसाधारणलाई उत्कृष्ट एवं सर्वसुलभ सामाजिक सेवा प्रदान गर्नु हो। संयुक्त राज्य अमेरिका वा अधिकांश पश्चिम युरोपीय देशहरूको कल्याणकारी पद्धतिले समेट्नेः असमर्थ समुदायलाई मात्र लक्षित गर्न सीमित हुनुको सट्टा नोर्डिक देशहरूले आफ्नो सम्पूर्ण देशवासीलाई सामाजिक सुरक्षा पद्धतिको दायराभित्र समेटेका छन्। नागरिकहरू निश्चित उमेर पुगेपछि उनीहरूले आधारभूत सामाजिक सुरक्षा योजनामा के कति योगदान गरेका थिए भन्ने कुराको ध्यान नदिई सबैका लागि न्यूनतम एउटै समान (फ्ल्याट) दरमा निवृत्तिभरण प्रदान गरिएका छन्। यसका अलावा राष्ट्रिय स्वास्थ्य योजनाहरू आर्थिक आवश्यकताको सट्टा स्वास्थ्य आवश्यकताहरूको आधारमा सेवा प्रदान गर्ने व्यवस्था गरिएको हुन्छ। सबैलाई मर्यादित जीवनस्तर सुनिश्चित गर्नका लागि सामूहिक जिम्मेवारीको रूपमा नोर्डिक देशका नागरिकहरूलाई उनीहरूको कल्याणकारी प्रणालीहरूद्वारा प्रदान गरिएको सुविधाहरूको कानुनी अधिकार र त्यसका प्रावधानहरू हेरिने कुराको लागि थप डिजाइन गरिएको थियो। नर्डिक प्रणाली जीवनको विभिन्न पक्षहरू निवृत्तिभरणहरू असामान्य, अशक्त, एकल आमाबाबु, बेरोजगार र उनीहरूका परिवारहरू समेतलाई समेटेर तयार गरिएकोले अन्य मुलुकको सामाजिक सुरक्षा प्रणालीभन्दा पृथक् थियो। अन्य नर्डिक देशहरूको तुलनामा आर्थिक, प्रशासनिक एवं प्राविधिक क्षमतामा कमजोर रहेको फिनिस समाज कल्याण प्रणाली पनि निःसन्देह कमजोर थियो नै। सामाजिक सेवा, बिरामी तथा बेरोजगारी सहायताहरू निक्कै न्यून श्रेणीको थियो। नागरिकले पाउने सेवा तथा भत्ताहरू अन्य नर्डिक मुलुकहरूमा भन्दा निकै कम थियो तै पनि फिनिस सामाज कल्याण प्रणाली विस्तारै विस्तारै नर्डिक अवधारणामा मेल खाने हिसाबले संस्थागत गरिन थालियो। फलतः आकारको हिसाबले सानो भए पनि सन् १९५० मा फिनल्यान्डको कुल गार्हस्थ्य उत्पादनको ७ प्रतिशत हिस्सा सामाजिक सुरक्षा खर्चले ओगटेको थियो जुन प्रतिशतको हिसाबले डेनमार्क, स्विडेन र नर्वेले खर्च गरे बराबरजस्तै बनाउन सफल भयो। दोस्रो विश्वयुद्धको लगत्तै, फिनल्यान्ड सरकार तथा योजनाकारहरूले आफ्नो ध्यान मातृशिशु स्याहारमा केन्द्रित गरेका थिए। सन् १९५७ मा सरकारले सुधारिएको राष्ट्रिय निवृत्तिभरण योजना स्थापना गर्र्यो। सन् १९६० को दशकको सुरुमा समस्त श्रम बजारलाई समेत समेट्न निजी निवृत्तिभरण (पेन्सन) कोषको व्यवस्था गरी निवृत्तिभरण पद्धतिलाई विशिष्ट बनायो। सन् १९५९ र १९६० मा बेरोजगारी सहायता आयोजना लागू गरिएको थियो र यो सहायता आयोजनालाई २०७२ मा सुधार गरेर सम्पूर्ण श्रम बजार र बेरोजगारबीच सम्बन्ध स्थापना गर्नुका साथै बेरोजगारी सहायताभित्र सबै फिनल्यान्डवासीलाई समेटिएको थियो। सन् १९५० र १९६० को दशकको विधानले हरेक अस्पतालहरूको सञ्जाल निर्माण र अन्तरसम्पर्क नेटवर्क स्थापना गर्न सम्भव भयो। नगरपालिका संरचना, जनसंख्या र अस्पतालहरूको सञ्जालबमोजिम थप औषधि एवं स्वास्थ्यकर्मीहरूको शिक्षा प्रबन्ध अर्थात् जनशक्ति उत्पादन संयन्त्रसमेत मिलाइयो। सन् १९६३ देखि १९७० दशकको प्रारम्भसम्ममा सामाजिक सुरक्षा नम्बर प्रणाली स्थापना गरेर अनिवार्य स्वास्थ्य बिमा प्रणालीको पनि स्थापना भयो। सन् १९६० को दशकको अवधिमा कम क्षमतावान्लाई आवास भत्ता प्रणालीको समेत विकास र देशभरिको विस्तारले समस्त जनसंख्याको दायरामा (सर्कलमा) सरकारको दह्रो उपस्थिति पुर्याउन फिनल्यान्ड सफल भयो। फिनिस कर्मचारी तथा कामदारहरूले सामाजिक सुरक्षा योगदानमा १० प्रतिशतभन्दा कम तिर्ने गरेका थिए भने बाँकी राज्य र रोजगारदाताहरूबाट लगभग समान रूपमा तिर्ने व्यवस्था मिलाइएको थियो। सन् १९७० को उत्तरार्धसम्म, फिनल्यान्डका रोजगारदाताहरूले अन्य नर्डिक देशहरूका उनीहरूको समकक्षी रोजगारदाताहरूको तुलनामा सामाजिक खर्चको उच्च अंश तिर्नु परेको थियो। सन् १९७३ पछि विश्वको अर्थतन्त्रको मन्दीको कारण सार्वजनिक योगदानको बोझ केही हदसम्म राज्यमा सरेका कारण फिनिस कम्पनीहरूलाई विदेशमा थप प्रतिस्पर्धी बनायो र आर्थिक छलांग मार्न थप सहज भयो। सन् १९८० को दशकको मध्यतिर आइपुग्दा फिनल्यान्डको सामाजिक सुरक्षा खर्च कुल गार्हस्थ्य उत्पादनको २४ प्रतिशतमा पुगेको थियो भने अन्य नर्डिक देशहरू स्विडेन, डेनमार्क र नर्वेले क्रमशः ३५, ३० र २२ प्रतिशतको थियो। सन् १९८० को दशकमा फिनिस कल्याणकारी प्रणाली नर्डिक मापदण्ड अनुरूपको बन्न सफल भयो। यस महान् सफलतामा प्रायःजसो सबै फिन्निस नागरिक तथा सम्पूर्ण सरोकारवालाहरूको समर्थ रह्यो भने सबै प्रमुख राजनीतिक दलहरू यसलाई कायम राख्न प्रतिबद्ध भए। एकपटक कायम गरेको मापदण्ड फिनिस समाजमा यसको भूमिका त्यसपछिका दशकहरूमा अझ सुरक्षित र सशक्त देखिएको छ। फिनल्यान्डमा सामाजिक विकास, सुरक्षा तथा पारिवारिक व्यवस्थामा कमजोरीहरू नभएका पक्कै पनि होइनन्। राज्यको बलियो परिस्थिति भए पनि बुढेसकालमा हुने एक्लोपन, चिसो पारिवारिक सम्बन्ध, मानसिक बिरामी तथा विद्यमान आत्महत्याको दर थप अध्ययन र अनुसन्धानको विषय रहेको कुरा बिर्सनु त हुँदैन। यद्यपि सन् १९२० को दशकबाट अगाडि बढ्न पाइला चालेको मुलुक सन् १९८० को दशकबाट नै संसारका विकसित मुलुकको रूपमा अर्थात् अब्बल मुलुकमा आफूलाई दर्ज गर्न फिनल्यान्ड सफल हुनु तथा संयुक्त राष्ट्रसंघलगायत विभिन्न अनुसन्धान निकायहरूले विगत चार वर्षदेखि संसारका सबैभन्दा खुसी नागरिक भएको मुलुकमध्ये पहिलो नम्बरमा सूचीकृत (वल्र्ड ह्याप्पिनेस इन्डेक्स) गरिनु अनि ग्लोबल फ्रेजाइल स्टेट इन्डेक्सले विगत एकदशकभरि नै दिगो विकासमा संसारकै पहिलो नम्बरमा सूचीकृत गरिनु हाम्रोजस्तो विकासशील मुलुकहरूको लागि ठूलो पाठ सिकाउने प्रमाण हो। स्मरण रहोस् फिनल्यान्डको सफलताको पहिलो खुडकलो आफ्ना देशवासीहरूलाई निःशुल्क शिक्षा तथा स्वास्थ्य अनि आधारभूत जीविकोपार्जनको सुनिश्चितता थियो र आज पनि छ। यिनै कारणहरूले पनि जस्तोसुकै विषम परिस्थितिलाई पनि राज्यले सहजै व्यवस्थापन गर्न सक्छ यो पक्षमा नेपालले सिक्नु र व्यवहारमा उतार्नु महत्त्ववपूर्ण हुने कुरामा द्विविधा नहोला। विद्यमान नेपालको झै व्यापारिक शिक्षा तथा स्वास्थ्य रहुनञ्जेल स्तरीय शिक्षा तथा स्वास्थ्य सेवा आम सर्वसाधारणको हैसियतभन्दा टाढाको विषयवस्तु हुनेछ, फलतः आम सर्वसाधारणबीच राज्य उपस्थिति सम्भव हुने छैन। यदि नागरिकले चाहे भने एउटै पुस्तामा मुलुक रूपान्तरण हुन्छ भन्ने फिनल्यान्ड ज्वलन्त उदाहरण हो। फिनल्यान्डले उन्नत्योन्मुख पहिलो पाइला चालेको अवस्थाभन्दा नेपालको अवस्था राजनैतिक, आर्थिक, सामाजिक तथा प्राविधिक हिसाबले निक्कै मजबुद छ। अहिले त आमनागरिकको इच्छाबमोजिम नयाँ सरकार पानि पाएको नेपाल र नेपालीले राजनैतिक र प्रशासनिक सुधार गर्न सकेको खण्डमा जलवायु, जनसंख्या, भौगोलिक अवस्थिति, साधन तथा स्रोत, विज्ञान तथा प्रविधिको विकास, वैदेशिक स्रोतको उपलब्धता, सक्षम नागरिक भएको नेपाललाई सफलता पाउन फिनल्यान्डलाई भन्दा निक्कै कम समयमा अधिक उपलब्धि हासिल गर्न सकिने सम्भावना लगभग निश्चित छ भन्न सकिन्छ। काम गर्न चाहेको खण्डमा उत्तम नतिजा निकाल्न सक्ने अवसर अहिलेको नयाँ सरकारले पाएको देखिन्छ। काफ्ले, फिनल्यान्डको तुर्कु युनिभर्सिटीमा विद्यावारिधि अनुसन्धानकर्ता हुन्।"
कांग्रेसलाई अवसर,"भ्रातृ एवं शुभेच्छुक संगठनलाई निष्क्रिय बनाएर कांग्रेस जीवन्त बन्नै सक्दैन। जनतासँग पार्टीलाई जोडनतिर केन्द्रित हुनुपर्छ । पछिल्ला तीन वटा आमनिर्वाचन (स्थानीय तह, प्रदेशसभा र संघीय) को नतिजापछि नेपाली कांग्रेस सत्ताको नेतृत्व लिन मानसिक रूपमा तयार थियो। प्रदेश र संघमा उल्लेख्य उपस्थिति रहेको कांग्रेसको सत्तामा सहभागिता अरूहरूका लागि पनि आश्चर्यको विषय थिएन। तत्कालीन पाँचदलीय चुनावी गठबन्धनले स्पष्ट बहुमत नल्याए पनि सहजै सरकार गठनको बिन्दुमा थियो। त्यसमा पनि ठूलो दलको हैसियतले सरकारको नेतृत्व दाबी गर्नु कांग्रेसका लागि प्राकृतिक न्यायको सिद्धान्त अनुरूप नै थियो। भलै, दलहरूबीच आन्तरिक वा गोप्य कोठामा अरू कुनै समझदारी भएको भए पनि। संसद्को ठूलो दलको हैसियतले प्रदेशदेखि केन्द्र सरकारसम्म बलियो उपस्थिति राख्ने कांग्रेस सत्ताबाहिर रहनुपर्ने परिस्थिति सिर्जना भयो, जुन स्वयं कांग्रेसका लागि अकल्पनीय विषय थियो। जनमतले ठूलो पार्टी बनेको कांग्रेस सरकार निर्माणमा कमजोर देखिँदा त्यसको निराशा कांग्रेसका पार्टी पंक्तिमा मात्रै नभई मतदातासम्मै पुगेको प्रस्टै देखिन्थ्यो, जुन अहिले पनि देखिन्छ। देशमा १५ वर्ष गठबन्धन गर्ने वाचा गरेका कांग्रेस र माओवादी केन्द्र अलग भए सरकार निर्माणमा। संसद्मा तेस्रो शक्ति रहेको माओवादी सत्ता बाहिर रहेको एमालेसँगको सहकार्यमा सरकारको नेतृत्वमा पुग्यो। नेपाली राजनीतिका चतुर खेलाडी मानिने प्रचण्ड तेस्रो पटक प्रधानमन्त्री बन्न सफल भए। कम्युनिस्टहरू एक हुनै सक्दैनन् भन्ने नेकपा विभाजनका बेला स्थापित भाष्यलाई फेरि एकपटक नेपाली राजनीतिमा गलत सावित भयो। नेपाली राजनीतिका दुई किनारा भइसकेका प्रचण्ड र ओलीले बालकोटको बार्दलीबाट हात हल्लाएर फेरि एक ठाउँमा उभिएको सन्देश दिए। भलै, यो एकता कति लामो जान्छ, आफैंमा संशयपूर्ण छ। २०७४ सालको निर्वाचनमा कम्युनिस्ट एकता हुँदा कांग्रेस कमजोर बनेको थियो। कम्युनिस्टहरूलाई मिल्न दिनु हुँदैन भन्ने कांग्रेस रणनीति पनि सफल भएन, यसपटक। कम्युनिस्टहरू विभाजित भएका बेला पाँचदलीय मोर्चा बनाएर चुनावी मैदानमा उत्रिएको कांग्रेसका लागि अहिले प्राप्त मत परिणाम भने अपेक्षित थिएन। प्रत्यक्ष र समानुपातिकतर्फ कांग्रेसले पाएको मत निकै कम भएको कांग्रेसको स्वीकारोक्ति छ। त्यसो हुनुमा नयाँ दलहरूको उदयलाई एउटा कारणको रूपमा लिन सकिन्छ। २०७४ सालमा पाएको मतको संख्या जोगाउनु त परको कुरा, समानुपातिकतर्फ झन्डै सात लाख बढी मत कांग्रेसको घटेको छ। जबकि यसपटक नयाँ मतदाताको संख्या नै बढेको थियो। चुनावको संघारमा स्थापित भएको राष्ट्रिय स्वतन्त्र पार्टीले प्रत्यक्षसहित २० सिट जित्नु, त्यस्तै राप्रपाले १४ सिट, तराई मधेसमा जनमत पार्टी र उन्मुक्ति पार्टीको उदयले परम्परागत दलहरूलाई एकपटक गम्भीर भएर आत्मसमीक्षा गर्न दबाब दिएको छ। नेपालमा जहानियाँ राणाशासन ढाल्नेदेखि देशमा संघीय लोकतान्त्रिक गणतन्त्र स्थापनासम्मका सबै आन्दोलन र शक्तिहरूको नेतृत्व गरेको नेपाली कांग्रेस किन मतदाताको रोजाइ बन्न सकेको छैन भन्ने विषयमा पनि दलभित्र व्यापक बहस र छलफलको खाँचो देखिन्छ। त्यसैले मतदाता संख्या लाखौंमा बढ्दा सोही हाराहारीमा कांग्रेसको मत घट्नु आफैंमा चिन्ताको विषय हो। कांग्रेस एउटा पार्टी मात्रै होइन, यो त नेपाली क्रान्तिको एउटा विश्वविद्यालय हो। जहाँ जनताका पक्षमा भएका हरेक आन्दोलनको अगुवाइ गरेको गर्विलो इतिहास पढ्न पाइन्छ। समकालीन राजनीतिज्ञमध्ये विश्वमै कहलिएको बीपी कोइराला पढ्न पाइन्छ अनि नेपाली माटोमै स्थापित प्रजातान्त्रिक समाजवाद पढ्न सकिन्छ। त्यस्तो कांग्रेस हो, जहाँ सशस्त्र आन्दोलन भएको इतिहास छ अनि शान्तिपूर्ण रूपमा सत्याग्रहको आन्दोलन पढ्न पाइन्छ। कांग्रेसले नेपालभित्र मात्रै होइन, विश्वभर लोकतान्त्रिक पार्टीका रूपमा पहिचान बोकेको छ। कांग्रेस भनेकै लोकतन्त्र, लोकतन्त्र भनेकै कांग्रेस भन्ने भाष्य स्थापित छ। यो कुरालाई मनन् गरेर कांग्रेस र नेताहरूले चिन्तन र समीक्षा गर्नु जरुरी छ। यतिबेला कांग्रेस प्रदेश र केन्द्र सरकारमा सहभागी छैन। तर त्यसको अर्थ कांग्रेस सबै गुमाएको भन्ने अर्थमा बुझ्नुहुन्न। सातवटै प्रदेशसभा र संघीय संसद्मा कांग्रेसको उपस्थिति बलियो छ। सरकारमा नभए पनि सदनबाट कांग्रेसले जनताका मुद्दाहरू सशक्त रूपमा उठाउन सक्छ। सरकारलाई गलत नगर्न झक्झक्याउन सक्छ। त्यसैले सत्ता गुमाएको कांग्रेससँग अहिले जनताको शक्ति छ। देश र जनताका मुद्दाका सवालमा सदन र सडकबाट दबाब दिने सामथ्र्य र शक्ति कांग्रेस छ भने जनतासँग प्रत्यक्ष जोडिएको स्थानीय तहमा कांग्रेसको उपस्थिति बलियो छ। घरदैलोको सरकारका रूपमा चिनिने स्थानीय तहमा कांग्रेसले नमुना काम गरेर जनताको मन जित्न सक्छ। जनप्रतिनिधि भनेका कांग्रेस जस्ता हुनुपर्छ भन्ने उदाहरण बन्न सकिन्छ। त्यसका लागि पार्टीले नै स्थानीय तहका जनप्रतिनिधिको कामकारबाहीलाई प्रभावकारी र सेवा प्रवाहलाई चुस्त बनाउन निरन्तर अनुगमन गर्नुपर्छ। कांग्रेसलाई सशक्त बनाउने बलियो सेतु बन्न सक्छ स्थानीय तह। त्यस्तै, पार्टी संरचनालाई प्रभावकारी रूपमा परिचालन गर्नुपर्ने समय आएको छ। कांग्रेसमा भ्रातृ एवं शुभेच्छुक गरी ३० जति संगठन छन्। तर सबैको अवस्थामा कोमामा पुगेको बिरामीजस्तै छ। भ्रातृ एवं शुभेच्छुक संगठनलाई निष्क्रिय बनाएर पार्टी जीवन्त बन्नै सक्दैन। त्यसैले सम्पूर्ण भ्रातृ एवं शुभेच्छुक संगठनलाई पुनर्संरचना गरेर यिनीहरूको प्रभावकारी परिचालन गर्नैपर्छ। यसले गर्दा पार्टीमा सबैले जिम्मेवारी पाउने र संगठन पनि चलायमान हुन्छ। भ्रातृ तथाा शुभेच्छुक संगठन जस्तै अस्तव्यस्त अवस्था छ, पार्टीका विभागहरूको। पार्टी विभाग आफू निकट नेता कार्यकर्ताहरूलाई भर्ती केन्द्र बनाउनेभन्दा पनि उनीहरूको क्षमता र दक्षताअनुसार जिम्मेवारी दिने निकायका रूपमा स्थापित गर्नुपर्छ। विभागलाई समयमै गठन गर्न सके हजारौं नेता कार्यकर्ताहरूले पार्टीमा अवसर पाउँछन्, जसले गर्दा पनि पार्टी संगठनलाई चलायमान बनाउन नै टेवा पुग्छ। यतिबेला नेपाली कांग्रेसको केन्द्रीय कार्यसमिति डेढ सयभन्दा बढी छ। विगतमा सानो केन्द्रीय समितिमै नेताहरूले जिम्मेवारी नपाएको गुनासो गर्दै आएका बेला अहिलेको जम्बो केन्द्रीय समितिको औचित्यतामाथि नै कांग्रेसकै जिम्मेवार नेताहरूले प्रश्न उठाइरहेका छन्। पदाधिकारी वा कार्यसम्पादन समितिले गरेका निर्णयहरू पारित गर्ने थलोका रूपमा मात्रै केन्द्रीय समिति सीमित बन्ने हो कि भन्ने चिन्ता पनि उत्तिकै छ। केन्द्रीय समिति बैठक बस्ने मुस्किल हुने अवस्था पछिल्लो एक वर्षबाटै प्रस्ट देखिन्छ। यस्तो अवस्थामा पार्टीले केन्द्रीय सदस्यहरूलाई संगठन निर्माण र विस्तारमा परिचालन गर्नुपर्छ। स्थानीय जनप्रतिनिधिमार्फत सेवा प्रवाहलाई प्रभावकारी बनाउनु त छँदैछ, पार्टीका स्थानीय कमिटी पनि उत्तिकै प्रभावकारी रूपमा परिचालन गर्नुपर्नेतर्फ कांग्रेसले ध्यान दिन जरुरी छ। जनतासँग जोडिने कांग्रेस बनाउन पनि स्थानीय कमिटीहरूको प्रभावकारिता महत्त्ववपूर्ण हुन्छ। वडा कमिटी, पालिका कमिटी, प्रदशसभा र प्रतिनिधिसभा क्षेत्रीय समिति, जिल्ला र प्रदेश समितिलाई परिचालन गर्नुपर्छ। यी कमिटीहरू आफ्ना मान्छेहरूलाई पद दिने ठाउँका रूपमा विकसित गर्नेभन्दा पनि जनतासँग पार्टीलाई जोड्ने बलियो कडीका रूपमा पार्टीले परिचालन गर्नुपर्छ। त्यतिमात्रै होइन, यतिबेला लाखौं नेपालीहरू विभिन्न देशमा छन्। कोही श्रम गर्न त, कोही विभिन्न पेसा व्यवसायमा देशबाहिर छन्। देश बाहिर रहेका नेपालीहरूले नेपालभित्रको चुनावी परिणामलाई नै प्रभावित गरिदिएको उदाहरण हुन्, सहरमा स्थानीय तहमा स्वतन्त्र उम्मेदवारको विजय र आमनिर्वाचनमा राष्ट्रिय स्वतन्त्र पार्टीको उदय। त्यसैले पनि प्रवासमा रहेका नेपालीहरूलाई कांग्रेससँग जोड्न र उनीहरूमार्फत कांग्रेसका पक्षमा सकारात्मक माहोल बनाउन जनसम्पर्क समितिलाई प्रभावकारी परिचालन गर्नैपर्छ। यसमा पार्टीले नजरअन्दाज गर्न मिल्दैन। त्यसका लागि जनसम्पर्क समितिले पनि विदेशमा रहेका नेपालीहरूका हकहितका मुद्दाहरूलाई प्रभावकारी रूपमै उठाउने र त्यसको समाधानका लागि सरकारसँग समन्वय गर्ने काम गर्नुपर्छ। अन्तिममा, कांग्रेसले जनताको बलियो साथ पाउँदा पनि प्राविधिक रूपमा सत्ता बाहिर बस्नु परेको यथार्थका बीचमा अब प्रतिपक्षमा रहेर जनताका आवाजहरूलाई सशक्त रूपमा उठाउनुपर्छ। लामो इतिहास भएको, राष्ट्रियअन्तर्राष्ट्रिय रूपमा पत्याइएको पार्टी र लोकतन्त्रका पक्षमा सधैं अडिग नेपाली कांग्रेसका अगाडि फेरि चुनौती आएको छ। यसलाई जनताका बीचमा जाने र पार्टी संगठनलाई सशक्त बनाउने अवसरका रूपमा प्रयोग गर्न सके कांग्रेसका लागि आगामी दिनहरू सुखद नै रहनेछन्।  उपाध्याय, नेपाली कांग्रेसका महासमिति सदस्य तथा जनसम्पर्क समिति क्यानडा उपसभापति हुन् ।"
आर्मी र लुम्बिनी महिला राष्ट्रिय हक्कीको फाइनलमा,"ढल्केवर(धनुषा) : महिला राष्ट्रिय हक्की प्रतियोगितामा नेपाल आर्मी र लुम्बिनी प्रदेश फाइनलमा पुगेको छ। धनुषाको नक्टाझिजमा जारी पाचौं साहाना प्रधान स्मृति महिला राष्ट्रिय हक्की प्रतियोगिताअन्तर्गत बिहीबार भएको दुईवटा सेमिफाइनल खेलबाट नेपाल आर्मी र लुम्बिनी प्रदेश फाइनलका लागि छनौट भएको हो। नेपाल आर्मी र मधेस प्रदेशबीच भएको पहिलो सेमिफाइनल खेलमा मधेसलाई ६० ले हराउँदै आर्मी फाइनलमा प्रवेश गरेको छ। आर्मीका लागि कमला चन्दले ३, सिता चौधरी, सरस्वती तामाङ र निलिमा पाण्डेले समान एकएक गाले गरिन्। सर्वाधिक गोल गरेका कमला चन्द म्यान अफ दि म्याच घोषित भइन्। यस्तै लुम्बिनी प्रदेश र सुदूरपश्चिम प्रदेशबीच भएको दोस्रो सेमिफाइनलमा लुम्बिनीले १० ले सुदूरपश्चिमलाई पराजित गरेको छ। लुम्बिनी प्रदेशका लागि अनन्या बर्नवालले खेलको १२औं मिनेटमा गरेको गोल नै टिमको जितका लागि निर्णायक बन्यो। योसँगै शनिबार हुने फाइनल खेलमा विभागीय टोली नेपाल आर्मी र लुम्बिनी प्रदेश भिड्ने भएको छ। शुक्रबार भने तृतीय स्थानका लागि मधेस प्रदेश र सुदूरपश्चिम प्रदेशबीच खेल हुने नेपाल हक्की संघका केन्द्रीय सदस्यसमेत रहेका टुर्नामेन्ट डाइरेक्टर अशिम शर्माले जानकारी दिए। स्वर्गीय सहाना प्रधानको स्मृति दिवसको अवसर पारेर हुँदै आएको महिला राष्ट्रिय हक्की प्रतियोगिताको पाँचौ संस्करण धनुषाको मिथिला नगरपालिकामा भइरहेको छ। प्रतियोगितामा प्रथम, द्वितीय र तृतीय हुने टिमलाई क्रमशः ७५ हजार, ४० हजार र २५ हजार नगद पुरस्कारसहित शिल्ड प्रदान गरिने आयोजकले जनाएको छ।"
फाइनलमा बंगलादेशसँग नेपाल पराजित,"काठमाडौं : नेपाली राष्ट्रिय यू२० महिला टिम साफ यू२० च्याम्पियनसिपको फाइनलमा बंगलादेशसँग ३० गोलको नतिजामा पराजित भएको छ। बंगलादेशको ढाकास्थित वीर श्रेष्ठ सहिद सिपाही मुस्तफा कमल रंगशालामा शाहिदा अख्तर रिपा, शामसुनाहार जुनियर र उन्नती खातुनले एकएक गोल गर्दै घरेलु टिमलाई च्याम्पियन बनाए। शाहिदाले ४२औं मिनेटमा गरेको गोलसँगै बंगालदेशले अग्रता लिएको थियो। पहिलो हाफको इन्जुरी समयमा शामसुनाहारले गरेको गोलसँगै पहिलो हाफमा २० ले अगाडि रहेको बंगलादेशले दोस्रो हाफमा एक गोल थप्यो। निर्धारित ९० मिनेटको खेल सकिन तीन मिनेट बाँकी रहँदा उन्नतीले गरेको गोलसँगै बंगलादेशले ३० को सहज जित सुनिश्चित गर्यो। राउन्ड रोबिन पद्धतिमा सम्पन्न प्रतियोगिताको लिग चरणबाट शीर्ष दुई टिम नेपाल र बंगलादेशले फाइनल यात्रा तय गरेका थिए। लिग चरणमा पनि बंगलादेशसँग ३१ ले पराजित भएको नेपालले फाइनलमा त्यसको बदला लिन सकेन। नेपाल र बंगलादेशसँगै च्याम्पियनसिपमा भुटान र भारत पनि सहभागी थिए।"
धनकुटालाई अन्तरपालिका फुटबल प्रतियोगिताको उपाधि,धनकुटा : धनकुटामा जारी तेस्रो सहिद रामकृष्ण श्रेष्ठ अन्तरपालिका महिला फुटबल प्रतियोगिताको उपाधि धनकुटा नगरपालिकाको महिला टिमले हात पारेको छ। बिहीबार धनकुटा५ तल्लो टुँडिखेलमा सम्पन्न फाइनल खेलमा चौविसे गाउँपालिकाको महिला टिमलाई शून्यका विरुद्ध दुई गोलअन्तरले पराजित गर्दै धनकुटा नगरपालिकाले उपाधि हात पारेको हो। धनकुटा नगरपालिका साविक विजेता पनि हो। अघिल्लो संस्करणमा पनि चौविसे गाउँपालिकालाई पराजित गर्दै धनकुटा नगरपालिकाले उपाधि जितेको थियो। उपाधिसँगै धनकुटा नगरपालिकाले नगद ६० हजारसहित ट्रफी हात पार्यो भने उपविजेतामा सीमित चौविसे गाउँपालिकाले नगद ३० हजारसहित ट्रफीमै चित्त बुझायो। धनकुटा नगरपालिकाको जितमा सन्ध्या रम्तेल र भूमिका राईले गोल गरेका थिए। दुवै गोल पहिलो हाफमा सम्भव भएको थियो। पहिलो हाफमा धनकुटा नगरपालिकाले चौविसेको टिमलाई दवावमा राखेको थियो। दोस्रो हाफको सुरुवातसँगै चौविसे गाउँपालिका खेलमा फर्किन कोसिस गरेपनि गोल स्कोर निकाल्न सकेन। गोलका केही अवसर सिर्जना गरेपनि फिनिसिङमा चुक्दा चौविसेले स्कोर निकाल्न नसक्दा उपविजेतामै चित्त बुझाउनुपर्यो। यता धनकुटाको टोलीले पाएको केही अवसरलाई गोलमा परिणत गर्न सकेन। लगातारको प्रहारलाई चौविसेका डिफेन्सले विफल तुल्याइदिएका थिए। खेलको वुमन अफ द म्याच धनकुटा नगरपालिका टिमकी र्तीथकुमारी लिम्बु घोषित भइन्। त्यस्तै प्रतियोगिता भर सर्वाधिक सात गोल गर्ने धनकुटा नगरपालिकाकी विर्सना चौधरीलाई मायाको चिनो स्वरुप एक थान जर्सी उपलब्ध गराइएको थियो। सेमिफाइनलमा चौविसेले सहिदभूमिलाई र धनकुटा नगरपालिकाले पाख्रिवासलाई पराजित गर्दै फाइनल यात्रा तय गरेको थियो। सहिद रामकृष्ण श्रेष्ठ स्मृति प्रतिष्ठानको आयोजनामा माघ २३ गतेदेखि प्रतियोगिता सुरु भएको थियो। प्रतियोगितामा धनकुटाको सातै स्थानीय तहको महिला टिम सहभागी थिए।
सन्दीपलाई समेट्दै एकदिवसीय शृंखलाका लागि नेपाली टिम घोषणा,"काठमाडौं : विश्वकप क्रिकेट लिग २ अन्तर्गत फेब्रुअरी १४ देखि नेपालमै हुने त्रिदेशीय एकदिवसीय शृंखलाका लागि घोषित नेपाली टिममा पूर्व कप्तान सन्दीप लामिछाने पनि परेका छन्। गत भदौमा नाबालिग बलात्कारको आरोपछि निलम्बनमा परेका सन्दीपलाई दोस्रो चरणको बन्द प्रशिक्षणमा नेपाल क्रिकेट संघले समावेश गरेको थियो। आगामी मंगलबारबाट त्रिवि क्रिकेट मैदानमा स्कटल्यान्ड, नामिबिया र नेपाल सम्मिलित शृंखलाका लागि बिहीबार घोषित टिममा सन्दीपलाई पनि समावेश गरेको क्यानले जानकारी दिएको छ। रोहित पौडेलको नेतृत्वमा रहेको नेपाली टिम कुशल भुर्तेल, आशिफ शेख, ज्ञानेन्द्र मल्ल, कुशल मल्ल, दीपेन्द्रसिंह ऐरी, सन्दीप जोरा, सोमपाल कामी, करण केसी, ललित राजवंशी, गुल्शन झा, भीम सार्की र सूर्य तामाङ छन्। सूर्य पहिलो पटक सिनियर राष्ट्रिय टिममा परेका हुन्। यस्तै, आरिफ शेख, प्रतिश जिसी, श्याम ढकाल र अर्जुन साउद वैकल्पिक खेलाडीको सूचीमा छन्। घरेलु मैदानमा हुन लागेको यो प्रतियोगितामा नेपालका नयाँ मुख्य प्रशिक्षक मोन्टी देशाईले पनि डेब्यू गर्नेछन्।"
जावलाखेलको सुखद सुरुवात,"मलंगवा : सर्लाहीको बागमती नगरपालिकामा बुधबारबाट सुरु भएको ७औं राजर्षि जनक कप फुटवल प्रतियोगिताको उद्घाटन खेलमा जावलाखेल युथ क्लबले सशस्त्र प्रहरीको एपीएफ क्लबलाई १० ले पराजित गर्दै विजयी सुरुवात गरेको छ। बागमती नगरपालिका११ स्थित स्व सन्तोष श्रेष्ठ स्मृती खेलमैदानमा जारी खेलको ६२औं मिनेटमा मैदानमा प्रवेश गरेका जावलाखेलका विनोद केसीले एक मिनेट नबित्दै गोल गर्दै टिमलाई अग्रता दिलाएका छन्। ६३औं मिनेटमा एपीएफको गोल पोष्ट नजिकै पास पाएका केसीले हेड गर्दै गोल गरेका थिए। हिशुब थपलियाले दिएको पासलाई हेड गर्दै केसीले गोल गरेका थिए। पहिलो हाफको खेलमा एपीएफको सामु कमजोर खेल प्रदर्शन गरेको जावलाखेलले दोस्रो हाफमा सुधारात्मक खेल खेलेको थियो। पहिलो हाफमै गोलका लागि आधा दर्जनभन्दा बढी प्रहार एपीएफले गरेको थियो। तर, जावलाखेलका गोल किपर अनिश देउलाले सबै प्रहारलाई बिफल बनाएका थिए। १० को अग्रता पाएपछि जावलाखेलले रक्षात्मक प्रदर्शन गरेको थियो। खेलमा फर्कनका लागि हौसिएका एपीएफका सबै प्रहारलाई जावलाखेलका खेलाडीले बिफल पारेका थिए। खेलको म्यान अफ द म्याच जावलाखेलका गोलकिपर अनिश देउलालाई प्रदान गरिएको आयोजक बागमती युवा क्लबका अध्यक्ष किस्मत राज मैनालीले जानकारी दिए। दोस्रो दिनको खेल युनाइटेड फुटवल क्लब दार्जिलिङ र सुदुरपश्चिम ११ का बीच हुने आयोजकले जनाएको छ। प्रतियोगिताको उद्घाटन उपप्रधान एवं भौतिक योजना पूर्वाधार तथा यातायात मन्त्री नारायणकाजी श्रेष्ठले गरेका छन्।"
म्यानचेस्टर युनाइटेड र लिड्सले बराबरी खेले,बराबरीसँगै २२ खेलबाट ४३ अंक जोडेको युनाइटेड लिग तालिकाको तेस्रो स्थानमा छ। लन्डन : इङ्लिस प्रिमियर लिगमा बुधबार राति म्यानचेस्टर युनाइटेड र लिड्स युनाइटेडले २२ गोलको बराबरी खेलेका छन्। युनाइटेडको मैदान ओल्ड ट्राफोर्डमा भएको खेलेको पहिलो मिनेटमै लिड्सले अग्रता लिएको थियो। प्याट्रिक ब्याम्फोर्डले दिएको पासमा विल्फ्रेड गोन्टोले गोल गर्दै लिड्सलाई अग्रता दिलाए। पहिलो हाफमा १० ले पछाडि परेको युनाइटेडले दोस्रो हाफको सुरुआतमै पुनः गोल खायो। राफाएल भरानले ४८औं मिनेटमा आत्मघाती गोलसँगै युनाइटेड २० ले पछि परेको थियो। मार्कस रासफोर्डले ६२ औं मिनेटमा गरेको गोलसँगै स्कोर लाइन २१ मा घटाएको युनाइेटका लागि ७० औं मिनेटमा जाडोन सान्चोले बराबरी गोल फर्काए। बराबरीसँगै २२ खेलबाट ४३ अंक जोडेको युनाइटेड लिग तालिकाको तेस्रो स्थानमा छ। लिड्स २१ खेलबाट १९ अंकसहित १६औं स्थानमा छ। लिग लिडर आर्सनलको २० खेलबाट ५० अंक छ। दोस्रो स्थानको म्यानचेस्टर सिटीको २१ खेलबाट ४५ अंक छ।
मार्सेसँग पराजित हुँदै लिककपबाट बाहिरियो पीएसजी,"पीएसजी भने प्रतियोगिताबाट बाहिरिएको छ। गत वर्ष पनि पीएसजी अन्तिम १६ मा निससँग पराजित हुँदै प्रतियोगिताबाट बाहिरिएको थियो। पेरिस : फ्रेन्च लिग कपमा बुधबार राति पेरिस सेन्ट जर्मन (पीएसजी) मार्सेसँग २१ गोलको नतिजामा पराजित भएको छ। मार्सेको मैदानमा भएको खेलको ३१ औं मिनेटमा अलेक्सिस सान्चेजले पेनाल्टीमार्फत गोल गर्दै घरेलु टिमलाई अग्रता दिलाएका थिए। पहिलो हाफको इन्जुरी समयमा सर्जियो रामोसले गरेको गोलसँगै पीएसजी बराबरीमा फर्किएको थियो। तर, दोस्रो हाफमा पुनः गोल खाँदा पीएसजीले हार टार्न सकेन। मार्सेका रुस्लान मालिनोभ्स्कीले ५७औं मिनेटमा गरेको गोलसँगै लिएको २१ को अग्रता जोगाउँदै मार्सेले क्वार्टरफाइनल यात्रा तय गर्यो। पीएसजी भने प्रतियोगिताबाट बाहिरिएको छ। गत वर्ष पनि पीएसजी अन्तिम १६ मा निससँग पराजित हुँदै प्रतियोगिताबाट बाहिरिएको थियो।"
रियाल क्लब विश्वकपको फाइनलमा,बुधबार राति भएको सेमिफाइनलमा इजिप्टको क्लब अल अहलीलाई ४१ को नतिजामा पराजित गर्दै युरोपियन च्याम्पियनले फाइनल यात्रा तय गरेको हो। रियाद : स्पेनिस जायन्ट रियाल मड्रिड फिफा क्लब विश्वकपको फाइनलमा पुगेको छ। बुधबार राति भएको सेमिफाइनलमा इजिप्टको क्लब अल अहलीलाई ४१ को नतिजामा पराजित गर्दै युरोपियन च्याम्पियनले फाइनल यात्रा तय गरेको हो। पहिलो हाफ सकिन तीन मिनेट बाँकी रहँदा भिनिसियस जुनियरले रियालका लागि पहिलो गोल गरेका थिए। मध्यान्तरअघि १० को अग्रता लिएको रियालका लागि ४६ औं मिनेटमा फेडेरिको भलभर्देले दोस्रो गोल गरे।अहलीका लागि अली मालौलले ६५ औं मिनेटमा पेनाल्टीमार्फत एक गोल फर्काएका थिए। इन्जुरी सयमको दोस्रो मिनेटमा रोडरिगोले गरेको तेस्रो गोलसँगै रियाल जित नजिक पुगेको थियो। त्यसको चार मिनेटपछि पुनः सर्जियो अरिबासले गोल गर्दै ४१ को जिन सुनिश्चित गरे। फाइनलमा पुगेको रियालले फेब्रुअरी १२ मा अल हिलाल क्लबसँग खेल्ने छ। साउदीको अल हिलाल ब्राजिलियन क्लब फ्लामेङ्गोलाई ३२ को नतिजामा पराजित गर्दै फाइनलमा पुगेको हो।
फेरि अघोषित लोडसेडिङ,"बिहान र बेलुका पिकआवरमा उद्योग नचलाउन भनेको प्राधिकरणका कार्यकारी निर्देशक कुलमान घिसिङ स्वीकार गर्छन्। काठमाडौं : औद्योगिक क्षेत्रमा माघ पहिलो साता बिहान र बेलुका उच्च मागको समयमा करिब नौ घण्टा लोडसेडिङ भयो। नेपाल विद्युत् प्राधिकरणले अघोषित रूपमा औद्योगिक क्षेत्रमा लोडसेडिङ गरेको थियो। भारतको बिहारबाट विद्युत् आयात घट्दा बिहान र बेलुका पिकआवरमा उद्योग नचलाउन भनेको प्राधिकरणका कार्यकारी निर्देशक कुलमान घिसिङ स्वीकार गर्छन्। भारतको बिहार राज्यमा एक हजार मेगावाट उत्पादित प्लान्ट बन्द हुँदा नेपालमा आयात कम भएको हो। त्यो अहिले धेरै हदसम्म घटिसक्यो, कार्यकारी निर्देशक घिसिङले भने। उनका अनुसार बिहान र साँझ कहिलेकाहीँ १२ घण्टा लोडसेडिङ हुने गरेको छ। त्यसअघि वैशाखमा पनि औद्योगिक क्षेत्रमा लोडसेडिङ भएको थियो। करिब २३ सय मेगावाटको जडित क्षमतामा अहिले आन्तरिक उत्पादन करिब ७ सय ५० मेगावाटमा झर्दा र आयातमा कमीका कारण औद्योगिक क्षेत्रमा लोडसेडिङ भएको हो। विद्युत्को माग करिब १२ सय मेगावाट छ। विद्युत्को उच्च माग करिब १६ सय मेगावाट छ। अहिलेको निजी क्षेत्रको करिब ३ सय ५० मेगावाट, प्राधिकरण र सहायक कम्पनी गरी करिब ४ सय मेगावाट उत्पादन भइरहेको छ। करिब १० वर्षयताको सबैभन्दा बढी सुक्खा यो वर्ष भएको प्राधिकरणका अधिकारी बताउँछन्। आन्तरिक उत्पादन करिब ३० प्रतिशतसम्म झरेकोे छ। माघ पहिलो साताको तुलनामा स्थिति सुध्रिएको उद्योगी पशुपति मुरारका बताउँछन्। औपचारिक रूपमा नभए पनि बिहान ४ घण्टा र बेलुका ५ घण्टा लोडसेडिङ भएको थियो। अहिले पिक समयमा कम लोडमा चलाउन भनिएको छ, मुरारकाले भने। आयात गरिरहेकाले यसलाई सामान्य रूपमा लिइएको उनको भनाइ छ। तर, बिहारबाट विद्युत् आयात नहुँदैमा लोडसेडिङ गर्नुपर्ने अवस्था नरहेको प्राधिकरणका पूर्वकार्यकारी निर्देशक मुकेश काफ्ले बताउँछन्। विद्युत् आयात नै भइरहेकाले एकातिर बन्द भए अर्कोतिरबाट आयात गर्न सकिन्थ्यो भन्ने उनको तर्क छ। बिहारबाट हुने आयात सेन्ट्रल लोडमा पर्ने भएकाले त्यहाँबाट बन्द हुनेबित्तिकै त्यसको असर पूरा आयातमा पर्ने कार्यकारी निर्देशक घिसिङ बताउँछन्। बिहारबाट हामीले पश्चिम बुटवलनजिकै गण्डकबाट तानेका हुन्छौं। अनि रक्सौलबाट तानेका हुन्छौं। कटैयाबाट तानेका हुन्छौं। हामीले तान्ने भनेको सेन्ट्रल ग्रिडबाट हो। सेन्ट्रल ग्रिडबाट बिडिङ गरेर तान्छौं। त्यो कि टनकपुरबाट कि ढल्केवरबाट तान्नुपर्छ। त्यो दुई वटाभन्दा बढीमा बिड गर्न नै पाइँदैन, घिसिङले भने। प्रसारण लाइन र सिस्टमले धानेअनुसार भारतसँग विद्युत् आयात गर्न सकिन्छ। प्राधिकरणका अनुसार पाँच स्थानबाट बिजुली आयात भइरहेको छ। ढल्केवरमुजफपुरबाट ३ सय ५० मेगावाटसम्म, कुशाहकटैयाबाट १ सय २०, रक्सौलपरवानीपुरबाट ३५, गण्डकबाट ५५ र टनकपुर प्रसारण लाइनबाट ७० मेगावाटसम्म ल्याउन सकिनेछ। परवानीपुरबाट ८० मेगावाटसम्म ल्याउन सकिने भए पनि सिंगल सर्किट प्रसारण लाइनका कारण ३५ मेगावाटभन्दा बढी आयात गर्न सकिने अवस्था छैन। रक्सौलपरवानीपुर नेपालतिरको पूर्वाधार निर्माणको समस्याले गर्दा ३५ मेगावाटभन्दा बढी विद्युत् लिन सक्ने अवस्था छैन। त्यहाँबाट प्राधिकरणलाई १ सय २० मेगावाट विद्युत् चाहिएको छ। परवानीपुरमा सिंगल सर्किटलाई डबल सर्किट गर्ने काम सकिए पनि सबस्टेसनको बेको निर्माणमा ढिलाइ भइरहेको छ। परवानीपुरस्थित अहिलेको भइरहेको सबस्टेसनमा नै नयाँ बनेको लाइनलाई ट्वानिङ (हाल्ने) गर्न सके १ सय २० मेगावाटसम्म आयात गर्न सकिन्थ्यो। तर, त्यसमा पनि भारतको अनुमति चाहिन्छ। आयात कम भएकै कारण वीरगन्ज करिडोरका उद्योगलाई पिकआवरमा कम लोडमा चलाउन भनिएको प्राधिकरणका प्रवक्ता सुरेश भट्टराई बताउँछन्। ढल्केवरमुजफपुरबाट ६ सय मेगावाटसम्म आयात गर्न सकिने भए पनि त्यसलाई पूर्वपश्चिम पठाउने प्रसारण बन्न सकेको छैन। घिसिङका अनुसार ढल्केवरबाट बुटवल पुर्याउनका लागि चन्द्रनिगाहपुरयता २ सय मेगावाटभन्दा पठाउन मिल्दैन। ढल्केवरहेटौंडा ४ सय केभी प्रसारणलाइन बन्न नसक्दा यहाँ जति नै आयात गरे पनि पश्चिम पठाउन सकिँदैन। बिहारले दिँदा जहाँ लोड थियो त्यही दिन्थ्यो। बिहार बन्द हुनसाथ ढल्केवरबाट ८ सय मेगावाट ताने पनि त्यहाँदेखि लैजाने प्रसारण लाइन छैन, उनले भने। बिहारले केही समयअघि ट्यारिफ रेट बढाउनका लागि बिजुली नदिएको हो। भारतमा नै ऊर्जाको माग बढेर महँगो भइरहेको समयमा बिहारले घाटामा दिँदैन। बिहारसँग ३३ केभीमा ६ रुपैयाँ ६८ पैसा भारु र १३२ केभीमा ६ रुपैयाँ १८ पैसा भारुमा बिजुली आयात भइरहेको छ। यो तीन वर्षअघिको सम्झौताअनुसार हो। भारतको एक्सेन्ज मार्केटमा पिक समयमा १३ भारुसम्म विद्युत्को किनबेच भइरहेको छ। पछिल्लो तीन वर्षदेखि नेपालभारत पावर एक्सचेन्ज कमिटीको बैठक बस्न सकिरहेको छैन। कमिटीको १४औं बैठक कोभिडका कारणले बैठक बस्न नसकेको हो। प्राधिकरणले चाँडै बैठक बसेर दर निश्चित गर्न चाहेको छ। तर यही फेबु्रअरी १७ र १८ मा भारतमा हुने नेपालभारत सहसचिवस्तरीय र ऊर्जा सचिवस्तरीयको बैठकका कारण हुन नसकेको देखिन्छ। यो बीचमा पावर एक्सचेन्ज कमिटीको बैठक राख्ने कोसिस गरिए पनि कुनै निश्चितता आइसकेको छैन। बिहारसँगको दर साढे ५ प्रतिशतले हरेक वर्ष बढ्ने भनिए पनि तीन वर्षदेखि नबढेको घिसिङको भनाइ छ। गत वर्ष पनि बिहारले नेपाललाई बिजुली दिएको थिएन। सेन्ट्रल इलेक्ट्रिसिटी अथोरिटीसँगको मिटिङ नै हुन सकिरहेको छैन। कोभिडलगायतका कारणले बस्न सकेको छैन। उनीहरूले वृद्धि गर्न भनिरहेका छन्। बिहारले सस्तोमा दिनैपर्छ भन्ने बाध्यता छैन। यो टेक अर पे होइन। चाहेको बेलामा मात्र लिने हो उनले थपे। पिक समयमा १२ रुपैयाँ भारु नै हाल्दा पनि पर्दै पर्दैन। १२ भन्दा बढी हाल्न मिल्दैन उनले भने। नेट एक्स्पोटर देखाउन आयातमा कमी प्राधिकरणले अहिले विद्युत्को उच्च मागको समयमा करिब ४ सय ५० मेगावाटसम्म विद्युत् भारतबाट आयात गरिरहेको छ। उच्च मागको समयमा करिब डेढ सय मेगावाट विद्युत् अपुग नै छ। यो वर्षको सुक्खायाममा साढे ५ सय मेगावाटसम्म विद्युत् आयातको प्रक्षेपण गरिएको छ। फागुनसम्म करिब २ सय मेगावाट प्रणालीमा थपिँदा केही भए पनि राहत मिल्ने बताइन्छ। प्राधिकरणले चालू आर्थिक वर्षबाट खुद निर्यात (नेट एक्स्पोटर) हुने लक्ष्य राखेको थियो। लोडसेडिङ गराएर भए पनि प्राधिकरणले आयात कटौती गरिरहेको आरोप लगाइन्छ। नेट एक्स्पोटर देखाउनका लागि पनि आयातमा कम गरिएको हो कि भन्ने पनि देखिन्छ। गत वर्षमा करिब ११ अर्बको बिजुली बचेको छ। यही तालले जाने हो भने १८२० अर्बको आयात गर्नुपर्ने देखिन्छ। यसले सफलताको इन्डिकेटर कम हुने भयो, काफ्लेले भने। अझै ३४ वर्ष लोडसेडिङ हुने उनी बताउँछन्। तर, यसमा घिसिङ सहमत छैनन्। मलाई आयात किन कम गर्नुपर्यो ? हामीले सकेको गरिरहेका छौं। प्राधिकरणको नाफा त व्यापारीले कम गरिसके। भदौ, असोज, कात्तिक, मंसिरसम्म उनीहरूले उद्योग चलाएनन्, घिसिङले भने, चार महिनामा ४ सय मेगावाट खेर गयो। भारतको बिहारमा १ हजार मेगावाट उत्पादित प्लान्ट बन्द हुँदा नेपालमा आयात कम भएको हो। त्यो अहिले धेरै हदसम्म घटिसक्यो। कुलमान घिसिङ, कार्यकारी निर्देशक, नेपाल विद्युत् प्राधिकरण औपचारिक रूपमा नभए पनि बिहान ४ घण्टा र बेलुका ५ घण्टा लोडसेडिङ भएको थियो। अहिले पिक समयमा कम लोडमा चलाउन भनिएको छ। पशुपति मुरारका,उद्योगी"
हावाबाट बिजुली बल्ने उपकरण प्रयोगविहीन,"बुद्ध पावर कम्पनीले १६ महिना समय खर्चिएर जिल्ला प्रहरी कार्यालय मुस्ताङको परिसरमा हावाबाट बिजुली बाल्ने उपकरण जडान गरेको थियो । तर, एक वर्षदेखि प्रयोगविहीन बनेको जिल्ला प्रहरी कार्यालय मुस्ताङले जनाएको छ। जोमसोम : तीन किलोवाट क्षमताको वायु तथा सौर्य ऊर्जा उपकरण बिग्रिएपछि कामविहीन बनेको छ। बुद्ध पावर कम्पनीले १६ महिना समय खर्चिएर जिल्ला प्रहरी कार्यालय मुस्ताङको परिसरमा हावाबाट बिजुली बाल्ने उपकरण जडान गरेको थियो । तर, एक वर्षदेखि प्रयोगविहीन बनेको जिल्ला प्रहरी कार्यालय मुस्ताङले जनाएको छ। स्पेनी नागरिक राफेल पिच र एनआरएनका पूर्वसल्लाहकार पुष्पराज तिमिल्सिनाको लगानीमा २०७४ साउन २८ गते जिल्ला प्रहरी कार्यालय मुस्ताङमा वायु तथा सौर्य ऊर्जा उपकरणको सफल परीक्षण गरिएको थियो। वायु तथा सौर्य ऊर्जा उपकरणमा मौसमको जानकारी दिने सिस्टमसमेत जडान गरिएको थियो। उपकरणको परीक्षणपछि तत्कालीन प्रधानमन्त्री केपी शर्मा ओलीले मुस्ताङ आउँदा एक समारोहबीच वायु तथा सौर्य उर्जा उपकरण प्रणालीको उद्घाटन गरेका थिए। तर, उक्त उपकरणमा ४ वर्षपछि प्राविधिक समस्या आउँदा कामविहीन बनेको जिल्ला प्रहरी कार्यालय मुस्ताङका प्रहरी नायब उपरीक्षक रविन्द्रनाथ पौडेलले बताए। त्यस समय स्पेनी प्राविधिक टोली मुस्ताङ आएर जिल्ला प्रहरी कार्यालयमा वायु तथा सौर्य ऊर्जा उपकरण जडान गरेका थिए। हावाबाट बिजुली बाल्न आवश्यक सोलार प्यानल र बेट्री ब्याकप राखिएको थियो। दिउँसो घाम लाग्दा सौर्य ऊर्जाको सहायताबाट बेट्री चार्ज गर्ने र घाम नलाग्दा र रातको समयमा हावाको सहायताले वायु पंखाको माध्यमबाट बेट्री चार्ज गर्ने सिस्टम जडान गरिएको थियो। वायु पंखाबाट वायु ऊर्जा संकलन गर्न प्रहरी कार्यालयमा दुईवटा टावरसमेत जडान गरिएको थियो। तर, ऊर्जा उपकरणले काम गर्न छोडेको प्रहरी नायव उपरीक्षक पौडेलले बताए। हावाबाट बल्ने बिजुलीले काम गर्न छाड्यो। हामीले यसका प्रतिनिधि पुष्पराज तिमिल्सिनालाई सम्पर्क गरेका थियौं, प्रहरी नायब उपरीक्षक पौडेलले भने, यहाँका प्राविधिकले मर्मत गर्न सक्दैनन् भन्ने कुरा आयो। हामीले स्थानीय प्राविधिकलाई पनि बोलायौं। तर, उनीहरूले पनि सकेनन्। हावाबाट बिजुली बल्ने उपकरण हावाले पंखा घुम्दा विद्युत् उत्पादन हुन्छ। त्यही विद्युत्ले बेट्रीको ब्याकपमा विद्युत् भण्डारण गर्छ। तर, अहिले विद्युत् नियमित भएको बेलाबाहेक अन्य बेलासमेत वायु तथा सौर्य ऊर्जा उपकरणले कुनै काम गर्दैन। बुद्ध पावर कम्पनीका प्रबन्ध निर्देशक एवं एनआरएनका पूर्वसल्लाहाकार तिमिल्सिनाले हावाबाट बिजुली बल्ने उपकरण मर्मत गर्न स्पेनिस प्राविधिक नै चाहिने बताए। हामीले मुस्ताङमा हावाबाट बिजुली बाल्ने उपकरण जडान गर्दा सरकारसँग नेपाली प्राविधिकलाई पनि यो काम सिकाऔं भनेका थियौं, उनले भने, तर, त्यसबेला सरकारले चासो दिएन। त्यस समय उपकरण मर्मतसम्बन्धी तालिम नदिँदा यो समस्या आयो। उनले मुस्ताङमा प्रहरी कार्यालयमा जडान गरिएको हावाबाट बिजुली बल्ने उपकरण जडान गर्न स्पेनिस टोलीलाई खबर गरिसकेको र उनीहरू चाँडै नेपाल आएर मर्मत गर्ने बताए। मुस्ताङमा उपकरण जडान गर्ने बेला १० वर्षमा ४० मेगावाट हावाबाट बिजुली बाल्न सकिने स्पेनिस टोलीले बताएका थिए। यसका लागि ७ खर्ब बजेट खर्च हुने अनुमान गरिएको थियो। त्यसो त जिल्ला प्रहरी कार्यालयमा जडान गर्नुअघि २०४४ सालमा पनि हावाबाट बिजुली उत्पादन गर्ने प्रयास गरिएको थियो। तर, पर्याप्त भौगोलिक अध्ययनबिना जडान गरिएको उपकरण १ महिनामै फेल भएको थियो। यस्तै, २०७६ असार ५ गते उपल्लो मुस्ताङको चुमजुङमा वायु तथा सौर्य ऊर्जा जडान गरिएको थियो। ऊर्जा, वातावरण अनुसन्धान तथा विकास केन्द्र र जन ऊर्जा तथा वातावरण विकास संघको संयुक्त पहलमा उक्त सौर्य तथा वायुबाट चल्ने हाइब्रिट ऊर्जा परियोजना सम्पन्न भएको थियो। परियोजनाका लागि फिनिस संस्था सेमेनपु फाउन्डेसन फिनल्यान्ड र इकोइनर्जी कम्पनीले आर्थिक सहयोग गरेका थिए। त्यहाँ ३ किलोवाट सौर्य ऊर्जा र १ किलोवाट वायु ऊर्जा विद्युत् हुने व्यवस्था मिलाइएको थियो।"
युरोपियन युनियनले ५० मिलियन युरो सहयोग गर्ने,"युनियनले अन्तर्राष्ट्रिय साझेदारीका लागि युरोपेली संघ (ईयू) आयुक्त जुटा उर्पिलाइनेनले बुधबार नेपाल भ्रमणका क्रममा उक्त घोषणा गरेकी छन्। काठमाडौं : युरोपियन युनियनले विद्यालय शिक्षा विकासका लागि ५० मिलियन युरो सहयोग दिने भएको छ। युनियनले अन्तर्राष्ट्रिय साझेदारीका लागि युरोपेली संघ (ईयू) आयुक्त जुटा उर्पिलाइनेनले बुधबार नेपाल भ्रमणका क्रममा उक्त घोषणा गरेकी छन्। यद्यपि, उक्त रकम सहयोगको विषयमा भने युनियनको हेड क्वार्टरमा डिसेम्बरमै निर्णय भएको थियो। सो सहयोग रकममा नेपाल सरकारसँग हस्ताक्षर गर्न बाँकी छ। नेपालमा युनियनले २० वर्षदेखि नै शिक्षा क्षेत्रमा सहयोग गर्दै आएको छ। नेपालले प्रभावशाली शिक्षामा प्रगति गरेको बताइन्। शिक्षा अहिलेको अवस्थामा आउनुमा विभिन्न देशमा, सबैका लागि गुणस्तर शिक्षा सुनिश्चित गर्न स्थानीय नेतृत्व महत्वपूर्ण हुन्छ। नेपालको नयाँ विद्यालय, शिक्षा क्षेत्र योजनालाई पूर्ण समर्थन गर्दछ, उर्पिलाइनेनले भनिन्, सबैका लागि गुणस्तर शिक्षा सुनिश्चित गर्न स्थानीय नेतृत्व महत्वपूर्ण हुन्छ। स्रोतहरू प्रदान गर्दछ र हाम्रो सबै पहलका लागि गुणस्तर समर्थन मार्फत आफ्नो विशेषज्ञता साझा गर्दछ। त्यसैले त्यसलाई फोकस गरौं। उर्पिलाइनेनले बुधबार प्रधानमन्त्री पुष्पकमल दाहालसँग पनि शिष्टाचार भेटवार्ता गरेकी छन्। उक्त अवसरमा नेपालको १५औं विकास योजनालाई सहयोग गर्ने, अल्पविकसितबाट स्तरोन्नतिको प्रक्रियामा र दिगो विकासको लक्ष्यलाई समर्थन गर्ने विषयमा छलफल भएको छ। भेटका विषयमा उर्पिलाइनेनले आफ्नो ट्वीटरमा उल्लेख गर्दै भनेकी छन्, ईयूले आर्थिक विकास र पूर्वाधार विकासका लागि अघि बढाएको ग्लोबल गेटवे कार्यक्रमबारे पनि छलफल भएको छ। सँगसँगै नेपालमा लगानी, विकास र स्थायित्वको विषयमा पनि छलफल भएको छ। उर्पिलाइनेन परोपकार प्रसूति गृहमा पनि मिल्क बैंक अवलोकनका लागि पुगेकी थिइन्। उनले अमृत कोषको कामबाट आफू प्रभावित भएको र नेपालमा मातृ तथा बाल पोषण प्रवद्र्धन गर्न ईयूको प्रतिवद्धतामा जोड दिइने उल्लेख गरेकी छन्।"
अर्थमन्त्री पौडेलसँग पावरको भेट,"द्विपक्षीय सम्बन्धलाई अझ सुमधुर तुल्याउने प्रतिबद्धता काठमाडौं : अन्तर्राष्ट्रिय विकासका लागि अमेरिकी सहयोग नियोग (यूएसएआईडी)का प्रशासक सामन्था पावरले उपप्रधानमन्त्री तथा अर्थमन्त्री विष्णुप्रसाद पौडेलसँग शिष्टाचार भेटघाट गरेकी छन्। सो अवसरमा गत वर्ष दुई देशबीचको कूटनीतिक सम्बन्धको ७५औं वर्षगाँठ मनाइएको स्मरण गर्दै उपप्रधानमन्त्री तथा अर्थमन्त्री पौडेलले द्विपक्षीय सम्बन्धलाई अझ सुमधुर तुल्याउने प्रतिबद्धता व्यक्त गरे। नेपालले सन् १९५१ मा प्वाइन्ट फोर प्रोग्रममा हस्ताक्षर गरेपछि पहिलो पटक वैदेशिक सहायता प्राप्त गरेको र हालसम्म दुई देशबीचको विकास साझेदारीले नयाँ उचाइ प्राप्त गरेको यूएसएआइडीमार्फत विस्तार भएको जीटुजी सहयोग प्रमाण भएको उनको भनाइ छ। उपप्रधानमन्त्री तथा अर्थमन्त्री पौडेलले विकसित देशले अपनाएको कसिलो मौद्रिक नीतिले नेपालजस्ता कम विकसित देशको अर्थतन्त्रको सुधारको गतिलाई सुस्त बनाएको र यसमाथि विश्वको साझा समस्याको रूपमा रहेको जलवायु परिवर्तनले अरू बोझ थपेको बताए। नेपालको सार्वजनिक वित्त प्रणालीलाई विश्वास गरेर सिधै सरकारको कोषमा सहायता प्रदान गर्ने अमेरिकी सरकारको नीतिको प्रशंसा गर्दै उनले नेपालले सन् २०२२ को मेमा यूएसएआईडीसँग द्विपक्षीय सहायता सम्झौतामा हस्ताक्षर गरेपछि आगामी पाँच वर्षमा कुल अमेरिकी डलर ६५९ मिलियनबराबरको अनुदान सहायता नेपालको बजेट प्रणालीमार्फत उपयोग गर्ने बताए। यूएसएआईडी प्रशासक सामन्था पावरले नेपालमात्र जीटुजी सहायता प्राप्त सहायता परिचालन गर्ने देश भएको जानकारी दिइन्। उपप्रधानमन्त्री तथा अर्थमन्त्री पौडेलले २०७२ सालमा नयाँ संविधान जारी भएसँगै जनताको मौलिक हकको प्रत्याभूति गर्दै समृद्ध नेपाल, सुखी नेपालीको परिकल्पना लिएर विकासको पथमा अघि बढिरहेको बताए। उनले लोकतन्त्रलाई संस्थागत गर्दै जनताको जीवन पद्धतिसँग आबद्ध गर्न सफल भएको बताए। सहायताका अतिरिक्त वैदेशिक निजी क्षेत्रको लगानी उपयोग गरी नेपाल जलस्रोत विकासका क्षेत्रमा दक्षिण एसियामै क्लिन इनर्जीको स्रोत बन्न सक्ने सम्भावना रहेको बताए।"
"सेयर बजारमा १२ अंकले सुधार,१२ समूहको सूचकमा हरियाली",यसदिन २५७ कम्पनीको ५६ लाख ४८ हजार २१२ कित्ता सेयर २ अर्ब ६ करोड २० लाख ५८ हजार ७४९ रूपैयाँमा खरिदबिक्री भयो। काठमाडौं : सेयर कारोबारको अन्तिम दिन बिहीबार सेयर बजारमा दोहोरो अंकले सुधार आएको छ। नेप्से परिसूचक १२४५ अंकले बढेर २१८२६३ विन्दुमा अडिएको छ। नेप्से सामान्य अंकले बढेपनि कारोबार रकम भने बुधबारको तुलनामा घटेको छ। यसदिन २५७ कम्पनीको ५६ लाख ४८ हजार २१२ कित्ता सेयर २ अर्ब ६ करोड २० लाख ५८ हजार ७४९ रूपैयाँमा खरिदबिक्री भयो। अघिल्लो कारोबार दिन बुधबार ३ अर्ब ६९ करोड मूल्य बढिको सेयर खरिदबिक्री भएको थियो। आज एउटा मात्रै कम्पनीको सेयर मूल्य सकारात्मक सर्किट लेभलमा कारोबार भयो। बराही हाइड्रोपावर पब्लिकको सेयर मूल्य १० प्रतिशतले बढेको हो। कारोबार रकमका आधारमा अपी पावर कम्पनी शीर्षस्थानमा रह्यो। सो कम्पनीको ५ करोड बढिको सेयर कारोबार भयो। कारोबारमा आएका १३ उपसमूहमध्ये १२ को मूल्य बढ्यो भने १ को घट्यो। डेभलपमेन्ट बैंक र हाइड्रोपावरको सेयर १ प्रतिशत बढिले बढ्यो।
उत्पादन र बजारीकरणमा जोडिँदै सहकारी,"काठमाडौं : सहकारी व्यावसायिक रूपमा उत्पादन र बजारीकरणमा जोडिन थालेका छन्। बचत तथा ऋणमा मात्र केन्द्रित हुँदै आएका सहकारी पछिल्लो समयमा उत्पादन र बजारीकरणमा जान थालेका हुन्। बागलुङको बागलुङ दुग्ध उत्पादक सहकारी संघले किसानबाट दूध संकलन गरी विभिन्न परिकार बनाएर बिक्री गर्ने गरेको छ। संघका अध्यक्ष दीपक गौतमले छुर्पी बनाएर काठमाडौं हुँदै अमेरिकासम्म निर्यात गर्ने गरिएको बताए। दूधबाट छुर्पीसँगै पनिर, घिउ र लस्सी उत्पादन हुन्छ। संघमा १४ वटा दुग्ध सहकारी आबद्ध भएका छन्। करिब १५ सय किसानबाट दूध संकलन गरी दूध, दही, छुर्पी, पनिरलगायत बिक्री गर्ने गरेको उनले बताए। ४० लाख टन छुर्पी उत्पादन गर्ने क्षमता संघसँग छ। २० लाख टन छुर्पी निर्यात भइरहेको छ। प्रतिकेजीको १२ सय रुपैयाँमा छुर्पी बिक्री हुन्छ। छुर्पी बिक्रीमा कुनै समस्या नभएको संघले जनाएको छ। दूध बेच्दा प्रत्यक्ष फाइदा पुग्ने भए पनि पहिचानका लागि छुर्पी बनाएर बिक्री गर्ने गरेको अध्यक्ष गौतम बताउँछन्। दूधमा भ्याट तिर्नु नपरे पनि दूधबाट उत्पादित वस्तुमा भ्याट तिर्नु पर्दा लागत बढेको संघको गुनासो छ। संघले आर्थिक वर्ष २०७८०७९ मा २ अर्ब ९१ करोड रुपैयाँको छुर्पी निर्यात गरेको थियो। संघले जिल्लालाई दूधमा आत्मनिर्भर बनाउने प्रयास गरिरहेको छ। बागलुङमा दैनिक ६ हजार ५ सय लिटर दूध खपत हुन्छ। संघले जग्गा लिएर व्यवसाय विस्तार गर्ने योजना अघि सारेको छ। संघमा १५ जना कर्मचारीले रोजगारी पाएका छन्। संस्थाले दैनिक तीन हजार लिटर दूध संकलन गर्छ। लिटरमा २२ प्रतिशत मुनाफा राखी बिक्री गर्ने गरेको संघले जनाएको छ। संघले बागलुङ पशु स्रोत विकास फार्म सञ्चालन गरेको छ। उक्त फार्ममा ५ सय वटा गाई छन्। ५ सय रोपनी जग्गामा फार्म सञ्चालन भइरहेको छ। उक्त फार्ममा ७९ जनाको ३ करोड ६० लाख रुपैयाँ लगानी भएको छ। एउटा गाईले दैनिक ८ देखि १५ लिटरसम्म दूध दिन्छ। दूधको मूल्य प्रतिलिटर १ सय २० रुपैयाँ छ। सहकारीले कृषकलाई (५७) फ्याटको दूधको मूल्य ९५ रुपैयाँ दिन्छ। संघले सहकारीलाई प्रतिलिटर ९६ रुपैयाँ दिने गरेको छ। वार्षिक ६ करोडको कारोबार हुन्छ। गौतमका अनुसार फार्मबाट ७ लाख रुपैयाँमात्र आम्दानी हुने गरेको छ। बागलुङ संघका सञ्चालक तथा बागलुङ पशुस्रोत विकास फार्म तथा दुग्ध उत्पादक सहकारीका उपाध्यक्ष बालानान्द कँडेलले केन्द्रले दूध उत्पादन, पशु नश्ल सुधार, गोबरमल उत्पादन, पशु उत्पादन गर्ने गरेको बताए। उनका अनुसार केन्द्रमा ३५ वटा दुहुना गाई, १० वटा कोरली गाई, २१ वटा बाच्छाबाच्छी र दुई वटा बहर छन्। गाई तथा बाच्छाबाच्छी व्यवस्थापनमा कुनै समस्या नरहेको उनको भनाइ छ। राज्यले बिमा, औषधि, तालिम, अनुदान तथा बजार व्यवस्थापन गरे पशुपालनमा आकर्षण बढ्ने संघको अपेक्षा छ।"
"मौसमी रोजगारीमा लागत शून्य, असुली लाखौं","मौसमी कामदारका नाममा अचाक्ली असुली काठमाडौं : मौसमी कामदार व्यवस्थापन निर्देशिका २०७९ मा भनिएको छ, नेपालबाट कामदार छनोट गरी सम्बन्धित मुलुकमा नपुग्दासम्म छनोट भएको कामदारले कुनै शुल्क बुझाउनु पर्दैन। मौसमी रोजगारको अवधि समाप्त भएपछि पनि रोजगारदाताले आफ्नै खर्चमा स्वदेश फर्काउनुपर्छ। कुनै पनि मुलुकमा मौसमी कामदार पठाउने विषयमा सरकारी निर्देशिकाले यसरी स्पष्ट उल्लेख गरेको छ। तर, जान इच्छुक कामदारबाट अहिले लाखौं रकम व्यक्तिले नै असुलिरहेका छन्। काठमाडौंकी कौशिला खड्काले बेलायत जानका लागि एजेन्टले ९ लाख रुपैयाँ मागेको बताइन्। ६ महिना काममा जानका लागि उनले श्रीमान्लाई पठाउन लागेकोे बताइन्। ९ लाख तिरेर ६ महिनामा कति कमाइ हुन्छ। लागत नउठ्ला भन्ने डर पनि छ, उनले भनिन्। कोशिला एक प्रतिनिधि पात्र मात्रै हुन्। यसरी ठगिनेको क्रम बढ्दै गएको पीडितरूको भनाइबाट प्रष्ट हुन्छ। निर्देशिका अनुसार मौसमी कामदार पठाउन कुनै पनि स्थानीय निकाय वा सस्थाले पाउँछन्। उनीहरूले सरकारले तोकेको विभिन्न नियम पुरा गरेपछि मात्रै मौसमी कामदार पठाउने स्वीकृति पाउँछन्। कूटनीतिक नियोगमा माग पत्र पठाउँदा कुनै स्थानीय तहमार्फत उम्मेदवार छनोट गर्नुपर्छ भने त्यसको विवरण विभागको वेबसाइटमा प्रकाशन पनि गर्नुपर्छ। तर, मौसमी रोजगारीमा ठगी मौलाएपछि श्रम, रोजगार तथा सामाजिक सुरक्षा मन्त्रालयले कडाइ गर्दै निर्देशिका नै ल्याउँदा पनि ठगी धन्दा भने रोकिएको छैन। कामदारको कोटा तय नहुँदै ठगिने क्रम भने सुरु भइसकेको विभिन्न घटनाक्रमले देखाएको छ। नाम नखुलाउने सर्तमा पीडित भन्छन्, मौसमी काममा पठाउँछौं भन्दै ३ लाखदेखि १० लाखसम्म उठाइरहेका छन्। त्यो पनि व्यक्तिले। उनीहरूको जनप्रतिनिधिसँग पनि मिलेमतो भएको आशंक हामीलाई छ। मौसमी कामदार व्यवस्थापन निर्देशिका २०७९ मा भनिएको छ, नेपालबाट कामदार छनोट गरी सम्बन्धित मुलुकमा नपुग्दासम्म छनोट भएको कामदारले कुनै शुल्क बुझाउनु पर्दैन। कुनै पनि मुलुकमा मौसमी कामदार पठाउने विषयमा सरकारी निर्देशिकाले यसरी स्पष्ट उल्लेख गरेको छ। तर, जान इच्छुक कामदारबाट अहिले लाखौं रकम व्यक्तिले नै असुलिरहेका छन्। श्रमविज्ञ डागणेश गुरुङ मौसमी कामदार छनोटको जिम्मा स्थानीय तहलाई दिँदा अझै ठगी बढ्ने र भ्रष्टाचार मौलाउने बताउँछन्। भन्छन्, मौसमी कामदार पठाउन जरुरी हो। तर, व्यवस्थित गर्न आवश्यक छ। स्थानीय तहलाई छनोट गर्न र मान्छे पठाउने जिम्मा दिनु राम्रो होइन। यसले झनै बेतिथि मौलायो। श्रम, रोजगार तथा सामाजिक सुरक्षा मन्त्रालयका सहसचिव राजीव पोखरेलका अनुसार अहिलेसम्म यस्तो कामका लागि डिमान्ड आएको छैन। डिमान्ड नआउँदै कामदारका रूपमा जान चाहनेबाट असुल्न सुरु हुनुमा स्थानीय तहका कर्मचारी र जनप्रतिनिधि पनि जिम्मेवार हुने श्रमविज्ञ गुरुङ दाबी गर्छन्। भन्छन्, एजेन्टले स्थानीय तहको आँट नपाई कसरी पैसा असुल्छन् ? समस्या यहाँ पनि छ। यस अघिका घटनामा पनि जनप्रतिनिधिहरूले गोप्य रूपमा कामदार छनोट गरी पैसा असुल्ने गरेको खुलेको थियो। पैसा तिर्न सक्ने व्यक्ति मात्रै छनोट गर्ने र मौसमी कामदारका रूपमा पठाउने गरेको पीडित बताउँछन्। मौसमी कामदारको माग आएका मुलुक अनुसारको रकम बिचौलियाले उठाउँछन्। त्यसैअनुसार स्थानीय तहले सूचना पनि निकाल्ने गरेको अघिल्ला वर्षहरूमा देखिएपछि सरकारले निर्देशिका बनाएको हो। तर, यसपटक पनि यो घटना दोहोरिने छनक सुरु भइरहेको छ। स्थानीय तहले पठाउने भनिए पनि कामदारले अर्कै व्यक्ति वा कम्पनीलाई भारीमात्रामा रकम बुझाउन सुरु गरिसकेका छन्। कोरियाको पालिका र नेपालको पालिकाले सम्झौता गरी सिजनल वर्कर लैजान थालेपछि सरकारले निर्देशिका बनाएर श्रमस्वीकृति दिने व्यवस्था गरिएको वैदेशिक रोजगार विभागका महानिर्देशक उमाकान्त आचार्य बताउँछन्। कोरियाले झापाको कनकाई नगरपालिका, इलामको फाकफोकथुम गाउँपालिका, गुल्मीको धुर्कोट गाउँपालिका लगायतसँग सम्झौता गरेका छन्। स्थानीय तहले आफूखुसी कामदार पठाउन थालेपछि निर्देशिका बनाएर व्यवस्थित गर्न खोजिएको श्रम मन्त्रालयका सहसचिव पोखरेल बताउँछन्। झापाको कनकाइ नगरपालिकाले कोरियाको गोयन्कु काउन्टीसँग सम्झौता गरी २०७८ मंसिरमा १६ जना श्रमिक पठाएको थियो। २ सय १६ जना कोरिया जान छनोट भएका थिए। नगरपालिकाले दोस्रो व्यक्तिसँग मध्यस्थता गरी कामदार पठाएको थियो। कामदारले ३ लाख ८० हजार रुपैयाँ तिरेका थिए। दक्षिण कोरिया सरकारले आफ्ना प्रदेश तथा स्थानीय सरकारलाई सम्झौता गरी विदेशी कामदार ल्याउन अनुमति दिएको छ। इलामको फाकफोकथुम गाउँपालिकाले पनि २०७८ चैतको पहिलो साता मौसमी कामदारका रूपमा कोरिया पठाउन प्रक्रिया सुरु गरेको थियो। तर, छनोट प्रक्रिया अपारदर्शी भएको, आफ्ना मान्छेलाई प्राथामिकता दिएको भन्दै स्थानीय युवाले विरोध जनाएका थिए। अनि, उक्त प्रक्रिया नै रोकिएको थियो। गुल्मीको धुर्कोट गाउँपालिकाले पनि कोरिया पठाउन आवेदन खुलाको थियो। १ सय ५० युवालाई कोरियामा मौसमी कामका लागि लैजाने भने पनि कार्यान्वयन हुन सकेन। ठगीमा जनप्रतिनिधि नै संलग्न सरकारले तीन महिनादेखि १ वर्षसम्मको मौसमी कामको भिसा दिने नीति लिएको छ। बेलायत, कोरिया, इजरायल, जर्मन, क्यानडालगायत आकर्षक मुलुकमा पठाउन सरकारले मौसमी कामदार निर्देशिका जारी गरेको हो। निःशुल्क रूपमा पठाउने व्यवस्था गरिए पनि कामदारले तीन महिनाका लागि मात्रै पनि १० लाखसम्म तिर्न बाध्य भएका छन्। एजेन्टले सर्वसाधारणलाई ठग्न सुरु गरेको सर्वसाधारण गुनासो गर्छन्। यस्तो ठगीधन्दामा स्थानीय तहका जनप्रतिनिधि र पूर्वजनप्रतिनिधि क्रियाशील भएको पीडित बताउँछन्। उनीहरूले पनि दोस्रो व्यक्तिको सहायतामा कामदार पठाउने गरेका छन्। मौसमी कामदारको कार्यविधिले पनि ठगी नरोकिएको जानकार बताउँछन्। निःशुल्क रूपमा पठाउने व्यवस्था गरिए पनि कामदारले तीन महिनाका लागि मात्रै पनि १० लाखसम्म तिर्न बाध्य भएका छन्। श्रमविज्ञ गुरुङ कामदारलाई केन्द्रमा राखी यसको व्यवस्थापन गर्न आवश्यक भएको बताउँछन्। भन्छन्, अनुगमन प्रभावकारी बनाएर शून्य लागतमा पठाउने व्यवस्था गर्नुपर्छ। त्यसका लागि स्थानीय तहले सूचीकृतसम्म गर्न सक्छ। स्थानीय तहलाई संघले स्पष्ट भूमिका दिनुपर्छ। वैदेशिक रोजगार विभागले अनुगमन गर्न नसके तेस्रो पार्टीलाई पनि जिम्मा दिन सकिने उनको भनाइ छ। आकर्षक मुलुक पुग्ने धेरैको चाहना हुन्छ। बढी पैसा तिरेर उतै सेटल हुने चाहनाले पनि कामदार बढी शुल्क तिर्न पनि राजी भएको पाइएको छ। मलेसियासहित अन्य खाडीमुलुक केन्द्रित वैदेशिक रोजगार पछिल्लो समयमा मौसमी कामदारका रूपमा भए पनि आकर्षक मुलुक केन्द्रित हुन थालेकोमा भने कामदार खुसी छन्। तर, अधिकांशले आकर्षक गन्तव्य मुलुक छिर्ने योजना बनाएसँगै ठगीधन्दामा पर्ने उत्तिकै जोखिम बढ्दो छ। श्रम, रोजगार तथा सामाजिक सुरक्षा मन्त्रालयका सहसचिव एवम् प्रवक्ता डण्डुराज घिमिरेले लामो प्रयासपछि मौसमी कामदार व्यवस्थापन निर्देशिका २०७९ बनाइएको बताए। अत्याधिक माग आएकाले निर्देशिका बनाएर सहजीकरण गरिएको उनको भनाइ छ। कृषिमा बढी माग आउने गरेको छ। यसबाट श्रमिकले राम्रै लाभ पाउँछन्, प्रवक्ता घिमिरे भन्छन्, तर, अनावश्यक शुल्क लिएको उजुरी आएमा कारबाही हुन्छ। ठगी हुन नदिन कामदारलगायत सबै सजग हुनुपर्छ। यसअघि कति गए कामदार ? बेलायतले सन् २०२२ मा करिब १० प्रतिशत मौसमी कामदार नेपालबाट लिएको थियो। गत वर्ष मात्र २ हजार ४ सय ७२ नेपाली मौसमी कामका लागि बेलायत पुगेका छन्। युक्रेन युद्धका कारण बेलायतमा कामदारको अभाव छ। बेलायतका कृषि फार्मलाई युरोपबाहिरका कामदारमा बढी निर्भर हुनुपर्ने बाध्यता छ। तर, धेरै पैसा असुलेका कारण बेलायतले मौसमी कामदार लैजान आनाकानी गर्न थालेको बुझिएको छ। विभागका महानिर्देशक आचार्यले डिमान्ड ल्याउनमै स्थानीय तह अलमल भएको बताए। कुनै पनि पालिकाले डिमान्ड ल्याएका छैनन्, उनले भने, निर्देशिकाबमोजिम डिमान्ड आएको छैन। छनोट प्रक्रिया के छ ? तीन महिनादेखि एक वर्षका लागि श्रम स्वीकृति दिने मौसमी कामदार व्यवस्थापन निर्देशिकामा उल्लेख छ। मौसमी प्रकृतिका कामका लागि श्रमिक पठाइने निर्देशिकामा उल्लेख छ। मन्त्रालयले वैदेशिक रोजगार नियमावली २०६४ को नियम ५२ क को उपनियम (१) को अधिकार प्रयोग गरी निर्देशिका बनाएको हो। ऐनको दफा ३ र ६ अनुकूल हुने गरी सरकारले द्विपक्षीय श्रम सम्बन्ध स्थापना गर्न सक्ने जनाइएको छ। रोजगारदाता संस्था वा सम्बन्धित मुलुकको प्रचलित कानुनबमोजिम रोजगारदाताले सहजीकरण गर्नेछन्। स्थानीय तहले मागपत्र प्रमाणीकरण गर्न पाउने व्यवस्था छ। विवरण खुलाई अनलाइन माध्यमबाट सम्बन्धित नेपाली कूटनीतिक नियोगमा पेस गर्नुपर्छ। रोजगारदाताको पूर्ण विवरण (कम्पनीको हकमा सम्बन्धित मुलुकको कानुनअनुसार कम्पनी दर्ता भएको प्रमाणपत्र र कर चुक्ताको प्रमाणपत्र), रोजगारीको किसिम र संख्या, आवास, खाना, स्वास्थ्य बिमा र कामदारको सुरक्षा, न्यूनतम सेवा र सुविधाको प्रमाणपत्र पेस गर्नुपर्ने व्यवस्था गरिएको छ। रोजगारदाताले नै श्रमिकको लागत बेहोर्ने सुनिश्चित गरिएको छ। सुरक्षित कार्यस्थलको सुरक्षण भएको प्रत्याभूतिपत्र दिनुपर्छ। निर्देशिकामा स्वदेश फर्काउने प्रत्याभूति हुनुुपर्ने व्यवस्था छ। स्थानीय तहमार्फत उम्मेदवार छनोट गर्ने गरी मागपत्र पठाउन सक्ने व्यवस्था छ। उपदफा (२) बमोजिम प्रणालीमा मागपत्र प्रविष्ट भएको सात दिनभित्र मौसमी रोजगारीका लागि जान चाहने व्यक्तिको छनोट गरी पठाउन स्थानीय तहलाई जानकारी गराउनु पर्नेछ। सोको विवरण विभागको वेबसाइटमा प्रकाशन गर्नुपर्ने उल्लेख छ। स्थानीय तहले मौसमी रोजगारीको लागि वैदेशिक रोजगारमा जान चाहने व्यक्तिसँग आवेदन माग गरी सार्वजनिक सूचना प्रकाशन गर्नुपर्ने निर्देशिकामा छ। आवेदन दिने व्यक्तिमध्येबाट स्थानीय तहले जातीय, लैंगिक र उमेरगत विविधता कायम हुने उम्मेदवार छनोट गर्नेछ। माग गरिएको संख्यामा मुख्य सूचीको १० प्रतिशत संख्यामा वैकल्पिक सूची तयार गरी विभागमा पठाउनुपर्छ। उपदफा (२) बमोजिमको सूची विभागले सार्वजनिक जानकारीका लागि वेबसाइटमार्फत प्रकाशन गर्नुपर्ने छ। उपदफा (३) बमोजिम प्रकाशित सूचीका उम्मेदवारलाई विभागले मौसमी कामदारको रूपमा पठाउने छ। कामदार छनोटसम्बन्धी अन्य कार्यविधि सम्बन्धित स्थानीय तहले निर्धारण गर्न पाउँछन्। कामदारले पुनः रोजगार प्राप्त गर्ने भएमा सम्बन्धित नेपाली कूटनीतिक नियोगमार्फत विभागमा जानकारी गराउनुपर्छ। कामदारले प्रवेशाज्ञाका लागि आवेदन गर्दा सम्बन्धित मुलुकको प्रचलित कानुनबमोजिम समावेश गर्नुपर्ने कागजात कामदारले नै बुझाउनुपर्छ। दुई दिनको अभिमुखीकरण तालिम लिनुपर्छ। बिमांकमा नघट्ने गरी बिमा, कल्याणकारी कोषमा रकम जम्मा, स्वास्थ्य परीक्षण गरी प्रमाणपत्र प्रणालीमा प्रविष्ट गरेपछि मात्रै विभागले श्रम स्वीकृति दिनेछ। निःशुल्क भन्ने, तर लाखौं असुल्ने पुरानै रोग त्यसो त, सरकारले फ्रि भिसा, फ्रि टिकटको व्यवस्था पनि गरेको छ। तर, ९५ प्रतिशत कामदारले सरकारले तोकेको भन्दा बढी शुल्क तिरेर वैदेशिक रोजगारीमा गइरहेका छन्। सरकारकै नियमका कारण कामदारले तिरेको रसिद पाएका छैनन्। सरकारले सेवाशुल्क १० हजार मात्र तिर्नुपर्ने व्यवस्था गरे पनि अधिकांशले खाडी तथा मलेसिया जान २ लाख ५० हजारसम्म तिरिरहेका छन्। कामदारले बिल नपाउँदा मुद्दा कमजोर भएको छ, सरकारलाई राजस्व घाटा लागेको छ, सहसचिव घिमिरेले भने। डोलप्रसाद अर्यालले श्रम, रोजगार तथा सामाजिक सुरक्षा मन्त्रालयको जिम्मेवारी सम्हालेसँगै सेवाशुल्क पुनरावलोकन गर्ने संकेत गरेका थिए। छोटो समयमै उनी जिम्मेवारीबाट मुक्त भइसकेका छन्। यद्यपि, किसान श्रेष्ठ श्रममन्त्री हुँदा सेवाशुल्क पुनरावलोकन गर्ने योजना बनाए पनि निर्णय गर्न हच्किएका थिए। लामो प्रयासपछि मौसमी कामदार व्यवस्थापन निर्देशिका २०७९ बनाइएको हो। कृषिमा बढी माग आउने गरेको छ। यसबाट श्रमिकले राम्रै लाभ पाउँछन्। तर, अनावश्यक शुल्क लिएको उजुरी आएमा कारवाही हुन्छ। डण्डुराज घिमिरे  प्रवक्ता, श्रम, रोजगार तथा सामाजिक सुरक्षा मन्त्रालय डिमान्ड ल्याउनमै स्थानीय तह अलमल देखिएका छन्। अहिलेसम्म कुनै पनि पालिकाले डिमान्ड ल्याएका छैनन्। अहिलेसम्म निर्देशिकाबमोजिम डिमान्ड आएको छैनभन्दा पनि हुन्छ। उमाकान्त आचार्य  महानिर्देशक, वैदेशिक रोजगार विभाग मौसमी कामदार पठाउन जरुरी हो। तर, व्यवस्थित गर्न आवश्यक छ। स्थानीय तहलाई छनोट गर्न र मान्छे पठाउने जिम्मा दिनु राम्रो होइन। यसले झनै बेतिथि मौलायो। डागणेश गुरुङ, श्रमविज्ञ के हो मौसमी रोजगार ? विदेशमा कृषि क्षेत्रमा छोटो समय काम गर्न जान पाइने व्यवस्था नै मौसमी रोजगार हो। यसमा जानेलाई मौसमी कामदार भनिन्छ। यो ३ महिनादेखि ९१० महिनासम्मको अवधिका लागि मात्रै हुन्छ। त्यसैले यसलाई सिजनेवल भिसा पनि भन्दै आइएको छ। पछिल्लो समयमा सरकारले तीन महिनाका लागि पनि श्रमस्वीकृति दिने निर्णय गरेसँगै आकर्षक मुलुक जानेको आकांक्षा बढ्न थालेको देखिएको छ। सर्वसाधारणमा मौसमी भिसामा जान आकर्षण पनि बढेको छ। पछिल्लो घटना क्रमले पैसा तिरेर भए पनि आकर्षक मुलुक छिर्नेको जमात बढ्दै गएको देखिन्छ। अन्य मुलुक भन्दा बेलायतले ९१० महिनासम्म कृषिमा काम गर्ने अवसर दिँदै अएको छ भने कोरियाले ६ महिनासम्मको भिषा दिन्छ। बेलायतले झन्डै २ वर्ष वर्षअघि सिजनल वर्कर भिसा सुरु गरेको थियो। अनलाइनबाट फारम भरेर कामदार सिधैं बेलायत जान पाउँछन्। तर, आफैं फारम भर्न नसक्ने कामदार कल्सल्टेन्सी जाँदा ५ लाखभन्दा बढी तिर्नुपर्ने बाध्यतामा छन्। बेलायतमा मौसमी काम गर्दा महिनाकै तीन लाखभन्दा बढी आम्दानी गर्न सक्छन्। धेरैको चासो मौसमी कामदारमा भइरहेका बेला बेलायत पठाउन कल्सल्टेन्सी तथा एजेन्टले ८१० लाख रुपैयाँ असुल्ने गरेको गुनासा आउन थालेका छन्। मौसमी कामदारका रूपमा ठगी भएको गुनासो आउन थालेपछि बेलायतले सिजनल वर्कर भिसामा कडाइ गर्न थालेको छ। मौसमी कामदार भित्र्याउन बेलायत सरकारबाट मान्यता प्राप्त ५ कम्पनीले यो वर्ष नेपालबाट कामदार नल्याउने चेतावनी दिइसकेका छन्। ६ महिनाको मौसमी कामका लागि ५ देखि १० लाख रुपैयाँसम्म एजेन्ट तथा कन्सल्टेन्सीलाई तिर्नुपरेको बेलायत पुगेका नेपालीहरूले गुनासो गरेको छन्। कार्यविधिमा शून्य लागतमा पठाउने भनिए पनि स्थानीय तहका पूर्वजनप्रतिनिधिले लाखौं रुपैयाँ असुलेको स्रोत बताउँछ। मौसमी कामदार व्यवस्थापन निर्देशिका, २०७९ सम्बन्धित मुलुकको प्रवेशाज्ञा लिँदा लाग्ने शुल्क तथा कामदार पठाउँदा लाग्ने अन्य शुल्क रोजगारदाताले व्यहोर्ने सुनिश्चितता। नेपालबाट कामदार छनोट गरी सम्बन्धित मुलुकमा नपुग्दासम्म छनोट भएको कामदारले कुनै शुल्क बुझाउनु नपर्ने तथा मौसमी रोजगारको अवधि समाप्त भएपछि रोजगारदाताको खर्चमा स्वदेश फर्काउने कुराको प्रत्याभूति पत्र।"
२ दर्जन बैंकलाई कारबाही,"केन्द्रीय बैंकले अनुगमनका क्रममा निर्देशन पालना नगरेको भेटिएपछि कारबाही गरिएको हो। काठमाडौं : आर्थिक वर्ष २०७९०८० को ६ महिनामा २५ वटा बैंक तथा वित्तीय संस्था कारबाहीमा परेका छन्। पहिलो र दोस्रो त्रैमासमा कारबाहीमा परेका वाणिज्य, विकास र वित्त कम्पनी हुन्। तर अझै विकास बैंक र वित्त कम्पनीको दोस्रो त्रैमासको सुपरिवेक्षणको प्रतिवेदन आउनै बाँकी छ। नेपाल राष्ट्र बैंकले निर्देशन गरेका नीति नियम उल्लंघन गरेको भन्दै उक्त बैंक कारबाहीमा परेका हुन्। केन्द्रीय बैंकले अनुगमनका क्रममा निर्देशन पालना नगरेको भेटिएपछि कारबाही गरिएको हो। केन्द्रीय बैंकले चालू आर्थिक वर्षको दोस्रो त्रैमासमा ९ वटा वाणिज्य बैंकलाई आर्थिकदेखि सचेत गराएको छ। यसअघि चालू आवकै पहिलो त्रैमासमा पनि ८ वटा वाणिज्य बैंक कारबाहीको दायरामा आएका थिए। यस्तै पहिलो त्रैमासमा ६ विकास बैंक र ४ वित्त कम्पनी पनि कारबाहीको दायरामा आइसकेका छन्। नेपाल राष्ट्र बैंकका प्रवक्ता डागुणाकर भट्ट केन्द्रीय बैंकले बैंक तथा वित्तीय संस्थाको नियमित सुपरिवेक्षण गर्ने क्रममा देखिएका नीतिगत व्यवस्थाको उल्लंघन गरेकालाई कारबाही गरिएको बताए। बैंक तथा वित्तीय संस्थाको स्थलगत तथा गैरस्थलगत र आकस्मिक निरीक्षण गर्दै आएको छ। स्थलगत तथा गैरस्थलगत र आकस्मिक निरीक्षण गर्छ। निर्देशनको पालना नभएको पाइएमा कारबाही गर्छ, डा भट्टले अन्नपूर्णसँग भने। चालू आर्थिक वर्षको दोस्रो त्रैमासमा (कात्तिकपुस) ४ वटा बैंक (प्रभु, कुमारी, प्राइम, नबिल र तत्कालीन बैंक अफ काठमान्डू (हाल ग्लोबल आईएमई)ले सम्पत्ति शुद्धीकरणसम्बन्धी ऐन र निर्देशनको उल्लंघन गरेको भन्दै दुई करोड जरिबाना गरेको छ। प्रत्येक बैंकलाई ५०५० लाख रुपैयाँको दरले जरिबाना लगाइएको हो। यद्यपि चालू आवकै पहिलो त्रैमासमा पनि सम्पत्ति शुद्धीकरणको व्यवस्था पालना नगरेको भन्दै कृषि विकास बैंकलाई २० लाख रुपैयाँको जरिबाना लगाइएको थियो। यससँगै पहिलो त्रैमासमै विपन्न वर्ग क्षेत्र कर्जाको सीमाअनुसार नगरेको भन्दै बैंक अफ काठमान्डू (हाल ग्लोबल आईएमई)लाई २ करोड ११ लाख ८५ हजार ६० रुपैयाँबराबरको आर्थिक जरिबाना लगाइएको थियो। पछिल्लो समय कारबाहीको दायरामा परेको माछापुच्छ्रे बैंकलाई केन्द्रीय बैंकले जारी गरेको एकीकृत निर्देशन २०७८ को कार्यान्वयनको सम्बन्धमा क्यापिटल एडिक्विसी फ्रेमवर्क २०१५ अनुसार जोखिम सम्पत्ती गणना नभएको कारणले पुँजीकोष पर्याप्तको यथार्थ विवरण पेस नगरेको देखिएकोले बैंकको प्रमुख कार्यकारी अधिकृतलाई सचेत गराइएको छ। सानिमा बैंकका प्रमुख कार्यकारी अधिकृतलाई थप सुविधा प्रदान गरेको देखिएकाले यसो नगर्न सचेत गराइएको राष्ट्र बैंकले बताएको छ। एकपटक प्रिमियम दर निर्धारण गरी ऋणीलाई दिइने कर्जा प्रस्तावपत्रमा उल्लेख गरी कर्जा प्रवाह गरेपछि प्रिमियम दर वृद्धि गर्न वा कुनै किसिमको डिस्काउन्ट प्रदान गरी पुनः स्वतः वृद्धि हुने जस्ता योजना लागू गर्न नहुने व्यवस्थामा तत्कालीन नेपाल इन्भेस्टमेन्ट बैंक (हाल नेपाल इन्भेस्टमेन्ट मेगा बैंक लिमिटेड), माछापुच्छ्रे बैंक र सिभिल बैंकले पालना नगरेकाले सचेत गराएको थियो। सम्पत्ति शुद्धीकरण तथा आतंकवादी कार्यमा वित्तीय लगानी निवारणसम्बन्धी व्यवस्थाअन्तर्गत ग्राहक पहिचानसम्बन्धी व्यवस्था कार्यान्वयन नभएकाले नबिल बैंकलाई सचेत गराएको छ। सम्पत्ति शुद्धीकरणसम्बन्धी ऐन र निर्देशन उल्लंघन गर्दा कारबाहीमा परेको प्रभु बैंकले राष्ट्र बैंकको निर्देशनअनुसार कालोसूचीसम्बन्धी व्यवस्था कार्यान्वयन गरेको छैन। यो कसुरमा प्रभुका सीईओलाई सचेत गराइएको छ। यसअघि चालू आवको पहिलो त्रैमासमा पनि प्रभु, तत्कालीन बैंक अफ काठमाडौं, हिमालयन, सनराइज, ग्लोबल आईएमई र तत्कालीन मेगा बैंकलाई विभिन्न निर्देशन पालना नगरेको भन्दै सचेत गराइएको थियो। यसैगरी, चालू आवको पहिलो त्रैमासमा विकास र वित्त कम्पनीका विभिन्न १० ओटा संस्थालाई स्थलगल सुपरिवेक्षण गर्दा नियमअनुसार पालना नगर्नेलाई कारबाही गरिएको थियो। सोही अवधिमा कर्णाली विकास बैंकले मात्रै तीन पटक हर्जाना तिर्नु परेको थियो। केन्द्रीय बैंकले तोकेअनुसार अनिवार्य नगद मौज्दात (सीआरआर), विपन्न कर्जा परिचालन र ९० प्रतिशतको कर्जा निक्षेप अनुपात (सीडी रेसियो) कायम नगरेका उक्त कम्पनीलाई हर्जाना लगाएको छ। तोकेअनुसार अनिवार्य नगद मौज्दात (सीआरआर) कायम नगर्ने कर्णाली डेभलपमेन्ट बैंकले पहिलो त्रैमासमा मात्रै दुई पटक सीआरआर कायम नगरेको र विपन्न वर्ग कर्जासमेत तोकेअनुसार प्रवाह नगरेकाले हर्जाना तिराइएको छ। विपन्न कर्जा कम्तीमा ५ प्रतिशत अनिवार्य गर्नुपर्छ तर सो बैंकले सीमासम्म नगरेकाले १ लाख ५२ हजार ९ सय २८ रुपैयाँ जरिबाना लगाएको छ।"
