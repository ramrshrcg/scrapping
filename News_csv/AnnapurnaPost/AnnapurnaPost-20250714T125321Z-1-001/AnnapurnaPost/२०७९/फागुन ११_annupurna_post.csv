शीर्षक,विवरण
इन्स्टाग्रामले १० वर्षको जेल!,"युद्धकै विषयमा साथीले गरेको पोस्टलाई पनि उनले सेयर गरेकी थिइन्। त्यसपछि सुरु भयो यो नाटक। ओलेसियाले सम्झिइन्, धेरै पुलिस घरभित्र छिरे। विश्वविद्यालयकी विद्यार्थी ओलेसिया क्रिभसोभाका धेरै कक्षा छुटिरहेका छन्। किनकि २० वर्षीया ओलेसिया हाल घरमै नजरबन्दमा छिन्। उनका खुट्टामा इलेक्ट्रोनिक ट्याग छ। यसमार्फत प्रहरीले उनका हरेक गतिविधि निगरानी गर्न सक्छ। उनको कथित अपराध के हो त ? धेरैलाई जिज्ञासा लाग्न सक्छ। ओलेसियालाई सामाजिक सञ्जालमा युद्धविरोधी पोस्ट गरेको आरोपमा पक्राउ गरिएको हो। तीमध्ये एक गत अक्टोबर महिनामा रूसलाई क्रिमियासँग जोड्ने पुलमा भएको विस्फोटका विषयमा थियो। मैले पुलको बारेमा इन्स्टाग्राम स्टोरी पोस्ट गरें, ओलेसियाले भनिन्, त्यहाँ घटेको घटनाले युक्रेनीहरू कसरी खुसी भएका थिए भन्ने देखाउन पोस्ट गरेको थिएँ। युद्धकै विषयमा एक साथीले गरेको पोस्टलाई पनि उनले सेयर गरेकी थिइन्। त्यसपछि सुरु भएको थियो यो नाटक। म मेरी आमासँग फोनमा कुराकानी गर्दै थिएँ, ओलेसियाले सम्झिइन्, तब मैले अगाडिको ढोका खोलेको सुनें। धेरै पुलिस घरभित्र छिरे। उनीहरूले मेरो फोन खोसे र मलाई भुइँमा सुत् भनेर चिच्याए। ओलेसियालाई आतंकवादको औचित्य प्रमाणित गरेको र रूसी सशस्त्र सेनालाई बदनाम गरेको आरोप लगाइएको थियो। उनले १० वर्षसम्म जेल सजाय भोगेकी छिन्। इन्टरनेटमा केही पोस्ट गरेकोमा कसैले यति लामो जेल सजाय भोग्न सक्छ भन्ने मैले कल्पनासमेत गरेको थिइनँ, ओलेसियाले भनिन्, मैले रूसमा अनौठा फैसलाहरू गरिएका रिपोर्टहरू पढेको थिएँ। तर मैले त्यसमा खासै ध्यान दिएकी थिइनँ र आफूले बोल्ने क्रम जारी नै राखें। अर्खान्जेल्स्कको उत्तरी संघीय विश्वविद्यालयकी विद्यार्थी ओलेसियाको नाम अब उपरान्त रूसको आतंकवादी र चरमपन्थीको आधिकारिक सूचीमा थपिएको छ। मलाई स्कुलमा गोली हान्ने सुटरहरू र इस्लामिक स्टेट समूहकै रूपमा एउटै सूचीमा राखिएको जब मैले महसुस गरें, मलाई यो पागलपन हो जस्तो लाग्यो, ओलेसिया सम्झन्छिन्। घरमा नजरबन्दको नियमअनुसार उनलाई फोनमा कुराकानी गर्न र अनलाइनमा बस्नसमेत प्रतिबन्ध लगाइएको छ। ओलेसियाको दाहिने खुट्टामा ट्याटु गरिएको एउटा आकर्षक चित्र छ। उक्त चित्रमा रूसी राष्ट्रपति भ्लादिमिर पुटिनलाई माकुराको रूपमा चित्रण गरिँदै लेखिएको छ, तपाईं ठूलो दाजुको निगरानीमा हुनुहुन्छ। तर ओलेसियाको सन्दर्भमा भने यस्तो देखिन्थ्यो कि उनलाई कुनै दाजुले नभई उनकै साथीहरूले निगरानी गरिरहेका थिए। एउटा साथीले च्याटमा मेरो बारेमा पोस्ट देखाए, ओलेसिया भन्छिन्, म कसरी विशेष सैन्य अपरेसनको विरुद्धमा थिएँ भन्ने विषयमा उक्त पोस्ट थियो। च्याटमा सम्लग्न धेरै जसो व्यक्तिहरू इतिहासका विद्यार्थी थिए। मेरो निन्दा गर्दै अधिकारीहरूलाई उजुरी गर्ने कि नगर्ने भन्दै उनीहरूले छलफल गरिरहेका थिए। च्याट गर्नेमध्येकै एउटाले कमेन्टमा ओलेसियालाई आरोप लगाउँदै भनेका थिए, पराजयवादी र चरमपन्थी चरित्रको उत्तेजक पोस्टहरू लेखेकी छन्। यो युद्धको समयमा उपयुक्त हुँदैन। त्यसैले यसलाई मौलाउनु अगाडि नै निमोठिनु पर्छ। पहिले उनलाई सम्झाउने प्रयास गरौं र त्यसपछि पनि उनले बुझिनन् भने सुरक्षाकर्मीलाई यसको समाधान गर्न दिनुपर्ने कमेन्टमा लेखिएको थियो। निन्दित हुने व्यक्तिहरूको विषयमा उजुरी गर्नु देशभक्तको कर्तव्य हो, अरू कसैले कमेन्टमा यस्तो लेखेका थिए। जब अभियोजन पक्षका साक्षीहरूको सूची अदालतमा पढियो, ओलेसियाले च्याट गर्ने विद्यार्थी साथीहरूका नामहरू पहिचान गरिन्। क्रेमलिनले युक्रेनमा आफ्नो विशेष सैन्य कारबाही सुरु गरेको एक वर्ष बितेको थियो। उक्त शब्दावली रूसले छिमेकमा आफ्नो पूर्ण मात्रामा आक्रमणको लागि प्रयोग गर्दै आएको छ। आक्रमणको केही साताभित्रै, राष्ट्रपति पुटिनले रूसी जनतालाई साँचो देशभक्तहरूलाई देशद्रोहीहरूबाट अलग गर्न आह्वान गरेका थिए। त्यतिबेलादेखि रूसभरि युद्धका आलोचकहरू विरुद्ध सोभियत शैलीको निन्दा गरिएका समाचारहरू बाहिरिएका थिए। तिनमा आफ्नै सहकर्मीहरूलाई निन्दा गर्दै शिक्षक र कर्मचारीलाई जानकारी दिने विद्यार्थी समावेश थिए। आक्रमणको सार्वजनिक आलोचना तथा अन्य व्यक्तिको आलोचना पुन : पोस्ट गर्नु निकै खतरनाक मानिन्छ। रूसी अधिकारीहरूले युक्रेनमा आक्रमणको लागि पूर्ण र अविचलित समर्थनको अपेक्षा गर्छन्। यदि तपाईं यसलाई समर्थन गर्नुहुन्न भने कम्तिमा मौन बस्नुहुनेछ भन्ने अपेक्षा गरिन्छ। तपाईं चुप लागेर बस्नुभएन भने असहमतिलाई दण्ड दिन दमनकारी कानुनहरू पर्याप्त छन्। यसमा सेनाको बारेमा झुटो सूचना फैलाउने र सेनालाई बदनाम गर्ने विरुद्धका कानुनहरू समावेश छन्। अर्खान्जेल्स्क सहरको एउटा नौ तले अपार्टमेन्टको भित्तामा युक्रेनमा मारिएका एक रूसी सैनिकको विशाल तस्बिर झुन्ड्याइएको छ। उक्त तस्बिरमा योद्धा हुनु भनेको सधैंभरि बाँच्नु हो भन्ने लेखिएको छ। देशभक्तिको सन्देश प्रेरक छ। अर्खान्जेल्स्कको सडकमा युद्ध विरोधी टिप्पणीहरूको लागि अभियोगको सामना गरिरहेका रूसीप्रति हामीले थोरै सहानुभूति पनि पाउँछौं। जसले हाम्रो सेनालाई बदनाम गर्छन् वा अफवाह फैलाउँछन्, उनीहरू मानसिक रोगी हुन्, कन्स्टेन्टिनले मलाई भने, उनीहरूलाई तोपको चाराका रूपमा अगाडि लाइनमा पठाइनुपर्छ। विशेष अपरेसनको आलोचकहरूप्रति मेरो दृष्टिकोण नकारात्मक छ, एकाटेरिनाले मलाई भनिन्। तर अनलाइनमा केही पोस्ट गरेकै कारण यति लामो जेल सजाय, त्यो कठोर होइन र ? मैले सोधें। मानिसले आफ्नो विवेक प्रयोग गर्नुपर्छ, एकाटेरिनाले जवाफ दिइन्, यदि उनीहरू यही देशमा बस्छन्, उनीहरूले यसै देशले प्रदान गरेका सबै सुविधाहरूको आनन्द उठाउँछन् र उनीहरू देशभक्त हुन् भने कानुनको पालना गर्नु आवश्यक छ। त्यसै दिन केही बेरपछि ओलेसियालाई आफ्नो फ्ल्याटबाट बाहिर निस्कने अनुमति दिइयो। तर अदालतको सुनुवाइमा उपस्थित हुन मात्र उनलाई बाहिर निस्कन दिइएको थियो। बचाव पक्षका उनका वकिलहरूले उनीमाथि लगाइएको प्रतिबन्ध हटाउन न्यायाधीशलाई मनाउन खोजिरहेका थिए। ओलेसियाको टिसर्टमा स्कुल बस लेखिएको प्रहरी भ्यानको तस्बिर छ। आफ्ना अधिकारीहरूको आलोचनाका लागि रूसी युवालाई कसरी सजाय दिइन्छ भन्ने उक्त तस्बिरले प्रष्ट्याउँथ्यो। अदालतमा न्यायाधीशले उनलाई घरमै नजरबन्दमा राख्न आदेश दिए। राज्यसँग बहस, लोकतन्त्र वा स्वतन्त्रताको लागि कुनै ठाउँ छैन, ओलेसियाले भनिन्, तर उनीहरू सबैलाई थुनामा राख्न सक्दैनन्। कुनै दिन उनीहरूको राज पनि समाप्त हुनेछ।  स्टिभ रोजेनबर्ग"
सहकारी सिद्धान्त : विधि र व्यवहार,"अधिकांश सहकारी संस्थाका सञ्चालकहरूको सोच सकारात्मक छ। तर, सैद्धान्तिक विषयसँग जानकार नै छैनन्। सहकारीलाई सदस्यको सामूहिक स्वामित्वमा सञ्चालन हुने अविच्छिन्न उत्तराधिकारवाला स्वायत्त संस्थाका रूपमा विश्वव्यापी स्वीकार्यता प्रदान गरिएको छ। स्वायत्तताको बुझाइमा समस्या उत्पन्न हुँदै गरेको छ। नेपालको सहकारी अभियानलाई मार्गदर्शन गराउन पनि सहकारीका अन्तर्राष्ट्रिय सिद्धान्त, मूल्य र मान्यताहरूको व्यावहारिक पक्षहरूको चर्चा गर्ने प्रयास गरिएको छ। सिद्धान्त भनिने वा लेखिने विषयमात्र हुन् कि ? भन्ने प्रश्न उठिरहेको छ। विश्वप्रसिद्ध अक्सफोर्ड डिक्सनरीले एक आधारभूत सत्य वा प्रस्ताव जसले विश्वास वा व्यवहार वा तर्कको शृंखलाका लागि आधारका रूपमा काम गर्छ, नि परिभाषित गरेको छ। क्याम्ब्रिज डिक्सनरीले एक आधारभूत विचार वा नियम जसले कसरी केही काम वा व्याख्या वा नियन्त्रण हुन्छ वा गर्छ, भनेको छ। कोलिन्स डिक्सनरीमा सिद्धान्त भनेको तपाईंले व्यवहार गर्ने तरिकाका बारेमा रहेको सामान्य विश्वास हो, जसले तपार्इंको व्यवहारलाई प्रभाव पार्छ भनी उल्लेख गरिएको छ। त्यस्तै नेपाली बृहत् शब्दकोषले विचार, तर्क र अनुभवद्वारा स्थापित मत। साधारण व्यवहारमा प्राय : एकरूपता ल्याउन स्थापित कुनै नियम भनेको छ। यसरी हेर्दा सिद्धान्त भनिने वा लेखिने विषय मात्र होइनन् यी त व्यवहारमा अनुशरण गरिने मार्गदर्शन हुन् भन्न सकिन्छ। त्यसैले सहकारी संस्थाहरूले सिद्धान्तहरूप्रति समान बुझाइ र व्यवहार गर्नु आवश्यक छ। तर, हाल सहकारीका विभिन्न तहका जिम्मेवारीमा रहेका व्यक्तिहरूमा सिद्धान्तको बुझाइमा विविधता र अनूकरण गर्नुपर्छ भन्ने स्वीकारोक्ति कमजोर हुँदा विचलन देखिन थालेको छ। सहकारीको अवधारणा, मूल्य र सिद्धान्तको बुझाइ अँध्यारोमा हात्ती छामेजस्तै भएको छ। जसले अनुगमन तथा नियमन प्रभावकारी हुन सकिरहेको छैन। अन्तर्राष्ट्रिय सहकारी महासंघका अनुसार आफ्ना समान आर्थिक, सामाजिक एवम् साँस्कृतिक आवश्यकता र आकांक्षाहरूलाई संयुक्त स्वामित्व र प्रजातान्त्रिक नियन्त्रण रहने संस्थामार्फत परिपूर्ति गर्नका लागि स्वेच्छिकरुपमा एकीकृत भएका व्यक्तिहरूको एक स्वायत्त संस्था नै सहकारी हो। तर, सहरी क्षेत्रमा सञ्चालित केही संस्थाहरूमा संयुक्त स्वामित्व र प्रजातान्त्रिक नियन्त्रणको अभ्यास कानुनको बचाउका लागि गरिएको औपचारिकतामा सीमित हुँदै गइरहेको छ। मानौं पित्तलको गहनामा सुनको जलप लगाएर शोकेसमा राखिएको छ। सिद्धान्त भनेको कुनै अपरिवत्र्य परिभाषा वा आधार नभई समयसापेक्ष गतिशिल एवम् परिवर्तनशील आधार हो। सिद्धान्त विमुख हुनु वा सिद्धान्तको अनुपालना नगर्नु भनेको दुर्घटनाको खोजी गर्नु जस्तै हो। सिद्धान्तले विश्वास आर्जन गर्दै मौलिक सत्य स्थापित गर्छ। त्यसैले सिद्धान्त सामान्य कानुनभन्दा धेरै माथि र शक्तिशाली हुन्छ। यसलाई उच्चस्तरको कानुनी आधार हो भन्ने अर्थमा बुझ्नु अझ श्रेयस्कर हुन्छ। कानुनसँग असहमति राख्नु वा सामान्य दायराभन्दा बाहिर जाने प्रयासले तत्कालीन प्रभाव मात्र पार्छ। तर, सिद्धान्तको पालना नगर्दा दीर्घकालीन प्रभाव पार्नुका साथै ठूलो दुर्घटना निम्त्याउँदछ। त्यसैले कुनै पनि कार्य वा जिम्मेवारी पूरा गर्दा उक्त कार्य वा जिम्मेवारीसँग सम्बन्धित सैद्धान्तिक ज्ञान हुनु आवश्यक छ। सहकारी संस्था सञ्चालनमा यसका सिद्धान्तको प्रयोग मुख्य आधार हो। सन् १८४४ मा स्थापित रोचडेल समतामूलक अग्रणी संस्था आधुनिक सहकारीका रूपमा पहिलो संस्था हो। सुरुवातमा यसले गरेका निर्णय र अभ्यासलाई समयक्रममा सिद्धान्तका रूपमा अबलम्वन गर्दै आएको पाइन्छ। रोचडेल अग्रणी संस्थाले सन् १८४५ मा व्यवसायको समीक्षासहित मुख्य पाँचवटा नीतिगत विषयमा निर्णय गरेपश्चात् तीनै पाँच नीतिगत निर्णयहरूलाई पाँच सिद्धान्तका रूपमा अवलम्बन गरियो। सुरुवातमा रोचडेल अग्रणी संस्थाले आफ्नो सञ्चालनको क्रममा अवलम्बन गरेका अभ्यासहरूलाई नै सिद्धान्तका रूपमा व्याख्या गरे तापनि विस्तारै अन्य मुलुकहरूमा पनि सहकारीको अभियान फैलिँदै जाँदा फरकफरक अभ्यासहरू गरिन थाल्यो। सन् १८९५ मा अन्तर्राष्ट्रिय सहकारी महासंघको स्थापना भएपश्चात् सहकारीका सिद्धान्तहरूको पुनरावलोकन एवम् अद्यावधिक गर्ने कार्य महासंघले गर्दै आइरहेको छ। प्रथमपटक सन् १९३७ मा सहकार्यको रोचडेली सिद्धान्तका रूपमा ७ वटा सिद्धान्त अन्तर्राष्ट्रिय सहकारी महासंघले स्वीकार एवम् व्याख्या गर्यो। सो को समीक्षा गरी सन् १९६६ मा अन्तर्राष्ट्रिय सहकारी महासंघले ६ वटा सिद्धान्त प्रतिपादन गर्यो। सहकारीको विश्वव्यापी लहर एवम् सञ्जाल विस्तार हुँदै जाँदा सिद्धान्तलाई नयाँ आवश्यकता र परिवेश अनुकुल परिमार्जन गर्नुपर्ने आवश्यकता बोध गरियो। सन् १९९५ मा सहकारीका ७ वटा सिद्धान्तको व्याख्या गरियो। जसको संक्षिप्त व्याख्या र व्यावहारिक अभ्यास यहाँ उल्लेख गरिएको छ। खुला तथा स्वेच्छिक सदस्यता : सहकारीमा समुदायमा विद्यमान जातीय, धार्मिक, जनजातीय, लैंगिक पहिचान, शारीरिक सक्षमता, वर्गीयजस्ता कुनै पनि विभेदको आधारमा सदस्यताबाट बञ्चित गरिनु हुँदैन। सदस्यताका लागि विभिन्न प्रकारका उत्प्रेरणा र पुरस्कारको व्यवस्थाहरूसमेत गर्नुपर्छ। उत्प्रेरणामा वित्तीय, गुणस्तरीय जीवन, अरुलाई लाभ प्रदान गर्ने, समुदायको जिम्मेवारी निर्वाह, वृत्ति विकासको अवसर जस्ता विषयहरू सहकारीले सुनिश्चित गर्नुपर्छ। समुदायमा सहकारी शिक्षाका माध्यमबाट सहकारी सचेतना जागृत गर्नुपर्छ। कानुनबमोजिम न्यूनतम एक अंश (कित्ता) सेयर खरिद गरी सदस्यता प्राप्त गर्ने व्यवस्था कार्यान्वयन गर्नुपर्छ। सदस्यता प्राप्तिमा रोक नलगाउनु मात्र खुला सदस्यताका रूपमा लिनुहुँदैन। प्रजातान्त्रिक नियन्त्रण : सदस्यहरूले योजना तर्जुमा, नीति निर्माण र निर्णय प्रक्रियामा आफ्नो अभिमत प्रकट गर्न साथै नेतृत्वमा चुन्ने र चुनिने अधिकार प्राप्त गर्ने सुरक्षित हुनुपर्छ। सहकारी संस्थामा पुँजीको आधारमा नभई एक व्यक्ति एक मतको आधारमा सदस्यहरूद्वारा निर्वाचित प्रतिनिधिहरूमार्फत सदस्यप्रति जवाफदेही प्रतिनिधिमार्फत सञ्चालन गर्ने। योजना निर्माण, समीक्षा र नीति निर्माणमा दोहोरो सम्वादको आधारमा सदस्यहरूको अभिमतबाट निर्देशित रहने हुन्छ। साधारणसभा र विस्तारित मञ्चहरूमा सदस्यहरूलाई प्राथमिकता सहित समय प्रदान गर्नुपर्छ। सदस्यहरूको आर्थिक सहभागिता : कुनै पनि व्यक्तिले तोकिएको न्यूनतम अंशधन (सेयर) सहभागिताबिना सदस्यता प्राप्त गर्न सक्दैनन् भने उनीहरूको व्यावसायिक सक्षमता र सहभागिताको आधारमा अंशधन (सेयर) वृद्धि गर्नुपर्छ। संस्थाले कमाएको नाफाबाट कम्तीमा एकवटा अविभाज्य (जगेडा) कोष छुट्याई बाँकी नाफाको कानुनले तोकेको सीमाको अधिनमा रही समानुपातिक लाभ (सेयर लाभांश र संरक्षित पुँजी फिर्ता कोष) वितरण गर्नुपर्छ। सहकारीको अवधारणा, मूल्य र सिद्धान्तको बुझाई अँध्यारोमा हात्ताी छामेजस्तै भएको छ। जसले गर्दा अनुगमन तथा नियमन प्रभावकारी हुन सकिरहेको छैन। वित्तीय सहकारीको सन्दर्भमा प्रत्येक सदस्यले मासिकरुपमा आफ्नो कमाईको निश्चित अंश नियमित बचतकोरुपमा बचत गर्नुपर्छ भने सोको भार धान्न सक्ने गरी वार्षिकरुपमा अनिवार्य अंशधन वृद्धि गर्नुपर्छ। सहज ऋण प्राप्त गर्ने वा निक्षेपमा उच्चदरको ब्याज प्राप्त गर्ने मनसायले गरिएको कारोबारलाई सदस्यहरूको आर्थिक सहभागिताकोरुपमा बुझ्नु हुँदैन। स्वायत्तता र स्वतन्त्रता : हाल नेपालको सहकारी अभियानमा सबैभन्दा बढी प्रयोग गर्न रुचाइएको र स्वामित्व लिइएको सैद्धान्तिक क्षेत्र हो यो। सहकारी संस्था सदस्यहरूबाट नियन्त्रित संस्था हुने भएकाले आफ्नो लागि आवश्यक निर्णय गर्न, नीति निर्माण गर्न, योजना निर्माण गर्न र नेतृत्व चयन गर्न स्वायत्त र स्वतन्त्र हुन्छन्। संस्थाले आफ्नो स्वायत्तता र स्वतन्त्रताको उपयोग गर्दा अन्तर्राष्ट्रिय सिद्धान्त र मूल्यका साथै देशको विद्यमान कानुन प्रतिकूल नहुने गरी उपयोग गर्नुपर्छ। स्वतन्त्र परीक्षकहरूबाट परीक्षण गराउने र प्राप्त पृष्ठपोषणहरूको कार्यान्वयन गर्ने। वित्तीय कारोबार गर्ने संस्थाहरूले स्थापित स्तरीय मानदण्डहरूको पालना गर्ने र सोको लागि अनुगमनको अपेक्षा गरिएको हुनुपर्छ। नेपालको कानुनबमोजिम प्रत्येक सहकारी संस्थाले आफू आबद्ध संघ र नियामकबाट अनुगमनको अपेक्षा गरिएको हुनुपर्छ। निरन्तर शिक्षा, तालिम र सूचना : सहकारी संस्थाले आफ्ना सञ्चालक, व्यवस्थापक र अन्य कर्मचारीहरूका साथै सदस्यहरूलाई गुणस्तरीय एवम् प्रभावकारी सेवा विकास, प्रवाह र सहभागिता सम्बन्धमा आवश्यक तालिम तथा शिक्षा दिनुपर्छ। विचार निर्माण गर्ने युवा एवम् नेतृत्व वर्गलाई सहकार्यको महत्वको बारेमा र सदस्यहरूलाई सहकारी अवधारणा, मूल्य, कानुनी प्रावधानका साथै व्यवसायिक शिक्षा र उद्यमशिलता विकाससम्बन्धी तालिमहरू सञ्चालन गरी जीवनस्तर परिवर्तनमा भूमिका निर्वाह गर्नुपर्छ। प्रत्येक संस्थाले वार्षिक कम्तीमा २५ प्रतिशत सदस्यहरूलाई शिक्षा प्रदान गर्नुपर्छ। सहकारी संस्थाले आफ्नो नाफाबाट तोकिएबमोजिम सदस्य शिक्षा कोषमा विनियोजन गरी खर्च गर्नुपर्दछ। उक्त कोषबाट नपुग रकम सञ्चालन खर्च जनाई कार्यक्रम सञ्चालन गर्न सकिन्छ। शिक्षा र तालिमलाई प्रभावकारी बनाउने उनीहरूको उमेर, लिङ्ग, पेसा, शैक्षिक योग्यता आदिको आधारमा वर्गीकरण गर्नु सान्दर्भिक हुन्छ। सहकारी संस्थाले सदस्यहरूको व्यक्तिगत सूचनाहरूको गोपनीयता कायम गर्ने र संस्थागत सूचनाहरू (सदस्य संख्या, कारोबारको रकम, बचत र ऋणको रकम, सेयर पुँजी, बाह्य ऋण, अनुदान, कोषहरू, लगायत) को अग्रतापूर्ण खुलासा गर्नुपर्छ। अग्रतापूर्ण खुलासाले संस्थाप्रति जनविश्वास वृद्धि गर्छ। सहकारीहरूबीच सहकार्य : सहकारीले आफ्ना सदस्यहरूलाई प्रभावकारी रूपमा सेवा प्रवाह, संस्थागत सशक्तिकरण र स्रोतको आदानप्रदान गर्नको लागि स्थानीय, राष्ट्रिय एवम् अन्तर्राष्ट्रिय संरचनाहरूमा आवद्ध भई सहयोग गर्नुपर्छ। आफुसँग भएको स्रोत (गैरवित्तीय) र साधन अन्य संस्थाहरूलाई उपलब्ध गराउनुपर्छ। अन्य संस्थासँग भएको आफूले उपयोग गर्ने साथै सञ्जाल संरचना मार्फत सम्पूर्ण किसिमका स्रोत र साधनको आदानप्रदानमा सहकार्य गर्नुपर्छ। वित्तीय सहकारीहरूमा यस सिद्धान्तको गलत बुझाइको कारण समान तहको संस्थाहरूबीच वित्तीय कारोबार नै गर्ने गरिएको छ। जसले गर्दा उक्त कारोबारमा संलग्न सबै संस्थाहरूमा एकैपटक समस्या देखिन्छ। त्यसैले गैरवित्तीय स्रोतहरू, सामाजिक एवम् साँस्कृतिक र पर्यावरणीय कार्यहरूमा प्रत्यक्ष सहकार्य गर्ने र वित्तीय कारोबारको सन्दर्भमा आबद्ध माथिल्लो तहको सञ्जाल प्रयोग गर्नुपर्छ। यस प्रयोजनका लागि सहकारीको पहुँच नपुगेको वा व्यावसायिकता विकास कमजोर भएका स्थानमा सहकारी प्रबद्र्धन र विकासका लागि सहकारी विकास कोषको रकम प्रयोग गरी सहकार्य गर्न सकिन्छ। समुदायप्रति चासो : सहकारीले नीतिगत व्यवस्थामार्फत समुदायको दिगो विकासमा टेवा पुर्याउनु पर्छ। आफ्ना प्रत्येक निर्णय एवम् योजनाले समुदाय र पर्यावरणमा पार्ने प्रभाव बिचार गरी सकारात्मक योगदान गर्ने किसिमका निर्णय र योजना निर्माण गर्नुपर्छ। आर्थिक, सामाजिक, साँस्कृतिक र पर्यावरणीय प्रभावको बिचार गरी सकारात्मक कार्यमा केन्द्रित हुनुपर्छ। सहकारी संस्थाले सामुदायिक विकास कोषको रकम यस प्रयोजनको लागि प्रयोग गर्न सक्छन्। माथि उल्लेखित सैद्धान्तिक व्याख्याको आधारमा हाल नेपालमा सञ्चालित ३० हजार सहकारी संस्थाको अवस्थाको विश्लेषण गर्ने हो। अधिकांश संस्थाका सञ्चालकहरूको सोच सकारात्मक छ। तर, यी सैद्धान्तिक विषयसँग जानकार नै छैनन्। १५ देखि २० प्रतिशत संस्थाका सञ्चालकहरूमा सैद्धान्तिक विषयकोे जानकारी छ। तर, त्यसको कार्यान्वयन पक्षसँग क्षमता र दक्षताको तालमेल मिलेको छैन। अर्को १५ प्रतिशत हाराहारी संस्था सञ्चालकहरूले सैद्धान्तिक सन्तुलन मिलाएर संस्था सञ्चालन गरेका छन्। १० प्रतिशत हाराहारी संस्थाका सञ्चालकहरू सैद्धान्तिक विषयमा राम्रो जानकारी र दखल राख्दछन्। निहित स्वार्थको कारण सोको कार्यान्वयन गर्दैनन्। जोखिममा पर्ने संस्थाहरू अधिकांश यसै वर्गमा पर्छन्। एकका लागि सबै र सबैका लागि एक भन्ने दर्शनमा आधारित सहकारी संस्थाहरू सञ्चालनमा मूल्यहरू अवलम्बन हुनुपर्छ। आत्मसहयोग, स्वउत्तरदायित्व, प्रजातन्त्र, समानता, न्याय, ऐक्यावद्धता, इमान्दारिता, खुल्लापन, सामाजिक उत्तरदायित्व, अरुको हेरचाह जस्ता मूल्यहरू अवलम्बन गरिएको हुनुपर्छ। वित्तीय सहकारीहरूको सन्दर्भमा विश्व ऋण परिषद्ले विशिष्ट सिद्धान्तहरू प्रतिपादन गरेको छ। जसका बारेमा वित्तीय सहकारीका अधिकांश सञ्चालकहरू बेखबर जस्तै रहेको पाइन्छ। सिद्धान्त गन्तव्यमा पुग्ने गोरेटो मात्र हो। नीति र योजनाले पीच बनाएर कार्यान्वयनको साधन तीव्र गतीमा कुदाउँदै सहकारी मार्फत समुदायको आर्थिक, सामाजिक, सांस्कृतिक एवम् पर्यावरणीय गन्तव्य छिचोल्न सकिन्छ।"
देश बनाउन इमानदार नेतृत्व,"राजनीति समाजसेवा र राष्ट्रियहितको एउटा उच्चतम् रूप हो। यो व्यक्तिलाई तत्काल प्रतिफल दिने व्यापारिक विषय किमार्थ हुन सक्दैन। समाजसेवाको उच्चतम् रूप नै राजनीति हो। राजनीतिमा सेवाभावले होमिने हो, न कि कुनै लगानी र प्रतिफलको व्यक्तिगत हिसाब किताबले। सही गन्तव्य तय गरिएको राजनीतिले समग्र मुलुक र जनतालाई निरन्तर प्रतिफल प्रदान गरिरहेको हुन्छ। त्यही न राजनीतिज्ञको विजय हो। समाज रूपान्तरण, सामाजिक, आर्थिक, सांस्कृतिक विकासका हरेक पाटा र पक्षहरूलाई त्यो देशको राजनीतिक नेतृत्व र चिन्तनशैलीले निरन्तर परिस्कृत गर्दै लागेको हुन्छ। एउटा कुशल राजनीतिज्ञले आफ्नो व्यक्तिगत जीवन र भविष्यबारे कहिल्यै सोच्दैन र त्यतातिर कहिल्यै अल्मलिँदैन। ऊ समग्र मुलुक र जनताको प्रगतिसँग आफ्नो प्रगति भएको महसुस गर्दछ। संसारमा जति पनि समृद्ध मुलुकहरू छन्, त्यसका पछाडि इमानदार अनि कुशल राजनीतिक नेतृत्वकै चर्चा हुने गर्दछ। अमेरिकाले अब्राहम लिंकन पायो, दक्षिण अफ्रिकाले नेल्सन मण्डेला। क्युवाले फिडेल क्वास्ट्रो, सिंगापुरले लि क्वान यू, चीनले माओत्सेतुङदेखि सी जिङ फिङ, मलेसियाले मोहमद महावीर, भारतले महात्मा गान्धी, भियतनामले हो छि मिन्ह, रुसले लेनिनदेखि पुटिनजस्ता महान् राजनीतिज्ञ पाए। उनीहरूजस्ता राष्ट्रसेवकहरूको दूरगामी मार्गनिर्देशनकै कारण ती मुलुकहरूको कार्यदिशा, कार्यशैली र भावीमार्ग स्पष्ट रूपमा तय हुन सक्यो। ती राष्ट्रहरूले समृद्धिको यात्रा तय गर्न सके। यी राजनीतिज्ञहरूले आफ्नो सुखसुविधाका विषयमा मात्रै चिन्तन गरेको भए के ती मुलुक आज यो अवस्थामा पुग्न सक्थे ? अवश्य पनि सक्तैन थिए। यसर्थ राजनीति वास्तवमै समाजसेवा र राष्ट्रियहितको एउटा उच्चतम् रूप हो। यो व्यक्तिलाई तत्काल प्रतिफल दिने व्यापारिक विषय किमार्थ हुन सक्दैन। यदि राजनीतिलाई व्यापार र व्यापारीले राजनीति सोच्यो भने उसले व्यक्तिगत प्रतिफलको हिसाबकिताब मात्रै गर्छ, नाफाघाटाको जोडघटाउ गर्छ। व्यक्तिगत पद प्रतिष्ठाको हिसाबकिताब गर्छ। मैले यति धेरै लगानी गरें, मुलुकले मलाई के दियो भनेर राज्यसँग प्रश्न गरिरहन्छ अनि मुलुकको भविष्यभन्दा पनि आफ्नो आर्थिक, पारिवारिक चिन्ताको साँघुरो घेराबाट मुलुकलाई बन्धक बनाइरहन्छ। मुलुकको राजनीतिक धार नै परिवर्तन गरी आफ्नो पोल्टामा मात्र पार्ने कुचेष्टा गरिरहन्छ। नेपालको राजनीतिक इतिहासलाई केलाएर हेर्ने हो भने पृथ्वीनारायण शाहको मुलुक एकीकरणको अभियानपछिका राजनीतिज्ञभन्दा पनि वंश परम्परामा आधारित शासकहरूको शासन सत्ता स्थापित भयो। यो लामो समय चल्यो। जब जंगबहादुरको उदय भयो, शाहवंशीय राज्यसत्ता कमजोर भयो। राणाहरू जनताप्रति क्रूर देखिए। जनताका अधिकार भन्ने केही रहेनन्। उनीहरूका हुकुमी शासन मात्रै चलिरह्यो। त्यसभित्र पनि विभिन्न जालझेल, षड्यन्त्र र ठूलठूला काण्ड, नरसंहार, कोतपर्व, भण्डारखाल पर्वजस्ता अमानवीय संहार मच्चाएर सत्ता हातमा लिने र सत्ताको बागडोर सम्हाल्ने काम मात्रै भयो। राणाहरूको हित र समृद्धिका खातिर सिंगो राज्य स्रोतको दुरुपयोग भइरह्यो। यो प्रक्रिया १०४ वर्ष चल्यो। देश शिक्षा, स्वास्थ्य, रोजगारी र न्यायका हिसाबले पूरै अन्धकारमा डुब्यो। २००७ सालमा राणाहरूको चरम दमनले आत्तिएका जनता र अधिकार कुण्ठित गरी अपमानित भएका राजा त्रिभुवनबीच राणा शासनको अन्त्य गर्ने योजना बन्यो र त्यो सफल भयो। अब जनताको छोरो निर्वाचनका माध्यमबाट प्रधानमन्त्री हुने व्यवस्था सिर्जना भयो। तथापि शिशु प्रजातन्त्रमाथि वैदेशिक हस्तक्षेप बढ्यो। विशेषगरी दक्षिणतर्फको छिमेकीले व्यवस्थाभित्र खेल्न सुरु गर्यो र आफ्नो स्वार्थ अनुरूप सरकार र राजाबीचको सम्बन्धमा भाँजो सिर्जना गरी नेपालको अपार जलसम्पदामाथि गिद्दे दृष्टि राख्यो। फलस्वरूप २०११ सालमा मातृकाप्रसाद कोइरालाको प्रधानमन्त्रीकालमा कोसी सम्झौता भयो। त्यो नितान्त देशहित विपरीत थियो। कोसी सुम्पनुको पछाडिका रहस्य नेपाली कांग्रेसको कुर्सी मोह नै थियो। त्यो ठूलो राष्ट्रघात थियो, कारण स्वार्थ र सत्ता केन्द्रित राजनीति। फेरि २०१५ सालमा नेपालको अर्को ठूलो नदी गण्डकी बीपी कोइरालाको भारत भ्रमणका बेला सुम्पियो। त्यस पछाडिका रहस्य पनि कुर्सी मोह नै थियो। प्रजातान्त्रिक भनिएको पार्टी नेपाली कांग्रेसले भारतको दबाबमा ठूलो राष्ट्रघात गर्यो। यस्ता राष्ट्रघाती राजनीतिज्ञहरूका कारण जनतामा फेरि राजनीतिप्रति वितृष्णा पैदा भयो र राजा महेन्द्रलाई गण्डक सम्झौतामा फसाइयो। जसका कारण २०१७ सालमा राजा महेन्द्रले सम्पूर्ण राजनीतिक दलहरूलाई प्रतिबन्ध लगाएर पञ्चायती शासन व्यवस्था लागू गरे। यो व्यवस्थापछि राजा महेन्द्रले नेपालको उत्तरतर्फको छिमेकी राष्ट्रसँगको सम्बन्ध बिस्तार गरे। राजा महेन्द्रले चिनियाँ कम्युनिस्ट पार्टीका महान् हस्ती चीनका राष्ट्रपति माओत्सेतुङसँग मित्रता बढाए र नेपालमा सडक पूर्वाधार र उद्योगहरू स्थापना गरे। यसैगरी कम्युनिस्ट मुलुक रसियासँग पनि मित्रताको हात बढाए। महेन्द्र राजमार्गको झन्डै आधा हिस्सा सोभियत रुसको सहयोगमा निर्माण भयो। चीन, सोभियत रुस, डेनमार्क, बेलायत, अमेरिकाजस्ता ठूला मुलुकहरूले नेपाललाई सहयोग गरेको भारतलाई पटक्कै मन परेको थिएन। यता पञ्चायती शासकहरू जनतालाई न्याय दिने सवालमा अनुदार थिए। तिनीहरू पनि राजालाई गुमराहमा पारेर राणाशैली अवलम्बन गर्ने गर्थे। जसका कारण भौतिक पूर्वाधार विकासमा केही तीव्रता देखिए पनि जनतालाई राजनीतिक अधिकार नदिँदा पञ्चायती व्यवस्थाप्रति जनताको वितृष्णा बढ्न पुग्यो। जसको फलस्वरूप २०४६ सालमा बहुदलीय व्यवस्था उदय भयो। २०४६ सालको प्रजातन्त्रलाई पनि शिशु प्रजातन्त्र नै भनियो। २०४८ को संसदीय निर्वाचनमा नेपाली कांग्रेसले दुई तिहाइ बहुमत प्राप्त गर्यो। तर, त्यो आपसी खिचातानी र निहित स्वार्थका कारण दुई वर्ष पनि टिकेन। त्यो राजनीतिको महान् अवसर कांग्रेसले आपसी कलहका कारण गुमायो। जनताका अधिकारका चासोभन्दा पनि सत्तास्वार्थ बढी देखियो, त्यो राजनीति। २०१७ सालमा खाएको ठक्करले पनि कांग्रेस जनताको सेवामा समर्पित हुन सकेन। अस्थिर राजनीति र दलीय व्यवस्थाले देश दलदलमा फस्न पुग्यो। ठूला उद्योगहरू भारतको स्वार्थ अनुरूप धमाधम बन्द हुन पुगे । देश फेरि दुर्गतिको दुष्चक्रमा फस्न पुयो। २०५० सालमा कांग्रेस र एमालेको मिलेमतोमा सत्ता टिकाउन भारतलाई अर्को ठूलो जलसम्पदा महाकाली सुम्पिए । त्यो शृंखलाबद्ध राष्ट्रघातले नेपाली मन छियाछिया भयो। सिंगो देश आहात भयो। देशको शान र मानमा आँच पुग्यो। राजनीति र नेताहरूप्रति यसले अविश्वास पैदा गर्यो। सामन्ती र अर्धसामन्ती चेतनाका राजा र दलहरूले यो देश र जनताको हित गर्न सक्दैनन् भन्ने कुरा एक पटक फेरि प्रमाणित भयो। देश विदेशीहरूको क्रीडास्थल बन्यो। मुलुकको अर्थतन्त्र धराशायी भयो। उत्पादन र निर्यात ठप्प भयो। यसरी धराशायी भएको मुलुकलाई सुदृढ बनाउनु पर्छ र सामन्ती तथा अर्धसामन्ती चेतका शासकहरूको समूल नष्ट गरी सामन्तवादलाई जरैदेखि उखेलेर नयाँ जनवादी गणतन्त्र स्थापना गर्नुपर्छ भन्ने मूल आशयका साथ जनयुद्ध थालनी भयो । यसले सामन्ती सत्ताको जरो हल्लायो, साम्राज्यवादी र विस्तारवादीको पनि होस् खुलायो। यसले नेपाली राजनीतिलाई तरंगित गर्यो। बिग्रिएकाहरूलाई सच्चिन बाध्य बनायो। गणतन्त्र चाहिँदैन भन्नेहरूलाई चाहिन्छ भन्ने बनायो। साँच्चिकै राजनीतिले ठूलो फड्को मार्यो। दसवर्षे जनयुद्धको जगमा २०६२ सालमा राजा ज्ञानेन्द्रको व्यवहारबाट दिक्दार भएका बहुदलप्रेमी सात दल र तत्कालीन नेकपा माओवादीसँग बाहैबँुदे समझदारी बन्यो र त्यही समझदारीमा टेकेर २०६२६३ मा १९ दिने जनआन्दोलनबाट सदाका लागि राजतन्त्रको अन्त्य भयो। राजा दरबार छाडेर हिँडे। अन्तरिम संविधान बन्यो र संविधानसभाको चुनाव पनि भयो। २०७२ सालमा लोकतान्त्रिक गणतन्त्र नेपालको संविधान जारी भयो। यो संविधानले सामन्ती सत्ताले पछि पारेका दलित, मधेसी, जनजाति, मुस्लिम, महिला, अल्पसंख्यक जाति, भाषा धर्म, क्षेत्र, लिंग सबैको समावेशी सिद्धान्तको आधारमा राज्यका सबै अंगमा सुनिश्चितता गर्यो। यही हो राजनीति र समाजसेवाको उच्चतम रूप। २०७२ को संविधान जारी भइसकेपछि नेपालको राजनीतिप्रतिको आकर्षण एकाएक बढ्यो। चेतनशील युवाहरू राजनीतिमा अग्रसर भए। यसैका माध्यमबाट देशको चौतर्फी विकास गर्न सकिन्छ भन्ने सन्देश प्रवाह गर्यो। २०७९ को आम चुनावसम्म आइपुग्दा यो सिद्धान्त पूर्णरूपमा स्थापित हुन पुग्यो। नेपालको बिग्रिएको राजनीतिक प्रणालीलाई सहीमार्गमा ल्याएर तमाम होनहार युवाहरूलाई राष्ट्र सेवामा लामबद्ध बनाउनु नै पछिल्लो राजनीतिक परिवर्तनको महत्त्वपूर्ण उपलब्धि हो। आज नेपालको संसद्मा देखिएको दृश्यले यो परिवर्तनलाई गर्विलो बनाएको छ। त्यसले लिएको उद्देश्य अनुरूप देश पूर्णरूपमा संघीय संरचनामा गइसकेको छ। यसलाई एउटा राजनीतिक अवसरका रूपमा तमाम नेपालीले प्रयोग गर्न पाएका छन्। बस्नेत, नेकपा माओवादी केन्द्रका लुम्बिनी प्रदेश सचिवालय सदस्य हुन्।"
भ्रष्टाचारभित्रका छिद्रहरू,"भ्रष्टाचार नियन्त्रण तथा न्यूनीकरण राज्यको साझा दायित्व हो। भ्रष्टाचारको अनुसन्धान एउटा जटिल विषय हो। अख्तियारको दुरुपयोग र एकाधिकारले भ्रष्टाचारलाई जन्माउँछ। कम्प्रमाइज र नेगोसिएसन भ्रष्टाचारका मल र जल हुन्। यसले दण्डहीनतालाई संरक्षण गर्छ र दण्डहीनताको जगमा भ्रष्टाचार मौलाउँछ। राष्ट्रसेवाको शपथ लिई सार्वजनिक सेवाको पद धारण गरेका व्यक्तिबाट प्राप्त अधिकारलाई कानुनसंगत पारदर्शी ढंगबाट जिम्मेवारी वहन गर्नुपर्ने हो। तर, यस विपरीत गरिएका अख्तियारको दुरुपयोगले भ्रष्टाचारको विकास गर्छ, मौलाउने बाटो बनाउँछ। सार्वजनिक पदधारण गरेका राष्ट्रसेवकहरूले संविधान एवं विद्यमान कानुनले तोकेका काम, कर्तव्य र अधिकारको परिधिभित्र रही देखाएका इमानदारिता र सक्षमताले भने आम नागरिकको आस्था र विश्वास अभिवृद्धि गर्छ। जसले भ्रष्टाचार विरुद्धका आवाजहरूलाई एकाकार गर्छ। यससँगै चेतनशील भ्रष्टमुक्त समाजको कल्पना गर्छ। आम सर्वसाधारणमा शिक्षा र चेतनाको कमी छ। त्यसै कारण पनि भ्रष्टाचारीहरू हौसिइरहेका छन्। भ्रष्टाचारले सर्वसाधारण वर्गलाई प्रत्यक्ष असर पुर्याउँछ। यद्यपि कतिपयले त यसको छनकसमेत पाउँदैनन्। कहीँ शिक्षा र चेतनाको कमीमा आममानिस ठगिइरहेका हुन्छन् त कहीँ जानाजान लोभ र मोहको जालोमा फस्दा ठगिन पुगेका हुन्छन्। विकास निर्माणका आयोजनाहरू हुन् या कुनै कार्यालयले प्रवाह गर्ने सेवा। प्रभावित सेवाग्राहीहरूको सचेतपनले भ्रष्टाचारलाई न्यूनीकरण गर्नमा सहयोग पुग्छ। विधिको शासन नै सुशासन हो। राज्य सञ्चालनार्थ सम्बन्धित ऐन कानुनहरू छन्। अपारदर्शी कार्यहरूले भ्रष्टाचार निम्त्याउँछ। आर्थिक कारोबारमा नै भ्रष्टाचार हुने हो। यसर्थ, आर्थिक कारोबारको पारदर्शिताले भ्रष्टाचार न्यूनीकरणमा सघाउ पुर्याउँछ। संविधानले लिएको दिगो शान्तिका लागि न्यायपूर्ण समाज र सामाजिक सुरक्षा, पूर्वाधार निर्माण र आर्थिक विकास सहितको दिगो विकासको लक्ष्य हासिल गर्न भ्रष्टाचार नियन्त्रण अपरिहार्य छ। भ्रष्टाचारले मुलुकको विकासमा नकारात्मक असर पार्ने मात्र होइन, शासनको वैधतामा समेत प्रश्नचिह्न खडा गर्ने हुन्छ। अन्तर्राष्ट्रिय मूल्यमान्यता र सम्बन्धमा समेत आघात पार्छ। मुलुकलाई एउटा असफल राष्ट्रतिर डोर्याउँछ। संविधानको सर्वोच्चता र विधिको शासनको कार्यान्वयन पक्ष कमजोर भएका मुलुकहरूमा भ्रष्टाचार व्याप्त हुन्छ। मानिस आधुनिकतासँगै धनसम्पत्ति र जीवनशैलीमा आफूलाई फरक किसिमले प्रस्तुत गर्न चाहन्छ, उच्च जीवनशैली बनाउने होडबाजी वा लालसा, देखावटीपन, बढ्दो महँगी, सम्पत्तिको महत्त्वजस्ता कुराले भ्रष्टाचारलाई प्रश्रय दिएको हुन्छ। नेपाली समाज पनि यसैबाट प्रभावित भएको देख्न सकिन्छ। समाजका गलत मूल्यमान्यता र संस्कृतिहरूले भ्रष्टाचारजन्य मनसाय र प्रवृत्तिलाई प्रोत्साहन गरिरहेको हुन्छ। विचारले होइन, व्यवहारले मात्र भ्रष्टाचारलाई नियन्त्रण गर्न सक्छ। भ्रष्टाचारजन्य कार्यलाई उत्साह प्रदान गर्ने वा नियन्त्रण गर्ने मुख्य भूमिका समाजमै रहेका कारण भ्रष्टाचारको मुख्य जग कमजोर गराउन समाजबाटै अग्रसरता लिन जरुरी छ। गलत संस्कार र सोचहरूलाई समाजमा जरैबाट उखेल्न एकीकृत अभियान चलाउनु आवश्यक देखिएको छ। बालमस्तिष्कमा राख्न सकिएका संस्कार र सोचहरू बढी प्रभावकारी हुन्छन्। भ्रष्टाचार के हो ? यो हुनुका कारण के के हुन् ? भ्रष्टाचारले दुरावस्थामा पुर्याएका उदाहरण प्रस्तुत गर्दै प्रभावकारी चेतनामूलक कार्यक्रमहरू गर्न सके निवारणमा सहायक सिद्ध हुन सक्छन्। भ्रष्टचारविरुद्ध चालिएका कदमहरूको अभ्यासका अनुभवहरू अनुसरण गर्दै सरोकारी सबै वर्गको सामूहिक प्रयासबाट भ्रष्टाचार नियन्त्रणमा सफलता प्राप्त सकिन्छ। भ्रष्टाचारविरुद्ध फैलिएको सचेतनाले सुशासन प्रवद्र्धनमा जागरण ल्याउँछ। तत्कालीन नेपाल अधिराज्यको संविधान, २०४७ को धारा ९७ र ९८ को व्यवस्थाअनुसार नेपालमा भ्रष्टाचार नियन्त्रणका लागि २०४७ माघ २८ गते अख्तियार दुरुपयोग अनुसन्धान आयोगको गठन गरिएको थियो। यसको काम, कर्तव्य र जिम्मेवारी तथा क्षेत्रहरूलाई नेपालको अन्तरिम संविधान, २०६३ ले समेत निरन्तरता दिएको थियो। अख्तियार दुरुपयोग अनुसन्धान आयोग ऐन, २०४८, भ्रष्टाचार निवारण ऐन, २०५९, अख्तियार दुरुपयोग अनुसन्धान आयोग नियमावली, २०५९ एवं अन्य प्रचलित कानुनी व्यवस्था र आयोगको काम कारबाहीसम्बन्धी कार्यविधि, निर्देशिका एवं मापदण्डमा आधारित भई कार्यसम्पादन गर्दै आएको पनि छ। तर पनि आयोगले जनअपेक्षा काम गर्न नसकेको जनगुनासो यदाकदा आइरहेकै हुन्छ। अख्तियार दुरुपयोग अनुसन्धान आयोग ऐन, २०४८ को दफा ३ ले अनुचित कार्यको अनुसन्धान तथा छानबिन गरी सम्बन्धित राष्ट्रसेवकलाई विभागीय कारबाहीसम्मका लागि सिफारिस गर्ने वा आफैंले सचेत गराउन सक्नेसम्मको अधिकार दिएको थियो। सोहीअनुसार कार्य सम्पादन हुँदै आएकोमा नेपालको संविधान २०७२ ले अख्तियारको कार्यक्षेत्र भित्रबाट अनुचित कार्यलाई हटाएको छ। भ्रष्ट आचरणको सुरुआत अनुचित कार्यबाटै हुने हो अर्थात् प्रश्रय पाउँदै गएको अनुचित कार्यले कुनै समयमा भ्रष्टाचारको रूप नलेला भन्न सकिन्न। अख्तियार दुरुपयोग अनुसन्धान आयोग ऐन २०४८ र भ्रष्टाचार निवारण ऐन २०५९ ले निजी तथा गैरसरकारी क्षेत्रहरूमा हुने भ्रष्टाचार तथा आर्थिक अनियमिततालाई समेटेको पाइँदैन। नेपालमा सार्वजनिक निकायमा ४० प्रतिशत र अन्य क्षेत्रमा ६० प्रतिशत भ्रष्टाचार हुने गरेको छ भन्ने विभिन्न अध्ययनले देखाएका छन्। सार्वजनिक निकायमा पनि न्यायिक निकाय, राजनीतिक दल, नेपाली सेना तथा गैरसरकारी संस्थाहरू यसको क्षेत्राधिकारमा पर्दैनन्। भ्रष्टाचार नियन्त्रण तथा न्यूनीकरण राज्यको साझा दायित्व हो। भ्रष्टाचारको अनुसन्धान एउटा जटिल विषय हो। अनुसन्धानमा प्रमाण र तथ्यको उपस्थिति अनिवार्य रहन्छ नै तर कतिपय अवस्थामा न रिसवत लिने बोल्छ न रिसवत दिने नै।"
"सातदोबाटो केपी ओली कपको सेमिफाइनलमा, पुलिस बाहिरियो","काठमाडौं : दीपकराज ठकुरीको दुई गोलप्रेरित सातदोबाटो युथ क्लब केपी ओली कप राष्ट्रिय फुटबल च्याम्पियनसिपको सेमिफाइनलमा पुगेको छ। सातदोबाटोस्थित एन्फा कम्प्लेक्समा भएको उद्घाटन खेलमा सातदोबाटोले रोमाञ्चक जित निकाल्दै अन्तिम चारमा स्थान बनाएको हो। घरेलु फुटबलको पावरहाउस पुलिस क्लबलाई सुरुआतदेखि नै दबाबमा राखेको सातदोबाटोले पहिलो हाफको इन्जुरी समयमा १० को अग्रता लिएको थियो। दीपकले पेनाल्टी एरिया भित्रबाट उत्कृष्ट फिनिसिङ गर्दै सातदोबाटोलाई अग्रता दिलाएका थिए। दोस्रो हाफको सुरुआतमा आक्रामक देखिएको पुलिसका लागि प्रविण थापाले ४८औं मिनेटमा गोल गरेका थिए। सातदोबाटोका गोलकिपर अशोक बरालले बल पूर्ण नियन्त्रणमा लिन नसक्दा सोही गल्तीको फाइदा उठाउँदै दीपकले बराबरी गोल फर्काएका थिए। रोमाञ्चक खेलको ६९औं मिनेटमा पुनः दीपकले गोल गर्दै सातदोबाटोको जित सुनिश्चित गरे। जितसँगै अन्तिम चारमा पुगेको सातदोबाटोले फाइनल प्रवेशका लागि त्रिभुवन आर्मी फुटबल र न्यूरोड टिम (एनआरटी)को विजेतासँग खेल्ने छ। आर्मी र न्यूरोड भोलि बिहान ११ बजे एन्फा कम्प्लेक्समै आमनेसामने हुनेछन्। पहिलो पटक आयोजना भएको प्रतियोगितामा कुल तीन खेल जित्ने टिम च्याम्पियन बन्ने छ। च्याम्पियन बन्ने टिमले १०, उपविजेताले पाँच लाख, उत्कृष्ट खेलाडी र सर्वाधिक गोलकर्ताले जनही एक लाख तथा उत्कृष्ट गोलकिपरले ५० हजार प्राप्त गर्ने आयोजनले जनाएको छ। यस्तै, हरेक खेलका विजेताले २५ हजार तथा प्लेयर अफ दी म्याचलाई १५ हजार रुपैयाँ प्रदान गरिनेछ। बिहीबारको विजेता सातदोबाटोले २५ हजार तथा दीपकराज ठकुरीले १५ हजार रुपैयाँ प्राप्त गरेका छन्। फागुन १७ गते सकिने प्रतियोगितामा ए डिभिजन लिगका सात क्लबहरूसातदोबाटो, जावलाखेल, न्यूरोड टिम, नेपाल पुलिस, चर्च ब्वाइज, मछिन्द्र, त्रिभुवन आर्मी र आयोजक केपी ओली फुटबल क्लब गरी आठ टिमले प्रतिस्पर्धा गर्नेछन्।"
भक्तपुर कप : फाइनलमा द हिलिङ र केदारनाथ भिड्ने,भक्तपुर : भक्तपुरमा जारी दोस्रो भक्तपुर कप२०७९ खुला फुटबल प्रतियोगितामा द हिलिङ होम एफसी र केदारनाथ सुटर्स फाइनलमा प्रवेश गरेका छन्। बिहीबार भक्तपुर युवा टिम र द हिलिङ होम एफसीबीचको पहिलो खेलमा खेलको निर्धारित समयमा दुवै टिमबाट ३३ गोलको बराबरी नतिजा भएको थियो। दुवै टिमबीच भएको पेनाल्टी सुट आउटमा द हिलिङ होम एफसीले भक्तपुर युवा टिमलाई २४ गोलले पराजित गरी एफसी फाइनल प्रवेश गरेको हो। दोस्रो सेमिफाइनल खेलबाट केदारनाथ सुटर्स फाइनल चरणमा प्रवेश गर्न सफल भएको छ। केदारनाथ र गोदावरी युनाइटेड एफसीलाई ३१ गोलले पराजित गरी केदारनाथ सुटर्स फाइनलमा प्रवेश गरेको हो। भक्तपुर युवा टिमले यही फागुन ५ गतेदेखि प्रतियोगिता सञ्चालन गरेको हो।
भक्तपुर कप फुटबल :सेमिफाइनल खेल आज,भक्तपुर :भक्तपुर कप फुटबल २०७९ को सेमिफाइनल खेलहरू आजबाट हुने भएको छ । सेमिफाइनलको पहिलो खेल आयोजक भक्तपुर युवा टीमकाविरूद्ध द हेलिङ होम एफसी र दोस्रो खेल केदारनाथ सुटर्सका विरूद्ध गोदावरी युनाइटेडबीच हुने जनाएको छ । बुधबार भएको क्वाटर फाइनल खेलमा बनेपा ब्वाइज र द हेलिङ होम एफसीबीचको पहिलो खेलमा द हेलिङ होम एफसीले बनेपा ब्वाइजलाई ३० गोलले पराजित गरी सेमिफाइनलको यात्रा तय गरेका हुन् । त्यस्तै सीओबी युथ क्लब र गोदावरी युनाइटेडबीच भएको दोस्रो खेलमा गोदावरी युनाइटेडले सीओबी युथ क्लबलाई ३१ गोलले पराजित गरी सेमिफाइनलमा पुगका हुन् । शनिबार भक्तपुर कप २०७९ को फाइनल खेल हुनेछ ।
"युएई भ्रमणका लागि नेपाली टिम घोषणा, परेनन् सन्दीप","काठमाडौं : नेपाल क्रिकेट संघ (क्यान)ले युएई भ्रमणका लागि नेपाली टिमको घोषणा गरेको छ। क्यानले पूर्वकप्तान समेत रहेका सन्दीप लामिछाने बिना नै १५ सदस्सीय टोलीको घोषणा गरेको हो। आईसीसी विश्वकप क्रिकेट लिगटूअन्तर्गत नेपालमा भएको खेलमा उत्कृष्ट प्रदर्शन गरेपछि नेपाली क्रिकेट समर्थकहरूले सन्दीपलाई युएई लैजान दबाब दिएका थिए। क्यानले पनि त्यसको पहल गरे पनि अन्तिम समयमा त्यो हुन नसकेको बताइएको छ। नाबालिक बलात्कार मुद्दा खेपिरहेका सन्दीप २० लाख धरौटी तिरेर रिहाइ भएका थिए। अदालतले विदेश जान नपाउनेगरी फैसला सुनाएको थियो। क्यानले रोहित पौडेलको कप्तानीमा कुशल भुर्तेल, आसिफ शेख, ज्ञानेन्द्र मल्ल, कुशल मल्ल, दीपेन्द्र सिंह ऐरी, सन्दीप जोरा, सोमपाल कामी, करण केसी, ललित राजवंशी, गुलशन झा, भिम सार्की, आरिफ शेख, प्रतिश जीसी र श्याम(मौसम) ढकाललाई टिममा समेटेको छ। प्रतिश र श्याम पहिलोपटक राष्ट्रिय टिममा आबद्ध भएका छन्।"
१९ एजेन्डासहित फागुन १७ गते एन्फा कार्यसमिति बैठक,"काठमाडौं : नेपाली फुटबलको सर्वोच्च निकाय अखिल नेपाल फुटबल संघ (एन्फा)को कार्यसमिति बैठक फागुन १७ गते बस्ने भएको छ। एन्फाका महासचिव किरण राईले कार्यसमिति सदस्यहरूलाई पत्राचार गर्दै आगामी बुधबार कार्यसमिति बैठक बोलाएका हुन्। बुधबार बिहान आठ बजे बोलाइएको बैठकमा विविधसहित १९ वटा एजेन्डा तय गरिएको छ। यद्यपि, कसैले एजेन्डा थप्न चाहे यसमा घटबढ हुने सम्भावना छ। महासचिव राईले पत्राचार गरेका एजेन्डामा अन्तर्राष्ट्रिय थ्रीनेसन्स कप आयोजना, महिला ओलम्पिक छनोट प्रतियोगिता, ए डिभिजन लिग तथा महिला राष्ट्रिय लिग सञ्चालन गर्न आगामी चार वर्षको योजना लगायत विषय समावेश छन्। यस्तै, सहिद स्मारक बी र सी डिभिजन लिग, जिल्ला लिग, यस वर्षको महिला लिग, विद्यालय स्तरीय महिला र पुरुष उमेर समूहका प्रतियोगिता र कर्मचारी नियुक्ती पनि समावेश छन्। बैठकमा महिला र फुटसल फ्रेन्चाइज प्रतियोगिता, महिला एकेडेमी, प्रदेश संघको अधिवेशन, फुटसल लिग, नेपाल सुपर लिगका लागि समय उपलब्ध गारउने, राष्ट्रिय टिम र संघलाई आवश्यक खेलकुद सामग्री, प्रायोजन र खरिद, विभिन्न देशमा संघको समन्वय समिति गठन स्थायी समिति तथा अन्य आवश्यक समिति, आपतकालिन समिति, सीईओ, सहायक महासचिव लगायत कर्मचारीपदाधिकारी नियुक्ती र विविध विषय एजेन्डामा उल्लेख छ।"
विजेता खेलाडीलाई प्रतिव्यक्ति २ लाख पुरस्कार दिने प्रधानमन्त्रीको घोषणा,"काठमाडौं : प्रधानमन्त्री पुष्पकमल दाहाल 'प्रचण्ड'ले आइसीसी विश्वकप लिगका विजेता खेलाडीलाई प्रतिव्यक्ति दुई लाख रुपैयाँ पुरस्कार दिने घोषणा गरेका छन्। बुधबार दिउँसो विजेता खेलाडीहरूलाई बालुवाटार बोलाएर प्रधानमन्त्रीले बधाई दिनुका साथै पुरस्कार दिने घोषणा गरेका हुन्। खेलाडीहरूलाई बधाई दिँदै प्रधानमन्त्री प्रचण्डले भने, 'सर्वप्रथम इतिहास रच्नुभएकोमा तपाईंहरूलाई बधाई छ। तपाईहरूले नयाँ रेकर्ड बनाउनुभएको छ, इतिहास रच्नुभएको छ। चार खेलमा पुरै विजय हासिल गरेर क्लिनस्वीप गर्नुभएको छ। यो देशकै गौरव हो।' पहिला पहिला खेल जीवनका लागि अनुशासनका लागि भनिने भएपनि अहिले त्यस्तो नभएको उनले बताए। 'अब खेल देशका लागि भएको छ, अर्थतन्त्रको उत्थानका लागि भएको छ, राष्ट्रिय प्रतिष्ठाका लागि भएको छ, कुटनीतिक उचाइका लागि पनि भएको छ। तसर्थ, खेल क्षेत्रलाई सामान्य आँखा हेर्नु देशकै लागि गल्ती हुन जान्छ', उनले भने। खेल क्षेत्रका समस्या समाधान गर्न लगातार सहकार्य गर्ने प्रधानमन्त्री दाहालले बताए। प्रधानमन्त्री प्रचण्डले भने, 'छोटो समयमै नेपाली क्रिकेटले जुन सफलता हासिल गरेको छ, त्यसले मलाई पनि राजनीतिमा प्रेरणा दिँदै आएको छ।' खेलाडीहरूले लिग चलिरहेकै बेला प्रधानमन्त्रीले आफूलाई हौसला दिएकोमा धन्यवाद दिँदै नेपाली खेलाडीहरूले वास्तविक अभिभावक पाएकोमा खुसी व्यक्त गरे।"
भद्रपुर झापा गोल्डकप : मच्छिन्द्र अन्तिम चारमा,क्वार्टरफाइनलमा चर्च ब्वाइज युनाइटेडलाई २१ गोलले हराउँदै मच्छिन्द्र सेमिफाइनलमा प्रवेश गरेको हो। झापा : चर्च ब्वाइज युनाइटेडमाथि कठिन जित निकाल्दै मच्छिन्द्र क्लब प्रथम भद्रपुर झापा गोल्डकपको अन्तिम चारमा प्रवेश गरेको छ। भद्रपुरस्थित मेची रंगशालामा बुधबार भएको क्वार्टरफाइनलमा चर्च ब्वाइज युनाइटेडलाई २१ गोलले हराउँदै मच्छिन्द्र सेमिफाइनलमा प्रवेश गरेको हो। मच्छिन्द्रको जितमा कप्तान सुजल श्रेष्ठ र विमल घर्तीमगरले एकएक गोल गरे। खेलको सुरुवाती अग्रता चर्च ब्वाइजले लिएको थियो। चर्च ब्वाइजका कप्तान अनन्त तामाङले खेलको ५४औं मिनेटमा गोल गर्दै टोलीलाई अग्रता दिलाएका थिए। उनले गगनदीप सिंहको क्रसमा हेडमार्फत गोल गरेका थिए। खेलको अन्तिम १० मिनेटमा लयमा फर्किएको मच्छिन्द्रले लगातार दुई गोल फर्काएको थियो। खेलको ८१औं मिनेटमा सुजल श्रेष्ठको फ्रिकिक प्रहार सिधै गोलमा परिणत भएको थियो। त्यसपछि उत्साहित मच्छिन्द्रका खेलाडीले लगत्तै अर्को गोल थपेका थिए। खेलको ८६औं मिनेटमा विमल घर्तीमगरले हेडरमार्फत गोल गर्दै मच्छिन्द्रको जित सुनिश्चित गरेका थिए। मच्छिन्द्रले फाइनल प्रवेशका लागि अब विभागीय टोली एपीएफ र काउवार्न बजार प्रगति संघ बंगलादेशबीचको विजेतासँग आइतबार खेल्ने आयोजक समितिका अध्यक्ष दीपेश ढकालले जानकारी दिए। बुधबारको खेलको प्लेयर अफ दी म्याच मच्छिन्द्रका कप्तान सुजल श्रेष्ठ घोषित भए। उनले नगद २० हजार रुपैयाँ पुरस्कार पाए। बिहीबार विभागीय टोली त्रिभुवन आर्मी क्लब र डुक ल्हायुल क्लब भुटानबीच खेल हुनेछ। १० टोली सहभागी प्रतियोगिताको विजेताले नगद १३ लाख रुपैयाँ पुरस्कार पाउने छन्। यस्तै उपविजेताले सात लाख रुपैयाँ हात पार्ने छन्। प्रत्येक खेलको प्लेयर अफ दी म्याचले नगद २० हजार रुपैयाँ पाउने छन्।
दाङमा अन्तर्राष्ट्रिय कुस्ती प्रतियोगिता,"दाङ : दाङमा पहिलो पटक अन्तर्राष्टिय कुस्ती प्रतियोगिता सुरु भएको छ। प्रतियोगिताको आयोजना युथ्स अफ तुलसीपुरले गरेको हो। बिहीबारदेखि सुरु भएको अन्तर्राष्टिय कुस्ती प्रतियोगिता तुलसीपुर अरनिको मैदानमा सञ्चालन भइरहेको छ। प्रतियोगिता आठ दिनसम्म सञ्चालन हुने आयोजक युथ्स अफ तुलसीपुरका अध्यक्ष अरुण लहरेले जानकारी दिए। अन्तर्राष्टिय कुस्ती खेल प्रतियोगिता दाङमा पहिलो पटक गरिएको हो। उनले भने, प्रतियोगितामा सुरुको दिनमा पनि दर्शकको उल्लेख्य सहभागिता रहेको छ। प्रतियोगितामा नेपाल र भारतका कुस्ती खेलाडीले प्रतिष्पर्धा गरिरहेका छन्। प्रतियोगिता १७ गतेसम्म सञ्चालन हुने अध्यक्ष लहरेले बताए। पहिलो पटक सञ्चालन भएको प्रतियोगिता भएकाले पनि निकै चासो र उत्साहका साथ हेरिएको छ। उनले भने, १७ गतेसम्म प्रतियोगिता सञ्चालन गर्ने छौँ। प्रतियोगितामा ३० जना भारतीय पुरुष खेलाडी, २ जना भारतीय महिला खेलाडी र ५ जना नेपाली पुरुष खेलाडीसहित गरी जम्मा ३७ जना खेलाडीको सहभागिता रहेको छ। नेपालमा कुस्ती खेलप्रतिको आर्कषण बढाउन दाङमा अन्तर्राष्टिय प्रतियोगिताको आयोजना गरिएको हो। प्रतियोगिता बिहीबार औपचारिक रूपमा उद्घाटन गरिएको छ। लुम्बिनी खेलकुद परिषदका सदस्य सचिव जयप्रकाश भट्टराईले प्रतियोगिताको उद्घाटन गरेका हुन्। उनले कुस्ती खेलप्रतिको रुचि बढाउन प्रतियोगिताको आयोजना गरिएको बताए। त्यस अवसरमा दाङ जिल्ला खेलकुद विकास समितिका अध्यक्ष राजकुमार हमालले दाङमै पहिलोपटक कुस्ती प्रतियोगिता आयोजना हुँदा कुस्तीका खेलाडीलाई हौसला थपिएको बताए। उनले आगामी दिनमा पनि कुस्ती प्रतियोगिता आयोजना गर्नुपर्नेमा जोड दिए। दाङ जिल्ला खेलकुद विकास समितिका सन्तोष लामिछानेको स्वागत मन्तव्यबाट सुरु भएको उद्घाटन कार्यक्रममा भारतको उत्तरप्रदेशका अन्तर्राष्ट्रिय प्रशिक्षक चन्द्रराम तिवारीले कुस्ती प्रतियोगिताले कुस्ती खेल स्थापित हुन सहयोग पुग्ने बताए।"
उपप्रधानमन्त्री पौडल भारत प्रस्थान,"काठमाडौं : उपप्रधानमन्त्री तथा अर्थमन्त्री विष्णुप्रसाद पौडल भारत प्रस्थान गरेका छन्। जी २० का अर्थमन्त्रीहरूको सम्मेलनमा भाग लिन उनी भारत गएका हुन्। जी २० अर्थमन्त्रीहरूको सम्मेलन फागुन १२ र १३ गते भारतको बेंङलुरमा हुने कार्यक्रम छ। सम्मेलनका अतिरिक्त अर्थमन्त्री पौडेलले भारतलगायत विभिन्न देशका समकक्षीहरूसँग छलफल गर्ने छन्। अर्थमन्त्री पौडेलसँगै अर्थ मन्त्रालयका अन्तर्राष्ट्रिय आर्थिक सहायता समन्वय महाशाखा प्रमुख श्रीकृष्ण नेपाल पनि भारत गएका छन्। नेपाल जी २० को सदस्य नरहे पनि भारतले अध्यक्षता लिएको बेला सम्मेलनमा भाग लिन नेपाललाई निमन्त्रणा गरेको थियो। जी २० मा भारत, चीन, जापान, अमेरिका, बेलायत लगायतका राष्ट्र छन्। अर्थमन्त्री पौडेल फागुन १३ गते स्वदेश फर्कने कार्यक्रम छ।"
"सेयर बजारमा ५७ अंकको गिरावट, १३ वटै उपसमूहको सूचक नकारात्मक",काठमाडौं : सेयर बजारमा फेरि दोहोरो अंकको करेक्सन आएको छ। नेप्से परिसूचक ५७७४ अंकले घटेर २०२२६४ विन्दुमा अडिएको छ। अघिल्लो कारोबार दिन बुधबार सेयर बजारमा ३३ अंकले सुधार आएको थियो। सो दिन १ अर्ब ८० करोड मूल्य बराबरको कारोबार भएको थियो। नेप्से दोहोरो अंकले ओरालो लागेपनि बुधबारको तुलनामा कारोबार रकम भने बढेको छ। आज २ अर्ब ५२ करोड २७ लाख १३ हजार १५३ रूपैयाँको सेयर खरिदबिक्री भयो। २६० कम्पनीको ६३ लाख २६ हजार १०५ कित्ता सेयर किनबेच भयो। आज ४८ हजार १०५ पटक कारोबार भयो। ५७ अंक बढिले घटेको बजारमा कुनै पनि कम्पनीको सेयर मूल्य सकारात्मक सर्किट ब्रेक लागेन। नेपाल हाइड्रो पावर र सामलिङ पावरको सेयर मूल्य ४ प्रतिशत बढिले बढ्यो। आज ३९ कम्पनीको मूल्य १० प्रतिशतले ओरालो लाग्यो। कारोबारमा आएका १३ वटै उपसमूहका सूचक नकारात्मक देखिएका छन्। माइक्रोफाइनान्स उपसमूहको सूचक सर्वाधिक ९५४ प्रतिशतले घट्यो।
पोखरा अन्तर्राष्ट्रिय विमानस्थल रात्रिकालीन उडानका लागि तयार,"पोखरा : पोखरा अन्तर्राष्ट्रिय विमानस्थल बिहीबारदेखि रात्रिकालीन उडान र अन्तर्राष्ट्रिय उडानका लागि तयार भएको छ। विमानस्थलमा इन्स्ट्रमेन्ट प्लाइट रुल्स (आइएफआर) प्रणाली बिहीबारदेखि लागू भएसँगै रात्रिकालीन र अन्तर्राष्ट्रिय उडानका लागि विमानस्थल तयार भएको हो। विमानस्थलमा इन्स्ट्रमेन्ट प्लाइट रुल्स लागू भएसँगै रातिको समयमा पनि सहज रूपमा उडान र अवतरण गर्न सकिने भएको विमानस्थल प्रमुख विक्रम गौतमले जानकारी दिए। यो प्रणालीबाट विमान अवतरण भइसकेको विमानस्थल प्रमुख गौतमले बताए। आइएफआर प्रणालीको यस अघि पोखरा अन्तर्राष्ट्रिय विमानस्थलमा परीक्षण गरिएको थियो। परीक्षणपछि बिहीबारदेखि पूर्ण रूपमा आइएफआर प्रणालीबाट जहाजले उडान र अवतरण सुरु भएको विमानस्थलका सूचना अधिकारी विष्णु अधिकारीले जानकारी दिए। यो प्रणाली लागु हुनु अघिसम्म पोखरा विमानस्थलमा बिहान मौसमअनुसार ६ बजेदेखि दिउँसो ५:३० बजेसम्म मात्र उडान हुँदै आएकोमा अब भने १८ घण्टासम्म उडान हुने गरी विमानस्थल तयार भएको हो। यो प्रणाली लागु भएसँगै बिहान ६ बजेदेखि राति १२ बजेसम्म १८ घण्टा जहाज उडान भर्न सक्ने गरी तयारी अवस्थामा रहेको विमानस्थलका प्रमुख गौतमले बताए। १८ घण्टा नै सेवा दिन सक्ने अवस्था रहे पनि जहाज उडानको चाप कम भएकाले आवश्यक्ता अनुसार बढाउने गरी अहिलेलाई भने राति ९ बजेसम्म उडान हुने विमानस्थलले जनाएको छ। यो प्रणाली (आइएफआर) पूर्ण यान्त्रिक भएकाले भिजुअल फ्लाइट रुल्स (भिएफआर) को तुलनामा निकै सहज र सुरक्षित रहने प्राधिकरणले जनाएको छ। यो सेवा सुरुसँगै रात्रिकालीन उडान र अन्तर्राष्ट्रिय उडानका लागि विमानस्थल तयार भए पनि अन्तर्राष्ट्रिय उडान कहिलेबाट सुरु हुन्छ भन्ने अझै एकीन भएको छैन। केही दिन पहिले पोखरा आएका पर्यटनमन्त्री सुदन किराँतीले अन्तर्राष्ट्रिय उडान क्यालेन्डर हेरेर यही दिनदेखि हुन्छ भन्न अहिले नसकिने बताएका थिए। अन्तर्राष्ट्रिय हवाई सेवा सुरु गर्न भारत, चीन लगायत विभिन्न देशसँग कुटनीतिक पहल भने भइरहेको उनले बताएको उनले सुनाएका थिए। रात्रिकालीन उडानका लागि पोखरा अन्तर्राष्ट्रिय विमानस्थल तयार भएसँगै बुद्ध एयरले (मार्च ९) फागुन २५ गतेदेखि रात्रिकालीन सेवा सुरु गर्ने भएको छ। बुद्ध एयरका मार्केटिङ डाइरेक्टर रूपेश जोसीले रात्रिकालीन उडानका लागि ४ वटा जहाज पोखरामा रहने पनि जानकारी दिए। बुद्धले पोखराबाट काठमाडौं, नेपालगञ्ज र भद्रपुरमा रात्रिकालीन उडान गर्ने गरी तयारी गरिरहेको जोसीले बताए। अन्तर्राष्ट्रिय उडान छिटो सुरु गर : पोखरेली व्यवसायी विमानस्थल सञ्चालनमा आएसँगै विदेश यात्राका लागि राजधानी काठमाण्डौ धाउनु पर्ने झन्झन हट्ने विश्वास गरेका पोखराका पर्यटन व्यवसायी र नागरिकहरुले विमानस्थल सञ्चालनमा आएको करिव दुई महिना भइसक्दा पनि अन्तर्राष्ट्रिय उडान नभएकोमा चिन्ता व्यक्त गरेका छन्। विमानस्थल सञ्चालन आइसकेको यतिका समय भइसक्दा पनि अन्तर्राष्ट्रिय उडान कहिलेदेखि हुन्छ भन्ने एकीन नहुनु अन्तर्राष्ट्रिय रूपमा कुटनीतिक पहलमा कम्जोरी रहेको व्यवसायीले बताएका छन्। पोखराका उद्यमी तथा नेपाल उद्योग वाणिज्य महासंघका पूर्व अध्यक्ष आनन्दराज मुल्मीले भारतले हवाई रुट दिन किन रोकेको छ ? किन कञ्जुस्याइ गरेको छ सम्वदनशील हुनुपर्ने बताए। विमानस्थल अन्तर्राष्ट्रिय उडानका लागि तयार रहदासम्म पनि कुटनीतिक पहलबाट उडान सुरु गर्न ढिला गर्न नहुनेमा उनले जोड दिए। भारत, चीन लगायत अन्य मुलुकसँग पनि कुटनीतिक पहल गरेर छिटोभन्दा छिटो अन्तर्राष्ट्रिय उडान सुरु गर्न उनले सम्वन्धित पक्षसँग अनुरोध गरे। पोखरा महानगरपालिकाका मेयर धनराज आचार्यले अन्तर्राष्ट्रिय उडानका लागि आवश्यक पहल गरेर छिटो सञ्चालनमा ल्याउनुपर्नेमा जोड दिए। विमानस्थल रात्रिकालीन उडान र अन्तर्राष्ट्रिय उडानका लागि पनि तयार भइसकेको अवस्थामा अव ढिला गर्न नहुने मेयर आचार्यले बताए। पोखरा अन्तर्राष्ट्रिय विमानस्थलका प्रमुख विक्रम गौतमले पोखरा विमानस्थल सबै हिसावले अन्तर्राष्ट्रिय उडानका लागि तयारी अवस्थामा रहेको बताए। अन्तर्राष्ट्रिय उडान सुरु गर्न सरकारले कुटनीतिक पहल गरिरहेको पनि उनले सुनाए।"
"सुनचाँदीको मूल्य घट्यो,कति पुग्यो तोलाको ?",काठमाडौं : सुनको मूल्य पाँच सय रूपैयाँले घटेको छ। मूल्य घटेसँगै सुन प्रतितोला १ लाख २ हजार ५०० मा कारोबार भइरहेको नेपाल सुन चाँदी व्यवसायी हासंघले जनाएको छ। बुधबार प्रतितोला सुन १ लाख ३ हजार रूपैयाँमा कारोबार भएको थियो। आज तेजाबी सुनको मूल्य प्रतितोला १ लाख २ हजार कायम भएको छ। यस्तै सुनको मूल्य घटेसँगै चाँदी पनि घटेको छ। चाँदी १० रुपैयाँले घटेर प्रतितोला १ हजार २८५ रूपैयाँमा कारोबार भइरहेको महासंघले जनाएको छ।
रसुवाकेरुङ प्रसारणलाइनको भोल्टेज घटाउन कार्यदलको सुझाव,"नेपाल विद्युत् प्राधिकरण र स्टेटग्रिड कर्पोरेसन अफ चाइनाको संयुक्त कार्यदलको बैठकमा यसबारे भयो छलफल काठमाडौं : प्रस्तावित रातमाटेरसुवाकेरुङ प्रसारण लाइनको छलफलका लागि नेपालचीन संयुक्त कार्यदल (ज्वाइन्ट वर्किङ गु्रप) को बैठक बसेको छ। नेपाल विद्युत् प्राधिकरण र स्टेटग्रिड कर्पोरेसन अफ चाइनाको संयुक्त कार्यदलको बैठक मंगलबार काठमाडौंमा बसेको हो। प्राधिकरणका तर्फबाट प्रसारण लाइन निर्देशनालयका प्रमुख दीर्घायु श्रेष्ठ र चाइना ग्रिडका डेपुटी चिफ इन्जिनियर ज्हु ग्वाङ चाओको नेतृत्वमा बैठक बसेको हो। समिति गठनपछि पहिलो उक्त बैठक मुख्यतया प्रसारण लाइनको प्राविधिक पक्षमा केन्द्रित रहेको थियो। प्रसारण लाइनलाई कुन भोल्टेजमा बनाउने भन्ने सम्बन्धमा छलफल भएको छ। उक्त लाइनबाट कतिसम्म विद्युत् व्यापार हुन सक्छ भन्ने अध्ययन गरी भोल्टेज निर्धारण गर्न कार्यदलले सुझाएको छ, प्राधिकरणका एक अधिकारीले अन्नपूर्ण पोस्ट्सित भने । प्रसारण लाइनको लगानीको विषयमा भने छलफल नभएको बताइयो। आयोजना सुरुवाती चरणमा नै रहेकोले यो नेपालचीन सरकार (जीटुजी) हो कि ऋण हो कि अनुदान हो कि भन्ने टुंगो लागेको छैन। उक्त टोलीले सोमबार नै प्राधिकरणका कार्यकारी निर्देशक कुलमान घिसिङसँग भेटवार्ता गरेका थिए भने स्युचाटारमा रहेको भार सम्प्रेषण केन्द्रको पनि अवलोकन गरेका थिए। छिमेकी मुलुक चीनसँग विद्युत् आदानप्रदान गर्ने उद्देश्यले रातमाटेरसुवागढीकेरुङ ४०० केभी प्रसारण लाइन निर्माणका लागि छनोट गरिएको हो। तत्कालीन प्रधानमन्त्री केपी शर्मा ओलीको चीन भ्रमणको क्रममा बेल्ट रोड इनिसियटिभ (बीआरआई) अन्तर्गत प्रस्ताव गरी उक्त सम्झौता भएको हो। सन् २०१८ जुन २० तारिकमा स्टेटग्रिड कर्पोरेसन अफ चाइनका महानिर्देशक कोउ बिगी र प्राधिकरणका कार्यकारी निर्देशक कुलमान घिसिङबीच बेइजिङमा सम्झौता भएको थियो। सुरुमा ज्वाइन्ट टेक्निकल टिम भनेर गठन गरिएको थियो। दुई वर्षसम्म एक पटक पनि बैठक नबसी सन् २०२२ मा यसको समय सकिएको थियो। ऊर्जा मन्त्रालयले पुनः ज्वाइन्ट कर्पोरेसन सम्झौताअनुसार करिब ६ महिनाअघि यो कार्यदल गठन गरिएको हो। रातमाटे रसुवा केरुङ प्रसारण लाइन सुरुमा ४ सय (किलोभोल्टकेभी) को बनाउने भन्ने थियो। तर, अहिले नेपाल र चीनबीच हुन सक्ने विद्युत् व्यापारलाई आधार मानेर सोही भोल्टेजमा बनाउने वा सिंगल सर्किट २२० केभीमा झार्ने सम्बन्धमा अध्ययन गर्न आवश्यक रहेको उक्त कार्यदलले सुझाएको छ। गत साता आएको चाइना ग्रिडको टोली बुधबार स्वदेश फर्किएको छ। यो प्रसारण लाइन बेल्ट एन्ड रोड इनिसियटिभ (बीआरआई) अन्तर्गत प्रस्तावित आयोजना हो। बीआरआई चीनको महŒवाकांक्षी परियोजना हो। नेपालले पनि सन् २०१७ मे १२ मा यसमा हस्ताक्षर गरेको थियो। नेपालले बीआरआईअन्तर्गत ९ आयोजना प्रस्ताव गरेको थियो। केरुङकाठमाडौं रेलमार्ग, रातमाटेकेरुङ ४ सय केभी प्रसारण लाइन, कोसीगण्डकीकर्णाली इकोनोमिक करिडोर प्रस्तावित आयोजना हुन्। त्यसैगरी मदन भण्डारी प्राविधिक शिक्षालय, किमाथांकाहिले सडक, तमोर जलविद्युत् आयोजना, फुकोट जलविद्युत् परियोजना, गल्छीरसुवागढी सडक स्तरोन्नति र दिपायलचीन सीमा सडक पनि प्रस्तावित आयोजना हुन्। प्रस्तावित परियोजनामा विमानस्थल कतै उल्लेख छैन। यी आयोजना ऋण, अनुदान वा सहुलियतपूर्ण ऋणमा कसरी बन्ने टुंगो पनि लागेको छैन। सम्झौता भएको चार वर्षमा रातमाटेरसुवागढीकेरुङ ४०० केभी प्रसारण लाइन आयोजनाको नेपालतर्फको सम्भाव्यता अध्ययन भने पूरा भइसकेको छ।"
मुलुक बर्सेनि व्यापारघाटामा,"भन्सार विभागका अनुसार गत वर्षको सोही अवधिमा १० खर्ब १५ अर्ब ८० करोड रुपैयाँको व्यापार घाटा भएको थियो। काठमाडौं : स्वदेशमा संभावित वस्तुको समेत उत्पादन हुन नसक्दा बर्सेनि व्यापारघाटा हुने गरेको छ। सरकार बर्सेनि व्यापारघाटा बेहोर्न बाध्य छ। भन्सार विभागका अनुसार देशको व्यापारघाटा ८ खर्ब रुपैयाँ नाघेको छ। चालू आर्थिक वर्षको ७ महिनामा व्यापारघाटा ८ खर्ब २५ अर्ब ७३ करोड रूपैयाँ पुगेको छ। तर, गत वर्षको तुलनामा व्यापारघाटा १८७१ प्रतिशतले कमी आएको भन्सार विभागको तथ्यांकले देखाउँछ। स्वदेशमा उत्पादन वृद्धि भएर व्यापारघाटा कम नभई निर्यातमा कमी भएका कारणले भएकोे जानकार बताउँछन्। उद्योगीहरू आयातित बजारीकरणमा रूपान्तरण भएकै कारण उद्योगधन्दा धराशायी भइरहेको छ। कृषिजन्य उत्पादनको लागत बढ्दा कृषक पलायन भइरहेका छन्। नेपालमै उत्पादन हुन सक्ने वस्तुहरूको पनि अर्बौंैको आयात भइरहेका छन्। अर्थविद् ज्ञानेन्द्र अधिकारीले निजी क्षेत्रले सजिलो बाटो रोजेकाले उद्योग फस्टाउन नसकेको बताए। कृषिमा रूपान्तरण गर्न सरकारले उत्पादनका आधारमा अनुदान दिनुपर्ने उनको धारणा छ। सरकारले चालू आर्थिक वर्षमा उत्पादनमा जोड दिने घोषणा गरेको थियो। तर, सात महिना बितिसक्दा पनि उत्पादन बढ्न सकेको छैन। अर्थविद् अधिकारी सरकारले औद्योगिक वातावरण बनाउन र कृषिको लागत कम गर्ने वातावरण बनाउनुपर्ने जोड दिन्छन्। तीन तहका सरकारले नेपालमै संभावनाका उत्पादन बढाउन निजी क्षेत्र र सहकारीलाई प्रोत्साहन गर्न सके व्यापारघाटा छिट्ट्रै न्यूनिकरण गर्न सकिने उनी सुनाउँछन्। भन्सार विभागका अनुसार गत वर्षको सोही अवधिमा १० खर्ब १५ अर्ब ८० करोड रुपैयाँको व्यापार घाटा भएको थियो।"
आत्मनिर्भर लघुवित्त आईपीओ खुला,काठमाडौं : आत्मनिर्भर लघुवित्त वित्तीय संस्था लिमिटेडले साधारण शेयरको निष्कासन तथा बिक्री खुला गरेको छ। कम्पनीले आजदेखि सर्वसाधारणका लागि प्राथमिक सार्वजनिक निष्कासन (आईपीओ)को बिक्री खुला गरेको हो। कम्पनीले आफ्नो जारी पूँजी रु छ करोड २३ लाख ३८ हजारको ३२ दशमलव ६२५ प्रतिशत अर्थात रु दुई करोड तीन लाख ३८ हजार बराबरको प्रतिशेयर रु एक सय दरका दुई लाख तीन हजार तीन सय ८० कित्ता सार्वजनिक निष्कासनका लागि छुट्याएको थियो। जसमध्ये २० हजार तीन सय ३८ कित्ता शेयर वैदेशिक रोजगारमा रहेका नेपालीहरुलाई निष्कासन गरी बाँडफाँटसमेत गरिसकेको र तीन हजार एक सय १७ कित्ता शेयर कर्मचारी तथा १० हजार एक सय ७० कित्ता शेयर सामूहिक लगानी कोषलाई सुरक्षित गरी बाँकी रहेको एक लाख ६९ हजार सात सय ५५ कित्ता शेयर सर्वसाधारणमा निष्कासन गरिएको छ। निष्कासित शेयरमा लगानीकर्ताले यही फागुन १५ गतेभित्र आवेदन दिनुपर्ने सार्वजनिक आह्वानपत्रमा उल्लेख छ। आईपिओमा लगानीकर्ताले न्यूनतम १० कित्तादेखि अधिकतम एक हजार कित्ता शेयरसम्मको आवेदन दिन सक्नेछन। लगानीकर्ताले आस्वा सदस्य बैंक तथा वित्तीय संस्था र तिनका तोकिएका शाखा कार्यालयबाट तथा अनलाईनमा मेरो शेयर मार्फत शेयर खरिदको आवेदन दिन सक्ने कम्पनीले जनाएको छ। कम्पनीको शेयर निष्काशन तथा बिक्री प्रबन्धक सनराईज क्यापिटल लिमिटेड रहेको छ। कम्पनीलाई केयर रेटिङ्स नेपालले केयर एनपी बी प्लस इस्युअर रेटिङ् प्रदान गरेको छ। रासस
लघुवित्तको ऋणमा कडाइ,"काठमाडौं : नेपाल राष्ट्र बैंकले सञ्चालनमा रहेका ६४ लघुवित्त संस्था र यसका ऋणी सदस्यमाथि कडाइ गरेको छ। अब एक व्यक्तिले एउटै लघुवित्तबाट मात्र ऋण पाउने भएका हुन्। वाणिज्य, विकास बैंक र वित्त कम्पनीबाट ऋण लिएकाले लघुवित्तबाट कर्जा लिन पाउने छैनन्। एउटै व्यक्तिले ६७ संस्थाबाट ऋण लिने दोहोरो ऋणीले विकृति ल्याएको भन्दै यसलाई नियन्त्रण गर्न केन्द्रीय बैंकले यस्तो व्यवस्था लागू गर्न निर्देशन दिएको हो। पछिल्लो समय लघुवित्त वित्तीय संस्थाले बढी ब्याज लिने लगायतको ज्याजती गर्यो भन्दै ऋणी सदस्यले संघर्ष समिति गठन गरेरै आन्दोलनमा उत्रिएका थिए। यसैबीच बढी सेवा शुल्क लिएको भन्दै १ अर्ब ६० करोड रुपैयाँ फिर्ता गर्न निर्देशन दिइसकेको छ। राष्ट्र बैंकले बुधबार लघुवित्त वित्तीय संस्थालाई जारी गरेको एकीकृत निर्देशन, २०७८ मा संशोधन गर्दै थप व्यवस्था गरी कडाइ गरेको हो। उक्त निर्देशनमा भनिएको छ, बिना धितो सामूहिक जमानीमा वा धितोको सुरक्षणमा लघुकर्जा प्रदान गर्दा एउटा ऋणीलाई एउटा मात्र लघुवित्त वित्तीय संस्थाले यस व्यवस्था बमोजिमको कर्जा सीमा ननाघ्ने गरी कर्जा प्रवाह गर्नु पर्नेछ। बैंक तथा वित्तीय संस्थाबाट कर्जा लिएका ऋणी लघुवित्तबाट ऋण लिन योग्य हुने छैनन्। यससँगै उक्त प्रयोजनका लागि अन्य बैंक तथा वित्तीय संस्थाबाट कर्जा लिएनलिएको सम्बन्धमा ऋणीलाई स्वःघोषणा गराउनुका साथै कर्जा सूचनाको आधारमा यकिन गर्नु पर्नेछ। तर, यसपूर्व प्रवाह भएको कर्जाको हकमा भने लागू हुनै छैन। साथै, साविकमा यस्तो सीमा नाघ्ने गरी कर्जा प्रदान गरिएको अवस्थामा कर्जा प्रवाह गर्ने पछिल्लो लघुवित्त वित्तीय संस्थाले सीमाभन्दा बढी प्रवाह भएको कर्जा रकममा शतप्रतिशत कर्जा नोक्सानी व्यवस्था कायम गर्नुपर्ने व्यवस्था गरिएको छ। धेरै लघुवित्त गाउँगाउँ पुग्दा अस्वस्थ प्रतिस्पर्धाले विकृति देखिएको स्विकार गर्दै नेपाल राष्ट्र बैंकका लघुवित्त संस्था सुपरिवेक्षण विभागका कार्यकारी निर्देशक रेवतीप्रसाद नेपाल लघुवित्त र ऋणीमाथि कडाइ गरेको बताउँछन्। एक व्यक्ति एउटै संस्थाबाट मात्र ऋण लाभांशको सीमा अधिकतम १५ प्रतिशत बढी लाभांश प्रस्ताव गर्नेको कोषहरूमा सीमा बढ्यो उनकाअनुसार डुब्लिकेसन घटाउने मूख्य दायित्व राष्ट्र बैंकको होइन, सम्बन्धित संस्थाको हो। कुल ऋणको आधा मात्रै उत्पादन क्षेत्रमा गएको भन्ने अनुमान रहेको उनले बताए। विकृतिबारे हामीलाई थाहा भयो, यसैले सच्चिदै छौं। यसकारण अब एउटा लघुवित्तबाट मात्रै ऋण लिन पाइन्छ भनेर सर्कुलर ल्याएका हौं, उनले भने, लघुवित्त र अरु बैंकको सिद्धान्त भन्ने कुरा बुझिदिनु पर्छ। लघुवित्तले लगानी गरेर असुल गर्ने मात्रै माध्यम होइन, । अनुगमनमा केही संस्था चुकेका छन्। केहीको बैंकिङ बिजनेस हो भनेर ह्वारह्वार्ती ऋण दिएर नाफा कमाउने होड पनि छ। यी संस्था सच्चिनुपर्छ। यसैगरी, राष्ट्र बैंकले विगत २ वर्षदेखि कर्जा उपभोग गरी असल वर्गमा परेका व्यक्तिको हकमा १५ लाख रुपैयाँ सीमाको यसअघिको व्यवस्था हटाएको छ। यस्तै, निक्षेपबचतको ब्याजदर सम्बन्धमा लघुवित्त वित्तीय संस्थाले प्रवाह गरेको कर्जाको अधिकतम ब्याजदरको कम्तीमा ५० प्रतिशत हुने गरी निक्षेपबचतको न्यूनतम ब्याजदर तय गर्नुपर्ने छ। लाभांशमा कडाइ, यसअघि अधिकतम वार्षिक २० प्रतिशतको लाभांश सीमालाई घटाएर १५ प्रतिशतमा झारेको छ। यदि संस्थाले १५ प्रतिशतभन्दा माथि प्रस्ताव गरेमा लाभांशको ५० प्रतिशत रकम साधारण जगेडा कोषमा जम्मा गर्नुपर्नेछ। यस्तै, उक्त सीमाभन्दा बढी लाभांश (नगद वा बोनस) वितरणको प्रस्ताव गरेमा लाभांशको ३५ प्रतिशतले हुने रकम ग्राहक संरक्षण कोषमा जम्मा गर्नुपर्ने भएको छ। यसैगरी, सो सीमाभन्दा बढी लाभांश प्रस्ताव गरेमा प्रस्तावित लाभांशको १० प्रतिशतले हुने रकम संस्थागत सामाजिक उत्तरदायित्व कोषमा थप जम्मा गर्नुपर्ने छ। लघुवित्त कम्पनीबीच बढी नाफा कमाउने होडमा ऋण प्रवाह र असुलीमा मात्रै केन्द्रित हुँदा विकृति देखिएकाले यस्तो कडाइ गरेको कार्यकारी निर्देशक नेपालले बताए। कर्मचारीलाई तालिममा जोड संस्थाले कर्मचारीलाई लघुवित्त कारोबारसँग सम्बन्धित तालिम प्रत्येक २ वर्षमा कम्तीमा एकपटक प्रदान गर्न निर्देशन दिएको छ। संस्थामा दक्ष जनशक्तिको विकास गर्नका लागि नयाँ भर्ना भएका कर्मचारीलाई बैंक प्रवेश गरेको १ महिनाभित्र कम्तीमा दुई साताको अभिमुखीकरण तालिम प्रदान गर्नुपर्ने छ। संस्थाले कर्मचारीलाई प्रदान गरेको तालिमको शीर्षक, मिति, अवधि, तालिम प्राप्त गर्ने कर्मचारीको नामावली लगायतका विवरण आफ्नो वेबसाइटमा अर्धवार्षिक रूपमा अद्यावधिक गर्न समेत केन्द्रीय बैंकले निर्देशन गरेको छ।"
