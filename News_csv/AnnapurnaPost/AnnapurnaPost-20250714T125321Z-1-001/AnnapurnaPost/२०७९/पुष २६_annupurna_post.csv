शीर्षक,विवरण
किन कार्यान्वयन हुँदैन नीति ?,"राष्ट्रय नीति तथा योजनाहरू कार्यान्वयन भएनन्। कार्यान्वयनमा गएका नीति योजना पनि लक्षित वर्गसम्म नीति लाभ दिन असमथ्र्य भए। नीति तथा योजनाहरूबीचका सबालहरू बारम्बार उठ्ने गरेका छन्। सरकारले जारी गर्ने नीति र निर्णयहरू तथ्यमा आधारित भएनन्, तिनले सर्वसाधारणका आवश्यकतालाई सम्बोधन गरेनन् भन्ने आरोप पनि सरकारले खेप्दै आएको छ। नीति कार्यक्रमको कार्यान्वयन कमजोरीले सरकारको प्रभावकारिता घटाउँदै आएको छ भने राष्ट्रिय साधन स्रोतले सार्थकता पाएको छैन। यसको प्रमुख कारणमध्ये एक अनुगमन तथा मूल्यांकनले पाउनुपर्ने प्राथमिकता नपाई यो औपचारिक बन्दै जानु हो। नेपालमा योजनाबद्ध विकासको सुरुवातदेखि नै कार्यक्रम कार्यान्वयनको प्रभावकारिता प्रवद्र्धन र आगामी योजनाका लागि शिक्षा लिनका लागि अनुगमन तथा मूल्यांकन कार्यलाई अपनाइँदै आएको पाइन्छ। यसका विधि तथा संयन्त्र फरक रहे पनि समयक्रममा तिनलाई परिमार्जन पनि गरिँदै लगिएको छ। तर अहिलेसम्म पनि अनुगमन तथा मूल्यांकन कार्यलाई यसका पात्रहरूले आन्तरिकीकरण गर्न सकेका छैनन्। निकाय र पात्रहरूबीच कार्यात्मक सहसम्बन्ध र सूचना प्रवाहको स्वचालित प्रणाली अहिलेसम्म पनि स्थापित छैन। अनुगमन मूल्यांकन वास्तविक रूपमा आयोजना व्यवस्थापनको अंग बनिसकेको छैन। त्यसैले भएका प्रयासहरू प्रणालीबद्धभन्दा पनि पटके देखिएका छन्। अनुगमन तथा मूल्यांकनको कार्य नितान्त प्राविधिक चरित्रको हुन्छ। अनुगमनले कार्यान्वयनमा परेका वाधा व्यवधान हटाउन सक्नुपर्छ भने मूल्यांकनले नीति योजनाको प्रभावकारिताका लागि शिक्षा दिन सक्नुपर्छ। तर यी कार्यमा संलग्न हुने पदाधिकारीहरूको क्षमता र सशक्तीकरणको स्तर कमजोर छ। सीप तथा क्षमता प्राप्त कर्मचारीहरूको अदलाबदली पनि छिटोछिटो हुने गरेको छ। व्यवस्थापनभित्र जसले पनि अनुगमन गर्न सक्छ भन्ने बुझाइ विकास भई यही अनुकूलको व्यवहार संस्थागत भइसकेको छ। अनुगमनलाई सहजीकरणभन्दा पनि अवलोकन र नियन्त्रणका रूपमा बुझिनु पनि अर्को कमजारी हो। अनुगमन तथा मूल्यांकन निरन्तरको प्रक्रिया हो, कार्यक्रम व्यवस्थापनको अभिन्न अंग हो। तर यसरी बुझिएको छैन। मन्त्रालयहरूमा रहेका अनुगमन संयन्त्रहरू ज्ञान व्यवस्थापनमा निकै कमजोर छन्, तथ्यांक सञ्चार प्रणाली नबसेकोले सशक्तीकृत छैनन्। निकायहरूमा जडान भएका सूचना प्रणालीहरू खण्डीकृत छन्। यी संयन्त्रले मन्त्रालयस्तरीय विकास समस्या समाधान समिति र प्रधानमन्त्रीको अध्यक्षतामा रहेको राष्ट्रिय विकास समस्या समाधान समितिको व्यावसायिक संयन्त्रको रूपमा काम गर्नुपर्छ। तर मन्त्रालयहरूमा रहेका अनुगमन शाखामा काम गर्न चाहने कर्मचारीको संख्या बहुतै कम छ, प्रायशः कार्यक्रम सञ्चालन तहमा काम गर्ने मनोविज्ञान उनीहरूमा रहन्छ। रहेकाहरूमा कार्यतत्परता र अभिरुचिको स्तर कमजोर देखिन्छ। मन्त्रालय तथा निकायहरूमा अनुगमनले प्राथमिकता नपाउँदा वार्षिक विकास कार्यक्रमहरू समयमा कार्यान्वयन भएका छैनन्, राष्ट्रिय गौरवका र रूपान्तरणकारी आयोजनाहरूको कार्यान्वयन स्तर कमजोर छ। मन्त्रालयहरू स्वयंले कार्यान्वयन प्रतिबद्धता जनाएर प्रस्ताव गरेका कार्यक्रमहरूमा पनि लक्ष्यभन्दा परै छन्। बजेट तथा कार्यक्रममार्फत घोषणा भएका नीतिहरू अनुगमन हुन सकेका छैनन्। राष्ट्रिय प्रणालीभन्दा बाहिर रहेर विकास साझेदार तथा अन्तर्राष्ट्रिय गैरसरकारी संस्थामार्फत गरिएको खर्चको जवाफदेहिता यकिन भएको छैन। शासकीय तहहरूबीचको कार्यक्रममा दोहोरोपन सामान्य जस्तै हुन गएको छ। नागरिकका दैनिकीलाई सम्बोधन गर्ने सेवाहरू कसरी व्यवस्थापन भएको छ भनेर समीक्षा गर्ने प्रणाली क्रियाशील छैन। अनुगमनले कार्यान्वयनमा परेका वाधा व्यवधान हटाउन सक्नुपर्छ भने मूल्यांकनले नीति योजनाको प्रभावकारिताका लागि शिक्षा दिन सक्नुपर्छ। यसै पनि विकास व्यवस्थापनमा अनुगमन मूल्यांकन महत्त्वपूर्ण हुन्छ। स्रोतसाधन न्यून भएको र योजना अनुशासन नबसिसकेको नेपालजस्तो मुलुकका लागि यसको महत्त्व अरू बढी देखिन्छ। अनुगमन मूल्यांकन प्रणालीलाई सबल बनाउने सबैभन्दा महत्त्वपूर्ण पक्ष भनेको योजना निकायहरूमा ज्ञान (तथ्यांक) को आधार मजबुत बनाउनु हो। व्यवस्थापन सूचना प्रणाली, कार्यमूलक अनुसन्धान र अध्ययनबाट प्राप्त सूचनाले नै अनुगमनका आधार दिन्छ। निकायहरूमा जडान गरिएका सिस्टम सफ्टवेयरमार्फत महत्त्वपूर्ण जानकारी व्यवस्थापन गरी ज्ञान आधार निर्माण गर्न सकिन्छ। विकास आयोजनालाई नतिजामूलक आधारमा कार्यान्वयन गर्न साधन विनियोजन, प्राथमिकीकरण, कार्यक्रम स्वीकृति र कार्यान्वयनका मापदण्डहरू निर्धारण गरिनु पर्छ, नतिजामूलक अनुगमन सूचकले त्यसपछि मात्र कार्य गर्न सक्छ। अनुगमन तथा मूल्यांकन महाशाखा, शाखाहरूको क्षमता विकास र सबलीकरण भएपछि मात्र अनुगमन मूल्यांकनलाई संस्थागत गर्न सकिन्छ। अर्को महत्त्वपूर्ण विषय अनुगमन तथा मूल्यांकनबाट दिइएका निर्देशनहरू अनिवार्य रूपमा पालन गर्नुपर्ने कानुनी आधार स्थापना गर्नुपर्ने आवश्यकता छ। केही वर्षअघि मस्यौदा भई संसद्मा विचाराधीन अनुगमन तथा मूल्यांकन विधेयक पारित भएमा कानुनी अभाव पूरा हुनेछ। तर यसमा गरिएका व्यवस्था मात्र पर्याप्त भने छैनन्। मौजुदा अवस्थामा धेरै संयन्त्रहरू अनुगमन तथा मूल्यांकनमा संलग्न छन्, परिणामतः धेरैको जिम्मेवारी कसैको पनि होइन भन्ने भएको छ। जस्तो वित्तीय पक्षमा अर्थ मन्त्रालय, भौतिक उपलब्धिमा विषयगत मन्त्रालय, सरोकारवाला, तेस्रो पक्ष अनुगमन संयन्त्र, विकास साझेदार, विकास समस्या समाधान समितिहरू, राष्ट्रिय योजना आयोग आदि। जिम्मेवारी जहाँसुकै छरिए पनि राष्ट्रिय अनुगमन प्रणालीको नेतृत्व राष्ट्रिय योजना आयोगको हो। तर कार्यक्रम वा आयोजनाबाट उत्पादन हुने नतिजाका तहहरू अनुसार अनुगमन मूल्यांकनको भूमिका निर्धारण गर्नुपर्ने हुन्छ। जस्तो कि साधन (इन्पुट) तहको (वित्त, लजिस्टिक, कर्मचारी आदि) अनुगमन क्रियाकलाप सञ्चालनको समयमा निरन्तर गर्नुपर्ने भएकाले यसको जिम्मेवारी कार्य सञ्चालन निकायको हो। क्रियाकलाप तहको निरन्तर गरिनुपर्ने अनुगमनमा पनि कार्य सञ्चालन निकाय नै जिम्मेवार हुनुपर्छ। तर प्रतिफल (तत्काल देखिने नतिजा) तहको अनुगमन तालुक मन्त्रालयबाट गर्नु आवश्यक छ। मध्यम अवधिमा देखिने असर र केही वर्षपछि देखिने प्रभावको मूल्यांकन राष्ट्रिय योजना आयोगले गर्नुपर्छ। राष्ट्रिय विकास समस्या समाधान समिति तथा मन्त्रालयस्तरीय समस्या समाधान समितिले कार्यक्रमका समीक्षा गरी समन्वय र सहजकारी भूमिका लिनुपर्छ। नीति तथा लक्ष्यको मूल्यांकन राष्ट्रिय योजना आयोगको नेतृत्वमा अर्थ मन्त्रालयसमेतको संलग्नतामा हुनुपर्छ। रूपान्तरणकारी र राष्ट्रिय गौरवका आयोजनाको सघन अनुगमन तथा मूल्यांकन प्रधानमन्त्री तथा मन्त्रिपरिषद्को कार्यालयको नेतृत्वमा गर्नु उपयुक्त हुन्छ। अरू गैससबाट सञ्चालित कार्यक्रमको महिला ज्येष्ठ नागरिक तथा समाजकल्याण मन्त्रालयबाट व्यवस्थित अनुगमन गरी राष्ट्रिय योजना आयोगमा नियमित प्रतिवेदन लिने प्रणालीको विकास गर्नु आवश्यक छ। साथै प्रदेश तहमा प्रदेश समन्वय परिषद् एवं प्रदेश तहका योजना संयन्त्रले नियमित रूपमा प्रगति समीक्षा गरी सोको निस्कर्ष सहितको सूचना प्रवाह नियमित रूपमा प्रधानमन्त्री तथा मन्त्रिपरिषद् कार्यालयमा हुने व्यवस्था आवश्यक छ। राजनैतिक तथा कार्यक्रम तहको समन्वय गर्ने अन्तरप्रदेश परिषद् र राष्ट्रिय समन्वय परिषद्को सचिवालयको काम पनि यही कार्यालयमा भएकोले यसो गर्नु उपयुक्त हुन्छ। तर तहगत सरकारको योजना तथा अनुगमन प्रणाली निर्माण भने राष्ट्रिय योजना आयोगले गर्नुपर्छ। कानुनी एवं सैद्धान्तिक आधारमा पनि यो काम आयोगकै हो। आयोग टेक्नोपोलिटिकल संयन्त्र भएकोले यो भूमिकामा आक्रामक हुनु व्यावसायिक दायित्व पनि हो। विकास व्यवस्थापनमा स्वयं लाभग्राही संलग्न भएर गरिने नागरिक विवेचना पद्धतिको माग पनि बढ्दै गएको छ। नागरिकहरू विकासका उपभोक्ता मात्र होइनन्, साझेदार र मूल्यसर्जक पनि हुन भन्ने भावनालाई यसले बढावा दिन्छ भने सार्वजनिक निकायहरूलाई जवाफदेही बनाउने गर्छ। कतिपय लोकतान्त्रिक मुलुकमा सार्वजनिक परीक्षण, सामाजिक परीक्षण, सार्वजनिक सुनुवाइ, विद्युतीय छलफल, नागरिक अन्तरक्रियालगायतका नाममा यस्ता विधिहरू अवलम्बन गरिन्छन्। नेपालमा उपभोक्ता समितिबाट सञ्चालन गरिने स्थानीय स्तरका आयोजना मात्र सामाजिक परीक्षण हुन्छ, ठूला आयोजनाका लागि जग्गा प्राप्ति गर्दा र वातावरण प्रभाव मूल्यांकनमा मात्र सार्वजनिक सुनुवाइको प्रचलन छ। यसलाई विस्तार गर्ने नीति संरचना र कार्यसंस्कृति निर्माण भएमा यसले राज्य र नागरिकबीच विश्वास र कार्यमा वैधता स्थापित गर्न सक्ने थियो।"
मधुमेह र मनोविज्ञान,"मधुमेह, अर्थात् डाइबेटिज मिलाइटस। नेपाली समाजमा यसलाई चिनी रोगले पनि चिनिन्छ। केही वर्षयता यो रोग भुसको आगोझैं संसारभरि फैलिएको छ। हिजोआज संसारका कुनै पनि देश मधुमेहको महामारीबाट अछुतो छैनन्। भारतलाई त मधुमेहको राजधानी भन्ने गरिन्छ। केही वर्षयता नेपाल पनि मधुमेहको महामारीले निकै आक्रान्त छ। घरघरमा मधुमेहीहरू देखिन थालेका छन्। यहाँ उल्लेखनीय कुरा के भने कुनै कीटाणु तथा जीवाणुले मधुमेहको महामारी फैलाउने कार्य गरेका छैनन्। मधुमेहको प्रमुख कारण बढ्दै गएको गलत खानपिन तथा अप्राकृतिक जीवनशैली भए पनि संसारभरिका मेडिकल माफियाहरू एक ढिक्का भई तिललाई पहाड बनाई मधुमेहको महामारी फैलाउने काममा गरिरहेका छन्। मधुमेहको सम्बन्धमा सर्वसाधारणले सुन्दै र पढ्दै आएको कुरा के हो भने मधुमेह ज्यादै खतरनाक रोग हो, यसबाट पूर्णमुक्ति सम्भव छैन। यसलाई नियन्त्रण गर्न नियमित रूपमा चेकजाँच र औषधि सेवन गर्नुपर्छ। यस प्रकारको विज्ञापन गरेर मधुमेहको सम्बन्धमा ठूलो षड्यन्त्र भइरहेको छ। मधुमेहको महामारी फैलाउने कार्य भइरहेको छ। त्यसैले मधुमेहको महामारीलाई रोक्न यस षड्यन्त्रको मनोविज्ञान बुझ्न जरुरी छ। मधुमेह के हो ? मधुमेह रोग होइन, लक्षण हो। जन्डिस जस्तै। रगतमा आवश्यकभन्दा बढी ग्लुकोज (सुगर) देखिनु नै मधुमेह हो। यो स्थिति तब देखा पर्छ जब पेन्क्र्यिाजले पर्याप्त इन्सुलिन बनाउन सक्दैन या कोषहरूले उचित रूपमा ग्लुकोज ग्रहण गर्न सक्दैनन्। ग्लुकोज शरीरका लागि अति आवश्यक तत्त्व हो। ग्लुकोजबाट नै शरीरले ऊर्जा (इनर्जी) पाउँछ। त्यही इनर्जीबाट नै शरीर सञ्चालन हुन्छ। तर जीवकोषहरूले पर्याप्त ग्लुकोज प्राप्त गर्न सकेनन् भने थकानका साथै अनेक लक्षणहरू देखा पर्छन्। यो नै रगतमा ग्लुकोज बढेको संकेत हो। रगतमा ग्लुकोज किन बढ्छ मानिसले खाएको खाना आमाशयमा पुगेपछि खानलाई हाइड्रोक्लोरिक एसिड र अन्य थुप्रै रसायन तत्त्वहरू मिलेर गलाउँछन्। यहाँ गल्नु भनेको खानाका ठूलाठूला अणुहरू मसिना बन्नु हो अथवा ग्लुकोज भन्ने एक प्रकारको मसिनो चिनीमा परिणत हुनु हो। यही प्रक्रियालाई साधारण भाषामा हामीले पच्नु भन्छौं। खाएको खाना आमाशयमा मसिनो बनेपछि सानो आन्द्रामा जान्छ। सानो आन्द्राले ग्लुकोज बनेको खानालाई विस्तारै सोसेर लिन्छ र त्यो खाना रगतमा मिसिन्छ। यसरी रगतमा पुगेको ग्लुकोज, यदि शरीरलाई तत्काल अवश्यक छ भने तत्काल शक्तिमा परिणत हुन्छ, तत्काललाई चाहिएको छैन भने पछिको लागि सञ्चित भएर बस्दछ। ग्लुकोज सञ्चित हुँदा ग्लाइकोजेनको रूपमा मुख्यतया कलेजो र मांसपेशीमा सञ्चित हुन्छ। तर रगतमा प्रवेश गरेको ग्लुकोज भने इन्सुलिनबिना तत्कालै शक्तिमा परिणत हुन पनि सक्दैन, अनि सञ्चित हुन पनि सक्दैन। तब रगतमा ग्लुकोजको मात्र बढ्छ। शरीरका कोषहरूमा एक प्रकारका ढोका हुन्छन्। जब प्यांक्रियाजबाट इन्सुलिन निस्कन्छ उक्त इन्सुलिन रगतमार्फत गएर हरेक कोषहरूलाई खाना आयो, ढोका खोल भन्छ, अनि कोषहरूले ढोका खोल्छन् र ग्लुकोजभित्र जान्छ। यसरी भित्र गएको ग्लुकोज तत्काल शक्ति चाहिने भए कोषहरूले तत्कालै प्रयोग गर्छन्, नत्र पछि प्रयोग गर्नको लागि सञ्चय गर्छन्। रगतमा भएको ग्लुकोज कोषहरूमा गइसकेपछि रगतमा ग्लुकोजको मात्रा स्वतः घट्दछ। यो घटेको कुरा बेटा सेलहरूले नै तुरुन्त प्यांक्रियाजलाई खबर गर्छन् र यसले पनि इन्सुलिन उत्पादन गर्ने गतिलाई घटाउँछ। बेटा सेल्स के हो ? शरीरमा आमाशयको तल्लो भागमा सानो आन्द्रा, कलेजो, फियो, पित्तथैली आदिले घेरिएर रहेको प्यांक्रियाज भन्ने करिब ६ इन्च लामो गाजरजस्तै जस्तै आकारको अंग हुन्छ। यसमा विभिन्न प्रकारका हर्मोन उत्पादन गर्ने क्षेत्र हुन्छ, जसमा अल्फा सेल्स, बेटा सेल्सलगायतका लाखौं कोषहरू हुन्छन्। अल्फा सेल्सले मुख्यतया ग्लुकोजननामक हार्मोन उत्पादन गर्छन् भने बेटा सेल्सले इन्सुलिननामक हार्मोन उत्पादन गर्छन्। रगतमा ग्लुकोजको मात्रा हामीले खाने वस्तुको प्रकार, मात्रा र समयको आधारमा उही दिनमा पनि धेरै पटक घटबढ हुन्छ। साधारण अवस्थामा हाम्रो रगतमा प्रतिडेसिलिटर ७० देखि १२० मिलिग्राम ग्लुकोजको मात्रा हुनुपर्छ। त्योभन्दा बढी भए चिनी रोग लाग्दै गरेको वा लागेको मान्नु पर्छ। रगतमा चिनीको मात्रा जतिजति बढी हुन्छ चिनी रोगको अवस्था पनि त्यति नै जटिल भएको बुझ्नु पर्छ। खाना खानेबित्तिकै भने चिनीरोग नै नलागेको व्यक्तिको रगतमा पनि यो मात्रा १८० सम्म पुग्न सक्छ। तर खाना खाएको दुई घण्टाभित्रमा भने यो मात्रा घटेर १४० मा ओर्लेको हुनुपर्छ। जब रगतमा चिनीको मात्रा १८० भन्दा बढी हुन्छ, त्यो बढी हुन आएको चिनीको मात्रा मिर्गौलाले पिसाबमार्फत फालिदिन्छ। खानाबाट प्राप्त हुने चिनीको मात्रा भाँडामा पानी खन्याएझै तुरुन्तै जम्मा हुने त होइन, बिस्तारैबिस्तारै घण्टौंको समयमा हुने हो। चिनी बिस्तारै रगतमा प्रवेश गर्दछ, रगतमा यसको मात्रा बढ्छ, अनि मिर्गाैलाले पिसाबमार्फत फालिदिन्छ। त्यही भएर चिनी रोग लागेका व्यक्तिहरूलाई छिनछिनमा पिसाब आउँछ। चिनी फालिनु भनेको शरीरका कोषहरूको वृद्धि विकास गराउन, हानिकारक ब्याक्टेरिया, भाइरस, रोगब्याधिसँग लड्न, घाउचोट निको गराउन मुख्य भूमिका खेल्ने प्रोटिन तथा शरीरलाई विभिन्न कार्यको लागि चाहिने अन्य पौष्टिक पदार्थ फालिनु पनि त हो। त्यसैले शरीरले यस्ता पदार्थ नपाउँदा चिनी रोग लागेको व्यक्तिलाई बढी भोक लाग्ने, ऊ दुब्लाउँदै जाने, थकित महसुस गर्ने, आँखा धमिलो देख्ने, घाउ निको नहुने, छाला फुट्ने, महिलालाई घरीघरी योनि चिलाउने आदि समस्या देखा पर्छन्। त्यसको अतिरिक्त रगतमार्फत पर्याप्त थप खाना प्राप्त नहुँदा कोषहरूले सञ्चित शक्ति खर्च गर्नुपर्छ। यहाँनेर शरीरमा सञ्चित बोसोरूपी शक्ति प्रयोग भएको ठीक हो कि होइन भन्ने प्रश्न उठ्न सक्दछ। तर शरीरको संयन्त्र त्यसरी चल्दैन। सञ्चित शक्ति धेरै मात्रामा खर्च भयो भने शरीरमा केटोनेस भन्ने बिकार निस्कन्छ। धेरै मात्रामा केटोनेस निस्कने अवस्थालाई डाइबेटिक केटोएसिडोसिस (डीकेए) भनिन्छ, जसले जीवन नै खतरामा पार्न सक्छ। सामान्यतया टाइप वान डाइबेटिज हुने व्यक्तिलाई यस्तो अवस्था आउन सक्दछ। मधुमेहका प्रकार मधुमेहका मुख्यतया तीन अवस्था हुन्छन्। शरीरका कोषहरूले इन्सुलिनप्रति पूर्ण प्रतिक्रिया नजनाउनुको कारणले रगतमा चिनीको मात्रा बढ्यो भने त्यसलाई मधुमेहको सुरुआती अवस्था (प्रिडाइबेटिज) भनिन्छ। त्यस्तै, रगतमा प्रवेश गर्ने ग्लुकोजको अनुपातमा प्यांक्रियाजले पर्याप्त इन्सुलिन उत्पादन गर्न नसक्नुको कारणले रगतमा चिनीको मात्रा बढ्यो भने त्यसलाई निम्न कोटीको मधुमेह (टाइप ट डाइबेटिज भनिन्छ। र, शरीरमा हुने विभिन्न रसायन संयन्त्र तथा रासायनिक प्रतिक्रिया हुँदा अस्वाभाविक गल्तीको कारणले प्यांक्रियाजलाई इन्सुलिन उत्पादन गर्न निर्देशन दिने बेटा सेल नै निमिट्यान्न भएर इन्सुलिन नै उत्पादन नभएर रगतमा चिनीको मात्रा बढेर हुने मधुमेहलाई उच्चकोटीको (टाइप वान डाइबेटिज) भनिन्छ। सामान्यतया टाइप वान डाइबेटिज २० वर्षभन्दा पहिले नै हुन्छ। टाइप वान डाइबेटिजलाई वंशाणुगत रोग पनि भनिन्छ। साथै गर्भावस्थामा थुप्रै प्रकारका हार्मनहरू निस्किने र तिनीहरूका अनगिन्ती रासायनिक प्रतिक्रियाहरू हुने हुनाले यो अवस्थामा कतिपय महिलाको रगतमा चिनीको मात्रा बढ्छ। यस्तो प्रकारको स्थितिलाई जेस्टेसनलन डाइबेटिज भनिन्छ। डाइबेटिजप्रतिको धारणा चिकित्सकले पढेको, बुझेको र केही हदसम्म बुझ पचाएको कुरा के भने अहिलेकै अवस्थामा टाइप वान डाइबेटिज निको हुने उपाय छैन, यसका लागि इन्सुलिनको सुर्इं नियमित लगाइरहनु पर्छ। टाइप टु डाइबेटिज भोजनमा सुधारको साथै शारीरिक अभ्यास गर्दा क्षणिक रूपमा केही मात्रामा सुधार देखिए पनि कालान्तरमा यो पनि टाइप वान डाइबेटिजमा नै बदलिन्छ। प्रिडाइबेटिज तथा जेस्टेसनल डाइबेटिजको अवस्था भने नियमित सन्तुलित भोजन र शारीरिक अभ्यासले नियन्त्रण हुन सक्दछ। तर यो धारणा पूर्णसत्य छैन। वास्तवमा यो डाइबेटिक बिजनेस हो। यस बिग बिजनेसमा अनेक पक्षहरूको आआफ्नो स्वार्थ गाँसिएको छ। यही नै मेडिकल माफियाहरूको हिरा कटाइ छ। यसप्रति सचेत र सजग हुनु आजको आवश्यकता हो। डाइबेटिजको एक वैज्ञानिकको मापदण्ड के हो भने बिहानको फास्टिङ ग्लुकोज लेभल र सुत्ने बेलाको ग्लुकोज लेभलको जोडलाई २ ले भाग गर्दा ग्लुकोज लेभल २५० भन्दा कम हुन्छ भने यस अवस्थामा औषधिको आवश्यक पर्दैन। जीवनशैली सुधार गरेर नै ग्लुकोज लेभल सामान्य बनाउन सकिन्छ। साधारणतया चामल, दही, उखुको रस, चिनी, मौसमी, अनार, आँप, भेली, मिस्री, आलु, मैदा र बेसनका परिकार, तारेको, भुटेको, बढी चिल्लो तथा चिनी हालेको पदार्थ, जंकफुड, फास्टफुड तथा धूमपान र मद्यपान, दिउँसो सुत्ने बानी, कुनै शारीरिक कार्य नगर्नु, चिन्ता, तनाव तथा नकारात्मक सोच डाइबेटिज बिरामीका लागि हानिकारक छ। डाइबेटिकलगायतका रोगहरू जन्माउने कारण पनि यही हो। दैनिक ४५ किलो मिटरको हिडाइँ वा दौडाइ, ध्यान, प्राणायाम तथा व्यायाम गर्ने तथा सकारात्मक सोच राख्नुपर्छ। बजरा, जौ, चना आदिको चोकरयुक्त आटा, मुग, करेला, सिस्नो, कुरिलो, परवल, रामतोरिया, बैगुन, लौका, टमाटर, फर्सी, काँक्रो, पालक, बेथे, सिमी, ब्रोकाउली, बन्दगोपी, फुलगोपी, रातो प्याज, लसुन, कागती, मेथी, अमला, जमुना, बदाम, च्याउ, सक्खरखण्ड, दालचिनी, शीतलचिनी (मोरिंगा), सागपात तथा फलफूलमा (एक दाना स्याउ, एक दाना अम्बा, एक सुन्तला, आधा कप स्ट्राबरी) सेवन गर्नु डाइबेटिकका लागि निकै फाइदाजनक मानिन्छ।"
लोककल्याणकारी राज्यको गन्तव्य,"राज्यलाई आर्थिक, दार्शनिक, एवं राजनीतिक दृष्टिले व्याख्या गरेको पाइन्छ। त्यसैगरी केहीले राज्य कस्तो हुनुपर्छ भन्ने आधारमा पनि व्याख्या गरेका छन्। समग्रमा एक शासनको अधीनमा रहेको संगठित इकाइलाई राज्य भनिन्छ। राज्य सम्प्रभुता सम्पन्न हुन्छ। बिनाभूमि राज्यको अस्तित्व सम्भव छैन। जुन भूभाग माथि राज्यको अधिकार हुन्छ, त्यसभित्रका सबै व्यक्ति राज्यका सदस्य हुन्छन्। राज्यभित्रका सबै संगठनको रक्षा गर्नु राज्यको दायित्व हुन्छ। राज्य उत्पत्तिका मल आधारहरू गरिबी, अभाव र भोक हुन्। पृथ्वीमा मानव सभ्यताको उत्पत्तिकालदेखि नै अभाव, गरिबी र भोक पनि सँगसँगै उत्पत्ति भएको पाइन्छ। जसको निराकरण गर्न चोरी गर्ने, अर्काको सम्पत्ति खोस्नेजस्ता अपराध कर्म नियन्त्रण गर्न र समाजलाई नियमन गर्न राज्यका विभिन्न अंगहरूको उत्पत्ति भएको देखिन्छ। विकास, सेवा प्रवाह र व्यवस्थाका लागि नियम बनाउने र परिपालन गर्ने गराउने कार्य शासन हो। राज्यशक्तिको प्रयोग लोकतान्त्रिक प्रक्रियाबाट स्थापित सरकारले निर्धारित विधिको पालना गरेर गर्नुपर्छ। जनताको हित र कल्याणमा राज्यशक्ति लगाउनु पर्छ। परम्परागत रूपमा नागरिकलाई नियन्त्रण गर्नु, कर उठाउनु र सुरक्षा गर्नुलाई शासन भनिन्थ्यो भने अहिले जनतालाई सेवा दिनु, विकासका लाभहरू प्रदान गर्नु र लोकतान्त्रिक अधिकारहरू स्थापित गर्नुलाई शासन भनिन्छ। विगतमा राज्य सञ्चालनमा सरकारी निकाय एकल पात्रका रूपमा मात्र रहने, निर्देशन एवं नियन्त्रणमा शासन सञ्चालन हुने र राज्य प्रणाली असमावेशी प्रकृतिको हुने गथ्र्याे। हाल शासन सञ्चालनमा बहुपात्रको उपस्थिति र तिनको भूमिका प्रस्ट हुने गरेको छ। नियमन, सहजीकरण एवं समन्वय सरकारले गर्ने गरेको छ। निजी क्षेत्रले वस्तु तथा सेवा प्रवाह, रोजगारी सिर्जनालगायतका कार्य गरेको छ। सरकार र निजी क्षेत्रलगायत अन्य पात्रको सहकार्य हुने गरेको छ र राज्य प्रणाली समावेशी हुने गरेको छ। नागरिक हितको सर्वोच्चता स्वीकार गर्दै प्रत्येक नागरिकको आधारभूत मानव अधिकारलाई अंगीकार गरेको राज्यलाई लोककल्याणकारी राज्य भनिन्छ। उत्पादन र वितरणको सन्तुलन, सामाजिक न्याय, मानव अधिकारको संरक्षण र जनतालाई छिटो, छरितो स्तरीय सेवा प्रदान गर्दै जनहितमा समर्पित राज्य नै लोककल्याणकारी राज्य हो। राज्य लोककल्याणकारी हुनको लागि समाज ठीक हुनुपर्ने र समाज ठीक हुँदा व्यक्ति आफैं ठीक हुने कुरामा जोड दिन्छन् भने बौद्ध चिन्तनहरू व्यक्ति ठीक भएको अवस्थामा मात्र समाज र राज्य कल्याणकारी हुने कुरामा विश्वास गर्छन्। लोककल्याणकारी राज्यले जनताको हितमा काम गर्ने र आफ्ना सबै नागरिकलाई न्यूनतम जीवनस्तर उपलब्ध गराउनु आफ्नो अत्यावश्यक दायित्व मानेको हुन्छ। आज हरेक राज्यले आफू कल्याणकारी राज्य भएको दाबी गरे पनि १९औं शताब्दीको अन्त्यसम्म राज्यहरू प्रहरी राज्यभन्दा फरक थिएनन्, जसको मुख्य काम शान्ति सुरक्षा कायम गर्नु थियो। त्यसबेला कल्याणकारी कार्यलाई व्यक्ति वा व्यक्तिको समूहको कार्यक्षेत्र मानिन्थ्यो। यस अवधारणाको विपरीत राज्यका अन्य कर्तव्य र दायित्वहरू छन्, जस्तै नागरिकको अधिकतम हितको प्रबन्ध गर्ने, उनीहरूको राम्रो जीवनयापन र खानाको व्यवस्था गर्ने अवधारणाको विकास भयो। उनीहरूको शारीरिक, बौद्धिक र नैतिक विकासका सबै साधनहरूको प्रशस्त उपलब्धता हुनुपर्छ। उनीहरू र उनीहरूका सन्तानको शिक्षाको उचित प्रबन्ध हुनुपर्छ। अहिले लोककल्याणकारी राज्यको सिद्धान्त निकै लोकप्रिय छ। अहिले कल्याणकारी राज्यको अवधारणा यति लोकप्रिय भएको छ कि धेरै विद्वानहरूले यसलाई परिभाषित गर्न थालेका छन्। सबै विद्वानहरूको परिभाषामा लोककल्याणकारी राज्यको आर्थिक पक्षमा बढी जोड दिइएको छ भने कल्याण सामाजिक पक्षसँग बढी जोडिएको छ। लोककल्याणकारी राज्यले जनताको हितमा काम गर्ने र आफ्ना सबै नागरिकलाई न्यूनतम जीवनस्तर उपलब्ध गराउनु आफ्नो अत्यावश्यक दायित्व मानेको हुन्छ। लोककल्याणकारी राज्यको अवधारणा राज्यको कार्यक्षेत्रको आधुनिक सिद्धान्त हो। यो शब्द सामान्यतया आफ्ना नागरिकका लागि न्याय, सुरक्षा र आन्तरिक व्यवस्था प्रदान गरेर मात्र सन्तुष्ट नभई जीवनका सबै पक्षको विकासमा जोड दिने राज्यका लागि अपनाइन्छ। लोककल्याणकारी राज्यको अवधारणा व्यक्तिवाद र समाजवादको मिश्रण हो। यसले व्यक्तिवाद जस्तो व्यक्तिको स्वतन्त्रताको अपहरण गर्दैन र समाजवादजस्ता अधिकतम कार्यहरू गर्दछ। लोककल्याणकारी राज्यको अवधारण प्रचीनकालदेखि नै विकसित हुँदै आएको हो। महाभारतको शान्ति पर्व र बौद्ध साहित्यमा यसबारेमा व्यापक व्याख्या पाइन्छ। नेपालको सन्दर्भमा हेर्ने हो भने २०५१ सालमा मनमोहन अधिकारी नेतृत्वको सरकारले नीतिगत रूपमा पहिलो लोककल्याणकारी कार्यक्रमहरू ल्याएको थियो। आफ्नो गाउँ आफैं बनाऔं र वृद्धभत्ता लोककल्याणकारी राज्यको अवधारणामा ल्याइएको कार्यक्रम थियो। त्यसबेला विरोध गरेकाहरू पनि आज त्यस्तै कार्यक्रमहरू अगाडि सार्ने गरेका छन्। वर्तमानमा लोककल्याणकारी राज्यको अवधारणाले महत्त्वपूर्ण स्थान ओगटेको छ। विश्वका सबैजसो मुलुकहरू आफूलाई लोककल्याणकारी बनाउन चाहन्छन्। लोककल्याणकारी राज्यको अवधारणाको उदय हुनुका मुख्य कारणहरू निम्न छन्, १ व्यक्तिवादविरुद्धको प्रतिक्रिया, २ माक्र्सवादी साम्यवादको डर र ३लोकतान्त्रिक समाजवादको अवधारणाको लोकप्रियता। परिवर्तन अपरिहार्य छ। परिवर्तनका लागि बहस अत्यावश्यक रहँदै आएको छ र आज पनि आवश्यक छ। अहिले नेपाली राजनीतिले नयाँ बहसको माग गरेको छ। हिजो व्यवस्था परिवर्तनको बहस गरियो भने आजको बहस अवस्था परिवर्तन केन्द्रित हुनुपर्छ। अब वर्तमान व्यवस्थाभित्रै रही डेलिभरी को बहसको आवश्यकता छ। आमनागरिकमा संविधान र व्यवस्थाप्रति नै असन्तुष्टि तीव्र रूपमा बढ्दै छ। आमनागरिकको असन्तुष्टिलाई सम्बोधन गर्न कुशल ढंगले कार्य सम्पादन गर्न नसक्नुको छुट छैन्, सरकारलाई। अझै पनि नेपाली राजनीतिमा कट्टरपन्थी धार्मिक बहसको सुरुवात हुन सक्ने सम्भावना बाँकी नै रहेको छ। यस्तो परिस्थितिमा नेपाललाई लोककल्याणकारी राज्य बनाउन जरुरी छ। अबको राजनीतिक बहसहरू निःशुल्क र गुणस्तरीय शिक्षा र स्वास्थ्य, सर्वसुलभ सार्वजनिक यातायात, प्रभावकारी सामाजिक सुरक्षा, समाजसेवी राज्य, लोकतान्त्रिक मान्यता, नागरिक स्वतन्त्रता र समानताको प्रत्याभूति, जनकल्याणलाई प्राथमिकता, सामाजिक न्याय, प्रगतिशील राज्य एवं राज्यको प्रगतिशील धारणा आदि केन्द्रित हुनुपर्छ। लोककल्याणकारी राज्यका विशेषताहरू यिनै हुन्। लोककल्याणकारी राज्यले यी सबै कुरालाई समेटेको छ। नेपालको संविधानको प्रस्तावनामै विगतदेखि हालसम्म कायम रहेका सबै किसिमका विभेद अन्त्य गर्दै समावेशी र सहभागितामूलक समाज निर्माणको संकल्प गरिएको छ। साथै, कानुनी राज्यको अवधारणालगायतका लोकतान्त्रिक मूल्य र मान्यतामा आधारित समाजवादप्रति प्रतिबद्ध रही समृद्ध राष्ट्र निर्माण गर्ने संविधानको लक्ष्य रहेको छ संविधानको भाग १ धारा ४ (१) मा नेपाल स्वतन्त्र, अविभाज्य, सार्वभौमसत्ता सम्पन्न, धर्मनिरपेक्ष, समावेशी, लोकतन्त्रात्मक, समाजवाद उन्मुख, संघीय लोकतान्त्रिक गणतन्त्रात्मक राज्य हो भनेर परिभाषित गरिएको छ। त्यस्तै संविधानको भाग ३ मा सम्मानपूर्वक बाँच्न पाउने हक, स्वतन्त्रताको हक, समानताको हक, न्यायसम्बन्धी हक, अपराध पीडितको हक, यातनाविरुद्धको हक, निवारक नजरबन्दविरुद्धको हक, छुवाछूत तथा भेदभावविरुद्धको हक, स्वच्छ वातावरणको हक, धार्मिक स्वतन्त्रताको हक, शोषणविरुद्धको हक, शिक्षासम्बन्धी हक, भाषा तथा संस्कृतिको हक, रोजगारीको हक, श्रमको हक, स्वास्थ्यसम्बन्धी हक, खाद्यसम्बन्धी हक, आवासको हक, महिलाको हक, बालबालिकाको हक, दलितको हक, ज्येष्ठ नागरिकको हक, सामाजिक न्यायको हक, सामाजिक सुरक्षाको हकलगायतका ३१ वटा मौलिक हकको व्यवस्था गरिएको छ। यति धेरै र यस्ता मौलिक हकको व्यवस्था गर्नुको पछाडिको उद्देश्य समानतामा आधारित समतामूलक समाज निर्माण गर्ने नै रहेका छन्। यति धेरै मौलिक हक प्रदान गर्नका लागि राज्यको आर्थिक दायित्व अधिक हुने भएकोले प्रदान गर्न मुस्किल हुन सक्ने भनेर संविधान जारी हुँदाकै बेला आलोचना भएका थिए। साथै संविधानमा मौलिक हकको व्यवस्था यथार्थपरक र नेपालको आर्थिक अवस्था सुहाउँदो हुनुपर्ने विज्ञहरूले सचेत समेत गराएका थिए। तर पनि यी सबै मौलिक हकको व्यवस्था संविधानमै गरिए। संविधानले नै नेपाललाई समाजवाद उन्मुख राज्य भनेर परिभाषित गरेकाले समाजवादसम्म पुग्ने संविधानको लक्ष्य रहेको छ। समाजवादसम्म पुग्न पनि नेपाललाई लोककल्याणकारी राज्य बनाउनुको विकल्प छैन्। संविधानले समाजवादलाई अँगालेपछि राज्य तदनुरूप अगाडि बढ्नु पर्छ। राज्यले सार्वजनिक खर्च कम गर्न निजी क्षेत्रलाई बढी भूमिका दिने चलन विश्वभरि नै छ। उद्योगधन्दा, व्यापार व्यवसाय आदि राज्यको कानुनभित्र रहेर सकेसम्म निजी क्षेत्रको जिम्मामा दिनुपर्छ। गाँस, बास, कपास, शिक्षा, स्वास्थ्य, सार्वजनिक यातायात आदि जनतासँग जोडिएर रहन पनि राज्यले आफ्नै जिम्मामा राख्नुपर्ने हुन्छ। संविधानमा यति धेरै मौलिक हकको व्यवस्था गरेको मुलुकले शिक्षा र स्वास्थ्य मात्रमा होइन, जनताको आधारभूत आवश्यकता गाँस र बाससमेतको ग्यारेन्टी गर्न नसक्नु निश्चय नै एकदमै चिन्ताको विषय छ। शिक्षा र स्वास्थ्य क्षेत्रमा त मुलुकको अवस्था झन् कहालिलाग्दो छ। शिक्षा क्षेत्रमा सरकारी लगानीका विद्यालय र क्याम्पसहरू समयअनुसार परिमार्जन हुन नसकेर शैक्षिक गुणस्तर कायम गर्नै सकेका छैनन्। यही बहानामा शिक्षामा निजी क्षेत्रको व्यापार चुलिएको छ र सम्भवतः सबैभन्दा आकर्षक र नाफामूलक व्यवसाय बनेको छ। शिक्षा आधारभूत आवश्यकता मात्र होइन, समाजमा समानता प्रत्याभूत गर्न सक्ने सबैभन्दा महत्त्वपूर्ण विषय हो। शिक्षाले समाजमा विभिन्न तह र तप्काका मानिसबीच समानता कायम गर्न सहयोग गर्नुपर्नेमा उल्टै समाजमा असमानता बढाउने प्रमुख माध्यम बनेको छ। गुणस्तरीय शिक्षामा पहुँचको अभावमा आर्थिक रूपमा विपन्न र सीमान्तकृत समुदाय र समूहको आर्थिक र सामाजिक हैसियत उक्सिनै नसकिने अवस्थाको सिर्जना हुन पुगेको छ। आफ्ना सन्तानलाई गुणस्तरीय शिक्षा दिलाउन मध्यम वर्गले आफ्नो आम्दानीको ठूलो हिस्सा खर्च गर्न बाध्य रहेका छन्। राज्यका नीति निर्माताहरू सरकारी शिक्षालयहरूको सुधार गर्ने विषयमा उदासीन देखिएका छन्। त्यस्तै, स्वास्थ्य क्षेत्रको अवस्था पनि शिक्षा क्षेत्रको भन्दा फरक छैन। स्वास्थ्यजस्तो आधारभूत सेवा पनि अहिले आर्थिक क्षमता र पहुँचअनुसारको प्राप्त हुने गरेको छ। सर्वसुलभ रूपमा प्राप्त हुनु पर्ने स्वास्थ्यसेवाका बारेमा मध्यम वर्गका जनतासमेत ढुक्क हुन सकेका छैनन्। गरिब जनताहरूको पहुँच नै स्वास्थ्य सेवामा पुग्न सकेका छैनन्। राज्यको स्वास्थ्य प्रणाली नै क्षत्विक्षत हुने गरी शिक्षाजस्तै स्वास्थ्य क्षेत्रमा पनि अन्धाधुन्ध निजीकरण गरिएको छ र व्यापार फस्टाएको छ। किसान र लक्षित वर्गले राज्यबाट पाउने सेवासुविधामा पनि पहुँचवालाहरूकै हालिमुहाली छ। न्यून आर्थिक अवस्था रहेका व्यक्तिहरूले प्रगति गर्नै नसक्ने संरचना निर्माण हुँदै गएको छ। यसरी समाजमा असमानता सिर्जना भएको मात्र छैन, बढ्दै गएको छ र झन् बढ्ने देखिन्छ। लोककल्याणकारी राज्यले सामाजिक न्यायलाई आफ्नो लक्ष्य ठान्छ, जसको प्रेरणा समाजवादबाट आएको हो। तसर्थ समाजवाद लागू गर्ने लोकतान्त्रिक व्यवस्था आफैंमा लोककल्याणकारी राज्य हो।"
विराटनगरका मेयरको संयोजकत्वमा विराट गोल्डकप हुने,"विराटनगर : विराटनगर महानगरपालिकाका मेयर नागेश कोइरालाको संयोजकत्वमा सातौं संस्करणको विराट गोल्डकप फुटबल हुने भएको छ। विराट गोल्डकप ट्रष्टले प्रतियोगिता आयोजना गर्न महानगरका मेयरलाई पहिलोपटक संयोजकको जिम्मेवारी दिएको हो। ट्रष्टद्वारा सोमबार साँझ विराटनगरमा आयोजित पत्रकार सम्मेलनमार्फत आगामी प्रतियोगिता संयोजनाको जिम्मेवारी मेयर कोइरालालाई दिइएको हो। ट्रष्टका अध्यक्ष सन्तोष बानियाले विराटनगरको प्रतिष्ठासँग जोडिएको ऐतिहासिक गोल्डकपको आगामी प्रतियोगिता मेयरको संयोजकत्वमा आयोजना हुने जानकारी दिए। प्रतियोगितालाई भव्य रूपमा सम्पन्न गर्न महानगरसँगै फुटबल प्रेमीको भूमिका महत्वपूर्ण हुने छ, उनले भने, गोल्डकप आयोजना गर्ने जिम्मेवारी महानगरकै अभिभावक (मेयर)लाई दिएका छौँ। कोइरालाको संयोजनमा आयोजना हुने सातौं संस्करणले गोल्डकपका सबालमा नयाँ आयाम कोर्ने विश्वास पनि बानियाले लिएका छन्। मेयर कोइरालाले विराटनगरको पहिचान र इतिहासलाई गोल्डकपले झल्काउने बताए। विराटनगरको आर्थिक क्षेत्रलाई सहयोग पुर्याउन र खेल पर्यटनको विकास गर्न गोल्डकपले महत्वपूर्ण भूमिका निर्वाह गर्ने उनको भनाइ छ। उनले गोल्डकपको पुरस्कार राशि पनि वृद्धि गरिने बताए। छैठौं संस्करणमा पुरस्कार राशि १५ लाख १५ हजार रूपैयाँ थियो। आगामी संस्करणबाट पुरस्कार राशिमा वृद्धि गरेर २० लाख ५१ हजार पुर्याउने तयारी गरिएको कोइरालाले बताए। उपविजेताले पाउने राशिलाई १५ लाख ५१ हजार पुर्याउने योजना रहेको उनको भनाइ छ। मेयर कोइरालाका अनुसार प्रतियोगिता सम्पन्न गर्न शुभाशिष कोइरालालाई सहसंयोजकको जिम्मेवारी दिइएको छ। प्रतियोगिता आयोजनाका लागि आगामी चैत ६ देखि १४ गतेसम्मको सम्भावित मिति तय गरिएको छ। तर, उक्त मितिलाई अखिल नेपाल फुटबल संघ (एन्फा)ले अनुमोदन गरिसकेको छैन। प्रतियोगिता आयोजना गर्ने सम्भावित मिति हामीले सहमतिमा तय गरेका हौँ। तर, एन्फाबाट मान्यता पाउन बाँकी छ, सहसंयोजक कोइरालाले भने, केही दिनभित्रमा एन्फाले तालिका उपलब्ध गराउनेमा विश्वस्त छौँ। एन्फाको तालिका अनुसार प्रतियोगिता आयोजना हुने छ। प्रतियोगितामा सहभागी हुने टिमका बारेमा पनि यकिन हुन बाँकी रहेको उनले बताए। प्रतियोगितामा एउटा घरेलुसहित ६ वटा नेपाली र २ वटा विदेशी गरेर ८ वटा टोलीले सहभागिता जनाउने उनको भनाइ छ। विराटनगरको शहीद रंगशालामा रात्रिकालीन प्रतियोगिता आयोजना हुने जनाइएको छ। यसअघिको छैठौं संस्करणको उपाधि सशस्त्र प्रहरी बल एपीएफले जितेको थियो। एपीएफले भारतको पञ्जाव पुलिस क्लबलाई १० गोलले स्तब्ध बनाउँदै उपाधि रक्षा गरेको हो। विराटनगरमा २०१८ सालदेखि महेन्द्र गोल्डकपका नाममा प्रतियोगिता हुँदै आएको थियो। विवादका कारण २०५९ सालदेखि प्रतियोगिताले निरन्तरता पाउन सकेन। तर, मुलुकको राजनैतिक परिवर्तनसँगै २०६७ बाट नाम फेरेर २०६८ सालदेखि विराट गोल्डकपका रूपमा प्रतियोगिता आयोजना गर्न थालियो। विराट गोल्डकप २०६८ र २०६९ आयोजना भयो। २०७० र २०७१ मा प्रतियोगिताले निरन्तरता पाएन। त्यसपछि २०७२, २०७३ र २०७४ सालमा आयोजना गरियो। २०७४ सालमा अस्थायी फ्लडलाइट जडान गरेर पहिलोपटक डेनाइट (दिवा तथा रात्रिकालीन) प्रतियोगिता आयोजना गरियो। २०७५ र २०७६ सालमा प्रतियोगिता भएन। २०७५ मा प्रतियोगिता आयोजनाको जिम्मा कसैले लिएन। २०७६ मा कोरोना महामारीका कारण गोल्डकप आयोजना सम्भव भएन। विराटनगरका युवा व्यवसायी मनोजविक्रम शाहको संयोजकत्वमा २०७७ सालमा भव्य हिसाबले रात्रिकालीन प्रतियोगिता सम्पन्न भयो। २०७८ मा निरन्तरता नपाएको विराट गोल्डकपको सातौं संस्करण भने मेयर कोइरालाको संयोजकत्वमा हुने भएको हो।"
विराटनगर नेपाल टी २० लिगको फाइनलमा,"काठमाडौं : नेपाल टी २० लिगको दोस्रो क्वालिफायरमा जनकपुर रोयल्सलाई ३९ रनले पराजित गर्दै विराटनगर सुपर किङ्ग्स फाइनलमा पुगेको छ। त्रिवि क्रिकेट मैदानमा टस जितेर ब्याटिङ थालेको विराटगरले चार विकेटको क्षतिमा एक सय ६७ रनको योगफल तयार गरेको थियो। जवाफी ब्याटिङमा उत्रिएको जनकपुरले १९१ ओभरमा सबै विकेट गुमाएर एक सय २८ रन मात्रै बनाउन सक्यो। चाडविक वाल्टनले ४७ बलमा ६ चौकासहित ५१ रनको अर्धशतकीय इनिङ खेले। त्यसअघि कप्तान ट्रेभोन ग्रिफिथले ३४ तथा खडक बोहराले १४ रन जोडेका थिए। त्यसबाहेक अन्य ब्याटरले दोहोरो अंकमा रन बनाउन सकेनन्। विराटनगरका लागि किओन जोसेफले सर्वाधिक तीन तथा राज ननन र नन्दन यादवले दुईदुई विकेट लिए। सूर्य तामाङ र हुसेन तलतले पनि एकएक विकेट लिएका थिए। यसअघि पहिलो विकेटका लागि ५९ रनको साझेदारी गर्दै ओपनर गौरान्सु शर्मा र अर्जुन साउदले राम्रो सुरुआत दिलाएका थिए। गौरान्सुले ४१ बलमा दुईदुई चौका र छक्का प्रहार गर्दै ४२ रनको इनिङ खेले। अजुर्न ३५ रन जोडेर पेभेलियन फर्के। यस्तै, हुसेन तलत २१ बलमा ३१ तथा राज ननन १८ बलमा ३३ रन जोडेर पेभेलियन फर्किँदा अन्य ब्याटरको प्रदर्शन उल्लेख्य रहेन। बलिङतर्फ जनकपुरका लागि जितेन्द्र मुखियाले दुई विकेट लिए। शारफुद्दिन असरफ र ललित राजवंशीले एकएक विकेट लिए। जनकपुरको टिम नआइपुग्दा समयमा टस हुन सकेको थिएन। दिउँसो १२ः०० बजे सुरु हुने तय भएको खेल करिब आधा घण्टा ढिलो मात्रै सुरु भएको थियो। समूह चरणबाट दोस्रो स्थानमा रहँदै प्ले अफमा पुगेको जनकपुर पहिलो क्वालिफायरमा लुम्बिनी अल स्टार्ससँग पराजित भएको थियो। विराटनगर इलिमिनेटरमा काठमाडौं नाइट्सलाई पराजित गर्दै दोस्रो क्वालिफायरमा आइपुगेको हो। फार वेस्टर्न युनाइटेड र पोखरा समूह चरणबाटै बाहिरिइसकेका छन्। फाइनलमा पुगेको विराटनगरले भोलि उपाधिका लागि लुम्बिनीसँग खेल्ने छ।"
फाइनलमा पुग्न जनकपुरलाई १६८ रनको लक्ष्य,"काठमाडौं : नेपाल टी २० लिगको दोस्रो क्वालिफायरमा विराटनगर सुपर किङ्ग्सले जनकपुर रोयल्सलाई एक सय ६८ रनको लक्ष्य दिएको छ। त्रिवि क्रिकेट मैदानमा टस जितेर ब्याटिङ थालेको विराटगरले चार विकेटको क्षतिमा एक सय ६७ रनको योगफल तयार गर्यो। पहिलो विकेटका लागि ५९ रनको साझेदारी गर्दै ओपनर गौरान्सु शर्मा र अर्जुन साउदले राम्रो सुरुआत दिलाएका थिए। गौरान्सुले ४१ बलमा दुईदुई चौका र छक्का प्रहार गर्दै ४२ रनको इनिङ खेले। अजुर्न ३५ रन जोडेर पेभेलियन फर्के। यस्तै, हुसेन तलत २१ बलमा ३१ तथा राज ननन १८ बलमा ३३ रन जोडेर पेभेलियन फर्किँदा अन्य ब्याटरको प्रदर्शन उल्लेख्य रहेन। बलिङतर्फ जनकपुरका लागि जितेन्द्र मुखियाले दुई विकेट लिए। शारफुद्दिन असरफ र ललित राजवंशीले एकएक विकेट लिए। जनकपुरको टिम नआइपुग्दा समयमा टस हुन सकेको थिएन। दिउँसो १२ः०० बजे सुरु हुने तय भएको खेल करिब आधा घण्टा ढिलो मात्रै सुरु भएको थियो। समूह चरणबाट दोस्रो स्थानमा रहँदै प्ले अफमा पुगेको जनकपुर पहिलो क्वालिफायरमा लुम्बिनी अल स्टार्ससँग पराजित भएको थियो। विराटनगर इलिमिनेटरमा काठमाडौं नाइट्सलाई पराजित गर्दै दोस्रो क्वालिफायरमा आइपुगेको हो। फार वेस्टर्न युनाइटेड र पोखरा समूह चरणबाटै बाहिरिइसकेका छन्।"
न्यू डायमण्ड अन्तिम चारमा,"काठमाडौं : साविक विजेता होङग्वान्जी न्यू डायमण्ड युथ स्पोर्ट्स क्लब सातौं एनभिए राष्ट्रिय महिला तथा पुरुष क्लब भलिबल च्याम्पियनसिपको अन्तिम चारमा स्थान बनाउन सफल भएको छ। महिलातर्फ समूह ए को आज भएको खेलमा न्यू डायमण्डले एभेरष्ट भलिबल क्लब माथि २५७, २५१० र २५१२ को सहज जित निकाल्दै ६ अंकका साथ सेमिफाईनलमा स्थान बनाएको हो। यसअघि डायमण्डले नयाँबजार सामाजिक युथ क्लबमाथि जित निकाल्दै ३ अंक जोडेको थियो। यस समूहबाट नेपाल पुलिस क्लबले पनि अन्तिम चारमा स्थान सुरक्षित गरिसकेको छ। अव न्यू डामण्ड र पुलिस विचको खेलले समूह विजेताको टुंगो लाग्ने छ। आजै भएको महिला तर्फको अर्को खेलमा एपिएफले विजयी सुरुवात गरेको छ। एपिएफले गण्डकी प्रदेशलाई ३० को जित निकाल्दै ३ अंक जोडेको छ। एपिएफले गण्डकी माथि २५१५, २५१० र २५११ अंकको जित निकालेको हो। नेपाल भलिबल संघको आयोजनामा भएको च्याम्पियनसिपको पुरुष तर्फको खेलमा नेपाल पुलिस क्लबले ढोरपाटन भलिबल प्रशिक्षण केन्द्रलाई २५१२, २५२० र २५११ ले पराजित गर्दै ६ अंकका साथ अन्तिम ८ मा स्थान सुरक्षित गर्न सफल भएको छ। यसअघि पुलिसले न्यूटन भलिबल क्लबलाई पराजित गर्दै ३ अंक जोडेको थियो। राष्ट्रिय खेलकुद परिषद्को कभर्डहलमा भएको पुरुषकै अर्को खेलमा भारतीय खेलाडी सम्मिलित दावाँली मिलन क्लबले आफ्नो दोस्रो खेलमा मणिमुकुन्द भलिबल क्लबलाई ३१ ले पराजित गर्दै अन्तिम ८ मा स्थान बनाउन सफल भएको छ। दावाँलीले मणिमुकुन्दलाई २१२५, २५२१, २५२२ र २५२३ ले पराजित गरेको हो। समूह ए मा रहेको दाँवाली पहिलो खेलमा नेपाली सेनाको त्रिभुवन आर्मी क्लबसँग पराजित भएको थियो। यस समूहबाट आर्मी पहिलेनै अन्तिम ८ मा स्थान बनाउन सफल भईसकेको छ। यस्तै अर्को पुरुष तर्फकै खेलमा गण्डकी प्रदेशले जित हात पारेको छ। गण्डकीले पहिलो पटक च्याम्पियनसिपमा सहभागिता जनाएको न्यूटन भलिबल क्लबलाई २५१२, २५१७ र २५२२ ले पराजित गर्दै ३ अंक जोडेको छ। यस च्याम्पियनसिपबाट नेपाल भलिबल संघले फागुणमा आयोजना गर्ने एनभिए राष्ट्रिय महिला तथा पुरुष क्लब लिग प्रतियोगिताका लागि ८ पुरुष र ६ महिला क्लब छनौट हुने छन्।"
पोखरा रङ्गशालामा छैन फ्लड लाइट : रात्रिकालीन खेलकुद सञ्चालन गर्न समस्या,"पोखरा : अन्तर्राष्ट्रियस्तरको पोखरा रङ्गशालामा फ्लड लाइट छैन। ठूलो धनराशि खर्चेर बनाइएको रङ्शालामा बत्ती जडानको योजना भने अलपत्र परेको छ। फ्लड लाइट नहुँदा रात्रिकालीन खेलकुद सञ्चालन गर्न सक्ने स्थिति छैन। अन्तर्राष्ट्रिय फुटबल महासङ्घ (फिफा)को मान्यता पाउन पनि रङ्गशालामा फ्लड लाइट अनिवार्य हुनुपर्छ। सोह्र हजार पाँच सय दर्शक क्षमताको स्तरीय रङगशाला भइकन पनि बत्ती जडान नहुनुलाई खेल क्षेत्रका पदाधिकारीले दुर्भाग्यका रूपमा लिएका छन्। पश्चिमाञ्चल क्षेत्रीय खेलकुद विकास समितिका कार्यालय प्रमुख लक्ष्मणप्रसाद योगीले बजेट अभावमा बत्ती जडान हुन नसकेको बताए। 'सङ्घ, प्रदेश सरकार कतैबाट बजेट परेको छैन, बत्ती जडानको योजना अन्योलमा छ', उनले भने, 'फ्लड लाइटका लागि करिब १२ करोडको लागत अनुमान गरिएको छ।' राष्ट्रिय खेलकुद परिषद्ले दुई वर्षअघि फ्लड लाइटका लागि छुट्याएको रु पाँच करोड बजेट कोभिड१९ महाव्याधिका कारण काम हुन नसकी फिर्ता भएको थियो। कार्यालय प्रमुख योगीले देशकै ठूलो र सुविधायुक्त रङ्गशालाको सञ्चालन तथा व्यवस्थापनमा सङ्घ र प्रदेश सरकारले हातेमालो गर्नुपर्ने उल्लेख गरे। 'सङ्घ र प्रदेश दुवैतिर फ्लड लाइटका लागि बजेट माग गरिरहेका छौँ, स्रोतको सुनिश्चिता हुनासाथ रङ्गशालामा बत्ती जडानको काम अघि बढ्छ', उनले भने, 'रङ्गशालाको विकास त प्रदेश सरकारको पनि दायित्वभित्र पर्छ, प्रदेशबाट पनि आवश्यक पहल हुनेमा हामी विश्वस्त छौँ।' प्रदेश खेलकुद परिषद्का सदस्यसचिव तेजबहादुर गुरुङले अन्तर्राष्ट्रियस्तरको भएर पनि फ्लड लाइट नहुँदा पोखरा रङ्गशालाको उपयोगिता खुम्चिन सक्ने धारणा राखे। 'साउथ एसियन टिम आउने खालका प्रतियोगिता पोखरा रङ्गशालामा खेलाउन सक्नुपर्छ, त्यसका लागि फ्लड लाइटलगायत अन्तर्राष्ट्रिय मापदण्डका पूर्वाधार चाहिन्छ', उनले भने, 'ठूलो लगानी परेको रङ्गशालाबाट राज्यले पनि लाभ लिनुपयो, खेल गतिविधि बढ्दा यहाँको आर्थिक गतिविधि पनि चलायमन हुन्छ।' सदस्यसचिव गुरुङले खेल क्षेत्रमा अझै सङ्घीयता आउन नसक्नुको मार पोखरा रङ्गशालाले पनि खेपिरहेको बताए। सङ्घ सरकार मातहत रहेको रङ्गशाला व्यवस्थापन र सञ्चालनमासमेत प्रदेशसँग सहकार्य हुन नसकेको उनले बताए। 'रङ्गशालाको व्यवस्थापन र प्रयोगमा केन्द्र सरकार उदार हुनसकेको छैन, त्यसले गर्दा प्रदेश सरकारलाई पनि हामीले किन लगानी गर्ने ? भन्ने भान परिरहेको छ', सदस्यसचिव गुरुङले भने, 'अब त्यसरी नसोची सबै मिलेर रङ्गशालाको विकासमा काम गर्नुपर्छ।' साँझ र रात्रिपख प्रतियोगिता राख्न सकिएमा जागिरे र कामकाजी मानिसले समेत खेलबाट फाइदा लिन सक्ने उनको भनाइ छ। प्रतियोगितामात्रै नभएर रात्रिकालीन खेलाभ्यासका लागि पनि रङ्गशालामा फ्लड लाइट अत्यावश्यक रहेको नेपाल खेलकुद पत्रकार मञ्च गण्डकीका अध्यक्ष दिनानाथ बरालले बताए। पटकपटक यो विषय उठ्ने गरे पनि राज्यका खेलसम्बद्ध निकायले बेवास्ता गर्ने गरेको उनको भनाइ छ। 'सवा अर्बभन्दा बढीको लागतमा बनेको अन्तर्राष्ट्रिय मापदण्डको रङ्गशालामा फ्लड लाइट नहुनु दुर्भाग्य हो', अध्यक्ष बरालले भने, 'दुई वर्षअघि नै बत्ती जडानका लागि काम थाल्ने भनिए पनि त्यसले अझै सार्थकता पाउन सकेको छैन।' नवौँ राष्ट्रिय खेलकुद प्रतियोगिताअघि नै बत्ती जडान गर्ने राखेपको प्रतिबद्धता पनि पूरा हुन सकेन। गत असोजमा गण्डकी प्रदेशमा भएको उक्त प्रतियोगिताअन्तर्गत फुटबललगायत मुख्य खेल पोखरा रङ्गशालामा भएका थिए। एक अर्ब २८ करोडको लगानीमा तीन वर्षअघि रङ्गशाला निर्माण गरिएको थियो। हाल १६ हजार पाँच सय दर्शक क्षमता रहेकामा त्यसलाई बढाएर २० हजार पुर्याउने सरकारको योजना छ। मोफसलको प्रतिष्ठित फुटबल प्रतियोगिता आहा ! रारा पोखरा गोल्डकपलगायत प्रतियोगिता पोखरा रङ्गशालामै हुँदै आएका छन्। रासस"
जनवरी १९ मा रोनाल्डो र मेस्सीबीच मैत्रीपूर्ण खेल हुँदै,विश्वका चर्चित दुई फुटबल स्टार लियोनल मेस्सी र क्रिस्टियानो रोनाल्डो आगामी साता हुने मैत्रीपूर्ण खेलमा दुई क्लबको नेतृत्व गर्दै रियादमा खेल्ने भएका छन् । खेलमा मेस्सीले पेरिस सेन्ट जर्मेन (पिएसजी) र रोनाल्डाले नयाँ क्लब अल नासर र साउदी प्रतिद्वन्द्वी अल हिलालका खेलाडी मिलेर बनेको टोलीसँग जनवरी १९ मा रियादमा मैत्रीपूर्ण खेल खेल्ने घोषणा गरेका हुन् । कतारको स्वामित्वमा रहेको पीएसजीले जनवरी १७ मा दोहाको यात्रा गर्नेछ र त्यसपछि साउदी अरेबियाको राजधानी किङ फाहद स्टेडियममा हुने खेलमा मेस्सी र रोनाल्डोबीचको प्रतिद्वन्द्वीता नवीकरण हुनेछ । गत डिसेम्बरमा कतारमा अर्जेन्टिनाले विश्वकप जितेपछि १५ दिन बिदा लिएका मेस्सी गत सातादेखि पिएसजीमा प्रशिक्षणका लागि सहभागी भएका छन्। फेब्रुअरीमा ३८ वर्ष पूरा हुने रोनाल्डोले सन् २०२५ सम्मका लागि २० करोड युरो (करिब २१ करोड ४० लाख अमेरिकी डलर) भन्दा बढी मूल्यको सम्झौतामा सहमति जनाएपछि अल नासरमा सामेल भएका हुन्। सन् २०३० मा ग्रीस र इजिप्टसँग मिलेर विश्वकप आयोजना गर्ने सम्भावित संयुक्त प्रयासअघि साउदी अरेबियाले देशमा फुटबलको प्रोफाइल सुधार्न खोजिरहेको बेला फ्रान्सेली रुडी गार्सियाको प्रशिक्षणमा अल नासरमा पोचुगाली स्टार रोनाल्डोको आगमन भएको हो । रोनाल्डो र मेस्सीले पछिल्लो १५ वर्षमा १२ पटक बालोन डीओर जितेका छन् । उनीहरूको प्रतिद्वन्द्विता नौ वर्षको दौडानमा बढ्यो जसमा उनीहरू स्पेनमा एक अर्काको बिरूद्ध प्रतिस्पर्धा गर्दै आएका थिए । उक्त समय मेस्सी बार्सिलोनाका लागि र रोनाल्डोले रियल म्याड्रिडका लागि खेलेका थिए । रियाद क्लब अल हिलाल र अल नासर साउदी अरेबियाका दुई सर्वाधिक सफल टोली हुन् । सन् २०११ मा गल्फ स्टेटले क्लब किनेपछि पिएसजीले जाडो याममा कतार जाने बानी बसालेको छ । रासस
जनकपुरको टिम नआइपुग्दा समय टस भएन,"काठमाडौं : नेपाल टी २० लिगको दोस्रो क्वालिफायरका लागि जनकपुर रोयल्सको टिम नआइपुग्दा समयमा टस हुन सकेको छैन। कीर्तिपुरस्थित त्रिवि क्रिकेट मैदानमा जनकपुर र विराटनगर सुपर किङ्ग्सबीचको खेल नै १२:०० बजे सुरु हुने तय थियो। तर, खेल सुरु हुने समय भइसक्दा पनि जनकपुर आइपुगेको छैन। समूह चरणबाट दोस्रो स्थानमा रहँदै प्ले अफमा पुगेको जनकपुर पहिलो क्वालिफायरमा लुम्बिनी अल स्टार्ससँग पराजित भएको थियो। विराटनगर इलिमिनेटरमा काठमाडौं नाइट्सलाई पराजित गर्दै दोस्रो क्वालिफायरमा आइपुगेको हो। फार वेस्टर्न युनाइटेड र पोखरा समूह चरणबाटै बाहिरिइसकेका छन्।"
पब्जीमा नेपाल उपविजेता,"काठमाडौं : ईस्पोर्ट्स प्रतियोगिता पब्जी विश्वकपमा नेपाली टोली द रियल सोल्जर्स (डीआरएस) उपविजेता बनेको छ। इन्डोनेसियामा आयोजना भएको विश्वकपमा टर्कीको एसटूजीसँग पछि पर्दै नेपाली टोली डीआरएस उपविजेता बनेको हो। फाइनल चरणको खेलमा एसटूजीले १९० अंक जोड्यो भने नेपाली टिम डीआरएसले १५८ अंक मात्रै जोड्न सक्यो। उपविजेता डीआरएसले दुई लाख ९२ हजार अमेरिकी डलर पुरस्कार पाएको छ। डीआरएसले उपविजेताका रुपमा दुई लाख र अन्तिम चरणमा छनोट भएवापत ९२ हजार अमेरिकी डलर पुरस्कार पाएको हो। विजेता एसटूजीले भने पाँच लाख १० हजार अमेरिकी डलर पुरस्कार पायो। नेपाली टोली डीआरएसमा दीपेश गुरुङ, साहस भण्डारी, सुविनकुमार प्रजापती, समीर गुरुङ र संगीन भट्टराई सम्मिलित छन्। नेपालको अर्को टोली ट्रेन्ड टु किल (टीटूके) भने १३औं स्थान रह्यो। टीटूकेले एक लाख ३२ हजार पाँच सय अमेरिकी डलर पुरस्कार प्राप्त गर्यो।"
"सेयर बजारमा दोहोरो अंकको करेक्सन,कारोबार रकम ७ अर्ब माथि",काठमाडौं : दुई दिन निरन्तर उकालो लागेको सेयर बजारमा आज दोहोरो अंकको करेक्सन आएको छ। यस दिन नेप्से परिसूचक २१३४ अंकले घटेर २१९०४२ विन्दुमा झरेको छ। नेप्से घटेपनि ७ अर्ब माथिको सेयर कारोबार भयो। अघिल्लो कारोबार दिन सोमबार नेप्से परिसूचक ४७७६ अंकले बढेर २२११३८ विन्दुमा पुगेको थियो। सो दिन ५ अर्ब ३१ करोडको सेयर कारोबार भएको थियो। पहिलो कारोबार दिन आइतबार नेप्से परिसूचक २०६९अंकले बढेको थियो। त्यसदिन ५ अर्ब ४५ करोडको सेयर किनबेच भएको थियो। यसदिन २५४ कम्पनीको २ करोड ८ लाख ४३ हजार ९५२ कित्ता सेयर ७ अर्ब ६५ करोड ८८ लाख २३ हजार५७९ रुपैयाँमा खरिदबिक्री भयो। यसदिन एउटा मात्रै कम्पनीको मूल्य १० प्रतिशत हाराहारिमा बढ्यो। कारोबारमा आएका १३ उपसमूहमध्ये ११ को मूल्य घट्यो भने २ को मात्रै बढ्यो। फाइनान्स समूहको सूचक सर्वाधिक ४३१ प्रतिशतले ओरालो लाग्यो। बैंकिङ र म्युचुअल फण्डको सूचक क्रमश:०६५ र ०२२ प्रतिशतले बढ्यो।
झापाका मुडा व्यवसायी पलायन हुने अवस्थामा,"झापा : देश बढ्दो आर्थिक तरलताको असर झापाका मुडा व्यवसायीहरूमा समेत परेको छ। बैंक तथा वित्तीय संस्थाबाट कर्जा लिएर घरेलु व्यवसाय थालेका उनीहरूले आफ्नै श्रम खर्चिएर मुडा बनाउँदा समेत मुडाको उचित बजार मुल्य नपाउँदा समस्या परेका छन्। दिनप्रतिदिन मुडाको बजार भाउ खस्किँदै गइरहेकाले व्यवसायीलाई आफ्नो घरपरिवार कसरी चलाउनु र बैंक तथा वित्तीय संस्थाबाट लिएको रकमको कर्जा कसरी तिर्नु भन्ने समस्याले पिरोलिरहेको छ। झापाको मेचीनगर नगरपालिका१२ र अर्जुनधारा नगरपालिका१० स्थित कालिझोडाका चार सयभन्दा बढी घरपरिवारले मुडा उत्पादन गरी आफ्नो दैनिकी गुजारा चलाउँदै आइरहेका छन्। यहाँबाट उत्पादित मुडाहरू झापासहित काठमाडौं, पोखरा, वीरगन्ज, भैरहवा, विराटनगर, धरान लगायतका बजारमा उनीहरूले बिक्री वितरण गर्दै आइरहेको छ। तर, अहिले आफ्नो उत्पादनले उचित मूल्य नपाउँदा फाइदाको त कुरै भएन लगानी उठाउन हम्मे हम्मे पर्न थालिसकेको मुडा व्यवसायी पदमबहादुर राईले गुनासो पोखे। प्रतिगोटा दुई सय रुपैयाँमा बिक्री हुँदै आएको मुडा अहिले एक सय रुपैयाँमा बेच्न पनि समस्या छ, उनले भने। मुडा उत्पादन गरिसके पनि पैसा अभाव हुन्छ। लघुवित्तबाट लिएको कर्जा तिर्नलाई पनि सस्तोमा मुडा बेच्नुपर्ने बाध्यता छ, उनले भने, मुडा बनाउने सामग्रीहरूको बजार भाउ आकासिँदै गइरहेको छ, तयारी मुडाको बजार भाउ छैन, जसले गर्दा हामी साना व्यवसाय मारमा परेका छौँ। पहिला मुडाको व्यापार राम्रो थियो। अहिले त मुडा बिक्री पनि हुन छाडिसकेको बताउँदै मुडा व्यवसायी कृष्णकुमारी राईले भन्छिन्, मंहगी पनि त्यस्तै बढेको छ, आफ्नो पेटको लागि पनि दुःख गर्नै पर्छ। जसो त्यसो लगानी गरेर मुडा बनाउने व्यवसाय थालिहाल्यो। अब यसलाई बन्द गरेर कहाँ जानु, परिवार कसरी पाल्नु भन्ने पीडा पनि छ, उनले भनिन्। विगतका वर्षहरूमा मुडा व्यवसायबाट राम्रै आम्दानी हुने गरेको भएता पनि पछिल्लो समय बिचौलियाका कारण आफूहरू मारमा पर्ने गरेको उनीहरूको गुनासो छ। यस्तै भइरहने हो भने अब यस पेसाबाट नै विस्थापित हुने समय टाढा नरहेको अर्को मुडा व्यवसायी लक्ष्मी आछामीले गुनासो पोखिन्। उद्योगको पान नम्बर मेरै नाममा रहेको बताउँदै आछामीले भनिन्, बर्सेनि सरकारलाई कर तिर्नै पर्छ, तर, राज्यबाट हामी साना व्यवसायीलाई कुनै सहुलियत उपलब्ध नहुँदा हामी व्यवसाय थप मारमा परेका छौँ। उद्योगको अवस्था पनि दयनीय छ। जसले आएर हामीबाट मुडा किनेर बजार लगेर बेच्छ, उसैलाई हामी भन्दा बढी फाइदा हुन्छ, उनले भने। हामी जस्ता साना घरेलु व्यवसायबाट उत्पादित वस्तुहरू कम्तीमा राज्यले खरिद गरिदिए वा एउटा निश्चित मुल्य निर्धारण गरिदिए हाम्रो व्यवसायलाई अझ गति दिन सकिन्थ्यो नि, तर राज्यले हाम्रो कुरा कहाँ सुन्छन् त ?, उनले थपे।"
विहारबाट आउने बिजुली रोकिँदा ठूला उद्योगमा लोड कटौती,"काठमाडौं : भारतको विहारबाट आयात भइरहेको बिजुली रोकिँदा नेपाल विद्युत् प्राधिकरणले ठूला उद्योगमा लोड कटौती गरेको छ। विहारको विद्युत् आपूर्ति प्रणालीमा सोमबार दिउँसोदेखि प्राविधिक समस्या देखिएपछि त्यसको असर नेपालमा पनि देखिएको प्राधिकरणले जनाएको छ। प्रावधिकरणका प्रवक्ता सुरेश भट्टराईका अनुसार बिहारको विद्युत् प्रणालीमा समस्या देखिएपछि रक्सौलरामनगरबाट बिजुली आपूर्ति रोकिएको हो। 'विहारको विद्युत् प्रणालीमा प्रावधिक समस्या देखिएपछि रक्सौलरामनगरबाट नेपालले लिइरहेको करिब तीन हजार मेगावाट घण्टा बराबर बिजुली आपूर्ति रोकिएको छ। जसकारण ठूला उद्योगहरूलाई बिहान र बेलुकाको पिक समयमा लोड कटौती गरेका छौं,' प्रवक्ता भट्टराईले भने। प्राधिकरणले ठूला उद्योगलाई पिक समयमा उद्योग नचलाउन भने पनि मझौला र साना उद्योगमा भने विद्युत् आपूर्ति भइरहेको उनको भनाइ छ। ठूला उद्योगमा साँझ र बिहानको समय गरेर करिब आठदेखि नौ घण्टा विद्युत् कटौती गर्नुपरेको पनि भट्टराईले जानकारी दिए। 'अहिले ८० देखि एक सय मेगावाटसम्म बिजुली अपुग भएपछि ठूलो उद्योगको पिकआवरको लोड काट्नुपरेको हो। भारतीय पक्षले मर्मतसम्भारका लागि अझै तीनचार दिन लाग्छ भनेको छ,' उनले भने। प्राधिकरणका अनुसार अहिले नेपालको कूल विद्युत् माग करिब ३१ हजार एक सय ७७ मेगावाट घण्टा बराबर छ। उक्त माग पूर्ति गर्नका लागि विद्युत् प्राधिकरण तथा उसका सहायक कम्पनीमार्फत् करिब ११ हजार मेगावाट घण्टा र निजी क्षेत्रबाट १० हजार चार सय मेगावाट घण्टा बिजुली आपूर्ति भइरहेको छ। त्यस्तै अहिले नौ हजार दुई सय ७४ मेगावाट घण्टा बिजुली भारतबाट आयात भइरहेको छ।"
सगरमाथा जलविद्युतले आईपीओ निष्कासन गर्दै,"काठमाडौं : सगरमाथा जलविद्युत् कम्पनी लिमिटेडले आगामी माघ ५ देखि साधारण शेयर निष्कासन गर्ने भएको छ। कम्पनीले आयोजना प्रभावित क्षेत्रका स्थानीय बासिन्दा तथा वैदेशिक रोजगारीमा रहेका नेपालीका लागि प्राथमिक सार्वजनिक निष्कासन (आइपीओ)को बिक्री खुला गर्ने भएको हो। कम्पनीले कूल जारी पुँजी रु एक अर्ब १२ करोडको १० प्रतिशत अर्थात् रु ११ करोड २० लाख बराबरको प्रतिशेयर रु एक सय दरका ११ लाख २० हजार कित्ता साधारण शेयर आयोजना प्रभावित क्षेत्र इलामको स्थानीय बासिन्दाका लागि निष्काशन गर्न लागेको हो। त्यस्तै सर्वसाधारण लगानीकर्ताका लागि छुट्याइएको ४३ लाख ६८ हजार कित्ताको १० प्रतिशतले हुने चार लाख ३६ हजार आठ सय कित्ता साधारण शेयर नेपाल सरकारको सम्बन्धित निकायबाट श्रम स्वीकृति प्राप्त गरी विदेशमा रोजगार गरी रहेका नेपालीका लागि निष्काशन गर्न लागेको कम्पनीको सार्वजनिक आह्वानपत्रमा उल्लेख छ। स्थानीय लगानीकर्ताले शेयर खरिदका लागि न्यूनतम १० कित्तादेखि अधिकतम १० हजार कित्तासम्म आवेदन दिन सक्नेछन्। जसमा आयोजन प्रभावित क्षेत्रका स्थानीय बासिन्दाका लागि निष्काशन बन्द छिटोमा आगामी माघ १९ मा हुनेछ भने ढिलोमा आगामी फागुन ५ बन्द हुने कम्पनीले जनाएको छ। वैदेशिक रोजगारीमा रहेका नेपालीले भने अधिकतम ५० हजार कित्ताका लागि माघ १९ गतेभित्र आवेदन दिनुपर्ने छ। स्थानीयले आयोजनास्थलमा रहेको कम्पनीको कार्यालय, प्रभु बैंक, सेञ्चुरी बैंक, र प्राइम कमर्सियल बैंकले तोकिएका शाखा कार्यालयबाट आवेदन दिन सक्नेछन्। वैदेशिक रोजगारीमा रहेका नेपालीले आस्बा सदस्य बैंक तथा वित्तीय संस्था र तिनका तोकिएका शाखा कार्यालयबाट आवेदन दिन सक्ने कम्पनीले जनाएको छ। कम्पनीको शेयर निष्काशन तथा बिक्री प्रबन्धक प्रभु क्यापिटल लिमिटेड छ। आइपीओ निष्काशनका लागि गराएको रेटिङमा इक्रा नेपालले कम्पनीलाई इक्रा एनपी आईआर बीबीबी माइनस रेटिङ प्रदान गरेको छ। कम्पनीले इलामको इलाम नगरपालिका२ स्थित माई ओलामा नौ दशमलव छ मेगावाट क्षमताको जलविद्युत् आयोजना निर्माण गरिरहेको छ। रासस"
सार्वजनिक खर्च घटाइने,"काठमाडौं : सरकारले प्रदेश र संघको कार्यक्षेत्रमा दोहोरो भूमिका भएका अनावश्यक संरचना खारेज गर्ने भएको छ। अर्थमन्त्री तथा सत्तारूढ दल नेकपा एमालेका उपाध्यक्ष विष्णुप्रसाद पौडेलले सरकारको न्यूनतम साझा कार्यक्रम सार्वजनिक गर्दै सार्वजनिक खर्चमा व्यापक कटौती गर्ने यो सरकारको प्राथमिकता रहेको बताएका हुन्। दिगो आर्थिक विकास र अर्थतन्त्रको सबलीकरणमा यो सरकारले विशेष जोड दिने पौडेलको भनाइ छ। विशेषगरी वित्त र मौद्रिक नीतिबीच आवश्यक तालमेल कायम गरी तथा सामञ्जस्यपूर्ण ढंगले कार्यान्वयन गरी अर्थतन्त्रलाई तत्काल गतिशील बनाउने सरकारको योजना छ। आर्थिक स्थायित्व कायम गर्न औद्योगिक नीति, सरकारी वित्त नीति, राजस्व नीति र मौद्रिक नीतिबीच तादात्म्यता कायम गरिनेछ, न्यूनतम साझा कार्यक्रममा भनिएको छ, सार्वजनिक खर्चमा मितव्ययिता कायम गरिनेछ। सार्वजनिक खर्च घटाउने चालू आर्थिक वर्षका लागि सवारीसाधन खरिदलगायत कार्यालय सञ्चालन खर्च कटौती गर्ने सरकारको योजना छ। अर्थमन्त्री पौडेलले विशेष अवस्थामा बाहेक संघ र प्रदेशमा यो वर्ष नयाँ सार्वजनिक निकाय खोल्न रोक लगाउने पनि बताए। कार्यक्रममा भनिएको छ, प्रदेशसंघको कार्यक्षेत्रमा दोहोरो भूमिका भएका अनावश्यक संरचनाहरू खारेज गरिनेछ। यस्तै, सरकार, निजी क्षेत्र, सहकारी तथा सामुदायिक क्षेत्रको सहभागितामा द्रुत विकासको वातावरण सिर्जना गर्ने कार्यक्रम रहेको छ। पछिल्लो समय नेपालको समग्र औद्योगिक उत्पादन तथा व्यावसायिक क्षेत्रमा ह्रास आएको छ भने वित्तीय क्षेत्रमा तरलता संकुचन, उच्च ब्याजदरलगायत समस्या छन्। बढ्दो व्यापार घाटा, न्यून पुँजीगत खर्च, घट्दो राजस्व संकलन, विदेशी मुद्रा सञ्चितिमा परेको दबाब तथा पुँजीबजारमा आएको गिरावटलगायतका समस्यालाई निराकरण गर्न सरकारले औद्योगिक, वित्तीय र मौद्रिक नीतिको सामञ्जस्यपूर्ण ढंगले कार्यान्वयन गरी अर्थतन्त्रलाई तत्काल गतिशील बनाउने तय गरेको हो। यसका लागि वित्तीय, मौद्रिक, पुँजीबजार, सहकारी, बिमा र निजी कम्पनीका निकायहरूबीच आवश्यक समन्वय गरी निजी क्षेत्रको लगानी प्रवद्र्धन गर्न आवश्यकताअनुसार नीतिगत, संस्थागत तथा प्रक्रियागत सुधार गर्ने सरकारको योजना छ। अर्थतन्त्रलाई गतिशील बनाउन सरकारले कर छली, आयातमा न्यूनबिजकीकरण, चोरी पैठारी, तस्करी तथा हुन्डी कारोबारजस्ता गतिविधिको अन्त्य गर्ने भएको छ। करका दर हेरफेर गर्दा व्यावसायिक तटस्थता कायम गर्ने, विनिमय दर जोखिम व्यवस्थापन गर्न भरपर्दो हेजिङ सेवाको सुरुवात गर्ने उल्लेख छ। देशको सार्वभौम साख मूल्यांकन (सोभेरन क्रेडिट रेटिङ) यथाशीघ्र अघि बढाउने, निर्यात वृद्धिलाई भुक्तानी सन्तुलनको मुख्य आधार बनाउने सरकारले जनाएको छ। सार्वजनिक संस्थानबाट आपूर्ति हुने सबै प्रकारका वस्तु र सेवाको मूल्य उचित तहमा राख्ने, सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण जोखिम न्यूनीकरण गर्न सोसम्बन्धी राष्ट्रिय रणनीति कार्यान्वयन गर्न कानुनको संशोधन गर्ने भएको छ। आगामी पाँच वर्षमा आर्थिक वृद्धिदर दुई अर्बको नजिक पुर्याउने, मेक इन् नेपाल अभियान सञ्चालन गर्ने, उत्पादनलाई प्रोत्साहित गर्न कर, विद्युत् महसुल तथा ऋणमा उपयुक्त ब्याज अनुदान दिने सरकारको कार्यक्रम छ। औद्योगिक विकासका लागि आवश्यक पूर्वाधार निर्माणको कार्यलाई तीव्रता दिने, कृषिलाई आर्थिक वृद्धि, रोजगारी सिर्जना, गरिबी निवारण, औद्योगिकीकरण र निर्यात व्यापार अभिवृद्धिको प्रमुख क्षेत्रका रूपमा विकास गर्ने सरकारले जनाएको छ। भूमि बैंकको अवधारणा कार्यान्वयन गर्ने, मल कारखाना स्थापना गर्ने, पाँच वर्षमा विद्युत् उत्पादन क्षमता ६ हजार ५सय मेगावाट र प्रतिव्यक्ति विद्युत् खपत ७ सय किलोवाट घण्टा पुर्याउने, पाँच वर्षमा ६० लाखले सामाजिक सुरक्षा भत्ता पाउने व्यवस्था गर्ने जनाइएको छ। चैतभित्र अधिवेशन गर्न जनसंगठनलाई एमालेको निर्देशन सरकारलाई विश्वासको मत दिने जसपाको निर्णय केन्द्रमा सहमति, प्रदेशमा मुख्यमन्त्री प्रधानमन्त्री प्रचण्डले आज विश्वासको मत लिँदै सुरु भयो जनप्रतिनिधिको ५ वर्षे परीक्षा यही अधिवेशनबाट दर्जन नयाँ कानुन"
औद्योगिक ग्रामहरू अलपत्र,"बैतडी : बैतडीको मेलौली नगरपालिकाका लागि आर्थिक वर्ष २०७६०७७ मा औद्योगिक ग्राम स्थापनाको लागि संघीय सरकारले ९२ लाख बजेट विनियोजन गर्यो। तर त्यसपछि नगरपालिकाले काम भने सुरु गर्न सकेन। बजेट प्राप्त भएको ३ वर्षसम्म पनि कुनै काम अघि बढ्न सकेन। वडा नं ५ को सामुदायिक वनमा स्थान छनोट गरिएको थियो। वातावरणीय प्रभाव मूल्यांकनसमेत नगरिएकाले काम अघि नबढेको नगरपालिकाले जनाएको छ। नगरपालिकाले यस वर्ष वातावरणीय प्रभाव मूल्यांकन (आइईई) प्रक्रिया अघि बढाएको छ। यसवर्ष वातावरणीय प्रभाव मूल्यांकन गरिरहेका छौं, त्यसपछि निर्माण प्रक्रिया सुरु हुन्छ, मेलौली नगरपालिकाका योजना शाखा प्रमुख भुवन बागले भने। संघीय सरकारबाट बजेट प्राप्त हुँदाहुँदै विगतमा काम हुन नसकेपछि यस वर्ष औद्योगिक ग्रामको काम सुरु गर्ने तयारीमा रहेको मेलौली नगरपालिकाका उपप्रमुख पार्वती विष्टले बताइन्। निर्माण प्रक्रियाको सुरुवातसमेत भएको रहेनछ, हामीले यस वर्षदेखि निर्माण गर्नेगरी अघि बढेका छौ उनले भनिन्। बैतडीको पञ्चेश्वर गाउँपालिका र मेलौली नगरपालिकामा औद्योगिक ग्रामका लागि बजेट आएको थियो। पञ्चेश्वर गाउँपालिकाले भने आर्थिक वर्ष २०७६०७७ मा प्राप्त भएको बजेटबाट केही संरचना निर्माण गरेको छ। वडा नं ४ मा निर्माणाधीन रहेको औद्योगिक ग्राममा केही संरचना बनाएको पालिकाले जनाएको छ। पहिलो पटक आएको ७५ लाख बजेटले ३ किलोमिटर सडक निर्माण गरिएको छ भने खानेपानीको व्यवस्था र आवश्यक संरचना निर्माणको लागि फिल्ड तयार भएको गाउँपालिका उपाध्यक्ष बिना भट्टले जानकारी दिइन्। सरकारसँग थप बजेटका लागि माग गरिएको भए पनि बजेट नआएको उनले बताइन्। बजेट माग गर्दा पनि संघीय सरकारबाट प्राप्त नभएपछि थप काम गर्न नसकेको उनले बताइन्। औद्योगिक ग्राम निर्माण गर्न सके साना तथा मझौला उद्योग खोल्नको लागि सहज हुने पञ्चेश्वर गाउँपालिका उपाध्यक्ष बिना भट्टले बताइन्। यस क्षेत्रमा साना उद्योग स्थापनाका लागि थुप्रै सम्भावना छन्, चिउरी उद्योग, मसला उद्योग, खानेपानी प्रशोधनलगायतका उद्योगको थुप्रै सम्भावना छ उपाध्यक्ष भट्टले भनिन्। औद्योगिक ग्रामका लागि पहाडी क्षेत्रमा ३५ रोपनी जग्गा आवश्यक पर्छ। औद्योगिक ग्राममा सडक पूर्वाधार, खानेपानी, बिजुलीलगायत साना उद्योग सञ्चालनका लागि आवश्यक संरचना निर्माण गनुपर्ने हुन्छ। यसका साथै सभाहल, क्यान्टिन, अग्नि नियन्त्रण केन्द्रलगायतका संरचना पनि निर्माण गर्न भनिएको छ। सरकारले औद्योगिक ग्रामसम्बन्धी २०७५ सालमा कार्यविधि नै पारित गरेको थियो। स्थानीय स्रोत साधन, कच्चापदार्थ, प्रविधि र सीपको परिचालन गर्दै लघु, घरेलु तथा साना उद्योगमा लगानी गरी उद्योग सञ्चालन गर्ने लक्ष्य राखेको थियो। यस्ता उद्योगबाट रोजगारी प्रवद्र्र्धनसँगै अर्थतन्त्रमा समेत योगदान पुर्याउने महत्त्वपूर्ण उद्देश्य राखेको थियो। सरकारको उदासीनताका कारण औद्योगिक ग्राम सञ्चालनमा आउन भने सकिरहेका छैनन्। स्थानीयस्तरमै व्यवसाय र रोजगारीका अवसरहरू सिर्जना गर्न नसक्दा सैयौको संख्यामा दिनहँु युवाहरू पलायन हुने गरेका छन्। स्थानीयस्तरमा नै रोजगारी सिर्जना गर्ने महत्त्वपूर्ण लक्ष्य राखेर निर्माणको सुरुवात गरेका औद्योगिक ग्राम अलपत्र अवस्थामा छोड्न नहुने मेलौली ५ का भुवन जोशीले बताए। औद्योगिक ग्रामले व्यवसाय गरेर स्वरोजगार बन्ने युवाहरूले राम्रो अवसरको रूपमा सदुपयोग गर्न सक्छन्, औद्योगिक ग्राम सम्पन्न हुन जरुरी छ उनले भने। औद्योगिक ग्राममा निर्माण गरिएका भवनहरूमा युवाहरूले स्टल सञ्चालन गर्न सक्छन्। सरकारको मद्दतमा प्राविधिक तथा आर्थिक सहयोगमा व्यवसाय वृद्धि गरी ग्रामीण अर्थतन्त्रमा महत्त्वपूर्ण योगदान दिन सक्नेछन्।"
स्रोतबिना निःशुल्क विद्युत् घोषणा,"काठमाडौं : सरकारले न्यूनतम साझा कार्यक्रममार्फत गार्हस्थ्य उपभोगका निम्ति वर्षायाममा मासिक ५० युनिट र हिउँदयाममा मासिक ३० युनिट विद्युत् निःशुल्क उपलब्ध गराउने घोषणा गरेको छ। जनतामा लोकप्रिय कार्यक्रम ल्याउनका लागि प्रायः सरकार परिवर्तनसँगै यस्ता कार्यक्रम आउने गर्छ। तर, निःशुल्क भनिएका कार्यक्रमको स्रोत सुनिश्चिततामा ध्यान दिएको पाइँदैन। नेपाल विद्युत् प्राधिकरणका कार्यकारी निर्देशक कुलमान घिसिङले अन्नपूर्णसँग कुरा गर्दै सरकारले चाहेमा जनताका लागि जे पनि निःशुल्क गर्न सक्ने बताउँछन्। सरकारले बजेटमा राखेर जति पनि छुट दिन सक्छ। बजेट दिएर छुट दिन सक्ने भयो, घिसिङ भन्छन्, प्राधिकरणले छुट दिने हो भने टाट पल्टिनबाहेक केही बाँकी हुँदैन। विद्युत् निःशुल्क दिने सम्बन्धमा सरकारसँग कुरा नभएको उनले बताए। कोरानाकालको लकडाउन अवधिमा ओली सरकारले गार्हस्थ्य र उद्योगलाई दिएको छुटबापतको साढे ५ अर्ब रुपैयाँ प्राधिकरणले पाएको छैन। २०७६ साल चैत्र ११ गतेबाट कोरोना रोकथामका लागि लकडाउन गरिएको थियो। १६ गतेको मन्त्रिपरिषद् बैठकले मासिक १ सय ५० युनिटसम्म विद्युत् उपभोग गर्ने ग्राहकले विद्युत् महसुलमा २५ प्रतिशतसम्म छुट पाउने घोषणा गरेको थियो। लकडाउनमा बढी विद्युत् खपत गर्ने उद्योग तथा प्रतिष्ठानलाई ३० देखि ५० प्रतिशतसम्म महसुल छुट दिने निर्णय गरेको थियो। त्योबापतको साढे ५ अर्ब अझै उठ्न नसकेको हो। हामीले माग पेस गरेका छौं, सरकारले दिएन भने हिसाब मिलान गर्नुपर्यो घिसिङले भने। प्राधिकरणका ५५ लाख ग्राहकमध्येमा २२ लाख ग्राहकले ३० रुपैयाँ मात्र तिर्दै आएका छन्। काठमाडौंमा बस्ने कतिपयले पनि ३० रुपैयाँ मात्र तिर्छन्। चार्जिङ स्टेसनलाई ५ रुपैयाँमा दिइएको छ। सिँचाइलाई २ रुपैयाँ प्रतियुनिट दिइएको प्राधिकरणले जनाएको छ। वर्षायाममा विद्युत् निर्यात गर्ने गरेको भए पनि हिउँदयाममा आन्तरिक माग धान्नका लागि भारतबाट विद्युत् निर्यात भइनै रहेको छ। अहिले प्राधिकरणले ८ रुपैयाँ ४० पैसामा करिब ३ सय मेगावाट भारतबाट आयात गर्दै आइरहेको छ। विद्युतीकरणमार्फत आर्थिक वृद्धिदर आमनागरिकको जीवन सहज तुल्याउने, इन्धनमाथिको परनिर्भरता न्यून गर्ने, मुलुकको औद्योगीकरणमा टेवा पुर्याउने र नवीकरणीय ऊर्जाको प्रयोगमार्फत वातावरणमा सुधार ल्याउने उल्लेख छ। पाँच वर्षमा विद्युत् उत्पादन क्षमता ६५ सय मेगावाट र प्रतिव्यक्ति विद्युत् खपत ७ सय किलोवाट घण्टा पुर्याउने उल्लेख छ।"
सुनको मूल्य तोलाको ४ सयले घट्यो,काठमाडौं : सुनचाँदी बजारमा मंगलबार छापावाल सुनको मूल्य अघिल्लो कारोबारका तुलनामा प्रतितोला चार सयले घटेर एक लाख तीन हजार पाँच सय कायम भएको छ । छापावाल सुनको मूल्य सोमबार प्रतितोला एक लाख तीन हजार नौ सयमा कारोबार भएको थियो । नेपाल सुनचाँदी व्यवसायी महासङ्घले सार्वजनिक गरेको विवरणअनुसार आज तेजावी सुनको मूल्य प्रतितोला एक लाख तीन हजार छ । यसको मूल्य अघिल्लो दिन एक लाख तीन हजार चार सय थियो । त्यस्तै आज चाँदीको मूल्य अघिल्लो कारोबार मूल्यका तुलनामा २५ ले घटेर प्रतितोला एक हजार तीन सय ६५ तोकिएको महासङ्घले जनाएको छ । महासङ्घले अन्तर्राष्ट्रिय बजारमा हुने सुन तथा चाँदीको कारोबार मूल्यका आधारमा यहाँ दैनिक मूल्य तोक्दै आएको छ ।
