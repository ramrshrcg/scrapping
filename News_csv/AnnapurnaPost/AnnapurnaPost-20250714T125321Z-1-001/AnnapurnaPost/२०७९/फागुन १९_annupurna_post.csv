शीर्षक,विवरण
त्रिघटकीय चालबाजी,"पूर्वप्रमहरूकै झुन्डको गोलघरमा घुमिरहेको राजनीतिमा निर्वाचनअघि र पछिबीच तात्त्विक अन्तर देखिएन। राजनीतिलाई सेवा होइन, पेसा बनाइयो। सत्तामा संस्कारले भन्दा सनकका कारण दाउपेच भइरह्यो। राजनीति फोहोरी खेल बन्यो। देशमा व्यवस्था परिवर्तन भयो तर अवस्था परिवर्तन भएन। पात्र फेरिए तर प्रवृत्ति फेरिएन। पार्टीहरू पूर्वप्रधानमन्त्री र पूर्वमन्त्री उत्पादनको कारखाना बनिरहे। यी उक्तिसँगै सीमित व्यक्तिको स्वार्थ र झन्के राजनीतिक धु्रवीकरणको प्रहसनमा अस्थिरताको चित्र अंकित छ। मुलुकको परिवर्तन र विकासमा केन्द्रीय राजनीति नै मुख्य बाधक बनिरह्यो। राष्ट्रपतिको चयन, सत्ताप्राप्ति र सत्ताच्युतभित्रको अन्तर्यसँग राजनीतिले बालुवाटारको गौंडोलाई छोडेन। तेस्रो शक्तिले पहिलो र दोस्रो शक्तिलाई कठपुतली बनाएर नचाउँदा रमाउने रमितेहरूको भीडमा न जनादेशको सम्मान छ न त राष्ट्रप्रेम। केवल दलाधीशका पिछलग्गुहरूको अन्धभक्तिका लागि कृपाको वर्षात् भइरहेको देखिन्छ। राज्यसत्ता बाँडी खाने खेलको चक्रव्यूहमा फसिरह्यो। अर्कोतिर, वैकल्पिक शक्तिमा कच्चा वैद्यको मात्रा यमपुरीको यात्रा भइदियो। टुप्पामा पुयाएर पछाडिबाट धकेलिदिएपछि परिवर्तनको गर्जन पनि बन्द हुने र आपूसरहकै चोरपुलिस खेलिरहने बाटोमा तगारो पनि भएन। मनोवैज्ञानिक कथाकार भवानी भिक्षुको माउजङ बाबुसाहेबको कोट कथाभित्र सत्तामोहीको हीनताग्रन्थीलाई उदांगो पारिएको छ। प्रजातन्त्रको उदयपश्चात् राणा सरकारद्वारा दिइएको सुविधाच्युतले उनमा कुण्ठा, वेदना र छटपटी बढेको हुन्छ। वर्तमान दलाधीशमा पनि सुविधाभोगी लिप्साको मनोविज्ञान हाबी देखियो। आफ्नै बाजेको बिर्ता जसरी देशलाई मुठ्ठीभरका व्यक्तिको प्रतिष्ठाका निम्ति रणमैदान बनाइयो। जति शकुनि दिमाग चलाउनु परे पनि आफू नै सत्तामा पुग्नुपर्ने स्वार्थका कारण राजनीतिलाई सेवा होइन, पेसा बनाउने स्कुलिङ स्थापित भइसकेको छ। अर्बौं खर्चिएको चुनावको सार्थकता के भयो ? अस्थिरता मच्चाइरहने दलपतिहरूले सत्तामोही पौंठाजोरीको औचित्यलाई पुष्टि गर्न सक्ने पनि देखिँदैन। विगतमा नौ महिने सरकारले अस्थिरता निम्त्याएका कारण वर्तमान व्यवस्थालाई स्थायित्वको हिमायती हो भन्ने भाष्य अलापिएको पनि विदितै छ। जतिखेर जनमुखी, न्यायमैत्री, विकासवादी शासनको भिष्म प्रतिज्ञा गरिन्थ्यो। सार्वभौमसत्ता जनतामा निहित रहने गणतन्त्र र लोकतन्त्रसँग कानुनी राजले आत्मनिर्भताको अभिवृद्धि गर्ने अनि काम र दामको उपलब्धताका वाचा गरिन्थ्यो। हुनलाई अहिले समाजवादउन्मुख वाक स्वतन्त्रता पाइएको पनि छ, विकेन्द्रीकरणको लहर पनि बढेकै हो। स्थानीय सरकार र प्रदेश सरकारको एकखाले स्थानीय हकअधिकारलाई भोग्न अनि नजिकबाट नियाल्न पनि पाइएकै हो। तर, आज सत्तामोहको लुछाचुँडीले जन्माएको विकराल परिस्थितिका माझमा संगति खोज्न गाह्रो भयो। विकास र परिवर्तनको नाउँमा बदमासी मौलायो। दलपतिहरूले बाह्य र आन्तरिक चलखेलको मथिंगल बोकेर त्रिघटकीय चालबाजीलाई साँधिरहेका छन्। तथापि, संविधानतः जनमतको निर्लज्ज अवमूल्यन भइरहँदा पनि ताली बजाउनेहरूको अभाव नहुने रहेछ। आज त खुलेआम परिवारवाद, गुटवाद र माफियावाद मौलाएको छ। अराजनीतिक अभ्यास र न्यायिक हिंसामै तँछाडमछाड छ। आफ्ना भजिएका नेताले जसो गरे पनि, देशै बेचे पनि वाह ! वाह ! गाउनेको कत्ति पनि अभाव छैन। विपक्षी ठानिएका घटकले जतिसुकै राम्रो कर्म गरे पनि गाली बर्साउन माहिर कार्यकर्ते संकुचनको हल्लेबाजभित्र उही गणेशमानले भने जस्तै भेडावाद मौलाएको देखिन्छ। अस्थिरता पुनरावृत्तिको खेल राजनीतिमा संस्कार र मर्यादा चाहिन्छ। आज जनआकांक्षाका रटान अलाप्नेहरूले नै अझ बढी संविधानलाई अचानो बनाइरहेका छन्। शिशु गणतन्त्र दिनानुदिन कुपोषित भइरहेको छ। सहकार्यको मखुण्डो ओढेर सत्तास्वार्थका गरमागरम दुर्गन्ध बढिरहँदा आगामी चुनावसम्मको परिवेश पनि सुमार्गमा देखिँदैन। सायद बाघ कराउनु र बाख्रा हराउनुको मेल पनि हुन सक्ला तर भन्नेहरूले त विदेशीको चलखेल बढेको अड्कल पनि काढ्छन्। प्रश्नहरू तँछाडमछाड गर्छन् के उच्च पदस्थ दलपतिहरूमा चाहिँ इमानजमान नभए पनि हुने हो ? के आम जनताले दलाधीशको धोकाधडी, षड्यन्त्र अनि पदीय लोलुपताको अस्थिर रणनीतिमा जमानी बसिरहनुपर्ने हो ? यहाँ कसले नेतृत्व पाउँछ र कसले पाएमा देश बन्छ भन्नेसम्मको पनि सवाल रहेन। देश विकासको विषयलाई अब धेरै अपेक्षा गर्नुसमेत मृगतृष्णामा हराउनुजस्तो मात्रै देखियो। आम मानिसलाई रोजगार र सुशासन चाहिएको हो। तर, तेस्रो शक्तिले हल्लाइरहेको विगत एक दशकयताको राजनीतिभित्र भड्किरहने योगफलको शेषले सधैं धराप मात्रै थापिरहेको छ। जनताको ढाडमा टेकेर विकासका आयामलाई वर्षौंपछि धकेलिरहेको छ। नमच्चिने पिङको सय झड्का। पूर्वप्रमहरूकै झुन्डको गोलघरमा घुमिरहेको राजनीतिमा निर्वाचनअघि र पछिबीच तात्त्विक अन्तर देखिएन। अघिल्लो बामसरकारपश्चात् बनेको कांग्रेस नेतृत्वको सरकारले पनि देखिने र भोगिने विकासमुखी कार्य गर्न सकेको थिएन। पुनः प्रचण्डले निम्त्याएको कांग्रेस नेतृत्वको गठबन्धनले उक्त विगतलाई पनि नियाल्नु आवश्यक देखिन्छ। एमालेले राष्ट्रपति पाए सत्ता कब्जा गर्ने भयमा पिल्सिएका प्रचण्ड फेरि बिनाकुनै कारण तर्सिनुले छिर्के हान्ने र प्रतिशोध साँधिरहने संकथनभित्र जनमतको अवमूल्यन भइरहने भय उत्तिकै छ। आपूलाई नै लोकतन्त्रको हिमायती सम्झने मपाइँत्ववादीहरू कतिसम्म पदलोलुप बन्दै गएका छन् ? भन्ने कुरालाई पछिल्ला घटनाक्रमले प्रस्ट्याउँदै आएको छ। साँझबिहान जोहो गरेर एउटा छतमुनि हाँसीखुसी परिवारमा रमाउन पाए पुग्छ तर देशले त्यो परिवेश दिनै सकेन। आम मान्छेका भावनाहरूमा तुषारापात भएपछि ठडिएको भग्नावशेषको पहाडलाई नियाल्ने नेतृत्व देखिँदैन। यहाँ कुनै आधुनिक शैलीको जंगे जन्मिएला भन्ने आशा पनि छैन। आखिर निष्ठा र मर्यादाहीन स्वार्थको अदूरदर्शी गठजोडले जनताको सार्वभौमिकताको सम्मान सम्भव हुँदैन। नेतृत्वमा ढुलमुले अस्थिर अनि अमर्यादित रबैया हाबी हुँदा आम मानिसले दुःख भोग्न बाध्य हुनुपर्छ। भुइँमान्छे र दूरदराजले त्यसको सिकार भइरहनैपर्छ। कांग्रेससँग मिलेर चुनाव लडेका वर्तमान प्रधानमन्त्रीले नेकपा एमालेसँग गठजोड गर्नु नै गलत थियो। फेरि पदको लोभले एमालेसँग टाँस्सिएपछि आपूले अब कम बोल्ने र काम धेरै गर्ने वाचालाई लत्याएर अस्थिरताको वृक्षमा मलजल गर्नुलाई महानता भन्न मिल्दैन। नहुनु मामाभन्दा कानु मामा जाति हुन्थ्यो। बरु एमालेको राष्ट्रपति हुनुलाई खतरा मानेका प्रचण्डले नेकपा एसका माधवकुमार नेपालको राष्ट्रपति पदाकांक्षालाई समर्थन गरेका भए पनि अल्पस्थिरतामा आशा गर्न सकिन्थ्यो। तथापि, पछिल्लो परिवेशका कारण मुलुक विचारहीन दुर्गति र प्रतिशोधको खाडलतिरै धकेलिने भयबाट आक्रान्त बन्दै गएको छ। हुकुमीतन्त्रको जञ्जाल बढ्दो महँगी र कष्टप्रद प्रतिस्पर्धा जीवनशैलीमा जनताको दैनन्दिनी कठिन बन्दै गएको छ। जग्गाजमिनको अप्रत्याशित र औधि मूल्यवृद्धिमा राज्य साँच्चै उदासीन छ। सामान्य मानिसले जीवनभर कमाएको रकम घरघडेरीमा खर्चिन्छ। महँगो गुणस्तरीय शिक्षा र स्वास्थ्यको अर्को प्रहार उत्तिकै दुःखप्रद बनिदिन्छ। परिणामतः वर्गीय खाडल दिनानुदिन चुलिरहेको छ। सहरीकरण, निजीकरण र माफियावादले मुलुकमा पुँजीवादी समाज र विपन्न समाजको दुईवर्गीय धारलाई अभै धेरै गहिरो बनाउँदै लगेको छ। अतः नेताले जे भने पनि मान्नैपर्ने र माथि पुगेकाले जसो गरे पनि तलकाले रमिते बन्नैपर्ने हुकुमीतन्त्रको अन्त्य आवश्यक छ। पार्टीहरूको भागबन्डाले निम्त्याएको अस्वस्थ र हैकमवादी नेतृत्व निर्माणको अभ्यासले समाजको स्कुलिङ झनै विकृत बन्दै गएको छ। जसको शक्ति, उसको भक्तिमा चलेको हुकुमी जञ्जालले त समावेशीकरणकै खिल्ली उडाइरहेको देखिन्छ। त्यहाँ आदर्शताको मन्दिर स्वतः ढल्छ। शक्तिमा स्वार्थ साट्ने नेतृत्वका कारण शदियौंदेखिको चुलोचौकोको व्यथा उस्तै छ। आज देशमा ससाना अस्थायी, करार जागिरको नियुक्तिमा पार्टीभित्रका मान्छेले कब्जा जमाउने वा घुसको रेट तोक्ने यथार्थ हाबी छ। परिणामतः कर्मचारीहरूका आफ्नै दलगत संगठनहरू बनेका छन्। यस मामलामा त कतिपय सन्दर्भमा राज्यको परिवर्तन संवाहक पनि पार्टीवादी गुटको झुसिलो डकारबाट अछुतो देखिँदैन। प्रश्नहरू तँछाडमछाड गर्छन् के उच्च पदस्थ दलपतिहरूमा चाहिँ इमानजमान नभए पनि हुने हो ? के आमजनताले दलाधीशको धोकाधडी, षड्यन्त्र अनि पदीय लोलुपताको अस्थिर रणनीतिमा जमानी बसिरहनुपर्ने हो ? एक कुशल नेतृत्वले घरभित्रको तिक्ततालाई बाहिर प्रदर्शन गर्नु किमार्थ उत्तम मान्दैन। प्रधानमन्त्री कुनै पार्टी मात्रमा सीमांकित पद होइन। तथापि, प्रधानमन्त्री प्रचण्डद्वारा एमालेकी नेतृ भएकै कारण निवर्तमान परराष्ट्रमन्त्री विमला राई पौड्यालको तय भइसकेको जेनेभा भ्रमणलाई अन्तिम अवस्थामा रोकिदिएर मुलुकको अन्तर्राष्ट्रिय छविमाथि नै प्रहार गरियो। अर्कातिर, वैकल्पिक शक्तिलाई सकेसम्म अपव्याख्या गरी कमजोर र निरर्थक तुल्याउने भाष्यमा स्थापित पुराना दल र दलपतिहरू सफल देखिए। परिणामतः आगामी चुनावमा दलपतिहरूद्वारा आफ्ना पार्टीका घोषणापत्रमा नयाँ भनिएकाहरू भीडतन्त्रका उपज हुन् भन्ने अब्बल भाष्य स्थापित गरिने देखियो। पछिल्लो समयमा कुनै पनि दल वा दलगत समूहमा आबद्ध नहुनेले सरकारी तवरबाट पाउनैपर्ने सुविधासमेत पाउन नसक्ने परिवेश बन्दै गएको छ। समूहमा आबद्ध हुनेका आवाजसँग अर्को समूह पनि डराउने र उसको कुरा सुनिदिने संस्कार बसेको छ। स्वच्छ, निष्पक्ष, न्यायसम्मत कार्य गर्नेहरू सधैं कमजोर बन्दै जाने तथा उसले हरेक सुन्दर जिम्मेवारी र अवसरबाट वञ्चित रहनुपर्ने बाध्यता बढ्दो छ। राजनीतिले नचाहेरै पनि मानिसलाई कसै न कसैको झण्डामुनि एउटा ट्याग लगाएर बस्न बाध्य पारिदियो। परिणामतः गल्तीकमजोरी ढाकछोप गर्ने अनि एक किसिमको दादागिरी देखाइरहने प्रवृत्ति झ्यांगिन पुग्यो। यहाँ गरिबले सामुदायिक र धनीले निजी विद्यालयमा पढ्नुपर्ने भाष्य स्थापित छ। गरिबले सरकारी अस्पतालमा हप्तौंसम्म पालो कुर्नुपर्छ। धनीले सरकारीमा विश्वास गर्न सक्दैन त्यसैले निजी अस्पतालबाटै गुणस्तरीय सुविधा लिन्छ। मुलुकमा प्रजातन्त्र आएको ७२ वर्ष अनि लोकतन्त्र प्राप्तिको १६ वर्षपछि पनि बाटो बनेन, विद्यालय भएन, शिक्षा सुध्रिएन, रोजगार पाइएन, महँगी बढ्यो सरकार, कर घटाइदेऊ सरकार, गुणस्तरीय सेवा देऊ न सरकार, गरिबका लागि पनि न्याय देऊ न सरकार भनिरहनै विवश छौं। चीनले प्राकृतिक सूर्यभन्दा ६ गुणा बढी तातो कृत्रिम सूर्य बनाउँदै गर्दा हामी यत्तिका धेरै सांसद पालेर आपसी आरोप प्रत्यारोपको जालझेलमा रोष साँधिरहन बाध्य छौं। कृत्रिम चन्द्रमा निर्माण गरिरहेको छिमेकी चीनको विकासको गति, छिमेकी भारतको विकासको प्रतिस्पर्धा अनि सार्क मुलुकभित्रै बढिरहेको विकासे लहरलाई हाम्रो पछिल्लो अस्थिर राजनीतिले बोध गर्न नसक्नुमा दलाधीशहरूको झन्के हुकुमीतन्त्र जिम्मेवार देखिन्छ। दूषित राजनीतिकै कारण वर्षौंदेखि ग्रामीण क्षेत्रमा विद्यालय व्यवस्थापन समिति निर्माण हुन सकेका छैनन्। समाजका सार्वजनिक स्थानमा क्षमतावान्लाई पाखा लगाइन्छ। खल्तीमा राखिएको पूर्वनिर्धारित नाम सुनाइन्छ र पछाडि एउटा जत्था राखेर ताली बजाउन लगाइन्छ। आजको वैज्ञानिक युगमा समेत दलीय दादागिरीका कारण क्षमता हुने र केही गरौं भन्नेले अवसर नपाएरै वितृष्णाको भुँमरीमा फस्नु परिरहेको छ। आजको समाजको स्वार्थी र शक्ति दुरुपयोगको अघोषित दादागिरीले क्षमतावान् दक्ष जनशक्तिलाई विदेश पलायन हुन बाध्य पारिएको छ। यसर्थ देशको अर्थतन्त्र विकास र चेतना सुधारमा निष्पक्ष बौद्धिक वर्गको उत्पादनमुखी जागृति अत्यावश्यक देखिन्छ।"
आसिफ र सन्दीपको उत्कृष्ट साझेदारीमा नेपालको सानदार जित,काठमाडौं : आसिफ शेखको उत्कृष्ट ब्याटिङमा नेपाल विजयी भएको छ। युएईमा भइरहेको आईसीसी विश्वकप लिग२ अन्तर्गत पीएनजीविरुद्धको खेलमा नेपाल तीन विकेटले विजयी भएको हो। नेपालका लागि ओपनर ब्याट्सम्यान आसिफले अविजित ८६ रन बनाए। आठौं विकेटका लागि क्रिजमा आएका सन्दीप लामिछानेले उत्कृट साझेदारी खेलेपछि नेपालको विजयी सुनिश्चित भएको हो। लामिछानेले ३५ रन बनाएर अविजित रहे। त्यसअघि कुशल मल्लबाहेक कसैले दोहोरो अंक जोड्न सकेका थिएनन्। मल्लले २३ रन बनाएका थिए। टस जितेर ब्याटिङ गेरको पीएनजीले निर्धारित ओभरको खेलमा सबै विकेट गुमाएर १७९ रन बनाएको थियो। यससँगै नेपालको ग्लोबल क्वालिफायर्समा पुग्ने सम्भावना जीवितै रहेको छ।
पीएनजीको सय रन पुरा,"काठमाडौं: आईसीसी विश्वकप क्रिकेट लिग २ अन्तर्गत जारि त्रिदेशीय एकदिवसीय शृंखलामा पपुवा न्यूगिनी (पीएनजी)ले नेपालविरुद्ध सय रन पुरा गरेको छ। दुबही अन्तर्राष्ट्रिय क्रिकेट रंगशालामा छस जितेर ब्याटिङ थालेको यूएईले २५१ ओभरमा ४ विकेट गुमाएर सय रन पुरा गरेको हो। ओपनर टोनी उरा ५१ बलमा २ चौका र एक छक्कासहित ३९ रन बनाएर आउट भए। अर्का ओपनर किप्लिन डोरिगालाई ४३ बलमा तीन चौकासहित २६ रनमा सन्दीप लामिछानेले बोल्डआउट गरे। यो शृंखलामा लयमा रहेका सेसे बाउ ११ रनमा कुशल मल्लको बलमा आसिफ शेख बाट रनआउट भए। कप्तान आसाद भाला पनि ११ रनमा पभेलियन फर्किएपछि। पीएनजीको मध्यक्रम धरापमा परेको छ। क्रिजमा हिरीहिरी र गाउदी टोका छन्। बिहीबार भएको खेलमा घरेलु टिम यूएईसँग ६८ रनले पराजित भएको नेपाल यो खेल जित्नै पर्ने दबाबमा छ। यसै शृंखलाको पहिलो खेलमा नेपालले पीएनजीलाई चार विकेटले पराजित गरेको थियो। यूएईविरुद्धको हारसँगै नेपालको शीर्ष तीनमा रहँदै विश्वकपको ग्लोबल छनोट खेल्ने सम्भावना चुनौतीपूर्ण बनेको छ। बाँकी ६ खेलमा जित निकाले मात्रै नेपालले १२ अंक जोड्दा नामिबियालाई उछिन्ने छ। नेपालको अहिले २८ अंक छ। नामिबियाको ३९ अंक छ। स्कटल्यान्ड यसअघि नै लिग २ च्याम्पियन बनिसकेको छ भने ओमानले पनि दोस्रो स्थान सुरक्षित गरिसकेको छ। नेपालले भोलि पपुवा न्युगिनी ९पीएनजी०सँग र सोमाबर यूएईसँग यो शृंखलाको अन्तिम एकदिवसीय खेल्ने छ। मार्च ९ देखि कीर्तिपुरमा नेपालले लिग २ को अन्तिम शृंखलाको आयोजना गर्नेछ। अब एउटा मात्रै खेलमा पराजित भए पनि नेपालको शीर्ष तीनमा पुग्ने सम्भावना समाप्त हुनेछ। यस्तै, एकदिवसीय शृंखला जोगाउन पनि शीर्ष पाँचमा पुग्नुपर्ने दबाब छ।"
पीएनजीले टस जितेर ब्याटिङ रोज्यो,"यूएई : आईसीसी विश्वकप क्रिकेट लिग २ को एकदिवसीय शृंखलामा पपुवा न्युगिनी (पीएनजी)ले नेपालविरुद्ध टस जितेर ब्याटिङ रोजेको छ। दुबई क्रिकेट मैदानमा ११ ४५ बजे सुरु हुने खेलमा नेपालले फिल्डिङको निम्तो पाएको हो। बिहीबार भएको खेलमा घरेलु टिम यूएईसँग ६८ रनले पराजित भएको नेपाल यो खेल जित्नै पर्ने दबाबमा छ। यसै शृंखलाको पहिलो खेलमा नेपालले पीएनजीलाई चार विकेटले पराजित गरेको थियो। यूएईविरुद्धको हारसँगै नेपालको शीर्ष तीनमा रहँदै विश्वकपको ग्लोबल छनोट खेल्ने सम्भावना चुनौतीपूर्ण बनेको छ। बाँकी ६ खेलमा जित निकाले मात्रै नेपालले १२ अंक जोड्दा नामिबियालाई उछिन्ने छ। नेपालको अहिले २८ अंक छ। नामिबियाको ३९ अंक छ। स्कटल्यान्ड यसअघि नै लिग २ च्याम्पियन बनिसकेको छ भने ओमानले पनि दोस्रो स्थान सुरक्षित गरिसकेको छ। नेपालले भोलि पपुवा न्युगिनी (पीएनजी)सँग र सोमाबर यूएईसँग यो शृंखलाको अन्तिम एकदिवसीय खेल्ने छ। मार्च ९ देखि कीर्तिपुरमा नेपालले लिग २ को अन्तिम शृंखलाको आयोजना गर्नेछ। अब एउटा मात्रै खेलमा पराजित भए पनि नेपालको शीर्ष तीनमा पुग्ने सम्भावना समाप्त हुनेछ। यस्तै, एकदिवसीय शृंखला जोगाउन पनि शीर्ष पाँचमा पुग्नुपर्ने दबाब छ।"
"सुकुम्बासी रिक्जना, जसले जितिन् ४ स्वर्ण","म्याग्दी : म्याग्दी नदीको बाढीले रिक्जना माझीको घरखेत सबै बगायो । बाढीले उनको परिवारलाई सुकुम्बासी बनायो । बुबा तिलक र आमा विष्णुले दैनिक मजदुरी गरेर परिवारको लालनपालन गरे । मङ्गला गाउँपालिका५ अमर्नको पोक गाउँकी १४ वर्षीया रिक्जनाले बाआमाको सङ्घर्षलाई सम्झिंदै पढाइ र खेलकुदमा सक्दो मेहनत गर्दै आएकी छिन् । सुकुम्बासी परिवारकी उनले हालै सम्पन्न जिल्लास्तरीय आठौँ राष्ट्रपति रनिङ शिल्डमा एथ्लेटिक्सतर्फको विभिन्न विधामा चार स्वर्ण पदक जितिन् । उदीयमान रिक्जना प्रतियोगिताकै सर्वोत्कृष्ट खेलाडी घोषित भइन् । अहिले जिल्लाभरी उनको चर्चा चुलिएको छ । मेहनती र लगनशील भए जस्तोसुकै दुःख हण्डर खाएर पनि सफलता हात प्राप्त गर्न सकिन्छ भन्ने उदाहरण हुन् रिक्जना । म्याग्दी नदीको कटानले घरखेत बगाएपछि माझी परिवार टहरा बनाएर बसेको छ । बाआमाले जस्तै रिक्जनाले पनि फुर्सदमा दैनिक मजदुरी गर्दै आएकी छिन् । बाँकी समय उनले पढाइ र खेलकुदमा खर्चेकी छिन् । रिक्जनाले मेहनत र परिश्रमबाट प्राप्त हुने सफलतालाई गरिबीले छेक्न सक्दैन भन्ने उदाहरण बनेर देखाएको विद्यालयका शिक्षक हर्क छन्त्यालले बताए । रिक्जनाले म्याग्दी सदरमुकाम बेनीमा यही साता सम्पन्न राष्ट्रपति रनिङ शिल्डमा त्रिपलजम्प र रिले दौडमा चार स्वर्ण जितेकी हुन् । उनले गत माघमा सम्पन्न पालिकास्तरीय राष्ट्रपति रनिङ शिल्डमा छ स्वर्ण पदक जितेकी थिइन् । रिक्जना मङ्गलामावि बाबियाचौरमा कक्षा ८ मा अध्ययनरत् छिन् । उनी एथ्लेटिक्सतर्फ जिल्लाकै उदीयमान खेलाडी हुन् । उनकै खेल प्रदर्शनले विद्यालय जिल्लामै तृतीय स्थान प्राप्त गर्न सफल भयो । 'अवसर र वातावरण पाए खेलमा अझै राम्रो गर्न सक्छु', रिक्जनाले खुसी हुँदै भनिन् । माझीको घरको अवस्था भने अत्यन्त दयनीय छ । बिहान खाए, बेलुकी के खाउँको अवस्था छ । बाआमाले मजदुरी गरेरै जीविका चलाएका छन् । तर रिक्जनाले बाआमालाई थोरी भए पनि खुसी दिलाएकी छिन् । रिक्जनाको प्रदर्शनका कारण एथ्लेटिक्सको समूहगत खेलमा रजत र कास्य पदकसमेत प्राप्त गर्न सफल भएको मङ्गला माविका खेल शिक्षक हर्कबहादुर छन्त्यालले बताउ। जिल्ला खेलकुद विकास समितिका अध्यक्ष दिनेश केसीले विपन्न परिवारमा हुर्किएकी उनको खेल जीवन अघि बढाउन आफूले सक्दो सहयोग गर्ने बताउँछन्। 'स्थानीय तहले यस्ता प्रतिभालाई मद्दत गर्नु पर्छ', उनले भने। रिक्जनाले खेलमा राम्रो गर्न सक्ने सम्भावना भए पनि उनको आर्थिक अवस्था बाधक बनेको छिमेकी श्याम विक बताउँछन्। रासस"
च्याम्पियन यू१९ टिम स्वदेश फिर्ता,काठमाडौं : आईसीसी यू१९ विश्वकप एसिया छनोट अन्तर्गतको अन्तिम खेलमा यूएईलाई हराउँदै विश्वकपमा पुगेको नेपाली टोली स्वदेश फर्किएको छ। शुक्रबार साँझ स्वदेश आएको विजेता टोलीलाई नेपाल क्रिकेट संघ(क्यान)का पदाधिकारीहरूले स्वागत गरेका थिए। यूएईलाई पराजित गरेर एसिया छनोटको च्याम्पियन बनेर नेपाली टोलीले विश्वकपमा स्थान बनाएको हो। विश्वकपको एसिया क्षेत्र छनोटमा च्याम्पियन भएको नेपाली टोली स्वदेश फर्किएको हो। निर्णायक खेलमा बिहीबार यूएईलाई ७ रनले हराउँदै नेपाल विश्वकपमा पुगेको हो। नेपालले २०१६ को विश्वकप पछि पहिलो पटक विश्वकपमा स्थान बनाएको छ।
नेपाललाई पीएनजीले दियो एक सय ८० रनको लक्ष्य,"काठमाडौंः विश्वकप क्रिकेट लिग २ को त्रिदेशीय एकदिवसीय अन्तर्राष्ट्रिय शृंखलामा नेपाललाई एक सय ८० रनको लक्ष्य दिएको छ। दुबई क्रिकेट मैदानमा टस जितेर ब्याटिङ थालेको पीएनजीले ४९२ ओभरमा सबै विकेट गुमाएर एक सय ७९ रनको योगफल तयार गर्यो। पीएनजीका लागि ओपनर टोनी उराले ५१ बलमा चार चौका र एक छक्कासहित ३९ रनको इनिङ खेले। अर्का ओपनर किप्लिन डोरिगा २६ रनमा आउट हुँदा हिरी हिरीले ३१ रनको योगदान गरे। अन्य ब्याटरले उल्लेख्य प्रदर्शन गर्न सकेनन्। नेपालका लागि सोमपाल कामीले १० ओभरमा ३९ रन खर्चेर दुई विकेट लिए। यस्तै, दीपेन्द्र सिंह ऐरीले १० ओभरमा ३० रन खर्चेर एक मेडनसहित दुईदुई विकेट लिए। सन्दीप लामिछाने, करण केसी र कुशल मल्लले एक एक विकेट लिए। बिहीबार यूएईविरुद्धको हारसँगै नेपालको शीर्ष तीनमा रहँदै विश्वकपको ग्लोबल छनोट खेल्ने सम्भावना चुनौतीपूर्ण बनेको छ। बाँकी ६ खेलमा जित निकाले मात्रै नेपालले १२ अंक जोड्दा नामिबियालाई उछिन्ने छ। नेपालको अहिले २८ अंक छ। नामिबियाको ३९ अंक छ। स्कटल्यान्ड यसअघि नै लिग २ च्याम्पियन बनिसकेको छ भने ओमानले पनि दोस्रो स्थान सुरक्षित गरिसकेको छ। नेपालले भोलि पपुवा न्युगिनी (पीएनजी)सँग र सोमाबर यूएईसँग यो शृंखलाको अन्तिम एकदिवसीय खेल्ने छ। मार्च ९ देखि कीर्तिपुरमा नेपालले लिग २ को अन्तिम शृंखलाको आयोजना गर्नेछ। अब एउटा मात्रै खेलमा पराजित भए पनि नेपालको शीर्ष तीनमा पुग्ने सम्भावना समाप्त हुनेछ। यस्तै, एकदिवसीय शृंखला जोगाउन पनि शीर्ष पाँचमा पुग्नुपर्ने दबाब छ।"
गुन्द्रुकबाट समृद्धि खोज्दै रोङ,"इलाम: दुई हप्ता अघिसम्म इलामका पुर्वी गाउँका बारी रायोको सागले भरिएका थिए। अहिले यो सिजनको साग मैजारोको चरणमा पुगेको छ। यही सागको खेतीबाट किसानले वर्षभर पुग्ने अन्न जोहो गर्दछन्। कतिपय गाउँमा आफूले प्रयोग गर्ने,गुन्द्रक बनाउने बाहेक गाईवस्तुलाई खुवाएरै सकिन्छ। यसरी खेर जाने सागलाई इलामको रोङ गाउँपालिकाले आयआर्जनको माध्यम बनाउन थालेको छ। आधुनिक प्रविधिकोको प्रयोगमार्फत गुन्द्रुकको व्यावसायिक उत्पादन सुरु भएको छ। देवनछापा सानाकिसान कृषि सहकारी रोङ ५ का अध्यक्ष बमबहादुर राई भन्छन्, सुरुमा सागको मूल्य आउँछ, झापाको बजारमा राम्रो बिक्छ,उत्पादन बढि भएपछि ढुवानी भाडा पनि उठ्दैन थियो। उनका अनुसार यसपटक रोङका धेरै गाउँको साग गाउँपालिका,देवनछाप कृषि सहकारी र दाताको सहयोगमा सुरु गरेको गुन्द्रक बनाउने उद्योगमा प्रशोधन भयो। ५० हजार किलो हरियो साग, डुकु प्रशोधन गरेर गुन्द्रक बनाएको देवनछाप कृषि सहकारीका अध्यक्ष राईले बताए। तुलनात्मक रुपमा कम लगानी हुने साग उत्पादन व्यवसायबाट किसानको हातमा उत्पादन लागत भन्दा राम्रो मूल्य प्राप्त हुने भएकाले पनि साग उत्पादन गर्न प्रोत्साहन गर्ने र सहकारीमार्फत गुन्द्रुक उद्योग सञ्चालन गरेर थप रोजगारी र्सिजना गर्न गुन्द्रक उद्योगको काम थालेको रोङ गाउँपालिकाका अध्यक्ष मनीकुमार स्याङ्बो (सुवास)ले बताए। रोङ गाउँपालिकाले सुरु गरेको गुन्द्रक उद्योगको सिको अरु स्थानीय निकायले पनि गर्नुपर्ने सूर्योदय नगर उद्योग वाणिज्य संघका अध्यक्ष प्रमोद राईले बताए। राईले भने, स्थानीय कृषि उपज प्रशोधन र बजारीकरणमा रोङले जस्तै काम गर्नु पर्ने सन्देश रोङको गुन्द्रक उद्योगले दिएको छ। रोङ गाउँपालिकाले यो सिजनमा चार सय किलो गुन्द्रुक उत्पादन गरेर भण्डारण गरेको छ। अध्यक्ष स्याङ्बोले भने, अब ब्राण्डिङ, प्याकेजिङ गरेर बजारमा पठाइन्छ। अहिले चिया प्रशोधन कारखाना भाडामा लिएर गुन्द्रुक बनाउन थालेको उनले बताए। अर्को वर्ष किसानले आफ्नै गुन्द्रक कारखाना निमार्ण गर्ने उनले बताए। त्यसका लागि गाउँपालिकाले पहल थालेको राईले बताए। गुन्द्रुकको परीक्षण गरिँदै उद्योगका लागि रोङ गाउँपालिकाले १७ लाख ६० हजार, देवनछापा सानाकिसान कृषि सहकारीको १५ लाख ३० हजार र नेपाल कृषिबजार विकास कार्यक्रमको (सहज)को ३४ लाख ४५ हजारको लागतमा उद्योग स्थापना भएपछि गाउँपालिका भित्र उत्पादन हुने सागले बजार पाउने विश्वास गरिएको छ। गुन्द्रुक, सिन्की उत्पादन तथा ब्राण्डिङ गर्न परियोजनाले मेसिनरीदेखि ब्राण्डिङसम्मको काम गर्नेछ। इलामले करिब १० करोड ५१ हजारको साग उत्पादन गर्ने गरेको सरकारी तथ्यांक छ। त्यही सागलाई प्रशोधन गरेर मूल्य अभिवृद्धि श्रृंखलामा जोड्न सके नगदे बालीको जिल्ला इलामममा अर्को आम्दानीको स्रोत थपिने राष्ट्रय किसान समूह महासंघ इलामका अध्यक्ष विष्णु दुलाल बताउँछन्। इलामका रोङ गाउँपालिका, सुर्योदय नगरपालिका, इलाम नगरपालिका लगायतका किसानले व्यावसायिक रुपमा सागको खेती गर्ने गरेका छन्। तुसारो र हुस्सुले प्रभाव नपार्ने भएकाले रायोको सागको खेतीमा सबैको आकर्षण बढ्दै गएको छ। इलाममा वार्षिक १० हजार ५१ दशमलब ९२ मेट्रिक टन उत्पादन हुने गरेको छ। जिल्लाभर ५५२ हेक्टरमा खेती गरेर किसानले प्रति किलो १० रुपैयाँका दरले पनि १० करोड ५१ लाख बराबरको साग वार्षिक उत्पादन गर्ने गरेको कृषि ज्ञान केन्द्र इलामका कृषि प्रशार अधिकृत रुजन खड्काले बताए। इलाममा सागको उत्पादकत्व १८ दशमलव २१ छ । रायो साग असोजदेखि चैतमहिनासम्म उत्पादन हुन्छ। गुन्द्रुक बजार पुर्याइसकेपछि ८० प्रतिशतभन्दा बढी रकम गाउँमा प्रवेश गर्ने र जनता उत्पादन र प्रशोधनसँग जोडिने भएकाले उद्योग चलाएको गाउँपालिकाले जनाएको छ। गाउँपालिकाले गुन्द्रुक उत्पादन अभियान सुरु गरेपछि सबै गाउँलेले समान मूल्य पाएको अध्यक्ष राईले बताए। गाउँपालिका अध्यक्ष स्याङ्बोका अनुसार गाउँपालिकाले सागको न्यूनतम समर्थन मूल्य प्रतिकेजी १० रुपैयाँ निर्धारण गरेको छ। साग गाउँपालिकाको फ्याक्ट्रीलाई दिने किसानले सागमा प्रतिकेजी ६ रुपैयाँ अनुदान पनि पाउने व्यवस्था मिलाइएको छ। त्यस्तै गुन्द्रुकमा प्रतिकेजी ८० रुपैयाँ अनुदानको व्यवस्था छ। यही महिनादेखि बजार पुर्याउने तयारीमा रहेको गाउँपालिका अनुज्ञा पत्र लिनेदेखि उत्पादनको नाम र लोगो निर्धारणको काममा पनि जुटेको छ। उनले भने देशभरबाट सकारात्मक प्रतिक्रिया आएको छ, यस पटक माग पुरा गर्न सकिँदैन अर्को वर्षदेखि बजारको माग पुरा गर्ने गरी काम हुन्छ। गाउँघरमा खाल्डो वा प्लाष्टिकको भाँडोमा हालेर गुन्द्रक सिन्की बनाउने प्रचलन पुरानै हो। रोङ गाउँपालिकाले भने खाद्य प्राविधिक राखेर नै गुन्द्रक उत्पादन गरिरहेको छ। रोङ गाउँपालिकाकी खाद्य प्राविधिक दीक्षा भट्टराई भन्छिन् उत्पादनका हिसाबले पूर्ण रुपमा खान योग्य गुन्द्रुक उत्पादन गरिएको छ । सरसफाई, खाद्य शुरक्षाका दृष्टिले सबै सावधानी अपनाएर गुन्द्रक उत्पादन गरेको उनले बताइन्। उद्योगमा दैनिक २० जनासम्मले काम पाएका छन्। भट्टराईले भनिन्, 'प्रशोधनको काम चाहिँ यो सिजनलाई अब अन्तिम चरणमा पुगेको छ। अब बजारीकरणसम्मको काममा लाग्ने योजना छ।'"
वैदेशिक लगानीमा सहज,"काठमाडौं : उद्योग विभागले प्रत्यक्ष वैदेशिक लगानी भिœयाउने लगानीकर्ताका लागि अनलाइनबाटै आवेदन दिने सिस्टम सुरु गरेपछि सेवाग्राही लाभान्वित हुन थालेका छन्। गत साउन १ गतेदेखि सुरु गरिएको इन्डस्ट्री म्यानेजमेन्ट इन्फरमेसन सिस्टम लागू भएपछि तीन दिनभित्रै विदेशी लगानी स्वीकृत हुन थालेको छ। भिसा सिफारिसको काम पनि एकैदिनमा हुने गरेको वैदेशिक लगानी तथा प्रविधि हस्तान्तरण शाखाले जनाएको छ। अध्यागमन, कम्पनी रजिस्ट्रर्ड कार्यालय, नेपाल चार्टर्ड एकाउन्टेन्ट्स संस्था (आईक्यान), आन्तरिक राजस्व विभाग र भन्सार विभागसँग समझदारीपत्रमा हस्ताक्षर (एमओयू) गरेर तथ्यांक प्रविष्ट (डाटा इन्ट्रिगेसन)को काम सुरु भएको छ। यो सिस्टम लागू भएपछि यसअघि दुई ठाउँमा बायोमेट्रिक दिएर इन्ट्री गर्नुपर्ने झमेलाबाट मुक्ति मिलेको छ। भिसा आवेदन पनि एक पटक दिए पुग्छ। उद्योग विभागका महानिर्देशक रामचन्द्र तिवारी अनलाइन सिस्टम सुरुवाती चरणमा काम गर्न गाह्रो भए लगानीकर्तालाई छिटोछरितो र तथ्यांकमा शुद्धता भएको बताउँछन्। तुरुन्तै नतिजा नदेखिए पनि सबै रेकर्ड सिस्टममा हुन्छ। अब एक क्लिकमै काम सकिन्छ, उनले भने, यसअघि आवश्यक फाइल सबै नभेटिने अवस्था थियो। कसले भिसा लग्यो भनेर फाइल खोज्नुपथ्र्यो। अब हरेक महिना कसले के गयो भनेर अनलाइन सिस्टममै हेर्न सकिन्छ। कुनै विदेशी लगानीकर्ता भिसा लिन आयो भने सिस्टममा नम्बर राख्ने बित्तिकै पाइने उनले जानकारी दिए। एकपटक निवेदन गरिसकेपछि अध्यागमनको प्रणालीमा पनि यतैबाट तथ्यांक पठाउने भएकाले ग्राहकले सीधै भिसा आवेदन दिन सक्छन्। निर्यात इन्टेन्सिभका लागि विभागले सिफारिस गरेपछि फेरि भन्सारमा गएर निवेदन दिनु पर्दैन। ३ दिनमै स्वीकृति यसअघि लगानीका लागि आएका परियोजनाको प्रस्ताव हेरेर हरेक पृष्ठमा प्रमाणितसँगै स्वीकृत गरेर पठाइन्थ्यो। यसका लागि लगानीकर्ता स्वयं भौतिक रूपमा उपस्थित भएर टेबलटेबलमा पुगेर कागजातमा हस्ताक्षर गर्नुपथ्र्यो। तर अहिले अनलाइन सिस्टमबाटै नासुदेखि महानिर्देशकसम्मले उपयुक्त ठहयाएपछि क्यूआरकोड राखेर पठाइन्छ। विदेशी लगानीकर्ताले जुनसुकै देशबाट पनि आवेदन दिन सक्छन्। आवेदन दिएको तीन दिनभित्रै कागज नपुगे थप्न फिर्ता गर्नुपर्ने नत्र स्वीकृत गर्नुपर्ने भनेर कडाइका साथ लागू गरेको विभागले जनाएको छ। लाभांश तथा रोयल्टीमा सहज नेपालमा विदेशीले लगानी गरेपछि आम्दानीबापत लाभांश, रोयल्टी लैजान झन्झट प्रक्रिया थियो। तर अनलाइन सिस्टमले यसमा सहजता गरेको छ। विदेशी लगानीकर्ताले चालू आवको ७ महिनामा रोयल्टीबापत १ अर्ब ७५ करोड रुपैयाँँ फिर्ता लगेका छन्। १३ अर्ब १७ करोड रुपैयाँँ लाभांश लगेका छन्। यद्यपि, दुई वर्षदेखि प्रत्यक्ष वैदेशिक लगानी सहज बनाउन एकल बिन्दु सेवा सञ्चालन भएको थियो। तर यसले पूर्णता पाएको थिएन। एकल बिन्दुमा सबै निकायको उपस्थिति नहुँदा र त्यहँ आउने अधिकारीले पनि पूर्ण जिम्मेवारी नपाउँदा एकलबिन्दु सेवा प्रभावकारी हुन सकेको छैन। बिना झन्झट भिसा सिफारिस विदेशी लगानीकर्ता, प्रतिनिधि र आश्रितका लागि व्यावसायिक भिसा र गैरपर्यटकीय भिसाको आवेदन र स्वीकृति पनि अनलाइन सिस्टमबाट सहज बनाइएको छ। आवश्यक कागजात जुटाएर अनलाइनबाटै बिना झन्झट यस्तो भिसा सिफारिस गर्न सकिने भएको छ। अनलाइन प्रणाली आएसँगै ७ महिनामा ९ सय ४६ लगानीकर्ता, १ सय २२ प्रतिनिधि र ३ सय १७ आश्रितबाट व्यावसायिक भिसा सिफारिस भएका छन्। गैरपर्यटक भिसा पनि १२ जनाले सिफारिस गरेका छन्। यसअघि यस्तो भिसा आवेदन गर्न निकै झन्झट थियो। १८ अर्ब ६३ करोड प्रतिवद्धता चालू आर्थिक वर्षको साउनदेखि माघसम्ममा १ सय ४४ वटा विदेशी लगानी स्वीकृत भएका छन्। माघ महिनामा मात्रै ५ वटा स्वीकृति भएका छन्। यद्यपि सुरुदेखि हालसम्म नेपालमा ५ हजार ६ सय ७७ वटा विदेशी लगानी स्वीकृत भइसकेको विभागले जनाएको छ। चालू आवको ६ महिनामा १८ अर्ब ६३ करोड रुपैयाँँ वैदेशिक लगानी प्रतिबद्धता भएको छ। विभागका अनुसार हालसम्म ४ खर्ब ३७ अर्ब ९० करोड रुपैयाँँ प्रतिबद्धता गरिए पनि एक तिहाइ पनि लगानी आउन सकेको छैन। यस अवधिमा सञ्चालन भइरहेका कम्पनीमा विदेशीले सेयर खरिद अर्थात् साझेदारी सदस्यता सम्झौता ३५ वटा दर्ता भएका छन्। ९ अर्ब १३ करोड रुपैयाँँको लगानीका लागि सम्झौता भएको हो। विदेशी लगानीमा निर्माण तथा उत्पादनका लागि लगानीकर्ताले विदेशबाटै प्रविधि ल्याउन गरिएको प्रविधि हस्तान्तरण सम्झौता (टीटीए) को ३७ वटा दर्ता भएको छ।"
सञ्चो छैन अर्थतन्त्रलाई,"देशको अर्थतन्त्र खस्किँदो अवस्थामा रहेका बेला आर्थिक क्षेत्रसँग सम्बद्ध संघसंगठनका पदाधिकारी तथा प्रतिनिधि १०० जनालाई हामीले सोध्यौं, के देशको अर्थतन्त्रको अवस्था सञ्चो छ ? अधिकांश अर्थात् ९१ प्रतिशतले सञ्चो छैन भन्ने जवाफ दिएका छन्। त्यसपछि अर्को प्रश्न गर्यौं, आर्थिक विकासलाई सही ठाउँमा ल्याउन सरकारले के गर्नुपर्छ ? उनीहरूको जवाफ अन्नपूर्ण पोस्ट्को आजको अंकमा प्रस्तुत गरिएको छ। १ सरकार कुर्सीतन्त्रमा व्यस्त मनिकरत्न तुलाधार अध्यक्ष, निर्माण सामग्री व्यापार संघ सबैभन्दा पहिला त स्थायी सरकार हुनुपर्यो। सरकार कति खेर बन्छ अनि ढल्छ भन्ने देशमाको अर्थतन्त्र कसरी अघि बढाउने सुझाव नै के हुनसक्छ र। सरकार कुर्सीतन्त्रमा व्यस्त छ। कसले कुन कुर्सी लिने भन्नेमै सबै जना लुछाचुँडी गर्दैछन्। त्यसैले सरकार स्थिर भई वर्तमान नयाँ व्यवस्था लागू हुनुपर्यो। २ पुँजी परिचालन हुनुपर्छ शुक्रितराज पराजुली अध्यक्ष, नेपाल कोरोगेटेड बक्स उत्पादक संघ सरकारले राम्रोसँग बजारमा पुँजी परिचालन गर्नुपर्यो। बढीभन्दा बढी विकासमा लगानी हुने किसिमको बजेट ल्याउनुपर्छ। विकासमा लगानी भए पो त्यही पैसा बजारमा आउँछ। त्यस्तै, सरकारको ध्यान उद्योग सञ्चालनको वातावरण बनाउनतिर लाग्नुपर्छ। अनुदान दिएर वा बैंकबाट सरल कर्जा लिएर जसरी हुन्छ उद्योग सञ्चालन गरी पुँजी परिचालन गर्नुपर्छ। ३ अर्थतन्त्र अस्थिर बन्यो गोविन्द ढुंगेल अध्यक्ष, नेपाल कुरियर सेवा संघ अर्थतन्त्रमा स्थायित्व हुनुपर्छ। यसका लागि सबैभन्दा पहिले स्थिर सरकार आउन जरुरी छ। महिनैपिच्छे मन्त्री फेरिँदा अर्थतन्त्रमा कसरी स्थायित्व हुन्छ ? निजी क्षेत्रले एउटा सरकारसँग वार्ता गर्छ, काम सुरु गर्ने बेला अर्को सरकार आउँछ। यसले समस्या निम्त्याएको छ। बैंक र सरकारको कुरा बाझिँदा समस्या उत्पन्न भएको छ। ४ निजी क्षेत्रसँग समन्वय गर्नुपर्छ प्रकाश पाण्डे अध्यक्ष, नेपाल शैक्षिक परामर्श संघ मुख्य कुरा सरकारले निजी क्षेत्रसँग समन्वय गरेर काम गर्नुपर्छ। कानुनको कार्यान्वयन प्रभावकारी रूपमा गर्नुपर्छ। सबैलाई करको दायरामा ल्याउनुपर्छ र दायरामा आएकालाई मात्र सास्ती नदिई दायरा बढाउनुपर्छ। विकास गर्न दूरगामी योजना बनाएर उत्पादनमूलक क्षेत्रमा लगानी बढाउनुपर्छ। विकास खर्च बढाउनुपर्छ। साधरण खर्चमा मात्र देशको बजेट भ्याउनु भएन। ५ उत्पादनमुखी अर्थतन्त्रमा जानुपर्छ रेशमबहादुर पोखरेल अध्यक्ष, नेपाल निर्यात परिषद् सरकारले नयाँ नीति निर्माण गर्न आवश्यक छ। त्यसका लागि सबैभन्दा पहिले सरकार स्थिर सरकार हुन जरुरी छ। तरलतालाई सुधार गरी बजारको व्यवस्था गर्नुपर्छ। यो नै अहिलेको अर्थतन्त्रको मुख्य समस्या हो। यसका साथै लगानी गर्ने वातावरण बनाउन जरुरी छ। अर्थतन्त्र सुधार गर्न उत्पादनमुखी अर्थतन्त्रमा जानुपर्छ। ६ बैकिङ नीति नियमावलीमा सुधार आवश्यक रन्जितकुमार पोदार अध्यक्ष, कम्प्युटर एसोसिएसन नेपाल महासंघ अहिलेको अर्थतन्त्र राम्रो र आर्थिक विकास गर्न बैकिङ नीति, नियमावलीमा सुधार गर्न जरुरी छ। किनभने सबै बैंकको पुस मसान्तसम्मको तथ्यांक हेर्दा सबैभन्दा कम नाफा १७१८ प्रतिशत छ। व्यापारलाई माथि उठाउन बैंकले नीति परिवर्तन गर्नुपर्छ। बैंक नाफामा मात्र केन्द्रित नभएर देशको परिस्थितिअनुसार ब्याजदर घटाएर सहुलियत दिनुपर्छ। ७ आग्रहपूर्वाग्रहमा आयोजनामा लगानी बनाउन भएन रवि सिंह अध्यक्ष, नेपाल निर्माण व्यवसायी महासंघ सरकारले विकास खर्चलाई महत्व दिएर साधारण खर्च घटाउन आवश्यक छ। उत्पादनमुलक क्षेत्रमा वा काममा मात्र राज्यले विशेष लगानी गर्नुपर्छ। प्रतिफल नपाउने क्षेत्रमा लगानी गर्नु भएन। किनभने उत्पादनमूलक क्षेत्रमा लगानी नहुँदा अल्पकालीन एवं दीर्घकालीन रूपमा अर्थतन्त्रमा असर पर्छ। त्यस्तै, आग्रहप वा पूर्वाग्रहमा आयोजनामा लगानी बनाउनु भएन। ८ समस्या र समाधान सजिलो छैन शेखर गोल्छा अध्यक्ष, नेपाल उद्योग वाणिज्य महासंघ नेपालको अर्थतन्त्रमा समस्या र समाधान सरल छैन। मुख्य समस्या तरलता हो। लगानीयोग्य रकमको पर्याप्तताले धेरै समस्या समाधान गर्छ। ब्याजदर घट्छ। यसले क्रेडिट फ्लो बढ्छ र बजार चलायमान हुन्छ। त्यसैले ब्याजदर घटाउने उपाय अबलम्बन गरियोस् ताकी कर्जा प्रवाह बढोस्। राष्ट्र बैंकले केही उपाय ल्याउनुपर्छ। ९ गहना निर्यात प्रवद्र्धन गरौं मणिकरत्न शाक्य अध्यक्ष, नेपाल सुनचाँदी व्यवसायी महासंघ अर्थतन्त्रका धेरै परिसूचकले अर्थतन्त्र अस्वस्थ भएको संकेत गर्छन्। बजारमा व्यापार, मान्छेसँग पैसा छैन र बैंकको ब्याजदर उच्च छ। लगानीकर्तामा निराशा व्याप्त छ। त्यसैले अर्थतन्त्रलाई स्वस्थ बनाउन राजनीतिक नेतृत्वले पहलकदमी गर्नुपर्छ। पहिलो नम्बरमा राजनीतिक खिचातानी र कुर्सी दौड प्रतियोगिता अन्त्य गरिनुपर्छ। सुनचाँदी निर्यातलाई सहजीकरण गर्नुपर्छ। १० महँगी नियन्त्रण हुनुपर्छ सुधीर पराजुली अध्यक्ष, नेपाल केबल टेलिभिजन महासंघ महँगी अत्यधिक बढेको छ। यसको कारण हामीले नै हौं। छिमेकी देशले पैसा बाँड्दा मूल्यवृद्धि बढेको हो। हाम्रो मुद्रा र अर्थतन्त्र भारतसँग पेग गरेकाले त्यहाँको प्रभाव परेको हो। सरकारले व्यवसाय र जनतालाई आर्थिक सहयोग नगर्दा हामी मूल्यवृद्धिको दबाबमा रहनुपरेको छ। आवश्यक एक्सन चाली समस्या सुल्झाउनुपर्छ। ११ ब्याजदर सस्तो होस् शंकरबहादुर चन्द अध्यक्ष, नेपाल इँटा उद्योग महासंघ बैंकको ब्याजदर चर्को भएर लगनी गर्न समस्या छ। त्यसैले व्यवसायीलाई सस्तो ब्याजदरमा कर्जा र पुनर्कर्जा उपलब्ध गराइनुपर्छ। ब्याजदर नियन्त्रण गर्नका लागि पहल गर्न सरकारले आवश्यक कदम चाल्नुपर्छ। उत्पादित वस्तुका लागि बिक्रीका लागि सरकारले बजारको ग्यारेन्टीसमेत लिनुपर्छ। सरकारले विकासको कामलाई गति दिएर पुँजीगत खर्च पनि बढाउनुपर्छ। १२ युवा शक्ति निर्यात बन्द गरौंं प्रचण्ड शाक्य, अध्यक्ष, नेपाल हस्तकला महासंघ आर्थिक विकास बढाउन सरकारले लगानी बढाउनुपर्छ। रेमिट्यान्सको लोभमा युवालाई विदेश पठाउनुभन्दा रणनीति परिवर्तन गरी उनीहरूलाई नेपालमै उद्यमी हुने वातावरण बनाउनुपर्छ। वर्ग, लिंक, क्षेत्र लक्षित कार्यक्रमलाई व्यापकता दिनुपर्छ। समग्र व्यवसाय जगतले लाभ पाउने कार्यक्रम ल्याउनुपर्छ। दैनिक ३ हजार युवा विदेसिन्छन्। यसले अझै विकराल समस्या नआउला भन्न सकिन्न। १३ स्थानीय उत्पादन बढाउनुपर्छ भरतराज घिमिरे अध्यक्ष, भन्सार एजेन्ट महासंघ नेपाल अर्थतन्त्रलाई सही ट्र्याकमा ल्याउन बैंकको ब्याजदर घटाउनुपर्छ। व्यापार बढ्न नसक्नुको कारण ब्याजदर हो। ब्याजदर घटाएर स्थानीय उत्पादन वृद्धि गर्न जरुरी छ। अर्थतन्त्रलाई गतिमा लैजान सक्ने एक औजार उद्योग हो। आयात गरेर राजस्व बढ्छ होला। तर, अर्थतन्त्र उकासिँदैन। स्थानीय उत्पादन बढाएर निर्यात गर्न सक्नुपर्छ। १४ उद्योग आत्मनिर्भर भएमात्र देश आत्मनिर्भर बन्छ खोमकान्त रेग्मी अध्यक्ष, नेपाल मुद्रण उद्योग महासंघ उद्योगलाई आत्मनिर्भर बनाउनुपर्छ। यसका लागि नीतिगत तहमा औद्योगिक विकासको आवश्यकता छ। अनि मात्र देश उत्पादनमा आत्मनिर्भर बन्न सक्छ। उद्योग आत्मनिर्भर बने रोजगारी बढ्छ। नेपाली मुद्रा बिदेसिने क्रमको अन्त्य हुन्छ। पैसा बाहिर जानबाट रोकिनु भनेको अर्थतन्त्र मजबुद बन्नु हो। प्रिन्टिङ व्यवसाय, सिपलाई पाठ्यक्रममै समेटिनुपर्छ। १५रूख रोप्न उत्प्रेरित गर्नुपर्छ मञ्जिलबाबु मास्के अध्यक्ष, नेपाल वन पैदावार उद्योग व्यवसायी महासंघ वन पैदावारमा सरकारले निजी क्षेत्रलाई जिम्मेवारी ट्रान्स्फर गर्नुपर्छ। वन निगम बेकामे भएको अवस्थामा निजी क्षेत्रलाई प्रवद्र्धन आवश्यक छ। कर्मचारीलाई वन पैदावार निकासीको टार्गेट दिनुपर्छ। उहाँहरू निःस्वार्थ काम गर्नुपर्छ। प्राकृतिक स्रोतको अधिकतम उपभोग हुनुपर्छ। किसानलाई खाली जग्गामा रूख रोप्न उत्प्रेरित गर्नुपर्छ। रूखजन्य उत्पादनलाई बजारसम्म पुर्याउन रोक्नुहुँदैन। १६ बजारको ग्यारेन्टी चाहियो सुजिल श्रेष्ठ अध्यक्ष, नेपाल फर्निचर तथा फर्निसिङ व्यवसायी महासंघ स्रोतको अधिकतम परिचालन गर्नुपर्छ। देशमा सञ्चालित उद्योग बाँच्ने वातावरण निर्माण गर्नुपर्छ। बैंकको ब्याजदर घट्नुपर्छ। स्थानीय उत्पादन प्रतिपर्धी बनाउन सक्नुपर्छ। बजारको ग्यारेन्टी गर्नुपर्छ। नेपाल सरकारको रोजाइमा स्वदेशी मालवस्तु हुनुपर्छ। विदेशी सामानप्रतिको मोह त्याग्नुपर्छ। नेपाली पैसा नेपालमै बसेपछि अर्थतन्त्र सुध्रिन्छ। १७ बजारमा पैसा छैन विष्णुकुमार अग्रवाल अध्यक्ष, नेपाल उद्योग परिसंघ उपभोक्तासँग नयाँ लगानी गर्न र खरिद गर्न मन्दी आएकाले सरकारले माग बढाउनै पर्छ। सहकारी र माइक्रोफाइनान्समा डिजोजिट फसेको छ। अनुत्पादक क्षेत्रमा लगानी नियन्त्रण गर्नुपर्छ। सरकारले लगानी बढ्न सक्ने वातावरण बनाएर बजार चलायमान गराउन जरुरी छ। त्यस्तै, सेयरमा लगानी गर्दा १५० प्रतिशतबाट घटाएर सय प्रतिशत बढाउनुपर्छ। १८ प्राकृतिक स्रोत उपयोग हुनुपर्छ राजेन्द्र मल्ल अध्यक्ष, नेपाल चेम्बर अफ कमर्स अर्थतन्त्र चलायनमान राख्न प्राकृतिक स्रोतसाधन उपयोग गर्न ऐन, कानुन बनाउनुपर्छ। उद्योग व्यवसाय चलायनमान बन्नुपर्छ। मुलुकको अर्थतन्त्र संमृद्ध बनाउन, डबल डिजिटको आर्थिक वृद्धि गर्न सिंगल डिजिटमा ब्याजदर हुनुपर्छ। सरकारले कच्चा पदार्थ उपयोगमा जोड दिनुपर्छ। कपडाबाट आम्दानी बढाइ अर्थतन्त्र चलायमान गराउनुपर्छ। उद्योग वृद्धि गर्न नीति आउनुपर्छ। १९ नीति कार्यान्वयन होस् उमेशप्रसाद सिंह अध्यक्ष, नेपाल घरेलु तथा साना उद्योग महासंघ सरकारले उद्योगलाई प्रोत्साहन गर्न भन्सार, करमा छुट, कर्जामा सहज अवस्था सिर्जना गर्नुपर्छ। बहुराष्ट्रिय कम्पनीलाई भित्र्याउन खोज्छौं। तर, साना उद्योग र ठूला उद्योगलाई समन्वय गर्न ध्यान दिँदैनौं। त्यसैले यसमा ध्यान दिन जरुरी छ। मन्त्रालयलाई दिएको सुझावको परिणाम केही आएन। सार्वजनिक खरिद ऐन पनि कार्यान्वयन हुन सकेन। २० नीतिगत सुधार गर्नुपर्छ तुलसीराम ढकाल, अध्यक्ष, नेपाल इन्भेस्टर फोरम रूस र युक्रेनको युद्धविराम हुन जरुरी छ। नयाँ सरकारले पुँजीगत खर्च गर्नुपर्छ। कृषि उत्पादन बढाएर पर्यटन क्षेत्रलाई ध्यान दिनुपर्छ। सेयर पुँजीमा नीतिगत सुधार गरी १२ करोडको सीमा हटाउनुपर्छ। राष्ट्र बैंकले चाहेमा चलायमान हुन सक्छ। फागुन २५ बाट राजनीति सही ट्रयाकमा आउँछ। लगानीकर्ता आत्तिनुपर्दैन। २१ ब्याज घट्नै पर्छ अशोककुमार श्रेष्ठ अध्यक्ष, नेपाल हिमालय सीमापार वाणिज्य संघ अर्थतन्त्र चलायमान हुन बैंकको ब्याजदर घट्नुपर्छ। ब्याजदर ९ प्रतिशतसम्म झार्नैपर्छ। ब्याजदर दोब्बर बढ्दा मार परेको छ। पैसा बजारमा आउनुपर्छ। होटल, रेस्टुरेन्ट, मार्केट, जुत्ता, मलमा व्यापार छैन। सिंगल डिजिटलमा ब्याज हुनैपर्छ। जग्गाजमिन खरिद तथा व्यवस्थापनमा सहज हुनुपर्छ। राज्यले ब्याज घटाउनै पर्छ। २२ सीप सिकाउनुपर्छ राजेन्द्र भण्डारी अध्यक्ष, नेपाल वैदेशिक रोजगार व्यवसायी संघ नेपालमा रोजगारी सिर्जना गर्न सरकारको ध्यान गएन। लगानीमैत्री वातावरण बनाउन सके रोजगारी बढ्छ। वैदेशिक रोजगारीमा अदक्ष कामदार धेरै गएका छन्। सरकारले सीप सिकाउनुपर्छ। सिप सिकाएर पठाएमा रेमिट्यान्स बढ्छ। अब रेमिट्यान्स उत्पादनमा लगानी गर्नुपर्छ। कृषि उत्पादन र बजारीकरणमा प्रोत्साहनसँगै साना व्यवसायी लक्षित कार्यक्रम ल्याउनुपर्छ। २३ सरकार अस्थिर हुँदा अर्थतन्त्र माथि उठेन सोमप्रसाद धिताल अध्यक्ष, नेपाल विज्ञापन संघ आर्थिक विकासलाई सही ठाउँमा ल्याउन सरकार स्थिर हुन जरुरी छ। अस्थिर सरकारका कारण अर्थतन्त्र माथी उठ्न सकेन। स्वदेशी उत्पादनलाई बढावा दिनुपर्यो। आयातलाई घटाउन जरुरी छ। रेमिट्यान्सलाई बैंकिङ प्रणालीमा ल्याउनुपर्छ। उद्योगी, व्यवसायीलाई सहजता दिन बैंकिङ प्रणालीलाई सरल बनाएर व्याजदरमा लचकता अपनाउनुपर्छ। ऋण लिएपछि तिर्नैपर्छ। पन्छिन मिल्दैन। २४ एयरलाइन्स व्यवसाय धराशायी योगराज कँडेल शर्मा प्रवक्ता, वायु सञ्चालक संघ नेपाल हामी खाली रेमिट्यान्समा मात्रै भर परेर बस्दा कुनै दिन मुलुक पनि धराशायी हुन्छ। यसो हुँदा कुनै दिन मुलुक श्रीलंका, बंगलादेश नबन्ला भन्न सकिँदैन। पर्यटन क्षेत्र यतिबेला फाइनान्सियल क्रन्चमा छौं। हामी वर्षको ६ महिनाको दुई सिजनमा भर पर्छौं। एकातिर पर्यटकहरू अपेक्षाअनुसार नआएकाले एयरलाइन्सहरूलाई गाह्रो छ। अर्कोतर्फ बैंकबाट कर्जा समयमा नपाउँदा सोचेअनुसारको योजना बनाउन नसकेर कम्पनीहरू धराशायी हुँदै गएका छन्। २५ डिजिटल सेन्टर हब जरुरी सूर्यबहादुर मगर अध्यक्ष, नेपाल संगीत उद्योग संघ नेपालको उद्योग, कलकारखाना बन्द गर्ने र सामान आयातमै केन्द्रित भयो। उद्योग कलकारखानालाई पनि राज्यले प्रोत्साहन गरेको देखिँदैन। हामी आत्मनिर्भर हुन नसक्नु पनि हाम्रो विडम्बना हो। अझ संगीत क्षेत्रको अवस्था झनै नाजुक छ। भौतिक बजारबाट जब डिजिटलमा प्रवेश गर्यो। त्यसपछि केही संघसंस्थाहरूको हातमा डिजिटल पकड पुग्यो। २६ कच्चापदार्थ मात्रै आयात गर्नुपर्छ प्रज्वलजंग पाण्डे अध्यक्ष, नेपाल औषधि उत्पादक संघ राष्ट्रिय उद्योगको जगेर्ना गर्नु नै अहिलेको मूल चुनौती हो। अर्थतन्त्र चलायमान रोजगारीका वातावरण स्थापित गर्नैपर्छ। आधारभूत आवश्यकतामा देश आत्मनिर्भर हुनैपर्छ। खाद्यान्न, स्वास्थ्य र शिक्षामा आत्मनिर्भर जरुरी छ। औषधि क्षेत्रमा राष्ट्रिय उद्योगहरूबाट यथेष्ठ मात्रामा औषधि बनेका छन्। विदेशबाट औषधि होइन कच्चापदार्थ मात्रै ल्याउने नीति लिनुपर्छ। २७ नीतिगत सुधार आवश्यक रामबहादुर गुरुङ अध्यक्ष, नेपाल गलैंचा उत्पादक तथा निकासीकर्ता संघ संसारभरि अर्थतन्त्र खराब छ। नेपालको झनै खराब। नेपालको अर्थ नीतिको पोलिसी राम्रो छैन। उद्योगधन्दा चलाउने विषयमा सुधार हुनुपर्छ। औद्योगिक नीतिमा सुधार र उद्योगमैत्री वातावरण हुनुपर्छ। गलैंचा निर्यात ५६ वर्षदेखि उस्तै छ। विदेशी मुद्रा आर्जनको भरपर्दो स्रोत कार्पेट निर्यात हो तर अन्य मुलुकसँग प्रतिस्पर्धा गर्न गाह्रो छ। २८ चर्को ब्याजको मारमा व्यापारी मृगेन्द्रमेहर श्रेष्ठ अध्यक्ष, नेपाल औषधि व्यवसायी संघ नेपालको अर्थतन्त्र निकै धराशायी र गाह्रो अवस्थामा छ। बैंकिङ क्षेत्रमा ब्याजमा डबल डिजिट छ। व्यापारका लागि बैंकबाट ऋण पाइँदैन। सामानहरू त्यतिकै महँगो छ। व्यापारीलाई कतैबाट साथ छैन। अर्थ चलायमान नहुँदा मान्छेहरूसँग किनमेलका लागि पैसा छैन। कच्चापदार्थ पाइदैन। महँगीले उद्योगहरू बन्द हुने अवस्थामा छ। २९ अवैध धनलाई वैधको प्रावधान आवश्यक प्रह्लाद दाहाल अध्यक्ष, नेपाल डेरी एसोसिएसन आयात बन्द गरेर स्वदेशी उत्पादन प्रयोग गर्नुपर्छ। लुकाएर राखेको अवैध पैसाका लागि निश्चित कर तिरेपछि वैध हुने प्रावधान बनाएर प्रयोगमा ल्याउनुपर्ने हुन्छ। अनावश्यक खर्च घटाएर उत्पादनमूलक काममा लगाउनुपर्छ। हाम्रो मुलुकमा अनुत्पादक काममा बढी खर्च भइरहेको छ। स्वदेशी मुद्रा बाहिरिन रोकियो भने र अर्थतन्त्र सुधारोन्मुख हुन्छ। ३० आत्मदाहको अवस्था आउन सक्छ राज कार्की अध्यक्ष, नेपाल कपडा तथा सिलाइ व्यवसायी संघ सानोसानो अर्थतन्त्रबाट ठूलो बन्ने भएकाले साना व्यवसायी र आर्थिक पहुँच नभएकाका लागि सरकारले विभिन्न खालका अनुदान ल्याउनुपर्छ। त्यस्तै, सानामझौला व्यवसाय गर्नेलाई सरकारले छिटोभन्दा छिटो आर्थिक समुन्नतका लागि विभिन्न बैंकहरूबाट प्याकेज दिनुपर्छ। अन्यथा धेरै व्यवसायीहरूबाट आत्मदाहका घटना बढेर देश अत्यन्त ठूलो शोकमा डुब्न सक्छ। ३१ कृषि क्षेत्र उपेक्षामा अम्बिकाप्रसाद अधिकारी अध्यक्ष, नेपाल मत्स्य व्यवसायी संघ कृषि क्षेत्रलाई हेर्ने दृष्टिकोण राम्रो छैन। कृषि क्षेत्र अगाडि बढ्न नसक्ने हो भने देशको उन्नति हँुदैन। स्वदेशमै उत्पादन गर्न सकियो भने देशको आर्थिक विकासलाई गतिलो टेवा पुग्छ। रोजगारी सिर्जना हुन्छ। ३२ निर्यातलाई बढावा दिनुपर्छ पशुपतिदेव पाण्डे अध्यक्ष, नेपाल तयारी पोसाक उद्योग संघ जनता सक्षम नभइकन अरूको भरमा देश उभो लाग्दैन। नत श्रम निर्यात गरेर मुलुकले फड्को मार्न सक्छ। नेपाली युवालाई श्रममा लगाएर वस्तु उत्पादन गर्दै निर्यात गर्न सके देशको अर्थतन्त्रले कोल्टे फेर्छ। निर्यातमा जोड दिनुपर्छ। ३३ पुष्प नीति कार्यान्वयन गर्नुपर्छ मीनबहादुर तामाङ अध्यक्ष, फ्लोरिकल्चर एसोसिएसन नेपाल बैक तथा वित्तीय संस्थाले सहुलियत दिएको छैन। भन्सार तथा नाका ऐन बने पनि कार्यान्वयन पाटो फितलो छ। कृषिजन्य आयात निर्यात पनि सहज छैन। लगानीमैत्री वातावरण बनाउनुपर्छ। पुष्प नीति कार्यान्वयन भएको छैन। यो हुनुपर्यो। विकासमा एउटै आवाज हुनुपर्छ ३४ धु्रव थापा अध्यक्ष, नाडा आर्थिक विकासलाई सही ठाउँमा ल्याउन पहिलो प्राथमिकता त राजनीतिक स्थिरता नै हो। स्थिर सरकार बन्न सकेन। त्यसपछिको कुरा सबै दलहरूको आर्थिक विकासमा एउटै एजेन्डा एउटै आवाज हुनुपर्छ। दीर्घकालीन आर्थिक नीति बनाउनुपर्छ। क्षेत्रगत विशेषतामा ध्यान दिनुपर्छ ३५ कृष्णप्रसाद आचार्य अध्यक्ष, इपान सरकार समयमा सचेत भएन भने अहिले अर्थतन्त्र गाह्रो अवस्थामा पुगेको छ। तत्तकाल राहत दिने काम गर्नुपर्यो। हाम्रो विशेषता भएको क्षेत्रका बारेमा सरकारले थाहा पाउनुपर्यो। सरकारले अर्थतन्त्र करमुखीभन्दा पनि उत्पादनमूखी बनाउनुपर्यो। निजी क्षेत्रलाई बचाउनुपर्छ ३६ ई धुव्रराज थापा अध्यक्ष, नेपाल सिमेन्ट उद्योग संघ अर्थतन्त्र बिग्रिएको छ र यसलाई सुधार्नु पर्ने भन्ने अठोट हुनपर्यो। विश्व अर्थतन्त्र पनि बिग्रिएको बेलामा हाम्रो अर्थतन्त्रमा नकरात्मक असर परेको त छ। तर, सरकारले आफ्नो अर्थतन्त्र सुधार्न आफ्नो नीति त बनाउन सक्छ नि। बैंकले ढाड सेके ३७ टीकाराम पोख्रेल पद ः अध्यक्ष, नेपाल ह्याचरी उद्योग संघ सरकारले विकास खर्च बढाउनुपर्छ। विकासका नाममा केही छैन। जब विकासका लागि कुनै परियोजनाको सुरुवात हुन्छ फेरि त्यसैमा लडाइँ झगडा सुरु अनि फेरि काम ठप्प हुने अवस्था छ। दुई महिनामा सरकार परिवर्तन हुन थाल्यो। राजनीति सुध्रिए अर्थतन्त्र सुध्रिन्छ ३८ नरेन्द्रकुमार खड्का अध्यक्ष, नेपाल अदुवा उत्पादक तथा व्यवसायी संघ समग्र अर्थतन्त्रमा राष्ट्र बैंकको नीतिका कारण समस्या देखिएको छ। अवस्था सुधार हुने तत्काल कुनै बाटो देखिँदैन। बजार हेर्नुस् सुनसान् छन्। व्यापार छैन। राजनीतिले सही बाटो नलिएका कारण अहिले अर्थतन्त्रको समस्या आएको हो। अर्थतन्त्रमा ध्यान दिनुपर्छ ३९ देवी खतिवडा अध्यक्ष, नेपाल सुपारी उत्पादक तथा व्यावसायी संघ आयातलाई प्रतिस्थापन गर्ने निर्यातलाई प्राथमिकता दिने हो भने देशको अर्थतन्त्र सुधारोन्मुखतर्प जान्छ। नेपाल डब्लूटीओको सदस्य राष्ट्र हो। मुलुक सुहाउँदो अर्थतन्त्र ल्याउन आधारभूत कुरामा प्राथमिकता दिनुपर्छ। घरजग्गा र रेमिट्यान्सलाई बुझौं ४० इच्छाबहादुर वाग्ले अध्यक्ष, नेपाल जग्गा तथा आवास विकास संघ अहिलेको आर्थिक विकासलाई हेर्दा १५२० वर्ष यस्तै हुने सम्भावना छ। यो बीचमा उद्योगको कुरामा प्रगति जिरो छ। हाम्रो अर्थतन्त्र भनेको रेमिट्यान्स र घरजग्गाले थामेको छ। सरकारले यो बुभ्नुपर्छ। पहिले आधारभूत सेवा दिनुपर्छ ४१ श्रीराम अधिकारी अध्यक्ष, नेपाल लघुविद्युत् विकास संघ देशको जुन ठाउँमा बिजुली, खानेपानी, बाटो जस्ता आधारभूत कुराको सेवा सुविधा छैन। त्यस्ता स्थानमा सेवा पुर्याउन सरकारले ध्यान दिनुपर्छ। ऊर्जा मन्त्रालयले बजेटको बाँडफाँड गर्दा बढीभन्दा बढी बजेट त्यस्ता स्थानमा लैजानुपर्छ। सरकारको अनुदान अति आवश्यक हुने क्षेत्रमा बढाउनुपर्यो। सरकारले बेस रेट घटाउनुपर्छ ४२ आकाश अधिकारी निवर्तमान अध्यक्ष, नेपाल चलचित्र निर्माता संघ कोभिडपछि विश्वले पनि २०२५ सम्म संक्रमण आउँछ भनेर आह्वान गरेको थियो। कोभिडपछि भित्रिएका रेमिट्यान्सको सही र सिस्टमेटिक रूपमा प्रयोग भएको छैन। पर्यटनको स्रोतलाई खुलेर स्वागत भएको छैन। राष्ट्रिय कार्यनीति बनाउनुपर्छ ४३ विनायक शाह उपाध्यक्ष, होटल संघ नेपाल सरकार मात्र नभई सबै सरोकारवाला निकायहरूबीच अर्थतन्त्र सुधार्न तथा आर्थिक विकासका लागि गहन छलफल हुन जरुरी छ। सरकार मात्रले चाहेर अर्थतन्त्र सुध्रिदैन पनि र आर्थिक विकास पनि हुँदैन। अब बजेट बनाउँदा सरकार र सरोकारवाला निकायहरू मिलि राष्ट्रिय कार्यनीति बनाउन जरुरी छ। क्रय शक्ति घट्दैछ ४४ कमलराज अधिकारी अध्यक्ष, नेपाल पाउरोटी उद्योग संघ सरकारले उत्पादन क्षेत्रमा लगानी गर्न सकेको छैन। देशको अर्थतन्त्र ध्वस्त छ। बजारमा पैसा नै आएको छैन। जनताले काम पाएका छैनन्। क्रय शक्ति घट्दो छ। व्यवसायीको लगानी उठ्न नै गाह्रो छ। आर्थिक नीति मजबुत बनाऔं ४५ लिलेन्द्रप्रसाद प्रधान अध्यक्ष, नेपाल पेट्रोलियम डिलर्स राष्ट्रिय एसोसिएसन देशको अर्थतन्त्र निकै अस्वस्थ छ। सरकारको आर्थिक नीति चलायमान हुनुपर्छ। सरकारको ढुकुटीमा भएको पैसा बजारमा नआउँदासम्म देशको अर्थतन्त्र चलायमान हँुदैन। विकास बजेट खर्च हुन सकेको छैन। आर्थिक नीति ठीक भयो भने राजनीति पनि ठीक देखिन्छ। उत्पादनमुखी वातावरण चाहियो ४६ शरद शर्मा अध्यक्ष, नेपाल प्लास्टिक उत्पादक संघ अपवाद बाहेक देशभरका सबै व्यवसायी ऋणमा छन्। बजारमा पैसा छैन। स्थानीय सरकार सक्रिय छैन। दलीय स्वार्थमै सरकार अड्केको छ। उद्योगहरूले सामान उत्पादन गरेर बजारमा पठाउन सकेका छैनन्। उत्पादनमुखी वातावरण बन्यो भने अर्थतन्त्र लयमा फर्कन सक्ला। लगानी मैत्री नीति आवश्यक ४७ प्रमोदकुमार चौधरी पूर्वअध्यक्ष, नेपाल प्लाइउड उत्पादक संघ अर्थतन्त्र स्वस्थ छैन। व्यवसायीलाई निकै गाह्रो छ। बैंकको ऋण निकै चर्को छ। किस्ता बुझाउन नसकेर धेरै व्यवसायीले आत्महत्या समेत गरे। कोही पलायन भएर भागेका छन्। सरकारको आर्थिक नीति व्यवसायीमैत्री कहिल्यै भएन। आर्थिक निती लगानीमैत्री हुनुपर्छ। ब्याजमा नियमन गर्नुपर्छ ४८  इन्द्रबहादुर महर्जन अध्यक्ष, नेपाल मुद्रण उद्योग संघ अर्थतन्त्र डामाडोल छ। सरकारको ढुकुटीमा भएको पैसा बजारमा आएकै छैन। बजारमा पैसा नभएपछि किनबेच ठप्प प्रायः छ। सबै व्यवसाय धराशायी छ। बैंकको ब्याज निकै चर्को छ। सरकारले व्यवसायीसँग छलफल गरेर बैंकहरूको ब्याजदर नियमन गर्नुपर्छ। अर्थतन्त्र बिग्रेको देखावटी मात्र ४९ नीलहरि बास्तोला अध्यक्ष, ट्रेकिङ एजेन्सिज एसोसिएसन अफ नेपाल सरकारले व्यवसायीलाई मागअनुसार आपूर्ति गर्न नसक्नु राज्यको कमजोरी हो। व्यवसायीले बैंकमा पैसा राखेर कमाउने होइन, कर्जा लिएर उत्पादनमूलक क्षेत्रमा लगानी गरेर कमाउने हो। अर्थतन्त्र हिजोको भन्दा बिग्रेको भन्नु देखावटी मात्र हो। क्याप हटाउनुपर्छ ५० धर्मराज सापकोटा अध्यक्ष, स्टक ब्रोकर्स एसोसिएसन अफ नेपाल सरकारले अर्थतन्त्र चलायमान बनाउने उपाय केके हुन्छ, त्यो कोणबाट लचिलो हुनुपर्छ। अर्थतन्त्र बगिरहेको पानी रोकिएको झैं भएको छ। त्यसलाई चल्न दिनुपर्छ। चलिरहेको गतिविधि निरन्तरता दिनुपर्छ। नचलेको गतिविधि कसरी चलाउन सकिन्छ सोच्नुपर्छ। आर्थिक मन्दी घटाऔं ५१ भवानी राणा पूर्वअध्यक्ष, नेपाल उद्योग वाणिज्य महासंघ अहिले वित्तीय क्षेत्रमा आएको समस्या आर्थिक मन्दीको कारणले गर्दा हो। मन्दीले अहिले निजी क्षेत्र अप्ठ्यारोमा परेको छ। आर्थिक मन्दीबाट माथि उठ्नका लागि सरकारले निजी क्षेत्रसँग छलफल गर्नपर्यो। तर, सरकारले निजी क्षेत्रसँग छलफल गरेर लिएको सुझावलाई कार्यान्वयन गर्नुपर्छ। व्यवसायीको कुरा सुन्नुपर्छ ५२ कमला श्रेष्ठ अध्यक्ष, सौन्दर्य कला व्यवसायी संघ नेपाल आर्थिक विकास सही ठाउँमा ल्याउन सरकार नै स्थिर हुनुपर्यो। साना मझौला व्यवसायीहरू सबै धरासायी भए। ऋण लिन खोज्यो बैंकमा पैसा छैन भन्छ। ब्याजको दर आकाश छोइसक्यो। यसैले सरकारले उनीहरूको हितमा पहल गर्दिनु पर्यो। सुशासनमा कमी ५३ ई कुमार भट्टराई अध्यक्ष, ब्रोडकास्टिङ एसोसिएसन अफ नेपाल कानुनहरू एकदम जटिल भयो। ब्युरोक्रेसीका कारण काममा ढिलासुस्ती र जटिलता छ। सुशासनमा कमी देखिन्छ। यसले गर्दा आर्थिक विकासका लागि केही कदम चाले पनि यसलाई कार्यान्वयनमा ल्याउन लामो समय लागेकाले सुधार आउन सकेको छैन। विकासमा केन्द्रित हुन जरुरी ५४ सुनील केसी अध्यक्ष, नेपाल बैंकर्स संघ नेपालको अर्थतन्त्र ठीकै मात्रामा स्वस्थ छ। सरकारले सबै एजेन्डालाई छोडेर आर्थिक विकासलाई मात्रै राखेर जानुपर्यो। नेपालको अर्थतन्त्र आयातमै निर्भर भएकाले यसलाई घटाउन नेपाल भित्रै सम्भावना भएको ऊर्जा, कृषि, पर्यटन जस्ता वास्तविक क्षेत्रमा सरकार केन्द्रित हुन जरुरी छ। विकास खर्च क्षमता बढाउनु पर्यो ५५ बोधराज देवकोटा सचिव, डेभलपमेन्ट बैंकर्स एसोसिएसन नेपाल नेपालको अर्थतन्त्र ठीकै मात्रामा स्वस्थ छ। राज्यले विकास निर्माणका काममा खर्च बढाइ दिनुपर्यो। यसोगर्दा आर्थिक क्रियाकलाप बढ्छ। पछिल्ला दिनमा सरकार, नेपाल राष्ट्र बैंकले दिएको कसिलो मौद्रिक नीतिका कारण वाह्य क्षेत्र सन्तुलन हँुदै गएको छ। बैंक पर्ख र हेरको अवस्थामा ५६ सरोजकाजी तुलाधर अध्यक्ष, नेपाल वित्तिय संस्था संघ आर्थिक विकासलाई सहि ठाउँमा ल्याउन स्थिर सरकार हुन जरुरी छ। नेपालमा प्राथमिकता नै राजनीतिमा भयो, अर्थतन्त्रमा भएन। जबसम्म अर्थतन्त्रलाई प्राथमितामा राखेर राजनीति गरिँदैन तबसम्म देशले कायापलट गर्न सक्दैन र अर्थतन्त्र पनि बलियो हँुदैन। ऋणी अनुसाशित हुनुपर्छ ५७ प्रकाश शर्मा अध्यक्ष, नेपाल लघुवित्त बैंकर्स संघ नेपालको अर्थतन्त्र स्वस्थ छैन। समग्रमा वित्तीय पहुँच र अनुशासन हुन जरुरी छ। कर्जा लिनेले अनुसाशन कायम गर्न जरुरी छ। सरकारको तर्फबाट उत्पादनका साधन मल, बीउ, सिंचाई सहज रूपमा उपलब्धको व्यवस्था गरिदिनुपर्छ। उत्पादन बढाऔं ५८ पवन गोल्यान अध्यक्ष, बैंक तथा वित्तीय संस्था परिसंघ नेपाल जबसम्म उत्पादन बढ्दैन, तबसम्म उत्पादनमूलक क्षेत्र चलायमान हुँदैन। दिगो विकासका लागि कृषि र वन, ऊर्जा, पर्यटन, आयात प्रतिस्थापन उद्योग र निर्यातमूलक उद्योग गरी कुल ४ क्षेत्रमा प्रगति हुनुपर्छ। यी क्षेत्रका लागि वातावरण र पूर्वाधार निर्माण विकासको आधार हो। राजनीतिक स्थायित्व भएन ५९बद्री केसी अध्यक्ष, नेपाल गैरआवसीय नेपाली संघ राजनीतिक स्थायित्व नभएकाले विश्वास छैन। देशभित्र र बाहिर बसेका नेपालीलाई राज्यप्रति विश्वास भएन। विश्वास नहुँदा आर्थिक समृद्धि हुँदैन। त्यसकारण राजनीतिक स्थायित्व पहिलो कुरा हो। सरकारले आर्थिक विकास गर्न नीति बनाउनुपर्छ। कडाइका साथ कार्यान्वयन गर्नुपर्छ। कृषिमा आमूल परिवर्तन आवश्यक ६० अमुलकाजी तुलाधर महासचिव, नेपाल खुद्रा व्यापार संघ सरकारले केही नगरेकाले युवाहरू विदेश जानुपरेको छ। गर्न खोज्दा झन्झट छ। कलकारखाना चलाउने, उद्योग खोल्ने वातावरण तयार गर्नुपर्छ। तर, यहाँ भएका चिज विदेशको हातमा पुग्यो। सरकारले ठोस नीति बनाएर हामीलाई चाहिने अत्यावश्यक वस्तु उत्पादन गरौं। सहकारीको भूमिका बढाउनुपर्छ ६१मिनराज कँडेल अध्यक्ष, राष्ट्रिय सहकारी महासंघ उत्पादन वृद्धि गर्नुपर्छ। आयात कम गर्नुपर्छ। रोजगारी सिर्जनामा ध्यान दिनुपर्छ। ती क्षेत्रमा सहकारीको भूमिका बढाउन राज्यले सहयोग गर्नुपर्छ। सहकारीले आफै पनि रोजगारी र उत्पादनमा ध्यान दिन सक्छ। राज्यले सहकारीलाई जोड्ने वातावरण बनाउनुपर्छ। साना व्यवसायीलाई प्राथमिकतामा राखौं ६२, नरेश कँडेल अध्यक्ष, बागलुङ उद्योग वाणिज्य संघ राज्यको चिन्ता र माया गर्ने तल्लो तहका नागरिकहरूसँग स्रोत र साधन नभएर उत्पादनमा जोडिन सकेका छैनन्। साना व्यवसायीहरूलाई उत्पादनसँग जोडेर आयातलाई प्रतिस्थापन गर्नुपर्छ। नेपाल कुखुराको मासुमा आत्मनिर्भर भएको छ। यस्तै उत्पादन बढाएर दैनिक उपभोग्य वस्तुहरूमा आत्मनिर्भर हुनुपर्छ। अनावश्यक कर हटाउनुपर्छ ६३ रमेश रसाइली अध्यक्ष, त्रियुगा उद्योग वाणिज्य संघ पहिलो कुरा त स्थिर सरकार र राजनीतिक स्थायित्व नै हो। त्यसपछि निजी क्षेत्रलाई लगानी गर्ने वातावरण सरकारले बनाउनु पर्छ। धेरै व्यापारीहरू लगानी गर्न तयार छन्। तर, सरकारले उनीहरूको व्यापार, व्यवसाय, कलकारखानाको सुरक्षाको प्रत्याभूति गर्न सकिरहेको छैन। निर्यातमा जोड दिनुपर्छ ६४, राजेन्द्र राउत अध्यक्ष, उदयपुर उद्योग वाणिज्य संघ कटारी राजनीतिक समस्या नै मुलुकको आर्थिक समस्या हो। राज्यले नीति बनाउने र कार्यान्वयन नगर्ने परिपाटीकै कारण मुलुकमा समस्या उब्जिएको हो। बैंकहरूले यतिका धेरै ब्याजदर बढाउँदासमेत सरकार मुकदर्शक छ। कृषिदेखि लिएर अन्य सामग्री उत्पादनमा जोड दिने गरी सरकारले नीति बनाउनु पर्छ। जथाभावी लगानी रोक्नुपर्छ ६५, हस्तबहादुर बम, अध्यक्ष, च्याम्बर अफ कमर्स, कालीकोट सुरुमा त बैंक तथा बित्तिय संस्थाहरूले व्यवसायीहरूसँग ७ प्रतिशतले सम्झौता गरेको अहिले १४ प्रतिशतसम्म लिने गरेको ब्याजदर घटाउन सरकारले उचित कदम चाल्नुपर्छ। बंैकहरूले लगानीका नाममा जथाभाबी गरेको लगानीलाई असुलउपर गर्नुपर्छ। त्यस्तो लगानी रोक्नुपर्छ। रोजगारी दिनुपर्छ ६६, दीपक शाही उपाध्यक्ष, मेडिकल व्यवसायी संघ कालीकोट सरकारले नेपालका युवाहरूलाई स्वरोजगार बनाउने नीति तथा कार्यक्रमहरू ल्याउनुपर्छ। जबसम्म सरकार रेमिट्यान्सको भरमा पर्छ, तबसम्म यो मुलुकको अर्थतन्त्र सुधार गर्ने कुरा कल्पना पनि गर्न सकिँदैन। सरकारले युवाहरूलाई पर्याप्त रोजगारी सिर्जना गर्न सकिरहेको अवस्था छैन। पहिलो कुरा नै रोजगारी हो। महँगी नियन्त्रण गर्नुपर्छ ६७, मनराज सिम्खडा पूर्वसदस्य, पर्यटन पुनर्उत्थान समिति, कर्णाली प्रदेश सरकारले अहिलेको अर्थतन्त्रलाई सुधार गर्न आयात कम, निर्यात बढी गर्ने कुरामा जोड दिनुपर्छ। निर्यातमा भन्सार कम लगाउने र आयातमा भन्सार बढी लगाउनुपर्छ। स्थानिय व्यवसायीहरूलाई सहुलियतमा लगानी गर्ने वातावरण बनाउनुपर्छ। भ्रष्टाचारीलाई कारबाही गर्नुपर्छ ६८, जनकबहादुर शाही अध्यक्ष, होटल व्यवसायी संघ, कालीकोट सरकारले सर्वप्रथम त अर्थमन्त्री विषय विज्ञ नियुक्ति गर्नुपर्छ। अर्थमन्त्रीहरू बिचौलियाको आदेशमा चल्नु भएन। भ्रष्टाचार नियन्त्रण गर्न सरकार असफल छ। साना माछा छोप्ने, ठुला माछाको संरक्षण गर्ने सरकारी संयन्त्रहरू सुध्रिनुपर्छ। भ्रष्टाचार गर्नेलाई कडा कारबाही गर्ने कानुन बनाउनुपर्छ। उत्पादनमुखी नीति लिनुपर्छ ६९, कृष्णकुमार श्रेष्ठ अध्यक्ष, गोरखा उद्योग वाणिज्य संघ उद्योगहरू धमाधम बन्द भइरहेका छन्। व्यवसायीहरू पनि व्यवसायबाट हात धुने स्थितिमा पुगेका छन्। आर्थिक क्रियाकलाप तहसनहस भएको छ। अधिकतम कच्चापदार्थ आउने युक्रेन युद्धले ग्रस्त छ। जसले गर्दा स्वदेशी उद्योग र उत्पादन पनि धराशायी हुँदैछन्। सुरक्षाको प्रत्याभूति दिलाउनुपर्छ ७०, भाइचन्द्र श्रेष्ठ अध्यक्ष, गोरखा च्याम्बर अफ कमर्स कोभिड र रूस, युक्रेन युद्धले गर्दा देशको अर्थतन्त्र एकदम नाजुक अवस्थामा छ। तर, बैंक, वित्तीय संस्थाहरू नाफामा गएका छन्। आयात आकासिएको छ तर निर्यात ज्यादै न्यून छ। सरकारले सुरक्षाको प्रत्याभूति दिलाएर बाह्य लगानीकर्तालाई पनि भिœयाउनुपर्छ। लगानी भिœयाउन पहल गर्नुपर्छ ७१, भोला मरहट्टा, महासचिव, निर्माण व्यवसायी संघ गोरखा बजारमा मात्र होइन, अहिले राज्य कोषमा पनि पैसा छैन। त्यसैले काम सम्पन्न गरेका निर्माण व्यवसायीलाई पनि राज्यले भुक्तानी दिन सकेको छैन। राज्य कोषमा पैसा ल्याउन विदेशी अनुदान, ऋण तथा वैदेशिक लगानी भिœयाउन पहल गर्नुपर्छ। निजी क्षेत्र उकास्नुपर्छ ७२, टीकाराज ढकाल, अध्यक्ष नेपाल उद्योग वाणिज्य महासंघ, कोसी प्रदेश राष्ट्र बैंकको गलत नीतिको कारण निजी क्षेत्र अहिले धरायशी बन्दै गइरहेको छ। बैंकले ६७ प्रतिशतमा दिएको ब्याजदर बढाएर १५१६ पुर्याउँदा अहिले व्यवसायीहरूले अन्य विकल्पको साटो आत्महत्याको बाटो रोज्नु निजी क्षेत्रका लागि अत्यन्तै दुःखद् कुरा हो। औद्योगिक नीति सच्याउनुपर्छ ७३, यमबहादुर श्रेष्ठ अध्यक्ष, झापा उद्योग संघ आर्थिक मन्दी चौपट हुनुको मुख्य कारण देशमा बढ्दो भ्रष्टाचार हो। सरकारले पहिले भ्रष्टाचार नियन्त्रण गर्नुपर्छ। कम्तीमा देशको पैसा देशमा त चलायमान हुनुपर्छ नि। सरकारले खराब आर्थिक र औद्योगिक नीति नसच्याएसम्म देशको अर्थतन्त्र सुधत्रार हुने वाला छैन। मन्दीप्रति सरकारले चासो दिनुपर्छ ७४, आदित्य पराजुली उपाध्यक्ष, नेपाल चिया उत्पादक संघ नेपाली बजारमा पैसा चलायमान नहुँदा यसको असर निजी क्षेत्रसँगै चिया क्षेत्रमा पनि परेको छ। मान्छेसँग पैसा छैन। बैंकको ब्याजदर १६ देखि १७ प्रतिशत पुगिसकेको छ। पैसा अभावले नेपाली जनताले चिया किन्न छाडिसकेका छन्। सरकारले मन्दीमा चासो दिनुपर्छ। सही ठाउँमा लगानी आवश्यक ७५, पोमनारायण श्रेष्ठ अध्यक्ष, पोखरा पर्यटनपरिषद् आर्थिक विकासलाई सही ठाउँमा ल्याउन सरकारले सबैभन्दा पहिले विदेशी पर्यटक भिœयाउने योजनासहित प्रवद्धनका कार्यक्रम गर्नुपर्यो। भूकम्प र कोरोनापछि सुस्ताएको पर्यटन उद्योगले अझै गति लिन सकेको छैन। नेपाल वायु सेवा निगमले अन्तर्राष्ट्रिय उडान बढाउनु पर्यो। व्यवसाय मैत्री वातावरण बनाउनुपर्यो ७६, नरेश भट्टराई अध्यक्ष, रेवान पोखरा आर्थिक विकासलाई सहि ठाउँमा ल्याउन सरकारले सञ्चालनमा रहेका उद्योगलाई आर्थिक संकटको समयमा साथ र सहयोग गर्दै ब्याजदर घटाउने र सस्टेन हुने गरी करमा छुट दिनुपर्यो। नयाँ उद्योग खोल्न त्यही अनुसारको सेवा र सुविधा दिनुपर्यो। पर्यटन उद्योगलाई सुविधा दिनुपर्छ ७७, धर्म पन्थी अध्यक्ष, टान गण्डकी आर्थिक विकासलाई सही ठाउँमा ल्याउन सबै भन्दा पहिले सरकार सिस्टममा चल्नुपर्यो। प्रथामिकताका आधारमा सही ठाउँमा लगानी गर्नुपर्यो। नयाँ उद्योग व्यवसायलाई आकर्षण गर्न सहुलियत दरमा ऋण र करमा छुटको व्यवस्था गर्नुपर्यो। सहुलियत दरमा ऋण दिनुपर्छ ७८, हरिराम अधिकारी, अध्यक्ष, नाटा गण्डकी आर्थिक विकासलाई सहि ठाउँमा ल्याउन सरकराले सबैभन्दा पहिले युवालाई विदेश बिक्री गरेर रेमिट्यान्सका भरमा देश विकास र समृद्धि गर्छु भन्ने सोचमा परिवर्तन गरेर उत्पादनमूलक उद्योग खोल्नुपर्यो। यसका लागि सबैभन्दा पहिले देश सिस्टममा चलाउनुपर्यो। यातायात प्रबद्र्धनको नीति चाहिन्छ ७९, मनोज साह अध्यक्ष, माँ जानकी जनकपुर यातायात प्रालि भारतसँग हामी यातायात व्यवसायीहरूले प्रतिस्पर्धा गर्नुपर्ने आवश्यकता छ। त्यसका लागि डिजेलमा सबसीडी सरकारले उपलब्ध गराउनु आवश्यक छ। त्यसैगरी गाडीहरूको पार्टपुर्जाहरूमा समेत सबसिडि उपलब्ध गराउनु पर्छ। यसको नीति चाहिन्छ। सहुलियतमा कर्जा उपलब्ध गराउनुपर्छ ८०, सुरेन्द्र भण्डारी अध्यक्ष, जनकपुर होटेल तथा पर्यटन व्यवसायी संघ हाम्रो देशको अर्थतन्त्र वैदेशिक रोजगारबाट चलेको रेमिट्यान्स र पर्यटन उद्योगले धानेको छ। तर, पर्यटन र होटल व्यवसायीको हालत देशमा निकै खराब छ। बैंकको चर्को ब्याजदरको मारमा हामी पर्यटन व्यवयासीहरू छौं। सरकारले सहुलियतमा कर्जा दिनुपर्छ। व्यापारीमैत्री नीति आवश्यक ८१, विजय साह अध्यक्ष, जनकपुर चेम्बर अफ कमर्स व्यापारीक दृष्टिकोणमा वर्तमान सरकारले धेरै ठाउँमा काम गर्नुपर्छ। अहिले व्यापारीहरूमाथि धेरै आघात भइरहेको छ। जुन सरकारले नै गरिरहेको जस्तो पनि मलाई लाग्छ। व्यापारीलाई नेपाल सरकारले कुनै पनि सहुलियत दिइराखेको छैन। व्यापारीमैत्री नीति सरकारले ल्याउनुपर्छ। ब्याजदर घटाउनुपर्छ गराउनुपर्छ ८२, सत्यनारायण साह अध्यक्ष, नेपाल औषधि व्यवसायी संघ, धनुषा सर्वप्रथम सरकारले बैंकको ब्याजदर न्यूनीकरण गराउन पहल गर्नुपर्यो। अहिले व्यापारीले व्यापार गर्ने अवस्थानै छैन। हामी औषधि व्यवसायीहरूले पसलको भाडा तिर्न समेत धौं धौं परिरहेको अवस्था छ। व्यापार व्यवसाय धारासायी भएको छ। नीति स्पष्ट हुनुपर्छ ८३, खोजराज कट्वाल अध्यक्ष, नेपाल कृषि मेसिनरी व्यवसायी संघ देशको अर्थतन्त्रलाई सुधार गर्न राज्यले उत्पादन नीति र आयात नीति स्पष्ट बनाउनुपर्छ। उत्पादन गर्ने र आयात गर्नेलाई पनि एउटै नीति बनाउनु हुँदैन। राज्यको कर र भ्याट पनि एउटै बनाएर हुँदैन। उत्पादन र आयात नीति फरक बनाउनुपर्छ। भन्सार प्रणालीलाई चुस्त चाहिन्छ ८४, शिव अधिकारी अध्यक्ष, नारा अर्थतन्त्रमा देखिएका समस्या समाधान गर्न संरचनात्मक परिर्वतन जरुरी छ। खर्चको समुचित प्रयोग बढाउने र अनावश्यक खर्च कटौती गर्नुपर्छ। राजस्व वृद्धिका लागि उत्पादन बढाउनुपर्छ। भन्सार प्रणालीलाई चुस्त बनाउनु आवश्यक छ। मितव्ययितालाई निर्ममतापूर्वक लागू गर्नुपर्र्छ। बजेट समयमै कार्यान्वयन गर्नुपर्छ ८५, रमेश थापा अध्यक्ष, नेपाल एशोसिएशन अफ टुर एन्ड ट्राभल एजेन्ट्स सरकारले वास्तविकताको आधारमा बजेट ल्याउनुपर्छ। त्यो बजेट समयमै कार्यान्वयन गर्नु जरुरी छ। प्रदेशहरूको बजेट खर्च हुन नसक्नु नै अर्थतन्त्रको समस्या हो। साना व्यवसायी र स्वरोजगारी सिर्जना गर्ने साना उद्योगको व्यवस्थापनमा सरकारले ध्यान दिनुपर्छ। आर्थिक अवस्था सुधार्नुपर्छ ८६, विकास अग्रवाल, अध्यक्ष, दाङ चेम्बर अफ कमर्स आर्थिक विकास त सरकारको प्रमुख लक्ष्यहरूमध्ये एक हो। सरकारले विभिन्न क्षेत्रहरूमा विशेष गरी जनसाधारणको आर्थिक अवस्था सुधार्न र देशको आर्थिक विकास गतिशील बनाउन कोसिस गर्नुपर्छ। यसलाई सरकारले कडा नियन्त्रण र नीतिनिर्धारण गरेर सम्पन्न गर्नुपर्छ। व्यवसायी मैत्री कर नीति चाहिन्छ ८७, विनिल केसी महासचिव, तुलसीपुर उद्योग वाणिज्य संघ देशभित्रको आन्तरिक उत्पादनका लागि अल्पकालीन र दीर्घकालीन योजनाहरू यथाशीघ्र लागू गर्नुपर्छ। कृषि उत्पादनका लागी मूल्य शृंखला र समर्थन नीति हुनुपर्छ। विकास बजेट खर्च दु्रत गतिमा कायम हुनपर्छ। आयात घटाउनुपर्छ ८८, टंकप्रसाद पोखरेल अध्यक्ष, नेपाल उद्योग परिसंघ, लुम्बिनी प्रदेश आर्थिक अवस्था दयनीय छ। नागरिकहरू त्यसबाट प्रताडित छन्। मूल्य निकै बढेको छ। गरिब विपन्नले थेग्ने अवस्था छैन। यही समयमा राजनीतिक अस्थिरता छ। सरकारले जनताको समस्या सुनेको छैन। कृषि उत्पादन बढाउने, त्यसको बजारीकरणमा विशेष ध्यान दिनुपर्छ। नेता एकै ठाउँमा उभिनुपर्छ ८९, मनोज पौडेल सचिव, पाल्पा ढाका संघ नेपालका जंगलमा अर्बाैं रुपैयाँका काठ कुहिएको छ। तर, वनजंगल जोगाउने नाममा विदेशबाट काठ आयात गर्ने निती तत्काल सुधार गरेर स्वदेशी काठ प्रयोगमा ल्याउनुपर्छ। पहाडी क्षेत्रमा बाँझिदै गएका जमिनमा निजी वनको अवधारणा ल्याई बिक्री खुला गर्नुपर्छ। यो विषयमा नेता एक हुनुपर्छ। प्रदेशले भार थोपर्यो ९०, दीपेन्द्र रावल, उपाध्यक्ष मलवारा मदिरा व्यवसायी संघ, टीकापुर स्थिर सरकार नहुँदा यो आर्थिक मन्दी आएको हो। यसको दीर्घकालीन समाधानका लागि प्रत्यक्ष निर्वाचित कार्यकारी प्रधानमन्त्री र प्रदेश संरचना खारेज गरिनुपर्छ। प्रदेश संरचनाका कारण हामीले थप कर तिर्नु परिरहेको छ। देशमा रहेका पुराना कलकारखानाहरूलाई आधुनिकीकरण गर्दै सञ्चालन गर्नुपर्छ। जलविद्युत् उत्पादनमा बढाउनुपर्छ ९१, सुरेन्द्रकिशोर गिरी सचिव, किराना व्यवसायी संघ, टीकापुर विकास र समृद्धिको मुख्य कडी राजनीति हो। राजनीतिक स्थिरता र स्वतन्त्रता बिना विकास समावेशी र सबल हुनै सक्दैन। सरकारले उद्योगहरूलाई प्रोत्साहन गरी रोजगारी सिर्जना गर्नुपर्यो। जलविद्युत् उत्पादन र निर्यातमा पहल गर्नुपर्छ। मूल्यवृद्धि घटाउनुपर्यो ९२, टेकबहादुर मल्ल अध्यक्ष, निर्माण व्यवसायी संघ, कैलाली अहिले सबैभन्दा बढी समस्या भनेको नगद प्रवाहीकरण नहुनु र मूल्यवृद्धि हुनु हो। निर्माण व्यवसायीहरूले आफूले गरेको सम्झौताको दोब्बर मूल्यमा सामान किन्नु परेको छ। अझ गरेको कामको पनि भुक्तानी छैन। त्यसैले सरकारले पहिले मूल्यवृद्धि घटाउनुपर्यो। भ्रष्टाचार रोक्नुपर्यो ९३, युवराज पोखरेल सह कोषाध्यक्ष, मदिरा व्यवसायी संघ, कैलाली सरकारले सबैभन्दा पहिला आफ्नो देशको उत्पादन बढाउनुपर्छ। अहिले हामी आयातमुखी अर्थतन्त्रमा छौं। गौरीफन्टा नाकाबाट कुनै सामान आएन भने हाम्रोमा हाहाकार मच्चिन्छ। सरकारले आत्मनिर्भर हुने योजना बनाउनुपर्यो। अर्को कुरा सरकारले भ्रष्टाचार रोक्नुपर्यो। प्रोत्सानको नीति ल्याउनुपर्छ ९४, सुशील पाण्डेय अध्यक्ष ,चेम्बर अफ कमर्स महेन्द्रनगर नेपालमा बिदेशी लगानी भिœयाउनुपर्छ। पर्यटन व्यवसाय र कृषिमा विशेष जोड दिनुर्पछ। निर्यातमा प्रोत्सानको निति ल्याउनु जरुरी छ। वैदेशिक मुद्रा भिœयाउन नेपालमा लुकेका पर्यटकीय स्थललाई विशेष नीतिका साथ प्रचार प्रसारमा जोड दिनुपर्छ। पर्यटनका लागि नयाँ अवधारणा चाहिन्छ ९५, उमा भण्डारी अध्यक्ष, महिला पर्यटन व्यवसायी मञ्च, पोखरा कोभिडको कारण थलिएको पर्यटन व्यवसाय केही हदसम्म उठ्न थाले पनि देशको अर्थतन्त्रको बिग्रँदो स्थितिका कारण चलायमान हुन अहिले पनि गाह्रो भइरहेको अवस्था छ। जबसम्म स्थायी सरकार बन्दैन, अर्थतन्त्रमा सुधार आउन सक्दैन। लगानी गर्ने वातावरण चाहिन्छ ९६, गोपाल भट्टराई, उपाध्यक्ष, चेम्बर अफ कमर्स, चितवन बिग्रेको अवस्थालाई सुधार गर्न नेपाललाई आफ्नो कर्मथलो बनाएर ब्यापार गरेर देशलाई माया गर्ने उद्यमीहरूको गिरेको मनोबललाई सरकारले सम्बोधन गर्नुपर्छ। व्यवसायीलाई केबल दुहुनो गाई मात्र सोच्ने गर्दा अर्थतन्त्रमा यो अवस्था आएको हो। सरकारले लगानी गर्ने प्रबन्ध मिलाउन पर्छ। राहत प्याकेज ल्याउनुपर्छ ९७, त्रिलोचन कँडेल सचिव, नेपाल पोल्ट्री महासंघ स्वदेशी माग धान्न सक्ने गरी उत्पादन भएका उत्पादनको आयातमा केही समय प्रतिबन्ध गरी स्वदेशी उत्पादनको प्रयोगलाई अनिवार्य गर्नुपर्छ। कोभिडको कारण रुग्ण बनेका उद्योगहरूलाई जीवन्त राख्न सहयोग पुग्ने गरी राहत प्याकेज योजना ल्याउनुपर्छ। अनौपचारिक आयातलाई कडाइका साथ रोक्नुपर्छ। निर्यातमा सुधार आवश्यक ९८, चुननारायण श्रेष्ठ अध्यक्ष, उद्योग वाणिज्य संघ, चितवन कोभिड महामारीदेखि थलिएको अर्थतन्त्र युक्रेन रसिया युद्ध, श्रीलंकाको आर्थिक संकटले पारेको मनोवैज्ञानिक असरले गिरावट आयो। त्यसैले अर्थतन्त्र सुधारका लागि आर्थिक सुचकहरूलाई सकारात्मक दिशातर्फ बढाउन सरकारले अल्पकालीन र दीर्घकालीन नीतिगत समस्या समाधान गर्नुपर्ने देखिन्छ चोरी निकासी व्यस्थित गर्नुपर्छ ९९, कमलराज तिमिल्सिना केन्द्रीय सदस्य, नेपाल पुस्तक तथा स्टेसनरी व्यवसायी महासंघ बैंकले ऋणमा अत्याधिक व्याज बढाउँदा स्वदेशी उधोग धराशायी हुँदै गएकोले तत्काल बैंकको ब्याज पाँचदेखि सात प्रतिशतमा झार्नुपर्छ। रोजगारमूलक शिक्षाको व्यवस्था गर्नुपर्छ। करको दायरा फराकिलो बनाउँदै, भन्सारबाट हुने चोरी निकासी व्यस्थित गर्नुपर्छ। पर्यटन क्षेत्रको विकास आवश्यक १००, बलराम गिरी अध्यक्ष, फेवा डुंगा व्यवसायी समिति देशको विकास र समृद्धिका लागि युवा विदेश पलायन रोक्नुपर्छ। डुंगा व्यवसायी युवा पनि विदेश पलायन भएका छन्। देशमै रोजगारका अवसर सिर्जना गर्न सरकारले पनि उद्योग खोल्नुपर्छ। पर्यटन क्षेत्रको विकास गर्नुपर्छ।"
