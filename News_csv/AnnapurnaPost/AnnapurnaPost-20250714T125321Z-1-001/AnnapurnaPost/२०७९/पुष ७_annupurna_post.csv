शीर्षक,विवरण
ओह ! मेरो ढाड,"पवित्रा मगर, २६ वर्षीया विवाहित गृहिणी हुन्। विगत केही समयदेखि उनलाई तल्लो पेट दुख्ने, ढाड दुख्ने समस्याले सताएको छ। ४० वर्षीया हेमा आलेको पनि उस्तै समस्या छ। उनलाई पनि तल्लो पेट दुख्ने, योनि मार्गबाट सेतो पानी जाने तथा चिलाउनेजस्ता समस्याले सताएको छ। लता शर्मा, १९ वर्षीया अविवाहित किशोरी हुन्। उनलाई विगत केही समयदेखि योनिमार्गबाट सेतो पानी जाने समस्या थियो। लाजका कारण धेरै दिनसम्म समस्यालाई लुकाएर राखे पनि समस्या बढ्दै गए पछि र चिलाउन पनि थालेपछि मात्र उनी परीरक्षणका लागि अस्पताल आइन्। स्त्रीरोग विभागमा आउने अधिकांश महिलामा यस्ता समस्याहरू रहने गरेको पाइन्छ। कतिलाई त ढाड मात्रै दुख्ने भएकाले हड्डी विभागमा परीक्षण गराएर स्त्रीरोग विभागमा आउने गरेको पाइन्छ। यी समस्याहरू फरकफरक देखिए पनि एउटै रोग (पीआईडी) का कारण भएको हुन सक्छ। बिरामीको लक्षण, पाठेघरको परीक्षण तथा अल्ट्रासाउन्ड (भिडियो एक्सरे) लगायतका परीक्षणहरू गरेर पीआईडी अर्थात् (पेल्भिक इन्फल्मेटरी डिजिज) भएको वा नभएको पत्ता लगाउन सकिन्छ। १५ देखि ३९ वर्षका करिब १३ प्रतिशत महिलामा पीआईडी देखिने गरेको विभिन्न तथ्यांकहरूले देखाएको छ। २० देखि २४ वर्षको उमेरका महिलामा २० प्रतिशतसम्म देखिने यो समस्या यौन रोगहरूको संक्रमण रहेकाहरूमा यसले बढी सताउने गरेको पाइन्छ। हाम्रो देशमा यो समस्या ३ देखि १० प्रतिशत प्रजनन उमेरका महिलामा हुने गरेको अनुमान गर्न सकिन्छ। पीआईडी अर्थात् पेल्भिक इन्फल्मेटरी डिजिज मुख्य रूपमा महिलाको यौन अंगहरूको संक्रमण हो। यस अवस्थामा एउटा जीवाणुले मात्र संक्रमण नगरेर विभिन्न थरीका धेरै वटा जीवाणुहरूले यौनाङहरूलाई संक्रमण गरेको हुन्छ। अण्डबाहिनी नली, अण्डाशय, पाठेघर तथा यसका वरिपरिका जीवाणुहरूले संक्रमण गरेको अवस्थालाई नै पीआईडी भनिन्छ। समान्यतया विवाहित महिलाहरूमा अर्थात् यौनकार्यमा सक्रिय रहेका महिलामा यो समस्या आउने गर्छन्। तर अविवाहित तथा किशोरीहरूलाई पीआईडी नहुने चाहिँ होइन। नाइसेरिया गोनोरिया, क्लामेडिया ट्राइकोमाटिस्, माइकोप्लाज्मा, ईकोलाई, स्ट्रेप्टोकोकस् आदि जीवाणुहरूले पेल्भिक इन्फल्मेटरी डिजिज गराउने हुन्छ। तल्लो पेट दुख्ने, ढाड दुख्ने, यौनाङ चिलाउने, मन्द ज्वरो आउने तथा पिसाबको खराबी हुने यस रोगका लक्षणहरू हुन्। योनिमार्गबाट सेतो पानी तथा पिप बग्ने वा गन्हाउने पानी बग्ने यस रोगका प्रमुख लक्षण हुन्। पीआईडी भएका महिलामा मानसिक तनाव पनि हुन सक्छ। त्यसैले यस्तो बेला खानामा रुचि कम हुने, टाउको दुख्ने आदि पनि हुन सक्छ। एक पटक पीआईडी भएका महिलालाई पटकपटक यो दोहोरिने भएकाले यसले महिलाहरू बढी तनाव महसुस गरेको पाइन्छ। सबै महिलालाई सबै लक्षणहरू नदेखिएको हुन सक्छ। अधिकांशलाई सेतो पानी जाने वा गन्हाउने पानी बग्ने गरेको पाइन्छ। कतिलाई ढाड तथा कम्मरको दुखाइमात्रै पनि हुन सक्छ। करिब २० प्रतिशत पीआईडी भएका महिलालाई बाँझोपन अर्थात् गर्भ नरहने हुन सक्ने तथ्य विभिन्न अध्ययनहरूले देखाएको छ। त्यस्तै, यसैका कारण कति महिलालाई तल्लो पेट दुख्ने समस्याले जरो गाडेको हुन्छ। पीआईडीका कारणले नै इक्टोपिक प्रिग्नेन्सीसमेत हुन सक्ने हुन सक्छ। पीआईडीलाई यौन रोगमा लिइँदैन। तर यौनसँग यस्को गहिरो सम्बन्ध छ। यो समान्यतयाः विवाहित महिलालाई हुने गर्छन् र प्रजनन उमेरमा हुन्छ। धेरै जना यौन साथीहरू भएका महिला तथा पुरुषका पत्नीहरूमा बढी मात्रामा पीआईडी हुने गरेको पाइन्छ। सामान्य अवस्थामा योनिमार्गमा रहेको जीवाणु पनि यौन सम्पर्कको अवस्थामा माथि अर्थात् पाठेघर संक्रमण गर्ने हुन्छ। राम्रोसँग र पूूर्ण अवधि उपचार नगर्नु अनि यौन साथीलाई उपचार नगर्नाले पटकपटक पीआईडी भइरहने हुन सक्छ। पीआईडीबाट बच्न सरसफाइ तथा यौन व्यवहारमा सतर्कता अपनाउनु पर्छ। यो सामान्य जीवाणुहरूको संक्रमणले हुने र सजिलै उपचार गर्न सकिने भएकाले आत्तिनु पर्दैन। चिकित्सकको सल्लाहबमोजिम केही एन्टिबायोटिक्सको प्रयोगले पीआईडीबाट सजिलै मुक्त हुन सकिन्छ। तर कतिपय अवस्थामा योनिमार्गबाट बगेको पानीको परीक्षणलगायत अन्य परीक्षणहरू पनि गर्नुपर्ने हुन सक्छ। धेरै पटक श्रीमान् र श्रीमती दुवैले औषधिहरू प्रयोग गर्नुपर्ने हुन सक्छ। हुन त ढाड दुख्ने कारण धेरै हुन सक्छ। तर प्रजनन उमेरको महिलामा ढाड दुख्ने कारण पनि पीआईडी हुन सक्छ। र पीआईडीको उपचार गरे आराम हुन सक्छ। चिकित्सकले सुझाएको अवधिमा सही तरिकाले यसको उपचार गरे बाँझोपन तथा इक्टोपिक प्रेग्नेन्सीजस्ता जटिलताहरूबाट बच्न सकिन्छ।"
कस्तो हुनुपर्छ प्रधानमन्त्री ?,"नेपालका आम सीमान्तकृत वर्ग र उत्पीडित समुदायको उत्साहपूर्ण सहभागिता पहिलो संविधानसभामा रहेको थियो। वर्चस्वशाली समूहको उपस्थिति रक्षात्मक अवस्थाले संविधानसभा नै विघटन गरिएको विदितै छ। त्यो पनि क्रान्तिकारी नाम दिइएको युद्धको नेतृत्वकर्ता बाबुराम भट्टराईबाट विघटन गरिनु संयोग मात्रै थिएन योजनाबद्ध नै थियो। पहिलो संविधानसभामा ६० प्रतिशत समानुपातिक र ४० प्रतिशत प्रत्यक्ष प्रतिनिधित्वको व्यवस्था थियो। यो व्यवस्थाले करिब ३५ सय वर्षअघिबाट धूूलीकरण गरिएका शिल्पी (कथित दलित) समुदाय, अढाई सय वर्र्षदेखि सिरीखुरी पारिएका जनजाति, तराईमधेसी र तेहोरो उत्पीडनमा चेपिएका महिलाहरूको संसद्मा बाहुल्य रहेको थियो। यस्तो अवस्थाले हिजोदेखि सत्तामा रजाइँ गर्दै आएको अनुदारवादी शासक समूहलाई असह्य भयो। त्यसैलै दुनियाँमा कतै नभएको दोस्रो संविधानसभाको निर्वाचन गराइयो। दोस्रो निर्वाचनसँगै ६० र ४० को प्रावधानलाई उल्टाएर ४० प्रतिशत समानुपातिक र ६० प्रतिशत प्रत्यक्ष प्रतिनिधित्वको व्यवस्था गरियो। यसरी शासक समूहले पहिलो संविधानसभा विघटन गरेर प्रतिगमन गरेका थिए। पहिलो संविधानसभाले पारित गरेको व्यवस्था दोस्रो संविधानसभाले स्वीकार्ने ओठे सहमति भयो। तर, व्यवहारमा कार्यान्वयन भएन। केही आंशिक अधिकार र प्रावधानसहित प्रगतिशील नेपालको संविधान २०७२ साल असोज ३ गते जारी गरियो। संविधान जारी भएपछिको दोस्रो आम निर्वाचन संघ र प्रदेशको एकै चरणमा मंसिर ४ गते सम्पन्न भइसकेको छ। यसअघि गत वैशाखमा स्थानीय निकायको चुनाव सम्पन्न भएको थियो। चिसो मौसमलाई आम चुनावले ह्वात्तै तताएको छ। त्योभन्दा पनि बढी आगामी राष्ट्रपति र प्रधानमन्त्री को, को बन्ने भन्ने विषयले व्यापक चर्चा हुन थालेको छ। प्रायः सबैजसो राजनीतिक दलहरूका उम्मेदवार र नेताहरूले राष्ट्रपति र प्रधानमन्त्री पदका लागि आआफ्नो दाबी प्रस्तुत गर्न थालेका छन्। रोचक कुरा के छ भने स्वतन्त्र र एकल उम्मेदवार भएकाहरूले समेत यस पदका लागि आफू योग्य भएको दाबी गरेका छन्। राजनीतिक सिद्धान्तका पिता मानिने एरिसटोटलका अनुसार विचारशूून्य भएर गरेको राजनीति क्षणिक हुन्छ। त्यसले देशलाई माथि उठाउनको साटो आगोको रापतिर धकेल्छ। भनी आफ्नो सिद्धान्तमा उल्लेख गरेका छन्। वर्तमान नेपाली राजनीति आगोको रापतिरै धकेलिरहेको महसुस गर्न सकिन्छ। नेपालमा राणाशासन, पञ्चायती व्यवस्थाको अन्त्य र दरबार हत्याकाण्डसँगै बलियो राष्ट्रिय शक्तिको अभाव वा खाली छ। यो हुनुको मूल कारण राजनीतिक प्रणालीको संस्थागत विकास र सुदृढीकरणको अभाव हो। २०४६ सलामा प्रजातन्त्रको बहालीपछि गिरिजाप्रसाद कोइरालाले र २०७२ सालमा गणतान्त्रिक संविधान जारीपछि केपी शर्मा ओलीको लहडले राजनीतिक प्रणालीको संस्थागत विकास नभई विनाशउन्मुख गरियो। हिजो वंशपरम्परा वा पुस्ता हस्तान्तरण हुने प्रणालीबाट सत्ताको चाबी देखावटी रूपमै भए तापनि जनतामा आएको छ। अहिले त्यो बलियो राष्ट्रिय शक्तिको मियो भनेकै कार्यकारी प्रधानमन्त्रीमा निहित रहन्छ। अक्सर सधैं जनता र देशका लागिभन्दा आफू र आफ्ना लागि केन्द्रित शासनको भुक्तभोगी जनता छन्। अवसरलाई छोप्ने दाउमा राष्ट्रपति र प्रधानमन्त्रीका दाबेदारहरू बढेको हुनुपर्छ। नाममा फरक भए तापनि सबै दलहरूका कामकर्म र क्रियाकलाप उस्तै छन्। राजनीतिक पार्टीहरूको मूल नेतृत्व एउटै वर्ग र जातका भएका कारणले गर्दा तुलनात्मक रूपमा फरक देखिँदैनन्। नीति, विचार, सिद्धान्त र दर्शनका गफ छाँटे पनि सबै दलका पुरातनवादी सोच, विचार, चिन्तन, प्रवृत्ति र कार्यशैली हुबहु मिल्दाजुल्दा छन्। जति पटक प्रधानमन्त्री भए पनि उही सिंहदरबारको भित्तामा थप तस्बिर टाँस्नुबाहेक केही उपलब्धि हुने देखिँदैन। विश्वका देशहरू तीव्र गतिमा आर्थिक विकास र समृद्धिमा अगाडि लम्केका छन्। नेपाल भने कछुवाको गतिमा विकासतर्फ लम्किरहेको छ। उदाहरणका लागि दक्षिण कोरियाका पार्कचुङहिले सन् १९५० को दशकमा जापानी युद्धमा ध्वस्त भएको मुलुकलाई छोटो अवधिमै युगान्तकारी परिवर्तन गर्न सफल भए। महाथिरले मलेसियाको रूपान्तरण गर्ने क्रममा औद्योगीकरणमा जोड दिएको पाइन्छ। सन् १९९० को दशकमा महाथिरले मलेसिया क्यान मलेसियाले गर्न सक्छ, भन्ने नाराका साथ पूर्वाधार निर्माणमा ठूलो लगानी गरेका थिए। छिमेकी देश चीनले सन् १९८० को दशकमा देङसियाओ पेङको उदयसम्म नेपालजस्तै विकाशसील देश थियो। देङसियाओ पेङले छोटो अवधिमा नै चीनलाई विकसित राष्ट्रका रूपमा रूपान्तरण गर्न सफल भए। सिंगापुरका ली क्यान यूूले १० वर्षको खाका तयार पारी विश्वको एक पर्यटकीय मुलुक बनाए। सिंगापुरमा ली क्यान यूूले सानो र गरिब बन्दरगाह सहरलाई विश्वको वित्तीय केन्द्रको रूपमा विकास गरेको इतिहास भेटिन्छ। कुनै समय सिंगापुरमा बढी भ्रष्टाचार हुने मुलुक आज सुशासन र भ्रष्टाचार विरोधी नीतिका कारण अहिले विश्वकै न्यून भ्रष्टाचार हुने मुलुकमा विश्वसामु परिचित छ। यसै क्रममा भारत स्वतन्त्रतापछि लामो समयसम्म नेहरू प्रधानमन्त्री भए। उनी भिजनरी नेता थिए। पहिलो पञ्चवर्षीय योजना बनाउँदा औद्योेगीकरण र शिक्षालाई प्राथमिकता दिएका थिए। वास्तवमा देश हाँक्ने नेतामा दूरदर्शिता र सपना देख्नैपर्ने यी तथ्यहरूले प्रमाणित गर्दछ। ती देशहरू छोटो अवधिमै जनताको जीवनस्तरमा आमूल परिर्वतन ल्याउन सफल भए। नेपालमा पनि विकास केही पनि भएको छैन भन्न मिल्दैन। तर अन्य देशले गरेको विकास तुलना गर्दा यति धेरै वर्ष त्यसै समय खेर गएको सत्य हो। भ्रष्टाचार नियन्त्रणमा सराह्रनीय काम गरेका देशहरू सिंगापुर र हङकङबाट नेपालले शिक्षा लिनुपर्छ। सन् १९६० सम्म भ्रष्ट देशको सूचीमा रहेको हङकङले भ्रष्टाचार नियन्त्रण गर्ने निकाय आईसीएसीको गठनपछि तीन रणनीति जस्तैः दण्ड, निरुत्साहन र शिक्षा अवलम्बन गरी ठूलो उपलब्धि हासिल गर्न सफल भयो। स्मरण रहोस्, सन् १९८० मा चीनको प्रतिव्यक्ति आय २ सय ५० हुँदा नेपालको २ सय ६५ अमेरिकी डलर थियो। सारा प्रतिवेदनहरू समेटेर सन् १९७८ को मध्यतिर चीनले १० वर्षे भिजन तयार पार्यो। नेपाली जनताको योगदान र बलिदानले अढाई सयवर्ष पुरानो राजतन्त्रलाई सहज रूपमा बिदाइ गर्दै देशको सर्वाेच्च पदमा जनताका छोराछोरी राष्ट्रपतिको पदमा विराजमान हुने अवसर प्राप्त भएको हो। संवैधानिक रूपमा आलंकारिक नै भए तापनि मुलुकको प्रथम नागरिकको रूपमा रहने भएकोले यस पदमा सबैको नजर पर्नु स्वाभाविकै हो। दोस्रो जनआन्दोलन भनिएको २०६२०६३ को परिवर्तनपछि पहिलो राष्ट्रपति बन्ने सपना गिरिजाप्रसाद कोइरालाको थियो। शान्तिप्रक्रियामा उल्लेख्य भूमिका रहेकोले उहाँको दाबी रहनु सही नै थियो तर, त्यो अवसर गुम्यो। नेपाल कम्युनिस्ट पार्टी (माओवादी) ले रामराजाप्रसाद सिंहलाई उम्मेदवार बनायो। कांग्रेसले डा रामवरण यादवलाई अघि सार्यो। डारामवरण यादव २०६५ सालमा प्रथम राष्ट्रपति बन्न सफल भए। उपराष्ट्रपतिमा परमानन्द झा चुनिए। तराईमधेसबाट राष्ट्रपति र उपराष्ट्रपतिमा चुनिइसकेका छन्। संविधान जारी भएपछि २०७२ कात्तिक ११ गते एमालेबाट राष्ट्रपतिमा विद्यादेवी भण्डारी र एकीकृत नेकपा (माओवादी) बाट उपराष्ट्रपति नन्दबहादुर पुन (१४ गते) चुनिएका थिए। दुवैजना दुई कार्लकाल दोहोरिएका छन्। संघ र प्रदेशको चुनाव सम्पन्न भइसँगै यी दुवै पद रिक्त हुँदैछ। तराईमधेस र खसबाहुन त्यो पनि महिलाबाट राष्ट्रपतिको रोलक्रम पूूरा भएको छ। जनजातिबाट नन्दबहादुर पुन दुई कार्यकाल उपराष्ट्रपति बनिसकेका छन्। अबको राष्ट्रपतिको स्वाभाविक दाबी र रोलक्रम जनजाति, शिल्पी (कथित दलित) समुदाय, मुस्लिम, पछाडि पारिएको क्षेत्र वा शारीरिक रूपमा अशक्तहरूले अवसर पाउनुपर्छ। यी समूहहरूमध्ये पनि सामाजिकआर्थिक एवं सांस्कृतिक उत्पीडनका हिसाबले शिल्पी समुदायले पहिलो राष्ट्रपति पाउनु न्यायसंगत हुन्छ। यसले नेपालको जातीय, क्षेत्रीय विविधता, ती समुदायको योगदान, बलिदान र जातीय भावनात्मक सन्तुलनका लागि समेत विशेष महत्त्व राख्छ। देशको झुकेको शिर विश्वसामु सगरमाथाजस्तै उँचो हुन्छ। राष्ट्रपति र प्रधानमन्त्री दुवै पदमा एउटै जातको रहनु वर्चस्वशाली वर्गको मनपरीतन्त्र हो। भारतमा पाँच प्रतिशत ब्राह्मणहरूले सत्तामा हालिमुहाली गरेका छन्। तर, त्यहाँ अनुसूचित जातिबाट भारतीय राष्ट्रिय कंग्रेसका तर्फबाट डा के आर नारायाणन राष्ट्रपति बनेको अढाई दशक भइसकेको छ। भारतीय जनता पार्टीले सन् २०१७ मा रामनाथ कोविन्दलाई भारतको १४औं राष्ट्रपति बनायो। नेपाली सीमा जोडिएको उत्तर प्रदेशका कोविन्दले आफ्नो कार्यकाल गत साउनमा पूरा गरिसकेका छन्। त्यसैगरी अनुसूचित जनजाति र महिलाबाट द्रौपदी मुुर्मु अहिले राष्ट्रपतिको भूमिकामा रहेकी छिन्। भारतबाट राम्रो राजनीतिक अभ्यासलाई नेपालका राजनीतिक दलहरूले अनुसरण गर्न सक्नुपर्छ। राजनीतिक दलहरूले हार्ने अवस्थामा उत्पीडितहरूलाई अघि सार्ने तर, जित्ने निश्चित हुँदा र बिर्सिनु नश्लीय मानसिकता हो। देखाउनकै लागि कुलबहादुर गुरुङ, मानबहादुर विश्वकर्मा र रामप्रित पासवानलाई जस्तै पुनः अपमानित नगरियोस्। राज्य संयन्त्रमा संस्थागत भ्रष्टीकरण र अपराधीकरणको निरन्तरता दिइने प्रधानमन्त्री अबको पुस्ताले धान्न सक्ने अवस्था छैन। नेपाल प्राकृतिक स्रोतसाधन र भौगोलिक अवस्थाले विश्वमा अत्यन्तै सम्भावना बोकेको मुलुक हो। पञ्चायतकालको उत्तराद्र्धमा कताबाट उछिट्टिएर एकजना नेवार मरीचमानसिंह श्रेष्ठले प्रधानमन्त्री हुने मौका पाएका थिए। तर, त्यसयताका प्रधानमन्त्रीको सूची नियाल्दा खस, बाहुनबाहेक अरूलाई मौका नै दिइएको छैन। मानि लिऔं नेपालमा खस, बाहुनबाहेक अरू जातको अपुताली नै लागेको जस्तो भएको छ। मुलुक एउटै जातवंशको शासनले गर्दा नै यस्तो गरिबी र मगन्ते त भएको होइन ? गम्भीर समीक्षा गर्ने बेला भएको छ। चाल्र्स कुुलेका मतानुसार परिवार एउटा प्राथमिक समूह हो। यसै समूहमा बालबालिकाहरूको सामाजिक जीवन र आदर्श निर्माण हुन्छ। वास्तवमा परिवार मानव स्वभावको सबैभन्दा महत्त्वपूर्ण क्षेत्र नर्सरी हो। अतः सामाजिक तथा व्यक्तिगत दुवै दृष्टिकोणअनुसार परिवार समाजको एक मौलिक र आधारभूत एकाइ हो। डा चन्द्र भण्डारीका अनुसार नेपालका शासकहरूको जिनमै समस्या भएकोले मुलुकको दुर्गति भएको हो। उहाँको कुरामा सत्यता लुकेको छ। किनकि कुनै पनि मुलुकको प्रगति वा दुर्गति हुनुमा त्यो देशलाई नेतृत्व गर्ने नेतृत्वको पारिवारिक संस्कृतिको अहम् भूमिका रहेको हुन्छ। यति भनिसकेपछि थप भन्नै नपर्ला। यस्तो परिवेशले सदाबहार प्रधानमन्त्री बनिरहने जातवंशलाई रत्तिभर हीनताबोध र पश्चाताप भएको देखिँदैन। बरु निरन्तर प्रधानमन्त्री भइरहने जातहरूले हामीबाट देश उँभो लागेन विकल्प खोजौं भन्न सक्नुपथ्र्यो। उही सत्ताका लागि सत्ता भने जस्तो सदाबहार लुटिरहने सत्तामा टाँसिरहने प्रवृत्ति देखिन्छ। एउटा व्यक्ति र जातीय समूहलाई दुई कार्यकालभन्दा बढी कार्यकारी प्रधानमन्त्री पदमा रहन नपाउने संवैधानिक व्यवस्था गरिनुपर्छ। नेपालको जातीय विविधताअनुसार अरू समुदायले अझै दुई, तीन दशक कार्यकारी प्रधानमन्त्रीको जिम्मेवारी पाउने सम्भावना छैन। तराईमधेस र कथित दलितबाट प्रधानमन्त्री बनाउने इच्छा राख्ने बाबुराम भट्टराई अहिले छविलाल दाहाललाई नै भावी प्रधानमन्त्री भनिसकेका छन्। जनजाति ३७, मधेसी १५ र कथित दलित करिब २० प्रतिशत गरी ७२ प्रतिशतलाई कार्यकारी भूमिकामा बेवास्ता गरिँदैछ। यी समुदाय गणतन्त्र स्थापनापछि कम्तीमा दुई तीनजना कार्यकारी भूमिकामा रहिसक्नु पथ्र्यो। बिडम्बना अझै त्यतातिर छलफलसम्म हुन सकेको छैन। जस्तोसुकै राजनीतिक परिवर्तन भए पनि कहिलेसम्म खस, बाहुनबाट मात्रै कार्यकारी प्रधानमन्त्री बनिरहने ? समाजशास्त्रीहरूका अनुसार जब राज्यसंरचनामा एउटै जातको ५१ प्रतिशत उपस्थिति रहन्छ भने त्यो राज्य अत्यन्तै निरंकुश र एकल जातीय राज्यमा रूपान्तरण हुने खतरा आंैल्याएका छन्। प्रधानमन्त्री दाबी गर्नेहरूसँग देशको समृद्धि, आर्थिक वृद्धि, सुशासन, भ्रष्टाचारअपराध नियन्त्रण, न्याय, पारदर्शिता, देश र जनताको जीवनशैलीमा अमूल परिवर्तन गर्नेजस्ता लोकतान्त्रिक सृदृढीकरणको मार्गचित्र स्पष्ट छैनन्। हेक्का रहोस्, हिजोकै जस्तो राज्य संयन्त्रमा संस्थागत भ्रष्टीकरण र अपराधीकरणको निरन्तरता दिइने प्रधानमन्त्री अबको पुस्ताले धान्न सक्ने अवस्था छैन।"
राजनीतिका बाछिटा,"जुनसुकै लोकतान्त्रिक मुलुकमा हुने आम निर्वाचनलाई त्यस देशका आम नागरिकका सपनासँग जोडेर हेर्ने गरिन्छ। आम निर्वाचनपश्चात् निर्माण हुने सरकारले नागरिकका सपना हकहितमा बदल्ने दृढ संकल्पसहित आगामी यात्रा आरम्भ गर्ने गर्दछ। त्यसैले आम निर्वाचनलाई राष्ट्र निमार्णका निम्ति राष्ट्रिय पर्व हो भनिन्छ। निर्वाचनले राजनीति स्थायित्व प्रदान गर्छ र राजनीतिक स्थायित्वले विकास, समृद्धि, सुशासनका साथै नीतिगत तहमा उब्जेका प्रश्नहरूसमेत हल गर्छ। जसकारण राजनीतिलाई मूल नीति र निर्वाचनलाई लोकतन्त्रको श्वासप्रश्वास हो भन्ने गर्छन्। दल र मतदाताको सम्बन्ध कस्तो छ भन्ने विषयको छिनोफानो समेत आवधिक निर्वाचनमार्फत निर्धारण हुन्छ। बहुमत मतदाताको मतदानबाट निर्वाचित हुने जनप्रतिनिधि नै संविधान र कानुनले व्यवस्था गरेबमोजिमको समयावधिका लागि वैधता प्राप्त गर्छन्। वस्तुतथ्य; आम निर्वाचन देश, जनता, विकास र समृद्धिका निम्ति बिहानीको उषा किरण हो। तर हामीले उपयोग गरिराखेको निर्वाचन प्रणालीबाट राजनीतिक स्थायित्वको अपेक्षा गर्न गाह्रो देखिन्छ। यद्यपि अर्को व्यवस्था नहुँदासम्म यसको प्रयोग गर्नेले गलत गरे पनि संसदीय व्यवस्था भएको मुलुकमा आवधिक निर्वाचन दिने परिणाले नै सरकार निर्माणको द्वार खोल्छ। जुन देश आवधिक निर्वाचन समयमा सम्पन्न गर्छन्, ती देशका सरकारले जनताको आवश्यकताबमोजिम विकास गरेको देखिन्छ। समयमा निर्वाचन हुने कुरा र निर्वाचनपछि आउने परिणामले देशको विकास र समाजमा सुशासन कायम गर्ने कुरामा महत्त्वपूूर्ण भूूमिका निर्वाह गरेको हुन्छ। जुनसुकै मुलुकका निम्ति आम निर्वाचन र निर्वाचनले दिने परिणाम मुलुक निर्माणको मियो हो। आम नागरिकको न्यायोचित विकास र समृद्धिका निम्ति राजनीतिक स्थायित्व पहिलो सर्त हो। सरकार गठन विघटन हुने खेलले जनताको मात्रै होइन देशको समेत हित गर्दैन। संसारमा यस्ता धेरै देशहरू छन् सत्ता खिचातानीका कारण देशको अस्तित्वसमेत खतरामा परेको छ। संघीय लोकतान्त्रिक गणतन्त्रात्मक नेपालको घोषणापश्चात् २०७९ मंसिर ४ गते दोस्रो आम निर्वाचन सम्पन्न भएको छ। तर निर्वाचनले दिने परिणाम कुनै पार्टीका निम्ति सुखद हुने गरी दिएको छनै। बरु उल्टै आगामी दिन देशका निम्ति कष्टकर र भयावह हुने देखिन्छन्। प्रतिपक्ष कमजोर पार्न र मंसिर ४ पछि बन्ने सरकारको समेत सुनिश्चितता गर्न बनेको गठबन्धनले सोचेजस्तो परिणाम नल्याउँदा गठबन्धनमा आबद्ध दलका नेताहरू हतास मनस्थितिमा देखिन्छन्। जसका कारण गठबन्धन भित्रबाटै असन्तुष्टिका स्वरहरू सुनिन थालेका छन्। प्रधानमन्त्री, राष्ट्रपतिलगायतका पद प्राप्तिको भागबन्डामै गठबन्धनभित्र भाँडभैलो हुने देखिन्छ। पहिलो चरणमा प्रधानमन्त्री को हुने भन्ने दौड सुरु भइसकेको छ, र प्रधानमन्त्री हुन अवाञ्छित गतिविधि हुन थालिसकेका छन्। अर्कोतिर नयाँ सरकार गठनका निम्ति छिमेकी देशका उच्च पदस्थ कर्मचारीहरूको अनावश्यक पहल कदमी बढेको देखिन्छ। नयाँ सरकार गठनको पूूर्वसन्ध्यामा भइरहेका गतिविधि नियाल्दा लाग्छ मंसिर ४ मा सम्पन्न चुनावको परिणाम पहिल्यै सुनियोजित गरेर ल्याइएको हो कि जस्तो। विगतदेखि नेपालको राजनीतिमा धेरै अदृश्य र रहस्यमयी घटनाहरू हुने गरेका छन्। जस्तै जननेता मदनकुमार भण्डारीको रहस्यमयी जिप दुर्घटना, दरबार हत्याकाण्ड, दसवर्षे सशस्त्र विद्रोह, बाह्रबुँदे दिल्ली सम्झौता, नेकपाको विघटन र परमादेशमार्फत प्रधानमन्त्रीको नियुक्तिजस्ता काण्डका पछाडिको सत्यतथ्य अहिलेसम्म इतिहासमा मात्र कैद छ। नेपालको राजनीतिमा कतिबेला के हुन्छ, कहाँबाट कसरी हुन्छ भन्ने कुरा पूवार्नुमान गर्न त्यति सजिलो छैन। चाहे त्यो २०४६ सालमा सम्पन्न जनआन्दोलन अघि होस् वा पछिल्लो कालखण्डमा होस् नेपालमा देशभक्त शक्ति सधैं कमजोर हुने गरेको इतिहास साक्षी छ। २०१५ सालमा बीपी कोइरालालाई कमजोर बनाउने देशीविदेशी लिगेसी अहिले पनि छ। नेपालमा जुनसुकै नामका दल र जेसुकै विचार पछ्याउने भए पनि अन्ततोगत्वा संघर्ष देशभक्त धार र सम्झौतापरस्त धारको बीचमा हुने गरेको देखिन्छ जसको अन्तरसंघर्षका कारण नेपालको राजनीतिमा प्रत्येक दशकमा नेपाली जनताले आन्दोलन गर्नुपर्ने स्थितिको सिर्जना हुँदै आएको छ। मंसिर ४ मा सम्पन्न आमनिर्वाचनमा आएको मत परिणामले राजनीतिक अस्थिरतालाई मात्र होइन अरू धेरै विकृतिलाई आमन्त्रण गरेको छ। े राजनीतिलाई हेर्ने बुझ्ने आम नागरिकको नजरमा केही न केही बदलाव ल्याउने र मूूल्य, मान्यता र सिद्धान्तमा आधारित राजनीतिकभन्दा पनि उतारचढावमा आधारित राजनीतिक लाइनको देखासिकी हुने देखिन्छ। समग्रमा भन्दा नागरिकका समस्या उजागर र समाधान गर्ने संसद् भवन जात्रा भवनमा परिणत हुने त्यत्तिकै खतरा बढेको छ। राजनीतिक स्थायित्वका निम्ति प्रमुख दलको दायित्व राजनीतिक नेतृत्वका निम्ति सम्भावना र चुनौती एक सिक्काका दुई पाटा हुन्। चुनौतीलाई अवसरमा परिणत गर्न सक्ने कौशलता भएको व्यक्ति नै नेता हो। विगतमा पनि नेपालको राजनीतिक सही बाटोमा डोर्याउन नेपालका नेताहरूले आफ्नो राजनीतिक योग्यता प्रदर्शन गरेका थुप्रै दृष्टान्त छन्। व्यवस्था परिवर्तनका निम्ति भएका आन्दोलनमा देखाएको सुझबुझ होस् वा नेपालको संविधान २०७२ को घोषणा गर्दा होस् नेपालका प्रमुख दलका नेताहरू एक ठाउँमा उभिँदा नै देशले धेरै राजनीतिक उपलब्धि प्राप्त गरेको इतिहास गवाह छ। भर्खरै सम्पन्न निर्वाचनले कुनै दललाई एकल सरकार निर्माण गर्ने गरी बहुमत दिएको छैन। नयाँ सरकार निर्माणका निम्ति नेतृत्व गर्ने दलले धेरै साना दलका ढोका ढकढक्याउन् पर्ने देखिन्छ। यो अवस्थाबाट निर्माण भएको सरकारले न त जनताका काम गर्न सक्छ न त देशमा सुशासन कायम गर्न सक्छ। आम नागरिकको अवस्था परिवर्तन गर्नलाई स्थायी सरकार अनिवार्य हुनै पर्छ। तर अहिलेको अवस्थामा स्थायी सरकार बन्ने कुरा असम्भव प्रायः छ। आउन सक्ने विषम परिस्थितिको आकलन नगरी सत्ताका निम्ति मरिहत्ते गर्ने र अप्राकृतिक लेनदेन सत्ता गठबन्धनको नाममा हुने देखिएका छन्। अहिले तिनै पात्रहरू गठबन्धको केन्द्र भागमा भएको अवस्था छ त्यसैले धेरै आशंका हुन् स्वाभाविक नै हुन्छ। देशमा अहिले पनि राजनीतिक संक्रमणकाल कायम छ। संघीयता, लोकतन्त्र र संविधानको औचित्य माथि प्रश्न गर्ने शक्तिहरू कमजोर अवस्थामा छैनन्। बरु उल्टै प्रमुख राजनीतिक दलका नेताहरूको सत्ता लुछाचुँडीका कारण संगठित र बलिया हुँदै आइरहेका छन्। त्यसैले सम्भावित चुनौतीलाई आकलन गर्दै यतिबेला विचारका आधारमा दल ध्रुवीकरण वा एकता हुने अवस्थाभन्दा पनि राजनीति स्थायित्व र राष्ट्रिय आवश्यकताका आधारमा एकता हुने अवस्था आएको छ। अहिलेको राष्ट्रिय आवश्यकता भनेको जनताको खुसी र देशको समृद्धि नै प्रमुख हो। अर्कोतिर विश्व राजनीतिमा धेरै उतारचढाव आइरहेका छन्। ती उतारचढावका बाछिटाबाट नेपालको राजनीतिलाई बचाउनु पर्ने दायित्वसमेत नेपालका प्रम्ख दलको नै हो। मंसिर ४ को जनादेशलाई जनताको हितमा सदुपयोग गर्न पनि नेकपा एमाले र नेपाली कांग्रेसका नेताहरूले नै सोच्नुपर्ने देखिन्छ। नेपाली जनताका विकास र समृद्धिका सपना पूरा गर्ने उद्देश्य राख्दै २०७४ र २०७९ गरी दुई आम निर्वाचन सम्पन्न भएका छन्। यो एक दशकभित्र जनताले अनुभूति हुने गरी काम हुन सकेनन् भने नागरिकका मनभित्र रहेका प्रश्नहरू सडकमा प्रकट नहोलान् भन्न सकिन्न। त्यसैले जनताको हितलाइ केन्द्र भागमा राख्दै हिजो आन्दोलनमा गरिएका वाचा पूरा गर्न दुई ठूूला प्रमुख दलले दुई पाइला पछाडि एक पाइला अगाडि गर्नुपर्ने अवस्था आएको छ।"
फोहोर कि मोहर ?,"हाम्रो मानवीय धरातलमा खानुमात्रै होइन। खाद्यवस्तु उब्जाउनु, वनस्पति र जीवहरूसहित समग्र वातावरणको रक्षा गर्नु पनि आवश्यकता हो। काठमाडौं, पोखरा, वीरगन्जलगायत अन्य सहरी पालिकाका नागरिकका विभिन्न क्रियाकलापहरूबाट विसर्जित फोहोर समस्या बनिरहेको छ। ल्यान्डफिल्डलाई दिगो, कम लागतमा र आर्थिक चक्रमा जोडेर भेटिभर प्रणालीबाट व्यवस्थापन गर्न सकिन्छ। सिसडोल, बन्चरे, पोखरा ल्यान्डफिल्ड घुमी अध्ययन गरी थोरै विषयवस्तुबारे लेखिएको छ। हाम्रा क्रियाकलापहरूले उत्पादन गरेका फोहोरमैलाहरूका पोका र पुन्तुराहरू बनाएर हामी फालिरहेका छौं। फोहोरको समस्या यहाँ हाम्रो घरदेखि सुरु भएर ल्यान्डफिल्डसम्म पुग्दछ। हामीले फालेका फोहोरजन्य वस्तु र पदार्थहरू मुलुकको अर्थतन्त्रदेखि हामीले टेकेको आर्थिक भूगोल, सामाजिक र सांस्कृतिक भूगोल, ठाउँ, परिधि र हाम्रा संस्कृति र सभ्यताहरूसम्म जोडिन्छन्। फालिएको फोहोरको पोको कोट्याउँदा समाजको वास्तविक वस्तुस्थिति थाहा हुन्छ। नेपालमा वार्षिक करिब ७ लाख टन फोहोर उत्पादन हुन्छ। २ सय ९३ सहरी स्थानीय तहहरू (कुल ७ सय ५३ स्थानीय तहका सरकारहरू) मात्रै संकलन गरिएको फोहोरको लागि ल्यान्डफिलहरू राखेका छन्। सन् १९६० को दशकसम्म ठोस अग्र्यानिक फोहोर आफैं परिवारले व्यवस्थापन गर्दथे। जनसंख्याको चाप, आर्थिक स्तरमा वृद्धि र उपभोग्य वस्तुहरूमा वृद्धि भएपछि फोहोर बागमती किनारातिर लगेर फाल्न थाले। यसले समस्या निम्त्यायो। सन् १९७१ तिर अन्तर्राष्ट्रिय दाताहरू यसतर्फ आकर्षित भए। सन् १९८१ मा जीटीजेडको सहयोगमा ठोस फोहोर व्यवस्थापन आयोजना सुरु गरियो ! यस आयोजनाले दस वर्ष काम गर्यो। फोहोर गोकर्ण ल्यान्डफिल्ड साइटमा फालियो। सन् २००० मा गोकर्ण ल्यान्डफिल्ड बन्द भएपछि पुनः छरछार गरेर नदी किनारामा नै फोहोर फाल्न थालियो। सन् २००३ मा बागमती, विष्णुमती किनारातीर नै फोहोर फाल्ने गरिएको थियो। फोहोरमैला व्यवस्थित विसर्जन गर्नु स्थानीय सरकारको अर्को प्रमुख दायित्व र जिम्मेदारी हो। यसले पर्याप्त मात्रामा गुणस्तरीय सामाजिक तथा आर्थिक विकासमा योगदान पुर्याउँछ। सन् २००५ देखि सिसडोल ल्यान्डफिल्ड साइट बनेपछि त्यहाँ फोहोर फाल्न सुरु गरियो। एक वर्षलाई भनेर सिसडोलमा फोहोर फाल्न सुरु गरिएको थियो। तर, उपत्यकामा जथाभावी ठोस, अग्र्यानिक, इन् अग्र्यानिक, भारी धातु र विषादी, फर्मास्युटिकलका फोहोरहरू १७ वर्ष त्यही फोहोर फालियो। फोहोरको सुप लिचेट जमाउने पोखरी बनाइयो। फोहोरका गाडीको तौल नाप्ने मेसिन ऋण र अनुदान लिएर बनाइयो ! फोहोरको सुप जम्मा गर्ने पोखरी बनाएर सो सुप कोल्पु खोलामा नै हालेको देखिन्छ । फोहोरको तौल गाडीसहित मापन गर्ने फोहोरले नै पुरियो। हाल आएर बन्चरेडाँडामा त्यही सिसडोलको फोहोरमाथिको बाटो भएर फोहोर लगेर फालिँदै छ। खास केही लिचेट जम्मा गर्ने पोखरी बनाइए पनि कोल्पुको मुखमा त्यो राखिएको देखिन्छ। मास्तिर पहिरोले डाँडा ताछी सकेको देखिन्छ। खास कुनै व्यवस्थापन छैन। हामीले सिसडोल र बन्चरेलाई भेटिभर प्रणालीबाट व्यवस्थापन गरौं भनेर प्रस्ताव राखेका छौ। सन् १९८११९९० का वर्षहरूमा जर्मन सरकारको प्राविधिक र आर्थिक सहयोगमा व्यवस्थित रूपले फोहोर फाल्न सुरु गरिएको हो। यही समयमा टेकु ट्रान्सफर स्टेसन र कम्पोस्टिङ प्लान्ट केन्द्र स्थापना गरिए। जर्मन सरकारले छोडी दिएपछि यो नेपाल सरकारको ठोस फोहोर व्यवस्थापन र स्रोत परिचालन केन्द्रको जिम्मेवारीमा आयो। सन् २०११ को ठोस फोहोर व्यवस्थापन ऐन १५ जुन २०११ देखि लागू भएको छ। नेपालको फोहोर व्यवस्थापनका लागि क्षमता निर्माण भनेर सन् २०१० मा एसियन विकास बैंकबाट पाँच लाख डलर प्राप्त गरेको देखिन्छ। सन् २०१३ मा पुन चार वर्षको अवधिमा ठोस फोहोर व्यवस्थापन सेवाहरू विस्तार गर्न झन्डै ४३ लाख डलरको अनुदान स्वीकृत गरिएको थियो। यसबाट अनुमानित आठ लाख मानिसहरू लाभान्वित हुने अपेक्षा गरिएको थियो। तानसेन, धनकुटा, ललितपुर, घोराही र पोखरा पालिकाहरूमा ल्यान्डफिल, संकलन र डिस्पोजलको लागि आधारभूत कार्य गर्ने ठोस फोहोर व्यवस्थापन प्रणाली र सेवाहरूको लागि बासिन्दाहरूबाट शुल्क उठाउने प्रणालीमा पहुँच हुनु आवश्यक थियो। अहिले पनि आवश्यक छ। केन्द्रीय तथ्यांक विभाग (२०२०) को अध्ययन अनुसार, हामीले उत्पादन गरेको जैविक फोहोर ५४ प्रतिशत, अकार्बनिक ३३ प्रतिशत र अन्य फोहोर १२७ प्रतिशत देखाएको छ। पोखरा, काठमाडौं, वीरगन्ज महानगरपालिकाहरू र ७ सय ५० नगरपालिकाहरूलाई घचघच्याउन तथा स्थानीय नीतिहरू र योजनाहरू बनाउनु आवश्यक छ। आफ्नो नगरपालिकामा रहेका प्राकृतिक स्रोत बारे ज्ञान राख्नु जरुरी छ। वातावरण नबिग्रिने गरी परिचालन गर्नुपर्छ। फोहोर फालिसकेका र नयाँ ल्यान्डफिल्ड व्यवस्थित गर्न कम लागत पर्ने एकीकृत बायो इन्जिनियरिङभित्र भेटिभर प्रणालीमा जानुपर्छ। योजना बनाई कार्यान्वयन गर्नुपर्छ। पुराना ल्यान्डफिल्ड बन्द गर्न र नयाँ ल्यान्डफिल्ड खोल्न भेटिभर प्रणालीमा नयाँ नीति, नयाँ कानुनको तर्जुमा गर्नुपर्छ। सामाजिक समावेशिता र बाह्य वातावरणीय बढाउँदै आर्थिक व्यावहारिता बढाउनु पर्ने आवश्यकता देखिन्छ। ल्यान्डफिल्ड साइट बन्द गर्ने विषयलाई वा नयाँ ल्यान्डफिल्ड साइटहरूलाई नगर र पालिकावासीको क्रियाकलापहरूमा जोड्दै अर्थतन्त्र संक्रमण, उपभोग र उत्पादन प्रणालीसँग जोड्नु पर्छ। फोहोर व्यवस्थापन कार्य गर्न दिगो, कम लागत, उत्पादनमूलक र वातावरणीय अनुकूलन भेटिभर प्रणालीबाट गर्न सकिने विषयलाई आत्मसात् गर्नुपर्छ। स्रोतहरूको उपलब्धता केवल भौतिक मात्रामा मात्र निर्भर हुनु हुँदैन। प्राविधिक, परिचालन, आर्थिक, सामाजिक, वातावरणीय र नियामक अवस्थाहरूमा पनि निर्भर गर्दछ । जसले यी स्रोतहरूको पुनः प्राप्तिलाई सक्षम बनाउँदछ वा रोक्दछ। हाम्रो मानवीय समाजका लागि ताजा पानीको स्रोतमा पहुँच पुग्नुपर्ने विषय महत्त्वपूर्ण विषय हो ! खाद्य सुरक्षाका लागि आवश्यक पर्ने खानेपानी, घरेलु पानी र सिँचाइको पानीको बढ्दो मागलाई पूर्ति गर्नु स्थानीय, प्रदेश र केन्द्र सरकारको दायित्व र जिम्मेवारी हो। यसरी नै हामीले उत्पादन गरेको फोहोरमैला व्यवस्थित विसर्जन गर्नु स्थानीय सरकारको अर्को प्रमुख दायित्व र जिम्मेदारी हो। यसले पर्याप्त मात्रामा गुणस्तरीय सामाजिक तथा आर्थिक विकासमा योगदान पुर्याउँछ। स्थानीय सरकारले वीरगन्जको सिर्सिया, पोखराको फुस्रे र सेती र काठमाडौंको कोल्पु खोला किनारामा फोहोर मैलाको व्यवस्थापन गर्न सकेको छैन। खोला तलतिरको र वरिपरिको मानवीय जनजीवन कष्टकर बन्न पुगेको प्रस्ट देखिन्छ ! यससँगै त्यही क्षेत्रमा रहेका चराचुरुंगीहरू, जंगली जनावरहरू, जीवजन्तुको संसार, वनस्पतिको संसार, पानीभित्र रहने र बाहिर रहने सूूक्ष्म जीवहरूलाई हामी दिनदिनै नष्ट गर्न लागि परेको प्रस्ट देखिन्छ। अर्कोतर्फ, वातावरण, जलवायु संकटदेखि क्योटो प्रोटोकलदेखिकै ठूला विषयवस्तुका ज्ञाता भए पनि स्थानीय स्तरमा कार्य गरेको देखिँदैन।"
बागलुङपोखरा साइकल र्याली,"बागलुङ : पर्यटन प्रवर्द्धन गर्ने उद्देश्यले बिहिबार बागलुङको कालीका भगवती मन्दिरदेखि पोखराको विन्ध्यवासिनी मन्दिरसम्म साइकल यात्रा (र्याली) गरिएको छ। बागलुङ र पोखराको पर्यटन प्रबद्र्धन गर्ने उद्देश्यको साथ साइकल सिटी पोखराले टुर दि पोखराको छैठौं संस्करणका अवसरमा बागलुङ सदरमुकाममा रहेको प्रसिद्ध कालीका भगवती मन्दिरदेखि पोखराको विन्ध्यवासिनी मन्दिरसम्म साइकल यात्रा आयोजना गरिएको हो। साइकल यात्राको समन्वय बागलुङ नगरपालिका, उद्योग वाणिज्य संघ, शालिग्राम संग्रहालय लगायतका संघसंस्थाहरूले गरेका थिए। साइकल सिटी पोखराले बातावरणको संरक्षण, पर्यटन प्रबद्र्धन र इन्धनको खपत गर्ने उद्दश्येले थोपा थोपा इन्धन बचाउ भन्दै मन्दिरदेखि मन्दिरसम्म साइकल यात्रा गरेको जनाएको छ। विदेशी साइकल पर्यटक तथा आन्तरिक पर्यटनलाई आमन्त्रण गर्दै थोपा थोपा इन्धन बचाउ भन्ने नाराका साथ पोखरामा आयोजना गरिएको प्रतियोगिताको सन्देश बागलुङबाट दिइएको हो। साइकल यात्राको उद्घाटनमा गण्डकी प्रदेशका पर्यटन, उद्योग, वाणिज्य तथा आपूर्ति मन्त्री मणिभद्र शर्माले साइकल यात्राले पर्यटन प्रबर्धन गर्न र स्वस्थ जीवनको लागि महत्वपूर्ण भूमिका खेल्ने बताए। उनले साइकल यात्राले पर्यावरण सन्तुलन राख्न समेत महत्वपूर्ण भूमिका खेल्ने बताए। पर्यावरणको रक्षा र पर्यटन प्रबद्र्धनका लागि र्यालीको महत्वपूर्ण सन्देश रहेको छ, मन्त्री शर्माले भने, साइकल यात्रा पर्यावरणको संरक्षण र मानवीय जीवनको लागि फदलायी हुनेछ भने साइकल संस्कृति पद्धतिलाई मानवीय जीवन पद्धतिसँग जोड्न आवश्यक रहेको छ। वातावरण संरक्षणमा चेतनामूलक सन्देश प्रवाह गर्दै आयोजना गरिएको साइकल र्यालीले बागलुङ र पोखरालाई पर्यटनका माध्यमबाट नजिक बनाउन सहयोग पुग्ने बागलुङ उद्योग वाणिज्य सङ्घका अध्यक्ष नरेश कँडेलले बताए। बागलुङ नगरपालिका वडा नम्बर १२ का वडा अध्यक्ष तथा कार्यवाहक नगरप्रमुख कोपिलामणि शर्माले पोखरामा हुँदै गरेको मेयरकप साइकल दौड प्रतियोगिताका अवसरमा पोखरामा आउने पर्यटकलाई बागलुङसम्म आउने वातावरण बनाउन र्यालीका लागि अनुरोध गरिएको बताए। उनले साइकल र्यालीलाई सफल बनाउन बागलुङमा मिलेर व्यवस्थापन गरेको बताए। यो र्यालीको बागलुङमा मिलेर व्यवस्थापन गरेका र्छौं, बागलुङ नगरपालिकाका कार्यवाहक नगरप्रमुख शर्माले भने, पोखरा आउने पर्यटकलाई बागलुङमा पनि घुम्ने ठाउँ छन् भन्ने सन्देश र्यालीले दिनेछ। उनले साइकल यात्राले पोखरादेखि सिधै मुस्ताङ पुग्ने पर्यटकले यसपछि बागलुङको बाटो रोज्ने समन्वय गरेका संस्थाहरूको विश्वास छ। पोखरा प्रस्थान गर्नुअघि करिब १ सय ५० जना साइकलयात्रीले बागलुङको बाङ्गेचौररामरेखाट्राफिक चोक, समिट चोक, पेन्सन क्याम्पस, उपल्लाचौर हुँदै शालिग्राम सङ्ग्रहालयसम्म परिक्रमा गरेका थिए। र्यालीमा काठमाडौं, सिन्धुपाल्चोक, बाँके, रुपन्देही, सुनसरी, नुवाकोट, धादिङ, स्याङ्जा, तनहुँलगायतका जिल्लाका साइकल यात्रीहरूको सहभागिता रहेको थियो। साइकल सिटि पोखराले टुर दि पोखराको छैठौँ संस्करण अन्तरगत राष्ट्रिय स्तरको प्रतियोगिता सम्पन्न गरेको छ। यही पुष ९ गते पोखरामा साइकल र्याली गर्ने छ। पोखरामा हुने र्यालीमा करिब एक हजारभन्दा बढी साइकल यात्री सहभागी हुने बताइएको छ।"
नेपाल टी २० लिग पर्सीदेखि,"काठमाडौं : नेपाल क्रिकेट संघ (क्यान)को आयोजनामा भोलिदेखि सुरु हुने भनिएको नेपाल टी २० लिग एक दिनपछि सरेको छ। क्यानले प्राविधिक कारणले शुक्रबारदेखि हुने तय भएको बताएको छ। यस्तै, प्रतियोगिताको दुई दिनअघि क्यानले प्रतियोगिताको निर्देशक परिवर्तन गरेको छ। यसअघि क्यानका कार्यबाहक सचिव प्रशान्त विक्रम मल्ललाई त्यो जिम्मेवारी दिइएको थियो। तर, बिहीबार अध्यक्ष चतुर बहादुर चन्दले जारी गरेको प्रेस विज्ञप्तिमा निर्देशक क्यानका महाप्रबन्धक वृत्तान्त खनाललाई नियुक्त गरिएको उल्लेख छ। क्यानले यसअघि नै प्रतियोगिताको उद्घाटन खेल काठमाडौं नाइट्स र पोखरा एभेन्जर्सबीच खेल हुने बताइसकेको छ। पहिलो संस्करणमा ६ टोलीको सहभागिता रहने छ। जसमा काठमाडौं नाइट्स, पोखरा एभेन्जर्स, फार वेस्टर्न युनाइटेड, जनकपुर रोयल्स, विराटनगर सुपर किङ्स र लुम्बिनी अल स्टार्स छन्।"
काभा यू२३ च्याम्पियनसिपमा नेपाल र बंगलादेश भिड्दै,"ढाका : सेन्ट्रल एसियन भलिबल एसोसिएसन (काभा) यू२३ पुरुष भलिबल च्याम्पियनसिपमा नेपालले बिहीबार बंगलादेसँग खेल्दैछ। नेपाली समयअनुसार दिउँसो ३:४५ बजे हुने खेलमा नेपालले आयोजक बंगलादेशको सामना गर्दैछ। पहिलो खेलमा जितसहित नेपाल प्रतियोगिताको सुखद् सुरुआतको अपेक्षासहित कोर्टमा उत्रिँदै छ। प्रतियोगिताका लागि खेलाडी छनोट तथा टिम निर्माणमा एक महिनामा भएको थियो। त्यसैले छोटो सयमको तयारीपछि बंगलादेश पुगेको नेपाली टिमको कठिन परीक्षा हुने निश्चित छ। नेपाली टोलीका मुख्य प्रशिक्षक जगदीश भट्र्टले नेपाल जितका लागि खेल्ने बताउँछन्। छोटो तयारी र अनुभवको कमीका बाबजुद नेपालले आफ्नो उत्कृष्ट दिने प्रशिक्षक भट्टले बताए। पहिलो पटक काभा यू२३ पुरुष भलिबल टिम तयार पारेका हौं। खेलाडीमा अनुभवको कमी छ। हामीले तयारी पनि एक महिना मात्र गर्न पायौं। तर, हामीसँग भएको सबै अनुभव यहाँ लगाउने छौं, उनले भने। काभा यू२३ पुरुष भलिबल च्याम्पियनसिपका लागि नेपाली टिम मंगलबार बंगलादेशको राजधानी ढाका आएको थियो। च्याम्पियनसिप आज देखि ११ गतेसम्म आयोजना हुनेछ। च्याम्पियनसिपमा आयोजक बंगलादेशसँगै नेपाल, श्रीलंका र किर्गिस्तान गरी चार मुलुकको सहभागिता छ। नेपालले दोस्रो खेलमा पुष ८ गते श्रीलंकासँग र पुष ९ गते किर्गिस्तानसँग लिग चरणको अन्तिम खेल खेल्ने छ। नेपाल भलिबल संघ (एनभीए)ले खुला छनोटबाट ८० खेलाडी चुनेको थियो। दोस्रो चरणमा ८० बाट २० जनामा घटाइएका खेलाडीबाट १४ जनाको अन्तिम टिम घोषणा भएको थियो। बंगलादेश पुगेको नेपाली टिमः धिरोजकुमार बस्नेत, रवि केसी, सन्तोष खत्री, अर्जुन नेपाली, रूपबहादुर गुराउ, विष्णु बस्नेत, सफल विक, सन्तोष महत्ता, मनिष मानन्धर, हेमन्त मल्ल, वेशप्रकाश जोशी, सम्राट भण्डारी, गौरव पाण्डे, भीमराज गुरुङ।"
अन्योलमा टीट्वेन्टी लिग,"काठमाडौं : पहिलो संस्करणको फ्रेन्चाइज क्रिकेट प्रतियोगिता नेपाल टीट्वेन्टी लिग सुरु हुन अब एक दिन मात्रै बाँकी छ। प्रतियोगितामा सहभागी टिमले धमाधम टोली पनि घोषणा गरिरहेका छन्। तर, प्रतियोगिता शुक्रबारबाट हुनेमा भने नेपाल क्रिकेट संघ (क्यान) कै पदाधिकारी आश्वस्त छैनन्। नेपाल टीट्वेन्टी लिग पूर्व घोषित मितिमै हुन गाह्रो छ। अहिलेसम्म यथेष्ठ तयारी नै हुन सकेको छैन, क्यानका एक पदाधिकारी भन्छन्, खेलाडीको भिसा र श्रम स्वीकृतिको काम पनि हुन सकेको छैन। क्यानले प्रतियोगिताका लागि अहिलेसम्म राष्ट्रिय खेलकुद परिषद्बाट स्वीकृतिसमेत लिएको छैन। यस्तै क्यानले विदेशी खेलाडीलाई अनअराइभल भिसा र श्रम स्वीकृति पनि दिलाउन सकेको छैन। राष्ट्रिय खेलकुद परिषद्का कानुन शाखा प्रमुख नारायणराज अर्याल टीट्वेन्टी लिगलाई परिषद्ले स्वीकृत दिँदा सर्वोच्च अदालतको अवहेलना हुने बताउँछन्। एभरेष्ट प्रिमियर लिगका आमिर अख्तरले क्यान र भारतीय कम्पनी सेभेनथ्री स्पोर्ट्सबीचको सम्झौता गैरकानुनी रहेको भन्दै सर्वोच्च अदालतमा मुद्दा दायर गरेका छन्। त्यो मुद्दाको किनारा नलाग्दै परिषद्ले स्विकृति दिनु अदालतको अपहेलना गर्नु हो, अर्याल भन्छन्, प्रक्रिया नमिलाई विदेशी खेलाडी ल्याउने काम भएको छ। विदेशी खेलाडीको भिसादेखि श्रम स्वीकृतिसम्मको काम पनि अन्योलमै छ। नेपाल सुपर लिगमा सहभागी ६ टोलीले जिम्बावे, श्रीलंका, मलेसिया, अफगानिस्तान, इङ्ल्यान्ड, पाकिस्तान, भारत, वेस्ट इन्डिज र यूएईका ३१ खेलाडी ल्याउन लागेका थिए। केही खेलाडी नेपाल आइसक्दा पनि उनीहरूको श्रम स्वीकृतिको टुंगो लाग्न सकेको छैन। क्यानले यसअघि नै राष्ट्रिय खेलकुद परिषद् र अन्तर्राष्ट्रिय क्रिकेट काउन्सिलको स्वीकृति लिएको जनाएको थियो। तर, त्यो स्वीकृति अमूर्त रहेको कानुन शाखाका प्रमुख अर्याल बताउँछन्। पहिले लिएको स्वीकृति अमूर्त छ। त्यसमा नेपाल टीट्वेन्टी लिगलाई स्वीकृति दिएको भन्ने स्पष्ट छैन, अर्याल भन्छन्। पहिलेको स्वीकृतिलाई परिषद्ले नमानेपछि क्यानले मंगलबार पत्र लेख्दै स्वीकृतिका लागि माग गरेको थियो। त्यो पत्र पनि कार्यसमितिको निर्णयबाट नगरी पाँच सदस्यीय समितिबाट गरेकाले त्यसमा पनि खोट देखिएको अर्याल बताउँछन्। क्यानले गर्ने बृहत प्रतियोगिताका लागि कार्यसमितिबाट निर्णय गर्नु आवश्यक हुन्छ। तर, क्याले पाँच सदस्यीय कमिटीले प्रतियोगिताको स्वीकृतिको माग गरेको छ। त्यसमा पनि तीन जनाको मात्रै हस्ताक्षर छ, अर्याल भन्छन्, यसले प्रतियोगितालाई लिएर क्यानकै पदाधिकारीबीच पनि मतभेद रहेको स्पष्ट देखिन्छ। उनले टीट्वेन्टी लिगको रणनीतिक साझेदारका रुपमा रहेको सेभेनथ्री स्पोर्ट्स कम्पनी पनि गैरकानुनी रहेको बताए। सेभेनथ्री स्पोर्ट्स कम्पनी पनि गैरकानुनी छ। त्यो कम्पनी नेपालमा दर्ता नै भएको छैन, अर्यालले भने, सेभेनथ्री स्पोर्ट्स गैरकानुनी रहेकाले उनीहरूले अरु तीन वटा कम्पनी दर्ता गर्न लागेका रहेछन्। त्यसका लागि परिषद्को राय माग भएको थियो। हामीले विभिन्न कारणले दर्ता गर्न नमिल्ने भन्ने राय दिएका छौं। उनका अनुसार कम्पनीको उद्देश्यमा सट्टेबाजी गर्ने प्रावधान पनि राखिएकाले परिषद्ले दर्ता गर्न नमिल्ने राय दिएको हो। नेपाल टीट्वेन्टी लिगको पहिलो संस्करण यही पुस ८ देखि २६ गतेसम्म कीर्तिपुरस्थित त्रिवि क्रिकेट मैदानमा हुने क्यानले जनाएको छ। क्यानले यसअघि नै प्रतियोगिताको उद्घाटन खेल काठमाडौं नाइट्स र पोखरा एभेन्जर्सबीच खेल हुने बताइसकेको छ। पहिलो संस्करणमा ६ टोलीको सहभागिता रहने छ। जसमा काठमाडौं नाइट्स, पोखरा एभेन्जर्स, फार वेस्टर्न युनाइटेड, जनकपुर रोयल्स, विराटनगर सुपर किङ्स र लुम्बिनी अल स्टार्स छन्।"
बंगलादेशसँग सोझो सेटमा हार्यो नेपाल,"ढाका : नेपाल यू२३ भलिबल टिम काभा भलिबल च्याम्पियनसिपको पहिलो खेलमा घरेलु टिम बंगलादेशसँग सोझो सेटमा पराजित भएको छ। ढाकामा बिहीबारदेखि सुरु भएको प्रतियोगिताको पहिलो खेलमा प्रतिस्पर्धात्मक प्रदर्शन गरे पनि नेपालले हार टार्न सकेन। पहिलो सेट २६२४ को पराजय भोगेको नेपाल नेपालले दोस्रो सेटमा २५२२ मा सीमित भयो। नेपालले अन्तिम सेटमा २५२१ ले पराजित भएसँगै नेपालले अंक जोड्ने मौका गुमायो। बिहीबारदेखि सुरु भएको च्याम्पियनसिप ११ गतेसम्म चल्नेछ। च्याम्पियनसिपमा आयोजक बंगलादेशसँगै नेपाल, श्रीलंका र किर्गिस्तान गरी चार मुलुकको सहभागिता छ। नेपालले दोस्रो खेलमा पुष ८ गते श्रीलंकासँग र पुष ९ गते किर्गिस्तानसँग लिग चरणको अन्तिम खेल खेल्ने छ। नेपाल भलिबल संघ (एनभीए)ले खुला छनोटबाट ८० खेलाडी चुनेको थियो। दोस्रो चरणमा ८० बाट २० जनामा घटाइएका खेलाडीबाट १४ जनाको अन्तिम टिम घोषणा भएको थियो। बंगलादेश पुगेको नेपाली टिमः धिरोजकुमार बस्नेत, रवि केसी, सन्तोष खत्री, अर्जुन नेपाली, रूपबहादुर गुराउ, विष्णु बस्नेत, सफल विक, सन्तोष महत्ता, मनिष मानन्धर, हेमन्त मल्ल, वेशप्रकाश जोशी, सम्राट भण्डारी, गौरव पाण्डे, भीमराज गुरुङ।"
पेलेले अस्पतालमै क्रिसमस मनाउने,"रियो दी जेनिरियो : क्यान्सरसँग जुधिरहेका ब्राजिलियन महान् फुटबलर पेलेले अस्पतालमै क्रिसमस मनाउने भएका छन्। क्यान्सरले कठिन अवस्थामा रहेका पेलेलाई नियमित उपचार र निगरानीमा राख्नुपर्ने भएको परिवारलाई उदृत गर्दै रोएटर्सले बताएको छ। तीन पटक ब्राजिललाई विश्वकप जिताएका पेले गत नोभेम्बरमा अल्बर्ट आइन्सटाइन अस्पतालमा भर्ना भएका थिए। उनको श्वासप्रश्वासमा संक्रमण भएको चिकित्सकहरूले बताएका छन्। गत वर्षको सेप्टेम्बरमा पेटबाट ट्युमर निकालेपछि पेले निरन्तर उपचार गराइरहेका छन्। हाम्रो घरमा क्रिसमस रद्द भएको छ, उनकी छोरी केली नासिमेन्टोले स्वास्थ्यकर्मीलाई धन्यवाद दिँदै इन्स्टाग्राममा भनेकी छन्, हामीले चिकित्सकसँगको सल्लाहपछि यहीँ बस्ने निर्णय गरेका छौं। यसपाली हामी आइन्सटाइन अस्पतालले दिएको नयाँ परिवारसँग मनाउने छौं।"
हिमालयन एयरलाइन्सको सेल्फग्राउन्ड ह्यान्डेलिङ अनुमति स्थगित,काठमाडौं : त्रिभुवन अन्तर्राष्ट्रिय विमानस्थलमा हिमालयन एयरलाइन्सले पाएको भूमिस्थप्रबन्ध (सेल्फ ग्राउन्डह्यान्डेलिङ) को अनुमति स्थगित भएको छ। नेपाल नागरिक उड्डयन प्राधिकरणको पुस ४ गते बसेको बैठकले अर्को निर्णय नभएसम्मका लागि अनुमतिपत्र नवीकरण स्थगन गर्ने निर्णय गरेको हो। एयरलाइन्सले २०७७ साल असोजमा आफ्नो उडानको ग्राउन्डह्यान्डेलिङ सेवा आफैं सञ्चालन गर्ने गरी यस्तो अनुमति पाएको थियो। अनुमति पाएको एक वर्षभित्र एयरलाइन्सले ग्राउन्ड इक्युप्मेन्ट खरिद गरी सेवा सञ्चालन गर्नुपर्ने भए पनि सो सर्त पूरा नगरेकाले अनुमतिपत्र स्थगित गरिएको प्राधिकरणका सूचना अधिकारी ज्ञानेन्द्र भुलले जानकारी दिए। अहिले त्रिभुवन अन्तर्राष्ट्रिय विमानस्थलमा नेपाल वायुसेवा निगमले ग्राउन्डह्यान्डेलिङको सेवा दिइरहेको छ। हिमालयन एयरलाइन्सले सेल्फग्राउन्डह्यान्डेलिङको अनुमति पाउँदा राष्ट्रिय ध्वजावाहक निगमको आम्दानी गुमेर थप आर्थिक भार पर्ने अवस्था थियो। सोही अवस्थालाई समेत दृष्टिगत गर्दै प्राधिकरणले यस्तो निर्णय लिएको उनको भनाइ छ। यद्यपि प्राधिकरणले एयरलाइन्सलाई पठाएको पत्रमा भने हाल ग्राउन्डह्यान्डेलिङ प्रयोजनका लागि इक्विप्मेन्ट यन्त्र उपकरण व्यवस्थापनका लागि स्थान उपलब्ध गराउने अवस्था नभएको भन्दै अनुमतिपत्र स्थगन गर्नुपरेको उल्लेख गरिएको छ।
यूएईमा पासपोर्ट नवीकरण गर्न झमेला,"यूएई : नुवाकोट शिवपुरीका रामकाजी तामाङको पासपोर्टको म्याद २० नोभेम्बरमा सकियो। त्यो बेला कम्पनीले छुट्टी दिएन। तीन सातापछि उनी पासपोर्ट नवीकरण गर्न अबुधावीस्थित नेपाली राजदूतावास पुगे। तर, कर्मचारीले काम गरिदिनुको साटो नजिकै रहेको टाइपिङ सेन्टर देखाएर त्यहाँबाट डेट लिएर आउन भने। तामाङ टाइपिङ सेन्टर पुगे। तर, न उनले पासपोर्टकबो फाराम भर्न पाए न त अर्को दिनको डेट नै। गोरखाका रविन गुरुङ अबुधावीबाट झन्डै २ सय ५० किलोमिटर टाढा रहेको शारजाह सहरमा काम गर्छन्। उनको भिसाको म्याद डिसेम्बर २१ मा सकिने भयो। यूएईको कानुनअनुसार ३० दिनभित्र नयाँ भिसा लगाउनुपर्ने हुन्छ। नयाँ भिसा लगाउन पासपोर्टमा म्याद सकिन कम्तीमा ६ महिनाको समय चाहिन्छ। त्यही कारण पासपोर्ट नवीकरण गुरुङ डिसेम्बर ९ मा अबुधाबी पुगे। उनलाई पनि दूतावासका कर्मचारीले फर्काइदिए। टाइपिङ सेन्टरको नामै तोकेर त्यहाँ गई फाराम भरी अपोइन्टमेन्ट डेट लिएर आउन भनेको उनले सुनाए। उनी नजिकै रहेको टाइपिङ सेन्टरमा पुगे। तर, उनले त्यहाँ न फाराम भर्न पाए न त कुनै डेट नै। यी त प्रतिनिधि पात्र मात्रै हुन्। नेपाली कामदार यूएईका बिभिन्न राज्यबाट घण्टांै यात्रा गरी पासपोर्ट नवीकरण गर्न अबुधावीस्थित दूतावासमा पुग्छन्। तर, काम नबन्दा निराश बन्दै फर्किन्छन्। तिनै नेपालीमा पर्छन् दैलेखका मातृका लम्साल, खोटाङका हर्कराम लबाद, सिरहाका महेश कपैर, स्याङ्जाका सन्तोष थापा, तनहुँका श्यामसुन्दर सिग्देल, झापाका भीमप्रसाद ढुंगाना, तनहुँका सुबास थापा। उनीहरूजस्ता सयौं नेपाली गत साता दूतावास पुगेर रित्तै फर्किनुपर्यो। उनीहरूलाई पनि दूतावासका कर्मचारीले नजिकैको टाइपिङ सेन्टर देखाए। त्यहाँ गएर फाराम भरी डेट लिएर आउन भने। तर, टाइपिङ सेन्टर जाँदा डेट नपाउने गरेको गुनासो उनीहरूले गरेका छन्। टोकन लिएर गएका सेवाग्राहीसँग पनि दूतावासका कर्मचारीले कुन टाइपिङ सेन्टरबाट फाराम भरेको, कति पैसा तिरेकोलगायत अनावश्यक प्रश्न गर्ने गरेका छन्। फाराम नभरिकन गएकाहरूलाई भने फलानो टाइपिङ सेन्टरमै जानु भनेर नामै तोकेर दूतावासका कर्मचारीले सुझाव दिने गरेका छन्। नयाँ पासपोर्ट बनाउनका लागि भरेको फाराममा ड्यामेज्ड कोठामा टिक नलगाएको भन्दै अबुधाबीस्थित नेपाली राजदूतावासका कर्मचारीले फर्काइदिएको सन्तोष तामाङको कागजात । आफ्नो पासपोर्ट जलेपछि नयाँ बनाउन तामाङले अनलाइन फाराम भरेका थिए । तस्बिर : मेघराज सापकोटा दुबईमा कार्यरत सन्तोष तामाङको पासपोर्ट जल्यो। यात्रा गर्नै नमिल्ने भएपछि नयाँ बनाउन उनी दूतावास पुगे। अनलाइन फाराम भर्दा ड्यामेज मा टिक नलगाएको भन्दै कर्मचारीले उनलाई रित्तै फर्काइदियो। पुनः डिसेम्बर ९ मा दूतावास पुगेका उनी ३७ नम्बरको टोकन लिएर घण्टौं प्रतिक्षालयमा बसे। पासपोर्ट शाखाका कर्मचारीले सच्याउन मिल्ने सामान्य कुरा पनि नगरेर उनलाई फर्काइदिए। अर्को साता कर्मचारीको खुट्टा ढोगेर काम गर्नुपरेको उनले सुनाए। झापाका दीपक शिवाकोटीले टाइपिङ सेन्टर नगई आफंै फाराम भर्न खोजे। १५ दिनसम्म लगातार प्रयास गरे पनि सफल नभएपछि उनी टाइपिङ सेन्टर जानुपर्यो। उनले १ सय दिराम तिरेर फाराम भर्न लगाए। खुल्ने भनेको समयमा सिस्टम डाउन हुने वा चल्दै नचल्दो रहेछ, उनले भने। स्नातक अध्ययन गरेका शिवाकोटीले यत्रो पढेर पनि पासपोर्टको फाराम भर्न नसकेको भन्दै आफैंलाई धिक्कारे ! नेपाल सरकारले यस्तो सिस्टम बनाएछ कि पासपोर्टको फाराम भर्न टाइपिङ सेन्टर नै जानुपर्छ, उनले भने, नेपाल सरकारले तोकेको लागत शुल्क तिरेर पासपोर्ट नवीकरण गर्न पनि पाइएन। किन होला ? नेपाली दूतावास अबुधावीले स्थानीय समयअनुसार हरेक सोमबार ११ बजे अनलाइन फारम (लाइभ इनरोलमेन्ट) खोल्ने गरेको छ। गत नोभेम्बर २८ देखि हरेक सोमबार खोल्ने निर्णय लागू भएको हो। त्यसअघि भने अनलाइन फारम कहिले खुल्ने र कहिले भर्ने भन्ने कुनै टुंगो हुँदैनथ्यो। मैले टाइपिङ सेन्टर नगई आफैं फाराम भर्न खोजें। १५ दिनसम्म लगातार प्रयास गरे पनि सफल नभएपछि टाइपिङ सेन्टर गएँ। १ सय दिराम तिरेर फाराम भर्न लगाएँ। खुल्ने भनेको समयमा सिस्टम डाउन हुने वा चल्दै नचल्दो रहेछ। दीपक शिवाकोटी, यूएई दूतावासका कर्मचारीले टाइपिङ सेन्टरको नामै तोकेर त्यहाँ गई फाराम भरी अपोइन्टमेन्ट डेट लिएर आउन भने। नजिकै रहेको टाइपिङ सेन्टरमा पुगें। तर, त्यहाँ मैले न फाराम भर्न पाएँ न त कुनै डेट नै। रविन गुरुङ, यूएई केही टाइपिङ सेन्टरले कर्मचारीसँगको मिलेमतोमा राति १२ बजेपछि फाराम भर्ने गरेको गुनासो सेवाग्राहीले गरेपछि दूतावासले हरेक सोमबार ११ बजे अनलाइन फाराम खोल्ने व्यवस्था गरेको हो। अघिल्लो सोमबार खुलेको अनलाइन फाराममा पछिल्लो साताका लागि दैनिक ८० जनाको हिसाबले ४ सय जनाले नयाँ पासपोर्ट फाराम भर्न पाउने सुबिधा पाउने छन्। दूतावासले उक्त व्यवस्था गरे पनि सेवाग्राही कामदार आफंै फाराम भर्न पाउने सुबिधाबाट बन्चित भएका छन्। उनीहरू दुबई र अबुधावीमा खुलेका टाइपिङ सेन्टरकै भर परेका छन्। टाइपिङ सेन्टरले फाराम भरेको कम्तीमा ५० दिरामदेखि १ सय ५० अर्थात् साढे १८ सय रुपैयाँदेखि ५५ सय रुपैयाँ शुल्क असुल्ने गरेका छन्। यही कमाइलाई लक्षित गर्दै दुबई र अबुधावीमा मात्र गरेर १० भन्दा बढी नेपालीका टाइपिङ सेन्टर खुलेका छन्। नेपाली कामदारले नयाँ पासपोर्ट बनाउनुपरे तिनै सेन्टरको भर पर्नुपर्ने बाध्यात्मक अवस्था सिर्जना गरिएको छ। तीन लाखभन्दा बढी नेपाली कार्यरत रहेको यूएईमा दूतावासले दैनिक ८० वटा मात्र पासपोर्टको फाराम बुझ्ने गरेको छ। दुबईमा रहेका केही टाइपिङ सेन्टरले सातामा बढीमा ८१० वटा फाराम मात्र भर्ने गरेका छन्। केहीले दैनिक २० देखि ३० वटासम्म भर्ने गरेको एक सञ्चालकले बताए। यसमा पनि सिन्डिकेट वा सेटिङ रहेको हुन सक्ने उनको भनाइ छ। फाराम खुलेको दिन सोमबार हामीले दिनभर प्रयास गर्दा ४ वटा फाराम मात्र भर्न सक्यौं। अन्य केही सेन्टरले ८ वटा सम्म भरे, नाम नलेखिदिने शर्तमा उनले भने, दूतावास निकट मानिएका केही टाइपिङ सेन्टरले भने दैनिक ३० जना नेपालीहरूलाई आफ्नै बसमा हालेर दूतावास पुर्याउने गरेको छ। मिलेमतो नभई यो कसरी सम्भव छ ? दुबई र अबुधाबीमा खुलेका टाइपिङ सेन्टरहरूले अहिले पनि २ हजारभन्दा बढी कामदारका पासपोर्ट संकलन गरेर पालो कुरेर बसेका छन्। तिनको पालो कहिले आउने हो कुनै ठेगान छैन। राजदूत कृष्णप्रसाद ढकालले दूतावासमा त्यस किसिमको अनधीकृत कार्य नहुने गरेको जिकिर गरे। अत्यावश्यक परेका सेवाग्राहीका काम तुरुन्त गरिदिने गरेको उनको भनाइ छ। सेवाग्राहीलाई सहज सुविधा दिन बिभिन्न प्रयास गरे पनि सफल हुन नसकिरहेको दूतावास स्रोतले जनाएको छ। अनलाइन फाराम हरेक सोमबार खुल्ने भने पनि सेवाग्राहिकै चापको कारण वेबसाइट डाउन हुनाले थप समस्या निम्त्याएको उनको भनाइ छ। मन्त्रालयलाई यसबारे पटकपटक जानकारी गराए पनि समस्या समाधान भएको छैन, दूतावास स्रोतले भन्यो, हामीले अनलाइन सिस्टमलाई छिट्टो अपग्रेड गर्न भनिरहेका छौं। पासपोर्ट शाखामा एक जना कर्मचारीले मात्र काम गर्नुपरेकाले दूतावासको क्षमतामा वृद्धि गरी दैनिक ८० टोकनबाट १ सय ५० पुर्याउन सके केही सहज हुन सक्ने देखिन्छ। एक कर्मचारीले मात्र तत्कालै त्यो सम्भव देखिन्न। यति धेरै कामदार समस्यामा पर्दा पनि यूएईका नेपाली संघसंस्था यस विषयमा मौन बसेका छन्। हालसम्म कुनै पनि संघसंस्थाका प्रतिनिधि पासपोर्ट नवीकरणको समस्याबारे गुनासो लिएर दूतावासमा गएका छैनन्। एनआरएनए यूएई अध्यक्ष ठाकुरप्रसाद ढुंगाना भन्छन्, यूएईमा कार्यरत नेपाली कामदारले आफूलाई चाहिएको बेला पासपोर्ट बनाउन पाइएन भन्ने जनगुनासो व्यापक रूपमा आउन थालेको छ। मजदुरहरूले पसिना बगाएर कमाएको पैसा तिरेर पनि पासपोर्ट नवीकरण गर्न पाएका छैनन्। पासपोर्टको फाराम भर्न पनि महिनौंसम्म पालो पर्खनुपर्ने सम्भवतः यूएईमा मात्र होला। त्यो पनि बग्रेल्ती खुलेका टाइपिङ सेन्टरमा गएर मात्र भर्नुपर्ने। यो त कार्टेलिङ भएन र ? अनलाइन फाराम भर्न टाइपिङ सेन्टरमा पठाउँछन् दूतावासका कर्मचारी तर, कामदारले न फाराम भर्न पाउँछन् न त अर्को डेट नै जानकार भन्छन् पासपोर्ट नबन्दा भिसा नवीकरण नभएका घटना धेरै छन् दुबईमा क्रियाशील व्यवसायी राम तामाङ नेपाली कामदारलाई सर्वसुलभ सेवा दिन हरदम तत्पर रहेको बताउँछन्। कतिपय कामदार आफैंले नयाँ पासपोर्टको फाराम भर्न नसक्ने अवस्थामा वा दूतावाससम्बन्धी कुनै पनि सहयोग चाहिएको अवस्थामा स्थानीय कानुनले तोकिएको शुल्क लिएर हामीले उहाँहरूलाई सहयोग गर्दै आएका छौं, तामाङ भन्छन्, तर, पछिल्लो दिनहरूमा दूतावासमा पासपोर्टको अनलाइन फाराम भर्न एकदमै कठिन हुँदै आएको छ। हरेक सोमबार खुल्ने भनिएको अनलाइन सिस्टममा दिनभर प्रयास गर्दा बल्लबल्ल चारपाँच जनाको फाराम भरिन्छ। सिस्टम चल्दै चल्दैन। चलिहाले एकदम ढिला कि त ह्याङ हुन्छ। कामदार आफैंले त फाराम भर्ने कल्पना पनि गर्न सकिन्न। किन यस्तो भइरहेको छ ? कतारमा नहुने यूएईमा हुने ? खै बुझ्न सकेको छैन। उनका अनुसार समयमा पासपोर्ट नबन्दा भिसा नवीकरण हुन नसकेका उदाहरण धेरै छन्। मजदुरहरूलाई पासपोर्ट नवीकरण गर्न यस्तो नियम थाहा पनि छैन। उनीहरू एकदुई महिना समय बाँकी राखेर आउँछन्। थप समस्यामा पर्छन्। पासपोर्ट नहुँदा भिसामा हजारौं दिराम जरिवाना तिर्न बाध्य छन्, उनी भन्छन्, कम्पनीले त्यो बेहोर्दैन, कामदारले तिर्नुपर्छ। यसले रेमिट्यान्स प्रवाहमा समेत असर परेको छ। राष्ट्रको कुल गार्हस्थ्य उत्पादन (जीडीपी)को एक चौथाइभन्दा बढी रेमिट्यान्स पठाउने कामदार नेपाल सरकारले तोकेको शुल्क तिरेर भनेको समयमा पासपोर्ट फारम भर्न नपाउँदा आक्रोशित भएका छन्। टोकन प्रणालीले झन् अनियमितता थपेको उनीहरूको बुझाइ छ। कसैलाई टाइपिङ सेन्टरमा धकेल्ने तरिका ठीक हैन राम तामाङ, व्यवसायी, डकुमेन्ट सेवा सर्भिसेस, दुबई हामी नेपाली कामदारहरूलाई सर्बसुलभ सेवा दिन हरदम तयारतत्पर छौं। कतिपय कामदारहरू आफंैले नयाँ पासपोर्टको फाराम भर्न नसक्ने अवस्थामा वा दूतावाससम्बन्धी कुनै पनि सहयोग चाहिएको अवस्थामा स्थानीय कानुनले तोकिएको शुल्क लिएर हामीले उहाँहरूलाई सहयोग गर्दै आएका छौं। हामीले व्यवसाय मात्र नगरेर मानवीय धर्म पनि निर्वाह गरेका छौं। पैसा नहुनेलाई निःशुल्क सेवा प्रदान गर्छौं। तर, पछिल्लो दिनहरूमा दूतावासमा पासपोर्टको अनलाइन फारम भर्न एकदमै कठिन हुँदै आएको छ। हरेक सोमबार खुल्ने भनिएको अनलाइन सिस्टममा दिनभर प्रयास गर्दा बल्लबल्ल चार पाँच जनाको फाराम भरिन्छ। सिस्टम चल्दै चल्दैन। चलिहाले एकदम ढिला कि त ह्याङ हुन्छ। कामदार आफंैले त फारम भर्ने कल्पना पनि गर्न सकिन्न। किन यस्तो भइरहेको छ ? कतारमा नहुने यूएईमा हुने ? खै बुझ्न सकेको छैन। शुल्क तिरेपछि सबैले सर्बशुलभ तरिकाले फारम भर्न पाउनुपर्छ। समय नहुनेहरू टाइपिङ सेन्टरमा पनि जान सक्ने भए। तर, कसैलाई जबर्जस्ती टाइपिङ सेन्टरमा धकेल्ने तरिका ठीक हैन। अर्को कुरा, दुनियाँमा दिनमा लाखौंले हेरिने वेबसाइटहरू सजिलै चल्छन्। जाबो केही हजारले लगइन गर्दा ह्याङ हुने कस्तो वेबसाइट बनाएको हो सरकारले ? जवाफ दिनुपर्छ। समयमा पासपोर्ट नवीकरण नभएर यूएईको भिसा नवीकरण हुन नसकेका धेरै उदाहरण छन्। मजदुरहरूलाई पासपोर्ट नवीकरण गर्न यस्तो नियम थाहा पनि छैन। उनीहरू एकदुई महिना समय बाँकी राखेर आउँछन्। थप समस्यामा पर्छन्। पासपोर्ट नहुँदा भिसामा हजारौं दिराम जरिवाना तिर्न बाध्य छन्। कम्पनीले त्यो बेहोर्दैन, कामदारले तिर्नुपर्छ। यसले रेमिटेन्स प्रवाहमा समेत असर परेको छ। सम्बन्धित निकायको ध्यानाकर्षण होस्। फाराम भर्न टाइपिङ सेन्टरमा पठाउनु कार्टेलिङ भएन र ? ठाकुरप्रसाद ढुंगाना  अध्यक्ष, एनआरएनए यूएई यूएईमा कार्यरत नेपाली कामदारले आफूलाई चाहिएको बेलामा पासपोर्ट बनाउन पाइएन भन्ने जनगुनासो व्यापक रूपमा आउन थालेको छ। मजदुरहरूले पसिना बगाएर कमाएको पैसा तिरेर पनि पासपोर्ट नवीकरण गर्न पाएका छैनन्। पासपोर्टको फाराम भर्न समेत महिनांैसम्म पालो पर्खनुपर्ने सम्भवत यूएईमा मात्र होला। त्यो पनि बग्रेलिती खुलेका टाइपिङ सेन्टरहरूमा गएर मात्र भर्नुपर्ने। यो त कार्टेलिङ भएन र ? छिमेकी देशहरू ओमान, कतार र साउदी अरबतिर बुझ्दा यस्तो समस्या देखिएन। किन यूएईमा कार्यरत नेपालीहरूले चाहिँ भनेको बेला अनलाइन फारम भर्न पाएका छैनन् भन्ने कुरा बुझिनसक्नु छ। प्राविधिक समस्या हो भने समाधान गर्नुपर्यो। दूतावासमा जनशक्ति कम भएको भए वृद्धि गर्नुपर्यो। पासपोर्टको अनलाइन फारममा कोटा सिस्टम उचित छैन। सेवाग्राहीले भनेको र चाहेको बेलामा वेबसाइटमा गएर आफैं पनि फारम भर्न पाउनुपर्छ। चौबिसै घण्टा फाराम खोल्नपर्छ। मजदुरले पैसा तिरेर लिने सुबिधामा यस्तो हेलचेक्याँइ गर्नुभएन। भारतीयहरूले तीन दिनमा आफ्नो पासपोर्ट नवीकरण गर्न सक्छन्। तीन दिनको ठाउँमा ३० दिन होला तर अनलाइन फारम भर्दा नै कामदारहरूलाई सास्ती दिनुभएन। पैसा खर्च गरेर घण्टौंको यात्रा गरेर दूतावास पुगेका मजदुर मन खिन्न पारेर फर्किंदा हामीलाई दुःख लागेको छ। दूतावासलाई मजदुरमैत्री बनाउन सकियो भने मात्र दूतावास हुनुको अर्थ रहन्छ।"
पोखरा क्षेत्रीय अन्तर्राष्ट्रिय विमानस्थलमा प्रदर्शन उडान सफल,"कास्की : पोखरा क्षेत्रीय अन्तर्राष्ट्रिय विमानस्थलमा प्रदर्शन उडानको सुरुआत गरिएको छ। विमानस्थलमा आज यति एयरलाइन्सले पहिलो प्रदर्शन उडान सफलतापूर्वक सम्पन्न गरेको हो। एयरलाइन्सका प्रवक्ता सुदर्शन बर्तौलाले दिउँसो २:१५ बजे पुरानो विमानस्थलबाट उडान भइ पोखरा क्षेत्रीय अन्तर्राष्ट्रिय विमानस्थलमा २:२७ मा अवतरण भएको जानकारी दिए। 'मुलुकको तेस्रो अन्तर्राष्ट्रिय विमानस्थलमा आज यतिले प्रदर्शन उडान सम्पन्न गरेको छ। उडानका क्रममा पाइटलहरुले विमानस्थल प्राविधिकरूपमा सञ्चालनका लागि तयार भएको प्रतिक्रिया दिनुभएको छ,' उनले भने। विमानका पाइटल प्रमोदराज गौतमले प्राविधिकरूपमा विमानस्थल अन्तर्राष्ट्रिय स्तरको भएको र अवतरण पनि सहज भएको बताए। विमानस्थल आगामी पुस १७ देखि सञ्चालनमा आउन लागेको छ। विमानस्थलमा बुध्द एयरले पनि दिउँसो ३:६ बजे विमानस्थलमा अवतरण गरेको छ।"
एउटै गाउँबाट एक करोडको सुन्तला बिक्री,"स्याङ्जा : स्याङ्जाको एउटै गाउँबाट रु एक करोडभन्दा बढीको सुन्तला बिक्री भएको छ। वालिङ नगरपालिका वडा नं ४ सुन्तलाबारीबाट यसवर्षमात्रै रु एक करोडभन्दा बढीको सुन्तला बिक्री भएको हो। सुन्तलाबारी गाउँका २२ घरधुरीले सुन्तलाको ठेक्का तथा खुद्रा बिक्रीबाट राम्रो आम्दानी गर्न सफल भएको सुन्तलाबारी सामुदायिक होमस्टे अन्तर्गत सुन्तला बगैँचा व्यवस्थापन समितिका अध्यक्ष खेमराज गुरुङले बताए। 'अहिले ठूला बगैँचाको सुन्तला ठेक्कामार्फत् एक करोडको बिक्री भइसकेको छ', उनले भने, 'अब साना बगैँचाका करिब सात लाख बराबरका सुन्तला बिक्री हुन बाँकी छ।' यहाँ उत्पादन भएका सुन्तला पोखरा, बुटवल, मुग्लिनलगायतका ठाउँबाट ठेकेदार आइ बोट वा बगैँचा नै खरिद गर्छन्। तौल गरी बेच्दा प्रतिकेजी ६० देखि ७० मात्रै पर्ने भएकाले किसानले बोट नै ठेक्का दिने गरेका छन्। 'गतवर्ष कति मूल्य थियो र अहिले कस्तो फलेको छ भन्ने आधारमा मूल्याङ्कन गर्छौं', उनले भने, 'अन्दाजी ४०५० हजार फाइदा हुने गरी ठेक्का दिइने भएकाले बजार खोज्नुपर्दैन, ढुवानी तथा टिप्नका लागि कामदार पनि चाहिन्न।' गाउँमा रहेका २२ घरले न्यूनतम एक लाख ५० हजारदेखि बढीमा १३ लाखसम्म सुन्तला बिक्रीबाट आम्दानी गरेको उनको भनाइ छ। सुन्तला बिक्रीबाट पाँच लाखभन्दा बढी आम्दानी गर्ने घरधुरीको सङ्ख्या धेरै छ। गतवर्ष यस गाउँबाट रु ८७ लाख ७४ हजार बराबरको सुन्तला बिक्री भएको थियो। यसवर्ष सुन्तला गतवर्षको तुलनामा धेरै र बाक्लो फलेकाले आम्दानी पनि बढेको उनले बताए। गत वर्ष एघार हजार सुन्तलाका बोट रहेपनि यस वर्ष तीन हजार तीन सय सुन्तलाका नयाँ बोट थपिएका छन्। प्रधानमन्त्री कृषि आधुनिकीकरण परियोजना सुन्तला सुपरजोनले यस गाउँलाई पनि समेटेपछि बगैँचा विस्तार गरिएको हो। 'यहाँ उत्पादन भएको सुन्तला सबै बिक्री हुँदैनन्' उनले भने, 'गाउँमा होमस्टे सञ्चालनमा रहेकाले यहाँ आउने पाहुना तथा आफन्तलाई कोसेलीस्वरुप सुन्तला दिने गरिएको छ।' यो गाउँको नाम पनि सुन्तालासँगै जाडिएको छ। अन्य समयको तुलनामा यस समयमा होमस्टेमा आउने पाहुनाको सङ्ख्यामा बढी हुनेगरेको छ। रासस"
