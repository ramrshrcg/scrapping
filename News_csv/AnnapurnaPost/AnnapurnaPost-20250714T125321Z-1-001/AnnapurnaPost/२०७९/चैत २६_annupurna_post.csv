शीर्षक,विवरण
अवचेतन पूर्वाग्रह,"हाम्रो देश जहाँ पार्टी छ, पथ प्रस्ट छैन। घोषणापत्र छ, मूर्त विचार छैन। नेताहरू छन्, नेतृत्व छैन। पद छ, दूरदृष्टि छैन। भर्खरै राष्ट्रिय स्वतन्त्र पार्टीमा स्वर्णिम वाग्लेको प्रवेश भएको छ। यसले केही वर्गलाई तरङ्गित र त्रसित पारेको छ भने केहीलाई उत्साहित र आशावादी बनाएको छ। कतिलाई त कुण्ठित, रिसालु र ईष्र्यालुसमेत बनाएको होला। कांग्रेसभित्रको कमजोरी केलाउँदै वाग्लेले गरेको पार्टी बहिर्गमनलाई कांग्रेसभित्रकै केही बुद्धिजीवीले ठूलो घाटा मानेका छन् भने कोही क्रोध र कुण्ठाले कचल्टिएका छन्। आफ्ना भाषणमा बगाइरहेछन् वाग्लेविरुद्धको वक्तव्य र व्यंग्य बग्रेल्ती। सायद कांग्रेसभित्रका धेरैलाई त भयंकर भय पनि भएको होला, पार्टीभित्रको एउटा आस मर्यो भनेर। त्यो स्वाभाविक पनि हो। राम्रो र आसलाग्दो मान्छे आफ्नो पार्टी छोडेर अर्कोमा जानु सायद कांग्रेसका लागि आफैंले हानेको बल अर्काको पोस्टभित्र गएर छिरेको जस्तो महसुस हुनसक्छ। जनताको हकमा यसको अर्थ कसरी लागू हुन्छ भने हाम्रा होइन, राम्रा मान्छेलाई जिताएर अनि देश चलाउने जिम्मा दिएर। जेहोस्, राष्ट्रिय स्वतन्त्र पार्टीमा एक मुठी सास वा आसलाग्दो खम्बा थपिएको छ। पत्रकार सम्मेलनमा तीन भाइ स्वर्णिम वाग्ले, रवि लामिछाने र रमेश खरेल एकैसाथ उत्रिएर देशको भविष्य निर्माणमा आफ्नो आवाज जनतामाझ ल्याउनु आसलाग्दो सन्देश हो। यद्यपि त्यतिकै चुनौतीका पहाडहरू भने उनीहरू माझ छन्। चुनौती उनीहरूले गर्न सक्छन् वा सक्दैनन् भन्ने होइन। उनीहरूलाई गर्न दिइन्छ वा दिइँदैन वा गर्न सक्ने वातावरण बन्छ वा बन्दैन भन्ने हो। हाम्रो देश जहाँ पार्टी छ, पथ प्रस्ट छैन। घोषणापत्र छ, मूर्त विचार छैन। नेताहरू छन्, नेतृत्व छैन। पद छ, दूरदृष्टि छैन। कार्यकर्ता छन्, स्ट्राइकरले हानेका गोटीजस्ता। त्यसमाथि हरेक पार्टीमा, हरेक पार्टीले खटाएका साइबर सेना छन्। उनीहरूको काम भनेको प्रशंसा फुक्ने छ। नराम्रो र हाम्रोलाई राम्रो र राम्रोलाई नराम्रो बनाउने काम छ। सके स्वार्थका लागि सबैथोक प्रभावित गर्नेमा छ कार्यपालिका, व्यवस्थापिका र न्यायपालिका साथै पत्रकारिता पनि। देखिरहेकै छौं कि मिडियामा आआफ्नो पार्टी र मान्छेको बचाउ गर्न साइबर सेनाहरू अरिंगाल झैं खनिन्छन् र सत्यलाई भ्रम र भ्रमलाई सत्य बनाइदिन्छन्। कतिले जानेर या नजानेर वा कतिले परिधि बाहिर गएर सोच्न नसकेर होस् वा कसैको लोभ, प्रलोभन, मोह वा ब्रेनवासमा परेर, स्वविवेक प्रयोग गर्न सकिरहेका छैनन्। जसकारण देश र समाजलाई पछाडि धकेलिरहेको छ, आजसम्म। हामी प्लेटोको रिपब्लिकमा रहेको दि अलेगोरी अफ दि केभको कथामा झैं त्यही अँध्यारोभित्रका कैदी भइरहेका छौं र हामीलाई त्यही सत्य र उज्यालो लागिरहेको छ। अब भनेको देशको मुहार फेर्ने समय हो। यो हर्क साम्पाङ, बालेन शाह, स्वर्णिम वाग्ले आदिको समय हो। माथिमात्र हेर्ने होइन। अब व्यक्तिको उमेर, थर, वर्ण वा लिंग वा जात हेर्ने होइन। जनप्रतिनिधि हुन खोज्नेहरूको अनुभव, जीवनका कथा, पृष्ठभूमि, क्षमता, दक्षता र योग्यता के हुन् ? हिजो र आज के गर्दैछ ? त्यस्ता खालका न्यारेटिभहरू खोजिनुपर्छ, जसले आउँदो नेतृत्व वर्गको अन्तर्य थाहा हुन्छ। त्यसो हुन सकेको खण्डमा कम पूर्वाग्राही बन्ने प्रयास गर्न सक्नेछौं। हाम्रो अवचेतन मस्तिष्क र हृदयमा रहेको पूर्वाग्रहलाई चिन्न सक्ने छौं। आफूभित्रको पूर्वाग्रह चिन्न सकेमात्र हामी मतदाताले सच्चा मानिस चिन्न सक्नेछौं। पूर्वाग्रही मनमा नजानीकनै सदियौंदेखि बसिरहेको छ। अब यसलाई फ्याँक्ने र फोड्ने समय आएको छ। त्यसो गरेको खण्डमा विकल्प थाहा हुनेछ। विकल्प भनेको सक्षम, क्षमतावान्, अनुभवी र विद्वान्लाई नेतृत्व वर्गमा पुर्याउनु हो। जसमा युवा पनि हुन् सक्छन्, वृद्ध पनि हुन सक्छन्। नेतृत्व गर्ने व्यक्ति पनि त्यस्तो हुनुपर्छ जो अवचेतन पूर्वाग्रहबाट बाहिर निस्किएको होस्। पामेला फुलर, मार्क मर्की र अनि चोले आफ्नो पुस्तक अन्कन्सस बायसमा लेख्छन् कि अवचेतन पूर्वाग्रह भनेको संज्ञात्मक अथवा सामान्य ज्ञान, संस्कार र संस्कृतिमा आधारित अवचेतन ज्ञान हो। यसले निर्णय र व्यवहारहरूमा असामान्य आचरणको उत्पत्ति गर्छ र सामान्यतः अवचेतन रूपमा हाम्रा बुझाई वा निर्णयहरू गरिन्छन्। यसले जातीय, लिंग, धर्म, अभिव्यक्ति, स्वास्थ्य आदि विषयमा निर्णय प्रभावित गर्न सक्छ। त्यसलाई चिन्नु र त्यसबाट बाहिर निस्किनु भनेको परिवर्तन हो, विकास हो अनि सुधार र गुणात्मकता हो। राजनीतिमा नयाँ पिँढी आउँदै गर्दा विभिन्न किसिमका भाष्य निर्माण भइरहेका छन्। पुराना नेता भनिरहेछन् हामी प्रजातन्त्रका लागि लड्यौं, जेलनेल पर्यौं, ढुंगामुढा गर्यौं। त्यही भएर जनताले हामीलाई नै विश्वास गर्नुपर्छ। विरासत भत्किनु हुँदैन। नयाँ पुस्ता भनिरहेछ पार्टीमा सदियौंदेखि यी वृद्ध नेताहरूले राज गरिरहे त्यही भाष्यमा। अब कुनै काम छैन तिनको। अब नेतृत्व गर्ने पालो युवा पुस्ताको हो। समय फेरिएको छ। त्यही भएर अब जेल बसेका र ढुंगामुढा गरेका भरमा पार्टी र पद पाउने होइन, ज्ञान र शिक्षा बटुलेका र पढेलेखेका पुस्ताले देश चलाउने हो। यही भाष्यलाई नजानिँदो पाराले पूर्वप्रधानमन्त्री डा बाबुराम भट्टराईले ट्विटरमा लेखेका थिए, जागिर खाने, ढुंगा खाने, गोलघर खाने, गोली खानेबीच को ठूलो भन्ने जुहारी रोचक छ। हिजो लोकतन्त्रको लडाइँ प्रमुख हुँदा ढुंगा, जेलनेल, गोली खाने ठूला हुनु स्वाभाविक थियो। आज सुशासन र समृद्धिको मुद्दा प्रमुख बन्दा किताब, इन्टरनेट, जागिर खानेहरूको भूमिका ठूलो हुन्छ नै। अतः एकअर्कालाई सम्मान गरौं ! उसो भए अब कस्तो नेतृत्व चाहिएको छ त ? हो, अब आआफ्नो क्षेत्रमा विशेषज्ञता तथा दक्षता हासिल गरेका मान्छेहरू चाहिएको छ। जोसँग आफ्नो क्षेत्रमा आफूले बटुलेका ज्ञान र अनुभव प्रशस्त छन्, जसलाई निःस्वार्थ देश र जनताको पक्षमा प्रयोग गर्न सकिन्छ। अबका जनप्रतिनिधिले आफूलाई देशका लागि एउटा काम लाग्ने मान्छे हुँ भनेर सोहीअनुसार दाबी पेस गर्न सकून्। कर्तव्य र अधिकारका लागि अन्ततः पद त चाहिन्छ नै। अनेक उल्झन आइरहँदा पनि के भुल्नु हुँदैन भने व्यक्तिभन्दा व्यक्तिको लक्ष्य, प्यासन र अठोट महत्त्वपूर्ण हुन्छ। गल्तीबाट सिकेर कोही अगाडि बढ्न चाहन्छ भने त्यो सच्चा मान्छे हो। त्यसलाई ईष्र्या र डाहको विषय बनाइनु हुँदैन। समाज र देशको भलो हुने मनसायले कोही अघि बढ्छ भने सहयोग गर्नु हामी नागरिकको कर्तव्य हो। त्यसैले अब निस्कौं अवचेतन पूर्वाग्रहबाट बाहिर।"
डा हेनिमेनको होमियोप्याथी,"जीवनको उत्पतिसँगै रोगहरूको पनि जन्म भयो। दुवैसँगै हुर्के र सँगै खेले, मौका छोपी एकले अर्कालाई पछार्ने कार्य गर्दै आए र गर्दैछन्। तर, मानिस प्रकृतिको सर्वश्रेष्ठ बौद्धिक प्राणी भएकाले लामो समयसम्म यस सांसारिक यात्रामा स्वस्थ्य भई संलग्न रहने उद्देश्यले रोगोपचारका विधिहरूको खोजीमा लाग्यो। जसको फलस्वरूप अहिले विश्वमा रोगोपचारका विभिन्न पद्धतिको विकास र प्रयोग भइरहेको छ। इतिहासमा केही चिकित्सा पद्धति सामाजिक स्वीकृतिको अभावमा अस्तित्व गुमाउँदै लोप भए भने केही उपचार विधि मौलिक गुण र विशिष्टताका आधारमा लोकप्रिय भए। त्यसमध्ये एक हो होमियोप्याथी। होमियोप्याथी विश्वमा स्थापित चिकित्सा पद्धतिहरूमा दोस्रो स्थान छ। लोकप्रिय एवं जनमानसमा स्वीकार गरी अपनाएको चिकित्सा पद्धति हो। जुन लगभग २०० वर्षभन्दा बढी समयदेखि जनस्वास्थको विषय बनेको छ। १७५५ अप्रिल १० तारिखमा जर्मनीको माइसेन सहरमा होमियोप्याथीका जन्मदाता क्रिश्चियन फेड्रिकसेमुअल हेनिमेनको जन्म भएको थियो। यिनका पिता बहुतै गरिब थिए। चिनियाँ माटो (सेरामिक) को भाँडामा बुट्टा बनाउने (चित्रकारी) काम गरेर परिवारको पालनपोषण गर्थे। गरिबीको कारणले गर्दा हेनिमेनको बाल्यावस्था बडो संघर्षमा बित्यो। अध्ययनका लागि साह्रै नै दुःख गर्नुपर्यो। हुने बिरुवाको चिल्लोपात भनेझैं कुसाग्रबुद्धि र तीव्र प्रतिभाका धनी हेनिमेनले २४ वर्षको उमेरमा एलोप्याथिमा (एमडी)को उपाधि हासिल गरे। ड्रेसडेनको अस्पतालमा सिभिलसर्जनको पदमा रही कार्य गर्न थाले। दस वर्षसम्म यिनले अस्पतालमा सेवा कार्य गरे। डा हेनिमेन आफ्नो समयको चिकित्सा प्रक्रियाबाट नै सहमत थिएनन्। तितो कष्टकारी एवं विपरीत प्रतिक्रिया उत्पन्न गर्ने औषधिहरूबाट एउटा रोगको उपचार हुनुका साथै शरीरमा कैयौं नयाँनयाँ रोग उत्पन्न भइरहेका थिए। यसैबीच उनको छोरी बिरामी भइन्, राम्रोभन्दा राम्रो उपचार गरियो। तर, छोरीलाई बचाउन सकेनन्। यस घटनाले गर्दा उनको तत्कालीन चिकित्सा पद्धतिबाट नै मोहभंग हुन गयो। यी सबै कुराबाट दिकदार भएर हेनिमेनले (एलोप्याथी) चिकित्सा कार्य गर्न छोडिदिए। हेनिमेन जीविकोपार्जनका लागि चिकित्सा एवं विज्ञानका पुस्तकहरूको विभिन्न भाषामा अनुवाद गर्न थाले। उनलाई ग्रिक, लेटिन, अंग्रेजी, इटालियन, अरबी, स्पेनिस, फ्रेन्च, जर्मन, सिरियन, हिब्रुसहित १० भाषाको ज्ञान थियो। सन् १७९० मा डा कुलेनद्वारा लिखित मेटेरियामेडिकाको जर्मन भाषामा अनुवाद गर्ने क्रममा हेनिमेनले सिनकोना भन्ने औषधिका बारेमा विशेष जानकारी पाए। एक स्वस्थ शरीरमा सिनकोनाको (अर्क)को सेवन गर्नाले मलेरिया ज्वरोको जस्तै लक्षण उत्पन्न भइहाल्छ, जबकि सिनकोना मलेरिया ज्वरोको महत्त्वपूर्ण औषधि भन्ने कुरा यिनलाई थाहा भयो। आफ्नै शरीरमा सिनकोनाकोको प्रयोगले डा हेनिमेन यस निष्कर्षमा पुगे कि जुन औषधीय गुणयुक्त पदार्थ (औषधि) एउटा स्वस्थ्य मानिसमा प्रयोग गर्नाले जुन किसिमको रोग लक्षणहरू उत्पन्न हुन्छन्, उही औषधि त्यस्तै लक्षणयुक्त भएको रोगी व्यक्तिलाई (शक्तिकृत) रूपमा सूक्ष्म मात्रामा सेवन गराउनाले आरोग्य प्रदान गर्छ। यही कुराको चिन्तनमनन् गर्दागर्दै उनको मनमा विचार आयो कि सिनकोनाको जस्तै प्रकृतिप्रदत्त अन्य औषधीय पदार्थमा पनि रोगोत्पादन र विनाश शक्ति विद्यमान रहेछ। यसै आधारमा हेनिमेनले ६ वर्षसम्म अनवरत आफ्नै शरीरमाथि नानाप्रकारका औषधिको परीक्षण गरे। उक्त परीक्षणले हेनिमेनलाई समः समं शमयतिः अर्थात् जसले रोग उत्पन्न गर्छ, उसैले रोग निको पार्छ भन्ने जानकारी भयो र उनले सदृशरोगको सदृश चिकित्सा भन्ने नयाँ सिद्धान्तको प्रतिपादन गरे। उनले समानताले समानताको उपचारको पद्धतिलाई आफैंमाथि प्रयोग गरी व्यावहारिक एवं स्वाभाविक बनाए। यसप्रकार हेनिमेनले व्यापक परीक्षण, अनुभव एवं शोधपश्चात् रोगको स्थायी चिकित्सा विधि खोजे। त्यसलाई होमियोप्याथी नाम राखे। होमियोप्याथी अर्थात् रोगको सदृशचिकित्सा विज्ञान। १८औं शताब्दीको अन्ततिरको एउटा चमत्कारी तर वैज्ञानिक चिकित्साजगत्को उपलब्धि हो। यसको चिकित्सा दर्शनले विश्वलाई एक नयाँ दर्शन दिएको छ, जसको कुनै विकल्प छैन। होमियोप्याथीले विश्व स्वास्थ्य मिसनलाई पूरा गर्न महत्त्वपूर्ण भूमिका निर्वाह गरेको छ। जसको परिणाम आज हाम्रोसामु छ। होमियोप्याथी आज विश्वको सयभन्दा बढी मुलुकमा मुख्य रूपले दक्षिण र उत्तरी अमेरिका, भेनेजुएला, अर्जेनटिना, जर्मनी, युक्रेन, रूस, क्यानाडा, यूके, यूएसए, फ्रान्स, जापान आदिमा प्रचलित छ। उल्लेखनीय कुरो के छ भने भारत, श्रीलंका, पाकिस्तान, ब्रिटेन, नेपाल आदि देशका स्वास्थ्य सेवामा होमियोप्याथीलाई पनि समावेश गरिएको छ। रिपोर्टअनुसार विश्वमा लगभग २० प्रतिशतभन्दा बढी मानिस होमियोप्याथी चिकित्सा पद्धतिद्वारा आफ्नो रोगको उपचार हुने विश्वास राख्छन्। होमियोप्याथीको लोकप्रियताको अनुमान यस तथ्यबाट पनि लगाउन सकिन्छ कि जन्मको लगभग २२५ वर्षभित्रै समुद्रको गहिराईलाई पार गर्दै विश्वभर फैलिएर जनस्वास्थको विकल्प बन्नेतर्फ अग्रसर छ। ध्यानदिनु पर्ने कुरो के छ भने विश्वको कुनै पनि चिकित्सा पद्धति यस्तो छैन, जसको औषधि या उपचार विधि सरल, सौम्य, सुरक्षित, पीडामुक्त एवं दुष्प्रभावरहित होस्। यसको साथै संसारमा प्रचलित अन्य चिकित्सा पद्धतिमध्ये कसैको दर्शन लिखित या निश्चित छैन। होमियोप्याथी एकमात्र चिकित्सा पद्धति हो, जसको दर्शन एवं सिद्धान्त निश्चित छ। यसमा रोगीको आचार, विचार, व्यवहार, शारीरिक बनावटदेखि उसको मनोभावना एवं व्यक्तित्व समेतलाई मध्येनजर राख्दै रोगोपचार गर्ने हेतुले औषधि छनोट गरिन्छ। विश्वमा जहाँ एलोप्याथिक उपचार गरिबको पहुँचबाट टाढा हुँदै गइरहेको छ। त्यही अपेक्षाकृत कम खर्चिलो हुने भएको कारण होमियोप्याथिक उपचार आममानिसको पहुँचमा छ। विश्वमा होमियोप्याथिक चिकित्साबिना सम्पूर्ण स्वास्थ्यको कल्पना पनि गर्न सम्भव छैन। होमियोप्याथी आविष्कारको लगभग २२५ वर्षको अन्तरालमा रोगमुक्त समाजको स्थापनाको लक्ष्यलाई प्राप्त गर्न यसले महत्वपूर्ण भूमिका निर्वाह गरेको छ। विशेषगरी विकासशील मुलुकमा आर्थिक अवस्थाका कारण होमियोप्याथिक चिकित्साको महत्व बढी छ। नेपालको स्वास्थ्य क्षेत्रमा होमियोप्याथिक चिकित्साले २००७ सालदेखि नै प्रभावकारी भूमिका निर्वाह गर्दै आइरहेको छ। होमियोप्याथिक चिकित्साको क्षेत्रमा डा हेनिमेनद्वारा प्रतिपादित सार्वभौम दर्शन एवं सिद्धान्तप्रति आमजनमानसमा सचेतना जागृत गर्ने बेला आइसकेको छ। किनभने डा हेनिमेनले विश्वलाई एउटा यस्तो चिकित्सा पद्धति दिएर गएका छन्, जसको हालसम्म कुनै विकल्प छैन।"
स्थानीय सरकारलाई खर्च कटौतीको दबाब,"सम्पत्ति कर लगाउन वा अन्य कुनै प्रकारको सार्वजनिक हितको काम गर्न जग्गा उपलब्ध छैन। आफ्नै नगरमा भएका जग्गामा एउटा शौचालय बनाउन पनि गुठीसँग लिजमा लिनुपर्ने वा भाडा तिर्नुपर्ने बाध्यता छ। देशको राजनीतिक अस्थिरता र खस्किँदो अर्थतन्त्रका कारण जनकपुरधाम उपमहानगरपालिकाको कामकाज प्रभावित भएको छ। नेपाल सरकारले हामीलाई एउटा पत्र पठाएको छ, जसमा भनिएको छ तपाईं २० प्रतिशत आफ्नो सबै खर्चमा कटौती गर्नुस्। पहिला केन्द्र सरकारको गुनासो थियो कि स्थानीय सरकार बजेट खर्च गर्दैन। अहिले खर्च कटौती गर्न दबाब छ। फोहोर व्यवस्थापन गर्न हामीसँग ल्यान्डफिल्ड साइट छैन। सरसफाइको काम राति गर्नुपर्ने बाध्यता छ। भएका सफाइ कर्मचारी, सवारी चालक उपमहानगरपालिकामा नभई नहुने खालका छन्। प्रत्येक वडा कार्यालयमा एक जना कम्प्युटर अपरेटर पठाउनुपर्नेछ। जसले जन्मदर्ता, मृत्युदर्तालगायत विभिन्न दैनिक डाटालाई कम्प्युटरमा राख्न सकोस्। तर, यी कर्मचारी भर्ना गर्न जब हामीले सार्वजनिक सूचना निकाल्यौं तब संघ सरकारबाट चिठ्ठी आयो कि तपाईं कर्मचारी भर्ना गर्न सक्नुहुन्न। एकातर्फ चाहिएको कर्मचारी भर्ना गर्न नसक्ने अवस्था छ। अर्कातर्फ खर्च कटौती गरिन्छ। यस्तो अवस्थामा स्थानीय तहहरूले विकास र समृद्धिको यात्रा कसरी तय गर्न सक्छन् ? मधेस प्रदेश सरकारसँगको समन्वय राम्रै छ। पहिला केन्द्र सरकारको गुनासो थियो कि स्थानीय सरकार बजेट खर्च गर्दैन। अहिले खर्च कटौती गर्न दबाब छ। जनकपुरधामको सबैभन्दा ठूलो समस्या छ, फोहोर व्यवस्थापन। म निर्वाचित भएर आएदेखि यस विषयलाई पहिलो प्राथमिकतामा राखेको थिएँ। मैले यो समस्यालाई तीन किसिममा वर्गीकरण गरेँ ठोस फोहोर, छाडा चौपाया, फुटपाथ (सडकपेटी)को समस्या र पार्किङको व्यवस्थापन। हामीले छाडा चौपाया व्यवस्थापनतर्फ स्तरीय खालको एक बिघामा गत साउनदेखि गौशाला निर्माण गरिरहेका छौं। फुटपाथ खाली गराएका छौं। जसको अभावमा यहाँका अधिकांश सडक अस्तव्यस्त थिए। व्यवसायीले फुटपाथमै सरसामान राखेका कारण सर्वसाधारणलाई हिँडडुल गर्न कठिनाइ थियो। अहिले खाली गराएर पैदल यात्रीलाई आवागमनमा सहजता प्रदान गर्ने प्रयास गरेका छौं। ल्यान्डफिल्ड साइटका लागि ३० बिघा जग्गा लिजमा उपलब्ध गराउन गुठी संस्थानसँग समन्वय गरी उपमहानगरपालिकाले गुठी कार्यालयलाई पत्र पठाएको छ। फोहोर व्यवस्थापन गर्न हामीसँग ल्यान्डफिल्ड साइट छैन। सरसफाइको काम राति गर्नुपर्ने बाध्यता छ। प्रशासन, स्वास्थ्य, शिक्षा, सुशासन सम्बर्द्धनलगायत नियमित काम भइरहेको छ। पूर्णखोप घोषणा कार्यक्रमअन्तर्गत १० वटा वडालाई पूर्णखोप घोषणा गरिसकेका छौं। पूर्णशिक्षा अभियानलाई अघि बढाइरहेका छौं। सेवाग्राहीलाई सुशासनको प्रत्याभूति दिलाउन मैले सक्दो प्रयास गरेको छु। यसअघि हाम्रो उपमहानगरपालिकामाथि भ्रष्टाचारको दाग लागेको सबैलाई थाहा नै छ। महालेखापरीक्षकको तथ्यांक हेर्ने हो भने यस उपमहानगरपालिकाको बेरुजु १ सय ८ करोड थियो। जसमध्ये यस वर्ष हामीले ४० करोडजति फछ्र्यौट गराएका छौं। भ्रष्टाचारप्रति मैले शून्य सहनशीलताको नीति लिएको छु। सेवाग्राहीलाई छिटोछरितो रूपमा सेवाप्रवाह गर्न सम्पूर्ण फाँटलाई सक्रिय गराएको छु। यहाँको सबैभन्दा ठूलो चुनौती जनचेतना अभाव हो। उपमहानगरपालिकाले एक्लै कहिले पनि स्वच्छ, सफा र समृद्ध जनकपुर बनाउन सक्दैन। विकास र समृद्धिका लागि नागरिकदेखि लिएर सबैको साझा मन हुनु आवश्यक छ। अर्को चुनौती छ गुठी संस्थानको हस्तक्षेप। उपमहानगरपालिकाको आन्तरिक राजस्व वृद्धि हुन सकिरहेको छैन। जसको बाधक गुठी हो। जनकपुरका अधिकांश जग्गा गुठी संस्थानको नाममा छ। यस्ता जग्गामा नक्सापास गर्न सकिएको छैन। तर, घरधनीहरू मनोमानी रूपमा बस्ती बसाएर बसोबास गरिरहेका छन्। सम्पत्ति कर लगाउन वा अन्य कुनै प्रकारको सार्वजनिक हितको काम गर्न जग्गा उपलब्ध छैन। आफ्नै नगरमा भएका जग्गामा एउटा शौचालय बनाउन पनि गुठीसँग लिजमा लिनुपर्ने वा भाडा तिर्नुपर्ने बाध्यता छ। संस्थानले यहाँको जग्गाबाट कर असुल गरेर केन्द्रमा लग्छ। यस विषयलाई समाधान गर्न प्रदेश सरकारको भूमि ऐन आउनु अत्यावश्यक छ। र गुठीका जग्गाहरू स्थानीय तहअन्तर्गत ल्याउन पहल जरुरी छ। (साह जनकपुरधाम उपमहानगरपालिका प्रमुख हुन्।)"
आर्मी र सातदोबाटोको रोमाञ्चक बराबरी,"काठमाडौं : सहिद स्मारक ए डिभिजन लिगमा आइतबार त्रिभुवन आर्मी फुटबल क्लब र सातदोबाटो युथ क्लबले ३३ गोलको रोमाञ्चक बराबरी खेलेका छन्। त्रिपुरेश्वरस्थित दशरथ रंगशालामा भएको खेलमा तीनै पटक आर्मीले अग्रता लिएको थियो। तर, अग्रता एक गोलभन्दा लम्ब्याउन नसकेको आर्मीविरुद्ध लगातार पुनरागमन गर्दै सातदोबाटोले एक अंक खोस्यो। चौथो मिनेटमा गोल गर्दै जिलेस्पीले विभागीय टिमलाई अग्रता दिलाएका थिए। जगजित श्रेष्ठले दायाँतर्फबाट दिएको पासलाई हेडरमार्फत जिलेस्पीले गोलमा परिणत गरेका थिए। सातदोबाटोका दीपकराज सिंह ठकुरीले २५औं मिनेटमा पेनाल्टी एरिया भित्रबाट गरेको प्रहार आर्मीका दुई खेलाडीलाई ठोकिएर गोलमा परिणत भएसँगै खेल ११ को बराबरीमा पुगेको थियो। दीपकको प्रहार सुरोज बस्नेत र विकाश खवासलाई लागेर गोल लाइन पार गरेको थियो। सातदोबाटोका एकराज बुढाथोकीले ३७औं मिनेटमा बक्सबाट क्लियर गर्न चाहेको बल जिलेस्पीको खुट्टामा लागेर फेरि गोलमा परिणत भएको थियो। त्यो गोलसँगै पहिलो हाफमा आर्मीले २१ को अग्रता बनायो। दोस्रो हाफमा थप रोमाञ्चक बनेको खेलमा थप तीन गोल भयो। सातदोबाटोका निरज चौधरीले दायाँतर्फबाट गरेको क्रस आर्मीका गोलकिपर विकेश कुथुले रोकेका थिए। सोही रिबाउन्ड बललाई ६ यार्ड बक्स भित्र अन्मार्क्ड सातदोबाटोका सार्दोरबेक मात्मुराटोभले आकर्षक फिनिस गरे। त्यसको चार मिनेट नबित्दै आर्मीका राइट ब्याक दीपक गुरुङले बायाँतर्फबाट गरेको क्रस गोलमा परिणत भयो। ६ यार्ड बक्स नजिक बल ड्रप भएर गोल लाइन पार गर्दा सातदोबाटोका गोलकिपर अभिषेक बराल निरीह बने। यद्यपि, ८४औं मिनेटमा सातदोबाटोका विलियम ओपोकु ऐसेडुले फ्रिकिकमा उत्कृष्ट गोल गर्दै सातदोबाटोलाई हारबाट जोगाए। बराबरीसँगै आर्मी सात खेलबाट ९ अंक जोडेर आठौं स्थानमा उक्लिएको छ। समान खेलबाट १३ अंक जोडेको सातदोबाटो तेस्रो स्थानमा उक्लिएको छ। आजको खेलमा जित निकाल्न नसक्दा सातदोबाटोले शीर्ष स्थानमा उक्लिने मौका गुमाएको छ। आजै भएको खेलमा मछिन्द्र क्लबले संकटा क्लबलाई २१ गोलको नतिजामा पराजित गरेको थियो। यस्तै, एन्फा कम्प्लेक्समा भएको खेलमा न्यूरोड टिमले हिमालयन शेर्पा क्लबलाई पनि २१ गोलकै नतिजामा पराजित गरेको थियो।"
मछिन्द्रसँग २१ ले हार्यो संकटा,"काठमाडौं : सहिद स्मारक ए डिभिजन लिगमा आइतबार साविक विजेता मछिन्द्र फुटबल क्लबले संकटा क्लबलाई २१ गोलको नतिजामा पराजित गरेको छ। त्रिपुरेश्वरस्थित दशरथ रंगशालामा भएको खेलमा हाबी बनेको मछिन्द्रले रोमाञ्चक जित दर्ता गर्यो। एन्द्रेन नियाले १४औं मिनेटमा मैदानको बीचभागबाट फालेको थ्रु बलमा मछिन्द्रका भुटानी फरवार्ड छेन्चो ग्याल्चेनलाई भेट्टाउन सकेनन्। त्यसको दुई मिनेट नबित्दै विमल घर्ती मगरको लामो प्रहार फ्रेममा परेको थिएन। संकटाका मनीष डाँगीले १८औं मिनेटमा संकटाका जुनियर केङ्गेलाई भेट्टाउन सकेका थिएनन्। सुरुआती २० मिनेटसम्म निरन्तर आक्रमण गरेको मछिन्द्रका लागि २०औं मिनेटमा विमलले गोल गर्दै अग्रता दिलाएका थिए। नियाले सेन्टर सर्कल नजिकबाट दिएको पासमा संकटाका डिफेन्डरलाई सहजै बिट् गर्दै विमलले उत्कृष्ट फिनिसिङ गरे। त्यसको एक मिनेट नबित्दै संकटाका लागि मनीषले बराबरी गोल फर्काए। आयुष घलानले बायाँतर्फबाट दिएको पासमा पेनाल्टी एरिया भित्रबाट सशक्त प्रहार गर्दै गोलमा परिणत गरेका थिए। पहिलो हाफ सकिन लाग्दा पुनः मछिन्द्रले संकटामाथि निरन्तर दबाब बनायो। छेन्चोले ४४औं मिनेटमा पेनाल्टी एरिया अगाडिबाट गरेको लामो प्रहार फ्रेममा परेको थिएन। पहिलो हाफको इन्जुरी समयमा छेन्चोले वान् भर्सेज वानमा टिकेन्द्र थापालाई बिट् गर्न सकेनन्। दोस्रो हाफको पहिलो मिनेटमै ओलावाले आफिजले गोल गर्दै मछिन्द्रलाई पुनः अग्रता दिलाएका थिए। प्रशान्त अवस्थीले दायाँतर्फबाट गरेको क्रसमा ओलावालेले ट्याप इन गरेका थिए। उनको प्रहारमा संकटाका गोलकिपर टिकेन्द्रले बल छेके पनि गोल टार्न सकेनन्। ओलावालेले ५६औं मिनेटमा हेडरमार्फत गरेको प्रहार गोल पोलमा लागेर फर्किएको थियो। त्यसको १० मिनेटपछि ६७औं मिनेटमा संकटाका जुनियरले गरेको लामो प्रहार फ्रेममा परेको थिएन। ओलावालेले पुनः ७६औं मिनेटमा हेडरमार्फत गरेको प्रहार पोलमै लागेर फर्किएको थियो। जितसँगै मछिन्द्र सात खेलबाट ९ अंक जोडेर सातौं स्थानमा उक्लिएको छ। समान खेलबाट ९ अंक जोडेको आठौं स्थानमा छ। ६ खेलबाट १४ अंक जोडेको मनाङ मर्स्याङ्दी क्लब लिग तालिकाको शीर्ष स्थानमा छ। सात खेलबाट १४ अंक जोडेको जावलाखेल दोस्रो स्थानमा छ। खेलमा तीन अंक लिने लक्ष्यसहित मैदानमा उत्रिए पनि पराजय भोग्नु परेको संकटाका मुख्य प्रशिक्षक सल्यान खड्गीले बताए। आजको खेलमा धेरै कमी थियो, प्रशिक्षक खड्गीले भने, खेलमा हार जित हुन्छ, उद्देश्य त जित्ने नै थियो। दोस्रो हाफको सुरुमै गोल खानु दुर्भाग्यशाली साबित भएको उनले बताए। आजको खेलमा डिफेन्समा कमजोर देखियो, कम्युनिकेसनमा पनि समस्या भयो, उनले भने। खेलको इन्जुरी समयमा पुजन उपरकोटीसँग ठोकिएर मछिन्द्रकै छिरिङ गुरुङ बेहोस भएका थिए। उनलाई मैदानमै कार्डियोपल्मोनरी रेससिटेसन (सीपीआर) दिएर थप उपचारका लागि अस्पताल लानु परेको थियो। उनी ढल्ने बित्तिकै नजिकको टच लाइनबाट दौडिएर छिरिङलाई मुख बन्द गर्न नदिन संकटाका प्रशिक्षकले महत्त्वपूर्ण भूमिका निर्बाह गरेका थिए। कोल्याप्स भएको जस्तै देखिएको थियो। मैले आफूलाई रोक्नै सकिँन, मैले मुख बन्द गर्न दिइँन। ऊ होसमा आएपछि म पछाडि हटेँ, उनले भने, म पुग्दा मुख बन्द हुन लागेको थियो। मैले चार औंला घुसाएर बन्द गर्न दिइँन। करिब एक दुई मिनेट जति बेहोस भएको थियो, उनले भने। आक्रमणको हकमा नयाँ फरवार्ड युसुफ अतिृसले पहिलो पटक सुरुआती ११ मा परेकाले घुलमिल हुन नसेकेको उनले सुनाएका थिए। यस्तै, मछिन्द्रका नवनियुक्त प्रशिक्षक किशोर केसीले प्रतिस्पर्धात्मक खेलमा आफ्नो टिमले बाजी मारेको सुनाए। निवर्तमान प्रशिक्षक प्रवेश कटुवाल राष्ट्रिय टिमका सहायक प्रशिक्षक नियुक्त भएपछि मछिन्द्र नेतृत्वविहीन थियो। तर, मछिन्द्रले आजै केसीलाई मुख्य प्रशिक्षक नियुक्त गरेको घोषणा गरेको थियो। छोटो समयका कारण मैले टिमलाई रणनीतिक तयारी मात्रै गराएर आजको खेलमा आएको हो, यसअघि लगातार दुई सिजन च्याम्पियन बनेको मछिन्द्रमा आफ्नो लक्ष्यबारे बोल्दै उनले भने, मेरो पनि लक्ष्य पहिलो हुने नै हो। छिरिङको अवस्था सुधार भइरहेको पनि मुख्य प्रशिक्षक केसीले जानकारी दिए। एनआरटीको उत्कृष्ट पुनरागमन आजै एन्फा कम्प्लेक्समा भएको खेलमा हिमालयन शेर्पा क्लबविरुद्ध उत्कृष्ट पुनरागमन गर्दै न्यूरोड टिम (एनआरटी)लाई २१ गोलको नतिजामा पराजित गरेको छ। खामिर गिल्सनले १४औं मिनेटमा गोल गर्दै हिमालयन शेर्पालाई अग्रता दिलाएका थिए। पहिलो हाफमा ०१ ले पछिपरेको एनआरटीका लागि रोहन खड्गीले ६७औं मिनेटमा बराबरी गोल फर्काएका थिए। एनआरटीका लागि सब्स्टिच्युट खेलाडी जेनिश प्रजापतीले निर्धारित समयको खेल सकिन एक मिनेट बाँकी रहँदा निर्णायक गोल गरे। उनको त्यो गोलसँगै एनआरटीले पहिलो जित निकालेको छ। जितसँगै सात खेलबाट ६ अंक जोडेको एनआरटी ११औं स्थानमा पुगेको छ। समान खेलबाट शेर्पा १२औं स्थानमा झरेको छ।"
नयाँ ब्रोकर लाइसेन्स विरुद्धको रिट खारेज,"काठमाडौं : धितोपत्र कारोबारका लागि नयाँ दलाल व्यवसायी (ब्रोकर) लाइसेन्स जारी गर्न नेपाल धितोपत्र बोर्डलाई बाटो खुलेको छ। नयाँ ब्रोकर लाइसेन्स जारी गर्ने बोर्डको निर्णय विरुद्धको मुद्दा सर्वोच्च अदालतले खारेज गरेको हो। अधिवक्ता दीपकविक्रम मिश्रले दायर गरेको मुद्दामा न्यायाधीशद्वय अनिलकुमार सिन्हा र सुष्मालता माथेमाको संयुक्त इजलासले आइतबार उक्त मुद्दाको रिट खारेजको फैसला गरेको छ। धितोपत्र बोर्डले गत असोज २ गते धितोपत्र दलाल र धितोपत्र व्यापारीको अनुमतिपत्रका लागि निवदेन मागेको थियो। बोर्डको उक्त निर्णयविरुद्ध प्रधानमन्त्री तथा मन्त्रिपरिषद्को कार्यालय, अर्थ मन्त्रालय, नेपाल धितोपत्र बोर्ड र नेपाल स्टक एक्सचेन्ज समेतलाई विपक्षी बनाई अधिवक्ता मिश्रले गत असोज ३१ गते सर्वोच्च अदालतमा मुद्दा दर्ता गरेका थिए। उक्त रिट निवेदनमाथि सर्वोच्च अदालतले गत कात्तिक ४ गते अल्पकालीन अन्तरिम आदेश जारी गर्दै धितोपत्र बोर्डले नयाँ लाइसेन्स जारी गर्ने प्रक्रिया रोक्न भनेको थियो। धितोपत्र बजारको विकास तथा विस्तारका लागि भन्दै बोर्डले नयाँ ब्रोकर लाइसेन्स खुलाउने प्रक्रिया अघि बढाएको थियो। धितोपत्र कारोबारको सेवा तथा गुणस्तर स्वच्छ, निष्पक्ष, पारदर्शी र प्रतिस्पर्धी बनाई सर्वसाधारण लगानीकर्ताको पहुँच अभिवृद्धि गर्न धितोपत्र दलाल तथा धितोपत्र व्यापारी थप गर्न लागिएको बोर्डले बताउँदै आएको छ। चालु आर्थिक वर्ष २०७९८० को धितोपत्र बजार तथा वस्तु विनिमय बजारसम्बन्धी नीति तथा कार्यक्रममा पनि धितोपत्र बजारलाई देशव्यापी बनाउन वित्तीय रुपले सबल नयाँ धितोपत्र दलाल व्यवसायीको सङ्ख्या थप गरिनेछ, उल्लेख छ।"
व्यवसायीका वास्तविक समस्या समाधान गर्न अघि बढेको छु : श्रेष्ठ,"काठमाडौं : नेपाल उद्योग वाणिज्य महासंघको आसन्न निर्वाचनमा वरिष्ठ उपाध्यक्षका प्रत्याशी उमेशलाल श्रेष्ठले व्यवसायीको समस्यामा पहल गर्न वा आश्वासन दिन मात्रै नभई व्यवसायीका वास्तविक समस्या समाधान) गर्न अघि बढेको भन्दै जित सुनिश्चित भएको बताएका छन्। अहिले धेरै व्यवसायीको समस्या सुनिरहेको छु वा समस्या समाधान गर्न पहल गरिरहेको छु भन्ने आश्वासन दिइरहनु भएको छ, निर्वाचन सम्बन्धी छलफल कार्यक्रममा उनले भने, म उद्योगी व्यवसायीहरूलाई झुटा आश्वासन दिन्न र कुनै पनि समस्याको विषयमा पहल मात्रै होइन सम्बन्धित निकायमा पुर्याएर हल गर्नेछु। पछिल्लो समय सरकारले व्यवसायीका वास्तविक समस्याका विषयमा समेत सुनुवाई नगरेको भन्दै त्यसका लागि दरिलो महासंघ चाहिएको उनको तर्क थियो। मलाई अन्धो, बैरो र लंगडो महासंघ चाहिएको छैन, उनले भने, महासंघ नेतृत्वले उद्योगी व्यवसायीको समस्या देख्ने, सुन्ने र समाधानका लागि सम्बन्धित निकायमा लिएर हिड्नसक्ने हुनुपर्छ। अहिले महासंघमा उद्योगी व्यवसायीको समस्यालाई सरकारसँग निडर र निर्धक्क भएर राख्न सक्ने व्यक्तिको आवश्यकता भएको र उक्त व्यक्ति आफू भएको उनको भनाइ थियो। अहिले महासंघले प्रदेश, जिल्ला नगर, वस्तुगत संघ र एसोसिएट्स सदस्यहरूबीच समन्वय गरेर व्यवसायीका वास्तविक समस्या समाधान गर्ने बताए। जबसम्म जिल्ला नगर तथा वस्तुगतका साथीहरूले महासंघको केन्द्रिय नेतृत्वलाई गाली गर्ने अवस्था आइरहन्छ तबसम्म महासंघ सुधार भएको मानिदैन उनले भने। अहिले महासंघको पूरानो गरिमामा आँच आएको भन्दै वरिष्ठ उपाध्यक्षमा जिताएर पठाएको अवस्थामा उक्त गरिमालाई उच्च बनाउँदै सम्मानित व्यवसायी बनाउने प्रतिवद्धता व्यक्त गरेका छन्। राज्यलाई सबैभन्दा बढी योगदान दिँदै आएको हामी निजी क्षेत्रलाई हेर्ने नजर एकदमै गलत छ, जाजय माग राख्दा पनि सरकारले सुनुवाई गरिहेको छैन, उनले भने, हामीले राज्यसँग माग्ने होइन देशको अर्थतन्त्र सुधारका लागि राज्यले हामीसँग सल्लाह सुझाव माग्न आउने अवस्था बनाउने छु। उक्त सुधारका लागि महासंघको आसन्न निर्वाचतमा वरिष्ठ उपाध्यक्षमा जिताएर पठाउन उनले उद्योगी व्यवसायीलाई आग्रह गरे। महासंघको निर्वाचनमा सबैभन्दा बढी मतभार जिल्ला तथा नगरको रहन्छ। कम मतमा बढी भार भएका कारण वस्तुगत संघलाई पनि बढी महत्व दिइदै आएको छ। लामो समय भ्रमण गरी जिल्लाका समस्यालाई नजिकबाट बुझेको र वस्तुगत संघमा लामो समयदेखि रहँदै आएका कारण बढी मत आउने उनले दावी गरे। महासंघको प्रदेश निर्वाचनमा पनि उमेशलाल समूहका व्यवसायीहरू अध्यक्षमा निर्वाचित भएका छन्। नवनिर्वाचित प्रदेश अध्यक्षको केन्द्रीय निर्वाचनमा ठूलो भूमिका रहने भएकाले पनि पहिले चरणमै उनले जित्नसक्ने सम्भावना उच्च रहेको सम्बद्ध उद्योगी व्यवसायीहरू बताउँछन्। एसोसिएट्मा पनि उनको समूहबाट महासंघको आगामी अध्यक्ष चन्द्रप्रसाद ढकालले समर्थन गरेको भरतराज आचार्यले उपाध्यक्षमा उम्मेदवारी दिएकाले अन्य प्रतिस्पर्धीको तुलनामा उमेशलला बलियो रहेको सम्बद्ध व्यवसायीहरूको विश्लेषण छ।"
"सहकारीकर्मीको प्रतिबद्धता, कृषिमा आत्मनिर्भरता","सहकारी खतराको डिलमा नपरेको भन्दै विश्वासलाई डग्मगाउन नदिनका लागि सहकारी अभियान्तालाई सचेत हुन चेतावनी दिए। काठमाडौं : सहकारीको पुँजीलाई कृषि उत्पादन, प्रशोधन र बजारीकरणमा लगानी गर्ने सहकारीकर्मीले प्रतिबद्धता जनाएका छन्। राष्ट्रिय सहकारी महासंघ र भूमि व्यवस्था, सहकारी तथा गरिबी निवारण मन्त्रालयको संयुक्त आयोजनामा भएको तेस्रो सहकारी सम्मेलनका सहभागीले सहकारीमार्फत कृषि उत्पादन बढाउने उद्घोष गरे। आत्मनिर्भर अर्थतन्त्र निर्माणका लागि सहकारीले कृषिमा लगानी बढाउनुपर्ने लगायत ११ बुँदे घोषणापत्र जारी गर्दै सम्मेलन सम्पन्न भएको छ। वातावरण मैत्री कृषि उत्पादनमा वृद्धि, आयात प्रतिस्थापन, निर्यात प्रवद्र्धन र रोजगारी सिर्जना गर्न सार्वजनिक, निजी र सहकारी साझेदारी मोडेललाई अगाडि बढाइने घोषणापत्रमा उल्लेख छ। सहकारीमार्फत कृषि पर्यटन, जलस्रोत, स्वास्थ्य, शिक्षा, उद्योगलगायतका क्षेत्रमा लगानी वृद्धि गर्ने प्रतिबद्धता गरिएको छ। त्यसैगरी कृषि र पशुजन्य क्षेत्रको प्रवद्र्धन एवं ठूला कृषि फार्मको स्थापना गरी सहकारीको ब्रान्ड प्रवद्र्धन गर्न जोड दिने जनाइएको छ। समापन कार्यक्रममा बोल्दै पूर्वप्रधानमन्त्री तथा नेकपा एमालेका अध्यक्ष केपी शर्मा ओलीले कृषि क्षेत्रमा बढी जनसंख्या आश्रित भए पनि उत्पादन हुन नसकेको बताए। सहकारीमार्फत उत्पादन बढाउन उनले जोड दिए। सहकारीको ऋण तिर्नु पर्दैन भन्दै अफवाह फैलाउनेलाई कानुनी कठघरामा ल्याइने छ। नवराज घिमिरे, रजिष्ट्रार, सहकारी विभाग कृषिमा आत्मनिर्भर हुने गरी सहकारीले खाद्य सम्प्रभुतामा सहकारीले काम गर्नुपर्नेमा उनले जोड दिए। उनले सामूहिक रूपमा कृषि उत्पादनमा लाग्नुपर्ने र थोरै पुँजीलाई सही सदुपयोग गर्दा राम्रो उपलब्धि हाँसिल गर्न सकिने उनको भनाइ छ। सम्मेलनले सहकारी सिद्धान्त, मूल्य, मान्यता र विधिको परिपालना गरी सहकारीको पहिचान स्थापित गर्न स्वनियमन र सुशासनमा ध्यान दिने उल्लेख छ। गुणात्मक सहकारी अभियान निर्माणमा प्रतिबद्धता जनाइएको छ। सदस्यको बचतको सुरक्षा र सहकारी क्षेत्रमा विश्वास अभिवृद्धि गर्न जागरण अभियान सञ्चालन गर्ने जनाइएको छ। सहकारी क्षेत्रमा सृजना भएको तरलता संकुचनको समस्या समाधानार्थ तिनै तहका सरकारको तर्फबाट सम्बोधन गर्न सामूहिक रुपमा बहस पैरवीका लागि पहल गरिने घोषणापत्रमा उल्लेख छ। सहकारीको एकीकरणलाई अभियानको रुपमा सञ्चालन गर्ने जनाइएको छ। सरकार माताहत रहेका कोषलाई सहकारी बैंकमार्फत सहुलियत पूर्णरुपमा लगानी गर्न पहल कदमी गर्ने बताइएको छ। सहकारी क्षेत्रलाई आवश्यक जनशक्ति निर्माण गर्न औपचारिक शिक्षामा सहकारी विषय अध्ययन अध्यापन गराउने उल्लेख छ। सहकारीको अध्ययन अनुसन्धानमा लगानी वृद्धि गरी समग्र अर्थतन्त्रमा सहकारी क्षेत्रको योगदानको मापन गर्ने प्रणाली विकासका लागि पहल कदमी लिनेसम्मेलनको प्रतिबद्धता छ। सहकारी विभागका रजिष्ट्रार नमराज घिमिरेले सहकारीको ऋण तिर्न पर्दैन भन्दै अफवाह फैलाउनेलाई कानुनी कठाघरामा ल्याइने बताए। सहकारी ऐन नियममा भएका व्यवस्थालाई कार्यान्वयन गरी सहकारीलाई व्यवस्थित गर्न विभाग तयार रहेको उनले बताए। सहकारी खतराको डिलमा नपरेको भन्दै विश्वासलाई डग्मगाउन नदिनका लागि सहकारी अभियान्तालाई सचेत हुन चेतावनी दिए। सहकारी ऐन नियम परिवर्तन गरेर भए पनि सस्थागत संरचना निमार्ण गर्न पहल गरिने उनले बताए।"
"हेलि एभरेष्टको हेलिकोप्टर धौलागिरी आधार शिविरमा दुर्घटना, पाइलट सकुशल",काठमाडौं : हेलि एभरेष्टको हेलिकोप्टर धौलागिरीमा दुर्घटना भएको छ। आइतबार बिहान धौलागिरी बेसक्याम्प नजिकै हेलिकोप्टर दुर्घटना भएको हो। इटालियन बेसक्याम्पबाट धौलागिरी बेस क्याम्पमा सामान लिएर जानेक्रममा हेलिकोप्टर आज बिहान ११ बजे पल्टिएको त्रिभुवन अन्तर्राष्ट्रिय विमानस्थलका प्रवक्ता टेकनाथ सिटौलाले जानकारी दिए। उनका अनुसार पाइलट प्रिया अधिकारी सकुशल रहेकी छन्। उनी सामान्य घाइते भएको बताइएको छ। उद्दार गर्नका लागि अर्को हेलिकोप्टर त्यसतर्फ गएको छ। शनिबार दिउँसो पनि ह्याम्स अस्पतालको हेलिप्याडमा हेलिकोप्टर दुर्घटना भएको थियो। उडान भर्ने क्रममा हेलिकोप्टरको पुच्छरमा क्षति पुगेको हो। हेलिकोप्टर बिरामी लिन चितवनको भरतपुर जान लागेको थियो।
करिब दुई सय आरोहीले लिए सगरमाथा आरोहण अनुमति,"काठमाडौं : यस वर्षको वसन्त ऋतुमा सर्वोच्च शिखर सगरमाथा आरोहणका लागि आइतबारसम्म २० आरोही समूहका झन्डै दुई सय आरोहीहरूले अनुमति लिएका छन्। पर्यटन विभागको पर्वतारोहण शाखाका अधिकृत विज्ञान कोइरालाका अनुसार सगरमाथा आरोहणका लागि २० आरोही समूहमा ३१ महिला र एक सय ६६ पुरुष गरी कूल एक सय ९७ आरोहीले अनुमति लिएका हुन्। यो ऋतुमा सगरमाथा आरोहणका लागि उल्लेख्य सङ्ख्यामा विदेशी आरोही आइरहेका छन्। पर्वतारोहण शाखाको विवरणअनुसार आजसम्म सगरमाथासहित विभिन्न हिमाल तथा चुली आरोहणका लागि ५५ आरोही समूहका चार सय ६० बढी आरोहीहरूले अनुमति लिएका छन्। हिमाल आरोहणबाट झन्डै २८ करोड रुपैयाँ रोयल्टी जम्मा भएको छ। नेपाल पर्वतारोहण संघका महासचिव मोहन लम्सालले यो ऋतु सगरमाथा आरोहण गर्नेका लागि निकै उत्साहबरद्धक हुने विश्वास व्यक्त गरे। उनले भने, 'सगरमाथा आरोहणमा विदेशीको आकर्षण हेर्दा उत्साहवरद्धक हुने देखिन्छ। कोभिड१९ महामारीपूर्वको अवस्थाभन्दा पनि राम्रो हिमाल आरोहण हुने अनुमान गरिएको छ।'"
प्री ओपन सेसनमा नेप्से परिसूचक सामान्य अंकले बढ्यो,"काठमाडौं : प्री ओपन सेसनमा नेप्से परिसूचक करिब १ अंकले बढेको छ। साताको पहिलो कारोबार दिन आइतबार यो सेसनमा नेप्से ०६८ अंकले बढेर १८६७४७ विन्दुमा पुगेको छ। यो सेसनमा ४ कम्पनीको सेयर कारोबार भयो। सो कम्पनीको १३० कित्ता सेयर ३४ हजार ३५४ रुपैयाँमा खरिदबिक्री भयो। कारोबारमा आएका ४ कम्पनीमध्ये २ को मूल्य बढ्यो,१ को घट्यो। बाँकी १ स्टकको मूल्य सो सेसनमा स्थिर रह्यो।"
"नेप्सेमा २८ अंकको गिरावट, १ अर्ब १५ करोडको सेयर कारोबार","काठमाडौं : सेयर कारोबार साताको पहिलो दिन आइतबार नेप्से परिसूचक दोहोरो अंकले ओरालो लागेको छ। नेप्से परिसूचक २८३१ अंकले घटेर १८३८४८ विन्दुमा पुगेको छ। आज २६८ वटा कम्पनीको ३८ लाख ४३ हजार सात सय १३ कित्ता सेयर १ अर्ब १५ करोड ९४ लाख ४८ हजार बराबरको कारोबार भयो। आज सबै उपसमूहको उपसूचक राताम्मे देखिएका छन् । सबैभन्दा धेरै जीवन बीमा उपसमूह १७९ दशमलव ९४ र निर्जीवन बीमा समूह १५३ दशमलव ३६ अंकले घटेको छ । बैंकिङ समूह १५११,विकास बैंक समूह ६१ ५२,वित्त समूह २७७३, होटल तथा पर्यटन समूह ४३०४ र जलविद्युत् समूह ५७ ९० अङ्कले घटेको छ । त्यस्तै लगानी समूह ०६६,उत्पादन तथा प्रशोधन समूह ४९ ८१, लघुवित्त ४४ ३५,म्युचुअल फन्ड ०१०,अन्य समूहको १७३ र व्यापार समूहको २७३३ अङ्कले घटेको हो । आजको कारोबारमा कालिञ्चोक दर्शन लिमिटेडको सेयर मूल्यमा सकारात्मक सर्किट लागेको छ । सबैभन्दा धेरै गिरावट माछापुच्छ्रे बैंक डिबेन्चर२०८५ को सेयरमूल्य ७ ७५ प्रतिशतले घटेको छ । आज सबैभन्दा धेरै नविल बैंक लिमिटेडको ५ करोड ७८ लाख ५५ हजार र शिवम् सिमेन्ट लिमिटेडको ५ करोड ७८ लाख ३७ हजार बराबरको सेयर कारोबार भयो । कारोबार भएको सेयर सङ्ख्याका आधारमा भने ग्लोबल बैंक लिमिटेडको प्रमोटर सेयर २ लाख २३ हजार चार सय ३७ कित्ता खरिद बिक्री भएको छ।"
बागमती प्रदेश : बजेट खर्च निराशाजनक,"हेटौंडा : बागमती प्रदेशमा चालू आर्थिक वर्षको आठ महिनाको अविधिमा बजेट खर्च निराशाजनक रहेको छ। प्रदेश कोष तथा लेखा नियन्त्रक कार्यालय, हेटौंडाको तथ्यांकअनुसार आर्थिक वर्ष २०७९८० को २४ १२ प्रतिशत मात्र बजेट खर्च भएको छ। बर्सेनि बजेटको आकार बढ्दै गए पनि विकास खर्च हुने दर भने बढ्न नसकेको हो। चालू आवका प्रदेश सरकारले ७० अर्ब ९३ करोड ९३ लाख रुपैयाँको बजेट ल्याएको थियो। विनयोजित बजेटको फागुन मसान्तसम्म जम्मा १७ अर्ब ११ करोड ८ लाख रुपैयाँ मात्र खर्च भएको नियन्त्रण कार्यालयका सूचना अधिकारी होमनाथ रिजालले बताए। चालू आवको आठ महिनामा चालू खर्च ९ अर्ब २४ करोड ४२ लाख अर्थात ३४१४ प्रतिशत खर्च गरेको छ। यस्तै पुँजीगत खर्चतर्फ १७३६ प्रतिशत अर्थात् ७ अर्ब २६ करोड ६६ लाख रुपैयाँ खर्च गरेको छ। यस्तै वित्तीय व्यवस्थातर्फ २ अर्ब विनियोजन भएकामा प्रदेशले ६० करोड रुपैयाँ अर्थात् ३० प्रतिशत खर्च गरेको नियन्त्रक कार्यालयले जनाएको छ। यस्तै प्रदेशमा रहेका १ सय १९ स्थानीय तहलाई प्रदेश सरकारले आठ महिनामा ५ अर्ब १६ करोड ९८ लाख अर्थात् ६११६ प्रतिशत खर्च गरेको छ। बागमती प्रदेश सरकार स्थापनाको भएको पहिलो आव २०७५७६ मा ल्याएको बजेटको जम्मा ६० प्रतिशत मात्र खर्च भएको थियो। यस्तै आव २०७६७७ मा ४७ अर्ब ६० करोड ७९ लाख रुपैयाँको बजेट ल्याएकोमा कुल बजेटको जम्मा ५९ प्रतिशत मात्र खर्च भएको थियो। यस्तै प्रदेश सरकारले आव २०७७७८ मा कुल विनियोजित बजेट ५१ अर्ब ४२ करोड ७५ लाख रुपैयाँमा ६९ प्रतिशत मात्र खर्च गरेको थियो। यस्तै गत आव २०७८७९ मा पनि विनियोजन गरेको बजेट ५७ अर्ब ७२ करोड ९ लाख रुपैयाँमा ६६ प्रतिशत मात्र खर्च भयो। गत आवमा कुल बजेटको ३७ अर्ब ९९ करोड ४९ लाख रुपैयाँ खर्च गर्दा ३४ प्रतिशत बजेट फ्रिज भएको नियन्त्रक कार्यालयले जनाएको छ। मन्त्रालयगत खर्च कमजोर वर्तमान प्रदेश सरकारले १४ मन्त्रालयमा अहिले ११ मात्रै कायम गरेर कार्यक्रम अघि बढाएको छ। चालू आवको ६ महिनासम्म कायम रहेको तत्कालीन सरकारका १४ मन्त्रालयमध्ये श्रम, रोजगार तथा यातायात मन्त्रालयले पाएको ९७ करोड १६ लाख कुल बजेटमा ३० प्रतिशत अर्थात् २९ करोड १५ लाख रुपैयाँ खर्च गरेको छ। यस्तै वन तथा वातावरण मन्त्रालयले चालू आर्थिक वर्षका लागि पाएको कुल ३ अर्ब २३ करोड ९९ लाख बजेटमध्ये ३१ प्रतिशत अर्थात् १ अर्ब २ करोड ३७ लाख रुपैयाँ खर्च गरेको नियन्त्रक कार्यालयले जनाएको छ। प्राप्त कुल बजेटमा स्वास्थ्य मन्त्रालयले ४ अर्ब ४५ करोड ५ लाख बजेट पाएकोमा १ अर्ब ३० करोड ५० लाख रुपैयाँ खर्च गरेको छ। स्वास्थ्य मन्त्रालयले पनि २९ प्रतिशत खर्च गरेको हो। सामाजिक विकास मन्त्रालयले पाएको कुल बजेट ३ अर्ब ५२ करोड ८५ लाखमा ९२ करोड २९ लाख रुपैयाँ अर्थात् २६ प्रतिशत खर्च गरेको पाइएको छ। प्रदेशको भूमि व्यवस्था, सहकारी तथा गरिबी निवारण मन्त्रालयले २४ करोड ५८ लाख बजेट पाएकोमा ५० प्रतिशत अर्थात् ६ करोड २२ लाख रुपैयाँ खर्च गरेको छ। प्रदेशको मुख्यमन्त्री तथा मन्त्रिपरिषद्को कार्यालयले कुल बजेटको २२ प्रतिशत बजेट खर्च गरेको छ। उसले ६३ करोड १९ लाख ६८ हजार रुपैयाँ बजेट प्राप्त गरेकोमा १४ करोड १४ लाख रुपैयाँ खर्च गरेको छ । आर्थिक वर्ष २०७९८० को २४ प्रतिशत मात्र बजेट खर्च सरकार विपक्षी दल रिझाउन र सत्ताा टिकाउनमा मात्र केन्द्रित बर्सेनि करिब ४० प्रतिशत बजेट फ्रिज हुँदै यस्तै प्रदेशको आर्थिक मामिला तथा योजना मन्त्रालयले ४७ प्रतिशत बजेट खर्च गरेको नियन्त्रक कार्यालयले जनाएको छ। मन्त्रालयले पाएको कुल बजेट १६ करोड २१ लाखमा ११ करोड २६ लाख रुपैयाँ खर्च गरेको छ। प्रदेशको खानेपानी, ऊर्जा तथा सिँचाइ मन्त्रालयले ९ अर्ब २१ करोड ९९ लाख कुल बजेट पाएकोमा २४ प्रतिशत अर्थात् २ अर्ब २२ करोड ६६ लाख रुपैयाँ खर्च गरेको छ। यस्तै प्रदेशको उद्योग, वाणिज्य तथा आपूर्ति मन्त्रालयले ६५ करोड १६ लाख रुपैयाँ कुल बजेट पाएकोमा १२ करोड २२ लाख रुपैयाँ अर्थात् जम्मा बजेटको २० प्रतिशत खर्च गरेको छ। यस्तै कृषि तथा पशुपन्छी विकास मन्त्रालयले चालू आवका लागि ४ अर्ब २० करोड ८४ लाख बजेट पाएकोमा १५ प्रतिशत अर्थात् ६४ करोड ८२ लाख रुपैयाँ खर्च गरेको छ। युवा तथा खेलकुद मन्त्रालयले १ अर्ब २२ करोड ६६ लाख रुपैयाँ बजेट पाएको थियो। उक्त मन्त्रालयले १९ करोड १३ लाख रुपैयाँ अर्थात् कुल बजेटको १६ प्रतिशत मात्रै बजेट खर्च गरेको छ। यस्तै सबैभन्दा धेरै बजेट पाएको भौतिक पूर्वाधार विकास मन्त्रालयले कूल बजेटको १६ प्रतिशत मात्रै बजेट खर्च गरेको छ। उक्त मन्त्रालयले २३ अर्ब ५८ करोड ६४ लाख रुपैयाँ कुल बजेट पाएको थियो। मन्त्रालयले ३ अर्ब ७९ करोड ८७ लाख रुपैयाँ खर्च गरेको हो। यस्तै प्रदेशको संस्कृति तथा पर्यटन मन्त्रालयले १ अर्ब ७७ करोड ३६ लाख रुपैयाँ बजेट पाएकोमा १० प्रतिशत अर्थात् १७ करोड २९ लाख रुपैयाँ खर्च गरेको छ भने प्रदेशमा सबैभन्दा कम बजेट पाएको आन्तरिक मामिला तथा कानुन मन्त्रालयले कूल बजेटको २१ प्रतिशत खर्च गरेको छ। उक्त मन्त्रालयले ८२ करोड ३२ लाख बजेट पाएकोमा १७ करोड ३५ लाख रुपैयाँ खर्च गरेको नियन्त्रक कार्यालय सुचना अधिकारी रिजालले बताए। किन हुँदैन बजेट खर्च ? आव २०७५७६ बाट प्रदेश सरकारले हालसम्म पाँचपटक बजेट विनियोजन गरिसकेको छ। विगतलाई हेर्दा सरकारले विपक्षी दल रिझाउन र सत्ता टिकाउनमा मात्र केन्द्रित हुँदा बर्सेनि करिब ४० प्रतिशत बजेट फ्रिज हुने गरेको नियन्त्रक कार्यालयको तथ्यांकले देखाउँछ। आन्तरिक मामिला तथा कानुन पूर्वमन्त्रीसमेत रहेका नेकपा एकीकृत समाजवादीका नेता कृष्णप्रसाद शर्मा खनालले जनशक्तिको अभावको कारण र राजनितीक दलले पहुँचको आधारमा विभाजन गरिएको टुक्रे योजनाको कारण पनि सोचेअनुसारको प्रतिफल प्रदेश सरकारले नपाएको बताए। यस्तै आर्थिक मामिला तथा योजना निर्वातमान मन्त्री जगन्नाथ थपलियाले कर्मचारीको अभाव र सबै जिल्लामा कार्यालय नभएकाले बजेट कार्यान्ययनमा समस्या रहेको बताए। प्रदेशमा कर्मचारी समायोजनपछि पनि आवश्यक मात्रामा कर्मचारी पूर्ति हुन नसक्दा बजेट कार्यान्वयनमा समस्या भइरहेको उनको भनाइ छ।"
किन खस्कियो गलैंचा निर्यात ?,"अमेरिका, चीन, जापान र युरोपका बजारमा नेपाली ब्रान्ड खोज्यो भने भेटिन्छ, गलैंचा। ती देशमा नेपाली गलैंचा लोकप्रिय छ। जसले देशको इज्जत बढाएको छ। तर, स्वदेशमा गलैंचा उद्योग जीर्ण बन्दै गएको छ। काठमाडौं : अमेरिका, चीन, जापान र युरोपका बजारमा नेपाली ब्रान्ड खोज्यो भने भेटिन्छ, गलैंचा। ती देशमा नेपाली गलैंचा लोकप्रिय छ। जसले देशको इज्जत बढाएको छ। तर, स्वदेशमा गलैंचा उद्योग जीर्ण बन्दै गएको छ। सरकारले बजारीकरणमा सहयोग नगरेको व्यवसायीको गुनासो छ। गलैंचा कुनै समय वार्षिक ३५ अर्ब रुपैयाँसम्मको निर्यात हुन्थ्यो। तर, पछिल्ला वर्ष घटेको छ। वार्षिक ६ अर्बदेखि साढे ९ अर्ब हाराहारीमा विदेशी बजारमा पुगिरहेको छ। चालू आर्थिक वर्ष ०७९८० को ८ महिनामा ७ अर्ब ३८ करोड मूल्यको निर्यात भएको छ। यही अवधिमा कुल निर्यात १ खर्ब ४ अर्ब ७९ करोड ६१ लाख ९३ हजार रुपैयाँ बराबरको भएको छ। यसमा गलैंचाको हिस्सा ७०४ प्रतिशत छ। भन्सार विभागका अनुसार सबैभन्दा बढी निर्यात हुनेमा गलैंचा पर्छ। विदेशी मुद्रा भित्र्याउनेमा यसकै हिस्सा बढी छ। केही वर्षयता निर्यातमा सुधार भइरहेको छ। तापनि, सरकारी सहयोग पर्याप्त नरहेको व्यवसायी बताउँछन्। विगतमा चर्को लोडसेडिङ, महाभूकम्प र कोभिडका कारण गलैंचा उद्योगलाई धक्का पुग्यो। त्यतिबेला गलैंचा उत्पादन र निर्यातमा समस्या भोग्नुपरेको नेपाल गलैंचा उत्पादक तथा निकासीकर्ता संघका अध्यक्ष ई तेञ्जिङ शेर्पा बताउँछन। यो उद्योगलाई सुदृढ बनाउन सरकारी नीति नियममै सुधार ल्याउनुपर्ने उनको भनाइ छ। ऊनसरह अन्य कच्चापदार्थ आयातमा पनि भन्सार (ड्युटी र भ्याट) छुट हुनुपर्ने शेर्पा बताउँछन्। गलैंचामा ३० प्रतिशत ऊनको प्रयोग हुन्छ। ७० प्रतिशत सिल्कलगायत अन्य कच्चा पदार्थ प्रयोग हुन्छ। ती सबै चीनको तिब्बत, न्युजिल्यान्ड र अन्य केही देशबाट आयात गर्नुपर्छ। यी वस्तु आयातमा भन्सार धेरै तिर्नुपरेको शेर्पाको भनाइ छ। भन्सारदर घटाउनुपर्यो भनेर पटकपटक सरकारसँग मागपत्र पेस गरेका छौं, एनपी रग्स कम्पनीका सञ्चालनसमेत रहेका शेर्पा भन्छन्, सरकारले कच्चापदार्थ आयातमा छुट नदिए गलैंचा महँगो हुन जान्छ। हामीसँग उत्पादन क्षमता र गुणस्तर राम्रो भए पनि अन्तर्राष्ट्रिय बजारमा प्रतिस्पर्धा गर्न समस्या हुन्छ। हिमाली क्षेत्रमा उनको सम्भावना अत्यधिक छ। प्रसस्त भेडा पालन गरेर उन उत्पादन बढाउनेतिर सरकारले पहल गर्नुपर्ने शेर्पाको भनाइ छ। स्वदेशमै प्रसस्त ऊन उत्पादन भयो भने बाहिरबाट कच्चापदार्थ आयात गर्नुपर्दैन, शेर्पा भन्छन्, लागत पनि घटाउन सकिन्छ। सरकारले गलैंचा निर्यातमा लगानीको ५ प्रतिशत अनुदान दिने गरेको छ। तर, अनुदान लिन निकै झन्झटिलो प्रक्रिया रहेको व्यवसायीको गुनासो छ। भन्सार बिन्दुबाट ४ प्रतिशत नगद प्रोत्साहन सहजै प्राप्त हुने व्यवस्था मिलाउनुपर्ने संघका तृतीय उपाध्यक्ष दावा शेर्पाको भनाइ छ। उनका अनुसार हाल त अनुदान दिने बजेट सकिएको छ। अर्कोतिर व्यवसायीहरू अनुदान बढाएर १० प्रतिशतभन्दा माथि हुनुपर्ने माग गर्छन्। अरू मुलुकमा गलैंचा व्यवसायीलाई दोहोरो अंकमा अनुदान दिने गरिएको व्यवसायी बताउँछन्। उद्योगीलाई कर्जाको ब्याजदर एकल अंकमा दिनुपर्छ, शेर्पा भन्छन्, १६१७ प्रतिशतको ब्याजले लागत बढिरहेको छ। यसले पनि गलैंचा उत्पादन र आयातमा असर गरिरहेको छ। गलैंचा उत्पादनको अवस्था अन्तर्राष्ट्रिय बजारमा नेपाली गलैंचाको माग उच्च रहेको बताउँछन संघका तृतीय उपाध्यक्ष शेर्पा। विश्व बैंकको प्रतिवेदनले पनि अन्तर्राष्ट्रिय बजारमा नेपाली गलैंचाको माग देखाएको शेर्पाको भनाइ छ। विश्व बैंकको प्रतिवेदनमा गलैंचा निर्यात क्षमता नेपालसँग रहे पनि कर्मचारीतन्त्रलगायतका समस्या देखाइएको छ। गलैंचा उत्पादनमा अन्य देशको तुलनामा श्रममूल्य महँगो छ। बजार मूल्य पनि निकै छ। विश्वमै हातले काम गर्ने श्रमशक्ति कम हुँदै गएको छ। कम्प्युटरइन्टरनेटको जमानामा पढे लेखेकाहरू हातले गलैंचा बुन्ने काममा रुचि राख्दैनन्। सीप सिकेर यो क्षेत्रमा काम गर्न नयाँ श्रमिक पनि चाहँदैनन्। अर्कोतिर, एउटा गलैंचा बुन्न १ देखि ३ महिनासम्म समय लाग्छ। बजार भाउ बढेका कारण यो क्षेत्रका श्रमिकले आफूले पाउने पारिश्रमिक कम भएको महसुस गर्ने गरेको व्यवसायी बताउँछन्। गलैंचा उद्योग पहिलाजस्तो नहुनुमा बाह्य कारण पनि छन्। विश्व अर्थतन्त्र (ग्लोवल इकोनोमी) को प्रभाव पनि छ। मास प्रोडक्सनको गलैंचा माग्दैनन्। अन्तर्राष्ट्रिय बजारमा विशेष गुणस्तरको मागले व्यवसाय खुम्चिएको हो। यद्यपि गलैंचा बजारले मूल्य अभिवृद्धि (भ्यालु याड) राम्रो छ। नेपाली कार्पेट भन्नेबित्तिकै अन्तर्राष्ट्रिय बजारमा उत्कृष्ट भनेर चिन्ने गरिन्छ। उत्पादन क्षमता वार्षिक करिब ७ लाख स्क्वायर वर्ग मिटरसम्म गलैंचा बुन्ने गरेको पाइन्छ। तर, मूल्यमा अहिले वार्षिक करिब साढे १० अर्ब रुपैयाँ हाराहारीको हुन्छ। कोभिडको बेला करीब वार्षिक ७८ अर्बमा सीमित थियो। त्यसपछि घटेर कम भएकोमा अहिले बढेको छ। पहिलाभन्दा २८२६ प्रतिशतले निर्यातमा वृद्धि भएको क्लासिक कस्टम रग्स कम्पनीका सञ्चालक रहेका तृतीय उपाध्यक्ष शेर्पाको भनाइ छ। मुलुकमा सानाठूला गरी ८ सय ५० भन्दा बढी उद्योग सञ्चालनमा छन्। गलैंचा उद्योग संघको सदस्यता भने करिब २ सय २० उद्योगकम्पनीले मात्रै लिएका छन्। कम्पनी रजिस्ट्रारको कार्यालयमा दर्ता नै नगरी घर घरमा गलैंचा बुनेर बेच्नेहरू पनि छन्। यस्ता उद्योगले प्रत्यक्षअप्रत्यक्ष रूपमा करिब १ लाख जनालाई रोजगारी दिइरहेका छन्। यो दक्ष जनशक्तिको संख्या हो। यो जनशक्तिको उमेर बढिरहेको छ। यसमा ४० वर्ष आसपासका व्यक्ति बढी छन्। नयाँ प्रवेशी कम छन्। दक्ष जनशक्तिको उमेर बढ्दै जाने र नयाँ जनशक्ति नथिपने हो भने भविष्यमा यो क्षेत्रले श्रमिक नै नपाउने अवस्था आउने व्यवसायीहरूको चिन्ता छ। नयाँ युवा जनशक्तिहरूलाई पनि भित्र्याउन तालिम गर्न जरुरी छ, तृतीय उपाध्यक्ष शेर्पा भन्छन्। बजारको शैली परिवर्तन विगतमा व्यवसायीले होलसेलरलाई गलंैचा बेच्थे। होलसेलरबाट खुद्रा व्यवसायीले किनेर बजारमा बेच्थे। तर इन्टरनेटको सुरुवातसँगै क्रेता र विक्रेताबीच सजिलै संवाद हुने थालेको छ। खुद्रा व्यापारीहरू प्रत्यक्ष रूपमै उत्पादक सम्म पुग्न थालेका छन्। यसबाट बिचौलियाको अन्त्य भएको व्यवसायी बताउँछन्। स्वदेशी बजारमा मुख्य डिजाइन, रियल स्टेट, ठूला र महँगा परियोजनाहरूमा नेपाली गलैंचाको प्रयोग गर्ने प्रचलन बढ्दै गएको छ। धनीहरूले भिल्ला, घर तथा कार्यालयहरूमा नेपाली गलैंचाको प्रयोग गर्न थालेका छन्। तर, गलैंचा उद्योगलाई सरकारले प्रवर्द्धन गर्न नसकेको व्यवसायीको गुनासो छ। नेपाल गलैंचा उत्पादक तथा निकासीकर्ता संघका निवर्तमान अध्यक्ष रामबहादुर गुरुङ सरकारी नीतिका कारण गलैंचा उत्पादन र निर्यातमा गम्भीर संकट आएको बताउँछन्। बैंकको ब्याजदर मनलाग्दी भयो, गुरुङ भन्छन्, १० प्रतिशतमा लिएको कर्जा १६ प्रतिशतसम्म पुगेको छ। औद्योगिक विकास, रोजगारी अवसरका लागि सरकारी नीति गतिलो भएनन्। कोभिडको प्रभाव अहिले देखिन थालेको र रूसयुक्रेन युद्धले कच्चापदार्थ महँगिएको गुरुङको भनाइ छ। विभिन्न असरका कारण ७० प्रतिशत चेकहरू बाउन्स हुन थालेका छन्, गुरुङ भन्छन्। उनका अनुसार गलैंचा क्षेत्रको विकास र उत्थानका लागि २०८१ सालमा मुलुकमा भव्य सम्मेलन गर्ने तयारी छ। नेपाल चेम्बर्स अफ कमर्सका अध्यक्ष राजेन्द्र मल्ल वार्षिक साढे ३४ अर्बको निर्यात हुने गलैंचा ११ अर्बमा खुम्चिँदै गएकाले सरकार र निजी क्षेत्रले सोच्नपर्ने बेला आएको बताउँछन्। गलैंचा उत्पादनका लागि कच्चापदार्थको अभाव, उद्योगी मजदूर सम्बन्ध सुमधुर नहँुदा र सरकारले प्रवर्द्धनमा सहायता नगर्दा उद्योग धराशायी हुंँदै गएको बताउँछन् उद्योग वाणिज्य महासंघका केन्द्रीय सदस्य हेमराज ढकाल । रसियायुक्रेन द्वन्द्वले धेरै असर पुगेको गलैंचा व्यवसायीहरू बताउँछन्। पेट्रोलियम पदार्थको मूल्य बढेपछि युरोपियन मुलुकको ध्यान त्यतातिर जाने र गलैंचा आयातमा जोड नगर्ने हुन कि भन्ने डर व्यवसायीलाई छ। तर, नेपाली गलैंचा उच्च जीवनस्तर भएकाहरूका लागि घरको सान हो। विलासीताका रूपमा यसलाई अपरिहार्य ठान्नेको संख्या निकै रहेको व्यवसायी बताउँछन्। कुन देशमा कति निर्यात नेपाली गलैंचा अमेरिका, युरोप, अष्ट्रेलिया र एसियाका विभिन्न मुलुकमा निर्यात हुन्छ। भन्सार विभागका अनुसार चालू आर्थिक वर्षको आठ महिना (फागुन) सम्म ६५ मुलुकमा गलैंचा निर्यात भएको छ। सबैभन्दा धेरै गलैंचा अमेरिका जान्छ। कुल निर्यातको ५० प्रतिशतभन्दा बढी हिस्सा अमेरिकाले ओगटेको छ। चालू आर्थिक वर्षको फागुनसम्म ७ अर्ब ३८ करोड २८ लाख हाराहारीको निर्यात छ। अमेरीकामा मात्रै ४ अर्ब ६० करोड रुपैयाँको गएको छ। यो १ लाख ६७ हजार ७३५ स्क्वायर मिटर (एसक्यूएम) हो। यो कुल निर्यातकै ६२३१ प्रतिशत हो। यसैगरी, जर्मनीमा ८ प्रतिशत अर्थात् ६० करोड रुपैयाँ बराबरको गलैंचा निर्यात भएको छ। जहाँ २४ हजार ६ सय ६८ स्क्वायर मिटर (एसक्यूएम)को गलैंचा निर्यात भएको हो। यसैगरी बेलायतमा १४ हजार ४ सय ७७ स्क्वायर मिटर (एसक्यूएम)को गलैंचा ४९ करोड ७६ लाख ६५ हजार रुपैयाँ बराबरमा निर्यात भएको छ। यसैगरी क्रमशः इटालीमा १६ हजार ५ सय४ स्क्वायर मिटरको गलैंचा ३९ करोड ८ लाख ११ हजार रुपैयाँमा , फ्रान्समा ६ हजार ३ सय ९५ स्क्वायर मिटरको २२ करोड २ लाख २५ हजार रुपैयाँ बराबरको निर्यात भएको छ। यसबाहेकक अन्य मुलुकमा ७० हजार ७ सय ९२ स्क्वायर मिटको गलैंचा १ अर्ब ७ करोड ३७ लाख रुपैयाँ बराबरको निर्यात भएको छ। अन्य मुलुकहरूमा क्यानाडा, बेल्जियम, अस्ट्रेलिया, चीन, स्विट्जरल्यान्ड, रूसी संघ, दुबई, अष्ट्रिया, ऊरुग्वे, जापान, न्युजिल्यान्ड, स्विडेन, डेनमार्क, स्पेन, हङकङ, नेदरल्यान्ड, लेबनान, कोरिया, इजिप्ट, मेक्सिको, कतार, साउदी अरेबिया, युक्रेन, फिनल्यान्ड, ब्राजिल, मोनाको, भारत, चेक गणतन्त्र, ताइवान, लिथुआनिया, आयरल्यान्ड, थाइल्यान्ड, रोमानिया, दक्षिण अफ्रिका, नर्वे, इजरायल, इटाली, जापान, कोरिया, कुवेतलगायतका मुलुकमा नेपालको गलैंचा बिक्री हुने गरेको छ। कुन वर्ष कति निर्यात ? चालू आर्थिक वर्षको आठ महिनामा ७ अर्ब ३८ करोड २८ लाख हाराहारीको गलैंचा विभिन्न मुलुकमा बिक्री भएको छ। यस्तै, २०७८७९ मा ९ अर्ब ५६ करोड ७७ लाख ३० हजार रुपैयाँ बराबरको निर्यात भएको थियो। ०७७७८ मा ७ अर्ब २४ करोड ४० लाख, ०७६७७ मा ६ अर्ब १५ करोड ७७ लाख र ०७५७६ मा ७ अर्ब ३६ करोड रुपैयाँ बराबरको निर्यात भएको थियो। गलैंचा उत्पादनको उतारचढाव नेपालमा सन् १९६० को दशकतिर गलैंचा व्यवसायको रूपमा शुरु भएको हो। त्यसबेला तिब्बतमा राजनीतिक परिवर्तन भयो। तिब्बत िशरणार्थीहरू नेपालमा पसे। उनीहरूले गलैंचा बुन्ने सीप नेपालमा भित्र्याए। नेपालको हिमाली र पहाडी जिलाहरूमा राडीपाखीको प्रचलन सुरुदेखि नै थियो। यद्यपि तिब्बतबाट नेपालमा आएका शरणार्थीसँगै गलैंचाको अवधारणा भित्रियो। तर, बुन्ने प्रचलन नेपालका गाउँगाउँमै थियो। यसलाई सहरमा ल्याएर फ्क्याक्ट्रिका रूपमा व्यवसायमा परिणत भयो। यसोगर्न तिब्बतीयनहरूले ल्याएको अवधारणाले मद्दत गर्यो। तिब्बती शरणार्थीलाई लक्षित गरेर स्विस परियोजनाअन्तर्गत सरकारले ह्यान्डिक्राफ्ट ट्रेनिङ सेन्टर स्थापना गरेको थियो। यसमा कार्पेट बुनाइलाई प्राथमिकता दिएको थियो। यसपछि नेपालमा बनेका गलैंचाको पश्चिमी मुलुक खासगरी जर्मनी, अमेरीका र विभिन्न युरोपियन मुलुकमा निकासी हुन थाल्यो। ती देशले शून्य भन्सारमा नेपाली गलैंचा भित्र्याउने सुविधा दिए। यसले गर्दा निर्यात बढ्ेको उद्योग, वाणिज्य तथा आपूर्ति मन्त्रालयका पूर्वसचिव पुरुषोत्तम ओझा बताउँछन्। उनकाअनुसार यो क्रमश ः बढ्दै गएर सन् १९९० को दशकको अन्तिमतिर वार्षिक ३२ लाख वर्गमिटर गलैंचा निकासी हुने गरेको जनाए। यसपछि भन्सार दर घट्दै गएकाले गलैंचा उत्पादनमा प्रतिस्पर्धी थपिएपछि नेपालको कार्पेटको गुणस्तर खस्कियो। किनभने भारतले नेपाली उत्पादन भनेर बिक्री गर्ने प्रवृत्तिले समेत बजार प्रभावित भयो। श्रीलंका, पाकिस्तान, इरान, इजिप्टलगायतका मुलुकमा राम्रो गुणस्तरको गलैंचा कम मूल्यमा निर्यात हुन थालेपछि विस्थापित भयो, ओझाले भने, यसपछि नेपाली गलैंचाको डिजाइनमा धेरै परिवर्तन हुन सकेन। जसले गर्दा वस्तु विविधीकरण हुन सकेन। यसपछि जर्मनमा भएको नेपाली गलैंचाको ठूलो बजार घट्यो। यससँगै यो व्यवसाय धराशायी हुनुमा रगमार्क फाउन्डेसन नामक अन्तर्राष्ट्रिय संस्थाले नेपालको गलैंचा उद्योगमा बाल श्रमिक प्रयोग गरेको भनेर प्रचार गरेकाले हो। जबकी सबै उद्योगमा बालश्रमिकको प्रयोग भएको थिएन। यद्यपि केही समयपछि उद्योगहरूमा बालश्रम नभएको भन्दै सोही संस्थाले सिफारिस गरेपछि सन् २००० को दशकमा फेरि गलैंचा निर्यातमा सुधार हुन थालेको उनी सझिन्छन्। अब गलैंचालाई थप प्रवर्द्धन गर्न स्वदेशभित्रै कच्चापदार्थ उत्पादनमा जोड दिनुपर्ने उनको सुझाव छ। यससँगै नेपाली बजारको गलैंचाको बजारीकरण नयाँनयाँ मुलुकमा पनि गर्न जरुरी छ, उनी भन्छन्। उद्योग विभागका महानिर्देशक रामचन्द्र तिवारी गलैंचा निर्यात प्रवर्द्धनमा नगद अनुदान दिनेबारे विभागले सहजीकरण गरिरहेको बताउछन्। कुनै बेला नेपाल गलैंचा निर्यातमा विश्वकै दोस्रो ठूलो निर्यातित मुलुक भएको बताउँदै उनले भने, विभागले कलेक्टिभ ट्रेडमार्क दर्ता गर्ने, निर्यातित मुलुकमा ट्रेडमार्क दर्ता गर्नेलगायतका काममा व्यवसायीलाई सहजीकरण गर्न भनिरहेको छ, महानिर्देशक तिवारीले अन्नपूर्णसँग भने। व्यापार निर्यात प्रवर्द्धन केन्द्रका सूचना अधिकारी लक्ष्मी जोशी गलैंचा व्यवसाय प्रवर्द्धनका लागि तत्कालै कुनै योजना नभएको सुनाउँछिन्। तर दुई वर्ष अगाडिसम्म केन्दको नेर्तत्वमा गलैंचा बुनाइको तालिम दिन्थ्यौं। साथै, जमर्नमा सम्मेलन हुदा अनुदान दिएर सहभागी गराएका थियौं, सूचना अधिकारी जोशी भन्छिन्। मुख्य सचिव शंकरदास बैरागी नेपालको व्यक्तित्व तथा पहिचानसँग घनिष्ठता जोडिएको गलैंचा उद्योग अर्थतन्त्रको बलियो आधार भएकाले सरकार सदैव यसको पक्षमा भएको बताउँछन्। सरकारले निजी क्षेत्रलाई पर्याप्त सहयोग नगरेको होइन। गरेको छ। निजी क्षेत्रबिना सरकार चल्न सक्दैन र मुलुक विकास पनि सम्भव छैन, उनी भन्छन्। यससँगै अब उदोगहरूले उत्पादन क्षमता बढाएर प्रतिस्पर्धी हुनसमेत उनको सुझाव छ। यसमा सरकारले बिजुली छुट, सहुलियतलगायत केके सक्छ छलफल गरेर अघि बढ्न सकिने उनी बताउँछन्। यसर्थ अब सरकार निजी क्षेत्र साझेदारी गरेर अघि बढ्न तत्पर रहेको उनको भनाइ छ। अहिले बजारमा ब्याजदर चर्को भएको गुनासो धेरै सुनिए पनि नेपाल राष्ट्र बैंकको पछिल्लो व्यवस्थाले अब ब्याजदर घट्ने र तरलतामा पनि केही सहज भएको उनको भनाइ छ। गुणस्तरमा अझै कसरत जरुरी करिब ९० प्रतिशत कार्पेट बागमती प्रदेशबाट उत्पादन हुन्छ। विश्वमा टप थ्री निर्यातकर्ताका रूपमा नेपाल स्थापित भए पनि गुणस्तरमा भने अझै सुधार गर्नुपर्ने व्यवसायीहरू स्विकार गर्छन्। विदेशी बजारमा रामो माग भएको छ। यसैले सरकारले यसलाई थप प्रवर्द्धन गर्न संघको माग छ। यसका लागि वार्षिक रूपमा जनशक्ति उत्पादन गर्न राज्यले वर्षैभरि गरिने तालिमको लागि उचित बजेट विनियोजन गर्न संघले अनुरोध गरेको छ। नेपाली गलैंचाको डिजाइनमा धेरै परिवर्तन भएन। जसले गर्दा वस्तु विविधीकरण हुन सकेन। त्यसपछि जर्मनमा भएको नेपाली गलैंचाको ठूलो बजार घट्यो। पुरुषोत्तम ओझा, पूर्वउद्योगसचिव गलैंचा निर्यात प्रवर्द्धनमा अनुदान दिनेबारे विभागले सहजीकरण गरिरहेको छ। कुनै बेला गलैंचा निर्यातमा नेपालले विश्वमै दोस्रो स्थान ओगटेको थियो। रामचन्द्र तिवारी, महानिर्देशक, उद्योग विभाग वार्षिक साढे ३४ अर्बको गलैंचा निर्यात गर्ने मुलुक अहिले ११ अर्बमा खुम्चिनुपरेको छ। यसबारे सरकार र निजी क्षेत्रले सोच्न आवश्यक छ। राजेन्द्र मल्ल, अध्यक्ष, नेपाल चेम्बर्स अफ कमर्स हिजोका दिनमा लोडसेडिङ, भुइँचालो, कोभिडलगायत समस्याले गलैंचा निर्यातमा कमी आएको हो। यो उद्योग फस्टाउन नीति नियममै सुधार ल्याउनुपर्छ। ई तेन्जिङ शेर्पा, अध्यक्ष, नेपाल गलैंचा उत्पादक तथा निकासीकर्ता संघ"
भारतले कर लगाउनेमा चिया उद्योगी चिन्तित,"भारतले नेपाली चियामा ४० प्रतिशत कर लगाउने तयारी गरेपछि सरोकारवाला चिन्तित देखिएका छन्। झापा : भारतले नेपाली चियामा ४० प्रतिशत कर लगाउने तयारी गरेपछि सरोकारवाला चिन्तित देखिएका छन्। ४० होइन, ५ प्रतिशत मात्र कर लगाए पनि नेपाली चिया उद्योग धराशायी हुने बताउँछन् राष्ट्रिय चिया तथा कफी विकास बोर्डका सदस्य आदित्य पराजुली। उनका अनुसार अहिलेसम्म बिनाकर निकासी भइरहेको छ। नेपालले भारतबाट आयातित चियामा ४० प्रतिशत कर पुर्याएपछि उसले पनि नेपाली उत्पादनमा आँखा लगाएको उनको भनाइ छ। पहिला ३० प्रतिशत कर हुँदा भारतीय पक्षले त्यसबारे आवाज उठाएको थिएन, नेपाल चिया उत्पादक संघका उपाध्यक्षसमेत रहेका पराजुलीले शनिबार एक कार्यक्रममा भने, सरकारले १० प्रतिशत कर बढाएसँगै भारतीय पक्षले पनि नेपाली चियामा ४० प्रतिशत कर लगाउन खोजिरहेको छ। टी बोर्ड अफ इन्डियाले नेपालको चिया चीनलगायत तेस्रो मुलुकबाट आयातित गुणस्तरहीनको संज्ञा दिँदै आएको उनको भनाइ छ। उनका अनुसार भारत निकासी हुने चिया नेपाली उत्पादन हो। यो कुरा भारत सरकारसमक्ष पुर्याउन नेपाल सरकारले तत्काल ठोस कदम चाल्नुपर्छ, उनले भने। इलामको गोर्खा टी स्टेटका प्रमुख उदय चापागाईंले भारत निकासी हुने नेपाली चियामाथि अंकुश लगाउने काम हाम्रै सरकारबाट भइरहेको गुनासो गरे। बेलैमा सचेत हुन उद्योगी तथा व्यवसायीलाई उनले आग्रह गरे। भारतीय पक्षबाट बारम्बार जुन प्रहार भइरहेको छ त्यसप्रति परराष्ट्र, कृषि, उद्योग, वाणिज्य तथा आपूर्ति मन्त्रालयका मन्त्री तथा सचिवले कूटनीतिज्ञ पहल नगर्दा उद्योगी तथा व्यवसायीले त्यसको असर भोगिरहनुपरेको उनले बताए। अहिलेसम्म सरकारले देशमा एउटा अन्तर्राष्ट्रिय मान्यताप्राप्त प्रयोगशाला स्थापना गर्न सकेको छैन, चापागाईंले भने, नेपालमा प्रयोगशाला नहुँदा यहाँका चिया उद्योगी तथा व्यवसायी भारतको भर पर्नुपरेको छ। योभन्दा ठूलो विडम्बना अरू केही छ ? भारतले नेपालको चियालाई सेन्ट्रल फुड ल्याब कोलकातामा परीक्षण गराएर मात्रै निकासीको अनुमति दिँदै आएको उनले सुनाए। नेपालमै परीक्षण हुँदा कोलकाता धाउनु त पर्दैन थियो। उनीहरूले दिएको गलत रिपोर्टसम्म त यहाँका उद्योगी तथा व्यवसायीहरूले मान्नु पर्दैन थियो, उनले भने, अब नेपाली चियाको ब्रान्डिङ र बजारीकरणमा हामी सबै लाग्नुपर्छ। नेपाली अर्थोडक्स चिया अन्तर्राष्ट्रिय प्रतिस्पर्धामा सर्वोत्कृष्ट घोषित भइसकेकोले अब भारतबाहेक अन्य देशमा बजारा विस्तार गर्न लाग्नुपर्ने उनले बताए। नेपाल चिया उत्पादक संघका अध्यक्ष सुरेशकुमार मित्तलले भारतका लागि नेपाली गुणस्तरयुक्त चिया फेरि टाउको दुखाइ बन्दै गएको बताए। नेपाली चियालाई प्रतिबन्ध लगाउन टी बोर्ड अफ इन्डियाले आयातकर्तामाथि विभिन्न अंकुश लगाउने काम गरिरहेको छ, उनले भने, नेपाली चियालाई दार्जिलिङ चिया भन्दै ब्रान्डिङ गरी विश्वबजारमा पुर्याउने काम भारतले गरिरहेको बेला नेपाली चिया कसरी गुणस्तरहीन बन्न पुग्यो त ? कलकत्तास्थित नेपाली महावाणिज्य दूत ईश्वरराज पौडेलका अनुसार नेपाली चिया र यार्सा गुम्बाको समस्या उस्तै रहेको बताए। यी दुवैको समस्या नै ब्रान्डिङ हो, महावाणिज्य दूत पौडेलले भने, नेपाली चियालाई विश्वबजारमा चिनाउन अब ब्रान्डिङमा लगानी गरी बजारीकरणमा लाग्नुपर्ने बेला आएको छ। महावाणिज्य दूतावासले भारतीय पक्षसँग छलफल गरी समस्याको समाधान गर्ने प्रयास गरेको उनले सुनाए। चिया निकासी समस्याको समाधानका लागि दुवै देशबीच उच्चस्तरीय वार्ता हुन जरुरी छ, त्यसका लागि मेरो प्रयास जारी छ। नेपाली चियामा कर लगाउने तयारी र पुनः ब्रान्डिङ गरी भारत निकासी भइरहेको बारेमा आफूलाई जानकारी नआएकाले यस बारेमा भारतीय पक्षसँग पुनः कुराकानी गर्ने उनको भनाइ थियो। चिया नेपालमै उत्पादन हुन्छ, तेस्रो मुलुकबाट आयातित चिया पुनः ब्रान्डिङ गरी भारत निकासी हुँदैन, उनले भने। मेची भन्सार कार्यालय काँकडभिट्टामा शनिबार नेपालको चिया तथा कृषिजन्य उत्पादन निकासी प्रवद्र्धनबारेमा अन्तरक्रिया कार्यक्रम आयोजना गरिएको थियो। पूर्वी नाका काँकडभिट्टाबाट गत वर्षको तुलनामा यस वर्ष चिया निकासी बढेको मेची भन्सार कार्यालय काँकडभिट्टाका प्रमुख रामप्रसाद पाठकले बताए। गत आर्थिक वर्ष २०७८७९ मा १ करोड १७ लाख किलो निकासी भयो छ। जसबाट ३ अर्ब बढी राजस्व उठ्यो। चालू आर्थिक वर्ष २०७९८० को फागुनसम्म १ करोड २६ लाख किलो निर्यात भएको छ। जसबाट २ अर्ब ५२ करोड राजस्व उठेको मेची भन्सार प्रमुख पाठकले बताए।"
"अदुवा, अलैँची र प्लाइउडको निर्यात बढ्यो","झापा : नेपालको अदुवा, अलैँची र प्लाइउडको निर्यातमा वृद्धि भएको छ। पूर्वीनाका काँकडभिट्टा भएर भारत निकासी भएका आधारमा निर्यात बढेको देखिएको हो। मेची भन्सार कार्यालय काँकडभिट्टाका प्रमुख भन्सार अधिकृत रामप्रसाद पाठकका अनुसार चालु आर्थिक वर्ष २०७९८० को फागुन मसान्तसम्म (आठ महिना)मा नेपालबाट ४० करोड ६१ लाख १८ हजार मूल्य बराबरको एक करोड २५ लाख ४७ हजार छ सय ९० केजी अदुवा र सुठो भारत निर्यात भएको छ। गत आव २०७८७९ को सोही आठ महिनाका अवधिमा काँकडभिट्टा भन्सार हुँदै नेपालबाट १७ करोड १७ लाख २१ हजार मूल्य बराबरको ५३ लाख ७४ हजार पाँच सय केजी अदुवा र सुठो भारत निकासी भएको थियो। उक्त आवको १२ महिनामा भने ३२ करोड ५४ लाख ३५ हजार मूल्य बराबरको एक करोड एक लाख ७८ हजार एक सय ५० केजी अदुवा र सुठो भारत निकासी भएको थियो। यसैगरी चालु आव २०७९८० को फागुन मसान्तसम्म (आठ महिना)मा नेपालबाट रु पाँच अर्ब ८४ करोड ४६ लाख ७२ हजार मूल्य बराबरको ७२ लाख २१ हजार तीन सय ७४ केजी अलैँची भारत निर्यात भएको छ। गत आव २०७८७९ को सोही आठ महिनाको अवधिमा नेपालबाट रु तीन अर्ब २२ करोड २७ लाख २२ हजार मूल्य बराबरको ३५ लाख ८४ हजार २२ केजी अलैँची भारततर्फ निकासी भएको भन्सार कार्यालयको तथ्याङ्कमा उल्लेख छ। उक्त आवको १२ महिनामा भने रु चार अर्ब ७६ करोड ४३ लाख ८६ हजार मूल्य बराबरको ५२ लाख ८० हजार चार सय ४२ केजी अलैँची भारत निकासी भएको थियो। मेची भन्सार कार्यालयले जनाएअनुसार चालु आव २०७९८० को फागुन मसान्तसम्म (आठ महिना)मा नेपालबाट रु एक अर्ब १० करोड ९१ लाख मूल्य बराबरको तीन करोड ६८ लाख ६८ हजार छ सय छ क्युविक फिट प्लाइउड भारत निर्यात भएको छ। गत आव २०७८७९ को सोही आठ महिनाको अवधिमा नेपालबाट रु २९ करोड सात लाख चार हजार मूल्य बराबरको चार लाख ६४ हजार चार सय ५८ क्युविक फिट प्लाइउड भारत निकासी भएको थियो। उक्त आवको १२ महिनामा भने रु १० करोड ८० लाख ५२ हजार मूल्य बराबरको २४ लाख ५० हजार आठ सय २२ क्युविक फिट प्लाइउड भारत निकासी भएको थियो। पूर्वी पहाडका जिल्लामा अलैँची र अदुवाको खेती हुने गरेको छ भने प्लाइउडका कारखाना अधिकांश यहाँ जिल्लामा रहेका भएता पनि यसको कच्चा पदार्थका रूपमा प्रयोग हुने रुखहरू भने पहाडी जिल्लाबाटै आउने गरेको छ। रासस"
गैरआवासीय नेपालीलाई एकताको सुत्रमा बाँध्न पहल गर्छु,"संघको पुनर्संरचना, स्मार्ट एनआरएनए, संस्थागत विकास, आर्थिक पारदर्शितालगायतका कार्यको जग स्थापना भइसकेको उनको भनाइ छ। काठमाडौं : गैरआवासीय नेपाली संघ (एनआरएनए) कार्यकारी अध्यक्ष डा बद्री केसीले सम्पूर्ण गैरआवासीय नेपालीलाई एकताको सुत्रमा बाँध्ने बताएका छन्। डा केसीले शुक्रबार कार्यकारी अध्यक्षको जिम्मेवारी सम्हालेका हुन्। अध्यक्ष रविना थापाले औपचारिक रूपमा कार्यकारी पद हस्तान्तरण गरिन्। संघमा तीन जना अध्यक्ष छन्। पत्रकार सम्मेलनमा डा केसी आगामी ६ महिनाको कार्ययोजना क्यालेण्डरसहित प्रस्तुत गर्दै १९ बुँदे प्रतिबद्धतापत्र व्यक्त गरे। अध्यक्ष डा केसीले संघको १० औं महाधिवेशनमा देखिएको विशेष परिस्थितिका कारण संघको अभियानबाट बाहिर रहेका नेपाली समेत एकताको सुत्रमा बाँध्न पहल गर्ने बताए। संघको अभियानमा काँध थाप्न पाउँदा खुसी लागेको बताए। एक वर्षमा नेपाली नागरिकताको निरन्तरता, सामाजिक सुरक्षा कोष, विदेशमै बसेर नेपालमा डलर खाता खोल्ने अवसर, मोबाइल ब्लड बस, स्वास्थ्यसम्बन्धी जनजागरण अभियान, पर्यटन प्रवर्धन कार्यक्रम, पोखरामा स्मार्ट ट्वाइलेट, राष्ट्रिय खेलकुद तथा कराँते प्रतियोगितामा गैरआवासीय नेपालीको सफलता लगायतका विषयमा उल्लेख्य रुपमा प्रगति भएको बताए। संघको पुनर्संरचना, स्मार्ट एनआरएनए, संस्थागत विकास, आर्थिक पारदर्शितालगायतका कार्यको जग स्थापना भइसकेको उनको भनाइ छ। उनले संघको संशोधित विधानले संघका पुनर्संरचनाका लागि स्मार्ट एनआरएनएअन्तर्गत विश्वव्यापी रूपमा एमआईएस प्रणालीमार्फत सदस्यता वितरण सुरुआत गरिएको बताए। केसीले श्रम सीप बैंक स्थापना गर्न पहल गर्ने, नागरिकताको सुनिच्चितता, एनआरएनए कार्ड, लगानी भिœयाउन जोड, स्टार्टअप कार्यक्रम सञ्चालन गर्न पहल गर्ने बताए। कार्यकारी अध्यक्ष केसीले संघको संशोधित विधान कार्यान्वयन गर्ने, दोस्रो पुस्ताका युवालाई अभियानमा समेट्ने, संघका क्षेत्रीय सम्मेलनलाई परिणामुखी र पारदर्शी बनाइने, संघको सचिवालय व्यवस्थित गरिने उनले बताए।"
