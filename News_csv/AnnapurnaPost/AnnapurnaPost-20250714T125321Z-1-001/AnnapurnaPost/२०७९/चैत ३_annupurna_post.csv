शीर्षक,विवरण
प्रकृतिमैत्री जीवनशैलीमा हरित अर्थतन्त्र,"अब प्रकृतिलाई आफ्नो प्रतिस्पर्धी ठान्न छोडेर प्रकृतिमैत्री जीवनशैली अपनाउनुमै सम्पूर्ण जगत्को भलो हुनेछ। केही समयअघि बेलायतको राजधानी लन्डनमा अत्यधिक गर्मी बढेका कारण धावनमार्ग पग्लिएर विभिन्न स्थानमा उडान स्थगित भएका विवरण सार्वजनिक भए। लन्डनमा ३८१ डिग्री सेल्सियस तापमानसहित हालसम्मको सबैभन्दा गर्मी दिन रेकर्ड भएको दिन थियो, रनवे पग्लिएको त्यो दिन। गएको जुन महिनादेखि हालसम्म यो वर्षको उच्च तापक्रमका कारण बेलायत र युरोपमा चलेको तातो लहरका कारण करिब १२ सय मानिसको मृत्यु भयो। प्रचण्ड गर्मी र युरोपको यो तातो लहरलाई सन् २०११ मा पूर्वी अफ्रिकाको खडेरीपछिको सबैभन्दा घातक प्राकृतिक घटना र २०१० को रूसी तातो लहरपछिको सबैभन्दा घातक गर्मीको लहर भनेर मौसम वैज्ञानिकहरूले भनेका छन्। बढ्दो तापक्रमले गर्दा प्रत्येक वर्ष रेकर्डहरू तोडिनु अब सामान्य जस्तो भइसकेको छ। यो क्रमको सम्बन्ध सिधै जलवायु परिवर्तनसँग जोडिएको छ। अब एकैछिन जलवायु परिवर्तन र बढ्दो वैश्विक तापमान अर्थात् ग्लोबल वार्मिङका विषयमा चर्चा गरौं। ग्लोबल वार्मिङ वा विश्वव्यापी तापक्रम बढ्नुको अर्थ पृथ्वी निरन्तर न्यानो हुँदै गइरहेको हो भन्ने बुझिन्छ। पृथ्वीको तापक्रम यसरी बढ्दै गए भविष्यमा खडेरी, बाढीपहिरोजस्ता घटना बढ्ने र मौसमको ढाँचामा पूर्ण परिवर्तन आउने वैज्ञानिकले बताएका छन्। जलवायु परिवर्तन र बढ्दो तापक्रमको विषय हामीकहाँ अझै बहसको मुद्दा त बनिसकेको छैन तथापि वैज्ञानिकहरू भने यसलाई २१औं शताब्दीको सबैभन्दा ठूलो खतराको रूपमा व्याख्या गर्न थालेका छन्। कतिपय वैज्ञानिकले त यो खतरालाई तेस्रो विश्वयुद्धसँग पनि तुलना गर्न थालेका छन्। ग्लोबल वार्मिङ भन्नाले पृथ्वीको तापक्रममा भएको वृद्धि भनेर बुझिन्छ भने पृथ्वीमा बढ्दै गएको तापक्रमका कारण मौसममा हुने परिवर्तनलाई जलवायु परिवर्तन भनेर बुझिन्छ। जलवायु परिवर्तनको परिणामस्वरूप वर्षाको ढाँचामा परिवर्तन, हिमशिखर र हिमनदीहरू पग्लनु, समुद्रको सतह बढ्दै जानु र वनस्पति र जीवजन्तुमा पर्ने असरहरू प्रकट हुन सक्छन्। पृथ्वीमा बढ्दो तापक्रमका कारण हुने जलवायु परिवर्तनका लागि हरितगृह ग्यासहरू सबैभन्दा बढी जिम्मेवार मानिन्छन्। हरितगृह ग्यास ती ग्यासहरू हुन् जसले बाहिरी तातोलाई आफूभित्र सोस्ने काम गर्छ। हरितगृह ग्यासहरू सामान्यतया अत्यधिक चिसो क्षेत्रमा बिरुवाहरूलाई न्यानो राख्न प्रयोग गरिन्छ जुन अत्यधिक चिसो मौसममा क्षतिग्रस्त हुन्छ। यस्तो अवस्थामा यी बिरुवाहरू बन्द सिसाको घरमा राखिन्छन् जुन हामीले देखेकैं छौं। जुन सिसाको घरमा ग्रिनहाउस ग्यास भरिन्छ। यो ग्यासले सूर्यबाट आउने किरणको ताप सोस्छ र बिरुवालाई न्यानो राख्छ। ठ्याक्कै यस्तै प्रक्रिया पृथ्वीमा हुन्छ। सूर्यबाट आउने किरणको केही मात्रा पृथ्वीले सोस्छ। यस कारण हाम्रो वातावरणमा फैलिएको हरितगृह ग्यासहरूको यस प्रक्रियामा महत्त्वपूर्ण योगदान छ। वैज्ञानिकहरूका अनुसार हरितगृह ग्यास नभएको भए पृथ्वीको तापक्रम अहिलेको भन्दा धेरै कम हुने थियो। हरितगृह ग्यासहरूमध्ये सबैभन्दा महत्त्वपूर्ण कार्बनडाइअक्साइड हो, जुन हामी जीवित प्राणीहरूले हाम्रो सासले उत्सर्जन गर्छौं। विगत केही वर्षयता पृथ्वीमा कार्बनडाइअक्साइड ग्यासको मात्रा लगातार बढेको वातावरण वैज्ञानिकहरू बताउँछन्। वैज्ञानिकहरूले कार्बनडाइअक्साइड उत्सर्जन र तापक्रम वृद्धिबीच गहिरो सम्बन्ध रहेको बताएका छन्। र, परिणामस्वरूप हाम्रो सामु जलवायु परिवर्तनको विकराल चुनौतीहरू देखा पर्न थालेको छ। नेपालकै सन्दर्भमा भौगोलिक विविधता र भूबनोटका कारण जलवायुसम्बन्धी प्रकोपका लागि अति संवेदनशील र जोखिमयुत्ता अवस्थितिमा छौं। अझ विकराल हुँदै गएको प्राकृतिक प्रकोपसँग लड्न प्रभावकारी संयन्त्र र रणनीतिहरूमा कमजोरीले यो जोखिमलाई बढाएको छ। मौसम विज्ञान र जलवायु परिवर्तनका कारक तत्त्वहरूमा अध्ययन गरिरहेका वैज्ञानिक र अध्येताहरूका अनुसार पृथ्वीको तापक्रम वृद्धिको लागि कार्बन उत्सर्जनको मुख्य कारण मानव गतिविधि हो। वैज्ञानिकहरूका अनुसार औद्योगिक क्रान्तिपछिको औसत विश्वव्यापी तापक्रममा भएको वृद्धि नै ग्लोबल वार्मिङको मुख्य कारण हो। सन् १८८० देखि विश्वको औसत तापक्रम लगभग एक डिग्री सेल्सियसले बढेको छ। ग्लोबल वार्मिङ एक निरन्तर प्रक्रिया भएकाले सन् २०३५ सम्म औसत विश्वव्यापी तापमान ०३ देखि ०७ डिग्री सेल्सियससम्म बढ्न सक्ने अनुसन्धानकर्ताको दाबी छ। त्यस्तै १८८० यता विश्वव्यापी औसत समुद्री सतह पनि आठदेखि नौ इन्चले बढेको छ कम भने यो शताब्दीको अन्त्यसम्ममा समुद्री सतहको वृद्धि करिब एक फिट माथि पुग्ने प्रक्षेपण गरिएको छ। विश्वव्यापी तापक्रम वृद्धिले निम्त्याएको अर्को विकराल समस्या समुद्रको सतह बढ्नु हो। तातो तापक्रमले हिमनदी र जमिनमा आधारित हिउँ छिटो पग्लने हुँदा समुन्द्री सतह बढाउन यसले मद्दत गर्छ। यसरी विश्वभरि हिउँ पग्लने क्षेत्रहरूमा ग्रिनल्यान्ड, अन्टार्कटिका र हिमालय क्षेत्रमा अवस्थित हिमताल छन् जसका कारण प्राकृतिक विपद् र जोखिम बढेर गएको छ। पृथ्वीमा बढ्दो तापक्रम र जलवायु परिवर्तनको असरले खतरनाक परिणामहरू निम्त्याउने त छ नै यसले पर्यावरणीय विविधतामा पनि प्रभाव पार्ने निश्चित प्रायः छ। भूस्खलन, अकल्पनीय प्राकृतिक विपद्, जनावर र बिरुवाका प्रजातिहरूको लोप हुँदै मानवअस्तित्व नै संकटमा पर्ने स्थिति यो समस्याले ल्याउने सम्भावना छ। तत्काल समाधानका उपायहरूको खोजी नगर्ने हो र हात बाँधेर बस्ने हो भने स्थिति अझ भयावह हुने वैज्ञानिकहरूले चेतावनी दिएका छन्।अबको बाटो ? प्रकृतिले मानव जातिलाई सदैव साथ दिँदै हाम्रो बोझ उठाउँदै आएको छ। प्रकृतिले आफ्नो तर्फबाट आफ्ना सबै अवयवहरूको सही समानुपातिक सन्तुलन कायम राख्न हरसम्भव प्रयास गर्छ। तर हामीले भने प्रकृतिलाई प्रतिस्पर्धी ठानेर उसको आधारभूत संरचना र प्रणालीमा बाधा पुर्याउँदै आएका छौं। परिणामतः पर्यावरण संकट यतिबेला गहिरिँदै गएको छ र विश्वव्यापी चिन्ताको विषय बनेको छ। बढ्दो जनसंख्यासँगै आधुनिकीकरण र सहरीकरणजस्तो मानव विकासका गतिविधिले वातावरण प्रदूषण बढाइरहेको हाम्रो सामु छर्लंग छ। अहिलेको स्थितिमा खासै सुधार भएन भने आधुनिक सभ्यताको यो अभिशाप अर्थात् वातावरण प्रदूषणको विषले मानव जातिलाई कहिले मृत्युको मुखमा धकेल्छ भन्ने बारेमा केही भन्न सकिँदैन। औद्योगिक क्रान्ति र आधुनिक जीवनशैलीले मानवसमाज र सभ्यतालाई मौलिक रूपमा परिवर्तन गर्यो। परिणामतः विकसित समाजमा कृषि र कुटिर उद्योगमा आधारित अर्थतन्त्र क्रमशः प्रविधि र मेसिनको प्रभुत्वमा परिणत भयो। मानव जीवनशैलीमा औद्योगीकरणको प्रक्रियाले विकासशील समाजका नागरिकहरूको जीवन सहज र सुविधा सम्पन्न त बनायो तर वातावरणमा भने आमूल परिवर्तन ल्यायो। आधुनिकताको होड र भौतिक विकासलाई मात्र समुन्नतिको मापनभित्र राख्ने सोचले जल, जमिन र वायुको प्रदूषण बढायो। वायुमण्डलमा कार्बनडाइअक्साइड ग्यासको मात्रा दिनानुदिन बढ्दा मौसममा पनि असर गर्नुका साथै ओजोन तहमा क्षति पुग्दा पर्यावरण थप संकटग्रस्त हुन थालेको हो। स्मरणर होस्, पृथ्वीको वातावरणीय तहमाथि करिब १५ देखि ३० किमिमाथि रहेको रक्षात्मक कवज ओजोनले सूर्यका हानिकारक किरणलाई पृथ्वीमा सोझै छिर्नबाट रोक्छ । जनसंख्याको अत्यधिक चाप र बढ्दो सहरीकरणले घना जंगल मासिँदै जानुले पनि ओजोन तहमा नकारात्मक असर पर्नु स्वाभाविक थियो। बढ्दो सहरीकरणको मागलाई पूूरा गर्न र अव्यवस्थित औद्योगीकरण र ती उद्योग कलकारखानामा प्रयोग हुने अत्यधिक रसायनले ओजोन तहहरू च्यातिँदै जाँदा विनाश निम्तिँदैछ। यो पृष्ठभूूमिमा अब मानवीय क्रियाकलापहरू र हाम्रो जीवनशैली पर्यावरणमैत्री हुनुको विकल्प छैन। प्रकृतिमैत्री वा पर्यावरणमैत्री जीवनशैली भन्नाले वातावरणमा नगण्य वा कुनै हानी नपुर्याई भोगचलन गरिने वस्तु तथा सेवालाई जनाउँछ। प्रकृतिमैत्री जीवनशैली र दिगो आर्थिक समृद्धि एकअर्काका परिपूरक भएकाले पनि वर्तमान र भावी पुस्ताका लागि स्रोतसाधनको संरक्षण गर्ने गरी स्रोतको प्रयोग गर्ने प्रणालीलाई दिगो विकासको खम्बा मानिएको छ। वैकल्पिक र नवीकरणीय ऊर्जा स्रोतको प्रयोग र संरक्षण दिगो विकासका दुई महत्त्वपूर्ण पक्षहरू हुन्। हरित अर्थतन्त्र र दिगो विकास हरित अर्थतन्त्रको आर्थिक अवधारणाले वातावरणीय, सामाजिक र आर्थिक आयामहरूलाई समेट्दै प्राकृतिक स्रोतहरूको समुचित उपयोगका माध्यमले हासिल गर्न सकिने गुणस्तरीय मानव विकासलाई जनाउँछ। जलवायु परिवर्तनले निम्त्याएको संकट र वैश्विक तापक्रम वृद्धि र वातावरणीय प्रदूषणसित जुध्न दिगो विकासका आधारहरूमध्येको महत्त्वपूर्ण खम्बा हरित अर्थतन्त्रलाई आर्थिक प्रणालीको मूल प्रवाहमा जोड्नु आवश्यक छ। समतामूलक समाजको निर्माणका लागि अब हरित अर्थतन्त्रको बारेमा व्यापक बहस र जनचेतनाको आवश्यकता देखिन थालेको छ। पर्यावरण विनाश नगरिकन पनि आर्थिक समृद्धि हासिल गर्न सकिन्छ र प्रकृति दोहनबिना पनि समुन्नति हासिल गर्न सकिन्छ भन्ने उदाहरणहरू डेनमार्क, स्विडेन, नर्वे र जापानजस्ता मुलुकहरू हुँदैछन्। जसको मुख्य कारण भनेको यी देशहरूले आफ्नो आर्थिक मेरुदण्डमा हरित अर्थतन्त्रलाई समावेश गर्नु हो। हरित अर्थतन्त्रको अवधारणाले आर्थिक वृद्धिसँगै प्रकृतिको संरक्षण र समुदायको हितलाई केन्द्रबिन्दुमा राख्दछ। नेपालकै सन्दर्भमा भौगोलिक विविधता र भूबनोटका कारण जलवायुसम्बन्धी प्रकोपका लागि अतिसंवेदनशील र जोखिमयुक्त अवस्थितिमा छौं। अझ विकराल हुँदै गएको प्राकृतिक प्रकोपसँग लड्न प्रभावकारी संयन्त्र र रणनीतिहरूमा कमजोरीले यो जोखिमलाई बढाएको छ। दिगो र समतामूलक विकास प्रकृतिमैत्री र हरित अर्थतन्त्रमा मात्र सम्भव हुने भएकाले अबको विकासका पूर्वाधारहरू वातावरणमैत्री अनि ओजोन सतहमैत्री पनि हुन जरुरी छ। तसथर्, अब हामीले प्रकृतिलाई आफ्नो प्रतिस्पर्धी ठान्न छोडेर प्रकृतिमैत्री जीवनशैली अपनाउनुमै सम्पूर्ण जगत्को भलो हुनेछ।"
कहाँ छ जीवनको गन्तव्य ?,"गीतहरू सुन्दर र कर्णप्रिय हुन्छन् नै। गीतहरूलाई शब्दले मात्र राम्रो बनाउने होइन। गीत सुन्दर र कर्णप्रिय हुन संगीत र सुर साधनाले भरिएको स्वरको पनि उत्तिकै महत्त्व रहन्छ। धर्तीका सबै सृष्टिको जन्मपश्चात मृत्यु अवश्यंभावी छ। सबै मानिसलाई थाहा छ। तर पनि मृत्युको डरले मानिसलाई पछ्याइरहन्छ। यथार्थमा जन्मदेखि मृत्युसम्मको यात्राको नाम नै जीवन हो। मानिसले सार्वजनिक, निजी र गोप्य गरी तीन जीवन जिइरहेको हुन्छ। मानिस जीवनको यो यात्रामा हरेक पल सुन्दरतामा रमाउन चाहन्छ। जीवनका यात्रामा आउने कठिनाइका दोबाटाचौबाटा सहज पार गर्न चाहन्छ। सुख शान्ति सम्मृद्धिले भरिएको जीवन मानिसको सपना हुन्छ। नवरसको उपयुक्त तालमेलले जीवनलाई आकर्षक बनाउँछ र शान्ति दिन्छ। सजिलो र अर्थहीन यात्राभन्दा कठिन र अर्थपूर्ण यात्राहरूले बढी सन्तुष्टि प्रदान गर्छ। यात्रामा भेटिएका सुखदुःखका मूल्यहरू सन्तुष्टिको मात्रासँग साटिन्छन्। जीवन पाएरमात्र हुँदैन, जिउन पनि जान्नुपर्छ। कसरी जिउने भनेर थाहा पाउनु नै जीवनको कडी हो। जान्नेले जीवन पिउँछन्, नजान्नेले पश्चाताप गर्छन्। जीवनरूपी यो यात्रामा जे गर्न सकिन्छ वा जे जोड्न सकिन्छ अथवा जे आफूमा निहित गर्न सकिन्छ। ती सबै यात्राभरिका साथ हुन्। सुखदुःख रमाइलो नरमाइलो विभिन्न आरोहअवरोहबीचका यात्राले नै जीवनलाई सुन्दर बनाउँछ। सामुन्ने देखिएको चित्रलाई हेरिने दृष्टिले प्रवृत्तिलाई प्रभाव पार्छ। भावनात्मक आकृति र लक्ष्यहरूले रूप परिवर्तन गरिरहन्छ। सोच तथा भाव गतिशील छ। जीवनका रोजाइ र खोजाइले पनि भावलाई प्रभावमा पारिरहेको हुन्छ। भावनात्मक पाटोहरूले सिधै मनसँग सम्बन्ध राख्छ। सामुन्नेको दृश्यलाई हेर्ने तरिकाले भाव निर्माण गर्छ र भावले आकृति। वर्षौं समय खर्चिएर कालिगडले उतार्न नसकेको चित्र होस् या लेखकले छर्न नसकेका शब्द ! भावनारूपी दृष्टिले पलभरमै मनमस्तिष्कमा उतारिदिन्छ। गीतहरू सुन्दर र कर्णप्रिय हुन्छन् नै। गीतहरूलाई शब्दले मात्र राम्रो बनाउने होइन। गीत सुन्दर र कर्णप्रिय हुन संगीत र सुर साधनाले भरिएको स्वरको पनि उत्तिकै महत्त्व रहन्छ। मिठास भरिएको स्वरले गाउन पनि सक्नुपर्छ। सृजित गीतहरू सबैले, सबैको मन जित्छ भन्ने हुँदैन। सर्जक भने सन्तुष्ट हुन्छ। उसले आफ्नो गीतलाई सुन्दर बनाउन मेहनत, समय, कला र प्रतिभा बिछ्याएको हुन्छ। जीवन पनि एउटा गीत हो। यात्रीले लिने गन्तव्य र कलाले जीवनलाई परिभाषित गर्छ। सुखी जीवन भनेको अरूलाई कस्तो देखिन्छ भन्ने होइन, आफूलाई कस्तो महसुस हुन्छ भन्ने हो। हजारौं पानाहरूको एउटा यस्तो ठेली हो जीवन। जहाँ आफैंले लेखेका हरफहरू पटकपटक दोहोर्याएर प्रयोग गर्न पाउने सुविधा छैन। फेरि फर्केर आउन नपाउने कुराले जीवनलाई मीठो पनि बनाइरहेको हुन्छ। विगतका पानाहरूको पाठलाई मस्तिष्कमा राखेर अगाडिको यात्रा तय गर्नेहरूले जीवनलाई सुन्दर बनाउँछन्। आफ्नो भोलि कसैलाई थाहा छैन। न जानकारी नै छ यात्राको अवधि र दूरी। त्यसैले जे छ आज नै छ। जीवनमा स्वास्थ्य, लक्ष्य र प्रेम यी तीन वस्तुहरूले महत्त्वपूर्ण स्थान लिएको हुन्छ। रिस, पश्चाताप, चिन्ता र रिसमा समय बर्बाद गर्नेले जीवनलाई दुःखी बनाउँछन्। कृषकले प्रत्येक साल आफ्नो खेतीबाट आफूले प्राप्त गर्ने गरेको फसल (उत्पादन) को परिमाण र गुणस्तरलाई प्रयोग गरेको बीउबिजन, माटो र हेरचाहले सुनिश्चित गर्छ। जीवनको गन्तव्य फसल प्राप्ति पनि हो। संयोगले प्राप्त हुने गुणस्तर र परिमाण दिगो हुँदैन। जीवनको खुसी मानिसले संयोगवश प्राप्त गर्ने पनि होइन, यसलाई छनोटले तय गर्छ। अरूले प्राप्त गरेको सुखको नक्कल गरेर सुखी हुनुभन्दा मौलिकतामा दुःखी हुनुमा आनन्द हुन्छ। जीवन एउटा संघर्ष हो। जहाँ संघर्ष हुँदैन, त्यहाँ अर्थपूर्ण जीवन हुँदैन। जोखिम लिन नचाहने मानिसले पनि नजानेरै बढी जोखिम लिइरहेका हुन्छन्। जीवनको यात्रा कसैले लेखिदिएको पुस्तक होइन। यो त आफैंद्वारा लेखिनुपर्ने खाली पानाहरूको ठेली हो। यात्रा बढ्दै जान्छ, पाना भरिँदै जान्छ। खाली ठाउँ भर्दै जानु र भरिएको ठाउँ खाली गर्दै जानु पनि हो जीवन। जीवन प्राकृतिक र सहज परिवर्तनहरूको शृंखला पनि हो। अप्राकृतिक रूपमा उभिँदा यसले दुःख सिर्जना गर्छ। कोही आफ्नो लागि बाँचिरहेका छन् त कोही अरूका लागि। कोही बाँचेर पनि मरेतुल्य छन् त कोही मरेर पनि ज्युँदा। जीवन बाँच्ने एउटा कला पनि हो। सूर्योदयको पाइला सूर्यास्तमा पुगेर अडिन्छ। अर्थात् सूर्योदयको गन्तव्य सूर्यास्त। जीवनको चक्र पनि सूर्योदय र सूर्यास्त झैं निरन्तर चलिरहन्छ। यात्रामा भेटिएका काला बादललाई चिर्दै सूर्यले उज्यालो छरिरहेको हुन्छ। यात्रामा भेटिएका कालो बादलका थुम्काहरूले सूर्यको गन्तव्यलाई प्रभाव पार्न सक्दैन। शारीरिक तथा मानसिक दुःख र पीडाका बोझहरू गन्तव्यका सूचक होइनन्। कर्मको कलममा मेहनतको मसीले जीवनका खाली पाना भर्दै जानेहरूले वास्तविक जीवन जिउने हुन्। तीन वर्षको उमेरसम्म बोल्न पनि नसकेका एउटा ६ वर्षको बालक जसलाई विद्यालयमा शिक्षकहरूले मन्दबुद्धि भएको र मूर्खको संज्ञा दिएका थिए। उनै मूर्ख र मन्दबुद्धि भएका अल्बर्ट आइन्स्टाइन बीसौं शताब्दीका महान् वैज्ञानिक बन्न पुगे। खुट्टाले लेखेरै झमक घिमिरेले मदन पुरस्कार जितिन्। शारीरिक रूपमा कुँजो स्टिफन हकिङले ब्ल्याक होलको रहस्य खोले। अन्धो हुँदाहँुदै होमरले इलियड र ओडेसीजस्ता महाकाव्य लेखे। म्याक्सिम गोर्कीलाई गरिबीले छेकेन। अर्काको घरमा घरेलु नोकर रहेका उनि महान् लेखक बने। सुस्त र मन्दबुद्धिको भनेर स्कुलबाट निष्कासित गरिएका टमी मानव इतिहासकै महान् आविष्कारक थोमस एल्वा एडिसनको नामले विश्व प्रशिद्ध भए। गन्तव्य स्थिर छ। गन्तव्यसम्म पुग्ने लाखौं बाटाहरू छन्। हरेक जीवनका आआफ्नै पहेंली हुन्छन्। एक जीवनको पहेंली अर्को जीवनसँग मेल खाँदैन। पहेंली सुल्झाउने माध्यम पनि फरक हुन्छन्। कोही सहजै सुल्झाउँछन् त कोही भुँमरीमा फस्छन्। गन्तव्यसम्मका यात्रा रोमाञ्चित मात्र होइन, दुःखद् पनि हुन्छन्। न रोजाइमा न खोजाइमा छ जीवन। कति कुराहरू चाहेर पनि पाइँदैनन् तर कतिपय नचाहेरै पनि आइपर्छन्।"
बाटो बिराउँदै विद्यार्थी राजनीति,"अधिकांश विद्यार्थी राजनीतिले अध्ययन अस्तव्यस्त भयो भनिरहेछन्। यसरी विद्यार्थीका कस्ता हकअधिकार सम्भव हुन्छ ? देशको पहिलो र ठूूलो विश्वविद्यालय त्रिभुवन विश्वविद्यालयअन्तर्गत देशभरका अधिकांश क्याम्पसमा यही चैत्र ५ मा स्वतन्त्र विद्यार्थी युनियनको चुनाव हुँदैछ। केही क्याम्पसमा निर्विरोध भएको छ भने केहीमा आपसी लफडाका कारण रोकिएको अवस्था छ। धेरैजसोमा निर्वाचन गतिविधि नियमित तालिकाअनुसार भइरहेका छन्। विभिन्न अन्तविरोधले ग्रस्त नेपाली राजनीतिमा यो निर्वाचनले अर्को तरंग ल्याउँदैछ। यही वर्षमात्र स्थानीय, प्रादेशिक अनि संघीय चुनाव सफल रूपमा समापन भए। विद्यार्थीको चुनाव पनि राजनीतिक दलको शक्तिमापन र आर्जनको एक परम्परागत सूचांक हुन सक्छ। हरेक दुई वर्षमा हुनुपर्ने स्ववियु चुनाव २०६५ सालदेखि एकैपटक आठ वर्षपछि २०७३ मा पनि सीमित कलेजमा मात्र भएको थियो र अहिले ६ वर्षपछि पुनः हुँदैछ। देशका राजनीतिक परिवर्तनहरूमा विद्यार्थीको सबल संलग्नता रहन्छ। युवा समृद्घ देशको आधार स्तम्भ भने जस्तै विद्यार्थी राजनीतिको आधार स्तम्भ हुन्छन्। अझ शिक्षा र युवा दुवैलाई समेटर हुने गतिविधिले धेरैको ध्यान तान्छ, स्ववियु चुनाव यस्तै एउटा मोड हो। विद्यार्थीको सरकार भनेर विश्व्यापी मान्यता स्थापित गरेको यस्तो चुनाव शिक्षाका विभिन्न बेथितिलाई सम्बोधन गर्दै विद्यार्थीको हकहित प्रत्याभूति गर्न आवश्यकतासमेत हो आवश्यकताको आमत्सात् जापान, कोरिया, हङकङजस्ता देशमा विद्यार्थी संगठनले देशको आवश्यकताअनुसार दक्ष, प्राविधिक, वैज्ञानिक प्रकारको शिक्षा प्रणाली निर्माण गर्न सघाउँछन्। विद्यार्थीहरू सकेसम्म धेरै दक्ष र लाभान्वित बनुन् भन्ने उद्देश्य राख्छन्। हाम्रो शिक्षा प्रणालीमा असंख्य समस्या छन्। दीक्षितहरू शिक्षाले दिनुपर्ने दक्षता र विशिष्टता प्राप्त नगरेको महसुस गर्छन्। विश्वविद्यालयहरू निराश मनस्थिति भएका बेरोजगार जन्माउने यन्त्र बन्दैछन्। प्राध्यापकशिक्षकहरू शिक्षामा कम र राजनीतिमा बढी सक्रिय छन्। यस्ता अनेकन समस्याको निराकरणमा विद्यार्थीको सरकार भनिने यस्तो निकायको सकारात्मक योगदान चाहिन्छ। विश्वविद्यालयका प्राध्यापकहरूको विज्ञता र विद्वताको परिमिश्रणबाट समाजमा अग्रगमनकारी नयाँ चिन्तनहरू प्रस्फुटन हुन्छन्। नासाका वैज्ञानिक प्राध्यापकहरू मंगल ग्रहमा मानव वस्ती बसाउन अनुसन्धान गर्दैछन् भन्ने समचार आउँछन्। लन्डन स्कुल अफ इकोनोमिक्सका प्राध्यापकहरू समस्त युरोपको आर्थिक पुनर्जागरणलाई मजबुत गराउन नयाँ चिन्तनमन्थनमा सक्रिय छन् भन्ने मानिन्छ। संसारमा सबैभन्दा धेरै संस्कृत विश्वविद्यालयहरू रहेको मानिने जर्मनीका थुप्रै प्राध्यापक ज्ञानको खोजमा नयाँ क्षितिज केलाउँदैछन्। पूर्वीय दर्शनमा ज्ञानको विशाल भण्डार सिर्जना गरेका कौटिल्य तत्कालीन तक्ष्यशिला विश्वविद्यालयका प्राध्यापक थिए। राज्यले सबै विषयमा अन्तिम धारणा बनाउन उनको सहयोग लिन्थ्यो। संसारका नामुद दर्शन तथा सामाजिक एवं आर्थिक परिवर्तनका सूत्रपात्र गर्नेहरू अधिकांश प्राज्ञिक पृष्ठभूमिकै छन्। यस्ता नजिरका बागजुद हाम्रा प्राध्यापकहरू भने कहिले र कस्तो आन्दोलन गर्ने, धर्नाजुलुसमा के हुने भन्नेमात्र कार्यक्रम बनाउँछन्। आमविद्यार्थी प्रताडित छन्। शिक्षाले देशमा बस्ने र देशको सम्मान गर्ने नागरिक उत्पादन गरेको छैन। विश्वविद्यालयले उच्च स्तरका जनशक्ति उत्पादन गर्न सकेनन्। समुन्नत राष्ट्र निर्माण सिद्घान्तका प्रतिपादकहरू सान्हा वन्धोपाध्याय, सी हार्वर, जान जी जानम्याट शिक्षाको गुणस्तर र समय सामयिकतालाई उच्च महत्त्व दिन्छन्। प्राचीन दर्शनमा पूर्वका कौटिल्य, कन्फुसियस, मनुदेखि पाश्चात्य जगत्का प्लेटो, सुकरातले समेत शिक्षामा राज्यको विशेष निगारानी तथा प्रयासको आवश्यकता दर्शाउँथे। विकसित देशहरूले त इजुकेसन इज द चिफ डिफेन्स अफ नेसन अर्थात् राष्ट्रको मुख्य सक्षमता नै शिक्षा हो भन्छन्। सोही आत्मसात्मा जापानले दोस्रो विश्वयुद्घपछि धेरै वर्षसम्म बजेटको लगभग ४९ प्रतिशत शिक्षामा लगाउँथ्यो। हाम्रो बजेटको विशाल हिस्सा शिक्षामै जान्छ। समृद्घ देश निर्माण त्यो खर्चको एकमात्र र अन्तिम अपेक्षा हो। उच्च शिक्षामा भएका यही आशाकोे प्रत्याभूति गर्न सकारात्मक, समन्वयकारी काम गर्नु विद्यार्थीको सरकार भनिने त्यसको संगठनको प्रमुख जिम्मेवारी हो। तर विद्यार्थी राजनीतिको ध्यान अन्तै बिटुलिएको छ। बिटुलिएको ध्यान शिक्षाको विकास, पुनर्संरचना अनि विद्यार्थी हकहितको दुहाइ दिने थुप्रै संगठन भए पनि शिक्षाको अवस्था निकै कमजोर छ। सरकारी शिक्षा भयावह छ अनि निजी शिक्षा व्यापारीकरण हँुदैछ। हाम्रो शिक्षाले केवल खाडी मुलुकलाई कुल्ली र विकसित देशलाई प्राविधिक जनशक्ति बनाउँदैछ। सहरका गल्लीगल्लीमा विदेश पठाउने परामर्शदाताहरू छन्। हामीले अभ्यास गरेको शिक्षाले देशको प्रगति सोच्ने, त्यसका लागि काम गर्ने मानव स्रोतसाधन तयार गरेकै छैन। शिक्षा भनेको प्रमाणपत्रको थाक र सूचनाको भारी हैन, सोच र चेतनाको स्तर हो। सत्कर्म, सदाचार र शिष्टाचारको बढावा हो। तर विद्यार्थीको राजनीतिले शिक्षामा यस्तो विशेषता निर्माण गराउन सकेको छैन। पहिलेपहिले विद्यार्थीको पढ्ने अधिकार स्थापित गर्न विद्यार्थी राजनीतिको अभ्यास हुन्थ्यो। तर आजकल विद्यार्थीलाई अध्ययनबाट वञ्चित गर्नु चाहिँ विद्यार्थी राजनीतिको मुख्य ध्येयजस्तो देखिन्छ। धर्ना, जुलुस, तोडफोड, चन्दागिरिबाहेक अन्य कुरामा विद्यार्थी राजनीति केन्द्रित हुन सकेको छैन। शिक्षालयहरू पार्टीका प्रयोगशाला बन्दैछन्। कलेजभित्र ठूूलाठूला ब्यानर टाँगिन्छन्, आन्तरिक लफडाबाजी चल्छ। तोडफोडमात्र हैन, पुस्तकालयमा आगजनी गर्ने काम हुन्छन्। कलेज प्रशासनलाई भर्ना, परीक्षाजस्ता पक्षमा दबाब दिइन्छ। विद्यार्थी राजनीति गर्न र त्यसलाई कमाइखाने भाँडो बनाउन एउटै मानिस वर्षौंसम्म विश्वविद्यालय आइरहन्छ। प्रशासनको मिलेमतोमा भ्रष्टाचार गरिएको पनि सुनिन्छ। देशमा अन्तर्राष्ट्रिय स्तरमा ख्याति कमाउने हैसियतमा शिक्षण गतिविधि गरिरहेका केही संस्था छन्। उनीहरू विद्यार्थी राजनीतिलाई कति पनि चाहँदैनन्। अधिक राजनीतीकरण र बेवास्ताका कारण क्षमताले भ्याएसम्म कसैको पनि प्राथमिकतामा सरकारी शिक्षा पर्दैन। विद्यार्थी राजनीति पढ्न चाहने विद्यार्थीलाई आस कम र त्रास बढी बन्दैछ। अधिकांश विद्यार्थी राजनीतिले अध्ययनअध्यापन अस्तव्यस्त भयो भनिरहेछन्। यसरी विद्यार्थीका कस्ता हकअधिकार सम्भव हुन्छ, यो प्रश्न पेचिलो बन्दैछ। सघन विद्यार्थी राजनीति हुने कलेजका उत्पादन अधिकांश असफल देखिन्छन्। यसले पनि विद्यार्थी राजनीतिले गलत पथ लिएको प्रमाण दिन्छ। तर, विश्वजगत्मा विद्यार्थी राजनीतिका अलौकिक उदाहरण पनि प्रशस्त छन्। अनुपम उदाहरण थुप्रै देशमा सवल र सक्षम विद्यार्थीमात्र राजनीतिमा हुन्छन्। शिक्षाको परिवर्तनमार्पत देशको अग्रगमनलाई जोड दिन्छन्। अमेरिकामा सन् २००९ पछिका शोधले अहिलेका अधिकांश चिन्तक, दार्शनिक पहिले विद्यार्थी राजनीतिमा भएको देखाउँछ। इटालीको कतिपय विश्वविद्यालय पढाइमा अव्बल र सर्वाेत्कृष्ट विद्यार्थीलाई मात्र राजनीति गर्ने छुट दिन्छन्। उनीहरू अध्ययन तथा अनुसन्धानमा निकै समय खर्चन्छन्। विद्यार्थीको शैक्षिक तथा सिर्जनात्मक पक्षलाई सघन पार्ने रचनात्मक कार्यक्रम गर्छन्। विचार निर्माण गर्छन् र समाज तथा देशलाई डोहोर्याउँछन्। क्याम्ब्रिज विश्वविद्यालयमा राजनीतिमा संलग्न विद्यार्थीले घरविहीनका लागि घर निर्माण गरेका उदाहरण छन्। चलिरहेका पाठ्यक्रमको उपादेयतामा छलफल गर्दै समय सुहाउँदो पाठ्यक्रम ल्याउन सहयोग गर्छन्। समुदायमा गएर मानिसलाई सचेत गराउँछन्। बेलायतका अधिकांश कलेजहरूमा नेसनल युनियन अफ स्टुडेन्ट नामक स्ववियु जस्तै संगठन हुन्छ। त्यसका सदस्यहरू मानिसलाई अध्ययन गर्ने संस्कार बसाउने, सीपमूलक तालिम दिने, समुदायको सरसफाइ गर्ने, सरकारलाई कानुन कार्यान्वयनमा सघाउने र प्रहरीलाई अपराधी नियन्त्रणमा सघाउने काम गर्छन्। क्याटरिङ फाउन्डेसनका निकोलस पी लोगो र न्युयोर्क विश्वविद्यालयका रोज पी मोयरको संयुक्त अध्ययनले संसारका विभिन्न देशमा विद्यार्थी राजनीतिको ब्यानरमा असंख्य सकारात्मक परिवर्तनका काम भएको देखाउँछ। पोल्यान्डका विद्यार्थी संगठनहरूले सहरका चोकमा धनीहरूबाट सहयोग संकलन गरी गरिबहरूलाई बाँड्ने गरेको देखिन्छ। जापान, कोरिया, हङकङजस्ता देशमा विद्यार्थी संगठनले देशको आवश्यकताअनुसार दक्ष, प्राविधिक, वैज्ञानिक प्रकारको शिक्षा प्रणाली निर्माण गर्न सघाउँछन्। शैक्षिक गतिविधिलाई नियमित र निःसन्देह बनाउँछन्। विद्यार्थीहरू सकेसम्म धेरै दक्ष र लाभान्वित बनुन् भन्ने उद्देश्य राख्छन्। विश्वविद्यालयबाट मात्र सम्भव नभए संगठनको तर्पबाट विद्यार्थीका लागि अतिरिक्त कक्षाहरू चलाउँछन्। सरकार तथा विश्वविद्यालयका तर्पबाट हुने शिक्षाका विकासका सशक्त सारथि बन्छन्। सहप्राध्यापक मीना ओझाको शोधले नेपालका विद्यार्थी संगठनहरू चाहिँ तोडफोड, नारा जुलुस तथा राजनीतिक नेता जन्माउने इन्कुवेटर भएको देखाउँछ। यसरी बिटुलिएको विद्यार्थी राजनीतिलाई सम्मानयोग्य बनाउन फरक बाटो हिँड्नुपर्छ। फेर्नुपर्ने बाटो अब स्ववियु तथा पूरै विद्यार्थी राजनीति पुनर्गठित बन्नुपर्छ। विद्यार्थीको गुणस्तर प्रवद्र्धनको पहल गर्नुपर्छ। उनीहरूको सिकाइ क्रियाकलापले समाजलाई दिएको योगदानको मूल्यांकन गर्नुपर्छ। अनुसन्धानमा लगानी गर्नुपर्छ। राष्ट्रियअन्तर्राष्ट्रिय सभा तथा सेमिनार गर्दै नयाँ प्रकारका पाठ्यक्रम निर्माण गर्नुपर्छ। देशमा आगामी ५, १० र १५ वर्षभित्र शिक्षामा हुनुपर्ने परिवर्तनको मार्गचित्र बनाउँदै त्यसको अभ्यास गर्नुपर्छ। राजनीति गर्नलाई शिक्षालयहरूको प्रयोग बन्द गरिनुपर्छ। रामरमिता, लडाइँझगडामात्र पर्यायवाची बन्ने परम्परा विस्थापित हुनुपर्छ। शिक्षामा पछिल्लोपटक निकै प्रभावकारी मानिएका आस्क र आइफोरजस्ता अवधारणा साकार पार्न योगदान गर्नुपर्छ। भारतमा शिक्षामा क्वालटी सर्कलको अवधारणा ल्याइयो। देशको आर्थिक समृद्घिमा प्रविधिको महत्त्वपूर्ण भूमिका औंल्याउँदै थाइल्यान्डले विद्यार्थी संगठनको सुझावमा अनेकौं बायोटोक्नोलोजी विश्वविद्यालयहरू स्थापना गर्यो। अहिले गुणस्तरीय, उत्पादनमूलक, वैज्ञानिक र प्राविधिक शिक्षाको आवश्यकता छ। विद्यार्थीको राजनीतिले देशको आर्थिक विकासलाई सघाउने र दीक्षितलाई आत्मनिर्भर गराउने नयाँपनको शिक्षा सिर्जनामा योगदान गर्नुुपर्छ। समयमै नतिजा प्रकाशन गर्ने, समयसमयमा पाठ्यक्रम पुनरावलोकन गराउने, विद्यार्थीमा अनुसन्धानात्मक सोच र व्यवहार साथै सदाचारको विकास गराउने कुरा विद्यार्थी राजनीतिको प्राथमिकता हुनुपर्छ। शिक्षा देशका सबै मानिसको जिज्ञासाको विषय हो। विद्यार्थी राजनीति शिक्षामा सकारात्मक परिवर्तनको एकमात्र र पहिलो कारण बनेको देखिनुपर्छ। त्यसबखत स्ववियु निर्वाचनमा आम जनमानसको सरोकार रहन्छ। अन्यथा विश्वविद्यालय एवं कलेजहरूलाई राजनीतिक पार्टीका स्थायी र दुर्गन्धित गोठ बनाउँदै दलहरूको शक्ति अनि सम्भाव्यता परीक्षण गर्नमात्र हुने स्ववियु चुनावको खासै महत्त्व रहँदैन। अहिलेका गतिविधिले त स्ववियुको साखसमेत गुम्दैछ। यसमा गम्भीर सुधार नभएमा स्ववियु निर्वाचन हुनुनहुनु भनेको कागलाई बेलजस्तो मात्रै हो।"
जनअपेक्षामा महानगर,"टुकुचा खोलाको संरक्षण गर्दै यसलाई पूर्ववत् अवस्थामा फर्काउने गरी भएको प्रयास स्वागतयोग्य छ। टुकुचा खनेर निकाल्नुपूर्व एकपटक जय नेपाल सिनेमा हल वरिपरिका सम्बन्धितसँग छलफल गरी काम अघि बढेको भए उत्तम हुने थियो। पुरातत्त्व विभागका विज्ञहरूसँग समेत बसेर मतैक्यता कायम गरेको भए लक्ष्यमा पुग्न सहज हुने थियो नेपालका स्थापित पुराना राजनीतिक दलहरूको शासकीय शैली जनताका लागि अस्वीकार्य हँुदै गए। यही क्रममा गत स्थानीय तहको निर्वाचनमा केही स्वतन्त्र उम्मेदवारले प्रतिस्पर्धा गरे। निर्वाचनमा विजयी भए। निर्वाचित थोरै स्वतन्त्रमध्येका एक हुन्, काठमाडौं महानगरपालिकाका मेयर बालेन्द्र (बालेन) साह हुन्। उनको कार्यकालमा राजधानी सहरका थुप्रै समस्याको समाधान हुने आकलन हुन थाल्यो। मतदाता आशावादी देखिए। नयाँ शिराबाट काठमाडौंवासीका समस्याको समाधानका लागि मार्गचित्रसहित प्रस्तुत हुने आशा गरियो। मेयर बालेनको अग्निपरीक्षा निजको कार्य सम्पादनको आधारमा प्रारम्भ भइसकेको छ। बालेनले पदीय दायित्व निर्वाह गरिरहँदा कार्यको शुभारम्भ नै सम्पूर्ण काम कारबाहीलाई पारदर्शी बनाउने गरी भएको थियो। नयाँ मेयरको यो शत्प्रयासबाट नगरवासी गौरवान्वित बनेका थिए। सबैतिर खुसीयाली छाएको थियो। सञ्चारमाध्यमलाई बोर्ड बैठकमा सहज पहुँच गराउने कार्यको प्रारम्भ भएको हो। निजी क्षेत्रलाई विश्वासमा लिई काठमाडौंका विभिन्न क्षेत्रको सार्वजनिक शौचालयसम्बन्धी समस्याको समाधान भएको थियो। यसैगरी इन्फ्रास्ट्रक्चर एम्बुलेन्सको अवधारणाको विकास गर्दै मर्मत सम्भारसम्बन्धी कार्यलाई सम्बोधन गर्ने कार्यसमेत अल्पअवधिमै सम्पन्न गर्न सफल भएको हो। यद्यपि हालसम्म महानगरीय निर्णय र भइराखेका कार्यहरू जे जति बालेनजीको नेतृत्वमा अघि बढेका छन्, ती सार्वजनिक रूपमै विवादास्पद देखिएका छन्। टुकुचा खोलाको संरक्षण गर्दै यसलाई पूर्ववत् अवस्थामा फर्काउने गरी भएको प्रयास स्वागतयोग्य छ। टुकुचा खनेर निकाल्नुपूर्व एकपटक जय नेपाल सिनेमा हल वरिपरिका सम्बन्धितसँग छलफल गरी काम अघि बढेको भए उत्तम हुने थियो। पुरातत्त्व विभागका विज्ञहरूसँग समेत बसेर मतैक्यता कायम गरेको भए लक्ष्यमा पुग्न सहज हुने थियो। टुकुचालाई साविक अवस्थामा फर्काउने अत्यन्त महत्त्वपूर्ण कार्यको सम्भाव्यता धरातलीय यथार्थताका आधारमा खोजिनु पथ्र्यो। पर्याप्त गृहकार्य नगरी एकल निर्णयका आधारमा यो काम अघि बढाउँदा काठमाडौंका मेयर अत्यन्त ठूलो आलोचनाको पात्र बन्न पुगे। काठमाडौं महानगरपालिका र राष्ट्रिय भूमि आयोगबीच २०२२ मा अगस्ट २५ मा महानगरमा रहेका सुकुम्बासीको लगत कायम गर्ने र वास्तविक सुकुम्बासीको पहिचान गर्ने सम्झौता भयो। यस कार्यलाई दुवै पक्षबाट स्वागत गर्नुपर्ने अवस्था छ। पहिलो, यो संघीय सरकारको कार्य क्षेत्रभित्रको विषय भए तापनि स्थानीय सरकार समस्याको दिगो समाधानका लागि सहयोग गर्न तत्पर रहेको हो। दोस्रो, यस्ता समस्याको समाधानमा कानुनसम्मत उपायहरूको अवलम्बन गरेर सवैलाई विश्वस्त तुल्याउने शत्प्रयास महानगरबाट भएको हो। महानगरको सुरक्षाकर्मी परिचालित भयो। संघीय सरकारले सुकुम्बासी बस्तीका हुकुमबासीलाई हटाउन बालेनजीले पटकपटक अनुरोध गर्दा कूटनीतिक शैलीको जवाफ दिए। यसले त्यस क्षेत्रका तथाकथित भूमाफियाले उत्साहित बन्ने अवसर प्राप्त गरे। यदि सम्झौता अनुकूलका प्रक्रिया पूरा गरेरमात्र अभियान अघि बढेको भए सुकुम्बासी र भूमाफियाको पहिचान हुने थियो। वास्तविक सुकुम्बासीको व्यवस्थापन गरी भूमाफियालाई त्यस क्षेत्रबाट हटाउन सहज हुने थियो। आफ्ना विगतका गल्ती, कमीकमजोरी पहिचान गरी कानुनसम्मत तरिकाले अव्यवस्थित सुकुम्बासी बस्ती हटाउने सफलता मेयरलाई मिल्ने अवस्था थियो। संघीय सरकारलाई उक्त बस्ती हटाउने प्रयोजनमा मेयरले गरेको पटकपटकको अनुरोधलाई विद्यमान कानुनी प्रक्रियाका आधारमा वास्तविक सुकुम्बासी र भूमाफियाहरूको स्पष्ट नामावली तयार पारेर कानुनी प्रक्रिया पूरा गरेर मात्र सहयोग गर्नुपर्ने हुन्छ। यस अर्थमा महानगरको पर्याप्त गृहकार्यको अभावमा बस्ती हटाउन सहयोग माग गरेर पठाउँदा संघीय सरकारलाई सहयोग गर्न असहज हुन्छ। यही कारण महानगरले गृह मन्त्रालयको सहयोग प्राप्त गर्न सकिराखेको छैन। कानुनविपरीत बस्ती खाली गराउँदा सार्वजनिक तहबाट समर्थन लिन सकिँदैन। चिन्तन गर्नु जरुरी छ। सवारीसाधनको पार्किङलाई व्यवस्थित गर्न टुँडिखेलको जमिनमुनि तीनतले पार्किङ क्षेत्र निर्माण गर्ने गरी भएको निर्णय पनि विवादित छ। यसले वातावरणकर्मीलाई नराम्ररी झस्काएको छ। यसमा पनि बालेनजी चुकेका छन्। सडकका दुई किनारामा व्यवसाय गरिबसेकालाई हटाउने गरी हुँदै आएको कार्य सामाजिक न्यायका दृष्टिले आलोच्य बनेको छ। सडकमा फलफूलको भारी बोकेर हिँड्ने व्यवसायीलाई सडक किनारामा बसेर व्यापार गरेको भनेर अनुमान गर्नु र त्यसकै आधारमा फलफूल जफत गर्नु अर्को विवादित विषय हो। समाज बहुआयामिक गरिबीबाट आक्रान्त छ। गरिबहरू सहरी क्षेत्रमा ट्राफिक समस्या सिर्जना गर्ने लक्ष्यका साथ सडकमा बसेका हुँदैनन्। केवल दैनिकी पूरा गर्ने एकमात्र उद्देश्यले व्यवसाय गरेका हुन्छन्। सन्तानको भविष्यका लागि धुलोसँग सामना गरिरहेका हुन्छन्। हटाउनु र भत्काउनु मात्र महानगरको कार्य बिल्कुल होइन। सिर्जनात्मक र रचनात्मक कार्य सम्पादन गरेर अघि बढ्नु जरुरी हुन्छ। गरिब समुदायलाई प्रोत्साहन प्रदान गर्नु महानगरकै दायित्व हो। पेरूको राजधानी लिमामा सन् २०१२ मा सडकमा व्यवसाय गरेर बस्नेसँग बृहत् छलफल गरेर उनीहरूकै सहमतिमा यसलाई व्यवस्थित गर्न अध्यादेश जारी गरिएको थियो। यसबाट स्थानीय सरकारहरूले पाठ सिक्नुपर्ने अवस्था छ। भारतमा सडकमा व्यवसाय गर्ने व्यवसायीका लागि संविधानले मौलिक हक प्रदान गरेको छ। सन् २०१४ मा भारत सरकारले ऐन निर्माण गरेर तिनलाई सुरक्षित गर्यो। विकासशील देशहरूमा पनि यस्ता व्यवस्था छन्। अमेरिकाको क्यालिफोर्निया राज्यमा सडकमा व्यवसाय गर्नेहरूका लागि छुट्टै कानुन निर्माण गरिएको थियो। लसएन्जलसमा यस पेसालाई ठूलो महत्त्व र इज्जत दिइएको छ। बालेनजीलाई असफल हुने र गल्ती गर्ने छुट छैन। बरु थुप्रै अवसर छन्। धेरै प्रकारका असल अभ्यास देशभित्र र बाहिरबाट सिकेर नगरवासीलाई लाभान्वित गराउनु उनको कर्तव्य हो। स्थानीय सरकार सञ्चालन ऐनलाई दैनिकीका रूपमा ग्रहण गर्नुपर्छ। सबै कानुनको परिपालना गर्दा देशको संविधानसँग मेल खाने गरी गर्नु अत्यावश्यक छ। मौलिक अधिकारहरूको प्रत्याभूतिका लागि निर्माण गरिएका सबै ऐनलाई मध्यनजर राख्नुपर्छ। सामाजिक, आर्थिक, सांस्कृतिक, वातावरणीय र मानव अधिकारको उच्च सम्मान समेतलाई दृष्टिगत गरेर विकास निर्माण गरिनु पर्छ। अन्यथा नगरको विकासको स्वामित्व नगरवासीले नै नलिने र विरोधमा उत्रिने अवस्था बन्छ। महानगरका सन्दर्भमा लिइने निर्णय र गरिने विकास कार्यका सम्बन्धमा बहुव्यक्तित्वको प्रदर्शन गर्दा विश्वसनीयता गुम्न पुग्छ।"
विराटनगरमा नेपाल भारत मैत्रीपूर्ण महिला क्रिकेट प्रतियोगिता हुने,"विराटनगर: नेपाल भारत मैत्रीपूर्ण महिला क्रिकेट प्रतियोगिता हुने भएको छ । विराटनगर६ ब्रह्मपुरास्थित ज्वाला क्रिकेट ग्राउण्डमा शनिबारदेखि यो प्रतियोगिता हुने भएको हो । विराटनगरमा शुक्रबार पत्रकार सम्मेलन गर्दै आयोजक नेपाल क्रिकेट फाउण्डेशनले प्रतियोगिताबारे जानकारी दिएको छ । मेरीलीबोन क्रिकेट क्लब (एमसीसी), रेड मड कफी र न्यूरो अस्पतालसँगको सहकार्यमा काठमाडौंबाहिर पहिलोपटक महिला क्रिकेट प्रतियोगिता आयोजना गर्न लागिएको नेपाल क्रिकेट फाउण्डेशनले जनाएको छ । फाउण्डेशनका अनुसार चैत्र ४ गतेदेखि सुरु हुने प्रतियोगिता कुल ४ दिनसम्म चल्नेछ । प्रतियोगिताको पहिलो दिन एक दिवसीय खेलको आयोजना गरिएको आयोजक संस्थाका संस्थापक अभिषेक श्रेष्ठले बताए । प्रतियोगितामा विराटनगर क्रिकेट क्लबको तर्फबाट १६ जना र अल इण्डिया वुमेन टिट्वेन्टी क्रिकेट एशोसिएसनको तर्फबाट १५ जना महिला खेलाडी हुनेछन्। प्रत्येक खेल बिहानको साढे ९ बजेबाट सुरु हुनेछ । प्रतियोगितामा उत्कृष्ट ब्याटिङ र बलिङ गर्नेलाई पनि पुरस्कारको प्रबन्ध मिलाईएको छ । प्लेयर अफ द टुर्नामेन्ट र बेस्ट किपरलाई समेत पुरस्कृत गर्ने तयारी रहेको आयोजकले जनाएको छ।"
क्रिकेटको उचाइतिर नेपाल,"काठमाडौं : नेपालले सन् २०२३ को क्रिकेट विश्वकपको ग्लोबल छनोटको यात्रा तय गरेको छ। कीर्तिपुरस्थित त्रिवि क्रिकेट मैदानमा बिहीबार भएको खेलमा संयुक्त अरब इमिरेट्स (यूएई) लाई डकवर्थलेविसस्टर्न (डीएलएस) मेथडमा ९ रनले पराजित गर्दै नेपालले आगामी जुनजुलाईमा जिम्बावेमा हुने ग्लोबल छनोटको यात्रा तय गरेको हो। यो सँगै आईसीसी विश्वकप क्रिकेट लिग२ का पछिल्ला १२ मध्ये नेपालले ११ खेलमा जित निकालेको छ। घरेलु मैदानमा भएको लिग२ को अन्तिम खेलमा नेपालले १५ हजारभन्दा बढी घरेलु समर्थकमाझ ऐतिहासिक जितको खुसी साटेको हो। ३ सय ११ रनको लक्ष्य पाएको नेपालले पूरा ५० ओभर खेल्नु परेन। मौसम खराबी र कम प्रकाशका कारण ४४ ओभरमै रोकिएको खेलमा नेपालले डीएल मेथडमा ९ रनको रोमाञ्चक जित निकालेको हो। यूएईमाथि नाटकीय जित बिहीबार मैदानमा उत्रिँदा यूएईसँग एकदिवसीय मान्यता जोगाउने गणितीय सम्भावना मात्रै बाँकी थियो भने नेपाललाई दुई अंक जोडेर सोझै आईसीसी विश्वकपको ग्लोबल छनोटमा पुग्नुपर्ने दबाब थियो। नेपाल जितको सुरुवात टसदेखि नै गर्न चाहन्थ्यो। किनभने नेपालले कीर्तिपुरमै फागुनमा खेलेको शृंखला क्लिनस्वीप गर्दा सबै खेलमा टस जितेर लक्ष्य पछ्याएको थियो। तर, बिहीबार टस नेपालले जितेन। दोस्रो पालिमा ब्याटिङ गर्ने मौका पायो। बलिङमा नेपालले अपेक्षित प्रदर्शन गर्न सकेन। उत्कृष्ट ब्याटिङको नमुना प्रदर्शन गरेको यूएईले ६ विकेट गुमाएर ३ सय १० रनको विशाल योगफल तयार पारेको थियो। लिग२ मा नेपालका सर्वाधिक विकेट लिएका सन्दीप लामिछाने सर्वाधिक महँगा बलर सावित हुँदा यूएईका आसिफ खानले ४१ बलमा एकदिवसीय अन्तर्राष्ट्रियकै चौथो छरितो शतक बनाएका थिए। अर्का ब्याटर वृत्य अरविन्द शतक बनाउन ६ रनले चुक्दा कप्तान मोहमद वासिमले ६३ रनको अर्धशतकीय पालि खेलेका थिए। नेपालका लागि दीपेन्द्रसिंह ऐरीले आठ ओभरमा १९ रन खर्चेर दुई मेडनसहित दुई विकेट लिँदा अन्य बलरले उल्लेख्य प्रदर्शन गर्न सकेनन्। सन्दीपले १० ओभरमा एक विकेट लिन ८० रन खर्चिँदा ललित राजवंशीले १० ओभरमा २७ रन खर्चेर एक विकेट लिएका थिए। सोमपाल कामीले पनि ९ ओभरमा एक मेडनसहित १ विकेट लिँदा ७४ रन खर्चिनु पर्यो। नेपालका लागि ८ ओभर बलिङ गरेका गुलशन झा ६३ रन खर्चेर विकेटविहीन रहनुपर्यो। नेपाली बलरलाई २१ छक्का प्रहार गरेको यूएईले नेपाललाई चुनौतीपूर्ण लक्ष्य दिएको थियो। नेपालले ३ सय ११ रनको लक्ष्य पूरा गर्न यसअघिको २ सय ८७ रनको कीर्तिमान भंग गर्नुपर्ने चुनौती थियो। गत फागुन २ गते नेपालले नामिबियाविरुद्ध २ सय ८५ रनको लक्ष्य पूरा गर्दै कीर्तिमानी जित निकालेको थियो। पहिलो ओभरमै ओपनर आसिफ शेख शून्य रनमै पेभेलियन फर्किँदा कुशल मल्ल पनि दोस्रो ओभरमै आउट भएका थिए। कीर्तिमान बनाउनुपर्ने चुनौतीसहित मैदानमा उत्रिएको नेपाली टोलीले ६ रन बनाउँदा दुई विकेट गुमाइसकेको थियो। चौथो नम्बरमा क्रिजमा उत्रिएका कप्तान रोहित पौडेल १६ रन बनाएर पेभेलियन फर्केपछि नेपाल अप्ठेरो अवस्थामा थियो। तर, ओपनर कुशल भुर्तेलले भीम सार्कीसँग ६१ रनको साझेदारी गर्दै पालि उकास्ने काम गरेका थिए। ३५ बलमा चार छक्का र तीन चौकासहित अर्धशतक बनाएका कुशल भुर्तेल आउट भएपछि नेपाल फेरि चिन्ताजनक अवस्थामा पुगेको थियो। यद्यपि, भीम र आरिफ शेखले पाँचौं विकेटका लागि ८३ रनको साझेदारी गर्दै स्कोरबोर्ड चलायमान राखेका थिए। भीमले ७६ बलमा नौ चौकासहित ६७ रनको अर्धशतकीय पालि खेले। संयमित देखिएका आरिफले पनि ६२ बलमा मात्रै दुई चौकाको मद्दतमा ५२ रनको अर्धशतकीय पालि खेले। गुलशन झाले ४८ बलमा दुई छक्का र चार चौकासहित अविजित ५० रन बनाए। दीपेन्द्र पनि १० रनमा अविजित रहे। त्यसपछि खराब प्रकाशका कारण खेल डीएल मेथडमा धकेलिएको थियो। नेपालले त्यसबेला डीएलमा २ सय ६७ को लक्ष्य पूरा गर्नुपर्ने थियो। तर, ४४ औं ओभरको समाप्तिसम्म नेपालले २ सय ६९ रन बनाइसकेको थियो। जसका कारण डीएल मेथड निर्णायक बन्दा नेपालले रोमाञ्चक र ऐतिहासिक जित निकाल्यो। १२ खेलमा ११ जित गत डिसेम्बरमा नामिबिया भ्रमण सकेर स्वदेश फर्किँदा नेपाल २४ खेलमा मात्रै १८ अंक जोडेर तालिकाको छैटौं स्थानमा रुमलिएको थियो। नामिबिया भ्रमणमा खेलेका चारमध्ये तीन खेलमा पराजित र एक खेल नतिजाविहीन हुँदा नेपाल दयनीय अवस्थाबाट गुज्रिएको थियो। सोही अप्रत्याशित नतिजाका कारण तत्कालीन प्रशिक्षक मनोज प्रभाकरले राजीनामा दिएका थिए। प्रभाकरको राजीनामासँगै रिक्त पद भारतीय प्रशिक्षक मोन्टी देसाईले पूरा गरे। राष्ट्रिय टोलीको प्रशिक्षकको पद खाली हुनेबित्तिकै सदाबदार चर्चामा आउने नाम थियो, मोन्टी देसाई। यसपालि त्यो नाम चर्चामा मात्रै सीमित रहेन, उनले प्रशिक्षकको जिम्मेवारी पनि सम्हाले। ह्याप्पी ड्रेसिङ रुम नै मोन्टीको मूल मन्त्र थियो। उनले सुरुवाती दिनमै नेपालसँग यथेष्ट क्षमता भएको र त्यसको पहिचान गरेर उचित मार्गनिर्देशन मात्रै गर्नसके पर्याप्त हुने बताएका थिए। नेपाली टोलीको प्रशिक्षक घोषित हुँदै गर्दा देसाईले ठूलो महत्वकांक्षा नराखी एक पटकमा एउटा खेललाई लक्षित गरेर अघि बढ्ने तर्क गरेका थिए। देसाई आउँदा नेपालको विश्वकपको ग्लोबल छनोट मात्रै होइन, एकदिवसीय मान्यता नै धरापमा थियो। तर, देसाईको नेतृत्वमा नयाँ देखिएको नेपाली टोलीले १२ मध्ये ११ खेल जितेर सनसनी मच्चाउँदै शीर्ष तीनको यात्रा तय गर्यो। देसाईको नेतृत्वमा नेपालले पहिलो खेल फागुन २ गते खेलेको थियो। घरेलु मैदानमा भएको खेलमा नेपालले नामिबियाविरुद्ध २ सय ८५ रनको लक्ष्य पूरा गर्दै दुई विकेटको शानदार जित निकालेको थियो। कीर्तिमानी लक्ष्य पूरा गरेर उच्च मनोबलसहित स्कटल्यान्डविरुद्ध मैदानमा उत्रिएको नेपालले दोस्रो खेलमा स्कटल्यान्डलाई तीन विकेटले हरायो। तेस्रो खेलमा फेरि नामिबियाविरुद्ध तीन विकेटको जित निकालेको नेपालले अन्तिम खेलमा स्कटल्यान्डविरुद्ध दुई विकेटको जितसँगै शृंखला क्लिनस्विप गर्यो। त्यो शृंखलापछि यूएई भ्रमणमा निस्किएको नेपालले पाँचौं खेलमा पपुवा न्युगिनी (पीएनजी)लाई चार विकेटले हराएको थियो। पाँचमध्ये पाँच खेलमा विजयी नेपाल छैटौं खेलमा यूएईसँग ६८ रनले पराजित भयो। तर, त्यसपछि तुरुन्तै लय समाएको नेपालले सातौं खेलमा पीएनजीलाई फेरि तीन विकेटले हरायो। आठौं खेलमा घरेलु टोली यूएईलाई ४२ रनले हराएको नेपालले एकदिवसीय मान्यता जोगाउने नजिक पुगिसकेको थियो। लिग२ को अन्तिम शृंखला घरेलु मैदानमा आयोजना गर्न स्वदेश फर्किएको नवौं खेलमा पीएनजीलाई ५२ रनले हराएको थियो। यूएईलाई कीर्तिमानी १ सय ७७ रनले हराएपछि देसाईको नेतृत्वमा दुई खेल अगावै एकदिवसीय मान्यता जोगाएको थियो। एकदिवसीय मान्यता जोगाएपछि विश्वकपको ग्लोबल छनोटतर्फ लम्किएको नेपालले ११औं खेलमा पीएनजीविरुद्ध ९ विकेट जितसँगै ग्लोबल छनोट पुग्न एक कदम मात्रै टाढा थियो। लिग२ को अन्तिम खेलको जितले नेपाललाई जिम्बावेमा हुने विश्वकप छनोटको टिकट दिलाउन पर्याप्त भयो। नामिबिया प्लेअफमा नेपालले दुई शृंखला अर्थात् ८ खेल खेल्न बाँकी रहँदै नामिबिया ३६ खेलबाट ३९ रन जोडेर तेस्रो स्थानमा विराजमान थियो। नामिबिया सोझै विश्वकप छनोटमा पुग्ने दाउमा थियो। केही हदसम्म ढुक्क पनि। किनभने, नेपालले नामिबियालाई पछि पार्न बाँकी आठमध्ये सात खेलमा जित निकाल्नुपर्ने थियो। तर, नेपालले सनसनीपूर्ण यात्रा तय गरेर १४ अंक जोड्दै नामिबियालाई एक अंकले पछि पार्न सफल भयो। चौथो स्थानमा धकेलिएको नामिबियाले अब ग्लोबल छनोटमा पुग्न प्लेअफ खेल्नुपर्ने भएको छ। करिब साढे तीन वर्षमा लिग२ का २१ शृंखला र १ सय २६ खेलपछि एउटा अध्याय समाप्त भएको छ। कुल ३६ मध्ये २४ खेलमा जित, १० खेलमा हार र दुई खेल नतिजाविहीन रहँदा ५० अंक जोडेको स्कटल्यान्ड च्याम्पियन बन्यो। यस्तै, समान खेलमा २१ जित, १३ हार, एक बराबरी र एक खेल नतिजाविहीन हुँदा ४४ अंकसहित ओमानले दोस्रो स्थान सुरक्षित गर्यो। नेपाल ३६ खेलमा १९ जित, १५ हार, एक बराबरी र एक नतिजाविहीन खेलपछि ४० अंक जोडेर तेस्रो स्थानमा रह्यो। चौथो स्थानको नामिबियाले ३९, पाँचौं स्थानको अमेरिकाले ३५, छैटौं स्थानको यूएईले ३३ र सातौं स्थानको पीएनजीले ११ अंक जोडे। शीर्ष तीन टोलीले विश्वकपको ग्लोबल छनोटमा स्थान बनाउँद बाँकी चार टोलीले प्लेअफ खेल्नेछन्। ग्लोबल छनोटमा कोको ? जिम्बाबेमा हुने ग्लोबल छनोटमा नेपालले लिग२ कै दुई टिम, सुपर लिगबाट आएका पाँच टिम र प्लेअफबाट आएका दुई टिमसँग खेल्नेछ। लिग२ बाट नेपालसँगै स्कटल्यान्ड र ओमानले स्थान बनाइसकेका छन्। यसै महिना हुने प्लेअफमा क्यानडा, जर्सी, नामिबिया, पीएनजी, यूएई र अमेरिकामध्ये दुई टिम आउने छन्। यस्तै सुपर लिगबाट पुछारका पाँच टिम आउने छन्। अहिलेको अवस्थामा दक्षिण अफ्रिका, श्रीलंका, आयरल्यान्ड, जिम्बावे र नेदरल्यान्ड्स अन्तिम पाँच स्थानमा छन्। सुपर लिग मे महिनामा मात्रै सकिने छ। विश्वस्त देसाई विश्वकप ग्लोबल छनोटमा स्थान बनाइसकेपछि प्रशिक्षक देसाईले सबैले आफ्नो भूमिका निर्वाह गरेको र सम्पूर्ण टिमको योगदानबाट मात्रै यो सम्भव भएको प्रतिक्रिया दिएका छन्। हामीले दुई सय ७०८० को लक्ष्य पूरा गरिरहेका थियौं। त्यसैले बिहीबार पनि लक्ष्य पूरा गर्नेमा विश्वस्त थियौं, देसाईले भने, यदि हामीले पूरा ५० ओभर ब्याटिङ गर्यौं भने हामीसँग ३ सय ११ रनको लक्ष्य पूरा गर्ने क्षमता छ भन्ने विश्वास थियौं। खेलमा विभिन्न नाटकीय अवस्था आए पनि कप्तानले उत्कृष्ट ढंगले भूमिका निभाएको र डगआउटलाई निश्चिन्त राखेको प्रशिक्षक देसाईले बताए। त्यही कारण हामी लाइन क्रस गर्न सफल भयौं, उनले भने। देसाईले खेलाडीसँगै व्यवस्थापन पनि जितप्रति पूर्णरूपमा विश्वस्त रहेको बताए। गर्विला कप्तान राष्ट्रिय टोलीमा पछिल्लो समय आइपरेका विभिन्न दृश्यपरिदृश्यको नतिजाले नेपाली टोलीको कप्तानको जिम्मेवारी रोहित पौडेलको काँधमा आइपर्यो। पहिलो कदममै नेपाललाई ऐतिहासिक यात्रा तय गराएका रोहित यो जस आफू मात्रै लिन चाहँदैनन्। बिहीबारको खेल ग्रान्डफिनाले जस्तै भयो, रोहितले भने, यो महत्वपूर्ण जित थियो। हामीले १२ खेल अगाडि नै सोचेका थियौं, पहिले एकदिवसीय त्यसपछि ग्लोबल छनोट। टोलीको नेतृत्व सम्हालेदेखि नै प्रशिक्षकले सबै कुरा व्यवस्थापन गर्नुभयो। हाम्रो लागि त्यो महत्वपूर्ण सावित भयो।"
आरिफ र आसिफलाई मोटरसाइकल उपहार दिने वीरगन्ज महानगरको घोषणा,"वीरगन्ज: विश्वकप क्रिकेटमा नेपाललाई आइसीसी विश्वकप क्वालिफायरमा पुर्याउन महत्वपूर्ण भूमिका निर्वाह गरेका राष्ट्रिय टिमका दुई खेलाडीलाई वीरगन्ज महानगरपालिकाले जनही एकएक थान मोटरसाइकल दिने घोषणा गरेको छ। वीरगन्ज भएका राष्ट्रिय टिमका खेलाडी आरिफ शेख र आसिफ शेखलाई वीरगन्ज महानगरका मेयर राजेशमान सिंहले मोटरसाइकल दिने घोषणा गरेका हुन्। आईसीसी क्रिकेट विश्वकप लिग २ को बिहीबार भएको युएईविरुद्धको खेलमा ओपनिङ ब्याट्सम्यान आसिफ शेष र अलराउण्डर आरिफ शेषले निर्वाह गरेको भूमिकाको प्रशंसा गर्दै मेयर सिंहले दुवैलाई पुरस्कार स्वरुप एक एक थान मोटरसाईकल दिने घोषणा गरेका हुन् । राष्ट्रको शीर उच्च बनाउन सफल नेपाल राष्ट्रिय क्रिकेट टिमका सम्पूर्ण खेलाडीलाई बधाई तथा शुभकामना दिदैं मेयर सिंहले प्रतियोगितामा सहभागी वीरगन्ज घर भएका दुवै जना खेलाडीले प्रदर्शन गरेको खेल वीरगन्जकै लागि गौरबको विषय भएको पनि बताएका छन्। उनले राष्ट्रका गहनालाई सम्मान र प्रोत्साहन गर्नु सबै तहका सरकारको उत्तिकै दायित्व रहेकाले आफूहरुले वीरगन्जका उर्जावान खेलाडीलाई थप हौसला बढाउन पुरस्कार दिन लागेको बताए। खुशी र गौरवको यो क्षणमा अबका दिनमा अझै राम्रो प्रदर्शनको अपेक्षा गर्दै दुवै खेलाडीलाई थप प्रोत्साहन र हौसला बढाउन महानगरपालिकाको तर्फबाट यामाहा एफजेड एमआई मोटरसाईकल प्रदान गर्ने घोषणा गर्दछु,' उनले भने।"
ऐतिहासिक क्रिकेट टिमलाई बागमती प्रदेशले जनही १ लाख दिने,"बागमती प्रदेशका मुख्यमन्त्री शालिकराम जम्कट्टेलले प्रदेश सरकारको तर्फबाट शुक्रबार उक्त घोषणा गरेका हुन्। हेटौंडा : विश्वकपको ग्लोबल क्वालिफायरमा स्थान बनाउन सफल राष्ट्रिय क्रिकेट टिमका प्रत्येक खेलाडीलाई बागमती प्रदेश सरकारले जनही एक लाख रुपैयाँ दिने घोषणा गरेको छ। बागमती प्रदेशका मुख्यमन्त्री शालिकराम जम्कट्टेलले प्रदेश सरकारको तर्फबाट शुक्रबार उक्त घोषणा गरेका हुन्। खेलाडीको सम्मान र हौसालाको लागि बागमती प्रदेश सरकारले राष्ट्रिय क्रिकेट टिमका प्रत्येक खेलाडीलाई जनही एक लाख दिने भएका छौं, उनले भने। बागमती प्रदेशका खेलाडीहरु समेत सम्मिलित उक्त टिमलाई जितको लागि बधाई दिँदै मुख्यमन्त्री जम्कट्टेलले थप प्रगति र सफलताको लागि शुभकामना दिएका छन्। नेपालले बिहीबार घरेलु मैदान कीर्तिपुरमा यूएईलाई ९ रनले पराजित गर्दै विश्वकपको ग्लोबल क्वालिफायरमा स्थान बनाएको थियो।"
गुल्सन झा र आरिफ शेखलाई मधेस प्रदेशद्वारा २ लाख पुरस्कार,जनकपुर : मधेस प्रदेश सरकारले नेपाली राष्ट्रिय क्रिकेट टोलीका खेलाडीद्वय गुल्सन झा र आरिफ शेखलाई जनही रु दुई लाख पुरस्कार दिने भएको छ । आइसिसी विश्वकप क्रिकेट लिग२ अन्तर्गत बिहीबार युनाइटेड अरब इमिरेट्स (युएई)लाई पराजित गर्दै नेपाल विश्वकप छनोटमा प्रवेश गरेकामा खुसी व्यक्त गर्दै मधेस प्रदेशले टोलीका महत्वपूर्ण खेलाडीद्वय झा र शेखलाई पुरस्कार प्रदान गर्ने घोषणा गरेको हो । दुवैजना मधेसबाट प्रतिनिधित्व गर्ने खेलाडी रहेको उल्लेख गर्दै प्रदेश सरकारले जनही रु दुई लाख प्रोत्साहनस्वरुप दिने निर्णय गरेको मुख्यमन्त्रीका प्रेस सल्लाहकार सीताराम अग्रहरिले जानकारी दिए। सानदार जित हासिल गरेकामा मधेस प्रदेशका मुख्यमन्त्री सरोजकुमार यादवले नेपाली टोलीलाई बधाई ज्ञापनसमेत गर्नुभएको छ । बिहीबार कीर्तिपुरस्थित त्रिभुवन विश्वविद्यालयको मैदानमा नेपालले युएईलाई रोमाञ्चक खेलमा डकवर्थ लुइस नियमका आधारमा नौ रनले पराजित गरेको हो । जितसँगै नेपालले एकदिवसीय विश्वकप क्रिकेटको क्वालिफायर खेल्ने तय गरेको छ । रासस
जिल्लास्तरीय राष्ट्रपति रनिङ शिल्डको उपाधि फिदिमलाई,"फिदिम : फिदिम नगरपालिका १० याङनाममा सम्पन्न १३ औं जिल्ला स्तरीय राष्ट्रपति रनिड शिल्ड प्रतियोगिताको उपाधि फिदिम नगरपालिकाले कब्जा गेको छ । २० स्वर्ण, १६ राजत र ५ कास्यपदकसहित फिदिमले उपाधि हात पारेको हो । ११ स्वर्ण, ५ राजत र ६ कास्यपदकसहित याङवरक गाँउपालिकाले दोस्रो स्थान प्राप्त गर्दा ६ स्वर्ण ५ रजत र ३ कास्यपदकसहति फाल्गुनन्दा गाँउपालिकाले तेस्रो स्थान प्राप्त गरेको छ । मिक्लाजुङ गाँउपालिकाले ६ स्वर्ण, ३ रजत र ५ कास्यपदक प्राप्त गरेर चौंथो स्थानमा चित्त बुझायो । कुम्मायक गाँउपालिकाले ४ स्वर्ण, ३ रजत र ४ कास्यपदक प्राप्त गरेर पाँचौ स्थान प्राप्त गर्यो । २ स्वर्ण, ४ रजत र २ कास्यपदक सहित फालेलुङ गाँउपालिकाले छैठौ स्थान प्राप्त गर्दा १ स्वर्ण, ७ रजत र २ कास्यपदक प्राप्त गरेर हिलिहाङ गाँउपालिकाले सातौँ स्थान प्राप्त गरेको हो । प्रतियोगितामा जिल्लाका सात वटा स्थानीय तहले भाग लिएका थिए । जिल्लाका आठ स्थानीय तहमध्ये तुम्बेवा गाँउपालिकाले प्रतियोगितामा भाग नलिएको हो । उपाधि बिजेता फिदिमलाई कार्यक्रमका प्रमुख अतिथि जिल्ला समन्वय समितिका प्रमुख रामराज आङ्देम्बेले पुरस्कारसहित शिल्ड प्रदान गरे । पुरस्कार बितरण कार्यक्रममा फिदिम नगरपालिकाका मेयर मित्रप्रसाद काफ्ले, प्रमुख जिल्ला अधिकारी गणेश गैरे लगायतको उपस्थिति थियो ।"
बागमती सरकारले क्रिकेट खेलाडीलाई जनही एक लाख दिने,काठमाडौं: बागमती प्रदेश सरकारले आइसिसी विश्वकप लिग२ अन्तर्गत उत्कृष्ट प्रदर्शन गरेका नेपाली खेलाडीलाई जनही एक लाख रुपैयाँका दरले पुरस्कार दिने घोषणा गरेको छ । क्रिकेटका माध्यमबाट इतिहास बनाउन सफल भएकोमा प्रोत्साहन स्वरुप सो रकम पुरस्कार दिने बागमती प्रदेशका मुख्यमन्त्री शालिकराम जम्कट्टेलले जानकारी दिए। खेलाडीसँग प्रदेश सरकार सँगसँगै रहेको बताउँदै उनले क्रिकेट खेलाडीले उत्कृष्ट खेलेका कारण देशको शिर उँचो भएको बताए। युएईमाथि प्राप्त जितले नेपाल तालिकाको तेस्रो स्थानमा रहेर विश्वकप छनोटमा पुगेको छ । यसअघि सङ्घीय सरकारका तर्फबाट प्रधानमन्त्री पुष्पकमल दाहाल प्रचण्ड ले प्रति खेलाडी तीन लाखका दरले पुरस्कार दिने घोषणा गरेका छन्।
अन्तर प्रदेश भलिबलको उपाधि एपीएफलाई,मलंगवा: सर्लाहीको मलंगवा नगरपालिका वडा नं १२ गम्हरियामा आयोजित अन्तर प्रदेश भलिबलको उपाधि सशस्त्र प्रहरीले जितेको छ। माइस्थान युवा क्लबले आयोजना गरेको भलिबल प्रतियोगिताको फाइलन खेलमा एपीएफले झापालाई पराजित गर्दै उपाधि चुमेको हो । ३० को सिधा सेटमा पराजित गर्दै एपीएफ विजेता बनेको वडा नं १२ का वडा अध्यक्ष रामदरेश रायले जानकरी दिए। विजेता बनेका एपीएफलाई नगद १ लाख २० हजार रुपैयाँसहित शिल्ड र प्रमाण पत्र प्रदान गरिएको छ। उपविजेता झापाले नगद ६५ हजारसहित शिल्ड र प्रमाण पत्र प्राप्त गरेको छ।
क्रिकेटका विजयी खेलाडीलाई जनही ३ लाख दिने प्रधानमन्त्रीको घोषणा,"काठमाडौं : विश्वकप क्रिकेट प्रतियोगिताको क्वालिफायरमा प्रवेश गरेका नेपाली क्रिकेट टोलीलाई बधाई दिंदै प्रधानमन्त्री पुष्पकमल दहाल 'प्रचण्डले' प्रति खेलाडी ३ लाख पुरस्कार दिने घोषणा गरेका छन्। विजेता खेलाडीहरूलाई शुक्रबार बिहान सरकारी निवास बालुवाटारमा सम्मान गर्दै प्रधानमन्त्रीले उक्त पुरस्कारको घोषणा गरेका हुन्। खेलाडीहरूलाई सम्मान गर्दै प्रधानमन्त्रीले भने, 'मलाई अत्यन्त खुसी लागेको छ। हिजो तपाईहरूले जसरी प्रदर्शन गर्नुभयो, त्यसबाट तपाईहरूले मात्र जित्नुभएको छैन, देशले जितेको छ। देशको स्वाभिमान उच्च भएको छ, राष्ट्रको गौरव बढेको छ। आगामी दिनमा समेत तपाईहरूको प्रर्दशन थप राम्रो होस्, म अग्रिम शुभकामना व्यक्त गर्दछु।' 'विश्वकप छनोटका लागि तपाईहरूलाई थप सफलता मिलोस्। म तपाईहरूको सुखदुखमा साथमै हुनेछ', प्रधानमन्त्रीले भने, 'यसअघि पनि सरकारले तपाईहरूलाई जनही दुई लाख राशीले पुरस्कृत गरिसकिएको छ। आज म तपाईहरूलाई जनही रू तीन लाख पुरस्कार प्रदान गर्ने घोषणा गर्दछु।' 'कीर्तिपुरस्थित क्रिकेट मैदानमा तत्काल आधुनिक फ्लटलाइट र स्कोर बोर्ड जडान गर्न राष्ट्रिय खेलकुद परिषदलाई निर्देशित गर्दछु', प्रधानमन्त्रीले भने, 'यस सन्दर्भमा मूलपानी, चितवन लगायत देशका विभिन्न स्थानमा निर्माणाधीन क्रिकेट रंगशाला निर्माण कार्य तीव्रताका साथ अगाडि बढाउन नेपाल सरकारको तर्फबाट आवश्यक प्रबन्ध गर्ने प्रतिवद्धतासमेत व्यक्त गर्दछु।'"
चर्च ब्वाइजले गुमायो शीर्ष स्थानमा फर्किने मौका,"काठमाडौं : साविक विजेता मछिन्द्र क्बलसँग गोलरहित बराबरी खेलेसँगै चर्च ब्वाइज युनाइटेडले सहिद स्मारक ए डिभिजन लिगको शीर्ष स्थानमा फर्किने मौका गुमाएको छ। च्यासल रंगशालामा भएको खेलमा मछिन्द्रलाई प्राय समय दबाबमा राखेपनि सटिक फिनिसिङको अभावमा चर्च ब्वाइज अंक बाँड्न बाध्य भयो। अर्कातिर विरलै मौका पाएको मछिन्द्रले आधाभन्दा धेरै समय १० जनामा बिताउनु पर्यो। पहिलो हाफको खेल सकिन तीन मिनेट बाँकी रहँदा पुजन उपरकोटीले चर्च ब्वाइजका जोसेफ बेम्पालाई कुहिनाले हिर्काएपछि रातो कार्ड पाएका थिए। पहिलो हाफ अघि नै १० जनामा सीमित मछिन्द्रले भने चर्च ब्वाइजसँग एक अंक खोस्न भ्यायो। सुरुआतदेखि नै आक्रमक बनेको चर्च ब्वाइजका फरवार्ड आशिष चौधरीले ११औं मिनेटमा पेनाल्टी एरिया भित्रबाट गरेको प्रहार क्रसबारमा लागेर बाहिरिएको थियो। त्यसअघि मछिन्द्रका आफिज ओलावाले ओलाडिपोले पाचौं मिनेटमा हेडरमार्फत गरेको प्रहार फितलो सावित भएको थियो। पहिलो हाफमा प्रभावशाली देखिएको चर्च ब्वाइजका लागि २७औं मिनेटमा आशिष चौधरीको पासमा आशिष चापागाईँले उत्कृष्ट मौका गुमाएका थिए। दोस्रो हाफमा आशिष चापागाईँले दिएको पासमा पेनाल्टी एरिया भित्र अन्मार्क्ड रहेका एरिक विष्टले गरेको सशक्त प्रहार फ्रेममा परेको थिएन। खेलको म्यान अफ दी म्याच घोषित भएका आशिष चौधरीले पहिलो मिनेटमै गरेको सशक्त प्रहार मछिन्द्रका डिफेन्डर ओमोलाजा नुरेन करिमले ब्लक गरेका थिए। तुलनात्मकरूपमा प्रभावशाली रहे पनि चर्च ब्वाइजलाई गोलकर्ताको खाँचो रह्यो। त्यसैले आधाभन्दा धेरै समय १० जनामा सीमित बनेको मछिन्द्रको फाइदा उठाउन असफल रह्यो। खेलपछि मछिन्द्रका सहायक प्रशिक्षक सन्तोष न्यौपानेले जितका लागि आए पनि पुजनले रातो कार्ड पाएपछि चर्च ब्वाइजलाई रोक्ने रणनीति बनाउनु परेको प्रतिक्रिया दिए। 'आजको खेलमा हामी जितकै लागि आएका थियौं, रातो कार्ड खाएपछि मिडफिल्ड टाइट गरेर रोक्ने रणनीति बनाउनु पर्यो,' उनले भने, 'रेफ्रीले ह्विसल अगाडि नै नबजाउनाले पनि रातो कार्डको परिस्थिति सिर्जना भयो।' पहिले नै फाउल भइसकेको र पुजनले कुहिनाले हान्नु अगाडि नै रेफ्रीले ह्विसल बजाइदिएको भए सायद त्यो अवस्था नआउने उनको तर्क थियो। यद्यपि, एक व्याबसायिक खेलाडीले त्यस्तो गर्नु नहुने बताउँदै रातो कार्ड दिने रेफ्रीको निर्णय स्वीकार गरे। विपक्षी टिमबारे बोल्दै सहायक प्रशिक्षक न्यौपानेले 'चर्च ब्वाइजको आत्म विश्वास र विजयी मानसिकता' भएको टिप्पणी गरेका थिए। यस्तै, चर्च ब्वाइजका प्रशिक्षक रमेश दंगलले तीन अंकको लक्ष्य लिए पनि सफल नभएको प्रतिक्रिया दिए। 'आज तीन अंक लिने भनेर आएका थियौं। तर, सकिएन' उनले भने, 'सुरुदेखि हामीले गोल गर्न खोजेका थियौं। पाँच मिनेटमै गोल गर्ने अवसर पाएका थियौं।' चर्च ब्वाइजको टिममा अञ्जन विष्टको खाँचो परिरहेको उनले सुनाए। अञ्जन अनुहारको चोटका कारण कम्तिमा १० दिन मैदान बाहिर रहने छन्। र, त्यसपछिको चेकअपपछि मात्रै निश्चित समयबारे थाहा हुने उनले सुनाए। यस्तै आजै सातदोबाटोस्थित एन्फा कम्प्लेक्समा भएको खेलमा जावलाखेल युथ क्लबले थ्री स्टार क्लबलाई १० को नतिजामा पराजित गरेको छ। जावलाखेलका लागि एन्कोटो मासोवाबीले गरेको एक मात्र गोल निर्णायक बन्यो। आजको बराबरीसँगै चर्च ब्वाइज पाँच खेलबाट ११ अंक जोडेर तालिकाको दोस्रो स्थानमा छ। यस्तै, समान खेलबाट पाँच अंक जोडेको साविक विजेता मछिन्द्र ११औं स्थानमा छ। यस्तै, आजै तीन अंक जोडेको जावलाखेल पाँच खेलबाट १० अंक जोडेर तेस्रो स्थानमा उक्लिएको छ। समान खेलबाट सात अंक जोडेको थ्री स्टार चौथो स्थानमा छ।"
नेप्सेमा धर्ना दिन पुगेका लगानीकर्ता पक्राउ,"काठमाडौं : भद्रकालीस्थित नेपाल स्टक एक्सचेन्ज (नेप्से) को कार्यालयमा धर्ना दिन पुगेका लगानीकर्तालाई प्रहरीले पक्राउ गरेको छ । पुँजीबजार सुधारका लागि नेपाल राष्ट्र बैंकका तत्कालीन डेपुटी गभर्नर शिवराज श्रेष्ठको संयोजकत्वमा गठित कार्यदलले तयार पारेको सुझाव प्रतिवेदन कार्यान्वयनको माग राख्दै लगानीकर्ताहरु आज बिहान नेप्से कार्यालय घेराउ गर्न पुगेका थिए । निषेधित क्षेत्रमा धर्ना बसेपछि तीनजनालाई नियन्त्रणमा लिएर प्रहरी वृत्त अनामनगर लगिएको प्रहरी वृत्त अनामनगरका प्रहरी निरीक्षक दीपेन्द्र श्रेष्ठले जानकारी दिए । लगानीकर्ता तिलक कोइराला,नयन बाँस्तोला र अर्जुन कोइरालालाई गिरफ्तार गरिएको छ । पुँजीबजारसम्बन्धी सुझाव प्रतिवेदन कार्यान्वयनको माग लिएर लगानीकर्ता नेप्सेको कार्यालयमा भेला भएका थिए । कार्यालय पुगेका लगानीकर्तालाई नेप्सेका कम्पनी सचिव मुराहरी पराजुलीले छलफलमा बस्न भनेपनि लगानीकर्ताले अध्यक्षसँग बाहेक अरुसँग कुरा नगर्ने भन्दै धर्ना दिएर बसेका थिए । कोइरालाले पुँजीबजार सुधारका लागि सुझाव प्रतिवेदन कार्यान्वयनको माग राखेको बताए । 'हाम्रो माग ५८ बुँदे सुझाव प्रतिवेदन कार्यान्वयन होस् भन्ने हो । पटकपटक आग्रह गर्दा पनि कार्यान्वयन नभएपछि उक्त प्रतिवेदनका सबै सुझाव अक्षरसः पालना हुनुपर्छ भनेर दबाब दिन भेला भएका हौँ,' उनले भने। पुँजीबजार सुधारका लागि करिब पाँच वर्ष अघि तयार पारिएको मुद्रा तथा पुँजीबजारमा देखिएका प्रवृत्तिको समग्र मूल्याङ्कन गरी वित्तीय स्थायित्व एवं लगानीका लागि स्रोत व्यवस्थापनसम्बन्धी सुझाव समितिको प्रतिवेदन, २०७५ का सुझाव पालना हुनुपर्ने लगानीकर्ताको माग छ ।"
संकटमा स्विस बैंक,"दि गार्डियनका अनुसार धेरै बलियो बैंक को रूपमा परिचित क्रेडिट स्विस बैंकले सेयरमा गरेको लगानी ह्वात्तै घटेर संकटको स्थितिमा पुगेको हो। बैंकको सेयर एकै दिन ३० प्रतिशतले घटेर नाजुक स्थितिमा आएको देखिन्छ। काठमाडौं : युरोपेली मुलुकमा सातामै तीन बैंकको स्थिति नाजुक बनेको छ। अमेरिकाको सिलिकन भ्याली र सिग्नेचर बन्द भएसँगै स्विट्जरल्यान्डको क्रेडिट स्विस बैंक पनि समस्याग्रस्त बनेको अन्तर्राष्ट्रिय सञ्चारमाध्यमले जनाएका छन्। दि गार्डियनका अनुसार धेरै बलियो बैंक को रूपमा परिचित क्रेडिट स्विस बैंकले सेयरमा गरेको लगानी ह्वात्तै घटेर संकटको स्थितिमा पुगेको हो। बैंकको सेयर एकै दिन ३० प्रतिशतले घटेर नाजुक स्थितिमा आएको देखिन्छ। दि गार्डियनमा भनिएको छ, स्विस ऋणदाताको सेयर बुधबार एक बिन्दुमा ३० प्रतिशतभन्दा बढी झरेर १५६ स्विस फ्रान्क प्रतिसेयरको रेकर्ड न्यून बिन्दुमा पुगेको छ। यसको शीर्ष सेयरधारक, साउदी नेसनल बैंकले यसलाई नयाँ ऋण उपलब्ध गराउन अस्वीकार गरेपछि समस्या देखिएको हो।, यससँगै उक्त बैंक आन्तरिक व्यवस्थापन कमजोर भएकाले पनि यस्तो स्थिति आएको बताइएको छ। यसर्थ, अधिक रूपमा सेयर मूल्य घटेका कारण पनि अब उक्त बैंकमा तरलता समस्या आउन सक्ने औंल्याइएको छ। लगानीकर्ताले धैर्य राख्ने, आफ्नो व्यवसायमा राम्ररी संलग्न हुने हो भने बैंकिङ क्षेत्रमा समस्या आउने छैन । डा गुणाकर भट्ट, प्रवक्ता, नेपाल राष्ट्र बैंक यसरी विकसित युरोपियन मुलुकमा पछिल्लो समय बैंकहरू धरापमा पर्न थालेपछि नेपालमा आम सर्वसाधारणमा पनि मनोवैज्ञानिक प्रभाव पर्ने डर देखिन्छ। तर नेपाल राष्ट्र बैंकका प्रवक्ता डा गुणाकर भट्ट ती मुलुकको बैंकमा भएको समस्या नेपालमा केही नपर्ने बताउँछन्। नेपालका बैंकको जोखिम व्यवस्थापनका लागि केन्द्रीय बैंकले विभिन्न निर्देशन, गाइडलाइन जारी गरी कडाइ गरेको छ तर विदेशका बैंकमा आन्तरिक व्यवस्थापनमा चुकेकाले जोखिम व्यहोर्नु परेको उनले बताए। उनका अनुसार कतिपय विकसित मुलुकमा यस्ता घटना यस अघि पनि भएको थियो तर यसको प्रभाव नेपाललाई परेन। २००८ सालमा पनि विश्वमै वित्तीय संकट भयो। बेलायतलगायतका केही मुलुकहरूमा केही बैंकहरू फेल पनि भए। त्यति बेलासमेत नेपालमा त्यस्तो केही असर परेको देखिएको थिएन, उनले अन्नपूर्णसँग भने, अहिले मुलुकमा सुधार भएको छ। बैंकको निक्षेपको स्रोत रेमिट्यान्स हो। त्यो रेमिट्यान्स बढेको छ। शोधनान्तर स्थिति बचतमा छ। केही अघि बैंकहरूको कर्जा विस्तार उच्च रहे पनि अहिले नियन्त्रित अवस्थामा छ। विगतमा ब्याजदर धेरै तलमाथि जान्थ्यो तर अहिले ब्याजदर स्थायित्वतिर गएको छ। बैंकको स्प्रेड दर (कर्जा र निक्षेपको ब्याजदर अन्तर) चैत्रभित्रमा ४२ प्रतिशतमा ल्याउनु पर्नेछ। यसअघि यस्तो दर ४४ प्रतिशत कायम गर्नुपथ्र्यो। यसर्थ समग्र लगानीकर्ता सरोकारवालाले धैर्य राख्ने, आफ्नो व्यवसायमा राम्ररी संलग्न हुने हो भने बैंकिङ क्षेत्रमा समस्या नआउने भएकाले संयमित हुन उनले अनुरोध गरे। यसर्थ अरु मुलुकमा दुईतीन वटा बैंक फेल भए भनेर नेपालमा त्यस्तो समस्या आउने अवस्था छैन। किनभने राष्ट्र बैंकले नियमन र सुपरिवेक्षण अत्यन्त सूक्ष्म ढंगले गरिएको उनको दाबी छ। अमेरिकाको बन्द भएका बैंकले ब्याजदर जोखिमलाई ख्याल गरेनन्। कम ब्याजदरको सेक्युरिटीमा बढी लगानी गरे र अहिले उच्च ब्याजदरमा निक्षेप लिनुपर्ने अवस्था आयो। यस्तो अवस्था नेपालमा आउँदैन। नेपालका बैंक सुरक्षित छन्। डा भट्टले भने।"
यती दुर्घटना जाँच आयोगलाई ४५ दिन थप,"सरकारले ४५ दिन भनेको सकेसम्म छिटो विस्तृत प्रतिवेदन सार्वजनिक गर्न भनेको पर्यटन मन्त्रालयका सहसचिव एवं जाँचबुझ आयोगका सदस्य सचिव बुद्धिसागर लामिछानेले जानकारी दिए। काठमाडौं : सरकारले यती एयरलाइन्स दुर्घटनाको छानबिन प्रतिवदेन बुझाउन जाँचबुझ आयोगलाई ४५ दिन थप गरेको छ। फागुन ३० गते बसेको मन्त्रिपरिषद्को बैठकले आयोगलाई समय थपेको हो। माघ १ गते पोखरामा भएको यती एयरलाइन्सको विमान दुर्घटनालगत्तै मन्त्रिपरिषद्को आकस्मिक बैठकले दुर्घटनाको छानबिन गर्न आयोग गठन गरेको थियो। सरकारले ४५ दिनभित्र रिपोर्ट बुझाउन अल्टिमेटम दिएको थियो। जाँचबुझ गर्न समय लाग्ने देखिएकोले पुनः ४५ दिने थपेको हो। सरकारले ४५ दिन भनेको सकेसम्म छिटो विस्तृत प्रतिवेदन सार्वजनिक गर्न भनेको पर्यटन मन्त्रालयका सहसचिव एवं जाँचबुझ आयोगका सदस्य सचिव बुद्धिसागर लामिछानेले जानकारी दिए। आयोगले घटनाको गहिराइमा भएर अध्ययन तथा अनुसन्धान गरिरहेको लामिछानेले बताए। अनुसन्धानका क्रममा थप प्राविधिक जाँच आवश्यक भएकोले परीक्षणका लागि फ्रान्स पठाउने तयारी भइरहेको उनले भने। उताबाट परीक्षणको रिपोर्ट नआएसम्म विस्तृत रिपोर्ट निस्किन गाह्रो हुन्छ, उनले भने। दुर्घटना भएको यतीको उक्त जहाजको इन्जिन क्यानडा (प्राक एन्ड ह्विटनी कम्पनी) मा बनेको हो भने एयर फ्रेम (ककपिट, पंखा, पखेटा, टायरलगायत) फ्रान्समा र प्रोपेलर अमेरिकामा बनेको हो। आयोगले सार्वजनिक गरेको दुर्घटनाको प्रारम्भिक प्रतिवेदनले दुवै इन्जिन प्रोपेलर फेदरमा जानु घटनाको मुख्य कारण हुन सक्ने बताएको थियो। पोखरा अन्तर्राष्ट्रिय विमानस्थलमा माघ १ गतेको तेस्रो उडान भरिरहेको पाइलट अञ्जु खतिवडा र प्रशिक्षक पाइलट कमल केसी थिए। काठमाडौं विमानस्थलबाट चार चालक दलसहित ६८ यात्रु बोकेर यती एयरलाइन्सको एटीआर जहाज पोखरा उडेको थियो। जहाज १० बजेर ५७ मिनेटमा दुर्घटनाग्रस्त भएको थियो। यता, गत जेठमा २२ जनाको ज्यान जाने गरी भएको दुर्घटनाको ड्राफ्ट प्रतिवेदन तयार भएको छ।"
बैंक कर्मचारीमाथि आक्रमण गर्नेलाई कारबाही गर्न माग,"काठमाडौं: नेपाल बैंकर्स संघ (एनबीए)ले बैंकवित्तीय तथा लघुवित्त संस्थाका कर्मचारीमाथि भएको आक्रमणको भत्सना गरेको छ। संघले विज्ञप्ति जारी गर्दै यस प्रकारका घटनालाई प्रोत्साहन गर्ने नेतृत्व पंक्तिलाई समेत कानूनी दायरामा ल्याउन माग गरेको छ । यस्तो गैरजिम्मेवार क्रियाकलापको आडमा जबरजस्ती कानून हातमा लिने काम गरेको यस्ता अराजक घट्नालाई छिटै नियन्त्रण गर्न सम्बन्धित निकायसंग अनुरोध गरेको छ। यस प्रकारका अप्रिय घटना नरोकिएमा कर्मचारीको सुरक्षा निमित्त बैंकिङ्ग सेवा नै सुचारु हुन नसक्ने संघको भनाइ छ । केही व्यक्तिसमूहहरुले दिइएको धम्कीपूर्ण अभिव्यक्ति, अराजक व्यवहारप्रति संघले आपत्ति जनाएको छ। संवेदनशील क्षेत्रमा भईरहेको आक्रमणले समस्त बैंकिङ्ग क्षेत्र नै चिन्तित र आतंकित बनेका संघको गुनासो छ। यस प्रकारका क्रियाकलापहरु कसैको हितमा नहुने, यसले असहज वातावरण सृजना गर्ने, सामाजिक सहिष्णुता खलल पुर्याउने, आर्थिक गतिविधिमा समेत नकरात्मक असर पार्ने र अन्ततः अर्थतन्त्र नै धराशायी हुन सक्ने हुनाले यस प्रति सजग रहन हामी सबैमा आग्रह गर्दछौं, विज्ञप्तिमा भनिएको छ।"
डेभलपमेण्ट बैंकर्स एशोसिएसनको अध्यक्षमा सुयोग श्रेष्ठ,"काठमाडौं: डेभलपमेण्ट बैंकर्स एशोसिएसन नेपालको अध्यक्षमा सांग्रीला डेभलपमेण्ट बैंकका प्रमुख कार्यकारी अधिकृत सुयोग श्रेष्ठ सर्वसम्मत निर्वाचित भएका छन् । यसअघि मुक्तिनाथ विकास बैंकका प्रद्युमन पोख्रेल थिए । नयाँ कार्यसमितिको उपाध्यक्षमा महालक्ष्मी विकास बैंकका बोधराज देवकोटा, सचिवमा सिन्धु विकास बैंक बोधराज देवकोटा, कोषाध्यक्षमा लुम्विनी विकास बैंकका नरेश सिंह बोहरा सर्वसम्मत निर्वाचित भएका हुन् । यससँगै शुक्रबार चितवनमा सम्पन्न १७ औं वार्षिक साधारण सभाले सदस्यमा प्रकाश पौडेल, श्रीचन्द्र भट्ट र डा इन्द्र कट्टेललाई चयन गरेको हो । निर्वाचनपछि पदाधिकारीहरुले सपथ ग्रहण गरे। सभाले आर्थिक वर्ष २०७८०७९ को लेखापरीक्षण प्रतिवेदन, अध्यक्षको प्रतिवेदन, आव २०७९०८० को अनुमानित आय ब्यय र लेखापरिक्षक नियुक्ति लगायतका प्रस्तावहरु सर्वसम्मतिले पारित गरेको छ । यसैक्रममा निवर्तमान अध्यक्ष प्रद्युमन पोखरेलले कोभिड १९, रुस युक्रेन युद्घ, बढ्दो मुद्रास्फिति लगाएतका कारणले बैंकिङ् क्षेत्रलाई निकै नै अप्ठ्यारो अबस्थाबाट गुज्रिरहेको बताए । नवनिर्वाचित अध्यक्ष श्रेष्ठले ९० वटा विकास बैंक घटेर १७ मा आइपुग्दा पनि बजार हिस्साका हिसाबले पहिले जति नै कायम राख्नु सक्नु उपलब्धि भएको दाबी गरे ।"
