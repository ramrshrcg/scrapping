शीर्षक,विवरण
अख्तियारको अनुसन्धान दायरा,"अख्तियार दुरुपयोग अनुसन्धान आयोगले सार्वजनिक पद धारण गरेका व्यक्तिले भ्रष्टाचार गरी अख्तियार दुरुपयोग गरेको सम्बन्धमा अनुसन्धान, तहकिकात र अभियोजनको कार्य गर्छ। भ्रष्टाचार नियन्त्रण गरी सुशासनमा योगदान दिन विभिन्न ऐन, नियमावली र अन्य प्रचलित कानुनी व्यवस्था कार्यान्वयन हुन्छ। आयोगको कामकारबाहीसम्बन्धी कार्यविधि, निर्देशिका र मापदण्डमा आधारित भई सदाचार, निष्पक्षता र निर्भीकताको सिद्धान्त अवलम्बन गरी कार्य सम्पादन गर्छ। पछिल्लो ३३ औं प्रतिवेदनका केही महत्त्वपूर्ण तथ्यांकलाई यहाँ उल्लेख गरिएको छ अख्तियारको केन्द्रीय कार्यालय टंगालसहित मातहतका आठ कार्यालयले आव २०७९०८० मा दर्ता भएका र अघिल्लो वर्षबाट जिम्मेवारी सरेर आएका २८ हजार ६७ उजुरीमध्ये ६६९८ प्रतिशत उजुरीको फर्स्यौट गरेको छ भने बाँकी अर्को वर्षका लागि जिम्मेवारी सरेको छ। उजुरीको प्रवृत्ति हेर्दा सबैभन्दा बढी स्थानीय तह (५१४२ प्रतिशत), त्यसपछि संघ (३५६९ प्रतिशत) र प्रदेश (१२८९ प्रतिशत) मा उजुरी परेको देखिन्छ। स्क्रिनिङ, प्रारम्भिक अनुसन्धान र विस्तृत अनुसन्धान हुँदै १ सय ६२ फाइलको विशेष अदालतमा आरोपपत्र दायर भएको छ। तीमध्ये गैरकानुनी लाभहानी ६४, घुस रिसवत ३२, सार्वजनिक सम्पत्तिको हानिनोक्सानी २७, गैरकानुनी सम्पत्ति आर्जन १३, शैक्षिक योग्यताको नक्कली प्रमाणपत्र ८, राजस्व चुहावट ७ र विविध ११ छन्। उजुरीको प्रवृत्ति : इमेल, म्यासेज, ट्विटर, फेसबुक, हुलाक, वेबसाइट, चिठी पठाएर वा कार्यालयमा आफैं उपस्थित भएर उजुरी गर्न सकिन्छ। यसरी विभिन्न माध्यमबाट आएका उजुरीको प्रवृत्ति र औचित्य हेरेर अख्तियारले अनुसन्धान गर्छ। सामाजिक सञ्जालबाट र बेनामी उजुरी पनि गर्न सकिने भएकाले पछिल्लो समय उजुरीको संख्या बढेको छ। धेरै संख्यामा उजुरीको फर्स्यौट प्रारम्भिक अनुसन्धानबाट भएका छन् भने थोरै उजुरीमात्र विस्तृत अनुसन्धानमा गएका छन्। त्यसमा पनि विशेष अदालतमा न्यून संख्यामा मुद्दा दायर भएका छन्। यो आँकडाबाट उजुरी हचुवाको भरमा गर्ने गरेको देखिन्छ। व्यक्तिगत रिसइबी, राजनीति खिचातानी र विभिन्न सरोकारवालाबीच द्वन्द्वका कारण भ्रष्टाचारको आशंकाले भन्दा दु:ख दिने मनशायले उजुरी परेको देखिन्छ। त्यसरी परेका उजुरीहरूको अनुसन्धान गरिरहँदा अख्तियारको स्रोतसाधन र समय अनावश्यक व्यतित भइराखेको छ। पछिल्लो समय स्थानीय तहमा उजुरी नै उजुरी पर्ने गरेको देखिन्छ, जसले स्थानीय तहका कर्मचारी त्रसित छन्। अझ निष्पक्ष कार्य गर्ने कर्मचारीको फाइलमा झन् बढी उजुरी पर्ने गरेका छन् किनभने निष्पक्ष काम गर्दा राज्यको त हित हुन्छ तर विभिन्न सरोकारवालाको स्वार्थ पूरा हुँदैन। अख्तियारले उजुरी लिने तरिकामा परिवर्तन ल्याउनुपर्छ। जहाँ वास्तवमा अनुसन्धान हुनुपर्ने हो, त्यहाँ अनुसन्धान खासै भएन। सायद उजुरीको स्थिति बनेन। कतै अनावश्यक बढी उजुरी परेर अनुसन्धान भइरह्यो। कर्मचारी स्थानीय तहभन्दा संघ र प्रदेशमा जागिर खान खोज्नुको एउटा कारण अख्तियारको अनुसन्धानमा परिन्छ भन्ने पनि हो। अख्तियारले उजुरीको आधारमा भन्दा पनि स्वत: स्फुर्तरूपमा उसले अनुसन्धान गर्न मिल्ने सबै निकायको सम्भावित भ्रष्टाचार हुन सक्ने क्षेत्रहरूको पहिचान गरी स्रोतसाधनले भ्याएसम्म १० देखि २० प्रतिशत फाइलहरूको समावेशिताको आधारमा स्याम्पलिङको आधारमा अनुसन्धान गर्नुपर्छ। यदि ती फाइलमा कैफियत देखिन थाले भने क्रमश: ती कार्यालयहरूको बाँकी फाइल अनुसन्धानको दायरमा ल्याउनुपर्छ। अख्तियार सुधारात्मक बढी, उपचारात्मक कम हुनुपर्ने : अख्तियारले संस्थागत रणनीति आव २०७६०७७२०८००८१ मार्फत उपचारात्मक, निरोधात्मक, प्रवद्र्धनात्मक तथा संस्थागत क्षमता विकाससमेत चारवटा रणनीति अवलम्बन गरी कार्यसम्पादन गर्दै आएको छ। उपचारात्मक रणनीतिअन्तर्गत मूलत: कारबाही गर्ने हो भने अन्य रणनीति भ्रष्टाचार रोक्न कर्मचारी, राजनीतिकर्मी र समाजमा जनचेतना जगाउने र सतर्क गराउने हो। अख्तियारले भ्रष्टाचार भएपछि कारबाही गर्नेभन्दा सकेसम्म भ्रष्टाचार गर्न नदिने किसिमको नीति लिनुपर्छ। मानौं, कसैले एक सय वटा काम गोलमाल पारेर एउटा कामका लागि मुद्दा खेप्दा पनि राज्यलाई नै घाटा हुन्छ। कतिपय कर्मचारी कानुनको अनभिज्ञता, नजानेर वा षड्यन्त्रको कारणले पनि भ्रष्टाचारको सिकार हुने गरेका छन्। अख्तियारले विभिन्न खालका अनुसन्धानबाट सम्भावित भ्रष्टाचार हुने क्षेत्रहरू पहिचान गरेकै छ। कुन काम गर्दा कुनकुन कागजात पुयाउनुपर्छ ? कसरी रीतपूर्वक गर्ने ? कसरी भ्रष्टाचारको मुद्दा लाग्छ ? कसरी भ्रष्टाचारलाई हटाउने विषयमा भर्खरै सेवा प्रवेश गरेका साथै अन्य कर्मचारीलाई पर्याप्त अन्तरक्रिया, समन्वय र परिपत्र गर्नुपर्छ। सार्वजनिक पद धारण गरेको व्यक्तिले मुद्दा खेप्नु महत्त्वपूर्ण होइन, महत्त्वपूर्ण त ती व्यक्तिहरूले इमान्दारीपूर्वक वा डराएर सही तरिकाले कानुनको परिपालना गर्दै भ्रष्टाचार नगरिदिनु हो। जोखिममा स्थानीय तहका प्राविधिक कर्मचारी : पछिल्लो समय अख्तियारले दायर गरेको मुद्दामा बढी मात्रामा स्थानीय तहका प्राविधिक कर्मचारीहरू पर्ने गरेका छन्। प्राय: काम गरेको भन्दा बढी भुक्तानी दिएको तथा गुणस्तरका मुद्दा परेका छन्। नयाँ संविधानले ल्याएको संघीयताबमोजिम देशमा ७ सय ५३ स्थानीय तह छन्। जनताको नजिक बसेर विकास गर्ने अड्डाको रूपमा स्थानीय तहलाई हेरिएको छ। स्थानीय तहले गर्ने प्रमुख कार्यमध्ये विकास निर्माणको कार्य हो, जुन प्राविधिक कर्मचारीले नै गर्ने हो। त्यहाँका प्राविधिक कर्मचारीले वन म्यान आर्मीको भूमिकामा विभिन्न प्रकृतिका साना तथा मझौला किसिमका पूर्वाधार निर्माण गर्छन्, जुन उनीहरूका लागि चुनौती र अवसर दुवै हो। प्राविधिक कर्मचारीले मात्रै चाहेर गुणस्तरयुक्त र नियमसंगत काम गर्ने वातावरण धेरै स्थानीय तहमा छैन। जुन गर्न त्यहाँका जनप्रतिनिधि, नागरिक समाज र अन्य कर्मचारीको प्रमुख भूमिका रहन्छ। स्थानीय तहको स्वीकृत प्राविधिक कर्मचारीको दरबन्दीबमोजिम कर्मचारी नराख्ने, थोरै प्राविधिकबाट ओभरलोडिङ किसिमले काम लगाउने गरिन्छ। सम्भवत: कतिपय जनप्रतिनिधि र अन्य सरोकारवालाको ओभरलोडिङ गराउँदा आर्थिक लाभ हासिल गर्न सकिने निहित स्वार्थ छ। जबर्जस्ती वा धम्की दिने र योजनाबद्धरूपमा झुक्याएर प्राविधिकलाई पैसा कमाउने भाँडो सम्झिने गरेको पाइन्छ। आफूले विभिन्न विवशताका कारण वा अरूको कारण आफूले गर्दै नगरेको भ्रष्टाचारको मुद्दा खेप्नु आफैंमा अन्यायपूर्ण हो। त्यसैले, अख्तियार वा अन्य जिम्मेवार निकायले आवश्यकताअनुसार कर्मचारी राख्ने र जबर्जस्ती वा धम्की दिने व्यक्तिलाई कानुनी कारबाही गर्नुपर्छ।"
सहरी सडकमा साइकल लेन,"साइकलको प्रयोगले वातावरणमा सघाउ पुग्दछ। वायु प्रदूषणको चपेटामा रहेका सहरहरूमा स्वच्छता आउँछ। जनस्वास्थ्यमा सुधार हुँदै जान्छ। विकसित मुलुकहरूमा सेफ ड्राइभिङ अर्थात् सुरक्षित हँकाइलाई कडाइकासाथ नियमन गरिएको पाइन्छ। त्यहाँका सडकहरू व्यवस्थित हुने हुँदा दुर्घटनाका खबरहरू कमै मात्र सुनिन्छन्। तर नेपालमा लापरबाहीपूर्वक सवारीसाधन हाँक्ने प्रवृत्तिले गर्दा घाइते हुने, अंगभंग हुने र कसैकसैको ज्यानसमेत जाने गरेका खबरहरू सञ्चारमाध्यमहरूबाट आइरहेका पाइन्छन्। गाडी जब ट्राफिक चोकनिर आइपुग्छ तब चालकले हत्तपत्त सिटबेल्ट लगाउने र गाडी चोक पार भइसकेपछि भने पुनः बेल्ट फुकाल्ने गरेका दृश्यहरू यात्रुहरूले थाहा पाउँदा पाउँदै पनि चालकलाई यसो नगर्नुस् भन्न सक्दैनन्। नेपालीहरूको सोच पनि त्यस्तै छ, लापरबाहीलाई टुलुटुलु हेरिरहने। सवारीसाधन सञ्चालनमा मात्र होइन तमाम कुराहरूमा नेपालीको बानीमा सुधार आउनु जरुरी छ। सभ्य समाजको सिर्जना नहुँदासम्म देशमा खासै सुधार हुने छाँटकाँट देखिदैन। सन् १९१० अर्थात् विसं १९६७ सालतिर नेपालमा पहिलोपटक साइकल भित्र्याउने व्यक्ति शूरशमशेर राणा थिए। साइकल आविष्कारको १०० वर्ष नहुँदै सन् १९१० मा भारतमा शासन गर्ने अंग्रेज सरकारले ३५ हजार साइकल बेलायतबाट झिकाएको थियो। ती साइकलहरूमध्ये केही साइकलहरू नेपालमा भित्रिएको थियो। राणाका छोरानातिहरूको सोख पूरा गर्ने ती साइकल भिœयाइएको अनुमान छ। शूरशमशेर नै नेपालको सबैभन्दा पहिले साइकल चढ्ने व्यक्ति थिए। हाम्रो समाजमा हालका दिनहरूमा कसैकसैको सोचाइ एउटा गाडी हुनुपर्ने, नभए कम्तीमा एउटा बाइकसम्म हुनैपर्ने मान्यता छ। किस्ताबन्दीमा पनि गाडीहरू पाइने हुँदा जेथा धितो राखेर गाडी किन्ने र गाडीमा चढेर सान देखाउने चलन पनि छ। किस्ता र ब्याज तिर्न नसकेपछि केही ख्याति कमाएका कलाकारहरू निराश हुने गरेका कैयन घटनाहरू सुनिँदै आएको पनि छ। अहिले सडक पुगेका दुर्गम ठाउँहरूमा समेत मोटरसाइकलहरू चल्दै आएका छन्। कसैकसैले गाडी किनेर निजी प्रयोगमा चलाउने गरेको पनि पाइन्छ। लेखक स्वयं २०४० सालमा पुल्चोक इन्जिनियरिङ क्याम्पस परिसरमा साइकल सिक्दै र कुदाउँदै गरेको र पुल्चोककै दमकल ग्यारेजनिर एउटा गाडीले झन्डै हानेको थियो। त्यो डरलाग्दो अवस्था यो लेखकले कहिल्यै पनि बिर्सिदैन। साथै हामी पाटनढोकानिर एउटा साइकल पसलबाट दिनभरिको दुई रुपैयाँ भाडा तिरेर साइकल ल्याउने गर्दथ्यौं। मानिसहरू व्यायामको लागि थेरापी सेन्टर र फिजिकल फिटनेस सेन्टरमा शुल्क तिरेर व्यायाम गर्छन्। तर एउटा साइकलले पर्याप्त व्यायाम हुन्छ। कतिपय साइकल पन्छाएर मोटरसाइकल वा स्कुटी किन्ने र ज्यान बिगार्ने गरेका हुन्छन्। साइकल चढ्ने यात्रुको स्वास्थ्य तन्तुरुस्त हुन्छ। साइकलको यात्राले मांसपेशी र स्नायुहरूलाई सक्रिय बनाउँछ। साथै साइकल चलाउने मानिसको पाचन क्षमता स्वचालित सवारीसाधन चलाउनेको तुलनामा ज्यादा हुन्छ। साथै खान रुच्ने गरी भोक पनि लाग्दछ, जो स्वास्थ्यका लागि सकारात्मक कुरा हो। साइकलमा यात्रा गर्न रुचाउने सञ्चारकर्मी राजिन खनाल पनि साइकल चलाउनु स्वास्थ्यका लागि त लाभदायक त छँदैछ, त्यसमाथि पर्यावरणीय शुद्धताको लागि साइकल झनै महत्वपूर्ण छ। हुन त नेपालमा २ लाख १० हजारसम्मका माउन्टेन बाइक साइकलहरू बिक्री वितरण हुने गरेको पाइन्छ। तर सामान्य साइकलको मूल्य भने ज्यादै न्यून छ। २०४१।०४२ सालतिर वीरगन्जमा एउटा साइकलको मूल्य दुई हजार पथ्र्याे भने अहिले कम्तीमा आठ हजार पर्ने वीरगन्जवासी भूपेन्द्र पौडेल बताउँछन्। साइकल यात्रुले आफ्नो सोखअनुसार मूल्य तिरेर साइकल किन्ने हो। हुनेखानेले महँगोमा किन्लान् र न्यून आय भएकाहरूले कम मूल्यको किन्लान् त्यो आआफ्नो ठाउँमा छ। आर्थिक हिसाबले स्वचालित सवारीसाधनभन्दा साइकल धेरै सस्तो छ। हावा हाल्न र पन्चर टाल्न थोरै खर्च गरे पुग्छ भने मर्मतका लागि पनि खासै खर्च लाग्दैन। बिग्रिएमा डोयाएर घरसम्म ल्याउन पनि सजिलो छ। अन्य स्वचालित सवारीसाधन बिग्रिएमा तनाब नै भोग्नुपर्ने, भनेको समयमा मिस्त्री नपाइने र बोलाउँदा मिस्त्री समयमा नआउने हुँदा सवारीधनीहरूलाई समस्या पैदा हुने गर्दछ। साइकलको प्रयोगले वातावरणमा सघाउ पुग्दछ। वायु प्रदूषणको चपेटामा रहेका सहरहरूमा साइकलको प्रयोग बढ्ने हो भने वायुमा स्वच्छता आउँछ र जनस्वास्थ्यमा सुधार हुँदै जान्छ। पेट्रोलियम पदार्थ प्रयोग गरिने साधनहरूको संख्या घट्न गई पेट्रोलको लागि विदेशी मुद्रा पनि बचत हुन्छ। जुन कुरा मुलुककै लागि सकारात्मक विषय पनि हो। यसतर्फ पनि सबैको ध्यान जानु जरुरी छ। यहाँ पुरानो भन्नाले साइकललाई भन्न खोजिएको होइन साइकल पसललाई भन्न खोजिएको हो। काठमाडौंको कमलाक्षीमा पञ्चनारायण अष्टनारायण साइकल पसल धेरै पुरानो र निकै कारोबार हुने पसल हो। पहिलेपहिले त्यस पसलमा साइकल किन्नेको संख्या धेरै देखिन्थ्यो भने आजकल साइकलप्रति आकर्षण हराउँदै गएकोले साइकलको खासै बिक्री वितरण भएको पाइँदैन। साना नानीबाबुहरूका लागि चाहिने साइकलदेखि ठूला मानिस चढ्ने साइकलहरू त्यस पसलमा पाइन्छन्। साइकल चलाइरहेका यात्रुहरूलाई स्वचालित वाहनहरूका चालकहरूले हेपेर धक्का दिन खोज्ने, अनावश्यक चर्को हर्न बजाउने साथै मुख छोड्ने गरेको पाइन्छ। यो अहम्कारी र असभ्य क्रियाकलाप हो भन्नु अत्युक्ति हुने छैन। अहम्कार र फूर्तिले आफैंलाई हानि गर्छ भन्ने कुरा ठूला सवारीसाधन चलाउनेले ख्याल गर्नु पर्दछ। सानो भन्दैमा कसैलाई पनि हेपेर व्यवहार गर्नु हुँदैन। यो कुरा सवारीका विषयमा मात्र नभएर सामाजिक र राष्ट्रिय परिवेशमा उत्तिकै सान्दर्भिक ठहर्छ। केही समयअघि वायु प्रदूषणमा काठमाडौं विश्वमा एक नम्बरको सहर भएको कुरा प्रकाशमा आएको थियो। कारण थोत्रा र सही हालतमा नभएका गाडी सञ्चालन नै थियो। अर्कातिर डढेलोले पनि वायुमण्डल प्रदूषणका लागि केही भूमिका खेलेको थियो। साइकल चढ्नाले हुने फाइदाहरूका बारेमा पनि सरकार वा स्थानीय निकायहरूले जनतालाई सुसूचित गराउनु पर्दछ। जनचेतना जगाउनु पर्दछ जसले गर्दा यात्रुहरू साइकल चढ्न प्रेरित बनून् र उनीहरूले वातावरणमा सघाउन पुर्याऊन्। यसतर्फ सम्बन्धित निकायहरूले आवश्यक कार्यक्रम तय गरी नीति, नियम बनाउनु जरुरी छ। नेपालमा विदेशमा जस्तो साइकलका लागि अलग्गै लेनको व्यवस्था भएको पाइँदैन। संघीय राजधानी काठमाडौंलगायत अन्य साना सहरहरूमा समेत अलग्गै साइकल लेनको अति जरुरी छ। अलग्गै साइकल लेन भएमा साइकल यात्रुहरू सुरक्षित रहने र निर्धक्कसँग साइकलयात्रा गरी समयमै गन्तव्यमा पुग्ने अवस्था हुन्छ। त्यसैले वातावरणमैत्री सवारीसाधनको रूपमा रहेको साइकलका लागि अलग्गै साइकल लेन निर्माण गरिनु अति आवश्यक छ। साइकल लेनको व्यवस्था भएमा साइकल यात्रुहरू गाडीको जाममा पर्ने थिएनन्। साथै दुर्घटनाको जोखिम पनि कम हुने थियो। ठूला सवारीसाधनले साइकललाई ठक्कर दिएर पटकपटक गरी धेरैजनाको ज्यान गएका समाचारहरू नआएका पनि होइनन्। ट्रिपरजस्ता मालवाहक ठूला सवारीसाधनहरूले त मोटरबाइक र स्कुटीलाई ठक्कर दिएर चालकलाई घटनास्थलमै ठहरै पारेका समाचारहरू पनि आई नै रहन्छन्। राजधानी काठमाडौंलगायत नेपालका सबै सहरहरूमा बेग्लै साइकल लेनको व्यवस्था गर्न सकेमा साइकल यात्रुहरूलाई सहज हुनेमा दुईमत छैन। ठूला सवारीसाधनहरू सँगसँगै गुडाउनुपर्दा डर पनि हुने भएकोले साइकल लेनको ज्यादै खाँचो छ। साइकल यात्रुहरू सुरक्षित पनि हुनेछन्। सरकारले साइकल र साइकल यात्रुको संख्या बढाउन प्रोत्साहन दिनेतर्फ लाग्नु जरुरी छ। सरकारले नै साइकल व्यवसायीहरूलाई अनुदान दिएर जनतालाई सहुलियत मूल्यमा साइकल विक्री गर्ने वातावरण बनाइदिए धेरै राम्रो हुने थियो। साइकलको प्रयोग बढ्दा पेट्रोलियम पदार्थको आयातमा कमी हुने र देशको अर्थतन्त्रमा केही मात्रामा भए पनि सुधार हुनेमा कुनै शंका छैन। मोटरसाइकल र स्कुटरको तुलनामा साइकल सजिलो र सहज सवारीसाधन हो। स्वास्थ्यका लागि समेत लाभदायक मानिने साइकलको प्रयोग हराउँदै जाँदा अन्य प्रदूषण गराउने साधनहरूको संख्या बढ्न जान्छ। बस्नको लागि प्रयोग हुने मुडा बनाउन साइकलको पुराना टायरको आवश्यकता पर्दछ। साइकल चढ्ने प्रवृत्ति घट्दै जाँदा मुडा बनाउने उद्योग संकटमा पर्दै जाने देखिन्छ। तसर्थ मुडा उद्योगलाई सघाउ पुयाउनका लागि पनि साइकलहरूको संख्या बढाउन जरुरी छ। त्यसै फालिने गरिएको पुराना टायरहरू सस्तो भाउमा कबाडीलाई बेच्नुभन्दा मुडा उद्योगीलाई उचित मूल्यमा बेच्न सकेमा थोरै भए पनि आम्दानी हुन्छ र पकेट खर्च चल्न सक्छ। लेखक २०४० देखि २०५६ सालसम्म वीरगन्जस्थित सरकारी चिनी कारखानामा कार्यरत रहँदा घण्टाघरदेखि कारखानासम्म मजदुर र कर्मचारीहरू चढेका साइकलका लाइनहरू देखिन्थे। बडो आकर्षक लाग्ने त्यो दृश्य हालका दिनहरूमा देखिँदैनन्। न कारखाना सञ्चालनमा छ न त कारखानामा कर्मचारी मजदुर नै काम गर्न आउँछन्। किनकि २०४६ सालपछि सरकारी कारखानाहरू धराशायी हुँदै ध्वस्त भए र कैयन जनता बेरोजगार बने। उखु कृषकहरूसमेत अप्रत्यक्ष रूपमा बेरोजगारी बन्न पुगे र उनीहरूको रोजीरोटी पनि गुम्यो। वीरगन्जमा पहिलेपहिले साइकलको दोस्रो रूप रिक्सा पनि निकै चल्ने गरेका थिए। साथै टाँगाहरू पनि सञ्चालनमा थिए। हाल अटोरिक्सा अर्थात् टेम्पोको संख्या बढ्दै गएको पाइन्छ। स्वचालित सवारी चलाउन सजिलो पनि हुने भएकोले वीरगन्जलगायतका तराईका सहर बजारहरूमा टाँगा र रिक्साको चलन हराउँदै गएको पाइन्छ। वीरगन्ज बजार क्षेत्रमा मेनरोडमा टाँगाहरू चलाउन रोक लगाइएको र निश्चित बाटो मात्र तोकिएको छ।"
विद्यालय तहमा विदेश भ्रमणको औचित्य,"अनौपचारिक छलफलमा सहभागी एक व्यक्तिले काठमाडौंस्थित विद्यालयमा अध्ययनरत सन्तानको विदेश भ्रमणको लागि आवश्यक कागजपत्र बनाउनुपर्ने बताए। विद्यालयले बोलाएको भन्दै उत्साह र चिन्ता मिश्रित भावमा उनले अभिव्यक्ति दिइरहेका थिए। मलाई भने मनमा केही अनुत्तरित प्रश्नहरू उब्जिए। वास्तवमा विद्यालय तहमा शैक्षिक भ्रमणका लागि विदेश भ्रमणमा लग्न आवश्यक हो? के सबै अभिभावक उक्त विदेश भ्रमणको लागि आवश्यक खर्चको जोहो सहजै गर्न सक्छन्? अनि सन्तानलाई आर्थिक परिधिको कारण पठाउन नसक्दा कस्तो असर पर्ला? अहिलेको विश्वव्यापीकरणले भविष्यमा अवसर तथा जिम्मेवारीको लागि विश्वका विभिन्न भागमा पुग्न सक्ने सम्भावना त छँदैछ तर आफ्नो परिवार, नातासम्बन्ध, छरछिमेक, समुदाय, सामाजिक र प्राकृतिक संरचनाहरू नै बुझ्न नसकेका विद्यालय तहका विद्यार्थीलाई विदेश भ्रमणमा लग्दा के कति सिकाइ उपलब्धि बढ्छ? यसतर्फ सोच्ने कि? यसमा कुनै दुई मत छैन कि सिकाइको लागि भ्रमण अत्यधिक महत्त्वपूर्ण हुन्छ। भ्रमणको बेला कल्पना शक्ति बढ्नुका साथै विषयवस्तुलाई विविध आधारमा तुलना तथा विश्लेषण गर्ने क्षमताको पनि विकास हुन्छ तर विद्यालय तहमा विदेश भ्रमण कतिको आवश्यक छ? विद्यालयमा गरिने शैक्षिक भ्रमणको यस्तो कुन उद्देश्य छ जुन नेपाली समाजको भ्रमणले पूरा गर्न सक्दैन? यसप्रति सरोकारवालाको ध्यान आकृष्ट हुन जरुरी छ। विद्यालय तहको शिक्षाको अति महत्त्वपूर्ण अभिभारा भनेको देशलाई माया गर्ने आदर्श नागरिकहरूको पुस्ता निर्माण गर्नु हो। कुनै पनि सम्बन्धमा माया र सम्मानका लागि पहिला त एकअर्कालाई चिन्नुपर्ने र महसुस गर्नुपर्ने हुन्छ। यस्तोमा विद्यालय तहमा अध्ययनरत विद्यार्थी नेपाली समाज बुझ्न किताबका केही पाठहरू पढेर पूरा हुन्छ? कि समाज भ्रमणका अवसरहरूको उपयोग गर्दै समाजका स्पन्दन महसुस गर्नुपर्ने हुन्छ? यसको लागि के गर्ने? नेपाली समाजबारे किताबमा पढाएर विदेश भ्रमण गराउनाले नेपाली समाजसँगको अपनत्व बढ्छ? समाजभित्रको सुन्दर विविधता, समाजप्रतिको दायित्वबोध, संस्कृतिमा जोडिएको प्रकृतिसँगको गहिरो अन्तरसम्बन्ध अनि समाजभित्रको विभेद, विविध समस्या र सामाजिक सम्पन्नताको अनुभूति गर्न सक्छ? अनि आफ्नै समाज नबुझी केको आधारमा विश्वका अन्य समाजको विषयवस्तुलाई बुझ्ने र विश्लेषण गर्न सक्ने बन्छ? जसरी मानिसको जन्म भएपश्चात् उसले पहिलो पाइला आफ्नै घरआँगनमा टेक्छ र पछि गएर संसार डुल्न सक्छ। उसले बोल्ने पहिलो भाषा परिवारमै सिक्छ र मातृभाषामा आफ्ना भावहरू व्यक्त गर्न सक्छ। अनि, कल्पना गर्न सक्छ र समस्या तथा परिवेशलाई बुझ्नुको साथै आफ्ना भावहरू अभिव्यक्त गर्न सक्ने बन्छ। यसपछि मात्रै उसले अन्य विविध भाषामा दक्खल हासिल गर्न सक्छ। यदि उक्त व्यक्तिलाई कुनै पनि एक भाषा जो उसको परिवारमा बोलिन्छ अथवा भनौं उसको वरिपरि बोलिने जुन भाषा हो त्यो बुझ्न सक्ने बनाइएन भने उसको भाषा सिक्ने सीपको विकास हुन सक्दैन। अर्थात् आफ्नो परिवारमा बोलिने भाषा उसले बुझ्न र बोल्न सकेन भने अन्य भाषा पनि उसले सिक्न सक्दैन। त्यतिमात्रै होइन, घर परिवारसँग मायालु वातावरणमा हुर्केका बालबालिका र सानैदेखि परिवारभन्दा टाढा बसेकाहरूको परिवारप्रतिको भावनात्मक अभिव्यक्तिका व्यवहार नै फरक हुन्छ। सोचौं न, कुनै गाउँमा सयौं र हजारौं वर्ष पुराना पीपलका रुखहरू छन्, जसको वरिपरि छहारीमा दिनहुँ विविध समसामयिक विषयमा घण्टौं अनौपचारिक छलफल भइरहन्छन्। नजिकैको विद्यालयमा अफ्रिकी जंगलमा पाइने कुनै बिरुवाको चित्रको नाम कण्ठ पार्न लगाइन्छ। त्यसको चित्र बनाई रंग भर्न भन्दै प्रोजेक्ट वर्क दिइन्छ। अर्को दिन अंग्रेजीमा प्रस्तुतीकरण पनि राखिन्छ। अब सोचौं उक्त विद्यार्थीको के विकास हुन्छ? सोच्ने क्षमता? कल्पना शक्ति? समाजमा अवस्थित जीवित र निर्जीव वस्तुहरूको सम्बन्ध र सहअस्तित्वको महत्त्व कि केही शब्द र परिभाषाहरू? जरासँग नजोडिएका संरचनाहरू कमजोर नै हुन्छन्। अहिले विद्यालय शिक्षाको अवस्था त्यस्तै छ। जरा अर्थात् समाज जसलाई नबुझ्ने, त्यसको विविधता, संघर्ष र अवसरहरूको पहिचान गर्न नसिकाउने। बरु केही जानकारीका पोकाहरू कण्ठ पार्ने प्रवृत्तिमा रुमल्लिएको विद्यालय शिक्षाले समाजलाई कस्तो पुस्ता निर्माण गर्दैछ? राज्यको संवेदनशीलता देखिन्न। विकसित मुलुकहरूमा गराइने यस्ता शैक्षिक भ्रमणहरूमा अरू के के सिक्छन्? कतै यस्ता प्रवृत्तिले विद्यालय तहको शिक्षाको मूल मर्मलाई नै त धुमिल्याउँदैन? यदि कुनै शिक्षक जोसँग फरर अंग्रेजी बोल्ने क्षमता छैन तर समाज बुझेको छ, विद्यार्थीको मनोभाव बुझ्न सक्छ अनि ज्ञानको अनुभवको सागर छ भने उनलाई राम्रो शिक्षक भन्ने कि नभन्ने? तिनको ज्ञान र सीपले विद्यालय शिक्षालाई समृद्ध बनाउने कि नबनाउने? नेपालको विविध सुन्दरतामध्ये सामाजिक विविधता पनि एक हो। विविध सामाजिक र सांस्कृतिक संरचना, मौलिक परम्परा, ऐतिहासिक पृष्ठभूमि र वर्तमान परिवेशदेखि लिएर कुनै एउटा समुदायभित्रको पनि विविध पारम्परिक ज्ञान र आयआर्जनको उपाय अनि भौगोलिक विविधताले भरिएको नेपाली समाजको भ्रमणले शैक्षिक उद्देश्य पूरा गर्न सक्दैन? जसरी माटो, हावापानी, जलवायु र अनुकूलित वातावरणको गहिराइमा अध्ययन नै नगरी उन्नत जातको भन्दै रोपिएका बिउबिजनले उत्पादन दिन नसकेका अनेकन उदाहरण वरिपरि भेटिन्छन्। त्यस्तैगरी, विद्यालय शिक्षालाई यदि समुदायसँग जोड्न नसक्ने हो भने यसले निर्माण गर्ने भावी पुस्ता नेपाली समाजको आवश्यकता अनुरूपको बन्दैन। त्यसैले विद्यालय तहको शिक्षाप्रति राज्य थप संवेदनशील बन्नुपर्ने हो। समाज बुझाउन अनि समाजभित्रको विविधताको पहिचानसँगै चुनौती र आशा अनि अवसर खोज्न सक्ने सीप सिकाउन नेपाली समाजको भ्रमण विद्यालय तहको शिक्षामा अनिवार्य गरिनुपर्छ। जसले कलिलो उमेरमै बालबालिकाले नेपाली समाजसँगको अपनत्व जोड्न सकोस्। जसले गर्दा भविष्यमा आफ्नो समाजप्रतिको चिन्ता र चासो सधैं रहिरहन सफल होस्। जतिसुकै ज्ञान आर्जन गरिए पनि देशप्रेमबिनाको देश बनेको इतिहास कतै छ? (झा, समाजशास्त्री हुन्।)"
नीति हराएको राजनीति,"मुलुकमा राजनीतिक दल र नेताहरू धेरै छन्। तर, पनि कुशल नेतृत्वको अभाव खड्किएको छ। सबै नेपालीलाई डोयाएर लैजाने क्षमतावान राजनेताको आवश्यकता देखिएको छ। मुलुकको राजनीतिक डिस्कोर्स अहिले गलत बाटोमा गइरहेको छ। सबै नीतिहरूको मूल नीति नै राजनीति हो। बिडम्बना, अहिले राजनीतिमा नीति गायब भएको छ। राजनीति नै गलत बाटोतर्फ उन्मुख भइरहेको छ। राजनीति नेतृत्वप्रतिको जनविश्वास हराएको छ। कुन पार्टीको नेता कतिबेला के गर्छन् ? त्यसको कुनै निश्चितता छैन। शीर्ष नेतृत्वले बोलेको पार्टीका अन्य प्रभावशाली नेताहरूलाई नै विश्वास हुन छोडिसकेको छ। जब नेतृत्व कमजोर हुन्छ वा नेतृत्वमाथि अविश्वास बढ्छ अराजक तत्वहरू सलबलाउँछन्। कुण्ठा निकाल्न खोज्छन्। अहिले मुलुकको राजनीतिमा अविश्वास र अनिश्चितताको वातावरण सिर्जना भएको छ। लोकतन्त्रको नाममा भीडतन्त्र देखा पर्दै छ। राज्यको प्रणालीले जब काम गर्न छोड्छ, तब अराजकता उत्पन्न हुन्छ। फलस्वरूप हाम्रो समाज अराजकतातर्फ बढ्दै गएको छ। सामाजिक सञ्जालको दुरुपयोग बढ्दो छ। जिद्दी, बलजफ्तको प्रवृत्ति हावी हुँदै गएको छ। सामाजिक सञ्जालमा जे मन लाग्यो त्यहीँ लेख्ने वा पोस्ट गर्ने क्रम चुलिँदै गएको छ। विगतमा राजनीतिक दलले आफ्नो अनुकूलताका लागि भ्रातृ संगठनहरूलाई उपयोग गर्थे। शीर्ष नेताहरूले विभिन्न झेल गर्ने र स्वार्थ पूरा नहुँदा भ्रातृ संगठनलाई उक्साउने, उचाल्ने काम गरेका थिए। त्यसको विभिन्न रूप अहिले पनि सडकमा प्रदर्शित हुने गरेको छ। हुलहुज्जत गर्ने प्रवृत्ति बढेको छ। जे कुराको छिनोफानो पनि सडकमा हुने अवस्था सिर्जना हुनु दुर्भाग्यपूर्ण छ। समाज अहिले एकप्रकारको भ्रष्टीकरणतर्फ उन्मुख भएको छ। (यादव, जनता समाजवादी पार्टीका नेता हुन्)"
बाल न्याय : सिद्धान्त र अभ्यास,"बालबालिकाको सर्वोत्तम हितको पक्षमा बहस पैरवी गर्नुपर्ने अवस्था आएको छ । बालबालिकासम्बन्धी ऐन, २०७५ ले बालबालिका भन्नाले १८ वर्ष उमेर पूरा नगरेको व्यक्ति सम्झनुपर्छ भनेर परिभाषा गरेको छ। कानुनको विवादमा परेका बालबालिका भन्नाले कसुरजन्य कार्यको आरोप लागेका बालबालिका सम्झनुपर्ने उल्लेख छ। सो शब्दले बाल अदालतबाट कसुरजन्य कार्यमा दोषी ठहर भएका बालबालिकाहरूलाई समेत जनाउँछ भनेर परिभाषा गरेको छ। बालअधिकारसम्बन्धी महासन्धिले बालबालिका भन्नाले बालबालिकासम्बन्धी कानुनले पहिले नै साबालक हुन्छ भनी तोकेकोमा बाहेक १८ वर्ष भन्दा कम उमेरका प्रत्येक मानव जाति सम्झनुपर्छ भनेर परिभाषा गरेको छ। कुनै व्यक्ति जो १८ भन्दा कम उमेरको छ जसले कानुनले निषेध गरेको फौजदारी कसुर गर्दछ भने ऊ कानुनको नजरमा आरोपित वा कसुरदार नभई ऊ कानुनको द्वन्द्वमा परेको बालबालिका रूपमा हेरिन्छ। नेपालका अदालतहरूले बालबालिकासम्बन्धी मुद्दा अरू मुद्दाभन्दा पृथक् भएका कारणले बालबालिका मुद्दा संवेदनशीलताका साथ हेरिनुका साथै मुद्दाको किनारा छिटो र छरिटो रूपमा समाधान गर्नुपर्छ भनेर कानुनशास्त्र प्रतिपादित गरेको छ। सो कुरालाई अंगीकार गर्दा बालबालिकासम्बन्धी ऐनको दफा १६ मा बालबालिकाको सर्वोत्तम हितलाई प्राथमिकता दिनुपर्ने भनेर व्यवस्था गरेको छ। जस्ले बालबालिकासँग सम्बन्धित कार्य गर्ने प्रत्येक निकाय तथा संस्थाका अधिकारीले हरेक काम कारबाही गर्दा बालबालिकाको सर्वोत्तम हितलाई प्राथमिकता दिई आवश्यक बालमैत्री प्रक्रिया अपनाउनु पर्नेछ भनेर निर्देशित गरेको छ। बालअधिकारसम्बन्धी महासन्धिको धारा २ ले कुनै पनि बालबालिकालाई भेदभाव गर्नु हुँदैन, धारा ३ ले बालबालिकाको सर्वोत्तम हितलाई प्राथमिकता दिनुपर्ने, धारा ६ ले बालबलिकाको जीवन र विकासमा प्राथमिकता दिनुपर्छ र धारा १२ ले बालबालिकालाई असर पर्ने कुनै पनि निर्णयमा बालबालिका वा उसको प्रतिनिधिलाई सामेल गराएर मात्र निर्णय गर्नुपर्नेछ भन्ने व्यवस्था गरेको छ। साथै बालअधिकारसम्बन्धी महासन्धिले पक्ष राष्ट्रहरूलाई कुनै पनि बालबालिकालाई यातना दिइने वा अन्य क्रूर, अमानवीय वा अपमानजनक व्यवहार वा सजाय गरिनु हुँदैन भन्ने उल्लेख छ। त्यस्तै, बालबालिकालाई गैरकानुनी वा स्वेच्छाचारी तवरले कुनै पनि बालबालिकाको स्वतन्त्रता अपहरण गरिने छैन, बालबालिकाको गिरफ्तारी, थुना वा कैद कानुन अनुरूप हुने र अन्तिम उपायको रूपमा र सबैभन्दा कम समुचित समयावधिको लागि मात्र प्रयोग गरिनेछ भनेर व्यवस्था गरेको छ। स्वतन्त्रताको अपहरण गरिएको प्रत्येक बालबालिकालाई मानवीयता र मानव व्यक्तिको अन्तरनिहित प्रतिष्ठाको आदर गरी तथा निजका उमेरका व्यक्तिहरूको आवश्यकतालाई ध्यानमा राख्ने तवरले व्यवहार गरिनुपर्ने र खासगरी, स्वतन्त्रताको अपहरण गरिएको प्रत्येक बालबालिकालाई निजको सर्वोपरि हितको दृष्टिबाट अन्यथा आवश्यक भएमा बाहेक वयस्क व्यक्तिहरूबाट अलग्गै राखिनेछ र अपवादजनक परिस्थितिहरूमा बाहेक निजलाई पत्राचार र भेटघाटको माध्यमबाट आफ्ना परिवारसँग सम्पर्क राख्ने अधिकार दिनुपर्ने निर्दिष्ट छ। बालबालिकासम्बन्धी ऐनले बाल न्याय सम्पादन कार्यमा संलग्न व्यक्ति, पदाधिकारी र बाल अदालतले न्याय सम्पादनको सिलसिलामा बालबालिकालाई असर पर्ने कुनै निर्णय गर्नुअघि निजको धारणा बुझ्नुपर्ने, बालबालिकाको हित र स्वार्थ जोडिएको कुनै पनि विषयमा निर्णय गर्नुअघि निजको बाबु, आमा, परिवारका अन्य सदस्य वा संरक्षकलाई आफ्नो भनाइ राख्ने अवसर दिनुपर्ने व्यवस्था गरेको छ। बालबालिकाले आफैं कसुर गर्न सक्दैनन् र आफूले गरेको कसुरको परिणाम बारेमा पनि बुझेका हुँदैनन्। बालबालिकाको उमेर, बौद्धिक विकासको स्तर, आस्था र सांस्कृतिक मूल्य मान्यता अनुरूपको बोली, वचन र व्यवहार गर्नुपर्ने, बालबालिकासँग संवाद गर्दा निजले चाहेको भाषामा गर्ने र आवश्यकतानुसार दोभाषेको सहयोग लिनुपर्ने जस्तो व्यवस्था छ। साथै कसुरजन्य कार्यको सूचना प्राप्त भएमा अनुसन्धान अधिकारीले यथाशीघ्र सो कसुरको सम्बन्धमा अनुसन्धान प्रारम्भ गर्नुपर्ने, कसुरजन्य कार्यको आरोप लागेको बालबालिकालाई अनुसन्धानको लागि नियन्त्रणमा नलिई नहुने देखेमा अनुसन्धान अधिकारीले त्यस्तो बालबालिकालाई नियन्त्रणमा लिन सकिने, बालबालिकालाई नियन्त्रणमा लिइरहन आवश्यक नदेखिएमा निजको परिवारको सदस्य, संरक्षक वा नजिकको नातेदारलाई जिम्मा लगाउनु पर्ने, नियन्त्रणमा लिएमा अनुसन्धान अधिकारीले सो कुराको जानकारी निजको परिवारको सदस्य, संरक्षक वा नजिकको नातेदारलाई दिनुपर्ने व्यवस्था छ। नियन्त्रणमा लिइएको बालबालिकालाई आफैंले दिशान्तर गर्न सक्ने भएमा अनुसन्धान अधिकारीले प्रचलित कानुनमा जुनसुकै कुरा लेखिएको भए तापनि त्यस्तो बालबालिकासँग आफैंले बयान लिन सक्ने, नियन्त्रणमा लिइएको बालबालिकालाई बाल अदालतको अनुमतिले एक पटकमा पाँच दिनमा नबढ्ने गरी २१ दिनसम्म निगरानी कक्षमा राख्न सकिने, कसुरजन्य कार्यको आरोप लागेको बालबालिकाको शारीरिक अवस्था, उमेर, कसुरजन्य कार्य गर्दाको परिस्थिति वा निगरानी कक्षको अवस्थालाई ध्यानमा राख्दा निजलाई निगरानी कक्षमा राख्न उपयुक्त छैन भन्ने बाल अदालतलाई लागेमा अदालतले खोजेको बखत उपस्थित गराउने सर्तमा त्यस्तो बालबालिकालाई निजको बाबु, आमा, परिवारका अन्य सदस्य वा संरक्षक र निजहरू नभए बालबालिकाको हक हितको संरक्षण गर्ने कार्यमा संलग्न सामाजिक संस्था वा बालसुधार गृहको जिम्मा लगाई मुद्दाको अनुसन्धान गर्ने आदेश दिन सक्नेछ। र अनुसन्धान अधिकारीले नियन्त्रणमा लिएका बालबालिकालाई सोधपुछ गर्दा निजको बाबु आमा वा संरक्षक वा बालकल्याण अधिकारी वा कानुन व्यवसायीको उपस्थितिमा बालमैत्री वातावरणमा गर्नुपर्ने जस्ता व्यवस्था पनि बालबालिकासम्बन्धी ऐनमा रहेको पाइन्छ। बालबालिकासम्बन्धी ऐनले कुनै पनि बालबालिकालाई मुद्दाको पुर्पक्षको सिलसिलामा थुनामा राखिने छैन र निजसँग धरौटी वा जमानत मागिने छैन भन्ने व्यवस्था गरेको छ। बाल अदालतले कसुरजन्य कार्यको अभियोग लागेको बालबालिकालाई कारण खुलाई पुर्पक्षको लागि बालसुधार गृहमा राख्न सक्ने छ। बालबालिकाको शारीरिक तथा मानसिक अवस्था, उमेर, कसुर गर्दाको परिस्थितिलाई ध्यानमा राख्दा निजलाई बालसुधार गृहमा राख्न उपयुक्त नहुने भन्ने कुरा बाल अदालतलाई लागेमा सर्तहरू तोकी यस ऐनबमोजिम निजको बाबु, आमा, परिवारको अन्य सदस्य वा संरक्षक र निजहरू नभए बालबालिकाको हकहितको संरक्षण गर्ने संस्था वा व्यक्तिको जिम्मा लगाउन बाधा पर्ने छैन भन्ने व्यवस्थासमेत गरिएको छ। अब बालअधिकारसम्बन्धी महासन्धि र हाम्रो बालबालिकासम्बन्धी ऐन हरेर हामीले के बुझ्न सकिन्छ भने हाम्रो कानुन शास्त्रले बालबालिकाको मुद्दा वयष्क व्यक्तिहरूको भन्दा पृथक् हुन्छ किनभने उनीहरूले आफैं कसुर गर्न सक्दैनन् र उनीहरूले आफूले गरेको कसुरको परिणाम के हुन्छ भन्ने बारेमा पनि बुझेको हँुदैन। त्यसैले कुनै पनि कानुनको द्वन्द्वमा परेको बालबालिकालाई दोषी स्थापित गरेर सजाय दिनुभन्दा पनि उनीहरूलाई उनीहरूले गरेको गल्तीको पश्चताप गराई उनीहरूलाई समाजमा फेरि पुनस्र्थापना गराउनु हो। कुनै पनि बालबालिकासम्बन्धी निर्णय लिँदा सधंै बालबालिकाको सर्वोत्तम हित हरेर मात्र निर्णय गर्नुपर्छ त्यसैले बालबालिको मुद्दा बालमैत्री वातावरणमा, बालबालिकालाई सहज हुने गरी, बालबालिकालाई अन्य वयष्कलाई झंै थुनामा नराखी निगरानी कक्षमा राख्नुपर्ने, बालबालिका उपर आरोप लागेको कसुरजन्य कार्यको अनुसन्धान गर्न छुट्टै एकाइ नेपाल सरकारले गठन गर्नुपर्ने, मुद्दाको कारबाहीको क्रममा बालबालिकाको उमेर १८ वर्ष पूरा भए पनि त्यस्तो मुद्दा बाल अदालतबाटै कारबाही सुनुवाइ र किनारा गर्नुपर्ने, बालबालिकाको उमेर र निजको परिपक्वतासमेतलाई विचार गरी बालमैत्री वातावरणमा मुद्दाको सुनुवाइ गर्नुपर्ने, बालबालिकालाई अपराधीको चिह्न नलागोस् भनेर बन्द इजलासमा मुद्दा फस्र्योट गर्नुपर्ने, बालबालिकाको मुद्दा निरन्तर सुनुवाइ गरी १ सय २० दिनभित्र किनारा गरी उनीहरूलाई मुद्दा मामिलाबाट फुर्सद दिनुपर्ने, बाल अदालतको निर्णयबमोजिम बालसुधार गृह, कुनै संस्था वा व्यक्तिको संरक्षण वा निगरानीमा बसेका बालबालिकाको व्यवहारमा सन्तोषजनक सुधार आएमा बाल कल्याण अधिकारीले त्यस्तो बालबालिकाको सुधार अवधि घटाउन वा छुट दिन बाल अदालत समक्ष सिफारिस गर्न सक्ने, बालबालिकाले कुनै कसुरजन्य कार्य गरेको कारणबाट कुनै पद वा सुविधा प्राप्त गर्न कुनै व्यक्ति कानुनबमोजिम अयोग्य हुने रहेछ भने बालबालिका हुँदाको अवस्थामा निजले गरेको कसुरजन्य कार्यको आधारमा निज सो पद वा सुविधा प्राप्त गर्न अयोग्य मानिने, पटके कायम गर्दा नाबालिग अवस्थामा गरेको कसुरजन्य कार्यको गणना नगरिने, कानुनको विवादमा परेका कुनै बालबालिकालाई नेल वा हतकडी लगाउन वा एकान्त काराबास वा थुना वा कैदमा राख्न नापउने जस्ता व्यवस्था आए। साथै बालबालकाको मुद्दामा थुनछेकको बहसको सट्टा बालबालिकाको सर्वोत्तम हितको बहस भनेर बहस पैरवी गर्नु अवस्था आएको छ। किनभने बालबालिकाको मुद्दामा बालबालिकालाई न त धरौटी वा जमानत नै लिन पाइन्छ न त उनीहरूलाई कैद सजाय गर्न पाइन्छ। अधिवक्ता बस्नेत, काठमाडौं स्कुल अफ ल का सहप्राध्यापक हुन्।"
अमेरिकालाई सात विकेटले हराउँदै भारत विश्वकपको सुपर आठमा,काठमाडौँ : आइसिसी टि ट्वान्टी विश्वकप क्रिकेट प्रतियोगितामा अमेरिकालाई पाखा लगाउँदै भारत विजयी भएको छ । अमेरिकाको न्यूयोर्कमा गए राति सम्पन्न खेलमा अमेरिकालाई सात विकेटले हराउँदै भारत विश्वकपको सुपर आठमा पुगेको हो । लगातार तेस्रो जित हात पारेको भारत छ अङ्क जोड्दै समूह ए बाट सुपर ८ मा प्रवेश गरेको हो । सोही समूहमा रहेको अमेरिका तीन खेलबाट चार अङ्कसहित दोस्रो स्थानमा छ । पाकिस्तान र क्यानाडाको समान दुई अङ्क छ । आयरल्यान्डले अङ्क खाता खोल्न सकेको छैन । खेलमा अमेरिकाले निर्धारित २० ओभरमा आठ विकेट गुमाउँदै एक सय ११ रनको लक्ष्य प्रस्तुत गरेको थियो । जवाफमा भारतले १८ दशमलव ३ ओभरमा तीन विकेट गुमाउँदै लक्ष्य पूरा गरेको अन्तरराष्ट्रिय सञ्चारमाध्यमहरूले जनाएका छन् । भारतका लागि सूर्यकुमार यादवले ४९ बलमा दुई चौका र दुई छक्कासहित सर्वाधिक ५० रनको योगदान दिए । त्यस्तै ऋषभ दुबेले ३१ रन बनाए भने ऋषभ पन्तले १८ रनको योगदान दिए । अमेरिकाका सौरभ नेत्रवालकरले दुई विकेट लिए भने अली खानले एक विकेट झारे । त्यसअघि टस हारेर पहिला ब्याटिङ गरेको अमेरिकाका ओपनर सायन जहान्गिरलाई अर्शदीप सिंहले पहिलो बलमै आउट गर्दै दबाब दिएका थिए । त्यसपछि नितिश कुमारले २३ बलमा सर्वाधिक २७ रनको योगदान गरे भने अर्का ओपनर स्टेभन टेलरले ३० बलमा २४ रन बनाए । भारतका अर्शदीप एक्लैले चार विकेट लिए भने हार्दिक पाण्डेयाले दुई तथा एक्सर पटेलले एक विकेट लिए । रासस
सन्दीपको आगमनले टिममा उत्साह थपिएको छ : देसाई,"फ्लोरिडा (अमेरिका) : आईसीसी टीट्वेन्टी विश्वकप क्रिकेट प्रतियोगिताको आफ्नो दोस्रो खेलमा नेपाल अंक बाँड्न बाध्य भएको छ। प्रतियोगिताअन्तर्गत श्रीलंकासँगको खेल लगातार वर्षाका कारण रद्द भएपछि नेपाल अंक बाँड्न बाध्य भएको हो। अमेरिकाको फ्लोरिडास्थित ब्रोआर्ड काउन्टी रंगशालामा बिहानदेखि नै लगातार वर्षा भएपछि बिनाटस खेल रद्द भएको हो। खेल रद्द भएसँगै नेपाल र श्रीलंकाले एकएक अंक बाँडेका छन्। लगातार वर्षाका कारण खेल नहुने भएपछि नेपाली टोलीको समर्थन गर्न ठूलो संख्यामा ब्रोआर्ड काउन्टी रंगशाला पुगेका नेपाली समर्थक निराश बनेका थिए। खेल रद्द भएपछि नेपाली खेलाडीले रंगशालाको चारैतिर घुमेर समर्थकलाई धन्यवाद दिएका थिए। आईसीसी टीट्वेन्टी विश्वकपमा वर्षाका कारण खेल रोकिएको यो दोस्रो पटक हो। यसअघि समूह बीको स्कटल्यान्ड र इङ्ल्यान्डबीचको खेल रद्द भएको थियो। अहिलेसम्म भएका २४ मध्ये २२ खेलको नतिजा आएको छ। यसअघि प्रतियोगिताको पहिलो खेलमा नेपाल नेदरल्यान्ड्ससँग पराजित भएको थियो। अमेरिकाकै डालासस्थित ग्रान्ड पेरी रंगशालामा भएको खेलमा नेपाल नेदरल्यान्ड्ससँग ६ विकेटले पराजित भएको थियो। श्रीलंकाले भने यसअघि दुई खेलमा पराजय बेहोरिसकेको छ। पहिलो खेलमा दक्षिण अफ्रिकासँग ६ विकेटले पराजित भएको श्रीलंका दोस्रो खेलमा बंगलादेशसँग दुई विकेटले स्तब्ध बनेको थियो। यससँगै सुपर आठमा पुग्ने श्रीलंकाको लक्ष्यमा नराम्रो धक्का लागेको छ। नेपालले अब बाँकी दुई खेल वेस्ट इन्डिजमा खेल्नेछ। शनिबार सेन्ट भिसेन्टमा दक्षिण अफ्रिका र सोमबार बंगलादेशसँग नेपालले खेल्नेछ। समूह डीबाट शीर्ष दुईमा रहँदै सुपर आठमा पुग्न नेपालले बाँकी दुवै खेल जित्नुपर्ने हुन्छ। दक्षिण अफ्रिका सुरुवाती तीन वटै खेलमा जित निकाल्दै ६ अंकका साथ शीर्ष स्थानमा छ। बंगलादेश र नेदरल्यान्ड्सको भने समान दुई अंक छ। रनरेटका आधारमा बंगलादेश दोस्रो र नेदरल्यान्ड्स तेस्रो स्थानमा छन्। नेपाल दुई खेलमा एक अंकका साथ चौथो स्थानमा रहँदा तीन खेलमा एक अंक जोडेको श्रीलंका पुछारमा छ। सन्दीपको आगमनले टिममा उत्साह थपिएको छ : देसाई नेपाली टोलीका मुख्य प्रशिक्षक मोन्टी देसाईले सन्दीप लामिछानेको आगमनले नेपाली टोलीमा उल्साह थपिएको बताएका छन्। बुधबार श्रीलंकासँगको खेल वर्षाका कारण रद्द भएपछि सञ्चारकर्मीसँग कुरा गर्दै प्रशिक्षक देसाईले सन्दीप टोलीमा भएपछि बलिङ आक्रमण बलियो हुने विश्वास व्यक्त गरे। सन्दीप हाम्रा महत्त्वपूर्ण खेलाडी हुन्। उनले ठूला प्रतियोगितामा आफूलाई प्रमाणित गर्दै आएका छन्। सन्दीप टोलीमा फर्किनु भनेको हामी बलियो हुनु हो, प्रशिक्षक देसाईले भने, वेस्ट इन्डिजको पिच स्पिनरलाई सहयोग पुग्ने खालको छ। यस्तोमा सन्दीपले महत्वपूर्ण भूमिका निभाउन सक्नेछन्। भिसा नपाएका कारण अमेरिका आउन नपाएका सन्दीप वेस्ट इन्डिज पुगिसकेका छन्। उनले वेस्ट इन्डिजमा समूह चरणका बाँकी दुई खेल खेल्नेछन्। मुख्य प्रशिक्षक देसाईले श्रीलंकासँग खेलेर नै अंक जोड्न चाहे पनि वर्षाका कारण सम्भव हुन नसकेको बताए। हामी खेलेर नै अंक जोड्न चाहन्थ्यौं। लगातारको वर्षा र मैदानका कारण सम्भव हुन सकेन, देसाईले भने। उनले नेपाली समर्थकलाई पनि धन्यवाद दिए। खेल हुने कि नहुने भन्ने आशंका थियो। यस्तो अवस्थामा पनि रंगशालामा उपस्थित भएर नेपाली टोलीको हौसला बढाउन आउनु भएका दर्शकलाई धेरै धेरै धन्यवाद छ, उनले भने, हामी तपाईंहरूप्रति ऋणी छौं। समर्थकले हामीलाई विश्वको जुनसुकै कुनामा पनि साथ दिनुभएको छ। तपाईंहरूको साथका लागि धेरै धेरै धन्यवाद।"
बाबियाचौर कालोपत्र सडक पुग्यो,"बाबियाचौर : म्याग्दीको मंगला गाउँपालिकाको केन्द्र बाबियाचौर कालोपत्र सडकले जोडिएको छ। बाबियाचौरमा सडक पुगेको २० वर्षपछि कालोपत्र भएको हो। बेनी बजार देखि १२५ किलोमिटर मंगला गाउँपालिका२ सिममा पुगेको कालोपत्र सडक पूर्वाधार विकास कार्यालयले विस्तार गरेर तोराखेत बाबियाचौर लाम्पाटा पानाबगर हुँदै रणवाङको सिमानामा पुर्याएको छ। सडक कालोपत्र भएपछि यात्रा सहज, सुरक्षित र अवधी छोटिएको मंगला गाउँपालिका२ बाबियाचौरका याम बहादुर थापाले बताए। कच्चि सडक हुँदा बाबियाचौर देखि बेनी पुग्न १ घण्टा ३० मिनेट लाग्ने गरेको थियो, उनले भने कालोपत्र भएपछि बाबियाचौर देखि २० मिनेटमै बेनी पुग्न सकिने भएको छ। हिउँदमा धुलो र बर्खामा हिलोमा सास्तीपूर्ण यात्रा गर्नुपर्ने बाध्यता हटेको मंगला२ तोराखेतका थमप्रकाश पौडेलले बताए। व्यवसायिक कृषकसमेत रहेका पौडेलले दूध र तरकारी बजार पठाउन सजिलो भएको बताए। सडक कालोपत्र भएपछि सार्वजनिक यातायातको भाडादर घटाउन उपभोक्ताले माग गरेका छन्। विस २०६१ मा मार्ग खुलेको सो सडक दुई दशकपछि कालोपत्र भएको हो। पूर्वाधार विकास कार्यालय म्याग्दीका अनुसार सिमदेखि पानाबगर खण्डको ३ किलोमिटर ८०० मिटर सडक कालोपत्र गर्न विसं २०७८ पुष १८ गते अमरओमबुद्ध जेभीसँग १० करोड ७० लाख २१ हजार रुपैयाँमा ठेक्का सम्झौता भएको थियो। कार्यालयका सडक इञ्जिनियर सञ्जय सुवेदीले डिबिएसडी प्रविधिको कालोपत्र गर्ने काम अन्तिम चरणमा पुगेको बताए। विवाद र ढलान गर्नुपर्ने बाहेकको ठाउँमा दुई चरणको कोट राख्ने काम सकिएको छ। जेठ १८ गतेदेखि शुरु भएको कालोपत्र गर्ने काम १२ दिनमा सकिएको हो। सडकलाई ८ मिटर फराकिलो बनाएर र ७ मिटर चौडाइका दरले डिबिएसडी प्रविधिको कालोपत्र गरिएको ओमबुद्ध निर्माण कम्पनीका प्रतिनिधि डम्मर सापकोटाले बताए। तोराखेत खण्डमा सडकको क्षेत्राधिकारमा पर्ने जग्गाका धनीहरुको बिवादले करिब १०० मिटरमा कालोपत्र गर्न र संरचना निर्माणलाई अन्तिम रुप दिन नपाएको उनले बताए। १८ महिनाको ठेक्का अवधि रहेको सो सडक ३ वर्षमा सम्पन्न हुन लागेको हो। २४ किलोमिटर दुरीको बेनीदरवाङ म्याग्दीको मंगला, मालिका र धवलागिरी गाउँपालिकालाई सदरमुकाम बेनीसँग जोड्ने एकमात्र मार्ग हो। मालिका गाउँपालिकाको केन्द्र दरवाङमा विस २०६३ मा सडक पुगेको थियो। बाग्लुङको तमानखोला गाउँपालिकाका बासिन्दाले पनि प्रयोग गर्ने यो सडकको पहिलो १२ दशमलब ५ किलोमिटर दुरीको बेनीसिम खण्डमा २ वर्षअघि कालोपत्र भएको थियो। बिरुवाक्याराभान जेभीले विस २०७६ असार ३१ गते रु २२ करोड ५७ लाख ९३२ मा ठेक्का लिएको बेनीदरवाङ सडकको तेस्रो प्याकेजमा पर्ने मंगला गाउँपालिका२ लाम्पाटा देखि मालिकाको केन्द्र दरबाङ सम्मको ६८ किलोमिटर सडक निर्माणको काम भने अधुरो रहेको छ। २०७८ जेठमा सम्पन्न गर्ने लक्ष्य राखिएको यो खण्डको हालसम्म करिब ७३ प्रतिशत भौतिक प्रगति भएको छ। म्याग्दी क्षेत्र १(२) बाट निर्वाचित गण्डकी प्रदेशसभा सदस्य समेत रहेका प्रदेश सरकारका पुर्व भौतिक पूर्वाधार विकास तथा यातायात व्यवस्था मन्त्री रेशम जुग्जालीले रणबाङदरवाङ खण्ड निर्माणलाई पूर्णता दिन निर्माण व्यवसायीलाई ताकेता, समन्वय र सहजिकरण गरिरहेको बताए।"
श्री डिष्टिलरीले आइपीओ निष्कासन गर्दै,"काठमाडौं : नेपालको प्रमुख मध्येको एक मदिरा उद्योग श्री डिष्टिलरीले प्राथमिक सेयर निश्कासन (आइपीओ)मा जाने भएको छ। कम्पनीले ९ लाख ६० हजार कित्ता बराबरको आइपीओ जारी गर्न लागेको प्रेस विज्ञप्तिमार्फत जानकारी दिएको छ। कम्पनीको कूल ६० लाख कित्ता सेयर संरचनामा १६ प्रतिशत आइपीओका लागि छुट्याएको बताएको छ। आइपीओ निष्कासनका लागि कम्पनीले प्रभु क्यापिटललाई बिक्री प्रबन्धक नियुक्त गरेको छ। उक्त सम्झौतामा श्री डिष्टिलरीका तर्फबाट सञ्चालक सनत न्यौपाने र प्रभु क्यापिटलका तर्फबाट प्रमुख कार्यकारी अधिकृत आशिष गौचनले हस्ताक्षर गरे। हस्ताक्षरपछि श्री डिष्टिलरीका सञ्चालक सनत न्यौपानेले लामो समयदेखि मदिरा उद्योगमा आफ्नो छुट्टै पहिचान बनाउन सफल भएको कम्पनीले अब जनतालाई पनि साझेदारी बनाएर अघि बढ्न लागेको बताए। त्यस्तै प्रभु क्यापिटलका प्रमुख कार्यकारी अधिकृत आशिष गौचनले आइपीओ निष्कासनमा श्री डिष्टिलरीले गरेको विश्वासमा धन्यवाद व्यक्त गरे। सम्झौतासँगै कम्पनीले आइपीओ निष्कासनका लागि नेपाल धितोपत्र बोर्ड समक्ष निवेदन पेस गर्ने र प्रक्रिया पूरा गरी चाँडै नै आइपीओ जारी गर्ने बताएको छ। श्री डिष्टिलरी नेपालको सबैभन्दा पुरानो र प्रतिष्ठित रक्सी उत्पादकमध्ये एक हो। सन् १९८५ मा स्थापना भइको श्री डिष्टिलरी एक उच्च गुणस्तरको मादक पेयका लागि प्रख्यात रहेको छ। यस कम्पनीको सुरुवाती मुख्य ब्रान्डहरूमा किंग्स प्राइड ह्वीस्की, माउन्ट एभरेस्ट ह्वीस्की, बन्ड ब्ल्याक लेबल, ओएसिस एक्स्ट्रा ड्राय, श्री स्पेशल नम्बर वान, दुधिया स्पेशल, बुलेट, श्री दुधिया, सगुनलगायत रहेका थिए। यी ब्रान्डहरूले मदिरा बजारमा गुणस्तर र उत्कृष्टताका लागि श्री डिष्टिलरीको प्रतिष्ठा निर्माण गर्न महत्वपूर्ण भूमिका खेलेका छन्। कम्पनीका हालका ब्रान्डहरूमा प्रियसी सोफी, प्रियसी दुधिया, सगुन एप्पल, सगुन ग्रिन एप्पल, सगुन एक्स्ट्रा, जोश, स्पेशल नम्बर वान रहेका छन्। त्यस्तै कम्पनीले चाँडै नै ओएसिस, अल्फा ब्लु र बोन्ड ब्ल्याक लेबल गरी तीन नयाँ ब्रान्डलाई बजारमा ल्याउने तयारी गरेको छ। यस कम्पनीको स्प्रीट लाइसेन्स रहेको र आइपीओ निष्कासनपश्चात् कम्पनीले उच्च गुणस्तरको स्प्रीट उत्पादनमा पनि काम गर्ने जनाएको छ।"
नेप्से परिसूचक सामान्य अंकले घटेपनि ६ अर्बमाथिको सेयर कारोबार,"काठमाडौं : साताको अन्तिम कारोबार दिन बिहीबार नेप्से परिसूचक एकल अंकले घटेर बन्द भएको छ। नेप्से परिसूचक ९३२ अंकले घटेर २११२२९ विन्दुमा अडिएको छ। सेन्सेटिभ इण्डेक्स ०१९ प्रतिशतले घटेर ३७४१८ विन्दुमा पुगेको छ। एकल अंकले घटेको बजारमा ६ अर्ब रुपैयाँ बढिको सेयर कारोबार भएको छ। यसदिन ३१३ स्क्रिप्सको १ करोड ४२ लाख ९४ हजार ७१२ कित्ता सेयर ६ अर्ब ४४ करोड ३० लाख २९ हजार २०८ रुपैयाँमा खरिदबिक्री भए। नेप्से घटेपनि कारोबार रकम भने बुधबारको तुलनामा बढेको छ। बुधबार ५ अर्ब ८९ करोड मूल्य बराबरको सेयर कारोबार भएको थियो। यसदिन तीनवटा कम्पनीको सेयर सकारात्मक सर्किट लेभलमा कारोबार भयो। समृद्धि फाइनान्स,कुथेली बुखारी र साधना लघुवित्त वित्तीय संस्थाको सेयर सकारात्मक सर्किट लेभलमा कारोबार भएको हो। यसैगरी सप्तकोशी डेभलपमेन्टको सेयर ९८२ प्रतिशतले बढ्दा बराही हाइड्रोपावरको सेयर ९७४ प्रतिशतले बढ्यो। कारोबार रकमका आधारमा नेपाल फाइनान्स शीर्षस्थानमा रह्यो। सो कम्पनीको २८ करोड मूल्य बराबरको सेयर कारोबार भयो। यसैगरी एनआरएन इन्फ्रास्टक्चरको २९ करोड मूल्य बराबरको सेयर कारोबार हुँदा समृद्धि फाइनान्सको १७ करोड,साधना लघुवित्त वित्तीय र सीईडीबी हाइड्रोपावरको १२१२ करोड बराबरको कारोबार भयो। कारोबारमा आएका ९३ स्टकको मूल्य बढ्दा १४८ वटाको मूल्य घट्यो भने ५ वटाको स्थिर रह्यो। डेभलपमेन्ट र फाइनान्स समूहको उपसूचकबाहेक अन्य समूहको उपसूचक नकारात्मक देखिएका छन्।"
खडेरीमा खेती जोगाउन टाकुरामा पोखरी,"स्थानीयले खेतीयोग्य जमिनभन्दा माथि अग्लो टाकुरामा पोखरी निर्माण गरेका छन्। मुहानबाट पाइपमार्फत ल्याइएको पानी पोखरीमा जम्मा गरेका छन्। खडेरीका बेला किसानले यही पानी पालैपालो सिँचाइ गर्दछन्। सुर्खेत : गाउँमा पानीका स्रोत सुक्दै गए। नजिकैका मुहानमा पनि पानी घट्दै गयो। सिँचाइको अभाव भएपछि स्थानीयले आकाशेपानीको भरमा खेती गर्नुपर्ने अवस्था आयो। तर आकाशबाट कम वर्षात् हुँदा र पानी नै नपरेको वर्ष भने गाउँमा खेती नै हुन छाड्यो। कृषिबाटै जीविकोपार्जन गर्दै आएका सुर्खेतको बराहताल गाउँपालिका८ आलडाँडा र गर्वनाका बासिन्दालाई खडेरीले गाउँ नै छोड्न बाध्य बनायो। सिँचाइ नहुँदा उत्पादन नै घट्यो। छाक टार्ने उपाय खोज्दै गाउँलेहरू मजदुरीका लागि भारतसम्म पुग्न बाध्य भए। खडेरीले खेती हुन छाडेपछि स्थानीयले किनेर छाक टारे। मुहानमा पानीको स्रोत घटेको र आकाशेपानीको भरमा खेतीपाती गर्नुपर्ने बाध्यताले स्थानीय हैरान भए। अनि उनीहरूले खडेरीसँग जुध्ने उपाय लगाए। खडेरीबाट खेती जोगाउन बस्ती र खेतीयोग्य जमिनभन्दा माथि अग्लो स्थानमा पोखरीहरू निर्माण गरियो। अग्लो टाकुरामा निर्माण भएका यिनै पोखरीमा जम्मा भएको पानीले हिजोआज गाउँमा सिँचाइ सुविधा उपलब्ध हुन थालेको छ। यो बस्ती यहाँ २०२६ सालमा बसेको हो, पहिला त गाउँमा पानीका मुहान थिए बराहताल८ आलडाँडाका किसान दानबहादुर रामजाली भन्छन्, त्यही मुहानको पानीबाट सिँचाइ हुन्थ्यो, तर पछिल्ला वर्ष पानीका स्रोत घट्दै गए, आकाशेपानीको भरमा खेती लगाउनुपर्ने अवस्था आयो। उनका अनुसार पछिल्ला वर्षहरूमा आकाशबाट वर्षात्समेत कम हुन थाल्यो। खडेरीका कारण गाउँमा उब्जनी कम हुँदै गयो। वीरेन्द्रनगरबाट पश्चिम क्षेत्रमा रहेका आलडाँडा र गर्वना गाउँ सुक्खा क्षेत्रमा छन्। ३२ घरधुरी रहेको यी दुई गाउँमा खानेपानी र सिँचाइको अभाव छ। तर अग्लो टाकुरामा पानी जम्मा गर्ने पोखरी निर्माण भएपछि हिजोआज खडेरीको बेलामा पनि आफूहरूले तरकारी खेती गर्न थालेको दानबहादुरले सुनाए। पछिल्ला केही वर्षयता खडेरीसँग जुध्दै आएका आलडाँडा र गर्वना गाउँमा हाल अग्लो स्थानमा दुईवटा पानी पोखरी निर्माण गरिएका छन्। बस्तीभन्दा टाढा रहेको मुहानबाट पाइपमार्फत ल्याइएको पानी यिनै पोखरीमा जम्मा गरिन्छ। त्यही जम्मा भएको पानी खडेरीको बेलामा स्थानीयले पालैपालो सिँचाइ गर्छन्। पोखरीबाट सिँचाइ सुविधा उपलब्ध भएपछि आफूहरूले खडेरीको बेलामा पनि तरकारी उत्पादन गर्न थालेको स्थानीयको भनाइ छ। स्थानीय कमला मल्ल भन्छिन्, आकाशबाट पानी नआएको वर्षमा त खेती नै हुन्थेन, खडेरीले नै बाली खाइदिन्थ्यो। तर गाउँमा पोखरी बनेपछि सिँचाइको सुविधा भएको छ, अचेल जस्तोसुकै खडेरीमा पनि हामीले पोखरीको पानीले सिँचाइ गर्न पाएका छौं। पहिले किन्थे, अहिले बेच्छन् बराहतालको आलडाँडामा १ लाख ९६ हजार लिटरको एउटा र गर्वनामा ५६ हजार लिटर पानी अट्ने क्षमताको अर्को पानीपोखरी बनेका छन्। पोखरी निर्माण भएपछि यहाँको भिरालो जमिनसमेत अहिले तरकारीले हराभरा हुन थालेको हो। खेतीका लागि अब आकाशेपानीको भर पर्नुपर्ने बाध्यता टरेको छ। स्थानीयले व्यावसायिक रूपमा नै तरकारी खेती गर्न थालेका छन्। स्थानीय कमला मल्ल भन्छिन्, पहिला त खडेरीले लगाएको खेती नै सखाप पारिदिन्थ्यो, उत्पादन नहुँदा किनेर खान्थ्यौं। तर अचेल हाम्रै बारीमा वर्षमा कम्तीमा पाँच सिजनको तरकारी खेती हुन्छ, हिजोआज त हामीले बेचेर आम्दानी गर्न थालेका छौं। टाकुरामा पानीपोखरी बनेपछि भिरालो र सुक्खा जमिन तरकारीले हरियो बन्न थालेको छ। पोखरी बनेपछि स्थानीयले आँगनमै नगदे बालीहरू सिमी, आलु, केराउ, काउली, करेलालगायतका तरकारी खेती गरेर आम्दानी गरिरहेका छन्। कुनैबेला लसुनसमेत किनेर खाने गरेको सुनाउँदै कमलाले यो वर्ष आफूले ६० हजार रुपैयाँको सिमी बेचेको बताइन्। आँगनमै तरकारी खेतीबाट आम्दानी हुन थालेपछि स्थानीय मजदुरीका लागि भारतसम्म जानुपर्ने बाध्यताको पनि अन्त्य भएको स्थानीय दानबहादुर रामजालीले बताए। उनले भने, पहिला तरकारी किनेर खानुपर्ने अवस्था थियो, अहिले त आफूले खाएर पनि बेच्न थालेका छौं। यो वर्ष मैले २० हजार रुपैयाँको त आलु मात्र बेचेँ, अरु तरकारी पनि बिक्री भयो। हिजोआज यो गाउँका सबै परिवारले व्यावसायिक रूपमा तरकारी खेती गर्न थालेका छन्। अचेल गाउँमै तरकारी खरिद गर्न व्यापारीहरू गाडी लिएर पुग्ने गरेका छन्। यहाँ उत्पादन भएको तरकारी वीरेन्द्रनगर र बड्डीचौरलगायतका बजारमा निर्यात हुने गरेको छ। विस्तार हुँदै तरकारीको पकेट क्षेत्र सुर्खेतकै लेकबेसी नगरपालिकास्थित साटाफाँटमा पनि खेतीयोग्य जमिनभन्दा माथि अग्लो टाकुरामा पोखरी निर्माण गरिएको छ। बस्तीभन्दा टाढाबाट ल्याइएको पानी यही पोखरीमा जम्मा गरिन्छ। पोखरीमा जम्मा भएको पानी खडेरीको समयमा सिँचाइमा प्रयोग गर्न पाउँदा किसान हर्षित छन्। स्थानीय किसान हुमप्रसाद लामिछानेले पोखरी निर्माण भएपछि सिँचाइको समस्या समाधान भएको बताए। उनका अनुसार सिँचाइ सुविधा उपलब्ध भएपछि स्थानीयले खडेरीको समयमा पनि तरकारी फलाएर आम्दानी गरिरहेका छन्। आम्दानी हुन थालेपछि तरकारी खेतीको क्षेत्रसमेत विस्तार भएको उनको भनाइ छ। खडेरीबाट खेती जोगाउनका लागि सुर्खेतमा कृषि क्षेत्र विकास कार्यक्रमको सहलगानीमा पोखरीहरू निर्माण गरिएका हुन्। कृषि तथा पशुपन्छी मन्त्रालयअन्तर्गत सञ्चालित कृषि क्षेत्र विकास कार्यक्रमको आर्थिक सहयोग र स्थानीय बासिन्दाको श्रमदानबाट सुर्खेतमा यस्ता पोखरीहरू निर्माण भएका छन्। कृषि क्षेत्र विकास कार्यक्रम समन्वय कार्यालय सुर्खेतका प्रमुख बासुदेव काफ्लेले भने, टाकुरामा पोखरी निर्माण भएपछि किसानलाई राहत भयो, खडेरीमा पनि सहजै खेती गर्न पाउँदा किसानको आम्दानी बढ्यो। सिँचाइ सुविधा हुँदा व्यावसायिक रूपमा तरकारी खेती गर्नेको संख्या बढेको छ, यसले तरकारीको पकेट क्षेत्र विस्तारमा पनि सहयोग पुगेको छ। उनका अनुसार पछिल्लो समय सिँचाइका लागि टाकुरामा पोखरी निर्माण भएपछि खडेरीको बेलामा पनि सिँचाइ सुविधा उपलब्ध हुन थालेपछि जिल्लाका किसान व्यावसायिक रूपमा तरकारी खेतीतर्फ आकर्षित भएका छन्।"
"विज्ञापन बजारको कालोबजारी हटाउन सम्झौता : मिडियाले किफायती रेट राख्ने, एजेन्सीले १५ प्रतिशत मात्र कमिसन लिने","काठमाडौं : विश्वमा विज्ञापनको बजार करिब ११ प्रतिशतले बढिरहँदा नेपाली विज्ञापन बजार भने खुम्चिँदै गएको छ। यसको मुख्य कारण हो विज्ञापन बजारमा हुने कालोबजारी। सञ्चारमाध्यमहरूले ९० प्रतिशतसम्म विज्ञापन छुटमा विज्ञापन प्रकाशन तथा प्रसारण गर्दै आएका छन्। यही समस्यालाई ध्यान दिएर, विज्ञापन एजेन्सीसम्बद्ध संघहरू र सञ्चार माध्यम सम्बद्ध संघहरूबीच पारदर्शी विज्ञापन बजारका लागि व्यावसायिक साझेदारीमा सम्झौता भएको छ। सम्झौताअनुसार सञ्चारमाध्यमले कम्तीमा उत्पादन लागत उठ्ने दररेट सार्वजनिक गर्नुपर्ने छ भने दर्ता भएका विज्ञापन एजेन्सीहरूले १५ प्रतिशत कमिसन मात्र लिन पाउने छन्। विज्ञापन बजारमा भइरहेको कमिसन र कालोबजारीको खेल अन्त्य नभएसम्म विज्ञापन बजार र सञ्चार उद्योग फस्टाउन नसक्ने निश्कर्ष स्वरूप यो सम्झौता भएको हो। नेपाल विज्ञापन संघ (आन), राष्ट्रिय विज्ञापन संघ नेपाल (नान), नेपाल मिडिया सोसाइटी र मिडिया एलायन्स नेपालबीच बुधबार सम्झौता भएको हो। अब तोकिएको दररेटभन्दा कममा विज्ञापन गर्न नपाउने बाध्यकारी आचारसंहिता लागू गरिएको छ। सम्झौता २०८१ साउन १ गतेबाट लागू हुनेछ। यो व्यावसायिक साझेदारीको सम्झौतापत्रको उद्देश्य मूलधारका सञ्चारमाध्यमहरूमा विज्ञापन कारोबार गर्दा त्यसका लागि सम्बन्धन प्राप्त विज्ञापन व्यावसायिक संस्था (एजेन्सी) सँग सशर्त व्यावसायिक कारोबार गर्नु तथा गराउनु रहेको छ। यो आचार संहिताले विज्ञापन एजेन्सी र सञ्चारमाध्यमबीच पारदर्शी विज्ञापन र विज्ञापन राजस्व बढाउन मदत गर्ने अपेक्षा लिइएको सरोकारवालाहरूले बताएका छन्। विज्ञापन बजारको नियामक निकाय नेपाल विज्ञापन बोर्डका अध्यक्ष लक्ष्मण हुमागाईंले एजेन्सी र सञ्चारमाध्यमबीच भएको सहमति विज्ञापन बजारलाई व्यवस्थित गर्न महत्वपूर्ण भएको बताएका छन्। बोर्डले पारदर्शी विज्ञापन बजारका लागि गरिरहेको पहलमा यसले भूमिका खेल्ने भन्दै हुमागाईंले सबै पक्षले कार्यान्वयनमा जोड दिनुपर्ने बताएका छन्। नेपाल विज्ञापन संघका अध्यक्ष सुदीप थापाले विज्ञापन बजारमा एकअर्कालाई हेर्ने दृष्टिकोण नकारात्मक भइरहेको अवस्थामा यो सहमतिले विश्वासको वातावरण सिर्जना गर्ने विश्वास व्यक्त गरेका छन्। दुवै उद्योग बाँच्न पारदर्शी विज्ञापन बजार आजको आवश्यकता भएको उनको भनाइ छ। यस्तै, राष्ट्रिय विज्ञापन संघ नेपालका अध्यक्ष धर्मेन्द्र काजी श्रेष्ठले पनि यो सहमतिले विज्ञापन दररेटमा चलिरहेको विकृतिलाई रोक्ने र स्वस्थ प्रतिस्पर्धासहित विज्ञापन व्यवसायी तथा सञ्चारमाध्यमलाई थप व्यावसायिक बनाउन मदत गर्ने बताए। विज्ञापन बोर्डकै अध्ययनअनुसार सञ्चारमाध्यमहरूले २० देखि ९० प्रतिशतसम्म छुटमा सरकारी विज्ञापन प्रकाशन तथा प्रसारण गर्ने गरेको पाइएको छ। बोर्डले छुटअघि र छुट पछिको विज्ञापनको रकम लेखाजोखा गरेको थियो। अध्ययनले पत्रपत्रिका, रेडियो र टिभीमा छुट अघिको विज्ञापनको कुल कारोबार ३० अर्ब ६१ करोड ८० लाख देखाएको छ। तर, कमिसन छुट पछिको कारोबार १३ अर्ब २३ करोड १९ लाख मात्रै देखाएको छ। यसमा सरकारी विज्ञापन करिब ६ देखि ७ अर्बको छ। छापा माध्यममा मात्रै वार्षिक ८ अर्ब ४९ करोड ५९ लाख ५७ हजार ८ सय रुपैयाँको सरकारी विज्ञापन छापिन्छ। तर, मिडियाले ३ अर्ब ६८ करोड मात्रै पाउने गरेको बोर्डको अध्ययनले देखाएको छ। छुटअघिको कुल कारोबारमध्ये पत्रपत्रिकाको अंश सबैभन्दा बढी ७१८३ प्रतिशत (२२ अर्ब २ करोड ४८ लाख) रहेको देखाएको छ। दोस्रो र तेस्रो स्थानमा रेडियो र टिभीको हिस्सा क्रमशः १५४८ (४ अर्ब ७४ करोड ७ लाख) र १२५८ (३ अर्ब ८५ करोड २४ लाख) रहेको अध्ययनले देखाएको छ। छुटपछिको खुद कारोबारमध्ये पत्रपत्रिकाको अंश सबैभन्दा बढी ६६२२ (८ अर्ब ७६ करोड १५ लाख) रहेको तथा दोस्रो र तेस्रो स्थानमा रहेका टिभी र रेडियोको हिस्सा क्रमशः १७७१ (२ अर्ब ३४ करोड २७ लाख) र १६०८(२ अर्ब १२ करोड ७५ लाख) रहेको छ। आर्थिक वर्ष ०७८७९ मा मुलुकको कुल गार्हस्थ उत्पादन (जीडीपी) ४२ खर्ब ६६ अर्ब थियो। जसमा विज्ञापन बजारको हिस्सा जीडीपीको ०७५ को हाराहारीमा मात्रै देखिन्छ। विज्ञापन बजारले वार्षिक डेढ अर्ब रुपैयाँ सरकारलाई कर तिर्दै आएको छ। के छ सम्झौतामा ? विज्ञापन संघ र सञ्चारमाध्यमबीच भएको सम्झौतामा विज्ञापन बजारलाई पारदर्शी बनाउन र बजार बढाउन मद्दत गर्ने अपेक्षा गरिएको छ। १ नेपाल सरकारको सम्बन्धित निकाय तथा विज्ञापन बोर्डमा प्रक्रिया पूरा गरेर दर्ता भई नियमित नवीकरण भएको हुनुपर्ने छ। साथै नेपाल विज्ञापन संघ (आन) तथा राष्ट्रिय विज्ञापन संघ नेपाल (नान), को सदस्य भएको हुनुपर्छ। २ विज्ञापन एजेन्सीले विज्ञापन कारोबार गर्न आवश्यक भौतिक पूर्वाधार नेपाल विज्ञापन संघ वा राष्ट्रिय विज्ञापन संघबाट जारी गरिएको तालिकाअनुसार कम्तीमा पाँच जना कर्मचारी भएको प्रमाणित गरी नेपाल विज्ञापन संघ वा राष्ट्रिय विज्ञापन संघ नेपालको सदस्यता लिएको हुनुपर्ने छ। ३ विज्ञापन एजेन्सीले विज्ञापनसम्बन्धी कारोबार गर्नका लागि कारोबार गर्ने मिडिया वा सोसँग सम्बन्धित संघसंस्थाबाट हरेक वर्ष नो अब्जेक्सन लेटर लिनुपर्ने छ। ४ व्यावसायिक विज्ञापन एजेन्सी सञ्चालन गर्दा विज्ञापनसम्बन्धी कारोबार गर्नका लागि वार्षिक ५० लाख बराबरको कारोबार र कम्तीमा तीनवटा फरकफरक विज्ञापनदातासँग बिल बिजक गरेपछि संस्थागत रूपमा विज्ञापनसम्बन्धी कारोबार गर्न योग्य भएको मानिनेछ। व्यावसायिक विज्ञापन एजेन्सीको आव २०८१८२ सम्ममा वार्षिक कारोबार १ करोड रुपैयाँ पुगेको हुनुपर्ने छ। ५ विज्ञापनसम्बन्धी कारोबारको बिल बिजकबाट आम्दानी गर्ने मूलधारका सञ्चारमाध्यम तथा विज्ञापनलाई आम्दानीको स्रोत मान्ने मिडिया व्यवसायी (कार्यक्रम उत्पादक तथा मार्केटिङ कम्पनी, मिडिया बाइङ्ग कम्पनी आदि) विज्ञापन बोर्डमा दर्ता भएको एजेन्सीहरूको सूची प्रकाशित वा प्रसारित गरी आफ्नो वेबसाइटमा राख्नुपर्ने छ। ६ सम्बन्धन प्राप्त विज्ञापन एजेन्सीले विज्ञापनसम्बन्धी कारोबार गर्नको लागि सञ्चारमाध्यमको आफ्नो नीतिअनुसार बैंक ग्यारेन्टी वा नगद धरौटी राख्नुपर्ने छ। विज्ञापन र सञ्चारमाध्यमको दररेट तथा कारोबारको प्रकृति १ मूलधारका सञ्चारमाध्यम तथा कुनै पनि सञ्चारमाध्यमले विज्ञापन बोर्डमा दर्ता भएका नेपाल विज्ञापन संघ (आन) वा राष्ट्रिय विज्ञापन संघ नेपाल (नान), सँग आबद्ध एजेन्सीसँग मात्र कारोबार गर्नुपर्नेछ। त्यस्तै एजेन्सीहरूले पनि मूलधारका मिडियासँग काम गर्दा नेपाल मिडिया सोसाइटी र मिडिया एलायन्स नेपालसँग आबद्ध मिडियासँग मात्र विज्ञापन सम्बन्धि कारोबार गर्नुपर्ने छ। २ छापा माध्यमहरूमा प्रतिकोलम प्रतिसेन्टि मिटर ५ सय रुपैयाँ (पाँच सय रुपैयाँ), टेलिभिजनहरूमा १ हजार रुपैयाँ प्रतिमिनेट न्यूनतम दर कायम हुनेछ। मिडियाहरूले कुनै पनि स्किम चलाउँदा विज्ञापनको न्यूनतम दररेटभन्दा कम गर्न मिल्ने छैन। यदि कुनै मिडियाले उल्लिखित दरभन्दा न्यूनतम दरमा विज्ञापन सम्बन्धि कारोबार गरेमा उक्त मिडियालाई ३ महिनाका लागि विज्ञापनसम्बन्धी कारोबार गर्नबाट निलम्बन गरिनेछ। ३ विज्ञापन एजेन्सीले क्रियटिभ कन्सेप्ट डिजाइनबापत शुल्क वार्षिक न्यूनतम ६ लाख रुपैयाँ वा प्रत्येक क्रियटिभ कन्सेप्टबापत न्यूनतम शुल्क ५ हजार रुपैयाँभन्दा कम लिन पाइने छैन। ४ विज्ञापन एजेन्सीलाई दिएको १५ प्रतिशत कमिशन र मिडिया मार्केटिङ एजेन्सीले वाइङको हकमा प्राप्त गर्ने अधिकतम थप ७ प्रतिशत शुल्क बापतको रकमबाट विज्ञापनदातालाइ छुट दिन पाइने छैन। त्यस्तो रकम एजेन्सी सञ्चालन, भौतिक पूर्वाधार तथा प्रविधि, स्तर उन्नति, मानव संसाधन, वृत्ति विकास तथा व्यावसायिक प्रतिफलको लागि प्रयोग गर्नु पर्ने छ। मिडिया मार्केटिङ एजेन्सीले मिडियाको दररेटमा नै कारोबार गर्नुपर्ने र वाइङ एजेन्सीले दररेट स्वयं तय गर्नुपर्ने छ। ५ यस सम्झौतामा आबद्ध भएका सञ्चारमाध्यमले विज्ञापनसम्बन्धी कारोबार गर्न आफ्नो दररेट सञ्चारमाध्यममा प्रकाशन तथा प्रसारण गर्नुपर्ने छ र आफ्नो वेबसाइटमा राख्ने तथा विज्ञापन बोर्डलाई जानकारी गराउनुपर्ने छ। ६ विज्ञापनको दररेट सार्वजनिक गर्दा छुटको प्रकृति (कर्पोरेट, फ्रिक्वेन्सी, सरकारीगैरसरकारी आदि) तथा चारपक्षीय सम्झौता गरेमा पनि न्यूनतम दररेट यस सम्झौताको बुँदा नम्बर (ख) (२) बमोजिमको खुलाउनुपर्नेछ। ७ कुनै पनि समय तथा परिस्थितिमा सञ्चारमाध्यमले दररेट स्किम चलाउन चाहेमा त्यसको दररेटसमेत सार्वजनिक गर्नुपर्नेछ। तर, न्यूनतम दररेटभन्दा कमी गर्न पाइने छैन। ८ सञ्चारमाध्यमहरूले एजेन्सी बोनस स्वयं निर्धारण गरी कारोबार गर्न सक्नेछन्। तर, उक्त बोनस रकम हरेक आर्थिक वर्षको साउन १५ भित्रै सार्वजनिक गर्नुपर्ने छ र सो को भुक्तानी साउन मसान्तभित्र गरिसक्नुपर्ने छ। ९ बिल बिजक प्राप्त गरेको दिनबाट विज्ञापनदाताले एजेन्सीलाई ३० दिनभित्र भुक्तानी गर्नुपर्ने छ भने एजेन्सीहरूले ६० दिनभित्र सञ्चारमाध्यमलाई भुक्तानी गरिसक्नुपर्ने छ। एजेन्सीले ६० दिनभित्र पनि भुक्तानी नगरेमा विज्ञापन प्रकाशन भएको मितिदेखि नै गणना हुने गरी वार्षिक १५ प्रतिशतका दरले ब्याजसहित वक्यौता रकम चुक्ता गर्नुपर्ने छ। १०सञ्चारमाध्यमले जारी गरेको बिल बिजकमा उल्लिखित रकम सम्झौताअनुसार नभई एजेन्सी र सञ्चारमाध्यमकको मिलेमतोमा भुक्तानी लिएमा एजेन्सी र सञ्चार माध्यम दुवैलाई कारबाही हुनेछ। ११विज्ञापनदाताले एजेन्सी र एजेन्सीले विज्ञापनदातासँग गरेको कारोबार छाड्न चाहेमा सम्पूर्ण बक्यौता रकम विज्ञापदातालाले एजेन्सीलाई ३० दिनभित्र भुक्तानी गर्नुपर्ने छ। यदि ३० दिनभित्र पनि भुक्तानी नभएमा नेपाल विज्ञापन संघ (आन), राष्ट्रिय विज्ञापन संघ नेपाल (नान) ले सो विज्ञापनदातासँगको कारोवार रोक्न परिपत्र गर्नुपर्ने छ र सो परिपत्रलाई एजेन्सी तथा मिडियाले पालना गर्नुपर्ने छ। नयाँ कारोबार गर्ने एजेन्सी र मिडियाले उक्त विज्ञापनदातासँग हुने सम्पूर्ण कारोबार रोक्नुपर्ने छ। १२कुनै पनि विज्ञापन गर्दा कारोबारको बिल बिजकमा सम्बन्धित विज्ञापनदाता, एजेन्सी तथा रिलिज एजेन्सीको नाम प्रस्ट खुल्ने गरी लेख्नुपर्ने छ। १३विज्ञापन एजेन्सीले विज्ञापनदाताका लागि बिल बिजक जारि गर्दा मिडियाको बिल अनिवार्यरुपमा संलग्न गर्नुपर्ने छ। १४मूलधारका सञ्चारमाध्यमले कुनै पनि विज्ञापनदातासँग विज्ञापनको कारोबार सीधै गर्न पाइने छैन। इभेन्टको हकमा भने सञ्चारमाध्यमले विज्ञापनदातासँग सीधै कारोबार गर्न पाउनेछ। १५सञ्चारमाध्यमहरूले आफ्नो प्रबद्र्धनका लागि गरिने इभेन्ट, सभा, सेमिनार, बार्टर आदिमा भएका प्रायोजकहरूको कर्पोरेट विज्ञापन फ्री स्पटको नाममा प्रकाशन तथा प्रसारण गराउन पाइने छैन। साथै बार्टरसम्बन्धी विज्ञापनमा एजेन्सीमार्फत आउनुपर्ने हुन्छ र सोको आधिकारिक एजेन्सीलाई १५ सेवाशुल्क दिनुपर्ने हुन्छ। तर, आन्तरिक सेवाहरू जस्तै ढुवानी इन्टरनेटजस्ता सेवाहरूका हकमा भने बार्टरमा विज्ञापन बापत एजेन्सीलाई सेवाशुल्क दिनुपर्दैन। १६कुनै पनि विज्ञापन एजेन्सी र सञ्चारमाध्यमहरूको पुरानो हरहिसाब नमिलेको भए २०८१ पुस मसान्तसम्म मिलाइसक्नुपर्ने छ भने नयाँ विज्ञापनको हकमा २०८१ साउन १ गतेबाट यो सम्झौताबमोजिम कार्य पालना गर्नुपर्ने छ। १७सञ्चारमाध्यमको कुनै विज्ञापनदातासँग न्यूनतम दररेटभन्दा कममा सम्झौता भइरहेको छ भने उक्त सम्झौता २०८१ पुस मसान्तपछि खारेज गर्नुपर्नेछ। यो सम्झौता लागू हुनु अगावै कुनै पनि विज्ञापनको सम्झौता गरेको भए त्यसको प्रमाण यो कमिटीलाई पेस गर्नुपर्ने छ। यो पनि पढ्नुहोस विज्ञापन कारोबारसम्बन्धी आचारसंहिता लागू गर्न मिडिया र विज्ञापन एजेन्सीबीच सम्झौता"
