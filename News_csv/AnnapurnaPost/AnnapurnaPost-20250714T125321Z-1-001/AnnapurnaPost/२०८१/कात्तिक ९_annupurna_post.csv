शीर्षक,विवरण
गर्भमै लिंग पहिचान किन ?,"सन्तानलाई ईश्वरको वरदान सम्झेर जत्ति पनि सन्तान जन्माउने दम्पतीहरू बिरलै भेटिन्छन्। आफ्ना सन्तानलाई राम्रोसँग हुर्काउने, शिक्षास्वास्थ्यको व्यवस्था गर्ने चाहना हरेक दम्पतीमा हुन्छ। र यी व्यवस्थापनका लागि पैसा र समय चाहिन्छ। त्यसैले हरेक दम्पतीले थोरै सन्तानको चाहना राख्छन्। ढिला विवाह, वैदेशिक रोजगार, श्रीमान् श्रीमतीको अलगअलग बसाइ, एकल परिवारजस्ता समाजिक र आर्थिक कारणहरूले पनि धेरै सन्तान पाउन नसक्ने वातावरणको सिर्जना भएको छ भन्दा फरक नपर्ला। राष्ट्रिय जनगणना २०७८ अनुसार नेपालको औसत प्रजनन दर (टोटल फर्टिलिटी रेट) २ दशमलव ०३ मा सीमित हुनुले पनि औसत नेपाली दम्पतीहरूले दुई सन्तान जन्माउने गरेको देखिन्छ। बढ्दो जनसंख्या र त्यसले सिर्जना गर्ने स्वास्थ्य, आर्थिक र अन्य समस्याहरू न्यूनीकरणका लागि परिवार नियोजनका सेवाहरूलाई प्राथमिकतामा राख्दै देशभरि नै निःशुल्क र सर्वसाधारणको पहुचमा उपलब्ध गराएको छ। परिवार नियोजन सेवाका लागि सचेतना तथा शिविरहरू पनि सञ्चालन गरिँदै आएको छ। मेरो शरीर, मेरो अधिकार लाई आत्मसाथ गरेर गर्भपतनलाई २०५९ सालमा वैधानिकता दिइएको हो। यसले स्वास्थ्यमा प्रतिकूल असर नगरोस् भन्ने उद्देश्यका साथ सुरक्षित गर्भपतन सेवा लाई मौलिक अधिकारका रूपमा स्विकार गरिएको छ। अझ आर्थिक अभावका कारण कोही पनि सुरक्षित गर्भपतनका सेवाबाट बञ्चित हुन नपरोस् भनेर नै सरकारले स्वास्थ्य केन्द्र तथा अस्पतालहरूबाट यो सेवा २०७३ देखि निःशुल्क उपलब्ध गराएको छ। दुई सन्तान होस्, तर फरकफरक लिंगका होस् भन्ने चाहना अधिकांश दम्पतीमा हुन्छ। अर्थात् एउटा छोरी होस् अनि अर्को छोरा। पहिलो छोरा भएपछि दोस्रो सन्तान छोरी होस् भन्ने चाहना धेरैको हुँदो रहेछ। प्रसूति विशेषज्ञका रूपमा यस लेखकले प्रसव गराई रहँदा दोस्रो पटक पनि छोरा पाउने आमाकै आँखामा पनि आँसु टिल्पिलाएको देखेको छु। फेरि पनि छोरा भनेर प्रसवसँगै बन्ध्याकरण गर्ने सोचमा रहेका दम्पतीले बन्ध्याकरण (बीटीएल) नगरेको पनि पाए। तर पहिलो सन्तानका रूपमा छोरी पाएका दम्पतीहरूको कथा अझ कारुणिक पाइन्छ। दुई सन्तानका रूपमा छोराहरूलाई केही अप्ठयारो माने पनि स्वीकार गर्छन्। तर सन्तानका रूपमा मात्र दुई छोरी ? स्वीकार गर्न साह्रै गाह्रो रहेछ। सावित्री थापा (नाम परिवर्तन) ले पहिलो पटक गर्भपतन गर्दा २४ वर्षकी थिइन्। विगत सात वर्षमा उनले थप दुईवटा गर्भपतन गराइन्। छोराको चाहनामा गराउन बाध्य भइन्। श्रीमान्को साथबिना एक्लै परिवारका सदस्यहरूसँग उभिन नसक्ने उनको भनाइ छ। श्रीमान्को चाहना पूरा गर्न प्रत्येक गर्भावस्थामा भ्रूणको लिंग निर्धारण गर्न अल्ट्रासाउन्ड गराउनुपर्ने बाध्यता भएको दुई किशोरी छोरी र एक छोराकी आमाले बताइन्। ३७ वर्षीया ती महिलाको अन्तिम सन्तानको पालोमा सिजरियन गर्दा छोरा छ भने पछि सपरिवार खुसी भए। प्रसूति गृह थापाथलीमा २०७० सालतिर विदुर नगरपालिका नुवाकोटबाट आएकी ४० वर्षीया सन्ध्या नेपाल (नाम परिवर्तन) को कथा मैले बिर्सन सकेको छैन। ४० वर्षको उमेरमा चौथो पटक गर्भवती भएकी सन्ध्याकी तीन छोरीहरू थिए। पहिलो छोरी १७ वर्ष पार गरेर एसएलसी दिइसकेकी थिइन् भने कान्छी छोरीको उमेर पनि ११ वर्ष भइसकेको थियो। पहिलो पटक त्रिशूलीमा गर्भ परीक्षण तथा अल्ट्रासाउन्ड (भिडियो एक्सरे) गर्दा छोरा रहेको भन्दिएपछि काठमाडौंमा पुनः जँचाइन्। छोरा भनेपछि अत्ति नै उत्साहित भएर गर्भको अवधिभर काठमाडौंमा भाडाको घरमा बसिन्। पूरै सतर्कताका साथ आफ्नो गर्भलाई सम्हालेकी थिइन्। हुन त गर्भावस्थामा सतर्क हुनु, सावधानी अपनाउनु राम्रो हो तर उनको सतर्कता आफ्नो लागिभन्दा पनि तीन छोरीपछि चौथो गर्भको छोराको लागि थियो। नियमित परीक्षणमा रहेको सन्ध्याको प्रसूति गृहमा मैले शल्यक्रिया (सिजरियन) गरेर सन्तान देखाए पछि उनमा देखिएको रोदन र तनाव मैले बिर्सेको छैन। कारण उनको त्यो सन्तान पनि छोरी नै थियो। सुरक्षित मातृत्व तथा प्रजनन अधिकार ऐन २०७५ ले गर्भमा रहेको भ्रूणको लिंग पहिचानको सम्बन्धमा स्पष्ट छ। सो ऐनको परिच्छेद ४ को दफा १७ को उपदफा १ मा कसैको गर्भमा रहेको गर्भमा रहेको भ्रूणको लिंग पहिचान हुने कुनै गर्न वा गराउन हुँदैन भनिएको छ। यस कानुनी व्यवस्थाअनुसार भ्रूणको लिंग पहिचान हुने गरी कुनै अल्ट्रासाउन्ड (भिडियो एक्सरे) वा अन्य कुनै परीक्षण गर्न मिल्दैन भन्ने स्पष्ट छ। यसै दफा १७ को उपदफा २ मा गर्भवतीलाई कुनै करकाप, प्रलोभन वा डरत्रास दिएर, झुक्याई वा जोर जुलुम गरेर भ्रूणको लिंग पहिचान गर्न मिल्दैन भनिएको छ। र उपदफा ३ मा लिंग पहिचान गरी गर्भपतन गर्न गराउन हँुदैन भनिएको छ। मुलुकी अपराध (संहिता) ऐन, २०७४, परिच्छेद १३ को गर्भ संरक्षणविरुद्धको कसुर अन्तर्गत दफा १८८ र १८९ मा लिंग पहिचान गरी गरिने वा गराइने गर्भपतनलाई अपराधको रूपमा परिभाषित गरी दण्ड र सजायको व्यवस्था गरेको छ। लिंगको पहिचान गरी लिंगको आधारमा भ्रूणको लिंग पहिचान गर्ने र गराउनेलाई ३ महिनादेखि ६ महिनासम्म कैद सजाय तोकिएको छ। र लिंगको आधारमा गर्भपतन गर्ने गराउनेलाई थप एक वर्ष कैद हुन्छ भनी उल्लेख गरिएको छ। कानुनले प्रत्यक्ष वा अप्रत्यक्ष रूपमा भ्रूणको लिंग पहिचान गरिदिने चिकित्सक तथा सो को आधारमा गर्भपतन सेवा दिने चिकित्सकहरूका लागि मात्र कानुनी दण्ड सजाय तोकिए जस्तो देखिएको छ। तर दम्पतीहरू किन भ्रूणको लिंग पहिचान गराउन तथा गर्भपतन गराउन किन बाध्य छन् ? यसतर्फ समाज र कानुनले सोच्न सकेको छैन। लिंग पहिचान गरेर, गर्भमा छोरी भएकै कारण गर्भपतन रोज्ने भए सामाजिक सन्तुलन कसरी कायम रहला ? छोरा जन्माउनकै लागि महिलाले पटकपटक गर्भधारण गर्नुपर्ने बाध्यताले महिला र बच्चाको शारीरिक तथा मानसिक स्वास्थ्यमा नकारात्मक असर पर्ने निश्चित छ। यसले लैंगिक हिंसासमेत वृद्धि हुने हुन्छ। लिंग पहिचान गरी गरिने गर्भपतनको कारणले भविष्यमा महिलाहरूको संख्यामा कमी हुन गई जन्मदर र मृत्युदरमा असन्तुलन हुनसक्ने देखिन्छ। त्यसैले गर्भमा रहेको भ्रूणको लिंग पहिचान गर्न खोज्नु र सोपश्चात् गर्भपतन रोज्नु भनेको स्वास्थ्यभन्दा पनि सामाजिक मूल्यमान्यता र आर्थिक जिम्मेवारीको उपज हो। महिला सशक्तीकरण र महिला अधिकारको वकालत गर्ने आर्थिक रूपमा सबल र जिम्मेवार दम्पतीहरूले पनि धेरै सन्तान जन्माएको पाइँदैन। र उनीहरूकै पनि छोरी पछि मात्र छोरा जन्मिनुलाई संयोग भन्ने या अरु नै स्पष्ट छ। भनिन्छ, पशुको सिकार रोक्न कसाईलाई दण्डित गरेर हँुदैन, मासु खान बन्द गर्नुपर्छ। त्यस्तै भ्रूणको लिंग पहिचान गरिदिनेलाई रोक्नेभन्दा पनि त्यो अवस्था र बाध्यतालाई रोक्नु जरुरी छ। लैंगिक समानताको विचारसँगै व्यवहार पनि सच्चिनु आवश्यक छ। छोरा पाउनै पर्ने कुसंस्कार र मान्यताको विरुद्धमा सबै वर्ग सचेत र गम्भीर हुन आवश्यक छ।"
पुस्तक यात्रा : क्वीन्सब्रिज पार्क न्यूयोर्कदेखि इटहरीसम्म,"अमेरिकी प्रसिद्ध लेखक उपन्यासकार जर्ज आरआर मार्टिनले भने, 'एक पाठक मर्नुअघि हजारौं जीवन बाँच्छन्। कहिल्यै नपढ्ने मान्छे एउटै मात्र जीवन जिउँछ।' एक वर्षअघि 'नेपालका सुरुङ युद्ध, रत्नकुमार बान्तवाको संघर्ष र बलिदानको वृत्तान्त' पुस्तक मञ्जरी पब्लिकेशनद्वारा प्रकाशनपछि नै हामी लेखक अर्जुन उप्रेती जी र म निकै खुशी भयौं। वर्षौंपछिको मेहनत र प्रतीक्षाको परिणाम पुस्तक हाम्रो हातमा थियो। नेपालमा सुरुङ युद्धको नाममा रत्नकुमार बान्तावाको जीवनी एक दशकको मेहनतपछि हाम्रो सामु पुस्तकको रूपमा हेर्न पाउँदा ठूलै युद्ध जितेको महसुस भएको थियो। भलै हामी सिद्धहस्त कहलिएका लेखक थिएनौं तर पनि हामी लेखककै सपनाबाट उत्प्रेरित त्यो प्रहर रत्नकुमार बान्तावाको पुस्तकमा बाँचेको जीवनको खुसियालीमा रमेको थियौं। भलै अर्जुन जी भौगोलिक रूपमा नेपालको जाज्वल्यमान शहर इटहरीमा प्राध्यापनमा व्यस्त थिए, म भने सात वर्षदेखि न्युयोर्कको ज्याक्सन हाइट हाजीरामा व्यस्त। हामीले फेसबुकको आफ्नो भित्ताहरूबाट खुशी सार्वजनिक गर्यौं। हामीसँग त्योभन्दा बढ्ता अरु कुनै साधन नै थिएन। केही आफ्ना चिनेजानेका पत्रकार साथीहरूको हातमा पुस्तक थमाएर पढ्न अनि आम पाठकहरूको लागि लेखिदिन अनुरोध गर्यौं। मित्र पत्रकारहरूले माया र सम्मानमा पुस्तक प्रकाशनको बारेमा लेखिदिए। यतिकैमा पनि आनन्द भइरहेको थियो। अझ बाँकी जीवनको सुन्दर रफ्तार छँदै थियो। राम्रै काम गरिएछ भन्ने मनमा थियो। अनलाइन समाचार र फेसबुकको चर्चापछि पुस्तकको बारेमा निक्कै सोधी खोजी फेसबुक मै भयो। कहाँ पाइन्छ ? प्रश्नहरूले म्यासेन्जर अनि फेसबुक भरिएको थियो। यही मौकामा न्युयोर्कमा किराँत राईहरूको वार्षिक कार्यक्रममा पनि पुस्तकले प्रवेश पायो। पुस्तक यात्रामा न्युयोर्क क्विन्सब्रिज पार्क नेपालमा सुरुङ युद्ध रत्नकुमार बान्तावाको संघर्ष र बलिदानको वृत्तान्त चर्चा अनलाइनबाट बाक्लै भएपछि २०२४ को मे महिनाको २६ तारिख किराँत राईहरूको उभौली सांस्कृतिक कार्यक्रम न्युयोर्क क्वीन्सब्रिज पार्कमा भएको थियो। आयोजक चिनेका भाइले 'दाजुको भर्खरै प्रकाशित रत्नकुमार सम्बन्धी पुस्तक पनि कार्यक्रम राखौं है ' भने। यो सुनेर सात वर्षको न्युयोर्क बसाइमा मभित्र उम्रिएको नयाँ लेखक हुनुको मन कसो मोहित नहोला र ? भाइले थपे ,'नेपालबाट पनि केही पुस्तकहरू मगाइरहेका छौं। साथै राख्नुपर्छ विक्री पनि हुन्छ।' पुस्तक किराँत राईहरूको साकेला उभौलीमा राख्दा सांस्कृतिक महोत्सव त भयो नै त्यसमाथि पुस्तक पनि राखिने भएकोले अझ बौद्धिक अनि भव्य हुन्छ। अझ साकेला संस्कृतिमा पुस्तक प्रदर्शनी वा बिक्री हुनु बहुआयामिक पनि हुने भन्ने कुा भयो। मन पनि फुरुङ भयो। पुस्तकले मानौँ आफ्नै जात भेट्टायो। 'हो त नि। आफ्नै समुदायमा कतिले खोजी रहेका होलान् रत्नकुमार बान्तावाको जीवनको बारेमा बुझ्न, तर पाइरहेका छैनन्' रत्नकुमार बान्तावा न्युयोर्कको साकेलामा भव्य सजिनेछ वा अझ भनौं बिक्री हुनेछ। केही चिनेजानेका मेरो विद्वान मित्रहरूले पुस्तक उक्त कार्यक्रममा राखिँदा गज्जब नै हुने प्रतिक्रिया दिए। अझ आयोजक भाइले मलाई लेखक भनेर चिनेर नै अनुरोध गरे। पुस्तक निकालेको फेसबुकका केही जिग्रीहरूलाई थाहा छ अरु कसैलाई थाहा छैन। पुस्तकको बारेमा म निक्कै उत्साहित थिएँ। पुस्तक जहाँ राखिनु पर्ने हो, त्यहाँको म आफैं सदस्य पनि भइसकेपछि न्युयोर्कका किराँत राईहरूको कार्यक्रममा २० प्रति पुस्तक त हाताहाती कसो नजाला ? जान्छ भन्ने मेरो अनुमान थियो। यतिले पुगेन भने घरमा केही थान छ ट्रेनमा कुदेर गएर ल्याउनु पर्ला भन्ने योजना मनमा बनाइसकेको थिएँ। कार्यक्रम भव्य सम्पन्न भयो। १० डलर दाम राखेको त्यो पुस्तक साँझ पखसम्म यौटा मात्रै बिक्री भयो। कसले किन्यो ? त्यो पनि थाहा भयो। ग्राहक जो मेरै पुरानो न्युयोर्क कै रुममेट थिए। म उसको उदारताको लागि अनुग्रहित भई अलि बढ्तै मुस्कुराएँ। मैले सोधें, किनेछौ खुशी लाग्यो ? भनी नसक्दै उसले भन्यो, 'हैट कसैले किनेन अनि लाजै भो नि यार तिम्रो पुस्तक त्यही भएर मैले किनेँ। त्यो पनि तिम्रो भनेर। उनको इमानदार जवाफले गालामा अप्रत्यासित शक्तिशाली झापड भेटेको अनुभूतिले रनन हुने गरी फ्रेस भएँ। भलै त्यो दिन मेरो टाउकोदेखि पाइतालासम्म गलेको दिन थियो। उक्त क्वीन्सब्रीज पार्कमा भएको साकेला उभौली कार्यक्रममा मेरो लगायत नेपालबाट लेखक नाम चलेका लेखकका किताबहरू पनि थिए जो किराँत राई सांस्कृतिक र मुन्धुमसँग सम्बन्धित नै थिए। जो विक्री भए भन्ने मलाई लाग्दै लागेन किनकि त्यहाँ लेखकको उपस्थिति थिएन। म नव लेखक मात्रै थिइँन किराँत राई सोसाइटी अमेरिकाको यौटा सदस्य पनि थिएँ। जम्मा जम्मी यौटा विक्री भयो। त्यो पनि कसैको दयामा परेर। यौटै विक्री भएन अब त लाजै हुन्छ। भनेर किनेको साथीको इमानदार प्रतिक्रिया पाउँदा चकमन्न लागेको भएको थियो । ह्यारी पोटरका सिरीज, बेलायती लेखक जेके रोलीङले भनेको पनि सम्झिएँ, 'यदि तपाई पढ्न मन पराउनुहुन्न भने तपाईंले सही पुस्तक फेला पार्नु भएको छैन।' सायद रत्नकुमार बान्तावाको जीवनी भनेर लेखेको पुस्तक ती साथी पाठकको लागि हुँदै हैन। अझ यसरी भनौं, यो अहिलेको हाम्रो समाजको वास्तविक छायाँ चित्र पनि थियो। त्यो पुस्तक पढ्नको लागि किनिएको थिएन। कसैले नकिनेपछि किनिएको थियो, कसैको मन राख्नका लागि मात्रै किनिएको थियो। किनेर पढ्छु पढेपछि प्रतिक्रिया दिने हिसाबले नकिनिएको प्रष्ट भएपछि मनमा कोही त छ इमानदार रहेछ भन्ने लागेको थियो। फेसबुक, ट्वीटर, टिकटक, इन्साटाग्राम, युट्युबहरूको सन्जालमा जाबो यौटा पुस्तकको दुर्घटनामा मृत्यु भए जतिकै भयो। जो असली पाठकको हातमा पुग्नै सकेन। सायद यति बेला त्यो पुस्तक कतै दुर्गन्धित कुनाको साङ्लेहरूको बासस्थानमा परिणत भइसक्यो होला। तर फेरि पुस्तकप्रति मेरो भने अगाध विश्वास छ। भर्जिनिया वुल्फले भने जस्तै पुस्तकहरू आत्माको दर्पण हुन्। पुस्तकको नेपाल यात्रा अमेरिका न्युयोर्क बसाइको लामो सात वर्षपछि एक महिनाको लागि नेपाल जाने साइत जुर्यो। म न्युयोर्क मै हुँदा धरानका विद्रोही मित्र पत्रकार महासंघ सुनसरी अध्यक्ष जनकऋशी राईले पुस्तक वार्ता कार्यक्रमको खाका बनाइसकेका थिए। मित्र लेखक अर्जुन उप्रेतीको पनि इटहरीमा भव्य पुस्तक सम्बन्धी कार्यक्रम गर्ने योजना थियो। लगभग दुई कार्यक्रम तय थिए। काठमाडौंमा पनि गर्ने कि भन्ने सम्म हाम्रो दुवैको मत सकारात्मक थिए तर कसरी गर्ने मेसो थिएन। रत्नकुमार बान्तावाको डकुमेन्ट्री सेक्रिफाइस नेभर डाइस १० वर्षअघिको निर्माणको क्रममा इलामतिरको यात्रासँगै अर्जुन उप्रेतीसँग पुस्तकको यात्रा सुरुवात भइसकेको थियो। हाम्रो मित्रताको २५ वर्षको इमानदार दस्तावेज पनि हो यो पुस्तक। हामीले भनेका थियौं, 'यौटा डकुमेन्ट्री अनि यौटा पुस्तक।' सेक्रीफाइस नेभर डाइस रत्नकुमार बान्तावाको डकुमन्ट्री सन् २०१५ को अन्त्यतिर निस्कियो। हामीले सँगै काम गरेका थियौं । राष्ट्रिय अन्तराष्ट्रिय स्तरमा प्रदर्शन पनि भयो। तर बाँकी थियो पुस्तक। पुस्तक प्रकाशकको लागि नौ वर्ष कुर्नुपर्यो। पुस्तकको पाण्डुलिपि लेखिसकेपछि प्रकाशनको माया र छायाँमा करिब पाँच वर्ष भौतारिनु पर्यो। यसको कथा छुट्टै बन्छ। आज चै नेपालतिरको पुस्तक यात्रामा निस्कौं। पुस्तक यात्रा विराटनगरमा अमेरिकन कर्नर विराटनगरमा अमेरीकन लायब्रेरी अफ कंग्रेसको कार्यक्रम अगष्ट १२ मा थियो। पुस्तक पुर्याउने कार्यक्रममा हाम्रो पुस्तक पुर्याउनु थियो। अमेरिकी साम्राज्यवाद, भारतीय विस्तारबाद र नेपालको मिश्रित व्यवस्थाविरुद्ध आवाज उठाउँदै गर्दा सहिद भएका कम्युनिस्ट जीवनको खोजमुलक पुस्तक हातमा बोकेर कमरेडी शैलीमा हामी दुबै कार्यक्रममा पुग्न हतारिएका थियौं। हतार हतार, सहिद मार्ग तीन पैनी स्थित अमेरिकन कर्नरको कार्यालय ठिक १ बजे पुग्यौं। विराटनगरमा अमेरिकन कर्नर खुलेको दुई दशक भइसकेको रहेछ। यो अमेरिकी दूतावास काठमाडौं र मोरङ उद्योग चेम्बरको सहकार्यमा सन् २००३ मा स्थापना भएको रहेछ। यसले अमेरिकाको आर्थिक, सामाजिक, सांस्कृतिक, जीवनको बारेमा नेपाली जनलाई जानकारी दिँदो रहेछ। अमेरिकाको इतिहासको बारेमा नेपालीलाई बुझाउन पुलको काम अमेरिकन कर्नरले गर्ने रहेछ। वासिंङटन डीसीमा रहेको संयुक्त राज्य अमेरिकाको कंग्रेस पुस्तकालय सन्सारको सबैभन्दा ठूलो पुस्तकालय हो। जसमा लाखौँ पुस्तक, चलचित्र र भिडियो अडियो, फोटो , समाचार पत्रिका , नक्सा र पाण्डुलिपिहरू समावेश छन्। नेपालको बारेमा छापिएको पुस्तकहरू पनि किन्ने अनि संकलन गर्ने काम लाइब्रेरी अफ कंग्रेसको रहेछ। अमेरिकन कंग्रेस लाइब्रेरीले, पुस्तक लिन कै लागि भनेर अमेरिकन कर्नर विराटनगरमा लेखकहरूलाई आफ्नो पुस्तकसहित निम्तो गरेका रहेछन्। लाइब्रेरीका प्रतिनिधि अमोद भट्टराईले अमेरिकन लाइब्रेरीको बारेमा जानकारी दिएपछि हामीले पुस्तक उनैको हातमा दियौं। उनले भने, 'यो पुस्तक त किनेर वासिङ्टन डीसी पठाई सकियो।' जुन काम गर्न आएका थियौ यो त पहिल्यै भइसकेको रहेछ। हाम्रो पुस्तक अमेरिकन लाइब्रेरी अफ कंग्रेसमा उहिले पुगिसकेको अमोद भट्टराईले जानकारी गराइसकेपछि हामी दंगदास थियौं। आहा हाम्रो पुस्तकको चासो अमेरिकाको लाइब्रेरी अफ कंग्रेसलाई पनि रहेछ। केही वर्षअघिसम्म अमेरिकी साम्राज्य मुर्दावाद भन्दै मुठ्ठी कसेका यी हातहरू, कम्युनिस्ट पात्रकै जीवनी बोकेर अमेरिकन लाइब्रेरी अफ कंग्रेसलाई पुस्तक बुझाउन झन्डै विराटनगरको ४२ डिग्रीको गर्मीमा हामी उभिएका थियौं। पुस्तक दिनु नपर्ने भयो। प्रिय लेखक सीमा आभाससँग त्यही कार्यक्रममा भेट्यौं। उहाँलाई नै पुस्तक उपहार दियौं। अनि पढेर प्रतिक्रिया फेसबुकमा भए पनि लेखिदिन अनुरोध गर्यौं र फोटो खिचायौं। पुस्तक वार्ता धरानमा धरान नामै काफी छ धरानसँग प्रेम हुनुमा। पूर्वको संघाई नामले प्रसिद्ध कम्युनिस्टहरूको विचारको कारखाना सिद्धान्तको हिमायती भनेर देखेकै हो धरान। अझ लाहुरेहरूको मायावी सपनाको शहरको पहिचान बनेको थियो कुनै बेला धरान। आजकल धरानमा लाहुरे भेटिन मुस्किलै पर्छ केही सपनाहरूको थपनामा फेरि लाहुरेहरूको दोस्रो पुस्ता पनि बेलायत सरिसके। अनि धरानमा धराने सिद्धान्तनिष्ठ कम्युनिस्ट पनि बिरलै भेटिन्छन्। सद्धे कम्युनिस्टहरू कि जेलमा छन् अहिले सामाजिक बहिष्कारको सिकार भएर एकान्त अमुक जीवन बाँचिरहेका छन्। अनि धरानमा पुस्तक पसल भेटिन मुस्किल रहेछ। भट्टी पसल त गोजीको आकार अनुसारको प्रकार भेटिन्छन्। पत्रिका र पुस्तकहरूको उपस्थिति न्युन भएपछि पत्रिका र पत्रकारहरू पनि अलमलमा रहेछन्। धरानमा सभा, सेमिनार र गोष्ठीमा भेला हुने मानिसहरू पनि भेटिन छाडेको रहेछन्। यस्तै बेला धरानमा पुस्तक वार्ता गरौं भनेर पत्रकार मित्र जनकऋषि राई तीन महिनाअघिदेखि तयार भएका थिए। पुस्तक वार्तामा जनक जी आफैं संयोजन गर्न तयार छन्। कार्यक्रमको लागि हल तयार छ। दुई युवा पाठक तथा युवा नेताहरू ताजुब लिम्बु अनि सुनिता किराँती सी बोल्न तयार छन्। ताजुब लिम्बु धरानको अहिलेको जल्दा बल्दा चर्चित युवा नेता हुन्। सुनिता किराँती सी संखुवासभाबाट प्रतिनिधित्व गर्ने अखिल क्रान्तिकारीबाट राजनीति जीवन सुरुवात गरी नेकपा माओवादी हुँदै हाल नेपाल कम्युनिष्ट पार्टी नेकपाको केन्द्रीय प्रतिनिधि सदस्य तथा समाजवादी किराँत मुक्तिमोर्चाको संयोजक हुन्। अरुण ३ आयोजनामा बम विस्फोटन गराएको आरोपमा तीन वर्ष जेल जीवन बिताएकी सुनिता किराँती यो देशको जल्दो बल्दो युवा नेता हुन्। हामी दुबै लेखक अनि दुई युवा नेताहरू पुस्तक वार्तामा बस्न तयार छौं। जनक जीलाई मैले भने मान्छे आउँछन् त ? भनेर सोध्दा किन नआउने ? हामीले पाठक तयार गर्नुछ। ईमान्दार पाठक। भनी जनक जीले सटिक जवाफले मेरो शंकाको भूत कति उतारिदिएका थिए। फेरी जनक जी ले थपे 'जति जना आउन्, एकै जना किन नहुन् त्यो एक जना हाम्रो असलमा पाठक हुन्।' नेपालमा पाठक छैन अभाव छ भन्छौ। हामीले पाठकलाई कहिले इमानदार लेखक भएर प्रभाव पार्यौं। पाठक हुनु भनेका लेखकको प्रेममा पर्नु नै हो। हामीले प्रेमी भएर कहिले लेखेनौं। हामीले कहीले लेखनलाई प्रेम अनि पाठकलाई प्रेमी ठानेर विश्वासको पुल निर्माण नै गरेनौं। पाठ्यपुस्तकको घोकन्ते सिद्धान्तभन्दा पर पुस्तकप्रतिको प्रेमलाई हृदयको आवाज नै बनाउन चाहेनौं। पुस्तक वार्ता कार्यक्रममा पाठक आउँछन् भन्नेमा म विश्वस्त भने थिइनँ। अहिले पनि न्युयोर्कको किराँत राई सोसाइटी अफ अमेरिकामा विक्री भएको एक प्रति पुस्तक र त्यसमा पाएको प्रतिक्रियाले घरीघरी तर्सिरहेको थिएँ। जनकऋशी जीको जनसम्पर्कको कमाल नै भनौं, शब्द यात्राको आयोजनामा, भदौ १४ गते पुस्तक वार्ताको दिन धरानको ९ स्थित होटल रत्न इनको हल भरिएको थियो। तीन युवाहरू मञ्चमा थिए। बाँकी सबै दर्शक, सबै आउनेलाई स्वागत गरियो। पुस्तक वार्ता ठिक समयमा सुरु भयो। पाहुनाहरू आउँदै थिए। कार्यक्रममा तीन युवा नेताहरू सुनिता किराँती सी, ताज्जुब लिम्बु र जनकऋषि राई पुस्तकको विषयमा बौद्धिक मन्थन गरिरहेका थिए। पुस्तक वार्ता ४५ मिनेटबाट बढेर एक घन्टा हुँदा पनि दर्शक पाहुना गज्जबले श्रव्यदृश्यको मजा लिइरहेका थिए। कार्यक्रमपछि छोटो पाठक र लेखकबीच पनि शालीन प्रश्नोत्तरहरू भए। पुस्तकको वार्ता थाहा नपाइ समाप्त भयो। धरानको शालीन पाठकहरू फेरि एक ठाउँमा धेरैपछि भेटेर होला कार्यक्रम पछि पनि अत्यधिक गर्मीको बावजुत पनि कार्यक्रम हलमा पाहुनाहरू आआफ्नो गफमा मस्त थिए। धरानमा बौद्धिक पाठकको बलियो उपस्थिति देखेको केही सहभागीहरूले प्रतिक्रिया दिएपछि अनि मनलाई केही शान्त भयो। फेरि पनि प्रकाशन हाउसका बजार प्रमुखलाई उक्त स्थानमा पुस्तक विक्रीका लागि हामीले अनुरोध गरेका थियौं। पुस्तक पसललाई पनि भनेका थियौं। धरानका पुस्तक पसले अनि प्रकाशन गृहका बजार प्रमुखले किताबको माग पुर्याउन सकेनन्। उनीहरू यो दुनियाँको सबैभन्दा बोरिङ जिन्दगी बाँच्ने जीवित मानिसहरू हुन् जस्तो लाग्यो। पुस्तक वार्तामा पुस्तक किन्न नभेटिनु अनि पुस्तकको माग बढ्नुले पुस्तक वार्ता सफल भयो। पाठकले पुस्तक वार्ता हेरे अनि सुने पुस्तकको बारेमा जिज्ञासा जाग्यो तर पुस्तक भेटिएन। सहभागी पाठकहरूले भने। पुस्तक खै ? एक महिनापछि पनि धरानको पुस्तक पसलमा पुस्तक थिएन यसो विचारेर ल्याउँदा धरानेहरूको पुस्तकप्रतिको रोमान्स धरानको सामाजिक सञ्जालहरूमा चर्चा बटुलिरहनुपर्ने केही बेवकुफहरूको हल्ला माझ हराएकै हो। मोहन बान्तावा उर्फ कृष्णकुमार राई धनकुटामा देशभित्रै शरणार्थी जीवन बाँचिरहेका रत्नकुमार बान्तावाको माइला भाइ मोहन बान्तवासँग दश वर्षअघि देखीको चिनजान हो। अहिले उनलाई उनको सक्कली नाम मोहन बान्तावा भनेर भेट्न सकिन्न। नक्कली नाम र पहिचान कृष्णकुमार राई भनेर घरछिमेक अनि यो देशको नागरिकता दिनेले चिन्छ। बास्तवमा उनी सहिद रत्नकुमार बान्तावाको साख्खे भाइ भएर कहिले चिनिएनन्। रत्नकुमार बान्तावाको भाइको नाताले चिनिएका भए उनी पनि कुनै चोकमा वर्षमा एक माला चढाउने मूर्ति भइसक्ने थिए। मोहन वान्तवा जिउँदो सहिद हुन्। रत्नकुमार बान्तावाको सफाया गरिसकेपछि उनलाई पनि पञ्चायतले मार्नै पर्ने पात्र हुन् तर उनी देशभित्रै गुमनाम नक्कली पहिचानमा कृष्ण वान्तवा भएर बाँचिरहेका छन्। उनी एक ऐतिहासिक पात्र हुन्। पुस्तक वार्तामा होस या विमोचनमा मैले उनलाई धनकुटाको देब्रेबासबाट धरान र इटहरीसम्म ल्याउन फोन गरेको थिएँ। तर उनी दमको रोगी भइसके छन्। उनले भने, 'म कोशिश गर्छु। मेरो त ज्यान घटेर अहिले त ३५ केजी मात्रैको फुकी ढल भएको छु। अझ पानी पर्यो भने मलाई सार्हो पार्छ। मौसम अनि स्वास्थ्यले साथ दिए म अवश्य आउँछु', भनेर आफ्नो स्वास्थ्य समस्याको बारेमा भने। मैले धरानमा भन्दा पनि इटहरीको पुस्तक विमोचनमा मोहन बान्तावाको उपस्थिति चाहन्थे। प्रमुख अतिथिलाई भेटाउन चाहन्थे। जसले मुख्यमन्त्रीको शपथ खायो उसको त्यो शपथमा कृष्णकुमार राई अर्थात मोहन बान्तावाहरूको रगत पसिना अनि आँसुको ठूलो भूमिका छ भन्न चाहन्थे। उनलाई बिमार र मौसमले साथ दिएन। उनी धरान त आएनन् आएनन् इटहरी पनि नआउने भए। धरान र इटहरीको दुबै कार्यक्रम हुनु अघिसम्म उनको सम्झना आइरह्यो। पुस्तक विमोचनमा इटहरी र मुख्यमन्त्री धरानमा पुस्तक वार्तापछि भोलिपल्ट शनिबार दिनको ठीक तीन बजे इटहरीमा त्यही पुस्तकको विमोचन कोशी प्रदेशको मुख्यमन्त्री हिक्मत कार्कीले गर्ने तय थियो। हिक्मत कार्कीसँग कुनै व्यक्तिगत परिचय थिएन। खाली धरानमा जनवादी साङ्गीतिक तथा सांस्कृतिक समूह हिमायतीको डकुमेन्ट्री बनाउँदा हिमायतीका कलाकार दाजुदिदीहरूले कलाप्रेमी भनेर चिनाएका थिए। चालीसको दशकमा धरान बसेर केन्द्रीय प्रविधि क्याम्पस हात्तीसार पढ्दा हिमायतीको सांस्कृतिक तथा सांगीतीक कर्ममा प्रभावित भएका थिए। सन् २०१७ मा उनी कोशी प्रदेशको सांसद थिए क्यार त्यो बेला हिमायतीलाई कार्कीले व्यक्तिगत रुपमा ५० हजार आर्थिक सहयोग पनि गरेका थिए। त्यसको साक्षी म पनि थिएँ। प्रत्यक्ष बोलचाल र परिचय भने थिएन। पुस्तक विमोचनको सबै पाटोको जिम्मा मित्र अर्जुन उप्रेती र आयोजक संस्था संगीत साधना प्रतिष्ठानका दाइ राजु केसीले लिएका थिए। कार्यक्रम आत्मिय र नजिकका साथी भाइ चिनेजानेको मित्रहरूको बीचमा भएको थियो। यसरी नै हुन्छ कि हुँदैन भनेर चिन्ता लागिरहेको थियो। त्यो दिनको चिन्ताको अर्को विषय थियो इटहरीको गर्मी। तापक्रम ४२ डिग्री त पुगेको थियो। तीन बज्न बाँकी थियो। हल कार्यक्रम गर्न पूर्वरूपले तयार भइसकेको थियो। डाअस्मिता विष्ट एक घन्टा अगाडि आएर पुस्तक माथि टिप्पणी गर्न तयार छन्। अर्को टिप्पणीकार डा दिवाकर रेग्मी पनि पुस्तक अध्ययन गरेर दिमागलाई धारिलो बनाएर गर्मीको एक कुनामा बसेका थिए। बाँकी थियो प्रमुख अतिथि मुख्यमन्त्रीको आगमनको पर्खाई। घडीले तीन बजाइसकेको थियो मुख्यमन्त्रीको कुनै खुटखबर थिएन। धरानको एक बजेको कार्यक्रम सकेर मात्रै इटहरीको तीन बजेको कार्यक्रममा सहभागी हुने मुख्यमन्त्रीको कार्यक्रम तय भएको रहेछ। त्यही दिन धरानको अत्याधुनिक हिरासत भवनको अपराधीहरूको लागि जो जनस्तरबाट नै करोडौँ खर्चेर बनेको थियो। सोही महँगो अनि आधुनिक भवन उद्घाटन गर्न मुख्यमन्त्री साढे १२ बजे नै गाडीको लावालस्कर लाएर धरान छिरेका इटहरी झर्दा भोटेपुलमा देखेको थिएँ। धरानबाट इटहरी आँपगाँछी १५ किलोमिटर दूरीमा आइपुग्न लामै समय लाग्यो। सबै मुख्यमन्त्रीका सम्पर्कहरूमा फोन लगाइरहेका थिए। त्यो दिनको गर्मीले थिलथिलो इटहरीको कार्यक्रम स्थलबाट कोही फर्केर जाँदै थिए, कोही चट्टानझै पर्खिरहेका थिए। तीन बजेको कार्यक्रम पाँच बज्न दश मिनेट जाँदा सुरुवात भयो। प्रतिबद्ध आगन्तुकहरू मात्र बाँकी रहे क्यार। धन्य सुरुवात त भयो। लामो पर्खाइको प्रेसरले होला। कार्यक्रम सुरुवात पछि दौडिन थाल्यो। कार्यक्रममा पुस्तक विमोचन भयो। विमोचन पछि डा अस्मिता विष्ट र डा दिवाकर रेग्मीले पुस्तकको बौद्धिक पोष्टमार्टम गरे। सहिद रत्नकुमार बान्तवाको भाइ मोहन बान्तावाको उपस्थितिले अझ कार्यक्रम रोचक बनाउने थियो तर त्यसो हुन सकेन। गज्जबको कुरा त पुस्तक विमोचनको प्रमुख अतिथि बन्ने निम्तो स्वीकार गरिसकेपछि पुस्तक पढ्ने र केही बोल्ने प्रतिबद्धता मुख्यमन्त्रीले गरेका थिए। पहाड खनिसक्दा केही नभेटिनुको सट्टा, मुसा मात्रै भेटिनु पनि राम्रै हो' , मुख्यमन्त्री हिक्मत कार्कीले पुस्तक नपढी आएको इमानदार जानकारी गराए। 'सबै पाठकहरू नेता होइनन्, तर सबै नेताहरू पाठक हुन्।' ह्यारी ट्रुम्यानको कथनलाई पनि मात ख्वाए प्रमुख अतिथिले। यो पुस्तकमा केही त छ अनि म यहाँ छु भन्ने उनको झिनो विश्वास चै कतै थियो। मुख्य मन्त्रीले पुस्तक नपढी माफी माग्दै गर्दा मलाई पुस्तक नपढ्ने अनि कुरा मात्रै गर्ने हाम्रो सामाजिक रोग पुरानै हो भन्ने लागी रह्यो। धरानमा अत्याधुनिक हिरासत भवन उद्घाटन गरेर आएका मुख्यमन्त्रीले पुस्तकको बारेमा केही बोल्दै बोलेनन। बिना प्रसंग अमेरिकाको नीतिलाई भने गाली गर्न भ्याए। किन गरे केका लागी गरे अनि कुन प्रसंगमा गरे यो लेखकलाई चै थाहा हुन सकेन। हुन त मै मूला पनि अमेरिका नआउँदासम्म भारतको विस्तारवाद अनि अमेरिकी साम्राज्यवादको भरमार विरोध नगरेको हैन। अमेरिकाबाट पुस्तक लेखेर नेपालमा पुस्तक विमोचन हैन पुस्तक लेखेर गाली खान गएको जस्तो लागी रह्यो। अनि मुख्य मन्त्री जीको प्रमुख प्रेस सल्लाहकार विक्रम लुइँटेल पनि नजिकै बसेर सुनि रहेका थिए कुनै बेला हामी यौटै संगठनमा बसेर पूर्वको पत्रकारितामा सहकार्य गरेका थियौ। पुस्तक तीसवटा जति बाहिर बेच्नलाई तयार थिए। विमोचनपछि विक्रीको त परै छोडौं त्यो पुस्तकको चाङ हलचल भएको नै देखिएन। कमसेकम इमानदार पाठक त इटहरीमा भेटिए। अरुजस्तो पढ्छु भनेर देखाउनको लागि पुस्तक कहिल्यै किनेनन्। सायद सत्तासँग आजकल इमानदार पुस्तक हैन बेइमानहरूको सिमाहीन सर्तहरू बिक्री हुन्छन्। सायद आजकल भीडभाडमा पुस्तक बोकेर हिँड्न लाज हुन्छ क्यार। मुख्यमन्त्रीको पुस्तक नपढी दिएको प्रवचन नै काफी छ जो विमोचन हुने पुस्तकको विषय सुचि र लेखकको भनाई धरी नपढी नै विमोचन भएको थियो। मुख्यमन्त्रीको त्यस दिनको धरानको काम अपराधी राख्ने अत्याधुनिक हिरासत भवन उदघाटन गर्न जति सजिलो थियो पुस्तक विमोचन गर्न त्यति नै अरुचिकर र अपराधबोधगम्यको चरित्र चित्रण भै रहेको थियो किनकी पढेर आउँछु भनेर पढन्ते देखिएका मुख्यमन्त्री पुस्तकको बारेमा भन्दा अमेरिकालाई गाली गर्न सजिलो मानि रहेको थिए। हिरासत भवन उद्घाटन गरेर फर्किंदा जति फ्रेस देखिन्थे तर पुस्तक विमोचनमा भने उनी उदास देखिएका थिए। मानौं रिस पोख्ने अमेरिका पन्चिङ ब्याग हो उनले रिस पोखे। अमेरिकाको क्वीन्सब्रीज पार्क होस्, धरान या इटहरी जहाँ हामी पुस्तकको बारेमा कहिल्यै सकारात्मक हुन सकिन्न। किनकि हामी परीक्षा आउँदा मात्रै रातभर पुस्तक पढेर कण्ठ गरेर बिहान परीक्षा लेख्न बस्ने सुगा मानसिकताबाट हुर्किएको हुनाले पुस्तकलाई हामी हाम्रो लाज ढाक्ने एक टुक्रा ज्ञान मात्रै ठान्छौं। पढाइले दिमागलाई ज्ञानको सामग्रीले मात्रै सुसज्जित अनि सुन्दर पार्छ। पुस्तकको खडेरी हैन वर्षात हुनुपर्छ। कुन पानीमा भिज्ने भन्ने चाहिँ पाठकको मानसिक अवस्थामा भर पर्छ। पुस्तक आत्मको कथन हुनुपर्छ। अनि मानिस मानिस भएर बाँच्छ नत्र हामीले भोगेको सन्सार पनि साँघुरो पारामा बाँच्ने सोचको ब्रेन ड्रेनको लयमा जीवन एकनासले चली नै रहनेछ। रत्नकुमार बान्तावाको पुस्तकको यो यात्रा टुंगिएको छैन। यो पुस्तकले धेरै हन्डर र बबन्डर भोग्नु छ। विक्री र यसको क्रेज जनमानसमा छैन। किनकी क्रान्तिकारीहरू यो देशमा अन्यमा भ्रष्टाचारी अनि व्यभिचारी भएर निस्केको उदाहरण खोज्न टाढा जानै पर्दैन। त्यही भएर पुस्तक विक्रीका लागी मैले कसैलाई दिइनँ पढ्ने र विशेष पात्रलाई मात्रै पुस्तक दिएँ। मुकुम्लुङ एक आन्दोलनमा एक प्रति पुस्तक नेपाल बसाईको अन्तिम दिन असोज ७ गते प्रतिनिधिसभा सदस्य माननीय सुशीला श्रेष्ठ दिदी र दाजु माननीय अशोककुमार राईसँग मुकुम्लुङ नाटक सँगसँगै हेरौं भन्ने आह्वान प्राज्ञ लेखक राजन मुकारुङले गरेका थिए। त्यही ७ गते सोमबार साइत पारेर शिल्पी थिएटर बत्तीसपुतली पुगियो। नाटक सांस्कृतिक आस्थासँग ऐतिहासिक जीवनका धनुहरूसँगै समसामयिक तर्कसँग जोडिएको बेजोड नाटक रहेछ। हेरिसकेपछि थिएटरको बाहिर माननीय सुशीला श्रेष्ठ दिदीसँग भेटें। पुस्तक दिदीको हातमा राखिदिएँ। रत्नकुमार वान्तावाको पुस्तक हेरेर उत्सुक देखिनु स्वभाविक थियो। तर दिदीले त्यो बेला पनि त्यो पुस्तक हेरेर ४६ वर्षअघि चैत २७ गतेको ईभाङको झिसमिसे बिहानीको ताप्लेजुङको यात्रामा निस्किएको तीन यात्रीहरू राममाया, रत्नकुमार बान्तावा अनि आफैंलाई सम्झना गरेको हुनुपर्छ। ईभाङको त्यो ओर्हालो घुम्तीबाटोको मोड, देउमाई किनारमा आफ्नै अगाडि गोली लागी ढलेको सहयात्री रत्नकुमार बान्तावालाई सम्झेको हुनुपर्छ। केही क्षण दिदी केही नबोली भावुक पनि देखिइन। सम्झनाको लागि यौटा फोटो पनि लियौं। रत्नकुमार बान्तावाको अन्तिम क्षणका साक्षी दिदीलाई यो पुस्तक काठमाडौंमा नै भव्य विमोचन कार्यक्रम गरेर हात लाउने मन थियो। त्यसको लागि मसँग न श्रोत न समय काठमाडौंलाई न भोक न भकारी। यौटा पात्र जसले यो देशको राजाविनाको गणतन्त्रको कल्पना गरेर इलामको यौटा कुनाबाट शासकहरूलाई प्रश्न तेर्साएका थिए। त्यो प्रश्नले पञ्चायत शासनको आसनमा रहेको देशको जग हल्लाएको थियो। जसलाई मार्नु शिवाय अर्को कुनै उपाय नै थिएन। रत्नकुमार वान्तवाको हत्यापछि वैशाख २९ गते उनको अर्को भाइ बम वान्तवाको साखेजुङमा हत्या भयो। रत्नकुमार मारिनुभन्दा अघि निमा शेर्पालाई चमैतामा गोली हानी मारियो। दुबै जना यौटै कारणबाट मारिएका हुन्। दुबैलाई शहिद भन्न र गन्न अनि सहिद नाम दिन नेपालका कम्युनिस्टहरू आइतबार पर्खिरहेछन्? यही प्रश्न हामीले पुस्तक मार्फत तेर्साएका छौं। अझ आन्तरिक शरणार्थीको रूपमा धनकुटा देब्रेबासमा बिरामी र थिलथिलो जीवन बाँचिरहेका मोहन वान्तवा उर्फ कृष्णकुमार राईको अवस्थामा किन परिवर्तन आउँदैन ? पुस्तकले प्रश्न गरेको शासकलाई सायद मन पर्दैन। सिसेरोले भनेका छन् 'पुस्तक बिनाको कोठा आत्मा बिनाको शरीर जस्तै हो।' जुन देशमा पुस्तकको इज्जत हुन्न त्यो देश पुस्तकको इज्जत विनाको देश पनि विना आत्माकै रहन्छ। देशमा विक्री नहुने पुस्तक कहाँ गएर बेचौँ ?"
सहुलियतपूर्ण कर्जा पुनर्जीवन,"सरकारको नीतिगत व्यवस्थाअन्तर्गत सहुलियतपूर्ण कर्जाको लागि ब्याज अनुदानसम्बन्धी एकीकृत कार्यविधि २०७५ को मूल उद्देश्य नै सीमान्तकृत जनताको वित्तीय संस्थामा कर्जा पहुँच वृद्धि गर्ने, कृषिजन्य उत्पादनको लागत कम गरी स्वदेशी उत्पादकत्वको प्रतिस्पर्धी क्षमता बढाउने हो। महिला, दलित, युवाहरूलाई व्यवसाय सञ्चालनमा संलग्न गराई उनीहरूको आर्थिक सबलीकरण गर्नु हो। यसै नीतिअन्तर्गत नेपाल सरकारले विभिन्न १० शीर्षकहरूअन्तर्गतका कर्जा प्रवाहमा ब्याज अनुदान दिने व्यवस्था गर्यो। ब्याज अनुदानको अलावा व्यवसाय बिमाको शुल्क र कर्जा सुरक्षण शुल्कमा पनि अनुदान दिने व्यवस्था गरी कर्जा प्रवाहमा प्रोत्साहन गरेको हो। १० वटा शीर्षकहरूमध्ये महिला उद्यमशील कर्जाको लागि ६ प्रतिशत र अन्य शीर्षकहरूमा ५ प्रतिशत ब्याज अनुदान दिने प्रबन्ध गरियो। महिला उद्यमशील कर्जाको लागि सीमा रु १५ लाख, वैदेशिक रोजगारीबाट स्वदेश फर्केका युवाहरूको लागि १० लाख गरी विभिन्न कर्जा शीर्षकहरूको छुट्टा छुट्टै कर्जा सीमा कायम गरी कर्जा प्रवाह गर्दा आयोजनालाई नै धितोको रूपमा स्विकार्ने व्यवस्था भयो। यस्तो नीतिले कर्जा ग्राहकलाई अतिरिक्त धितो खोज्ने बाध्यता रहेन। र, बैंकबाट सहज रूपमा कर्जा प्राप्त गर्ने वातावरण वन्यो। सरकारको यस्तो निर्णयलाई सबै क्षेत्रबाट स्वागत गरियो। सरकारको प्रशंसा पनि भयो। यो कार्यक्रमलाई तामझामका साथ कार्यान्वयनमा लगियो। बैंक तथा वित्तीय संस्थाहरूले कर्जा लगानी गर्न सुरु गरे। समयक्रमसँगै यो कार्यक्रमको पनि आलोचना तथा गुनासाहरू आउन थाले। गुनासाहरू आउनु स्वाभाविक थिए। गुनासाहरू सम्बोधन गर्दै जानु सम्बन्धित सरोकारवालाहरूको कर्तव्यभित्र पर्दछ। वित्तीय संस्था, केन्द्रीय बैंक, सरकार, स्थानीय सरकार तथा जनप्रतिनिधिहरूसँग जनताले गुनासो गर्न थाले। कार्यान्वयनको पहिलो चरणमा नै सर्वसाधारणबाट बैंकहरूले यो कर्जा प्रवाह गर्न चासो नै दिएनन् भनियो। केही बैंकहरूले अतिरिक्त धितोको रूपमा घरजग्गा मागेका गुनासाहरू आइरहे। गुनासाहरूको बीचमा पनि बैंक तथा वित्तीय संस्थाहरूले यी कर्जाहरू प्रवाह गर्दै गए। कर्जा प्रवाहको लागि आवश्यक कागजातहरूको चाँजोपाँजो मिलाउनु दायित्व ऋणीहरूको भए पनि यी सिमान्तकृत वर्गका ऋणीहरूलाई वित्तीय ज्ञान प्रदान गर्नु बैंकको पनि उत्तिकै जिम्मेवारी रहन्छ। बैंकहरूले विभिन्न माध्यमहरूबाट कर्जाको विशेषता बारेमा प्रचारप्रसार गर्नुका साथै प्रत्यक्ष रूपमा ग्राहकलाई शिक्षित गरे पनि त्यो पर्याप्त थियो भन्न सकिँदैन। समय अन्तरालमा अर्काे आवाज उठ्यो यी कर्जाहरूको दुरुपयोग भयो। पाउनुपर्ने वर्गले यो कर्जा प्राप्त गर्न सकेन, पहुँचवाला र सम्पन्न वर्गले प्राप्त गरे। जसले पाए उसले पनि कर्जाको सदुपयोग गरेनन् यसको दुरुपयोग गरे। जुन उद्देश्यको लागि कर्जा प्रवाह गरिएको हो सोही कामको लागि उपयोग नगरी अन्यत्र खर्च गरे। यस्तै आलोचनाहरूको बीचमा पनि २०८१ साउन मसान्तसम्म बैंकहरूले जम्मा १ लाख २१ हजार ९५ जनालाई यी शीर्षकहरूमा कर्जा वितरण गरेको पाइन्छ। जुन उद्देश्यका साथ कार्यक्रम सुरु गरिएको थियो सोही अनुरूप प्रयोग भएन कि भन्ने प्रारम्भिक निष्कर्षमा पुगिसकेपछि सो कार्यक्रम रोज्नु सरकारको लागि अन्य विकल्प थिएन। फलस्वरूप सरकारबाट यो अनुदानको व्यवस्था हाललाई अनौपचारिक रूपमा नयाँ ऋणीहरूको लागि रोकेको अवस्था छ। लेखक स्वयं पनि एक बैंकर भएको नाताले के देखेको छ भने सरकारले यो कार्यक्रम लागू गरेपछि निम्नवर्गका धेरै जनताले बैंकसम्म आएर कर्जाको बारेमा सोधपुछ गरेको, ऋण प्राप्त गर्न के के कागजपत्रहरू आवश्यक पर्दछ भनी बुझ्ने गरेका छन्। यो कदम र सक्रियता त्यो पनि दुर्गम क्षेत्रका विपन्न र सीमान्तकृत वर्ग भनिएका समुदायबाट चासो राख्नु आफैंमा पनि वित्तीय साक्षरताको पहिलो सिँढी हो। बैंकसम्म आइपुगेर धेरैले कर्जाको प्रयोग गरी आफ्नो जीवनस्तर पनि सुधार गरेको विषय सत्य र साँचो हो। राज्यले कर्जा प्राप्त गर्ने ऋणीको कर्जा प्राप्त गर्नु अघि र पछिको जीवनस्तरको बारेमा सर्वेक्षण गर्याे भने पनि अवश्य नै सकारात्मक नतिजा निस्कनेछ। केन्द्रीय बैंकले सर्वेक्षण गर्न लगाएको प्रतिवेदनलाई आधार मान्ने हो भने पनि करिब ८२ प्रतिशत अर्थात् करिब एक लाख ऋणीहरूले कर्जाको सदुपयोग गरेका छन्। उनीहरूले आफ्नो जीवनस्तर मात्र उठाएका छैनन् कि देशको गार्हस्थ्य उत्पादन बढाउन प्रत्यक्ष रूपमा सहयोग गरेका छन्। सधैं बिदेसिन खोज्ने युवाहरूलाई स्वदेशमा नै रहेर व्यवसाय गरी आफ्नो जीवीकोपार्जन गर्न सकिन्छ भन्नेमा उदाहरण बनेका छन्, प्रोत्साहनका स्रोत भएका छन्। अबका दिनमा केन्द्रीय सरकार, स्थानीय सरकार, केन्द्रीय बैंक, बैंक तथा वित्तीय संस्थाको दायित्व भनेको १८ प्रतिशत ऋणीहरू जसले कर्जाको दुरुपयोग गरे भनिएको छ। तिनीहरूलाई र यस्तै प्रकृतिका नागरिकलाई कर्जासँग सम्बन्धित वित्तीय साक्षरताका कार्यक्रम लागू गरी उनीहरूलाई असल ऋणी बन्न सिकाउन पर्दछ। नागरिक सही ढंगबाट चल्न नसक्नुको कारण पहिचान गरी असल नागरिक बनाउन पनि सरकार र सार्वजनिक निकायको दायित्व रहन्छ। सीमान्तकृत वर्ग एकदमै संवेदनशील हुन्छ भनिएको छ। समाजका केही गलत तŒवहरूले अनेक तरिकाले भड्काउन सक्दछन्। तिमीहरूले लिएको ऋण तिर्नु पर्दैन सरकारले मिनाहा गरिहाल्छ नि भनेर उक्साउने तŒवहरू समाजमा हुन्छन्। राज्यको पहुँच यो वर्गसम्म प्रत्यक्ष नभएको अवस्थामा समाजका अराजक तŒवले आफ्नो अस्तित्व देखाउनका लागि जनतालाई भ्रममा पार्न खोज्दछन् र आफ्नो स्वार्थपूर्ति गर्दछन्। यस्तै प्रवृत्तिको प्रभावमा परेर, भ्रममा परेर पनि १८ प्रतिशत ऋणीहरू कर्जाको दुरुपयोग गरेका हुन सक्छन्। कर्जा भनेको के हो, कर्जा कसरी कुन स्रोतबाट प्रवाह हुन्छ, कर्जाको स्रोत निक्षेप हो जस्ता सामान्य तर महŒवपूर्ण शिक्षा बेलैमा दिन सकियो भने मात्र कर्जाको सदुपयोगिता बढ्ने सुनिश्चितता हुन्छ। अर्कोतर्फ कर्जाको सदुपयोग नगर्दा र समयमा नै नतिर्दाको नतिजास्वरूप आउन सक्ने दुष्परिणामको बारेमा पनि बेलैमा सचेत गराउनु पर्दछ। राज्यले प्रदान गर्ने अन्य सुविधाबाट वञ्चित हुनुपर्ने, ऋणीको घरबार नै बैंकले लिलामी गर्न सक्ने, बैंकिङ ठगीमा जेलसम्म पुग्न सक्ने कानुनी प्रावधानहरूको बारेमा सजग गराउनु आवश्यक हुन्छ। अराजक तŒवको प्रभाववाट मुक्त गराउन पनि सरकार र सरोकारवाला सबैले सचेतना फैलाउनुका साथै भ्रम समाचारहरू फैलाउने तŒवहरूलाई बेलैमा दण्ड गर्नु पनि राज्यको दायित्व हुन आउँछ। अबको बाटो भनेको नै कर्जाको सदुपयोगितामा केन्द्रित हुनु हो। यस्तो प्रकृतिको कर्जा प्राप्त गर्नुभन्दा पहिले ग्राहकहरूलाई कर्जासम्बन्धी वित्तीय साक्षरताको कार्यक्रम सञ्चालन अनिवार्यजस्तै गरिनु पर्दछ। सरकार, बैंक, नागरिकको सक्रिय सहभागिताले मात्रै यो सम्भव हुन्छ। कर्जासम्बन्धी वित्तीय साक्षरताको एकदिने कार्यक्रममा भाग लिई प्रमाणपत्र लिएको व्यक्ति वा फर्मका सञ्चालक मात्र सहुलियतपूर्ण कर्जाको लागि योग्य हुनेछन् भन्ने जस्ता सर्तहरू राख्न सकिएमा यस्ता कार्यक्रमहरू अझ बढी सफल हुने विश्वास राख्न सकिन्छ। यस्ता सचेतनाका कार्यक्रमहरू बिनाशुल्क वडास्तरमा नै गर्ने प्रबन्ध गरिनु पर्दछ। सहुलियतपुर्ण ऋणको उपयोग गर्नुभन्दा पहिले ऋणको बारेमा पर्याप्त ज्ञान प्राप्त गर्नु आवश्यक हुन्छ। अन्यथा कर्जाको दुरुपयोग हुने सम्भावना बढ्दछ। १८ प्रतिशत ऋणीहरूको कारणले ८२ प्रतिशत जनता पीडित हुनुपर्ने अवस्था आउन दिनु हुँदैन। अतः ती १८ प्रतिशतलगायत सबैलाई कर्जासम्बन्धी ज्ञान दिनु नै श्रेयष्कर हुन्छ। यसका अलावा बैंकहरूले समय समयमा आयोजनास्थल पुगेर कर्जाको उपयोग भएको छ छैन भन्ने बारेमा अनुगमन गर्ने कार्यलाई प्रभावकारी बनाउनै पर्दछ। (रेग्मी, राष्ट्रिय वाणिज्य बैंकका उपकार्यकारी अधिकृत हुन्।)"
नेपालको प्रतिद्वन्द्वी भारत,"काठमाडौं : घरेलु टोली नेपालले दक्षिण एसियाली फुटबल महासंघ (साफ) महिला च्याम्पियनसिपको सेमिफाइनलमा चिरपरिचित भारतलाई प्रतिद्वन्द्वी पाएको छ। नेपाल समूह बीको विजेता बन्दा भारत समूह एको उपविजेता बन्दै अन्तिम चारमा पुगेको हो। फाइनल प्रवेशका लागि नेपाल र भारतले आइतबार प्रतिस्पर्धा गर्ने छन्। त्रिपुरेश्वरस्थित दशरथ रंगशालामा बिहीबार भएको समूह बीको अन्तिम खेलमा नेपालले श्रीलंकालाई ६० गोलले हरायो। यो नतिजासँगै नेपाल समूह विजेता बन्दै अन्तिम चारमा प्रवेश गरेको हो। नेपालले लगातार सातौं संस्करणमा सेमिफाइनलमा स्थान बनाएको हो। पाँच पटकको उपविजेता नेपालले यसअघिका सबै संस्करणमा अन्तिम चारसम्मको यात्रा तय गरेको थियो। नेपालसँग फराकिलो हार बेहोरेको श्रीलंका भने समूह चरणबाटै घर फर्किएको छ। नेपालले तीन खेलमा सात अंक जोड्यो। पहिलो खेलमा भुटानसँग गोलरहित बराबरी खेलेको नेपालले दोस्रो खेलमा माल्दिभ्सलाई ११० ले पराजित गरेको थियो। समूह बीबाट भुटानले उपविजेताका रुपमा अन्तिम चारमा स्थान सुरक्षित गयो। भुटान गोल भिन्नतामा नेपालभन्दा पछि पर्यो। तीन अंक जोडेको श्रीलंका र अंकविहीन माल्दिभ्स भने समूह चरणबाटै घर फर्किए। घरेलु दर्शकको राम्रो साथ पाएको नेपालले श्रीलंकालाई सुरुदेखि नै दबाबमा राखेको थियो। नेपालले लगातार गोलको अवसर बनाइरहँदा श्रीलंकाले भने एकाध पटक मात्रै बललाई मध्यभाग कटाएको थियो। नेपालले पहिलो हाफमा चार गोल गर्दा दोस्रो हाफमा भने दुई गोल मात्रै थपेको थियो। नेपाललाई फराकिलो जित दिलाउन रेखा पौडेलले दुई गोल गरिन्। यस्तै सावित्रा भण्डारी, सविता रानामगर, अमिसा कार्की र रश्मीकुमारी घिसिङले एकएक गोल गरे। खेलको आठौं मिनेटमा सविताको गोलमार्फत नेपालले अग्रता लिएको थियो। सावित्रा भण्डारीले उपलब्ध गराएको पासलाई सविताले उत्कृष्ट गोल गरेकी थिइन्। १२औं मिनेटमा नेपालले अग्रता दोब्बर पारेको थियो। सावित्राको शक्तिशाली प्रहारले सिधै जाली चुमेको थियो। त्यसलगत्तै अमिसा कार्कीले उपलब्ध गराएको बललाई रेखा पौडेलले पोस्ट्को दिशा दिलाएकी थिइन्। ३६औं मिनेटमा नेपालले ४० को अग्रता बनायो। रेखा पौडेलले श्रीलंकाकी गोलरक्षक आरजी विरासिंघालाई झुक्काउँदै गोल गरेकी थिइन्। पहिलो हाफमा ४० को अग्रता बनाएको नेपालले दोस्रो हाफमा दुई गोल मात्रै थप्न सक्यो। ४६औं मिनेटमा अमिसा कार्कीले गोल गर्दै नेपाललाई ५० को अग्रता दिलाइन्। इन्जुरी समयमा अनिता बस्नेतको कर्नरमा रश्मीकुमारी घिसिङले हेड गोल गर्दै नेपाललाई ६० को जित दिलाइन्। यसैगरी बिहीबार नै भएको अर्को खेलमा भुटानले माल्दिभ्सलाई १३० गोलले हरायो। एकपक्षीय खेलमा भुटानलाई जित दिलाउन देकी लाजोमले ह्याट्रिकसहित पाँच गोल गरिन्। यस्तै पेमा छोदेन छिरिङ र छिरिङ याङदेनले दुईदुई तथा देमा नामग्याल, देकी याङदेन, छिरिङ लादेन र सोनाम छोदेनले एकएक गोलको योगदान गरे। भुटानले फाइनल प्रवेशका लागि साविक विजेता बंगलादेशको सामना गर्नेछ। बंगलादेशले समूह एको विजेताका रुपमा अन्तिम चारमा स्थान बनाएको हो। साफ च्याम्पियनसिप नेपालले आयोजना गरेको तेस्रो पटक हो। यसअघि सन् २०१९ र २०२२ को संस्करण पनि नेपालले नै आयोजना गरेको थियो। सन् २०२२ को संस्करणमा नेपाल फाइनलमा बंगलादेशसँग ३१ गोलले पराजित भएको थियो। साफ च्याम्पियनसिपको सबैभन्दा सफल राष्ट्र भारत हो। भारतले अहिलेसम्म पाँच पटक उपाधि जितिसकेको छ। यस्तै बंगलादेशले एक पटक उपाधि चुमेको छ। पछिल्ला ६ संस्करणमध्ये पाँच संस्करणमा फाइनलमा पुगेको नेपाल उपविजेतामै सीमित बन्दै आएको छ। चार पटक भारतसँग पराजय बेहोरेको नेपाल अघिल्लो संस्करणमा बंगलादेशसँग घरेलु मैदानमै स्तब्ध बनेको थियो।"
बर्दिबासमा मिनी म्याराथन,"बर्दिबास : महोत्तरीको बर्दिबासमा पहिलो पटक मिनी म्याराथन प्रतियोगिता आयोजना भएको छ। बिहीबार विश्व पोलियो दिवसका अवसरमा नौ किलोमिटर दूरीको मिनी म्याराथन दौड प्रतियोगितामा आयोजना गरिएको हो। प्रतियोगितामा महिला र पुरुष गरी ९५ जना खेलाडीले प्रतिस्पर्धा गरेका थिए। जसमा सिन्धुलीको दूधौली नगरपालिका१२ का बोधराज भट्टराईले प्रथम स्थान हासिल गरे। बर्दिबास नगरपालिका१३ का रोशन किङरिङ दोस्रो र बर्दिबास नगरपालिका४ का अमृत तेस्रो भए। पोलियोप्रति जनचेतना फैलाउने उद्देश्यले भएको मिनि म्याराथनमा भट्टराईले ३३ मिनेटमा दूरी तय गर्दा किङरिङले ३३ मिनेट २३ सेकेन्ड र बस्नेतले ३६ मिनेटमा दूरी पार गरे। प्रतियोगिताको विजेताले १० हजार, दोस्रोले सात हजार र तेस्रोले पाँच हजार नगद पुरस्कार प्राप्त गरे। उनीहरूलाई प्रदेशसभा सदस्य एवं मधेस प्रदेशका पूर्वराज्यमन्त्री शारदादेवी थापाले पुरस्कार प्रदान गरिन्।"
कमल थापालाई दोहोरो उपाधि,"काठमाडौं : कमल थापाले चौथो वीर गणेशमान सिंह राष्ट्रिय टेनिस प्रतियोगितामा बिहीबार दुई उपाधि जितेका छन्। सातदोबाटोस्थित नेपाल टेनिस संघको कोर्टमा भएको प्रतियोगिता कमलले पुरुष ५५ वर्षमाथि र ६५ वर्षमाथि उमेरसमूहको सिंगल्समा गरी दुई उपाधि जितेका हुन्। कमलले ५५ वर्षमाथि उमेरसमूहको फाइनलमा मनोजविक्रम शाहलाई समान ७६, ७६ ले हराए। उनले ६५ वर्षमाथि सिंगल्समा पनि ध्रुव गुरुङलाई समान ४० को स्कोरमा पराजित गरे। महिला सिंगल्सको उपाधिका लागि अभिलासा विष्ट र सुनिरा थापाले प्रतिस्पर्धा गर्ने छन्। सेमिफाइनलमा अभिालासाले प्रज्ना मानन्धरलाई ६१, ६१ ले सहजै हराइन्। अर्को सेमिफाइनलमा सुनिराले स्वस्तिका बिष्टमाथि ६०, ६१ को जित निकालिन्। पुरुष सिंगल्समा राजवीर प्रधान र रितिक राणाले फाइनलमा स्थान बनाए। राजवीरले प्रणव मानन्धरलाई ६१, ६३ ले हराए। अर्को सेमिफाइनलमा रितिकले आयुष्मानहजुर घलेलाई ६१, ६१ ले पराजित गर्दै उपाधि यात्रा तय गरे। पुरुष डबल्सको उपाधि प्रदीप खड्का र आयुष्मान हजुर घलेको जोडी च्याम्पियन भए। यो जोडीले फाइनलमा प्रणव खनाल र निहालजंगबहादुर थापाको जोडीलाई ६४, ६३ ले हराएका हुन्। पुरुष ४५ वर्षमाथि डबल्समा डिगेन्द्र श्रेष्ठ र चन्द्र शाहीको जोडी च्याम्पियन भयो। यो जोडीले फाइनलमा महेश श्रेष्ठ र मानबहादुर कटुवालको जोडीलाई ६१, ३६, १०८ ले हराए। यू१२ उमेरसमूहको गल्र्स सिंगल्समा अनुश्री धोजु र ब्वाइज सिंगल्समा विश्व डल्लाकोटी च्याम्पियन भए। अनुश्रीले फाइनलमा सारा पन्तलाई ६१, ६२ र विश्वले आरित मल्ललाई २६, ६१, ६१ ले हराउँदै उपाधि जितेका हुन्। यू९ गल्र्स सिंगल्समा नैरा घले फाइनलमा रजिशा जोशलाई ४१, ४० ले हराउँदै च्याम्पियन भइन्। यू१४ गल्र्स सिंगल्समा शिभाली गुरुङ च्याम्पियन भइन्। उनले फाइनलमा इरा खत्रीलाई ६०, ६० ले हराएकी हुन्। गल्र्सकै यूू१० उमेरसमूहको सिंगल्समा सरा पन्तले फाइनलमा सरा पन्तलाई २६, ६०, १०५ ले हराउँदै उपाधि जिते। ब्वाइज यु९ उमेरसमूहको सिंगल्समा भिराल अग्रवाल र कायन चालिसे फाइनलमा पुगेका छन्। सेमिफाइनलमा भिरालले सहांश बस्न्यातलाई ४१, ५३ तथा कायनले अबिर केडियालाई ४०, ४१ ले हराए।"
कोप२९ मा नेपालको अडान र दृष्टिकोणलाई स्पष्ट राख्नुपर्छ : प्रधानमन्त्री,"काठमाडौं : प्रधानमन्त्री केपी शर्मा ओलीले संयुक्त राष्ट्रसंघको ७९ औँ महासभाका मञ्चमा नेपालले राखेका जलवायु न्यायसम्बन्धी विषयलाई आगामी नोभेम्बर २०२४ मा अजरबैजानको बाकुमा हुने विश्व जलवायु सम्मेलन (कोप२९) मा सशक्तरुपमा उठाउन सम्बन्धित मन्त्रालय र निकायलाई निर्देशन दिएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आज भएको वातावरण संरक्षण तथा जलवायु परिवर्तन व्यवस्थापन राष्ट्रिय परिषद्को तेस्रो बैठकमा आज प्रधानमन्त्री ओलीले महासभामा भएका सम्बोधन र साइडलाइन भेटवार्ताका क्रममा राखिएका जलवायु परिवर्तनमा नेपालको स्पष्ट अडान र दृष्टिकोणलाई कोप२९ मा राख्न आग्रह गरेका हुन्। कोप२९ मा राष्ट्रपति रामचन्द्र पौडेलको नेतृत्वमा नेपाली प्रतिनिधिमण्डलले सहभागिता जनाउने कार्यक्रम रहेको छ। प्रधानमन्त्री ओलीले नेपालमा हिमालहरुले विश्व तापमानलाई सन्तुलित बनाउन योगदान गरिरहेको सन्दर्भमा विश्वमा भएको कार्बन उत्सर्जनका कारण हिमालहरू पग्लिएर हिमाली क्षेत्रका बासिन्दा प्रभावित भइरहेकाले नेपालले कार्बन उत्सान गर्ने मुलुकबाट उचित क्षतिपूर्ति पाउनुपर्ने विषय उठाउँदै आएका छन्। उनले हिमालदेखि समुद्रसम्मको वातावरण सन्तुलनका लागि योजना ल्याउन विश्व समुदायलाई माग गरे। सघन वन विस्तार कार्यलाई प्राथमिकता दिन निर्देशन प्रधानमन्त्री ओलीले वन क्षेत्र निर्धारण गरिएका स्थलमा वन नहुने स्थितिको अन्त्य गर्दै सघन वन विस्तार कार्यलाई प्राथमिकता दिन निर्देशन दिए। उनले नेपालमा ४६ प्रतिशत वन क्षेत्र भए पनि खास वन रहेका क्षेत्र २८ प्रतिशत मात्रै रहेकाले बाँकी १२ प्रतिशत क्षेत्रमा सघन वन विस्तार गर्न जोड दिए। उनले कम्तीमा ४० प्रतिशत क्षेत्र वन कायम राख्ने गरी काम गर्न आग्रह गर्दै नेपालले विश्व वातावरण स्वच्छताका लागि वन, हिमाल र ताल तलैया राखेर योगदान गरिरहेको उल्लेख गरे। नेपालमा १७ प्रतिशत भूभाग हिमाल र सात प्रतिशत तालतलैया रहेका छन्। प्रधानमन्त्री ओलीले आयोजनाहरूका लागि सरकारले निर्णय गरिसकेका काममा वन मन्त्रालयबाट हुनुपर्ने सहमतिमा ढिलाइ नगर्न पनि निर्देशन दिए। वन मन्त्रालयले वनलाई आफ्नो घरैबाट ल्याएको जस्तो गर्नु हुँदैन। आयोजना निर्माणका क्रममा मन्त्रिपरिषद्ले गरेका निर्णयमा पनि वन मन्त्रालयले रोकेका गुनासा आएका छन्। आवश्यकता अनुसार वनको रक्षा गर्दै वन नभएका ठाउँमा माग आएमा उद्योग सञ्चालन गर्न दिनुपर्छ। बैठकले परिषद्को एक वर्षको कामको समीक्षा र अघिल्ला बैठकका निर्णय कार्यान्वयनका अवस्थाबारे जानकारी गराउँदै आगामी नोभेम्बर २०२४ मा अजरबैजानको बाकुमा आयोजनामा हुने विश्व जलवायु सम्मेलन (कोप२९) मा नेपालको प्रभावकारी सहभागिता, वन तथा वातावरण मन्त्रालयको नाम परिवर्तन गरी वन, वातावरण तथा जलवायु परिवर्तन राख्ने र आगामी एक वर्षका लागि मार्गनिर्देशन लिने आदि निर्णय गरेको छ। बैठकमा उपप्रधानमन्त्री एवं सहरी विकासमन्त्री प्रकाशमान सिंह, गृहमन्त्री रमेश लेखक, भौतिक पूर्वाधार तथा यातायात मन्त्री देवेन्द्र दाहाल, वन तथा वातावरणमन्त्री ऐनबहादुर शाही, विभिन्न प्रदेशका मुख्यमन्त्री, राष्ट्रिय योजना आयोगका उपाध्यक्ष प्रा डा शिवराज अधिकारी, नेपाल सरकारका मुख्यमन्त्री एकनारायण अर्याललगायत सहभागी थिए।"
सहलेस बेलबारी गोल्डकपको उपाधि नजिक,"विराटनगर : सिराहाको सहलेस फुटबल क्लब मोरङको बेलबारी नगरपालिका११ लक्ष्मीमार्गमा जारी अन्तर्राष्ट्रिय आमन्त्रण ७ औं बेलबारी गोल्डकप फुटबल प्रतियोगिताको उपाधिनजिक पुगेको छ। काठमाडौं लिग विजेता चित्लाङ फुटबल क्लबलाई निराश बनाउँदै सहलेसले प्रतियोगिताको फाइनलमा झापा११ सँगको भेट पक्का गरेको हो। बेलबारी११ स्थित लक्ष्मी खेल मैदानमा शुक्रबार भएको दोस्रो एवं अन्तिम सेमिफाइनल खेलमा सहलेसले चित्लाङलाई ५१ गोलको फराकिलो अन्तरले स्तब्ध बनायो। प्रतियोगिताको उपाधि रक्षाका लागि शनिबार सहलेस र झापा११ आम्नेसाम्ने हुने छन्। खेलको चौथो मिनेटमै लिएको अग्रतालाई जोगाउन नसक्दा चित्लाङको फाइनल यात्रामा पूर्णविराम लाग्यो। समन धिमालले सलहेसका ४ खेलाडीलाई बिट गर्दै निकालेको पासलाई हेनरीले गोल गरेर चित्लाङलाई अग्रता दिलाएका थिए। तर, चित्लाङको खुसी पहिलो हाफसम्म पनि टिक्न सकेन। मध्यान्तरअघिको अतिरिक्त समयमा सहलेसका आदित्य शाक्यले गोल गरेर खेललाई बराबरीमा ल्याएका थिए। पहिलो हाफअघि नै खेलमा फर्किएको सहलेसले मध्यान्तरपछि उत्कृष्ट खेल पस्कियो। सलहेसका जितमा अजयी मार्टिनले ह्याट्रिक गरे। अरु २ गोल आदित्य शाक्यको नाममा रहयो। ६८ औं, ८६ औं र मध्यान्तरपछिको अतिरिक्त समयमा गोल गरेर बेलबारी गोल्डकपमा ह्याट्रिक गर्ने पहिलो खेलाडी अजयी मार्टिन बनेका हुन्। आदित्य शाक्यले टिमका लागि पहिलो हाफको अतिरिक्त समयमा र ७८ औं मिनेटमा गोल गरेका थिए। दुवै टिमले ४४ जना विदेशी खेलाडीलाई मैदानमा ओरालेका थिए। ह्याट्रिक गर्ने मार्टिन खेलको म्यान अफ दी म्याच घोषित भए। उनलाई कोशी प्रदेश सरकारका उद्योग, कृषि तथा सहकारीमन्त्री खगेन्द्रसिं हाङगामले नगद ५ हजारसहित ट्रफी प्रदान गरे। बेलबारी गोल्डकपमा पहिलोपटक १० वटा टिमले भाग लिएका थिए। विजेताले अढाई किलो चाँदीमा २ तोला सुन जडित ट्रफिसहित नगद ८ लाख रूपैयाँ र उप विजेताले ४ लाख नगद र ट्रफी प्राप्त गर्ने आयोजकले जनाएको छ।"
क्षतिको विवरण बुझाए नर्सरी व्यवसायीलाई राहत,"काठमाडौं : तिहारका लागि होस् वा घर सजाउनका लागि होस् यतिबेला काठमाडौंको भृकुटीमण्डपमा रोजीरोजी एकै ठाउँबाट फूल किन्ने अवसर जुरेको छ। तिहारको महोत्सव, फूलको उत्सव नाराका साथ असोज ९ गतेदेखि १३ गतेसम्म तिहार फ्लोरा एक्स्पो २०८१ सुरु भएको छ। मेलामा ६५ वटा फूल तथा नर्सरीको व्यावसायिक स्टल तथा परामर्श कक्षको व्यवस्था गरिएको छ। शुक्रबार एक्स्पोको उद्घाटन गर्दै बागमती प्रदेशका वन तथा वातावरण मन्त्री कृष्णप्रसाद सिलवालले असोजको दोस्रो साताको अविरल वर्षाका कारण नर्सरी व्यवसायमा भएको क्षतिको विवरण पेस गरे राहतका लागि सहयोग हुने पनि जानकारी दिएका छन्। यससँगै उनले सामुदायिक वनभित्रका बाँझो जग्गा नर्सरीका लागि दिने गरी आगामी नीति तथा कार्यक्रममा समावेश गरिने प्रतिबद्धता जनाएका छन्। उनले पुष्प व्यवसाय प्रवर्द्धनका लागि बजेटको व्यवस्था गरिने समेत बताए। उनले भने, रैथाने जातका लालीगुराँस, सुनगाभालाई पनि विश्व बजारमा लैजाने गरी उत्पादन गर्न जोड दिँदै, यस्ता उत्पादन निर्यात गरेर युवालाई स्वदेशमै रोजगार सिर्जना गर्न सकिनेछ। यसै क्रममा उनले प्राकृतिक फूलको प्रयोग गरी प्लास्टिकजन्य फूलको प्रयोग पूर्ण रूपमा निषेध गर्न सुझाव दिए। यता वनस्पति विभागका महानिर्देशक डा सञ्जीवकुमार राईले प्लास्टिकजन्य फूलको आयातले स्वदेशी बजारमा समस्या आएको बताए। उनका अनुसार सयपत्री, मखमली, गोदावरीजस्ता विदेशबाट आएका फूलभन्दा स्वदेशीलाई प्रवर्द्धन गर्न जरुरी छ। गत वर्ष आयातित सयपत्री फूलका कारण नेपाली फूल बिक्री नभएपछि विभागको प्राकृतिक अनुसन्धानशालाले फुड सप्लिमेन्ट र सौन्दर्य सामग्री निर्माण भएको उनले जनाए। यो अनुसन्धानबाट तीन वटा उद्योग पनि दर्ता भएको महानिर्देशक राईले बताए। नेपाल घरेलु तथा साना उद्योग महासंघका वस्तुगत उपाध्यक्ष मोहन कटुवालले नेपालमा ८० प्रतिशतभन्दा धेरै लघु तथा घरेलु उद्योग भए पनि सरकारले भने यिनको प्रवर्द्धनमा ध्यान नदिएकामा गुनासो गरे। यता नेपाल उद्योग वाणिज्य महासंघका केन्द्रीय सदस्य एवं निर्यात प्रवर्द्धन समितिका संयोजक नरेशलाल श्रेष्ठले कृषि, ऊर्जा र पर्यटन क्षेत्रमा सहुलियत कर्जाको व्यवस्था गरी देशमै रोजगारी प्रवर्द्धन गर्न सकिने बताए। कार्यक्रममा नर्सरी व्यवसायी संघ नेपाल अध्यक्ष रामजीप्रसाद तिमिल्सेनाले विदेशी फूल बिरुवा आयातलाई निरुत्साहित गर्न र स्वदेशी फूल नर्सरी तथा जडीबुटीको प्रवर्द्धनका लागि मेला साझा प्लाटफर्म भएको बताए। प्रदर्शनको पहिलो दिन मेला संयोजक एवं नर्सरी व्यवसायी संघ नेपालको उपाध्यक्ष लक्ष्मी महर्जनले पाँच दिनसम्म चल्ने एक्स्पोमा ७० लाख बढीको कारोबार हुने अपेक्षा राखेको बताइन्। एक्सपो अवलोकन गर्न सर्वसाधारणको लागि प्रवेश शुल्क प्रतिव्यक्ति एक सय रुपैयाँ, विद्यार्थी र ज्येष्ठ नागरिकको लागि प्रतिव्यक्ति ५० रुपैयाँ तोकिएको छ। मेलको पहिलो दिन फूल तथा नर्सरीका पारखीहरू र अवलोकनकर्ताहरूको भीडभाड रहेको छ। फूलका ७ विधामा उत्कृष्टलाई सम्मान मेलामा संस्थाले व्यवसायीहरूको क्षमता विकासका लागि स्वस्थ प्रतिस्पर्धा गराई व्यवसायीहरूको हौसला बढाउन भन्दै ७ विधामा उत्कृष्ट भएकालाई सिल्ड, नगद तथा प्रमाणपत्रसहित सम्मान गरेको छ। सयपत्री विधामा उत्कृष्ट अलटपिकल प्लानट हाउस, गोदावरी विधामा दीक्षा नर्सरी, मखमली विधामा गुह्येश्वरी नर्सरी फ्रुट प्लान्ट विधामा दीक्षा नर्सरीलाई नगद पाँच हजारसहित सम्मान गरियो। त्यस्तै, मेलामा राखिएका स्टलको प्रतिस्पर्धामा तेस्रो खड्का नर्सरी, दोस्रो अल टपिकल प्लान्ट हाउस र पहिलो गुह्येश्वरी नर्सरीलाई क्रमशः ५ हजार ८ हजार र १० हजार नगदसहित संघले सम्मान गरेको छ। मेलामा विभिन्न प्रजातीका फूल फुल्ने तथा नफुल्ने आलंकारिक फूल बिरुवाहरूलगायत कृषि तथा वन, जडीबुटी नर्सरी, फलफूल नर्सरीबाट उत्पादित विविध सात सय बढी प्रजातिका बोटबिरुवाहरू प्रदर्शनी तथा बिक्री वितरणको लागि राखिएको छ। साथै मलखाद, अर्गानिक एवं रासायनिक विषादी, बिउबिजन, औजार उपकरण तथा प्रविधिहरूको समेत स्टल राखिएको छ।"
आम्मामा ! गोलभेंडा किलोकै २००,"काठमाडौं : ठ्याक्कै १ महिनाअघि असोज १० देखि १३ गतेसम्म देशव्यापी अविरल वर्षाका कारण बाढी, पहिरो र डुबानले विशेष गरेर ताजा तरकारी र फलफूल आपूर्ति घट्यो। बजारमा हात्तै मूल्य बढ्यो। तर, अवस्था सहज भएपछि भाउ घट्ला भन्ने उपभोक्ताको आस यत्तिबेला बगरबास भएको छ। रातदिन भान्सामा चाहिने गोलभेंडाकै भाउ सुन्दा जिब्रो टोक्नुपर्ने अवस्था छ। महिना अघिदेखि निरन्तर मूल्य आकासिएको छ। अहिले त झन् चाडपर्वको मध्य भएकाले पनि बजारमा तरकारीको मूल्य छोइसक्नु छैन। सानो लोकल र टनेलको गोलभेंडाकै थोक बजार मूल्यप्रति किलोग्राम १५० रुपैयाँदेखि १८० रुपैयाँसम्म पुगेको छ। लामो समयदेखि गोलभेंडाको थोक औसत मूल्य १२५ हाराहारीमा छ। थोक (होलसेल) पसलको मूल्य नै अचाक्लि वृद्धि भएपछि किराना पसलको मूल्य ठाउँ नै पिच्छे प्रतिकिलोग्राम २५० रुपैयाँसम्ममा ग्राहकले किन्न बाध्य छन्। जबकी १ महिनाअघि वर्षा हुनुभन्दाको अघिल्लो दिन प्रतिकिलो औसत ३५ रुपैयाँदेखि ४५ रुपैयाँ हाराहारीमा सानो गोलभेंडा थोक मूल्यमा बिक्री भएको थियो। किराना पसलमा अधिकतम ५०७० रुपैयाँसम्ममा बिक्री भएको थियो। तर, महिना दिनकै अन्तरमा टमाटरको मूल्य २०० प्रतिशतले वृद्धि भएको कालीमाटी फलफूल तथा तरकारी बजार विकास समितिको तथ्यांकमा उल्लेख छ। यसैले गर्दा यतिबेला गोलभेंडाको स्वाद बिना तरकारी नरुच्नेलाई यो मूल्यले धेरै अप्ठ्यारो पुगेको ग्राहककै गुनासो सुनिन्छ। अझ तिहार नजिकिँदै गरेकाले झन् महँगोमा पर्न सक्ने चिन्ता उपभोक्तालाई थपिएको छ। प्रायः कालीमाटीमा मात्रै दैनिक ५०६० टन सानो गोलभेंडा भित्रिने गरेकोमा अहिले दैनिक १५२० टन मात्रै आगमन भएको समितिका सूचना अधिकारी विनय श्रेष्ठले जानकारी दिए। उत्पादन कम भएर बजार आपूर्ति कम छ, तर माग यथावत् भएकाले पनि मूल्य घट्न नसकेको उनको भनाइ छ। समितिका सूचना अधिकारी श्रेष्ठ टमाटर भ्याली र धादिङ, काभे्र, मकवानपुर, ललितपुर, भक्तपुर जस्ता आसपासको जिल्लाबाट टनेलमा फलेको साना टमाटर नै बढी आएको बताउँछन्। उनकाअनुसार भारतमा नै टमाटरको मूल्य बढी भएकाले नेपालमा खासै भित्रिएको छैन। बरु नेपालबाट भारततर्फ जानसक्ने सम्भावना छ। यतिबेला तराईमा पनि टमाटर फलिसकेको छैन। तर, कात्तिक अन्तिमतिर तराईको गोलभेंडा आउने उनले जनाए। बजारमा टमाटर मात्रै होइन आलु, काउली, मूला, भन्टा, बोडी, घिउ सिमी, टाटे सिमी, लौका, करेला, चिचिन्डो, रायोसाग, कुरीलो, चुकुन्दरलगायतका सबै खाले हरियो तरकारीको भाउ आकासिएको छ। स्याउ, अनार, केरा, मौसम, जुनार लगायतका फलफूलको मूल्य पनि बढेको छ। समितिले सार्वजनिक गरेको ८९ प्रकारका तरकारी तथा फलफूलमध्ये एक महिनाको अन्तरमा ५७ थरिको मूल्य ४ प्रतिशतदेखि २ सय प्रतिशतसम्म बढेको छ। कुल वस्तुमध्ये १३ प्रकारका तरकारीको मूल्य तटस्थ देखियो भने १९ प्रकारको मूल्य मात्रै थोरै घटेको देखिन्छ। यतिबेला सबैखाले तरकारीको सिजन जान लागेको र अलिअलि भएको पनि अघिल्लो महिनाको वर्षातले डुबानमा परेका कारण महँगो भएको श्रेष्ठको तर्क छ। कृषि उपजका वस्तु आजको भोलि उत्पादन हँुदैनन्। कम्तीमा पनि ३४ महिना पर्खनुपर्छ। उत्पादन सीमित छ। हाम्रो भान्छामा दैनिक नभई हुँदैन, उनले अन्नपूर्णसँग भने, यतिबेला वर्षे तरकारीको पनि अन्त्य र हिउँदे तरकारी पनि नआइसकेको अवस्थाले बजार आपूर्ति कमजोर छ। यही बेला चाडपर्व पर्ने भएकाले नियमितभन्दा बढी माग हुँदा मूल्य बढेको हो। उत्पादनको दृष्टिकोणले अलिकति भ्याकुमको अवधि हो तर मागको हिसावले दबाब पर्ने सिजन पयो। महिनाको अन्तरमा कुन तरकारीको मूल्य कति बढ्यो ? यतिबेला थोक बजारमै रातो आलुको मूल्य प्रतिकिलो औसत ८३ रुपैयाँ छ। महिनाको अन्तरमा यस्को मूल्य करिब साढे ६ प्रतिशतले बढेको छ। यस्तै, प्याज सुकेको प्रतिकेजी औसत १०२ रुपैयाँ हाराहारीमा छ। यसअघिको महिना किलोको ९० रुपैयाँ पर्ने काउली अहिले १ सय २० रुपैयाँ पुगेको छ। यस्तै, प्रतिकिलो औसत ३० रुपैयाँको रातोमुला अहिले ८३३३ प्रतिशतले बढेर ५५ रुपैयाँ पुगेको छ।। यस्तै सेतो मूला(हाइब्रीड) (केजी) २८६७ रुपैयाँमा पाइरहेकोमा अहिले ४२ रुपैयाँ पुगेको छ। एकमहिनामा भन्टा लाम्चो (केजी) १२० प्रतिशतले बढेको छ। असोज दोस्रो साता भन्टा लाम्चो २५ रुपैयाँमा पाइने अहिले ५५ रुपैयाँ पर्छ।यस्तै ३५ रुपैयाँको भन्टा डल्लो (केजी) अहिले ६५ रुपैयाँ पर्छ। यसबिच ८५७१ प्रतिशतले मूल्य वृद्धि भएको छ। यसैगरी ६५ रुपैयाँको बोडी(तने) (केजी) अहिले ८५ प्रतिशतले बढेर १२० रुपैयाँ पुगेको छ। यतिबेला सिजनकै तरकार िहरियो फर्सी(डल्लो) (केजी) ३५ रुपैयाबाट बढेर ५५ रुपैयाँ पुगेको छ। कुरीलो पनि १२० प्रतिशतले बढेर प्रतिकेजी ४ सय ७७ रुपैयाँबाट १ हजार ५० रुपैयाँ पुगेको छ। ब्रोकाउली १४० रुपैयाँबाट बढेर प्रतिकिलो १९० रुपैयाँ पुगेको छ। हरियो धनिया (केजी)को ९५ रुपैयाँबाट ८६ प्रतिशतले बढेर १७७ रुपैयाँ पुगेको छ। ताजा माछा पनि प्रतिकेजी ३३५बाट बढेर ३५२ रुपैयाँ पुगेको छ। यसबाहेक मूल्य बढेका तरकारमिा क्रमशः मकै बोडी, घिउ सिमी, टाटे सिमी, भटमासकोशा, तितो करेला, लौका, परवर(लोकल), चिचिन्डो, घिरौला, फर्सी पाकेको, भिण्डी, पिंडालु, र राजा च्याउ कुरीलो, चुकुन्दर, जिरीको साग, सेलरी, पार्सले, पुदीना, गान्टे मूला, तामा,तोफु, स्याउ(झोले), अनार, सुन्तला(भारतीय) लगायतका तरकारी र फलफूलको मूल्यवृद्धि भएको छ। तरकारी तथा फलफूल ७ सय टनबाट घटेर दैनिक ५ सय ५१ टन आगमन कालीमाटी बजारमा सामान्यतया सिजनमा दैनिक ७ सय टन हाराहारीमा तरकारी भित्रिन्छ। समितिको तथ्यांकअनुसार बिहीबार सबैखाले तरकारी र फलफूल गरी ५ सय ५१ टन मात्रै कालिमाटीमा पुगेको थियो। अझ वर्षातले प्रभावित भएको बेला १ सयदेखि डेढ सय टनमात्रै भित्रिँदा धेरै अभाव देखिएको थियो र मूल्यमा चाप परेको थियो । बाहिरबाट तरकारी भित्रिने मुख्य बजार कालीमाटीमात्रै होइन। बल्खु, कोटेश्वर, बानेश्वर, नख्खु, मनहरालगायतका बजारमा पनि तरकारी बजार छन। किसान तथा व्यवसायीले ती बजारमा पनि सोझै तरकारी बेच्न लैजाने गरेका छन्।"
"कृषिमा यान्त्रिकीकरण, उत्पादनमा वृद्धि","टीकापुर : कैलालीका अधिकांश खेतमा किसानहरू धानबाली भित्र्याउन व्यस्त छन्। केही वर्ष पहिलेसम्म हातैले महिना दिनसम्म धान काट्न व्यस्त रहने किसानहरू कृषिमा भित्रिएका यान्त्रिक प्रविधिको प्रयोगले उत्पादन लागत घटाइरहेका छन्। जिल्लामा यतिबेला धान काट्ने कम्पाइन मेसिन, पावर टिलर रिपर मेसिनको प्रयोगले धान काटिरहेका छन्। पाकेको धान कम्पाइन मेसिनले झारेर जम्मा गर्दछ भने पावर टिलर रिपरले सजिलै काट्न सकिन्छ। कैलालीको जोशीपुर गाउँपालिका१ किसान हरिप्रसाद चौधरी वर्षौंदेखि खेती किसानी गर्दै आइरहेका छन्। झण्डै ४ बिघा जमिनमा खेती गर्दै आएको १० जनाको चौधरीको परिवारलाई धान काट्न र स्याहार्न महिना दिन लाग्थ्यो। खेत जोत्नका लागि वर्षैभरि राँगा, गोरु पाल्नुपथ्र्यो। चार वर्षअघि ट्याक्टर खरिद गरेर उनी यान्त्रिक खेतीमा लागेका छन्। उनको घरमा पावर टिलर रिपर छ, गाउँकै कम्पाइन मेसिनले उनले धान र गहुँ केही घण्टामै घर भित्र्याउँछन्। धान रोप्ने मेसिन आइसक्यो, खेतबाटै धान र गहुँ काटेर सीधै दाना जम्मा गर्ने कम्पाइन हार्वेट्स मेसिन आएपछि चार बिघाको उत्पादन तीन घण्टामै घर भित्र्याइरहेका छौं, चौधरीले भने, धान काट्न मजदुर खोज्नुपर्ने, महँगो शुल्क तिर्नुपर्ने, घर परिवार कसैलाई महिना दिनसम्म फुर्सदै नै हुन्थेन, अहिले छिटो र सजिलै भित्र्याइरहेका छौं, यसले हाम्रो लागत पनि कम भएको छ। लम्कीचुहा नगरपालिका ४ बलियाका तपेन्द्र रावलको ६ बिघा जग्गा छ। धान लगाउने मान्छे नभेटिने, खर्च बढी हुने जस्ता समस्या भएपछि खेती अधियाँ (बटैया) मा दिँदै आएका उनी मेसिनको प्रयोगबाट खेती हुन थालेपछि आफैं खेती गरिरहेका छन्। मेसिनको प्रयोगले किसानको समय र खर्च दुवै बचत भएपछि गाउँका अधिकांश किसान मेसिनको प्रयोग गर्न थालेका छन्, यान्त्रिक कृषिबारे उनले भने, एक बिघा जग्गाको गहुँ काट्न, दाना बनाउन कम्पाइन मेसिनले ४५ मिनेट लाग्छ यसले समय र लागत दुवै बचत भएको छ। जिल्लाको बर्दगोरिया गाउँपालिका २ बौनियाँका किसान एकराज बुढाले दुई वर्षअघि ४५ लाख रुपैयाँ खर्चेर धान गहुँ काट्ने कम्पाइन मेसिन खरिद गरे। यो सिजनमा उनको मेसिनले तीन सय बिघा धान काटेको छ। प्रतिबिघा साढे ७ हजार रुपैयाँमा कम्पाइन मेसिनको प्रयोगले खेतबाटै धान गहुँको दाना भिœयाउन सकिने भएकाले मेसिन खरिद गरेको उनले सुनाए। मेसिनको प्रयोगले समय र खर्च दुवै बचत हुन्छ, वर्षौंदेखि खेती गर्दै आएका उनले भने, यस्ता मेसिनहरूको प्रयोगले कृषिलाई व्यावसायिक बनाउन मद्दत पुग्छ। धान गहुँ काट्नमात्र होइन, खेत जोत्न र रोप्नसमेत कैलालीका किसानले आधुनिक यन्त्र उपकरणहरू भित्र्याइरहेका छन्। टीकापुर नगरपालिका ७ सत्तीस्थित उज्यालो बहुउद्देश्यीय सहकारी संस्थाले धान र गहुँ काट्ने कम्पाइन मेसिन भित्र्याएपछि त्यहाँका किसानको उत्पादन लागत कम भएको छ। सहकारीका व्यवस्थापक रामकृष्ण चौधरीका अनुसार कम्पाइन मेसिनले धान काट्न प्रतिबिघा ७ हजार ५ रुपैयाँ लागत लाग्ने बताउँछन्। मान्छेले काट्ने हो भने ज्यालादारी दिन, धानको पुला बाँध्न, थे्रसिङ गर्न प्रतिबिघा २० हजार बढी लाग्छ, व्यावस्थापक चौधरीले भने, एक डेढ घण्टामै खेतको धान थोरै लागतमा घरमै पुयाउन सकिन्छ, यसले लागतको ७५ प्रतिशतसम्म कम गरेको छ। यान्त्रिक मेसिनको प्रयोगले उत्पादन लागत कममात्रै नभई ट्याक्टर र पावर टिलरले जोत्दा धान र गहुँको उत्पादनसमेत वृद्धि भएको किसानहरू बताउँछन्। कृषिमा भित्रिएको यान्त्रिकीकरणले गोरुले खेत जोत्ने, रोपाहारले रोप्ने र धान दाउनी गर्ने परम्परागत प्रविधि भने विस्थापित हुँदै गएको छ। कृषि ज्ञान केन्द्र कैलालीका अनुसार कैलालीमा ६७ हजार ४ सय ३७ हेक्टरमा यस वर्ष धान खेती भएको छ। जिल्लाका अधिकांश किसानसँग पावर टेलर, ट्याक्टरलगायतका उपकरण रहेका छन्। सहकारीहरूले धान र गहुँ काट्न प्रयोग हुने कम्पाइन मेसिनहरू भिœयाइरहेका छन्। कृषि ज्ञान केन्द्र कैलालीका कृषि प्रसार अधिकृत रामनारायण चौधरीले स्थानीय तह, ज्ञान केन्द्र, प्रदेश सरकार र रानी, जमरा, कुलरिया सिँचाइ आयोजनाको कृषि कार्यान्वयन इकाइले किसानलाई यान्त्रिक मेसिनहरू उपलब्ध गराउँदै आएकाले पनि कैलालीमा यान्त्रिक खेती भइरहेको बताए। ज्ञान केन्द्र, आयोजना र स्थानीय तहहरूले समेत कृषि यन्त्रमा अनुदानमा दिइरहेका छन्, अधिकांश किसानहरूसँग पावर टिलर, रिपरहरू छन्, अधिकृत चौधरीले भने उत्पादन लागत कम हुने, जोत्न सजिलो हुने, अन्नबाली भिœयाउन सहज हुने भएकाले यसप्रति आकर्षण बढ्दै गइरहेको छ। मेसिनले खेत जोत्दा धान, गहुँ बालीको उत्पादन वृद्धिमा मद्दत पुगिरहेको अधिकृत चौधरीले बताए। गत वर्ष कैलालीमा प्रतिहेक्टर ४७१ टन धान उत्पादन भएको थियो, यो अघिल्ला वर्षहरूको तुलनामा वृद्धि भएको देखिन्छ, चौधरीले भने, यसवर्ष समेत धान उत्पादन बढ्ने अनुमान गरेका छौं, जिल्लाका ११ वटै पालिकामा कोरकटिङ चलिरहेको छ।"
खिम्तीलामोसाँघु प्रसारण लाइन ईआरएस टावर प्रयोग गरी सञ्चालनमा,काठमाडौं : गत १२ र १३ असोजको अविरल वर्षाका कारण तामाकोशी नदीमा आएको बाढीले बगाएको खिम्तीलामोसाँघु १३२ केभी प्रसारण लाइनको टावरलाई आपत्कालीन पुनर्स्थापना प्रणाली (ईआरएस) टावर प्रयोग गरी लाइन सञ्चालनमा ल्याइएको छ। नेपाल विद्युत प्राधिकरणका प्रवक्ता एवम् भारप्रेषण केन्द्रका निर्देशक चन्दन कुमार घोषले शुक्रबार दिउँसो सवा १ बजे प्रसारण लाइनलाई चार्ज गरी सञ्चालनमा ल्याइएको बताए। तामाकोशी नदीमा आएको बाढीले रामेछापको मन्थली नगरपालिका१३ देवीटारस्थित खिम्तीलामोसाँघु प्रसारण लाइनको ७ नम्बर टावर बगाएको थियो। टावर बगेपछि ४ वटा टावरको तार (कन्डक्टर)मा पनि क्षति पुगेको थियो। टावर बगाएपछि उक्त लाइनबाट १३ असोजबाट विद्युत् प्रवाह बन्द हुँदा खिम्तीबाट काठमाडौं उपत्यकाको प्रसारण लाइन लिंक टुटेको थियो। उक्त लाइनबाट करिब २०० मेगावाट विद्युत् प्रवाह हुनसक्छ। खिम्तीलामोसाँघु प्रसारण लाइन काठमाडौं उपत्यकामा विद्युत् आपूर्तिका लागि महत्वपूर्ण प्रसारण लाइन हो। उक्त लाइनबाट आएको विद्युतलाई लामोसाँघुभक्तपुर प्रसारण लाइन हुँदै काठमाडौं उपत्यकामा आपूर्ति गरिन्छ। यसैगरी सिन्धुपाल्चोकको भोटेकोशी नदी जलाधार क्षेत्रमा निर्माण भएको जलविद्युत आयोजनाहरूको विद्युत् लामोसाँघुखिम्तीढल्केबर हुँदै भारततर्फ निर्यात हुँदै आएको छ। लाइनमा क्षति पुगेपछि भारततर्फको विद्युत् निर्यातसमेत प्रभावित भइरहेको थियो। अहिले ईआरएसमार्फत लाइन चलाएर बाढीले बगाएको टावरको सट्टा अर्को स्थायी टावर निर्माणका लागि प्रक्रिया सुरु भइसकेको बताइएको छ। प्राधिकरणले आफैंसँग रहेको ईआरएस संरचनाको प्रयोग गरी खिम्तीलामोसाँघु १३२ केभी प्रसारण लाइन सञ्चालनमा ल्याउन ल्याएको हो। ईआरएस टावर राख्न लागेपछि स्थानीयले क्षतिपूर्तिको माग गर्दै काममा अवरोध गरेका थिए। स्थानीयसँग सहमति जुटाएर ईआरएस टावर राखिएको हो।
