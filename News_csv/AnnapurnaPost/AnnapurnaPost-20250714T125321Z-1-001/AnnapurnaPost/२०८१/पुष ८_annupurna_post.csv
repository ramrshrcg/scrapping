शीर्षक,विवरण
बागमतीमा लैंगिक हिंसा,"लिंगका आधारमा हुने विभेदका कारण हुने हिंसाले समाजमा अझै निरन्तरता पाएको छ । वर्षौंदेखि हिंसाका तथ्यांकहरू उल्लेख्य रूपमा घट्न सकेको छैन। यसको अन्त्य गर्न संरचनागत असमानताबाट सिर्जित भेदभाव र यसमा अन्तर्निहित कारणहरूको सम्बोधन गर्न आवश्यक कानुन तथा कार्ययोजनाहरू बनेका पनि छन्। तर पनि लैंगिक हिंसाका घटनाको तथ्यगत आँकडाहरू हेर्दा देशमा हिंसाको अवस्था अझै उत्तिकै छ। संसारमा हरेक तीनमध्ये एक जना महिलाले आफ्नो जीवनकालमा कुनै न कुनै प्रकारको हिंसा भोग्छन् र यस्तो हिंसामा संलग्न पीडक महिलाले चिनेको, माया गर्ने र विश्वास गर्ने व्यक्ति हुने गर्छन् । हरेक दिन महिलाले व्यक्तिगतदेखि सार्वजनिक क्षेत्रमा कुनै न कुनै प्रकारको हिंसाको सामना गरिरहनुपरेको विश्व बैंकको एक अध्ययनले जनाएको छ। यूएन वुमन लेसन् २०१८ मा विश्वव्यापी रूपमा गरेको एक अध्ययन अनुसार, १५ देखि ४९ वर्ष उमेरसमूहका १३ प्रतिशत महिलालाई आफ्नो श्रीमान्को सबैभन्दा घनिष्ट साथीबाट हिंसा भएको पत्ता लगाएको थियो । समग्रतामा मुलुकको लैंगिक विकासको वस्तुस्थिति हेर्दा सन् २०१५ को संयुक्त राष्ट्रसंघीय विकास कार्यक्रम (यूएनडीपी)को लैंगिक विकास सूचक (जीडीआई) अनुरूप नेपाल कम लैंगिक विकास भएको देशको वर्गमा अर्थात् विश्वको १ सय ४५ औं स्थानमा पर्छ । त्यसैगरी, नेपाल एसियाली मुलुकमध्ये सबैभन्दा कम लैंगिक विकास भएको देशको सूचीमा पर्छ । नेपाल प्रहरी केन्द्रिय महिला, बालबालिका तथा ज्येष्ठ नागरिक सेवा निर्देशनालयले २२ वटा विभिन्न प्रकृतिका लैंगिक हिंसालाई विभिन्न सात समूहमा वर्गीकरण गरी उजुरी लिने गर्छ र सोहीअनुसार अभिलेख राख्ने गरेको छ। यौनजन्य अपराध, संगठित अपराध, जघन्य अपराध, गर्भ संरक्षणविरुद्धको अपराध, विवाहसम्बन्धी अपराध, सामाजिकआर्थिक अपराध र पछिल्लो समय विकास भएको नवीनतम अपराध जसअन्तर्गत एसिड प्रहार र साइबर अपराध (महिला तथा बालबालिकाविरुद्ध भएका अपराध) हरू लैंगिक अपराधहरू हुन् । आर्थिक वर्ष २०८१०८१ मा आएका प्रहरीमा दर्ता हुन आएका कुल लैंगिक हिंसामा उजुरीहरूमध्ये सबैभन्दा धेरै घरेलु हिंसाकै छन्। यसवर्ष २० हजार ६ सय २४ वटा उजुरीहरू प्रहरीमा परेकामा ७९५९ प्रतिशत घरेलु हिंसाको मात्र छ । यो प्रतिशत अघिल्लो आर्थिक वर्ष अर्थात आव २०७९८० मा ७९२६ थियो। यो तथ्यांकले हिंसा सहन हुन्न भन्ने चेतना महिलामा बढेको त देखिन्छ। तर घरभित्र भएका धेरैजसो हिंसाका घटना अझै पनि प्रहरीकहाँ पुग्न सकेका भने छैनन् भन्ने आधारहरू छन्। हिंसाको चरम अवस्थामा पुगेपछिमात्र पीडित प्रहरीकहाँ पुग्ने गरेको पाइन्छ। देशभरि कुल अपराधमध्ये झन्डै ८० प्रतिशत अपराध घरेलु हिंसाको रहेको र ६७ प्रतिशत घरेलु हिंसा आफ्नै श्रीमान्बाट र ३३ प्रतिशत नजिकको नाता पर्ने व्यक्तिबाट हुने गरेको भनी प्रहरी प्रधान कार्यालयको अभिलेखमा रहको हिंसाका तथ्यांकले जनाउँदछ। यसरी लैंगिक हिंसाका घटनाका प्रकृति र घटना हुने स्थानहरूको खोजी अनुसन्धान गर्दा तथ्यांकहरूबाट महिला तथा किशोरीहरू घरभित्रै असुरक्षित रहेको कुरा पुष्टि हुन्छ । के हो लैंगिक हिंसा ? : लिंगका आधारमा जो कोही व्यक्तिलाई शारीरिक, मानसिक र यौनिक रूपमा असर पर्ने गरी स्रोत, साधन, अवसर, जिम्मेवारी तथा हक, अधिकारबाट वञ्चित गराइने कार्य नै लैंगिक हिंसा हो। महिलाविरुद्ध महिला भएकै कारणले हुने सम्पर्ण हिंसात्मक कार्य महिलामाथि हुने हिंसा हुन्। लैंगिक हिंसा सार्वजनिक वा निजी जीवनमा लिंगका आधारमा हुने हिंसाजन्य कार्य हो, जसले महिलालाई शारीरिक, यौनजन्य वा मानसिक क्षति वा पीडा पुर्याउँछ वा पुर्याउने सम्भावना हुन्छ। नेपालमा र अन्य देशहरूमा पहिले पहिले महिलामाथि हुने हिंसाको मात्र आवाज उठाइन्थ्यो भने एक दशकयता लिंगका आधारमा महिला, पुरुष वा तेस्रो लिंगी समूह माथिको यौन तथा शारीरिकमानसिक दुव्र्यवहारलाई समेत लैंगिक हिंसाका रूपमा विरोध गरिन्छ। संयुक्त राष्ट्रसंघको अनुसार लैंगिक हिंसालाई शारीरिक, मानसिक, यौन हानि वा पीडा कार्यहरू, धम्की, जबरजस्ती र स्वतन्त्रताको बञ्चित गर्ने कार्य भनेर परिभाषा गरिएको छ । महिलामाथि हुने हिंसाको अन्त्य गर्ने संयुक्त राष्ट्रंसघको घोषणा (सन् १९९३) ले कुनै पनि त्यस्तो कार्य जसको कारण महिलालाई भौतिक, यौनजन्य वा मनोवैज्ञानिक रूपमा हानि वा पीडा गर्नेगराउनेलगायत महिलाको सार्वजनिक वा निजी जीवनमा त्यस्तो कार्यको जोखिम, जबरजस्ती वा स्वतन्त्रतामा मनोमानी वा बञ्चित गर्नेगराउने कार्यलाई लैंगिक हिंसाको परिभाषामा समेटिएको छ। नेपालमा लैंगिक समानता कायम गर्न तथा लैंगिक हिंसा अन्त्य गर्ने सम्बन्धमा केही नेपाल ऐनलाई संशोधन गर्न बनेको ऐन, २०७१ अनुसार सार्वजनिक वा निजी जीवनमा लैंगिक आधारमा कसैप्रति शारीरिक, यौनजन्य वा मानसिक क्षति वा पीडा पुर्याउने कार्य नै लैंगिक हिंसा हो । सार्वजनिक वा निजी जीवनमा लिंगका आधारमा कुनै प्रकारको अपमानजनक, करकाप वा धम्कीपूूर्ण व्यवहार गरी महिला पुरुष वा तेस्रो लिंगीलाई स्वच्छाचारी रूपमा स्वतन्त्रताको उपभोग गर्नबाट वञ्चित गर्ने कुनै पनि कार्य दण्डनीय छ भनी नेपालका लैंगिक अधिकारसम्बन्धी ऐनहरूमा उल्लेख छ । नेपालको इतिहासमा महिलाविरुद्ध हुने हिंसाका सम्बन्धमा आवाज उठाउने प्रथम महिला योगमाया न्यौपाने हुन्। १९२५ सालमा नेपालको पूर्वी पहाडको भोजपुरमा जन्मिएकी उनको तत्कालीन नेपाली समाजमा महिलामाथि हुने गरेका अन्याय अत्याचार र कुसंस्कारविरुद्ध सामाजिक परिवर्तन र महिला अधिकार स्थापनाका लागि सशक्त रूपमा आवाज उठाएकी थिइन्। पितृसत्तात्मक सोच, सामाजिक मूल्यमान्यता, शोषण, जातीय विभेद र चरम लैंगिक विभेदविरुद्ध अभियान सञ्चालन गर्दागर्दै १९९८ सालमा आफ्ना अनुयायीसहित परिवर्तनका लागि खबरदारी गर्दै जलसमाधि गरेकी थिइन् । बागमती प्रदेशमा लैंगिक हिंसाको अवस्था : लैंगिक हिंसाको घटना उजुरी दर्ताका आधारमा प्रदेशस्तरीय तुलनात्मक अध्ययन गर्दा मधेस प्रदेशमा नेपाल प्रहरी प्रधान कार्यालयको आव २०८०८१ को तथ्यांकअनुसार सबैभन्दा बढी ६ हजार २ सय ४० र कर्णाली प्रदेशमा सबैभन्दा कम १ हजार २ सय २१ उजुरी दर्ता भएको छ । बागमती प्रदेश लैंगिक हिंसाका घटना उजुरीका आधारमा मधेस प्रदेश पछिको दोस्रो धेरै लैंगिक हिंसाका घटना घट्ने प्रदेशअन्तर्गत पर्छ । यहाँ आव २०८०८१ मा मात्र ५ हजार ४ सय ८८ वटा लैंगिक हिंसासम्बन्धी घटनाका उजुरी दर्ता भएका छन् । जसमध्ये उपत्यकाको तीन जिल्ला काठमाडौं, ललितपुर र भक्तपुरमा मात्र ३ हजार ९९ वटा मुद्दा दर्ता भएका छन् भने बाँकी १० जिल्लामा कुल २ हजार ३ सय ८९ वटा मुद्दा दर्ता भएका छन्। बागमती प्रदेश जनघनत्वको हिसाबले मधेसपछिको दोस्रो ठूलो प्रदेश हो। देशकै राजधानी रहेको प्रदेश र सबैभन्दा बढी ८२१ प्रतिशत साक्षरता दर रहेको प्रदेशमा यति ठूलो संख्यामा हिंसाका घटना भइरहनु पक्कै पनि यस प्रदेशका लागि चुनौती हो। प्रहरी ब्युरोसहित उपत्यका तीन जिल्ला काठमाडौं, ललितपुर र भक्तपुरका लागि प्रहरी प्रधान कार्यालय नक्साल र बागमती प्रदेश प्रहरी कार्यालय हेटौंडाको तथ्यांकअनुसार आव २०८०८१ बागमती प्रदेशभित्र लैंगिक हिंसाका कुल अपराधमध्ये ७९ प्रतिशत घरेलु हिंसासम्बन्धी थिए। अघिल्लो आव २०७९०८० मा बागमती प्रदेशभित्र कुल ५ हजार ७ सय ४१ वटा लैंगिक हिंसासम्बन्धी घटनाका उजुरीहरू प्रहरीमा दर्ता हुन आएका थिए। आर्थिक वर्ष २०७८०७९ को तथ्यांकलाई अध्ययन गर्दा त्यस अवधिभित्र कुल ६ हजार १ सय ५७ वटा घटनाहरू बागमती प्रदेशभित्र घटेका थिए । गत आर्थिक वर्षमा बागमती प्रदेशभित्र विभिन्न १८ प्रकारका लैंगिक हिंसाका घटना भएको तथ्यांकले देखाउँछ । जसमध्य सबैभन्दा धेरै कुल लैंगिक अपराधको १६१६ प्रतिशत अर्थात् ३ हजार ७ सय ९६ वटा अपराध घरेलु हिंसाको मात्र छ। गत आर्थिक वर्षमा घरेलु हिंसाबाट यस प्रदेशभित्र ८ जनाको ज्यानै गएको छ। दोस्रो नम्बरमा ६ सय ४७ वटा जबरजस्ती करणी मुद्दा प्रहरी दर्ता भएको छ जुन बागमती प्रदेशभित्रको कुल लैंगिक हिंसा घटनाको करिब १२ प्रतिशत हुन आउँछ। जबरजस्ती करणीका उद्योग, बालयौन दुरुपयोग, बहुविवाह बागमती प्रदेशभित्र मुख्य लैंगिक हिंसाका अपराधहरू हुन्। विगतको समयमा वर्षहरू भन्दा गत आवमा यस प्रदेशभित्र सार्वजनिक स्थलमा हुने यौनजन्य दुव्र्यवहार, बालविवाह, बोक्सीको आरोप, मानव बेचबिखनसम्बन्धी उजुरी भने न्यून हुँदै आएको छ । तेजाब प्रहार जस्तो जगन्य अपराध गत तीन आर्थिक वर्षमा बागमती प्रदेशभित्र घटेको छैन जुन सुखद पक्ष हो । यस आव २०८१साउन, भदौ, असोज र कात्तिक पहिलो चौमासिक प्रतिवेदन (उपत्यकाबाहेक १० जिल्ला मात्र) हेर्दा कुल ५ सय ८९ मात्र उजुरीहरू प्रहरीमा आएका छन्। यसरी गत तीन आर्थिक वर्ष र यस आवको पहिलो चौमासिकको यस प्रदेशभित्र भएका र प्रहरीकोमा उजुरीका रूपमा दर्ता हुन आएका लैंगिक हिंसा तथ्यांकलाई विस्तृत विश्लेषण गर्दा उजुरीहरू घट्दो क्रममा देखिन्छ। जसका लागि बागमती प्रदेश सरकारको सकारात्मक प्रयास र सरोकारवालाहरूको सहयोग रहेको पाइन्छ। प्रहरीमा दर्ता भएका उजुरीका आधारमा मात्र लैंगिक हिंसाको अवस्था पूूर्णरूपमा विश्लेषण कठिनाइ हुन्छ किनकि परिवार र समाजसगँको इज्जत, डर र पीडित स्वयंको आत्मबलको कमजोरीका कारण कतिपय घटनाहरू अझै पनि उजुरीका रूपमा बाहिर आउन सकेका छैनन् । हुर्कंदै गरेका किशोरीहरूको अस्थिर मनोविज्ञानको फाइदा उठाउन पीडकले डर धम्की र प्रलोभन देखाई जबरजस्ती करणी गर्ने गरेको उजुरी छानबिनको क्रममा देखिन्छ। बागमती जिल्लागत हिसाबले हेर्दा गत आर्थिक वर्षमा लैंगिक हिंसाको बढी उजुरी पर्ने जिल्लाहरूमा उपत्यका (काठमाडौं, ललितपुर र भक्तपुर) हो भने उपत्यका बाहेक १० जिल्लामध्ये चितवन जिल्ला सबैभन्दा बढी ७ सय ५ वटा लैगिक हिंसाका उजुरी दर्ता भएको जिल्लाअन्तर्गत पर्छ। चितवनपछि मकवानपुर, काभ्रे सिन्धुली जिल्लाहरू बढी लैंगिक हिंसा हुने जिल्लामा पर्छ । सबैभन्दा कम रसुवा जिल्लामा जम्मा ६ वटा उजुरी मात्र परेका छन्। रसुवा जिल्ला जनसंख्याको हिसाबले पनि कम जनघनत्व भएको जिल्ला हो। नुवाकोट, रसुवा र धादिङसमेत केही समय अघिसम्म मावन बेचबिखनको अपराध धेरै हुने जिल्लामध्ये पर्दथ्यो भने हाल यो अपराध नियन्त्रणमा सरोकारवाला निकाय कडाइका साथ लागेकोले यो संख्या केही घटेको छ । हिंसाको जोखिम : बागमती प्रदेशको तथ्यांकलाई हेर्दा आर्थिक वर्ष २०८००८१ मा कुल अपराधका घटनाहरूमध्ये करिब ३० प्रतिशत घटना लैंगिक हिंसाका छन्। महिला तथा बालिकामाथि घट्ने यति धेरै घटनाले मुलुकको सर्वांगीण विकासमा समेत अवरोध आएको छ। विभिन्न बेलामा भएका अध्ययनले पीडित हुनेहरूमा भर्खर जन्मेका शिशुदेखि ७० वर्षका वृद्धसम्म छन्।घरेलु हिंसाका धेरैजसो पीडितहरूले परिवारबाट तिरस्कृत हुने डरले बारम्बार हिंसा सहेर बस्ने गरेको पनि पाइएको छ। दिगो विकास लक्ष्य २०३० को १७ ओटा लक्ष्यमध्ये लक्ष्य नं ५ मा लैंगिक समानता प्राप्त गर्ने उल्लेख छ। यसरी हेर्दा आजको मितिसम्म दर्ता हुन आएका घटनालाई मात्र विश्लेषण गर्दा बागमती प्रदेशमा मात्र कुल अपराधको झन्डै ३० प्रतिशत अपराध लैगिक हिंसासँग सम्बन्धित घटना नै रहको छ। यो अवस्थामा अबको ६ वर्षभित्र यही संयन्त्र र कार्य सम्पादनले बागमती प्रदेशलाई लैंगिक हिंसा शून्य बनाउन केही चुनौतीहरू पक्कै छन्। असमान लैंगिक मनोवृत्ति र विद्यमान विषाख्त सामाजिक मूल्य मान्यताले महिला तथा बालबालिकालाई हिंसाका जोखिममा पारेको छ । समाजको हरेक संरचनामा रहेको विभेदले असमान शक्ति सम्बन्ध सिर्जना गर्छ। यसकारण आजसम्म महिलालाई पुरुषको तुलनामा समाजका स्रोत र अवसरहरूमा कम प्राथमिकता दिइँदै आएको छ। नेपालको कुल जनसंख्याको आधाभन्दा बढी हिस्सा (५१०२ प्रतिशत) ओगटेका महिलाको सामाजिक, आर्थिक, राजनीतिक, प्रशासनिकलगायतका सबै क्षेत्रमा पुरुषको तुलनामा महिलाको पहुँच र उपस्थिति न्यून छ। अझ पनि महिलाको समान नागरिकको हैसियतमा पहिचान स्थापित हुन सकेको छैन। गृह मन्त्रालयको सिटिजनसिप इफर्मेसन मेनेजमेन्ट सिस्टमको तथ्यांकअनुसार नागरिकता प्राप्त गर्ने कुल जनसंख्या ४५९० प्रतिशतमा महिला छन्। यसको मतलब कतिपय महिलाहरू परिवारभित्रबाट नै नागरिकता प्राप्तिका लागि सहजीकरण नगर्ने विवाह दर्ता नहुने आदि समस्याहरू समेत भोगिरहको पाइन्छ। हिंसापीडित महिलाहरू सबै न्यायका लागि उजुरी बोकेर न्यायिक निकायमा पुग्न सकेका छन् भन्न सकिँदैन । सरोकारवालाहरूको भूमिका : नेपालको संविधानले लैंगिक विभेदको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाजको निमाण गर्ने संकल्प गरेको छ। समान नागरिक, समान सहभागिता, सामाजिक सुरक्षा, कानुनको पालना र आर्थिक समृद्धिलाई संविधानमा प्रमुख प्राथमिकताका साथ राखेको छ। नेपालको संविधान कार्यान्वयनको नवौं वर्षसम्म आइपुग्दा महिलाहरूको राजनैतिक सहभागितामा भने पछिल्लो समय वृद्धि भएको देखिन्छ र निर्णायक तहमा पुरुषको बाहुल्य नै कायम छ। संविधानको धारा ३८ मा मौलिक हकअन्तर्गत महिलालाई लैंगिक भेदभाव बिना समान वंशीय हक, सुरक्षित मातृत्व र प्रजनन स्वास्थ्यसम्बन्धी हक, पीडितलाई क्षतिपूूर्ति पाउने हक राज्यका सबै निकायमा समानुपातिक समावेशी सिद्धान्तका आधारमा सहभागी हुने हक, सकारात्मक विभेदका आधारमा विशेष अवसर पाउने हक र दम्पतीको समान हकको प्रत्याभूूत गरेको छ। लैंगिक हिंसा नित्याउन सक्ने सबै प्रकारका भेदभाव र हिंसाजन्य अपराधलाई दण्डनीय बनाइ पीडिललाई क्षतिपूूर्ति दिलाउन र शिक्षा स्वास्थ्य रोजगारी र सामाजिक सुरक्षामा विशेष अवसरद्धारा लैगिक समानता कायम गर्ने व्यवस्था गरेको छ। लैंगिक हिंसा न्यूनीकरण गरी समतामूलक समाज निर्माण गर्नका लागि लैंगिक समानता कायम गर्न, महिलाको आफ्नो शरीर माथिको स्वनिर्णयलाई निसर्त बनाउन, राज्यको सबै निकायमा महिलाको अर्थपूर्ण सहभागिताका लागि वातावरण सुनिश्चित गर्न संविधानमा व्यवस्था भएका प्रावधानहरू, विभिन्न समयमा बनेका ऐनकानुनहरूको पूर्ण कार्यान्वयनमा सरोकारवालाहरू प्रतिबद्ध हुन जरुरी छ। लैंगिक समानता सुनिश्चितताका लागि राष्ट्रिय अन्तर्राष्ट्रिय स्तरमा भएका प्रतिवद्धताहरू कार्यान्वयन गर्ने, लैंगिक उत्तरदायी बजेट र संरचना निर्माण गर्न, वर्षभरि भएका हिंसाका घटनाहरूको विश्लेषण गरी हिंसाको न्यूनीकरणका लागि कार्ययोजना निर्माण गरी कार्यान्वयन गर्नेगराउनका लागि स्थानीयदेखि संघ तहसम्म पैरवी गर्न सरोकारवालाहरू जिम्मेवार हुनुपर्छ । लैंगिक समानतालाई विकास र समृद्धिका सवालका रूपमा स्थापित नगरेसम्म देशमा दिगो विकास, समानता, शान्ति र समृद्धिको स्थापना हुन नसक्ने तथ्यलाई विश्वले आत्मसाथ गरिसकेको छ। नेपाल सरकारले पनि लैंगिक हिंसाको सम्बोधनका लागि नीतिगत व्यवस्थाका साथै विभिन्न कार्यक्रमहरू तय गरेको छ तर पनि बागमती प्रदेशको हिंसाको अवस्था हेर्दा उल्लेख्य सुधार ल्याउन सकेको छैन। त्यसैले लैंगिक हिंसा न्यूनीकरणका लागि विशेषगरी तीन तहको सरकार र अन्य सरोकारवालाहरूको निम्नानुसारको भूूमिकाको आवश्यक छ। लैंगिक हिंसा अन्त्यका लागि राज्य स्तरबाट राष्ट्रिय कानुनहरू र अन्तर्राष्ट्रिय सन्धि सम्झौता विशेषगरी महिलाविरुद्ध हुने सबै किसिमका विभेद उन्मूलन गर्ने महासन्धि आर्थिक, सामाजिक तथा सांस्कृतिक अधिकारसम्बन्धी महासन्धि र दिगो विकासका लक्ष्य कार्यान्वयनका लागि बनाइएको राष्ट्रिय कार्ययोजनाको प्रभावकारी कार्यान्वयन गरी बलियो अनुगमन संयन्त्रको स्थापना गरिनुपर्छ । महिलाविरुद्धको हिंसा संरचनागत विभेदको परिणाम हो । यस विभेदको अन्त्यका लागि राज्यका हरेक संरचनामा रहेको पित्तृसत्तात्मक सोच र मूल्य मान्यताको अन्त्य जरुरी छ। लैंगिक समानता, महिलाको आफ्नो शरिरमाथिको निर्णय र गतिशीलताको अधिकार सुनिश्चित नभएसम्म महिलाहरू स्वतन्त्र र मर्यादित जीवनयापन गर्न पाउने अधिकारबाट वञ्चित हुन्छन्। यसर्थ, नेपालको संविधान, नेपाल सरकारले अन्तर्राष्ट्रिय स्तरमा गरेका प्रतिबद्धताहरू पर्ण पालना गर्दै, महिला भएकै कारणले भोग्नुपर्ने विभेद तथा हिंसाको अन्त्य गर्ने वातावरण तयार गर्न जरुरी छ। केही अग्रसर र मानव अधिकारवादी महिलालाई छोडेर धेरै निम्न तथा मध्यम वर्गका महिलाले दैनिक जीवनमा भोग्दै आएका विभेद र हिंसाको कारण शारीरिक, मानसिक, आर्थिक र सामाजिक असर भोग्न बाध्य छन् उनीहरूका लागि पहुँचयोग्य र प्रभावकारी सहयोगी संयन्त्रहरू निर्माण गरी न्यायमा अधिकार सुनिश्चितता र सामाजिक न्यायको वातावरण तयार गर्नुपर्छ। जस्तोसुकै समय र परिस्थितिमा हिंसा प्रभावित महिलाले आफूमाथि भएको हिंसालाई सहज उजुरी गर्ने र न्याय पाउने वातावरण तयार गर्न सबै सम्बन्धित निकायले उजुरी लिनेर आवश्यक सेवा प्रदान गर्ने कार्यलाई संवेदनशीलताका साथ प्रभावकारी रूपमा सञ्चालन गरिनुपर्छ। पछिल्लो समय महिलाहरू राजनीतिक सामाजिक रूपमा केही सशक्त भएको भए तापनि महिलाहरू आर्थिक रूपमा स्वावलम्बी नभएका कारण पनि कति ठाउँमा अन्यमा निर्भर रहनुपर्ने र त्यहीबाट हिंसा सुरु हुने भएर जीवनयापनमा कठिनाइ भएकोले उनीहरूको आन्तरिक र आर्थिक सशक्तीकरणका कार्यक्रम ल्याउन आवश्यक बजेटको विनियोजनसहित दीर्घकालीन नीतिगत व्यवस्था गर्नुपर्छ। महिलामाथि हुने हिंसा मानवअधिकार हनन्को पनि सवाल हो, हिंसा प्रभावितहरूको उचित संरक्षण, मनोसामाजिक परामर्श सेवा, सुरक्षित आवास, गुणस्तरीय र सर्वसुलभ शिक्षा तथा रोजगार एवं जीविकोपार्जनको प्रबन्ध गरिनु पर्छ। हाल विद्यमान लैंगिक हिंसाजन्य अपराधलाई न्यूनीकरण गर्दै कालान्तरमा शून्य बनाउनका लागि अहिलेदेखि लैंगिक हिंसाको विषय, लैंगिक हिंसाका अपराधहरूको कानुनी उपचार र कारबाही गर्ने निकायका बारेमा विद्यालय स्तरको पाठ्यक्रममा राखिनुपर्छ। निष्कर्ष ः हिंसामुक्त समाजको स्थापना गर्नु सरकार र अन्य सरोकारवालाहरूको प्राथमिक दायित्व हो। फौजदारी कानुनी व्यवस्थाको परिलक्ष्य पनि यही हो। न्याय सम्पादन गर्दा हिंसाबाट पीडित जो कोही महिलाको न्यायमा सहज पहँुचको प्रत्याभूति गराउनु पर्ने न्याय प्रणालीको दायित्व हो। यो तबमात्र सम्भव छ जब राज्यले महिलाले आफ्नो स्वपहिचानका साथ जीवनयापन गर्न पाउने अधिकार सुनिश्चित हुने वातावरण सिर्जना गर्छ। नेपालले विभिन्न मानवअधिकारसम्बन्धी अन्तर्राष्ट्रिय सन्धि तथा सम्झौतामा प्रतिबद्धता जनाएको छ। नेपालको संविधानले महिलाविरुद्ध हुने हिंसाबाट पीडितको न्यायमा पहुँचसम्बन्धी अधिकारलाई आधारभूत अधिकारका रूपमा प्राथमिकता दिएको छ। महिलाको हक अधिकार संरक्षण गर्न र समतामूलक समाजको निर्माण गर्नका लागि विभिन्न कानुनी एवं नीतिगत प्रयासहरू गरिएको छ। संविधान र कानुनहरूमा रहेका व्यवस्थाहरू तथा भएका प्रावधानहरूको प्रभावकारी कार्यान्वयन नहुनाले हिंसाबाट पीडित महिलाको न्यायमा पहुँचको अवस्था ज्यादै कमजोर रहेको। हाल आएर राज्यस्तरबाट पनि न्यायमा पहँुच हुन नसक्नुका कारणहरूलाई उजागर गर्दै आवश्यक कानुनी तथा संरचनागत प्रयास गरिएको छ । यीनै संरचनागत प्रणालीहरूमा सुधार तथा नवीनतम कार्ययोजना निर्माण र कार्यान्वयनमा सरोकारवालाहरूको अर्थपूूर्ण भूूमिकाले लैंगिक हिंसा न्यूनीकरण सम्भव छ।"
परनिर्भरता घटाउन व्यावहारिक शिक्षा,"कुनै पनि व्यक्तिलाई जीवनमा आइपर्ने आधारभूत कार्यहरू गर्न सक्षम बनाउनु शिक्षाको मूलभूत उद्देश्य हो। यस्तो शिक्षा जीवन उपयोगी हुन्छ। नेपालमा हालसम्म पनि शास्त्रीय शैलीको शिक्षा प्रदान गरिन्छ। यस्तो शिक्षाले अरूको बारेमा ज्ञान तथा सूचना त प्रदान गर्छ नै, तर शिक्षित व्यक्तिहरूलाई व्यावहारिक तथा सिर्जनशील बनाउन सक्दैन। वास्तवमा विद्यालय तहदेखि विश्वविद्यालय तहसम्मका पढाइमा कुनै व्यवसाय रोज्न, खोज्न र टिकाउन सक्ने ज्ञान तथा सीपको कमी छ। कुनै पनि व्यक्तिले पढेका र सिकेका कुरालाई व्यवहारमा उतार्न सक्नु व्यावहारिक शिक्षाको विशेषता हो। यस्तो शिक्षाले कुनै पनि व्यक्तिलाई घर, खेतबारी, वनजंगल, जल, स्थल आदि क्षेत्रहरूमा व्यावसायिक रूपमा काम गर्न सिकाउँछ। हालसम्म पनि यहाँका विद्यालयदेखि विश्वविद्यालयसम्म सैद्धान्तिक ज्ञान प्रदान गरिन्छ। त्यसैले, विभिन्न घरायसी कामका लागि हामीले अरूको भर पर्नुपर्ने बाध्यता छ। नेपालमा पेसागत सीपमा आधारित ज्ञान तथा व्यावसायिक सीपमा आधारित शिक्षा प्रदान गरिएको भए यहाँ व्यावसायिक कामहरू गर्न सक्षम जनशक्ति उत्पादन गर्न सकिन्थ्यो। यसबाहेक परम्परागत पेशालाई आवश्यकता अनुरूप आधुनिकीकरण गर्दै व्यावहारिक बनाउन सकेको भए यहाँको हिमाल, पहाड र तराईमा विभिन्न किसिमका उत्पादनका सम्भावनाका आधारमा आयआर्जनका स्रोतहरूको खोजी गर्न सकिन्थ्यो। परन्तु, नेपालमा व्यावहारिक शिक्षाको कमी छ। जसले गर्दा शिक्षित युवाहरूले स्वरोजगारका क्षेत्रहरू पहिचान गर्न सकेका छैनन्। तसर्थ, रोजगारीका लागि उनीहरू बिदेसिन रुचाउँछन्। नेपालका पहाडी विद्यालयहरूमा व्यावहारिक ज्ञान प्रदान गर्न सकेको भए त्यहाँ पढेका विद्यार्थीले कृषि पेसामा पनि भविष्य देख्न सक्थे। उन्नत जातका गाई, भैंसी, बाख्रा, बंगुर, कुखुरा र माछापालन गर्न सक्षम हुने थिए भने अर्कोतिर फलफूल तथा पुष्पखेती गर्न सक्षम भई आयआर्जन गर्न सक्थे। यसैगरी, उनीहरूले तराई क्षेत्रमा खाद्यान्न, तेलहन, फलफूल र अन्य कृषिजन्य वस्तुहरूको अधिकतम उत्पादनका लागि आधुनिक फार्महरू सञ्चालन गरी स्वदेशमै रोजगारी पाउने थिए। तर, यहाँ व्यावहारिक शिक्षाको कमीले यस्तो हुन सकेको छैन। आज केही विकसित देशहरू विकासको उत्कर्षमा पुगेर चन्द्रमामा मानव पठाउन र मंगल ग्रहलगायत अन्य आकाशीय जीवको सम्भावनाबारे गहन अनुसन्धानमा संलग्न छन्। यतिमात्र होइन, अमेरिकास्थित नासाको अभियानले अन्तर्राष्ट्रिय जगत्मा नै विशेष ध्यान आकृष्ट गरेको छ। तर, नेपालमा भने यी कुराहरू एकादेशको कथा झै भएको छ। कृषिप्रधान देश भए पनि खाद्यान्नका लागि विदेशमा भर पर्नु परेको छ। योबाहेक सागसब्जी, फलफूल र अन्य दैनिक सामग्रीहरूका लागि पनि विदेशमा भर पर्नुपरेको छ। कुनै पनि कृषिप्रधान देशमा पशुपालनले महत्वपूर्ण भूमिका खेल्छ किनभने यसबाट एकातिर स्वास्थ्यवद्र्धक दूध, दही, मोही र घिउ प्राप्त हुन्छ भने अर्कोतिर खेतीका लागि मलमूत्र पनि प्राप्त हुन्छ। परन्तु यी चीजहरूका लागि विशेषतः भारत र अन्य देशहरूमा निर्भर हुनु परेको छ। यहाँका शिक्षित व्यक्तिहरूमा व्यावहारिक ज्ञान नहुनाले यस्तो भएको हो। आज विश्वमा सञ्चार क्षेत्रमा निकै प्रगति भएको छ। कम्प्युटर, ल्यापटप र मोबाइलको प्रयोग धेरै बढेको छ। नेपालमा पनि यिनीहरूको प्रयोग दिनदिनै बढिरहेको छ। तर, यिनीहरूको उत्पादन यहाँ नहुनाले विदेशमा भर पर्नु परेको छ। व्यावहारिक शिक्षा नहुनाले यस्तो भएको हो। यहाँ बारम्बार रेल ल्याउने कुरा चर्चामा आउँछ। तर, यहाँ बनाएको रेल होइन, भारत वा अन्य देशले बनाइदिएको रेल। यहाँ त केवल रेलको बाहिर नेपालको झन्डा र नक्सा बनाइन्छ। यसमा हामी गौरव ठान्छौं। वास्तवमा रेलमार्ग सर्वेक्षण गर्ने विदेशी इन्जिनियर, निर्माणकार्य ठेक्का लिने विदेशी कम्पनी, रेल चल्ने इन्धन विदेशको र रेलबाट भित्रिने सामानहरू पनि विदेशी हुन्। तर पनि हामीलाई यस सम्बन्धमा कुनै संकोच छैन। यहाँका अस्पतालमा प्रयोग गरिने भेन्टिलेटर, स्वाब कलेक्सन बक्स, पीपीई आदि विदेशबाट ल्याइन्छ भने जटिल खालका स्वास्थ्य परीक्षण विदेशमा गरिन्छ। यति मात्र होइन, यहाँ पठनपाठन गरिने पुस्तकहरूका लागि पनि विदेशमै भर पर्नु परेको छ। यथार्थतः यहाँ परनिर्भरताले हद नाघेको छ। मूल कारण यहाँ विद्यमान अव्यावहारिक शिक्षा नै हो। यहाँको शिक्षा प्रणाली पुराना भएकोले अनुसन्धानको संस्कार बस्न सकेको छैन। वर्तमान समयमा पनि यहाँ विद्यमान शिक्षा प्रणालीले सैद्धान्तिक ज्ञान मात्र प्रदान गरेकोले व्यावहारिक बन्न सकेको छैन। र, शिक्षित बेरोजगारहरूको संख्या बढिरहेको छ। तसर्थ, शिक्षामा गरिएको लगानी बालुवामा पानी हाले सरह भएको छ। यदि भविष्यमा यहाँको परनिर्भरता घटाउने हो भने शिक्षा व्यावहारिक हुनुपर्छ। जसको लागि आमूल परिवर्तन गर्नुपर्छ। जसका लागि सम्बन्धित पक्षको ध्यान यथाशीघ्र आकृष्ट हुनु जरुरी छ।"
चर्च ब्वाइजले उचाल्यो झापा कपको उपाधि,"झापा : इलाम गोल्डकपको फाइनलमा एनआरटी क्लबसँग हारको बदला लिँदै लिग च्याम्पियन चर्च ब्वाइज युनाइटेडले झापा कपको उपाधि उचालेको छ। उपाधि उचालेसँगै चर्च ब्वाइजले नगद १० लाख रुपैयाँ प्राप्त गरेको छ। उपविजेता एनआरटीले ५ लाख रुपैयाँमा चित्त बुझाएको छ। बिर्तामोडस्थित डोमालाल राजवंशी रंगशालामा सोमबार भएको फाइनल खेलमा चर्च ब्वाइजले एनआरटीलाई ३१ गोलअन्तरले हराउदै पहिलो संस्करणको उपाधि कब्जा गरेको हो। गत वर्ष यही रंगशालामा आयोजित झापा गोल्डकपको छैटौँ संस्करणमा पनि चर्च ब्वाइजले उपाधि हात पारेको थियो। खेलको २१ औं मिनेटमा चर्च ब्वाइजले अग्रता लिएको थियो। चर्च ब्वाइजका समिर तामाङले एनआरटीका डिफेन्डरको मिसपासलाई सदुपयोग गर्दै गोल गर्न सफल भए। खेलको ४३ औँ मिनेटमा चर्च ब्वाइजले अग्रता दोब्बर बनायो। रोहन कार्कीले डिबक्समा मिलाइदिएको पासलाई डिबक्समा अनमार्क रहेका विदेशी खेलाडी अर्मान्डले गोल गरे। त्यसको लगत्तै एनआरटीले १ गोल फर्कायो। विदेशी खेलाडी कार्लोसले दिएको क्रस पासमा कप्तानसमेत रहेका अञ्जन विष्टले गोल गर्दै नतिजा १२ बनाएका थिए। खेलको अतिरिक्त समयमा समिर तामाङको पासमा अर्मान्डले गोल गर्दै चर्च ब्वाइजको जित सुनिश्चित पारे। खेलको प्लेयर अफ द म्याच चर्च ब्वाइजका समिर तामाङ घोषित भए। उनले नगद १० हजार रुपैयाँ पुरस्कार पाए। प्रतियोगिताको उत्कृष्ट गोलरक्षक चर्च ब्वाइजका क्रिशल मोक्तान, प्रतियोगितामा सर्वाधिक गोलकर्ता एनआरटीका अञ्जन विष्ट, झापा ट्यालेन्टका रुपमा छनोट भएका झापा११ का प्रदिप बुढाथोकीले जनही ३५ हजार रुपैयाँ पुरस्कार पाए। मस्ट भ्यालुएबल प्लेयर चर्च ब्वाइजका रोहण कार्की भए। उनले नगद १ लाख रुपैयाँ पुरस्कार पाए। यसैबीच, झापा ११ एफसीका व्यवस्थापक गोपाल राईलाई क्लबले नगद २५ हजारसहित लाइफ टाइम अचिभमेन्ट अवार्ड प्रदान गरेको थियो।"
योनेक्स सनराइज नेपाल अन्तर्राष्ट्रिय च्यालेन्ज सुरु,"काठमाडौं : नेपाल ब्याडमिन्टन संघको आयोजनामा योनेक्स सनराइज नेपाल अन्तर्राष्ट्रिय च्यालेन्ज २०२४ सोमबारबाट काठमाडौंमा सुरु भएको छ। विश्व ब्याडमिन्टन महासंघ र ब्याडमिन्टन एसियाको स्वीकृतीमा सुरु योनेक्स सनराइज नेपाल च्यालेन्ज २०२४ मा विश्वका ५ महादेशका नेपालसहित २२ देशका खेलाडीको सहभागिता रहेको छ। पुरुषमहिला एकल तथा युगल र मिक्स युगल गरी ५ विधामा प्रतिस्पर्धा हुने ब्याडमिन्टन संघले जनाएको छ। प्रतियोगिताको सोमबार दशरथ रंगशालाको कबर्ड हलमा नेकपा माओवादी केन्द्रका अध्यक्ष पुष्पकमल दाहाल प्रचण्डले उद्घाटन गरे। सो क्रममा प्रचण्डले अन्तराष्ट्रिय प्रतियोगिताले विभिन्न देशसँगको सम्बन्ध र भाइचारा थप प्रगाढ हुने विश्वास व्यक्त गरे। प्रचण्डले आफू प्रधानमन्त्री हुँदा खेल पूर्वाधारको विकासमा ध्यान केन्द्रित गरेको जिकिर गरे। १५ हजार अमेरिकी डलरको पुरस्कार राशी रहेको प्रतियोगितामा सबै विधाका विजेता, उपविजेता, सेमिफानालिष्ट र क्वाटरफाइनलिष्टका खेलाडीहरूले क्रमशः १२ सय डलर, ७२० डलर, ६ सय डलर र ४८० डलर प्राप्त गर्नेछन्। च्यालेन्जको लगतै १२ गते शुक्रबारदेखि १४ गते आइतबारसम्म योनेक्स सनराइज नेपाल जुनियर अन्तर्राष्ट्रिय सेरिज २०२४ आयोजना हुनेछ। जसमा नेपाल सहित भारत, न्यूजिल्याण्ड, मलेशिया, थाइल्याण्ड, इरान, युनाइटेड अरब इमिरेट्सका खेलाडीहरूको सहभागिता रहने संघले जनाएको छ।"
"नेप्से परिसूचक दोहोरो अंकले बढ्यो,कारोबार घट्यो","काठमाडौं : नेप्से परिसूचक दोहोरो अंकले बढेर बन्द भएको छ। आइतबार १३ अंकले घटेको नेप्से परिसूचक सोमबार २८९१ अंकले बढेर २६१२२० विन्दुमा अडिएको छ। सेन्सेटिभ इण्डेक्स ३४८ अंकले बढेर ४४६५६ विन्दुमा पुगेको हो। नेप्से बढेपनि कारोबार रकम भने आइतबारको तुलनामा घटेको छ। यसदिन ३२८ स्क्रिप्सको ८९ लाख ८ हजार ८५१ कित्ता सेयर ४ अर्ब ४३ करोड २४ हजार ६०३ रुपैयाँमा खरिदबिक्री भए। अघिल्लो दिन ४ अर्ब ५१ करोड मूल्य बराबरको सेयर कारोबार भएको थियो। दोहोरो अंकले बढेको बजारमा तीन कम्पनीको सेयर सकारात्मक सर्किट लेभलमा कारोबार भयो। सपोर्ट माइक्रोफाइनान्स,सुपर मादी हाइड्रोपावर,बराही हाइड्रोपावर पब्लिकको सेयर १० प्रतिशतले बढेको हो। मानुषी लघुवित्त वित्तीय संस्थाका लगानीकर्ताले भने यस दिन सर्वाधिक गुमाए। सो कम्पनीको सेयर १० प्रतिशतले ओरालो लाग्यो। कारोबार रकमका आधारमा जानकी फाइनान्स शीर्ष स्थानमा रह्यो। सो कम्पनीको १८ करोड माथिको सेयर कारोबार भयो। जोशी हाइड्रोपावरले ११ करोड १७ लाखको सेयर कारोबार गर्दा मोलुङ्ग हाइड्रोपावरको ११ करोड १५ लाख,सुपर माइक्रो फाइनान्सको ९ लाख ९२ हजार र रिभर फल्स पावरको ९ करोड ५२ लाख मूल्य बराबरको सेयर कारोबार भयो। कारोबारमा आएकामध्ये १९४ स्टक्सको मूल्य बढ्दा ४२ वटाको घट्यो। ८ स्टक्सको मूल्य भने स्थिर रह्यो। आज म्युचुअल फण्डबाहेक १२ समूहको उपसूचक सकारात्मक देखिएका छन्।"
विद्युत् प्रसारण र वितरण प्रणाली सुधार तथा विस्तारमा ७२ अर्ब ९३ करोड रुपैयाँको लगानी जुट्यो,"काठमाडौं : देशभित्रको विद्युत् आपूर्ति भरपर्दो तथा गुणस्तरीय बनाउन र छिमेकी देशसँगको विद्युत् व्यापार विस्तारका लागि प्रसारण र वितरण प्रणाली विस्तार, सुधार एवम् आधुनिकीकरण गर्न करिब ७२ अर्ब ९३ लाख रुपैयाँ (५३ करोड ७० लाख अमेरिकी डलर)को लगानी जुटेको छ। विद्युत् प्रसारण र वितरण प्रणाली विस्तार एवम् सुधारका लागि एसियाली विकास बैंक (एडिबी)ले ३१ करोड १० लाख डलर (४२ अर्ब २४ करोड रुपैयाँ) सहुलितपूर्ण ऋण र ३ करोड डलर (४ अर्ब ७ करोड रुपैयाँ) अनुदान उपलब्ध गराउने छ। युरोपेली युनियनले २ करोड २६ लाख डलर (३ अर्ब ६ करोड रुपैयाँ) र नर्वे सरकारले ३ करोड १० लाख डलर (४ अर्ब २१ करोड रुपैयाँ) अनुदान दिनेछन्। यसैगरी रणनीतिक जलवायु कोषमार्फत १ करोड डलर (१ अर्ब ३५ करोड रुपैयाँ) सहायता प्राप्त हुनेछ। आयोजना कार्यान्वयन गर्न आवश्यक १३ करोड २४ लाख डलर (१७ अर्ब ९८ करोड रुपैयाँ) नेपाल सरकारले बेहोर्ने छ। एडिबीको दक्षिण एसियाली उपक्षेत्रीय आर्थिक सहायता (सासेक) विद्युत् प्रसारण र वितरण सुदृढीकरण परियोजनामार्फत कार्यान्वयन हुने आयोजनाहरूबाट मुख्य रुपमा २९० किलोमिटर प्रसारण लाइन, ५ वटा नयाँ सबस्टेसन र दुईवटा सबस्टेसनको स्तरोन्नति गरिने छ। साथै काठमाडौं उपत्यकाका घरायसी ग्राहकको घरमा रहेका सिंगल फेज मिटरलाई हटाई स्मार्ट मिटर जडान (दोस्रो चरण), वितरण सबस्टेसनहरूलाई आधुनिक एवम् स्वचालित बनाउनमा कम्युटरमा आधारित सुपरिवेक्षणीय नियन्त्रण तथा डाटा प्राप्ति (स्काडा) जडान, कर्णाली प्रदेशमा राष्ट्रिय प्रसारण लाइन निर्माण तथा वितरण प्रणालीको स्तरोन्नति गरिने छ। सहयता परिचालनका लागि गत शुक्रबार सरकार र एडिबी एवम् नेपाल विद्युत प्राधिकरणबीच सहुलितपूर्ण ऋण तथा अनुदान सम्झौता भइसकेको छ। योजनाहरू नेपाल विद्युत प्राधिकरणले कार्यान्वयन गर्नेछ। प्राधिकरणका कार्यकारी निर्देशक कुलमान घिसिङले विकास साझेदारबाट प्राप्त स्रोत परिचालन गरी मुख्य रुपमा देशभित्रको विद्युत् आपूर्ति प्रणाली सुधार एवम् विस्तार, क्षेत्रीयउपक्षेत्रीय विद्युत् व्यापारलाई भरपर्दो बनाउन मेरुदण्डका रुपमा आवश्यक पूर्वाधार संरचना निर्माण र वितरण प्रणाली डिजिटलाइसेन गरिने बताए। समयसमय विद्युत गएको भन्ने उपभोक्ताहरूको गुनासोलाई सम्बोधन गर्न र पर्याप्त, भरपर्दो, गुणस्तरीय तथा सुरक्षित विद्युत् आपूर्तिका लागि विगतका वर्षहरूबाट योजनाबद्ध रुपमा अगाडि बढाइएका पूर्वाधार संरचनाहरूको सुधार र सुदृढीकरणका कामहरू कार्यान्वयन गर्न ठूलो रकम जुटेको छ, अब योजनाहरू तत्काल कार्यान्वयनमा लगिने छ,कार्यकारी निर्देशक घिसिङले भने। एडिबी नेपाल आवासीय नियोगका निर्देशक आर्नोड कुश्वाले देशभित्रको बढ्दो मागअनुसारको विद्युत् आपूर्तिमा रहेको ग्रीड पूर्वाधारको सीमितता हटाउन र हरित ऊर्जा निर्यातको लक्ष्य पूरा गर्न सहायता सहयोगी हुने उल्लेख गरे। निर्देशक कुश्वाले भने,सहायता प्रसारण र वितरण गुरुयोजनाका मुख्य अभयवहरूमा खर्च हुनेछ, यसबाट जलविद्युत आयोजनाहरूबाट उत्पादित विद्युत् आन्तरिक खपतका लागि प्रसारण गर्न एमम् अन्तरदेशीय विद्युत् व्यापार क्षमता वृद्धि गर्ने टेवा पुग्नेछ, कर्णाली र लुम्बिनी प्रदेशमा प्रसारण र वितरण पूर्वाधार विस्तार, सुधार, स्तरोन्नति एवम् पुनस्र्थापना हुनेछ, जसबाट विद्युतीकरण, ऊर्जा गरिबी कम गर्न, प्रदेशबीचको सामाजिकआर्थिक असमानतालाई हटाउन सहयोग पुग्नेछ। सहायता परिचालन गरी नवलपरासी (बर्दघाट सुस्ता पश्चिम)को सुनवल नगरपालिका१३ स्थित नयाँ बुटवल सबस्टेसनदेखि रुपन्देही, कपिलवस्तु, अर्घाखाँची हुँदै दाङको लमहीसम्मको १६० किलोमिटर लामो ४०० केभी डबल सर्किट प्रसारण लाइन निर्माण गरिने छ। लमहीमा ग्याँस इन्सुलेटेड प्रणाली (जिआईएस) प्रविधिमा आधारित ४०० केभीको स्वचालित सबस्टेसन निर्माण हुनेछ। प्रसारण लाइन र सबस्टेसन निर्माणका लागि २० करोड ३० लाख डलर खर्च हुनेछ। प्राधिकरणका कार्यकारी निर्देशक कुलमान घिसिङले हाल बुटवलबाट पश्चिमतर्फ विद्युत् प्रवाहका लागि १३२ केभी लाइनमार्फत रहेकाले त्यस क्षेत्रमा निर्माण हुने जलविद्युत आयोजनाहरूको विद्युत प्रवाह गर्न, त्यहाँको बढ्दो विद्युत् मागलाई सम्बोधन गर्न र छिमेकी देशसँगको व्यापारलाई भरपर्दो बनाउन ४०० केभी लाइन तथा सबस्टेसन निर्माण गर्न लागिएको बताए। बारापर्सा औद्योगिक करिडोरमा सञ्चालित, सञ्चालनको तयारीमा रहेका, भविश्यमा खुल्ने र थप विद्युत माग गर्ने उद्योगहरूलाई पर्याप्त, भरपर्दो र गुणस्तरीय विद्युत आपूर्ति हेटौंडाढल्केबरइनरुवा ४०० केभी प्रसारण लाइनअन्तर्गत बाराको निजगढमा ४०० केभी सबस्टेसन निर्माण गरिने छ। भारतीय एक्जिम बैंकको सहुलियतपूर्ण ऋणमा निजगढमा ४०० केभी सबस्टेसन निर्माण हुनेछ। निजगढबाट परवानीपुरसम्मको ४०० केभी लाइन र परवानीपुरमा ४०० केभी सबस्टेसन निर्माणका लागि एडिबीबाट प्राप्त हुने साढे आठ करोड डलर खर्च गरिने छ। सन् २०५० सम्मको तीन हजार १ सय मेगावाट विद्युत माग धान्ने गरी काठमाडौं उपत्यकाको आपूर्तिलाई लक्षित गरी निर्माण गर्न लागिएको ओखरपौवातीनपिप्ले २२० केभी प्रसारण लाइन र तीनपिप्लेमा २२० केभी सबस्टेसन निर्माणमा ४ करोड रुपैयाँ खर्च गरिने छ। दैलेखजुम्ला १३२ केभी प्रसारण लाइन र जुम्लामा १३२ केभी प्रसारण लाइन निर्माणमा साढे तीन करोड डलर खर्च हुने छ। साथै कर्णाली प्रदेशका जिल्लाहरूको विद्युत् वितरण प्रणालीको स्तरोन्नति गर्न दुई करोड ३० लाख डलर खर्च हुने छ।"
अझै किन बढेन घरजग्गा कारोबार ?,"अर्थतन्त्र चलायमान बनाउने मुख्य व्यवसाय हो घरजग्गा कारोबार। सरकारलाई राजस्व संकलनदेखि आर्थिक गतिविधि बढाउने यो व्यवसाय थलिएको छ। कोभिडपछि थला परेको यो व्यवसाय उकास्न सरकारले केही पहल त गरेको छ। तर, त्यो मात्रै पर्याप्त देखिएको छैन। त्यसैकारण, नीतिगत र व्यावहारिक सुधार गर्नुपर्ने खाँचो औंल्याइएको छ। सरकारले नै गठन गरेको अध्ययन कार्यदलको प्रतिवेदन कार्यान्वयनमा गए यो व्यवसाय चलायमान बन्ने जानकारहरू बताउँछन्। काठमाडौं : आर्थिक २०७८०७९ मा घरजग्गा कारोबारमार्फत ५८ अर्ब ३४ करोड राजस्व उठ्यो। त्यसपछि मुलुकमा कोभिडको संक्रमण फैलियो। अर्थतन्त्र ठप्प जस्तै भयो। जसको प्रत्यक्ष मारमा पर्यो, घर जग्गा कारोबार। त्यसयता थलिएको घर जग्गा कारोबारले अझै गति लिन सकेको छैन। जबकी, सरकारले यही कारोबार बढाउन बजेटमार्फत जग्गाको कित्ताकाट पनि खुलायो। तर, अपेक्षाकृत कारोबारमा सुधार भएन। गत वर्ष ०८००८१ मा घर जग्गा कारोबारमार्फत ४६ अर्ब ५४ करोड राजस्व उठेको थियो। चालु वर्षमा केही सुधार देखिए पनि कैयौं नीतिगत र व्यावहारिक कठिनाइका कारण यो व्यवसायले गति लिन नसकेको सरोकारवाला बताउँछन्। सरकारलाई हालै बुझाइएको अध्ययन प्रतिवेदनले पनि घर जग्गा कारोबारमा नीतिगत सुधारका लागि सुझाव दिइएको छ। जसमा भवन एकीकरणसम्बन्धी स्पष्ट कानुनी व्यवस्थाको अभाव रहेको, योजना अनुमति प्रक्रिया निकै झन्झटिलो रहेको, बिचौलियाको हालीमुहाली रहेको, अस्वाभाविक महँगो भएको, प्रभावकारी नियमन हुन नसकेको र जग्गासम्बन्धी हदबन्दीका कारण कठिनाइ रहेको अध्ययन प्रतिवेदनको निष्कर्ष छ। सुस्त गति लिँदै कोभिड यता थला परेको घर जग्गा व्यवसायमाथि उठ्न सकेको छैन। वार्षिक करिब ७० अर्बसम्म यो व्यवसायबाट राजस्व संकलन हुने गरेकोमा हाल ४६ अर्ब रुपैयाँमा झरेको छ। घरजग्गा कारोबार बढ्दो क्रममा रहे पनि कोभिड अघिको तुलनामा आउन नसकेको भूमि व्यवस्थापन तथा अभिलेख विभागका प्रवक्ता वेदप्रसाद अर्याल बताउँछन्। विभागको तथ्यांकअनुसार आर्थिक वर्ष ०८०८१ मा यसबाट राजस्व ४६ अर्ब ५४ करोड उठेको थियो। गत आर्थिक वर्ष १५ लाख ४४ हजार संख्यामा घरजग्गा कारोबार भएको थियो। कोभिडको समयमा आर्थिक वर्ष २०७५७६ मा घरजग्गा राजस्व करिब २५ अर्ब मा झरेको थियो। नाजुक अवस्थामा नै पुगेको यो व्यवसाय फस्टाउने क्रममा रहेको अर्याल बताउँछन्। उनका अनुसार उपत्यकामा भन्दा पूर्वीतराई र तराईमा घरजग्गाको किनबेच बढेको छ। घरजग्गा कारोबार गर्दा सरकारलाई दर्ता शुल्क, पुँजीगत लाभकर तथा अन्य राजस्व आउँछ। बास्तविक कारोबार एउटा, कागजमा अर्कै घरजग्गाको वास्तविक किनबेच वार्षिक करिब २० खर्ब रुपैयाँको हुन्छ। तर, सरकारी तथ्यांकमा १० खर्ब रुपैयाँ बराबरको मात्रै हुने गर्छ। खरिदबिक्रिमा हुने अपारदर्शिताका कारणले यो व्यवसाय धराशयी भएको नेपाल जग्गा तथा आवास विकास महासंघका अध्यक्ष भेषराज लोहनी बताउँछन्। बजार मूल्यभन्दा सरकारी मूल्य न्यून भएको कारणले वास्तविक किनबेच मूल्यमा फरक परेको लोहनीको भनाइ छ। खरिदबिक्री एउटा मूल्यमा हुन्छ, सरकारी मूल्यांकन अर्कै अर्थात न्यून मूल्यमा हुने गरेको छ। राज्यले पारदर्शी बनाएर प्रणालीमा लैजान सके यो मूल्य कम्तीमा २० खर्ब हुन्थ्यो। अपारदर्शी कारोबारका कारण सरकारले राजस्व पनि गुमाउँदै जान्छ। दर्ता शुल्कसँगै लाभकर, आयकर पनि गुमेको छ, लोहनी बताउँछन्। घरजग्गा व्यवसायमा असंगठित ढंगबाट कारोबार मौलाउँदा समस्या परेको र सरकारले यसमा कडाइ गर्दा यो व्यवसाय धराशयी बन्दै गएको हो। संगठित रूपमा यस व्यवसायमा काम गर्दै आएका व्यवसायीले असंगठित कारोबार रोक्न लाइसेन्स सिस्टम प्रणाली लागू गर्न, प्रणाली गत कारोबारमा सुुधार गर्न, डिजिटल प्रणालीको व्यवस्था माग गर्दै आएका छन्। तर, सरकारले यसमा ध्यान पुर्याउन नसक्दा सरकारको राजस्व गुमिरहेको अध्यक्ष लोहनीको भनाइ छ। घरजग्गा कारोबारलाई टेवा दिन भन्दै सरकार तथा राष्ट्र बैंकले विभिन्न खुकुलो नीति अपनाएका छन्। राष्ट्र बैंकको तथ्यांकअनुसार चालु आर्थिक वर्षको कात्तिक मसान्तसम्म करिब २ खर्ब २४ अर्ब रुपैयाँ रियल स्टेटमा ऋण लगानी भएको छ। अघिल्लो वर्षको सोही अवधीमा करिब २ खर्ब ११ अर्ब रुपैयाँ बैंक तथा वित्तीय संस्थाबाट ऋण लगानी भएको थियो। यो अवधिमा करिब ६६५ प्रतिशतले ऋण लगानी बढे पनि अपेक्षाकृत रूपमा भने कारोबार बढ्न सकेको छैन। घरजग्गा कारोबारमा आइरहेको गतिरोधलाई सम्बोधन गर्न सरकारले गठन गरेको कार्यदलले सरकारलाई अन्तिम प्रतिवेदन पनि बुझाइसकेको छ। गत मंसिरमा गठित समितिले शुक्रबार उपप्रधान तथा सहरी विकासमन्त्री प्रकाशमान सिंहलाई यस क्षेत्रका समस्या चुनौती र सुधारका सुझावहरू समेटेर प्रतिवेदन बुझाएको छ। उक्त प्रतिवेदनले देखाएका समस्याहरू यस्ता छन्। समितिले घर जग्गा कारोबारमा देखिएका समस्या सुल्झाउन अधिकांश कानुन, कार्यविधि तथा मापदण्डहरू परिमार्जन गर्नुपर्ने साथै नयाँ कानुनहरूसमेत निर्माण गर्नुपर्ने औंल्याएको छ। जग्गा व्यवस्थापनदेखि आयोजना सञ्चालनसम्मका समस्याहरू सम्बोधन गर्न आवश्यक प्रमुख नीतिगत सुझावहरू यी हुन्। १ जग्गा विकास आयोजनालाई सरलीकृत गरी देशैभर छिटोछरितो रूपमा सम्पन्न गर्न सकिने सोच अनुरूप जग्गा एकीकरण आयोजना सञ्चालन व्यवस्थापन र हस्तान्तरण कार्यविधि सरकारबाट स्वीकृत गरि लागू गर्नुपर्ने। जग्गा एकीकरण आयोजना निजी क्षेत्रबाट समेत सञ्चालन गर्न सकिने गरी निश्चित कार्यविधि र मापदण्ड बनाउनु पर्ने। २ संयुक्त आवास भवन निर्माण अनुमति प्रक्रिया थप सरलीकरण गर्न ५ तला (पार्किङबाहेक) वा २० मिटर अधिकतम उचाइ भएको र बढीमा ५० आवास एकाइ भएको संयुक्त आवास र मिश्रित आवासको योजना अनुमति, भवन संहिता चेकजाँच, नक्सा पास तथा अनुगमन लगायतका विषयहरू सम्बन्धित स्थानीय तहबाटै हुने व्यवस्था गर्नुपर्ने। ३ निर्देशित जग्गा विकास अवधारणा (जीएलडी) अनुसार काठमाडौं उपत्यका विकास प्राधिकरणबाट प्राप्त विवरणअनुसार करिब १२३ किमि जीएलडीसडक विस्तार हुन बाँकी छ, तर योजना लागू हुनुभन्दा पहिले र पछि प्रस्तावित सडकको क्षेत्राधिकारभित्र भवनलगायत संरचना निर्माण भएको र वैकल्पिक सडक निर्माण भइसकेको लगायतका कारण देखाइ स्थानीय तह तथा सम्बन्धित व्यक्तिहरूबाट जीएलडी संशोधन तथा खारेजीको लागि निरन्तर अनुरोधसमेत भएको देखिएकाले यस सम्बन्धमा आवश्यक प्राविधिक अध्ययन गराई शीघ्र उपयुक्त निर्णय हुनु पर्ने। ४ संयुक्तसामूहिक आवास, मिश्रित आवास, विशिष्ट संरचनाहरू जस्तै सिनेमा हल, अस्पताल र धेरै मानिसहरूको जमघट हुने ठूला बहुउपयोगी भवनहरू निर्माण गर्नु पूर्व अनिवार्य रूपमा योजना अनुमति प्राप्त गर्ने व्यवस्था हुनुपर्ने। संयुक्त आवासको स्वामित्वसम्बन्धी ऐन, २०५४ र नियमावली, २०६० वमोजिम सञ्चालन हुने संयुक्त आवाससामूहिक आवासको स्वीकृति अनुमति मापदण्डसम्बन्धी प्रक्रिया पूरा गर्ने धेरैवटा ऐन नियम एवं सरकारी निकाय भएकाले एउटै ऐन र एउटै सरकारी ढोकाबाट निकास पाउने व्यवस्था कानुनमा हुनुपर्ने। यसका लागि स्वीकृत मापदण्डमा तोकिएबमोजिम हुने गरी १५,००० बर्ग मिटरसम्मको जग्गा विकास तथा सामूहिक आवाका योजना अनुमति स्थानीय तहबाटनै हुने गरी व्यवस्था गर्न उपयुक्त हुने। योजना अनुमतिसम्बन्धी मापदण्डमा नै योजना अनुमति प्राप्त गर्नको लागि पेस गर्नुपर्ने कागजात तथा सार्वनजनिक निकायले अनुमति प्रदान गर्नुपर्ने समयावधी तोक्नुपर्ने। ५ जग्गाको स्वामित्व सञ्चालक वा निजको कम्पनीमा मात्र हुनुपर्नेमा विभिन्न व्यक्तिको नाममा हुँदाहुँदै पनि केही आयोजनामा योजना अनुमति दिने गरेको देखिँदा सो गर्न नपाउने कानुनी व्यवस्था हुनुपर्ने। स्वामित्मा नआउँदासम्म चार किल्ला तोकि सो क्षेत्रमा प्रस्तावित भौतिक विकास योजना कार्यान्वयन गर्न मिल्ने देखिएमा सैद्धान्तिक सहमति दिन सकिने। ६ हाउजिङअपार्टमेन्ट विल्डर्सको हकमा सर्वप्रथम आयोजनाको योजना अनुमति प्राप्त भई सम्बन्धित निकायबाट लिनुपर्ने स्वीकृत लिई जग्गा विकास गरी नक्सा पास भएपछि मात्र नेपाल सरकारका सम्बन्धित निकायबाट स्वीकृति लिएपछि विज्ञापन प्रकाशित गर्न पाउने गरी ऐनमा संशोधन गर्नुपर्ने। ७ अपार्टमेन्ट निर्माण सम्पन्न भएपश्चात् एकाइ धनीले पाउने सुविधाको आवश्यक व्यवस्था कसरी गरिएको छ सो व्यहोरा समेत सरकारी निकायबाट स्वीकृत भएबमोजिम सुविधा पाउने गरी विज्ञापनमा अनिवार्य विवरण खुलाउनुपर्ने व्यवस्था ऐनमा गरिनुपर्ने। ८ आयोजनाको लागत हेरी आवासीय योजनाहरूमा वातावरणीय अध्ययन सम्पन्न गर्न समय निकै बढी लाग्ने देखिएकोले आवासीय आयोजनाका लागि मात्र प्रयोगमा ल्याउनेको हकमा बढीमा ३ महिनाभित्र अध्ययन सम्पन्न हुने व्यवस्था कानूनमा गरिनुपर्ने। ९ मिश्रित आवासीय प्रयोजनको भवनमा व्यापारिक रूपमा प्रयोग गर्न सकिने क्षेत्रफल जस्तै क्याफे, पार्किङ ग्रोसरी, व्यायाम केन्द्र लगायतको स्वामित्वको स्पष्टतासहित न्यूनतम सेवा सुविधाहरू निर्धारण हुनुपर्ने। संयुक्त आवास सहितको मि िश्रत उपयोगको भवनमा संयुक्त आवासको सामूहिक उपयोगका सुविधाहरू सम्बन्धमा आवासका लागि अनुमति दिँदा नै स्पष्ट व्यवस्था गर्नुपर्ने। १० काठमाडौँ उपत्यका भित्रका नगरपालिका र नगरोन्मुख गाविसहरूमा गरिने निर्माणसम्बन्धी मापदण्ड, २०६४ मा उपत्यकाका विभिन्न राजकुलो, खोल्सी, नदी किनार रहेको जग्गाबाट ४ देखि २० मिटरसम्म सेट व्याक छोड्नुपर्ने र उक्त निर्माण निषेधित क्षेत्रमा परेको जग्गाको समेत अन्य क्षेत्र सरह मालपोत तथा सम्पत्ति कर लिनु उपयुक्त नहुने भएकोले हरियाली तथा कृषि क्षेत्रको संरक्षण तथा प्रवर्धनको लागि निर्माण निषेधित क्षेत्रमा परेको जग्गाको मालपोत कर, सम्पत्ति करमा छुट हुनुपर्ने। ११ भवन निर्माण मापदण्डमा एफएआर, लाइट प्लेन र निर्माण गर्न पाइने भवनको अधिकतम उचाइलाई समेत समेटी भूउपयोग योजनामा आधारित मापदण्ड तय हुनुपर्ने। १२ आयोजनाको योजना अनुमति लिइसकेपछि एक वा एकभन्दा बढी कित्ता भएमा आयोजनाअनुरूप पूर्वाधारको पहुँच र जग्गा विकास गरेर मात्र आयोजनामा आवासीय घरहरूको बुकिङ तथा बिक्री गर्न पाउने गरी कानुनी व्यवस्था हुनुपर्ने। जग्गा विकास आयोजनाको हकमा आवास तथा जग्गा विकासकर्ताले न्यूनतम पूर्वाधारहरू जस्तै पक्की सडक, ढल, विद्युत्, खानेपानी वितरण प्रणाली अनिवार्य रूपमा बनाउनुपर्ने। प्रस्तावित आयोजनासम्म पहुँच हुनुपर्ने सडक खानेपानी ढल निकासको व्यवस्थापनमा सरकारी निकायको भूमिका सम्बन्धमा अनुमति चरणमा नै स्पष्ट हुनुपर्ने। १३ योजना अनुमतिदेखि निर्माण चरणसम्म अनुमति दिने निकायहरूबाट नै अनुमतिबमोजिम कार्य भए नभएको अनुगमन गर्नुपर्ने। अनुमति तथा नक्सा बमोजिमको अपार्टमेन्टहाउजिङ तयार भए नभएको पाइएमा तत्काल रोक्का राखे वा भत्काउने प्रक्रियालाई प्रभावकारी बनाउनुपर्ने। १४ संयुक्त आवास सामूहिक आवास बनाउने डेभलपर्सहरूलाई उद्योगधन्दा गर्ने उद्योगी सरह मान्यता दिनुपर्ने र सो डेभलपर्सहरूले बनाएका संयुक्त सामूहिक आवास बनाई बिक्री वितरण नभएसम्म स्थानीय निकायले लिने घर जग्गा कर छुट पाउने गरी कानूनमा व्यवस्था गर्नुपर्ने। १५ कतिपय स्थानीय तहहरूबाट आवासीय भवनहरू निर्माण गर्ने समयको म्याद दुई वर्ष मात्र दिने गरेकोमा आयोजनाको प्रकार तथा विशेषता हेरी आयोजना कति अवधीको हुने हो योजना अनुमति दिँदा नै उल्लेख हुनुपर्ने। योजना सम्पन्न नभएसम्म सम्पत्ति कर नलिने व्यवस्था हुनुपर्ने। १६ कुनै अपार्टमेन्ट सञ्चालनकर्ताले आफ्नो आयोजना देखाइ बैंक तथा वित्तीय संस्थाबाट कर्जा लिँदा, अग्रिम बुकिङकर्ता बुकिङ भएको एकाइ र लगानी रकम खुलाई बुकिङ गरिएको अपार्टमेन्ट एकाइ बाहेकको बाँकी जग्गा एवं अपार्टमेन्ट एकाइको हकमा मात्र कर्जा लगानी गर्न पाउने, पछि अपार्टमेन्ट एकाइ खरिदकर्ताले रकम जम्मा गर्दा सञ्चालकको सहमतिपत्र एवं सम्झौतापत्रको प्रतिलिपिसहित बैंकलाई जानकारी गराउने र खरिद रकम बैंकमार्फत जम्मा गर्ने र सो पूरा भुक्तानी भएका एकाइको बैंक तथा वित्तीय संस्थाले लिलाम गर्न नपाउने कानुनी व्यवस्था हुन जरुरी देखिन्छ। १७ कुनै पनि आयोजनामा ५० प्रतिशतभन्दा बढी आवास एकाइ धनीहरूलाई बिक्री गरी हक हस्तान्तरण गरेको बढीमा एक वर्षभित्र आयोजनामा प्रयोग हुने साझा बाटो खुल्ला क्षेत्र सामूहिक उपयोग हुने ठाउँहरूलगायत सम्झौतामा ब्रोसरमा दिने भनी खुलाएका साझा कुराहरू आवास सञ्चालन कर्ताबाट कानुनबमोजिम उपभोक्ता समिति गठन गराई अनिवार्य रूपमा व्यवस्थापन हस्तान्तरण गरिनु पर्ने कानुनमा व्यवस्था हुनुपर्ने। १८ संयुक्त आवाससामूहिक आवासभित्र रहेका एकाइ धनीहरूबाट गठन भएका उपभोक्ताहरूको व्यवस्थापन समितिले संस्था दर्ता गर्नुभन्दा अगाडि सम्बन्धित नगरपालिका गाउँपालिकाबाट निर्धारित ढाँचामा पूर्वसहमति लिएर मात्र सम्बन्धित निकायबाट दर्ता हुने गरी कानुनी व्यवस्था गरिनुपर्ने। १९ संयुक्त आवास तथा सामूहिक आवास सञ्चालनको लागि गठन हुने व्यवस्थापन समितिको काम, कर्तव्य र अधिकार कानुनमा नै तोकि दिनुपर्ने। सो बमोजिम नभएको व्यवस्थापन समितिलाई कारबाही गर्ने, सजाय गर्ने अधिकार सम्बन्धित स्थानीय तहलाई हुने गरी कानूनमा व्यवस्था गरिनुपर्ने। २० आवास कम्पनीले बिक्री वितरण गरेको संयुक्त आवास सामूहिक आवास तथा एकाइहरू भत्केबिग्रेमा सोको मर्मत गर्ने र बिमा गर्ने लगायतको कार्य उपभोक्ता समितिलाई हस्तान्तरण भएको मितिले कम्तीमा एक वर्षसम्म आयोजना सञ्चालकबाटै हुनुपर्ने। २१ संयुक्त तथा सामूहिक आवास सञ्चालन तथा व्यवस्थापनमा उत्पन्न विवाद तथा समस्या स्थानीय तहबाट समाधान हुन नसकेमा यस्ता समस्या समाधान गर्न मन्त्रालय वा विभागस्तरमा पुनरावलोकन समित गठन हुनुपर्ने। २२ संयुक्त तथा सामूहिक आवासमा अत्यावश्यक सेवा तथा सुविधाहरू जस्तै खानेपानी, फोहोरमैला व्यवस्थापन, सम्पत्ति कर लगायतमा सम्बन्धित पालिकाले अन्य क्षेत्रको तुलनामा भेद भाव गर्न नहुने। समितिले कानुनी संरचना सुधारका लागि समयसिमा तोकेर नै अघि बढ्न सुझाएको छ। जसअनुसार राष्ट्रिय सहरी नीति २०८१ कार्यान्वयन, नगरी विकास ऐनका प्रावधान समेट्दै प्रस्तावित शहरी विकास ऐन जारी गर्नुपर्ने, संयुक्त आवासको स्वामित्वसम्बन्धी ऐन २०५४ तथा नियमावली २०६० संशोधन, जग्गा विकास आयोजना सञ्चालन कार्यविधि परिमार्जन गर्न भनिएको छ। उपप्रधान तथा सहकारी विकासमन्त्री प्रकाशमान सिंहलाई घरजग्गा कारोबारबारे अध्ययन गर्न गठित कार्यदल आफ्नो प्रतिवेदन बुझाउँदै । यस्तै, काठमाडौं उपत्यका भित्रका नगरपालिका र नगरोन्मुख गाविसहरूमा गरिने निर्माणसम्बन्धी मापदण्ड २०६४ र बस्ती विकास, सहरी योजना तथा भवन निर्माणसम्बन्धी आधारभूत निर्माण २०७२ लाई छाता मापदण्डका रूपमा जारी गर्नुपर्ने, संयुक्त, सामूहिक र योजनाबद्ध आवाससम्बन्धी मापदण्ड २०६२ परिमार्जन गर्दै लागू, वातावरण संरक्षण नियमावली २०७७ मा संघीय मर्मअनुसार कार्यान्वयन, भूमिसम्बन्धी ऐन नियमावलीमा समन्वय र वित्त तथा करसम्बन्धी सहजीकरणका लागि सुझाइएको छ। समस्याहरू क जग्गा व्यवस्थापन तथा योजना अनुमति चरण र जग्गा एकीकरण आयोजना कार्यान्वयनमा निजी क्षेत्र संलग्न हुने व्यवस्था नभएको। भवन एकीकरणसम्बन्धी स्पष्ट कानुनी व्यवस्थाको अभाव। योजना अनुमति प्रक्रिया निकै झन्झटिलो। अनुमति प्रक्रियामा धेरै निकायको संलग्नताले लामो समय लाग्ने। कुन ठाउँको घडेरी बिक्री हुनेनहुने भन्ने कुरा बिचौलियाको हातमा रहेको। आवास तथा जग्गा विकासकर्ताले नै बिचौलियाहरूबाट जग्गा खरिद गर्नुपर्ने अवस्था रहेको। बिचौलियाहरूले जग्गाको मूल्य निर्धारण गर्ने, जसले गर्दा कतै अस्वाभाविक महँगो कतै सस्तो पर्ने गरेको । अधिकांश घर जग्गा ब्रोकरहरू दर्ता बिनाका र अनौपचारिक भएकाले प्रभावकारी नियमन हुन नसकेको। काठमाडौं उपत्यका विकास प्राधिकरणबाट योजना स्वीकृति लिँदा सरकारी जग्गा सट्टापट्टा गर्न सकिने भए पनि काठमाडौं बाहिरका जिल्लामा त्यस्तो सुविधा नभएको। जग्गासम्बन्धी हदबन्दीले ठूला आयोजना सञ्चालन हुन नसकेको। भूमिसम्बन्धी ऐन, आठौं संशोधनले सम्पूर्ण घर जग्गा व्यवसायीका लागि एकपटक हदबन्दी छुट दिने निर्णय गरेको, तर भूमिसम्बन्धी नियमहरू २०७८ ले परमिट लिइसकेको योजना पास गर्न पनि अप्ठेरो परेको। बस्ती विकास, सहरी योजना तथा भवन निर्माणसम्बन्धी आधारभूत निर्माण मापदण्ड, २०७२ (संशोधनसमेत) मा मिश्रित आवासीय भवनका लागि अलग एफएआरको व्यवस्था गरेपनि संयुक्त आवासको स्वामित्वसम्बन्धी ऐनमा मिश्रित आवासको व्यवस्था नभएको । कुलो, राजकुलो, खोल्सी, खोला सूचीकृत तर व्यक्तिको प्रयोगमा रहेको जग्गा उपयोगमा समस्या देखिएको। यस्ता क्षेत्रको सेटव्याक व्यवहारिक नभएको। सामूहिक साझा खुल्ला स्थान एकै ठाउँमा राखुपर्ने व्यवस्था अव्यावहारिक भएको। आवास तथा जरगा व्यवसायीलाई स्थानीय तहले अत्यधिक कर लिने गरेको। निजी आवासको भन्दा संयुक्तसामूहिक आवासलाई नक्सा पासमा बढी शुल्क लिने गरेको। एकातर्फ निर्देशित जग्गा विकास कार्यक्रममा परेका प्रस्तावित सडकको चौडाइलाई आधार मानि योजना अनुमति प्राप्त गर्न नसकेको अर्कोतर्फ जीएलडि सडक रहेको भनी फिल्डमा भएको सडकको आधारमा नक्सा पास हुन नसकेको। खुल्ला क्षेत्र सामूहिक क्षेत्र तथा व्यवस्थित पूर्वाधारको सुनिश्चितताबिना नै सम्बन्धित निकायले केवल २० फिट बाटोको आधारमा कित्ताकाट गर्दा व्यवस्थित आवास विकास गर्नेहरू निरुत्साहित भएको। यस्ता कित्ताकाट गरेको स्थानमा राज्यको खर्चमा सम्पूर्ण पूर्वाधार बनाउँदा बिचौलिया लाभान्वित भएको। खोला नदी किनारका जग्गामा योजना अनुमति प्राप्त गर्न कठिन भएको तथा स्वीकृत प्राप्त योजना कार्यान्वयनमा समस्या भएको। नदी किनारको सेटब्याक जग्गाको कर समेत अन्य जग्गा सरह भएको। ठूला भवन निर्माण हुँदा, त्यस्ता भवनको वरिपरि रहेका साना भवनमा बस्नेले असुरक्षित महसुस गरेको । ख निर्माण तथा वित्तीय व्यवस्थापन चरण नदी किनार क्षेत्रका स्वीकृति प्राप्त आवास योजना कार्यान्वयनमा समस्या उत्पन्न भएको। सडक, खानेपानी, ढल निकास, बिजुली तथा टेलिफोन, इन्टरनेट सुविधाहरू योजनास्थलसम्म पुर्याउन समस्या परेको । आवास तथा जग्गा विकासकर्ताले योजना स्थलसम्म बनाएको बाटो र अन्य भौतिक पूर्वाधार सरकारको वा सार्वजनिक सम्पत्ति हुने हुँदा उपभोक्तालाई अतिरिक्त आर्थिक भार परिरहेकाले यस्तो भारलाई कम गर्न त्यस्ता पूर्वाधारको व्यवस्था सरकारबाट गरिदिनुपर्ने वा त्यस्ता पूर्वाधार निर्माण गर्ने आवास तथा जग्गा विकासकर्तालाई सो वापत सुविधा तथा सहुलियत दिनुपर्ने। बैंक तथा वित्तीय संस्थाले प्रवाह गर्ने आवास कर्जाको सीमा बढाउनु पर्ने। राष्ट्र बैंकले तोकेको लोन टु भ्यालु रेसियो वृद्धि गर्नुपर्ने। आवास विकासका लागि वैदेशिक लगानी खुल्ला गर्नुपर्ने। २०६८ सम्म संयुक्त आवासमा १५ प्रतिशत र सामूहिक आवासमा २ प्रतिशत राजस्व तिरे पुग्नेमा अहिले ५५ प्रतिशत कर तिर्नु पर्दा संस्थागत स्वीकृति लिनेहरू निरुत्साहित भएको। संस्थागत स्वीकृति लिनेलाई प्रोत्साहित गर्न साविक बमोजिम नै राजस्व तोकिनुपर्ने। सबै आवास एकाइ बिक्री नहुँदै बाँकी एकाइ पनि जोडेर आवास विकासकर्तालाई सम्पत्ति करको भार परेको छ। हदबन्दी छुटसम्बन्धी आदेशअनुसार ५० प्रतिशतभन्दा बढी बैंकमा धितो राख्न नसकिने। नक्सा पास मितिले २ वर्ष पछि स्थानीय तहले सम्पत्ति कर लिने गरेको तर २ वर्षमा अपार्डमेन्ट सम्पन्न नै नहुने हुँदा यो समय अपुग रहेको। ग हस्तान्तरण, सञ्चालन र व्यवस्थापन चरण सामूहिक प्रयोग हुने क्षेत्रको स्वामित्व सम्बन्धित उपभोक्ताहरूको सोसाइटीलाई नै बिना दस्तुर हस्तान्तरण गर्न सकिने कानुनी व्यवस्था गर्नुपर्ने। सामूहिक आवास क्षेत्रभित्र रहेको सडकको स्वामित्व सार्वजनिक गर्ने वा नगर्ने भन्ने सम्बन्धमा द्विविधा उत्पन्न भएको । न्यूनतमभन्दा बढी पार्किङ आवश्यक हुनेलाई थप पार्किङ बेच्न पाउने व्यवस्था हुनुपर्ने। सबै युनिट बेचेर पनि जग्गा आवास तथा जग्गा विकासकर्ताकै नाममा रहँदा हस्तान्तरणको समस्या भएकाले आवास तथा जग्गा विकासकर्ता एउटै आयोजनामा अल्झिनु परेको। विदेशी नागरिकलाई अपार्टमेन्ट बिक्री गर्ने विषय विगतमा बजेट भाषणमा उल्लेख भए पनि सोको कानुनी व्यवस्थाको अभावमा कार्यान्वयन नभएको। डेभपलपरले खरिदकर्तालाई समयमा आवास एकाइ उपलब्ध नगराएको। आवास तथा जग्गा विकासकर्ताले प्रतिबद्धता गरेअनुसार समयमा धनीपुर्जा पाउन नसक्नु। प्रतिबद्धता गरेअनुसार सेवा सुविधा उपलब्ध हुन नसक्नु। साइटभित्रका पूर्वाधार जस्तै खानेपानी, ढलनिकास, सडक बत्ती, सामुदायिक भवन, खुलास्थान र पार्किङको समुचित व्यवस्था नहुनु। नगरपालिका वा अन्य सम्बन्धित निकायबाट योजनाको स्वीकृति नलिनु। इन्टिग्रेटेड कम्युनिटी नाम दिए पनि यस सम्बन्धमा कानुनमा व्यवस्था नभएको।कानुनी र नीतिगत सुधारको खाँचो"
राजमार्ग वरिपरि छ्यापछ्याप्ती अखाद्य वस्तु,"ओखलढुंगा : ओखलढुंगामा राजमार्ग वरिपरिकै बजारमा अखाद्य वस्तु खुलेआम बिक्री वितरण भएको पाइएको छ । सिद्धिचरण राजमार्गको बीचमा पर्ने मानेभन्ज्याङ गाउँपालिकाको मुख्य बजार क्षेत्रमा खुलेआम अखाद्य वस्तु बिक्री वितरण हुने गरेके हो । घरेलु तथा साना उद्योग कार्यालय, करदाता सेवा कार्यालय र जिल्ला प्रशासन कार्यालयले गरेको अनुगमनमा त्यसरी म्याद गुज्रिएका अखाद्य वस्तु छ्यापछ्याप्ती भेटिन्छन् । पालिकाको केन्द्रसमेत रहेको उक्त बजारका अधिकांश खाद्यान्न पसलहरूमा म्याद गुज्रिएका वस्तु फेला परेका थिए । अनुगमन टोलीले व्यापारीहरूलाई दर्ता गरेर पसल चलाउन, म्याद गुज्रिएका सामग्री बिक्री वितरण नगर्न, म्याद गुज्रिएमा उत्पादक कम्पनीमा फिर्ता पठाउन, मूल्य सूची राखेर कारोबार गर्न लिखित निर्देशन दिएको छ । पहिलो पटक भएकोले लिखितपत्र दिइएको छ, पुनः अनुगमन गर्दा कारबाही हुन्छ, घरेलु तथा साना उद्योग कार्यालयका प्रमुख मोहन भट्टराईले बताए । अनुगमन टोलीमा सहायक प्रमुख जिल्ला अधिकारी अनुप पौडेल, कर अधिकृत अरविन रानाभाट तथा उद्योग वाणिज्य संघका प्रतिनिधि तथा पत्रकार थिए । अनुगमन टोलीलाई व्यापारीहरूले मार्केटिङ गर्न आउने गाडीले ल्याएर बेचेका समाग्री सस्तो हुने भएकाले म्याद सकिनै लागेका वस्तुहरू दिएर गएकाले समस्या भएको बताए । दुई वर्षअघि नै म्याद गुज्रिएका वस्तुसमेत पालिकाको गेटैअघि बिक्री वितरण भइरहेको पाइएको उद्योग वाणिज्य संघका प्रतिनिधि अशेष श्रेष्ठले बताए । स्थानीय सरकारलाई बजार अनुगमन पसल दर्ता तथा कर शिक्षा कार्यक्रम सञ्चालन गर्ने अधिकार भए पनि जिल्लाका कुनै पालिकाले त्यस्ता काम गरेका छैनन् । अनुगमन प्रतिवेदन माग्दा एक पालिकाले मात्र पठाएको, अन्यले कामै नगरेको पाइएको सहायक प्रमुख जिल्ला अधिकारी अनुप पौडेलको भनाइ छ । अनुगमन टोलीले बेच्न ठिक्क पारेका म्याद गुज्रेका वस्तु जफत गरेर नष्ट गरेको छ । करिब सात हजारबराबरको म्याद सकिएका खाद्यवस्तु नष्ट गरियो । पहिलो चरण भएकाले सामान्य सोधपुछ र निर्देशन दिइएको र पुनः नियम विपरीत कारोबार गरेमा कानुनअनुसार कारबाही हुने अनुगमन टोलीले जनाएको छ ।"
"लामिछानेविरुद्ध सहकारी ठगी, सम्पत्ति शुद्धीकरण र संगठित अपराधको मुद्दा दायर","पोखरा : राष्ट्रिय स्वतन्त्र पार्टी (रास्वपा) का सभापति रवि लामिछानेविरुद्ध कास्की जिल्ला अदालतमा आइतबार मुद्दा दायर गरिएको छ । लामिछानेलाई प्रहरीले कात्तिक २ गते काठमाडौंबाट पक्राउ गरेर कास्की ल्याएको थियो । लामिछानेविरुद्ध सम्पत्ति शुद्धीकरणको कसुरमा २७ करोड ८९ लाख ४४ हजार ७ सय ५ रुपैयाँ बिगो कायम भएको जिल्ला सरकारी वकिलको कार्यालय कास्कीकी सूचना अधिकारी शान्तिदेवी शर्माले जानकारी दिइन् । रवि लामिछानेलाई सम्पत्ति शुद्धीकरण, संगठित अपराध, राष्ट्र बैंक ऐन र सहकारीको रकम अपचलनको मुद्दा दायर भएको हो । सम्पत्ति शुद्धीकरण मामिलामा प्रतिवादी लामिछानेले सो रकम गैरकानुनी ढंगले आर्जन गरेको दाबी गरिएको छ । रवि लामिछाने र छविलाल जोशीसहित ३१ जनाविरुद्ध सहकारी ठगीमा, संगठित अपराधमा १९ जना, सम्पत्ति शुद्धीकरणमा ४ जना र राष्ट्र बैंकअन्तर्गतको कसुर (क्रिप्टो) मा २ जनाविरुद्ध अभियोग लागाइएको छ । यस्तै पूर्वडीआईजी छविलला जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ । जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ । यसैगरी लीला पछाईंलाई २४ करोड ६७ लाख ७ हजार ३४ रुपैयाँ बिगो कायम गरिएको छ । अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ । लीला पछाईं र रामबहादुर खनालविरुद्ध पनि सम्पत्ति शुद्धीकरणमा मुद्दा दायर भएको हो । रवि लामिछानेसहतिका प्रतिवादीहरूले आपराधिक समूहको लाभका लागि आपराधिक समूहसँग मिलेर आपराधिक समूहको सदस्य भई जानीजानी सहकारीको बचत रकम अपचलन गरी संगठित अपराधको कसुर गरेको पुष्टि भएको देखिँदा निज प्रतिवादीहरूलाई संगठित अपराध निवारण ऐन २०७० को दफा ९ (क) र (ग) बमोजिम सजाय हुन अभियोग पत्रमा उल्लेख छ । उनीहरूविरुद्ध सहकारी ठगीमा १ अर्ब ५१ करोड ४० लाख १९ बजार १ सय ९४ बिगो दाबी गरिएको छ । सरकारी वकिलको कार्यालय कास्कीले आइतबार सहकारी ठगी, संगठित अपराध र सम्पत्ति शुद्धीकरण मामिलामा ३१ जनालाई प्रतिवादी बनाइएको छ । जिल्ला सरकारी वकिल कार्यालयले सहकारी ठगीमा गत वर्ष मुद्दा दायर भएका १९ जनाविरुद्ध कसुर र बिगो थप गर्दै पूरक अभियोगपत्र शुक्रबार नै अदालतमा दर्ता गरिसकेको छ । सहकारी ठगीका योजनाकार जीबी राईलाई संगठित अपराध, सम्पत्ति शुद्धीकरण र राष्ट्र बैंक ऐन विरुद्धको कसुरमा मद्दा चलाइएको छ । सम्पत्ति शुद्धीकरण मामालिमा ८ कम्पनी र ५ व्यक्तिहरूको सम्पत्ति पनि जफत हुनुपर्ने माग दाबी गरिएको छ । सम्पत्ति जफत माग गर्दै प्रतिवादी बनाइएकाहरूमा लामिछानेकी पत्नी निकिता पौडेललगायत छन् । देवियानी दायित्वमा सम्पत्ति रोक्का प्रयोजनका लागि प्रतिवादी रवि लामिछानेर्का एकाघर सगोलको पत्नी नीकिता पौडेललाई समेत प्रतिवादी बनाई मुद्दा दर्ता भएको छ । लामिछोनले सहकारी ठगी गरेको रकम निकिताको खातामा जम्मा गरेको अभियोग छ । निकिताको नाममा रहेको सम्पत्तिसमेत जफत गर्न माग गरिएको छ । रवि लामिछानेको काभ्रेपलाञ्चोक नाल्दुम बालुवापाट अंशबन्डाबाट पाएको ११११ क्षेत्रफल जग्गा र निकिता पौडेलको काठमाडौं बूढानीलकण्ठ ८ मा रहेको ०५०० क्षेत्रफल रहेको ३ करोड ८५ लाख पर्ने जमिन उल्लेख गरिएको छ । यसै गरी प्रतिवादी रवि र निकिताको बैंक खाताका रहेको मौज्दात ७, ७४, ७७४५९ पनि उल्लेख गरी जफत गर्न माग गरिएको छ । यसैगरी जोशीका श्रीमती, छोराछोरीलगायतलाई पनि प्रतिवादी बनाइएको छ । सम्पत्ति जफत माग गर्दै प्रतिवादी बनाइएकाहरूमा नितिका पौडेल, पदमा बञ्जाडे जोशी, रोचक जोशी, मीना पछाईं र राधा पछाईं छन् । सूर्यदर्शन सहकारी मामिलामा मूल, थप र पूरक अभियोगपत्र गरी हालसम्म कुल ६३ जना प्रतिवादी कायम भएको जिल्ला सहकारी वकिल कार्यालयले जनाएको छ । अभियोग पत्रमा रवि लामिछोन, छविलाल जोशी, रामबहादुर खनाल, दिपेशकुमार पुन, नेत्रपाणी बास्तोला, देबेन्द्रबाबु राई, विज्ञान राई, लीला पछाईं, विश्वक्रिम राई, विशाल तामाङ, नवीन अछामी, बिना रिमाल, असरफ अली, सिदलकी, दीपक लामा, अनन्तबाबु राई र ओमप्रकाश गुरुङलाई प्रतिवादी बनाइएको छ । यस्तै गरी वीरबहादुर रानाभाट, दिपा न्यौपाने, कल्पनाकुमारी श्रेष्ठ, ज्ञानबहादुर बम्जन, मीना गुरुङ, सूर्यध्जय न्यौपाने, आरती गुरुङ, लिलाबहादुर गुरुङ, पेशल कुमार राई, कृष्णबहादुर गुरुङ, देवकुमार नेपाली, शकुन्तला गुरुङ, मिश्रकुमारी गुरुङ, रितु ताम्राकार र लक्ष्मीप्रसाद पौडेलविरुद्ध पनि अभियोग पत्र दायर गरिएको छ । उनीहरूविरुद्ध व्यक्तिगत र सामूहिक बिगो कायम गरिएको छ । प्रहरीले लामिछानेसहित ५१ जनाबाट डेढ अर्ब रुपैयाँ बिगो असुल्नुपर्ने र सहकारी ठगी, संगठित अपराध र सम्पत्ति शुद्धीकरणमा मुद्दा लगाउनुपर्ने राय दिएको छ । लामिछानेको हकमा सहकारी ठगीमा ४ देखि ६ वर्षसम्म कैद, संगठित अपराधमा थप ५० प्रतिशत सजाय र सम्पत्ति शुद्धीकरणमा २ देखि १५ वर्ष कैद र बिगोको दोब्बर जरिवना लगाउनुपर्ने राय प्रहरी अनुसन्धान प्रतिवेदनमा उल्लेख छ । लामिछाने कहिले पक्राउ परे र कहाँकहाँ लगियो ? मुद्दा दर्ता भएका प्रहरी कार्यालयमा इलाका प्रहरी कार्यालय बुटवल, जिल्ला प्रहरी परिसर काठमाडौं, जिल्ला प्रहरी कार्यालय पर्सा र जिल्ला प्रहरी कार्यालय चितवन छन् । रास्वपा सभापति रवि लामिछाने पार्टीका केन्द्रीय कार्यालय काठमाडौंबाट कात्तिक २ गते पक्राउ परेर पोखरा ल्याइएको थियो । कात्तिक ४ गते रविलाई कास्की जिल्ला अदालतबाट पक्राउ परेको दिनदेखि लागू हुने गरी ६ दिन हिरासतमा राखेर अनुसन्धान गर्ने अनुमित दिएको थियो । कात्तिक ८ गते जिल्ला अदालत कास्कीले दोस्रोपटक म्याद थप गरेको थियो । कात्तिक २० गते कास्की जिल्ला अदालतले तेस्रोपटक १० दिन म्याद थप गरेको थियो । यसैगरी कात्तिक २५ गते जिल्ला अदालत कास्कीले चौथोपटक १३ दिन म्याद थप गरेको थियो । कात्तिक २५ गते पोखराबाट अनुसन्धानका लागि भैरहवा लगेर बयान लिइएको थियो । मंसिर ९ गते कास्कीमा पाँचौंपटक १५ दिन म्याद थप भएको थियो । मंसिर १३ गते अनुसन्धानका लागि पोखराबाट काठमाडौं लगेर बयान लिइएको थियो । यसैगरी मंसिर १८ गते अनुसन्धानका लागि काठमाडौंबाटै चितवन लगेर बयान लिइएको थियो । मंसिर २३ गते छैटौंपटक चार दिनका लागि म्याद थप भएको थियो । मंसिर २४ गते अनुसन्धानका लागि पोखराबाट पर्सा लगिएको थियो । मंसिर २६ गते बयान लिएर पर्साबाट काठमाडौं हुँदै पोखरा लगिएको थियो । उही दिनमा रातको समयमा सुतिरहेको समयमा उठाएर स्थलमार्ग हुँदै पोखरा लगिएको भन्दै प्रहरी र सरकारको मानव अधिकार हनन भएको भन्दै आलोचना भएको थियो । यसैगरी मंसिर २७ गते पाँच दिनका लागि कास्की जिल्ला अदालतले सातौंपटक म्याद थप गरेको थियो । यसैगरी पुस १ गते प्रहरीद्वारा अनुसन्धान प्रतिवेदन सरकारी वकिल कार्यालयमा पेस गरेको थियो । पुस २ गते जिल्ला अदालत कास्कीले ८ औंपटक म्याद थप गरेको थियो । आइतबार पुस ७ गते सरकारी वकिलको कार्यालयले मुद्दा दायर गरेको छ । लामिछानेको सांसद पद निलम्बन गर्न संसद्लाई पत्राचार कास्की प्रहरीले राष्ट्रिय स्वतन्त्र पार्टीका सभापति रवि लामिछानेको सांसद पद निलम्बन गर्न संघीय संसद् सचिवालयमा पत्र पठाएको छ । लामिछानेविरुद्ध संगठित अपराध, सम्पत्ति शुद्धीकरण र सहकारी ठगीको आरोपमा जिल्ला अदालतमा आइतबार मुद्दा दायरपछि कास्की प्रहरीले सांसद पद निलम्बनका लागि सचिवालयलाई पत्र पठाएको हो । सम्पत्ति शुद्धीकरण ऐनको दफा २७ को प्रयोजनका लागि कास्की प्रहरीको पत्र प्राप्त भएको संसद् सचिवालयले जनाएको छ । सम्पत्ति शुद्धीकरण ऐन २०६४ को दफा २७ मा मुद्दा दर्तापछि पद स्वतः निलम्बन हुने व्यवस्था छ । दफा २७ मा भनिएको छप्रचलित कानुनबमोजिम स्थापित संगठित संस्थाको कुनै पदाधिकारी वा कर्मचारी वा कुनै राष्ट्र सेवक यस ऐनबमोजिम थुनामा रहेकोमा त्यसरी थुनामा रहेको अवधिभर र निजउपर दफा २२ बमोजिम मुद्दा दायर भएकामा सो मुद्दाको किनारा नभएसम्म त्यस्तो कर्मचारी, पदाधिकारी वा राष्ट्र सेवक स्वतः निलम्बन भएको मानिनेछ । कात्तिक २ गते पक्राउ परेका लामिछानेविरूद्ध आइतबार अदालतमा मुद्दा दर्ता भएको हो ।"
