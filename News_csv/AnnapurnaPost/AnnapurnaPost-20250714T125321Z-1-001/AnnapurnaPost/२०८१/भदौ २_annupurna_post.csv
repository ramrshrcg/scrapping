शीर्षक,विवरण
अन्यायमा पिल्सिएका भरतहरू,"जीवनका दुःख र पीडा सुनाइसक्नु छैन अनि छैन सुनिसक्नु पनि। यस्तो जिन्दगीको व्यथा भोग्नेले कसरी भोगिरहेको होला ? उनै भरत मुसहर जसले आमभुइँमान्छेको प्रतिनिधित्व गरेका छन् मूलतः मधेसको। सम्पत्तिको नाममा एउटा छाप्रो अनि ओइल्यानी दुई कट्ठा घडेरी। यसका बाबजुद पीडामा पीडा थप्ने अर्को पाटो बनिदियो, दलित। जे जति थियो, त्यो नि भूमाफियाले खाइदियो, भित्रभित्रै लालपुर्जा बनाएर। गाउँलेहरू न्याय मागिदिँदै अढाई दशकदेखि भरतका आवाज बोकेर सडकदेखि सिंहदरबारसम्म भौतारिरहेका छन्। तर न्याय, निसाफ भने ललिपप जस्तै भएको छ। प्रचण्ड सरकार (उर्फ् सर्वहारा सरकार)ले सुनेर पनि न्याय दिलाएन। बरु माफियाहरूले उठीबास गराइदिन्छु भन्दै तारन्तार धम्कीका भाषा बोलिरहेछन्। केही सीप नलागेपछि उनी अहिले भगवान् भरोसामा बाँचिरहेका छन्। भगवान् पनि अरूकै आशामा छन् कि ? बरोबिचरालाई के थाहा ! यस्तो अवस्था उनीसँगै उनका गाउँका १ सय ८७ परिवारको छ। भरतको ठेगाना महोत्तरीको भंगहा नगरपालिका५ थारूटोल बनरा हो। जहाँ उनको पाँच पुस्ताको बसोबास छ। तर, अढाई दशकअघि सुकुम्बासी आयोगबाटै बिचौलियाहरूले घरखेत खाइदियो। उनी बसेको जग्गा अरूको नाममा लालपुर्जा बन्यो। उनी हेरेको हेरैछ। कठै लोकतन्त्र, जहाँ उनलाई न्याय पाउन मुस्किल छ। लालपुर्जा बोकेर गैरसुकुम्बासी बस्ती पसेपछि मात्रै थारूटोल बनरावासीले आफ्नो जग्गा हडपिएको चाल पाए। भरत भन्छन्, यो मेरो समस्या मात्रै होइन, १८७ परिवारको पीडा हो। ठूलै माफियाको खेलाबेला छ, यस पछाडि। जो सबै दलित, गरिब र विपन्न छन्। जसको प्रतिनिधि पात्र भरत मुसहर हुन्। रोग, भोक र शोकबाट ग्रसित छन् भरत। उनले भोग्ने अन्याय, अत्याचार, शोषण, दमनको पीडा त कति हो कति ! धन्न बाँचेका छन् उनी। उनले पोख्दै र हामीले लेख्दै जाने हो भने आँसुका कथाहरूले समुद्र भरिएला ! समुदायमा कथित तल्लो जाति भनेर न होटेलमा गिलासमा चिया पिउन पाउँछन् न त भोजभतेरमा अरूसँग बसेर खान। जो दस किलो धानमा दिनभर काम गर्छन्। थारूटोल बनरा गाउँको सडकभन्दा पूर्वतिर खरको एउटा छाप्रो छ। जहाँ उनको परिवारको बास छ। भोक मेटाउने भान्छा अनि रात काट्ने छाना पनि अन्यायमा छ। उसलाई आफ्नो भन्ने मालिककै हालबेहाल छ। त्यसैले, भरत वर्षामा छानो चुहिएर हैरानी खेप्छन्। अनि प्रचण्ड घाम लाग्दा आगलागीको डरले त्रसित बन्छन्। सर्प र बिच्छीले साउने झरीमा त्रसाउँछ उनलाई। पुसमाघको शीतलहरको व्यथा सहिसक्नु हुँदैन। कसरी बाँचे होला, यत्रो दुःख र अभाव खेपेर भरतको पाँच जना परिवार वर्षौंसम्म ? भोग्नेलाई थाहा होला गरिबी जिन्दगीको लाचारी। सरकारले चलाउने सुरक्षित आवासको योजना भरतजस्ताको दैलोमा पुगेको छैन। उनको छोराछोरी स्कुलको मुख देखे पनि पढाउने शिक्षाको राजनीति दाउपेचले बिजोग छ। भरतकोे मौलिक अधिकार संविधानमै हराएको छ। बरु भूमाफियाले दिँदै आएको उठीबासको धम्कीले त्रस्त छन् उनका गाउँले। बाह्रखरी नजानेका भरतलाई कालो अक्षर भैंसी बराबर लाग्छ। जताततै अन्धकारै अन्धकार देख्छन् उनी। त्यसैले भारुटोल बनराको १ हजार २ सय जनाको बसोबास रहेको पूरै सुकुम्बासी गाउँ नै भूमाफियाको कब्जामा छ। पुस्तौनी गरिबको जञ्जिरमा भरत मुसहर छन्। दुःख, पीडा र अभाव एकातिर छ तर अर्कोतिर ४१ टेकेका उनमा खुसीको वहार छ। यसको मूल कारण के भने मुस्किलले मुसहरको सरदर आयु ३५ छ। अझ अर्को रहर छ उनको, आफू बसेको घडेरीको लालपुर्जा देख्ने। भरत व्यथा सुनाउँछन्, जमिन त छ तर लालपुर्जा छैन। गरिबको कथा कसैले सुन्ने ? गाउँका मान्छेहरू सरकारलाई भेट्न काठमाडौं गए प्रचण्ड सरकार भेट्न। मेरो काम भएर जान सकिनँ। २०५४ सालको सुकुम्बासी आयोगबाट बाहिरका मान्छेले भित्रभित्र आफ्नो नाममा हाम्रो जग्गा पारेका थिए। त्यो फिर्ता हुनुपर्छ। पुस्तौंदेखिको बसोबास हो हाम्रो यहाँ तर सकुम्बासीका रूपमा, कति अन्याय खेप्नु ? भन्दै उनी सुनाउँछन्, लालपुर्जा हडप्नेहरू आउँछन् र यहाँबाट उठेर भाग भन्छन्। अब कहाँ जाने ? भरत मुसहर जस्ताको एक टुक्रा पुस्तौनी घडेरी पनि सुकुम्बासी आयोगबाटै अपचलन भयो। भुइँमान्छेको कथाव्यथा सुन्ने कोही छैन। बरु भूमाफियाहरूको साथ दिने धेरै छ। अढाई दशकदेखि भरत जस्ता सकुम्बासी लालपुर्जा माग्दै आन्दोलित छन्। न त स्थानीय सरकारले सुनेको छ, न त प्रदेश सरकारले। संघीय सरकारले छानबिन समिति गठन गर्ने भनेको पनि कुरामै सीमित छ। लालपुर्जा पाउनेहरूलाई बस्तीवासीले चिन्दैन। उनीहरू सबै बाहिरका हुन्। कसरी बाहिरका व्यक्तिको नाममा लालपुर्जा बन्यो ? प्रश्न पेचिलो छ। बस्तीमा हालै पक्की सडक बनेको छ। बिजुलीको सुविधा छ। स्कुल छ। तर, वर्षौंदेखि बसोबास गर्दै आएको जग्गाको स्वामित्व भने सुकुम्बासी आयोग सम्बद्ध ठाटाबाठासहितको नाममा छ। दुनियाँमा आफ्नो केही छैन जस्तो भान हुन्छ भरतलाई। उनको पीडामा मलहमपट्टी गरिदिने न प्रशासन छ, न बोलिदिने सदन छ। न त समस्या समाधान गरिदिने सरकार नै। कमाउँछौं, खान्छौं। त्योबाहेक अरू केही छैन। गरिबको के नै छ हुन्छ र ? भरत पीडा सुनाउँछन्, अहिले त मन्दी लाग्यो। महँगी बढ्यो। काम पनि पाउन मुस्किल छ। परिवार पाल्न पनि धौधौ भयो। त्यसमाथि बासको चिन्ताले मनै रुवाउँछ। धेरै पटक छानो फेर्ने प्रयास भरतले गरे। तर, घर भत्काइदिने धम्कीले पुरानो छाप्रोलाई पनि उनले मर्मत गर्न पाइला अघि बढाउन हिम्मत गरेनन्। भरत भन्छन्, नेताहरू भोटको बेलामात्रै मुख देखाउँछ। हाम्रो समस्यामा रतिभर ध्यान छैन। भरतसँगै थारूटोल बनराका १८७ परिवारले बसोबास गरेको जग्गा गैरसुकुम्बासीले लालपुर्जा बनाएर हडपेको वर्षौं भयो। अढाई दशकदेखिको माफियाविरुद्धको लडाइँ तुहिइरहेकै छ। प्रधानमन्त्रीलाई सुनाए पनि समस्या समाधान भएन। किन समस्या समाधान भएन ? प्रश्न गर्दा अधिकारीहरू जवाफ दिन्छ, समस्या धेरै ठूलो हो। यसरी सधैं पन्छिएर भुइँमान्छेको उद्धार कसरी होला सरकार ?"
असारे विकास अन्त्य गर्न जरुरी,"सरस्वती दर्लामी गत आर्थिक वर्ष पाल्पाको बगनासकाली गाउँपालिकाले कार्ययोजना बनाएर काम गरेकै कारण असारे विकास तोड्न सफल भयौं। गत वर्ष सबै काम जेठ महिनाभित्रै सकेर देशमै नमुना गाउँपालिका बनाउन सफल भयौं। उपभोक्ता, कर्मचारी र जनप्रतिनिधिहरूको त्रिपक्षीय तालमेलकै कारण बगनासकाली गाउँपालिकाले असारे विकास रोक्न सफल भएको हो। चालु आर्थिक वर्षमा पनि कार्ययोजना बनाएर असारे विकास तोड्ने अभियानमा सिंगो गाउँपालिका जुटेको छ। कार्यपालिका बैठकले भदौ १ गतेदेखि १५ गतेसम्म सबै योजनाका लागि उपभोक्ता समिति गठन गर्ने, भदौ १५ गतेदेखि ३० गतेसम्म सबै उपभोक्ता समितिलाई तालिम दिने, कार्यालयबाट लागत स्टिमेट तयार पार्ने, भदौभित्रमा पालिकाभित्र ठूलाठूला योजनाहरूको सार्वजनिम सूचना प्रकाशित गरिसक्ने, असोज १ गतेदेखि २० गतेसम्म गाउँपालिकाको ९ वटै वडाको टोल बस्तीमा पुगेर योजनाको सम्झौता गर्ने निर्णय गरेका छौं। कार्यपालिकाले गरेको निर्यणलाई कार्यान्वयन गर्नका लागि सबै वडामा कर्मचारी तथा जनप्रतिनिधिहरू परिचालन भइसकेका छन्। पालिकाभित्र सञ्चालन हुने २०८२ वैशाख १५ गतेभित्र उपभोक्ता समितिका योजनाहरू सम्पन्न गर्ने र ठेक्का बाट भएका कामहरू जेठ १५ गतेभित्र सक्ने गरी अन्तिम सम्झौताको मिति तय गरेर काम सुरु गरेका छौं। यो अभियानले समयमै काम सम्पन्न भएका छन। असारे भेल सँगै बगेर जाने विकास रोकिएको छ। गत वर्ष पालिकाको ७ वटा मुख्य स्थानमा सडक कालेपत्रे गरेकोमा चालु आर्थिक वर्षमा पनि विभिन्न वडाका ७ स्थानमा सडक कालोपत्रे गर्ने छौं। हामीले सबै वडा कार्यालय सम्म कालोपत्रे सडक पुयाउने गरी काम गरेका छौं। (दर्लामी, पाल्पाको चिदी बगनासकाली गाउँपालिका अध्यक्ष हुन्।)"
जोखिममा हिमाल र हिमताल,"इसिमोडले सन् २०२० मा गरेको अध्ययनले नेपालमा २१ हिमताल फुट्न सक्ने जोखिम औंल्याएको छ। पूर्वमा म्यानमारदेखि पश्चिममा अफगानिस्तानसम्म फैलिएको लगभग २४०० किलोमिटर लामो पर्वत शृंखला नै हिमालय पर्वत हो। विश्वका विभिन्न पर्वत शृंखलामध्ये यो सबैभन्दा कान्छो, सक्रिय र गतिशील पर्वत शृंखला हो। यी पर्वत शृंखलामा दक्षिणबाट उत्तरतर्फ जाँदा क्रमशः जमिनको उचाइ बढ्दै जान्छ। उत्तरतर्फको माथिल्लो भेगका अग्ला पहाडहरूमा सदाबहार हिउँ परिरहन्छ। यस भेगमा जम्मा भएको हिउँ विस्तारै पग्लेर बनेको नदीलाई हिमनदी भनिन्छ। हिउँ र हिमनदी पग्लिएर बनेका तालहरूलाई हिमताल भनिन्छ। अध्ययनअनुसार विश्वका ४४ प्रतिशत हिमनदी एसियामा अवस्थित छन्। हिमालय क्षेत्रमा मात्रै पनि हिमनदीको संख्या बढी छ। नेपालमा हिमाली तथा उच्च हिमाली भेगमा धेरै संख्यामा हिमताल छन् र जलवायु परिवर्तनका कारण हिउँ पग्लने दर बढेसँगै नयाँ हिमताल बन्ने क्रम पनि चलिरहेको छ। नेपालले सन् १९७७ पछि हिमताल बिस्फोटले निम्त्याउने विपद् सामना गर्न थालेको हो। २०७९ सम्ममा नेपालले हिमताल बिस्फोटका २६ घटना बेहोरिसकेको छ। विश्वमा शक्ति राष्ट्रबीच औद्योगिक विकासको प्रतिस्पर्धा चलिरहेको छ। जसकारण उद्योग, कलकारखानाबाट निस्कने धुलो, धुँवालगायत अन्य कारण उच्च मात्रामा कार्बन उत्सर्जन भई वायुमण्डल ढाक्दा पृथ्वीको तापक्रम निरन्तर बढिरहेको छ। विश्वव्यापी तापक्रम वृद्धिका कारण हिमाली भेगमा हिउँ पग्लने क्रम तीव्र छ, जसको कारण नयाँनयाँ हिमताल बन्ने र पुराना हिमताल ठूलो हुने प्रक्रिया चलिरहेको छ। जलवायु परिवर्तनको प्रभावित क्षेत्रमध्ये हिमालय क्षेत्र बढी प्रभावित छ। जसको प्रभावले दिनानुदिन हिमालमा हिउँको सतह क्रमशः घटिरहेको छ भने त्यो पग्लेर बनेको हिमनदी र हिमतालमा पानीको मात्रा बढी भई हिमताल बिस्फोटको जोखिम बढिरहेछ। हिउँ बिस्तारै पग्लिरहँदा हिमाल आरोहण र हिमाली क्षेत्रमा हुने पदयात्रामा जोखिम बढ्ने र हिमाली सौन्दर्य नै घट्ने हँुदा यसले पर्यटन व्यवसायलाई समेत प्रत्यक्ष असर पारिरहेको छ। तल्लो तटीय क्षेत्रमा हिमबाढी र हिमपहिरोको समस्या बढिरहेको छ। हिमताल बिस्फोटपछि आउने आकस्मिक बाढीले मानव क्षतिसहित जलविद्युत् आयोजना, सडक, मोटर पुल, झोलुंगे पुल र मानव बस्तीलगायतको पूर्वाधारहरूमा ठूलो क्षति गर्छ। प्राकृतिक प्रकोपमध्ये हिमताल बिस्फोट एउटा यस्तो प्रकोप हो जसले अन्य केही प्रकोपलाई समेत सँगै निम्त्याउँछ। जस्तो माथिल्लो हिमाली क्षेत्रमा हिमताल बिस्फोट हुँदा यसले तल्लो भूभागमा बाढी, पहिरो, डुबान, कटान जस्तो प्रकोप निम्त्याउँछ। इसिमोडले सन् २०२० मा गरेको अध्ययनले नेपालमा २१ वटा हिमताल फुट्न सक्ने जोखिममा रहेको औंल्याइएको छ। तापमान वृद्धिका कारण हिमाली क्षेत्रमा हिउँ पग्लिँदा समुद्री सतहसमेत आकलन गरेभन्दा द्रुत गतिमा बढिरहेको विभिन्न अनुसन्धान रिपोर्टमा उल्लेख छ। यही हिसाबले तापक्रम बढ्ने र हिउँ पग्लने हो भने अबको केही दशकमा हिमाल नांगा हुने र समुद्री सतहको उचाइ बढेर समुद्री तटमा रहेका देश तथा सहर पानीमा डुब्ने चेतावनी दिइरहेका छन्। नेपालका धेरैजसो जलविद्युत् निकाल्ने नदीहरूको उद्गम स्थल हिमाली भेग र त्यही हिउँ पग्लेर जाने नदी भएको हुँदा त्यस्ता हिमनदी र हिमतालहरूको अवस्थाबारे अध्ययन तथा नियमन गर्न आवश्यक छ। अन्यथा यसले तल्लो पहाडी भेगमा निर्माणाधीन, निर्माण भइसकेको वा भविष्यमा निर्माण हुने जलविद्युत् आयोजना, सडक, पुल र बस्तीहरूसमेत प्रभावित हुन्छन्। हिमालय क्षेत्रमा हिमताल बिस्फोटका कारण तल्लो तटीय क्षेत्रको जलविद्युत् आयोजनामा प्रत्यक्ष असर पुगेको घटना नेपालमा पनि घटेको थियो कुनै समय। हिमताल बिस्फोटबाट हुने हानि कम गर्न वा हानि हुन नदिन पूर्वसूचना तथा सचेतना अपनाउनु आवश्यक छ। विश्वका सम्पन्न देशहरूले हिमपहिरो र हिमताल बिस्फोटको जोखिमबाट बच्न वैज्ञानिक पद्धति प्रयोग गरी पूर्वसूचना जडान गरेर सम्भाव्य जोखिम कम गरिरहेका छन्। नेपालमा पनि आजको वैज्ञानिक युगमा विभिन्न यन्त्र तथा उपकरणको प्रयोग गरी अध्ययनले जोखिम देखाएको ठाउँमा पूर्वसूचना प्रणाली जडान गर्नुपर्छ। साथै तल्लो तटीय क्षेत्रमा पूर्वसचेतना दिने किसिमको कार्यक्रम गर्नुपर्छ। बेलाबेलामा नियामक निकायमार्फत पूर्वसूचना प्रणाली तथा जोखिम क्षेत्रको स्थलगत अध्ययन तथा अनुगमन गरी त्यसको जानकारी समुदायमा दिन सकेमा मात्रै पनि जोखिम धेरै घट्छ। नेपालमा दोलखाको च्छो रोल्पा र सोलुखुम्बुको इम्जा हिमतालमा पूर्वसूचना प्रणाली जडान गरिएको छ। यही पूर्वसूचना प्रणालीअनुसार हिमतालमा पानिको मात्रा बढेको थाहा भएपश्चात् पानीको सतह घटाएर जोखिम न्यूनीकरण गरिएको अनुभव पनि छ। तर, हिमतालमा पानीको सतह घटाउने काम ज्यादै खर्चिलो हुन्छ। त्यस समय इम्जाको पानी घटाउन करिब ३३ करोड रुपैयाँ खर्च भएको थियो। विश्वव्यापी तापक्रम वृद्धिका कारण हिमालय क्षेत्र प्राकृतिक प्रकोपको हिसाबले उच्च जोखिममा छ। बढ्दो जलवायु परिवर्तनको कारण हिमालय क्षेत्रमा मौसम प्रणाली खल्बलिएर बेमौसममा अतिवृष्टि भएर बाढी, पहिरो जाने, अन्नबालीहरू बेमौसममा पाक्ने, लामो समय खडेरी पर्ने लगायतका अप्राकृतिक गतिविधि भइरहेका छन्। अहिलेकै गतिमा हिमालय क्षेत्रमा तापक्रम बढिरहने हो भने अबको केही दशकमा नेपालका हिमालहरू कालापत्थरमा परिणत हुने विभिन्न अध्ययनले देखाएको छ। अहिले विश्वव्यापी तापक्रम ११ डिग्री सेल्सियसले वृद्धि भइरहेको छ, हिमालय क्षेत्रको तापक्रम अन्य क्षेत्रको भन्दा ५ गुणा बढी अर्थात् बर्सेनि ०००६ प्रतिशतले बढिरहेको छ। यदि विश्वव्यापी तापक्रम वृद्धिलाई १५ डिग्री सेल्सियसमा सीमित पार्न सकियो भने पनि यही शताब्दीको अन्त्यसम्ममा हिन्दुकुशहिमालय क्षेत्रको ३६ प्रतिशत हिउँ भण्डार रित्तिने (इसिमोड)को अध्ययनले देखाएको छ। हिमताल र तिनीहरूका बाँधका विशेषता, हिमनदीका स्रोतहरूको गतिविधि, ताल वरपरको भौगर्भिक अवस्था र भूकम्प वा अन्य कारण जमिनमा हुने कम्पनको गतिविधिलाई आधार मानेर हिमतालको जोखिम पहिचान गर्नुपर्छ। पछिल्लो समय नेपाललगायत कम कार्बन उत्सर्जन गर्ने देशहरूले बढी कार्बन उत्सर्जन गर्ने देशहरूलाई यो विषयमा अन्तर्राष्ट्रिय सभा सम्मेलनमा गहनताको साथ कुरा उठाउने गरे तापनि बढी कार्बन उत्सर्जन गर्ने शक्ति राष्ट्रहरूको ध्यान यसमा भन्दा पनि आफ्नो देशको विकासको सूचक बढाउनमै मात्रै रहेको देखिन्छ। तर, पनि कम कार्बन उत्सर्जन गर्ने राष्ट्रहरू मिलेर क्षतिपूर्तिको कुरा उठाउनुको साथै, कम कार्बन उत्सर्जन गर्ने रणनीतिक योजना बनाउनु आजको आवश्यकता हो। विश्वले नै जलवायु परिवर्तनको विषयलाई गहनताको साथ लिइ त्यसको समधानतर्फ लाग्नुपर्छ। अन्यथा अबको केही शताब्दीमा जलवायु परिवर्तनका कारण पृथ्वीका प्राणी, वनस्पति र पर्यावरण अस्तित्वको संकटमा जानेछ। गौतम नास्टका अनुसन्धानकर्ता हुन्।"
"खेल मैदान कि खेत मैदान ?, लाइफलाइनमै धक्का","काठमाडौं : दशरथ रंगशालालाई नेपाली खेलकुदको लाइफलाइन भन्दा पनि फरक पर्दैन। किनभने दशरथ रंगशाला जति चलायमान हुन्छ, नेपाली खेलकुद पनि उत्तिकै गतिशील हुन्छ। अर्थात् नेपाली खेलकुद दशरथ रंगशालामा केन्द्रित मात्रै होइन, आ िश्रत पनि छ। तर, विडम्बना राज्यले चासो नदिँदा नेपाली खेलकुदको जिउँदो इतिहास बोक्ने दशरथ रंगशाला खण्डहरमा परिणत मात्रै भइरहेको छैन। जबरजस्ती खेलकुदका गतिविधि आयोजना गर्दा देशको शिर पनि निहुराउने काम भइरहेको छ। नेपाली खेलकुदको मेरुदण्ड मानिने यो रंगशाला खेलकुद गतिविधि र खेलाडीको सफलताले मात्रै होइन, यसका संरचनाका कारण पनि बेलाबेला चर्चामा आइरहन्छ। यस्तै चर्चा मंगलबार पनि भयो। मंगलबार दशरथ रंगशालामा एएफसी च्यालेन्ज लिगको प्रारम्भिक छनोटअन्तर्गत नेपालको ए डिभिजन च्याम्पियन चर्च ब्वाइज युनाइटेड र भुटानको पारो एफसीबीच प्रतिस्पर्धा भएको थियो। घरेलु मैदानमा अन्तर्राष्ट्रिय खेल हेर्न पाउँदा दर्शकहरूमा पनि ठूलो उत्साह थियो। एसियाली फुटबल महासंघ (एएफसी) ले गत चैतमा खोसेको दशरथ रंगशालाको अन्तर्राष्ट्रिय मान्यता एक वर्षका लागि फिर्ता भएको थियो। त्यसैले राष्ट्रिय खेलकुद परिषद् र अखिल नेपाल फुटबल संघ (एन्फा) का पदाधिकारी मात्रै होइन, फुटबलप्रेमी दर्शक पनि निकै खुसी देखिन्थे। खेल हुनु केही समयअघि त्रिपुरेश्वर आसपासमा मुसलधारे पानी पर्यो। जसले दशरथ रंगशालाको मैदान जलमग्न भयो। खेल हुने निर्धारित समयमा पानी त रोकियो। तर, निकास राम्रो नहुँदा मैदान भने जलमग्न नै रह्यो। जसले गर्दा खेल सुरु हुनासाथ खेलाडीहरू पछारिन थाले। खेलाडीहरू बल खोसाखोस गर्दा पटक पटक पछारिएका थिए। उनीहरूको जिउभरी हिलैहिलो भएको थियो। अवस्था यतिसम्म थियो कि दर्शकलाई कुन टोलीको खेलाडी हो भनेर ठम्याउनै हम्मेहम्मे परेको थियो। पहिले पुरानो प्रविधिअनुरूप निर्माण गरिएको थियो। १३औं दक्षिण एसियाली खेलकुदका क्रममा पुनर्निर्माण गर्दा पनि अन्तर्राष्ट्रिय प्रविधिमैत्री बनाउने काम भएन। पानी परेलगत्तै खेल भयो। खेल भइराखेका बेला भने पानी परेन। जसले गर्दा मैदान हिलाम्मे बन्न पुग्यो। मैदानको स्तरोन्नति गर्न एन्फा अध्यक्षलाई बजेटसँगै लाग्ने समय पनि पेस गर्न भनिसकेको छु। टंकलाल घिसिङ, सदयसचिव, राष्ट्रिय खेलकुद परिषद् मैदान हिलाम्मे हुँदा खेलाडीहरूले आफ्नो स्वाभाविक खेल कौशल देखाउन सकेनन्। जसले गर्दा नेपालको ए डिभिजन लिग च्याम्पियन चर्च ब्वाइज पारोसँग २१ गोलले पराजित भयो। सिनियरस्तरको फुटबल प्रतियोगितामा नेपालले भुटानसँग कहिल्यै हारेको थिएन। भुटानले उमेर समूहमा मात्रै नेपालाई पराजित गर्दै आएको छ। दुई वर्षअघि बहराइनमा आयोजना भएको एएफसी यू२० एसियन कप छनोटमा नेपाल भुटानसँग २० गोलले पराजित भएको थियो। सन् २०१७ र २०१९ मा भएको साफ यू१८ च्याम्पियनसिपमा पनि नेपाल भुटानसँग पराजित भएको थियो। २०१७ मा भुटानमै भएको प्रतियोगितामा नेपाल भुटानसँग १० गोलले पराजित भएको थियो भने २०१९ मा काठमाडौंमै भएको प्रतियोगितामा नेपाल भुटानसँग ३० गोलले पराजित भएको थियो। सिनियर स्तरको प्रतियोगितामा नेपाल भुटानसँग कहिल्यै पराजित भएको थिएन। त्यसैले चर्च ब्वाइजको हारपछि खेलाडीको प्रदर्शन, टोलीको तयारी तथा यसको आगामी प्रभावका बारेमा विश्लेषण र चर्चा हुनुपर्ने हो। तर, चर्चामा बटुल्यो, हिलाम्य मैदानले। अन्तर्राष्ट्रिय मान्यता पाएको दशरथ रंगशालाको मैदानको दुर्गतिले खेलकुदका पदाधिकारीलाई मात्रै होइन, समग्र देशलाई नै गिज्याइरहेको थियो। खेल भइरहँदा मैदानमा पानी पर्न सक्छ। खेलाडीहरूले भिजेरै खेल खेल्छन्। तर, दशरथ रंगशालाको मैदानको जस्तो हविगत अन्यत्रको मैदानको हुँदैन। तन्तर्राष्ट्रिय स्तरको मान्यता पाएको मैदानमा पानी तर्किने, सोस्ने र बहने प्रणालीको विकास गरिएको हुन्छ। जसले गर्दा खेल भइरहँदा पनि पानीको निकास भइरहेको हुन्छ। दशरथ रंगशालाको मैदानको अवस्था भने यीभन्दा फरक छ। वषौंअघि निर्माण भएको मैदानमा आधारभूत संरचनाकै अभाव प्रस्ट देखिन्थ्यो। यो कुरामा मैदानको मर्मतसम्भार गर्दै आएका थमन भुसाल पनि सहमत छन्। सन् १९९७ मा ड्रेनेज सिष्टम बनेको हो। त्यसपछि अहिलेसम्म पनि निकासको मर्मतसम्भार हुन सकेको छैन, गत अप्रिलदेखि मैदानको काम गर्दै आएका उनी भन्छन्, हामीले विगत पाँच महिनादेखि दुबो लगाउने र अन्य स्तरोन्नतिको काम गर्दै आएका छौं। राष्ट्रिय खेलकुद परिषद्का सदस्यसचिव टंकलाल घिसिङले अन्तर्राष्ट्रिय मापदण्डअनुसार नै निर्माण गरिए पनि मौसमले धोका दिँदा हिलाम्मे भएको बताए। पहिले पुरानो प्रविधिअनुरूप निर्माण गरिएको थियो। १३औं दक्षिण एसियाली खेलकुदका क्रममा पुनर्निर्माण गर्दा पनि अन्तर्राष्ट्रिय प्रविधिमैत्री बनाउने काम भएन, सदस्यसचिव घिसिङले भने, पानी परेलगत्तै खेल भयो। खेल भइराखेका बेला भने पानी परेन। जसले गर्दा मैदान हिलाम्मे बन्न पुग्यो। उनले मैदानको स्तरोन्नति गर्न एन्फा अध्यक्षलाई बजेट र समय पेस गर्नका लागि निर्देशन दिइसकेको बताए। खेलाडी र प्रशिक्षकको आलोचना दशरथ रंगशालाका विषयमा भुटानी क्लब पारो एफसीका खेलाडी र प्रशिक्षकले नै आलोचना गरेका थिए। जापानी स्टार केइसुके होन्डाले दशरथ रंगशालाको मैदान आफूले खेलेकामध्ये अहिलेसम्मकै खराब भएको बताएका थिए। पारो एफसीका प्रशिक्षक पुष्पलाल शर्माले पनि दशरथ रंगशालाको मैदानप्रति असन्तुष्टि जनाउँदै यस्तो खराब मैदान अहिलेसम्म कहीँ नदेखेको बताएका थिए। मैले यति खराब मैदान अहिलेसम्म कहीँ पनि देखेकै थिइनँ, उनले प्रिम्याच कन्फरेन्समा भनेका थिए। त्यसपछि मैदानका विषयलाई लिएर संसारभर चर्चा भएको थियो। मैदानको माटोको गुणस्तर कमजोर रहेको र पानीको निकास पनि गतिलो नभएको भन्दै एएफसी र फिफाले समेत प्रश्न उठाइरहे पनि स्तरोन्नतिमा बेवास्ता गरिँदै आएको थियो। स्तरोन्नतिका नाममा पटकपटक जथाभावी माटो राख्ने कामले पनि गुणस्तर कमजोर भएको आरोप लाग्दै आएको छ। भुसाल भने माटोको बेसमा बनेका (नेचुरल) मैदानमा वर्षाको समयमा समस्या आउने बताउँछन्। माटो बेसमा बनेका मैदानमा पानी पर्दा समस्या आउने गरेको छ। त्यही कारण विदेशी रंगशालाका मैदान बालुवा (स्यान्ड) बेसमा बनेका हुन्छन्। हामीले स्तरोन्नतिको जिम्मा लिएपछि स्यान्ड बेस बनाउने काम थालेका छौं, भुसाल भन्छन्, माटो बेसको मैदानमा वर्षातको समयमा समस्या आउँछ नै। पछिल्लो पाँच महिनाको अवधिमा मैदानको लेभलिङ, दुबो रोप्ने, जंगली झार निकाल्ने, रोलिङ, टपबेसलगायतका काम गरिएको भुसालले बताए। एक वर्षका लागि अन्तर्राष्ट्रिय मान्यता एन्फाले दुईतीन महिनाअघि नै मैदान मर्मतसम्भार गरेर यसअघि प्रतियोगिता आयोजना गर्दै आएको थियो। राखेपले मैदान लिएपछि एन्फाले मैदान मर्मतसम्भार गर्न नै पाएन। आगामी दिनमा रंगशालाको स्वामित्व एन्फामै फर्काउने अभियानमा लागेका छौं। रंगशालामा फुटबलबाहेक अन्य खेल गर्न दिनु हुँदैन। यो मैदान फुटबलका लागि मात्रै हो। यसअघि पनि रग्बीका कारण मैदानको अवस्था बिग्रिएको थियो। त्यसैले अब फुटबल बाहेक अरू खेललाई रंगशाला दिनुहुँदैन।, दीपक खतिवडा, उपाध्यक्ष, अखिल नेपाल फुटबल संघ दशरथ रंगशालाले गत साता मात्रै अन्तर्राष्ट्रिय रंगशालाको मान्यता पाएको हो। एसियाली फुटबल महासंघ (एएफसी) ले रंगशालामा अन्तर्राष्ट्रिय फुटबल प्रतियोगिता आयोजनाका लागि अनुमति दिएपछि अन्तर्राष्ट्रिय मान्यता पाएको हो। एएफसीले दशरथ रंगशाला अन्तर्राष्ट्रिय प्रतियोगिता आयोजनाका लागि योग्य रहेको रिपोर्ट एन्फालाई दिएको थियो। एएफसीका प्रतिनिधिले गत साउन ९ गते दशरथ रंगशालाको निरीक्षण तथा अवलोकन गर्दै अन्तर्राष्ट्रिय मापदण्डअनुरूप रहेको प्रतिवेदन दिएको थियो। यसअघि दशरथ रंगशालाको मैदान, फ्डलाइट र रंगशालाको समग्र सुरक्षाको प्रश्न उठाउँदै एएफसीले दशरथ रंगशालामा अन्तर्राष्ट्रिय प्रतियोगिता आयोजना गर्न अयोग्य रहेको जनाएको थियो। त्यसपछि गत चैतदेखि राष्ट्रिय खेलकुद परिषद्ले खेल मैदानको रेखदेख र संरक्षण थालेको थियो। अन्तर्राष्ट्रिय प्रतियोगिताका लागि रंगशाला अयोग्य भएको प्रतिवेदन एएफसीले दिएपछि गत चैत ८ गते घरेलु मैदानमा आयोजना हुनुपर्ने विश्वकप फुटबलअन्तर्गत एसियाली छनोटको दोस्रो चरणको नेपाल र बहराइनबीचको खेल बहराइनमै भएको थियो भने जेठ २४ गते संयुक्त अरब इमिरेट्स (यूएई) सँगको खेल साउदी अरेबियामा भएको थियो। रग्बीलाई दोष विश्वकप फुटबलअन्तर्गत एसियाली छनोटको दोस्रो चरणको नेपाल र बहराइनबीचको खेल दशरथ रंगशालामा हुनुपर्ने थियो। घरेलु मैदानमा खेल गराउन एन्फाले तयारी पनि थालेको थियो। त्यही क्रममा एएफसीका प्रतिनिधिले दशरथ रंगशालाको निरीक्षण तथा अवलोकन गरेका थिए। मैदान, फ्डलाइट र रंगशालाको समग्र सुरक्षामा प्रश्न उठाउँदै एएफसीले दशरथ रंगशालामा अन्तर्राष्ट्रिय प्रतियोगिता आयोजना गर्न अयोग्य रहेको रिपोर्ट दिएपछि एन्फा र राखेपबीच विवाद बढेको थियो। राखेपले एन्फाको बेवास्ताका कारण रंगशालाले अन्तर्राष्ट्रिय मान्यता पाउन नसकेको आरोप लगाएको थियो। एन्फाले भने फुटबलबाहेकका अन्य खेलसँगै विभिन्न कार्यक्रमलाई रंगशाला दिँदा समस्या आएको जिकिर गरेको थियो। रग्बीका कारण मैदान बिग्रिएको आरोप एन्फाले लगाएको थियो। त्यसपछि लामो समयदेखि एन्फाले संरक्षण गर्दै आएको मैदानको संरक्षण र मर्मतसम्भारको जिम्मा परिषद् आफैले लिएको थियो। एन्फाका उपाध्यक्ष दीपक खतिवडा भने दशरथ रंगशालाको स्वामित्व एन्फामै फर्काउन लागिपरेको बताउँछन्। दुईतीन महिनाअघि नै मैदान मर्मतसम्भार गरेर एन्फाले यसअघि प्रतियोगिता आयोजना गर्दै आएको थियो। राखेपले मैदान लिएपछि एन्फाले मैदान मर्मतसम्भार गर्न नै पाएन, उनले भने, आगामी दिनमा रंगशालाको स्वामित्व एन्फामै फर्काउने अभियानमा छौं। उनले फुटबलको विकासका लागि एन्फा लागेको बताउँदै सरकारी निकायबाट नै अप्ठ्यारो अवस्था सिर्जना गर्नु दुखद् भएको बताए। उनले दशरथ रंगशालाको मैदानमा फुटबलबाहेक अन्य खेल गर्न दिन नहुने बताए। रंगशालामा फुटबलबाहेक अन्य खेल गर्न दिनुहुँदैन। यो मैदान फुटबलका लागि मात्रै हो, उनले भने, यसअघि पनि रग्बीका कारण मैदानको अवस्था बिग्रिएको थियो। त्यसैले अब फुटबल बाहेक अरु खेललाई रंगशाला दिनुहुँदैन। हाम्रा कारणले मैदान बिग्रिएको होइन। संसारभर फुटबल र रग्बी एउटै मैदानमा खेलिन्छ। अन्यत्र कतै पनि यो समस्या आउँदैन। हाम्रोमा मात्रै रग्बीले बिगार्यो भन्ने आरोप लाग्छ। यो सरासर निराधार आरोप हो। हामी पनि रंगशाला स्तरोन्नति र मर्मतम्भारमा हातेमालो गन तयार छौं। गोविन्द घिमिरे, महासचिव, नेपाल रग्बी संघ बिहीबार काठमाडौं सोल्टी होटलमा उपाध्यक्ष खतिवडाले दशरथ रंगशालाको स्वामित्व फिर्ता लिने कुरा पत्रकारहरूसँग गरिरहँदा त्रिपुरेश्वरस्थित राखेप मुख्यालयमा राखेप सदस्यसचिव टंकलाल घिसिङ र एन्फा अध्यक्ष पंकजविक्रम नेम्बाङबीच मैदान स्तरोन्नतिका विषयमा छलफल भएको थियो। मैदान स्तरोन्नतिका लागि लाग्ने समय, बजेटलगायतका विषयमा दुई पक्षबीच प्रारम्भिक छलफल भएको राखेपले जनाएको छ। छलफलमा सदस्यसचिव घिसिङ र अध्यक्ष नेम्बाङले मैदानको स्तरोन्नति गर्न लाग्ने समय, सीमा, बजेटलगायतका विषयमा चासो व्यक्त गर्दै दुवै पक्षले गम्भीर भएर पहल गर्नुपर्नेमा जोड दिए पनि स्वामित्वका विषयमा भने छलफल नै गरेनन्। नेपाल रग्बी संघका महासचिव गोविन्द घिमिरे संसारभर फुटबल र रग्बी एउटै मैदानमा खेलिने बताउँदै रग्बीका कारण दशरथ रंगशालाको मैदान नबिग्रिएको जिकिर गरे। हाम्रा कारणले मैदान बिग्रिएको होइन। संसारभर फुटबल र रग्बी एउटै मैदानमा खेलिन्छ। अन्यत्र कतै पनि यो समस्या आउँदैन। हाम्रोमा मात्रै रग्बीले बिगार्यो भन्ने आरोप लाग्छ, उनले भने, रंगशला स्तरोन्नति र मर्मतम्भारमा हामी पनि हातेमालो गन तयार छौं। एन्फा र रग्बीबीच द्वन्द्व निम्तिने खतरा आगामी अक्टोबर ३ देखि ५ तारिखसम्म काठमाडौंमा एसिया रग्बी सेभेन्स ट्रफी आयोजना हुँदै छ। उक्त प्रतियोगिताका लागि नेपाल रग्बी संघले दशरथ रंगशाला बुकिङ गरिसकेको जनाएको छ। महिला र पुरुषको प्रतिस्पर्धा हुने प्रतियोगितामा १९ राष्ट्रका २६ वटा टोलीको सहभागिता रहने छ। यस्तै अक्टोबर १७ देखि ३० सम्मद दशरथ रंगशालामै महिला साफ च्याम्पियनसिप फुटबल प्रतियोगिता आयोजना हुँदैछ। प्रतियोगितामा घरेलु टोली नेपालसहित, भारत, श्रीलंका, पाकिस्तान, बंगलादेश, माल्दिभ्स र भुटानको सहभागिता रहने छ। एन्फा उपाध्यक्ष दीपक खतिवडाले दशरथ रंगशालामा अबदेखि रग्बीको प्रतियोगिता आयोजना गर्न नदिने बताए। चिनियाँ राष्ट्रिय दिवसका अवसरमा दशरथ रंगशालमा मैत्रीपूर्ण खेल भएको थियो। त्यो खेलअघि रग्बीको प्रतियोगिता भएको थियो। त्यतिबेला मैदानको हालत अत्यन्त खराब थियो। वर्तमान प्रधानमन्त्री केपी शर्मा ओलीलगायत सबैले गुनासो पनि गर्नुभएको थियो, उनले भने, दशरथ रंगशाला फुटबल खेल्नका लागि बनाइएको हो। त्यसैले महिला साफ अघि यो रंगशालामा रग्बी खेल आयोजना हुन दिँदैनौं। नेपाल रग्बी संघका महासचिव घिमिरेले एसिया रग्बी सेभेन्स ट्रफी दशरथ रंगशालामै आयोजना बताए। दशरथ रंगशलामा यू१८, यू२० का प्रतियोगिता गरेका कारण यो प्रतियोगिताको अवसर पाएका हौं। अन्तर्राष्ट्रिय मापदण्ड अनुसारको रंगशालामा भएका कारण हामीलाई एसिया रग्बीले विश्वास गरेको हो, उनले भने, प्रतियोगिता दशरथ रंगशालामै हुन्छ। प्रधानमन्त्रीले उद्घाटन गर्नुहुने छ। यू२० साफ च्याम्पियनसिप सातदोबाटो सर्यो आइतबारदेखि सुरु हुन लागेको यू२० साफ च्याम्पियनसिप सातदोबाटोस्थित एन्फा कम्प्लेक्समा सकेको छ। एन्फाले प्रतियोगिता रंगशालामा गर्ने तयारी गरे पनि मैदानको अवस्थाका कारण सातदोबाटो सरेको हो। शुक्रबार म्याच कमिस्नर अब्दुल हामिद अब्दुल गफरले दशरथ रंगशालाको निरीक्षण गरेका थिए। निरीक्षणपछि रंगशालाको मैदानमा खेल खेलाउन योग्य नभएको प्रतिवेदन बुझाएको जनाइएको छ। सन् १९९७ मा ड्रेनेज सिष्टम बनेको हो। त्यसपछि अहिलेसम्म पनि निकासको मर्मतसम्भार हुन सकेको छैन। माटो बेसमा बनेका मैदानमा पानी पर्दा समस्या आउने गरेको छ। त्यही कारण विदेशी रंगशालाका मैदान बालुवा (स्यान्ड) बेसमा बनेका हुन्छन्। हामीले स्तरोन्नतिको जिम्मा लिएपछि स्यान्ड बेस बनाउने काम थालेका छौं। माटो बेसको मैदानमा वर्षातको समयमा समस्या आउँछ नै। थमन भुसाल, प्राविधिक, स्पोर्ट्स फ्लोर एक्सपर्ट राखेप सदस्यसचिव टंकलाल घिसिङले परिषद् र एन्फासँ भएको जनशक्तिलाई परिचालन गरेर सेमिफाइनलदेखिका खेल रंगशालामा सञ्चालन गर्न लागिपरेको बताए। अहिलेको मौजदा प्रविधि, मौजुदा जनशक्तिलाई उपयोग गरेर स्तरोन्नतीको काम पनि गर्ने र दीर्घकालीन रूपमा स्तरोन्नतीको कामलाई पनि सँगसँगै अगाडि बढाउन काम अगाडि थालिएको छ, सदस्यसचिव घिसिङले भने।"
"यू२० साफ च्याम्पियनसिप, उपाधि घरमै राख्ने अभियानमा नेपाल","काठमाडौं : दक्षिण एसियाली राष्ट्रहरूबीचको यू२० साफ च्याम्पियनसिप फुटबल प्रतियोगिता आइतबारदेखि सुरु हुँदै छ। सातदोबाटोस्थित अखिल नेपाल फुटबल संघ (एन्फा) कम्प्लेक्समा हुने प्रतियोगिताको उद्घाटन खेलमा नेपाल र श्रीलंकाले प्रतिस्पर्धा गर्ने छन्। नेपाली टोलीले तयारीका लागि पर्याप्त समय पाएकाले उपाधि जित्ने अभियानमा रहेको मुख्य प्रशिक्षक उर्जन श्रेष्ठले बताए। उनले तयारी र खेल एउटै मैदानमा हुने भएकाले पनि राम्रो नतिजा ल्याउने विश्वास व्यक्त गरे। तयारीका लागि करिब ४५ दिन समय पाएका थियौं। गत वर्ष यू१९ टोलीमा रहेका ए डिभिजन लिगदेखि सी डिभिजन लिगसम्म खेलेका अनुभवी खेलाडी छन्। त्यसैले हाम्रो लक्ष्य उपाधि जित्नु नै हो, प्रशिक्षक श्रेष्ठले भने। कप्तान कुशल देउवाले यसपटक टोली बलियो रहेकाले मानसिक रूपमा पनि तयार रहेको बताए। नेपालले साफ यू२० च्याम्पियनसिप आयोजना गर्न लागेको यो चौथो पटक हो। यसअघि नेपालले पहिलो संस्करणसहित सन् २०१९ मा तेस्रो र २०२३ मा पाँचौं संस्करण आयोजना गरेको थियो। सन् २०१५ मा नेपालबाट सुरु भएको उक्त च्याम्पिनसिपको पहिलो संस्करण एन्फा कम्प्लेक्समै खेलाइएको थियो। उक्त प्रतियोगितामा नेपालले फाइनलमा भारतलाई पेनाल्टी सुटआउटमा पराजित गर्दै उपाधि जितेको थियो। सन् २०१७ मा भुटानमा भएको उक्त च्याम्पियनसिपमा नेपाल च्याम्पियन बनेको थियो। त्यसपछि भारतले लगातार तीन पटक उपाधि जितिसकेको छ। अहिलेसम्म पाँच संस्करण आयोजना हुँदा नेपाल दुई पटक विजेता र दुई पटक सेमिफाइनल पुगेको छ। एक पटक समूह चरणबाटै बाहिरिएको छ। शनिबार आयोजित प्रिम्याच कन्फरेन्समा श्रीलंकाका प्रशिक्षक देभ्साग्याम राजमनिले प्रतियोगिताका लागि टोली तयारी अवस्थामा रहेको जनाउँदै फाइनलमा पुग्ने लक्ष्य राखिएको बताए। साविक विजेता भारतका प्रशिक्षक रञ्जन चौधरीले प्रतियोगिताको उपाधि जित्ने लक्ष्य रहेको बताए। बंगलादेशका प्रशिक्षक एकेएम मारुफुल हकले आफ्नो टोलीमा अनुभवी खेलाडी भएकाले प्रतियोगिताको फाइनलमा पुग्ने लक्ष्य रहेको बताए। बंगलादेश गत संस्करणमा उपविजेता बनेको थियो। भुटानका कप्तान पेमा जाङपोले यस पटक आफ्नो टोलीले नयाँ इतिहास रच्ने लक्ष्यका साथ मैदानमा उत्रने बताए। मुख्य प्रशिक्षक उर्जन श्रेष्ठले घोषणा गरेको नेपाली टोलीमा जियारत शेख, कृषल मोक्तान, विशाल केसी, सीमान्त थापा, अश्विन घोरासैनी, विक्रम तामाङ, आयुष तिम्सिना, मदन पौडेल, राम थापा, समिन घिमिरे, सरोज दर्लामी, निन्साङ लिम्बू, कुशल देउवा, अविनाश स्याङ्तान, जनप्रकाश बम, लछु थापा, निरज कार्की, हरिशराज भट्ट, धर्वेन्द्र कुँवर, अनिल बमजन, समिर तामाङ, निराजन धामी र रोहन खड्गी छन्।"
साफ यू२० च्याम्पियनसिपमा नेपालको विजयी सुरुवात,"काठमाडौं : साफ यू२० च्याम्पियनसिपअन्तर्गत श्रीलंकाविरुद्धको खेलमा नेपाल विजयी भएको छ। सातदोबाटोस्थित एन्फा कम्प्लेक्समा भएको खेलमा घरेलु टोली नेपालले १० को जित दर्ता गरेको छ। खेलको २४ औँ मिनेटमा निराजन धामीले गरेको गोल नै निर्णायक बन्यो। जितसँगै नेपालले समूहमा ३ अंक जोडेको छ। ६ राष्ट्र सम्मिलित प्रतियोगितामा समूह ए मा नेपालसहित बंगलादेश र श्रीलंका तथा समूह बी मा भारत, माल्दिभ्स र भुटान रहेका छन्।"
अन्नपूर्णकर्मी थापा सम्मानित,"काठमाडौं : अन्नपूर्ण पोस्ट् दैनिकका वरिष्ठ खेलकुद संवाददाता विष्णु थापा सम्मानित भएका छन्। बागमती प्रदेशस्तरीय खुला तेक्वान्दो प्रतियोगिताको उद्घाटनका अवसरमा थापालाई जिल्ला समन्वय समिति काठमाडौंले सम्मान गरेको हो। विगत दुई दशकदेखि खेलकुद पत्रकारितामा सक्रिय रहँदै आएका थापालाई पत्रकारितामार्फत नेपाली खेलकुदमा पुर्याएको योगदानको कदर गर्दै सम्मान गरिएको हो। शनिबार आयोजित कार्यक्रममा नेपाली कांग्रेसका खेलकुद विभाग प्रमुख उमेशजंग रायमाझी, जिल्ला समन्वय समिति काठमाडौंका प्रमुख सन्तोष बुढाथोकी, नागार्जुन नगरपालिकाका प्रमुख मोहनबहादुर बस्नेतलगायतले सम्मान गरेका हुन्। दुई दशकभन्दा लामो समयदेखि खेलकुद पत्रकारितामा क्रियाशील थापा विगत एक दशकदेखि अन्नपूर्ण पोस्ट्मा कार्यरत छन्। उनले अमेरिका र वेस्ट इन्डिजमा आयोजना भएको आईसीसी टीट्वेन्टी विश्वकप, १९औं एसियाली खेलकुद, १३औं दक्षिण एसियाली खेलकुदलगायतका अन्तर्राष्ट्रिय प्रतियोगिताको समाचार संकलन गरिसकेका छन्।"
साफ यू२० च्याम्पियनसिप: श्रीलंकाविरुद्ध पहिलो हाफमा नेपालको अग्रता,काठमाडौं : साफ यू२० च्याम्पियसिपअन्तर्गत श्रीलंकाविरुद्धको खेलको पहिलो हाफमा घरेलु टोली नेपालले अग्रता बनाएको छ। खेलको २४ औँ मिनेटमा निराजन धामीले गोल गर्दै सुरुवाती अग्रता बनाएका हुन्। ललितपुरको सातदोबाटोस्थित एन्फा कम्प्लेक्स मैदानमा जारी खेलको पहिलो हाफमा श्रीलंकाविरुद्ध नेपाल १० ले अघि छ। नेपालले साफ यू२० च्याम्पियनसिप चौथो पटक आयोजना गरेको हो। यसअघि नेपालले पहिलो संस्करणसहित सन् २०१९ मा तेस्रो र २०२३ मा पाँचौं संस्करण आयोजना गरेको थियो। सन् २०१५ मा नेपालबाट सुरु भएको उक्त च्याम्पियनसिपको पहिलो संस्करण एन्फा कम्प्लेक्समै खेलाइएको थियो। उक्त प्रतियोगितामा नेपालले फाइनलमा भारतलाई पेनाल्टी सुटआउटमा पराजित गर्दै उपाधि जितेको थियो। सन् २०१७ मा भुटानमा भएको उक्त च्याम्पियनसिपमा नेपाल च्याम्पियन बनेको थियो। त्यसपछि भारतले लगातार तीन पटक उपाधि जितिसकेको छ। अहिलेसम्म पाँच संस्करण आयोजना हुँदा नेपाल दुई पटक विजेता र दुई पटक सेमिफाइनल पुगेको छ।
यू१९ विश्वकप छनोट नेपालमा,"काठमाडौं : नेपालले यू१९ विश्वकप क्रिकेटअन्तर्गत एसिया छनोट आयोजना गर्ने भएको छ। सन् २०२५ को अप्रिलमा हुने छनोट प्रतियोगिताको आयोजनाको जिम्मेवारी नेपालले पाएको हो। नेपाल क्रिकेट संघ (क्यान) का अनुसार छनोट खेल सन् २०२५ अप्रिल १२ देखि २१ सम्म आयोजना हुनेछ। यो प्रतियोगिताको विजेता सन् २०२६ मा जिम्बावे र नामिबियामा आयोजना हुने यू१९ विश्वकप प्रतियोगितामा छनोट हुनेछ। छनोटमा नेपालसहित अफगानिस्तान, हङकङ, ओमान र यूएई सहभागी हुनेछन्। यसअघि नेपाल संयुक्त अरब इमिरेट्स (यूएई)लाई फाइनलमा पराजित गर्दै विश्वकपमा छनोट भएको थियो। यही वर्ष दक्षिण अफ्रिकामा भएको यू१९ विश्वकप क्रिकेटमा नेपालले सुपर सिक्समा स्थान बनाएको थियो। समूह चरणको खेलमा नेपालले अफगानिस्तानमाथि एक विकेटको रोमाञ्चक जित निकालेको थियो। सन् २०२६ को यू१९ विश्वकपमा अहिलेसम्म साविक विजेता अस्ट्रेलिया, भारत, बंगलादेश, इङ्ल्यान्ड, आयरल्यान्ड, न्युजिल्यान्ड, श्रीलंका, पाकिस्तान, दक्षिण अफ्रिका र वेस्ट इन्डिज छनोट भइसकेका छन्। सन् १९८८ बाट सुरु भएको यू१९ विश्वकपमा भारत सर्वाधिक सफल टोली हो। भारतले अहिलेसम्म कीर्तिमानी पाँचपटक उपाधि जितिसकेको छ। यस्तै अस्ट्रेलियाले चार, पाकिस्तानले दुई, बंगलादेश, इङ्ल्यान्ड, दक्षिण अफ्रिका र वेस्ट इन्डिजले एकएकपटक उपाधि जितेका छन्।"
पर्यटनमन्त्रीसँग सीएनआई पर्यटन समितिको छलफल,"काठमाडौं : नेपाल उद्योग परिसंघ (सीएनआई)अन्तर्गतको पर्यटन समितिले संस्कृति, पर्यटन तथा नागरिक उड्डयन मन्त्री बद्री प्रसाद पाण्डेसँग छलफल गरेको छ। पर्यटनमन्त्रीलाई बधाइ तथा शुभकामना दिँदै समितिले पर्यटन क्षेत्रको विकास र सुधारका लागि युरोपसँगको सिधा हवाई सम्पर्क पुनः स्थापित गरिनुपर्ने, राष्ट्रिय ध्वजावाहकलाई प्रतिस्पर्धी बनाइनुपर्ने, पर्यटन ऐन र नीति ल्याइनुपर्नेमा जोड दिएको छ। यस्तै हवाई दुर्घटना न्यूनीकरण, दुई वटा नयाँ अन्तर्राष्ट्रिय विमानस्थल सञ्चालन, नेपाल पर्यटन बोर्ड, त्रिभुवन अन्तर्राष्ट्रिय विमानस्थल सञ्चालन समय सम्बन्धमा पनि सुझाव दिएको छ। परिसंघकोतर्फबाट सफल कार्यकालको शुभकामना दिँदै परिसंघका उपाध्यक्ष राज बहादुर शाहले पर्यटन क्षेत्र विकास र लगानीको सम्भावना बढी भएको क्षेत्र भएकोले यस क्षेत्रको विकासका लागी नयाँ नीतिहरू ल्याउन जरुरी रहेको बताए। पर्यटन क्षेत्रका समस्या बारे जानकारी गराउँदै उनले समाधानका उपाय समेत सुझाए। छलफलमा समिति सदस्य रवीचन्द्र सिंहले आगामी नोभेम्बर ८ देखि त्रिभुवन अन्तर्राष्ट्रिय विमानस्थल सञ्चालनको समयावधि १४ घण्टाबाट बढाएर १६ घण्टा बनाउन आग्रह गरे। पर्यटकीय मौसम भएकाले सो मितिदेखि राति १० बजेसम्म सञ्चालन हुने भनिएको समयावधि बढाएर राती १२ बजेसम्म गर्न उनको आग्रह थियो। उनले सरकारले यस वर्ष १६ लाख पर्यटक भित्र्याउने लक्ष्य राखेको तर नेपालको हवाई टिकटको मूल्य धेरै भएकोले लक्ष्य अनुरूप पर्यटकहरू भित्र्याउन गाह्रो हुने बताए। समिति सदस्य अशोक पोखरेलले पर्यटन विकासका लागी नेपालले पहुँच वृद्धि गर्नु जरुरी रहेको बताए। सो अवसरमा मन्त्री पाण्डेले पर्यटन क्षेत्रको समस्या समाधानका लागी कामको प्राथमिकता हेरेर अगाडी बढ्ने बताए। २०८३ भदौ सम्ममा पोखरा र भैरहवा एयरपोर्टको समस्या समाधान हुने गरी काम गरिरहेको उनले जानकारी दिए। पर्यटन ऐन तयारी अवस्थामा रहेकाले चाडै आउने समेत जानकारी गराए।"
"सेयर बजार ३४ अंकले घटयो, २८ अर्बको कारोबार","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेर बन्द भएको छ। नेप्से परिसूचक ३४४७ अंकले घटेर २९६६३३ विन्दुमा पुगेको हो। सेन्सेटिभ इण्डेक्स १ २४ अंकले घटेर ६६५ विन्दुा अडिएको छ। आज ३३० स्क्रिप्सको ६ करोड ५४ लाख ७५ हजार ३६६ कित्ता सेयर २८ अर्ब ८३ करोड ६९ लाख ९७ हजार ३७६ रुपैयाँमा खरिदबिक्री भए। दोहोरो अंकले घटेको सेयर बजारमा ४ वटा कम्पनीको मूल्य भने सकारात्मक सर्किट लेभलमा कारोबार भयो। राष्ट्रिय बिमा कम्पनी,लाइफ इन्स्योरेन्स,मल्टिप्रपोज फाइनान्स र सम्पदा लघुवित्त वित्तीय संस्थाको सेयर १० प्रतिशतले बढेको हो। नेपाल फाइनान्सका लगानीकर्ताले सर्वाधिक गुमाए। सो कम्पनीको सेयर १० प्रतिशतले घट्यो। हिमालयन रिइन्स्योरन्स ८२ करोड मूल्यको सेयर कारोबार गरी शीर्षस्थानमा रह्यो। यसैगरी अपी पावरको ७८ करोड,कुमार बैंकले ६५ करोड,हाइड्रोइलेक्ट्रिसिटी इन्भेस्टमेन्ट एन्ड डेभलपमेन्टले ५२ करोड र नगदी ग्रुप पावरले ५२ करोड मूल्यको कारोबार गरे। कारोबारमा आएका ४७ स्टक्सको मूल्य बढ्दा १९७ वटाको घट्यो । यसदिन चारवटा समूहको उपसूचकबाहेक अन्य समूहको सूचक नकारात्मक देखिएका छन्। बैंकिङ,लाइफइन्स्योरेन्स,म्युचुअल र नन लाइफ इन्स्योरेन्सबाहेक अन्य समूहको उपसूचक नकारात्मक देखिएका हुन्। होटल्स एण्ड टुरिजम समूहको उपसूचक सर्वाधिक ४४९ प्रतिशतले घटयो।"
सुनको मूल्यमा आज पुनः नयाँ रेकर्ड कायम,"काठमाडौं : लगातार उकालो लागेको सुनको मूल्यमा आज पुनः नयाँ रेकर्ड कायम भएको छ। नेपाल सुनचाँदी व्यवसायी महासङ्घका अनुसार छापावाल सुन प्रतितोला एक लाख ५२ हजार छ सय पुगेको छ। गत शुक्रबार प्रतितोला एक लाख ४९ हजार छ सयमा कारोबार भएको सुनको मूल्य आज प्रतितोला तीन हजारले वृद्धि भएको हो। शुक्रबार चाँदी प्रतितोला रु एक हजार सात सय ६० मा कारोबार भएकामा आजका लागि भने एक हजार आठ सय १० निर्धारण भएको छ। चाँदीको मूल्य पनि तोलामा ५० ले वृद्धि भएको हो। किन महँगो हुँदै सुन ? अन्तर्राष्ट्रिय बजारमा भन्दा नेपाली बजारमा सुनको मूल्य उच्च दरमा बढेको पाइन्छ। चालु आर्थिक वर्षमा सरकारले बजेटमार्फत सुन आयातमा भन्सार दर १५ प्रतिशतबाट बढाएर २० प्रतिशत पुर्याएकाले सुनको मूल्य बढेको तर्क गर्छन्, सुनचाँदी व्यवसायी महासंघका निवर्तमान अध्यक्ष माणिक रत्न शाक्य। अमेरिकी डलरको मूल्यवृद्धि र सरकारले बढाएको करका कारण अन्तर्राष्ट्रियभन्दा नेपाली बजारमा सुनको मूल्य उच्च दरमा बढेको उनको भनाइ छ। अन्तर्राष्ट्रिय बजारमा पाँच वर्षअघि प्रतिऔंस १ हजार २ सय ८८ डलर रहेको सुन अहिले दोब्बर हाराहारी छ। नेपाली बजारमा भने करिब साढे २ गुणाले बढेको सरोकारवालाहरू औँल्याउँछन्। नेपालमा सुन बढ्नुको कारण भन्सार दर बढी भएर हो। यसले लागत बढ्यो, महासंघका पूर्वअध्यक्ष शाक्य भन्छन्, पहिला प्रतितोला १० हजार भन्सार तिरिरहेका व्यापारीले २३ वर्षको अन्तरमा २८ हजारसम्म तिर्नुपर्छ। यसले पनि महँगो बनायो। यससँगै डलरसँगको विनिमय दर क्रमशः बढ्दै गएको छ। डलरको मूल्य बढ्दा सुनको मूल्य पनि बढ्छ। पछिल्लो प्रवृत्ति हेर्दा सुनको मूल्य झन् धेरैमाथि पुग्ने उनको अनुमान छ। अन्तर्राष्ट्रिय स्तरमा बढ्नुको कारण विभिन्न मुलुकसँग युद्धले गर्दा सुनको मूल्य बढेको हो। लामो समयदेखि, युक्रेन र रुस तथा इजरायल र प्यालेस्टाइन युद्धका कारण पनि अधिकांश मुलुकले सुनलाई सम्पत्तिका रूपमा सुरक्षित गर्दा यसको माग बढेदा मूल्य वृद्धि भएको उनले औंल्याए। शाक्यकाअनुसार संसारको वित्तीय क्षेत्रलाई मजबुत बनाउन सुनको भूमिका हुन्छ।"
अटोमोबाइल्सबारे सरकारलाई बुझाउन सके अर्थतन्त्र चलायमान गराउन सक्छौं,"प्रस्तुति : ममता थापा दुई दशकभन्दा बढीको निरन्तरतालाई कायम राख्दै नाडा अटोमोबाइल्स एसोसिएसन अफ नेपाल (नाडा)ले राजधानीको भृकुटीमण्डपमा आउँदो भदौ ११ गतेदेखि १६ गते (अगस्ट २७ देखि सेप्टेम्बर १)सम्म नाडा अटो शो२०२४ गर्ने भएको छ। यसैक्रममा समग्र अटोमोबाइल्स व्यवसायको अवस्था र प्रदर्शनीबाट उपभोक्ताले लिने लाभ तथा व्यवसाय प्रबद्र्धनबारे अध्यक्ष करणकुमार चौधरीसँग गरिएको कुराकानी : समग्र अर्थतन्त्र शिथिल भइरहँदा अटोमोबाइल्स व्यवसाय कस्तो चलिरहेको छ ? सबैभन्दा ठूलो मारमा अटोमोबाइल्स व्यवसाय परेको छ। किनभने सरकारले नै यो क्षेत्रलाई अनुत्पादक भनेर वर्गीकृत गर्ने र यो क्षेत्रका लागि कसैले केही नबोलिदिने भएकाले अटोमोबाइल्स व्यवसाय सबैभन्दा मारमा परेको हो। सरकारले अग्रसर भएर यो क्षेत्रलाई सहयोगको भावना लिएको छैन। हामी निरन्तर सरकारलाई बुझाउनतिर लागिरहेका छौं। वास्तवमा हाम्रो इच्छा के हो भनेर सरकारलाई बुझाउन सकियो भने ठूलो रूपमा नेपालको अर्थतन्त्रलाई हामीले चलायमान गराउन सक्छौं भन्ने आशा छ। त्यसो भए अहिले ठ्याक्कै तपाईंहरूले कस्तो समस्या भोग्नुभयो ? अहिले अटो मोबाइलस क्षेत्रप्रतिको अविश्वास छ। नीतिगत रूपमा होस् वा अस्थिर सरकारको कारणले गर्दा हामीलाई ठूलो मार परेको छ। विगतका प्रदर्शनीमा सरकारले चिनेन त ? त्यो बेला सरकारले चिनेको भएर यो क्षेत्रमा लचकपन थियो। तर, यो पटक सरकारको लचकपन नदखिएकाले पनि बढी ध्यानाकर्षण गर्न खोजेका हौं। अहिले त झन् बैंकहरूले ब्याजदर पनि घटाइरहेकका छन्। हायर पर्चेज कर्जामाकत्तिको आकर्षण छ ? बैंकको ब्याज घटिरहेको छ भन्नु खाइरहेको चिया झन् मिठो हुँदै गएको जस्तो हो। चिया खानका लागि चिया अगाडि आइपुग्नु पयो। ब्याजदर घट्नु एउटा आधार दर हो तर सबैभन्दा मुख्य आधार भनेकै डाउन पेमेन्ट हो। कुनै व्यवसायबाट उपभोग गर्नका लागि डाउन पेमेन्ट सौहार्दपूर्ण हुनुपर्छ। आज २५३० प्रतिशतको डाउन पेमेन्ट भएको भए सुनमा सुगन्ध हुन्थ्यो। यसर्थ हामी लोन टु भ्यालु रेसीयोमा लोन बढाएर डाउन पेमेन्टको भ्यालु घटाउन सकियो भने एकदम राम्रो हुन्थ्यो। नेपाल राष्ट्र बैंकलााई पनि चालु आवको मौद्रिक नीति आउनुअघि ७ बँुदे माग राखेका थियौं। तर, कुनै पनि सम्बोधन गरिएन। अझै पनि गर्लान् भन्ने आशा छ। आयात हेर्दा पेट्रोलियम पदार्थको हिस्सा बढी छ। खपत पनि सोही अनुपातमा भएको अनुमान गर्न सकिन्छ। गाडी स्टकमा बढी छ कि बिक्री भइरहेको छ ? बजारमा माग कस्तो छ ? पेट्रोलियम पदार्थको खपतलाई अटोमोबाइल्स क्षेत्रको उतारचढावसँग लिंक गर्दा गाह्रो हुन्छ। किनभने पहिल्यै थुप्रै गाडीहरू बाटोमा छन्। पेट्रोलियम पदार्थको खपत प्रत्यक्ष इन्डस्ट्रिजहरूसँग सीमित छ। कतिको व्यवसाय चलायमान छ र कतिको ढुवानी भइरहेको छ भनेर लिंक गर्न सकिन्छ। अटो मोबाइल्स क्षेत्रको आयात एकदमै गिरावटमा छ। यस क्षेत्रमा धेरै राम्रो भनेको विद्युतीय सवारी (ईभी) मात्रै हो। त्यो बाहेक अरू सबै क्षेत्र घटेका छन्। समग्रमा हेर्दा लगभग ६० प्रतिशत मटोमोबाइल्स क्षेत्रको कारोबार खुम्चिएको छ। हेभी इक्विपमेन्ट, ढुवानीका सवारी ९० प्रतिशत घटेको छ तर ईभीको भने बढेको छ। यस्तै, ४ पांग्रे अटोमोबाइल्स ६०७० प्रतिशतले खुम्चिएको छ। देशकै ठूलो अटो शो मानिएको नाडा अटो शो २०८१ नजिकिँदै छ, तयारी कस्तो छ ? यस वर्ष नाडा अटो शो पहिलेभन्दा भव्य र प्रभावशाली हुने अपेक्षा गरिएको छ। यसले अटोमोबाइल क्षेत्रका नवीनतम प्रवृत्ति र प्रविधिहरूको व्यापक प्रदर्शन हुनेछ। जसले अर्थतन्त्रलाई महत्वपूर्ण रूपमा वृद्धि गर्न मञ्च तयार पार्नेछ। प्रदर्शनीलाई चारपांग्रे, दुईपांग्रे, हल्का व्यावसायिक सवारीसाधन, अटो कम्पोनेन्ट र वित्तीय संस्थाहरूमा विभाजन गरिएको छ। यसले सबै आगन्तुकहरूका लागि एक सुविधाजनक र प्रभावकारी अनुभव सुनिश्चित गर्छ। आगन्तुकहरूको सुविधाका लागि, टिकटहरू अब खल्ती एपमार्फत अग्रिम रूपमा खरिद गर्न सकिन्छ। अग्रिम टिकट खरिदकर्ताहरूले अगस्ट २६ सम्मको टिकट खरिदमा २० प्रतिशत क्यासब्याक लाभ उठाउन सक्ने छन्, जसले यो रोमाञ्चक कार्यक्रममा सहभागी हुन अझै सजिलो बनाउँछ। अटो शो आयोजना गर्नुको उद्देश्य के हो ? विगतमा अटो शो आयोजना गर्दैगर्दा बढीभन्दा बढी ग्राहक तथा उपभोक्तालाई कसरी रिझाउने भन्नेमा केन्द्रित हुन्थ्यो। यो पटक भने मुख्य केन्द्र नै सरकारलाई अटोमोवाइल्स क्षेत्र मुलुकका लागि जरुरी हो भनेर बुझाउन लागेका हौं। यस प्रदर्शनीले मात्र आर्थिक गतिविधिलाई बढावा दिने छैन। बरु राष्ट्रिय अर्थतन्त्रमा महत्वपूर्ण भूमिका खेल्ने अटोमोबाइल व्यवसाय समुदायको मनोबललाई पनि उचाल्ने विश्वास गरेका छौं। चुनौतीपूर्ण वातावरणको बाबजुद, प्रदर्शनीले कम्पनीहरूको तर्फबाट उत्साहजनक सहभागिता प्राप्त गरेको छ। आगन्तुकहरूले नयाँ ब्रान्डहरू र नवीन प्रविधिहरूको व्यापक पहुँच पाउनेछन्। साथै वित्तीय विकल्पहरू र व्यावसायिक अवसरहरूको पनि लाभ उठाउन सक्नेछन्। शोले आगन्तुकहरूलाई सवारीसाधन खरिद निर्णय लिनका लागि आवश्यक जानकारी प्रदान गर्ने छ। यसपटकको अटो शोका मुख्य विशेषतामुख्य आकर्षण केके हुन् ? शोमा ईभीको बर्चश्व कस्तो हुने छ ? यो प्रदर्शनीमा संसारमा बढीभन्दा बढी बिक्ने गाडी, आधुनिक गाडी र एकदम लक्जरीयस गाडीहरूको प्रदर्शनी हुनेछ। शोमा विद्युतीय सवारी (ईभी) हरू थुप्रै देख्न पाइन्छ। विभिन्न हाइब्रिड ईभी पनि हुनेछन्। विभिन्न प्रयोजनमा टेस्टिङ भइरहेका हाइड्रोजन इलेक्ट्रिकल भेहिकल पनि हुने छन्। यससँगै पेट्रोल, डिजिटल र कमर्सियल सबै हुनेछन्। २ पांग्रे र ३ पांग्रेलाई पनि शोमा अवसर दिइएको छ। यस्तै, लुब्रिकेन्ट्स, हेलमेट, टायर, ब्याट्रीलगायत प्रदर्शनीमा समावेश हुने छन्। नेपालमै भएका उद्योगहरूका उत्पादन प्रदर्शन गर्ने भएकाले उपभोक्तालाई सबै चिजको उपभोग गर्ने मौका जुर्ने छ। नाडा अटो शोमा हिरो जुम स्कुटरले बहुप्रतीक्षित डोर प्राइज प्रदान गर्नेछ भने खल्ती टिकटिङ पार्टनरका रूपमा रहनेछ, जसले सहज टिकट खरिद अनुभव प्रदान गर्नेछ। वल्र्डलिंक आधिकारिक इन्टरनेट पार्टनर हुनेछ, जसले सम्पूर्ण कार्यक्रमको दौरान अबिच्छिन्न कनेक्टिभिटी सुनिश्चित गर्ने छ। यससँगै, चाडपर्वको मौसम नजिकिँदै गर्दा, नाडा अटो शो २०२४ ले अटोमोबाइल प्रेमीहरूका लागि नयाँ मोडेलहरू, प्रविधिहरू र प्रवृत्तिहरू अन्वेषण गर्ने अनुपम अवसर प्रदान गर्ने छ। आगन्तुकहरूले नयाँ ब्रान्डहरू र नवीन प्रविधिहरूको व्यापक पहुँच पाउनेछन्, साथै वित्तीय विकल्पहरू र व्यावसायिक अवसरहरूको पनि लाभ उठाउन सक्ने छन्। शोले आगन्तुकहरूलाई सवारीसाधन खरिद निर्णय लिनका लागि आवश्यक जानकारी प्रदान गर्ने छ। हरेक वर्ष बित्दै जाँदा, आगन्तुक र प्रदर्शकहरूको बढ्दो संख्या अटोमोबाइलहरूको दैनिक जीवनमा महत्वपूर्ण भूमिका खेल्न थालेको संकेत गर्छ, जुन पहिले विलासिता मात्र थियो। शोमा कति र कस्ता स्टल हुनेछन्, यसमा कति उपभोक्ताले भिजिट गर्लान् र कति बराबर कारोबार हुने अनुमान गर्नुभएको छ ? हेभि इक्विपमेन्ट पनि राखिन्छ ? यस वर्षको प्रदर्शनीमा २४ चारपांग्रे ब्रान्डहरू, १९ दुईपांग्रे ब्रान्डहरू र १२ हल्का व्यावसायिक सवारीसाधन ब्रान्डहरू प्रदर्शन गरिनेछन्। साथै, ३३ कम्पनीहरू जुन लुब्रिकेन्ट, टायर, ब्याट्री, ग्यारेज उपकरण र अन्य अटो कम्पोनेन्टहरूमा विशेषज्ञ छन्, र ७ वित्तीय संस्थाहरूले विशेष रूपले अनुकूल वित्तीय समाधानहरू प्रदान गर्नेछन्। कुल मिलाएर, शोमा ९५ प्रदर्शकहरू सहभागी हुने छन्, जसले १३० स्टलहरूमा आफ्ना उत्पादन र सेवाहरू प्रदर्शन गर्नेछन्। तर यहाँ ठाउँको अभावले गर्दा हेभी इक्विपमेन्ट भने हुने छैनन््। टाटा ईभीद्वारा प्रस्तुत नाडा अटो शो २०२४ले ६ दिनको अवधिमा करिब ७५ हजार आगन्तुकहरूलाई आकर्षित गर्ने अपेक्षा गरिएको छ। यसअघि पटकपटक शोका लागि भृकुटी मण्डपको प्रदर्शनीस्थल सानो भयो भन्ने गुनासो थियो नि ? यसको विकल्प किन भएन त ? हामीले विकल्प खोजेका थियौं। भक्तपुरतिर वा ललितपुरको गोदावरीतिर पनि सोचेका थियौं तर सबैतिर पायक पर्ने केन्द्रबिन्दु नै भृकुटीमण्डप देखिएकाले यही उपयुक्त ठानियो। त्यहाँँ पार्किङ अभाव, प्रदर्शनमा साँघुरो भन्ने थाहा हुँदाहुँदै पनि ग्राहकको चाहनाअनुसार हामीले सोही स्थान रोज्न बाध्य भएका हौं। विगतमा गरिएका अटो शोबाट व्यवसायीहरूलाई कसरी राहत मिलेको थियो र यसपटक कस्तो मिल्ला ? पोहोर सालको अटो शो कोभिडपछिको पहिलो थियो। त्यसले एउटा व्यवसायलाई चलायमान बहाउने र पहिलाको जस्तो स्थितिमा फर्काउने सोचेको थियो। तर यो पटक पहिला जस्तो स्थितिमा फर्काउनेभन्दा पनि अझै अटो क्षेत्रका लागि प्राथमिकता दिन खोजेका छौं।"
एक वर्षमा भित्रियो १४ खर्ब ४५ अर्ब रेमिट्यान्स,काठमाडौं : आर्थिक वर्ष २०८०८१ मा विप्रेषण आप्रवाह (रेमिट्यान्स) १६५ प्रतिशतले वृद्धि भएको छ। गत आर्थिक वर्षमा १४ खर्ब ४५ अर्ब ३२ करोड रुपैयाँ रेमिट्यान्स भित्रिएको केन्द्रीय बैंकको तथ्यांक छ। अघिल्लो वर्ष विप्रेषण आप्रवाह २३२ प्रतिशतले बढेको थियो। यसैगरी अमेरिकी डलरमा विप्रेषण आप्रवाह १४५ प्रतिशतले वृद्धि भई १० अर्ब ८६ करोड रुपैयाँ पुगेको छ। अघिल्लो वर्ष यस्तो आप्रवाह १३९ प्रतिशतले बढेको थियो। समीक्षा अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या ४ लाख ६० हजार १०३ र पुनः श्रम स्वीकृति लिनेको संख्या २ लाख ८१ हजार १९९ रहेको छ। अघिल्लो वर्षको सोही अवधिमा यस्तो संख्या क्रमशः ४ लाख ९७ हजार ७०४ र २ लाख ७७ हजार २७२ रहेको थियो ।
यसपटक रुकुमपूर्वबाट मात्रै २० किलो यार्सागुम्बा निकासी,"रुकुमपूर्व : यसपटक रुकुमपूर्वबाट बहुमूल्य यार्सागुम्बागुम्बा २० किलो निकासी भएको छ। यसपटक रुकुमपूर्वबाट मात्रै २० किलो यार्सागुम्बा निकालिएको हो। यार्सागुम्बा सङ्कलन हरेक वर्षको जेठ र असार महिनामा गर्ने गरिन्छ। सङ्कलन भएको यार्सागुम्बा जिल्लाबाट निकासी भइसकेको डिभिजन वन कार्यालयका प्रमुख जितेन्द्रसिंह खड्काले बताएका छन्। व्यापारीले सङ्कलनका लागि २० किलोको सङ्कलन पुर्जी लिएकोमा बिक्रीको लागि छोडपुर्जी पनि २० किलोकै लगेको खड्काले बताए। यार्सागुम्बा सङ्कलन बापत व्यापारीबाट प्रति किलो सरकारलाई राजस्व ३१ हजार रुपैयाँको दरले लिइएको प्रमुख खड्काको भनाइ छ। बिस किलो यार्सागुम्बा संकलनबाट ६ लाख २० हजार रुपैयाँ राजस्वसमेत उठेको छ। यस वर्ष भने गत वर्षको तुलनामा यार्सागुम्बाले मूल्य नपाएको पुथाउत्तरगङ्गा गाउँपालिका१ मैकोटका यार्सागुम्बा व्यापारी विरेन्द्र बुढामगरले बताए। यार्सागुम्बा सङ्कलन गर्ने क्रममा खरिद मूल्य बढेको तर सङ्कलनपछि हाल बिक्रीको लागि मूल्य घटेको उनको भनाइ छ। बुकी पाटनमै यार्सागुम्बा खरिद गर्दा प्रति वटा आठ सयदेखि एक हजार आठसम्मको मूल्यमा यार्सागुम्बा खरिद हुने गरेको छ। गत वर्ष यार्सागुम्बा खरिद गर्दा प्रति वटा एक हजार पाँच सय रुपैयाँसम्म मूल्य गएको थियो। औषधिजन्य गुण रहेको यार्सागुम्बागुम्बा एक बहुमूल्य जडिबुटी हो। यार्सागुम्बागुम्बा बजारमा यसको आपूर्तिको दृष्टिकोणले चीनपछि नेपाल दोस्रो ठूलो राष्ट्र हो। यार्सागुम्बागुम्बाको प्रमुख बजार चीन हो। राष्ट्रिय तथा अन्तरराष्ट्रिय बजारमा यसको उच्च मूल्य तथा अधिक मागका कारण विगत केही वर्षयता नेपालमा पनि यसको संकलन एवम् विक्री वितरण कार्यमा हिमाली जिल्लाका बासिन्दाहरू निकै आकर्षित हुने गरेका छन्। आव २০७০७१ मा नेपालका एघार जिल्लाहरूमा गरी ४ अर्ब ९२ करोडको यार्सागुम्बागुम्बाको संकलन गरिएको अनुमान छ। एक अध्ययनले हिमाली तथा उच्च पहाडी भेगका गरिब तथा पिछडिएका जनताको आयआर्जन वृद्धि तथा रोजगारीका अवसरहरू सिर्जना गर्न यार्सागुम्बागुम्बाको संकलन एवम् विक्री वितरणले योगदान पुर्याएको देखाउँछ। साथै पर्यटन, होटल, बैकिङ र वित्तीय सेवा जस्ता आर्थिक क्रियाकलापमा समेत यसले गतिशीलता प्रदान गर्नका साथै नेपालका हिमाली क्षेत्रका आर्थिक गतिविधिको मौद्रिकीकरण गर्न सकारात्मक भूमिका खेलेको देखिन्छ।"
"अर्थ मन्त्रालयका सहसचिवको जिम्मेवारी हेरफेर, कोकहाँ ?","काठमाडौं : अर्थ मन्त्रालयले सहसचिवको जिम्मेवारी हेरफेर गरेको छ। गत बिहीबार मन्त्रिपरिषद्को बैठकले ५९ जनाको सहसचिवको एकै पटक सरुवा गरेको थियो। मन्त्रिपरिषद्को निर्णय अनुसार सरुवा भइ अर्थ मन्त्रालय आएका सहसचिवहरुको जिम्मेवारी तोकिनुका साथै केही सहसचिवको जिम्मेवारी हेरफेर गरिएको अर्थ मन्त्रालयले जनाएको छ। दीपक लामिछानेलाई वीरगञ्ज भन्सार कार्यालयको प्रमुख भन्सार प्रशासक, कविता रेग्मीलाई आन्तरिक राजस्व विभागको उपमहानिर्देशक, गोपीकृष्ण कोइरालालाई आन्तरिक राजस्व विभाग उपमहानिर्देशक, रमेश अर्याललाई ठूला करदाता कार्यालयको प्रमुख कर प्रशासक, पार्वती शर्मालाई मध्यमस्तरीय करदाता कार्यालयको प्रमुख कर प्रशासकको जिम्मेवारी तोकिएको छ। महालेखा नियन्त्रक कार्यालयको सहमहालेखा नियन्त्रकको जिम्मेवारी श्यामप्रसाद भण्डारीलाई दिइएको छ। यसैगरी यमुना प्रधानलाई भन्सार विभागको उपमहानिर्देशक, जनकराज शर्मालाई भन्सार विभागको उपमहानिर्देशक, हरिशरण पुडासैनीलाई भन्सार विभागको महानिर्देशक, रामप्रसाद आचार्यलाई आन्तरिक राजस्व विभागको महानिर्देशक, डिल्लीराम पन्थीलाई महालेखा नियन्त्रक कार्यालयको सहमहालेखा नियन्त्रकको जिम्मेवारी तोकिएको छ। मन्त्रालयका अनुसार उत्तरकुमार खत्रीलाई अर्थ मन्त्रालय राजस्व व्यवस्थापन महाशाखा, मदन दाहाललाई अर्थ मन्त्रालय प्रशासन महाशाखा, थानप्रसाद पंगेनीलाई अर्थ मन्त्रालय वित्तीय संघीयता समन्वय महाशाखा, महेश भट्टराईलाई अर्थ मन्त्रालय योजना अनुगमन तथा मूल्यांकन महाशाखा र अमृत लम्साललाई अर्थ मन्त्रालय अन्तर्गतको जिम्मेवारी तोकिएको छ। यसअघि अन्तर्राष्ट्रिय सहायता समन्वय महाशाखा प्रमुखको जिम्मेवारी धनीराम शर्मा र बजेट तथा कार्यक्रम महाशाखा प्रमुखको जिम्मेवारी श्रीकृष्ण नेपाललाई तोकिएको थियो।"
प्री ओपन सेसनमा नेप्से परिसूचक साढे १६ अंकले बढ्यो,काठमाडौं : साताको पहिलो कारोबार दिन आइतबार प्री ओपन सेसनमा नेप्से परिसूद्बक साढे १६ अंकले बढेको छ। नेप्से परिसूद्बक १६३८ अंकले बढेर २०१७२० विन्दुमा पुगेको छ। प्री ओपन सेसनमा ११९ स्टक्सको १ लाख १० हजार ७६४ कित्ता सेयर ४ करोड ५९ लाख ८६ हजार ९७१ रुपैयाँमा सेयर कारोबार भए। कारोबारमा आएकामध्ये ६८ स्टक्सको मूल्य बढ्दा ३० वटाको घटेको छ। बाँकी २१ स्टक्सको मूल्य यो सेसनमा स्थिर रह्यो।
एनआरएन नेपाल डेभलपमेन्ट फण्डलाई भदौको तेस्रो हप्ताभित्र कार्यान्वयन गर्ने तयारी,"काठमाडौं : एनआरएन नेपाल डेभलभमेन्ट फण्डलाई कार्यान्वयनमा ल्याउने तयारी भएको छ। आज अर्थ मन्त्रालयमा उपप्रधानमन्त्री एवं अर्थमन्त्री विष्णुप्रसाद पौडेलसँग गैरआवासीय नेपाली संघका अध्यक्ष डा बद्री केसी, संस्थापक अध्यक्ष डाउपेन्द्र महतो लगायतले फण्डलाई कार्यान्वयनमा ल्याउने विषयमा छलफल भएको हो। उनीहरुबीच भदौको तेस्रो हप्ताभित्र डेभलपमेन्ट फण्डलाई सञ्चालनमा ल्याउन आवश्यक पर्ने प्रक्रिया पूरा गर्ने सहमति भएको अर्थ मन्त्रालय स्रोतले जनाएको छ। नेपाल सरकारको समन्वय तथा सहकार्य र गैरआवासीय नेपाली संघको अग्रसरतामा नेपालमा पूर्वाधार क्षेत्रमा लगानी गर्ने गरी १० अर्ब रुपैयाँको कोष स्थापना गरी सञ्चालनमा ल्याउन लागिएको हो। एनआरएन नेपाल डेभलपमेन्ट फण्ड लिमिटेडमा नेपाल सरकारको ५ प्रतिशत र गैरआवासीय नेपालीको ९५ प्रतिशत लगानी हुनेछ।"
"दिनदिनै नयाँ रेकर्ड राख्दै सुन, अझै बढ्ला ?","काठमाडौं : सुनको मूल्यले दैनिक नयाँनयाँ रेकर्ड बनाउँदै छ। ४५ महिनायता अन्तर्राष्ट्रियदेखि राष्ट्रियबजारसम्म सुनको मूल्यले नयाँ कीर्तिमान कायम गर्दै आएको छ। आर्थिक वर्षको सुरुवाती महिनामै सुनको मूल्य प्रतितोला डेढ लाख रुपैयाँ नाघ्यो। अर्थात् ०८१ साउन २१ गते प्रतितोला १ लाख ५० हजार पुगेर सुनले नयाँ रेकर्ड बनायो। यो अहिलेसम्मकै उच्च हो। यसपछिका समय अर्थात् साउनको अन्तिम साता पनि सुनको मूल्य सोही आसपासमा घटबढ भइरहेको थियो। सुनको मूल्य यत्तिमै रहला ? विश्लेषक भन्छन्, अझै माथि जान सक्छ। अमेरिकाको अर्थतन्त्रमा देखिएको सुधार र सेयर बजारको वृद्धिले सुन बजारमा प्रभाव परेको नेपाल सुनचाँदी व्यवसायी महासंघका महासचिव किरणभाइ बज्राचार्य बताउँछन्। उनकाअनुसार साताको सुरुको तेस्रो दिन अर्थात् मंगलबार नयाँ उचाइमा पुगेको मूल्य त्यसपछिका दिनमा भने सामान्य घट्यो। नेपाली बजारमा पनि यो साता सुनको मूल्यले नयाँ रेकर्ड कायम गयो। साताको पहिलो दिन आइतबार प्रतितोला सुन १ लाख ४८ हजार ८ सय रहेको थियो। तर, सुनको मूल्य साताको तेस्रो दिन मंगलबार हालसम्मकै उच्च अर्थात् प्रतितोला १ लाख ५० हजार ८ सय पुग्यो। त्यसपछिका दिन ओरालो लागेको मूल्य साताको पछिल्लो कारोबार भएको दिन शुक्रबार प्रति १० ग्राम १ लाख २८ हजार २ सय ६० रुपैयाँ कायम भयो। यो मूल्य साताको पहिलो दिनको तुलनामा पछिल्लो कारोबार भएको दिन शुक्रबार प्रति १० ग्राम ६ सय ९० रुपैयाँ बढी हो। यो साता नेपाली बजारमा चाँदीको मूल्य पनि बढेको छ। साताको पहिलो दिन आइतबार प्रति १० ग्राम १ हजार ४ सय ७४ रुपैयाँ ६० पैसा रहेको मूल्य साताको पछिल्लो कारोबार भएको दिन शुक्रबार प्रति १० ग्राम १ हजार ५ सय ९ रुपैयाँ कायम भयो। किन महँगो हुँदै सुन ? अन्तर्राष्ट्रिय बजारमा भन्दा नेपाली बजारमा सुनको मूल्य उच्च दरमा बढेको पाइन्छ। चालु आर्थिक वर्षमा सरकारले बजेटमार्फत सुन आयातमा भन्सार दर १५ प्रतिशतबाट बढाएर २० प्रतिशत पुर्याएकाले सुनको मूल्य बढेको तर्क गर्छन्, सुनचाँदी व्यवसायी महासंघका निवर्तमान अध्यक्ष माणिक रत्न शाक्य। अमेरिकी डलरको मूल्यवृद्धि र सरकारले बढाएको करका कारण अन्तर्राष्ट्रियभन्दा नेपाली बजारमा सुनको मूल्य उच्च दरमा बढेको उनको भनाइ छ। अन्तर्राष्ट्रिय बजारमा पाँच वर्षअघि प्रतिऔंस १ हजार २ सय ८८ डलर रहेको सुन अहिले दोब्बर हाराहारी छ। नेपाली बजारमा भने करिब साढे २ गुणाले बढेको सरोकारवालाहरू औँल्याउँछन्। नेपालमा सुन बढ्नुको कारण भन्सार दर बढी भएर हो। यसले लागत बढ्यो, महासंघका पूर्वअध्यक्ष शाक्य भन्छन्, पहिला प्रतितोला १० हजार भन्सार तिरिरहेका व्यापारीले २३ वर्षको अन्तरमा २८ हजारसम्म तिर्नुपर्छ। यसले पनि महँगो बनायो। यससँगै डलरसँगको विनिमय दर क्रमशः बढ्दै गएको छ। डलरको मूल्य बढ्दा सुनको मूल्य पनि बढ्छ। पछिल्लो प्रवृत्ति हेर्दा सुनको मूल्य झन् धेरैमाथि पुग्ने उनको अनुमान छ। अन्तर्राष्ट्रिय स्तरमा बढ्नुको कारण विभिन्न मुलुकसँग युद्धले गर्दा सुनको मूल्य बढेको हो। लामो समयदेखि, युक्रेन र रुस तथा इजरायल र प्यालेस्टाइन युद्धका कारण पनि अधिकांश मुलुकले सुनलाई सम्पत्तिका रूपमा सुरक्षित गर्दा यसको माग बढेदा मूल्य वृद्धि भएको उनले औंल्याए। शाक्यकाअनुसार संसारको वित्तीय क्षेत्रलाई मजबुत बनाउन सुनको भूमिका हुन्छ। कुन देशसँग कति सुन ? कागजी नोट सटहीको माध्यम मात्रै हो तर सुन, खाद्यान्न लगायतका वस्तु ठोस सम्पत्तिको भ्यालु भएकाले यसलाई किनेर धेरै मुलुकले सुरक्षित हुन खोजेका छन्। वल्र्ड गोल्ड काउन्सिलका अनुसार पछिल्लो समय सबैभन्दा बढी सुन सुरक्षित गर्ने मुलुकमा चीन, जर्मनी र भारत अगाडि देखिन्छन्। यससँगै पहिला अमेरीकामा बढी थियो। यद्यपि अहिले पनि अमेरीकासँग ८ हजार टनभन्दा बढी सुन छ। तर, पछिल्लो ९१० वर्षको दौडानमा चीनसँग २० हजार टनभन्दा बढी सुन रहेको वल्र्ड गोल्ड काउन्सिलको तथ्यांकमा उल्लेख छ।"
दूध किसानको रकम भुक्तानीका लागि प्रयास जारी छ : मन्त्री अधिकारी,काठमाडौं : कृषि तथा पशुपन्छी विकास मन्त्री रामनाथ अधिकारीले दुग्ध किसानको समस्याबारे आफू जानकार रहेको भन्दै जसरी पनि भुक्तानी पाउनुपर्नेमा जोड दिएका छन् । उनले यसका लागि अर्थ मन्त्रालयसँग कुरा गरिरहेको पनि जानकारी दिए । राष्ट्रिय दुग्ध विकास बोर्डको समन्वयमा आज भएको दुग्ध व्यवसायीसहित सरोकारवालाको छलफलका क्रममा मन्त्री अधिकारीले किसानसँग उधारोमा दूध लिने डेरी तथा उद्योगीले उक्त रकम अन्यत्र लगाउने गरेको बताए। आफू दुग्ध किसानको समस्या समाधान गर्नेतर्फ केन्द्रित रहेको बताउँदै मन्त्री अधिकारीले दुग्ध विकास संस्थान (डीडीसी)मार्फत किसानलाई बाँकी रकम भुक्तानी गर्ने प्रयास लागि रहेको जानकारी दिए। मन्त्रालयका सचिव डा राजेन्द्रप्रसाद मिश्रले दूधको उत्पादन बढ्दै जाँदा यसको व्यवस्थापन कसरी गर्ने भन्नेमा अध्ययन गर्न बोर्डलाई निर्देशन दिए। बोर्डका कार्यकारी निर्देशक डा राजेन्द्रप्रसाद यादवले दूधको मूल्य समायोजन वैज्ञानिक रहेको जनाउँदै दुग्ध किसानको रकम भुक्तानीमा सबै पक्ष गम्भीर बन्नुपर्ने बताए।  रासस
