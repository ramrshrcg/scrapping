शीर्षक,विवरण
जनता सार्वभौम बनेको क्षण,"मुलुकमा संविधान त थिए, तर जनताले आफ्ना लागि आफैं लेख्न पाएकै थिएनन्। अर्थात्, विगतमा संविधान राजाद्वारा जारी हुन्थे। जहाँ जनताका अधिकार कुण्ठित हुन्थे। तर, २०७२ सालमा संविधानसभाबाट बनेको संविधान मात्रै यस्तो दस्तावेज हो, जनताका प्रतिनिधिले जनताका लागि बनाएका थिए। जसले सार्वभौमसत्ता र राजकीयसत्ता जनतामा निहित गर्यो। अर्थात्, जनतालाई वास्तविक अर्थमा शक्तिशाली र मालिक बनायो। संविधानसभाले बनाएको संविधानले सबै पक्षलाई समेटेको छ। गणतन्त्र संस्थागत गर्यो। समावेशितालाई अनिवार्य गर्यो। सबैलाई अपनत्व महसुस गरायो। संविधान जारी भएको ९ वर्षमा यही संविधानमा टेकेर देशका हितका पक्षमा केही उल्लेखनीय काम पनि भए। यो संविधान जनताप्रति उत्तरदायी रहेकाले संविधानका केही प्रावधानहरू आफूहरूलाई अमान्य भएको भन्दै तराई मधेस केन्द्रित केही राजनीतिक दलहरूले संविधानको विरोधसमेत गरे। संविधानमा मधेस केन्द्रित दलहरूको भावना र मागलाई सम्बोधन गरी संविधान संशोधन पनि भइसकेको छ। अर्थात् असन्तुष्टिका स्वर पनि सम्बोधन भएका छन्। संविधानमा भएका कमीकमजोरी र प्रावधानहरू रहेका द्विविधाहरू छन् भने राजनीतिक दलहरूबीच छलफल, वार्ता, संवाद गरी समाधान गर्न सकिन्छ। यही दृढतासाथ दुई ठूला दलको सरकार छ। त्यसैकारण, जनताका अधिकार स्थापित गर्न कुनै कञ्जुस्याइँ हुने अवस्थै छैन। ०७२ मा संविधान निर्माण नै मुलुकका लागि प्राथमिकतामा थियो। संविधान बनायौं, तर सुशासन र स्थिरताको अभाव खटकरह्यो। त्यही अनुभवबाट हामीले अब सिक्नुपर्नेछ। अब हामी एउटा गन्तव्यमा पुग्नका लागि अर्को कुनै उपाय छैन, राजनीतिक स्थिरता नै चाहिन्छ। सँगसँगै संविधानका राम्रा उपलब्धिलाई रक्षा गर्दै कसरी अगाडि बढ्न सकिन्छ, त्यतातिर ध्यान दिनुपर्ने आवश्यक्ता छ। संघीयता हाम्रो लागि नयाँ विषय छ। त्यसैकारण प्रदेश तहमा केही समस्याहरू उब्जेका छन्। कतिपय संविधानमा लेखिएका विषयवस्तुबारे कानुन बनाएर रुपान्तरण गर्न सकेका छैनौं। त्यसले गर्दाखेरी प्रदेश लेभलमा विषयवस्तुहरू कार्यान्वयनमा समस्या देखिएको छ। यसले केही हदसम्मको जटिलताहरू पनि थपेको छ। तर, समग्रमा यो संविधानले जनताको अधिकार सुनिश्चित गर्न धेरै सघाएको छ। तर, सरकारको स्थायित्व र मिश्रित निर्वाचन प्रणालीबारे प्रश्न उठेका छन्। किनभने यो प्रणालीबाट कुनै पनि दलले एकल बहुमत ल्याउने स्थिति छैन। एकल दलको सरकार नबनेसम्म स्थिरता हुने स्थिति पनि हुँदैन। समावेशीतालाई सुनिश्चित गर्र्दै सरकारको स्थायित्वका लागि परिस्थिति बनाउनुपर्ने आवश्यक्ता छ। अब यो बिषयमा राष्ट्रिय सहमति जुटाएर कसरी निर्वाचन प्रणालीमार्पत सरकारको स्थायित्व बनाउने भन्नेमा निर्णयमा पुग्नुपर्ने बेला आएको छ। त्यति मात्र गर्न सकियो भने पनि तत्कालको राजनीतिक अस्थिरता अन्त्य गर्न सक्छौं। कतिपय कानुन समयमा नबन्दा सरकारको गतिमा प्रश्न उब्जेका छन्। यसैकारण निजामती कर्मचारी प्रशासनमा अन्यौलको अवस्था छ। तर, समग्रतामा यो संविधानको कार्यान्वयनबाट हामी असन्तुष्टै भइराख्नुपर्ने कारण छैन। तर, सुधारको पाटोचाहिँ जहिले पनि रहिरहन्छ। समय, अनुभव र आवश्यकता अनुसार संविधानलाई परिमार्जित गर्दै लैजानुपर्छ। संविधान भनेकै दराजमा थन्क्याउने दस्तावेज हैन। यो एउटा गतिशील दस्तावेज हो। जब सरकार छिटोछिटो परिवर्तन भइराख्छ। स्थिर सरकार हुँदैन, त्यो अवस्थामा हामी लगानीको खोजी गरिराखेका छौं। जबसम्म लगानी वृद्घि हुँदैन, आर्थिक क्षेत्रले गति लिँदैन। आन्तरिक लगानीले मात्रै पुग्दैन। आन्तरिक लगानीले पनि स्थिरता खोज्छ। बाह्य लगानीले त झनै खोज्छ। किनभने उनीहरूका लागि धेरै विकल्पहरू खुला छन्। त्यसैकारण स्थिरताले वैदेशिक सम्बन्ध र वैदेशिक लगानीमा प्रभाव पार्छ। अन्योल भयो भने सम्बन्धलाई लयमा लैजान कठिनाइ हुन्छ र उनीहरूले पनि रुचि देखाउन छोड्छन्। समष्टमा अस्थिरताले आन्तरिक र बाह्य रूपमा समस्या ल्याएकै छ। त्यसकारणले हामीले स्थिरतालाई मध्यनजर राखेर समसामयिक सुधार गर्नुपर्ने भने आवश्यक्ता छ। निराश जनतालाई सम्बोधन गर्ने किसिमले अबको सरकारको मूल कार्यादेश हुनुपर्छ। राजनीतिक दलहरू र नेताहरूले आमजनताबाट जुन विश्वास गुमाएका छन् त्यसलाई पुनस्र्थापित गर्नुपर्यो। अहिलेको संविधानको दोष छैन, हाम्रा दोषका कारण जनतामा निराशा छ, अब शासन ठिक बाटोमा हिँड्नुपर्छ। दुई दल एकै ठाउँमा आउनु स्वाभाविक नभए तापनि परिस्थितिजन्य कारणले एकै ठाउँमा उभिएका छौं। आइसकेपछि अनेकथरीका प्रश्न उठाउने वातावरणलाई चिरेर हामीले पूर्ण विश्वासमा काम गर्नुपर्ने छ। एक अर्काका दृष्टिकोणलाई आत्मसाथ गर्दै एउटा साझा दृष्टिकोण बनाउँछौं। अरू दलहरूलाई पनि साथमा लिएर सरकार अगाडि बढ्छ। सरकार सञ्चालनमा अब फेरि अस्थिरता निम्तिदैन भन्ने सुनिश्चितता गरेर दुई ठूला दल अघि बढ्नुपर्छ। प्रधानमन्त्रीले यसका लागि पहल गर्नुपर्ने हुन्छ। महत, कांग्रेसका प्रवक्ता हुन्।"
"द्वन्द्वको समाधान, समृद्धिको यात्रा","विधानसभाबाट संविधान बनाउने विषयको पृष्ठभूमि लामै छ। २००७ सालदेखि नै संविधानसभाबाट संविधान बनाउने जनताको चाहना र माग थियो। २०७२ सालमा आएर बल्ल बल्ल पूरा भयो। संविधानसभाबाट संविधान बनाउने विषयको पनि लामो कोर्ष छ। यो बीचका संविधानसभाबाट संविधान बनाउने विषयमा धेरैपटक प्रयास नभएका होइनन् तर जनताको चाहना र माग पूरा हुन ६५ वर्ष लाग्यो। यो बीचमा धेरै घटनाक्रम भएका छन्। यो विषय सबै बुझ्न जरुरी छ। तब मात्रै संविधानको महत्व बुझ्न सजिलो हुन्छ। नेपालको संविधान २०७२ राजनीतिक सहमतिको दस्तावेज हो। शक्ति सन्तुलनको प्रतिबिम्ब(रिफ्लेक्सन) हो। हामीले संविधान प्राप्त गरेको पनि ९ वर्ष पूरा भएर १० वर्ष लागेको छ। २०७२ असोज ३ मा संविधान जारी भयो। जारी हुँदाका क्षणका घटनाक्रम पनि ताजै छन्। त्यसबेला व्यवधान गर्न नखोजिएको होइन तर सबै सहमतिले संविधान जारी गर्न सफल भयौं। संविधानसभाबाट संविधान बनेपछि मुलुकमा महत्वपूर्ण उपलब्धि हासिल भएका छन्। लामो समयदेखि मुुलुक सशस्त्र द्वन्द्वले आक्रान्त थियो, देशमा अशान्ति थियो। संविधानले सशस्त्र द्वन्द्वलाई शान्ति प्रक्रियाका माध्यमबाट समाधान गर्न महत्वपूर्ण भूमिका खेलेको छ। संक्रमणकालीन न्यायसम्बन्धी कानुन पनि बनेको छ। संविधानबाट मुुलुक संघीय संरचनामा गएको छ। संघ, प्रदेश र स्थानीय तह गरी राज्यलाई तीन तहमा पुनर्संरचना गरिएको छ। जनताको घर आगनमा नै सिंहदरबार पुगेको छ। संविधान बनेपछि संघ, प्रदेश र स्थानीय तहका दुईवटा निर्वाचन सम्पन्न भइसकेका छन्। नयाँ संविधानको निर्माणपछि २०७४ मा पहिलो निर्वाचन भयो। २०७९ अर्को निर्वाचन भएर मुलुक अघि बढेको छ। तीन तहका सरकारले संविधान कार्यान्वयनका काम अघि बढाइरहेका छन्। दुई सयभन्दा बढी कानुन बनेका छन्। संविधान कार्यान्वयनका लागि कानुन निर्माण अनिवार्य सर्त नै हो। अरू कानुन बन्ने काम भइरहेका छन्। नयाँ संविधानले ३२ वटा मौलिक हकको व्यवस्था गरेको छ। ती मौलिक हक कार्यान्वयनको चरणमा छन्। प्रदेश र स्थानीय तहले आवश्यक कानुन निर्माण गर्ने काम गरिरहेका छन्। अहिले संविधान कार्यान्वयन चरणको अवस्थामा छ। अबको बाटो संविधानसभाबाट बनाइएको यो राजनीतिक सहमतिको दस्तावेजमा केही चुनौती देखा पर्न थालेका छन्। संविधान बनेको यो ९ वर्षमा महत्वपूर्ण उपलब्धि नभएका होइनन्। तर, पनि देखा परेका चुनौतीको लेखाजोखा गर्न आवश्यक छ। अब अवस्थामा यी चुनौतीको कसरी समाधान गर्ने भन्ने विषय महत्वपूर्ण छ ? चुनौती आइसकेपछि छलफल, बहस आवश्यक छ। मुख्य चुनौती केके हुन्, केकेमा संविधान संशोधन आवश्यक छ ? पहिला ती चुनौती र ती संशोधन विषयको पहिचान गर्नुपर्छ। संविधान संशोधनका हरेक विषयमा राजनीतिक सहमति अनिवार्य छ। संशोधनका विषयमा मात्र होइन, प्रक्रियामा सहमति नै हुनुपर्छ। संविधान संशोधन कसरी गर्ने, कुन प्रक्रियाबाट गर्ने त्यसको ठोस कार्ययोजना बनाउनुपर्छ। त्यो योजनामा सबैको सहमति हुनुपर्छ। आयोग बनाएर जाने कि, समिति बनाएर गर्ने ? त्यो पनि महत्वपूर्ण विषय हो। संविधान संशोधनका हरेक विषयमा छलफल गर्दै, सहमति गर्दै अघि बढ्नुपर्छ। यो विषय अति संवेदनशील र महत्वपूर्ण भएका कारण हतारमा, एक्लै अघि बढ्ने प्रयास गर्नुहुँदैन। यस्ता विषय समयमा ख्याल गरिएन भने संविधानका उपलब्धिको रक्षा गर्न समस्या हुनसक्छ। त्यस कारण पनि संविधान संशोधनको विषयलाई गम्भीरतापूर्ण लिन आवश्यक छ। पोखरेल, एमालेका वरिष्ठ उपाध्यक्ष हुन्।"
युगान्तकारी दस्तावेज,"राणा शासनदेखि ०४७ सालसम्म बनेका संविधान सामन्तवादी स्वार्थहरूलाई प्रतिनिधित्व गर्ने खालका थिए। ०४६ सालको संविधानमा संवैधानिक राजतन्त्र थियो भने ०१५ सालको संविधानले संवैधानिक राजतन्त्रलाई नै अगाडि बढाएको थियो। ०६३ सालको अन्तरिम संविधान जनयुद्ध र जनआन्दोलनको एकता र जनताको साथ पछि आयो। तर, ०७२ सालको संविधान युगान्तकारी परिवर्तनको प्रतिबिम्बका रूपमा आएको हो। पहिलो संविधानसभा बिफल भएपछि दोस्रो संविधानसभामा जनताको वारिस (प्रतिनिधिहरू) ले ०७२ सालमा नयाँ संविधान जारी गरे। यस अघिका कुनै पनि संविधान संविधानसभाबाट बनेका थिएनन्। संसारभरिको सबैभन्दा लोकतान्त्रिक कोणबाट हाम्रो संविधान बनेको हो। यो संविधानका मुख्य पाँचवटा स्तम्भ छन्। गणतन्त्र, संघीयता, समानुपातिक समावेशीता, धर्मनिरपेक्षता र समाजवाद उन्मुखता। यीमध्ये समानुपातिक समावेशीता र समाजवाद उन्मुखतासहितको संघीय लोकतान्त्रिक गणतन्त्र हो भन्ने कुरा हामीले बुझ्नुपर्छ। संविधान ल्याउनका लागि हजारौंले बलिदान गरे। लाखौं जनता सडकमा उत्रिए। ००७ सालमै संविधानसभाबाट संविधान बनाउँछौं भनेर लिएको लक्ष्य पूरा गर्न हामीलाई ७ दशक लाग्यो। त्यसैले सबै दृष्टिकोणबाट यो युगान्तकारी संविधान हो। मैले यो संविधानलाई नेपालको लोकतान्त्रीककरणको प्रक्रियामा एउटा मिलको पत्थर(माइलस्टोन) भनेर भन्छु। यो भन्नुको पछाडि माथि उल्लेख गरिएका संघर्षका थुप्रै पक्षहरू छन्। संविधानको अन्तरवस्तुको दृष्टिकोणले पनि संघीयताअन्तर्गत स्वशासन, स्वयत्तता र साझेदारीअन्तर्गत देशलाई ७ वटा प्रदेशमा बाँडिएको छ। यसमा तीन तहका सरकार छन्। यी सरकारहरू केन्द्रीय सरकारका अंग होइनन्। कार्यपालिका, न्यायपालिका, व्यवस्थापिकाको अधिकारसहित सरकारहरू बनेका छन्। धेरै विषयहरू मौलिक हकका रूपमा व्यवस्था गरिएका छन्। अरू देशका जनमुखी र लोकतान्त्रिक संविधानसंग तुलना गर्दा साँच्चै धेरै गुण र विशेषता बोकेर हाम्रो संविधान आएको छ। हामीले तीन तहका सरकार बनाइसकेपछि पनि त्यसभित्र संरक्षित क्षेत्र, संस्कृति र पहिचानलाई ध्यान दिएर विभिन्न ढंगका व्यवस्थाहरू गरेका छौं। संविधानभित्र सामाजिक सांस्कृतिक संरक्षण वा आर्थिक विकासका लागि विशेष, संरक्षित वा स्वायत्त क्षेत्र कायम गर्न सकिने व्यवस्था छ। भूगोल र जनसंख्याको आधारमा पहिचान तथा त्यहाँ परिचयहरूलाई सम्बोधन गर्न पहिचानमा आधारित र अर्को समृद्धिमा आधारित गरी दुई सिद्धान्तलाई ध्यान दिइएको छ। संविधान ल्याउन हजारौंले बलिदान गरे। लाखौं जनता सडकमा उत्रिए। ००७ सालमै संविधानसभाबाट संविधान बनाउँछौं भनेर लिएको लक्ष्य पूरा गर्न हामीलाई ७ दशक लाग्यो। त्यसैले यो युगान्तकारी संविधान हो। संसारभरीको पुँजीवादी जनवादी क्रान्ति पुँजीपति वर्गको नेतृत्वमा भयो। तर, नेपालको संविधान सर्वहारा वर्ग र पुँजीपति वर्गहरूले मिलेर लिएर आएका छन्। समाजवाद उन्मुख राख्नका लागि पुँजीपतिवर्ग पनि सहमत भए। देशका यस अघिका संविधानमा यी कुराहरू पाइँदैन। त्यसै कारणले यो माइल स्टोन हो। सरकार चलाउने दलहरूले पछिल्लो बेला संविधान संशोधनको विषय उठाएका छन्। कुन कोणबाट संविधान संशोधन ? त्यो विषय स्पष्ट हुनै पर्छ। पहिलो संविधानसभा बिफल भएपछि राज्य र राष्ट्र नै विफल हुन्छ कि भनेर ०७२ को महाभूकम्प आएको पृष्ठभूमिमा सहमतिको आधारमा संविधान जारी गर्ने प्रयत्न गरेका थियौं। यो सम्झौता र सहमतिबाट आएको संविधान हो। कैयौं विषय हामीले संविधान सभामा उठाएका थियौं। जस्तो कि प्रत्यक्ष निर्वाचित राष्ट्रपति, पूर्णसमानुपातिक निर्वाचन प्रणाली लगायतका पहिचान र समृद्धिसँग गाँसिएका धेरै विषयमा हामीले नोट अफ डिसेन्ट(भिन्न मत) राखेर संविधान जारी भएको हो। त्यतिखेर राष्ट्रलाई राजनीतिक संक्रमणबाट बाहिर निकाल्नुपर्छ भनेर सहमति र सम्झौताका आधारमा यो संविधान बनाएका हौं। मुख्यतया यो कांग्रेस, एमाले र माओवादी केन्द्रको साझा सहमतिको दस्तावेज हो। मधेसवादी दलहरूले यो प्रक्रियामा असहमति जनाए। त्यसको बाबजुद पनि अघि बढ्यौं। संविधान बनाउँदा नाका बन्दीको सामना गर्नुपर्यो। यी पक्षलाई बिर्सनुहुँदैन। संविधानलाई इमान्दारीपूर्वक कार्यान्वयन गर्ने र बितेका ८ वर्षका प्रयोगका आधारमा संविधानको समीक्षा गर्नुपर्छ। जहाँजहाँ गल्ती, कमजोरी भएका छन् त्यसलाई सुधार्ने र उन्नत बनाउने दिशामा जानुपर्छ। समानुपातिकलाई राष्ट्रियसभामा लैजाने र प्रतिनिधिसभालाई पूर्णप्रत्यक्ष बनाउने र साना दललाई सिध्याउन र ठूला दलहरूको एकाधिकार कायम गर्ने गरि जानुपर्छ भन्ने कुरा पनि सुनिएका छन्। मुलुकलाई बहुदलीय प्रणालीबाट दुई दलीय प्रणालीमा लैजानुपर्छ भन्ने तर्कहरू पनि सुनिएका छन्। यी विषय संविधानसँग मेल खाँदैनन्। समानुपातिक समावेशिताको मूल समस्या परिवारमा केन्द्रीय भयो भन्ने छ। पैसावालाहरूले सांसद् पद किन्न थाले। अनि छानिएका प्रतिनिधिहरू पनि त्यो समुदायका गुणमा आधारित ठीक खालमा प्रतिनिधि भएनन्। त्यसैले यसमा समीक्षा गरेर उन्नत बनाउने कोणबाट जानुपर्छ। सांसद् जनताले छान्ने र छानेकाले सरकार बनाउने व्यवस्था रहेसम्म अस्थिरता भइरहन्छ। त्यसकारण जनताबाट प्रत्यक्ष निर्वाचित राष्ट्रपति छान्ने प्रणाली नै स्थायित्वका लागि सबैभन्दा राम्रो प्रणाली हो। कसैले खेल्न पाउँदैन, बाह्य शक्तिको क्रिडास्थल पनि बन्दैन। उन्नत दिशामा संविधान संशोधनका लागि हामी तयार छौं। संविधान संसोधनका मुद्दाहरू छलफलका विषय बनाउनुपर्छ। प्रदेश सरकार कमजोर भएका छन्। प्रदेशका सरकार पनि केन्द्रबाटै बनाउने जो पुरानो माइन्डसेट छ, त्यसले समस्या सिर्जना गरेको छ। संविधानअनुसार एकल, साझा सूची अनुसारका ऐन, कानुनहरू बनाएर अघि बढाउनुपर्छ। प्रहरी समायोजन, कर्मचारी समायोजन, शिक्षा ऐन बनेको छैन। सामाजिक तथा साँस्कृतिक कुराहरूलाई रक्षा गर्ने काम भएको छैन। त्यस्तै संविधानले माग गरेको अंग, उपअंग पूरा गर्नुपर्छ। अनि मात्रै संविधानको पुनरावलोकन गर्ने, संशोधन गर्ने, समीक्षा गर्ने विषय बन्न सक्छ। हरेक १० वर्षमा संविधान संशोधन गर्ने भित्रपट्टी व्यवस्था छ। तर, संविधानको कोणबाट मागेका कानुनहरू बनेका छैनन्। त्यसैले जति सक्दो चाँडो बाँकी ऐनहरू बनाऔं। पूर्णरूपमा कार्यान्वयन गरौं। मुलुकलाई अगाडि बढाउने र अग्रगामी दिशामा लैजाने गरी संविधान परिमार्जनका बहस गरौं। पोखरेल, माओवादी केन्द्रका उपमहासचिव हुन्।"
संविधान कार्यान्वयन र जनअपेक्षा,"नेपालको संविधान जारी भएको ९ वर्ष भयो। करिब एक दशकको अवधि भनेको सबैभन्दा धेरै उत्पादनशील, लाभदायक र अनुभव हासिल गर्ने महत्वपूर्ण अवधि हो। त्यो उपलब्धि हासिल भयो कि भएन भनेर मूल्यांकन गर्नुपर्ने अहिलेको अवधि हो। संविधान कार्यान्वयन त भइरहेको छ। संविधान कार्यान्वयनका लागि पहिलो आधारभूत कुरा निर्वाचन हो। दोस्रो निर्वाचनसम्म भइसक्यो। निर्वाचनले जनताको आकांक्षाको आवश्यकताको अनुभूतिको प्रतिविम्ब स्वरुप परिणामहरू दिनुपथ्र्यो तर, निर्वाचनले कसलाई सरकार बनाउने जनादेश दिएको भन्ने प्रष्टसम्म पनि पार्न सकेन। निर्वाचनमा प्रष्ट बहुमत कसलाई भन्ने भएन। मिलीजुली सरकार बनाउँदाखेरि दलहरूको निकटतम् हिसाबले बनाउनुपर्ने हो। दलहरूको आफ्नो राजनीतिक धर्म, दर्शन, नीति सिद्धान्त र कार्यक्रमहरू हुन्छन्। ती कार्यक्रम र सिद्धान्तअनुसार सरकार बन्नुपर्ने हो। सरकार बनाउने बेलामा कम्युनिष्ट होस् कि काँग्रेस होस् कि राप्रपा होस् कि जनमत होस्, सिद्धान्तहरूमा आकाशपाताल अन्तर पर्ने तर सरकार बनाउन भने सहमत हुनेलाई कसरी हेर्ने ? निर्वाचन प्रणाली, राजनीतिक दलहरूको विकास र जनताले दिएका अभिमतको तालमेल केही पनि देखिँदैन। हेर्दा रुपमा बहुदल मनमनमा निर्दल त कहीँ हुर्किएको छैन भन्ने अवस्थासम्म पुगेको छ। अर्थात् बहुदलीय राजनीतिक प्रजातान्त्रिक संस्कृति निर्माण गर्नमा अहिलेको संवैधानिक प्रयासहरू या यथेष्ट भएनन् वा ठीक दिशातर्फ निर्देशित भएनन्। सही परिणाम निकाल्न सकेको अवस्था छैन। संघीयताको कुरा गर्दा अपूर्ण कार्यान्वयन भयो। संघीय सरकार केन्द्रीयतावादी देखिएको छ। स्थानीय तह अपेक्षाकृत स्वतन्त्र र अधिकार सम्पन्न देखिन्छ तर दायित्व कार्यान्वयन गर्न सक्ने क्षमता सम्पन्न देखिँदैन। प्रदेश सरकारलाई स्थानीय सरकारले नटेर्ने र संघीय सरकारले नसुन्ने र उपेक्षाको अवस्थामा गुज्रेको देखिन्छ। एक्लै केही गर्न नसक्ने अवस्थामा रहेको छ। अधिकारको विनियोजन अपूर्ण भएको छ। अहिलेसम्म आधारभूत निजीमती ऐन, प्रहरी ऐनलगायत धेरै ऐन बनाइएको छैन। संविधानले सोचजस्तो दिशामा देखिदैन। जनतामा संघीयताप्रति नै विस्तृणा आउने हो कि भन्ने भय रहेको देखिन्छ। संविधानको सबैभन्दा महत्वपूर्ण सिद्धान्त समावेशीता हो। जनसंख्याको समानुपातिकको समावेशीता भनियो। हामीलाई इतिहासदेखि नै पछाडि पारिएका, भेद्भावमा परेको, मौका नपाएका, हिंसामा परेका वर्गलाई माथि उठाउनुपर्ने थियो। अस्थायी रुपमा विशेष अवसर दिएर क्षमता अभिवृद्धि गरेर समान हैसियतमा ल्याउनु थियो। राजनीतिक दलले जनसंख्याको अनुपातको आधारमा सिटको बाँडफाँट गर्ने काम गर्यो। हेर्दा दलित र महिला पनि परेको देखियो तर जनसंख्याको अनुपातमा गरेर हेर्दा हिजोको शासक वर्गले नै समावेशीताको लाभ लिएको छ। राणा, शाह वा खस आर्यले नै समानुपातिकमा प्रतिनिधित्व गरिरहेका छन्। तोकिएको वर्गभित्र पनि पहुँचवालाको प्रतिनिधित्वको सुनिश्चित भएको छ। संविधानको सबैभन्दा ठूलो सिद्धान्त नै समान मैदानमा समान हैसियतले खेल्नसक्ने हैसियतमा पुर्याउनु पर्ने सिद्धान्त हो तर लाभान्वित वर्गको हितका लागि प्रयोग भयो। भ्रष्टाचार, स्वार्थ र षड्यन्त्रको शिकार भयो। समावेशीले उच्च मूल्य मान्यता र मर्यादा दिनुपर्ने थियो। जुन वर्ग लाभान्वित हुनुपर्ने थियो तर त्यो हुन सकेन। प्रजातन्त्रको महत्वपूर्ण कुरा समानताको सिद्धान्त हो। कानुनको अगाडि समानता, कामको सम्मान संरक्षण, कानुनको अधिनमा रहेर लाभहरूको समान वितरण भएन। सम्भ्रान्त वर्ग केन्द्रित लाभहरूको वितरण भयो। विकासले समानता स्वच्छ र उत्पादनशीलतको सम्बद्र्धन गर्नुपर्ने थियो। संविधानले दिने भनेको सुशासन, समान प्रतिष्ठाको संरक्षण र राजकीय निर्णय प्रक्रियामा समान सहभागिता राख्ने हुनुपर्छ। ती प्रक्रियाहरू स्वच्छ, समान, विवेकशील र पारदर्शी हुनुपर्छ। तर हुन सकेन। संविधानमा सन्तुलन र नियन्त्रणका कुराहरू लेखिएको भए पनि शक्तिपृथकीकरण सिद्धान्तभन्दा पनि त्यसको दुरुपयोग गर्ने बढी गरेको देखियो। संघीयता कार्यान्वयनमा नभई नहुने कानुन पनि अहिलेसम्म बनेका छैनन्। १० वर्षसम्म कानुन बनेर पनि कार्यान्वयन भएर समीक्षा गर्ने अवधि भइसकेको छ। मौलिक हक, निजामती ऐन, प्रहरी ऐनजस्ता अन्य धेरै ऐनहरू अझै बन्न सकेको छैन। संसद बस्छ। अधिकांश समय राजनीतिक गफ गर्छ। विधायिका अनुपादक बन्दै गएको छ। विधायिकाले ऐनहरू समयमा नबनाएपछि कार्यपालिकाको स्वच्छन्दता बढ्दै जाने हुन्छ। कानुन नभएपछि कार्यपालिका आफ्नो विवेकले चल्ने भयो। विधिको शासनमा मुलुक चल्नुपर्नेमा तदर्थवादी ढंगबाट शासन व्यवस्था चल्दै गएको छ। अध्यादेशमार्फत कानुन ल्याउने अनि अदालतमा मुद्दा आउने भएको छ। अदालतले पनि समयमा निर्णय गर्न नसकेको देखिन्छ। यसले हामीले कस्तो किसिमको कानुनको शासनको परिकल्पना गरेको हौँ ? भन्ने प्रश्न उब्जेको छ। न्यायापालिकाको संविधान कार्यान्वयन भए नभएको हेर्ने हो। तर, कानुन बनाउने विधायिकाले हो। न्यायापालिका आफैंले संविधान कार्यान्वयन गर्ने होइन। कार्यान्वयन सही ढंगले कार्यान्वयन भयो कि भएन भनेर हेर्ने हो। विधायिका अनुत्पादक भएर जाने, सरकारचाहिँ विधायिकासँग साझेदार गरेर राम्ररी काम गर्न नसक्ने अनि न्यायापालिकाले कानुन आफैंले बनाउने होइन। कानुन बनाउ भनेर आदेश दिने हो, ध्यानाकर्षण गराउने हो। जुन खालका मुद्दाहरू अदालतमा आउने गर्छन्, अदातलमा आउने मुद्दाको अनुहार हेरेर पनि थाहा हुन्छ कि तिनीहरू अधिकांश कानुन बनाउन भनेर आउँछन्। निर्वाचन मुद्दा, भ्रष्टाचार मुद्दा लामो समयसम्म अनिर्णय रहने गर्दछ। न्यायाधीश नियुक्ति प्रक्रिया समयमा नहुँदा मुद्दाको समयमा निर्णय हुन सकेको छैन। अदालतमा मुद्दाहरू हुँदा संवैधानिक आयोगहरू पनि शिथिल अवस्थामा छन्। सबै कुरा शिथिल भएको अवस्थामा यो संविधानले कसरी काम गर्न सक्छ ? संविधानको उद्देश्य, मूल्य, मान्यता त ठूलो छ तर त्यसलाई रुपान्तरण गर्नसक्ने अंगहरू, आयोगहरू भएनन्, स्रोत र साधनको विनियोजन भएन र आवश्यक वातावरण भएन भने जनतामा निरासा आउने गर्दछ। राज्यका अंगहरूबाट जनताले अपेक्षा गरेका कुराहरूको सम्बोधन भएको देखिँदैन। युवा जमातमा त विदेश जाने प्रवृत्ति बढेको छ। देशमा बसौँबसौँ लाग्ने वातावरण बन्न सकेको छैन। देशमा भविष्य छ भनेर सोच्न लगाउने अवस्था छैन। त्यसले गर्दा पुँजी, ज्ञान, ऊर्जा र सपना पलायन भयो। युवाहरू विदेश जानै हुँदैन भन्ने होइन तर विदेश जाने भनेको क्षमता र पूँजी वृद्धि गर्नका लागि हुनुपर्ने थियो। आफू जन्मेको भूमिको गुन तिर्नुपर्ने थियो तर गएकाहरू फर्किंदैनन् कि भन्ने डर छ। संवैधानिक प्रणालीले जुन नतिजा दिनुपर्ने थियो। त्यो नतिजा दिन सकेको छैन। यो निरासा आउन नदिनका लागि स्वयं संवैधानिक व्यवस्था र सरकारका सम्पूर्ण अङ्गहरू, सरकारी निकायमा बसेका पदाधिकारीहरू जिम्मेवारी हुनुपर्ने हुन्छ। यी ती निकाय र जिम्मेवार पदाधिकारीहरूले सही ढङ्गबाट काम गर्न नसक्दा संविधानले जस्तो नजिता दिनुपर्ने हो, त्यो दिन सकेको छैन। अब पनि यस्तो अवस्था रहनु हुँदैन। अब नजिता नदिएर बसिरहने र निरन्तरता पाउने छुट छैन। संविधानको उद्देश्य हासिल गर्नुपर्छ। सबैले त्यो स्थितिका बारेमा सोच्नुपर्छ। संविधान आफैं कार्यान्वयन हुने होइन। संविधान कार्यान्वयन सरकार र जनताले नै गर्ने हो। संविधान कार्यान्वयन कमजोर हुने तर सरकार बलियो भइरहने गर्नाले जनतामा निरासा जाग्छ। सबैले संविधान कार्यान्वयन गरेर जनतामा आशा जगाउन र संविधानको सम्भार गर्नुपर्छ। संविधानको सफल कार्यान्वयन गरी चेतना जगाउने खालको परिस्थितिको निर्माण गर्नुपर्छ। संविधानको कार्यान्वयन अवस्थालाई समीक्षा गरेर अहिलेको अवस्थालाई सुधार गर्नुपर्छ। (रासस)"
समृद्धि र गतिशीलताको द्योतक,"आज असोज ३ गते। संविधान जारी भएको ९ वर्ष पूरा भएको छ। मुलुकका सबै राजनीतिक दल र राजनीतिक शक्तिहरू उपस्थित रहेको संविधानसभाका ९० प्रतिशत सभासदहरूले ५ वर्ष ८ महिनाको अथक प्रयासबाट ०७२ साल असोज ३ गते आजकै दिनमा संविधान जारी भएको थियो। त्यसपछि नेपाल संघीय लोकतान्त्रिक गणतन्त्रात्मक संसदीय प्रणालीमा प्रवेश गरेको हो। स्थापित मान्यता के हो भने लोकतान्त्रिक संविधान निर्माणको शक्ति जनतामा निहित हुन्छ। संविधानको स्रोत र शक्ति भनेको आम जनसमुदाय हो। अतः जनताको सहमति र सहभागितामा बन्ने संविधानले मात्र सर्वोच्च कानुनको हैसियत प्राप्त गर्छ। नेपालको संविधान जनताबाट निर्वाचित जनप्रतिनिधिबाट निर्माण भएकाले यसले मुलुकको सर्वोच्च कानुनको हैसियत राख्छ। संविधान जारी हुनुपूर्व मुलुक राजनीतिक, वर्गीय, क्षेत्रीय, जातीय द्वन्द्वको अवस्थामा थियो। ती सबै द्वन्द्वहरूलाई सम्बोधन गर्ने र नेपालमा दिगो शान्ति र आर्थिक समुन्नतिको आधार निर्माण गरी लोकतान्त्रिक र न्यायपूर्ण समाजको स्थापना गर्ने उद्देश्यबाट संविधान जारी भएको थियो। संविधान जारी हुँदा केहीमा अलमलको स्थिति रहे पनि आज देशका सबै राजनीतिक दलहरू र राजनीतिक शक्तिहरूले संविधानलाई आत्मसाथ गरेका छन्। यस संविधानले देशमा देखा परेको द्वन्द्वको राजनीतिक स्थितिलाई मात्र सम्बोधन गरेन कि संविधान जारी भएपछि पनि संविधान र मुलुकको राजनीतिक प्रणालीप्रति असन्तुष्ट रही द्वन्द्वको राजनीतिमा संलग्न रहेका राजनीतिक दल, शक्ति र समूहहरूलाई राष्ट्रिय राजनीतिको मूल प्रवाहमा ल्याउन नेपालको संविधानको ९ वर्षको अभ्यास सफल भएको छ। संविधान जारी भएको ९ वर्षको अवधिमा संविधानले परिभाषित गरेको संघीय लोकतान्त्रिक गणतन्त्रात्मक व्यवस्थालाई सुदृढ र संस्थागत गर्न दुइटा आवधिक निर्वाचनहरू सफलताका साथ सम्पन्न भएका छन्। जसका आधारमा तीनवटै तहका सरकारहरू जननिर्वाचित प्रतिनिधिबाट सञ्चालित हुँदै आएका छन्। आमजनताको सक्रिय र व्यापक सहभागितामा सम्पन्न निर्वाचनहरूले संविधान निरन्तर रूपमा जनताबाट अनुमोदन हुँदै अगाडि बढेको कुरालाई दर्शाउँछ। मुलुकको लिखित संवैधानिक कानुनको आजसम्मको इतिहास आरोह अवरोहको स्थितिबाट गुज्रिँदै आएको छ। राजनीतिक परिवर्तन र एकपछि अर्को संविधान लेखन नियमित आकस्मिकता को रूपमा रहँदै आएको भए पनि हरेक राजनीतिक परिवर्तनपछि मुलुक कुनै न कुनै रूपमा अगाडि बढेको छ। संविधान तत्काल लेख्न र च्यात्न सकिन्छ, जारी गर्न र खारेज गर्न सकिन्छ। तर, संवैधानिक पद्धति समग्र राष्ट्रको क्रमिक अभ्यासद्वारा निर्माण हुन्छ। पद्धतिको विकास र परिपक्वताबिना संविधान लागू हुन सक्छ तर टिक्न सक्दैन। यसअघिका हरेक लिखित संविधानहरू जसरी पूर्ण प्रयोग र परीक्षण बेगर नै ध्वस्त भए, त्यस प्रवृत्तिमाथि गम्भीर अध्ययन हुन सकेन भने यस संविधानलाई पनि संरक्षण प्राप्त हुने छैन। नेपालको लिखित संवैधानिक कानुनको इतिहासमा सातौं संविधानका रूपमा जारी भएको यस संविधान एक लोकतान्त्रिक मूल्य मान्यतामा आधारित संविधान हो। यस संविधानले नेपाली जनताको सर्वांगिण विकास र आत्मसम्मानको आधार निर्माण गरेको छ। संविधानले सरकारलाई निरंकुश र स्वेच्छाचारी हुनबाट रोकेको छ। जनताले आफ्ना आधारभूत अधिकारहरू निर्वाध किसिमबाट प्रयोग गर्न पाउने अवस्थाको सिर्जना गरेको छ। आवधिक निर्वाचनको माध्यमबाट नागरिक राज्यको स्थापना गर्न संविधान सफल भएको छ। बहुलवादमा विश्वास गर्ने संविधानले आमजनताको सहमति र सहभागितामा राज्य सञ्चालन हुने अवस्थाको सिर्जना गरेको छ। संविधानलाई निरन्तरतामा परिवर्तनको मान्यतामा अगाडि बढाउन सकेमात्र संविधानले दिगो शान्ति, स्थायित्व र आर्थिक उन्नति, समुन्नतिको निर्माणमा महत्वपूर्ण योगदान पुयाउन सक्छ। एकपछि अर्को संविधान फेर्ने विगतको सजिलो र निष्ठाहीन अभ्यासले मुलुकको हित गर्दैन। संविधानका कमीकमजोरीहरूलाई संविधानको विकासवादी अवधारणा अर्थात् संविधानको संशोधन र व्याख्याकारी सम्बोधन गर्दै संविधानलाई विकसित र गतिशिल गराउने प्रक्रियाको विकल्प हामीसँग छैन। आज जसरी संविधान संशोधनको विषय अगाडि आएको छ, त्यसलाई अन्यथा अर्थमा लिनुहुँदैन। तर, बुझ्नुपर्ने कुरा के हो भने संविधानको संशोधन भनेको संविधानको पुनरलेखन होइन। संशोधनलाई सीमित अर्थमा बुझ्दा मात्र संशोधन ठीकसँग अगाडि बढ्ने अवस्था रहन्छ। संविधान संशोधनको सम्बन्धमा संविधानको धारा २७४ ले नै संविधान संशोधनको विधि, प्रक्रियाको सम्बन्धमा स्पष्ट रूपमा उल्लेख गरेको स्थितिमा संशोधनका लागि राष्ट्रिय सहमति चाहिन्छ। जनता समक्ष संशोधनको विषय लैजानुपर्छ भनेर संविधान संशोधनको विषयलाई अतिरञ्जित गर्नु आवश्यक छ जस्तो लाग्दैन। संविधान संशोधनको कुरा गर्दा विगत ९ वर्षमा संविधानलाई कार्यान्वयन गर्ने जिम्मेवारीमा रहेका राज्यका निकाय र राजनीतिक दलहरूको अनुभवलाई आधार मानेर यस संविधानलाई अझ बढी प्रभावकारी र सुदृढ बनाउने उद्देश्यबाट संविधान संशोधनमा जोड दिनुपर्छ। लोकतन्त्रलाई अझ बढी परिस्कृत, परिमार्जित र विकसित गराउने गरी संविधान संशोधनको विषय अगाडि बढ्नुपर्छ। राजनीतिक तथा शासकीय स्थायित्व र संघीयताको प्रभावकारी कार्यान्वयनको उद्देश्यसाथ संविधान संशोधनको विषयलाई अगाडि बढाइनुपर्छ। संविधान संशोधनको प्रक्रियाले लामो समय लिन सक्ने अवस्थामा संविधानको प्रभावकारी कार्यान्वयनका लागि बनाउनुपर्ने नयाँ कानुनहरूको निर्माणमा भने कुनै पनि निहुँमा बिलम्ब गरिनुहुँदैन। जुन आजसम्म हुँदै आएको छ। अन्त्यमा लोकतान्त्रिक मूल्य मान्यतामा आधारित संविधानको अक्षर र भावनाअनुसार सही रूपमा कार्यान्वयन गर्नु अत्यन्तै चुनौतीपूर्ण छ। यस खालको चुनौतीपूर्ण कार्य सम्पन्न गर्नका लागि व्यापक राष्ट्रिय सहमतिको आवश्यकता पर्छ नै। यसका साथै लोकतान्त्रिक मूल्य र आदर्शअनुसार असल र जवाफदेहीपूर्ण राजनीतिक संस्कारको पनि विकास हुनु आवश्यक हुन्छ। यस अनुरूपको चुनौती सामना गर्ने राष्ट्रिय सहमतिको निर्माण गर्ने र असल एवं जवाफदेहीपूर्ण राजनीतिक संस्कारको प्रदर्शन राजनीतिक दल र नेतृत्वबाट नहुने हो भने नेपालमा संवैधानिक स्थायित्वका चुनौतीहरू थपिँदै जाने छन्। (भट्ट, संवैधानिक कानुनका विज्ञ हुन्।)"
पलेशालाई बागमती सरकारको सम्मान,"हेटौंडा : बागमती प्रदेश सरकारले पेरिस पारा ओलम्पिकमा कास्य पदक विजेता पलेशा गोवर्द्धनलाई १० लाख रुपैयाँसहित सम्मान गरेको छ । संविधान दिवसको उपलक्ष्यमा आज पलेशालाई हेटौँडा बजार परिक्रमा गराई औपचारिक समारोहकाबीच सम्मानित गरिएको हो । त्यस्तै १९ औं एसियाली खेलकुदमा करातेमा नेपाललाई ऐतिहासिक रजत पदक दिलाएकी एरिका गुरुङलाई ५ लाख रुपैयाँसहित सम्मानित गरिएको हो । पलेशाका प्रशिक्षक कविराज नेगीलाई २ लाख र नेपाल तेक्वान्दो संघ बागमती प्रदेश समितिलाई १ लाख रुपैयाँ प्रदान गरिएको हो । त्यस्तै एरिकाका प्रशिक्षक कुशल श्रेष्ठलाई १ लाख र नेपाल कराते महासंघ बागमती प्रदेश समितिलाई १ लाख रुपैयाँ प्रदान गरिएको हो । सम्मानित खेलाडी तथा प्रशिक्षक र संघका अध्यक्ष एवम् प्रतिनिधिहरूलाई मुख्यमन्त्री बहादुर सिंह लामा र युवा तथा खेलकुद मन्त्री मीनकृष्ण महर्जनले सम्मान पत्र हस्तान्तरण गरेका थिए । कार्यक्रमलाई सम्बोधन गर्दै मुख्यमन्त्री बहादुरसिंह लामाले समग्र खेलकुद क्षेत्रको विकास र खेलाडीको हितलाई ध्यानमा राखेर प्रदेश सरकारले महत्वका साथ काम गर्दै आइरहेको र आगामी दिनमा अझै प्रभावकारी ढंगबाट अघि बढ्ने बताए । उनले खेल क्षेत्रको विकासका लागि युवा तथा खेलकुद मन्त्रालय र प्रदेश खेलकुद विकास परिषद्सँग सहकार्य गर्दै अगाडि बढ्ने उल्लेख गरे । त्यस्तै युवा तथा खेलकुदमन्त्री मीनकृष्ण महर्जनले खेल क्षेत्र तथा खेलाडीहरुले नेपाललाई विश्वसामु चिनाउन महत्वपूर्ण भूमिका निर्वाह गर्दै आइरहेको भन्दै प्रसंशा गरे । उनले युवा तथा खेलकुद मन्त्रालय खेल क्षेत्रको विकास र खेलमार्फत् प्रदेश र राष्ट्रलाई अन्तर्राष्ट्रियस्तरमा चिनाउने वातावरण बनाउन केन्द्रीत रहेको उल्लेख गरे । पदक दिलाउने खेलाडीहरुलाई कार्यविधि नै बनाएर आगामी दिनमा अझै व्यवस्थित ढंगबाट सम्मान तथा प्रोत्साहन राशी प्रदान गरिने उनले बताए । कार्यक्रममा आर्थिक मामिला तथा योजनामन्त्री कुन्दनराज काफ्ले,आन्तरिक मामिला तथा कानुनमन्त्री सुरजचन्द्र लामिछानेले खेलकुदको विकासमा आवश्यक सहयोग गर्ने प्रतिबद्धता जनाए । सो अवसरमा प्रदेश खेलकुद विकास परिषद्का सदस्य सचिव दीपक लामालगायत खेलसम्वद्ध विभिन्न संघ संस्थाका नेतृत्व तथा प्रतिनिधिहरूको उपस्थिति रहेको थियो । एरिका र कुशलसहित नेपाली कराँते टोली अहिले एसियाली च्याम्पियनसिप खेल्न चीन पुगेका छन् ।"
बागमती युथ क्लब पराजित,काठमाडौं : राजधानीमा जारी एन्फा महिला लिगमा वालिङ नगरपालिकाले बागमती युथ क्लबलाई पराजित गरेको छ। एन्फा कम्प्लेक्स सातदोबाटोमा बिहीबार भएको खेलमा वालिङले बागमतीलाई ४० गोल अन्तरले पराजित गरेको हो। वालिङको जितमा विदेशी खेलाडी सिसी एन्टोङ्गोले खेलको २२ र ४० औं मिनेटमा गोल गरिन् भने ज्यकिलिन नस्सालीले ५४ र ८३ मिनेटमा गोल गरिन्। जितसँगै वालिङ ६ खेलमा १३ अंक जोड्दै चौथो स्थानमा उक्लिएको छ भने भने समान खेल खेलेको बागमती चार अंकसहित तालिकाको आठौं स्थानमा छ। अखिल नेपाल फुटबल संघ (एन्फा) को आयोजनामा जारी लिगमा १० टोलीको सहभागिता रहेको छ।
जितपुरसिमरा अन्तर्राष्ट्रिय भेट्रान फुटबलः सेमिफाइनल समीकरण पूरा,"सिमराः बाराको सिमरामा जारी चौथो जितपुरसिमरा अन्तर्राष्ट्रिय भेट्रान फुटबल प्रतियोगिताको सेमिफाइनल समीकरण पूरा भएको छ। सिमरा रंशलामा बिहीबार सम्पन्न चार वटा क्वाटरफाइनल खेलमा सिमरा, काठमाडौं, कोलकत्ता र पोखरा विजयी भएसँगै अन्तिम चार टिमको टुंगो लागेको हो। प्रतियोगिताको सेमिफाइनलमा आयोजक सिमरा भेट्रान क्लब, सरस्वती नगर भेट्रान काठमाडौं, क्लिभ हाउस भेट्रान क्लब कोलकत्ता र एबिसी भेट्रान क्लब पोखरा प्रवेश गरेका हुन्। सिमराले पहिलो क्वाटरफाइनल खेलमा कटारी टाईगर फुटबल क्लब उदयपुरलाई ४० ले पराजित गरेको हो। सिमराको जितमा कृष्ण शाक्य नायक बने। उनले ह्याट्रिक पूरा गरे भने भेषराज लिम्बुले एक गोल गरे। दोस्रो क्वाटरफाइनल खेलमा सरस्वती नगर काठमाडौंले रियल फ्रेण्ड भेट्रान सिक्किममाथि ४१ को सहज जित निकाल्यो। काठमाडौंको जितमा अनल आचार्य, युवराज भुजेल, हर्कराज गुरुङ र किशोर नेपालीले एकएक गोल गरे। सिक्किमका लागि मयल लेप्चाले एक गोल फर्काए। तेस्रो क्वाटरफाइनल खेलमा कोलकत्ताले युनाईटेड बतासिया भेट्रान क्लब दार्जिलिङलाई ३० ले पराजित गर्दै सेमिफाइनल प्रवेश गरेको हो। कोलकत्ताको जितमा रञ्जन शंकर, विश्वजित बेक र दीपक मण्डलले एकएक गोल गरे। यसैगरी अन्तिम क्वाटरफाइनल खेलमा नव जनजागृति भेट्रान क्लब सिमरालाई ५० को फराकिलो गोलअन्तरले पराजित गर्दै एबिसी भेट्रान क्लब पोखरा प्रतियोगिताको अन्तिम चारको यात्रा तय गरेको हो। पोखराको जितमा विकर्ण श्रेष्ठले तीन गोल गर्दै ह्याट्रिक गरेका थिए भने निलेन्द्र देवान र कन्या सुब्बा गुरुङले एकएक गोल गरे। प्रतियोगिता अन्तर्गत शुक्रबार सेमिफाइनलका दुई खेल हुनेछ। सिमरा रंगशालामा बिहान ६ बजे हुने पहिलो खेलमा आयोजक सिमरा भेट्रान र कोलकत्ता भिड्नेछन् भने दिउँसो ३ बजे हुने दोस्रो सेमिफाइनल खेलमा काठमाडौं र पोखरा प्रतिस्पर्धा गर्नेछन्। असोज ५ गतेसम्म आयोजना हुने प्रतियागिताको विजेताले तीन लाख र उपविजेताले एक लाख ५० हजार प्राप्त गर्नेछन्। असोज १ गतेदेखि सुरु भएको प्रतियोगितामा नेपाल र भारतका १४ टिमको सहभागिता रहेको थियो।"
उद्यमशीलतामा उन्नति,"काठमाडौं : मुलुकले औद्योगिक क्षेत्रमा मध्यम फड्को मार्न सफल भएको छ। विसं ०७२ असोज ३ गते संविधान जारी भएसँगै आमसर्वसाधारणमा अब स्थिर नीति बन्छ भन्ने विश्वासले पनि विभिन्न क्षेत्रगत उद्योगहरू दर्ता हुने क्रम बढ्ेको हो। जसले मुलुकमा उद्यमशीलताको वातावरण सिर्जना गर्यो। आर्थिक वर्ष ०७२७३ र आर्थिक वर्ष ०८१८२ बीचको तुलनामा औद्योगिक क्षेत्रमा थप दुई क्षेत्रको उदय पनि भयो। यसबीच सूचना, प्रसारण तथा सञ्चार प्रविधिमा आधारित उद्योगहरू दर्ता भएर सञ्चालनमा आए। यससँगै, नेपालमै सम्भावनामा रहेका खनिज उद्योगहरू दर्ता भए। यी दुई क्षेत्रका उद्योगहरू ०७२ अघि थिएनन्। ६ वटा (कृषि तथा वन पैदावारमा आधारित, पूर्वाधार, ऊर्जामूलक, उत्पादनमूलक, सेवामूलक र पर्यटनमूलक) क्षेत्रमा रहेको औद्योगिक क्षेत्रमा हाल दुइटा थपिएर ८ वटा पुगेका छन्। आर्थिक वर्ष २०७२७३ मा कुल ४ सय ८ उद्योग दर्ता हुँदा १८ हजार ७३७ लाई रोजगारी सिर्जना गर्न सकेको थियो। तर, १० वर्षको अन्तरमा उद्योगहरू थपिएर ९ हजार १ सय ४७ दर्ता भएका छन्। यसले ६ लाख ८३ हजार ११ लाई रोजगारी दिन सक्ने क्षमता विकास गरेको छ। दशकअघि नभएका तर हाल सूचना, प्रसारण तथा सञ्चार प्रविधिमा आधारित उद्योगहरू मात्रै १ सय १२ वटा दर्ता भएका छन्। उक्त उद्योगहरूबाट प्रस्ताव भएअनुसार ६ हजार ९ सय ७ लाई रोजगारी दिने क्षमता बनाएको छ। यसको कुल पुँजी मात्रै ८ अर्ब ९२ करोड ९८ लाख रुपैयाँ बराबरको छ। खनिज उद्योगहरू पनि हाल ७६ वटा दर्ता भएका छन्। जसले ७ हजार ५ सय ६० लाई रोजगारी दिने सो उद्योगहरूले दाबी गरेका छन्। यसैगरी, कृषि तथा वन पैदावारमा आधारित उद्योगहरू हाल ५ सय ३३ वटा छन्, जसले ४० हजार १ सय ९ जनालाई रोजगारी दिएको छ। जबकी २०७२ तिर यस्ता उद्योग २८ वटा मात्रै थियो र १ हजार ३८ लाई रोजगारी दिएको थियो। यसैगरी, हालसम्म पूर्वाधार क्षेत्रसँग सम्बन्धित ७१ वटा उद्योग दर्ता छन जसले ४ हजार४३२ रोजगार प्रस्ताव गरेका छन्। दश वर्षअघि सो क्षेत्रमा एउटा मात्रै पूर्वाधारको उद्योग थियो, जसले ८१ जनालाई रोजगारी दिने क्षमता राखेको थियो। यसैगरी, हालसम्म ऊर्जामूलक उद्योग ५ सय ५१ दर्ता गरेकोले ४१ हजार ४९४ रोजगारी सिर्जना गर्नसक्ने बताएका छन्। तर, यसअघि २०७२ तीर यस्तो खालको १५ वटा मात्रै उद्योग दर्ता भएको थियो, जसमा ६ सय ७८ जनालाई रोजगारी दिने क्षमता थियो। यस्तै, हालसम्म उत्पादनमूलक उद्योग ३ हजार ४०१ वटा दर्ता भएकोमा ३ लाख ५८ हजार ६६९ जनालाई रोजगारी सिर्जना गर्ने क्षमता बनाएको छ। हिजो दशकअघि यस्ता उद्योग १ सय ३५ मात्रै दर्ता भएका थिए र ८ हजार ७७९लाई मात्र रोजगारी दिन सकेका थिए। यससँगै, हालसम्म २ हजार १३ वटा सेवामूलक उद्योग दर्ता भएका छन्। यस्लै १ लाख ३९ हजार ६४९ लाई रोजगारी सिर्जना गरेको छ। तर, हिजोको दिनमा यस्ता उद्योग ११७ मात्रै दर्ता हुँदा ४ हजार ३७६ लाई रोजगारी दिएको थियो। यसैगरी नेपालमा धेरै सम्भावना रहेको र सावित पनि भएको पर्यटनमूलक उद्योगहरू हालसम्म २ हजार १३ वटा दर्ता भएका छन्। जस्ले, ८४ हजार १ सय ९१ लाई रोजगारी सिर्जना गर्न सफल भएको छ। तर, आर्थिक वर्ष २०७२७३ मा १ सय १२ वटा पर्यटनमूलक उद्योग मात्रै दर्ता भएका थिए, जस्ले ३ हजार ७८५ संख्यामा रोजगारी प्रदान गरेको थियो। यता राष्ट्रिय तथ्यांक कार्यालयले कुल गार्हस्थ्य उत्पादन (जीडीपी)मा उत्पादनमूलक क्षेत्रको योगदान कम हुँदै गएको देखाएको छ। तथापी उत्पादनको आकार भने बढिरहेकाले उत्साहित हुने खालको फडको भन्दा पनि मध्यम खालको फड्को मारेको उद्योग विभागका निर्देशक तथा सुचना अधिकारी अर्जुन सेन ओली औंल्याउँछन्। दश वर्षको अन्तरमा मुलुकको जनसंख्या वृद्धि पनि सोही अनपातमा बढिरहेकाले गर्दा थपिएका उद्योगहरूमा अझै रोजगारीको अभाव हुँदा युवापुस्ता बिदेसिन बाध्य भएको पूर्वउद्योग सचिव कृष्ण ज्ञवाली बताउँछन्। उनी भनछन्, १० वर्षको तथ्यांक केलाउँदा अपेक्षाअनुसार जसरी फड्को मार्नुपर्ने हो त्यस्तो देखिँदैन। संविधान आएको ९ वर्ष नाघेर १० वर्षमा टेक्दा अहिले झन बेरोजगारी बढेको छ। यसको अर्थ उद्योगहरूको विकास हुन सकेन भन्ने हो। उता वैदेशिक रोजगारीमा जाने युवाहरूको संख्या पनि बढेको छ। यसर्थ उद्यमशीलता क्षेत्रको तस्बिर त्यति सन्तोषजनक छैन। उनकाअनुसार संविधानमा निजी क्षेत्रलाई साथ लिएर जाने, लगानीको वातावरण बनाउने भनने लगायतका राम्रा पक्ष समेटिएको छ। तर, यसबीच राजनितीक स्थिरता नहुँदा नीतिगत स्थिर तापनि भएन। सरकार परिवर्तनसँगै नीतिमा पनि परिवर्तन आउँछ। नीतिको कार्यान्वयनमा एकरुपता हुँदैन। नेतृत्वअनुसार प्राथमिकता फरक हुन्छ। तर, पनि संविधान राम्रो बनाउकाले अझै आशा गर्न छोड्न भएन, पूर्वउद्योग सचिव ज्ञवालीले अन्नपूर्णसँग भने। यद्यपि प्रदेशहरूलाई अलि जवाफदेही बनाउन सक्ने हो भने र शासकीय स्थिरता कायम गर्न सके प्रदेशले पनि राम्रो गर्न सक्ने उनको भनाइ छ। युवापुस्तालाई स्वदेशमै टिकाउन र सरकारको नेतृत्व बदलिए पनि नीति बदल्नु भएन, प्रतिबद्धतालाई व्यवहारमा उतार्नुपर्यो। हामीसँग औद्योगिक नीति छ तर त्यसको कार्यान्वयन चुस्त हुनुपर्यो। निजी क्षेत्रलाई अझै साथ लिएर, उनीहरूको आत्मविश्वास बढाउने खालको काम गर्न उनले सरकारको ध्यानाकर्षण गराए। अझ आजभोलि थोरै लगानीमा धेरै प्रतिफल आउने प्रविधिमा आधारित व्यवसाय नवप्रबद्र्धन स्टार्ट अपलाई प्रोत्साहन गर्न उनले सुझाव दिए। यद्यपि उद्योग, वाणिज्य तथा आपूर्ति मनत्रालयले सो शीर्षकका लागि चालु आवमा १ अर्ब बराबरको रकम सहुलियत व्याजमा दिन छुट्याएको छ। यसरी छुट्याएकोलाई खर्च गरे मात्र उपयुक्त हुने उनले बताए। मुलुकमा पछिल्लो संविधान बनेपछि स्थिर सरकार र नीतिले स्थायित्व पाउँछ भनेर लगानीकर्ताहरू आकर्षित भएको उद्योग विभागका निर्देशक तथा सूचना अधिकारी अर्जुन सेन ओली बताउँछन्। तर, यसपछि कोभिड लगायतका अर्थतन्त्रमा देखिएको समस्याले पनि अपेक्षा गरेअनुसारको उद्योग भित्रिन र सञ्चालन हुन असर पुगेको उनको भनाइ छ। संविधानपछि सरकार संघीयतामा गएसँगै उद्योग दर्ताको अधिकार प्रदेश सरकारमा गयो। यससँगै नीजि क्षेत्रलाई प्रदेशमै उद्योग दर्ता गर्दा सजिलो पनि भयो तर संघसँग ग्याप भएको छ, निर्देशक ओलीले अन्नपूर्णसँग भने, यद्यपि पछिल्लो समय विदेशी लगानीमा गत आर्थिक वर्षमा मात्रै अहिलेसम्मको प्रतिबद्धता प्राप्त भएको छ। प्रतिबद्धताअनुसार लगानी भित्रिने क्रम भने उस्तै छ। प्रतिबद्धताको करिब ३२३५ प्रतिशत लगानी आएको छ। अहिले लगानी प्रतिबद्धता आउनु पनि लगानीको बाटोमा रहेको भन्ने भएकाले राम्रो हो। अब सरकारले लगानी गर्न विश्वासको वातावरण बनाउनेदेखि सञ्चालन गर्न आवश्यक भएको उनले औंल्याए। रोजगारीको सवालमा उद्योग दर्ताको संख्या बढेसँगै रोजगार संख्या पनि बढ्छ। पहिलाको जस्तो बढी श्रम गर्ने रोजगारी हुँदैन। अहिलेको उद्योगमा आधुनकि प्रविधि जडान हुने भएकाले सीप भएका रोजगारीहरूले अवसर पाएको उनले औंल्याए। १० वर्षमा दर्जन निर्यातित वस्तु थपिए मुलुकमा आयातको तुलनामा निर्यात धेरै न्यून भए पनि पछिल्लो ९१० वर्षको अन्तरमा नेपालबाट बाहिरिने निर्यातित १२ बस्तुहरू थपिएका छन्। आर्थिक वर्ष २०७२, ७३ मा नेपालबाट मुख्य गरेर २८ शिर्षकका उत्पादित वस्तुहरू विदेशमा बिक्री हुन्थे। तर, हाल यस्तो वस्तुहरू थपिएर मुख्य ४० शीर्षकका उत्पादनहरू विभिन्न मुलुकमा जाने गरेको छ। व्यापार तथा निकासी प्रबद्र्धन केन्द्रको तथ्यांकअनुसार आव २०७२७३ को अवधिमा नेपालको कुल वैदेशिक व्यापार अघिल्लो वर्षको तुलनामा २२ प्रतिशतले ह्रास आई ८५२२९ अर्ब रुपैयाँमा सीमित भएको थियो। कुल व्यापारमा निकासी तथा पैठारीको योगदान क्रमशः ८३ प्रतिशत र ९१७ प्रतिशत रहेको थियो। त्यतिबेला नेपालको कुल निकासीमा १७९ प्रतिशतले ह्रास आई ७११४ अर्व रुपैयाँ तथा कुल पैठारीमा ०४ प्रतिशतले ह्रास आई ७८११५ अर्व पुगेको थियो। उक्त अवधिमा नेपालबाट निकासी भएका प्रमुख वस्तुहरूमा ऊनी गलैंचा, तयारी पोसाक, मुसुरोको दाल, पोलिस्टर तथा अन्य धागो, टेक्सटाइल, फलाम तथा स्टिल र तिनका उत्पादनहरू, हस्तकलाका सामानहरू, चाँदीका गरगहनाहरू, चाउचाऊ, टुथपेस्ट, अलैंची, चिया, अदुवा, नेपाली हातेकागज, छाला, पश्मिना सल तथा जडिवुटी आदि प्रमुख थियो। आर्थिक वर्ष २०७२७३ मा नेपालको कुल व्यापारघाटा ७१००१ अर्ब रुपैयाँ पुगेको थियो। अहिले पनि नेपालको व्यापार घाटामा भने सुधार आएको छैन। अझै आयातभन्दा निर्यात कम हुँदा व्यापारघाटाको आकार ठूलै छ। आव २०८०८१ को अवधिमा नेपालको कुल वैदेशिक व्यापार अघिल्लो आर्थिक वर्षको तुलनामा १३ प्रतिशतले ह्रास आई १७४५३७ अर्ब रुपैयाँमा सीमित हुन पुगेको छ। कुल व्यापारमा निकासी तथा पैठारीको योगदान क्रमशः ८७ प्रतिशत र ९१३ प्रतिशत रहेको छ। नेपालको कुल निकासी ३० प्रतिशतले ह्रास आई रु १५२३८ अर्व तथा कुल पैठारीमा १२ प्रतिशतले ह्रास आई रु १५९२९९ अर्बमा सीमित भएको छ। उक्त अवधिमा नेपालबाट निकासी भएका प्रमुख वस्तुहरूमा फलाम तथा फलामका उत्पादनहरू, यार्न, ऊनी गलैंचा, अलैंची, तयारी पोसाक, जुट तथा जुटका सामानहरू, उनी फेल्टका उत्पादन, जुस, पामतेल, चिया, जडीबुटी, कुकुर विरालाका आहारा, पिना, पश्मिना शल, प्लाईउड, अदुवा, तामा तथा तामाका उत्पादन, कपडा, चाऊचाऊ प्रमुख रूपमा छन्। आर्थिक वर्ष २०८०८१ को नेपालको कुल गार्हस्थ्य उत्पादनको तुलनामा नेपालको कुल व्यापारको हिस्सा ३०५९ रहेको छ भने सोही वर्षको नेपालको कुल गार्हस्थ्य उत्पादनमा निकासी तथ ापैठारीको हिस्सा क्रमस २२७ प्रतिशत र २७९२ प्रतिशत रहेको छ। उद्योग विभागका निर्देशक ओली सरकारले निर्यातमा अनुदान दिने व्यवस्थाले पनि प्रमोट गरेको बताउँछन्। उनका अनुसार सरकारले गत वर्ष मात्रै सरकारले करिब १ खर्ब ५७ अर्ब रुपैयाँ हाराहारीको इन्सेन्टिभ दिएको थियो। यसले गर्दा निर्यातजन्य उद्योलाई बजार खोज्न उत्पादन गर्न प्रोत्साहन गरेको उनको भनाइ छ।"
भौतिक पूर्वाधारमा गति,"काठमाडौं : १० वर्षे शसस्त्र युद्धकालमा मुलुकको भौतिक पूर्वाधार विकास प्रायः ठप्प थियो। त्यस बेला नयाँ बनाउनु त परको कुरा, भएका संरचना जोगाउनै धौधौ थियो। त्यही सशस्त्र युद्धका कारण पूर्वाधार विकासमा मुलुक करिब ५० वर्षपछि धकेलिएको विज्ञहरू बताउँछन्। तर, सशस्त्र युद्धको अन्त्य र नयाँ संविधान बनेपछि नयाँ पूर्वाधारका क्षेत्रहरू पनि अघि बढे। पानी जहाज, विद्युतीय रेल जस्ता पूर्वाधार विकासमा नेपालमा केही अघि बढेको छ। भौतिक पूर्वाधार निर्माणको क्षेत्रमा सकारात्मक काम भइरहेको पूर्वमन्त्री नारायणकाजी श्रेष्ठ बताउँछन्। समग्र पूर्वाधारमा आशातित प्रगति नभए पनि संविधानले व्यवस्था गरेको शासकीय संरचनाले भने केही काम गरेको पूर्वसचिव रामेश्वर खनाल बताउँछन्। स्थानीय तहले स्थानीय जनताका आवश्यकताबमोजिम पूर्वाधार निर्माण, भएका पूर्वाधारको संरक्षण तथा प्रबद्र्धनमा काम गरेको उनको भनाइ छ। नयाँ संविधान जारी नभएको भए यो सम्भव नभएको खनालको तर्क छ। तर, संविधानले व्यवस्था गरे पनि नीति तथा कानुन नबन्दा संघ, प्रदेश र स्थानीय तहको क्षेत्राधिकार स्पष्ट हुन नसकेको र यसले पूर्वाधार विकास असर गरेको भौतिक मन्त्रालयका पूर्वसहसचिव शिवप्रसाद नेपाल बताउँछन्। पूर्वाधार भन्ने बित्तिकै सडक सञ्जाल आउँछ। सडक विभागको पछिल्लो तथ्यांकअनुसार हालसम्म १७ हजार ३५२ किलोमिटर सडक कालोपत्रे भएको छ। यसमा २ लेन, ४ लेन र ४ लेनभन्दा बढि गरी सबै सडक पर्छन्। यस्तै, सबै जिल्ला सदरमुकाम सडक सञ्जालले जोडिएको छ भने मुगु र हुम्ला बाहेक सबै सदरमुकामका सडक कालोपत्रे भएका छन्। राष्ट्रिय राजमार्गहरूलाई फराकिलो बनाउने कामलाई अघि बढाइएको छ। पूर्वपश्चिम राजमार्ग ४ लेनमा विस्तार, मध्यपहाडी राजमार्ग कालोपत्रे, हुलाकी लोकमार्ग कालोपत्रेको कामलाई तीव्रता दिइएको छ। यस्तै, कोशी करिडोर कालोपत्रेस्तरमा स्तोरन्नति, कालीगण्डकी करिडोर उत्तर खण्ड कालोपत्रे, कालीगण्डकी करिडोर दक्षिण खण्ड कालोपत्रे र यसको उत्तर खण्डको कालोपत्रे गर्ने काम पनि अघि बढाएको छ। विभागको तथ्यांकअनुसार हालसम्म ग्राभेल सडक ७ हजार ८७४ किलोमिटर छ। यस्तै, ८ हजार ८४६ किलोमिटरको ट्रयाक निर्माण भएको छ। २ र ४ लेनका गरी ३ हजार ३४ पुल निर्माण भएका छन्। विशेषगरी गाउँपालिका र नगरपालिकाले यातायातलाई पहिलो पूर्वाधारका रूपमा लिएर राम्रो काम गरिरहेको पूर्वसहसचिव नेपाल बताउँछन्। उनका अनुसार सडक, पुल मर्मत, निर्माण पहिलाभन्दा राम्रो भएको छ तर, गाउँपालिकाहरूले पूर्वाधार सञ्चालन तथा मर्मतमा काम गरे पनि देखिने गरी अझै काम हुन सकेको छैन। त्रिभुवन अन्तर्राष्ट्रिय विमानस्थल मात्र भइरहेको सन्दर्भ संविधान जारीपछि २ नयाँ अन्तर्राष्ट्रिय विमानस्थल सञ्चालनमा आएका छन्। भैरहवास्थित गौतमबुद्ध अन्तर्राष्ट्रिय विमानस्थाल र पोखरा अन्तर्राष्ट्रिय विमानस्थल निर्माण सम्पन्न भई सञ्चालनम आएका हुन्। व्यावसायिक रूपमा पूर्ण सञ्चालन हुन नसकिरहेको यी विमानस्थलहरू सञ्चालनका लागि सरकारले कार्ययोजना तयार पारेको छ। यता, नेपालमा सुरुङमार्गको प्रस्थान विन्दुका रूपमा नागढुङ्गा सुरुङमार्गलाई लिन सकिन्छ। यसको भौतिक प्रगति करिब ७२ प्रतिशत पुगिसकेको छ। अबको झन्डै १ वर्षमा यो सुरुङ मार्ग सञ्चालनमा आउने काम भइरहेको छ। यस्तै, तराई मधेसमा १२ महिना नै सिँचाइ पुर्याउने उद्देश्यले सुरु भएको सुनकोसी मरिन डाइभर्सन २०८२०८३ सालमा सक्ने गरी काम भइरहेको छ। रेलमार्गको सन्दर्भमा पनि भारतसँग सिमा जोडिएका जिल्लाहरू रेल सेवा सुरु भइसकेको छ। सुरुवातमा कुर्थादेखि भारतको जयनगरसम्म ३५ किलोमिटर सडकखण्डमा ०७८ चैत २० गतेबाट रेल सेवा सञ्चालनमा ल्याइएको थियो। २०८१ असार ३१ गतेदेखि जयनगरदेखि महोत्तरीको भंगहासम्म थप १७ किलोमिटर रेल सेवा विस्तार गरियो। दैनिक ३ हजारभन्दा बढी यात्रुले यात्रा गर्ने नेपालको एकमात्र रेल यो बनेको छ। यस्तै, सरकारले पूर्वपीश्चम विद्युतीय रेल, काठमाडौंरक्सौल, काठमाडौंकेरुङ रेलमार्ग, काठमाडौंपोखरा रेल, कुरिनटारलुम्बिनी र मेट्रो रेलको अध्ययन गरेको छ। नेपाल चाँडै नै आन्तरिक रूपमा नै रेल संजालबाट जोडिने छ। दशकौंदेखि अघि बढाइएको निजगढ दु्रतमार्गको सम्भाव्यता अध्ययन सकि निर्माणको चरणमा गएको छ। पूर्वाधार विकासमा नेपाल अझै भर्जिन मुलुकका रूपमा रहको छ। विकास अपरिहार्य छ तर, कानुनी र नीतिगत कुरामा पूर्वाधार प्राथमिकतामा पर्न नसेकको पूर्व सहसचिव शिवप्रसाद नेपाल बताउँछन्। सरकारले योजनाबद्ध तरिकाले दक्ष जनशक्ति निर्माण गर्न आवश्यक रहेको उनको तर्क छ। पूर्वमन्त्री नारायणकाजी श्रेष्ठ पूर्वाधार विकासमा भएका कामलाई सन्तोष मानेर बस्ने अवस्था नभएको भन्दै समयमा काम सम्पन्न नहुने, ठेक्कापट्टामा गढबडी, गुणस्तरीय पूर्वाधार निर्माणमा समस्याका रूपमा रहेको बताए। उनले भौतिक पूर्वाधार निर्माणलाई नयाँ ढंगले सोच्नु पर्ने भन्दै बजेट सुनिश्चितता, आयोजनाको समयसिमा, ठेक्कापट्टमा सरकारी अनुगमन लगायतमा ध्यान दिन जरुरी रहेको बताए।"
"हिमालको पानी, डलर कमाउने खानी","रसुवा : पृथ्वीको गर्भबाट आउने पानी आफैंमा शुद्ध हुन्छ। भूगर्भबाट बाहिर आउने क्रममा वा मूलबाट निस्केपछि मानिस तथा अन्य कारण पानी अशुद्ध हुने गर्छ तर हिमाली क्षेत्रमा रहेको दुर्लभ पानी प्राकृतिक रूपमै सधंै शुद्ध हुन्छ। यहाँको पानीलाई शुद्ध बनाउन कुनै उपचार गर्नु पर्दैन। आफैंमा शुद्ध भएकाले कम्पनीले फिल्टर गरेर राम्रोसँग प्याकिङ गर्छ। यही पानी अमेरिक, जापान, कोरिया, मलेसियालगायतका धेरै मुलुकमा पुग्छ। यसबाट विदेशी मुद्रा आर्जन गरी मनग्य कमाउने लक्ष्यका साथ रसुवामा स्थापना भयो हिमालयाज अनटप नामको मिनरलबाटर कम्पनी। यो मात्र होइन, यहाँ रहेका ३ वटै पानी कम्पनीले विदेशका बजारमा बेच्ने लक्ष्य राखेका छन्। यहाँको पानी चिनियाँँ बजारमा लोकप्रिय हुँदै आएको छ। धुन्चेस्थित हिमालयन स्प्रिङ वाटर प्रालिका प्रमोदकुमार देव भन्छन्, हिमालयाज अनटप नामक बोतल छन्। कोरियाली लगानीमा स्थापित यस कम्पनीले हिमालयाज अन टप ब्रान्डको पानी उत्पादन गर्नेछ। ४० करोड रुपैयाँको लगानी रहेको यस कम्पनीको पानी उत्पादन तयारी अन्तिम चरणमा पुगेको छ। यसले प्रयोग गर्ने पानीको मुहान लाङटाङ राष्ट्रिय निकुञ्ज क्षेत्रमा पर्ने उनले बताए। कम्पनीद्वारा उत्पादित विश्वव्यापी मान्यता प्राप्त पानी रासायनिक पदार्थ विना नै शुद्ध पारिएको हो। हिमाली क्षेत्र डाडेखर्कको शुद्ध मूलको पानी कारखानामा ल्याइएको हो। सात किलोमिटरभन्दा माथिबाट पानी ल्याइ घले दरबार छेउमा निर्मित पानी प्रशोधन कारखानामा जडित अत्याधुनिक मेसिनमार्फत बोतल प्याकिङ गरी पानी उत्पादन भइरहेको छ। सबै कार्य स्वचालित मेसिनद्वारा हुने भएकोले उपकरण चलाउने प्राविधिक र पानीको बाक्सा भण्डारणमा राख्न मात्र सहयोगी कामदारको आवश्यक पर्ने कम्पनीले जनाएको छ। कारखानामा पानी फिल्टर हुँदै बोतल भरिएपछि बिर्को बन्द भई मेशिनले बक्स प्याकिङ गर्छ। त्यसपछि मात्र मानिसले भण्डारण गर्नुपर्ने हुन्छ। समुद्री सतहबाट २ हजार मिटर उचाइमा रहेको बलियो भूसंरचनामा रहेको कारखाना भवन भूकम्प प्रतिरोधी छ। ८ रेक्टर स्केलसम्मको भूकम्पले कुनै असर नगर्ने कम्पनीले जनाएको छ। राष्ट्रिय निकुञ्ज विभागले हिमालय स्प्रिङ वाटर प्रालिलाई २०५२ सालमा अनुमति दिएपछि निर्माण कार्य गरिएको हो। २०५७ सालमा भवन निर्माण तथा उपकरण जडान गरिएको थियो। केही समयदेखि उत्पादन कम गरेको उद्योगलाई पुन सञ्चालनमा ल्याउने तयारी छ। केही मेसिन मर्मत तथा नयाँ मेसिन जडानको काम भइरहेकोले अब व्यापक उत्पादन गर्ने तयारी रहेको उनले बताए। सुरुमा दैनिक ५० हजार बोटल स्प्रिङ वाटर उत्पादन गर्ने कम्पनीको लक्ष्य छ। दैनिक उत्पादन क्षमता एक लाख बोटल रहेको कम्पनीले परीक्षणका रूपमा थोेरै उत्पादन गर्न लागेको हो। सन् १९९८ मा कोरियाको नारा इन्टरनेशनल हिमालयन स्प्रिङ वाटर र नेपाली लगानीकर्ताको संयुक्त लगानीमा कम्पनी स्थापना भएको थियो। राष्ट्रिय वाणिज्य बैंकको ऋणमा स्थापना भएको कम्पनीले सन् २००० देखि उत्पादन सुरु गरेको थियो। रसुवा नामको मिनरल वाटर उत्पादन गर्दै आएको रुद्रगंगा नेचुरल वाटर प्रालिले पनि १ लिटर, ५०० एमएल र ३३० एमएल बोतलमा पानी भरेरी जापान, चीन, कतार, अष्ट्रेलिया र साउदी अर्बमा निर्यात गरिरहेको छ। हाल मासिक ३ लाख लिटर बिक्री हुने गर्छ। २०७६ वैशाखमा स्थापित उद्योगमा १० करोड रूपैयाँ लगानी भएको र बजारीकरणको क्रममा थप ५ करोड रूपैयाँ लगानी गर्न लागिएको कम्पनीले जनाएको छ। काठमाडौंंबाट १ सय ७० किलोमिटर दूरीमा रहेको पानी उद्योगले दैनिक ५० हजार लिटर पानी प्रशोधन गरी प्याकिङ गर्ने गर्छ। उद्योगमा प्रत्यक्ष र अप्रत्यक्ष रूपमा करिब ७० जनाले रोजगार पाएका छन्। कम्पनीका प्रमुख संजीव डिएम भन्छन्, रसुवाको पानी व्यापक रूपमा देश विदेशमा बिक्री गर्ने सोचका साथ अघि बढाउने योजना छ। माग अनुसार हामीले उत्पादन गरिरहेका छौं। पानी छिमेकी मुलुक चीनबाट अन्तर्राष्ट्रिय बजारमा प्रवेश गराइएको हो। कम्पनीले सन् २०२१ फेब्रुवरीमा पहिलोपटक निर्यात गरेको थियो। रुद्रगंगा नेचुरल वाटर प्रालिको प्रशोधन कारखाना धुन्चेमा छ। कम्पनीले रसुवा नेचुरल स्प्रिङ वाटर नाममा प्रशोधित पानी विदेश निर्यात गर्छ। कम्पनीले यसलाई संक्षेपमा रसुवा ब्रान्ड भनेको छ। चीन, भारत, जापान र जर्मनीबाट नयाँ प्रविधिका मेसिन ल्याएर एक घण्टामा १८ हजार लिटर पानी प्याकेजिङ गर्ने मेसिन राख्ने कम्पनीको योजना छ।"
देशको उज्यालो मुहार,"काठमाडौं : नेपालमा ९ वर्ष अघिसम्म करिब १६ घन्टाको लोडसेडिङ थियो। लोडसेडिङको तालिकामा आश्रित भएको जनजीवनबाट पार पाउन तत्कालीन सरकारले २०७२ सालमा ऊर्जा संकटकाल घोषणा गरी जलविद्युत् उत्पादनमा अघि बढ्ने निर्णय गर्यो। ऊर्जा संकटकालको कार्यान्वयनको वर्ष २०७३ असोज ३ गते मुलुकले नयाँ संविधान पायो। १९६८ सालमा ५ सय किलोवाट सुरु भएको नेपालको जलविद्युत् उत्पादन नयाँ संविधान जारी पूर्व १०५ वर्षको अवधीमा करिब ८ सय ५० मेगावाटमा सीमित थियो। माग र आपूर्तिको खाडललाई पूर्ति गर्न छिमेकी मुलुक भारतबाट करिब २२ अर्बसम्मको बिजुली निर्यात गर्नुपथ्र्यो। तर, जब सरकारले ऊर्जा संकटकाल घोषणा गरी विद्युत् उत्पादनमा आक्रमक रूपमा अघि बढ्ने निर्णय गर्यो, यसपछि विद्युत् उत्पादन बढेको ऊर्जा मन्त्रालयका वरिष्ठ ऊर्जा विज्ञ प्रबल अधिकारी बताउँछन्। नेपाल सरकारले जारी गरेको २०७२ को कार्ययोजना कार्यान्वयन वर्ष २०७३ पछि नै जलविद्युत्मा उपलब्धि देखिएको हो। र, यो सरकार पनि जलविद्युतक्षेत्रको विस्तारमा लागि रहेको छ, अधिकारी बताउँछन्। यो कार्ययोजनाले निजी क्षेत्रका जलविद्युत् आयोजनाहरूलाई प्राथमिकता दिने निर्णय गरेको थियो। सरकारले विद्युत् खरिद सम्झौता (पीपीए) को ग्यारेन्टी गर्दै निजी क्षेत्रसँग टेक अर पेमा विद्युत् किन्ने सम्झौता गर्यो। माओवादीको १० वर्षे जनयुद्धका कारण जरजर बनेको जलविद्युत् पूर्वाधार क्षेत्र नयाँ संविधान जारी पछि थप व्यवस्थित बनेको हो। ९ वर्षको अवधीमा जलविद्युत् उत्पादनको जडित क्षमता करिब ३२ सय मेगावाट पुगेको छ। छिट्टै नै ३५ सय मेगावाट पुग्ने नेपाल विद्युत् प्राधिकरणका कार्यकारी निर्देशक कुलमान घिसिङ बताउँछन्। २०७३ भन्दा अहिले करिब ४ गुणाले विद्युत उत्पादन बढेको घिसिङको भनाइ छ। वर्षायाममा विद्युत्मा आत्मनिर्भर भएको र खुद निर्यातकर्ताको रूपमा नेपाल अघि बढेको ठूलो उपलब्धि भएको घिसिङ बताउँछन्। जडित क्षमता करिब ३२ सय मेगावाट पुग्दा निजी क्षेत्रको योगदान करिब २४ सय मेगावाट रहेको निजी ऊर्जा उत्पादकहरूको संस्था नेपाल (इप्पान) का अध्यक्ष गणेश कार्की बताउँछन्। ३ हजार मेगावाट भन्दा बढी निर्माणको विभिन्न चरणमा रहेको उनले जानकारी दिए। आर्थिक वर्ष २०७२७३ मा विद्युतीकरणको अवस्था ५८ प्रतिशत मात्र थियो । विद्युतीकरण अहिले ९९ प्रतिशत पुगेको छ। ९ वर्षअघि प्रतिवर्ष ३ अर्ब ७२ करोड युनिट विद्युत् खपत हुने गरेकामा अहिले १० अर्ब २३ करोड युनिट पुगेको छ। प्रतिव्यक्ति ऊर्जा खपत १ सय ३१ युनिटबाट बढेर ४ सय युनिट पुगेको छ। देशभित्र खपत गरी अतिरिक्त भएको विद्युत् भारतीय प्रतिस्पर्धी बजारको डेअहेड र रियल टाइम मार्केट र मध्यकालीन सम्झौताबमोजिम पनि विद्युत् निर्यात भइरहेको छ। विद्युत् निर्यात परिमाण हरेक वर्ष बढिरहेको छ। नेपालले औपचारिक रूपमा विद्युत निर्यात २०७८ मंसिर बाट सुरु गरेको थियो। वर्षायाममा दैनिक ७ सय मेगावाटभन्दा बढी विद्युतनिर्यात भइरहेको छ। सुक्खायाममा नदीमा पानीको बहाव घटी देशभित्रका नदी प्रवाही जलविद्युत् गृहहरूबाट विद्युत् उत्पादन घट्ने हुँदा माग धान्न गाह्रो छ। तसर्थ, भारतबाट विद्युत् आयात भने भइरहेको छ। १३२ केभी प्रसारण लाइनबाट चलिरहेको नेपालको राष्ट्रिय प्रणाली हाल ४०० केभी र २२० केभीबाट चल्न थालेको छ। कोशी, तामाकोशी तथा कालीगण्डकी करिडोर, मस्र्याङ्दीकाठमाडौं, त्रिशूलीकाठमाडौं र विभिन्न कारणले जीर्ण बनेको हेटौंडाभरतपुरबर्दघाट २२० केभी प्रसारण लाइन निर्माण सम्पन्न भएका छन्। हेटौंडाढल्केबरइनरुवा ४०० केभी प्रसारण लाइनअन्तर्गत ढल्केबरइनरुवा खण्ड निर्माण सम्पन्न गरी सञ्चालनमा ल्याइएको छ। काबेली करिडोर, सोलु करिडोर चमेलिया करिडोर लगायतका धेरै १३२ केभी प्रसारण लाइन निर्माण सम्पन्न गरी सञ्चालनमा छन्। खिम्तीबाह्रबिसेकाठमाडौं ४०० केभी, मस्र्याङ्दी करिडोर २२० केभी र चिलिमेत्रिशूली २२० केभी प्रसारण लाइनहरूको निर्माण अन्तिम चरणमा छन्। यीबाहेक १३२ केभीका धेरै प्रसारण लाइन निर्माणाधीन छन्। ९ वर्षअघि २ हजार ९ सय सर्किट किलोमिटर रहेको प्रसारण लाइन अहिले बढेर ६ हजार ५ सय सर्किट किलोमिटर पुगेको छ। बुटवलबाट पश्चिम अत्तरियासम्म ४०० केभी प्रसारण लाइन र देशका प्रमुख लोड सेन्टरहरू भएर जाने साउथ करिडोर प्रसारण लाइनका लागि विभिन्न दातृ निकायहरूबाट लगानी सुनिश्चित गरी निर्माण प्रक्रिया अगाडि बढाइएको छ। भारतसँगको विद्युत् व्यापारका लागि ढल्केबरमुजफ्फरपुर ४०० केभी पहिलो अन्तरदेशीय प्रसारण लाइन त बनेको थियो तर ढल्केबरमा २२० केभी सबस्टेसन अलपत्र थियो। गत ९ वर्षभित्र २२० केभी सबस्टेसन निर्माण सम्पन्न मात्र गरिएन, ४०० केभीका हेटौंडा र इनरुवा सबस्टेसन पनि यहीबीचमा निर्माण सम्पन्न गरी सञ्चालन गरिएका छन्। नयाँ खिम्ती, बाह्रबिसे र लप्सीफेदीमा ४०० केभी का सबस्टेसन निर्माणाधीन छन्। १३२ केभीका धेरै सबस्टेसन निर्माण गरिएका छन्। ९ वर्षअघि २ हजार २ सय एमभीए रहेको सबस्टेसन क्षमता बढेर १३ हजार एमभीए पुगेको छ। ९ वर्षअघिसम्म विभिन्न कारणले ठप्प रहेको निजी क्षेत्रका विद्युत् आयोजनाहरूसँगको विद्युत् खरिद बिक्री सम्झौता (पीपीए)लाई खुला गरी जलाशययुक्त, पिकिङ रन अफ रिभर, रन अफ द रिभर र सौर्य ऊर्जाका लागि छुट्टाछुट्टै दर तय गरिएको छ। ९ वर्ष अघि २ हजार ८ सय मेगावाटको मात्र विद्युत् खरिद सम्झौता गरिएकोमा अहिले १० हजार ३ सय मेगावाट भन्दा बढीको विद्युत् खरिद सम्झौता भएको छ। करिब ७ हजार मेगावाटका आयोजनाहरू निर्माणका विभिन्न चरणमा छन्। थप करिब १० हजार मेगावाटका आयोजनाहरू विद्युत् खरिद सम्झौताको प्रक्रियामा छन्। जलविद्युत्मा उत्पादनमा उपलब्धी देखिएपनि यहाँका जग्गा अधिग्रहण, वन लगायतका समस्याले आयोजना लामो समयसम्म गिजोलिने गरेको इप्पानका अध्यक्ष कार्की बताउँछन्। जलविद्युत्मा सम्भावना भएको भन्दै उनले विद्युत् उत्पादनको वातावरण तयार गर्न, नयाँ विद्युत् विधेयक ल्याउन, स्वदेशी लगानीको वातावरण तयार गरी विद्युत् उत्पादनलाई अघि बढाउनुपर्ने उनको भनाइ छ। यता, प्राधिकरणका कार्यकारी निर्देशक घिसिङ पनि वन तथा वातावरणको समस्या समाधानको पहल गर्न सके यसक्षेत्र थप अघि बढ्नेमा दुईमत नभएको बताउँछन्। नयाँ विद्युत् विधेयकमाथि सरोकारवालाहरूसँग वृहत छलफल भइरहेको भन्दै मन्त्रालयका ऊर्जा विज्ञ अधिकारीले नयाँ ऐन ल्याइ यस क्षेत्रमा देखिएका समस्या समाधान गर्न सरकार लागिपरेको बताए। उनले आर्थिक वर्ष २०९१०९२ सम्म २८ हजार ५ सय मेगावाट विद्युत् उत्पादनको कार्ययोजना मन्त्रिपरिषद्बाट पारित हुने चरणमा रहेको भन्दै अधिकारीले आर्थिक समृद्धिका लागि जलविद्युत् विकासको विकल्प नभएको उल्लेख गरे। नयाँ संविधान जारी पूर्व करिब १६ घन्टासम्मको लोडसेडिङ विद्युत् जडित क्षमता करिब ८५० मेगावाट विद्युत् खरिद सम्झौता भएको कुल आयोजना २८ हजार मेगावाट भारतसँग विद्युतआयात मात्र विद्युतीकरण ५८ प्रतिशत प्रतिव्यक्ति विद्युत् खपत १३० युनिट १३२ केभिसम्मका मात्र प्रसारणलाइन २ हजार ९ सय सर्किट किलोमिटर मात्र प्रसारण लाइन २ हजार २ सय एमभीए सबस्टेसन क्षमता नयाँ संविधान जारीपछिको जलविद्युत्मा उपलब्धि लोडसेडिङमुक्त विद्युत् कुल जडित क्षमता ३२ सय मेगावाट १० हजार ३ सय मेगावाटको पीपीए ढल्केबरमुज्जफपुर ४ सय केभी प्रसारणलाइन सञ्चालन ४००, २२०, १३२ र ६६ केभी प्रसारण लाइन ६ हजार ५ सय सर्किट किलोमिटर पीआरओआर प्रकृतिको माथिल्लो तामाकोशी जलविद्युत् आयोजना(४५६ मेगावाट) सञ्चालन विद्युत् निर्यात सुरु बंगलादेशसँग विद्युत् व्यापार सुरु गर्ने चरणमा भारतसँग १० हजार मेगावाटको दीर्घकालीन पीपीए ९ सय मेगावाटको माथिल्लो अरुण निर्माणाधीन १०६३ मेगावाटको माथिल्लो अरुण र ६७० मेगावाटको दूधकोशी जलाशययुक्त जलविद्युत् आयोजनाहरू वित्तीय व्यवस्थापन गरी निर्माणमा जाने अवस्थामा"
