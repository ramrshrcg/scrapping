शीर्षक,विवरण
किसानको समस्या समाधान हुन्छ,"मधेस सरकारले विगत जस्तो टुक्रे योजना ल्याउँदैन। माटो पुर्नेदेखि लिएर सडकको स्तरोन्नतिमा २ लाख, ४ लाख राख्ने परिपाटीलाई समाप्त गर्ने छ। मधेस कृषिसँग आधारित प्रदेश भएका कारण कृषिलाई पहिलो प्राथमिकतामा राखेर काम गर्ने छ। कृषि उब्जनी बढाउन सिँचाइ सुविधाका लागि किसानलाई सहुलियत दिन हरसम्भव प्रयास गरिनेछ। हाम्रो पार्टी किसान आन्दोलनको माध्यमबाट उदाएको पार्टी हो। मधेसको किसानको उत्पादकत्व वृद्धिका लागि सरकारले हरसम्भव प्रयास गर्छ। गाउँमै मल पाउने व्यवस्थादेखि सिँचाइ सुविधा र उत्पादनलाई उचित बजारसम्म पुयाउने विषयमा सरकारले दृढताका साथ काम अघि बढाउनेछ। किसान र बजारबीचको बिचौलियालाई निरुत्साहन गर्न किसानलाई किसान कार्डको व्यवस्था गर्ने छ। हरेक बालीनालीमा अनुदानको व्यवस्थाका लागि सरकारले आवश्यक पहल कदमी लिने छ। मधेसमा सामूहिक खेतीको अवधारणालाई प्राथमिकतामा राखिनेछ। खेती किसानी पेसालाई मधेसमा प्रमुख पेसाका रूपमा विकसित गर्न सरकारले पहलकदमी लिनेछ। एउटा किसानले अर्को किसानको खेतमा गएर पैंचो श्रमको परम्परालाई विकास गराउन पहल गरिनेछ। साथै कृषि पेसालाई मर्यादित बनाउन आवश्यक समन्वय गर्न जनमतले निर्देशन दिनेछ। रासायनिक मलका लागि अनुदान दिइनेछ। मधेसको सबै १३६ पालिकामा १ जना कृषि स्नातक प्राविधिक जनशक्ति व्यवस्थापनमा जोड दिइनेछ। मधेसको हरेक वडामा जैविक मल उत्पादन कारखानाको सुरुवात गरिनेछ। कृषि बिमा, पालिकामा कृषि बजार व्यवस्थापन, कृषिउपज बजार स्थल र कोल्ड स्टोर निर्माणमा सहजीकरण गरिनेछ। कृषि उत्पादनको उचित समर्थन मूल्य समयमै तोकेर किसानको समस्या समाधान तर्फ अघि बढिनेछ। (इन्जिनियर कुशवाहा जनमत पार्टीका उपाध्यक्ष एवं प्रदेशसभा सदस्य हुन्।)"
विदेशी सहयोगका स्वदेशी पीडा,"सूचना प्रविधिको तीव्र विकासले विश्वलाई एक साघुँरो गाउँमा परिवर्तन गराउँदैछ। मानवको विश्वव्यापी चलायमानता र एकअर्काप्रतिको अन्तरनिर्भरता उच्च छ। एकअर्काका समान समस्याहरूको सामूहिक मुकाबिला गर्दै परस्पर हित, सद्भावको सहयात्रासमेत निरन्तर छ। अहिले विश्वका केही सीमित देशले कल्पनाभन्दा विशाल भौतिक र आर्थिक प्रगति गर्दैछन्। तर अन्य थुप्रै देशका असंख्य मानिसमा सामान्य जीवनका आधारभूत आवश्यकता जस्तै गाँस, बास, कपास, शिक्षा र स्वास्थ्यजस्ता कुरासमेत उपभोग गर्ने सामथ्र्य छैन। संसारभर गरिबीको उष्ण खाडल बढ्दो छ। उपल्लो १० प्रतिशत मानिसको हातमा विश्वको ९० प्रतिशत सम्पत्ति र वैभव नियन्त्रित रहेको विभिन्न तथ्यांकले देखाउँछ। यस्तो असमानतालाई निरूपण गर्न थुप्रै देशका सरकारले अन्य देशप्रति समेत केही दायित्व बहन गर्ने शुभेच्छा देखाउँछन्। आफ्नो सबलताबाट सानो अंश छुट्ट्याएर अरूलाई सहयोग गर्छन्। समान सुअभिलाषले उत्कट मानिसहरू समेत अन्य मानिसप्रति सहयोगका हातहरू लम्काउँछन्। थुप्रै देशका सरकारले अनि विभिन्न अन्तर्राष्ट्रिय गैरसरकारी संस्थाहरूले ती सहयोगहरू संकलन, समन्वय र वितरण गर्दैछन्। मानवीय सहयोग, कूटनीतिक सहयोग, गैरसरकारी अन्तर्राष्ट्रिय सहयोग, वैदेशिक सहायताजस्ता पर्यायवाची शब्दहरूबाट ती सहयोगको अभ्यास गरिन्छन्। सन् १९४० मा तत्कालीन अमेरिकी सरकारको मार्सल योजनाले यस्तो वैदेशिक सहायताको औपचारिक सुरुवात भयो। दोस्रो विश्वयुद्घबाट क्षत्विक्षत भएको पश्चिमा युरोपको अर्थ व्यवस्थालाई सुधार्नु यसको उद्देश्य थियो। सन् १९५१ मा सुन्दरीजल विद्युत् निर्माणमा ब्रिटिस सहयोग र १९५२ मा शिक्षासम्बन्धी कोलम्बो योजना स्वीकारेपछि नेपालले पनि औपचारिक रूपमा वैदेशिक सहायता लिन थाल्यो। अहिले देशभर ४० हजार माथिको संख्यामा एनजीओ र आईएनीजो भनिने राष्ट्रिय तथा अन्तर्राष्ट्रिय गैरसरकारी संस्थाहरू नेपालमा छन् भनिन्छ। उनीहरूले समाजका विभिन्न समस्यामा रहेका मानिसको सशक्तीकरण र सहयोगका लागि बृहत् आयतनमा वैदेशिक सहायता संकलन र वितरण गरेका प्रतिवेदन प्रकाशन गर्छन्। सोझै सरकारमार्फत आउने सहयोग पनि उल्लेख्य छ। सन् १९७० आसपास १७ अर्ब रहेको वैदेशिक सहायताको रकम २०२० को दशकमा आउँदा लगभग ३०० अर्ब नजिकमा छ। गएको ५५ वर्षमा झन्डै २०० गुणाले बढेको वैदेशिक सहायताले बजेटमा समेत औसत २० र कुल गार्हस्थ्य उत्पादनमा ४ प्रतिशत हिस्सा ओगटेको देखिन्छ। वैदेशिक सहायताको ऋण प्र्रतिव्यक्ति लगभग ७५ हजार नेपाली रुपैयाँ पुगेको छ। सहयोग दिने र सहायता वितरण गर्ने संस्थाहरूले देशको विकास तथा मानवीय आवश्यकताका लागि योगदान गरेको बताउँछन्। तर परिस्थितिले त्यस्तो देखाउँदैन। नेपाल पनि यसको अपवादमा छैन। वैदेशिक सहयोग धेरै बन्दै जाँदा ती सहायताले दिएका स्वदेशी समस्या झन् अथाह बन्दैछन्। वैदेशिक सहायताले देशको आर्थिक विकास, मानव अधिकारको प्रवद्र्धन, आन्तरिक एकता, सामाजिक संस्कृति तथा सद्भाव अनि मानवीय ऐक्यबद्घतामा गम्भीर तथा नकारात्मक असर पारेको छ। सहयोगको ब्यानरमा स्वार्थ साँध्ने अनि आन्तरिक शत्रुता बढाउने काम मात्र गरिएको देखिन्छ। त्यस्ता सहयोगको अनन्त प्रतिकूलताको सबैभन्दा पहिलो शृंखला स्वरूप देशका मानिसमा आन्तरिक आर्थिक उर्पाजनमाथिको तत्परतामा अधिक ह्रास आउँछ। यसले गर्दा परनिर्भरता उच्च बन्छ, भ्रष्टाचारको नयाँ कीर्तिमानी बन्छ। कलकारखाना धमाधम बन्द हुन्छन्। नागरिकमा मेहनत गर्ने, उत्पादक बन्नेभन्दा गफ जोतेर नेता फलाउने अनि आश्वासन खाएर सुन्दर भविष्यको कोरा कल्पना गर्ने कुलत पर्छ। आफ्नै धरातलमा आधारित विकास र समृद्धिको सम्भावनाको सबल हनन् हुन्छ। हामी आफैं यसको हृदयविदारक प्रमाण बन्दैछौं। वैदेशिक सहायता प्रदान गर्ने त्यस्ता संस्थाहरूको कार्यक्षेत्रको वास्तविक प्रगति खासै प्रशंसनीय नभए पनि कागजी प्रतिवेदन भने निकै राम्रा हुन्छन्। नौ वर्षपहिले ७८ रेक्टरको विनाशकारी भूकम्पसँगै धुर्मुससुन्तली फाउन्डेसनले ५४ करोडको लगानीमा दोलखामा ७५ घरसहितको एकीकृत बस्ती निर्माण गरे। त्यही जिल्लामा भूकम्पपीडितहरूको उद्घार तथा व्यवस्थापनमा विभिन्न गैरसरकारी संस्थाले झन्डै ५ अर्ब खर्च गरेका प्रतिवेदनहरू सार्वजनिक भएका थिए तर उनीहरूका तर्पबाट कुनै ठोस काम चाहिँ भएको थिएन। वैदेशिक सहायताको प्रवाहले आर्थिक भार तथा देशको गरिबी बढाउँछ। पछिल्ला अनुसन्धानहरूले देखाउँछ कि त्यसरी आउने वैदेशिक सहायताको ७० प्रतिशत अंश तलबभत्ता तथा सभासम्मेलनजस्ता कुरामा खर्च हुन्छ। केवल ३० प्रतिशतमात्र लक्षित भनिएका समूहहरूको क्षेत्रसम्म पुग्ने गरेको देखिन्छ। त्यस्ता वैदेशिक सहायताका परियोजनामा उच्च तलब खाने कर्मचारीसमेत दाता भनिएका देशहरूबाट आउँछन्। ती सम्पूर्ण खर्चमध्ये केही रकम ऋणको रूपमा समेत बोकाएर जान्छन्। अझ केही देशले त वैदेशिक सहायताका नाममा अरू देशलाई सैन्यशक्ति तथा खरखजानाको बढोत्तरी गर्नसमेत पैसा दिन्छन्, युद्घ बेच्छन् तर आतंकवादविरुद्घको दुहाई दिन्छन्। अनि ती सहयोगहरू निर्दोष र निमुखा नागरिकहरूको ज्यान लिन प्रयोग हुन्छन्। वैदेशिक सहयोग दाताहरूका गलत नियत र खराब आचरण नेपालमा पनि प्रशस्त देखिएका छन्। वैदेशिक सहायताको आवरणमा धर्म परिवर्तनको अभ्यास भएका छन्। म्याद नाघेका खानेकुरा अनि अलिकति सामान दिएर एक झुन्ड मानिसले फोटो खिची आफूलाई महान् बनाउने बेथितिले पीडा झन् थोपर्दै छ। जातिगत असहजता अनि असामञ्जस्यता, समुदायबीचको झगडादेखि सरकार परिवर्तनसम्म पनि यस्ता वैदेशिक सहायताका प्रस्ट प्रभावका रूपमा देखिन्छन्। पारिवारिक विखण्डनदेखि असभ्य अश्लीलताको प्रवद्र्धन पनि यस्ता सहयोगका उपज मानिएका छन्। विकसित हुनु भनेको पश्चिमाको अनुकरण गर्नु हो भन्ने ज्ञानको हिंसाले समाजसमेत ग्रस्त हँुदैछ। जर्ज म्यासनको पुस्तक डुइङ ब्याड बाई डुइङ गुडले वैदेशिक सहायताका नकारात्मक असरहरूलाई राम्रैसँग चिरफर गरेको छ। पश्चिमा हैकमीको प्रवद्र्धन तथा मानवीयताको नाममा भएका आततायी परिघटना यसका अन्य असर हुन्। ड्यामसिया मोयोको पुस्तक डेड एडले वैदेशिक सहायतालाई देशको स्वाभाविक र मौलिक विकासको विरुद्घमा सुस्त विषको संज्ञा दिन्छ र प्रमाणस्वरूप अफ्रिकाका असंख्य देशको उदाहरण राख्छ। अफ्रिकाका विभिन्न देशले अहिलेसम्म १०० खर्ब डलरभन्दा बढी त्यस्तो सहायता प्राप्त गरे पनि परिस्थिति अझै जीर्ण बन्दैछ। सहायताको ब्यानरमा अरू देशका दुर्लभ अनि बहुमूल्य सम्पदा र स्रोतको गलत दोहन भएकासमेत प्रशस्त उदाहरण छन्। सीमा अतिक्रमण तथा अन्य देशको विरुद्घ सीमाबाट जासुसी भएका सुनिन्छन्। कसैलाई सहयोग गरेकै भरमा आफ्नो समृद्घि तथा सदाशयताको भद्दा विज्ञापन गर्नेहरू पनि प्रशस्त छन्। वैदेशिक सहायता लिने देशका नागरिकहरूमा मनोवैज्ञानिक बेचैनीसहित आत्मसम्मानमा गहिरो चोट लागेको हुन्छ। सहायता थोरै भर अनि विशाल अभरको सिद्घहस्त बन्दैछ। अझ कतिपय सहयोगहरू त चुनावजस्ता संवेदनशील गतिविधिमा समेत आउँछन् र निर्वाचनमा प्रत्यक्ष प्रभाव राख्छन्। यस्ता सहायता नरम साम्राज्यवादको पर्याय बन्दैछ। त्यही भएर विश्वका थुप्रै देशले त्यस्ता सहयोगहरूको सशक्त विरोध गर्दै अस्वीकार गर्न पुस ब्याक नामक नीति अवलम्बन गर्दैछन्। चीनमा वैदेशिक सहयोग, अन्तर्राष्ट्रिय गैरसरकारी संस्था तथा पश्चिमा जगत्मा प्रयोग हुने सूचनाप्रविधिका सञ्जालमा समेत कडा प्रतिबन्ध छ। भियतनाम, पाकिस्तान, इरान अनि कतारजस्ता देशहरू समेत यस्तो नीतिमा उद्यत् हँुदैछन्। कुनै वर्ष हाम्रो देशको संसद्को अन्तर्राष्ट्रिय सम्बन्ध समितिले सरकारलाई वैदेशिक सहयोगलाई आवश्यक व्यवस्थापन गर्न निर्देशन दियो। तर त्यस्ता सहयोगलाई सके पूरै प्रतिस्थापन नसके सशक्त व्यवस्थापन गर्न कडा सकारात्मक कार्यविधि ल्याउनुपर्छ। वैदेशिक सहायताले स्वदेशी समस्यालाई विशाल मलजल गर्दैछ। अरूको सहयोगमा हैन, आफ्नै सामथ्र्यमा समृद्धिको मार्गचित्र कोर्नुपर्छ।"
अनेसासको अबको बाटो,"नेपाली भाषा, साहित्यको उत्थान गर्दै डायस्पोराको नेपाली साहित्यलाई प्रवद्र्धन गर्ने लक्ष्यसहित अन्तर्राष्ट्रिय नेपाली साहित्य समाज (अनेसास) सन् १९९१ मा स्थापना भएको हो। संस्थापक अध्यक्ष होमनाथ सुवेदीदेखि गोवद्र्धन पूजासम्म आइपुग्दा १७ अध्यक्षको कार्यकाल पूरा भइसकेको छ। अहिले १८औं कार्यसमिति चयन प्रक्रिया चलिरहेछ। अनेसासका हाल २५ सयभन्दा बढी आधिकारिक सदस्य छन्। ६० च्याप्टर सक्रिय छन्। नयाँ नेतृत्व चयन प्रक्रिया अघि बढिरहँदा अनेसासको विगत, वर्तमान र भविष्यको कार्यदिशाबारे बहस पनि चलिरहेछ। अनेसासले अब थप जिम्मेवार र एक हुनुपर्ने देखिन्छ। अमेरिकाबाट यसको बीजारोपण भएर विश्वव्यापी बन्दै जाँदा अहिले शुभचिन्तकमाझ अनेसास अमेरिका केन्द्रित बन्दै गएको हो कि भन्ने गुनासो छ। यसबीच १७ जनाको नेतृत्व परिवर्तन हुँदा राधेश्याम लेकाली, कुमार बस्नेत र प्रकाश पौडेल माइँला गरी तीनजना भने अमेरिका बाहिरबाटै नेतृत्वमा आए। तथापि समान सहभागिता र अवसरको अपेक्षा बढ्नु पनि स्वाभाविक नै हो। धेरै अभियान केन्द्रीकृत हुँदा लक्ष्यसम्म पुग्न चुकिरहेका दृष्टान्त छन्। त्यसैले यो पनि ध्यानाकर्षणकै विषय हो। संगठनात्मक संरचना सबल बनाउने हो भने सदस्यताको मापदण्ड र वितरण चुस्त दुरुस्त हुनुपर्छ। मात्र चुनावी प्रयोजनका लागि सदस्यतालाई केन्द्रित गर्ने हो भने भोलि यसले पनि नेपाली राजनीतिको रंग लिन सक्छ। हिजोआज अनेसासभित्र गैरसाहित्यिकलाई सदस्यता दिइएको गुनासो बढ्न थालेकाले यसलाई नजरअन्दाज गरिनुहुन्न। ठूलो संख्यामा रहेका आजीवन सदस्य अहिले पनि आधिकारिक प्रमाणपत्रविहीन छन्। प्रमाणपत्रको व्यवस्था रहेको बताइन्छ तर यसको वितरण प्रक्रिया सीमित घेराभित्र मात्र देखिएको छ। यो गम्भीर र संवेदनशील विषय भएकाले समयमै सम्बोधन गरिनुपर्छ। विभिन्न यस्तै कारणले सबै सदस्य अपेक्षित सक्रिय देखिँदैनन्। कतिपय देशमा रहेका अब्बल साहित्यकार आन्तरिक समस्या र उल्झनकै कारण केही कार्यक्रममा सामान्य सहभागिता जनाउनबाहेक संस्थागत आबद्धता लिएरै सक्रिय हुन पनि चाहँदैन्। यी आजका लागि सामान्य लाग्ने विषय भए पनि भोलिका दिनमा विकराल बन्दै जानेछन्। यस्ता निश्चित उद्देश्य केन्द्रित बौद्धिक व्यक्तित्व रहेका संस्थाहरूको यस किसिमको रोगले प्रवेश पाउने हुँदैन। शंका गर्ने ठाउँसम्म पनि दिइनुहुन्न। मन जितेर मत लिने र स्वेच्छाले अभिमत जाहेर गर्न पाउनुपर्छ। जहाँ व्यक्तिगत लाभको स्वार्थ हुँदैन, त्यहाँ फरक मत र चिन्तनप्रति कसैले असुरक्षित महसुस गर्नुपर्छ जस्तो लाग्दैन। उद्देश्य मिल्ने नेपालका विभिन्न सरकारी तथा गैरसरकारी निकाय तथा मन्त्रालयहरूमा सम्बन्ध स्थापित गरेर भाषा, साहित्यको विकासमा सहकार्य गर्न सकिने अनेसासका लागि थुप्रै अवसर र ठाउँ छन्। तर त्यसतर्फ भने खासै पहल र अगुवाइ लिइएको देखिँदैन। यो ज्यादै खड्किएको विषय हो। सरोकारवाला निकायमा रहेका केही राजनीतिक नियुक्तिका व्यक्तिलाई रिझाउने र व्यक्तिगत लाभ लिने कुरामा संस्थाको गरिमालाई सम्झौता गरिनुहुन्न। योग्यता, अनुभव र परिपक्वताको आधारमा पुरस्कार र सम्मानका लागि संस्थाले नै सिफारिस गर्ने र मूल्यांकन गर्ने संस्थागत आधार बनाइनुपर्छ। केन्द्रीय कार्यसमिति र ट्रस्टीका बीचमा खासै समन्वय देखिँदैन। संस्था व्यक्तिगत रिसराग र टकराबको सिकार भएको जस्तो देखिन्छ। यसअघि कतिपय व्यक्तिगत टकरावले नेतृत्व तहमै मुद्दामामिला भएको र वर्षौंसम्म सम्बन्ध धमिलिएको उदाहरण पनि छन्। सामाजिक सञ्जालमा सार्वजनिक धारणा राखेकै भरमा वर्षौंसम्म सदस्यताबाट वञ्चित गरिएका तीता अनुभव पनि नभएका होइनन्। अनेसासका धेरै सुन्दर पक्ष छन्। यो संस्था डायस्पोरामा रहेको भाषा साहित्यमा केन्द्रित सबैभन्दा ठूलो र निर्णायक सञ्जालका रूपमा परिचित छ। उमेरसँगै संस्थाले परिपक्वता पनि प्राप्त गरिसकेको छ। संसारभर छरिएका नेपालीलाई मातृभाषा र साहित्यको माध्यमबाट जोड्दै विभिन्न कार्यक्रम, प्रतियोगिता र उत्सबहरूका माध्यमबाट प्रोत्साहन पनि दिँदै आएको छ। साहित्यकारबिच अन्तरदेशीय स्वागत सत्कारमा राम्रो योगदान पुयाएको छ। डायस्पोराको लेखनबारे बिचार, विमर्श, बहस बढेको छ। पछिल्लो प्रकाशनमा केही फितलोपन भए पनि बिगतको लेखनले निकै उचाइ चुमेको पाइन्छ। अनेसासको आफ्नै प्रकाशनमा रहेको गोपाल पराजुलीको कृति नयाँ ईश्वरको घोषणा र देश बाहिर बसेर लेख्ने नीलम कार्की निहारिका (अमेरिका)को योगमायाले मदन पुरस्कार प्राप्त गरेका छन्। अनेसासले कूटनीतिक तहका व्यक्तिलाई पनि साहित्यमा समेटेको छ। यसका पूर्वअध्यक्ष दुबसु क्षेत्री यसअघि बेलायत र हाल जापानका राजदूत छन्। अबका दिनमा अनेसासका दायित्व बढ्दा छन्। अब अंग्रेजीलगायत विश्वका चर्चित केही भाषामा कृति अनुवादमा केन्द्रित हुनुपर्नेछ। अन्तर्राष्ट्रिय सम्मेलन आन्तरिक उत्सवजस्तो देखिन्छ। अब अन्य सम्बन्धित देशका साहित्यकारलाई पनि समेट्नुपर्ने हुन्छ। अनुसन्धानमूलक कार्यपत्र कम प्रस्तुत हुन्छन्। यसको संख्यामा वृद्धि गरिनुपर्छ। संसारमा छरिएर रहेका च्याप्टर र सदस्यलाई समेट्दै आफ्नै पब्लिकेसन तथा आफ्नै आधिकारिक सञ्चारमाध्यम बनाउनुपर्छ। हरेक च्याप्टरमा माग भएका पुस्तक आफ्नै नेटवर्कबाट बन्दोबस्त मिलाउनुपर्छ। अमेरिकामा केन्द्रीय कार्यालय निर्माणाधीन अवस्थामा छ। नेपालमै कार्यालय स्थापना गरेर संसारभरबाट आउने साहित्यकार भेटघाट गर्ने र साहित्यिक गतिविधि गर्ने तथा अन्तर्राष्ट्रिय नेटवर्क जोड्ने थलो बनाउन सकिन्छ। पुस्तान्तरणसँगै हस्तान्तरण गरिने थिति पनि बसाल्नुपर्छ। सूचना र प्रविधिको उच्चतम प्रयोग गर्दै प्रकाशन र प्रसारण गरिएका सामग्रीलाई डिजिटल संग्रह गर्न ढिला भइसकेको छ। अबको अनेसासले आफूलाई प्रविधिमैत्री बनाउँदै अनुसन्धान तथा स्रोतकेन्द्रका रूपमा स्थापित गराउनुपर्छ। अन्तर्राष्ट्रिय सञ्जाल भएकाले परम्परावादी कार्यक्रममा मात्र सीमित नभई नेपाली साहित्यलाई नोबल पुरस्कार पाउन सफल कसरी बनाउने भन्ने कुरामा अबको यात्रा तय हुनुपर्छ। नेपाली कलासंस्कृतिको विकासलाई बढावा दिँदै साहित्यिक तथा सांस्कृतिक पर्यटनको विस्तार विश्व समुदायमा गर्न सकिन्छ। तीन दशक लामो इतिहास बोकेको यस संस्थाको नेतृत्व चयन र नेतृत्वमा जान हतारिनु हुन्न। आवेग, आक्रोश र प्रतिशोधको होडबाजीभन्दा गम्भीर भएर सावधानी र सतर्कताका साथ निर्णायक मत जाहेर गर्नुपर्छ। अबको बाटो बिमतिको होइन, भद्र संवाद र सहमतिको हो। शेक्सपियरको भनाइ छ भूत र वर्तमानमात्र जिन्दगी होइन, जिन्दगीको अनमोल हिस्सा त भविष्य हो।"
कमाउन बाहिरिने सबैप्रति आग्रह,"विदेशमा पढ्न वा रोजगारीका लागि कोही पनि नगएको परिवार खोज्न कतिको सहज छ ? पक्कै छैन। अवस्था कस्तो छ भने नागरिकतामा उमेर बढाएर किशोरकिशोरीहरू विदेशिँदैछन् भन्ने सुन्दा नपत्याउने आधार छैन। साह्रै ठूलो संख्यामा युवा विदेशमा छन्। आफ्नो गच्छेले सकेको ठाउँमा पुगेका हुन्छौं। विदेशमा सहजताका लागि लामो समयको भिसा, पिआर वा नागरिकता जस्ता कागजात लिएका हुन सक्छन्। विदेशमा प्रेम होला, बिहे होला। कतिले विदेश पुगेपछि मात्र नेपाली समाजको गुणहरू बुझ्छन्, आफ्नो जरा नेपालमा भएको महसुस गर्छन्। विभिन्न कारणले विदेश पुगेका धेरैको मनमा परिस्थिति मिले नेपाल नै फर्किएर यहाँ नै सम्वृद्ध र सहज जीवन जिउने चाहना हुन्छ। स्वयं नेपाल राज्यले नै त्यस्ता मानिस नेपाल भित्र्याउने सोच राखेको नीतिहरू भेटिन्छन्। ब्रेन गेन, एनआरएनको नागरिकता जस्ता कार्यक्रमहरू त्यसकै लागि हुन्। तर, जब त्यस्ता मानिस नेपाल फर्किन्छन्, फर्किदा पैसा बाहेक सबै कुराले रित्तो भएर आउन् भन्ने यहाँ राजनीतिमा जमेर बसेकाहरूलाई लाग्दोरहेछ। यहाँ आएर राजनीतितिर नहेरुन्, उनीहरूको शक्ति र वर्षौंदेखि जमाएर गरिरहेको राजनीतिक पेसामा प्रतिष्पर्धा नबढाउन्, उनीहरूको हो मा हो भन्ने कार्यकर्ता बनून् भन्ने अभिष्ट राख्दा रहेछन्। यो तँ बसेर आएको देश हो र नेपाल पो हो भनेर हरेक कुरामा सम्झौता गरोस् भन्ने अपेक्षा हुँदोरहेछ। कर्मचारीतन्त्र र यहाँका पेशाकर्मी पनि विदेशमा पढेकाहरूलाई प्रतिस्पर्धीमात्र देख्दारहेछन्। अहिले पौडिरहेको सानो पोखरीमा आफ्नो कब्जा रहिरहोस् भन्ने ध्येय हुनेरहेछ, उनीहरूको सीप र लगनले पोखरी नै ठूलो हुन सक्ने देख्दैनन्। महिलालाई हेर्ने मानसिकता विकराल छ र झनै बढी प्रहार हुने रहेछ। समाजको नियम भनेर के लगाउने, के बोल्ने हरेक कुरामा लक्ष्मण रेखा कोरिदिने र त्यहीभित्र बसोस् भन्ने सोच हुनेरहेछ। यही भएर होला प्रायः हाम्रा बहिनी छोरी विदेशबाट फर्कन खोज्दैनन्। अनि बिहे भएपछि जन्मेको घरप्रति कुनै जिम्मेवारी हुँदैन ? श्रीमान्को पहिचान बाहिर नारीको आफ्नो पहिचान हुँदैन ? के विदेशसँग कुनै सम्बन्ध हुँदैमा मान्छे देशद्रोही भैहाल्छ ? अहिलेसम्म पुस्तौंदेखि नेपालमै बसेका, नेपालीसँगै विवाह गरेकाहरूले चलाएको देश हो यो, यही कारणले मात्र उत्पात् विकास हुने रहेछ त ? हामीले लडेर ल्याइदिएको अधिकारको मज्जा लिइरहेको छौं भनेर नथाक्नेहरू नै त्यसको उपयोग गर्दा भने भड्किन पुग्छन्। यसको पछिल्लो उदाहरण समाजका अगुवाको अभिव्यक्ति हो। देख्दा त्यो केवल एकजना सुमना श्रेष्ठका लागि हो भन्ने देखिएला तर त्यसले मजस्तै जो सानै उमेरमा राम्रो अध्ययनको अवसर लिन बाहिरिन्छ, जो कमाउन बाहिरिन्छ, ती सबैप्रति लक्षित हो। यसैले म आग्रह गर्छु, त्यस्तो सोच जोसुकैबाट आओस्, त्यसका विरुद्धमा रहन आवश्यक छ। भन्नै पर्छ कि यो हाम्रो समय हो, जुन जस्तो अवस्था भए पनि हरेक नागरिकको सम्मानको समय हो। त्यसले नेपाल जान्छु र केही गर्छु भन्नेहरूलाई निरुत्साहित हुनबाट जोगाउँछ। देश कुनै अमुक नेताहरूको कैदमा मात्रै छ र उनीहरूको मर्जीबिना देशमा पात पनि हल्लिँदैन भन्ने धारणा फेरिन सक्छ। साँच्चै नै ब्रेन गेन हुन पुग्छ। ट्वीटरबाट"
विश्वकपको पूर्वविजेता पाकिस्तान अमेरिकासँग पराजित,"काठमाडौं : आइसिसी टि२० विश्वकपको पूर्वविजेता पाकिस्तान सुपरओभरमा अमेरिकासँग पराजित भएको छ । अमेरिकाको डालसस्थित ग्राण्ड प्रेरी क्रिकेट रङ्गशालामा गए राति सम्पन्न समूह एको खेलमा दुवै टोलीले बराबर खेलेपछि खेल सुपरओभरमा पुगेको थियो । डालासमा घरेलु टोली अमेरिकाले पाकिस्तानलाई जितको लागि १९ रनको लक्ष्य दिएको थियो । पाकिस्तान १३ रनमा समेटिएपछि अमेरिका विजयी भएको हो । टस हारेर पहिला ब्याटिङ गरेको पाकिस्तानले निर्धारित २० ओभरमा सात विकेट गुमाउँदै एक सय ६० रनको लक्ष्य प्रस्तुत गरेको थियो । अमेरिकाले २० ओभरमा तीन विकेट गुमाएर बराबर गर्यो। अमेरिकाका लागि कप्तान मोनाङक पटेलले सर्वाधिक ५० रन बनाए । उनले ३८ बलमा सात चौका र एक छक्काको सहायताले सर्वाधिक ५० रन बनाएका थिए । त्यस्तै आरोन जोनेसले ३६ र आन्द्रेस गौसले ३५ रन बनाएका थिए । पाकिस्तानका मोहम्मद आमिर, नसिम साह र हरिस रौफले समान एकएक विकेट लिए । त्यसअघि पाकिस्तानको लागि कप्तान बाबर आजमले ४३ बलमा ४४ रन बनाए । त्यस्तै सादव खानले २५ बलमा ४० रन बनाए भने साहिन शाह अफ्रिदीले २३ रन जोडे । अमेरिकाका नोष्थुश केजिङ्गेले तीन विकेट लिए भने सौरभ नेत्रवालकरले दुई विकेट झारे । त्यस्तै अली खान र जसदीप सिंहको नाममा समान एकएक विकेट रह्यो । रासस"
बोर्डको गठनपछि चलायमान बन्दै कोशीको खेलकुद,"विराटनगर : खेलकुद विकास बोर्डको गठन भएपछि कोशी प्रदेशको खेल क्षेत्र चलायमान बन्दै गएको छ। बोर्डको गठनपछि खेल र खेलाडीमा प्रोत्साहन र सम्मानको वातावरणसँगै खेलकुद गतिविधि सक्रिय बन्दै गएको हो। हुन त विगतमा कोशी प्रदेशमा खेलकुदका गतिविधि नभएका भने होइनन्, तर पछिल्लो प्रादेशिक संरचनामा बोर्डले नै खेलकुद विकास गतिविधिमा सक्रियता देखाउन थालेपछि खेलकुदको कार्यक्रम चलायमान हुँदै आएको हो। कोशी प्रदेश सरकारले २०७८ असोज २४ गते खेलकुद विकास बोर्ड गठन गरेको थियो। बोर्ड गठनको सुरुआतमा कृष्ण बस्नेत पर्शुराम र त्यसपछि भलिबलका पूर्वअन्तर्राष्ट्रिय खेलाडी हंशराज वाग्लेले नेतृत्व गरेका थिए। अहिले पुनः बस्नेत कोशी प्रदेश खेलकुद विकास बोर्डको सदस्य सचिवका रूपमा छन्। २०७८ साल चैत २२ गते ओखलढुंगाका वाग्ले बोर्डको सदस्यसचिवमा नियुक्त भएका थिए। खेलकुदमा राम्रो दख्खल राखेका वाग्ले सदस्य सचिवमा नियुक्त भएपछि प्रदेशको खेल परिणाममा क्रमैसँग सुधार देखियो। भरतपुर र हेटौंडामा गत वर्षको चैतमा सुरु भएर यो वर्षको वैशाख १ गते सम्पन्न भएको अन्तरप्रदेश राष्ट्रिय खेलकुद प्रतियोगिताको पहिलो संस्करणमा कोशी प्रदेशको सहभागिता र खेलाडीमा देखिएको उत्साह र सफलताले पनि त्यसलाई निर्क्योल गर्छ। बागमती प्रदेश सरकार, सामाजिक विकास मन्त्रालय र प्रदेश खेलकुद विकास परिषद्, बागमती प्रदेशद्वारा संयुक्त रूपमा आयोजित खेलकुद कुम्भमा कोशीलाई सफलता दिलाउन बोर्डको पहल र खेलाडीको प्रदर्शन लालायित हुने प्रकारको रहेको थियो। साता दिनको खेलकुद कार्यक्रमका लागि व्यवस्थापनदेखि खेलाडीको अभ्यास, बन्द प्रशिक्षण लगायतमा सदस्यसचिव वाग्लेको योगदानलाई सराहनीय रहेको थियो। खेल र खेलाडीप्रतिको वाग्लेको सकारात्मक सोचसँगै करिब एक साताको छोटो बन्द प्रशिक्षणबाट समेत खेलाडीहरूले राम्रो नतिजा हासिल गरेका थिए। यसै खेलुकदलाई मध्येनजर गरी वाग्लेले करारमा केही खेलका प्रशिक्षकको समेत नियुक्त गरेका थिए। प्रशिक्षक नियुक्ति विवादमा परे पनि नियुक्त भएका प्रशिक्षकको प्रशिक्षणमा खेलाडीहरू आफ्नो शतप्रतिशत खेल भावना प्रस्तुत गर्दै पदक हासिल गरेका थिए। सातै प्रदेशको सहभागितामा सम्पन्न अन्तरप्रदेश खेलकुदमा उच्च मनोबलका साथ कोशी १६ स्वर्णसहित कुल ७५ पदक हासिल गरी तालिकाको तेस्रो स्थानमा रहन पुग्यो। कोशीले १६ स्वर्ण, २३ रजत र ३६ कास्य पदक जितेर खेलकुदमा आफ्नो क्षमता प्रदर्शनलाई उच्च बनाएको थियो। खेलाडीसँगै प्रशिक्षक रहेका ब्याडमिन्टनका स्वर्णपदकधारी विशाल तामाङले कम समयमा अभ्यास गरी खेल्नु आउनु र बोर्डले सहजीकरण गर्नु नै आफूहरूका लागि हौसला भएको बताए। करिब सातादिनको छोटो बन्द प्रशिक्षण भए पनि कोशीले ब्याडमिन्टनतर्फ चारवटा स्वर्ण, एउटा रजत र तीनवटा कास्य गरी कुल आठ पदक हासिल गरेको थियो। सातवटा स्वर्णका लागि भएको खेलमा कोशीले चार वटामा कब्जा जमाएको थियो। त्यसैगरी बक्सिङतर्फ कोशीले दुई स्वर्ण, पाँच रजत र ६ कास्य गरी १४ पदकमा कब्जा जमाएको थियो। तेक्वान्दोमा ५ स्वर्ण, २ रजत र ६ कास्य गरी १३ पदक हासिल गरेको कोशीले एथलेटिक्सतर्फ एथ्लेटिक्समा कोशीले दुई स्वर्ण, चार रजत र दुई कास्य गरी आठ पदक जित्यो। पौडीतर्फ कोशीले ३ रजत र १३ कास्य गरी १९ पदक जित्यो भने करातेमा एक स्वर्ण, ६ रजत र ६ कास्य गरी १३ पदक जित्यो। महिला क्रिकेटमा कोशीले सुदूरपश्चिमसँग निरीह बन्दै रजतमा चित्त बुझायो भने भलिबलमा गण्डकीसँग पराजय बेहोर्दै रजतमा सीमित बन्यो। तर, फुटबलतर्फ भने कोशीले दुई स्वर्ण हात पार्यो। महिला फुटलबलमा सुदूरपश्चिमलाई हराउँदै स्वर्ण जितेको कोशीले पुरुष फुटबलतिर बागमतीमाथि जित निकाल्दै स्वर्ण जित्यो। यसअघि राष्ट्रिय खेलकुद परिषद् मातहत रहेका खेलकुद विकास समितिले तल्लो तहसम्मको खेलकुदको केन्द्रिकृत नियन्त्रण गर्ने बोर्डको गठन भएको छोटो समयमै महत्त्वपूर्ण नीतिगत र केही व्यवस्थापकीय कामहरू गरेको छ। कोशी प्रदेशलाई खेलको क्षेत्रमा उत्कृष्ट बनाउने अभियानमा बोर्ड छ। दक्ष खेलाडी र प्रशिक्षक उत्पादनमा प्राथमिकता राखेको बोर्डले खेलकुदको माध्यमबाट स्थानीय तथा प्रादेशिक सम्बन्धलाई सुदृढ बनाउने लक्ष्य लिएर काम गरिरहेको वर्तमान सदस्यसचिव बस्नेत बताउँछन्। विद्यालयदेखि विश्वविद्यालयसम्म खेलकुदका गतिविधिहरू पुर्याउनका लागि एउटा अभिभावको काम खेलकुद विकास बोर्डले गरिरहेको छ उनको भनाइ छ। बजेटले खेलकुद क्षेत्रलाई उपेक्षा गर्दा कठिन अवस्थामा पुगेको बताउँदै बस्नेतले भने, बजेट विनियोजन हुँदा खेलकुदतिर निकै कम बजेट आउँछ। त्यसको प्रभाव खेलाडी प्रशिक्षणदेखि लिएर खेल गतिविधि अनि प्रतियोगिता आयोजनाको स्वरूपमा पर्छ। धन्न निजी क्षेत्रको सहायताले ती अफ्ठेरोपनको सामना गर्न पर्दैन। निजी क्षेत्रले गरेको लगानीको अभिलेखीकरण राख्नुपर्छ भन्ने कुरामा मैले छलफल अगाडि बढाएको छु। तथापि, अब आगामी आर्थिक वर्षको बजेटमा खेलका महत्त्वपूर्ण गतिविधिलाई मध्यनजर गरेर बजेट विनियोजन हुनुपर्ने उनको भनाइ छ। कोशीको खेलकुदका सर्वोपरि विकास गर्न बजेटको एकतिहाई खेलक्षेत्रका लागि छुट्याउनुपर्ने बस्नेतको सुझाव छ। ओलम्पियन्स मिट ले गराएको पुनर्मिलन नेपाल ओलम्पियन्स एसोसिएसनको संयोजनमा कोशी प्रदेश खेलकुद विकास बोर्डले गत वैशाखमा गरेको ओलम्पियन्स रियुनियन तथा सेलिब्रेटी खेलाडी भेट कार्यक्रम सम्पन्न गरेको थियो। खेलाडीका माध्यमबाट पर्यटन प्रवद्र्धन गर्ने उद्देश्यसहित सन् १९६४ देखि हालसम्मका ओलम्पियन खेलाडीहरूलाई पुनर्मिलन गराउँदा खेलकुदकर्मी उत्साहित बनेका थिए। ओलम्पिकमा सहभागिता जनाएका खेलाडी तथा खेलकुदका चर्चित अनुहारलाई पुनर्मिलन गराइँदा नयाँ खेलाडी तथा खेलप्रेमीलाई हौसला मिलेको फुटबलका पूर्वअन्तर्राष्ट्रिय खेलाडी, फुटबल खेलाडी राजुकाजी शाक्यको प्रतिक्रिया छ। उक्त भ्रमणमा नेपालबाट ओलम्पिकमा प्रतिनिधित्व गरेका ६० खेलाडी, विदेशका ओलम्पिक खेलाडी, कोशी प्रदेशभित्रका करिब २५ जना सेलिब्रेटी प्लेयर र खेल पदाधिकारीहरूको सहभागिता रहेको थियो। देशविदेशका विभिन्न कुनामा छरिएर रहेका ओलम्पियन्सलाई एकै ठाउँमा समेटेर खेलकुदपर्यटनलाई उजागर गर्नेगरी पहिलोपटक एकैपटक धेरैमात्रामा खेलाडीलाई प्रदेशमा ल्याइएको थियो। खेलकुदका माध्यमबाट देशलाई अन्तर्राष्ट्रियस्तरमा चिनाउने खेलाडीलाई प्रदेशमा स्वागतसम्मान गरी नवखेलाडी तथा खेलकुदकर्मीलाई हौसला बढाउन पाउँदा गर्व महसुस गरेको खेलकुद विकास बोर्डकी उपाध्यक्ष बिन्दिया कार्की बताउँछिन्। पर्यटकीय क्षेत्रमा रमाएका ओलम्पियन्स तथा खेलाडीले सम्मान पाएको बताउँदै नेपाल ओलम्पियन्स एसोसिएसनका अध्यक्ष दीपक विष्टले नयाँ तथा पुराना खेलाडीलाई एकै ठाउँमा उभ्याउँदा एकअर्काको प्रतिभाबारे जानकारी लिएको बताउँछन्। दक्ष खेलाडीप्रशिक्षक उत्पादनमा तल्लीन बोर्ड कोशी प्रदेशमा हाल राष्ट्रिय खेलकुद परिषद् (राखेप) का ९२ जना प्रशिक्षक र अफिसियल छन्, उनीहरूमार्फत् बोर्डले दक्ष खेलाडी र प्रशिक्षक उत्पादन गर्ने कामलाई प्राथमिकतामा राखेर काम गरिरहेको छ। एथ्लेटिक्स खेललाई स्कुल तथा क्लब स्तरमा अनिवार्य गराउने र खेलकुदको माध्यमबाट स्थानीय तथा प्रादेशिक सम्बन्धलाई सुदृढ बनाउने बोर्डको लक्ष्य छ। विद्यालय, विश्वविद्यालय तथा क्लब स्तरबाटै युवाहरूलाई खेलकुदमा संलग्न गराई खेलकुद क्षेत्रलाई चलायमान बनाउने आधारशिला तयार भएको बोर्डका सदस्य सचिव बस्नेत बताउँछन्। अहिले खेलाडी उत्पादन हुने भनेको स्कुलबाट हो, ग्रासरुटबाट नै खेलाडी उत्पादन गर्नका लागि हामीले लगानी गर्ने गरेका छौं, उनले भने, त्यस्ता इभेन्टहरूमा लगानी गर्दा नै खेलाडी उत्पादन हुन्छ। खेलतर्फ रुचि भएका बालबालिकाका अभिभावकलाई फकाउन कम्मर कसेर लागेका छौं। प्रदेशको समग्र खेलकुदको विकासका लागि प्रदेशभरका सबै विद्यालय तथा विश्वविद्यालय र क्याम्पसमा खेल प्रशिक्षक नियुक्ति गर्नसमेत बोर्डले पहल गरिरहेको छ। खेल क्षेत्रमा कार्यरत प्रशिक्षक तथा सहायक प्रशिक्षकहरूले खेलको विकासका लागि नियमित तालिम सञ्चालनसमेत गर्ने गरिएको छ। त्यसबाहेक खेलकुद क्षेत्रमा निरन्तरता दिन नसकेका खेलाडी तथा प्रशिक्षकहरूलाई पुनः उक्त क्षेत्रमा संलग्न गराई स्वरोजगारका अवसरहरू सिर्जना गर्ने काममा बोर्डले अग्रसरता देखाएको छ। महिला(छात्रा)हरूलाई आधारभूत खेलकुदमा अनिवार्य संलग्न गराई सेल्फ डिफेन्स (आत्मसुरक्षा)को प्रत्याभूति दिलाउन विभिन्न तालिमहरू समेत बोर्डले सञ्चालन गरिरहेको छ। त्यसबाहेक प्रदेशमा अन्तर्राष्ट्रियस्तरको खेल मैदान निर्माण गर्ने तयारीमा समेत बोर्ड जुटेको छ। विराटनगर, इटहरी, धरान, भद्रपुरलगायत रंगशालाहरू बोर्डको स्थापना भएपछि स्तारोन्नति र चलायमान बनेका छन्। समानुपातिक रूपमा नै आवश्यक पूर्वाधार बनाउन बोर्डले चासो दिएको छ। खेल क्षेत्रका क्लब र विद्यालयहरूलाई बोर्डले आवश्यकताको आधारमा खेलकुद सामग्रीसमेत वितरण गर्ने गरेको छ। प्रशिक्षक तथा सहायक प्रशिक्षकका लागि तालिम सञ्चालन गर्न भौतिक संरचना नभएको स्थानमा बोर्डले भौतिक संरचना निर्माणको समेत पहल गर्ने गरेको छ। खेल क्षेत्रमा बढ्दैछ प्रदेश सरकारको लगानी प्रदेशको खेलकुद क्षेत्र उकास्न भन्दै कोशी सरकारले पनि खेल क्षेत्रमा लगानी बढाउँदै लगेको छ। प्रदेशको सामाजिक विकास मन्त्रालयले खेलकुद क्षेत्रमा बर्सेनि लगानी बढाउँदै लगेको हो। आर्थिक वर्ष २०७८७९ मा चार करोड ४५ लाख रुपैयाँ बजेट खर्चिएको मन्त्रालयले ०७९८० मा २२ करोड ५२ लाख लगानी गरेको थियो भने चालू आर्थिक वर्षमा २७ करोड ८३ लाख रुपैयाँ खर्च गरेको छ। मन्त्रालयका सूचना अधिकारी प्रदीप गौतमका अनुसार चालू आर्थिक वर्षमा खेलकुद कार्यक्रमका लागि ९ करोड ९२ लाख रुपैयाँ खर्च हुँदा पूर्वाधार निर्माणमा १७ करोड ७८ लाख रुपैयाँ लगानी गरिएको छ। खेलाडी, प्रशिक्षकसहित खेलकुदकर्मीलाई पुरस्कारस्वरूप १३ लाख रुपैयाँ खर्च भएको उनको भनाइ छ। अघिल्लो आर्थिक वर्षमा खेलकुदकर्मीलाई प्रोत्साहन गर्ने भन्दै मन्त्रालयले खेलकुद विकास बोर्डमार्फत् एक करोड ६ लाख रुपैयाँ खर्च गरेर नवौं राष्ट्रिय खेलकुदका पदक विजेता खेलाडीहरूलाई सम्मान गरेको थियो। त्योभन्दा अघिल्लो वर्ष खेलाडी सम्मान कार्यक्रमका लागि मन्त्रालयले १५ लाख रुपैयाँ खर्चिएको थियो। खेलाडीलाई सम्मान र हौसला यसअघि पुराना खेलाडी कता छन् भनेर कसैसँग तथ्यांकसमेत थिएन। तर, तथ्यांक संकलन गरेर बोर्डले २०७९ सम्म प्रदेशबाट अन्तर्राष्ट्रियस्तरमा खेल्ने पुराना खेलाडीहरूको खोजी गरी सम्मान गरेको थियो। राष्ट्रिय खेलकुद परिषदमार्फत विदेशमा खेल्न गएका साफ गेम, एसियन तथा ओलम्पिक गेममा सहभागी भएका तीन सय १२ जना खेलाडीलाई सम्मान गरिएको थियो। हरि खड्का, राजु शाक्य, सीता राई, दीपक सापकोटालगायतका खेलाडीलाई सम्मान गरेर बोर्डले पहिलोपटक ऐतिहासिक काम गरेको हो। बोर्डले हालसम्म सात जना ओलम्पियन्सलाई सम्मान गरेको छ भने साग र एसियाली गेममा प्रतिनिधित्व गरेका एक सय ४१ खेलाडीलाई पनि सम्मान गरेको छ। अघिल्लो आर्थिक वर्ष नवौं राष्ट्रिय खेलकुदमा पदक जितेका गल्फ, तेक्वान्दो, फेन्सिङ, पौडी, कराते, ब्याडमिन्टन, टेबल टेनिस, सफ्ट टेनिस, शारीरिक सुगठन, आइटिएफ तेक्वान्दो, आर्चारी, कुस्ती, सेपाकताक्रो, फुल कन्ट्याक्ट कराते, जुडो, उसु, बक्सिङ, प्याराग्लाइडिङ र बुद्धिचालका ८२ जना खेलाडीहरू रकमसहित सम्मानित भएका थिए। १३ औं राष्ट्रपति रनिङ शिल्डका पदक विजेता ३९ जना र १४ जना अन्तर्राष्ट्रिय पदकप्राप्त खेलाडीहरू बोर्डबाट सम्मानित भएका थिए। त्यसबाहेक कोशी प्रदेशबाट इन्टरनेसनल खेल खेल्ने खेलाडीहरूलाई विराटनगरको नोबेल मेडिकल कलेज र काठमाडौँका केएमसी अस्पतालमा क्याबिनसहित सबै उपचार निःशुल्क गर्ने व्यवस्थासमेत बोर्डकै पहलमा भएको छ। खेलाडीका परिवारले पनि उपचारमा ५० प्रतिशत छुट पाउने गरेका छन्। दुई सय ५० भन्दा धेरैले उपचारमा सहुलियत पाएका छन्। त्यसले खेलकुदबाट राष्ट्रलाई चिनाए पनि आर्थिक अभाव खेपिरहेका खेलाडीलाई राहत भएको छ। खेलकुदमय प्रदेश बनाउँदै बोर्ड कोशी प्रदेश खेलकुद विकास बोर्ड प्रदेशलाई खेलकुदमय बनाउनमा केन्द्रित बनेको छ। प्रदेशका विभिन्न स्थानमा असारको सुरुआतदेखि खेलकुदका विभिन्न १२ वटा प्रतियोगिता गराउने लक्ष्यमा छ। केही प्रतियोगिता असार ८ गतेपछि आयोजना गरिने गर्ने योजना बनाएको बोर्डलेसबै प्रतियोगिता असार १५ गतेभित्र सक्ने गरी तयारी गरिरहेको छ। बोर्डका सदस्यसचिव बस्नेतले अधिकांश प्रतियोगिताको मिति र स्थान तय गरिसकिएको र केहीको मिति तय हुन बाँकी रहेको बताए। चालू आर्थिक वर्ष २०८००८१ मा प्रदेश खेलकुद विकास बोर्डमार्फत कार्यान्वयन हुने खेलकुदसम्बन्धी कार्यक्रममध्ये अधिकांशको कार्यतालिका र सञ्चालन मिति निर्धारण भइसकेको बस्नेतको भनाइ छ। प्रदेशका १४ वटै जिल्लालाई समेटेर प्रतियोगिताहरू आयोजना गरिने बताउँदै उनले भने, प्रदेशमा रोकिएका खेलकुदका प्रतियोगिताहरूलाई असार दोस्रो साताभित्रमा सक्नेगरी तयारी थालिएको छ। समयमै सम्पन्न गर्न नसकेका कारण अब फास्ट ट्रयाकबाट आयोजना गर्नुपर्ने अवस्था आएको छ। हतारहतार नगरे खेलकुदका लागि छुट्याइएको बजेट फ्रिज भएर जान्छ। खेलाडी पलायन रोक्ने गरी काम गर्छु खेलमा भविष्य नदेखेर खेलाडीहरू पलायन हुनुपर्ने बाध्यता टार्नका लागि बोर्ड कम्मर कसेर लागिपरेको छ। गतिविधि नै घटेर आर्थिक उपार्जन हुन छोड्नु, खेल र खेलाडीका लागि आएको बजेटको दुरुपयोग हुनु र सरोकारवाला निकायले खेलाडीको हितमा काम गर्न नसकेपछि नैराश्यता बोकेर खेलाडी बाहिरिरहेका छन्। खेलाडी छनोटमा अपारदर्शिता, उनीहरूका लागि आएको सुविधा खेलकर्मीले लुछाचुँडी गर्ने प्रवृत्ति मौलाएको छ भने बन्द प्रशिक्षणको अभाव, पर्याप्त आहारको अभावजस्ता समस्याले गर्दा खेलाडीमा निराशापन छाएको छ। यस्ता, समस्या सम्बोधन हुनेगरी काम भइरहेको बताउँदै सदस्यसचिव बस्नेत कुरीति जरैदेखि हटाएर सुशासन र पारदर्शितासहित खेलाडी पलायन रोक्न लागिपरेको बताउँछन्। खेल क्षेत्रका लागि छुट्याइने आगामी बजेटलाई सही हिसाबले परिचालन गरिने उनको प्रतिबद्धता छ। व्यवस्थापकीय कमजोरीका कारणले गर्दा, खेलखेलाडीप्रति सरकारको ध्यान कम हुँदा र राजनीतिक दलहरूले खेलकुदलाई चासो नदिएको कारणले गर्दा आज खेलाडीहरू पलायनको अवस्थामा पुगेका छन्, उनले भने, राष्ट्रका गौरव मानिने खेलाडी खेल खेलेरमात्र बाँच्न सक्ने अवस्थामा छैनन्। तर, खेललाई आर्थिक आयआर्जनको राम्रो बाटो बनाउने केही खेलाडीबाहेक अरूको अवस्था राम्रो छैन। रोजगारी, पर्याप्त सेवासुविधा र खेल्ने अवसर राज्यले सिर्जना गरिदिएमा खेलाडी पलायन रोक्न सक्छ। राज्यकै एउटा निकाय रहेको बोर्ड अहिले त्यतातिर केन्द्रित बनेको छ।"
कर्णालीमा कृषि क्षेत्रको नीति तथा कार्यक्रम : उत्पादनदेखि बजारीकरणसम्म,"दैलेख : कर्णालीमा कृषिमै आश्रित संख्या ठूलै छ। उत्पादनमा भने आत्मनिर्भर हुन सकेका छैनन्। सरकारी तथ्यांककै आधारमा कर्णालीका ३० प्रतिशत घरपरिवारमात्रै आफ्नै उत्पादनमा आत्मनिर्भर छन्। पछिल्लो राष्ट्रिय कृषि गणनाको तथ्यांकअनुसार कृषि पेसामा आबद्ध कर्णालीका कुल संख्यामध्ये ७० प्रतिशत घरपरिवारलाई आफ्नो उत्पादनले वर्षभरि खान पुग्दैन। यतिमात्रै होइन, कर्णालीमा उत्पादनशील जग्गासमेत मासिँदै गएको तथ्यांक छ। उत्पादनका हिसाबले राम्रो मानिने जग्गा घरघडेरीमा परिणत भइरहेका छन्। रोजगारीको खोजीमा सहर केन्द्रित बसाइँसँगै वैदेशिक रोजगारीमा जाने क्रम बढेकाले गाउँका जमिन बाँझिँदै गएका छन्। कृषि विज्ञहरूले कर्णाली सरकारलाई कृषिमा उत्पादनमुखी कार्यक्रम ल्याउन सुझाव दिँदै आएका छन्। यही अवस्थामा कर्णाली सरकारले उत्पादन र उत्पादकत्व बढाउन उत्पादनदेखि बजारीकरणसम्मको नीति तथा कार्यक्रममा प्राथमिकतासहित अघि सारेको छ। विगतका नीति तथा कार्यक्रमलाई मार्गदर्शनको रूपमा लिई आगामी वर्ष कृषि क्षेत्रको विकासमा प्राथमिकता दिइएको छ। केही पुराना कार्यक्रम परिमार्जन गरिएको छ। अर्गानिक कृषिमा बृद्धि, कृषि क्वारेन्टाइन, माटो परीक्षण, प्राङ्गारिक मल उत्पादन, घुम्ती कृषि प्राविधिक, प्रविधि प्रसार, पोषण सुधार, कृषि, पशु र जडीबुटी बिमा, सिँचाइसहित कृषकको जीवनस्तर सुधारमा प्राथमिकता दिइने भनिएको छ। विगतझैं थुप्रै आकर्षक नाराहरू उल्लेख भएको आगामी आर्थिक वर्षको नीति तथा कार्यक्रमले प्रतिफलमा आधारित प्रोत्साहन, कर्णालीमा उत्पादित खाद्यान्न तथा खाद्य सामग्रीको मेनु तयार गर्ने लगायतका कार्यक्रम समेटिएका छन्। हरेक पालिकामा कृषक पाठशाला कर्णाली सरकारले कर्णालीका सबै स्थानीय तहमा कृषक पाठशाला सञ्चालन गर्ने भएको छ। स्थानीयस्तरमा गुणस्तरीय प्राङ्गारिक मल उत्पादनको प्रविधि प्रसारका लागि एक पालिका एक कृषक पाठशाला सञ्चालन गरिने सरकारको नीति तथा कार्यक्रममा उल्लेख छ। स्वस्थ माटो, स्वस्थ जीवन को नारासहित माटो परीक्षण नतिजाको आधारमा कृषि चुन प्रयोगलाई व्यापकता दिइनेछ, नीति तथा कार्यक्रममा भनिएको छ। कृषकको पहुँच अभिवृद्धि गर्न प्राङ्गारिक मल तथा जैविक विषादी उत्पादन, ढुवानी तथा बिक्री मूल्यमा अनुदान दिने नीति सरकारको छ। कृषकलाई कार्यस्थलमा प्राविधिक सहयोग उपलब्ध गराउन घुम्ती कृषि प्राविधिक सहयोग कार्यक्रम सञ्चालन गर्ने कार्यक्रम अघि सारेको सरकारले प्रदेशको प्रवेश गर्ने प्रमुख नाका बबईमा कृषि क्वारेन्टाइन राख्ने भएको छ। यस्तै सरकारले प्रतिफलमा आधारित प्रोत्साहन अनुदान प्रदान गर्ने नीति अघि सारेको छ। व्यावसायिक कृषकलाई बैंक तथा सहकारीमार्फत दिइँदै आएको ब्याज अनुदान कार्यक्रमलाई निरन्तरता दिएको छ। कृषिमा उत्पादन र उत्पादकत्व वृद्धि गर्न उन्नत बिउ, बिरुवा, नश्ल, मत्स्य, भुरा उत्पादन तथा प्रयोगमा कृषकको पहुँच वृद्धि गर्ने नीति लिएको सरकारले परम्परागत कृषि प्रणालीलाई प्रविधियुक्त, व्यावसायिक, प्राङ्गारिक, प्रतिस्पर्धात्मक र जलवायुमैत्री बनाउन कार्यक्रम सञ्चालन गर्ने भएको छ। यस्तै, बाली, पशुपंक्षी तथा मत्स्य विशेष उत्पादन क्षेत्र निर्धारण गरी कलस्टर खेती प्रवद्र्धन गर्ने सरकारले नीति लिएको छ। कृषि, पशु र जडीबुटीमा बिमा सरकारले कृषि, पशु र जडीबुटी बिमा कार्यक्रमलाई प्रभावकारी बनाउने भएको छ। प्राकृतिक प्रकोपबाट कृषि बाली र पशु चौपायामा हुने क्षतिको जोखिम न्यूनीकरण गरी युवाहरूको कृषि तथा पशुपालन व्यवसायमा आकर्षण बढाउन बिमा कार्यक्रमलाई प्रभावकारी बनाइने भएको हो। अर्गानिक कृषिमा वृद्धि, कर्णालीको समृद्धिको आकर्षक नारासहित सुरु गरिएको कर्णालीको अर्गानिक कृषि अभियानलाई सफल बनाउन कृषि पर्यटन प्रवद्र्धन कार्यक्रम सञ्चालन गर्ने सरकारको नीति छ। कृषि उपजलाई बजारसँग जोड्न कृषि बजार सूचना सेवा सञ्चालन गर्ने नीति लिएको सरकारले सहकारी संस्थाको साझेदारीमा कृषि उत्पादन, प्रशोधन र बजारीकरण गर्ने कार्यक्रम समावेश गरेको छ। यस्तै, सरकारले कर्णाली प्रदेशभर उत्पादित खाद्यान्नलगायतका वस्तुको मेनु तयार गर्ने भएको छ। परागसेचक व्यवस्थापन रणनीति बनाइने कर्णालीमा मौरीजन्य परागसेचकको संख्या दिनप्रतिदिन घट्दै गइरहेको अवस्थामा सरकारले परागसेचक व्यवस्थापन रणनीति तयार गरी कार्यान्वयन गर्ने भएको छ। कृषि उत्पादन तथा उत्पादकत्व वृद्धिमा मौरीलगायतका कीराको परागसेचन महŒवलाई प्राङ्गारिक कृषिसँग जोड्न प्रदेशस्तरको रणनीति बनाउने भएको हो। सरकारले संघीय सरकार र विभिन्न विश्वविद्यालयसँगको सहकार्यमा मौरी विकास स्रोत केन्द्र स्थापना गर्ने कार्यक्रम अघि सारेको छ। सरकारले भूमिहीन, सीमान्तकृत तथा विपन्न वर्ग र भूकम्प प्रभावित जिल्लामा पीडित किसानलाई लक्षित गरी कर्णाली समृद्धि परियोजनाअन्तर्गत खाद्य तथा पोषण सुरक्षा र जीविकोपार्जनसम्बन्धी विशेष कार्यक्रम सञ्चालन गर्ने भएको छ। सुरक्षित आप्रवासन तथा विदेशबाट फर्किएका व्यक्तिको सीप तथा पुँजीको उपयोग गरी उत्पादन तथा रोजगारीसँग जोड्न स्थानीय उद्योग तथा व्यवसाय प्रवद्र्धनमा जोड दिने सरकराको नीति छ। सुर्खेतमा प्रादेशिक रिफरल भेटेनरी अस्पताल यस्तै, कर्णाली सरकारले सुर्खेतमा प्रादेशिक रिफरल भेटेनरी अस्पताल निर्माण गर्ने भएको छ। सरकारको नीति तथा कार्यक्रममा पशुपन्छीको स्वास्थ्य उपचार सेवालाई भरपर्दो, दिगो र प्रभावकारी बनाउने प्रदेश राजधानीमा अस्पताल निर्माण गर्ने उल्लेख छ। पशु नश्ल सुधारमार्फत उत्पादकत्व वृद्धि गर्न कृत्रिम गर्भाधानका लागि आवश्यक तरल नाइट्रोजन प्लान्ट स्थापना गर्ने कार्यक्रम सरकारको छ। कर्णाली प्रदेश सरकारले दैलेखमा बाख्रा विकास केन्द्र तथा फार्म स्थापना गर्ने भएको छ। कृषि जैविक विविधता संरक्षण र प्रवद्र्धन गर्न सम्भाव्यताका आधारमा दैलेखमा बाख्रा, डोल्पामा चौरी तथा फार्म स्थापना गर्ने कार्यक्रम ल्याएको हो। यसले कृषकले उत्पादिन वस्तुलाई न्यून मूल्यमा बिक्री गर्नुपर्ने र उपभोक्तो अधिक मूल्यमा खरिद गरी उपभोग गर्नुपर्ने समस्या समाधान हुने बताइएको छ।"
झार उखेलेर सके प्रधानमन्त्री रोजगार कार्यक्रमको बजेट,"गोरखा : सुरुकै वर्षदेखि आलोचना खेप्दै आएको प्रधानमन्त्री रोजगार कार्यक्रमले कार्यशैली परिमार्जन नगर्दा यस वर्ष पनि आलोचना खेपिरहेको छ। बेरोजगार युवाले सय दिन काम पनि गरून्, पूर्वाधारका साधारण काम पनि होओस् भन्ने उद्देश्यले लागू भएको यो कार्यक्रम कार्यान्वयनको पक्षमा आलोचित हुने गरेको हो। नगरपालिकाले गतिलो कार्यक्रम तर्जुमा नगर्दा विगत वर्षदेखि नै बजार क्षेत्रमा चौर, चोक, चौताराको झार उखेलेर औचित्यहीन काम गरेर बजेट सक्ने गरेका छन्। यस वर्ष पनि गोरखा बजारमा उम्रिएको झार टिपेर झारा टार्दै बजेट सक्न लागिएको छ। सरकारले नागरिकलाई न्यूनतम् रोजगारीको अवसर सिर्जना गर्न भन्दै आर्थिक वर्ष २०७५७६ देखि यो कार्यक्रम देशव्यापी सुरु गरेको थियो। तर, कार्यक्रम प्रभावकारी हुन नसकेको भन्दै चौतर्फी आलोचना हुने गरेको छ। प्रधानमन्त्री रोजगार कार्यक्रमका लागि यो चालु आर्थिक वर्ष २०८०८१ मा गोरखा नगरपालिकामा ५४ लाख ६० हजार रुपैयाँ बजेट विनियोजन भएर आएको छ। वडा नं १ र १४ मा भने रोजगार कार्यक्रम नै नभएको नगरपालिकाका प्रधानमन्त्री रोजगार संयोजक सुजन श्रेष्ठले बताए। नगरपालिकाको वडा नं २, ३ र ४ मा प्रधानमन्त्री रोजगार कार्यक्रम र वडाको साँझेदारीमा सिँढीबाटो निर्माणको काम भएको उनले जानकारी दिए। बाँकी वडाहरूमा नाला सफा गर्ने मात्रै काम रहेको उनको भनाइ छ। जिल्लाको सदरमुकाममा अवस्थित गोरखा नगरपालिका६, ७ र ८ मा झार उखेलेर सो शीर्षकको बजेट सकिँदै छ। जति आलोचना भए पनि नगरपालिकाले हरेक वर्ष नाला र सडक वरिपरिका झार उखेल्ने कार्यक्रम तर्जुमा गर्दै आएको छ। सो कार्यक्रमका लागि छनोट भएका लाभग्राहीहरूले काम गर्ने बहानामा झारा टार्ने काम मात्रै गरेका छन्। उनीहरू दिनभरि नाला, चौर तथा रूखमुनिको झार उखेलेर हाजिरी गर्ने गर्छन्। स्थानीय तहले आवश्यकता अनुसारको योजना छनोट गरेर पठाउनुपर्ने व्यवस्था रहेको प्रधानमन्त्री रोजगार कार्यक्रमका उपसचिव बसन्त बोहरा बताउँछन्। यस कार्यक्रमका लागि विशेष गरी स्थानीय तहले नै आवश्यकता अनुसारको योजना छनोट गरेर पठाएको हुन्छ। यसअन्तर्गत भौतिक संरचना निर्माणभन्दा पनि मर्मत सम्भारको कामलाई जोड दिइएको हुन्छ, उनी भन्छन्, कस्तो कार्यक्रम तर्जुमा गर्ने भन्ने स्थानीय तहको जिम्मेवारी हो, तर झार उखेलेर झारा टार्नेचाहिँ कार्यक्रमअन्तर्गत पर्दैन। कार्यक्रमअन्तर्गत हुने काम भौतिक रूपमा देखिने हुनुपर्ने उनले बताए। गोरखा नगरपालिका ७ मा चैत अन्तिम सातादेखि दैनिक रूपमा वडाभित्रका मुख्य नालाहरू सफाइको काम हुँदै आएको वडाध्यक्ष विष्णुप्रसाद श्रेष्ठले बताए। कार्यक्रम लागु भएको पहिलो वर्ष वडामा सिँढीबाटो निर्माणको काम भएको उनले जानकारी दिए। वडाबाट योजना छनोट गरेर पठाउन मिल्ने भए कृषि क्षेत्रमा लगानी हुने गरी योजना पठाउने उनले बताए। यसका लागि नगरपालिकाले नै योजना छनोट गरेर पठाउँछ, हामीले त वडामा काम गर्नका लागि आएको सिफारिसलाई माथि पठाउने मात्रै हो, उनले भने, वडाबाटै योजना छनोट गर्न मिल्ने भए कृषि क्षेत्रमा लगानी हुने गरी कार्यक्रम बनाउँथ्यौं। जसले उनीहरूको जीविकोपार्जको स्रोत पनि बन्थ्यो, विकास दिगो पनि हुन्थ्यो। दोस्रो वर्षदेखि नाला सफाइको काम मात्रै हँुदै आएको अध्यक्ष श्रेष्ठले बताए। वडामा प्रधानमन्त्री रोजगार कार्यक्रमका लागि ८ जना लाभग्राही छनोट भएका छन्। नगरपालिकाभित्र ७८ जना छनोट भएका छन्। प्रधानमन्त्री रोजगार कार्यक्रममा दिनको आठ घण्टाका दरले सय दिन काम गर्नुपर्ने हुन्छ। जसबापत नगरपालिकाले प्रतिदिन प्रतिव्यक्ति ७ सय रुपैयाँ ज्याला दिने गर्छ। कार्यक्रमका प्राविधिक टोलीले स्थलगत अनुगमन गरेर मात्रै ज्यालाको भुक्तानी दिने गरेको नगरपालिकाका कार्यक्रम संयोजक श्रेष्ठले बताए। त्यहाँँ स्थलगत अनुगमन नै भए पनि कुनै अर्थपूर्ण काम भएको भने पाइँदैन।"
नौ महिनामा विद्युत् प्राधिकरणको नाफा ११ अर्ब,"काठमाडौं : नेपाल विद्युत् प्राधिकरणले चालु आर्थिक वर्ष २०८० ८१ को नौ महिनामा ११ अर्ब छ करोड बराबरको नाफा कमाएको छ। प्राधिकरणको चालु आवको चैत महिनाको वित्तीय विवरण (अपरिष्कृत) अनुसार, यस अवधिमा विद्युत् बिक्री, ब्याज तथा अन्य आम्दानीबाट कूल रु ९३ अर्ब ९४ करोड आम्दानी गरेको छ। प्राधिकरणले सूचनाको हकसम्बन्धी ऐनमा भएको व्यवस्थाबमोजिम सार्वजनिक गरेको विवरणअनुसार विद्युत् खरिद, प्रशासनिक, आयोजनामा लगानीलगायतमा जम्मा रु ८२ अर्ब ८८ करोड खर्च भएको छ। प्राधिकरणको मुख्य आम्दानी र खर्च क्रमशः विद्युत् बिक्री र खरिद तथा आयोजनामा हुने गरेको छ। प्राधिकरणले यस अवधिमा ११ अर्ब छ करोड नाफा (करकट्टी गर्नुअघि अपरिष्कृत) आर्जन गरेको हो। गत आर्थिक वर्ष २०७९८० को सोही अवाधिमा प्राधिकरणको नाफा आठ अर्ब ८८ करोड थियो। गत आवको मुनाफा १३ अर्ब ३७ करोड थियो। प्राधिकरणको सञ्जित मुनाफा ३३ अर्ब ६४ करोड पुगेको छ। आव २०७२७३ मा आठ अर्ब ८९ करोड वार्षिक घाटामा रहेको प्राधिकरण त्यसपछिका वर्षहरुबाट निरन्तर नाफामा छ। विद्युत् चुहावट नियन्त्रण, आन्तरिकरुपमा तथा भारतर्फको विद्युत् निर्यात बढ्दा आम्दानीमा भएको वृद्धि, खर्च नियन्त्रणलगायतले गर्दा चालु आवको नौ महिनामा उल्लेख्य नाफा कमाउन सफल भएको बताए। प्राधिकरणले चालु आवको नौ महिनामा विद्युत् बिक्रीबाट ६८ अर्ब ८९ करोड खुद सङ्कलन गरेको छ। यस अवधिमा देशभित्रका निजी क्षेत्रका ऊर्जा उत्पादकबाट र आफ्ना सहायक तथा सम्बद्ध कम्पनीबाट विद्युत् खरिदका रु ३८ अर्ब २० करोड भुक्तानी गरिएको छ। यसअवधिमा हिउँदयामको माग धान्न रु ११ अर्ब ५५ करोडको विद्युत् भारतबाट आयात गरिएको छ। आन्तरिक रुपमा खपत गरी बढी भएको रु १३ अर्ब ४२ करोड बराबरको विद्युत् भारततर्फ निर्यात गरिएको प्राधिकरणले जनाएको छ। आफ्नो स्रोतबाट झण्डै १८ अर्ब खर्च प्राधिकरणले आफूले कमाएको नाफाबाट चालु आवको चैत महिनासम्ममा १७ अर्ब ८२ करोड विद्युत् उत्पादन, प्रसारण र वितरणतर्फका आयोजनाको लगानी गरेको छ। यसअवधिमा सरकारले विभिन्न आयोजना र ग्रामीण विद्युतीकरणका लागि प्राधिकरणलाई एक अर्ब ६३ करोड ऋण दिएको छ। सरकारले दिएको ऋण र आफ्नो स्रोतबाट यस अवधिमा रु १९ अर्ब ४५ करोड विकास बजेट खर्च भएको छ। यसअवधिमा वैदेशिक सहायतातर्फबाट १४ अर्ब ४३ करोड खर्च भएको छ। सरकारको बजेट सीमितताका कारण सरकारबाट लगानीका लागि पर्याप्त रकम पाउन सकिरहेका छैनौँ, यस्तो जटिल अवस्थामा संस्थाले कमाएको नाफाबाट विद्युत् उत्पादन, प्रसारण र वितरणतर्फका पूर्वाधार विस्तार तथा सुदृढीकरण, विद्युतीकरणतर्फका आयोजनामा प्राधिकरणले हरेक वर्ष अर्बौं रुपैयाँ लगानी गरिरहेको छ। रासस"
सहकारीले घर न घाटको बनायो,"काठमाडौं : स्थान : माइतीघर मण्डला। समस्या : सहकारी बचतकर्ताको रकम हिनामिना। एकातिर आकर्षक ब्याजको लोभ। अर्कोतिर सुखद भविष्यको कल्पना। कसैले जुठा भाडा माझेर सहकारीमा बचत गरे त कसैले जीवनभरको कमाई सहकारीमा राखे। तर, सर्वसाधारणको त्यही रकममा रजाइँ चल्यो, सञ्चालकको। सहकारी डुबाए अनि, बेपत्ता भए। बिजोगमा परे, बचतकर्ता। जीवनभरको कमाई डुबेपछि औषधिमुलो पनि गर्न नपाएको गुनासो पोख्दै पीडितहरू माइतीघरमा महिनौंदेखि आन्दोलन गरिरहेका छन्। कोही लालाबाला काखीमा च्यापेर आन्दोलनमा छन् त कोही लठ्ठीको सहारामा उभिएर रकम फिर्ता माग्दै छन्। तर, सरकार भने आफ्ना मागप्रति बेखबर जस्तै बनेको उनीहरूको गुनासो छ। मुलुकभर ३१ हजार ५ सय सहकारी छन्। तीमध्ये ठूला २० वटा सहकारी समस्याग्रस्त छन्। समस्याग्रस्त सहकारीका पीडितका व्यथा यस्ता छन् : शान्तिनगरकी ७९ वर्षीया शान्ति मानन्धर क्यान्सर रोग पीडित हुन्। ब्लडप्रेसरको समस्या पनि उस्तै छ। उमेर र रोगका कारण घरमै आराम गर्नुपर्ने हो। तर, आराम होइन, धपेडी छ। तातो घाममा माइतीघरमा आन्दोलन गर्नु परिरहेको छ। आफूले बचत गरेको रकम सहकारीले हिनामिना गरिदिएपछि उनी तीन महिनादेखि आन्दोलित छिन्। तर, सरकारले उनको माग सुनेको छैन। अब त लाज पनि लजाउने बेला भयो, शान्तिले पीडा पोखिन। औषधिमुलो गर्न सहज होला भनेर उनले लालीगुराँस र कान्तिपुर बचत तथा ऋण सहकारी संस्थामा १५१५ लाख जम्मा गरेकी थिइन्। पति धु्रव नारायण मानन्धर अवकाशप्राप्त कर्मचारी हुन्। पतिको नियमित आउने पेन्सन बैंकबाट झिकेर शान्तिले सहकारीमा लगेर राख्ने गर्थिन्, दुई चार रुपैयाँ बढी ब्याज आउने लोभमा। तर, न ब्याज पाइन, न त साँवा नै। उल्टै आफैंले बचत गरेको रकम फिर्ताका लागि आन्दोलन गरिरहेकी छिन्। सहकारी सञ्चालक भने फरार छन्। शान्तिका पति धु्रवनारायण पनि सुगर रोगपीडित हुन्। शान्ति र धु्रवनारायण दुवै जनालाई औषधि उपचार गर्न नियमित रकम आवश्यक परिरहन्छ। तर, सहकारीले बचत रकम फिर्ता नगरिदिँदा बाँच्नै कठिन भएको शान्ति बताउँछिन्। पैसा माग्न जाँदा सहकारीका कर्मचारीले छैन भन्छन्, उनले भनिन्, हामीले खल्तीबाट दिन मिल्दैन भन्ने जवाफ दिन्छन्। कहिलेकाहीँ त खल्तीबाटै दिन्छु है, आमा भन्छन्। तर, भोलि, पर्सि भन्दै टार्छन्। जति गर्दा पनि पैसा पाएको छैन। मानन्धर दम्पतीलाई महिनामै २५ हजारको औषधि किन्नुपर्छ। औषधि खानलाई बचत गरेको थिएँ, उनले भनिन्, बुढेसकालमा मिठोमसिनो खानलाई मरिमरी रुपैयाँ जम्मा गरेँ। पैसा भनेको बच्चा हो। पैसा नभए छोराछोरीले पनि हेर्दैनन्। यो त संसारको नियम हो।, शान्तिले थप दु:ख पोखिन, श्रीमान्को पेन्सन सबै लगेर सहकारीमा राखेँ। बचत गर्दा राम्रै ब्याज पनि आउँछ भन्थेँ। केको ब्याज आउनु, हाम्रो बुढेसकालको सहारा भनेको अलिकति गरेको बचत थियो। त्यो पनि सहकारीवालाले डुबाइदिए। बचत डुबेपछि शान्तिको मन अशान्त भयो। तीन महिनादेखि नियमित सडक आन्दोलनमा छिन्। उनी भन्छिन्, आन्दोलनमा आए। सबैको दु:ख सुने। मभन्दा पनि धेरै दु:खी मान्छेहरू भेटेँ। अनि सधैं आन्दोलनमा आउन थालेँ। उपभोक्ताको रकम ठगी गर्ने सहकारी सञ्चालकलाई सरकारले कारबाही गर्नुपर्ने र बचत फिर्ता गराउनु पर्ने शान्तिको माग छ। सरकारले यत्रो सहकारी खोल्ने अनुमति दियो। तर, बचतकर्ताको पैसा खाएर भाग्ने र बदमासी गर्नेहरूलाई कारबाही नगरेर सरकार सुतेर बसेको छ, किन, आक्रोशित हुँदै उनले भनिन्, हाम्रो माग पूरा गर्ने भनेर सरकारले सम्झौता गरेको थियो। तर, सरकारसँगको सम्झौता भनेको गीत र कविताजस्तै भयो। पूरा गर्ने भन्ने तर नगर्ने। कस्तो प्रधानमन्त्री, कस्ता गृहमन्त्री हुन् ? नागार्जुन रामकोटकी राधा महर्जनकी छोरी पूनम वैदेशिक रोजगारीमा छिन्। कमाएको पैसा आमालाई पठाउँथिन्। छोरीले विदेशमा कमाएको पैसा राधाले खुसी बचत तथा ऋण सहकारीमा बचत गर्थिन्। १० लाख बचत भएकोमा उनी खुसी थिइन्। तर, गत वर्षदेखि सहकारी सञ्चालक फरार भए। उनी घर न घाट कि भएकी छिन्। उता दुबईमा पूनम पसिना बगाउँदै छिन्, यता उनकी आमा बचत गरेको रकम फिर्ता गर्न सडकमा आन्दोलित छिन्। लकडाउनमा पूजा वैदेशिक रोजगारीमा गएकी थिइन्। राधाले ऋण खोजेर छोरीलाई विदेश पठाएकी थिइन्। अर्काको घरमा भाडा माझेर त्यो कर्जा तिरिन्। छोरीको विवाह गर्नुपर्छ भनेर सहकारीमा रकम जम्मा गरेँ, उनले भनिन्, अहिले त्यो पैसा हातबाट फुत्किएको जस्तो भयो। अब फिर्ता आउँछ कि आउँदैन के ठेगान ? हामीले थोपाथोपा जम्मा गरेको सबै रकम लिएर सहकारीवाला भागे। खोज्न कहाँ जाउ ?,माइतीघरमा धर्ना बसेकी उनले थपिन्, एक वर्षदेखि सहकारी सञ्चालकहरू सम्पर्कमा छैनन्। चारजना दाजुभाइ नै सहकारी सञ्चालक हुन्। हाम्रो बचत सबै जग्गा कारोबारमा लगेर हाले। आफन्तको नाममा जग्गा खरिद गरेका छन्। सरकारले उनीहरूको सम्पत्ति बिक्री गरेर भए पनि बचतकर्ताको रकम फिर्ता गराउनुपर्ने उनको माग छ। गत वर्षदेखि देशैभरका सहकारीपीडित आन्दोलित छन्। सरकारले माग सम्बोधन गर्ने भनेर सम्झौता पनि गर्यो। तर, खै कहाँ अड्कियो, अड्कियो ? पीडितले पत्तो पाएका छैनन्। सडकदेखि सदनसम्म सहकारी पीडितको माग उठ्छ। तर, सरकार यसमा गम्भीर नरहेको राधाको भनाइ छ। उनी भन्छिन्, हामीले कतैबाट लुटेर ल्याएको रुपैयाँ होइन्। दिनरात रगत पसिना बगाएर एकएक पैसा जम्मा गरेको हाम्रो बचत हो। सरकारले हाम्रो बचत कुनै पनि हातमा फिर्ता गराउनुपर्छ। नत्र हामी सडकमै प्राण त्याग्छौं। सहकारी पीडितहरूले बचत फिर्ताको माग राख्दै पोहोरसाल ६३ दिन आन्दोलन गरेका थिए। सरकारले पीडितहरूसँग माग पूरा गर्ने भनेर सम्झौता पनि गरेको थियो। तर, त्यो सम्झौता लागू भएन। उनी भन्छिन्, सहकारी ठगलाई सरकारले कारबाही नगरेसम्म आन्दोलन निरन्तर चल्छ। जीवनभरको कमाई सहकारीमा डुबेपछि महाराजगन्जका ७४ वर्षीय ऋषिराम अधिकारी दु:खित छन्। उनले गोरखा सेभिङ सहकारीमा १० वर्षको अवधिमा ३८ लाख जम्मा गरेका थिए। उनी पहिला गोरखामा कपडाको पसल गर्थेंँ। जीवनभरको कमाई बुढेसकालमा सहारा हुन्छ भनेर ब्याजको लोभमा सहकारीमा रकम राखेँ। तर, अहिले उनलाई सहकारीबाट बचत फिर्ता लिन धौधौ छ। सहकारी सञ्चालकहरू नै बेपत्ता रहेको उनी बताउँछन्। सरकार गुहार्न तातो घाममा उनी माइतीघरमा धर्ना बस्न आउँछन्। साँझ परेपछि निराश भएर घर फर्किन्छन्। उनको दिनचर्या अहिले पीडादायी छ। उनी भन्छन्, वृद्ध अवस्थामा औषधि उपचार गर्न सहज हुन्छ भनेर सहकारीमा बचत गरेको थिए। सहकारी नै डुब्यो। बैंकबाट सारेर ऋषीरामले सहकारीमा रकम राखेका थिए। दुई पैसा बढी ब्याज दिन्छ कि भनेर लोभले सहकारीमा पैसा राखेको उनको भनाइ छ। त्यति मात्र नभई ज्येष्ठ नागरिकहरूलाई अरूभन्दा १ प्रतिशत बढी नै ब्याज दिने लोभ सहकारी सञ्चालकले देखाएका थिए। ब्याज पाउनु त कहाँकहाँ, बचत नै डुबेको उनी बताउँछन्। सहकारीवालाले सबै डुबाइ दिए, उनी भन्छन्, बिरामी भए उपचार गर्ने बाटो पनि छैन। म त धेरै थोकको बिरामी छु। मुटु रोग, सुगर, प्रेसर सबै छ। महिनामा बूढाबूढीलाई गरेर १० हजारको त औषधि मात्रै खानुपर्छ। आफ्नै पसिनाको कमाई सहकारीबाट फिर्ता लिन ऋषीराम पाँच महिनादेखि आन्दोलित छन्। तर, उनले न्याय पाएका छैनन्। सरकारले सुने पनि नसुने जस्तै गरेको उनी सुनाउँछन्। सरकारले तपाईँहरूका माग ठीक छ भन्छ, उनी भन्छन्, तर सहकारी ठगहरूलाई पक्राउ गर्दैन। हाम्रो बचत फिर्ता गराउनेतिर सरकार लागेकै छैन। सहकारीको कार्यालयमा सञ्चालकका कुुर्सी महिनौंदेखि खाली छन। पैसा माग्न कोसँग जाने ? समितिहरू भागेर कहाँकहाँ पुगे ठेगान छैन, उनी गुनासो गर्दै भन्छन्, अफिसमा कर्मचारीहरू मात्रै बस्छन्। उनीहरूसँग के कुरा गर्ने ? उनीहरूले त तलब नपाएको गुनासो गर्छन्। अध्यक्षसँग बचतकर्ताको भेट पनि हुँदैन। फोन पनि उठाउँदैनन्। उनका अनुसार बचत रकम अपचलन गर्ने सहकारी सञ्चालकलाई राजनीतिक छहारी छ। नत्र त्यसरी अर्काको अर्बौं रुपैयाँ खान नपर्ने हो, उनी भन्छन्, कुनै राजनीति पार्टीले चुनावका लागि पैसा मागेर लगेका छन् कि ? सहकारीबाट सरकारले जसरी पनि बचतकर्ताको रकम फिर्ता गराउनुपर्छ। अपचलन गर्नेलाई कारबाही हुनुपर्छ। यसका लागि राज्य जिम्मेवार बन्नुपर्छ। उदयपुर गाईघाटकी २८ वर्षीया सन्ध्या शर्मालाई आजभोलि परिवार चलाउनै धौधौ छ। वर्षदिनअघि उनलाई यस्तो समस्या थिएन। जडिबुटीमा सानो खाजा पसल गर्थिन्। कोटेश्वरको सहकारीमा भएको आम्दानी बचत गर्थिन्। सुनौलो भविष्यका लागि। सहकारीले १ लाख ३० हजार बचत डुबाइदिएपछि बच्चासहित न्याय माग्न माइतीघरमा दिनहुँ धाइरहेकी छिन्। सहकारीमा जम्मा भएको रकम नै सन्ध्याका लागि बालबच्चा हुर्काउने र पढाउने आशाको दियो थियो। तर, सहकारीमा बचत डुबेपछि उनी बेचैन छिन्। एक वर्षमा डेढ लाख रकम सहकारीमा बचत गरेँ, उनी भन्छिन्, चिया र चटपटे बिक्री गरेर आएको आम्दानी बच्चाहरूलाई पढाउन राखेको थिए। त्यो पैसा लिएर सहकारीवाला भागेका छन्। हामीजस्ताको रकम खाएर भाग्नेलाई कारवाही गर्न सरकारसँग माग गरिरहेका छौं। सहकारीले राम्रो ब्याज दिने लोभ देखाएर आफूजस्ता गरिवलाई फसाएको सन्ध्याको गुनासो छ। बचत फिर्ता नगर्दा खान, बच्चाको स्कुल फि तिर्न समस्या भयो, उनले भनिन्, सरकारको आँखा र कान खुलोस्, हाम्रो बचत फिर्ता होस्। धेरै दु:ख पायौं। दोलखाका पदमबहादुर खातीले कुलेश्वरमा ३८ वर्ष होटल चलाए। नाफा जति गौतम श्री सहकारीमा बचत गरे। रकम ३५ लाख पुग्यो। तर, बचत भएको एक पैसा पनि पाएनन। उनी भन्छन्, दुनियाँको जुठो भाडा माझे, दु:ख गरे। गाउँको खेतबारी बेचेर सहकारीमै रकम जम्मा गरे। तर, हाम्रो सबै पैसा खाएर सहकारीवाला भागे। हामीलाई बर्बाद बनाए। होटल चलाउन नसकेर उनले चार वर्ष अघि बन्द गरे। बचत रकम सहकारीमा डुबेपछि न्याय माग्दै सडकमा भौतारी रहेका छन्। पार्टीका नेताहरू नै सहकारी सञ्चालकहरू छन्। उनीहरूले आफ्नो फाइदाका लागि बचतकर्ताहरूको रकम अन्यन्त्र लगानी गरेको उनको आरोप छ। नेतानेता मिलेर सहकारीको पैसा खाएको जस्तो छ, उनी भन्छन्, एक वर्षअघि भएको चुनावमा बिटाका बिटा हाम्रै पैसा बाँडेर भोट किने। अहिले त्यो खुल्दै छ। खाती मुटु रोगबाट पीडित हुन्। आर्थिक अभावमा उनले नियमित औषधि किनेर खान सकेको छैनन्। त्यसमाथि सहकारीले बचत रकम डुबाइदिएपछि उनी झनै तनावमा छन्। थोपा, थोपा गरेर जम्मा गरेको पैसा ठगहरूले खाइदिइहाल्यो, उनले दु:ख बिसाए, अहिले भागी हिँडेका छन्। सरकारले पक्रेर कारबाही किन गर्दैन, सरकारले हाम्रो माग सुन्दैन। बुझ्दैन। घाममा सडकमा बस्नु परेको छ। मुटु हल्लिरहेको छ। जीवनभर कमाइ गरेर राखेको पैसा डुबेपछि ललितपुर पाटनका ७६ वर्षीय हेमकृष्ण राजकर्णिकार माइतीघरमा न्याय खोज्दै छन्। गतिशील सहकारी संस्था लगनखेलमा उनले पेन्सनको २१ लाख जम्मा गरेका थिए। बुढेसकालमा काम लाग्छ भनेर राखेको पैसाले उनलाई सहयोग पुगेको छैन। मंसिरमा उनको अप्रेसन गर्नु थियो। तर, सहकारीले २ लाख पनि बचत फिर्ता गरेन। नेपाल बैंकमा २९ वर्ष जागिर गरेर थोरैथोरै जम्मा गरेको पैसा सहकारीमा राखेका थिए। सहकारीमा बचत गरेको पैसा अपचलन गरेपछि उनी जस्ता बचतकर्ताहरूको बिचल्ली भएको छ। अपे्रेसन गर्नु थियो। मंसिर २ गते सहकारी गएको थिएँ, उनले पीडा पोखे, १५ गते अप्रेसन गर्न पैसा चाहिएको थियो। ब्लडब्याडरको अप्रेसन गर्नुथियो। स्टोन निकाल्नु थियो। २ लाख पनि दिएन। फोन पनि उठाउँदैनन्। २२ महिना भयो यस्तो गरेको। सडकमा आउन बाध्यता बनायोे। विभिन्न रोगले उनलाई गाँजेको छ। घुँडा दुख्छ। किड्नीमा समस्या छ। कपनकी ४५ वर्षीया चन्द्रिमाया तामाङले ज्यालामजदुरी गरेर अढाई लाख सहकारीमा बचत गरिन्। तर, सहकारी बन्द गरेर सञ्चालक बेपत्ता भएको उनी सुनाउँछिन्। तातो घाममा न्यायको खोजीमा चन्द्रिमाया चार वर्षीया छोरी सुजितालाई पिँठ्युमा बोकेर माइतीघरकपन आउजाउ गरिरहेकी छिन्। सहकारीमा बचत गरेको रकम लिन उनलाई महाभारत छ। तर, फिर्ता पाएकी छैनन्। हाम्रो रकम फिर्ता देऊ, सहकारी ठगलाई कारबाही गर भन्दै माइतीघरदेखि बान्तिवाटीमा नाराजुलुस गर्दै उनको दिन बित्ने गरेको छ। उनी भन्छिन्, फसेको पैसा सहकारीबाट उठाउँ कि ज्यालामजदुरी गर्न जाउ ? निकै सकस भयो। के गर्ने १३ महिनादेखि आन्दोलन गर्दै छौं। सरकारले हामी गरिवको माग सुन्दै सुन्दैन। एक वर्ष भयो। बचत फिर्ता माग्न थालेको। तर, कपनस्थित सुमो सहकारीले ताप्लेजुङकी फुर्वा शेर्पालाई ६ लाख बचत फिर्ता दिएको छैन। होटल चलाएर उनले सहकारीमा बचत गरेकी थिइन्। ३ वर्षीया छोरी मिमा डण्डु शेर्पालाई काँधमा बोकेर उनी गल्लीगल्ली भौतारी रहेकी छिन्, सहकारी सञ्चालक खोज्दै। तर, उनले बचत फिर्ता पाउन सकेकी छैनन्। गरिबको पसिनाको कमाई सहकारी सञ्चालकले डुबाइदिए। तर, उनीहरूलाई कारबाही किन हुँदैन ? उनको प्रश्न छ। सरकारले दर्ता गरेको सहकारी, कानुनअनुसार बनेको समिति बेपत्ता हुँदा पनि सरकारले किन खोजेर ल्याउँदैन ? उनको जिज्ञासा छ। गरिबी जीवनमा दु:ख गरेर जम्मा गरेको बचत यसरी ठूलाबडाले खाइदिँदा वा फिर्ता नगर्दा हामीलाई कस्तो दु:ख पर्छ ? त्यो भोग्नेलाई मात्रै थाहा हुन्छ, उनले भनिन्, त्यसैले सरकारले दोषीहरूमाथि कानुनको डन्डा चलाएर हामीलाई न्याय दिनुपर्छ। विदेशमा कमाउन कति कठिन छ ? खाडीमा रगतपसिना बगाउनेसँग यसको जवाफ खोज्नु। साँगुकी ३६ वर्षीया सुशीला शाहीले पीडा पोख्दै भनिन्, श्रीमान्ले साउदीबाट कमाएर पठाएको रुपैयाँ सुमिरो सहकारीमा बचत गरंँे। झन्डै साढे ८ लाख पुगेको थियो। सहकारीमा डुब्यो। अब उठ्छ कि उठ्दैन ? केही भन्न सक्दिनँ। १८ महिने छोरी श्रृष्टिलाई काँधमा बोकेर उनी भौतारिरहेकी छिन् न्यायको खोजीमा। कहिले माइती घर। त कहिले बानेश्वरको संसद् गेटअघि नाराजुलुस गर्दै। सात महिनादेखि जारी रहेको उनको यो यात्रामा बचत फिर्ता भएपछि मात्रै बिराम लाग्ने छ। तर, कहिले फिर्ता हुन्छ ? टुंगो छैन। उनी भन्छिन्, हाम्रो बचत फिर्ता नभएसम्म सडक छोड्दैनौं। अब हामीसँग के नै छर, कमाएको पनि सहकारीमै डुबेको छ। कसलाई रहर लाग्दैन, आराम र सुखीले जिन्दगी बिताउ ? तर, भने जस्तो नहुँदो रहेछ। कामको खोजी गर्दै रामेछापबाट काठमाडौं आएका धनबहादुर सुनुवारलाई दु:खले छोडेको छैन। सानोतिनो काम गरेर सन्तानका लागि सहकारीमा गरेको डेढ लाख बचत डुबेपछि पीडामा छन्। बचत फिर्ताको माग गर्दै उनी माइतीघरको धर्ना र जुलुसमा हुन्छन्। डेढ वर्षका छोरा स्वर्णिम सुनुवारलाई काखमा च्याप्दै धनबहादुर र उनकी श्रीमती मेनुका सुनुवार न्याय माग्दै आन्दोलनमा छन्। उनी भन्छन्, हाम्रो माग सुन्न सरकारलाई कहाँ फुर्सद छ ? सरकार त हुने खानेहरूका लागि नै भयो। हिजो जस्तो थियो त्यस्तै भएपछि जनताले बनाएको सरकारको के अर्थ ? वृद्ध अवस्थामा औषधि उपचार गर्न सहज हुन्छ भनेर सहकारीमा बचत गरेको थिए। सहकारी नै डुब्यो। ऋषिराम अधिकारी, महाराजगन्ज दुनियाँको जुठो भाडा माझे, दु:ख गरें। गाउँको खेतबारी बेचेर सहकारीमै रकम जम्मा गरेँ। तर, हाम्रो सबै पैसा खाएर सहकारीवाला भागे। हामीलाई बर्बाद बनाए। पदमबहादुर खाती, दोलखा अहिले त्यो पैसा हातबाट फुत्किएको जस्तो भयो। अब फिर्ता आउँछ कि आउँदैन के ठेगान ? हामीले थोपाथोपा जम्मा गरेको सबै रकम लिएर सहकारीवाला भागे। खोज्न कहाँ जाउ ? राधा महर्जन, रामकोट पैसा माग्न जाँदा सहकारीका कर्मचारीले छैन भन्छन्, हामीले खल्तीबाट दिन मिल्दैन भन्ने जवाफ दिन्छन्। कहिलेकाहीँ त खल्तीबाटै दिन्छु है, आमा भन्छन्। तर, भोलि, पर्सि भन्दै टार्छन्। जति गर्दा पनि पैसा पाएको छैन। शान्ति मानन्धर, शान्तिनगर"
वाग्मती सरकारले चालु आवकै हाराहारीमा बजेट ल्याउँदै,"काठमाडौं : वाग्मती प्रदेश सरकारले आगामी आर्थिक वर्षका लागि चालु आर्थिक वर्षकै हाराहारीमा बजेट ल्याउने तयारी गरेको छ। आर्थिक मामिला तथा योजना मन्त्रालयका अनुसार आगामी आवका लागि रु ६० अर्ब बराबरको बजेट ल्याउने तयारी भएको हो। आगामी आवको नीति तथा कार्यक्रम प्रदेशसभाबाट पारित गराइसकेको वाग्मती प्रदेश सरकारले असार १ गते आगामी आवको बजेट ल्याउन लागेको छ। प्रदेश सरकारको आयस्तरलाई अधिकतम प्रयोग गरी बजेट निर्माण भइरहेको आर्थिक मामिला तथा योजनामन्त्री जगन्नाथ थपलियाले बताए। आर्थिक तरलता, न्यून आन्तरिक आया र सङ्घीय सरकारबाट प्राप्त हुने अनुदान रकम कटौती भएकाले चालु आवकै हाराहारीमा बजेट ल्याउने तयारी भइरहेको मन्त्री थपलियाले बताए। आगामी आवको बजेटमा ठूला र बृहत् प्रकृतिका योजना तथा जनताको जीवनस्तरसँग जोड्ने कार्यक्रमलाई समेटिने उनले बताए। आगामी आर्थिक वर्षको बजेटले कृषि, पर्यटन, शिक्षा, स्वास्थ्य र रोजगारी प्रवर्द्धनलाई प्राथमिकता दिनेछ। वाग्मती सरकारले चालु आवका लागि रु ६२ अर्ब ७० करोड ९० लाख ७८ हजार बजेट विनियोजन गरेको छ। विनियोजित बजेटमध्ये चालुतर्फ रु २६ अर्ब ७० करोड २७ लाख ६९ हजार, पुँजीगततर्फ रु ३५ अर्ब ५० करोड ६३ लाख नौ हजार र वित्तीय व्यवस्थापनतर्फ रु ५० करोड रहेको छ। रासस"
"सुनको मूल्य अहिलेसम्मकै उच्च, तोलाको १ लाख ४५ हजार पुग्यो",काठमाडौं : नेपाली बजारमा सुनको मूल्यले नयाँ कीर्तिमान बनाएको छ। आज १ हजार रुपैयाँले बढेर प्रतितोला सुनको मूल्य १ लाख ४५ हजार रुपैयाँ पुगेको छ। नेपाल सुनचाँदी व्यवसायी महासंघका अनुसार शुक्रबार छापावाल एक तोला सुनको मूल्य १ लाख ४५ हजार कायम हो। बिहीबार सुन प्रतितोला १ लाख ४४ हजार रुपैयाँमा कारोबार भएको थियो। तेजाबी सुन तोलाको १ लाख ४४ हजार ३०० रुपैयाँमा कारोबार भइरहेको महासंघले जनाएको छ। यसैगरी चाँदीको मूल्य पनि बढेको छ। चाँदी ५० रुपैयाँले बढेर प्रतितोला १ लाख ९०० सय रुपैयाँमा कारोबार भइरहेको छ।
सेबोनमा स्थायी अध्यक्ष नहुँदा २० प्रतिशत काम अघि बढेन,"काठमाडौं : दैनिक औसत २ अर्ब ८२ करोड ३१ लाख रुपैयाँ बराबरको कारोबार हुने पुँजीबजारको नियामक निकाय नेपाल धितोपत्र बोर्ड (सेवोन)मा आधा वर्षदेखि स्थायी अध्यक्ष नहुँदा २० प्रतिशत काम रोकिएको छ। नेपाल धितोपत्र बोर्डले ३२ औं वार्षिकोत्सवका अवसरमा शुक्रबार आयोजना गरेको कार्यक्रममा अस्थायी रुपमा मात्रै अर्थ मन्त्रालयले अध्यक्ष तोकिदिँदा काम गर्ने अवधिको सुनिश्चितता नहुने भन्दै सरकारको ध्यानाकर्षण गराए। अर्थमन्त्री वर्षमान पुनले स्थायी अध्यक्षको टुङ्गो नलागेसम्मका लागि भनेर जेठ ८ गते अर्थमन्त्रालयका सहसचिव नरेन्द्र कुमार रानालाई अध्यक्ष बनाएर बोर्डमा पठाएका थिए। बोर्डमा गत पुस तेस्रो सातादेखि खाली रहेको अध्यक्ष नियुक्त गर्ने कार्य अन्तिम चरणमा अर्थात अन्तर्वार्तामा ५ जना तयार गरे पनि राजनीतिक खिचातानीले गर्दा रोकिएको छ। यता बोर्डमा पठाइएको अध्यक्ष रानाले आईपीओ, हकप्रद लगायतका निष्काशन, बुक बिल्डिङ विधिमार्फत गरिने सार्वजनिक निष्काशनका बाँकी काम अध्ययन गरेर मात्रे अघि बढाउने बताएका छन्। यसकारण पनि बोर्डकै कर्मचारीहरू सरकारले स्थायी अध्यक्ष तोक्नमा ढिलाई गर्न नहुने तर्क गर्छन्। धितोपत्र बोर्डको स्वतन्त्र कर्मचारी संगठनका अध्यक्ष नारायण पौडेलले स्थायी अध्यक्ष नहुँदा थुप्रै काम प्रभावित बनेको बताए। यसैक्रममा उनले पछिल्लो समय बोर्डको उच्च व्यवस्थापनको कामकारबाहीमा पारदर्शीता र जवाफदेहीतामा कमी आएको देखिएकोले आन्तरिक सुशासनमा चुकिरहेको बताए। बोर्डको कर्मचारी युनियन संघका अध्यक्ष राजु जिसी बोर्डको अध्यक्ष खाली भएको ६ महिना बितिसक्दा पनि अझै सरकारले टुङ्गो नलगाउँदा विभिन्न कम्पनीको सेयर निष्काशनको प्रक्रिया ८० प्रतिशत काम भैसके पनि २० प्रतिशत काम नभएको भन्दै सरकारको ध्यानाकर्षण गराए। पछिल्लो समय ऐन, नियम संशोधन भएपछि धितोपत्र बोर्डमा स्वायत्त होला र अघि बढ्न अवसर प्रदान होला जस्तो लागे पनि झन संकुचन भएको अनुभूति गरेको संघका अध्यक्ष जिसीले बताए। बोर्डमा १ मिनेट पनि अध्यक्षको अनुपस्थिति नरहोस् भनेर अर्थमन्त्रालयले कर्मचारीलाई पठाइरहँदा यो पुँजीबजारका लागि राम्रो सन्देश नभएको उनको भनाइ छ। अहिले अर्थमन्त्रालयले सहसचिव रानालाई अध्यक्षमा पठाएर संक्रमण काल मात्रै पूरा गर्न खोजिएको हो। तर उहाँ ४ हप्ता होकी, ४ महिना हो। सरकारी कर्मचारी नै हुन्, सीमा हुन्छ। उनले सबै काम गर्न सक्दैनन्, उनले भने। बोर्डका कार्यकारी निर्देशक नवराज अधिकारीले धितोपत्र सम्बन्धी ऐन, २०६३ मा समेत अध्यक्षको पद रिक्त रहेको समयमा अध्यक्षको हैसियतले कार्य गर्ने सम्बन्धी, सूचना, तथ्यांक तथा विवरण माग सम्बन्धी, धितोपत्र सम्बन्धी कसूरहरूको प्रारम्भिक जाँचबुझ, अनुसन्धान गरी मुद्दा दायर गर्ने सम्बन्धी व्यवस्थाहरूमा संशोधन गरिएको जनाए। यससँगै अब बोर्डले अन्तर्राष्ट्रिय स्तरको जोखिममा आधारित फ्रेमवर्क तयार गरी आगामी आर्थिक वर्षमा कार्यान्वयनमा ल्याइने उनले जानकारी दिए। उनका अनुसार धितोपत्र बजारलाई थप व्यवस्थित र परिस्कृत गर्ने उद्देश्यले साना तथा मझौला कम्पनीहरूको धितोपत्र निष्काशन तथा कारोबारलाई छुट्टै प्लेटफर्मको व्यवस्था गर्नेगरी साना तथा मझौला संगठित संस्थाको धितोपत्र निष्काशन तथा कारोबार सम्बन्धी नियमावली, २०७९ को मस्यौदा कार्य सम्पन्न गरी स्वीकृतिका लागि नेपाल सरकार, अर्थ मन्त्रालयसमक्ष पेश गरिएको छ। धितोपत्र बजारको विस्तार भइरहेको बताउँदै अझै जमेर रहेको पुँजीलाई परिचालन जरुरी भएको अर्थमन्त्रालयका राजश्व सचिव रामप्रसाद घिमिरे औंल्याउँछन्। यसो हुँदा अझै आवश्यक रणनीतिको खाँचो भएकाले यसमा अर्थमन्त्रालयले सघाउने प्रतिवद्धता व्यक्त गरे। यस्तै, बोर्डका अध्यक्ष रानाले सेवोनले व्यावहारिक रुपमा कार्यविधि, निर्देशिकामा समस्या भए संशोधन गर्ने आश्वासन दिए। उनी भन्छन्, धितोपत्र बजारसँग सम्बन्धित नीतिगत व्यवस्थामा केही गुनासो आइरहेको र यदि त्रुटि भएमा समय सापेक्ष संशोधन गर्नेमा हामी लागिरहेका छौं।"
सुनको आयातमा गरिएको भन्सार वृद्धिको निर्णय खारेज गर्न आग्रह,"काठमाडौं : सुनचाँदी व्यवसायमा आवद्ध तीनवटा प्रतिनिधिमूलक संस्थाले सुनको आयातमा गरिएको भन्सार वृद्धिको निर्णय खारेज गर्न सरकारसँग आग्रह गरेका छन्। नेपाल सुनचाँदी व्यवसायी महासंघ, नेपाल सुनचाँदी रत्न तथा आभूषण महासंघ र नेपाल हस्तकला संघको संयुक्त टोलीले शुक्रबार अर्थमन्त्री वर्षमान पुनसँग भेटेर खारेज गर्न अनुरोध गरेका हुन्। सरकारले आव २०८१०८२ को भन्सार विधेयक मार्फत सुनको आयातमा लाग्दै आएको १५ प्रतिशतको भन्सार दरलाई वृद्धि गरी २० प्रतिशत कायम गरिएकोमा विरोध गर्दै त्यसलाई खारेज गर्न महासंघहरूले माग गरेका हुन्। अर्थमन्त्री पुनले व्यवसायीको मागलाई आफूले सकारात्मक रुपमा लिएको बताए। व्यवसायीका समस्या समाधान गर्न आवश्यक पहल गर्ने बताए। महासंघका सल्लाहकार रणेन्दु बराइलीले भन्सार दरमा भएको वृद्धिले व्यवसायीमा परेको नकारात्मक प्रभावका बारेमा मन्त्री पुनलाई जानकारी गराए । भेटका क्रममा नेपाल सुनचाँदी व्यवसायी महासंघका अध्यक्ष माणिकरत्न शाक्यले मुलुक भरका सुनुचाँदी पेशा व्यवसायीसँग प्रत्यक्ष रुपमा जोडिएको र धर्म संस्कृति अनुसार मानिसलाई जन्मदेखि मृत्युसम्म आवश्यक पर्ने सुनमा निरन्तर भन्सार दर वृद्धि भएकोमा गम्भीर ध्यानाकर्षण भएको बताए। गत वर्ष पनि सरकारले भन्सार महसुल विधेयक २०८० मार्फत सुनको आयातमा लाग्ने भन्सार महसुल वृद्धि गरेको थियो। महासंघका वरिष्ठ उपाध्यक्ष अर्जुन रसाइलीले विभिन्न अध्ययन अनुसार नेपालमा २० हजारभन्दा बढी सुनचाँदी व्यवसायी प्रत्यक्ष रुपमा यो व्यवसायमा जोडिएको र यो व्यवसायमा प्रत्यक्षअप्रत्यक्ष रुपमा दुई लाख भन्दा बढी रोजगारीमा आवद्ध भएको बताए। नेपाल सुनचाँदी रत्न तथा आभूषण महासंघका अध्यक्ष किसन सुनारले झिटीगुण्टा अन्तर्गत पैठारी हुने सुनको सीमा बढाइने अपेक्षा गरिएकोमा आर्थिक वर्ष २०८१८२ को बजेटमा झनै संकुचित पारिएकाले सोको सीमा बढाई भन्सार छुटको सीमा ५० ग्राम र सो भन्दा बढीमा विदेशी मुद्राको स्रोत खुलाई प्रचलित भन्सार बुझाई ३०० ग्राम सम्म ल्याउन पाउने व्यवस्था गर्न अनुरोध गरे।"
