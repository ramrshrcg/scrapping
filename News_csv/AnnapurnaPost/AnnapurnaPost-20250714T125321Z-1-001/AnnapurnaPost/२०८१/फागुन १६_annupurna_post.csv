शीर्षक,विवरण
४० लागेपछि रोग साथी बन्लान् है !,"अचेलको भागदौडको जीवनमा मानिसहरूसँग आफ्नै लागि पनि समय छैन। महिलाहरू घरपरिवारको जिम्मेवारीले आफ्नो स्वास्थ्यसमेतलाई पनि ख्याल गर्दैनन्, गर्न भ्याउँदैनन्। यता पुरुष भने अफिस, स्कुल, कलेज, कारखाना, पसल आदि विभिन्न जिम्मेदारीका कारण गर्दा स्वास्थ्यप्रति ध्यान दिँदैनन्। यसरी लापरवाह रहन्छन्। तर तपाईंको उमेर यदि ४० वर्षको आसपास छ भने तपाईंले केही आवश्यक जाँचहरू भने अवश्य गराउनुपर्ने हुन्छ। डायबिटिज (मधुमेह): तपाईंमा मधुमेहको लक्षण नदेखिएता पनि या परिवारमा कसैलाई मधुमेहको समस्या नभएको परिवारिक इतिहास छ भने मलाई पनि हुने सम्भावना छैन भन्ने नसोच्नुस्। मधुमेह जस्तो रोग कुनै निश्चित लक्षण नदेखिइकन पनि हुन सक्छ। ४० वर्षपछि फास्टिङ पल्जमा गुल्कोज, रेन्डम प्लाज्मा, गुल्कोज टेस्ट, पोस्ट प्रिडियल ब्लड सुगर टेस्ट, एचवी१ सी इत्यादिको ल्याब परीक्षण गराउनु पर्छ। उच्च रक्तचाप (हाई ब्लडप्रेसर): नियन्त्रित (१२० र ८०) सीमाभित्र रहेन भने हार्टअटेक र स्ट्रोक (मस्तिष्कघात)को कारण बन्न सक्छ। यसको जाँचका लागि घरमै ब्लडप्रेसर मनिटर (प्रेसर नाप्ने यन्त्र) ल्याएर नाप्न सक्नुहुन्छ। यसबाट तपाईंको सिस्टोलिक (माथिको) चाप कति छ र (तलको चाप) डायस्टोलिक काति छ ? थाहा हुन्छ। आस्टियोपोरोसिस (हड्डी खिइने): हड्डी खिइने भएमा शरीरका हड्डीहरू कमजोर हुन थाल्छन् र सामान्य चोटपटक लग्दा पनि हड्डी भाँचिने (फ्र्याक्चर)को खतरा बढेर जान्छ। यसका लागि तपाईंले डुअल एन्जिएक्स रे एब्जापोर्टियो मेट्रिस्केन गराउनुपर्छ। यसबाट शरीरको हड्डीको कमजोरी, भिटामिन डीको कमीका साथै बोन डेन्सिटी (हड्डीको घनत्व)को बारेमा पनि थाहा हुन्छ। थाइरायड (हाइपर): थायराइड ग्रन्थीको गडबडीका कारणले हाइपरथायराइडिज्म (ओभर एक्टिभ थाइरायड) शरीरको आवश्यकताभन्दा बढी उत्पादन हुन्छ। आवश्यकताभन्दा कम हार्माेन्स उत्पादन गर्दछ (अन्डर एक्टिभ थाइराइड) हाइपोथाइराइडिज्म हुन सक्छ। थाइरायड ग्रन्थीले हार्माेन्स टी३, टी४ र टीएसएच (हार्माेन्स)को स्राब गर्दछ। जसले शरीरमा रासायनिक परिवर्तन हुने प्रक्रियाहरू अर्थात् मोटाबोलिज्मले नियन्त्रित गर्ने काम गर्दछ। माथि उल्लेखित हार्मोन्सको स्रावहरूमध्ये कुनैमा पनि परिवर्तन देखिएमा शरीरमा गम्भीर परिवर्तन उत्पन्न गर्न सक्छ। कम्पलिट ब्लड काउन्ट: यस परीक्षणको सहायताबाट रगतमा मौजुद रेड ब्लड सेल, ह्वाइट ब्लड सेल्स, हेमोग्लोबिन, प्लेटलेटस् आदिको संख्या केकति छ भने कुरा थाहा हुन्छ। शरीर स्वस्थ्य रहन यी सबै सन्तुलित मात्रामा हुनु जरुरी छ। लिभर र किड्नी: लिभर फङ्सन टेस्टबाट थाहा हुन्छ कि तपाईंको लिभर सही तरिकाले काम गर्दैछ या छैन ? यदि तपाईं मधुमेह, उच्च रक्तचाप या मुटुको समस्याबाट ग्रसित हुनुहुन्छ भने किड्नी फङ्सन टेस्ट अनिवार्य रूपमा तपार्इंले गराउनुपर्ने हुन्छ। भिटामिन बी१२: शरीरमा भिटामिन बी१२ को कमी हुनु खतरनाक साबित हुन सक्छ। शरीरमा यसको कमी भएमा नसाहरू दुख्ने, थकान हुने, टाउको दुख्ने, मन खिन्न हुने, चिडचिडापन हुनेजस्ता स्वास्थ्य समस्या हुन सक्छन्। आँखाको जाँच: नियमित रूपमा आँखाको जाँच गराउनाले मोतियाबिन्दु, ग्लुकोमा र मैकुलर डिजनेरेसनजस्ता उमेरसँग सम्बन्धित हुने समस्याहरूको समयमै पाहिचान गर्न सकिन्छ। सोहीअनुसार यसको उपचार गर्न सकिन्छ। मुटुको धड्कन बढनु: लिपिड प्रोफाइल टेस्ट गराएर मुटुसँग सम्बन्धित रोग र स्ट्रोक (मस्तिष्कघात) को विकासको जोखिमलाई कम गर्न सकिन्छ। यसको परीक्षणबाट टोटल कोलेस्ट्रोल, एचडीएल, एलडीएल, बीएलडीएल, ट्राइग्लिसाराइड आदि के, कति, कुन स्तर र कति परिणाममा छ भने कुरा स्पष्ट रूपमा थाहा हुन्छ। क्यान्सरबारे ध्यान राख्ने: प्रत्येक वर्ष ब्रेस्ट स्क्रिनिङ गराउनाले महिलाहरूको स्तनमा गाँठो (ट्युमर) बन्नबाट जोगिन्छ। यस प्रकारको परीक्षणबाट भयावह यो रोग रोक्न मद्दत मिल्छ। यसै प्रकार महिलाहरूले वर्षमा एक पटक पेप स्मेयर र मेमोग्राम गराउनु पर्छ। पुरुषहरूमा प्रोस्टेट: प्रोस्टेटसँग सम्बन्धित समस्याहरूका लागि पुरुषहरूले डिजिटल रेक्टल परीक्षण र स्पेसिफिक एन्टिजन गराउन सक्छन्। यस्तैगरी, फोक्सोको क्यान्सरका लागि एक्सरे, कोलोरेक्टलका साथै वर्षंैपिच्छे दिसा जँचाउनु जरुरी छ। जीवनशैली र आहारविहारको ख्याल गर्ने: उमेर बढ्नुका साथै शरीरका मांसपेशी र हड्डीहरूमा पनि कमजोरी आउन थाल्छ। यसका साथै शरीरको प्रतिरोधक क्षमता पनि कमजोर हुन थाल्छ। यसको अलावा शरीरको तौल बढ्नु, मधुमेह हुने जोखिम, हृदयसम्बन्धी समस्याहरू, उच्च रक्तचाप, तनाव, डिप्रेसन र हड्डीसँग सम्बन्धित समस्या हुन सक्छ। यसबाट बच्नका लागि आफ्नो जीवनशैली, रहनसहन, खानपिन आदिमा ध्यान दिन आवश्यक छ। समग्रमा, प्रतिदिन नियमित रूपले व्यायाम, योग र ध्यान गर्ने बानी बसाल्नुपर्छ। सकारात्मक सोच राख्नु शरीरका लागि उत्तम हुन्छ। यसबाहेक आफ्नो चिकित्सकको सल्लाहअनुसार ६ महिना या वर्षको एक पटक शरीरको पूरा चेकजाँच गराउन जरुरी छ। यसबाट रोग लाग्नुपूर्व नै सावधानी र रोग लाग्नुअघि नै बेलैमा सचेत हुन सकिन्छ। यदि जाँचमा कुनै खराबी (रोग) देखियो भने बैलेमा उपचार गराउन सकिन्छ। प्रतिदिन नियमित रूपले व्यायाम, योग र ध्यान गर्ने बानी बसाल्नुपर्छ। सकारात्मक सोच राख्नु शरीरका लागि उत्तम हुन्छ। यसबाहेक आफ्नो चिकित्सकको सल्लाहअनुसार ६ महिना या वर्षको एक पटक शरीरको पूरा चेकजाँच गराउन जरुरी छ। मिश्र, वरिष्ठ होमियोप्याथिक कन्सल्टेन्ट हुन्।"
हरित सहर : चुनौती कि सम्भावना,"पछिल्लो समय विश्वव्यापी रूपमै सहरीकरण द्रुत गतिमा बढिरहेको छ। गाउँमा भन्दा सहरमा शिक्षा, स्वास्थ्य र आर्थिक अवसर बढी हुने हुनाले मानिसको आकर्षण बढ्नु त स्वाभाविक नै हो। यद्यपि स्रोतको सीमित उपलब्धताबीच बढ्दो जनघनत्वका कारण मेक्सिको, अर्जेन्टिना, भारतलगायत कतिपय विकासशील देशका सहरहरूमा सुविधाभन्दा पनि स्लम जस्तै अव्यवस्थित बस्तीहरूमा रूपान्तरित हुने खतरा बढिरहेको छ। नेपालकै सन्दर्भमा पछिल्लो समय सहरी जनसंख्या उल्लेख्य रूपमा बढेको छ। केन्द्रीय तथ्यांक विभागको एक तथ्यांकअनुसार सन् २०११ मा १७ प्रतिशत जनसंख्या सहरवासी रहेकोमा सन् २०१७ मा आइपुग्दा ६६८ प्रतिशत जनसंख्या सहरको रूपमा वर्गीकृत भूभागमा बसोबास गर्ने गरेको जनाइएको छ। बढ्दो सहरीकरणसँगै जनसंख्या वृद्धि, बढ्दो आवश्यकता पूरा गर्न हुने गरेका मानवीय क्रियाकलापले गर्दा सहरहरूमा प्रदूषण, भूउपयोगितामा जथाभावी परिवर्तन, सवारीसाधनको चाप, स्रोतको दोहन र पर्यावरणीय क्षति ज्वलन्त रूपमा देखिन थालेको छ। यी र यस्तै सम्भावित समस्याहरूसँग जुध्न र वातावरणीय समस्याहरूलाई समाधान गर्दै सहरहरूलाई दिगो बसोबास योग्य बनाउन हरित सहरको अवधारणालाई सहरी विकासको योजनामा समाहित गर्न थालिएको छ। हरित सहरको अवधारणा के हो ?: सहरी विकासको अवधारणा वातावरण, उपलब्ध स्रोत र साधन अनि भौगोलिक सुविधाहरूसँग अन्तरसम्बन्धित हुन्छन्। हरित सहरको अवधारणाले प्रकृति र सहरको अन्तरसम्बन्धलाई केन्द्रमा राखेको हुन्छ। हरित सहरको सहरी योजनामा वातावरणको दिगोपन, नवीकरणीय ऊर्जा, हरित पार्क र दिगो यातायातजस्ता कुराहरूलाई केन्द्रमा राखिएको हुन्छ। हरित सहरहरूमा कार्बन उत्सर्जन कम गर्ने संरचना निर्माण, जैविक विविधता प्रवर्द्धन र बासिन्दाहरूको गुणस्तरीय जीवनस्तरलाई टेवा पुग्ने गरी स्वच्छ हावा, पानी र समग्रमा वातावरणलाई सुनिश्चित गरिएको हुन्छ। हरित सहरमा कार्बन फुटप्रिन्ट (मानव क्रियाकलापहरूले वातावरणमा उत्सर्जन गर्ने ग्रिनहाउस ग्यासहरूको कुल मात्रा) घटाउने कुरा त मध्यनजर गरिन्छ नै, यस्ता सहरका भौतिक पूर्वाधार र संरचना प्राकृतिक प्रकोप र जलवायु परिवर्तनका प्रतिकूल प्रभावहरूसँग पनि जुध्न सक्ने खालका बनाइएका हुन्छन्। यसले गर्दा वर्तमानमा मात्र होइन, भविष्यसम्मलाई पनि बासिन्दाको गुणस्तरीय जीवनको सुनिश्चित गरिएको हुन्छ। हरित सहरको अवधारणाले प्रकृतिको हरियो रङ र सहरको छेउछाउ या बीचका ससाना पार्क र रुखबिरुवालाई मात्र संकेत गर्दैन। यो त सहरी विकासको समग्र अवधारणा हो। यसले सहरी वातावरणमा प्रकृतिको संरक्षण, पुनस्र्थापना र समायोजनको कुरा गर्छ। हरित पूर्वाधार हरित सहरका मुख्य आधार हुन्। हरित पूर्वाधार भन्नाले पार्क, बगैंचा, हरित छाना, हरित पर्खाल, वर्षा र भल व्यवस्थापन, सहरका बीच र अगलबगलमा प्राकृतिक खाली स्थान आदि बुझिन्छ। यस्ता पूर्वाधारले बासिन्दालाई आराम गर्ने, मनोरन्जन गर्ने र प्रकृतिको नजिक भएको महसुस गर्ने वातावरण प्रदान गर्छन्। हरियाली सहरहरूले स्वच्छ हावा प्रदान गरेर वायु प्रदूषण घटाउँछन्, जसले नागरिकको स्वास्थ्यमा सकारात्मक प्रभाव पार्छ। हरियाली क्षेत्रले सहरी ताप प्रभावलाई कम गर्छ र प्राकृतिक विपत्तिहरू जस्तै बाढी तथा गर्मी लहरबाट सुरक्षा प्रदान गर्छ। साथै, हरित सहरहरूले जैविक विविधता संरक्षण गर्दै सहरी जीवनशैलीलाई आरामदायी र सौन्दर्यपूर्ण बनाउँछन्। हरित सहरको अवधारणामा हरित पूर्वाधारका अतिरिक्त नीति तथा कार्यक्रममा वातावरणमैत्री प्रविधि र निर्माण तथा उपभोग्य सामग्रीको अवलम्बन समेत पर्दछन्। नवीकरणीय ऊर्जा, प्रभावकारी फोहोर मैलाव्यवस्थापन, र दिगो यातायात प्रवद्र्धन पनि हरित सहर योजनाका महत्त्वपूर्ण भाग हुन्।हरित सहरका सिद्धान्तकारहरूले ग्रिन स्पेस, ग्रिन ट्रान्सपोर्ट, ग्रिन बिल्डी, ग्रिन इनर्जी, ग्रिन वाटर र ग्रिन वेस्ट गरी यी ६ वटा हरित अवयवहरूलाई हरित सहरका अभिन्न अंग मानेका छन्। हरित सहरको अवधारणामा उत्पादन र खपतको पनि सम्बन्ध रहन्छ। प्राकृतिक स्रोतको खपत घटाउनु र फोहोरमैला तथा कार्बन उत्सर्जन कम गर्नु पनि हरित सहरका लागि महत्त्वपूर्ण मानिन्छ। हरित सहर निर्माणका चुनौतीहरू: हरित सहर आजको आवश्यकता हो। यसले सहरी वातावरणलाई दिगो बनाउँछ, सहरी जीवनस्तरलाई गुणस्तरीय र स्वस्थ राख्न मद्दत गर्छ। यद्यपि हरित सहर निर्माणमा केही चुनौती भने अवश्य छन्। हरित सहर निर्माणको योजना तर्जुमादेखि कार्यान्वयनसम्म नै अलि ठूलै लगानीको जरुरी पर्छ। नवीकरणीय ऊर्जा, सार्वजनिक यातायातका पूर्वाधार, हरित संरचना, वातावरण संरक्षणलाई ख्याल नगरी गर्ने परम्परागर विकासभन्दा महँगा र आर्थिक प्रतिफल तुरुन्त नआउने खालका छन्। हाम्रा सहरहरू तत्काललाई यो लगानी गर्न आर्थिक रूपमा तयार नहुन सक्छन्। सहरमा जग्गाको मूल्य बढी, आवश्यकता बढी र जग्गाको उपलब्धता कम हुन्छ। फलस्वरूप भूपयोगिताका लागि तीव्र प्रतिस्पर्धा हुन्छ। यस्तो अवस्थामा घर, व्यापारिक भवन, बाटो बनाउन छाडेर र आफूले नाफा कमाउन छाडेर मानिसहरू पार्क र बगैंचाजस्ता सार्वजनिक चासोका संरचना जोगाउन र फैलाउन कम चासो राख्न सक्छन्। फलतः हरित सहरको सपना चुनौतीपूर्ण हुन पुग्छ। सहरीकरणको एउटा विश्वव्यापी जटिल समस्या जेन्ट्रिफिकेसन (रैथाने विपन्नहरूको विस्थापन) हो। गरिब बस्तीको नजिक हरित पूर्वाधार पनि कमै मात्रामा हुने गर्छन्। सामाजिक न्यायका दृष्टिले सहरी विकासको योजना तर्जुमा गर्दा यो विचारणीय पक्ष हो। हरित सहर निर्माण तथा विकासको लागि प्रविधि र नयाँनयाँ आविष्कारहरूसँग अध्यावधिक भइरहन पनि चुनौतीपूर्ण हुन्छ। खासगरी पुनर्विकरणीय ऊर्जा, पर्यावरण मैत्री यातायात, सहरमा पानी तथा ढल व्यवस्थापन, वर्षाको भल व्यवस्थापन आदिका प्रविधि, ती प्रविधिसँग जोडिएर आउने आर्थिक भार र तिनलाई आवश्यक पर्ने तथ्यांक व्यवस्थापन पनि सहरी योजनामा थप चुनौतीका विषय हुन्। यिनका अलावा हरित सहरका लागि जनसहभागिता र सहरबासीको व्यवहार परिवर्तन पनि उत्तिकै जरुरी छ। सुविधाभोगी जमानामा सहरका बासिन्दा, व्यवसायी र उद्योगीहरूलाई व्यक्तिगत सवारी साधनको प्रयोग घटाउन, परम्परागत ऊर्जा छोडेर नवीकरणीय ऊर्जा अवलम्बन गर्न, पानी व्यवस्थापन, दिगो स्रोत व्यवस्थापनका लागि पुनर्प्रयोग, फोहोरमैलाको व्यवस्थापनजस्ता कामहरू झन्झटिला र बोझिला लाग्न सक्छन्। बढ्दो उपभोक्तावादी जमानामा प्रकृति मैत्री र मितव्ययी जीवन कतिपयको छनोटको विषय नहुन पनि सक्छ। अहिले नै आफूले नै सुविधा भोग गर्न प्रतिस्पर्धा गरिरहेका मानिसलाई भावी पुस्तासम्मलाई हुने गरी सोच्ने र जोगाउने कुरा सोच बाहिरको कुरा हुन सक्छ। जनचेतना, जनसमर्थन र जनसहभागिता बिना यी काम सजिला छैनन्। जसको अभावमा हरित सहरको परिकल्पना कार्यरूपमा उतार्न सजिलो छैन। नेपालमा बढ्दो सहरीकरण र हरित सहरको सम्भावना: नेपाल दक्षिण एसियाको द्रुत गतिमा सहरीकरण भएका देशमध्ये पर्छ। नेपालको सहरीकरण मूलतः दुई किसिमले भएको पाइन्छ। पहिलो गाउँका मानिस अवसरको खोजीमा बजार केन्द्रहरूमा बसाइँ सरेर पछिल्लो समय सहरीकरण व्यापक भएको छ। यो प्राकृतिक तरिकाको सहरीकरण हो। अर्को चाहिँ देश संघीय संरचनामा प्रवेश गरेपछि सरकारले धमाधम नगरपालिका घोषणा गरेका कारण सहरको संख्या बढेका छन्। सन् २०१४ को मे सम्म नेपालमा ५८ नगरपालिका थिए भने सन् २०२२ को अगस्टसम्म आइपुग्दा ७ सय ५३ स्थानीय निकायमध्ये ६ महानगरपालिका, ११ उपमहानगरपालिका र २ सय ७६ नगरपालिका बनेका छन्। तिनका कतिपय सहरहरूमा सहरका लागि आवश्यक पूर्वाधार संरचना र सेवाहरूसमेत छैनन्। ती नयाँ सहर हरूमा पक्की सडक, बिजुली, खानेपानी, ढल निकास, फोहोर व्यवस्थापन, सार्वजनिक यातायात आदि पुग्न सकेका छैनन्। कतिपय ठाउँहरूमा त अव्यवस्थित सहरीकरणका कारणले सुकुम्बासीकरण र स्लम जस्तै अस्थायी बस्तीको वृद्धि, आवास, खानेपानी र सरसफाइको अभाव, जथाभावी भूउपयोग र आर्थिक असमानता समेत बढेर व्यवस्थित विकासमा चुनौती थपिएका छन्। काठमाडौं, पोखरा, भरतपुर, ललितपुर, वीरगन्ज, विराटनगर, धनगढी आदि सहरहरू प्राकृतिक तरिकाले नै घना बस्ती बसिसकेका सहर हुन्। यी सहरहरूमा बढ्दो सहरीकरणसँगै वायु प्रदूषण, ढल तथा फोहोरमैला व्यवस्थापन, खुला प्राकृतिक स्थानहरूको अभाव, सार्वजनिक यातायात पूर्वाधारको कमी आदि चुनौतीका रूपमा बढिरहेका छन्। यी चुनौतीसँग जुध्न र सहरहरूलाई स्वस्थ र बस्न योग्य बनाउन हरित सहरको अवधारणा नीतिगत रूपमै अवलम्बन गर्नु समग्र समाधानको बाटो हुन सक्छ। बुद्धिमतापूर्ण तरिकाले हरित सहरको योजना गर्न सकियो भने यसले सन्तुलित सहरी विकास, दिगो प्राकृतिक वातावरण, जनस्वास्थ र सामाजिक न्यायसमेत ल्याउन सक्छ। हरित सहरको योजना भनेको सहरलाई प्रकृतीकरणको प्रयास गर्ने हो। प्रकृतिलाई सहरीकरण गर्ने होइन। यो एक किसिमको दीर्घकालीन योजना पनि हो। हरित पार्कहरूको निर्माण, हरित पूर्वाधारको वृद्धि खासगरी जमिनको सम्पूर्ण सतह कंक्रिटको जंगल बनाउनुभन्दा पनि वर्षा र भलपानी सोस्ने गरी निश्चित प्रतिशत ढुंगामाटोले ढाकेको प्राकृतिक सतह छोड्ने, वर्षाको पानी संकलन, साइकल यात्री र पैदल यात्रीमैत्री बाटोघाटो, सुलभ र सकेसम्म नवीकरणीय ऊर्जाको प्रगोग हुने सार्वजनिक यातायात, सौर्य ऊर्जा, जलविद्युत्जस्ता नवीकरणीय ऊर्जामा लगानी र विस्तार, हरित सहरका लागि केही महत्त्वपूर्ण योजना हुन्। नागरिकको चेतना र व्यवहार परिवर्तन पनि हरित सहरका लागि उत्तिकै महत्त्वपूर्ण छन्। हाम्रा सहरहरूलाई एकाएक डेनमार्कको कोपेनहागेनजस्तो साइकलको सहर बनाउन नसकिएला, स्विडेनको स्टकहोमजस्तो फोहोरमैला व्यवस्थापनमा नमुना बनाउन नसकिएला, सिंगापुरजस्तो सहरी विकास र प्रकृति संरक्षणको कुशल संयोजनबाट बगैंचामा सहर बनाउन नसकिएला, भ्यानकुभर जस्तो धूमधाम पर्यामैत्री बनाउन नसकिएला। तर हामीलाई प्रकृतिले धेरै कुरा दिएको छ। दीर्घकालीन योजना र प्रतिबद्धता साथ प्राप्त साधन र स्रोतको बुद्धिमतापूर्ण प्रयोग गरेर हरित सहरको सपना साकार पर्न सकिन्छ। सिंगापुरकै कुरा गर्ने हो भने पनि सन् १९६० को दशकसम्म अहिलेको जस्तो सफा र हरियाली सहर थिएन। गतिशील र दूरदर्शी नेतृत्व भयो भने हरित सहर र दिगो विकासको अवधारणा लागू गर्दाा आर्थिक विकास र गुणस्तरीय जीवन उत्कृष्ट बन्न थाल्छ। वातावरण संरक्षण र सहरी विकासलाई एकाकार गरेर लान सकियो भने आधुनिक प्रविधि र विकाससँगै सहरहरूलाई वातावरणमैत्री स्थलको रूपमा विकास गर्न सकिन्छ अनि सुन्दर सहरमा समृद्ध र स्वस्थ जीवन जिउन सकिन्छ।"
सबै समर्थकसँग माफी माग्न चाहन्छु,"काठमाडौं : नेपाली राष्ट्रिय महिला फुटबल टोलीकी कप्तान एञ्जिाला तुम्बाप्पो सुब्बाले समर्थकहरूसँग माफी मागेकी छन्। बिहीबार सामाजिक सञ्जाल फेसबुकमा लामो स्टाटस लेख्दै एञ्जिाले फोर नेसन्स कप अन्तर्राष्ट्रिय महिला फुटबल च्याम्पियनसिपको फाइनलमा पराजित भएपछि उनले समर्थकसँग माफी मागेकी हुन्। फेरि पनि हामी फाइनलमा पुग्यौं, तर चुक्यौं। कप्तानका रूपमा म सबै समर्थकहसँग माफी माग्न चाहन्छु, एञ्जिलाले स्टाटसमा लेखेकी छन्, मैदानमा उपस्थित १६ हजार दर्शक र सधैं हामीलाई माया गर्ने करोडौं समर्थकको अपेक्षा र चाहना अनुसारको नतिजा दिन सकेनौं। उनले म्यानमार बलियो टोली रहेको बताउँदै पहिलो गोल आफ्नो गल्तीका कारण खान पुगेको बताएकी छन्। म्यानमार हामीभन्दा धेरै बलियो टोली हो। पहिलो हाफ राम्रो खेलेका थियौं। तर, दोस्रो हाफमा मेरो गल्तीका कारण पहिलो गोल खान पुग्यौं। तपाईंहरूको समर्थनकै कारण महिला टोलीले यो पहिचान र अवसर पाएको छ, उनले अगाडि भनेकी छन्, यसले हामीलाई अझ राम्रो गर्न प्रेरित गरेको छ। त्यसैले आलोचनाभन्दा बढी हामीलाई अझ धेरै अवसर आवश्यक छ। यस्तै प्रतियोगिता र राम्रो संरचना भएको घरेलु महिला लिग आवश्यक छ। पछिल्लो एक वर्षको अवधिमा नेपालले फाइनलमा तेस्रो हार बेहोरेको हो। सन् २०२४ को फेब्रुअरीमा साउदी अरेबियामा भएको वाफ महिला च्याम्पियनसिप र गत सेप्टेम्बरमा घरेलु मैदानमा भएको साफ च्याम्पियनसिपको फाइनलमा पनि नेपाल पराजित भएको थियो। समग्रमा भने नेपालको १३औं फाइनल हार हो। त्रिपुरेश्वरस्थित दशरथ रंगशालामा बुधबार सम्पन्न फाइनलमा घरेलु टोली नेपाल म्यानमारसँग २० गोलले हार बेहोरेको थियो। पछिल्लो एक वर्षमा एञ्जिलाको कप्तानीमा नेपालको यो तेस्रो फाइनल हार हो। पछिल्लो वर्षमा हामीले तीनवटा फाइनल खेलेका छौं। यदि यस्ता प्रतियोगिताहरू निरन्तर भए हामीले अवश्य पनि उपाधि उचाल्नेछौं। हामीलाई मात्र तपाईंहरूको माया, साथ र समर्थनको खाँचो छ, उनले सामाजिक सञ्जालमा लेखेकी छन्, यो प्रतियोगिता आयोजना गरी हामीलाई अवसर दिएकोमा अखिल नेपाल फुटबल संघ (एन्फा)का पदाधिकारी, सम्पूर्ण विभाग र टिम स्टाफ सबैलाई धेरै धेरै धन्यवाद ! कृपया खेलाडीलाई आलोचना नगर्नुहोस्। हामी सबैले आफ्नो सक्दो मेहनत गरेका छौं। नतिजा जस्तो भए पनि तपाईंहरूको समर्पण प्रशंसनीय छ। एञ्जिलाले ग्रीसको निस अट्रोमिटौबाट व्यावसायिक फुटबल खेल्दै आएकी छन्। उनले अट्रोमिटौमा तीन खेलमा मौका पाएकी थिइन्। उनले गोलरक्षकको भूमिका निर्वाह गरेको खेलमा अट्रोमिटौले एक जित, एक हार र एक बराबरीको नतिजा निकालेको थियो। एञ्जिला शुक्रबार ग्रीस प्रस्थान गर्नेछिन्।"
सेमिफाइनल प्रवेशका लागि अष्ट्रेलिया र अफगानिस्तान भिड्दै,काठमाडौं : आइसीसी च्याम्पियन्स ट्रफीमा शुक्रबार अष्ट्रेलिया र अफगानिस्तान भिड्दैछन्। यो खेलमा जित्ने टोली सेमिफाइनल पुग्नेछ। हारले अफगानिस्तान प्रतियोगिताबाट बाहिरिने छ। अष्ट्रेलिया पराजित भए दक्षिण अफ्रिकाले इंग्ल्यान्डविरुद्ध ठूलो अन्तरको हारको आश गर्नुपर्ने छ। जुन असम्भवजस्तै देखिएको छ। आज वर्षाले खेल प्रभावित हुने सम्भावना पनि रहेको छ। खेल रद्द भए अष्ट्रेलिया सेमिफाइनलमा पुग्नेछ। आइसीसी प्रतियोगिताहरूमा यी दुई टोलीको खेल आकर्षणको विषय बन्दै आएको छ। समूह 'ए'मा भारत र न्युजिल्यान्डको खेल मार्च २ मा हुनेछ भने समूह 'बी'को अन्तिम खेल दक्षिण अफ्रिका र इङ्ल्यान्डबीच हुनेछ।
फेरि सर्यो १०औं राष्ट्रिय खेलकुद : २०८२ जेठ ३ देखि १० गते नयाँ मिति निर्धारण,"काठमाडौं : कर्णाली प्रदेशमा तय भएको १०औं राष्ट्रिय खेलकुदको मिति फेरि सरेको छ। राष्ट्रिय खेलकुद परिषद्को बिहीबार बसेको १२१औं बोर्ड बैठकले १०औं राष्ट्रिय खेलकुद २०८२ जेठ ३ देखि १० गतेसम्म गर्ने निर्णय गरेको हो। यसअघि ११८औं बोर्ड बैठकले २०८१ साल चैत २३ देखि ३० गतेसम्म गर्ने निर्णय गरेको थियो। सार्वजनिक खरिद प्रक्रिया र अर्थ मन्त्रालयले समयमै कार्यविधि स्वीकृत नगर्दा पूर्व निर्धारित चैत २३ देखि ३० को मितिमा १०औं राष्ट्रिय खेलकुद आयोजना गर्न नसकिएको राष्ट्रिय खेलकुद परिषद्को कार्यकारी सदस्य कमल भट्टराईले जानकारी दिए। विद्यमान सार्वजनिक खरिद प्रक्रिया अनुसार टेन्डर गरेर सामग्री खरिद गर्न समय अपुग भयो भने अर्थ मन्त्रालयले पनि समयमै १०औं राष्ट्रिय खेलकुद प्रतियोगिताको कार्यविधि स्वीकृत नगर्दा पूर्वनिर्धारित समयमा नयाँ नसकिने भएपछि नयाँ मिति तोकिएको हो, कार्यकारी सदस्य भट्टराईले भने, अर्थ मन्त्रालयले नवौं राष्ट्रिय खेलकुद प्रतियोगिताको कार्यविधि अनुसार नै १०औं राष्ट्रिय खेलकुदको कार्यविधि स्वीकृत गरेको छ भने सार्वजनिक खरिद प्रक्रिया अनुसार टेन्डर गर्न पनि एथेष्ट समय छ। राष्ट्रिय खेलकुदपरिषद् (राखेप) का अध्यक्ष युवा तथा खेलकुदमन्त्री तेजुलाल चौधरीको अध्यक्षतामा बिहीबार बसेको बैठकले प्रथम राष्ट्रिय पारा खेलकुद २०८२ जेठ १७ देखि २१ गतेसम्म काठमाडौंमा गर्ने निर्णय पनि गरेको छ। २०७९ असोज २८ देखि कात्तिक ३ गतेसम्म गण्डकी प्रदेशमा आयोजना भएको नवौं राष्ट्रिय खेलकुद प्रतियोगिताको समापनमा १०औं राष्ट्रिय खेलकुद २०८१ मंसिर २ देखि ९ गतेसम्म आयोजना गर्ने घोषणा गरिएको थियो। सोही अनुसार कर्णालीले द्रुत गतिमा पूर्वाधारलगायतका संरचना पनि निर्माण गरेको थियो। प्रदेशले पूर्वाधार निर्माणसँगै काउनडाउन गरे पनि केन्द्रको असहयोगका कारण प्रतियोगिता पर धकेलिएको थियो। हरेक दुई वर्षमा आयोजना हुने राष्ट्रिय खेलकुद कोरोना महामारीलगायत विभिन्न कारण नवौं राष्ट्रिय प्रतियोगिता करिब चार वर्षपछि आयोजना भएको थियो।"
झापा ११ माथि रोमाञ्जक जित निकाल्दै आयोजक बन्यो भद्रपुर झापा गोल्डकप च्याम्पियन,"झापा : बी डिभिजन लिगको तयारी गरिरहेको झापा ११ फुटबल क्लबमाथि रोमाञ्जक जित निकाल्दै आयोजकको टिम भद्रपुर ब्लेजर्सले दोस्रो संस्करणको भद्रपुर झापा गोल्डकपको उपाधि आफ्नै पोल्टामा पारेको छ। जितसँगै भद्रपुर ब्लेजर्सले नगद १३ लाखसहित ट्रफी पाएका छन्। भद्रपुरस्थित मेची रंगशालामा शुक्रबार भएको फाइनल खेलमा अर्का घरेलु टोली झापा ११ लाई २० गोल अन्तरले पराजित गर्दै उपाधि चुमेको हो। उपविजेतामा चित्त बुझाएका झापाले नगद ७ लाखसहित ट्रफी पाएका छन्। मेची रंगशालामा खचाखक दर्शकको उपस्थितिमा भद्रपुरले खेलको ३० औं मिनेटमा अग्रता लियो। डिबक्स बाहिरबाट मिलन राईको सर्टपासमा पेनाल्टी एरियाभित्रबाट कप्तान आशिष चापागाईंले बललाइ जाली चुमाउँदै टिमलाई १० ले अग्रता दिलाए। दोस्रो हाफको अतिरिक्त समयमा भद्रपुरका सत्यम शर्माले गोल गर्दै टिमको जित निश्चित बनाए। अवयोमीको हेड बललाई २५ यार्डको दुरीबाट कडा प्रहार गरि शर्माले जाली चुमाएका थिए। दुवै टिमलाई घरेलु दर्शकको समर्थन रहेको खेलको १४ औं मिनेटमा भद्रपुरका विवेक पौडलको प्रहार क्रस बारबाट बाहिरियो। खेलको ४० औं मिनेटमा भद्रपुरका कुलदीप कार्कीको लङ प्रहारमा विदेशी खेलाडी अवयोमीको हेडलाई झापाका गोलकिपर सन्दिप लिम्बूले बचाए। खेलको ५२ ओै मिनेटमा अवयोमीको पासमा मिलन राईको कडा प्रहार गोलकिपर लिम्बूले नियन्त्रणमा लिए। खेलको १८ ओै मिनेटमा झापाका रोहण कार्की चुके। खेलको २३ ओै मिनेटमा समीर तामाङको प्रहार पोष्ट नजिकैबाट बाहिरियो। खेलको ४३ ओै मिनेटमा समीर तामाङले खेललाई बराबरी ल्याउने अवसर गुमाए। बबिन वोहोराको क्रस पासमा तामाङको प्रहार क्रस बारको मध्यभाग लागेर फर्कियो। खेलको ७८ ओै मिनेटमा हरिबहादुर आलेमगरले डिबक्सको लाइनबाट गरेको कडा प्रहार क्रस बारबाट बाहिरियो। सौर्य एअर ओम साई पाथीभरा हस्पिटल गम्भीर राई स्मृति संस्करण अन्तर्राष्ट्रिय आमन्त्रण नकआउट फुटबल प्रतियोगिताको सर्वोत्कृष्ट खेलाडी प्लेयर अफ द टुर्नामेन्ट भद्रपुरका आशिष् चापागाईं भए। उनले नगद एक लाख पाँच हजारसहित टर्फी पाए। आजको खेलको प्लेयर अफ म्याच भद्रपुरका विशाल दर्जी भए। उनले २१ हजार पाए। उदयमान खेलाडी भद्रपुरका राजेश साह, उत्कृष्ट गोलकिपर भद्रपुरका टेकेन्द्र थापा, उच्च गोलकर्ता भद्रपुरका सत्यम शर्मा र वेष्ट कोच भद्रपुरका सचिन्द्र धिमाल भए। उनीहरूले जनही २५ हजार पुरस्कारसहित टर्फी पाएको गोल्डकपका अध्यक्ष दिपेश ढकालले बताए। फाइनल खेलमा टिकट काटेका भाग्यशाली दर्शकहरूमध्ये भोजपुरका दर्शक एन्जल चर्मकारले टिभिएस राइडर मोटरसाइकल पाए। सुनको सिक्री भद्रपुरका विक्रम बराल र नगद ५० हजार भद्रपुरका राजेशकुमार गुप्ताले पाए। विजेता तथा उपविजेतालाई गोल्डकपका अध्यक्ष दीपेश ढकाल, वरिष्ठ उपाध्यक्ष आदित्य पराजुली लगायत समितिका सदस्य, पुरस्कार दाता चण्डीराज ढकाल, हेमराज ढकाल, टीकाराज ढकाल, अन्तर्राष्ट्रिय झापाली समाजका अध्यक्ष मुकुन्द ढुंगाना, कोशी प्रदेशका पूर्वमुख्यमन्त्री उद्धव थापा झापा जिल्ला खेलकुद विकास समितिका अध्यक्ष प्रशान्त भण्डारी लगायतले पुरस्कार वितरण गरेका थिए।"
सात स्वर्णसहित लायन्स तेक्वान्दो डोजाङ प्रथम,"सिमराः सात स्वर्ण पदक जित्दै आयोजक लायन्स तेक्वान्दो डोजाङ शुक्रबार बाराको डुमरवानामा सम्पन्न जिल्लास्तरीय तेक्वान्दो प्रतियोगितामा प्रथम भएको छ। आयोजक डोजाङले सात स्वर्ण, तीन रजत र ६ कास्य पदक हात पारेको हो। दोस्रो भएको निजगढको नेत्रोदय तेक्वान्दो डोजाङले चार स्वर्ण, चार रजत र चार कास्य जितेको छ भने दुई स्वर्ण र एक रजत हात पार्दै स्मार्ट सिटी बागदेव तेक्वान्दो डोजाङ तेस्रो भएको छ। प्रतियोगिताको उत्कृष्ट महिला फाइटर आयोजककी सिम्रन लामा घोषित भएकी छिन् भने उत्कृष्ट पुरुष फाइटरको पुरस्कार स्मार्ट सिटी बागदेव तेक्वान्दो डोजाङका सलिम अधिकारी घोषित भएका छन्। प्रतियोगितामा बाराका ९ वटा तेक्वान्दो डोजाङका ८० खेलाडी सहभागी थिए। प्रतियोगितामा प्रथम, द्वितीय र तृतीय भएकासहित राष्ट्रिय विभूति सामुदायिक शिक्षा सदन डुमरवाना, कोल्हबी भैरव तेक्वान्दो डोजाङ, बारा निजगढ तेक्वान्दो डोजाङ, नेरामावि तेक्वान्दो डोजाङ सिंगौल, कलैया तेक्वान्दो डोजाङ र पथलैया तेक्वान्दो डोजाङका खेलाडीको सहभागिता रहेको थियो। यसअघि प्रतियोगिताको उद्घाटन जीतपुरसिमरा उपमहानगरपालिका वडा नम्बर १५ का वडाध्यक्ष रामप्रसाद लामिछानेले गरेका थिए। उद्घाटन कार्यक्रममा आयोजकले नवौं राष्ट्रिय खेलकुदमा मधेस प्रदेशबाट सहभागिता जनाई कास्य पदक जितेका दुई खेलाडीलाई सम्मान गरेको थियो। सम्मानित हुनेमा विक्रान्त डंगोल र विकास तामाङ रहेका छन्।"
संकटालाई हराउँदै आर्मी केपी ओली कप फुटबलको फाइलनमा प्रवेश,काठमाडौं : संकटा क्लबलाई हराउँदै त्रिभुवन आर्मी क्लब जारी केपी ओली कप फुटबल प्रतियोगिताको फाइनलमा प्रवेश गरेको छ। दशरथ रंगशालामा भएको पहिलो सेमिफाइनलमा संकटालाई २१ गोलले पराजित गर्दै आर्मीले फाइनलमा स्थान सुरक्षित गरेको हो। आर्मीको जितमा नवयुग श्रेष्ठ र दिनेश हेम्जनले एकएक गोल गरे। नवयुगले खेलको ७औं मिनेटमा गोल गर्दै आर्मीलाई पहिलो अग्रता दिलाएका थिए। खेलको ६५औं मिनेटमा गोल गर्दै आर्मीको अग्रता दोब्बर बनाए। संकटाका विसन गुरुङले इन्जुरी समयमा एक गोल फर्काए। प्रतियोगिताको दोस्रो सेमिफाइनलमा भोलि आयोजक केपी एफसी र मछिन्द्र एफसीबीच प्रतिस्पर्धा हुनेछ। फाइनल खेल फागुन १९ गते हुनेछ। राष्ट्रिय युवा संघ नेपालको आयोजनामा जारी प्रतियोगितामा ९ टोलीले सहभागिता जनाएका थिए। फागुन १९ गतेसम्म चल्ने उक्त प्रतियोगिताको विजेताले १५ लाख ११ हजार ११ हजार १११ र उपविजेताले ५ लाख रुपैयाँ पाउनेछन्। फाइनल खेलमा अवलोकन गर्न इटालीलाई विश्वकप जिताएका गोलकिपर जियानलुजी वुफोन नेपाल आउने राष्ट्रिय युवा संघ नेपालका उपाध्यक्ष एवं प्रवक्ता कृष्णहरि केसीले जानकारी दिए।
एन्जिलाको बायोपिक चलचित्र अञ्जिला,"काठमाडौं : नेपाली महिला टिमकी कप्तान एन्जिला तुम्बापो सुब्बा अभिनित चलचित्र अन्जिलाको अफिसियल ट्रेलर सार्वजनिक भएको छ। चलचित्रको ट्रेलर शुक्रबार ओ एसआर डिजिटलको आधिकारिक युट्युब च्यानलबाट अन्जिलाको ट्रेलर सार्वजनिक भएको हो। एन्जिलाको जीवनीमा आधारित यो चलचित्र नेपाली खेलकुदमा बनेको पहिलो बायोपिक चलचित्र हो। यो चलचित्रमा एन्जिलाले राष्ट्रिय टिमको कप्तान हुँदासम्मको कथालाई उतारिएको छ। मिलन चाम्स निर्देशित यस चलचित्रमा दयाहाङ राई उनका बुबा र सिर्जना सुब्बा आमाको रोलमा देखिएकी छिन्। सुनिल थापा (रातेकाइँला) कोचको रोलमा छन्। माओत्से गुरुङ, बुद्धि तामाङ, विजय बरालका कलाकार पनि छन्। शीर्ष भूमिकामा एन्जिला आफैंले अभिनय गरेकी छिन्। शुक्रबार आयोजित पत्रकार सम्मेलनमा ट्रेलर सार्वजनिक गरिएको हो। प्रेमकुमार श्रेष्ठको निर्माण रहेको फिल्मलाई सुदीप बरालले खिचेका हुन्। कथालाई प्रदीप भारद्वाज, यम थापा र गिरिराज घिमिरेले मिलेर लेखेका हुन्। राजनराज सिवाकोटी, हरि लम्साल र थानेश्वर गौतमको संगीत, कविराज गहतराजको नृत्य छ। अन्जिला फागुन २९ मा प्रदर्शन तयारीमा छ। एन्जिला हाल ग्रीसमा व्यावसायिक फुटबल खेलिरहेकी छिन्। हाल उनी नेपालमा आयोजित चारदेशीय अन्तर्राष्ट्रिय महिला च्याम्पियनसिपको खेल सकेर ग्रीसतर्फ प्रस्थान गरेकी छन्।"
केपी ओली कपको फाइनलमा बुफन नेपाल आउने,काठमाडौं : इटालियन गोलरक्षक फुटबलर जिगायनलुइजी बुफन केपी ओली कपको फाइनल हेर्न नेपाल आउने भएका छन्। उनी १८ गते नेपाल आउने तालिका रहेको आयोजक स्रोतले बताएको छ । १९ गते हुने केपी ओली कपमा आफू प्रमुख अतिथिको रुपमा नेपाल आउने उनले एक भिडियो मार्फत जानकारी दिएका हुन्। २००६को विश्वकप विजेता गोलरक्षक बुफनले १७६ अन्तर्राष्ट्रिय खेल खेलेका छन् । सन् १९९८ देखि २०१४ सम्म पाँच वटा विश्वकप खेलेका बुफन केपी ओली कपको मुख्य आकर्षकको रुपमा रहनेछन् । उनले इटालीका लागि ८० खेलमा कप्तानी गरेका छन् । उनले १९ गते दशरथ रंगशालामा हुने केपी ओलीको कपको फाइनल खेलको अवलोकन गर्नेछन् ।
"भद्रपुर झापा गोल्डकपको फाइनल आज,आयोजक भद्रपुर र झापा ११ भिड्दै","झापा : दोस्रो संस्करणको भद्रपुर झापा गोल्डकपको उपाधिका लागि आयोजकको टिम भद्रपुर ब्लेजर्स र झापा ११ एफसी भिड्दैछ । दुवै झापाली टोली उपाधि रक्षाका लागि आज दिउँसो ३ बजे भद्रपुरस्थित मेची रंगशालाको मैदान उत्रिदैछ । भद्रपुर ब्लेजर्सले दार्जिलिङ पुलिस क्लब,नेपाल पुलिस क्लब र बंगलादेशको काउर्न बाजार प्रगति संघलाई हराउँदै फाइनलमा प्रवेश गरेको हो भने,झापा ११ ले मछिन्द्र एफसी,चर्च ब्वाइज युनाइटेड एफसी र भुटानको डाँगा युनाइटेडलाई पराजित गर्दै फाइनलमा पुगेको हो । दुवै टिमका प्रशिक्षक तथा कप्तानले उपाधि जित्ने रणनीतिका साथ मैदानमा उत्रिने बताएका छन् । भद्रपुर झापा गोल्डकप आयोजक समितिले बिहीबार एयरपोर्ट होटेलमा आयोजना गरेको प्रि म्याच कन्फ्रेसनमा दुवै टोलीले उपाधि जित्ने दाबी गरेका छन् । झापा ११ बी डिभिजन लिगको तयारी गरिरहेकोका अवस्थामा यस गोल्डकपमा ए डिभिजन टोलीहरूलाई हराएकोले खेलाडीहरूमा आत्मविश्वास बढेको छ । खेलाडीको यही आत्मविश्वासका साथ उपाधि जित्नेमा हामी ढुक्क रहेको झापा ११ का प्रशिक्षक अङ्गुरकुमार खाडगीले बताए । यस्तो पहिलो पटक भएको हो । दुवै झापाली टोली फाइनलमा भिड्दैछ । झापाली दर्शकको समर्थन दुवै टिमलाई हुने भएकोले मैदानमा खेल रोमाञ्चक हुने उनको भनाइ छ । पछिल्लो समयमा झापा ११ का खेलाडीको टिम वर्क राम्रो रहेकोले फाइनल जित्ने गरी मैदानमा उत्रिने झापाका कप्तान पेमा तामाङको भनाइ छ । त्यस्तै आयोजकको टिम भद्रपुरले पनि दुई विदेशी र एउटा ए डिभिजन टोलीलाई हराएर फाइनलमा प्रवेश गरेकोले उपाधि कब्जा गर्ने रणीनित बनाएर मैदान उत्रिने भद्रपुरका सहायक प्रशिक्षक अर्जुन राईले बताए । घरेलु टिम र घरेलु दर्शकको समर्थन रहेकोले हामीले त्यही बमोजिम रणनीति बनाएर प्रदर्शन गर्ने उनको भनाइ छ । उपाधि उचाल्नका लागि खेलाडीहरू उत्साहित छन् र सोही बमोजिम प्रदर्शनमा उत्रिने भद्रपुरका कप्तान आशिष चापागाईँले बताए । सौर्य एयर ओम साई पाथीभरा हस्पिटल गम्भीर राई स्मृति संस्करण अन्तर्राष्ट्रिय आमन्त्रण नकआउट फुटबल प्रतियोगिताअन्तर्गत फाइनलमा भिड्ने दुवै झापाली टोलीले इतिहास रचेको बताउँदै गोल्डकपका दीपेश ढकालले, दुवै टोलीलाई जितका लागि अग्रिम बधाइ दिएका छन् । उनले यो गोल्डकप सफलता पूर्व सम्पन्न गराउने पत्रकारसहित सबैलाई धन्यवाद दिएका छन् । गोल्डकपको विजेताले नगद १३ लाख,आकर्षक ट्रफी र मेडल र उपविजेताले नगद ७ लाख,ट्रफी र मेडल प्राप्त गर्ने अध्यक्ष दीपेश ढकालले बताए । प्रतियोगिताभरिको सर्वोत्कृष्ट खेलाडी प्लेयर अफ द टुर्नामेन्टले नगद एक लाख पाँच हजार रुपैयाँ पाउनेछ । त्यस्तै,उत्कृष्ट गोलकिपर,उच्च गोलकर्ता,उदीयमान खेलाडी र प्रशिक्षकले नगद २५ हजार पाउने महासचिव जीवनकुमार श्रेष्ठले बताए । फागुन ७ गतेदेखि सुरु भएको प्रतियोगितामा नेपाल, भारत, भुटान र बंगलादेशका गरी १० टिमले सहभागिता जनाएका थिए ।"
केपी ओली कप : सेमिफाइनलको पहिलो खेल आज,"काठमाडौं : केपी ओली कप फुटबल च्याम्पियनसिपमा सेमिफाइनलको पहिलो खेल आज हुँदैछ। आज त्रिभुवन आर्मी क्लब र संकटा एफसीबीच प्रतिस्पर्धा हुनेछ। केपी ओली कप फुटबल च्याम्पियनसिपको बाँकी रहेको सेमिफाइनल र फाइनल खेल त्रिपुरेश्वर स्थित दशरथ रंगशालामा हुने राष्ट्रिय युवा संघ नेपालका उपाध्यक्ष एवम् प्रवक्ता कृष्णहरि केसीले जानकारी दिए। खेल साँझ ५ बजेदेखि सुरु हुने छ। भोलि हुने दोस्रो सेमिफाइनल खेलमा केपी एफसी र मछिन्द्र एफसी खेल्ने छन्। फागुन १९ गतेसम्म चल्ने उक्त प्रतियोगिताको विजेताले १५ लाख ११ हजार ११ हजार १११ र उपविजेताले ५ लाख रुपैयाँ पाउनेछन्। प्रतियोगिताको सर्वोत्कृष्ट खेलाडीले एक लाख, उत्कृष्ट गोलकिपर, सर्वाधिक गोलकर्ता र उदीयमान खेलाडीले समान ५० हजार रुपैयाँ पाउनेछन्। हरेक खेलको विजेता टोलीले २५ हजार र प्लेयर अफ द म्याचले १५ हजार पाउनेछ। राष्ट्रिय युवा संघ नेपालको आयोजनामा जारी प्रतियोगितामा ९ टोलीले सहभागिता जनाएका छन्।"
६ महिनामा विद्युत् प्राधिकरणको नाफा ११ अर्ब ३६ करोड,"काठमाडौं : नेपाल विद्युत प्राधिकरणले चालु आर्थिक वर्ष २०८१८२ को पहिलो ६ महिनामा ११ अर्ब ३६ करोड रुपैयाँ नाफा कमाएको छ। सूचनाको हक सम्बन्धी ऐनको व्यवस्था बमोजिम सार्वजनिक गरिएको (स्वतः प्रकाशन) विवरणअनुसार प्राधिकरणले यस अवधिमा विद्युत बिक्री, ब्याज तथा अन्यबाट कुल ७० अर्ब ४४ करोड रुपैयाँ आम्दानी गरेको छ। विद्युत् खरिद, प्रशासनिक, विभिन्न आयोजनाहरू लगायतमा जम्मा ५९ अर्ब ८ करोड रुपैयाँ खर्च गरिएको छ। यसरी चालू आवको साउनदेखि पुस मसान्तसम्ममा प्राधिकरणको अप्रशोधित नाफा (करकट्टी गर्नुअघि) ११ अर्ब ३६ करोड रुपैयाँ हुने प्रक्षेपण गरिएको छ। आव २०७२७३ मा ८ अर्ब ८९ करोड वार्षिक घाटामा रहेको प्राधिकरण त्यसपछिका वर्षहरूबाट निरन्तर नाफामा छ। गत आव २०८०८१ मा प्राधिकरणले १४ अर्ब ४६ करोड रुपैयाँ नाफा आर्जन गरेको थियो। आफूले कमाएको नाफाबाट प्राधिकरणले विद्युत् उत्पादन, प्रसारण र वितरणतर्फका पूर्वाधार विस्तार एवम् सुदृढीकरण र विद्युतीकरणतर्फका आयोजनाहरूमा लगानी गरिरहेको छ। प्राधिकरणले चालु आवको ६ महिनामा विद्युत बिक्रीबाट ५३ अर्ब १८ करोड रुपैयाँ संकलन गरेको छ। यस अवधिमा प्राधिकरणका सहायक तथा सम्बद्ध कम्पनीहरूबाट १ अर्ब १५ करोड र अन्य निजी उत्पादक कम्पनीहरूबाट ५ अर्ब १६ करोड गरी जम्मा ६ अर्ब ३१ करोड युनिट विद्युत खरिद गरिएको छ। खरिद गरिएको विद्युतका लागि ३४ अर्ब ८४ करोड रुपैयाँ रकम भुक्तानी भएको छ। भारतबाट २४ करोड २० लाख युनिट विद्युत आयात गरी १ अर्ब ६५ करोड रुपैयाँ भुक्तानी गरिएको छ। गत साउनदेखि पुससम्ममा १ अर्ब ७७ करोड १८ लाख युनिट विद्युत भारततर्फ निर्यात गरी १३ अर्ब ९ करोड रुपैयाँ आम्दानी गरिएको छ। यस अवधिमा सरकार र वैदेशिक सहायताबाट प्राप्त विकास बजेटअन्तर्गत विभिन्न आयोजना र विद्युतीकरणमा प्राधिकरणका तर्फबाट १३ अर्ब ३५ करोड रुपैयाँ खर्च गरिएको छ। वैदेशिक सहायता सोझै भुक्तानीतर्फ १० अर्ब ४९ करोड रुपैयाँ खर्च भएको छ।"
बजेट लेखन समिति गठन,"काठमाडौं (अन्नपूर्ण) : अर्थ मन्त्रालयले आर्थिक वर्ष २०८२८३ को बजेट लेख्ने कामका लागि बजेट लेखन समिति गठन गरेको छ। समितिको संयोजकमा बजेट महाशाखा प्रमुख श्रीकृष्ण नेपाल छन्। सदस्यहरूमा वैदेशिक महाशाखा प्रमुख धनीराम शर्मा, राजस्व महाशाखा प्रमुख उत्तरकुमार खत्री, प्रशासन महाशाखा प्रमुख थानप्रसाद पंगेनी, आन्तरिक राजस्व विभागका उपमहानिर्देशक तीर्थ चिलुवाल र सहमहालेखा नियन्त्रक सुशीला अर्याल छन्। बजेटको सिद्धान्त तथा प्राथमिकता निर्धारण, मन्त्रालयगत आयोजनाहरू कार्यक्रमहरूको प्राथमिकीकरण गर्न सहजीकरण, बजेट वक्तव्यको मस्यौदा तयार गर्नुका साथै नीति तथा कार्यक्रममा सुझाव पेस गर्ने कार्यसमितिको जिम्मेवारी रहेको संयोजक नेपालले जानकारी दिए। यसैबीच अर्थ मन्त्रालयले राष्ट्रिय योजनाबाट स्रोत समितिको निर्णयबमोजिम प्राप्त भएको बजेटको सीमाभित्र रहेर चालु, पुँजीगत, वित्तीय व्यवस्था तथा अन्तर सरकारी वित्त हस्तान्तरणको मन्त्रालयगत सीमा तथा प्रदेश र स्थानीय तहका लागि वित्तीय हस्तान्तरणको सीमा उपलब्ध गराएको छ। आर्थिक कार्यविधि तथा उत्तरदायित्व ऐनमा फागुन १५ गतेसम्ममा आगामी आर्थिक वर्षको बजेटको सीमा तथा बजेट तर्जुमासम्बन्धी मार्ग दर्शन पठाउने व्यवस्था छ। त्यसैगरी अर्थ मन्त्रालयले समानीकरण अनुदानको सीमा राष्ट्रिय प्राकृतिक तथा वित्त आयोगलाई उपलब्ध गराएको छ। समपूरक र विशेष अनुदानको सीमा राष्ट्रिय योजना आयोग र सशर्त अनुदानको सीमा सम्बन्धित विषयगत मन्त्रालयहरूलाई उपलब्ध गराएको छ। राष्ट्रिय गौरवका आयोजनाहरू र मुख्यमुख्य आयोजनाहरूका लागि बजेट एयरमार्क गरी पठाइएको छ। बजेट मार्ग दर्शनमा बजेटको सीमाभित्र रही गुणस्तरीय आयोजना तथा क्रियाकलापमा बजेट प्रस्ताव गर्न, नयाँ आयोजना प्रस्ताव गर्दा चालु आयोजनाहरूलाई प्राथमिकीकरण गर्ने तयारी पूरा भएका एवं लगानी ढाँचा सुनिश्चित भएका आयोजना मात्र प्रस्ताव गर्ने लगायतका विषय समावेश छन्। त्यसैगरी आयोजनाहरू दोहोरो नपर्ने गरी आयोजना बैंकमा समावेश भएका प्रस्ताव मात्र समावेश गर्न पनि भनिएको छ।"
पदबाट हटाउने वा स्पष्टीकरण सोध्ने कानुनी आधार छैन,"काठमाडौं : नेपाल विद्युत् प्राधिकरणका कार्यकारी निर्देशक कुलमान घिसिङले आफूलाई पदबाट हटाउने वा स्पष्टीकरण सोध्ने कानुनी आधार ऊर्जा मन्त्रालयलाई नभएको दोहोर्याएका छन्। भारतसँगको विद्युत् खरिद मूल्य बढाएपछि असन्तुष्ट बनेका ऊर्जा मन्त्री दीपक खड्काले कुलमानलाई २४ घण्टे स्पष्टीकरण सोधेका थिए। मन्त्रालयको स्पष्टीकरण मागलाई सम्बोधन गर्दै कुलमानले भनेका छन्, म नेपाल सरकार मन्त्रिपरिषद्को २०७८ साउन २५ को निर्णायानुसार प्राधिकरण ऐन, २०४१ को दफा १७ (१) बमोजिम चार वर्षको निम्ति नियुक्त भएको हुँ। निवेदकलाई सेवाबाट हटाउने विषयमा स्पष्टीकरण सोध्ने र कारबाही गर्ने अधिकार कानुन व्याख्यासम्बन्धी ऐन, २०१० को दफा १६, नेपाल सरकारको कार्य सञ्चालन नियमावली, २०६४ को नियम २१ (अनुसूची १ को क्रस ३३) र नेपाल विद्युत् प्राधिकरण कार्यकारी निर्देशक वा महाप्रबन्धकको सेवा सर्त तथा सुविधासम्बन्धी विनियमावली, २०६१ को विनियम २४ बमोजिम मन्त्रालयलाई नभएको व्यहोरा पुनः निवेदन गर्दछु। यसअघि पनि मन्त्रालयले पुस २२ गते पनि ९ बुँदे स्पष्टीकरण सोधेको थियो। उक्त स्पष्टीकरणको जवाफमा पनि कुलमानले आफूलाई पदबाट हटाउने अधिकार मन्त्रालयलाई नभएको उल्लेख गरेका थिए। अघिल्लो पटकको स्पष्टीकरण के कति कारणले चित्तबुझ्दो नभएको हो भनी आधार र कारण खुलाउन मन्त्रालय समक्ष माग गरेका छन्। उनले आफू उपर लगाइएका सबै आरोपहरू मनोगत भएको भन्दै आफ्नो नियुक्तिपश्चात्को प्रगतिको सूचकांकले सबै प्रगति उजागर गरेको पनि प्रष्ट पारेका छन्। मन्त्रालयले आर्थिक वर्ष २०८०८१ को कार्यसम्पादन मूल्यांकन मागेकोमा घिसिङले पुस २८ गते मन्त्रालयमा बुझाएको बताएका छन्। सोको मूल्यांकन नगरी २४ घण्टे स्पष्टीकरण सोध्नु अनुचित हुने उनले जवाफ दिएका छन्। भारतसँगको विद्युत् खरिद दर प्रक्रियागत नै हो ऊर्जा मन्त्रालयले सम्बन्धित मन्त्रालयलाई जानकारी नै नगराई भारतसँगको विद्युत् खरिददर बढाएकोमा आपत्ति जनाएको छ। मन्त्रालयले नियम तोडेर खरिद दर बढाएको कुलमानलाई आरोप लगाउँदै स्पष्टीकरण सोधेको हो। जवाफमा भारतसँगको विद्युत् खरिद दरमा भएको मूल्यवृद्धि प्रक्रियागत रूपमा नै भएको कुलमानले बताएका छन्। यही माघ ३० गते नेपालभारत ऊर्जा सचिवस्तरीय बैठकको भोलिपल्ट द्विपक्षीय विद्युत् विनिमय समितिको बैठक बसेको थियो। विगतदेखि (२०४९ सालदेखि) को अभ्यासबमोजिम प्राधिकरणको कार्यकारीको हैसियतामा बैठकमा सहभागी भएको उनले बताएका छन्। उक्त समितिको बैठक भारतको केन्द्रीय विद्युत् प्राधिकरणको सदस्य र नेपाल विद्युत् प्राधिकरणको कार्यकारी निर्देशकको सहअध्यक्षतामा बस्ने व्यवस्था रहेको छ। उक्त बैठकले सन् २०२५ को अप्रिलबाट २०२६ को मार्चसम्मका लागि १३२, ३३ र ११ केभी प्रसारण लाइनमार्फत आदानप्रदान गरिने विद्युत्को प्रतियुनिट दर तय गरिएको थियो। विगतका वर्षहरूमा औसत रूपमा ५५ प्रतिशत मूल्यवृद्धि हुने गरेकोमा यस वर्षको बैठक सन् २०२४ अप्रिलदेखि २०२५ मार्चसम्मका लागि तय गरिएको दरमा १५ प्रतिशतमात्र वृद्धि हुने व्यवस्था गरिएको छ। हाल तय गरिएको दर अहिलेसम्मकै सबैभन्दा कम वृद्धिदर भएको प्राधिकरणले जनाएको छ। सम्झौताबमोजिम सुक्खायामका महिनाहरूमा मुख्यरूपमा साँझ ४ बजेदेखि राति ९ बजेसम्म र भारतीय इनर्जी एक्सचेन्जबाट प्रतिस्पर्धा गरी विद्युत् आयात स्वीकृति नभएको अवधिमा मात्र आयात गरिनेछ। हाल तय गरिएको नयाँ दर भारतीय इनर्जी एक्सचेन्जमा पिक समयमा पर्ने करिब प्रतियुनिट १० रुपैयाँ भारुभन्दा सस्तो रहेको छ। आवश्यकताअनुसार विद्युत् आयात गर्नुपर्दा मात्र उक्त दर तिर्नु पर्नेछ। विद्युत् आयात नगरेको अवस्थामा तय गरिएको दर या अन्य कुनै जरिबाना तिर्नुपर्ने र लिनैपर्ने बाध्यकारी व्यवस्था गरिएको छैन। सो सम्बन्धमा ऊर्जा, जलस्रोत तथा सिँचाइ मन्त्रालयमा बैठकका एजेन्डाका विषयमा छलफल गरिएको कुलमानको दाबी छ। नेपालभारत सचिवस्तरीय संयुक्त निर्देशक समितिको बैठक अघिल्लो दिन र विद्युत् आदानप्रदान समितिको बैठक भोलिपल्ट राख्न दुवै पक्षबीच सहमति भएको थियो। मन्त्री दीपक खड्का र सचिव सुरेश आचार्य दुवै जनासँग छलफल गरी नयाँ दर तय गर्ने विषयमा म्यान्डेट लिइएको थियो। विगतका वर्षहरूमा पनि यसरी नै दर कायम गर्ने प्रचलन तथा अभ्यास रहेको थियो, कुलमानले भने। उक्त दर सञ्चालक समितिबाट अनुमोदन र विद्युत् नियमन आयोगबाट स्वीकृति प्राप्त भएपछि मात्र लागू हुने पनि स्पष्ट पारेका छन्। प्राधिकरण सञ्चालक समितिको बैठक लामो समयदेखि बस्न नसकेकाले उक्त विषयमा बैठकमा पेस गर्न नसकिएको भनिएको छ। यदि सञ्चालक समिति र नियमन आयोगबाट स्वीकृत नभएमा विद्युत् आदानप्रदान सम्झौताबमोजिमको विद्युत् आयात नहुने उनले प्रस्ट पारेका छन्।"
"प्रतितोला २२ सयले घट्यो सुनको मूल्य,चाँदी स्थिर",काठमाडौं : स्थानीय बजारमा सुनको मूल्य घटेको छ । नेपाल सुनचाँदी व्यवसायी महासंघका अनुसार बिहीबारको तुलनामा शुक्रबार सुनको मूल्य प्रतितोला २ हजार २०० ले घटेर प्रतितोलाको १ लाख ६८ हजार १०० कायम भएको छ । महासंघका अनुसार आज चाँदीको मूल्य भने स्थिर छ । चाँदीको मूल्य प्रतितोला एक हजार ९१५ मा कायम भएको छ ।
"व्यवसायीलाई नोक्सानी, सरकारलाई राजस्व घाटा","काठमाडौं : चीनसँगको मुख्य भन्सार नाका रसुवा र तातोपानीमा बर्सेनि बेमौसमी वर्षाले भौतिक संरचनामा क्षति पुर्याउँदा व्यापारमा ठूलो नोक्सानी व्यहोर्नु परिरहेको छ। नेपाल हिमालय सीमापार वाणिज्य संघका अनुसार गत असोजकात्तिकमा परेको वर्षाले निम्त्याएको बाढीले सडक, पुल बगाउँदा पर्वलक्षित आयातीत सामान नाकामै अडकयो। तातोपानीमा ३ सय देखि ४ सय र केरुङमा झन्डै ७ सय वटा कन्टेनर रोकिए। झन्डै २ सय वटा कन्टेनरमा रहेका फलफूल कुहिँदा दसैंको लागि ल्याइएका सामानहरू पनि प्रयोगविहीन भए। नाका खुलेको बेला पनि दिनमा ४०५० वटाभन्दा बढी भन्सार भएनन्। जसले गर्दा सामान थुप्रियो। सामान बिग्रिंदा र ऋण गरेर ल्याएको सामान समयमा बिक्री गर्न नपाउँदा व्यवसायीलाई नोक्सानी व्यहोर्नुपर्यो। महिनौंदेखि नाकामा रोकिएको आयातीत वस्तु महँगो हुन जाँदा प्रत्यक्ष मारमा उपभोक्ता पर्छन्। सामानको मूल्य चर्को हुँदा ग्राहकको चहलपहल पनि कम भयो। यसैका कारण व्यवसायीले चाडपर्वमा अपेक्षाअनुसारको व्यापार नभएको गुनासो गरेका छन्। अर्कोतर्फ निर्यातमा पनि असर पर्दा स्वदेशमा उत्पादित बस्तुले समयमा बजार नपाउने कारणले व्यवसायीदेखि मुलुकको आय प्रभावित बन्ने गरेको छ। अन्ततः निर्यातीत वस्तु उत्पादनमा आश्रित श्रमिकको आम्दानीमा समेत प्रभाव पर्ने स्थिति छ। तर सरकारसँग भने नाका अवरुद्ध भएपछि बाटो खुलाउन अल्पकालीनवाहेक दीर्घकालीन विकल्पहरू नभएको देखिन्छ। २०७२ सालको महाभूकम्प र बर्सेनि पर्ने मुसलधरे वर्षाले निम्तिने प्राकृतिक विपद्ले उक्त नाकाहरू पटकपटक अवरुद्ध हुने गरेका छन्। भौगोलिक रूपमा पनि विपद्को उच्च जोखिममा रहेकाले वर्षायाम सुरु भएसँगै सडकमार्ग जीर्ण हुन्छ। तर गतिलो र दीर्घकालीन भौतिक संरचनाको अभावमा अस्थायी सडकमार्फत जोखिम मोलेरै भए पनि आयात निर्यात गर्नु परेको छ। यसैक्रममा आफू उद्योग सचिव हुँदाको अवस्था सम्झँदै उद्योग, वाणिज्य तथा आपूर्ति मन्त्रालयका पूर्वसचिव पुरुषोत्तम ओझा भन्छन्, पहिले यस्तो हुँदैनथियो। तर अहिले जलवायु परिवर्तनको असरले गर्दा धेरै फरक परिरहेको छ । अहिले अतिवृष्टिका कारण बाढीपहिरोले विनाशको क्रम बढेको छ। यसर्थ सरकारले जलवायु परिवर्तनको प्रभावलाई हेरेर आपूर्ति चक्रलाई यथावत् राख्न योजनाबद्ध ढंगले काम गर्दै जानुपर्छ। वर्षामा नाका अवरुद्ध हुँदा सामान आइपुग्न ढिलाइले व्यवसायीले बर्सेनि ठूलो क्षति व्यहोर्नु परेको छ। गत दसैंअघि यस्तो हुँदा पनि त्यतिबेला सरकारलाई दिगो पूर्वाधार बनाउन माग गरेका थियौं। उत्तरी नाकामा पूर्वाधारको कमी छ। कमलेशकुमार अग्रवाल, अध्यक्ष, नेपाल चेम्बर अफ कमर्स मुलुकभर भन्सार कार्यालयको ४१ नाका छन्। यसमध्ये प्रायः २८२९ नाका मात्रै नियमित सञ्चालनमा छन्। यीमध्ये बढी वर्षा प्रभावित क्षेत्र टिमुरे रसुवाको रसुवा भन्सार र सिन्धुपाल्चोक लार्चाको तातोपानी भन्सार कार्यालय हो। भन्सार विभागको तथ्यांकअनुसार बर्सेनि रसुवाबाट मात्रै मुलुकको कुल आयातको ४ प्रतिशत हाराहारीमा र तातोपानीबाट ३ प्रतिशत हाराहारीमा आयात हुने गरेको छ। चालु आर्थिक वर्षको माघसम्ममा मात्रै कुल आयात ९ खर्ब ८८ अर्ब ५८ करोड रुपैयाँबराबर हुँदा रसुवा नाकाबाट ४७ अर्ब ९० करोड हाराहारीमा आयात भएको छ। यो कुल आयातको ४८५ प्रतिशत हो। उक्त नाकाबाट निर्यात पनि १ अर्ब ६६ करोड ५८ लाख रुपैयाँको भएको छ। यो कुल निर्यातको १३१ प्रतिशत हो। रसुवा नाकाबाट वार्षिक कुल निर्यातको औसत १ प्रतिशत चीनमा हुने गरेको छ। यता तातोपानी नाकाबाट पनि चालु आवको ७ महिनामा २७ अर्ब २५ करोड रुपैयाँबराबरको आयात भएको छ। यो कुल आयातको २७६ प्रतिशत हो। तर उक्त नाकाबाट चालु आवको यस अवधिसम्म निर्यात भने भएको छैन। कहिलेकाहीँ नगन्य मात्रामा हुने गरेको भन्सार विभागको तथ्यांकले देखाउँछ। यसरी अर्बौं कारोबार गर्ने नेपालचीन जोड्ने नेपालको प्रमुख व्यापारिक तातोपानी नाका भए पनि सडक मार्गको समस्याले यो सधैं ग्रसित छ। चीनसँगको व्यापारिक नाका तातोपानी जोड्ने मुख्य सडक बाढी, सुक्खा पहिरोलगायतका समस्याले सधैं भासिने गरेको छ। यो क्षेत्र भौगोलिक रूपमा पनि विपद्को उच्च जोखिममा रहेकाले वर्षायाम सुरु भएसँगै सडकमार्ग जीर्ण हुन्छ। सिन्धुपाल्चोकको बाह्रबिसेदेखि तातोपानी नाकासम्मको सडक मार्गको सरकारले दीर्घकालीन मर्मत गर्न नसक्दा सधैँ जोखिम मोलेर सवारीसाधन चलाउनुपर्ने बाध्यता रहेको व्यवसायीको गुनासो छ। दुई पहाडबीचबाट बग्ने भोटेकोशी नदीको किनार भएकाले पनि तातोपानी नाका जोड्ने सडकमा जोखिम बढी हुने गर्छ। प्रायःजसो वर्षायाममा हुने यो समस्या पछिल्ला वर्षहरूमा चाडपर्वको संघारमा हुने गरेकाले नाकामा आयातीत वस्तुहरू महिनौंसम्म रोकिने स्थिति छ। यसले एकातर्फ सरकारको राजस्व लक्ष्य हासिल गर्न चुनौती थपेको छ भने अर्कोतर्फ व्यवसायीको लागत बढाएको छ। परिणामस्वरूप सामान आपूर्तिमा ढिलाइ हुनेदेखि अन्ततः उपभोक्ता नै महँगीको मारमा पर्ने गरेका छन्। अहिले जलवायु परिवर्तनको असरले गर्दा धेरै क्षेत्रमा फरक परेको छ। यसमध्ये बेमौसमी वर्षाका कारण अतिवृष्टि हुँदा बाढीपहिरोजस्ता विनाशको क्रम बढेको छ। यसले भन्सार नाका अवरुद्ध हुँदा व्यापार प्रभावित बनेको छ। पुरुषोत्तम ओझा, पूर्वसचिव, उद्योग, वाणिज्य तथा आपूर्ति मन्त्रालय यी सबै समस्याका मुख्य कारण जलवायु परिवर्तन हो। जसले गर्दा असार साउनमा हुने वर्षा सरेर भदौ, असोज र कात्तिकमा पुगेको छ। नेपाली उपभोक्ताबाट धेरै खपत हुने पर्व तीज, दसैं र तिहार यतिबेलै पर्ने भएकाले बढी व्यवसाय हुने समय पनि हो। तर विगत ३४ वर्ष यता चाडपर्वकै आसपासमा मुसलधरेदेखि आरीघोप्टेसम्म वर्षा हुने गरेको छ। जसले गर्दा नेपालको उत्तरी क्षेत्रका भन्सार नाकामा आएको अस्वाभाविक बाढीले सडक, पुल भत्किँदा आवागमन अवरुद्ध हुन्छ। यसको प्रत्यक्ष असर स्वरूप व्यापारको आपूर्ति शृंखला नै बिग्रिएको छ। सरकारले तातोपानी जोड्ने सडक मर्मतका लागि आवश्यक चासो नदिएको व्यवसायी गुनासो गर्छन्। तत्कालीन समयमा नाका अवरुद्ध हुँदा सामान आइपुग्न ढिलाइले गर्दा व्यवसायीले ठूलो क्षति व्यहोर्नु परेको थियो। आफूहरूले त्यतिबेलै सरकारलाई घचघच्याउने काम गरेको नेपाल चेम्बर्स अफ कमर्सका अध्यक्ष कमलेशकुमार अग्रवाल बताउँछन्। उत्तरी नाकामा पूर्वाधारको कमी छ। अहिले सानोतिनो कच्ची अवस्थामा छ। प्राकृतिक विपद्ले पुल भाँचिदा अस्थायी पुल, सडक पनि त्यत्ति राम्रो छैन। यसले गर्दा व्यवसायीको लागत नै अतिरिक्त बढी भइरहेको छ, उनले भने, यसै वर्षको दसैंमा नाका अवरुद्ध भएपछि आयातीत सामान २६ दिन रोकिएकाले वाणिज्य मन्त्रीसँग दिगो पूर्वाधार बनाउन माग लिएर डेलिगेसन गएका थियौं। सरकारले व्यापारीलाई कहिले पनि नाइँ भन्दैन तर काम गर्नमा विलम्ब गर्ने प्रवृत्तिले अन्ततः आम उपभोक्ताले यसको मार खेप्नु परेको छ। व्यापारीको तीन दशकको अनुभव ३० वर्षदेखि काठमाडौंको न्युरोडमा फुटवेयरको व्यापार गर्दै आएका छन् नयन खत्री। उनले दसैंमा बढी खपत हुने बेलामै आयात गर्दा उनको सामान चीनको केरुङ नाकामा झन्डै एक महिना रोकियो। त्यसैगरी तातोपानी नाकामा २०२५ दिन रोकिएको उनको गुनासो छ । तीन दशकदेखि यो व्यवसाय सञ्चालन गरेको अनुभवमा २०७२ सालपछि तातोपानी नाका पूर्वाधार तहसनहस बनाएको उनी बताउँछन्। त्यसपछि सिन्धुपाल्चोकको जुरे पहिरोले असर गर्यो। हाम्रा बाटोहरू वर्षायाममा निर्वाध रूपमा चलाउन गाह्रो हुन्छ, नेपाल चेम्बर्स अफ कमर्सका कार्यकारी सदस्यसमेत रहेका खत्रीले भने। उनले दसैंमा अलि बढी व्यापार गर्ने भन्ने आशासहित डेढदुई महिनाअघि नै सामान मगाएका थिए। तर सामान बाटोमै अडकएपछि नियमित खर्च बढेको र आम्दानी नभएकाले घाटा खेप्नु परेको बताए। खत्री भन्छन्, हरेक दिन नाकामा कन्टेनर राख्नुपर्दा दैनिक अक्टोडिडेक्सन चार्जले अतिरिक्त खर्च बढायो। औसत दैनिक ३ हजार तिर्नुपर्छ। दुवै नाकामा गरेर ४० दिनको शुल्क थपिँदा भन्सार भार थपियो। यसले अन्य व्यवसायीलाई पनि आर्थिक भार बढायो। उनका अनुसार त्यतिबेला चीनबाट आएका करिब ४ देखि ५ सय मालवाहक ट्रक पूरै रोकिएका थिए। चीनतिरको असरका लागि कूटनीतिक पहल गर्न पनि सरकारलाई चेम्बरको तर्फबाट ध्यानाकर्षण गरेको उनले जनाए। जलवायु परिवर्तनले ती नाकामा दुःख व्यहोर्नु परेको उनको भनाइ छ। अझ नेपालतर्फको पूर्वाधार धेरै कच्ची भएकाले दीर्घकालीन र बलियो पूर्वाधार बनाउन सरकारलाई आग्रह गरेको उनले बताए । यता भन्सार विभागका निर्देशक तथा सूचना अधिकारी मुक्तिप्रसाद श्रेष्ठका अनुसार उक्त दुई नाका भौगोलिक दृष्टिकोणले पनि विकट हुँदा विपद्मा झन् समस्या पर्ने गर्छ। त्यहाँ मालवाहक सवारी रोकिँदा असोजमा लक्ष्यअनुसार राजस्व प्राप्त हुन नसककेको उनी बताउँछन्। प्रायः वर्षामा उत्तरी नाका प्रभावित हुन्छ। तर यसपटक दसैंअघि अलि लामो समय अर्थात् करिब ४५ दिन नै रोकियो। जसले गर्दा अरू बेलाको भन्दा कुल व्यापार पनि घट्यो। रोकिएकामध्ये सबै विपद्का कारण मात्र होइनन्। अरू नियम नपुर्याएका मालवाहक सवारीसाधन पनि छन्, श्रेष्ठले भने। नाकामा यसरी कन्टेनर रोकिँदा एक सातासम्म भन्सारमा शुल्क लाग्दैन। तर त्यसपछि प्रत्येक दिन सामानअनुसार शुल्क बुझाउनु पर्छ। ६० दिनसम्म राख्न पाइन्छ। त्यसपछि व्यवसायीले जाँचपास गर्न आएनन् भने सरकारले जफत गर्छ। यद्यपि गत दसैंताका दुई वटा पुल भत्किँदा चीनदेखि नेपालसम्म असोज १३ देखि कात्तिक ७ गतेसम्म भन्सार सामान जाँचपाच गर्न नसकिएको सिन्धुपाल्चोक लार्कास्थित तातोपानी भन्सार कार्यालय प्रमुख कमलकुमार भट्टराईले जानकारी दिए। उनका अनुसार अहिले पनि सडकको स्थिति त्यति राम्रो छैन। दुई पुल भत्किएपछि अस्थाई सडक र एउटा बेलिब्रिज बनाइएको छ। तर खोलामा अर्को बेलिब्रिज बनाउनुपर्ने छ। अबको वर्षासम्ममा बनेन भने फेरि सम्बन्धविच्धेद हुन्छ, उनले भने, यहाँ अर्को बाटो छैन। कि त रसुवाबाट ल्याउनुपर्यो, त्यो पनि अस्थायी बाटो हो। काठमाडौंबाट त्यहाँसम्म पुग्न अलि लामो बाटो छ। यसको विकल्पमा व्यवसायीले जहाजबाट सामान ल्याउनुपर्ने हुन्छ । तर, यसो गर्दा महिना दिनसम्मको समय लाग्ने र लागत बढ्ने उनले जनाए। अहिलेलाई पानी नपर्दा अस्थायी बाटो चलिरहेको छ। यतिखेर चीनमा नयाँ वर्ष, ल्होसार हुँदा दुवै नाकाबाट आयात कम छ। खोलामा बेलिब्रिज राख्दा माघ ६ गतेदेखि २५ गतेसम्म बाटो पूरै बन्द गरियो। यसपछि दैनिक औसत १०१२ वटा कन्टेनर आइरहेको नाका प्रमुख भट्टराई बताउँछन्। महँगीको मारमा उपभोक्ता रसुवा र तातोपानी नाका भौगोलिक दृष्टिकोणले पनि विकट भएकाले विपद्ले समस्या भइरहन्छ। गत असोजमा मालवाहक सवारी लामो समय रोकिँदा सरकारले पनि उक्त नाकाबाट लक्ष्यअनुसार राजस्व प्राप्त गर्न सकेन। प्रायः वर्षामा उत्तरी नाका प्रभावित हुन्छ। मुक्तिप्रसाद श्रेष्ठ, निर्देशक तथा सूचना अधिकारी, भन्सार विभाग विपत्तिको समयमा आपूर्ति व्यवस्थालाई सुचारु, चुस्तदुरुस्त र पारदर्शी बनाउन सरकारले बेलैमा चासो दिनुपर्ने उपभोक्ताकर्मी बताउँछन्। यसै क्रममा उपभोक्ता अधिकार अनुसन्धान मञ्चका अध्यक्ष माधव तिमिल्सिना बजारमा कुनै पनि वस्तुको अभाव र कालोबजारी हुन नदिन सरकारले समयमै ख्याल गर्नु जरुरी रहेको टिप्पणी गर्छन्। प्राकृतिक प्रकोपले नाका अवरुद्ध हँुदा आपूर्ति शृंखला खल्बलिने र पर्याप्त सामान समयमा नआउँदा अभावसँगै उपभोक्ताले महँगीको भार खेप्नुपर्ने उनको भनाइ छ। यसर्थ राजमार्गमा प्राकृतिक विपत्तिले अवरुद्ध भएको अवस्थामा अत्यावश्यकता अनुसार वस्तुको सहज आपूर्ति गर्न सरकारको स्पष्ट नीति हुनु जरुरी भएको प्रति उनले सम्बद्ध निकायको ध्यानाकर्षण गराए। हाम्रो बजारको माग कति हो ? कुन समयमा कति आयात गर्ने भनेर व्यवस्थापन कसरी गर्ने हो ? यस अनुरूप मात्रै प्रदेशमा भण्डारण क्षमता विस्तार गरेर सुव्यवस्था गर्नु आवश्यक छ, उनको सुझाब छ। राजमार्गहरू बाह्रैमहिना चल्न सक्ने व्यवस्था गरिनुपर्छ उद्योग, वाणिज्य तथा आपूर्ति मन्त्रालयका पूर्वसचिव पुरुषोत्तम ओझा आपूर्ति शृंखलालाई व्यवस्थित गर्न काठमाडौंबाट उत्पादन क्षेत्रसम्म जोडिने सप्लाईका मुख्य ट्रंकलाइन र विदेशी व्यापारसम्म जोडिने मूल राजमार्गहरू बाह्रैमहिना चल्न सक्ने व्यवस्था गरिनुपर्ने सुझाव दिन्छन्। कस्ताकस्ता प्राकृतिक जोखिम आई पर्न सक्छन् भन्नेबारे अध्ययन गरेर दीर्घकालीन आपूर्ति गुरुयोजना बनाउन जरुरी भएको उनले औंल्याए। अझ दैवी प्रकोपको कारणले गर्दा उत्पादनमा पनि ह्रास हुन्छ। बाढीपहिरोले बालीहरू नोक्सान हुने भएकाले यस अवस्थामा मुलुकभित्र खाद्य अभाव हुन नदिन पनि सरकारले उपयुक्त योजना बनाएर कार्यान्वयन गर्नुपर्छ, ओझाले भने,भन्सार नाका बेलाबेला अवरुद्ध हुनेबारे एउटा मन्त्रालयले भन्दा पनि धेरैले हेर्नुपर्ने भएकाले अन्तर मन्त्रालय समन्वय हुनुपर्छ। यसबारे आपूर्ति मन्त्रालयले आपूर्ति सहज बनाउने दृष्टिले हेरेर मास्टर प्लान बनाउँदा नै सडक, पुलबारे भौतिक योजना तथा निर्माण मन्त्रालयको सहयोग चाहियो। राजमार्गसँगै उत्पादनदेखि उपभोक्तासम्म पुर्याउने आपूर्ति शृंखलामा कहाँके समस्या आउन सक्छन्, त्यसको पहिले नै आकलन गरेर बचाउने काम गर्नुपर्नेमा उनले जोड दिए। सरकार दीर्घकालीन समाधानमा सम्भाव्यता नै देख्दैन विपद्बाट व्यापारिक नाका अवरोध हुँदा सम्बन्धित मन्त्रालयसँग छलफल गरेर व्यापार अवरुद्ध खुलाउन अनुरोध गर्ने काम तत्काल भइरहेको उद्योग, वाणिज्य तथा आपूर्ति मन्त्रालय योजना अनुगमन तथा मूल्यांकन महाशाखाका सहसचिव हुमकला पाण्डेय बताउँछिन्। उनका अनुसार विपद्बारे दीर्घकालीन योजनाका लागि विपद्को १४ वटा कलस्टरमध्येको एक रोड कनेक्टिभिटी हो। सम्बन्धित मन्त्रालयसँगै नाकाका प्रमुख जिल्ला अधिकारी, सुरक्षा निकायसँग समन्वय गरेर सहजीकरणका लागि लिखित, मौखिक अनुरोध गरिरहेका हुन्छौं। तत्कालीनबाहेक भारी वर्षाजस्ता विपद्को क्षति रोक्न दीर्घकालीन पूर्वाधारका लागि भने इन्ट्रा मोडलले काम गर्छ, उनले भनिन्, विपद्को १४ वटा क्लस्टरमध्ये रोड कनेक्टिभिटी हो। यसको काम उद्योग वाणिज्य तथा आपूर्ति मन्त्रालयअन्तर्गतको नेपाल इन्टरमोडल यातायात विकास समितिले गर्दै आएको छ। समितिका कार्यकारी निर्देशक आशिष गजुरेल उत्तरी खण्डको दुई नाका रसुवा र तातोपानी भौतिक रूपमै अप्ठेरो नाका भएको बताउँछन्। उनका अनुसार रसुवामा भोटेकोशीले प्रभावित भइरहन्छ र तातोपानीमा पनि दसैंअघिको वर्षामा दुई वटा पुल भत्कियो। उनी भन्छन्, मुख्यतः धेरै सडकहरू खोलाकै किनारमा छन्। बीपी राजमार्ग, पृथ्वी राजमार्गमा पनि त्यस्तै छ। ठ्याक्कै बाढीपहिरोले बगाउँदा के गर्ने भन्ने पूर्व तयारी त हुँदैन। सडक विभागले ठाउँठाउँमा जेसीबीहरू व्यवस्थापन गरेको हुन्छ। सामान्य सुधार गरेर ढुंगा पल्टाउने, डाइभर्सन गर्न मिल्ने ठाउँमा तुरुन्त पनि हुँदो रहेछ। जस्तै तातोपानी र बीपी राजमार्ग।, यसर्थ डाइभर्सन बनाउन पूर्वतयारी छ तर ठूलो क्षति हँुदा पुल बनाउन भने अलि समस्या भएको कार्यकारी निर्देशक गजुरेल बताउँछन्। साना बेलिब्रिज बनाउँदा पुर्कोटा १२ दिनमा बनाइयो तर ठूला आयोजना गर्दा बजेट छुट्ट्याउनेदेखि टेन्डर गर्ने लामो प्रक्रियाले समय लाग्ने उनको भनाइ छ। असोजमा पुल भत्कियो भने तत्काल बजेट हुँदैन। त्यसैले अर्को वर्ष कुर्नुपर्ने समस्याबारे उनले दर्शाए। यस्तैखाले क्षति नदोहोरियोस् र आपूर्ति शृंखला नबिग्रियोस् भन्ने खालको दीर्घकालीन योजना नभएको उनले स्वीकार गरे। बरु तत्कालीन डाइभर्सन बनाउनेजस्ता सुविधामा समित छ। सामान्य र मध्यम खालको क्षति हुँदा तुरुन्त बनाइहाल्ने क्षमता हामीसँग वृद्धि भइसकेको छ। तातोपानी नाकामा क्षति भएपछि डाइभर्सन भइसक्यो। एक ठाउँमा बेलिब्रिज, कल्भर्टहरू राखिएको छ। तर पुल बनाउन बजेट विनियोजन गरेर टेन्डरमा जाँदा समय लाग्छ। अब फेरि वर्षा सुरु हुन लागेपछि अवरोध हुन्छ। जति जे गरे पनि प्रकृतिभन्दा बलियो अरु हुन सक्दैन। भवितव्यमा तत्काल पुलहरूभन्दा जनधन जोगाउनेतर्फ बढी केन्द्रित हुनुपर्छ, उनले भने। तातोपानी जोड्ने नेपालको ड्राइपोर्टबाट चीनको नाकासम्म जाँदा दुई वटा पुल भत्काएको छ। पुल महँगो हो। यो दुई वटा बनाउन कम्तीमा १०१५ करोड पर्ने बताउँदै कार्यकारी निर्देशक गजुरेलले अहिले सडक विभागले यसैबारे कुरा गरिरहेको जानकारी दिए। कुन वर्ष कति क्षति ? उत्तरी खण्डको दुई नाका भौतिक रूपमै अप्ठेरो नाका हो। रसुवामा भोटेकोशीले प्रभावित भइरहन्छ र तातोपानीमा पनि दसैंअघिको वर्षामा दुईवटा पुल भत्कियो । यस्ता क्षति नदोहोरियोस् र आपूर्ति शृंखला नबिग्रियोस् भन्ने खालको दीर्घकालीन योजना छैन। आशिष गजुरेल, कार्यकारी निर्देशक, नेपाल इन्टरमोडल यातायात विकास समिति, उद्योग, वाणिज्य तथा आपूर्ति मन्त्रालय २०७२ साल वैशाखदेखि २०७६ जेठ १४ गतेसम्म भूकम्पले पूर्वाधार क्षतिग्रस्त हुँदा नाका बन्द भयो। तातोपानी नाका पहिरो र भूकम्पले भत्कियो। २०७६ माघ १५ देखि २०७७ असार २७ गतेसम्म कोभिड१९ महामारीका कारण चीनले नै नाका बन्द गर्यो। २०७७ असारदेखि कात्तिकसम्म नाका कहिले खुल्ने कहिले बन्द गर्ने भयो। २०७७ माघ ७ देखि माघ २७ गतेसम्म तातोपानीस्थित मितेरी पुलमर्मतका लागि नाका बन्द भयो। २०७७ माघ ३० देखि फागुन ८ गतेसम्म पर्व मनाउन कामदार र कर्मचारी बिदामा बस्दा नाका बन्द भयो। विभिन्न बहानामा अवरुद्ध हुँदै आएका तातोपानी र रसुवागढी नाका आर्थिक वर्ष २०७८७९ मा करिबकरिब ठप्प अवस्थामा थियो। करिब तीन वर्षसम्म चीनले कोभिड१९ प्रोटोकल भन्दै दैनिक कम्तीमा ३ देखि बढीमा ८ कन्टेनर सामान मात्र आयात गर्न दिन्थ्यो। कोभिड महामारीपछि ठप्प रसुवाकेरुङ नाका २०७९ पुस दोस्रो सातातिर मात्रै खुलायो। पछिल्ला हरेक वर्ष वर्षाका कारण भौतिक संरचना बिग्रिँदा नाका बन्द हुने गरेको छ। नेपालचीन व्यापारका लागि तातोपानी मुख्य नाका हो। तर, विभिन्न बहानामा पटकपटक अवरुद्ध भएपछि त्यसको विकल्पका रूपमा रसुवागढी नाका खुला गरिएको थियो। कोभिड अघिसम्म केरुङ हुँदै रसुवा नाकाबाट दैनिक सयको संख्यामा मालवाहक कन्टेनर आउँथ्यो। नेपाल हिमालय सीमापार वाणिज्य संघका अनुसार यही वर्ष चाडपर्व लक्षित आयातीत सामान तातोपानी नाकामा ३ सय देखि ४ सय र केरुङ नाकामा झन्डै ७ सय वटा कन्टेनर रोकिए। झन्डै २ सयवटा कन्टेनरमा रहेका फलफूल कुहिँदा दसैंका लागि ल्याइएका सामानहरू पनि प्रयोगविहीन भए। नाका खुलेको बेला पनि दिनमा ४०५० वटाभन्दा बढी भन्सार भएन। जसले गर्दा सामान थुप्रियो। केहिले ३०४० दिन लगाएर ल्याउन मिल्ने सामान बन्दरगाहमार्फत पनि गरे। यसबीच, समयमा पर्याप्त सामान नआएर व्यापार नहुँदा बैंकको ऋण तिर्न नसकेर व्यापारीहरू मर्कामा परेको गुनासो समेत गरेका थिए। यातायात अवरुद्ध हुँदा एकातिर व्यापारीले लाखौं घाटा व्यहोरिरहेका छन्। अर्कोतर्फ सरकारको राजस्व संकलन प्रभावित भएको छ।"
सुरक्षा घेरा पास भएर कसरी बाहिरियो ४ किलो सुन ?,"काठमाडौं : त्रिभुवन अन्तर्राष्ट्रिय विमानस्थलबाट करिब ४ किलो सुन बरामद भएको छ। ३ किलो ७ सय ४५ ग्राम सुनसहित ४ जना उज्वेकिस्तानी नागरिक पक्राउ परेका छन्। ३ जना महिला र १ जना पुरुषले मलद्वारमा सुन लुकाएर ल्याएका थिए। विमानस्थलभित्रको कडा सुरक्षा घेरा पास भइसकेपछि उनीहरूलाई विमानस्थल सुरक्षामा खटिएको प्रहरीले टर्मिनल गेटबाटै पक्राउ गरेको हो। पक्राउ पर्नेमा ४९ वर्षीया फेजिभा साउदत, ४८ वर्षीया अख्मेदोभा उमेदा र ५४ वर्षीया मारिफालिभा दिलफुजा, ४१ वर्षीय तुरसुनोभ सारदोर रहेका छन्। विमानस्थल सुरक्षा कार्यालयका एसएसपी सोमेन्द्र सिंह राठौरका अनुसार भन्सार पास भएर बाहिर निस्किएका उनीहरूको व्यवहार शंकास्पद देखिएपछि प्रहरीले निगरानी गरेको थियो। उनीहरूलाई नियन्त्रणमा लिएर खोजतलास गर्दा सुन फेला परेको थियो। बुधबार राति फ्लाइ दुबईबाट नेपाल आएका उनीहरू सुनसहित पक्राउ परेका हुन्। नेपालको भिजिट भिसा लिएर नेपाल प्रवेश गरेका उनीहरूमध्ये एक जना पुरुष १२औंपटक नेपाल आउने जाने गरेको रेकर्ड भेटिएको छ। उनीहरूले ल्याएको सुनलाई गलाउने केमिकल हालेर ल्याएको अवस्थामा भेटिएको थियो। शंकास्पद व्यवहारपछि उनीहरूलाई एक्सरे मेसिनमा लगेर सुनको जाँच गरिएको थियो। फ्लाई दुबईबाट काठमाडौं ओर्लिएलगत्तै उनीहरू सरासर अध्यागमनको आगमन कक्षतिर प्रवेश गरे। आगमन अनुमति लिएपछि उनीहरू थप जाँचका लागि सशस्त्र प्रहरी बसेको कक्षतिर झरे। सशस्त्रप्रहरीले यात्रुको जुत्ता, ब्याग र शरीरसमेत स्क्रिनिङ गर्छ। उनीहरू सुरक्षा जाँच सकेर बाहिर निस्किने क्रममा शंकास्पद गतिविधि देखेपछि प्रहरीले नियन्त्रणमा लिएका थिए। सोही क्रममा उनीहरूको साथबाट सुन बरामद भएको थियो। चेकजाँचका क्रममा विमानस्थलमा रहेको मेटल स्क्रिनिङमा सुनको स्क्रिनिङ हुनुपर्ने हो। तर, त्यहाँ बसेका कर्मचारी तथा सशस्त्र प्रहरीले समेत उनीहरूले ल्याएको सुनको बारेमा पत्तो पाएनन्। भन्सार चेकजाँच कसरी पास भयो ? त्रिभुवन विमानस्थल भन्सार कार्यालयका भन्सार अधिकृत नरेन्द्र सिंहका अनुसार सुरक्षा चेकजाँचमा रहेको मेसिनमा प्रायः शरीरभित्रको मेटल देखिने गरेको छैन। बरामद भएको सुनलाई आरोपीहरूले केमिकल प्रयोग गरेर एक्सरे मेसिनलेसमेत डिटेक्ट नगर्ने तरिकाले ल्याएका हुन्छन्। शरीरभित्र भएको सुनका विषयमा मेसिनले डिटेक्ट नगरेकाले उनीहरू भन्सार पास भएका हुन्। हुनत विमानस्थलको सुरक्षामा रहेको सशस्त्र प्रहरीसँग हाते स्क्रिनिङ मेसिन पनि हुन्छ। तर, बुधबार राति बरामद भएको सुनका विषयमा सशस्त्रको हाते मेसिनले समेत डिटेक्ट नगरेको अवस्था हो। यसबारेमा विमानस्थल भन्सार कार्यालयले सीसीटिभी चेकजाँच गर्ने तथा घटनाको फुटेज हेरेर आन्तरिक अनुसन्धान गरिरहेको छ। नेपाल प्रहरीका प्रवक्ता कुमार न्यौपानेका अनुसार सशस्त्र प्रहरी कर्मचारीले यात्रुहरूको शरीर खानतलाशी मात्रै गर्ने हो। यसक्रममा उनीहरूको साथमा केही पनि फेला परेको छैन। शरीरभित्र लुकाएर ल्याएको सुनलाई बाहिरबाटै देखिने कुरा पनि त भएन नी। के भएको रहेछ हामीले अनुसन्धान गरिरहेका छौं, उनले भने। सारदोरको १२औं पटक नेपाल कनेक्सन सुनसहित पक्राउ परेका चार उज्वेकिस्तानीमध्ये एक जना ११ पटक नेपाल आएको अनुसन्धानले देखाएको छ। प्रहरीको प्रारम्भिक अनुसन्धानमा ४१ वर्षीय तुरसुनोभ सारदोर यसअघि ११ पटक नेपाल आएको देखिएको हो। ती व्यक्तिको नेपाल कनेक्सनबारे थप अनुसन्धान सुरू भएको प्रहरीले बताएको छ। विमानस्थल सुरक्षा कार्यालयका प्रवक्ता सोमेन्द्र सिंह राठौरका अनुसार ४१ वर्षीय सारदोर एक वर्षमै तीनदेखि ४ पटक नेपाल आएको रेकर्ड प्रहरीले फेला पारेको छ। हरेक पटक भिजिट भिसामा नेपाल आउने उनी नेपाल भने खासै बस्दैनन्। केही दिनमा नै फर्किहाल्छन्। उनले यसअघि पनि सुन तस्करी गरेको हुनसक्ने प्रहरीको अनुमान छ। यसपटक उनले सुन ल्याउन अन्य तीन जना उज्वेकिस्तानी महिलालाई प्रयोग गरेको खुलेको हो। पक्राउ परेका महिलाहरूले सुन आफ्नो नभएको र तुरसुनोभले भनेअनुसार आफूहरूले ल्याएको प्रहरीलाई बयान दिएका छन्। उनीहरूलाई केही रकम दिने प्रलोभनमा शरीरभित्र सुन बोकाएर नेपाल ल्याइएको थियो। शरीर खानतलाशी गर्दा उनीहरूको साथबाट ३ किलो ७४५ ग्राम सुन बरामद भयो। अनुसन्धानका क्रममा उनीहरूले मलद्वारभित्र सुन लुकाएर ल्याएको खुलासा भएको छ। बरामद सुन जोख्दा ३ किलो ७४५ ग्राम रहेको छ। विमानस्थल सुरक्षा कार्यालयका एसएसपी राठोरले अन्नपूर्णसँग भने, हामी पनि अनुसन्धान गरिरहेका छौं। उनीहरूलाई थप अनुसन्धानका लागि भन्सार कार्यालयमा पठाएका छौं।"
डिजेल र मट्टितेलको मूल्य घट्यो,काठमाडौं : नेपाल आयल निगमले पेट्रोलियम पदार्थको मूल्य घटाएको छ। निगम सञ्चालन समितिको आज बसेको बैठकले डिजेल र मट्टितेलमा प्रतिलिटर ११ रुपैयाँ मूल्य घटाउने निर्णय गरेको हो। निगमले डिजेल र मट्टितेलमा ११ रुपैयाँ घटाएको हो। पेट्रोल र एलपी ग्यासको मूल्यमा हाललाई यथावत् रहेको निगमले जनाएको छ। घटाइएको मूल्य राति १२ बजेदेखि लागू हुने छ।
