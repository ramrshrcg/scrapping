शीर्षक,विवरण
राजनीतिमा रास्वपा रोदन,"केही समयदेखि राष्ट्रिय स्वतन्त्र पार्टीका सभापति प्रहरी हिरासतमा छन्। सहकारीको रकम अपचलनको विषयमा संसदीय छानबिन समितिले दिएको निष्कर्षअनुसार उनलाई प्रहरी नियन्त्रणमा लिइएको सरकारी दाबी छ। रास्वपाका समर्थक र शुभेच्छुकहरू यसलाई राजनीतिक प्रतिशोध र षड्यन्त्र भनिरहेका छन्। यो तर्कलाई कमजोर पार्न सरकारका समर्थकहरू स्वयं रास्वपाकै सांसदसमेतले हस्ताक्षर गरेको प्रतिवेदनअनुसार अनुसन्धान अगाडि बढाएको भन्छन्। तर्क कमजोर पार्न प्रतितर्क निर्माण गर्नु सामान्य अभ्यास भए पनि सरकार पक्षको अन्तर्य भनेको चाहिँ सकेसम्म रास्वपा नै कमजोर पार्नु रहेको हुनसक्छ। पछिल्लो समय राजनीतिमा प्रतिस्पर्धी शक्तिहरूमाथिको अन्तरसम्बन्धलाई लिएर राजनीतिशास्त्रीहरूबाट फोरडीको सिद्घान्त प्रतिपादित छ। सके विनाश (डिस्ट्रोए), नसके पराजित (डिफिट), त्यो पनि नसके बेइज्जती वा अलोकप्रिय बनाउन कोसिस (डिफेम) र त्यो पनि नसके अस्वीकार (डिनाई) गर्ने यसका चरणहरू हुन्। यो पार्टीको स्थापनाको आसपास अन्य दलहरू यसलाई दल नै मान्न तयार थिएनन्। उनीहरू अस्वीकारको चरणमा थिए। सिद्घान्त नभएको, संगठन नरहेको, लहडीबाज र निराशामा खेलेको भन्ने आरोप लगाउँथे। तर जबर्जस्त रूपमा चौथो शक्ति बन्यो, सिद्घान्त र अभ्यासका हिसाबले बलियो बन्ने लक्षण देखायो, रणनीति र विचारहरू स्पष्ट गर्न थाल्यो। भर्खरै सम्पन्न राष्ट्रिय भेलामार्फत संरचनात्मक परिवर्तन र अवस्था परिवर्तनका लागि केही अवधारणाहरू सार्वजनिक गर्यो। योग्य, सक्षम, काविल, अनुभवी, परिणाम दिन सक्ने विज्ञ, दक्ष व्यक्तिहरूलाई राजनीतिमा आकर्षित गर्ने भन्यो। परिवर्तनमा युगान्तकारी नजिर निर्माण गर्ने अभिरुचिमा उम्मेदवार क्लब र लिडरसिप एकेडेमीको स्थापनामार्फत राजनीतिक अभ्यास गर्ने भन्दै सर्वथा अनुपम र अलौकिक अभ्यासको उद्घोष गर्यो। यद्यपि यसको अभ्यास र प्रयोग कस्तो हुन्छ भन्ने त आगामी दिनहरूले देखाउला। अब सकेसम्म यसलाई अलोकप्रिय बनाउने अभ्यासकेन्द्रित गतिविधि बढ्छन्। यसैका आधारमा आगामी निर्वाचनमा यसलाई सकेसम्म पराजित गर्ने र विस्तारै दल नै विघटन हुनुपर्ने अवस्थामा पुर्याउने राजनीतिक अभीष्ट अन्य सबै दलमा हुन्छ। यो तथ्यलाई रास्वपा र यसका शुभेच्छुकले शिरोपर गर्नुपर्छ, परिपक्व रणनीतिहरू अगाडि सार्नुपर्छ। प्रतिस्पर्धीलाई कमजोर बनाउन हरसम्भव प्रयास राजनीतिमा एक स्वीकार्य अभ्यास बनिसकेको नजिर हामी कसैबाट लुकेको छैन। केवल प्रतिशोधको आरोप लगाउनुभन्दा सबल रणनीतिहरू तयार गरी आम नागरिकबीच अझै लोकप्रिय र बलियो बन्नुमात्र उसको अकाट्य उपाय हो। यहाँ राजनीतिमा संलग्न नयाँपुराना कुनै पनि दल अछुतो चाहिँ छैन, जानीनजानी केही गलत कार्यमा नजोडिएका छैनन्। कसैको आयतन अलिक बढी र कसैको घटी चाहिँ हुनसक्छ। कोही इथिकल डिलेमा (समानान्तर सम्भावनाबाट छनोट गर्नैपर्ने बाध्यताका कारण प्रणालीगत त्रुटि)ले फसे होलान्, कोही इथिकल ल्याप्स (जानीजानी बेइमानीको अभ्यास)मा होमिए होलान्। संक्षिप्त मन्तव्य राख्ने क्रममा सिस्नुपानीको देउसीभैलो २०८१ मा प्रधानमन्त्री स्वयंले स्वीकार गरेको सत्य हो यो। रवि लामिछानेकै मुद्दालाई हेर्दा पनि अरूले राजनीतिमा आएर राजनीतिलाई माध्यम बनाएर देशमाथि गलत कार्य गरेका उदाहरण प्रशस्तै छन् भने उनले राजनीतिमा आउनुभन्दा पहिले गरेको गतिविधि चाहिँ अनुसन्धानको घेरामा आएको हो। राजनीतिलाई माध्यम बनाएर बेइमानी गरेको भनिएको छैन। अहिले चर्चामा रहेको सहकारी हिनामिना अतिरिक्त निर्मला बलात्कार काण्ड, सुन तस्करी, गुठी विधेयक, बालुवाटार जग्गा, सेक्युरिटी मास प्रिन्टर, स्वास्थ्य सामग्री खरिद, ओम्नी, यती, बतास, गिरिबन्धु टीस्टेट, भुटानी शरणार्थी, बालमन्दिर जग्गा, बाँसबारी जग्गादेखि अनेकन काण्डहरू ज्वलन्त उदाहरण हुन्। अझै लुकाइएका धेरै कुरामा त आम नागरिक सूचित हुनै बाँकी छ। यस्तै गतिविधिका कारण पुराना दलहरूमाथिको आकर्षण घटेको हो। क्रममा पहिलो र दोस्रो नै स्थान आए पनि २०७४ को तुलनामा २०७९ को निर्वाचनमा लोकप्रिय मत जम्मा १५ लाखले घट्यो जबकि यस निर्वाचनमा १५ लाख नयाँ मतदाता थपिए। सिंगो पार्टीभन्दा व्यक्ति बढी लोकप्रिय बन्दैछन्। पार्टी, सदस्यता, सिद्घान्त अनि संगठनभन्दा काबिल व्यक्तिहरू रोजाइमा पर्न थालेको देखिन्छ। दलहरूले आफ्नो हैसियत कायम राख्न र अभिवृद्घि गर्न समाजका योग्य, विज्ञ, दक्ष, प्रभावी तथा अनुभवी व्यक्तिहरूको समूह नै निर्माण गर्नुमात्र राजनीतिको बाटो भएको स्पष्ट हुँदैछ। एकआपसमा माथापच्ची गर्ने, कसैलाई बोक्ने वा सक्ने, कसैप्रति आशक्ति वा आग्रहको रोदन व्यक्त गर्ने रणनीति अब राजनीतिमा खासै हितकारी हुँदैन। आरोप र अभियोजन एउटै होइन, अनुसन्धान नै हुन नहुने पनि होइन। आरोप लागिसेकपछि अनुसन्धानबाट निर्दोष प्रमाणित भएर निस्कँदा त्यसले राजनीतिक इमान र सच्चाइको अर्को उचाइ दिन्छ। अनुसन्धानलाई प्रतिशोधकै रूपमा व्याख्या गरिहाल्नु पर्ने अपरिहार्यता रहँदैन। यद्यपि फोरडी सिद्घान्तको अनुसरण हुन सक्ने सम्भावनाप्रति अनभिज्ञ रहनु हुँदैन। हाम्रो राजनीतिक इतिहासमा नयाँ पार्टीहरू स्थापनापछि कमजोर मात्रै बन्दै गएका छन्। २०६३ पछि आएका कुनै पनि दलजस्तै माओवादी, मधेसवादी दलहरू, बाबुराम भट्टराईको दललगायत अन्य स्थापनाको पहिलो पटक जत्रो शक्तिका रूपमा उदाएका थिए त्यसपछि निरन्तर ओरालो यात्रामा मात्रै छन्। आफूलाई बलियो ढंगले परिस्कृत नगरे रास्वपा पनि यही नियतिमा बहन सक्छ। अन्य दलहरूले सकेसम्म त्यतैतिर धेकल्न प्रयास गर्नु अनैतिक त होला तर राजनीतिक रूपले अस्वाभाविक भने होइन। केही व्यक्तिहरू नेपाल पनि बंगलादेश हुन सक्ने भन्छन्। बंगलादेश भएको छैन। त्यसो त नहोला पनि भन्न सकिँदैन। जसरी दुई शक्तिशाली महिलाबीच एकअर्कालाई जेलमा राख्ने प्रतिस्पर्धा थियो, त्यो नेपालमा पनि सुरु भयो। हिजो गृहमन्त्री हुँदा आज सरकारमा भएकाहरूलाई पक्राउ गर्न खोजियो, आज नयाँ सरकारले सोही कदम दोहोर्यायो, राजनीति व्यक्तिगत भयो। यो दृष्टान्त पुराना र नयाँबीचको घम्साघम्सी र रस्साकस्सी हो। जसरी पनि आफ्नो प्रभुत्व कायम राख्ने अभिरुचि राजनीतिमा चलेको हुन्छ। नयाँले पुरानालाई विस्थापित गर्न खोज्नु र पुरानाले नयाँलाई रोक्न खोज्नु दुवै राजनीतिका स्वाभाविक अभ्यास हुन्। नागरिकमैत्री र हितका कार्यक्रम दिन सक्नु चाहिँ कुनै पनि पार्टीको मुख्य सक्षमता हो। यस्तो अवस्था हुँदा नेतृत्वपंक्ति जेलमै रहेको अवस्थामा पनि पार्टीमा नागरिक आकर्षण बढेको, स्वयं नेतृत्व र अन्य उम्मेदवारले चुनाव जितेको, दल झन् लोकप्रिय भएको उदाहरण नेपाली राजनीतिमा बाक्लै छ। तसर्थ कसैलाई थुन्दैमा दल सिध्याउन सकिँदैन। तर पुराना दलहरूले एउटा शाश्वत सत्य बिर्सन भने मिल्दैन। यदि कुनै नयाँलाई सिध्याउन सकियो भने पनि पुनः पुरानाले नै नियन्त्रण कायम राख्ने सम्भावना चाहिँ नेपाली राजनीतिबाट अब धेरै टाढा छ। केहीगरी तहसनहस गर्न सके पनि राजनीतिमा अन्य समानान्तर नयाँ शक्तिहरूको उदय हुनेछ। कसैको ज्याकेट सेतो छैन को अर्थ कालै छ भन्ने चाहिँ हुँदैन। रास्वपालाई सिध्याउनु भनेको आफूलाई सुदृढ गर्नु र सुरक्षित राख्नु चाहिँ होइन। आगामी आम निर्वाचन लक्षित गरेर आक्रामक योजना र रणनीतिका साथ कम्तीमा तीन नयाँ दलहरू उदीयमान हुने तयारीमा छन्। केहीकोे त कार्ययोजना यति रोमाञ्चक छन् कि त्यसलाई सुन्दा सायदै कसैको पनि मस्तिष्क नहल्लिरहन सक्दैन। तसर्थ अहिले रस्साकस्सीमा देखिएका दुबै पक्षले आफ्नो आक्रमकतालाई केही मत्थर गर्नु जायज हुन्छ। प्रतिशोध नै हो भन्ने रास्वपा त्रास अथवा रास्वपा सिध्याएर हामी सुरक्षित हुन्छौं कि भन्ने अन्य दलको मनसाय दुवै परिपक्व राजनीतिक निष्कर्ष होइनन्।"
"बीपी राजमार्ग, मर्मत कि चार लेन ?","विज्ञानका अनेकौं भनाइ सत्य सावित हुँदै गएका छन्। विज्ञानप्रति जनजनमा विश्वास जागेको छ। हामी भने विज्ञानलाई परम्परागत सोचाइले मात्र हेर्ने गर्छौं। आधुनिकतातर्फको यात्रा छाडेर नेपाल देवदेवतालाई सुनका अलंकार चढाएर वरदान माग्ने युगतिर पो फर्किँदै छौं। सरकार र राष्ट्र प्रमुखहरू विज्ञानको विश्वास लिनुभन्दा लहडबाजीमा भगवान्को आरती उतार्ने युगबाट आधुनिकतातिर अगाडि बढ्न सकेका छैनन्। भौतिकवादको मन्दिर शिलान्यास गर्दासमेत पुरोहितद्वारा स्वस्तिवाचन (मन्त्रोच्चारण) का साथ गर्ने प्रचलन कायमै छ। नेपाली संस्कार र संस्कृतिको अमिट छापले सायद कुश, तिल, जल अभिमन्त्रित गर्दै शान्ति पाठ गराउने परम्परा अझै चम्किलो हुँदैछ। त्यो पनि अन्तर्हृदयको प्रस्फुटन हो वा छलकपटपूर्ण। यसको जवाफ विज्ञानले मागिरहेको होला। प्रसंग २०८१ असोज ११ र १२ गतेको भीषण बाढीपहिरोबाट पुगेको जनधनको क्षतिको हो। सरकारकै अंग मौसम पूर्वानुमान महाशाखाले दिन तोकेर भीषण वर्षा हुन्छ। ठूलाठूला पहिरा जान सक्छ। लामा दूरीका गाडी नचलाउनू। छोटो दूरीमा पनि होसियारी अपनाउनू आदि सार्वजनिक सूचना जारी गरेको थियो। सरकारको कार्यान्वयन गर्ने अंगले रोक्नुपर्ने ठाउँमा सार्वजनिक सवारीसाधन ओहोरदोहोर गर्न रोकेन भनेर आलोचना भयो। मौसम पूर्वानुमानलाई पूर्वतयारी गरेन, बेवास्ता गर्यो। परिणाम कैयौं मानिसको अकालमा ज्यान गयो। सार्वजनिक सम्पत्ति क्षति भए। सर्वसाधारणले सास्ती पाइरहेकै छन्। यो नेपाली र नेपाल सरकारका लागि ठूलो चेतावनी र चुनौती थियो। सायद सरकार सचेत भयो होला। जाडो, गर्मी, वर्षा हुने समय र मात्रामा भिन्नता आइरहेको छ। वैज्ञानिकहरूका अनुसार त्यसको कारण जलवायु परिवर्तनलाई भनेका छन्। जलवायु परिवर्तनको कारक तŒव मानिस नै हो भनेका छन्। ग्लोबल वार्मिङका कारण विश्वका निम्ति थपिएको चुनौतीप्रति सचेत भएर विगतमा विश्वको सबैभन्दा होचो मुलुक मालदिभ्स सरकारका राष्ट्रपति मोहम्मद नसिदले समुद्रभित्र मन्त्रिपरिषद्को बैठक राख्नुभयो। त्यसैगरी, विश्वको उच्च स्थानमा रहेको मुलुक नेपालका तत्कालीन प्रधानमन्त्री माधवकुमार नेपाल नेतृत्वको सरकारले पनि विश्वको सर्वोच्च चुली सगरमाथा बेसक्याम्प (कालापत्थर)मा नेपाल सरकार मन्त्रिपरिषद्को बैठक राखेर जलवायु परिवर्तनले पार्ने असरप्रति विश्वको ध्यान आकर्षित गर्ने प्रयास गर्यो। विश्व इतिहासमा सामेल यी दुई बैठकले विश्वको ध्यान आकर्षण गर्ने प्रयास गरेका थिए। भौगोलिक अध्ययनले भन्छ नेपालको भूगोल विश्वको नवीनतम् भूखण्ड हो। यो टेथिस सागर निचोरिएर उठेको भूखण्ड हो। यसमा पनि महाभारत पर्वत शृंखला झनै कलिलो पहाड हो। यस्ता पहाडहरू सानो हलचल वा अधिक वर्षाले तुरुन्त प्रभावित हुने गर्छन्। यसका बारेमा भौगोलिक ज्ञान भएका वातावरणविद्कै रायमा अघि बढ्नुपर्ने हुन्छ। नेपाल सरकारसँग वातावरणका विज्ञको अभाव छैन। उहाँहरूलाई महाभारत पहाडको चट्टान, नदी, जंगलको संवेदनशीलताका बारेमा सरकार र मुलुकको नीतिनिर्माताले प्रशिक्षण लिनु लाभदायक हुन्छ। न कि विकासप्रेमी बन्ने नाममा जताततै भत्काउने। आजको मूल सन्दर्भ रोशी खोला। जसको पौराणिक नाम रोशमती हो। पछि जनबोलीले रोशी भन्यो। रोशी खोला शिर पुछारमा पुरानो सभ्यताका अवशेषहरू देख्न पाइन्छन्। नेपाल महात्म्य र पुराणहरूमा वर्णित कुशेश्वर आदि लिंग, नजिकै गायत्री मन्त्रको उत्पत्तिस्थल विश्वामित्र गुफा, पनौतीको इन्द्रेश्वर महादेव, बनेपाको धनेश्वर र चण्डेश्वरी पौराणिक स्थलहरू हुन्। यसका बारेमा लामै व्याख्या हुन सक्छ। यहाँ यति नै। यसअघिका अनेकौं बाढीले रोशी दोभानमा अवस्थित कुशेश्वर शिवालय जोगिएको छ। पौराणिक कथनअनुसार यो पशुपतिनाथको मन्दिरभन्दा पनि पुरानो हो। यस पटकको बाढीबाट पनि मुस्किल जोगियो। ओखलढुंगाको खिजीदेम्बा गाउँपालिकातिर गाइने एउटा गीतको टुक्रा भन्छ गिद्देको पहरा, काठमाडौं सहर, भल आउने रोशी खोला। त्यसबेलादेखि नै रोशीलाई भल आउने ठाउँ भनेर जनबोलीले भन्दोरहेछ। हामीले केटाकेटी उमेर (२०२८ सालतिर) सुनेका थियौं। रोशीमा बाढी आयो रे ! कुनै एउटा परिवारका सबै सदस्य मारिए। एउटा बालक घरको थाम समातेर बगेको बगेकै गरेछन्। रातको समयमा जब चिसो पानी आयो। लागेछ, उनलाई सुनकोशीमा मिसायोती बालक केही तल जीवितै उत्रिए। सायद आज पनि जीवितै होलान्त्यसबेला पनि रोशीले उसको उपत्यका चाटेको थियो। पानी मात्रको बाढी आएका कारण क्षति कम भयो। आज जताततै माटो निकाल्यौं अनि यो दुर्दशा निम्तियो। यो बाढीमा २०२८ सालमा जसरी केही कसैलाई बाढीले बगाएको भए बाँच्ने सम्भावना हुने थिएन। वातावरणका जानिफकारहरू भन्ने गर्छन्, यसपटक ज्यादा नोक्सान गर्नुको कारण मानिसले रोशी खोलाको बगर र दायाँबायाँका कलिला पहाडलाई ज्यादा कोतर्यो। प्रकृतिले सहनै नसक्ने गरी चिथर्यो, दुह्यो। जताततै भत्काइएका सडक, क्रसर र उसले निकालेको धूलोको व्यवस्थापन गर्न सकेन। यदि वातावरणविद्का भनाइबमोजिम जाने हो भने भविष्यमा क्षति कम गर्न अवश्य सकिन्छ। सायद विज्ञहरूले हामीसँग भन्नु भएका कुरा सरकारलाई नभन्ने कुरै हुँदैन। सरकार अञ्जान छैन। पक्कै भरपूर ज्ञानी छविज्ञतालाई बिलकुलै ध्यान नदिई फेरि पनि भौतिक संरचना मात्र बनाएर छाड्ने हो भने आगामी समयमा घटना अझ विकाराल बनेर दोहोरिन्छन्। माया र न्याय एकै ठाउँमा एकैपटक दिन सकिँदैन। न्याय निर्मम हुन्छ। पृथ्वी कोतरेर जीविकोपार्जन गरिरहेका हाम्रा प्रियजनको मायालाई पुनर्विचार गरौं। प्रकृतिमाथि निर्मम न्याय गरौं। राज्यले इच्छाशक्ति बढाउनै पर्छ। रोशी पानीढलो क्षेत्रलाई सर्वप्रथम संवेदनशील क्षेत्र घोषणा गरौं। यहाँ गरिने विकासका कार्यक्रममा विज्ञहरूको विज्ञानसम्मत राय लिएर मात्र काम गरौं। विकास आफन्तको आग्रह र ढिपीमा होइन, आवश्यकता र विधिविज्ञानको रायमा गर्ने गरौं। जुन विधि लामोसाँघुजिरी सडकमा स्विस सरकारले आजभन्दा झन्नै ४५ वर्ष पहिले अपनाएको थियो। बीपी राजमार्ग निर्माणका लागि त्यसबेलाको सरकारलाई ध्यानाकर्षणकर्ता हुनुका नाताले भन्नैपर्छ अब यो मार्ग चार लेनको बनाउनुपर्छ। काठमाडौंपूर्वको सम्पूर्ण भूभाग यसले समेटेको छ। विद्यमान मार्ग डेढ लेनको मात्र भएकाले धेरै साँघुरो भइरहेछ। जननिर्वाचित प्रथम प्रधानमन्त्री बीपी कोइरालाका नामको यो सडक युद्धस्तरमा बनाऔं। उहाँका समयको रेखांकन दूरदर्शितापूर्वक भए झैं लागेको छ। त्यही स्थान पछ्याउँदै अघि बढ्दा पो सडक बलियो हुन्छ कि ? राजधानी पूर्वको आधा नेपालका जनताले पाएको यो द्रुत सेवा अवरुद्ध भएको छ। युद्धस्तरमा काम गरेर नेपालको कार्यक्षमता विश्वसमक्ष प्रस्तुत गरौं। (पूर्वसांसद पौडेल २०५२ सालमा बीपी राजमार्ग (बनेपासिन्धुलीबर्दिवास सडक) अविलम्ब बनाउन संसद्मार्फत सरकारको ध्यानाकर्षण गराउने प्रस्तावक हुन्।)"
भ्रममा बाँचेका खुसीहरू !,"मानिस जीवनमा खुसी र आनन्द चाहन्छ। जो सुख, दुःख, खुसी र आनन्दभित्र नै जीवन खोजिरहन्छन्। तर पृथ्वीको गोलाद्र्धमा समय, मौसम आदिको समानता छैन। एक ठाउँमा जाडो हुँदा अर्को गोलाद्र्धमा गर्मी र एक गोलाद्र्धमा रात हुँदा अर्र्कोमा दिन भएको पाइन्छ। यद्यपि, जाडोपछि गर्मी र रातपछिको दिन भने निश्चित छ। मानिसको जीवन पनि सुखदुःख, आँसुहाँसोजस्ता परिपूरकीय यात्रामा समेटिएको छ। एकअर्कामा समाहित हुँदै दुःखभित्र सुख बगिरहेछ त आँसुभित्र हाँसो मुस्कुराइरहेछ। समयको परिवर्तनसँगै आजको मानव आफू र आफ्नाभित्र बढी केन्द्रित हुँदै गएको छ। सुख, सुविधा र सम्पन्नता नै जीवनको उद्देश्य र गन्तव्य हो भन्ठानी रहेछन्। इच्छा र आकांक्षाभित्र व्यवहारमा आएको स्वार्थी चिन्तन स्पष्ट देखिन्छ। सुख प्राप्ति नै आनन्द हो भन्ने भ्रममा मानिस सुख खोजिरहेछ। जहाँ विचारमै भ्रम उत्पन्न हुन्छ, त्यहाँ स्वतः अहंकार र अभिमानले जन्म लिने गर्छ। सुखदुःख मानव विचारका क्षणिक भावना हुन्। यस्तो गर्दा सुख र यसो गर्दा दुःख भन्ने मानवीय भ्रममात्र हुन्। वास्तवमा जीवन एउटा गतिशील शक्ति हो। सुखदुःख, आँसुहाँसो सबै जीवनरूपी यात्रामा आउने घामछायाँजस्तै हुन्। घामबिना छायाँले र दुःखबिना सुखले अर्थ राख्दैन। घामछायाँ र सुखदुःखबाट टाढा रहेर जीवन बाँच्न सकिँदैन। सुखदुःखहरू जीवनका नित्यकर्महरू हुन्। जीवन न सधैं सुखैसुखले पोतिन्छ न दुःखैदुःखले ओसिन्छ। दुःखसुख भनेका मानव चिन्तनले ल्याएका परिदृश्यहरू मात्र हुन्। दुःखको कारक मानिस आफैं हो। सुखको भण्डार आफैंभित्र राखेर बाहिर सुख खोजिरहन्छ, भौतारिरहन्छ। भ्रमभित्र पालिएका चाहनाले मानिसलाई बढी पीडा दिइरहेको हुन्छ। कसलाई दुःख, कसलाई सुख अर्थात् कतिलाई दुःख मान्ने र कतिलाई सुख ? आफैंमा भ्रम छ। मानिस आफूलाई भएको दुःख होइन, अरूले भोग गरेको सुखको अगाडि आफूलाई दुःखी बनाउँछ। जब अरूसँग दाँजिन्छ अनि दुःखको अनुभूतिमा गाँजिन्छ। आफूसँग जे छ, त्यसैमा रमाएर खुसी खोज्न सक्नुपर्छ। मागेका खुसीले जीवन सुखी बन्दैन। भविष्यको अनिश्चित घटनाहरूबाट आशा राख्ने र डराउने मानिस भ्रममा जिइरहेको हुन्छ। आफूसँग भएको ज्ञानलाई व्यवस्थित गर्न नसक्दा पनि मानिस भ्रमको सिकार बनिरहेका हुन्छन्। जुन चिज तथा वस्तुमा सुख देखिरहेको हुन्छ, ती भ्रमबाहेक केही होइन। अन्ततः भ्रमको दलदलमा फस्न पुग्छ। आचरण र व्यवहारले सन्तुष्टिलाई नियन्त्रणमा राख्नुपर्छ। मानिसले वर्तमानलाई अध्ययन गरेर सुखका रेखा कोर्न सक्छ। मानसिक विचलनले अराजकता ल्याउँछ। अराजकताले जीवनका लक्ष्यहरूलाई अनिश्चित बनाउँछ। जीवनका अनिश्चितताहरूले मानिसलाई भ्रम सिर्जना गरिदिन्छ। देखेका र भोगेका वस्तु र महसुसहरू मात्र सधैं सत्य हुँदैनन्। प्रमाणको अभावमा सत्य पनि कहिले असत्य बनिदिन्छ। सत्यलाई प्रमाण चाहिन्छ तर असत्यलाई हल्ला नै पर्याप्त हुन्छ। प्रमाण नचाहिने यस्ता असत्यहरू जताततै फैलिरहेका हुन्छन्। हल्लाहल्लैमा मानिस जीवन र मृत्युसँग नजिक हुन्छन्। मानिसले जीवन खोजुन् या मृत्यु रोजुन्, दुवै भ्रम हुन्। सत्यलाई भ्रमले चिर्न सक्दैन। सत्य आफ्नै गति र बेगमा बगिरहेको हुन्छ। मानिसले न चाहेर जीवन पाउँछ न मृत्यु नै। मानिसले अनुभूति गर्ने सुखदुःख अर्थात् खुसीआनन्द त गन्तव्यसँग जोडिएको एउटा अंश मात्र हो। जीवनमा न सुख बाहेकको दुःख छ, न धर्तीमा उज्यालो बाहेकको अँध्यारो। जीवनमा सुख, सुविधा कम हुँदै जानु, के यही हो त दुःख ? पक्कै होइन। जीवनमा चाहेको पाउनु सुख र मन परेको वस्तु गुमाउनु मात्र दुःख होइन। यथार्थमा त तेरोमेरो, पाउनुगुमाउनु, मिठोनमिठो यी सबै भ्रम हुन्। गीतामा भनिएको छ, तिमीले के लिएर आएका थियौ जुन तिमीले गुमायौ। न तिमीले केही लिएर आएकै थियौ न लाने नै छौ। जे लियौ यहींबाट लियौ र जे दियौ यहीं दियौ। जो आज तिमीसँग छ। जो हिजो कसैको थियो र भोलि कसैको हुनेछ। भ्रमको मैदानमा नै हुनेहुन् पाउने र गुमाउने खेलहरू। काम, क्रोध, लोभ, अहंकार र ईष्र्या सबै वास्तवमा भौतिक शरीरका साथी र साक्षीमात्र हुन्। यसले जीवनलाई पूर्णतासँग नै तौलन सक्दैन। महसुसमा प्राप्त हुने आनन्दलाई पाउने र गुमाउने तŒवहरूले प्रभाव पार्दैन। मानिसले आफू जे र जेका लागि होइन, त्यसैलाई अँगाल्नु नै दुःखका स्रोत हुन्। कोही खान नपाएर छट्पटिएका छन्, कोही धेरै खाएर छटपटिएका छन्। कोही दिन नपाएर छट्पटिएका छन्, कोही लिन नपाएर छट्पटिएका छन्। कति मानिसहरू आफू जीवित रहेको भ्रममा बाँचिरहेका छन्। स्वास चल्दैमा मानिस जीवित रहने पनि होइन। मानवमा मर्यादा र भावनाहरू पनि जीवित रहनुपर्छ। खुसी कसैले कसैलाई दानमा दिने वस्तु होइन। आफैंले आफैंभित्र खोजेर आफैंले आफैंसँग लिने सुखानुभूति हो। स्वार्थी चिन्तनमा जकडिएको तेरो मेरो, आफ्नो पराइ सबै सम्बन्धले असन्तुष्टिको महल बनाउँछ। आँखा चिम्लिएर हिँड्नेहरूलाई रातको अँध्यारो र दिनको उज्यालोको कुनै अर्थ रहँदैन। आँखा खोलेर आफ्नै मनभित्र पवित्र सोचले सुख खोज्नुपर्छ। सुख र खुसीबाहेक जीवनमा केही छैन।"
एनपीएलको प्रत्यक्ष प्रसारण स्टार स्पोर्ट्सबाट हुने,काठमाडौं : पहिलो संस्करणको नेपाल प्रिमियर लिग (एनपीएल)को प्रत्यक्ष प्रसारण भारतीय च्यानल स्टार स्पोर्ट्सबाट हुने भएको छ। नेपाल क्रिकेट संघ (क्यान)ले शुक्रबार काठमाडौंमा पत्रकार सम्मेलन गर्दै एनपीएल स्टार स्पोर्ट्सबाट प्रत्यक्ष प्रसारण हुने जानकारी दिएको हो। क्यानका सचिव पारस खड्काले प्रिमियर लिगको प्रत्यक्ष प्रसारणका लागि क्यानले स्टार स्पोर्ट्सलाई जिम्मेवारी दिएको बताए। उनले नेपालको घरेलु लिगलाई अन्तर्राष्ट्रिय प्लेटफर्ममा लैजाने मौका मिलेको बताए। उनले पहिलो संस्करणको एनपीएललाई क्यानले ब्राण्डको रूपमा स्थापित गर्न खाजेको उल्लेख गरे। पहिलो एनपीएल खेल्न विदेशी फ्रेन्चाइजहरूले खेल्न इच्छा देखाए पनि सम्भव नभएको भन्दै उनले अर्को संस्करणमा अन्तर्राष्ट्रिय फ्रेन्चाइज खेलको रूपमा विकसित हुनसक्ने बताए। लिग खेल्न आउने विदेशी खेलाडीहरूको श्रम स्वीकृतिलगायतका काममा क्यानले सहजीकरण गर्ने खड्काले जानकारी दिए। त्यस्तै उनले उपनिर्वाचनका कारण मंसिर १६ गते खेल आयोजना गर्न सम्भव नभएकाले छिट्टै नयाँ खेल तालिका सार्वजनिक गर्ने बताए। त्यस्तै नेपाल प्रिमियर लिग (एनपीएल)लाई सिद्धार्थ बैंकले मुख्य प्रायोजन गरेको छ। क्यानका सचिव खड्काले सिद्धार्थ बैंक ५ वर्षका लागि एनपीएलको मुख्य प्रायोजक रहने जानकारी दिए। क्यानको आयोजनामा ८ टोलीको सहभागिता रहने लिग मंसिर १५ गते पुस ६ गतेसम्म टीयु क्रिकेट मैदानमा एनपीएल हुँदैछ।
ग्राहकको संरक्षणमा विशेष ध्यान दिएका छौं : गभर्नर अधिकारी,काठमाडौं : नेपाल राष्ट्र बैंकका गर्भनर महाप्रसाद अधिकारीले ग्राहक संरक्षणमा केन्द्रीय बैंकले विशेष ध्यान दिएको बताएका छन्। नेपाल बैंक लिमिटेडको ८८औं वार्षिकोत्सवका अवसरमा शुक्रबार काठमाडौंमा आयोजित कार्यक्रममा गभर्नर अधिकारीले ग्राहक संरक्षणका लागि छुट्टै मेकानिज्मसमेत बनाउन लागेको बताए। उहाले ग्राहकहरूलाई बैंकबाट हुने अनावश्यक दबाबको नियमन गर्नका लागि सुक्ष्म निगरानी गरिने धारणा राखे। गभर्नर अधिकारीले सबै बैंकले एउटै नियमनभित्र बसेर प्रतिस्पर्धात्मक सेवा प्रवाह गरुन् भन्ने नीति राष्ट्र बैंकको रहेकाले नेपाल बैंकमाथि पनि अरु निजी बैंकभन्दा फरक दृष्टिकोण नबनाउने स्पष्ट पारे। उनले बैंकको उद्देश्य प्राप्तीका लागि आफ्ना कर्मचारीलाई सन्तुष्ट पार्नसक्नुपर्ने र कर्मचारीसँग पनि सन्तुष्ट ग्राहक हुन जरुरी रहेको धारणा राखे। त्यस्तै उनले उत्पादन क्षेत्रमा लगानी केन्द्रित गर्न सुझावसमेत दिए। वार्षिकोत्सवका अवसरमा बैंकले केही कर्मचारीलाई सम्मान र पुरस्कृत गरेको थियो।
ऊर्जा क्षेत्रमा महिलालाई सुदृढ पार्न वेपावर राष्ट्रिय च्याप्टर सुरु,"काठमाडौं : नेपालमा अवस्थित विश्व बैंकको कार्यालयबाट ऊर्जा क्षेत्रमा महिलाको भूमिकालाई सुदृढ बनाउन द साउथ एसिया वुमन इन पावर सेक्टर प्रोफेशनल नेटवर्क (वेपावर) नेपाल नेशनल च्याप्टर (एनएनसी)ले आधिकारिक रूपमा सुरुवात गरेको छ। यसको सुरुवातले नेपालको ऊर्जा क्षेत्रमा उन्नत रोजगारी र महिलाहरूको लागि नेतृत्व भूमिकाका लागि सीपहरू बढाउन नयाँ राष्ट्रिय र क्षेत्रीय साझेदारीलाई प्रवर्द्धन गर्न महत्वपूर्ण कदम चाल्ने विश्व बैंकले दावी गरेको छ। माल्दिभ्स, नेपाल र श्रीलंकाका लागि विश्व बैंक क्षेत्रीय निर्देशक डेभिड सिस्लेनले भने, विश्व बैंक वेपावरको अन्तरिम सचिवालयको रूपमा काम गर्न पाउँदा गर्व छ र हामी नेपालमा महिलाका लागि थप रोजगारी सिर्जना गर्न प्रतिबद्ध छौं। हामी कार्यबलमा धेरै महिलाहरू र नेपालको भविष्यलाई आकार दिने महत्वपूर्ण नीति संवादमा थप महिलाहरू संलग्न भएको हेर्न चाहन्छौं। एनएनसीका अध्यक्ष डा संगीता सिंहले वेपावर एउटा सञ्जाल मात्र नभई समग्रमा ऊर्जामा महिलाहरूलाई सशक्तीकरण गर्ने प्रतिबद्धता भएको तर्क गरिन्। उनी भन्छिन्, वेपावरमार्फत हामीले समान प्रतिनिधित्वलाई प्रवर्द्धन गर्न र सबैका लागि उज्यालो, थप दिगो र लचिलो भविष्य सिर्जना गर्न मद्दत गरिरहेका छौं। यसैक्रममा एशियन डेभलपमेन्ट बैंक नेपालका कन्ट्री डाइरेक्टर अर्नाउड काचोइसले यसले ऊर्जा क्षेत्रमा महिलाहरूका लागि सञ्जाल निर्माण गर्न कोशेढुङ्गा सावित हुने बताए। उनका अनुसार नेतृत्व कौशल विकास गर्न र आफ्नो करियरलाई अगाडि बढाउन महत्वपूर्ण अवसरहरू ल्याउँछ। यसले लैङ्गिक खाडलहरू बन्द गर्ने र प्रमुख क्षेत्रहरूमा महिला सहभागिता प्रवर्द्धन गर्ने प्रयास गर्ने छ। हामीले यसको समर्थन गर्न पाउँदा गर्व लागेको छ। उद्घाटन कार्यक्रममा प्रमुख ऊर्जा क्षेत्रका उपयोगिताहरू, विकास साझेदारहरू, निजी क्षेत्रका संस्थाहरू र शिक्षाविद्हरूका प्रतिनिधिहरूको उपस्थिति थिए। वेपावर करिब ५० ऊर्जा क्षेत्र सरोकारवालाहरूको संस्था हो। जसमा बंगलादेश, भुटान, भारत, पाकिस्तान र श्रीलंका लगायतका सम्बद्ध विभिन्न विश्वविद्यालयहरू र व्यावसायिक संघहरू समावेश छन्। नेपालमा वेपावरअन्तर्गत पाँच नेपाली साझेदारहरू छन्। जस्मा वैकल्पिक ऊर्जा प्रवर्द्धन केन्द्र, इन्जिनियरिङ संस्थानत्रिभुवन विश्वविद्यालय, सामुदायिक विद्युत उपभोक्ता राष्ट्रिय संघनेपाल, नेपाल विद्युत प्राधिकरण र नेपाल इन्जिनियर्स संघ महिला समिति रहेका छन्। सन् २०१९ मा नेपालमा पहिलो पटक वेपावर क्षेत्रीय सम्मेलन गरेको थियो। त्यसबेला नेपालमा वेपावर साझेदारहरूले ३ हजार २ सय १५ जना महिलाहरूसँगै अन्य विद्यार्थीहरू लाभान्वित भएका थिए। यसका कारण लैङ्गिक सम्बन्धी गतिविधिहरूको दायरा सुरु गर्न महत्वपूर्ण भूमिका खेलेको थियो। एनएनसीले भविष्यमा कार्य योजना मार्फत नेपालको ऊर्जा क्षेत्रमा थप महिला पेशाकर्मीहरूको सहभागितालाई निरन्तरता दिने बताइएको छ।"
असिनापानीले सखाप पार्यो धानबाली,"दैलेख : नारायण नगरपालिका४ की मनसरा कठायत अहिले वर्षभरिको गुजारा कसरी गर्ने भनेर चिन्तामा छिन्। पाक्नै लागेको धानबाली कात्तिक तेस्रो साताको असिनापानीले सखाप बनायो। वर्षभरिको गर्जो टार्नकै लागि कठायतले खेतमा यस वर्ष गुडे धान रोपेकी थिइन्। गुडे धान दैलेखको चर्चित तथा रैथानी धानमा पर्छ। अघिल्ला वर्षहरूमा उनले अन्य जातका धान रोप्ने गरेकी थिइन्। नगरपालिकाको प्रोत्साहनमा उनले यस वर्ष गुडे धान रोपेकी हुन्। स्थानीय रैथाने जातको धान रोपेका थियौँ, उत्पादन राम्रै होला भन्ने सोचेका थियौँ, तर पाक्नै लागेका बेला असिनापानीले सखाप बनायो, अब वर्षभरिलाई खाद्यान्नको जोहो कसरी गर्ने ? के खाने ? भन्ने चिन्ताले पिरोलेको छ, उनले भनिन्। कठायत जस्तै नारायण नगरपालिका१० का नरबहादुर सार्कीलाई पनि उही पिरलो छ। पाक्नै लागेको धानबालीमा असिनापानीले क्षति पुर्याएपछि नरबहादुरको परिवार बेचैन छ। उनले झन्डै एक हेक्टर जमिनमा धान खेती गरेका थिए। उनले पनि स्थानीय रैथाने गुडे जातको धान रोपेका थिए। गुडे धान हाम्रा गाउँठाउँका लागि धेरै पुरानो हो। यसको स्वाद पनि मिठो हुन्छ, विकसित जातको धानहरू लगाउन छोडेर यस वर्ष गुडे धान रोपेका थियौं, असिनापानीले खसाप बनाइदियो, खेतमा परालबाहेक केही छैन, उनले भने। यी दुई प्रतिनिधिमूलक किसान हुन्। उनीहरू जस्तै नारायण नगरपालिकाका १ सय ८१ किसानले लगाएको धानबाली पूर्ण रूपमा नष्ट भएको छ। नारायण नगरको वडा नम्बर ४, ५ र १० का ती किसानले ४४ हेक्टरमा लगाएको धानबाली पूर्ण रूपमा नष्ट भएको नगरप्रमुख लोमन शर्माले बताए। मेयर शर्माका अनुसार कुल ८२ लाख २१ हजार रुपैयाँबराबरको धानबाली असिनापानीले क्षति गरेको हो। धानबालीसहित किसानले लगाएको तरकारी र सुन्तलामा पनि क्षति गरेको मेयर शर्मा बताउँछन्। क्षतिपूर्तिका लागि मुख्यमन्त्रीलाई अनुरोध किसानले लगाएको धानबाली पूर्ण रूपमा नष्ट भएपछि नारायण नगरपालिकाले क्षतिपूर्तिका लागि कर्णालीका मुख्यमन्त्री यामलाल कँडेलसमक्ष अनुरोधपत्र बुझाएको छ। नगरपालिकाले कात्तिक १९ गते परेको असिनाका कारण किसानको खेतबारीमा ठूलो क्षति पुर्याएकाले संघीय सरकारसँगको समन्वयमा प्रदेश सरकारमार्फत आवश्यक राहत उपलब्ध गराइदिन मुख्यमन्त्रीसँग माग गरेको हो। असिनाका कारण ८२ लाख २१ हजार रुपैयाँबराबरको धान, तरकारी र सुन्तला बालीको क्षति हुन गई उक्त क्षेत्रमा ठूलो भोकमरीको अवस्था सिर्जना हुने भएकाले प्रदेश सरकारमार्फत संघीय सरकारसँगको समन्वयमा आवश्यक राहत उपलब्ध गराइदिनुहुन र कृषि तथा प्रकोप व्यवस्थापन क्षेत्रमा काम गर्ने दातृ निकायहरूलाई उक्त क्षेत्रमा राहतका कार्यक्रम सञ्चालनका लागि आवश्यक निर्देशन गरिदिन अनुरोधपत्रमा उल्लेख गरिएको छ। असिनापानीको क्षति पुर्याएको क्षेत्रका किसानको खेतमा पुगेर प्रदेश सरकारका मन्त्रीहरूले अनुगमनसमेत गरेका छन्। कर्णाली सरकारका भूमि व्यवस्था तथा सहकारी मन्त्री विनोदकुमार शाह, सामाजिक विकासमन्त्री घनश्याम भण्डारीले किसानको खेतमा पुगेर अनुगमन गरेका हुन्। मन्त्रालय धाउँदै जनप्रतिनिधि किसानले रोपेको धानबाली नष्ट भएपछि राहत उपलब्ध गराउन नगरपालिकाका जनप्रतिनिधिहरूले प्रदेश र संघीय सरकारसँग गुहार मागेका छन् । नगरपालिकाले कर्णालीका मुख्यमन्त्री यामलाल कँडेललाई किसानलाई राहत उपलब्ध गराइदिन अनुरोध गरेका छन् । नगरका मेयर लोमनले संघीय सरकारबाट किसानलाई राहत दिलाउन पहल गरिरहेका छन्। किसानलाई ठूलो मर्का परेको छ, किसानलाई राहत उपलब्ध गराउन प्रदेश र संघीय सरकारलाई आग्रह गरेका छौं, क्षतिको विवरण सबै संकलन गरी फाइल बोकेर काठमाडौं आएको छु, नगरप्रमुख शर्माले भने । किसानहरूले पछिल्लो समयमा विकसित जातको धानबाली लगाउने गरेका थिए । यस वर्ष नगरपालिकाले स्थानीय रैथाने जातका धान बालीको खेती लगाउन प्रोत्साहन गरेर किसानले गुडे जातको धान रोपेको नगरप्रमुख शर्मा बताउँछन् । नगरपालिकाले प्रोत्साहन गरेर किसानले रैथाने गुडे धान रोपे, अन्य जातको धान रोप्ने किसानले धानबाली भिœयाइसके, गुडे धान अली ढिलो पाक्छ, नगरप्रमुख शर्माले भने ।"
"पश्चिम नेपालको लाइफलाइन : ठेकेदारद्वारा काम ठप्प, स्थानीय दिक्क","बुटवल : पश्चिम नेपालको लाइफलाइन हो, नारायणगढबुटवल सडक। दुई लेनको यो सडक विस्तार गर्ने ठेक्का लियो, चाइना स्टेट कन्स्ट्रक्सन इञ्जिनियरिङ कर्पोरेसन कम्पनीले। ०७९ साउन २२ सम्म विस्तार कार्य सक्न ठेकेदार चिनियाँ कम्पनीलाई समय तोकिएको थियो। तर, सम्झौताअनुसार ठेकेदार कम्पनीले काम सकेन। पटकपटक म्याद थपियो। तीन वर्षमा सक्ने भनिएको काम ६ वर्ष पुग्दा पनि ५३ प्रतिशत मात्रै पूरा भयो। ४७ प्रतिशत काम सक्न अझै कति वर्ष कुर्नुपर्ने हो ? एकिन छैन। उल्टै, असारदेखि ठेकेदार चिनियाँ कम्पनीले काम ठप्प पारेको छ। सडकको दुरावस्था देखेर त्यस क्षेत्रका जनप्रतिनिधिले प्रधानमन्त्रीको ध्यानाकर्षण गराएका छन्। ठेकेदारको लापरबाहीप्रति प्रधानमन्त्री ओली पनि असन्तुष्ट छन्। ठेकेदार कम्पनीले चार महिनादेखि निर्माण कार्य ठप्पै पारेपछि बुटवल नारायणगढ सडक खण्डमा पर्ने तीन जिल्लाका जनप्रतिनिधि ताते। बिहीबार प्रधानमन्त्री ओलीको सामूहिक ध्यानाकर्षण गराए। उनीहरूले ठेकेदारलाई छिटोभन्दा छिटो काम सुचारु गराउनेतर्फ पहल गरिदिन प्रधानमन्त्री ओलीसँग आग्रह गरे। प्रधानमन्त्री ओलीले मंसिर महिनाभित्र निर्माण कम्पनीले काम नथाले ठेक्का तोड्नेसम्मको चेतावनी दिए। प्रधानमन्त्रीको आश्वासनपछि संघीय राजधानी पुगेका तीन जिल्लाका जिल्ला समन्वय समितिका प्रमुख र पालिका प्रमुख, उप्रमुखहरू अब यो योजनाले गति लिनेमा विश्वस्त छन्। तर, नागरिक भने पछिल्लोपटक थपिएको म्यादभित्र योजना पूरा हुनेमा ढुक्क छैनन्। बर्खामा हिलाम्मे र हिउँदमा धुलाम्मे सडकका कारण ६ वर्षदेखि पश्चिम नेपालका नागरिक प्रताडित छन्। मंसिरभित्र काम नथाले ठेक्का तोड्नुको विकल्प छैन शशांक मिश्र,आयोजना प्रमुख, नारायणगढबुटवल सडक योजना (पश्चिम खण्ड) ठेकेदारले काम गर्छाैं गर्छौं मात्र भन्ने तर कामै नथाल्ने गर्दा समस्या निम्तिरहेको छ। जुन वर्षमा नीतिगत र कानुनी झन्झट थिए त्यो वर्षमा काम भयो। तर, अहिले कुनै झन्झट नहुँदा कामै भएको छैन। नागरिकले दिनहुँ सोधिरहेका प्रश्नहरूको हामी नाजवाफ हुनुपरेको छ। प्रधानमन्त्रीसँग भएको छलफलपछि निर्माणले गति लिनेमा हामी विश्वस्त छौं। दसैंपछि काम गर्छौं भने गरेनन्। तिहारपछि गर्छौं भने त्यसपछि पनि गरेनन्। कम्पनीका कामदार र क्याम्पहरू छन्। सबै जना सम्पर्कमै छन्, काम भएकै छैन। निर्माण कम्पनीले खास काम थाल्न नसक्नुको कारण आर्थिक संकट नै रहेको बुझेका छौं। प्रधानमन्त्री ओलीले मंसिर महिनाभित्र ठेकेदारले काम नथाले ठेक्का तोड्नुको विकल्प नभएको बताएका छन्। पूर्वपश्चिम महेन्द्र राजमार्गअन्तर्गत पर्ने बुटवलनारायणगढ सडक नबन्दा यस क्षेत्रका नागरिकले धेरै समस्या भोगेको बताउँदै ओलीले अब छिट्टै टुंगोमा पुग्ने आश्वासन दिए। ठेकेदार कम्पनीहरूले काम गर्ने जिम्मा लिएर २८ वर्षदेखि आयोजना होल्ड गर्ने प्रवृत्तिबाट बच्नुपर्ने ओलीले सुनाए। जुन अपेक्षा र तीव्रताका साथ काम गर्ने सोचेका थियौं, बुटवलनारायणगढ सडक खण्डमा त्यसो हुन सकेन। त्यस क्षेत्रका बासिन्दाले लामो समयदेखि कष्टपूर्ण रूपमा धुलोमैलोमा बस्नु परेको छ। आर्थिक विकासका गतिविधिमा पनि असर परेको छ, प्रधानमन्त्री ओलीले भने, यस विषयलाई गम्भीरताका साथ लिएर सरकारका सम्बन्धित निकायले काम गर्नुपर्ने देखिन्छ। यसमा मेरो पनि गम्भीर ध्यान गएको छ, हामी निर्णायक निर्णय गर्नुपर्ने अवस्थामा पुगेका छौं। तीनवटै जिल्लाका जनप्रतिनिधिहरू सहभागी छलफलमा प्रधानमन्त्रीसहित अर्थमन्त्री विष्णुप्रसाद पौडेल, भौतिक पूर्वाधार तथा यातायातमन्त्री देवेन्द्र दाहाल, सहकारीमन्त्री बलराम अधिकारी, भौतिक मन्त्रालयका सचिव केशव शर्मा, तीनवटै जिल्लाबाट निर्वाचित संघीय एवं प्रदेश सांसदहरू, विभागीय प्रमुख, आयोजना प्रमुख लगायतको उपस्थिति थियो। जिल्ला समन्वय समिति नवलपरासी (बर्दघाट सुस्तापश्चिम) का प्रमुख भगौती यादव रुदलको नेतृत्वमा प्रधानमन्त्री ओलीलाई ध्यानाकर्षण पत्र बुझाइएको थियो। ठेकेदारले काम गर्नेमा विश्वस्त छैनन् जनप्रतिनिधि प्रधानमन्त्रीलाई ध्यानाकर्षणपत्र बुझाउँदै जिल्ला समन्वय समिति नवलपरासी (बर्दघाट सुस्तापश्चिम) का प्रमुख भगौती यादव रुदलले सडक बनाउने जिम्मा पाएको ठेकेदारले काम गर्नेमा कत्ति पनि विश्वास नलागेको प्रतिक्रिया दिए। सडक नबन्नुमा मुख्य दोषी ठेकेदार नै रहेको उनको निष्कर्ष छ। पटकपटक ध्यानाकर्षण गराउँदा पनि ठेकेदारले काम गरेन्, उनले भने, अब त अति भयो। नागरिकहरू वाक्कदिक्क भइसके। उद्योगी, व्यवसायीहरू धराशायी बने। नागरिकहरूलाई रोगी बनायो। प्रधानमन्त्रीको आश्वासनले अलिकति भए पनि आशा पलाएको छ। प्रधानमन्त्रीसहित विषयगत मन्त्रीहरूसँगको छलफलले ठोस निर्णय हुनेमा आशावादी छौं। ०८२ जेठ मसान्तपछि पछिल्लोपटक थपिएको म्याद सकिने बताउँदै उनले हालको प्रगति विवरण हेर्दा अबको समयमा काम हुनेमा विश्वास नलागेको बताए। भगौती यादव रुदल, प्रमुख, जिल्ला समन्वय समिति नवलपरासी (बर्दघाट सुस्तापश्चिम) सडक बनाउने जिम्मा पाएको ठेकेदारले काम गर्नेमा कत्ति पनि विश्वास लागेको छैन। सडक नबन्नुमा मुख्य दोषी ठेकेदार नै रहेको हाम्रो निष्कर्ष छ। पटकपटक ध्यानाकर्षण गराउँदा पनि ठेकेदारले काम गरेनन्। अब त अति भइसक्यो। सडक अस्तव्यस्त छ। नागरिकले पाउनु दुःख पाएका छन्। उद्योगी, व्यवसायीहरू धराशायी बने। नागरिकलाई सडकको धुलो र हिलोले रोगी बनायो। प्रधानमन्त्रीको आश्वासनले अलिकति भए पनि आशा पलाएको छ। छलफलले ठोस निर्णय हुनेमा आशावादी छौं। ग्रीन, क्लिन र उज्यालो सुनवलले गति लिएन सुनवल नगरपालिका नवलपरासी (बर्दघाट सुस्तापश्चिम) का नगरप्रमुख विमला अर्यालले बुटवल नारायणगढ सडककै कारण नगरपालिकाले लिएका धेरै योजनाहरू समयमै पूरा गर्न नसकिएको गुनासो गरिन्। नगरपालिकाले ग्रीन सुनवल, क्लिन सुनवल कार्यक्रम अघि बढाएको थियो, उनले भनिन्, तर यही सडककै कारण पूरा गर्न सकिएको छैन। उज्यालो सुनवल कार्यक्रम पनि यसैका कारण गति लिएन। नगरपालिकासँग काम गर्ने सामथ्र्य र स्रोत हुँदाहुँदै पनि राजमार्ग क्षेत्रमा परेको र सडककै कारण अघि नबढ्दा समग्र नगरपालिकाले लिएको दीर्घकालीन लक्ष्य पूरा गर्न नसकिनेमा चिन्ता लागिरहेको उनले सुनाइन्। चार महिनादेखि सडक निर्माणको कामै ठप्प भएपछि सबै जनप्रतिनिधि मिलेर प्रधानमन्त्रीलाई ध्यानाकर्षण गराएका छौं, उनले भनिन्, अब, पनि कामले गति लिएन भने सरकारले ठोस निर्णय लिनुपर्छ। ठेक्का तोडेर नयाँ ठेक्काबाट काम गर्नुपर्छ। जसरी पनि बाटो बन्नुपर्छ। ६ वर्षमा प्रगति ५३ प्रतिशत मात्रै बुटवलदेखि नारायणगढसम्मको दूरी १ सय १३ दशमलव ५ किलोमिटर मात्र छ। गैंडाकोटदेखि दुम्कीबाससम्मको ६५ किलोमिटरलाई पूर्वीखण्ड र बुटवलदेखि दाउन्नेसम्मको दूरीलाई पश्चिम खण्डको रूपमा विभाजन गरेर सडक निर्माण थालिएको हो। हालसम्म दुवै खण्डमा गरी करिब ५३ प्रतिशत मात्र भौतिक प्रगति भएको छ। यी दुवै खण्डको निर्माणका लागि चाइना स्टेट कन्सट्रक्सन इन्जिनियरिङ कर्पोरेसन (सीएससीईसीचाइना)सँग सम्झौता भएको छ। सडक निर्माणका लागि एसियाली विकास बैंक (एडीबी) को सहयोगमा सडक विभागले आयोजना सञ्चालन गरेको हो। ०८२ साउन ६ गतेसम्म सक्ने गरी तेस्रोपटक म्याद थपिएको छ। ६ ावर्षमा ५३ प्रतिशतमात्र काम गरेको कम्पनीले अबको बाँकी समयमा ४७ प्रतिशत काम पूरा गर्नेमा नागरिक कति पनि विश्वस्त छैनन्। दुवै खण्डको बजेट करिब १७ अर्ब पूर्वपश्चिम दुवै खण्डको सडक निर्माणका लागि मूल्य अभिवृद्धि कर (भ्याट) सहित करिब १७ अर्ब रुपैयाँमा निर्माण कम्पनीसँग सम्झौता भएको छ। पश्चिम खण्डको साढे ४८ किलोमिटर ७ अर्ब ८६ करोड र पूर्वी खण्डको ६५ किलोमिटर ९ अर्ब १३ करोड रुपैयाँ बजेटमा निर्माण गर्ने सम्झौता छ। पश्चिम खण्डमा ५२ दशमलव ६५ र पूर्वी खण्डमा ५३ प्रतिशत मात्र सडक निर्माण गरिएको छ। पश्चिम खण्डअन्तर्गत १८ किलोमिटर चार लेन र ३० दशमलव १ किलोमिटर दुई लेनको सडक कालोपत्रे गरिएको छ। वन क्षेत्रमा फोरलेन र बजार क्षेत्रमा ६ लेनको सडक निर्माण गरिएको छ। साना पुल २१ वटा मध्येमा १८ वटा र ठूला ९ वटा मध्येमा ६ वटा निर्माण पूरा भएको पश्चिम खण्ड आयोजना कार्यालयका इन्जिनियर एवं सूचना अधिकारी शरद श्रेष्ठले जानकारी दिए। दुई पटकसम्म थपिएको म्यादमा पनि काम पूरा नभएपछि तेस्रो पटकलाई म्याद थपिएको हो। विमला अर्याल, नगरप्रमुख, सुनवल नगरपालिका नवलपरासी (बर्दघाट सुस्तापश्चिम) यही सडककै कारण नगरपालिकाले लिएका धेरै योजनाहरू समयमै पूरा गर्न सकिएको छैन। ग्रीन, क्लिन र उज्यालो सुनवल घोषणाको कामले गति लिएका छैनन्। नगरपालिकासँग काम गर्ने सामथ्र्य र स्रोत हुँदाहुँदै पनि सडकको कारण पछाडि पर्नुपरेको छ। समग्र नगरपालिकाले लिएको दीर्घकालीन लक्ष्य पूरा गर्न पनि बुटवल नारायणगढ सडकले गर्दा अवरोध पुगेको छ। चार महिनादेखि सडक निर्माणको कामै ठप्प छ। प्रधानमन्त्रीलाई ध्यानाकर्षण गराएका छौं। अब पनि कामले गति लिएन भने सरकारले ठोस निर्णय लिनैपर्छ। पूर्वीखण्डमा वित्तीय प्रगति ४६ प्रतिशत मात्र पूरा भएको आयोजना प्रमुख सिनियर डिभिजनल इन्जिनियर आशिष थापा मगरले जानकारी दिएका छन्। दाउन्ने क्षेत्रको साढे चार किलोमिटर पनि यसै खण्डअन्तर्गत पर्छ। १५ किलोमिटर फोरलेन र १५ किलोमिटर दुई लेनको सडक कालोपत्रे गरिएको छ। कोभिडकै कारण निर्माणले गति नलिएको आयोजना प्रमुख थापामगरले बताएका छन्। चाइनाबाट कोरोना सुरु भयो। चाइनाकै निर्माण कम्पनी भएकाले पनि कोरोनाको प्रोटोकलमा धेरै कडाइ भयो। त्यसको असर तत्कालै नदेखिए पनि क्रमिक रूपमा वर्षौंसम्म रहेको हो, उनले भने, अन्तर सरकारी निकायहरूबीचमा पनि प्रभावकारी समन्वय हुन नसक्दा जंगल क्षेत्रमा रूख कटानी, खानेपानी, विद्युत् लगायतको व्यवस्थापन गर्न ढिलाइ भयो र निर्माणले अपेक्षाकृत गति लिएन। तेस्रो पटकमा थपिएको म्यादमा कुनै पनि कानुनी झन्झट र निर्माण कम्पनीले लक्ष्यअनुसारको काम गरेमा मात्र योजना पूरा हुने उनको विश्वास छ। निर्माण कम्पनीले प्रतिघण्टा चार सय टन क्षमताको प्लान्ट जडान गरेपछि स्थानीय आयोजना पूरा हुनेमा थप आशावादी थिए। पहिले प्रतिघण्टा १ सय ६० टन क्षमताको मात्र प्लान्ट थियो। नयाँ जडानपछि २ सय ४० टन क्षमता थपिएको भएको थियो। गर्छौंगर्छौं भन्छन्, कामै गर्दैनन् नारायणगढबुटवल सडक योजना (पश्चिम खण्ड) का आयोजना प्रमुख सिनियर डिभिजनल इन्जिनियर शशांक मिश्रले ठेकेदारले काम गर्छौंगर्छौंैै मात्र भन्ने तर कामै नथाल्ने गर्दा समस्या निम्तिरहेको प्रतिक्रिया दिए। विगतका वर्षमा केही नीतिगत र कानुनी झन्झट थिए। त्यो बेला काम भइरहेको थियो। अहिलेसम्म जति पनि कामको प्रगति भएको छ त्यो विगतका वर्षमा भएको हो, उनले भने, अहिले काम गर्न कुनै बाधा अड्चन छैनन् तर ठेकेदारले कामै गरेनन्। नागरिकले दिनहुँ सोधिरहेका प्रश्नको आयोजना कार्यालय नाजवाफ हुनुपरेको उनले प्रतिक्रिया दिए। प्रधानमन्त्रीसँग भएको छलफलपछि निर्माणले गति लिनेमा विश्वस्त भइरहेको उनले सुनाए। चार महिनादेखि कामै नहुँदा नागरिक तहमा धेरै असन्तुष्टि भइरहेको छ, उनले भने, दसैंपछि काम गर्छौं भने गरेनन्। तिहारपछि गर्छौं भने त्यसपछि पनि गरेनन्। कम्पनीका कामदार र क्याम्पहरू छन्। सबै जना सम्पर्कमै छन्, मात्र काम गरेनन्। डिसेम्बरसम्म कम्पनीको लेखापरीक्षण चल्ने र त्यसपछि काम थाल्ने पछिल्लो आश्वासन पाएको मिश्रले जानकारी दिए। ठेकेदार कम्पनीले खास काम थाल्न नसक्नुको कारण आर्थिक संकट नै रहेको बुझिएको उनले सुनाए। करिब ८ वर्षअघिदेखि स्टिमेट गरिएको दररेटमै कम्पनीले काम गरिरहेको छ। ठेक्का सम्झौता भएको बेला र अहिलेको महँगीअनुसार कम्पनीले काम गर्न नसकेको जवाफ आफूहरूले पाएको उनी सुनाउँछन्। काम किन नगरेको ? भनेर प्रश्न गर्दा पैसा छैन भन्ने जवाफ आउने गरेको उनले बताए। निर्माण कम्पनीले प्रतिस्पर्धाको रूपमा ठेक्का हाल्दा २४ प्रतिशत कममा पारेको थियो। चाइनमा भइरहेको उक्त कम्पनीको लेखापरीक्षणपछि ऋण लिएर भए पनि काम थाल्ने आश्वासन आफूहरूले पाएको उनले बताए। यस विषयमा चाइना स्टेट कन्सट्रक्सन इन्जिनियरिङ कर्पोरेसन (सीएससीइसीचाइना)का नेपाली प्रतिनिधि डेपुटी कन्ट्याक म्यानेजर योगेश श्रेष्ठलाई किन काम ठप्प पार्नुभएको ? भनेर जिज्ञासा गर्दा प्रतिक्रिया दिन मानेनन्। हामीले मिडियामा प्रतिक्रिया दिन मिल्दैन्, श्रेष्ठले भने, प्रधानमन्त्री, मन्त्री र आयोजना प्रमुखहरूले दिनुभएको प्रतिक्रियालाई नै आधिकारिक मान्नुहोला। आयोजना प्रमुख मि श्रले यो आयोजनाले गति नलिए पनि चाइनाका निर्माण कम्पनीहरूले गरेको कामको भने गुणस्तर पाइएको अनुभव सुनाए। खेलराज पाण्डेय, नगरप्रमुख, बुटवल उपमहानगरपालिका व्यावसायिक रुपमा गर्विलो छवि बनाएको सहर हो, बुटवल। तर, यही सहर पछिल्लो समय बुटवल नारायणगढ सडककै कारण चपेटामा परेको छ। स्थापित सयौं व्यवसायीहरू विस्थापित हुनुपरेको छ। देशकै अर्थतन्त्रको महत्वपूर्ण हिस्सा ओगट्ने सहर पनि हो बुटवल। सडककै कारण नयाँ लगानाीकर्ताहरू आकर्षित हुन सकेका छैनन्। यस क्षेत्रका जनप्रतिनिधीहरूको संयुक्त टोलीले प्रधानमन्त्री र मन्त्रीहरूलाई भेटेर ध्यानाकर्षण गराएका छौं। अब, ठोस निकास आउने प्रधानमन्त्रीबाट आश्वासन पाएका छौँ। बुटवल नारायणगढ सडकलाई छिटोभन्दा छिटो पूरा गर्नका लागि सरोकारवाला र आम नागरिकहरूको चौतर्फी दवाव आवश्यक छ। संघीय सरकारले बनाउने बाटोकै कारण स्थानीय सरकारले पटक पटक नागरिकहरूबाट आलोचना पनि खेप्नुपर्ने बाध्यता छ। सडककै कारण व्यवसायी विस्थापित लुम्बिनी प्रदेशकै प्रमुख व्यावसायिक थलो हो, बुटवल। उहिलेको बटौलीबाट बाउ, बाजेले नुन बोक्ने ठाउँको परिचय बनाएको अहिलेको बुटवल व्यावसायिक र औद्योगिक क्षेत्रका रूपमा महत्वपूर्ण सहर बनिसकेको छ। तर, यहाँ उद्योग व्यवसाय सञ्चालन गरेर स्थापित सयौं व्यवसायीहरू दिनप्रतिदिन धरासायी बन्दै गएका छन्। अरू कुनै कारणले होइन्, सडककै कारण। बुटवल नारायणगढ सडक प्रमुख कारणको रुपमा रहेको बुटवल उपमहानगरपालिकाका नगरप्रमुख खेलराज पाण्डेयले जानकारी दिए। व्यवसायी दिनहुँ पलायन हुने क्रम रोकिएको छैन्,पाण्डेयले भने, करोडौं पर्ने गाडीहरू सडककै कारण थन्किएका छन्। हरेक क्षेत्र अस्तव्यस्त बनिसक्यो। तर, सडक बनाउनेतर्फ ठेकेदारले चासो नै देखाएनन्। पटकपटकको दबाबपछि राजमार्ग चौराह गोलपार्क सडक निर्माण अघि बढेपनि बुटवल नारायणगढ सडक समयमै नबन्दा देशकै अर्थतन्त्रमा महत्वपूर्ण हिस्सा ओगट्ने बुटवल क्षेत्र चपेटामा परेको उनको भनाइ छ। संघीय सरकारले बनाउने बाटोकै कारण उपमहानगरपालिकाले पटक पटक आलोचना समेत खेप्नुपरेको उनी सुनाउँछन्। बनेन सडक, चौतर्फी असर साढे तीन वर्षमा सक्नुपर्ने ६ वर्षमा पनि सकिएन बल्ल आधा काम तेस्रोपटक थपियो म्याद निर्माणको थालनीमै कोभिड निर्माण कम्पनी चाइनाको कोभिडको उत्पति चाइनाबाटै त्यसको असर वर्षौंसम्म परेको गुनासो अन्तरसरकारी निकायबीच भएन समन्वय रूख कटानमै ढिलाइ कोभिड सकियो, बहाना पनि सकियो अहिले पहिलेकै असर भन्दै आनाकानी बर्खाभरि निर्माण ठप्प सडक नबन्दा अर्बौं गुमाए यातायात व्यवसायीले पश्चिम नेपालको उद्योग, व्यवसाय तहसनहस नागरिक रोगको सिकार दुई घण्टाको दूरीमा ६ घण्टाको यात्रा सडक देखेर लगानी गरेकाहरू निरुत्साहित नयाँ लगानीकर्ताको छैन चासो व्यवसायी किन्छन् करोडका गाडी पहिलो किस्ता तिर्न नपाउँदै लाखौंको मर्मत खर्च"
"सुनको मूल्य सामान्य बढ्यो, चाँदी घट्यो",काठमाडौं : स्थानीय बजारमा सुनको मूल्य सामान्य वृद्धि भएको छ। नेपाल सुन चाँदी व्यवसायी महासंघका अनुसार शुक्रबार तोलामा सय रुपैयाँले बढेर प्रतितोला सुनको मूल्य १ लाख ६० हजार १०० रुपैयाँ कायम भएको हो। बुधबार २ हजार २०० सय रुपैयाँले घटेर प्रतितोला सुन १ लाख ६० हजार रुपैयाँमा कारोबार भएको थियो। सुनको मूल्य बढेपनि चाँदी पनि घटेको छ। यसदिन ३० रुपैयाँले घटेर चाँदी प्रतितोला १ हजार ९१० रुपैयाँमा कारोबार भइरहेको महासंघले जनाएको छ। बिहीबार प्रतितोला चाँदी १ हजार ९४० रुपैयाँमा खरिदबिक्री भएको थियो।
डिजेल र मट्टितेलको मूल्य वृद्धि,काठमाडौं : नेपाल आयल निगमले डिजेल र मट्टितेलको मूल्य वृद्धि गरेको छ। निगम सञ्चालक समितिको शुक्रबार बसेको बैठकले साविकको खुद्रा बिक्री मूल्यमा प्रतिलिटर डिजेल र मट्टितेलमा ३ रुपैयाँ बढाएको हो। नयाँ मूल्य राति १२ बजेबाट लागू हुने छ। निगमका अनुसार इण्डियन आयल कर्पोरेसनबाट आज प्राप्त पेट्रोलियम पदार्थको नयाँ खरिद मूल्य अनुसार प्रति लिटर पेट्रोलमा ०३२ र डिजेलमा २५४ रुपैयाँले बढेर आएको छ।
ग्राहकको संरक्षणमा विशेष ध्यान दिएका छौं : गभर्नर अधिकारी,काठमाडौं : नेपाल राष्ट्र बैंकका गर्भनर महाप्रसाद अधिकारीले ग्राहक संरक्षणमा केन्द्रीय बैंकले विशेष ध्यान दिएको बताएका छन्। नेपाल बैंक लिमिटेडको ८८औं वार्षिकोत्सवका अवसरमा शुक्रबार काठमाडौंमा आयोजित कार्यक्रममा गभर्नर अधिकारीले ग्राहक संरक्षणका लागि छुट्टै मेकानिज्मसमेत बनाउन लागेको बताए। उहाले ग्राहकहरूलाई बैंकबाट हुने अनावश्यक दबाबको नियमन गर्नका लागि सुक्ष्म निगरानी गरिने धारणा राखे। गभर्नर अधिकारीले सबै बैंकले एउटै नियमनभित्र बसेर प्रतिस्पर्धात्मक सेवा प्रवाह गरुन् भन्ने नीति राष्ट्र बैंकको रहेकाले नेपाल बैंकमाथि पनि अरु निजी बैंकभन्दा फरक दृष्टिकोण नबनाउने स्पष्ट पारे। उनले बैंकको उद्देश्य प्राप्तीका लागि आफ्ना कर्मचारीलाई सन्तुष्ट पार्नसक्नुपर्ने र कर्मचारीसँग पनि सन्तुष्ट ग्राहक हुन जरुरी रहेको धारणा राखे। त्यस्तै उनले उत्पादन क्षेत्रमा लगानी केन्द्रित गर्न सुझावसमेत दिए। वार्षिकोत्सवका अवसरमा बैंकले केही कर्मचारीलाई सम्मान र पुरस्कृत गरेको थियो।
ऊर्जा क्षेत्रमा महिलालाई सुदृढ पार्न वेपावर राष्ट्रिय च्याप्टर सुरु,"काठमाडौं : नेपालमा अवस्थित विश्व बैंकको कार्यालयबाट ऊर्जा क्षेत्रमा महिलाको भूमिकालाई सुदृढ बनाउन द साउथ एसिया वुमन इन पावर सेक्टर प्रोफेशनल नेटवर्क (वेपावर) नेपाल नेशनल च्याप्टर (एनएनसी)ले आधिकारिक रूपमा सुरुवात गरेको छ। यसको सुरुवातले नेपालको ऊर्जा क्षेत्रमा उन्नत रोजगारी र महिलाहरूको लागि नेतृत्व भूमिकाका लागि सीपहरू बढाउन नयाँ राष्ट्रिय र क्षेत्रीय साझेदारीलाई प्रवर्द्धन गर्न महत्वपूर्ण कदम चाल्ने विश्व बैंकले दावी गरेको छ। माल्दिभ्स, नेपाल र श्रीलंकाका लागि विश्व बैंक क्षेत्रीय निर्देशक डेभिड सिस्लेनले भने, विश्व बैंक वेपावरको अन्तरिम सचिवालयको रूपमा काम गर्न पाउँदा गर्व छ र हामी नेपालमा महिलाका लागि थप रोजगारी सिर्जना गर्न प्रतिबद्ध छौं। हामी कार्यबलमा धेरै महिलाहरू र नेपालको भविष्यलाई आकार दिने महत्वपूर्ण नीति संवादमा थप महिलाहरू संलग्न भएको हेर्न चाहन्छौं। एनएनसीका अध्यक्ष डा संगीता सिंहले वेपावर एउटा सञ्जाल मात्र नभई समग्रमा ऊर्जामा महिलाहरूलाई सशक्तीकरण गर्ने प्रतिबद्धता भएको तर्क गरिन्। उनी भन्छिन्, वेपावरमार्फत हामीले समान प्रतिनिधित्वलाई प्रवर्द्धन गर्न र सबैका लागि उज्यालो, थप दिगो र लचिलो भविष्य सिर्जना गर्न मद्दत गरिरहेका छौं। यसैक्रममा एशियन डेभलपमेन्ट बैंक नेपालका कन्ट्री डाइरेक्टर अर्नाउड काचोइसले यसले ऊर्जा क्षेत्रमा महिलाहरूका लागि सञ्जाल निर्माण गर्न कोशेढुङ्गा सावित हुने बताए। उनका अनुसार नेतृत्व कौशल विकास गर्न र आफ्नो करियरलाई अगाडि बढाउन महत्वपूर्ण अवसरहरू ल्याउँछ। यसले लैङ्गिक खाडलहरू बन्द गर्ने र प्रमुख क्षेत्रहरूमा महिला सहभागिता प्रवर्द्धन गर्ने प्रयास गर्ने छ। हामीले यसको समर्थन गर्न पाउँदा गर्व लागेको छ। उद्घाटन कार्यक्रममा प्रमुख ऊर्जा क्षेत्रका उपयोगिताहरू, विकास साझेदारहरू, निजी क्षेत्रका संस्थाहरू र शिक्षाविद्हरूका प्रतिनिधिहरूको उपस्थिति थिए। वेपावर करिब ५० ऊर्जा क्षेत्र सरोकारवालाहरूको संस्था हो। जसमा बंगलादेश, भुटान, भारत, पाकिस्तान र श्रीलंका लगायतका सम्बद्ध विभिन्न विश्वविद्यालयहरू र व्यावसायिक संघहरू समावेश छन्। नेपालमा वेपावरअन्तर्गत पाँच नेपाली साझेदारहरू छन्। जस्मा वैकल्पिक ऊर्जा प्रवर्द्धन केन्द्र, इन्जिनियरिङ संस्थानत्रिभुवन विश्वविद्यालय, सामुदायिक विद्युत उपभोक्ता राष्ट्रिय संघनेपाल, नेपाल विद्युत प्राधिकरण र नेपाल इन्जिनियर्स संघ महिला समिति रहेका छन्। सन् २०१९ मा नेपालमा पहिलो पटक वेपावर क्षेत्रीय सम्मेलन गरेको थियो। त्यसबेला नेपालमा वेपावर साझेदारहरूले ३ हजार २ सय १५ जना महिलाहरूसँगै अन्य विद्यार्थीहरू लाभान्वित भएका थिए। यसका कारण लैङ्गिक सम्बन्धी गतिविधिहरूको दायरा सुरु गर्न महत्वपूर्ण भूमिका खेलेको थियो। एनएनसीले भविष्यमा कार्य योजना मार्फत नेपालको ऊर्जा क्षेत्रमा थप महिला पेशाकर्मीहरूको सहभागितालाई निरन्तरता दिने बताइएको छ।"
"सुनको मूल्य सामान्य बढ्यो, चाँदी घट्यो",काठमाडौं : स्थानीय बजारमा सुनको मूल्य सामान्य वृद्धि भएको छ। नेपाल सुन चाँदी व्यवसायी महासंघका अनुसार शुक्रबार तोलामा सय रुपैयाँले बढेर प्रतितोला सुनको मूल्य १ लाख ६० हजार १०० रुपैयाँ कायम भएको हो। बुधबार २ हजार २०० सय रुपैयाँले घटेर प्रतितोला सुन १ लाख ६० हजार रुपैयाँमा कारोबार भएको थियो। सुनको मूल्य बढेपनि चाँदी पनि घटेको छ। यसदिन ३० रुपैयाँले घटेर चाँदी प्रतितोला १ हजार ९१० रुपैयाँमा कारोबार भइरहेको महासंघले जनाएको छ। बिहीबार प्रतितोला चाँदी १ हजार ९४० रुपैयाँमा खरिदबिक्री भएको थियो।
असिनापानीले सखाप पार्यो धानबाली,"दैलेख : नारायण नगरपालिका४ की मनसरा कठायत अहिले वर्षभरिको गुजारा कसरी गर्ने भनेर चिन्तामा छिन्। पाक्नै लागेको धानबाली कात्तिक तेस्रो साताको असिनापानीले सखाप बनायो। वर्षभरिको गर्जो टार्नकै लागि कठायतले खेतमा यस वर्ष गुडे धान रोपेकी थिइन्। गुडे धान दैलेखको चर्चित तथा रैथानी धानमा पर्छ। अघिल्ला वर्षहरूमा उनले अन्य जातका धान रोप्ने गरेकी थिइन्। नगरपालिकाको प्रोत्साहनमा उनले यस वर्ष गुडे धान रोपेकी हुन्। स्थानीय रैथाने जातको धान रोपेका थियौँ, उत्पादन राम्रै होला भन्ने सोचेका थियौँ, तर पाक्नै लागेका बेला असिनापानीले सखाप बनायो, अब वर्षभरिलाई खाद्यान्नको जोहो कसरी गर्ने ? के खाने ? भन्ने चिन्ताले पिरोलेको छ, उनले भनिन्। कठायत जस्तै नारायण नगरपालिका१० का नरबहादुर सार्कीलाई पनि उही पिरलो छ। पाक्नै लागेको धानबालीमा असिनापानीले क्षति पुर्याएपछि नरबहादुरको परिवार बेचैन छ। उनले झन्डै एक हेक्टर जमिनमा धान खेती गरेका थिए। उनले पनि स्थानीय रैथाने गुडे जातको धान रोपेका थिए। गुडे धान हाम्रा गाउँठाउँका लागि धेरै पुरानो हो। यसको स्वाद पनि मिठो हुन्छ, विकसित जातको धानहरू लगाउन छोडेर यस वर्ष गुडे धान रोपेका थियौं, असिनापानीले खसाप बनाइदियो, खेतमा परालबाहेक केही छैन, उनले भने। यी दुई प्रतिनिधिमूलक किसान हुन्। उनीहरू जस्तै नारायण नगरपालिकाका १ सय ८१ किसानले लगाएको धानबाली पूर्ण रूपमा नष्ट भएको छ। नारायण नगरको वडा नम्बर ४, ५ र १० का ती किसानले ४४ हेक्टरमा लगाएको धानबाली पूर्ण रूपमा नष्ट भएको नगरप्रमुख लोमन शर्माले बताए। मेयर शर्माका अनुसार कुल ८२ लाख २१ हजार रुपैयाँबराबरको धानबाली असिनापानीले क्षति गरेको हो। धानबालीसहित किसानले लगाएको तरकारी र सुन्तलामा पनि क्षति गरेको मेयर शर्मा बताउँछन्। क्षतिपूर्तिका लागि मुख्यमन्त्रीलाई अनुरोध किसानले लगाएको धानबाली पूर्ण रूपमा नष्ट भएपछि नारायण नगरपालिकाले क्षतिपूर्तिका लागि कर्णालीका मुख्यमन्त्री यामलाल कँडेलसमक्ष अनुरोधपत्र बुझाएको छ। नगरपालिकाले कात्तिक १९ गते परेको असिनाका कारण किसानको खेतबारीमा ठूलो क्षति पुर्याएकाले संघीय सरकारसँगको समन्वयमा प्रदेश सरकारमार्फत आवश्यक राहत उपलब्ध गराइदिन मुख्यमन्त्रीसँग माग गरेको हो। असिनाका कारण ८२ लाख २१ हजार रुपैयाँबराबरको धान, तरकारी र सुन्तला बालीको क्षति हुन गई उक्त क्षेत्रमा ठूलो भोकमरीको अवस्था सिर्जना हुने भएकाले प्रदेश सरकारमार्फत संघीय सरकारसँगको समन्वयमा आवश्यक राहत उपलब्ध गराइदिनुहुन र कृषि तथा प्रकोप व्यवस्थापन क्षेत्रमा काम गर्ने दातृ निकायहरूलाई उक्त क्षेत्रमा राहतका कार्यक्रम सञ्चालनका लागि आवश्यक निर्देशन गरिदिन अनुरोधपत्रमा उल्लेख गरिएको छ। असिनापानीको क्षति पुर्याएको क्षेत्रका किसानको खेतमा पुगेर प्रदेश सरकारका मन्त्रीहरूले अनुगमनसमेत गरेका छन्। कर्णाली सरकारका भूमि व्यवस्था तथा सहकारी मन्त्री विनोदकुमार शाह, सामाजिक विकासमन्त्री घनश्याम भण्डारीले किसानको खेतमा पुगेर अनुगमन गरेका हुन्। मन्त्रालय धाउँदै जनप्रतिनिधि किसानले रोपेको धानबाली नष्ट भएपछि राहत उपलब्ध गराउन नगरपालिकाका जनप्रतिनिधिहरूले प्रदेश र संघीय सरकारसँग गुहार मागेका छन् । नगरपालिकाले कर्णालीका मुख्यमन्त्री यामलाल कँडेललाई किसानलाई राहत उपलब्ध गराइदिन अनुरोध गरेका छन् । नगरका मेयर लोमनले संघीय सरकारबाट किसानलाई राहत दिलाउन पहल गरिरहेका छन्। किसानलाई ठूलो मर्का परेको छ, किसानलाई राहत उपलब्ध गराउन प्रदेश र संघीय सरकारलाई आग्रह गरेका छौं, क्षतिको विवरण सबै संकलन गरी फाइल बोकेर काठमाडौं आएको छु, नगरप्रमुख शर्माले भने । किसानहरूले पछिल्लो समयमा विकसित जातको धानबाली लगाउने गरेका थिए । यस वर्ष नगरपालिकाले स्थानीय रैथाने जातका धान बालीको खेती लगाउन प्रोत्साहन गरेर किसानले गुडे जातको धान रोपेको नगरप्रमुख शर्मा बताउँछन् । नगरपालिकाले प्रोत्साहन गरेर किसानले रैथाने गुडे धान रोपे, अन्य जातको धान रोप्ने किसानले धानबाली भिœयाइसके, गुडे धान अली ढिलो पाक्छ, नगरप्रमुख शर्माले भने ।"
डिजेल र मट्टितेलको मूल्य वृद्धि,काठमाडौं : नेपाल आयल निगमले डिजेल र मट्टितेलको मूल्य वृद्धि गरेको छ। निगम सञ्चालक समितिको शुक्रबार बसेको बैठकले साविकको खुद्रा बिक्री मूल्यमा प्रतिलिटर डिजेल र मट्टितेलमा ३ रुपैयाँ बढाएको हो। नयाँ मूल्य राति १२ बजेबाट लागू हुने छ। निगमका अनुसार इण्डियन आयल कर्पोरेसनबाट आज प्राप्त पेट्रोलियम पदार्थको नयाँ खरिद मूल्य अनुसार प्रति लिटर पेट्रोलमा ०३२ र डिजेलमा २५४ रुपैयाँले बढेर आएको छ।
"पश्चिम नेपालको लाइफलाइन : ठेकेदारद्वारा काम ठप्प, स्थानीय दिक्क","बुटवल : पश्चिम नेपालको लाइफलाइन हो, नारायणगढबुटवल सडक। दुई लेनको यो सडक विस्तार गर्ने ठेक्का लियो, चाइना स्टेट कन्स्ट्रक्सन इञ्जिनियरिङ कर्पोरेसन कम्पनीले। ०७९ साउन २२ सम्म विस्तार कार्य सक्न ठेकेदार चिनियाँ कम्पनीलाई समय तोकिएको थियो। तर, सम्झौताअनुसार ठेकेदार कम्पनीले काम सकेन। पटकपटक म्याद थपियो। तीन वर्षमा सक्ने भनिएको काम ६ वर्ष पुग्दा पनि ५३ प्रतिशत मात्रै पूरा भयो। ४७ प्रतिशत काम सक्न अझै कति वर्ष कुर्नुपर्ने हो ? एकिन छैन। उल्टै, असारदेखि ठेकेदार चिनियाँ कम्पनीले काम ठप्प पारेको छ। सडकको दुरावस्था देखेर त्यस क्षेत्रका जनप्रतिनिधिले प्रधानमन्त्रीको ध्यानाकर्षण गराएका छन्। ठेकेदारको लापरबाहीप्रति प्रधानमन्त्री ओली पनि असन्तुष्ट छन्। ठेकेदार कम्पनीले चार महिनादेखि निर्माण कार्य ठप्पै पारेपछि बुटवल नारायणगढ सडक खण्डमा पर्ने तीन जिल्लाका जनप्रतिनिधि ताते। बिहीबार प्रधानमन्त्री ओलीको सामूहिक ध्यानाकर्षण गराए। उनीहरूले ठेकेदारलाई छिटोभन्दा छिटो काम सुचारु गराउनेतर्फ पहल गरिदिन प्रधानमन्त्री ओलीसँग आग्रह गरे। प्रधानमन्त्री ओलीले मंसिर महिनाभित्र निर्माण कम्पनीले काम नथाले ठेक्का तोड्नेसम्मको चेतावनी दिए। प्रधानमन्त्रीको आश्वासनपछि संघीय राजधानी पुगेका तीन जिल्लाका जिल्ला समन्वय समितिका प्रमुख र पालिका प्रमुख, उप्रमुखहरू अब यो योजनाले गति लिनेमा विश्वस्त छन्। तर, नागरिक भने पछिल्लोपटक थपिएको म्यादभित्र योजना पूरा हुनेमा ढुक्क छैनन्। बर्खामा हिलाम्मे र हिउँदमा धुलाम्मे सडकका कारण ६ वर्षदेखि पश्चिम नेपालका नागरिक प्रताडित छन्। मंसिरभित्र काम नथाले ठेक्का तोड्नुको विकल्प छैन शशांक मिश्र,आयोजना प्रमुख, नारायणगढबुटवल सडक योजना (पश्चिम खण्ड) ठेकेदारले काम गर्छाैं गर्छौं मात्र भन्ने तर कामै नथाल्ने गर्दा समस्या निम्तिरहेको छ। जुन वर्षमा नीतिगत र कानुनी झन्झट थिए त्यो वर्षमा काम भयो। तर, अहिले कुनै झन्झट नहुँदा कामै भएको छैन। नागरिकले दिनहुँ सोधिरहेका प्रश्नहरूको हामी नाजवाफ हुनुपरेको छ। प्रधानमन्त्रीसँग भएको छलफलपछि निर्माणले गति लिनेमा हामी विश्वस्त छौं। दसैंपछि काम गर्छौं भने गरेनन्। तिहारपछि गर्छौं भने त्यसपछि पनि गरेनन्। कम्पनीका कामदार र क्याम्पहरू छन्। सबै जना सम्पर्कमै छन्, काम भएकै छैन। निर्माण कम्पनीले खास काम थाल्न नसक्नुको कारण आर्थिक संकट नै रहेको बुझेका छौं। प्रधानमन्त्री ओलीले मंसिर महिनाभित्र ठेकेदारले काम नथाले ठेक्का तोड्नुको विकल्प नभएको बताएका छन्। पूर्वपश्चिम महेन्द्र राजमार्गअन्तर्गत पर्ने बुटवलनारायणगढ सडक नबन्दा यस क्षेत्रका नागरिकले धेरै समस्या भोगेको बताउँदै ओलीले अब छिट्टै टुंगोमा पुग्ने आश्वासन दिए। ठेकेदार कम्पनीहरूले काम गर्ने जिम्मा लिएर २८ वर्षदेखि आयोजना होल्ड गर्ने प्रवृत्तिबाट बच्नुपर्ने ओलीले सुनाए। जुन अपेक्षा र तीव्रताका साथ काम गर्ने सोचेका थियौं, बुटवलनारायणगढ सडक खण्डमा त्यसो हुन सकेन। त्यस क्षेत्रका बासिन्दाले लामो समयदेखि कष्टपूर्ण रूपमा धुलोमैलोमा बस्नु परेको छ। आर्थिक विकासका गतिविधिमा पनि असर परेको छ, प्रधानमन्त्री ओलीले भने, यस विषयलाई गम्भीरताका साथ लिएर सरकारका सम्बन्धित निकायले काम गर्नुपर्ने देखिन्छ। यसमा मेरो पनि गम्भीर ध्यान गएको छ, हामी निर्णायक निर्णय गर्नुपर्ने अवस्थामा पुगेका छौं। तीनवटै जिल्लाका जनप्रतिनिधिहरू सहभागी छलफलमा प्रधानमन्त्रीसहित अर्थमन्त्री विष्णुप्रसाद पौडेल, भौतिक पूर्वाधार तथा यातायातमन्त्री देवेन्द्र दाहाल, सहकारीमन्त्री बलराम अधिकारी, भौतिक मन्त्रालयका सचिव केशव शर्मा, तीनवटै जिल्लाबाट निर्वाचित संघीय एवं प्रदेश सांसदहरू, विभागीय प्रमुख, आयोजना प्रमुख लगायतको उपस्थिति थियो। जिल्ला समन्वय समिति नवलपरासी (बर्दघाट सुस्तापश्चिम) का प्रमुख भगौती यादव रुदलको नेतृत्वमा प्रधानमन्त्री ओलीलाई ध्यानाकर्षण पत्र बुझाइएको थियो। ठेकेदारले काम गर्नेमा विश्वस्त छैनन् जनप्रतिनिधि प्रधानमन्त्रीलाई ध्यानाकर्षणपत्र बुझाउँदै जिल्ला समन्वय समिति नवलपरासी (बर्दघाट सुस्तापश्चिम) का प्रमुख भगौती यादव रुदलले सडक बनाउने जिम्मा पाएको ठेकेदारले काम गर्नेमा कत्ति पनि विश्वास नलागेको प्रतिक्रिया दिए। सडक नबन्नुमा मुख्य दोषी ठेकेदार नै रहेको उनको निष्कर्ष छ। पटकपटक ध्यानाकर्षण गराउँदा पनि ठेकेदारले काम गरेन्, उनले भने, अब त अति भयो। नागरिकहरू वाक्कदिक्क भइसके। उद्योगी, व्यवसायीहरू धराशायी बने। नागरिकहरूलाई रोगी बनायो। प्रधानमन्त्रीको आश्वासनले अलिकति भए पनि आशा पलाएको छ। प्रधानमन्त्रीसहित विषयगत मन्त्रीहरूसँगको छलफलले ठोस निर्णय हुनेमा आशावादी छौं। ०८२ जेठ मसान्तपछि पछिल्लोपटक थपिएको म्याद सकिने बताउँदै उनले हालको प्रगति विवरण हेर्दा अबको समयमा काम हुनेमा विश्वास नलागेको बताए। भगौती यादव रुदल, प्रमुख, जिल्ला समन्वय समिति नवलपरासी (बर्दघाट सुस्तापश्चिम) सडक बनाउने जिम्मा पाएको ठेकेदारले काम गर्नेमा कत्ति पनि विश्वास लागेको छैन। सडक नबन्नुमा मुख्य दोषी ठेकेदार नै रहेको हाम्रो निष्कर्ष छ। पटकपटक ध्यानाकर्षण गराउँदा पनि ठेकेदारले काम गरेनन्। अब त अति भइसक्यो। सडक अस्तव्यस्त छ। नागरिकले पाउनु दुःख पाएका छन्। उद्योगी, व्यवसायीहरू धराशायी बने। नागरिकलाई सडकको धुलो र हिलोले रोगी बनायो। प्रधानमन्त्रीको आश्वासनले अलिकति भए पनि आशा पलाएको छ। छलफलले ठोस निर्णय हुनेमा आशावादी छौं। ग्रीन, क्लिन र उज्यालो सुनवलले गति लिएन सुनवल नगरपालिका नवलपरासी (बर्दघाट सुस्तापश्चिम) का नगरप्रमुख विमला अर्यालले बुटवल नारायणगढ सडककै कारण नगरपालिकाले लिएका धेरै योजनाहरू समयमै पूरा गर्न नसकिएको गुनासो गरिन्। नगरपालिकाले ग्रीन सुनवल, क्लिन सुनवल कार्यक्रम अघि बढाएको थियो, उनले भनिन्, तर यही सडककै कारण पूरा गर्न सकिएको छैन। उज्यालो सुनवल कार्यक्रम पनि यसैका कारण गति लिएन। नगरपालिकासँग काम गर्ने सामथ्र्य र स्रोत हुँदाहुँदै पनि राजमार्ग क्षेत्रमा परेको र सडककै कारण अघि नबढ्दा समग्र नगरपालिकाले लिएको दीर्घकालीन लक्ष्य पूरा गर्न नसकिनेमा चिन्ता लागिरहेको उनले सुनाइन्। चार महिनादेखि सडक निर्माणको कामै ठप्प भएपछि सबै जनप्रतिनिधि मिलेर प्रधानमन्त्रीलाई ध्यानाकर्षण गराएका छौं, उनले भनिन्, अब, पनि कामले गति लिएन भने सरकारले ठोस निर्णय लिनुपर्छ। ठेक्का तोडेर नयाँ ठेक्काबाट काम गर्नुपर्छ। जसरी पनि बाटो बन्नुपर्छ। ६ वर्षमा प्रगति ५३ प्रतिशत मात्रै बुटवलदेखि नारायणगढसम्मको दूरी १ सय १३ दशमलव ५ किलोमिटर मात्र छ। गैंडाकोटदेखि दुम्कीबाससम्मको ६५ किलोमिटरलाई पूर्वीखण्ड र बुटवलदेखि दाउन्नेसम्मको दूरीलाई पश्चिम खण्डको रूपमा विभाजन गरेर सडक निर्माण थालिएको हो। हालसम्म दुवै खण्डमा गरी करिब ५३ प्रतिशत मात्र भौतिक प्रगति भएको छ। यी दुवै खण्डको निर्माणका लागि चाइना स्टेट कन्सट्रक्सन इन्जिनियरिङ कर्पोरेसन (सीएससीईसीचाइना)सँग सम्झौता भएको छ। सडक निर्माणका लागि एसियाली विकास बैंक (एडीबी) को सहयोगमा सडक विभागले आयोजना सञ्चालन गरेको हो। ०८२ साउन ६ गतेसम्म सक्ने गरी तेस्रोपटक म्याद थपिएको छ। ६ ावर्षमा ५३ प्रतिशतमात्र काम गरेको कम्पनीले अबको बाँकी समयमा ४७ प्रतिशत काम पूरा गर्नेमा नागरिक कति पनि विश्वस्त छैनन्। दुवै खण्डको बजेट करिब १७ अर्ब पूर्वपश्चिम दुवै खण्डको सडक निर्माणका लागि मूल्य अभिवृद्धि कर (भ्याट) सहित करिब १७ अर्ब रुपैयाँमा निर्माण कम्पनीसँग सम्झौता भएको छ। पश्चिम खण्डको साढे ४८ किलोमिटर ७ अर्ब ८६ करोड र पूर्वी खण्डको ६५ किलोमिटर ९ अर्ब १३ करोड रुपैयाँ बजेटमा निर्माण गर्ने सम्झौता छ। पश्चिम खण्डमा ५२ दशमलव ६५ र पूर्वी खण्डमा ५३ प्रतिशत मात्र सडक निर्माण गरिएको छ। पश्चिम खण्डअन्तर्गत १८ किलोमिटर चार लेन र ३० दशमलव १ किलोमिटर दुई लेनको सडक कालोपत्रे गरिएको छ। वन क्षेत्रमा फोरलेन र बजार क्षेत्रमा ६ लेनको सडक निर्माण गरिएको छ। साना पुल २१ वटा मध्येमा १८ वटा र ठूला ९ वटा मध्येमा ६ वटा निर्माण पूरा भएको पश्चिम खण्ड आयोजना कार्यालयका इन्जिनियर एवं सूचना अधिकारी शरद श्रेष्ठले जानकारी दिए। दुई पटकसम्म थपिएको म्यादमा पनि काम पूरा नभएपछि तेस्रो पटकलाई म्याद थपिएको हो। विमला अर्याल, नगरप्रमुख, सुनवल नगरपालिका नवलपरासी (बर्दघाट सुस्तापश्चिम) यही सडककै कारण नगरपालिकाले लिएका धेरै योजनाहरू समयमै पूरा गर्न सकिएको छैन। ग्रीन, क्लिन र उज्यालो सुनवल घोषणाको कामले गति लिएका छैनन्। नगरपालिकासँग काम गर्ने सामथ्र्य र स्रोत हुँदाहुँदै पनि सडकको कारण पछाडि पर्नुपरेको छ। समग्र नगरपालिकाले लिएको दीर्घकालीन लक्ष्य पूरा गर्न पनि बुटवल नारायणगढ सडकले गर्दा अवरोध पुगेको छ। चार महिनादेखि सडक निर्माणको कामै ठप्प छ। प्रधानमन्त्रीलाई ध्यानाकर्षण गराएका छौं। अब पनि कामले गति लिएन भने सरकारले ठोस निर्णय लिनैपर्छ। पूर्वीखण्डमा वित्तीय प्रगति ४६ प्रतिशत मात्र पूरा भएको आयोजना प्रमुख सिनियर डिभिजनल इन्जिनियर आशिष थापा मगरले जानकारी दिएका छन्। दाउन्ने क्षेत्रको साढे चार किलोमिटर पनि यसै खण्डअन्तर्गत पर्छ। १५ किलोमिटर फोरलेन र १५ किलोमिटर दुई लेनको सडक कालोपत्रे गरिएको छ। कोभिडकै कारण निर्माणले गति नलिएको आयोजना प्रमुख थापामगरले बताएका छन्। चाइनाबाट कोरोना सुरु भयो। चाइनाकै निर्माण कम्पनी भएकाले पनि कोरोनाको प्रोटोकलमा धेरै कडाइ भयो। त्यसको असर तत्कालै नदेखिए पनि क्रमिक रूपमा वर्षौंसम्म रहेको हो, उनले भने, अन्तर सरकारी निकायहरूबीचमा पनि प्रभावकारी समन्वय हुन नसक्दा जंगल क्षेत्रमा रूख कटानी, खानेपानी, विद्युत् लगायतको व्यवस्थापन गर्न ढिलाइ भयो र निर्माणले अपेक्षाकृत गति लिएन। तेस्रो पटकमा थपिएको म्यादमा कुनै पनि कानुनी झन्झट र निर्माण कम्पनीले लक्ष्यअनुसारको काम गरेमा मात्र योजना पूरा हुने उनको विश्वास छ। निर्माण कम्पनीले प्रतिघण्टा चार सय टन क्षमताको प्लान्ट जडान गरेपछि स्थानीय आयोजना पूरा हुनेमा थप आशावादी थिए। पहिले प्रतिघण्टा १ सय ६० टन क्षमताको मात्र प्लान्ट थियो। नयाँ जडानपछि २ सय ४० टन क्षमता थपिएको भएको थियो। गर्छौंगर्छौं भन्छन्, कामै गर्दैनन् नारायणगढबुटवल सडक योजना (पश्चिम खण्ड) का आयोजना प्रमुख सिनियर डिभिजनल इन्जिनियर शशांक मिश्रले ठेकेदारले काम गर्छौंगर्छौंैै मात्र भन्ने तर कामै नथाल्ने गर्दा समस्या निम्तिरहेको प्रतिक्रिया दिए। विगतका वर्षमा केही नीतिगत र कानुनी झन्झट थिए। त्यो बेला काम भइरहेको थियो। अहिलेसम्म जति पनि कामको प्रगति भएको छ त्यो विगतका वर्षमा भएको हो, उनले भने, अहिले काम गर्न कुनै बाधा अड्चन छैनन् तर ठेकेदारले कामै गरेनन्। नागरिकले दिनहुँ सोधिरहेका प्रश्नको आयोजना कार्यालय नाजवाफ हुनुपरेको उनले प्रतिक्रिया दिए। प्रधानमन्त्रीसँग भएको छलफलपछि निर्माणले गति लिनेमा विश्वस्त भइरहेको उनले सुनाए। चार महिनादेखि कामै नहुँदा नागरिक तहमा धेरै असन्तुष्टि भइरहेको छ, उनले भने, दसैंपछि काम गर्छौं भने गरेनन्। तिहारपछि गर्छौं भने त्यसपछि पनि गरेनन्। कम्पनीका कामदार र क्याम्पहरू छन्। सबै जना सम्पर्कमै छन्, मात्र काम गरेनन्। डिसेम्बरसम्म कम्पनीको लेखापरीक्षण चल्ने र त्यसपछि काम थाल्ने पछिल्लो आश्वासन पाएको मिश्रले जानकारी दिए। ठेकेदार कम्पनीले खास काम थाल्न नसक्नुको कारण आर्थिक संकट नै रहेको बुझिएको उनले सुनाए। करिब ८ वर्षअघिदेखि स्टिमेट गरिएको दररेटमै कम्पनीले काम गरिरहेको छ। ठेक्का सम्झौता भएको बेला र अहिलेको महँगीअनुसार कम्पनीले काम गर्न नसकेको जवाफ आफूहरूले पाएको उनी सुनाउँछन्। काम किन नगरेको ? भनेर प्रश्न गर्दा पैसा छैन भन्ने जवाफ आउने गरेको उनले बताए। निर्माण कम्पनीले प्रतिस्पर्धाको रूपमा ठेक्का हाल्दा २४ प्रतिशत कममा पारेको थियो। चाइनमा भइरहेको उक्त कम्पनीको लेखापरीक्षणपछि ऋण लिएर भए पनि काम थाल्ने आश्वासन आफूहरूले पाएको उनले बताए। यस विषयमा चाइना स्टेट कन्सट्रक्सन इन्जिनियरिङ कर्पोरेसन (सीएससीइसीचाइना)का नेपाली प्रतिनिधि डेपुटी कन्ट्याक म्यानेजर योगेश श्रेष्ठलाई किन काम ठप्प पार्नुभएको ? भनेर जिज्ञासा गर्दा प्रतिक्रिया दिन मानेनन्। हामीले मिडियामा प्रतिक्रिया दिन मिल्दैन्, श्रेष्ठले भने, प्रधानमन्त्री, मन्त्री र आयोजना प्रमुखहरूले दिनुभएको प्रतिक्रियालाई नै आधिकारिक मान्नुहोला। आयोजना प्रमुख मि श्रले यो आयोजनाले गति नलिए पनि चाइनाका निर्माण कम्पनीहरूले गरेको कामको भने गुणस्तर पाइएको अनुभव सुनाए। खेलराज पाण्डेय, नगरप्रमुख, बुटवल उपमहानगरपालिका व्यावसायिक रुपमा गर्विलो छवि बनाएको सहर हो, बुटवल। तर, यही सहर पछिल्लो समय बुटवल नारायणगढ सडककै कारण चपेटामा परेको छ। स्थापित सयौं व्यवसायीहरू विस्थापित हुनुपरेको छ। देशकै अर्थतन्त्रको महत्वपूर्ण हिस्सा ओगट्ने सहर पनि हो बुटवल। सडककै कारण नयाँ लगानाीकर्ताहरू आकर्षित हुन सकेका छैनन्। यस क्षेत्रका जनप्रतिनिधीहरूको संयुक्त टोलीले प्रधानमन्त्री र मन्त्रीहरूलाई भेटेर ध्यानाकर्षण गराएका छौं। अब, ठोस निकास आउने प्रधानमन्त्रीबाट आश्वासन पाएका छौँ। बुटवल नारायणगढ सडकलाई छिटोभन्दा छिटो पूरा गर्नका लागि सरोकारवाला र आम नागरिकहरूको चौतर्फी दवाव आवश्यक छ। संघीय सरकारले बनाउने बाटोकै कारण स्थानीय सरकारले पटक पटक नागरिकहरूबाट आलोचना पनि खेप्नुपर्ने बाध्यता छ। सडककै कारण व्यवसायी विस्थापित लुम्बिनी प्रदेशकै प्रमुख व्यावसायिक थलो हो, बुटवल। उहिलेको बटौलीबाट बाउ, बाजेले नुन बोक्ने ठाउँको परिचय बनाएको अहिलेको बुटवल व्यावसायिक र औद्योगिक क्षेत्रका रूपमा महत्वपूर्ण सहर बनिसकेको छ। तर, यहाँ उद्योग व्यवसाय सञ्चालन गरेर स्थापित सयौं व्यवसायीहरू दिनप्रतिदिन धरासायी बन्दै गएका छन्। अरू कुनै कारणले होइन्, सडककै कारण। बुटवल नारायणगढ सडक प्रमुख कारणको रुपमा रहेको बुटवल उपमहानगरपालिकाका नगरप्रमुख खेलराज पाण्डेयले जानकारी दिए। व्यवसायी दिनहुँ पलायन हुने क्रम रोकिएको छैन्,पाण्डेयले भने, करोडौं पर्ने गाडीहरू सडककै कारण थन्किएका छन्। हरेक क्षेत्र अस्तव्यस्त बनिसक्यो। तर, सडक बनाउनेतर्फ ठेकेदारले चासो नै देखाएनन्। पटकपटकको दबाबपछि राजमार्ग चौराह गोलपार्क सडक निर्माण अघि बढेपनि बुटवल नारायणगढ सडक समयमै नबन्दा देशकै अर्थतन्त्रमा महत्वपूर्ण हिस्सा ओगट्ने बुटवल क्षेत्र चपेटामा परेको उनको भनाइ छ। संघीय सरकारले बनाउने बाटोकै कारण उपमहानगरपालिकाले पटक पटक आलोचना समेत खेप्नुपरेको उनी सुनाउँछन्। बनेन सडक, चौतर्फी असर साढे तीन वर्षमा सक्नुपर्ने ६ वर्षमा पनि सकिएन बल्ल आधा काम तेस्रोपटक थपियो म्याद निर्माणको थालनीमै कोभिड निर्माण कम्पनी चाइनाको कोभिडको उत्पति चाइनाबाटै त्यसको असर वर्षौंसम्म परेको गुनासो अन्तरसरकारी निकायबीच भएन समन्वय रूख कटानमै ढिलाइ कोभिड सकियो, बहाना पनि सकियो अहिले पहिलेकै असर भन्दै आनाकानी बर्खाभरि निर्माण ठप्प सडक नबन्दा अर्बौं गुमाए यातायात व्यवसायीले पश्चिम नेपालको उद्योग, व्यवसाय तहसनहस नागरिक रोगको सिकार दुई घण्टाको दूरीमा ६ घण्टाको यात्रा सडक देखेर लगानी गरेकाहरू निरुत्साहित नयाँ लगानीकर्ताको छैन चासो व्यवसायी किन्छन् करोडका गाडी पहिलो किस्ता तिर्न नपाउँदै लाखौंको मर्मत खर्च"
