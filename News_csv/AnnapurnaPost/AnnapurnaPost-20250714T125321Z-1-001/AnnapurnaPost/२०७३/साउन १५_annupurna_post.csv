शीर्षक,विवरण
राजनीति धन्दा र शिक्षा व्यापार भएपछि !,"अहिंसाका पुजारी महात्मा गान्धीले चलाएको भारत छोडो' आन्दोलनमा नेपालका नेताहरू बीपी कोइराला, कृष्णप्रसाद भट्टराई, मनमोहन अधिकारी सरिक भएको इतिहास छ । यी तीनैजना नेपालमा प्रधानमन्त्रीसमेत बने । उनीहरूको जीवन आदर्श सम्मानित र स्तुत्य छ । उनीहरू त्यसै भारत छोडो आन्दोलनमा सहभागी भएका हैनन् । आन्दोलनका सारथि गान्धीको आदर्श विचार र व्यवहारले उक्त आन्दोलनमा भारतवासीसँगै अनुयायी भएका हुन् । यी तीनैजनाले बनारस हिन्दु विश्वविद्यालयबाट उच्च शिक्षा लिएका थिए । दक्षिण एसियामा नै उक्त विश्वविद्यालयको गौरवमय इतिहास छ । गान्धीको राजनीतिक जीवन स्मरण गर्दा अन्तिम दिनहरूमा उनको आस्था र भरोसा राजनीतिबाट विच्छेद थियो । आफूले विश्वास गरेको राजनीतिक दल कांग्रेसको चरित्रका कारण उनले सम्बन्धविच्छेद नै गर्नु परेको थियो । त्यस बखत उनलाई छुट्टै पार्टी निर्माण गर्न सल्लाह दिनेहरू पनि थिए । तर, उनले त्यो मार्ग रोजेनन् । बरु भन्दिए, जसलाई राजनीति गर्नु छ, कांग्रेसमै जाऊ राजनीति गर, मेरो उद्देश्य पूरा भएको छ, भारत स्वतन्त्र भएको छ । अबको बाँकी जीवन समाजसेवामा लगाउनेछु । तर दुर्भाग्य ! उनको आयु जनवरी ३० सन् १९४८ सम्म मात्र रह्यो । स्वतन्त्र देशको नागरिक भएर गान्धी मात्र एक सय ६८ दिन बाँचे । भारतका राम्रा कामको भन्दा नराम्रा कामको प्रभाव नेपालमा रात दुगुना दिन चौगुना परिरहेको हुन्छ । त्यसैको परिणाम हो, नेपालमा घृणित राजनीतिको खेलसँगै यहाँको वैभवशाली समाजिक संस्कृति, चिन्तन र सेवा भावनाको मृत्यु । उनको जीवन बहुआयामिक थियो । त्यसको उदाहरणमध्ये चर्खा प्रचार अभियान र विदेशी शिक्षा बहिष्कारसँगै स्वदेशी शिक्षाको सुरुआतलाई मान्न सकिन्छ । उनले आफ्नै पहलमा शैक्षिक संस्थाहरू स्थापना र सञ्चालन गरे । बिहारमा बिहार विद्यापीठ, बनारसमा काशी विद्यापीठ, गुजरात अहमदाबादमा गुजरात विद्यापीठ लगायतका शैक्षिक संस्था उनले स्थापना गरेका थिए । ती संस्था अहिले पनि निरन्तर छन् । त्यसैगरी कांग्रेस आईका संस्थापक अध्यक्ष मदनमोहन मालवियले स्थापना गरेको बनारस हिन्दु विश्वविद्यालय, रवीन्द्र्रनाथ टैगोरले सञ्चालन गरेको शान्ति निकेतन लगायतका शैक्षिक संस्था आज पनि भारतमा समयसापेक्ष शिक्षा दिन सफल छन् । ती संस्था कुनै दलविशेषका रूपमा दर्ज छैनन् । निजी स्वामित्वमा पनि छैनन् । राज्यले उनीहरूको त्याग र समर्पणलाई सम्मान गर्दै स्वामित्व ग्रहण गरेर सञ्चालन गरेको छ । गान्धीले कांग्रेससँग सम्बन्धविच्छेद गरे पनि ती संस्थासँगको सम्बन्ध र उत्तरदायित्वबाट कहिल्यै पन्छिएनन् । निःस्वार्थ सेवा मै ही हृदय स्पर्श हो सकता हैं', गान्धीको वाणी थियो । तर आज त्यही भारतमा उनको आदर्श घाँडोजस्तै भएको छ । भारतमा पनि धूर्त चरित्र भएका दल र नेताहरूका कारण आदर्श र निष्ठा धरमराएको अवस्था छ । त्यसैगरी नेपालमा पनि । भारतका राम्रा कामको भन्दा नराम्रा कामको प्रभाव नेपालमा रात दुगुना दिन चौगुना परिरहेको हुन्छ । त्यसैको परिणाम हो, नेपालमा घृणित राजनीतिको खेलसँगै यहाँको वैभवशाली समाजिक संस्कृति, चिन्तन र सेवा भावनाको मृत्यु । शिक्षालाई सेवा मानेर राजनीति गरेका दल र नेताहरू आज त्यही शिक्षामा अपारदर्शी स्रोतको लगानी गरेर व्यापारी बन्न सफल छन् । कुनै बेला आदर्शवादी समाजको कल्पना गर्ने समाजवादी चिन्तक बीपी कोइरालाको विरासत बोक्ने परिवार र दलका कार्यकर्तादेखि मनमोहनको आदर्श र विचारको जगमा बनेको पार्टीका कार्यकर्ता आज निजी शैक्षिक संस्थाका पक्षपाती भएर आदर्श र निष्ठाको राजनीतिको दुहाई दिन चुक्दैनन् । विडम्बना ! तिनै दलबाट सांसद, मन्त्री र अन्य सम्मानित ओहदामा आसीन हँदा अपारदर्शी स्रोतबाट आर्जित वैभव लगानी गरेर शैक्षिक संस्था सञ्चालन गर्दा उनीहरूलाई किञ्चित पनि लज्जाबोध छैन । त्यसरी लगानी गरिएका संस्थाबाट आर्जित सम्पत्तिको आडमा तिनै दलका नेता र कार्यकर्ता धनाढ्य राजनीतिज्ञ र समाजसेवी बन्ने होडमा छन् । राजनीतिमा आफूहरूले आर्जेको सम्मान र पहिचानलाई शिक्षा र स्वास्थ्यमा लगानी गर्दै राज्यको सेवालाई गुणस्तरहीन बनाउन उनीहरू सक्रिय हुने गरेका छन् । त्यसकै उपज हो डा केसीको पटकपटकको अनशन । नेपालको संविधानमा मौलिक हकअन्तर्गत उल्लेख भएको शिक्षाको ग्यारेन्टी र हालै व्यवस्थापिका संसद्ले पारित गरेको शिक्षा ऐनले माध्यमिक तह मानेको कक्षा १२ सम्म निःशुल्क व्यवस्था गर्न यी दलहरूले चासो देलान् त ? सरकारी शिक्षाको स्तर खस्कनुको जिम्मेवारी लिन नसक्ने दलहरूले आफैंले बनाएको संविधान ऐन कार्यान्वयनमा इमानदारिता देखाउलान् त ? त्यसो त अहिलेसम्म दलहरूले चुनावी घोषणापत्रमा देखाएको आश्वासन पूरा गरेनगरेको कसले पो मूल्यांकन गरेको छ र ? संविधानअनुसार ०७४ माघसम्ममा प्रतिनिधिसभाको चुनाव हुनुपर्नेछ । त्यति बेला पनि दलहरूले घोषणापत्रमा शिक्षामा सबैको पहुँच लेखेर नारा बनाउने पक्का छ । कार्यान्वयन गर्नु नपर्ने आश्वासन बाँड्ने त पञ्चायतकालदेखिकै चलन हो । गणतन्त्र आउँदा पनि त्यो चलन फेरिन सकेको छैन । उल्टो शिक्षामा समान पहुँचको प्रतिबद्धता गर्ने दलका नेताकार्यकर्ताको ठूलो लगानीले पछिल्लो एक दशकमा मुलुकको शिक्षा क्षेत्रमा व्यापारीकरण भएको छ । निजी शैक्षिक संस्था सञ्चालकहरूले शिक्षामा गरिएको लगानी सेवामूलक भएको दाबी गर्दै आएका छन् । उपभोग्य वस्तुको बजारसँग तुलना गर्दै बजार वृद्धिदरलाई आधार बनाएर प्रत्येक वर्ष शिक्षा शुल्कमा १० देखि १५ प्रतिशतले वृद्धि गर्दै आएका छन् । यस्तो अवस्थामा कसरी मान्ने शिक्षालाई सेवामूलक व्यवसाय ? कुनै बेला आदर्शवादी समाजको कल्पना गर्ने समाजवादी चिन्तक बीपी कोइरालाको विरासत बोक्ने परिवार र दलका कार्यकर्तादेखि मनमोहनको आदर्श र विचारको जगमा बनेको पार्टीका कार्यकर्ता आज निजी शैक्षिक संस्थाका पक्षपाती भएर आदर्श र निष्ठाको राजनीतिको दुहाई दिन चुक्दैनन् । अन्तरिम संविधानमा शिक्षालाई मौलिक अधिकारमा समावेश गरिए पनि समान पहुँच गराउन संविधान सभामा अक्कलक्कलबाहेक बहस नै भएन । राजनीतिक दलका कार्यकर्ताले शैक्षिक संस्थामा अपारदर्शी तरिकाले लगानी गरेर शिक्षामा चरम व्यापारीकरण गरेकै कारणले संसद्मा बहसको विषय बन्न नसकेको हो । एमाले, कांग्रेस, माओवादी केन्द्रलगायतका दलहरूले शिक्षामा निजी क्षेत्रबाट गरिएको लगानीबारे स्पष्ट अवधारणा बनाउन सकेका छैनन् । त्यसैको फाइदा उठाउँदै दलहरूमा जिम्मेवार हैसियत राख्ने नेताहरूले निजी शैक्षिक संस्थामा लगानी गरे तर लगानीको स्रोत पारदर्शी छैन । बैंकहरू उनीहरूको लगानीका साक्षी बनिदिएका छन्, जसले शिक्षामा व्यापारीकरणलाई प्र श्रय दिएको छ । शिक्षामा भएको व्यापारीकरणले राज्यले शिक्षामा गरेको अर्बौं लगानी निरर्थक बनाएको छ । सरकारी शिक्षाको स्तरमा सुधार ल्याउनुको सट्टा नेता आफैंले निर्धक्क शिक्षामा लगानी गरेका छन् । शिक्षामा विभेद निम्त्याएर अभिभावक तथा विद्यार्थीलाई निजी शैक्षिक संस्थाका उपभोक्ता बनाउन उनीहरूको भूमिका छ । दलसँगको आबद्धतालाई उनीहरूले शिक्षाको व्यापारमा उपयोग गर्दै आएका छन् । दलहरूले संविधानमा ग्यारेन्टी गरिएको र चुनावी घोषणापत्रमा गरिएको प्रतिबद्धता उल्लंघन गर्नु कुनै नौलो प्रसंग भएन । आधारभूत तहको शिक्षामा सबैको समान अधिकार भनेर दाबी गरेका दलका जनप्रतिनिधिले नै शिक्षामा लगानी गरेर व्यापारीकरण गर्नु कत्तिको न्यायोचित हो ? पार्टीले घोषणा गरेको मान्यतालाई बेवास्ता गर्दै जिम्मेवार नेताहरूले नै अपारदर्शी तरिकाबाट निजी शैक्षिक संस्थामा लगानी गरेपछि आधारभूत तहको शिक्षासमेत व्यापारीकरणको चंगुलमा फसेको छ । नयाँ शिक्षा ऐनले निजी विद्यालय सञ्चालनमा गुठीमा दर्ता भएर सञ्चालन हुनपर्ने व्यवस्था गरे पनि नेताहरूको लगानीकै कारण ऐन कार्यान्वयनमा आशंका छ । पछिल्ला वर्षहरूमा नयाँ खुलेका विद्यालय तथा कलेजहरूमा ठूला दल कांग्रेस, एमाओवादी र एमालेनिकट नेताकार्यकर्ताको ठूलो लगानी छ । एकातिर तिनै दलका विद्यार्थी संगठनले शिक्षामा विभेद भयो भन्दैछन् । विडम्बना ! सरकारी शिक्षाको स्तर खस्काउन भूमिका निर्वाह गर्ने राजनीतिक दलका नेता र कार्यकर्ताले अपारदर्शी स्रोतबाट आर्जित धनवैभव लगानी गरेर शैक्षिक संस्था सञ्चालन गर्नु कति न्यायोचित हो ?"
को हुन एलिट,"काठमाडौंमा गल्फ खेल्ने एक हजारजति छन्; जसमा धनाढ्य, उच्चपदस्थ र अवकाशप्राप्त सैनिक, विदेशी कूटनीतिज्ञ आदि पर्छन् । एलिट भेला हुने ठाउँ मानिने गल्फ कोर्समा निजामतीकै उच्चपदस्थले पनि जाने आँट गरेका छैनन् । गल्फर दीपक आचार्यका अनुसार गल्फ महँगो खेल त हो, काठमाडौंकै स्तरीय हेल्थ क्लबसँग तुलना गर्दा अचाक्ली महँगो भन्न मिल्दैन । तैपनि यसमा खास वर्गका मान्छेमात्र आकर्षित छन् । यो एलिटले खेल्ने निकै महँगो खेल हो भन्ने परेको हुनसक्छ', उनी सुनाउँछन् । गल्फका साथै टेनिस, पाँचतारेका हेल्थ क्लब एलिटका स्टाटस सिम्बोल' मानिन्छन् । भेटिने मान्छे करिब उही हुन्छन् । पत्रकार किशोर नेपालले आत्मकथा मेरो समय'मा २०३० सालको दशकतिर न्युरोडको इन्दिरा रेस्टुराँ सम्भ्रान्त वर्गका व्यक्तिको हैसियत प्रदर्शन गर्ने थलोका रूपमा रहेको उल्लेख गरेका छन् । एलिट ठान्न थालेपछि हैसियत प्रदर्शन गर्ने यस्तै छुट्टै थलो खोजी गर्न थाल्छन् । दरबारमार्गको अन्नपूर्ण क्याफे एक समय एलिटको हैसियत प्रदर्शन गर्ने थलो थियो । २०६० को दशकमा रियल स्टेटको व्यापार चम्किएपछि जग्गाको कारोबारबाट च्याउसरी उम्रिएका नवधनाढ्य अन्नपूर्ण क्याफेमै भेला हुन थाले । धेरै एलिटका लागि त्यो जग्गा दलाल (जेडी)को अखडा भयो र आफ्नो अखडा परिवर्तन गर्न थाले । विश्लेषक सीके लालका अनुसार अभिजात्यले सामान्यतः आफ्नो क्षमतामा चम्किँदै गएकोलाई सुरुमा होच्याउँछ । टुप्पाबाट पलाएको भन्छ । तर, प्रगति नरोकिने देखिए आफूमा समाहित गर्न खोज्छ, अधिकांश समाहित हुन्छन् । तीजस्तै जीवनशैली अपनाउन थाल्छन् । समाहित नहुनेलाई बेवास्ता गर्न खोज्छन् । बेवास्ता गर्दा पनि चम्किँदै गए अस्तित्वलाई अस्वीकार गरिन थालिन्छ । अझै चम्किँदै गए बदनाम (डिफेम) को प्रयास सुरु हुन्छ । अभिजात्यसँग सम्बन्ध जोडेका र क्षमतामा चम्किएका रूपचन्द्र विष्ट (पञ्चायतकालीन राष्ट्रिय पञ्चायत सदस्य) गजबका उदाहरण हुन् । उनलाई अन्तिममा डिफेम नै गरियो', लाल भन्छन्, नत्र विष्ट असाधारण व्यक्तित्व थिए ।' विश्लेषक कृष्ण खनालका अनुसार एलिट आफैंमा खराब हैन, गाली गर्दा प्रयोग हुने शब्द पनि हैन । पश्चिमाहरूले एलिटलाई अपरिहार्य मानेका छन् । समस्या तब सुरु हुन्छ, जब एलिट सर्वसाधारणसँग घुलमिल हुन दिगमिग मान्न थाल्छ । उसको हैसियत देखिने ठाउँमा मात्र पुग्न थाल्छ । किनकि एलिट राज्यको नीतिमा प्रभाव पार्नसक्ने व्यक्ति हो । उसले स्टाटस मेन्टेन' गर्ने नाममा एलिटसँग मात्र उठबस गर्न थालेपछि ऊ सर्वसाधारणसँग टाढा हुन्छ । यसको प्रभाव नीतिनिर्माणमा पर्न थाल्छ । एलिटकै कुरा सुनिरहने भएकाले नीतिमा तिनको हितको मात्र कुरा पर्न थाल्छन् । बहुसंख्यक सर्वसाधारणको हित जोडिएका मुद्दा ओझेलमा पर्न थाल्छन् । एलिट सार्वजनिक सवारीमा यात्रा गर्दैन । एलिट सर्वसाधारण भेला हुने ठाउँमा जाँदैन, गल्फ कोर्सटेनिस कोर्टपाँचतारेको हेल्थ क्लबमा जान्छ । एलिट सर्वसाधारणसँग भेट्न सकेसम्म पन्छिन्छ । अनि, उसको सम्पर्क हुने जो गल्फकोर्समा, हेल्थ क्लबमा भेटिन्छन् तिनकै हित नीतिमा प्रतिविम्बित हुन थाल्छ । नियुक्ति, ठेक्कापट्टा आदि लाभका पदकाम त्यही सानो सर्कलमा भेटिने वा तिनको सिफारिसकाले पाउन थाल्छन् । एलिट आफैंमा खराब हैन, एलिटइजम (सम्भ्रान्तवाद) खराब हो', खनाल थप्छन् । सम्भ्रान्तवादले विधिको शासनलाई टेर्दैन । नेटवर्कसम्बन्धका आधारमा काम हुन्छ । क्युमा बस्नु उसका लागि अपमानजनक हुन्छ । जहाँ पनि प्रिभलेज' खोज्छ । प्रणालीले काम गर्दैन । जवाफदेही हुन पर्दैन । एलिट हुँ भन्ने भएपछि मान्छेमा दम्भ आउँछ, जे गरे पनि हुन्छ भन्ने हुन्छ', लाल थप्छन्, त्यो भइदिएपछि भ्रष्टाचार बढ्छ, नैतिक स्खलन हुन्छ, सामाजिक मूल्यमान्यता बिग्रन्छ ।' एलिटले हस्तक्षेप गर्दा प्रभावी हुने तर अरूको दाल नगल्ने अवस्था हुनु भएन । नीति निर्माणमा जनताको आवाज प्रभावी भए एलिट जति भए पनि फरक पर्दैन । खनालका अनुसार एलिटले एलिटका लागि मात्र काम गरे समस्या हुने हो । उसले बृहत्तर हितमा काम गर्छ भने समस्या हैन । समाजले डिमान्ड गरेपछि नीति बनाउने हो । राजनीतिले त्यसलाई प्राथमिकीकरण र प्रशोधनको काममात्र गर्छ । शिक्षा कस्तो चाहिने समाजले निर्धारण गर्नपर्छ । तर, मुलुकमा शिक्षा कस्तो बनाउने भन्ने नीतिमा शिक्षाको व्यापारबाट एलिट भएकाको चल्ने भयो । बैंकसम्बन्धी कानुनले बैंकका सञ्चालकभन्दा कयौं गुणा बढी बचत गर्ने बचतकर्ताको हित संरक्षण प्राथमिकतामा पर्नुपर्ने हो । तर, यहाँ एकाध बैंक सञ्चालक बैंकसम्बन्धी कानुन मस्यौदामा हावी भए । पश्चिमा हामीभन्दा चर्को सामन्तवादबाट गुज्रिएका हुन् । विकासक्रममा तिनले सम्भ्रान्तवादबाट मुक्ति हुन खोजे । समाजले कुलघरानमात्र नपत्याउने भयो, क्षमता खोज्न थाले । सम्भ्रान्तले पनि भोलि नेतृत्वमा पुगेपछि सर्वसाधारणको दुःखपीडाबाट टाढा नरहोस् भनेर छोराछोरीलाई सानैदेखि सर्वसाधारणसँग घुलमिल हुन सिकाउन थाले । स्कुलले स्वयंसेवामा पठाउन थाले । यसरी एलिट वर्गका नानीहरू पनि गरिब, दुःखीका समस्यासँग अवगत हुने भए । बिलहिलारी क्लिन्टनकी छोरी स्वतः एलिट हुने भइन् । तर, उनले पनि सर्वसाधारणसरह काम गरेकी छन् । समाजमा एलिट भए पनि त्यो फेरिइरहेको हुन्छ । हामीकहाँ उही परिवारखान्दान प्रभावशाली हुने धेरै भयो', खनाल भन्छन्, हिजो ठूलाबडा, कूटनीतिक नियोगका भोजभतेरमा रमेशनाथ पाण्डे देखिन्थे, अहिले उनका छोरा देखिन्छन् ।' अर्थशास्त्री डा स्वर्णिम वाग्लेका अनुसार अमेरिकामै अहिले पनि न्युफ्लावर'ले आफूलाई एलिट ठान्छन् । बेलायतबाट सन् १६२० मा न्युफ्लावर जहाजमा अमेरिका झरेका परिवारका व्यक्ति न्यु फ्लावरका नामले चिनिन्छन् । विश्व बैंकमा काम गर्दा वाग्लेका फिलिपिनो हाकिमका छोराले अमेरिकी युवतीसँग बिहा गरे । मेरो छोराले न्युफ्लावरसँग बिहा गर्यो नि, म्यानहट्टनमै फ्ल्याट छ', फिलिपिनोले सहकर्मीहरूलाई सगर्व सुनाएका थिए । खनालका अनुसार एलिटको परिभाषाले व्यापक कुरा ओगट्छ, अभिजात्यलाई नै एलिट सम्झिइए पनि । अभिजात्य त एलिटको एउटा अंशमात्र हो । राज्यको नीतिमा प्रभाव पार्नसक्ने व्यक्ति एलिट हो । नीतिनिर्माण तहमै हुनुपर्छ भन्ने छैन, बाहिर रहे पनि प्रभाव पार्न सक्छ । लेखेर ओपिनियन' निर्माण गर्नसक्ने पनि एलिट हुन् । पावर एलिट' सामान्यतया राजनीतिकर्मी हुन्छन् । नेपालको हकमा केपी ओली, शेरबहादुर देउवा, प्रचण्ड आदि पावर एलिट हुन् । जुनसुकै गठबन्धनमा फिट भइरहेका कमल थापा, विजय गच्छदार पनि पावर एलिट हुन् । सम्पत्ति नै एलिट हुन पर्याप्त हुन्न । तर, सम्पत्तिको ताकतमा नीतिनिर्माणमा प्रभाव राख्नसक्ने एलिट हुन्छ । उदाहरणका लागि विनोद चौधरी, उपेन्द्र महतो सम्पत्तिवान् मात्र भए एलिट हुन्थेनन् । तर उनीहरू सम्पत्तिवालमात्र हैनन्, नीतिनिर्माणमा प्रभाव राख्छन् । गाउँलेले कुरा सुन्छन् भने गाउँको ठालु पनि सानो घेरामा एलिट नै हो । गाउँको विकासनिर्माणदेखि न्याय निसाफमा ठालुको भूमिका हुन्छ । मधेसमा यस्ता थुप्रै गाउँ छन्, जहाँ अहिले पनि आफ्नो प्रभाव क्षेत्रको नियाँनिसाफ त्यहाँका जमिनदारले गर्छन् । थारूमै अभिजात्यवाद बढी पाएको खनाल सुनाउँछन् । दाङमा परशुनारायण चौधरी र बर्दियामा राधाकृष्ण थारू अभिजात्य भएकै कारण राजनीतिमा लामो समय चुनौतीमुक्त भइरहे । तर, पृथ्वीनारायण शाहको पालाको ६ थरवाला परिवारका मान्छे गुमनाम जीवन बिताइरहेको छ, कतैप नि उसका कुरा सुनिन्न भने एलिट हैन । हिङ नभए पनि हिङ बाँधेको टालो छ भन्ने उखानले कसैलाई एलिट बनाउन सक्तैन', खनाल भन्छन् । पुस्ताअनुसार एलिट फेरिन्छन् । शाहवंशीय इतिहासमा एलिटको परिवर्तन भइरहेको छ । गोरखामा ६ थर भारदार प्रभावशाली थिए । काठमाडौंमा उथलपुथलसँगै परिवर्तन भइरहयो । जंगबहादुर प्रधानमन्त्री नहुँदासम्म कुँवरकै अवस्था गतिलो थिएन । तर, जंगबहादुर परिवारको शासन एक सय तीन वर्ष चलाउन पाएपछि उनीहरू नै ठूलो अभिजात्यका साथै पावर एलिटका रूपमा उदाए । २००७ सालको परिवर्तनपछि दृश्य परिवर्तन भयो । एलिटमा स्थापितको शक्ति कमजोर भए पनि नयाँ एलिटहरू दृश्यमा आए । राणा शासनविरुद्ध लडेकाहरू, जो सम्पन्न परिवारका भए पनि राणाशासकद्वारा धपाइएका, हेपिएका परिवारका थिए । तर पञ्चायती शासन सुरु भएपछि राणाशासनताका प्रभावी परिवार फेरि हावी हुन पायो । महेन्द्रले चाहेर पनि पुरानो सामन्ती संरचना ढाल्ने अवस्था रहेन । किनकि उनको शासनको खम्बा तिनै एलिट थिए । महेन्द्रको सत्ताको पिलर राणाशासनमा हालिमुहाली गरेका तिनै राणा र भारदार खलक भए । कांग्रेसलाई सेल्टर दिइरहेको भारतको डरले पनि महेन्द्रले पुराना शक्तिलाई चिढ्याउन चाहेनन् । तिनकै आडमा सत्तामा चलाए । तिनलाई छाड्दा खम्बा ढलेर संस्था नै गल्र्यामगुर्लुम हुने डर थियो । त्यही भएर शासन गर्ने तौरतरिकामा खासै बदलाव भएन । राणासँग सम्झौता त गरे तर तिनलाई पनि कज्याएरै शासन गरे । उनले लोयल्टी किनेर भए पनि सत्ता लम्ब्याउन चाहे । यस क्रममा सार्वजनिक जग्गा, जंगल बक्सिस दिने क्रमलाई निरन्तरता दिए । एलिटले थप धनी हुने मौका पाए । सेनाको नेतृत्व राणा परिवारमै जाने बन्दोबस्त गरियो । २०४६ पछि एलिटको फौज त खडा भएको छ । किनकि सत्तामा पहुँच छ, धन कमाएका छन् । तैपनि समाजले एलिट मान्नचाहिँ शक्तिका साथै एकाध पुस्तालाई पुग्ने धन नभई समाजले एलिट भनेर पत्याउँदैन', वाग्ले टिप्पणी गर्छन् । दुई पुस्तालाई पुग्ने धन भएपछि प्रभाव स्वतः हुन्छ । पूर्वसचिव कृष्ण ज्ञवाली विद्यार्थीकालमा पञ्चायती शासनको खम्बाका रूपमा रहेका काठमाडौंका घरानिया नै एलिट हुन ठानेको सुनाउँछन् । विराटनगरको एलिट क्लबले बीपी कोइरालालाई प्रवचन दिन बोलाएपछि एलिट पञ्चायतका पक्षधरमात्र हुँदैन रहेछन् भन्ने लाग्यो । वास्तवमा यसको दायरा अलि विस्तृत नै छ । पञ्चायती कालसम्म व्यक्ति चम्किन क्षमता मात्रले पुग्थेन कि भन्ने देखिन्छ । अनुसन्धाता प्रत्यूष वन्तका अनुसार त्यति बेला उदाएका डोरबहादुर विष्ट, यदुनाथ खनाल, भीमबहादुर पाँडे, डा भेषबहादुर थापा क्षमतावान् भए पनि पारिवारिक पृष्ठभूमि, दरबारको प्रवद्र्धन पनि देखिन्छ । तर २०४६ पछि व्यक्ति आफ्नै क्षमतामा पनि चम्किन सकेको देखिन्छ । राजनीतिज्ञ, सेना, कर्पोरेट जगत्बाट छुट्टै रहेर काम गर्दा पनि समाजमा एलिट देखिने हैसियत बनाउनसक्ने अवस्था बनेको छ', उनी भन्छन् । राणाकालमा दरबार हाइस्कुल खुल्यो । राणाले चाहेका परिवारलाई मात्र त्यहाँ पढ्ने अवसर थियो, अरूले शिक्षामार्फत एलिट हुन पनि पाउँथेनन् । स्कुल यत्रतत्र खुल्न थाले । तर अंग्रेजी माध्यमका स्कुल (सेन्ट जेभियर्स आदि) खुले, जसमा सर्वसाधारणको प्रवेश कठिन थियो । फेरि पनि तिनै प्रभावशाली परिवारकै व्यक्तिको वर्चश्वले निरन्तरता पाउने अवस्था बन्यो । अवस्था फेरिएको छ, अंग्रेजी माध्यमकै स्कुल पनि छ्यास्छ्यास्ती छन् । मजदुरी गर्नेले पनि छोराछोरीलाई अंग्रेजी माध्यमको शिक्षा दिलाउने अवसर छ । यसैले एलिट हुने अवसर धेरैलाई छ । एलिट राज्यको नीतिमा प्रभाव पार्नसक्ने व्यक्ति हो । स्टाटस मेन्टेन' गर्ने नाममा एलिटसँग मात्र उठबस गर्न थालेपछि ऊ सर्वसाधारणसँग टाढा हुन्छ । यसको प्रभाव नीतिनिर्माणमा पर्न थाल्छ । एलिटकै कुरा सुनिरहने भएकाले नीतिमा तिनको हितको मात्र कुरा पर्न थाल्छन् । मानवशास्त्री डा हिक्मत विष्टका अनुसार नेपालमा एरिस्टोक्र्याट भन्न मिल्ने एलिट भएनन् । राणा परिवारलाई एरिस्टोक्र्याट भनिए पनि गहिरिएर हेर्दा भन्न मिल्दैन । राणा प्रधानमन्त्रीले लगाउने श्रीपेचको फुर्का युरोपका होटलको द्वारेको पोसाकबाट नक्कल गरिएको छ । युरोपमा महिलाले लाउने पेटी वीरशमशेरले लाएका थिए । पोसाक ब्यान्डमास्टरबाट नक्कल गरे । एरिस्टोक्र्याट हुन आफ्नै संस्कृतिपरम्पराको वैभवमा खडा भएको हुनपर्छ, जसको नक्कल अरूले गरून्', उनी भन्छन् । राणाहरूले सम्पत्ति बनाए पनि बुझ्दै नबुझी विदेशीको नक्कल गरे । बरु मल्ल राजामा एरिस्टोक्र्याट भन्न मिल्ने गुण थिए', उनी थप्छन् । एलिट हुन उसको ट्रेन्ड अरूले पछ्याउनुपर्छ । बदलिँदो समाजमा सोसल मिडिया प्रयोगकर्ता नै एलिट हुन् । पढालिखा छन्, घटनाक्रममा अपडेट छन्, विचार अभिव्यक्त गर्छन्, समान विचारवाला संगठित हुन्छन् । राज्यसत्तामाथि नै दबाब सिर्जना गर्न थालिसकेका छन् । बेलायतमा राजनीतिमा प्रभावशाली ८० प्रतिशतसम्म अक्सफोर्डक्याम्ब्रिजको पृष्ठभूमिका हुन्छन् । राजनीतिमा यस्तो प्रभाव हुनुको कारण ती मात्र क्षमतावान् भएर भएको होइन । एउटै स्कुलकलेज पढ्नेको नेटवर्क हुन्छ । राजनीति, पत्रकारिता सबैतिर त्यो नेटवर्कको फाइदा उठाउन सकिन्छ । बेलायतमा सरकारमा विपक्ष पनि, व्यवस्थापनमा युनियन, हुँदाहुदा युरोपियन युनियनमा रहने र बाहिरिनेमा पनि उही दुई तीन विश्वविद्यालयका उत्पादन देखिन्छन्', विश्लेषक सीके लाल टिप्पणी गर्छन् । जापानमा इम्पेरियल युनिभर्सिटी भनिने टोकियो, होक्काइडो, क्योटो, ओसाका, नागोया, क्युसु र तोहोकु विश्वविद्यालय नपढे जापान चलाउने सपना नदेखे हुन्छ । अधिकांश कर्मचारी र राजनीतिज्ञ यिनै विश्वविद्यालयका उत्पादन हुन्छन् । जापानको थिंक ट्यांकमा लामो समय काम गरेका डा सूर्यराज आचार्यका अनुसार राजनीति, कर्मचारीतन्त्र, मिडिया, बौद्धिक जता पनि यिनै विश्वविद्यालयका उत्पादनको एकछत्र छ । ती विश्वविद्यालयमा पढेपछि सोझै एलिटमा दरिन्छन् । कर्पोरेट जगत्मा निजी क्षेत्रका वासेडा र केइयो विश्वविद्यालयका उत्पादनको वर्चश्व छ । नेपालमै पनि बूढानीलकण्ठ, सेन्ट जेभियर्स आदि नामी स्कुल पढेकाको नेटवर्क विश्वव्यापी छ, जसले नेटवर्कभित्रका कसैले कुनै काम गर्दा सजिलो पार्छ । अनुसन्धाता प्रत्यूष वन्तलाई मार्टिन चौतारीमार्फत अनुसन्धानको काम अघि बढाउन अमेरिकामा १२ वर्ष बस्दा बनेको नेटवर्कले काफी काम गर्यो । एलिट परिवारका जन्मेको आधारमा कसैले राम्रो शिक्षादीक्षा पायो । आफ्नै नेटवर्क छ । अब उसलाई काम गर्न सघाउने कि डाहा गर्ने ? यस्तो प्रश्न गर्ने वन्त उनीहरूको रचनात्मक काममा सघाउँदा समाज लाभान्वित हुने बताउँछन् । उनी आफ्नै उदाहरण दिने गर्छन् । काठमाडौंको मुटुमै पुख्र्यौली सम्पत्ति भएका कारण उनी सम्पत्ति जोड्न अमेरिकामा रोकिएनन्, काठमाडौं फर्के । यहाँ आएपछि उनी अनुसन्धानकर्ममा जुटे । काठमाडौंमा घर, छोराछोरीको पढाइका लागि पैसाको चिन्ता आदि भएको भए हेल्मेट टिचर भएर कलेज कलेज धाउँदै दिन बित्न सक्थ्यो । आधारभूत आवश्यकताको चिन्ता नभएकै कारण पूरा समय अनुसन्धानमा लगाउन सकियो', उनी सुनाउँछन् । मुलुकको नीतिनिर्माण तह, राजनीति र कर्मचारीतन्त्रमा ग्रामीण भेगको सरकारी स्कुलबाट पढेकाको एकछत्र छ । तिनलाई सहरका निजी स्कुल पढेकाले के बुझेका छन् भन्ने छ । आफू एलिट भइसके पनि एलिट परिवारमा जन्मिएकाप्रति डाहा छ । एलिटको शिक्षा, अन्तर्राष्ट्रिय एक्सपोजर, नेटवर्कको सदुपयोग गर्नुपर्छ, न कि डाहा', उनी थप्छन् ।"
ओलीपछिको राजनीति,"प्रचण्डको सफलता चिनियाँ राष्ट्रपति नेपाल ल्याउनुमा छ केपी ओलीले जाँदाजाँदै पनि नेपाली राजनीतिलाई केही हदसम्म मर्यादित बनाउने कोसिस गरे । सत्तामा बहुमतका साथ रहिरहने विकल्प गुमेपछि राजीनामा उनको बाध्यता बनेको थियो, यद्यपि संविधानको द्विविधा र अतीतका पूर्व दृष्टान्तलाई टेकेर लामो समय कामचलाउ सरकार प्रमुख बन्ने अवसर गुमेको थिएन । उनले राजीनामा मात्र दिएनन्, आफूलाई सरकारभित्रैबाट धोखा दिएका पुष्पकमल दाहालको विधिवत् छनोट सहज गराउन उनले धारा ३०५ को प्रयोग वा दुरुपयोग गरी संसद्को अनुमोदनसमेत सुनिश्चित गरिदिए । प्रजातन्त्र नामक राजनीतिक पद्धतिका अनेकौँ सबल र सकारात्मक पक्ष हुँदाहुँदै पनि संख्याको बहुमतबाट यदाकदा अप्रजातान्त्रिक र अराष्ट्रिय निर्णय पनि हुन सक्छ । हाम्रा सांसदहरूप्रति बराबर जनता आशंकित र अविश्वसनीय रहनुको पछाडिको कारण कतिपयले बुझ पचाएका होलान्, तर अधिकांश सांसदहरूले पनि बुझिसकेका छन् । अंग्रेजीमा प्रयोग हुने एउटा वाक्यांश स्लिप्स विटविन कप एन्ड लिप्स' अर्थात् चियाको कप ओठमा पुग्न लाग्दा चिप्लिएन भने पुष्पकमल दाहाल झन्डै २६२० दिनपछि सिंहदरबार फर्कनेछन् । यो अंग्रेजी वाक्यांशको व्याख्या गर्नुपर्ने कारण असान्दर्भिक नहोला । किनकि नेपालको प्रधानमन्त्री नेपालीमै बनाउँछन् भन्नेबारे जनतामा त्यति विश्वास छैन । केपी ओलीको पदमुक्तिमा भारतका अधिकांश समाचार टिप्पणीमा यसलाई भारतको सफलताको रूपमा हेरिएको छ । अर्को छिमेकी चीनमा समेत त्यस्ता आशंकाका साथ अर्थात् ओलीलाई हटाउनुमा भारतको भूमिका रहेको अर्थ लगाउने गरी टीकाटिप्पणी आएका छन्, त्यहाँका सरकारनिकटका सञ्चारमाध्यममा । अनि ओलीले आफ्नै मौलिक हिसाबमा सोधेका छन्, मेरो राजीनामा' (दाहालको नियुक्तिमा) कहाँकहाँ खुसीयाली मनाइँदैछ ? ओलीको अभिव्यक्ति प्रखर भए पनि यो प्रश्नबारे अहिले हरेक सचेत र नेपालको सार्वभौमसत्ता र स्वतन्त्रताप्रति समर्पित नेपालीहरूबीच छलफल भइरहेको छ । स्वतन्त्र र सार्वभौमसत्ता स्वाभिमानविना कमजोर हुन पुग्छन् । ओलीले त्यो नेपाली स्वाभिमानसँग आफूलाई जोड्न सके । दलीय स्वार्थ र नेताको निर्देशनमा चल्नुपर्ने संसद् त्यो स्वाभिमानप्रति निरपेक्ष रह्यो । वर्तमान सत्ता परिर्वतनको अभ्यासमा लाग्दा कांग्रेस र माओवादी केन्द्रले नेपाली राजनीतिमा र जनताका बीच सार्वभौमसत्ता, स्वतन्त्रता र राष्ट्रिय स्वाभिमानबारे चर्चा उठ्ला भन्ने सोचेका थिएनन् सायद । दाहालले सात वर्षअघि कटवाल प्रकरणमा राजीनामा दिँदा विदेशी प्रभु' लाई रिझाएर सत्तामा बस्नु आफूलाई स्वीकार्य नभएको अभिव्यक्ति संसद्भित्र र बाहिर दिएका थिए । उनले समग्र सूचना जनतालाई दिने आवश्यकता बोध गरेनन्, तर अहिले ओलीको राजीनामामा खुसी मनाउने र दाहालले त्यसबेला रिझाउन नचाहेका प्रभु' एउटै हुन् भन्ने कुरा सचेत जनताले बुझ्नेछन् र त्यसबारे बहस हुनेछ । बाह्रबुँदेले नेपाली राजनीतिको सार्वभौम चरित्रलाई खोसेपछि सोह्रबुँदेमार्फत त्यसमा ब्रेक' लगाएको मान्नेहरू अहिले फेरि दाहालमार्फत त्यसलाई दिल्लीमा बुझाउने प्रयास भएको अर्थ लगाइरहेका छन् । त्यस अर्थमा दाहालको आलोचना बढ्ने मात्र हैन, सायद सत्ता सञ्चालन बढी नै असहज हुनेछ । यो संकेत पाएर नै होला, दाहालले उनी प्रधानमन्त्री बन्दा भारत र चीन दुवै खुसी हुने दाबी गरे । चीनका राष्ट्रपति सी जिनपिङको प्रस्तावित नेपाल भ्रमण रोक्न दाहाल प्रयोग भएको विश्लेषण धेरैले गर्नेछन् । बाबुराम भट्टराई (माओवादी) प्रधानमन्त्री हुँदा उनले नियतवश चिनियाँ प्रधानमन्त्रीको भ्रमण मिति सार्वजनिक गरेपछि त्यो भ्रमण केही घन्टाको ट्रान्जिट' भ्रमणमा रूपान्तरित हुन पुग्यो । त्यसै शृंखलासँग जोडिनेछ, दाहालको हतारले राष्ट्रपति सीको सम्भावित भ्रमण रद्द भएपछि । दिल्लीको हस्तक्षेप र मध्यस्थताबाट शान्ति प्रक्रिया र नेपाली राजनीतिको केन्द्रमा आएका माओवादी नेतृत्वको बाध्यता बुझ्न कठिन छैन । तर त्यो बाध्यताको मूल्य नेपालीहरूले सम्भवतः अब झेल्ने छैनन् । कांग्रेसले माओवादीलाई काँध थापेर केही हदसम्म यो सत्ता नेतृत्व परिवर्तनको अभ्यास मुलुकभित्रैबाट भएको आभास दिन खोजे पनि घटनाले निर्णायक मोड लिनुपूर्व बाह्रबुँदेका एक प्रमुख सूत्राधार दिल्लीबाट काठमाडौँ आई चौबीसघन्टे गोप्य षड्यन्त्र र निर्देशन केही बफादार कांग्रेसका नेताहरूलाई दिएको सूचना बाहिर आएको छ । अर्थात् त्यो समूहको लागि बाह्रबुँदेको सफलता र त्यसको लागि नेपाली राजनीतिको सञ्चालन भारतीय दूतावासबाट हुनु आवश्यक छ । त्यसैले यसपटकको नेतृत्व परिवर्तनको अध्याय सायद यति छिटै समाप्त हुने छैन । भोलि कांग्रेसबाट मन्त्रिपरिषद्मा कसलाई पठाइनेछ ? त्यो मुद्दालाई ज्यादा महत्त्वका साथ हेरिनेछ । केही दिनअघि मात्र पूर्व भारतीय राजदूत राकेश सूदले निजगढ काठमाडौँ द्रूतमार्ग भारतलाई दिनुपर्ने सुझाव राखेका थिए, एक लेखमार्फत । कांग्रेसभित्रकै एक प्रभावशाली नेताले आफू मन्त्री हुँदा ज्यान लगाएरै त्यो प्रयास गरेका थिए । कुनै विकास परियोजना भारतले पाउनुपर्छ कि पर्दैन भन्ने विषयभन्दा त्यो पारदर्शी र प्रक्रियासम्मत तरिकाले अनि निर्धारित समयमा पूरा नहुँदा त्यसको जवाफदेही सम्बन्धित पक्षले लिनुपर्ने गरी दिनु आवश्यक हुन्छ । त्यस्तै मधेस आन्दोलनसँग जोडिएका मुद्दा मुख्य रूपमा संघीयतासँग जोडिएका विषय हुन् । बाह्रबुँदेका भारतीय र नेपाली पक्षले त्यसलाई पहिचान र जातीयताको नारामा धकेले । माओवादी उग्रतापूर्ण तरिकाले आयो, त्यसको समर्थनमा । अझ त्यसमा खासगरी बेलायत, नर्वे, डेनमार्क र पश्चिमी आईएनजीओहरूले खुलेरै समर्थन गरे । संघीयता मधेस, पहाड र हिमालमा अलग प्रवृत्तिका हुँदैनन्, माओवादी या दाहाल कसरी को मागबाट हट्लान् र कांग्रेसको के भूमिका होला त्यसमा, त्यो अर्को विवादको विषय हुनेछ । ओलीले जाँदाजाँदै वक्र मुस्कानका साथ एउटा अभिव्यक्ति दिएका थिए टाउकाको मोल तोक्ने र बन्दुक पड्काउने दुवै कसरी अगाडि बढ्लान् ? यसको प्रत्यक्ष सरोकार सत्य निरूपण तथा मेलमिलाप र बेपत्ता आयोगको कार्यक्षेत्र र प्रभावकारिता तथा तटस्थतासँग जोडिन्छ । द्वन्द्वकालीन पीडितहरूलाई न्यायबाट वञ्चित गरेर शान्ति प्रक्रियाका अधुरा काम पूरा गर्न सकिन्न । अर्कोतिर छोराको हत्यारामाथि कारबाहीको माग गर्दागर्दै अनशनका क्रममा प्राण त्यागेका नन्दप्रसादभन्दा अझै ढुकढुकी साँचेर अनशन' मै बसेकी गंगामाया बढी खतरा सावित हुन सक्नेछिन्, यो सरकारको लागि । अर्थात् सरकार गठन हुनुपूर्व नै जोखिम' हरू कति धेरै देखा परेका छन् भने पहिलो दिनदेखि नै सरकार अस्थिर मनोविज्ञानबाट त्रस्त हुनेछ । चीनमा ओली बहिर्गमन र त्यसबारे अप्रसन्नता देखिए पनि आधिकारिक रूपमा उसले सरकार परिवर्तनले नेपालसँगको उसको सम्बन्धमा फरक नपर्ने बताएको छ । कांग्रेस सभापति शेरबहादुर देउवाले केही समयअगाडि नै अब जुन सरकार आए पनि ओलीले गरेका सहमतिबाट मुलुक फर्कने स्थिति नहुने बताएका छन् । तर पनि भारतको बाह्रबुँदे रचयिता शक्ति मात्र हैनन्, भारतीय जनता पार्टीका भगत सिंह कोसियारीसमेतले नेपाललाई भुटानजतिकै या त्योभन्दा बढी खुसी भारतले देख्न चाहेको खतरनाक या नेपालीलाई मन नपर्ने अभिव्यक्ति दिएका छन् । भुटानभन्दा बढी खुसी भएको सावित गर्न नेपालले के गर्नुपर्ला ? प्रधानमन्त्री बन्नेबित्तिकै दाहाललाई दिल्ली जान हतार हुन सक्छ, स्वभावतः । तर नेपाल र नेपालीको चासो र डरलाई नबुझी अर्को एउटा विदेश यात्रा जाँदा दाहालमाथि शंका झन् बढ्नेछ । उनको सफलता चीनका राष्ट्रपतिलाई निर्धारित समयमा नेपाल ल्याउनुमा हुनेछ । कांग्रेस सभापति देउवाको लागि वर्तमान परिस्थिति चुनौतीपूर्ण छ । उनी राजनीतिमा बीपी र कृष्णप्रसाद भट्टराईबाट दीक्षित हुन्, तर अहिले उनीवरिपरिको घेरामा राष्ट्रियता र प्रजातन्त्रभन्दा आफ्नो निजी स्वार्थको लागि बाहिरी शक्तिको आशीर्वाद खोज्ने जमातको वर्चस्व छ, जसलाई पार्टीमा उनीप्रति समर्पित ठूलो समूहले रुचाइराखेको छैन । दाहालले कटवाललाई प्रधान सेनापतिबाट किन बर्खास्त गरे, चीनको औपचारिक भ्रमणभन्दा दुई साताअघि र किन कसैले नमागीकन नै राजीनामा गरे, पदबाट चीन भ्रमण रद्द हुने गरी ? अझै पनि रहस्यको गर्भमा छ । तर त्यो कारबाहीपछि पहिलोपटक नेपाली सेनाको नेतृत्वले आफ्नै सरकार या प्रधानमन्त्रीको अवज्ञा मात्र गरेनन्, प्रचण्डको शब्दमा विदेशी प्रभु' को आदेशबाट आफूलाई सञ्चालित गर्यो । नेपाली सेनाका प्रमुखले अहिले पनि अभिव्यक्ति दिएका छन्, मुलुकको राजनीतिको सूक्ष्म अध्ययन गरिराखेको भन्दै । तर त्यो स्वतन्त्र रूपले राष्ट्रहित र सुरक्षाको हिसाबले अध्ययन हुनु आवश्यक छ । सर्वोच्च अदालतमा समेत दलीय कोटामा न्यायाधीश हुने र सर्वोच्चका प्रधान तथा चार दलबीच सत्ता बाँडफाँटको डरलाग्दो नजिर बसेको पृष्ठभूमिमा सर्वोच्चबाट संविधानवाद र राष्ट्रको कति हित होला परिआउँदा, भन्न सकिन्न । तर नेपाली सेना अझै पनि महत्त्वपूर्ण र भरपर्दो स्टेट वियरिङ' या राज्यको आधिकारिकता बोक्ने संस्था हो भन्ने आम भावनामा चोट पुग्यो भने अहिलेको स्थितिको नेपाली राज्य भताभुंग हुन सक्नेछ । तर नेपाली जनता र विविध दलहरूमा समेत नेपाली राज्य र मुलुकको अस्मिता, स्वतन्त्रता र सार्वभौमसत्ता पक्षधर शक्ति जीवित रहेकाले अब त्यसमा खतरा देखा परेमा उनीहरूले हस्तक्षेप गर्ने संकेतहरू विभिन्न खालका असंगठित विरोध र छट्पटाहटले देखाएका छन् । त्यसबारे नयाँ सरकार, त्यसको नेतृत्व र गठबन्धन संवेदनशील भएमा उसले यो संविधान र बाह्रबुँदेको हैन, त्यसअघिको हैसियत र व्यापक मेलमिलापमा आधारित भावी राजनीतिलाई साझा एजेन्डा बनाउन सक्नुपर्छ । त्यसरी मात्र दाहालले आफ्नो पात्रता र सम्मानको हैसियत स्थापित गर्न सक्नेछन् । वास्तवमा देउवाको लागि यो परिस्थिति थप चुनौतीपूर्ण छ । उनी राजनीतिमा बीपी र कृष्णप्रसाद भट्टराईबाट दीक्षित हुन्, तर अहिले उनीवरिपरिको घेरामा राष्ट्रियता र प्रजातन्त्रभन्दा आफ्नो निजी स्वार्थको लागि बाहिरी शक्तिको आशीर्वाद खोज्ने जमातको वर्चस्व छ, जसलाई पार्टीमा उनीप्रति समर्पित ठूलो समूहले रुचाइराखेको छैन ।"
संस्कारका वैज्ञानिक आधार,"ज्ञान शब्दको विशिष्ट अर्थका लागि प्रयोग हुने शब्द नै विज्ञान हो । विशिष्ट शाश्वत ज्ञानको संयोजन नै वेद हो । वेद तथा वेदांगले निर्दिष्ट गरेको व्यावहारिक पक्ष नै संस्कार हो । जो आआफ्नो धर्म र परम्पराअनुसार खारिँदै आएको छ । पुस्तौंपुस्ता हस्तान्तरण हुँदै आएको विशिष्ट ज्ञानको अवशेष नै संस्कारका रूपमा समाजमा स्थापित र प्रचलित छ । हाम्रा पूर्वीय दर्शन र उपनिषद्हरूमा मूर्त र अमूर्त कुरालाई बुझ्न अनेकौं प्रश्न उपस्थापन गरेर समाधानको प्रयास गरिएको छ । ती प्रयासमा अधिकांश विज्ञानसम्मत छन् । त्यस्ता केही प्रसंगलाई यहाँ प्रस्तुत गरिएको छ । श्रावणमा शिवपूजा किन ? भगवान् शंकरको शिरमा चन्द्रमा सुशोभित भएको कारणले चन्द्रमौली, सितांशुशेखर आदि नामले पुकारिन्छ । श्रावण महिनामा सूर्य कर्कट राशिमा प्रवेश गर्ने भएको हुनाले चन्द्रमाको राशिमा सूर्यको प्रवेश भगवान् शिवको शिरमा विराजमान चन्द्रमा जल, शीतलता प्रदान गर्ने ग्रहको रूपमा मानिन्छ । भगवान् शंकरलाई जलधारा प्रिय छ । जलधारा, अभिषेक गर्नाले भगवान् शिव प्रसन्न हुनुहुन्छ । सम्पूर्ण सृष्टिको आधार शिव र शक्ति हुनुहुन्छ । सृष्टिको आरम्भ नै प्रकृति र पुरुषको महान् समागमले सृष्टि गतिशील छ । भगवान् शिवलाई जल, दूध, वेलपत्र विभिन्न प्रकारका फूलहरू अर्पण गरेर जीवनमा सुस्वास्थ्य, दीर्घायुका लागि कुशको जलले अभिषेक गरिन्छ । भगवान् शंकरले नै सम्पूर्ण सृष्टि, स्थिति र संहारकारक शक्तिलाई आफूभित्र निहित गर्नुभएको छ । जुन समयमा जुन विषयको आवश्यकता पर्दछ, त्यही त्रिगुणी शक्तिलाई प्रकट गरी सृष्टिको सवै कार्यलाई सम्पादन गर्नुहुन्छ । श्रावण महिनामै हरियोपन, वनस्पति, लता, गुल्महरूमा फल्ने फुल्ने, विकसित हुने ऊर्जा प्रकृतिमा उत्पन्न हुन्छ । भगवान् शिवको माटोको पार्थिवेश्वर शिवलिंग बनाएर महाअभिषेक गर्दा जीवनमा सुख, शान्ति, समृद्धि प्राप्त गर्न सकिन्छ । श्रावणभरि नै भगवान् शिवको पूजा, आराधना गरेर, ओम नमः शिवाय, महामृत्युञ्जय मन्त्र, रुद्राभिषेक गरेर वेदका मन्त्रहरूद्वारा भगवान् शिवको आरधना गरिन्छ । श्रावण महिनामा आकाशगंगा वर्षावृष्टिले प्रकृतिरूपी पार्वतीको अभिषेक भइरहेको हुन्छ । त्यसै क्रममा सृष्टि गतिशील हुन्छ । तसर्थ श्रावण महिनामा भगवान् शंकरको ज्योतिर्मय लिंग, पार्थिव लिंग, नर्वदेश्वर शंकरको अभिषेक गर्दा सवै प्रकारको कल्याण हुन्छ । स्नानबिना किन खानु हुँदैन ? मानव शरीर षडचक्र नवद्वारले युक्त शरीर देवालय हो । यो देवालयलाई प्रतिदिन शुद्ध, पवित्र बनाउनुपर्छ । सम्पूर्ण कर्मका लागि बाहिर र भित्र शुद्ध हुन आवश्यक पर्छ । बाहिरी शुद्धिका लागि स्नान, पवित्र वस्त्र, चन्दन आदि आवश्यक पर्छ । अनि भित्री शुद्धिका लागि जप, ध्यान, योग, तपस्या आवश्यक पर्छ । बिहान शौचादि कर्मद्वारा शारीरिक मल निष्कासित भइसकेपछि स्नान गर्नुपर्छ । स्नानपूर्व शरीरको छिद्रमा अवरोध भएको र तापक्रम बढेको हुन्छ । यो समयमा स्नान गर्नाले शरीरमा नयाँ जीवनको सञ्चार भएको अनुभूति हुन्छ । बिहानीमा स्नान गर्नाले पाचनप्रणाली पनि सक्रिय हुन्छ । त्यसको फलस्वरूप भोक लाग्छ । भोक लागेर भोजन गर्नाले हरेक दृष्टिले शरीरलाई फाइदा पुग्छ । बिहानीको स्नानपूर्व पनि उखुको रस, पानी, दूध, फल, औषधि भने खान सकिन्छ जसले पाचनप्रणाली र पेटको अग्नि (जठराग्नि) प्रज्ज्वलनमा केही नकारात्मक असर पार्दैन । वैदिक धर्मदर्शनमा स्नान, शारीरिक शुद्धिका लागि सम्पूर्ण पवित्र नदी, सरोवर, पवित्र घाटहरूमा स्नान गरी शारीरिक शुद्धि, मानसिक शान्ति आध्यात्मिक उन्नतिका लागि स्नान आवश्यक पर्छ । सन्तुलित आहार र सुस्वास्थ्यका लागि स्नान अति आवश्यक छ । चन्दन किन लगाउने ? चन्दन धारण गर्नाले आयुवृद्धि, शारीरिक शुद्धि, शरीरमा ऊजा, सौन्दर्य वृद्धि गराउँछ । चन्दनहरूमा श्रीखण्ड, रक्तचन्दन, गोपीचन्दन अन्य सुगन्धित वनस्पतिहरूको भष्म तथा पवित्र तीर्थस्थलको माटोलाई चन्दनको रूपमा प्रयोग गर्ने शास्त्रीय विधान छ । तीर्थस्थानको शुद्धीकरण गरी तयार पारिएको माटोलाई पनि चन्दनको रूपमा प्रयोग गर्ने गरिन्छ । त्यस चन्दनलाई त्रिपुण्ड, उध्र्वपुण्ड वा विन्दु जुन रूपमा धारण गरे पनि प्रमुख रूपमा निधार तथा शरीरका विभिन्न अंगहरूमा लगाइन्छ । ती अंगहरूको सक्रियता र शरीरमा रहेका विन्दुहरूको जागरणले (इडा, पिंगला, सुषुम्नासहित) १० नाडीहरू जागृत हुन्छन् । नाडीहरूको जागरणबाट शारीरिक, मानसिक, आध्यात्मिक शक्ति उत्पन्न हुन्छ । ती केन्द्रहरूको जागरणबाट अलौकिक शक्ति, ऊर्जा, सम्पूर्ण ग्रहनक्षत्रहरूको सकारात्मक ऊर्जा, दैविक ऊर्जा र प्राणदायिनी शक्तिको जागरण हुन्छ । चन्दनभष्म आदि धारणले सम्बन्धित देवताको स्वरुपसँग एकाकार हुने आध्यात्मिक विज्ञान हो । भगवान् शंकरको उपसना गर्दा शरीरका विभिन्न ठाउँमा त्रिपुण्ड धारण गरिन्छ । भगवान् विष्णुको उपासना गर्दा उध्र्वपुण्ड धारण गरिन्छ, देवीको उपासना गर्दा विन्दु श्री धारण गरिन्छ । भगवान् गणपतिको पूजा गर्दा शिरमा चन्दनको चन्द्रबिन्दु धारण गरिन्छ । सूर्यको उपासना गर्दा रक्तचन्दनको द्वादस रश्मि तिलक धारण गरिन्छ । शरीरमा सौर्य ऊर्जा गतिशील हुन्छ । सम्बन्धित देवताको अलौकिक शक्ति, आभा, तेज, ऊर्जा प्राप्त गर्न सकिन्छ । रातो तिलक समृद्धिको सूचक, कालो तिलक तन्त्र साधनाको सूचक, सेतो तिलक शान्तिको सूचक, नीलो तिलक आरोग्यताको, पहेँलो आध्यात्मिक उन्नतिका लागि धारण गरिन्छ । मानवशरीरमा हुने विकार किटाणुलाई नष्ट गर्ने शक्तिको रूपमा चन्दनलाई धारण गर्ने विधान पनि छ । जुनसुकै किटाणुलाई नष्ट गर्न सुगन्धयुक्त चन्दन धारण नै विधानसम्मत रहेको छ । मन्दिर परिक्रमा किन ? वेदका सम्पूर्ण एक लाख मन्त्रमध्ये असी हजार मन्त्र कर्मकाण्डका छन् । असी हजार मन्त्रलय परमात्माको अलौकिक आलोकको वर्णन गरेका छन्, जहाँ स्तुतिपरक र कर्मपरक मन्त्रहरू पर्दछन् । त्यसअन्तर्गत सोह्र हजार मन्त्रले उपासनाको पद्धति, उपासनासम्बन्धी वृहत्तर साधना र चार हजार मन्त्रले ज्ञानको चर्चा गरेको पाइन्छ । सांसारिक मनुष्य भौतिक रूपले सुख, समृद्धि, शान्ति, उन्नति प्राप्त गर्न निरन्त कर्म गरी नै रहेको हुन्छ । उसको भावना, सुख, समृद्धि, शान्ति र सम्पूर्ण सनातन शान्तिको मार्गमा प्रवृत्ति भइरहन्छ । मन्दिरमा गएर देवतालाई आह्वान, आसन, फूल, फल, धूप, दीप, नैवेद्य, आरतिआदि गरेर परमात्माको नजिक पुगी साक्षात्कार गर्न आराधना गरिरहन्छ । यस क्रममा मन्दिरमा विशेष मन्त्रद्वारा देवतालाई आह्वान गरी विशेष मुहूर्तमा, विशेष स्थानमा स्थापित देवताको नजिक जाँदा खाली खुट्टा मन्दिरभित्र परिक्रमा गर्नुपर्छ । खाली खुट्टा मन्दिरभित्र प्रवेश गर्दा खुट्टाबाट तरंगित हुँदै त्यहाँको चुम्बकीय तरंग मानिसको शरीरमा सञ्चारित हुन्छ । भगवान्लाई दाहिने पारेर परिक्रमा गर्दा खुट्टाबाट देवालय परिसरको सकारात्मक ऊर्जा शरीरभित्र गतिशील हुन्छ । एक, तीन, पाँच, सात, नौ, एघार, एक्काइस सत्ताइस, चौवन्न, एक सय आठ र एक हजार आठपटक मन्दिर परिक्रमा गर्दा व्यक्तिको सम्पूर्ण आन्तरिक शक्ति क्रियाशील हुन्छ । उसका सम्पूर्ण शरीरका अवयवहरू शक्तिशाली बन्दछन् । साथै ऊ मन्दिरमा बाहिर निस्केर परमात्माको अलौकिक शक्तिको गुणगान गाउँदै आफ्नो स्थानमा फर्किन्छ । यो विशेष पर्व, विशेष दिन, तिथि मितिमा गरेको पूजा र परिक्रमाले सुखशान्ति र समृद्धि प्राप्त हुन्छ । मन्दिरमा जानु भनेको परमात्माको शक्तिलाई आपूभित्र प्रवेश गराउनु र देवताको सम्मुख आफूलाई पुनः क्रियाशील गर्नु हो । स्वयम्वरमा औंठी किन ? वैदिक संस्कारअनुसार विवाहसंस्कार पनि अति महत्त्वपूर्ण र पवित्र संस्कार हो । यस संस्कारमा वरवधूले एकअर्कालाई रातो टीका लगाइदिने गर्छन् । कहिल्यै नओइलाउने दूबोको माला र औंठी लगाइदिने शास्त्रीय मान्यता पनि छ । रातो चन्दन आदिले रंगाएको अक्षता, दूबोको माला र औंठी वरले वधूलाई र वधूले वरलाई लगाइदिने प्रचलन रहेको छ । वैदिक विज्ञानअनुसार रातो रङको सम्बन्ध शरीरको रगत र समृद्धिसँग छ । कहिल्यै नओइलाउने दूबो मानवजीवनमा दीर्घायु र आत्मिक उन्नतिका लागि रहेको छ । साहिँली औंला (अनामिका)मा लगाइने औंठी सुन आदि धातुको बनाइएको हुन्छ । सुनलाई पवित्र र कहिल्यै खिया नलाग्ने धातुका रूपमा लिइन्छ । यी तीन वस्तुलाई साक्षी राख्दै साहिँली औंलामा नै किन औंठी लगाउने भन्ने प्रश्नमा साहिँली औंलाको सम्बन्ध सीधै मानिसको मुटुसँग सम्बन्धित हुन्छ । त्यसैकारणले स्वयम्वरमा दाहिने हातको साहिँली औंलामा औंठी लगाई टीका, माला आदि लगाइन्छ । मन, मस्तिष्क, मुटु र हृदयदेखि तिमी हामी एक हौं र अब हामीले रगतको जस्तो रातो गाढा र सुमधुर सम्बन्ध, सुनको जस्तो पवित्र सुन्दर स्वरूपको जीवनयात्रा सुरु गरेका छौं । हामी आपसमा एकअर्काका परिपूरक हौं । सम्पूर्ण जीवन समन्वय र सन्तुलित बनाउँदै अगाडि बढ्नेछौं । हामी एकअर्काका सम्पूर्ण जिम्मेवारी, सहयोग, सहकार्य, रगतको जस्तो गाढा जीवनको सुरुआत गर्ने प्रण गर्छौं । हामी यही प्रण गरी प्रणयसूत्रमा बाँधिदैछौं । विवाहभन्दा पूर्व स्वयम्वर गर्ने विधान अति वैज्ञानिक रहेको पुष्टि हुन्छ । वैदिक समाजव् यवस्थाअन्तर्गत धर्म, अर्थ, काम र मोक्ष प्राप्तिका लागि गृहस्थ धर्मलाई सही र सन्तुलन गराउने स्वयम्बर गरी रगतको जस्तो रातोपन, दूबोको जस्तो सधैं हरियाली र सुनको जस्तो उज्यालो र उत्तम जीवनको कामना गर्दै स्वयम्वरमा औंठी लगाइन्छ । हाम्रा संस्कारहरूका वैज्ञानिक कारणहरू छन्, वैदिक संस्कारको अनुसरणले जीवनमा सुख, शान्ति, समृद्धि, पारिवारिक उन्नति, सुखद् जीवनयापनका लागि सहयोग पुग्छ ।"
प्रचण्डका चुनौती,"व्यवस्थापिका संसद्मा प्रचण्डले ०७२ असोज ५ गते एमाले अध्यक्ष केपी ओलीलाई दिएको समर्थन ०७३ साउन ७ गते औपचारिक रूपमा फिर्ता लिए । दिन सजिलो थियो तर फिर्ता लिँदा प्रचण्डलाई पनि पीडा भयो । सम्बोधनको सुरुमै आफैं प्रस्तावक भएर प्रधानमन्त्री बनाएका नेताविरुद्ध अविश्वासको प्रस्ताव दर्ता गराउनुपर्दा पीडाबोध भएको कुरा प्रचण्ड स्वयंले स्वीकार गरे । संसद्मा उपस्थित राप्रपा नेपालसहित प्रधानमन्त्री ओली र एमाले सांसद निराश भए पनि कांग्रेस र माओवादी सांसद उत्साहित थिए । संविधान नै अस्वीकार गरेर तराईमा आन्दोलन मच्चाएका मधेसकेन्द्रित दलका सांसदसमेत मुस्कुराइरहेका थिए । संसद्का प्रायः सबै कुर्सी भरिएका थिए । राम्रो चलचित्र रिलिज हुँदा हल भरिएजस्तै दृश्य देखिन्थ्यो । हलभित्र बसेका कांग्रेस, माओवादी र मधेसवादी सांसद कमेडी चलचित्र हेरेजस्तो गर्थे त एमाले, राप्रपा नेपाललगायत साना दलका सांसद सिरियस चलचित्र भावुक भएर हेरेजस्तो गर्दै थिए । प्रधानमन्त्री ओली आफ्नो देश बनाउने सपना पूरा नभएकोमा चिन्तित थिए । पाइपबाट भान्सामा ग्यास, हावाबाट बिजुली, काठमाडौंमा रेलजस्ता ओलीका महत्त्वाकांक्षी योजना सपनामै सीमित भएका थिए । ओली सपना पूरा नहुँदा दुःखी थिए । तर, शेरबहादुर देउवा उत्साहित थिए । नेपालको राजनीतिले नौ महिनामा कोल्टे फेर्यो । राजनीतिले कोल्टे फेर्दाको नतिजाअनुसार प्रचण्ड र देउवा पास भए भने प्रधानमन्त्री ओली फेल । प्रचण्डले ओलीलाई खुइल्याइरहे । घमण्डी, अहंकारी र आत्मकेन्द्रितको आरोप मात्र लगाएनन् राजावादी, संघीयताविरोधीको संज्ञा दिए । सायद सहकार्यमा ओलीको चरित्र बुझेर होला प्रचण्डले यी आरोप लगाउने हिम्मत गरेको । माओवादी र एमालेले नौ महिनाअघि जस्तोसुकै सहमति गरे पनि सत्ताका लागि सहमति तोडियो । ओलीले विकासका नारा सुनाए तर जनतालाई विकास दिएनन् । नेताहरूले देश विकासभन्दा पनि सिंहदरबारमा प्रधानमन्त्रीका तस्बिरको विकासचाहिँ प्रस्टसँग गरे । आइतबार अर्थात् साउन ९ गते केपी शर्मा ओलीले प्रधानमन्त्री पदबाट राजीनामा दिएपछि सत्ता खेलको पछिल्लो अध्याय सुरु भएको छ । तर, सत्ताको स्टेरिङ समातेर कुम हल्लाइरहेका प्रचण्डले बुझ्नुपर्छ सत्ताको ब्याक गियर कसको हातमा छ ? शेरबहादुर देउवा प्रचण्डलाई जुनसुकै बेला छिर्के लाउन मिल्ने सहमति गरेर चुपचाप बसेका छन् । यो नै प्रचण्डका लागि सबैभन्दा ठूलो र पहिलो चुनौती हो । गणतन्त्र नेपालको पहिलो निर्वाचित प्रधानमन्त्री बन्दा सत्ताच्यूत भएको पाठ आज प्रचण्डले बिर्सनु हुँदैन । समय फेरिएको छ । प्रधानसेनापति रुकमांगद कटवाल छैनन् । राष्ट्रपति पनि डा रामवरण यदव छैनन् तर नेपाली सेना उही हो र शीतल निवास त्यही हो । अनि, नेपाली राजनीति पनि उही हो । निश्चित छ । नौ महिनामा धैर्यको बाँध फुट्नेछ अनि प्रचण्डले स्टेरिङ समाएको गाडीको ब्याक गियर देउवाले तान्नेछन् । त्यसपछि पटकपटक सत्ताको स्वाद पाएका देउवा कुर्सीका लागि झ्याङ चढ्नेछन् र प्रचण्ड सत्ताच्यूत हुनेछन् । हुन त सत्ता राजनीतिमा यो स्वभाविक पनि होला ! प्रधानमन्त्री ओली सत्ताबाट बाहिरिँदा भारतमा छाएको खुसी प्रचण्डका नामको होइन । त्यो खुसी देउवाका नामको हो । भारतीय मिडियाले प्रचण्ड प्रधानमन्त्री बनेपछि नेपालमाथि भारतको पुरानो प्रभावको बाटो खुल्ने कुरा उल्लेख गरेका छन् । यसको अर्थ प्रचण्डपछि सत्तामा आउने देउवातर्फ लक्षित देखिन्छ । त्यसर्थ प्रचण्डका लागि सत्ता चुनौतीपूर्ण छ । पहिलो चुनौती भारत प्रधानमन्त्री ओली देशलाई अहित गरेर सत्ताबाट बाहिरिएका होइनन् । भद्र सहमतिमाथि गद्दारी गर्दा ओलीलाई कुर्सीबाट लगारिएको मात्र हो । यतिमात्र पनि होइन, देशीविदेशी शक्तिकेन्द्रको स्वार्थले सत्ता परिवर्तन भएको छ । यसको पुष्टि गर्दै भारतीय पूर्वकूटनीतिज्ञ एमके भद्रकुमार एसिया टाइम्स अनलाइनमा लेख्छन्, भारतले आफ्नो स्वार्थ पूरा गर्न काठमाडौंको सत्ता परिवर्तनका लागि पर्दापछाडिबाट महत्त्वपूर्ण भूमिका खेलेको देखिन्छ ।' भारतका मूलधारका मिडियाले ओली कार्यकालमा नेपालमा चीनको प्रभाव बढेको दाबी गर्दै ओलीको राजीनामालाई भारतका लागि सुखद समाचारका रूपमा प्रस्तुत गरेका छन् । भारतीय मिडियाले ओलीको बहिर्गमनलाई सुखद पुष्टि गर्न विदेश मन्त्रालय र कूटनीतिज्ञलाई स्रोत बनाएका छन् । तर, यो विषयमा भारतको विदेश मन्त्रालयका बहालवाला कर्मचारीले औपचारिक टिप्पणी गरेका छैनन् । भारतीय मिडियाको हवाला र भारतको कुटिल कूटनीतिलाई सोझो अर्थमा बुझ्नु ठीक छैन् । नेपालको राजनीतिक अस्थिरतामा रमाउने भारतले प्रचण्डलाई ओलीविरुद्धको गोटी बनाएरजस्तै पुनः देउवालाई प्रचण्डविरुद्धको गोटी बनाउने निश्चित छ । त्यति बेला अहिले भएका भद्र सहमति सबै च्यातिनेछन् र पुनः नयाँ ढंगले सत्ताको खेल सुरु हुनेछ । नेपालको सत्ता परिवर्तनले भारतलाई प्रत्यक्ष फाइदा केही छैन तर ऊ नेपाललाई सधैंभरि प्रभावमा राख्न चाहन्छ । यो कुरा सम्पूर्ण नेपाली जनतालाई थाहा छ । दोस्रो चुनौती कांग्रेस परिस्थिति परिवर्तन हुन्छ तर सत्य परिवर्तन हुँदैन । माओवादी नेताको टाउकाको मूल्य तोक्ने पूर्वराजा ज्ञानेन्द्र शाह होइनन्, शेरबहादुर देउवा हुन् । उनै देउवा पछाडि बसेर आज माओवादीलाई सत्ताको कुर्सी सुम्पँदै छन् । फेरि देउवामात्र सम्पूर्ण कांग्रेस होइनन् । सुशील कोइरालाको निधनअघि कांग्रेसमा देउवाको हैसियत ४० प्रतिशत हो । कोइरालाको निधनपछि अवस्था केही फेरिए पनि कांग्रेसका अन्य नेताको मानसिकता फेरिएको छैन । धेरै टाढा पुग्नै पर्दैन । देउवाले प्रचण्डसँग सहमति गरेलगत्तै आधा दर्जन नेता लिएर रामचन्द्र पौडेल देउवा निवास बूढानीलकण्ठ पुगेको खबर सार्वजनिक भइसकेको छ । सभापति पदमा धेरै मतले पराजित भए पनि पौडेलको प्रभाव थोरै भए पनि कायमै छ । महामन्त्री शशांक कोइराला प्रचण्डलाई प्रधानमन्त्री बनाउने सहमतिको श्रोतामात्र बनेका छन् । गिरिजाप्रसाद कोइरालाको शैलीमा कांग्रेस चलाउने दुस्साहस आज देउवाले गर्न खोजे परिणाम राम्रो नहुनसक्छ । त्यसैले कांग्रेसका सबै नेता रिझाउनु प्रचण्डका लागि अहिले अर्को ठूलो चुनौती हो । तेस्रो चुनौती एमाले कांग्रेसको साथमा आज माओवादीले एमालेलाई घँडा टेकाएको छ । तर, अविश्वास प्रस्तावमाथि उठेका प्रश्नको जवाफ दिने क्रममा प्रधानमन्त्री ओलीले अविश्वास प्रस्तावका प्रस्तावक (प्रचण्ड)को नाम नलिई केही चुनौती तेस्र्याएका छन् । भद्र सहमतिविरुद्ध आएको अविश्वास प्रस्ताव सामना गरेको एमाले प्रचण्ड सत्तामा आएपछि हात बाँधेर बस्नेछैन । माओवादी र एमालेले नौ महिनाअघि जस्तोसुकै सहमति गरे पनि सत्ताका लागि सहमति तोडियो । ओलीले विकासका नारा सुनाए तर जनतालाई विकास दिएनन् । नेताहरूले देश विकासभन्दा पनि सिंहदरबारमा प्रधानमन्त्रीका तस्बिरको विकासचाहिँ प्रस्टसँग गरे । ब्यानर एउटै भए पनि एमालेभित्र दुई दल छन् । माधव नेपाल र ओली नेतृत्वका दुवै एमालेले प्रचण्डलाई सडक र सदनमा सधैंभरि अवरोध गर्नेछन् । सत्ताबाट घोक्य्राउन माओवादीले देशभरका वाईसीएल काठमाडौंमा थुपारेको माधव नेपालले बिर्सिएका छैनन् । हजारौं माओवादी कार्यकर्ताले कठपुतली मुर्दावाद भनेको समेत नेपालले भुलेका छैनन् । रहस्यमय ढंगले बालुवाटारबाट उछिट्याउँदा लागेको घाउ ओलीका मनमा ताजै छ । झलनाथ खनालले मुखले समर्थन गरे पनि प्रचण्ड नेतृत्वको सरकारका लागि एमाले प्रमुख चुनौती बन्नेछ । त्यतिमात्र होइन, ओली सरकारले अघि सारेका योजना काठमाडौंनिजगढ फास्ट ट्र्याक, केरुङ, काठमाडौं, पोखरा र लुम्बिनी रेलसेवा, हुलाकी राजमार्ग, भैरहवा र निजगढ विमानस्थल, सामाजिक सुरक्षा कार्यक्रम र शैक्षिक प्रमाणपत्र धितो राखेर विद्यार्थीलाई ऋणसमेत प्रचण्डका लागि चुनौती हुन् । ओलीले बोलेर लोकप्रियता कमाएका यी विषयका बारेमा जनताले प्रचण्डलाई पटकपटक प्रश्न गर्नेछन् । अन्य चुनौती बाहिरी चुनौती जति कठिन छन् प्रचण्डका निम्ति आन्तरिक चुनौती पनि फलामको चिउरा बराबर छन् । माओवादी केन्द्रमा रानो छाडेर बाँच्न सक्नेहरू फेरि रानोको ओतमा छन् । सामान्य असन्तुष्टिले फेरि माओवादी टुक्रा बन्न सक्दैन भन्ने अवस्था छैन । उता जनयुद्धका प्रचण्डका विश्वास पात्र नेत्रविक्रम चन्द विप्लव' अर्धभूमिगत अवस्थामा छन् । प्रचण्डले विप्लवलाई सामान्य सोचेमा त्यो घातक बन्नेछ । बीउ नष्ट भएको राजतन्त्रले त टुसा उमार्न थालेको छ भने ठिंग उभिएको विप्लवरूपी बिरुवालाई कसैले कमजोर ठान्नु हुँदैन । माटो जस्तोसुकै पवित्र भए पनि बीउ महत्त्वपूर्ण हुन्छ । शीतल निवासभित्र पनि एमालेकै बीउ रोपिएको छ भन्ने कुरा प्रचण्डले कहिल्यै बिर्सनु हुँदैन । प्रचण्डका लागि अख्तियार दाहिना भए पनि न्यायालय कहिल्यै दाहिना हुन सक्दैन । पहिलोपटक नेपाली सेनाले सत्ताबाट पछारेको कुरालाई पनि प्रचण्डले बिर्सनु हुँदैन् ।"
पल्म्पिनट'मा सरकारी लगानी खेर,"सरकारले कुपोषण हटाउन स्थानीय खाना सन्तुलित रूपमा खुवाए पुग्ने भन्दै विभिन्न कार्यक्रम सञ्चालन गर्दै आएको छ । कार्यक्रम प्रभावकारी पनि बन्दैछन् । तर पछिल्लो समय अन्तर्राष्ट्रिय दातृ निकायको प्रलोभनमा परी कुपोषण हटाउने नाममा आवश्यकै नपर्ने स्वादिलो विदेशी खाना बालबालिकालाई दिँदा त्यस्ता कार्यक्रम ओझेलमा पर्ने जोखिम बढेको छ । विदेशी खानाले बालबालिकाको स्थानीय खाना खाने बानी हराउँदै गएको छ भने राज्यको करोडौं रकम खर्च भएको छ । कुपोषणबाट प्रभावितलाई स्वास्थ्य मन्त्रालयले दिँदै आएको तयारी उपचारात्मक खाना पल्म्पिनट' नेपाली सन्दर्भमा उपयुक्त नभएको र त्यसको खरिद तथा आपूर्तिमा अनियमितता भएको आशंका विज्ञ तथा सरकारद्वारा सञ्चालित पोषण पुनस्र्थापना केन्द्रले समेत व्यक्त गरेका छन् । कुपोषणबाट प्रभावितलाई स्थानीय पोषणतत्त्वको साटो स्वादिलो विदेशी खाना दिइँदा उनीहरू उपचारपछि घरको खान नमानेर पुनः कुपोषणको सिकार भएको अध्ययनले देखाएको छ । मन्त्रालयको बालस्वास्थ्य महाशाखाले सञ्चालन गरेको समुदायमा आधारित कुपोषण व्यवस्थापन कार्यक्रमअन्तर्गत स्वास्थ्य चौकी र जिल्ला अस्पतालबाट कडा शीघ्र कुपोषण' भएका बालबालिकालाई दिइने पल्म्पिनट'का कारण उनीहरूले घरको खाना खान नमान्दा अभिभावक सकसमा परेका छन् । महाशाखाले विश्व स्वास्थ्य संगठनको हवालामा ११ जिल्लामा कडा शीघ्र कुपोषणबाट प्रभावित बालबालिकालाई नियमित र भूकम्प प्रभावित १० जिल्लामा आकस्मिकको नाममा पल्म्पिनट दिइरहेको छ । तर उनीहरूलाई स्थानीय खाना सन्तुलित रूपमा खुवाउँदा पल्म्पिनट आवश्यकै नपर्ने भन्दै विज्ञले विरोध जनाएका छन् । स्थलगत अध्ययनका क्रममा उक्त खानाले दीर्घकालीन रूपमा कुपोषण घटाउन नसकेको र उल्टै बालबालिकाले घरको खाना खान नमान्दा उनीहरू फेरि कुपोषणको सिकार बन्नसक्ने सम्भावना बढेको छ । महाशाखाले बाल बचाउ कोष युनिसेफ'को प्रभावमा परी सम्बन्धित नीति, निर्देशिका र पोषणसम्बन्धी बहुराष्ट्रिय योजनामा पल्म्पिनटबारे समावेश गरेको थियो । युनिसेफले निःशुल्क दिएको पल्म्पिनट केही वर्षदेखि महाशाखाले खरिद गर्दै आएको छ । पल्म्पिनट खरिद र खुवाउने कार्यक्रममा मात्रै बर्सेनि सरकारको करिब ६ करोड रुपैयाँ खर्च छ । जब कि सरकारले नै सञ्चालन गरेको पोषण पुनस्र्थापना गृहले कुपोषणबाट ग्रस्त हजारौं बालबालिकालाई पल्म्पिनट नदिई सन्तुलित रूपमा पोषणयुक्त स्थानीय खानाबाटै ठीक पारेका छन् । मुलुकभर यस्ता १६ वटा केन्द्र छन् । महाशाखाले अछाम, जुम्ला, मुगु, जाजरकोट, कपिलवस्तु, कञ्चनपुर, बर्दिया, सर्लाही, सप्तरी, ओखलढुंगा, धनुषाका स्थानीय स्वास्थ्य चौकी र जिल्ला अस्पतालमार्फत नियमित रूपमा पल्म्पिनट दिँदै आएको छ । काठमाडौं, भक्तपुर, ललितपुर, काभ्रे, नुवाकोट, मकवानपुर, रसुवा, सिन्धुपालचको, दोलखा, रामेछाप, सिन्धुलीलगायत भूकम्प प्रभावित जिल्लामा उक्त खाना वितरण गर्छ । यसबाट केही महिनाका लागि कुपोषणग्रस्त बालबालिका पोषित देखिए पनि त्यसको आपूर्ति बन्द भएपछि उनीहरू घरको खाना खान चाहँदैनन् र पुनः पुरानै समस्या देखा पर्ने गरेका छन् । दुई वर्षअघि मकवानपुरकी एक स्वास्थ्यकर्मीकै छोरा दुब्लो भएपछि केही साताअघि हेटौंडा जिल्ला अस्पतालको पोषण पुनस्र्थापन केन्द्रमा पुगिन् । स्वास्थ्यकर्मीले उनलाई पल्म्पिनट दिए । पल्म्पिनट खुवाएपछि मोटाउँछ कि भन्ने आशाले दिनमा चारवटा खुवाइन् । पल्म्पिनट खाउन्जेल बालक थोरै मोटाए । सकिएपछि फेरि दुब्लाउँदै गए तर घरको खाना रुचाउन छोडे । पहिले खाने गरेको दाल भात तरकारी, लिटो, फलफूल केही पनि खान्न छोराले', उनले भनिन्, पल्म्पिनट खुवाएपछि निको हुन्छ भन्थे तर झन् टिठलाग्दो भयो छोरो । समुदायमा आधारित कुपोषण व्यस्थापन कार्यक्रम सञ्चालन भएका अधिकांश जिल्लाका अभिभावक पहिलाजस्तै पीडित छन् । कुपोषणग्रस्त बालबालिकाका अभिभावकलाई बिनापरामर्श केन्द्रबाट पल्म्पिनट थमाइन्छ । नुवाकोटकी एक बालिकालाई कुपोषणको उपचारस्वरूप पल्म्पिनटको भरमात्र पर्दा झनै सिकिस्त अवस्थामा पुगेको उनका अभिभाक बताउँछन् । पल्म्पिनट खाएपछि पहिले खाने गरेको कुनै पनि खाना उनले खान मानिनन् । चकलेटजस्तै देखिन्छ र स्वाद पनि त्यस्तै छ । मेरो छोरीले त्यो खान थालेपछि अरू कुरा खाएकै छैन', उनका बुवाले भने, अस्पतालमा फेरि माग्न जाँदा अब घरको खाना खुवाउनुहोस् भने । छोरीलाई घरको खाना खाने बानी छुटिसक्यो ।' स्थानीय खानालाई पन्छाउँदै अन्तर्राष्ट्रिय निकायको उत्पादन खरिद गर्न सहज नहुने र सधैं सुलभ नहुने देखिन्छ । चिकित्साशास्त्र अध्ययन संस्थान महाराजगन्जका सहायक प्राध्यापक तथा संगठनको पोषणसम्बन्धी कार्यक्रमका पूर्व संयोजक अशोक भुर्तेलले नेपालमा मात्र नभई कुनै पनि मुलुकमा पल्म्पिनट खुवाउन संगठनले सिफारिस नगरेको बताए । नेपाली बालबालिकालाई आवश्यक नै नपर्ने यस्तो खाना दिएर उनीहरूको बानी बिगार्ने र राज्यको धन खर्च गर्ने काम भइरहेको उनको भनाइ छ । छलफलका क्रममा हामीले विरोध गरे पनि योजना र सम्झौता अन्तै गर्ने काम भयो', उनले भने । पल्म्पिनट गरिएको लगानी स्थानीयस्तरमा पोषणयुक्त खाना कसरी उत्पादन गर्ने, पकाउने र खुवाउने विषयमा जनचेतना फैलाउन सके पोषणको क्षेत्रमा दीर्घकालीन उपलब्धि हासिल हुने उनले बताए । पल्म्पिनट खरिद र खुवाउने कार्यक्रममा मात्रै बर्सेनि सरकारको करिब ६ करोड रुपैयाँ खर्च हुन्छ । जबकि सरकारले नै सञ्चालन गरेको पोषण पुनस्र्थापना गृहले कुपोषणबाट ग्रस्त हजारौं बालबालिकालाई पल्म्पिनट नदिई सन्तुलित रूपमा पोषणयुक्त स्थानीय खानाबाटै ठीक पारेका छन् । अफ्रिकाका कुपोषित बालबालिकालाई दिने गरेको पल्म्पिनट नेपालजस्तो मुलुकमा जबर्जस्त प्रयोगमा ल्याउनुका पछाडि स्वार्थ लुकेको उनको दाबी छ । छिमेकी भारतले संसद्मै ठूलो विरोध गरेपछि सन् २००९ मै पल्म्पिनट रोक लगाएको छ । पल्म्पिनटविरुद्ध लामो समयदेखि आवाज उठाइरहेकी पोषणविद् डा अरुणा उप्रेतीले भनिन्, पल्म्पिनट प्रयोग गर्न योग्य हुँदो हो त भारतमा बच्चाको कुपोषणको त्यस्तो समस्या छ, त्यहाँ पनि प्रयोग हुन्थ्यो होला नि ? ' वरिष्ठ बालरोग विशेषज्ञ डा प्रकाश श्रेष्ठले भने, नेपालको समस्यालाई हेरेर बालरोग विशेषज्ञहरूले औषधिसँगै पल्म्पिनट पनि सिफारिस नगुर्नको अर्थ हो, यो उपयोगी छैन ।' सरकारी पोषण पुनस्र्थापना केन्द्रका सञ्चालकहरूले कुपोषण ठीक पार्न पल्म्पिनट आवश्यक नै नपरेको भन्दै उनीहरूले स्थानीयस्तरमा उत्पादन भएका खानालाई सन्तुलित रूपमा खुवाउँदै आएका छन् । त्यसबाट कुपोषण पनि कम भएको यथेष्ट प्रमाण मिलेका छन् । नेपाल युथ फाउन्डेसनद्वारा ललितपुरको सुनाकोठीमा सञ्चालित पोषण पुनस्र्थापना गृहमा स्थानीय खानाबाट कडा शीघ्र कुपोषणबाट ग्रसित बालबालिका ठीक भएका छन् । हामीले पाँच हजार कुपोषित बालबालिकालाई स्थानीय पोषणयुक्त खानाबाटै उपचार गरेर निको पारेका छौं । पल्म्पिनट आवश्यकै नपर्ने खाना हामीले कहिल्यै भित्त्याएनौ र भित्त्याउँदैनौं पनि', गृहका कार्यकारी निर्देशक राजु धमालाले भने, हाम्रो घरआँगनमा पाइने हरेक चिजमा पोषकतत्त्व पाइन्छ । यिनलाई मिलाएर खुवाउने हो भने अरू केही खुवाउनु पर्दैन ।' उनका अनुसार गृहमै करेसाबारी बनाइएको छ । सबैलाई घरेलु खानेकुरा नै बनाएर ख्वाइन्छ । त्यसबारे आमालाई जानकारी दिइन्छ । पोषण पुनस्र्थापना गृह पर्साकी व्यवस्थापक सरिता यादवको सरकारले कस्तो स्थानीय खाना खाने, कसरी खुवाउने, कति खुवाउने र कस्तालाई खुवाउने भन्नेबारे पर्याप्त जानकारी दिनुपर्नेमा आवश्यक नपर्ने पल्म्पिनट दिइएकोमा विरोध छ । यसको उपयोगिताबारे हामीले पनि धेरैपटक प्रश्न उठायौं तर सुनुवाइ हुँदैन', उनले भनिन् । सरकारले पल्म्पिनट खुवाउने कार्यक्रम असफल भए पनि निरन्तरता दिइरहेको सप्तरी जिल्लाकी पोषण पुनस्र्थापना केन्द्रकी व्यवस्थापक रश्मि झाले भनिन्, पल्म्पिनट त प्राकृतिक विपत्का बेला खाने कुरा केही भेटिएन भनेमात्र केही समयका पल्म्पिनट दिने हो । नेपालमा भूकम्पका बेला त मानिसहरूले खानै नपाउने अवस्था आएको थिएन । अनि किन दिनु पर्यो त्यो ।' अहिले जिल्ला जनस्वास्थ्य कार्यालयले यो वितरण गर्र्दै आएको छ । बालरोग विशेषज्ञ डा श्यामशरण दासले पल्म्पिनटको वर्षौंदेखि विरोध गर्र्दै आएका छन् । उनले भने, सरकारले थोरै रकम खर्चिएर स्थानीय खाना उत्पादन र उपयोगबारे जानकारी दिने हो भने महँगो रकम खर्चेर काम नलाग्ने पल्म्पिनट खरिद नै गर्न पर्दैन ।' महाशाखाको पोषण शाखाका प्रमुख गिरीराज सुवेदी संगठनको सिफारिसमा कुपोषित बालबालिकाको जीवन बचाउन पल्म्पिनट खुवाएको दाबी गर्छन् । हामीले त्यत्तिकै पल्म्पिनट खुआएको होइन । सबै कुरा अध्ययन गरेर बालबालिकाको जीवन बचाउन खुवाएका हौं । एक दुईजनाले भन्यो भन्दैमा हामी पल्म्पिनट हटाउन सक्दैनौं बरु हामी अन्य जिल्लामा समेत यो कार्यक्रम विस्तार गर्दैछौं', सुवेदीले भने । के हो पल्म्पिनट ? बदामको मख्खन, दूधको धुलो, चिनी, तेल र भिटामिन मिसाएर बनाइएको उच्चशक्तियुक्त खाना हो पल्म्पिनट । यसलाई नेपालसम्म ल्याइपुर्याउँदा महँगो पर्ने गरेको छ । घरमै पाइने बदाम, दूध, मह, भटमास, मकै, गहुँ मिसाएर बनाइएको लिटो, मसुरो र मुङको दाल र चामल मिसाएर बनाइएको जाउलोले बालबालिकालाई कुपोषण हुनबाट बचाउँछ र कुपोषित भइसकेका बालबालिकालाई पनि ठीक पार्छ भन्ने कुरा स्वास्थ्य मन्त्रालयले चलाएका पोषण पुनस्र्थापना केन्द्रले प्रमाणित गरिसकेका छन् ।"
भारतमा डोपिङको तरंग,"नयाँ दिल्लीःआसन्न रियो ओलम्पिकको तयारीमा रहेका दुई भारतीय खेलाडी नरसिंह यादव र इन्दरजित सिंह प्रतिबन्धित शक्तिवद्र्धक औषधि सेवन परीक्षण (डोपिङ)मा असफल भएपछि भारतीय खेलकुद वृत्तमा ठूलै हलचल मच्चिएको छ । तर, भारतीय खेलकुदमा डोपिङमा असफल भएको यो पहिलो र नौलो घटना भने हैन । भारतमा सन् २००९ को जनवरी एक यता ६ सय ८७ जना खेलाडी डोपिङमा असफल भएका छन् । त्यसमध्ये एक सय ७६ खेलाडीलाई त सन् २०१२ मा राष्ट्रिय एन्टी डोपिङ एजेन्सीले प्रतिबन्ध नै लगाएको छ । भारतीय खेलकुदमा पछिल्लो समय डोपिङमा असफल भएका घटनामा निकै कमी आए पनि पूर्ण रूपमा अन्त्य भने भएको देखिएको छैन । यो वर्ष ७२ भारतीय खेलाडी डोपिङ परीक्षणमा थिए । तीमध्ये ५६ खेलाडीलाई अघिल्लो वर्ष पनि डोपिङको कुनै न कुनै पक्षमा शंस्कास्पद पाइएको थियो । तर उनीहरूमध्ये धेरै खेलाडी यसपटक डोपिङमा सफल देखिएका छन् । भारतमा सबैभन्दा बढी एथलेटिक्स र भारत्तोलनका खेलाडीलाई डोपिङ परीक्षणमा राखिने गरिएको छ । अहिले पनि ट्र!ाक एन्ड फिल्डका दुई सय ६६ तथा भारत्तोलनका एक सय ६९ खेलाडी थिए । आफ्ना खेलाडी डोपिङमा लगातार असफल भएपछि भारतीय अधिकारीहरूले डोपिङका बारेमा खेलाडीलाई राम्रो जानकारी गराउनुपर्नेमा जोड दिएका छन् । भारतको राष्ट्रिय एन्टी डोपिङ एजेन्सीका पूर्वप्रमुख मुकुल चटर्जीले डोपिङका विषयमा खेलाडी, उनीहरूका परिवार र प्रशिक्षकहरूलाई राम्रो जानकारी गराउनुपर्नेमा जोड दिएका छन् । डोपिङका बिषयमा खेलाडी, उनीहरूका परिवार र प्रशिक्षकलाई राम्रो जानकारी गराउनुपर्छ, चटर्जी भन्छन् ।"
पोग्बाको कीर्तिमान,मर्सेलीः फ्रान्सका युवा मिडफिल्डर पल पोग्बा अन्ततः विश्वकीर्तिमान बनाउँदै इङ्लिस क्लब म्यानचेस्टर युनाइटेडमा आबद्ध हुने निश्चित भएको छ । म्यान युनाइटेडले यी २३ वर्षीय खेलाडीलाई इटालियन क्लब युभेन्ट्सबाट एक सय मिलियन पाउन्ड स्थानान्तरण मूल्य तिरेर आबद्ध गर्ने भएको हो । यसअघि स्थानान्तरण मूल्यको विश्वकीर्तिमान गारेथ बेलको नाममा थियो । रियल म्याड्रिडले टोट्टनहामलाई ८६ मिलियन पाउन्ड स्थानान्तरण मूल्य तिरेर क्लबमा भित्र्याएको थियो । बिहीबार राति युभेन्ट्स र म्यान युनाइटेडबीच पोग्बाका लागि औपचारिक सहमति भएको अन्तर्राष्ट्रिय सञ्चारमाध्यमले जनाएका छन् । म्यान युनाइटेडले औपचारिक रूपमा सार्वजनिक भने गरेको छैन । समाचारमा जनाइएअनुसार पोग्बाले म्यान युनाइटेडमा पाँच वर्षको सम्झौता गर्नेछन् र साताको दुई लाख ९० हजार पाउन्ड प्राप्त गर्नेछन् । यसअघि सन् २०१२ मा म्यान युनाइटेडले नै पोग्बालाई युभेन्ट्सलाई बेचेको थियो निकै थोरै स्थानान्तरण मूल्यमा । पछिल्लो समय उत्कृष्ट लयमा रहेका पोग्बाले गत युरोकपमा राम्रो प्रदर्शन गरेपछि उनीमाथि म्यान युनाइटेडका नयाँ प्रशिक्षक जोसे माउरिन्होले आँखा लगाएका थिए । सेन्ट्रल मिडफिल्डरका रूपमा उनी आक्रामक र रक्षात्मक दुवै पक्षमा खरो उत्रन सक्छन् । मोउरिन्होले टोलीको प्रशिक्षकको जिम्मेवारी सम्हालेपछि म्यान युनाइटेडले स्टार खेलाडीलाई भित्र्याइरहेको छ । म्यान युनाइटेडले यसअघि ज्लाटन इब्राहिमोभिचलाई क्लबमा भित्र्याइसकेको छ । सन् २०१२१३ को सिजनपछि म्यान युनाइटेडले क्लब फुटबलमा ठूला सफलता हात पार्न सकेको छैन । तत्कालीन प्रशिक्षक सर एलेक्स फर्गुसनले करिब दुई दशकपछि क्लबको प्रशिक्षणको जिम्मेवारी छाडेपछि म्यान युुनाइटेड दिनदिनै दबाबमा देखिने गरेको छ । ६ फिट तीन इन्च उचाइका पोग्बाले एक सिजन म्यान युनाइटेडमा खेल्ने क्रममा तीन खेल खेले पनि गोल गर्न सकेका थिएनन् । त्यसयता भने युभेन्ट्समा उनले एक सय ७८ खेल खेल्दै ३४ गोल गरिसकेका छन् । पोग्बाले युभेन्ट्सबाट चारपटक घरेलु लिग र दुईपटक कोपा इटालियाको उपाधि जितेका छन् भने एकपटक युुरोपियन च्याम्पियन्स लिगमा उपविजेता बनेका छन् । सन् २०१३ मा सिनियर राष्ट्रिय टोलीबाट डेब्यु ' गरेयता अन्तर्राष्ट्रिय फुटबलमा पोग्बाले ३८ खेल खेलेर ६ गोल गरेका छन् ।
