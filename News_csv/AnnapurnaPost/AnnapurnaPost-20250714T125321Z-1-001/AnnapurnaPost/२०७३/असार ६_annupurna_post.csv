शीर्षक,विवरण
देश खाने 'देशभक्त' का नक्कली एजेन्डा,"ब्रिटिस राजदूत (रेजिडेन्ट) गर्डलस्टोनले वीर शमशेरलाई मन पराउँदैनथे। सन् १८८५ मा षडयन्त्रपूर्वक प्रधानमन्त्री भएका वीर शमशेरकै प्रियपात्रहरूमार्फत गुप्तचरको रूपमा प्रयोग गरेर उनले सरकारी सूचना संकलन गर्थे भनिन्छ। आफूलाई खाँटी देशभक्त भन्दै साँखुल्ले बनेर श्री ३ महाराजको पूजादेखि भुजासम्मका खबर दिने कथित देशभक्तहरूझैं आज पनि कार्यपालिका, न्यायपालिका, व्यवस्थापिका, सुरक्षा अंगलगायतका यावत् सूचना बेचेर धनी हुने ठूलो समूह नेपालमा सक्रिय छ। देश खाने कृत्रिम देशभक्तहरू चिन्न नसक्दा हिजो राजदरवारकै गुप्त सूचना पनि विदेशीका निवासमा पुग्थ्यो भने आज हरेक गौंडागौडामा त्यस्ता राष्ट्रघातीहरू सक्रिय छन्। २०४० साल फागुनमा पंक्तिकारले राजा त्रिभुवनका सवारी चालक मरिचमान नकर्मीसँग ठहिटीस्थित उनकै निवासमा आठ घन्टासम्म कुराकानी गरेको थियो। त्रिभुवनले शीतल निवास (महाराजगञ्ज) स्थित भारतीय दूतावासमा राजनीतिक शरण लिएपछि श्री ३ मोहन शमशेरले अर्जुन शमशेर र विजय शमशेरलाई वार्ता गर्न पठाएका थिए। राजाले भेट गर्न अस्वीकार गरेपछि भारदारीसभा बोलाइयो। त्रिभुवनका ड्राइभरको भनाइ अनुसार, अघिल्लो दिनसम्म राजभक्त र देशभक्त भनिएका काठमाडौंका कतिपय अवसरवादी प्रवञ्चक भारदारले राजालाई नै गद्दीच्युत गर्नुपर्ने राय दिए। गणेशमान सिंहका बाजेले कडा शब्दमा त्यसको विरोध गर्दै भनेका थिए 'राणाहरूलाई एबीसी क्लासमा विभक्त गर्दा तत्कालीन प्रधानमन्त्रीले गुहुको टीका पहिरिबक्स्यो। हजुरले राजालाई गद्दीच्यूत गरिबक्स्यो भने त्यो भन्दा ठूलो गुहुको टीका पहिरिबक्सनेछ।' त्रिभुवनका शाही पाश्र्ववर्ती जनरल नरशमशेरको जीवनीमा पनि यो उल्लेख भएकाले मरिचमान नकर्मीको कथन पूर्ण सत्य ठहरिन्छ। देशभक्ति र राष्ट्रवादका गीत गाउँदैमा कोही देशभक्त हुँदैन। टनकपुर, महाकाली, कोसी, गण्डक र त्यस्ता कैयन् सन्धिसम्झौतामा राष्ट्रघात गर्नेहरू राजनीतिमा सक्रिय रहँदा लामो कालखण्डसम्म राष्ट्रले ठूलो क्षति भोग्नुपर्यो। इजरायल वा पाकिस्तान जस्ता देशमा त्यस्तो राष्ट्रघात गर्नेहरूलाई गुप्तचर पठाएर सेनाले मध्यरातमै प्राणपखेरु उडाइदिन्छ। नेपालमा त राष्ट्रिय सेनालाई दुस्मन भन्नेहरूले पनि राज्यबाट मानसम्मान पाइरहेकै छन्। पूर्व प्रधानमन्त्री मरिचमान सिंह जस्ता प्रखर राष्ट्रवादी राजनीतिज्ञलाई अन्त्येष्टीमा समेत राज्यले यथोचित सम्मान दिएन। किनभने उनी देश लुट्ने र देश खाने देशभक्त थिएनन्। सर ज्योफ्रे बेथामले जुद्ध शमशेरलाई 'झन्डै एकसयजना छोराका पिता' भनेका छन्। छोरीहरूको कुरा त्यसमा उल्लेख छैन। ती सबै राज्यकोषबाटै पालिएका थिए। २०६२०६३ सालको परिवर्तन (? ) पछि सिंहदरवारमा पुगेका कतिपय नयाँ राणाहरूले त्यसरी नै पचासौं व्यक्तिलाई छोराछोरीसरह सल्लाहकार, विज्ञ आदि बनाएर पालनपोषण गर्दै आएका छन्। पार्टी र त्यसमा पनि आफ्नो गुटका मानिस पदेन विशेषज्ञ बनाइएका छन्। क्षमता नभएपनि राजाका कर्मचारीहरू पदेन राजभक्त, पदेन कूटनीतिज्ञ र पदेन आमसञ्चारविद् भएजस्तै तलबभत्ता पाउने सबै विज्ञ भएका छन्। देश खाने 'देशभक्तहरू' अहिले मात्र होइन, उहिले पनि थिए। सन् १६३० मा तिब्बतमा विद्रोहीहरूलाई दमन गर्न सेनाका कमान्डर भएर गएका भीम मल्ल (कान्तिपुरका राजा प्रताप मल्लका भाइ) ले सन् १६४५ देखि १६५० सम्म पटकपटक त्यहाँ पुगेर सफलता पाए। लडाईं जितेर फर्केपछि चापलुस, चाकडीवाज र कुरौटेहरूले भीम मल्लले अब राजा प्रताप मल्ललाई गद्दीच्यूत गरेर शासन गर्न खोजेका छन् भन्ने हल्ला फैलाए। राजाले विचारै नगरी भीमलाई वध गर्ने हुकुम दिए। बिना कसुर पति मारिएपछि सति जान वाध्य उनकी पत्नीले श्राप दिइन् 'देशको भलो चिताउनेको यस्तो दुर्गति हुन्छ भने नेपालमा कुनै देशभक्तको पनि भलो नहोस्।' किम्वदन्तीको रूपमा आएपनि राष्ट्रवादी देशभक्तहरूमध्ये धेरैको अवस्था आज पनि मरेतुल्य छ। देश खाने कृत्रिम देशभक्तको बाहुल्य रहँदै आएको छ, नेपालमा। त्यसैले अभिभावकहरू छोराछोरीलाई 'चाँडै धनी बन्नू' भन्छन्, राष्ट्रवादी भएर राष्ट्र बचाउनू, देशभक्त हुनू भन्दैनन्। युरोपअमेरिका गएर उतै बस्नु भन्छन्। देश खाने देशभक्तहरू नेपालमा प्रशस्त लुटेर विदेशमै मर्न तयार छन्। हिजो कतिपय नेपालीहरू प्र्राणत्याग गर्न काशी जान्थे, आज क्यानाडा र क्यालिफोर्निया जान्छन्। लिओ तोल्स्तयले भनेका छन् 'देश सर्वोच्च हुन्छ भन्ने भावना नै देशभक्ति हो।' त्यसैले जातिवाद, क्षेत्रवाद, धर्म, संस्कृति, परम्परा र सम्प्रदायभन्दा माथि हुन्छ देश। देशभक्ति राजनीति होइन, तर देशभक्ति नभएको मान्छेका हातमा राजनीति गयो भने त्यहीबाट सुरु हुन्छ देशको पतन। नेपालमा देखिँदै आएको बेथितिले यही पुष्टि गरेको छ। बीपीको मृत्युपछि देश खान खोज्ने विदेशीका 'संयन्त्र' बनिसकेका कांग्रेसीहरूले बीपी विचारको सार बुझ्न सकेनन्। फलतः कांग्रेस आज 'भाइ माओवादी' बनेको छ। भिट्कुन क्विजलिङ्ले दोस्रो विश्वयुद्धमा आफ्नो देशमा हमला गर्न जर्मन सेना बोलाए। उनी नर्वेजियन लेवर पार्टीका नेता थिए, कम्युनिस्ट विचारका। पछि अमेरिकाको समर्थक बनेर पार्टी नै कम्युनिस्टविरोधी बन्न पुग्यो, सन् १९५० पछि। दोस्रो विश्वयुद्धमा रक्षामन्त्री रहेका क्विजलिङ्लाई टाइम पत्रिकाले समेत 'राष्ट्रघाती' भनेर लेख्यो। सन् १९३१ देखि १९३३ सम्म रक्षामन्त्री र सन् १९४२ देखि १९४५ सम्म प्रधानमन्त्री रहेका क्विजलिङले जर्मनीको कठपुतली भएर काम गरे। उनले राजा हाकोन (सातौं) लाई जर्मन सेनाद्वारा कैद गराए। नेपालमा बहुदलीय व्यवस्थाका पक्षमा भएको आन्दोलनका बेला वामपन्थीहरूको गोप्य बैठकमा एकजना कम्युनिस्ट नेताले 'भारतीय सेना बोलाएर राजा वीरेन्द्रलाई तत्काल कैद गर्नुपर्ने' प्रस्ताव राखेका थिए। राष्ट्रवादी विचारका नेता मदन भण्डारीले रौतहट निवासी ती राष्ट्रघाती नेतालाई हप्काउँदै भने 'तपाई आफ्ना शब्दहरू फिर्ता लिनुहोस्। राजासँग हाम्रो सैद्धान्तिक असहमति छ। राजा राष्ट्रवादी छन्। त्यसैले, विदेशी सेना बोलाएर राजतन्त्र हटाउने हाम्रो सोच छैन। त्यसो गर्नु सरासर राष्ट्रघात हुन्छ।' गुप्त बैठकमा सहभागी एक वामपन्थी नेताका अनुसार, देश खान खोज्ने ती कथित देशभक्त चुनाव हारेर पनि भारतकै प्रयत्न र बलमा प्रधानमन्त्री भए। उनी आज पनि दिल्लीका दूत जस्ता छन्। कतिपय व्यक्तिले इतिहासको मिहिन अध्ययन नै नगरी सबै राणशासकहरू खराब थिए भन्ने प्रचार गरेको पाइन्छ। राजाहरूलाई अधिकारविहीन तुल्याएर आफू सर्वेसर्वा भएपनि राणा शासकले श्री ५ लाई यथोचित सम्मान गरेका थिए। 'लाइफ अफ महाराज सर जंगबहादुर राणा' पुस्तकमा पद्मजंग (जंगबहादुरका पुत्र) लेख्छन् 'जंगबहादुरका परमभक्त विजयराज पाण्डे लगायतका भारदारले हामी राजाको मुकुट हजुरलाई पहिर्याउन चाहान्छौं भनेर जंगबहादुरलाई आग्रह गर्दा आफूले राजालाई हटाउने कुरा कल्पना पनि गर्न सक्दिनँ भन्ने जवाफ दिएका थिए।' (पृष्ठ १९३) २००७ सालमा भारदारी सभामा रहेका काठमाडौंका केही लुब्ध, चापलुस र देशघातीहरूले श्री ३ मोहन शमभशेरलाई उकासेर राजा त्रिभुवनलाई गद्दीच्यूत गर्न खोज्दा उनले अस्वीकार गर्दै त्रिभुवनका माइला नाति ज्ञानेन्द्रलाई बेबी किङ बनाएर राजगद्दीमा राखी गद्दी खाली हुन दिएनन्। देश खाने देशभक्तहरूको कुरा सुनेर मोहन शमशेरले गलत निर्णय गरेको भए भारतीय नेताहरूले सयकडौं राज्यलाई गाभेझैं नेपालको अस्तित्व तत्काल समाप्त पार्न सक्थे। राष्ट्रियतामा आँच आउँछ भनेर बीपी कोइरालाले २०३७ सालमा जनमतसंग्रहको परिणाम सहर्ष स्वीकार गरे। चुनावमा धाँधली भएका सूचनाहरू पाएपनि उनले किचलो गरेनन्। राजसंस्था र प्रजातन्त्रवादी शक्तिहरूबीचमा फाटो गराएर इन्दिरा गान्धीले नेपालमा अस्थिरता फैलाउन खोजेको कुरा आठवर्ष भारतमा निर्वासित भएर बस्दा बीपीले राम्ररी बुझेका थिए। त्यसैले बहुदलीय व्यवस्थाका पक्षमा ४५ प्रतिशत मत प्राप्त हुँदा एकदिन त्यसैलाई भरपर्दो पुँजी बनाउन सकिन्छ भन्ने पनि उनले बुझेका थिए। बीपीको मृत्युपछि देश खान खोज्ने विदेशीका 'संयन्त्र' बनिसकेका कांग्रेसीहरूले बीपी विचारको सार बुझ्न सकेनन्। फलतः कांग्रेस आज 'भाइ माओवादी' बनेको छ। पश्चिमाहरू नेपाल र चीनबीच सम्बन्ध प्रगाढ भएको देख्न चाहँदैनन्। सन् १८८६ मा चीनका राजाले पठाएको विशेष प्रतिनिधिमण्डललाई नेपालले अभूतपूर्व स्वागत गरेपछि ब्रिटिस दूत मेजर डुरान्ड क्रुद्ध भए। 'राणा शासनको वृतान्त' पुस्तकमा प्रमोद शमशेर राणाले त्यसबेला नेपाल दरबारले आफ्नो यथोचित सम्मान नगरेको भन्दै ब्रिटिस दूतले पत्र पठाएकोमा सरकारले 'तपाईलाई सैनिक सलामी दिएकै हो, ख्याल गर्नु भएन छ' भन्ने जवाफ पठाएको कुरा लेखेका छन्। आज पनि पश्चिमाहरूले एनजीओ आईएनजीओ र लोभीपापीहरूलाई प्रशस्त दानापानी दिएर नेपालमा प्राचीन धर्मसंस्कृति, परम्परागत शक्ति, एकताका सूत्रहरू, इतिहास, मौलिकता सबै भत्काउन चाहेका छन्। त्यही हुनाले नेपाल राष्ट्रको झन्डा र नाम फेर्नुपर्छ भन्दै माओवादी मच्चियो, मच्चियो र थच्चियो। हिन्दु र बौद्धलगायतका संस्कृति मास्ने दीर्घकालीन रणनीति एवं राष्ट्रिय एकता ध्वस्त पार्ने संघीयता पश्चिमाहरूकै गुरुयोजना हो भन्ने कुरा समयमै हृदयंगम नगरेमा नेपाल गृहयुद्धमै फस्ने निश्चित देखिएको छ। त्यसैले देश खाने देशभक्तका नक्कली एजेन्डाबाट राष्ट्रलाई बचाउनु आजको आवश्यकता हो।"
लोकतन्त्र कि अराजकता ?,"आधुनिक मलेसियाका निर्माता महाथिर मोहम्मद, जो नेपालका जनता राम्ररी परिचित छन्, ले लेखेका छन्'जब लोकतन्त्रमा नागरिकले आफ्ना शासक चुन्न पाउने अधिकारको साथै उनीहरूले आफ्ना कर्तव्य र जिम्मेदारी बुझ्छन् तब मात्र त्यो लोकतन्त्र अतिशयोक्ति स्वतन्त्रतामा ह्रास हुँदैन र अराजकतामा पुग्दैन। होइन भने लोकतन्त्रले अराजकता ल्याउँछ।' हुनत उनले यो कुरा पश्चिमी देशहरूको सन्दर्भमा लेखेका हुन्। तर यो भनाइ नेपालमा लागू भएको देखा पर्यो। उनले नेपालको उल्लेख कतै गरेका छैनन्, तर उनको हरेक विचार नेपालको स्थितिसित मिल्न आएको छ। उनले भनेका छन्, 'जब सैद्धान्तिक लोकतन्त्रको लगावले देशमा आर्थिक अगति, उच्च बेरोजगारी, काम गर्ने र कडा परि श्रम गर्ने अधिकारबाट वञ्चित हुने अवस्था, नयाँ तानाशाही अथवा चुपचाप बसेका जनता समुदायमाथि मुठीभर राजनीतिक कार्यकर्ता हावी हुन्छन् त्यसबेला आदर्शवादी लोकतन्त्र कतै विकृत भयो कि भन्ने प्रश्न उठ्छ। साँच्चै भन्ने हो भने लोकतान्त्रिक अतिवादीहरू धार्मिक अतिवादीजस्तै हुन्। जे भए पनि एसियाली लोकतन्त्रले नागरिकहरूलाई जथाभावी गर्ने छुट दिँदैन। गलत किसिमले बुझिएको लोकतन्त्रले न राज्यको न त जनताको हित गर्छ।' यस सन्दर्भमा नियाल्दा नेपालमा सबभन्दा ठूलो अराजकता नेपाल सरकारमा नै देखिन्छ। नेपालको संविधानमा 'प्रधानमन्त्री र मन्त्री सामूहिक रूपमा संघीय संसद्प्रति उत्तरदायी हुनेछन् र मन्त्री आफ्नो मन्त्रालयको कामका लागि व्यक्तिगत रूपमा प्रधानमन्त्री र संघीय संसद्प्रति उत्तरदायी हुनेछन्' भनेर लेखिएको छ। तर सोही मन्त्रीमण्डलका ६ जना उपप्रधानमन्त्रीहरू ६ दिशातिर फर्केका छन्। एकातिर प्रधानमन्त्रीले संघीयता लागू गर्न डेड वर्षमा चुनाउ गर्ने घोषणा गर्छन् अर्कोतिर उपप्रधानमन्त्री चित्रबहादुर केसीले त्यही संघीयताको विरोधमा आन्दोलनको घोषणा गर्छन्। जनताले कसलाई पत्याउने र कसको कुरा सुन्ने ? सरकारी कर्मचारीले कसको आदेश पालना गर्ने, कसको अवहेलना गर्ने ? यसबाट अन्योल झन् थपिएको छ। अन्यौलता नै अराजकता हो। संविधानमा धर्म निरपेक्षता घोषणा गरिएको छ। तर यसका कट्टर विरोधी उपप्रधानमन्त्री कमल थापाले आफ्नो विचार सार्वजनिक रूपमा व्यक्त गर्ने गर्छन्। उनले नेपाललाई हिन्दु राष्ट्र बनाउने आफ्नो अभियान यथावत् राखेका छन्। आखिर नेपाल सरकारले संविधानको संरक्षण गर्न खोजेको हो या ध्वस्त गर्न खोजेको भन्ने स्पष्ट देखिन्न। धर्म निरपेक्षता कि हिन्दु राष्ट्र भन्ने विवादले नेपालीले नाकाबन्दीको सास्ती पाए। यसको लागि दोषी को ? प्रधानमन्त्री कि उपप्रधानमन्त्री ? ठीक उल्टा विश्वास र अडान लिएर सँगै बसिरहेका पदाधिकारीहरू नै अराजकताको स्रोत बनेका छन्। दलको क्रियाकलाप जतिसुकै असन्तुष्ट भए पनि त्यसको अभिव्यक्ति दलको आन्तरिक मामिला हो। त्यसलाई बाहिर ल्याएर छताछुल्ल पार्नु अनुशासनहीनता नै हो। नेपालका पहिलो र दोस्रो ठूला दलहरूमा नै अराजकता व्याप्त रहनु भनेको दलीय पद्धति असफल भएको मान्नुपर्छ। अर्को अराजकता राजनीतिक दलहरूमा विद्यमान छ। सत्तासीन दलका नेता केपी शर्मा ओली एमालेका निर्वाचित अध्यक्ष तथा संसदीय दलका नेता हुन्। त्यस नाताले उनी प्रधानमन्त्रीको पदमा आसीन पनि छन्। उनको नेतृत्वलाई एमाले पार्टीले औपचारिक रूपमा स्वीकारेको छ। तर आफ्नै दलका उनका विरोधीहरूले उनको कार्यशैली र निर्णय लिने तरिकाको कटु आलोचना गरिरहेका छन्। यस्तो आलोचना दलभित्र मात्रै सीमित रहनुपर्ने कुरा हो। तर यो व्यापक रूपमा सार्वजनिक भएको छ। जनताको नजरमा आज एमाले दल विभक्त र अनुशासनहीन देखिएको छ। के एमालेले चाहेको त्यही हो ? दलीय अनुशासन अनुसार नेतृत्वका लागि प्रतिस्पर्धा हुनु स्वीकार्य हुन्छ। तर एकपटक नेतृत्व चयन भइसकेपछि सो नेतृत्वलाई नै स्वीकार गरिनुपर्छ। सो नगरिनु अनुशासनहीनता हो। अराजकताको अर्को नाउँ अनुशासनहीनता हो। अनुशासन कायम गर्न नसक्नु नेतृत्वको कमजोरी हो। दलभित्र अराजकता फस्टाउँदा सो दललाई मात्र नोक्सानी हुने होइन यसबाट दलीय प्रणाली र लोकतन्त्रलाई नै क्षति पुग्न गएको छ। त्यसबाट सो दलको अस्तित्वमा मात्र प्रश्न उठ्दैन त्यसको सँगसँगै दलीय प्रणाली र त्यसमा उभिएको लोकतन्त्रमाथि पनि अनेक शंकाउपशंका उठ्छ। त्यस्तै अनुशासनहीनता र अराजकता नेपाली कांग्रेसमा पनि विद्यमान छ। दलको क्रियाकलाप जतिसुकै असन्तुष्ट भए पनि त्यसको अभिव्यक्ति दलको आन्तरिक मामिला हो। त्यसलाई बाहिर ल्याएर छताछुल्ल पार्नु अनुशासनहीनता नै हो। नेपालका पहिलो र दोस्रो ठूला दलहरूमा नै अराजकता व्याप्त रहनु भनेको दलीय पद्धति असफल भएको मान्नुपर्छ। यस्तै अराजकता नेपालको प्रशासनमा पनि देखापर्छ। राज्यको प्रतिनिधि तथा प्रतीक सरकार हो। सरकार शासन चलाउन बनेको हुन्छ। राज्यको सञ्चालन गर्ने र अनुशासन वा मर्यादा पालन गराउने काम गर्ने तथा आज्ञा, आदेश दिने कामलाई नै शासन भनिन्छ। तर हाम्रा प्रधानमन्त्री, उपप्रधानमन्त्री र मन्त्रीहरूले सो काम गरेको पाइँदैन। उनीहरूले आफ्ना मातहतका कर्मचारीहरूलाई खालि 'निर्देशन' दिने गरेको मात्र पाइन्छ। उदाहरणको लागि प्रधानमन्त्रीले भूकम्पपीडितहरूको लागि वर्षा सुरु हुनुको अगाडि नै घर तयार गरिदिन निर्देशन दिए। सो पूरा भएन। त्यसको जिम्मेदारी प्रधानमन्त्रीले अरूमाथि थोपरिदिन्छ जबकि उनी आफैं जिम्मेदार हुन्। उनले या आफ्नो अधिकार र जिम्मेदारी बुझेका छैनन् या बुझेर पनि सो निभाउने क्षमता राख्दैनन्। प्रधानमन्त्रीले 'निर्देशन' दिने होइन। उनले आदेश दिने हो। आदेशको पालना गराउने काम पनि उनकै हो। कर्मचारीले के गर्यो के गरेन त्यसको श्रेय र दोष प्रधानमन्त्रीलाई जान्छ। उनले कर्मचारीलाई के भने के भनेनन्, कसले राम्रो काम गरे या गरेनन्, कसलाई पुरस्कार दिने र कसलाई दण्डसजाय दिने त्यो उनको क्षेत्राधिकार पर्छ। हामीहरूको सरोकार त्यो होइन। त्यसको फलको भागी जनता हुन्। सरकारले गरेको कामको असल प्रभाव परे असल भन्ने र खराब प्रभाव परे खराब भन्ने हाम्रो काम हो। अर्को उदाहरण उपप्रधानमन्त्री तथा स्थानीय विकासमन्त्री कमल थापाले हालै काठमाडौं महानगरपालिकामा गएर काठमाडौं सफा राख्ने, हिले बाटोलाई कालोपत्रे बनाउने, तुल ब्यानर होर्डिङबोर्ड हटाउने आदि काम गर्न 'निर्देशन' दिए। आदेश दिन सक्ने अधिकारीको पदमा बसेर निर्देशन मात्र दिएको देख्दा या आफ्नो पदको महत्व नै नबुझेको देखिन्छ या सो जिम्मेदारीबाट पन्छिन खोजेको देखिन्छ। यसरी आफ्नो पदको मर्यादा र अधिकारलाई प्रयोग गर्न नसकेकोले नै नेपालको प्रशासन प्रभावहीन र अनुशासनहीन भएको हो। नेपालको जनस्तरमा कस्तो अराजकता फैलिएको छ त्यसको चर्चा आगामी दिनमा गरिनेछ।"
अमेरिकी राजनीतिक क्रान्ति,"प्रसिद्ध विचारक नोम चोम्स्कीले पटकपटक दोहोर्याइरहेको अभिव्यक्ति हो, अमेरिका 'साम्राज्यवादी शक्ति नै हो।' उनी हार्बर्ड विश्वविद्यालय जस्तो प्रख्यात विश्वविद्यालमा अध्यायपन गर्ने प्राध्यापक हुन् अहिले एमआईटीमा अध्यापन गर्दछन्। प्रसिद्ध 'पुलित्जर एवार्ड' प्राप्त पत्रकार क्रिस हेज भन्छन्, 'अमेरिकी शासन व्यवस्था 'कर्पोरेट फासिजम' (कम्पनीहरूले चलाएको फासीवाद) हो।' क्रिस हेज न्युयोर्क टाइम्सका निवर्तमान विदेश संवाददाता हुन्। प्रसिद्ध अमेरिकी अर्थशास्त्री डेविड हार्वी भन्छन्, 'अमेरिकी पुँजीवाद' ऋणको व्यवस्थापनमा टिकेको विकृत पुँजीवाद हो। यी तिनैजानाको एउटै विचार छ, अमेरिका सबैभन्दा ठूलो हतियारको कारखाना हो। उसको परराष्ट्र नीति 'फोसिल ऊर्जाको शोषण, सत्ता परिवर्तन र हातहतियारको व्यापारको प्रवर्धन गर्नु हो। उनीहरू यो पनि भन्छन्सन् १९३० पछाडिको अमेरिका ६ वटा वित्तीय कम्पनी (बैंक) र केही बहुराष्ट्रिय कम्पनीहरूले चलाएको शासन सत्ता हो। अठार प्रतिशत जनता निर्वाचनमा भाग लिन्छन्, निर्वाचनमा चन्दा उठाउने होडबाजी चल्छ र 'बालस्ट्रिट' (वित्तीय कम्पनीहरूको केन्द्र) ले त्यसैलाई सबैभन्दा बढी चन्दा दिन्छ जसलाई उसले जिताउन चाहेको छ। यस्तो पृष्ठभूमिमा भावी अमेरिकी राष्ट्रपतिको निर्वाचन दौडमा देखिएको एउटा प्रवृत्ति के देखियो भने अमेरिकी जनताको ठूलो हिस्सा खासगरी युवा पुस्ता प्रजातान्त्रिक समाजवादमा विश्वास गर्दो रहेछ। यस निर्वाचनमा तीनवटा फरक प्रवृत्ति भएका तीनजना उम्मेदवारहरू निर्वाचनको दौडमा छन्। त्यसमध्ये एकजना हुन् हिलारी क्लिन्टन। उनले आफ्नो अटो वायोग्राफीमा नेपालका बारेमा नितान्त झुठो कुरा लेखेकी छन्। उनले लेखेकी छन्, 'नेपाल अत्यन्त फोहोर देश हो, मानिसहरू बाटोमा दिसा गर्छन्। नेपालको एकदिने भ्रमणमा जाँदा होटेल र्याडिसनले पोखरीमा भएको सबै पानी फ्याँकेर मिनर वाटर भरेछ मेरा लागि।' यदि यो सत्य नै हो रहेछ भने हिलारी अमेरिकी सभ्रान्तको प्रतिनिधित्व गर्ने उम्मेदवार रहिछन् भन्न सकिन्छ। अर्का उम्मेदवार हुन डोनाल्ड ट्रम्प। उनी टेलिभिजनमा 'रियालिटी सो' आयोजना गर्ने अर्बपति हुन्। उनी छुचो बोल्छन् तर सत्य बोल्छन्। आप्रवासीप्रति अनुदार यिनी मेक्सिको र अमेरिकाका बीचमा पर्खाल लगाउने र पर्खालको खर्च मेक्सिकोलाई व्यहोर्न लगाउने कुरा गर्दछन्। अमेरिकालाई फेरि एउटा बलियो देश बनाउन उनी चाहन्छन्। ओबामाको असफल परराष्ट्र नीतिको तीव्र आलोचक यिनी 'इराक र लिबिया' मा अमेरिका असफल झुठ्ठो प्रमाणित भएको आरोप लगाउने मात्र होइन, ती आक्रमण त्रुटिपूर्ण भएको दाबी गर्छन्। सिनेटर बर्नी स्यान्डर्स 'अमेरिकी पुँजीवादको तीव्र आलोचक रहेका छन्। उनी एउटा नयाँ राजनीतिक क्रान्तिको कुरा गरिरहेका छन्। बर्नी प्रजातान्त्रिक समाजवादको पक्षमा गरिबहरू, युवा, कामदारहरू र विद्यार्थीको नेतृत्व गरिरहेका छन्। उनी भन्छन्, 'सन् १९३० पछाडि अमेरिकी अर्थतन्त्रको साँचो ६ वटा वित्तीय संस्थाको एकाधिकारमा पुगेको छ। सुनको ठाउँमा 'ट्रेजरी वण्ड' अमेरिकी डलरको 'सुरक्षण प्रत्याभूति' बनेको छ। सुनको प्रत्याभूतिमा छापिने डलरका नोटहरू अहिले जति चाहियो त्यति छापिन्छ र त्यसको प्रत्याभूतिका लागि 'ट्रेजरी वण्ड' बिक्री गरिन्छ। तसर्थ ६ वटा वित्तीय संस्थाहरू टाट पल्टिए भने अमेरिकी अर्थतन्त्रको पनि टाट पल्टिन्छ। उनी भन्छन्, 'चार करोड ७० लाख मानिस सरकारले प्रदान गरेको मासिक तीन सय डलरको भरमा बाँच्न बाध्य छन्। २७ लाख मानिसको रोजगारी समाप्त भई बेरोजगार बनेका छन्। अमेरिकाको मध्यव वर्ग गरिब बनेको छ। सम्पूर्ण राष्ट्रको आधाभन्दा बढी आम्दानीमा माथिल्लो दश प्रतिशतको अधीन छ र त्यस दश प्रतिशतभित्रको एक प्रतिशत धनी मानिसले यस्ता आम्दानीको आधा भागमा अधीन जमाएको छ र यस एक प्रतिशतभित्र पनि त्यो सम्पत्तिमा करिब ६ सयवटा ठूलठूलो राष्ट्रिय र बहुराष्ट्रिय निगमको अधीन कायम छ। ती ६ सय कम्पनीमध्ये ६ वटा वित्तीय कम्पनीले त्यस आम्दानीमाथि नियन्त्रण गरेका छन् र अमेरिकको सरकार पनि उनीहरू नै चलाउँछन्। उनको विचारमा अमेरिकाको संस्थापन राजनीति भनेको 'अमेरिकी सम्पत्ति र सत्ता' को समीकरण हो जसको प्रतिनिधित्व ६ वटा वित्तीय संस्थाले गर्ने गरेका छन्। यी तीनजना उम्मेदवारको एउटा अर्को विचित्रको विशेषता देखिएको छ। बर्नी स्यान्डर्सलाई उनका प्रत्येक समर्थकले जनता २७ डलरका दरले चन्दा दिइरहेका छन्। उनको चुनावको खर्च आम गरिब जनताको चन्दाबाट उठिरहेको छ। डोनाल्ड ट्रम्प आफ्नो खर्च आफैं व्यहोरिरहेका छ। हिलारी क्लिन्टनको खर्च धनी वित्तीय संस्थाहरूले व्यहोरिरहेका छन्। बर्नी स्यान्डर्सका विरुद्ध डेमोक्र्याटिक पार्टीका संस्थापकहरूले व्यापक धाँधली गरिरहेका कुरा त्यहाँका स्वतन्त्र बुद्धिजीवीहरू आरोप लगाउँछन्। अमेरिकाको सञ्चारमाध्यम धनी कम्पनीहरूका नियन्त्रणमा छन्। ती सञ्चारमाध्यमहरू 'बर्नी' लाई जोकर मान्छन्। अमेरिकामा जसले समाजवादको कुरा गर्छ त्यसलाई संस्थापनले कम्युनिस्ट मान्छ। जसले अमेरिकाको सत्ता परिवर्तन र युद्धको विरोध गर्छ त्यसलाई पनि संस्थापनले कम्युनिस्ट नै मान्छ। बर्नीलाई यही आरोप छ। उनका विरुद्धमा धाँधली भइरहेको छ। आम अमेरिकी जनता बर्नीलाई स्वतन्त्र उम्मेदवारको रूपमा लड्न सल्लाह दिइरहेका छन्। उनको स्वतन्त्र उम्मेदवारीले हिलारीको हार सुनिश्चित हुन्छ र रिपब्लिकन उम्मेदवार ट्रम्पले जित्ने निश्चित छ। ट्रम्पलाई हराउन सक्ने उम्मेदवार बर्नी स्यान्डर्स हुन् तर डेमोक्र्याटिक पार्टीले उनलाई धाँधली गरेर उम्मेदवार हुन दिँदैन। यदी बर्नी स्यान्डर्सले निर्वाचनबाट आफूलाई फिर्ता गरे भने ट्रम्पको जित सुनिश्चित हुन्छ र हिलारीले उम्मेदवारी फिर्ता गरिन् भने स्यान्डर्सले ट्रम्पलाई जित्ने छन्। तर अमेरिकी वित्तीय फासीवादले यसो हुन दिँदैन। साँढे अनुशासित भयो भने वरिपरी शान्ति छाउँछ। अमेरिकी राजनीतिमा लोकतान्त्रिक बहस र संस्कारको विकास भयो भने त्यसले मानवीय मर्यादा र आदर्शलाई अंगाल्न थाली हतियार बनाई युद्धको बजार चलाउने काम बन्द गर्नेछ। यसले विश्वले भोगिरहेको 'टेरोरिजम' को समाधानको बाटो समाउनेछ। स्लोभानियन दार्शनिक जिजेक भन्छन्, 'बाहिरबाट हेर्दा जुन कुरालाई लोकतन्त्र देखिन्छ, भित्रपट्टि त्यो विकृत पुँजीवादको रूपमा रहेको छ।' हिलारी क्लिन्टनको विगतले के देखाएको छ भने उनी सत्ता परिवर्तनमा सक्रियतापूर्वक लागिन्। लिबिया र इजिप्टमा विप्लव गराइन् र अन्त्यमा सिरियामा संस्थापनका विरुद्ध विद्रोह रचाइयो। त्यसको परिणाम 'आईएस' को जन्म भयो। हिजो 'अरबको बसन्त' भनी तारिफ गरिएको घटनाले आज मानव संहारको रूप लिइरहेको छ। हिलारीको राष्ट्रपतित्व कस्तो होला ? अनुमान गर्न सकिन्छ। उनले विल क्लिन्टनदेखि ओबामासम्मका महँगा त्रुटिहरूलाई लुकाउन 'सत्ता विप्लव' कै रणनीतिलाई प्राथमिकता दिनेछिन्। उत्तर कोरियालाई नष्ट गर्ने हर्कतले दक्षिण पूर्व एसियामा अशान्तिको उदय हुने सम्भावना छ। यसबाट एसियाको बढ्दो आर्थिक उन्नतिलाई अवरोध पुग्ने खतरा छ। पेट्रोलियम उत्पादनको कब्जा निरन्तर राख्ने उनको नीतिले अरबमा तनाव यथावत् रहनेछ र 'टेरोरिजम' समस्या झनै बढ्नेछ। उनको 'सफ्ट प्रभाव' को नीतिभित्र नागरिक समाजको सम्बन्धको विस्तार रहनेछ। त्यसको तात्पर्य हो 'लोकतन्त्र' र 'मानव अधिकार' को वकालत। यस बहानामा अन्तर्राष्ट्रिय गैरसरकारी संस्थाहरू विकासोन्मुख देशहरूमा 'लोकतन्त्र र मानवअधिकार' को पाठ सिकाउने नाममा ती देशका अन्तरिक मामिलामा हस्तक्षेप गर्न सक्रिय रहेनछन्। उनीहरूले धर्म परिवर्तन, सरकारका निकायहरूलाई भ्रष्ट बनाउने कार्य र परिवर्तनका नाममा अस्थिरतालाई प्रवर्धन गरिरहने छन्। विद्रोहीहरूको खेती गर्नु र उनीहरूको मानव अधिकारको चर्चा उठाएर राष्ट्रहरूको सार्वभौमसत्ता र अखण्डतालाई चुनौती दिनु उनीहरूको मुख्य काम हुनेछ। डोनाल्ड ट्रम्पको विजयले सबैभन्दा ठूलो मार अमेरिकी बहुराष्ट्रिय निगमलाई पर्ने छ। ट्रम्प अमेरिकामा हुने उत्पादनलाई महत्व दिई रोजगारी निर्माणलाई मुद्दाको रूपमा उठाइरहेका छन् र उनी राजनीतिभन्दा अर्थतन्त्रको पक्षमा छन्। यसो भयो भने 'अमेरिकाको नाजायज हस्तक्षेपमा कमी आउने छ र विश्वको अन्य भागमा आर्थिक विकासका लागि आवश्यक स्थायित्वको निर्माण हुनेछ।' बर्नी स्यान्डर्सले राष्ट्रपतिको चुनाव जित्ने मौका पाए भने 'विकृत पुँजीवादको विस्तारमा अमेरिकाले गर्दै आएको परम्परागत राजनीतिक हस्तक्षेप घट्नेछ। अमेरिकी जनताको हातमा राजनीति फर्किने सभवना बढ्नेछ।' जेहोस् करिब एक शताब्दीपछि अमेरिकामा राजनीतिक बहस सुरु भएको छ। बर्नी स्यान्डर्सले अमेरिकाको राजनीतिलाई युवा र कामदार वर्गमा पुर्याएका छन्। लोकतन्त्रका नाममा वित्तीय अधिनायकत्वमा फसेको लिंकन, रुजवेल्ट र केनेडीको देशका जनताले लोकतन्त्रको अनुभूति गर्न पाउने अवस्थाको सिर्जना गर्न बहसको सुरुवात भएको छ। साँढे अनुशासित भयो भने वरिपरी शान्ति छाउँछ। अमेरिकी राजनीतिमा लोकतान्त्रिक बहस र संस्कारको विकास भयो भने त्यसले मानवीय मर्यादा र आदर्शलाई अंगाल्न थाली हतियार बनाई युद्धको बजार चलाउने काम बन्द गर्नेछ। यसले विश्वले भोगिरहेको 'टेरोरिजम' को समाधानको बाटो समाउनेछ। अरेबियन जनताले आफ्नो स्रोतमाथि आत्मनिर्णयको अधिकार पाएमा उनीहरूको अमेरिकी एवं पश्चिम विरोधी आतंकहरू आफैं शिथिल हुनेछन्। डेभिड हार्वी भन्छन्, 'एउटा उद्योगपतिले उत्पादनको प्राजेक्ट बनाउँछ र त्यसलाई कार्यान्वयन गर्न बैंकबाट कर्जा लिन्छ। उसले त्यसबाट केही नाफा गर्छ र ऋण चुक्ता गर्छ। फेरि प्रोजेक्ट बनाउँछ र ऋण लिन्छ। यो चक्र निरन्तर चलिरहन्छ। उद्योगपति असफल भए वित्तीय कम्पनी डुब्छ। बैंक टाट पल्टिए उद्योगहरूमाथि लगानी गर्ने रकम हुँदैन। यसलाई 'ऋण व्यवस्थापनमा आधारित पुँजीवाद' भनिन्छ। माक्र्सले भनेको पुँजीवाद यो होइन। यो पुँजीवाद 'विकृत दलाल पुँजीवाद हो'। हार्वीका भनाइमा 'अमेरिकी पुँजीवाद खास पुँजीवाद होइन यो विकृत 'ऋण व्यवस्थापनको पुँजीवाद हो।' उनी भन्छन्, 'यो चाँडै आफैं ढल्दैछ। विश्वबैंक र अन्तर्राष्ट्रिय मुद्राकोषले हाम्रा पूर्व अर्थमन्त्री रामशरण महतको सहयोगमा नेपालमा आयात गरेको पुँजीवाद पनि विकृत पुँजीवाद नै हो। यसलाई हाम्रा 'इकोनोमेट्रिक' का जानकार, वित्तविज्ञहरु, कांग्रेस नेता, एमालेका नेता र माओवादीका नेताहरू बोकेर हिँडिरहेका छन्। बर्नी स्यान्डर्सलाई धन्यवाद दिनुपर्छ। उनले यसलाई चुनौती दिएका छन्। संसारको सबै जनताले अमेरिकी जनताको राजनीतिक क्रान्तिलाई सघाउनु समयको माग हो।"
'अज्ञात'को शरणमा बाबुराम,"राजनीतिक चक्र द्रुत गतिमा घुमिरहेको छ र परिवर्तनको गति त्वरित भएको छ। यो त्वरण देशको आन्तरिक कारणबाट कति उत्प्रेरित छ र बाह्य उत्प्रेरकको कति प्रभाव छ ,त्यो आउँदा घटनाक्रमको स्वरुप र नियतिले देखाउने छ। तर यति निश्चित छ यसले देशको राजनीतिक आयाम र आयतनमा प्रभाव पार्ने छ। परिणामको सकारात्मकता वा नकारात्मकता र त्यसको दिशा बाह्य तथा आन्तरिक शक्ति सन्तुलनको अवस्थाले निर्धारित गर्ने छ। किनकि अहिले राजनीतिक प्रबाहको दिशालाई आफूअनुकूल मोड्न सक्रिय भइरहेका बलहरूको प्रकृति तथा दिशा भिन्नाभिन्नै छ र यस अवस्थामा विभिन्न पार्टी, समूह तथा व्यक्तिहरूका राजनीतिक क्रियाकलापको ठोस र तर्कपूर्ण विश्लेषण गरी तर्कसंगत निष्कर्षमा पुग्न त्यति सजिलो छैन। सबै पक्ष तथा शक्तिहरूको अन्तरनिहित उद्देश्य तथा सामथ्र्य स्पष्ट भइसकेको अवस्था छैन। किनकि विगत लामो समयदेखि देशको राजनीति स्वाभाविक गति र प्रक्रियामा अगाडि बढिरहेको छैन र नेतृत्व वर्गको चरित्र तथा व्यवहारमा आउने परिवर्तनले अस्वाभाविक र आकस्मिक अन्ध मोडहरू कदमकदममा अगाडि आएका छन् र तिनले अनपेक्षित परिणाम दिएका छन्। यस पृष्ठभूमिमा हेर्दा अहिले पनि अगाडि आउने सम्भावित अन्ध मोड तथा अनपेक्षित आकस्मिकताको सम्भावनाहरूलाई पूर्ण रूपमा नकार्नु वा त्यसबाट ढुक्क भएर बस्न सकिने अवस्था देखिँदैन। देशको वर्तमान अवस्था राजनीतिक रूपले नयाँ चरणमा प्रवेश गरिसकेको ( राजतन्त्रात्मक अवस्थाबाट लोकतान्त्रिक गणतन्त्रमा प्रवेश गरेको संकीर्ण अर्थमा ) तर राजनीतिक स्थिरता र गन्तव्य (संवैधानिक रूपमा समाजवादउन्मुख भनिए पनि ) स्थापित नभइसकेको तरल अवस्था हो। आर्थिक रूपमा पुँजीवादी आर्थिक संरचनाको चरणमा प्रवेश गरिसकेको संक्रमणकालीन अवस्था हो। सामाजिक रूपमा अझै एकतर्फ सामन्ती संरचनाका अवशेष, (सामाजिक संस्कार, संस्कृति, मनोविज्ञान, सामाजिक भाषिक धार्मिक लैंगिक विभेद र वर्ण विभाजनको अर्थमा ) बलियो रूपमा विद्यमान रहेको तथा मध्यम वर्ग (आर्थिक अर्थमा) तथा मध्यम वर्गीय मनोविज्ञान र मानसिकताको आधिपत्य रहेको अवस्था हो। अर्कोतर्फ मध्ययुगीन संस्कार, संस्कृति तथा परम्पराबाट आधुनिकतातर्फ संक्रमणको चरणमा स्वाभाविक रूपमा अगाडि आउने, आधुनिकता तथा परम्परागत रुढीवादबीच उत्पन्न हुने तीव्र अन्तरद्वन्द्वको अवस्था हो। यस्तो द्वन्द्व सार्वत्रिक र स्वाभाविक अवस्था भए पनि वर्णविभाजन हाम्रो आफ्नो विशिष्ट चरित्र भएको हुँदा यस क्षेत्रमा देखिने सामाजिक अन्तरद्वन्द्व हाम्रो विशिष्ट अवस्था हो, जसको सम्यक र न्यायिक समाधानको बाटो हामी आफैंले निरुपण गर्नुपर्ने हुन्छ, अन्यत्रको अनुभव बटुली समाधान पहिल्याउने सुविधा हामीसँग छैन। तेस्रोतर्फ नयाँ संविधानले उत्पन्न गरेको विवाद र सामजिक विभाजनको भूमरीमा फसिरहेका अवस्था हो र यसबाट सुरक्षित अवतरण आजको पहिलो आवश्यकता हो। बाबुरामले आफ्नो पुरानो वैचारिक र सैद्धान्तिक धरातल छोडी नयाँ ठाउँमा छलाङ त लगाए तर गणितको भाषामा भन्ने हो भने 'कोअर्डिनेट अज्ञात' भएको विन्दुमा पुगेका छन्, जहाँ उनको वास्तविक उपस्थितिको ज्ञान हुँदैन। देशलाई यस जटिल चरणबाट अगाडि बढाउँदा वर्तमानका यी कार्यभारप्रतिको दृष्टिकोण, यिनको सम्यक समाधानको विश्वासिलो तथा यथार्थपरक योजना तथा कार्यक्रमको आधारमा पार्टीहरूको प्रगतिशीलता, क्रान्तिकारिता तथा नयाँपनको परख हुने भएकोले अग्रगमनका लागि यस सामाजिक तथा आर्थिक जटिलतातर्फ इंगित गरिएको हो। यस जटिल तथा तरल अवस्थामा देशको आधुनिक तथा नयाँ समाज ( पार्टीहरूले भन्ने गरेको तर व्यवहारमा नदेखिएको) निर्माणको कार्यभारले देशलाई त्यस गन्तव्यतिर डोर्याउन हामीसँग किटानी लक्ष, स्पष्ट नीति, दृढ संकल्प, ठोस योजना, स्वच्छ राजनीति, उच्च मनोबल, शुद्ध आचरण र उच्च नैतिकताको माग गरिरहेको छ। यसका लागि देश र जनताप्रति समर्पण भाव तथा तदनुरुपका क्रियाकलापको आवश्यकता छ। आज यसै कोणबाट क्रियाशील पार्टीहरूको मूल्यांकन गरी त्यहीअनुकूलको दृष्टिकोण बनाउन आवश्यक छ। यिनै अवस्था र आयामहरूको मूल्यांकन तथा समाधानको बाटो जस्ता विषयलाई कारण देखाएर वाम पार्टीहरूभित्र अन्तरद्वन्द्व र अन्तरपार्टी सम्बन्धहरूमा उथलपुथलको नयाँ दौड सुरु भएको छ (यद्यपि यस उथलपुथलमा उपरोक्त मुद्दाहरू भन्दा सत्तालालसा तथा व्यक्तिवादिता मुख्य कारण रहे पनि यी मुद्दाहरूलाई कारणको रूपमा प्रस्तुत गर्ने गरिएको छ)। यस क्रममा पक्ष परिवर्तन, नयाँ गठजोड, पार्टी विभाजन तथा पार्टी गठनजस्ता प्रक्रिया देखापरिरहेका छन् र यसले अरू गति लिने सम्भावना देखा पर्छन्। बहुदलीय प्रजातान्त्रिक परिपाटीमा विभिन्न सिद्धान्त, दृष्टिकोण र उद्देश्यसहितका सानाठूला अनेकौं पार्टी अस्तित्वमा रहनु नयाँ पार्टी खोलिनु, राजनीतिक रूपमा ध्रुवीकृत हुनु सामान्य कुरा हो र यसलाई सामान्य रूपमा नै लिनुपर्छ। विभिन्न पार्टीहरूको सहअस्तित्व र प्रतिस्पर्धा नै प्रजातन्त्रको सौन्दर्य हो। अहिले हामीकहाँ पनि पार्टीहरूको परस्पर विलयन, नयाँ पार्टीको गठन, पार्टीहरूको विभाजन प्रक्रिया चलिरहेका छन्। यसमा वाम खेमाभित्रका परिघटना विशेष चासोको रूपमा हेरिएका छन्। देशको वर्तमान सर्वांगीण संक्रमणको चरणमा (समाजवादउन्मुख राज्य व्यवस्थाको निर्माण गर्ने संवैधानिक प्रतिबद्धता र नयाँ नेपाल निर्माणका लागि आमूल सामाजिकआर्थिक परिवर्तनको अपरिहार्यताको अवस्थामा) अस्तित्वमा रहेका र नयाँ रूपमा संगठित भइरहेका पार्टीहरूलाई उपरोक्त कार्यभारप्रति तिनको दृष्टिकोण र प्रतिबद्धताको आधारमा हेर्नु र सम्भावनाको आकलन गर्नु र त्यसप्रति सचेत जनताबाट प्राप्त हुने प्रतिक्रिया स्वाभाविक हुन् र यस विषयमा विभिन्न पक्ष र कोणबाट अभिव्यक्ति आइरहेका पनि छन्। जनस्तरबाट यस्तो सरोकार देखिनु र त्यसका सबल र निर्वल पक्ष केलाउनु देश र समाजका लागि सकारात्मक कुरा हो। यस क्रममा दशवर्षे सशस्त्र युद्धका नायक तथा एकताका प्रचण्ड पथका प्रवर्तक प्रचण्डको एमाओवादीबाट माओवादी केन्द्रको रूपमा जामा परिवर्तन र नयाँ जमघटको गठन र घोर माओवदी पक्षधर तथा माओवादको नेपाली संस्करणको रूपमा प्रचण्डपथका प्रेरक तथा व्याख्याता, पूर्व जनकमिसार बाबुराम भट्टराईको एमाओवादीको परित्याग र नयाँ शक्ति पार्टीको गठन प्रमुख चासोको विषय भएका छन्। यी घटनालाई एकतर्फ नेपालमा वाम दुस्साहसवादको स्खलन तथा क्रमिक विघटनको रूपमा हेरिएको छ भने अर्कोतर्फ त्यसको नयाँ रूप र नयाँ राजनीतिक कार्यदिशा के हुने भन्ने विषयमा आम चासो देखापरेको छ। अहिले सत्ताधारी एमालेभित्र पनि दुई ध्रुवीय विभाजनको अवस्था देखिएको छ र शीतयुद्ध बढी मुखरित भएको छ। यी सबै परिघटनाले नेपाली राजनीतिको नयाँ पाटोलाई जन्म दिने सम्भावनाबारे जनमानसको चासो बढेको छ। अहिले सत्ता र प्रतिपक्षमा रहेका प्रभावशाली पार्टीहरू, जसले राजनीतिक दिशालाई नयाँ मोड दिन सक्छन्, तीमध्ये नेपाली कांग्रसका लागि वर्तमान अवस्था राजनीतिक रूपमा लक्ष प्राप्त गरिसकेको अवस्था हो र आर्थिक परिवर्तन र विकासका लागि उसको प्रगतिशीलताको अधिकतम सीमा पश्चिमा पुँजीवाद निर्देशित र नियन्त्रित नव उदारवादी पुँजीवादको घेराभन्दा बाहिर जान सक्दैन। प्रजातान्त्रिक समाजवाद उसको राजनीतिक हतियार मात्र हो अन्तिम लक्ष होइन भन्ने उसका विगतका क्रियाकलापले नै प्रमाणित गरिसकेको अवस्था हो। यस अवस्थामा देशलाई प्रगतिशील दिशामा अगाडि बढाउने जिम्मेवारी वामपन्थी शक्तिको हुन आउँछ। तर वामपन्थीखेमाको विश्लेषण गर्दा प्रचण्डको माओवादी केन्द्रको हकमा प्रचण्ड स्वयं संक्रमणकालको पीडाबाट गुज्रिरहनु भएको र उहाँले गठन गर्नुभएको माओवादी केन्द्र संस्थागत रूपमा कुनै ठोस साझा राजनीतिक तथा वैचारिक धरातलमा उभिनसकेको छैन भन्ने उनको सांगठनिक स्वरुपले नै देखाइसकेको छ। त्यसमा सम्मिलित जमात परिवर्तनको साझा लक्ष र राजनीतिक दिशाभन्दा अस्तित्व संरक्षणको भोकले उत्पन्न गरेको परिस्थितिले एउटा मञ्चमा अवश्य उभिन पुगेका छन् तर त्यस केन्द्रले न अहिलेसम्म माओवादको मोह त्याग गर्न सकेको छ न त आफ्नै जीवनमा असफलता भोगेको नौलौ जनवादी क्रान्तिको नै। उनको नयाँ जनवादको स्वरुप के? स्पष्ट छैन। चीनमा नै असफल नयाँ वादको दिशामा जानसक्ने अवस्था छैन। आफ्नै जीवनले सिकाएको पाठबाट प्रचण्डले सवक सिकेको हुनुपर्छ, राजनीतिक अस्तित्वका लागि। किनकि अगाडिको राजनीतिक दिशा स्पष्ट छैन। यस क्रममा लामो प्रचार र तयारीपश्चात् बाबुरामको 'नयाँ शक्ति' पार्टीको रूपमा अगाडि आएको छ। यसका जन्मको पृष्ठभूमि केलाउने हो भने यसको जन्मको प्रमुख कारक सिद्धान्त र राजनीतिभन्दा व्यक्तित्वको टकराव देखिन्छ। बाबुरामले एमाओवादी परित्याग गर्नुअघि प्रचण्डसँगको व्यक्तित्वको टकरावलाई वैचारिक जामा लगाउन कार्यनीतिक मत न्तिाको नाममा 'नयाँ शक्ति' शब्दको प्रयोग गर्दै आएका हुन्। त्यसबेला केही विश्लेशकहरूले यसलाई संसदीय परिपाटीलाई आत्मसात गरी दुईदुई पटक सत्ता सञ्चालन गरिसकेको अवस्थामा माओवादी कलेवरको सान्दर्भिकता समाप्त भइसकेको र अब यो पार्टी पुरानो माओवादी रूपमा होइन, माक्र्सवादी सैद्धान्तिक जगमा उभिएको नयाँ शक्ति बन्नपर्छ भन्ने रूपमा अथ्र्याएका थिए। यद्यपि अरू पार्टी भन्दा त्यस माक्र्सवादी शक्तिको विशिष्टता परिभाषित थिएन, तैपनि यसप्रति गैरमाओवादी माक्र्सवादीहरूको चासो बढेको थियो। तर यसको गठन प्रक्रिया र त्यसमा अभिव्यक्त वैचारिक तथा राजनीतिक अवधारणा र सांगठनिक स्वरुप हेर्दा यो पहिचानविहीन जत्थाको रूपमा देखापरेको छ। कुनै सैद्धान्तिक र राजनीतिक ठोस आधारविनाको व्यवहारवादी जमातको रूपमा देखा परेको छ। व्यवहारवाद भनेको, 'ताक परे तिवारी तत्र गोतामे' चरित्र हो। 'वाम लोकतान्त्रिक' शब्दलाई यदि, 'लेफ्ट सोसल डेमोक््रयाटको पर्यायवाचीको अर्थमा भनिएको हो भने आजको नेपालमा यस पार्टीका लागि नेपाली कांग्रेसभन्दा भिन्न चारित्रिक विशेषता र पहिचानसहित स्थापित हुने स्थान छैन। 'वामलोकतान्त्रिक' 'समाजवादउन्मुख' जस्ता शब्द संक्रमणकालीन गठबन्धन तथा राज्यसत्ताका रूप हुन सक्छन्, पार्टीको सैद्धान्तिक आधार होइन। संक्षेपमा भन्नुपर्दा बाबुरामले आफ्नो पुरानो वैचारिक र सैद्धान्तिक धरातल छोडी नयाँ ठाउँमा छलाङ त लगाए तर गणितको भाषामा भन्ने हो भने 'कोअर्डिनेट अज्ञात' भएको विन्दुमा पुगेका छन्, जहाँ उनको वास्तविक उपस्थितिको ज्ञान हुँदैन। यस अवस्थामा एकतर्फ देशलाई समाजवादउन्मुख अग्रगामी दिशामा लैजानुछ भने अर्कोतर्फ वाम खेमाभित्रको यो अन्यौल र विभाजन तथा मपाईंवादले दिशाविहीन र अन्यौलग्रस्त अवस्थामा पुर्याएको छ। यो चिन्ताको विषय हो। यस अवस्थामा सुधार ल्याउन देशको वर्तमान अवस्थाको सर्वांगीण विश्लेषण र संयुक्त कार्यदिशा तय गर्न संवादको नयाँ चरणको आवश्यकता छ।"
अमेरिकी राजनीतिक क्रान्ति,"प्रसिद्ध विचारक नोम चोम्स्कीले पटकपटक दोहोर्याइरहेको अभिव्यक्ति हो, अमेरिका 'साम्राज्यवादी शक्ति नै हो।' उनी हार्बर्ड विश्वविद्यालय जस्तो प्रख्यात विश्वविद्यालमा अध्यायपन गर्ने प्राध्यापक हुन् अहिले एमआईटीमा अध्यापन गर्दछन्। प्रसिद्ध 'पुलित्जर एवार्ड' प्राप्त पत्रकार क्रिस हेज भन्छन्, 'अमेरिकी शासन व्यवस्था 'कर्पोरेट फासिजम' (कम्पनीहरूले चलाएको फासीवाद) हो।' क्रिस हेज न्युयोर्क टाइम्सका निवर्तमान विदेश संवाददाता हुन्। प्रसिद्ध अमेरिकी अर्थशास्त्री डेविड हार्वी भन्छन्, 'अमेरिकी पुँजीवाद' ऋणको व्यवस्थापनमा टिकेको विकृत पुँजीवाद हो। यी तिनैजानाको एउटै विचार छ, अमेरिका सबैभन्दा ठूलो हतियारको कारखाना हो। उसको परराष्ट्र नीति 'फोसिल ऊर्जाको शोषण, सत्ता परिवर्तन र हातहतियारको व्यापारको प्रवर्धन गर्नु हो। उनीहरू यो पनि भन्छन्सन् १९३० पछाडिको अमेरिका ६ वटा वित्तीय कम्पनी (बैंक) र केही बहुराष्ट्रिय कम्पनीहरूले चलाएको शासन सत्ता हो। अठार प्रतिशत जनता निर्वाचनमा भाग लिन्छन्, निर्वाचनमा चन्दा उठाउने होडबाजी चल्छ र 'बालस्ट्रिट' (वित्तीय कम्पनीहरूको केन्द्र) ले त्यसैलाई सबैभन्दा बढी चन्दा दिन्छ जसलाई उसले जिताउन चाहेको छ। यस्तो पृष्ठभूमिमा भावी अमेरिकी राष्ट्रपतिको निर्वाचन दौडमा देखिएको एउटा प्रवृत्ति के देखियो भने अमेरिकी जनताको ठूलो हिस्सा खासगरी युवा पुस्ता प्रजातान्त्रिक समाजवादमा विश्वास गर्दो रहेछ। यस निर्वाचनमा तीनवटा फरक प्रवृत्ति भएका तीनजना उम्मेदवारहरू निर्वाचनको दौडमा छन्। त्यसमध्ये एकजना हुन् हिलारी क्लिन्टन। उनले आफ्नो अटो वायोग्राफीमा नेपालका बारेमा नितान्त झुठो कुरा लेखेकी छन्। उनले लेखेकी छन्, 'नेपाल अत्यन्त फोहोर देश हो, मानिसहरू बाटोमा दिसा गर्छन्। नेपालको एकदिने भ्रमणमा जाँदा होटेल र्याडिसनले पोखरीमा भएको सबै पानी फ्याँकेर मिनर वाटर भरेछ मेरा लागि।' यदि यो सत्य नै हो रहेछ भने हिलारी अमेरिकी सभ्रान्तको प्रतिनिधित्व गर्ने उम्मेदवार रहिछन् भन्न सकिन्छ। अर्का उम्मेदवार हुन डोनाल्ड ट्रम्प। उनी टेलिभिजनमा 'रियालिटी सो' आयोजना गर्ने अर्बपति हुन्। उनी छुचो बोल्छन् तर सत्य बोल्छन्। आप्रवासीप्रति अनुदार यिनी मेक्सिको र अमेरिकाका बीचमा पर्खाल लगाउने र पर्खालको खर्च मेक्सिकोलाई व्यहोर्न लगाउने कुरा गर्दछन्। अमेरिकालाई फेरि एउटा बलियो देश बनाउन उनी चाहन्छन्। ओबामाको असफल परराष्ट्र नीतिको तीव्र आलोचक यिनी 'इराक र लिबिया' मा अमेरिका असफल झुठ्ठो प्रमाणित भएको आरोप लगाउने मात्र होइन, ती आक्रमण त्रुटिपूर्ण भएको दाबी गर्छन्। सिनेटर बर्नी स्यान्डर्स 'अमेरिकी पुँजीवादको तीव्र आलोचक रहेका छन्। उनी एउटा नयाँ राजनीतिक क्रान्तिको कुरा गरिरहेका छन्। बर्नी प्रजातान्त्रिक समाजवादको पक्षमा गरिबहरू, युवा, कामदारहरू र विद्यार्थीको नेतृत्व गरिरहेका छन्। उनी भन्छन्, 'सन् १९३० पछाडि अमेरिकी अर्थतन्त्रको साँचो ६ वटा वित्तीय संस्थाको एकाधिकारमा पुगेको छ। सुनको ठाउँमा 'ट्रेजरी वण्ड' अमेरिकी डलरको 'सुरक्षण प्रत्याभूति' बनेको छ। सुनको प्रत्याभूतिमा छापिने डलरका नोटहरू अहिले जति चाहियो त्यति छापिन्छ र त्यसको प्रत्याभूतिका लागि 'ट्रेजरी वण्ड' बिक्री गरिन्छ। तसर्थ ६ वटा वित्तीय संस्थाहरू टाट पल्टिए भने अमेरिकी अर्थतन्त्रको पनि टाट पल्टिन्छ। उनी भन्छन्, 'चार करोड ७० लाख मानिस सरकारले प्रदान गरेको मासिक तीन सय डलरको भरमा बाँच्न बाध्य छन्। २७ लाख मानिसको रोजगारी समाप्त भई बेरोजगार बनेका छन्। अमेरिकाको मध्यव वर्ग गरिब बनेको छ। सम्पूर्ण राष्ट्रको आधाभन्दा बढी आम्दानीमा माथिल्लो दश प्रतिशतको अधीन छ र त्यस दश प्रतिशतभित्रको एक प्रतिशत धनी मानिसले यस्ता आम्दानीको आधा भागमा अधीन जमाएको छ र यस एक प्रतिशतभित्र पनि त्यो सम्पत्तिमा करिब ६ सयवटा ठूलठूलो राष्ट्रिय र बहुराष्ट्रिय निगमको अधीन कायम छ। ती ६ सय कम्पनीमध्ये ६ वटा वित्तीय कम्पनीले त्यस आम्दानीमाथि नियन्त्रण गरेका छन् र अमेरिकको सरकार पनि उनीहरू नै चलाउँछन्। उनको विचारमा अमेरिकाको संस्थापन राजनीति भनेको 'अमेरिकी सम्पत्ति र सत्ता' को समीकरण हो जसको प्रतिनिधित्व ६ वटा वित्तीय संस्थाले गर्ने गरेका छन्। यी तीनजना उम्मेदवारको एउटा अर्को विचित्रको विशेषता देखिएको छ। बर्नी स्यान्डर्सलाई उनका प्रत्येक समर्थकले जनता २७ डलरका दरले चन्दा दिइरहेका छन्। उनको चुनावको खर्च आम गरिब जनताको चन्दाबाट उठिरहेको छ। डोनाल्ड ट्रम्प आफ्नो खर्च आफैं व्यहोरिरहेका छ। हिलारी क्लिन्टनको खर्च धनी वित्तीय संस्थाहरूले व्यहोरिरहेका छन्। बर्नी स्यान्डर्सका विरुद्ध डेमोक्र्याटिक पार्टीका संस्थापकहरूले व्यापक धाँधली गरिरहेका कुरा त्यहाँका स्वतन्त्र बुद्धिजीवीहरू आरोप लगाउँछन्। अमेरिकाको सञ्चारमाध्यम धनी कम्पनीहरूका नियन्त्रणमा छन्। ती सञ्चारमाध्यमहरू 'बर्नी' लाई जोकर मान्छन्। अमेरिकामा जसले समाजवादको कुरा गर्छ त्यसलाई संस्थापनले कम्युनिस्ट मान्छ। जसले अमेरिकाको सत्ता परिवर्तन र युद्धको विरोध गर्छ त्यसलाई पनि संस्थापनले कम्युनिस्ट नै मान्छ। बर्नीलाई यही आरोप छ। उनका विरुद्धमा धाँधली भइरहेको छ। आम अमेरिकी जनता बर्नीलाई स्वतन्त्र उम्मेदवारको रूपमा लड्न सल्लाह दिइरहेका छन्। उनको स्वतन्त्र उम्मेदवारीले हिलारीको हार सुनिश्चित हुन्छ र रिपब्लिकन उम्मेदवार ट्रम्पले जित्ने निश्चित छ। ट्रम्पलाई हराउन सक्ने उम्मेदवार बर्नी स्यान्डर्स हुन् तर डेमोक्र्याटिक पार्टीले उनलाई धाँधली गरेर उम्मेदवार हुन दिँदैन। यदी बर्नी स्यान्डर्सले निर्वाचनबाट आफूलाई फिर्ता गरे भने ट्रम्पको जित सुनिश्चित हुन्छ र हिलारीले उम्मेदवारी फिर्ता गरिन् भने स्यान्डर्सले ट्रम्पलाई जित्ने छन्। तर अमेरिकी वित्तीय फासीवादले यसो हुन दिँदैन। साँढे अनुशासित भयो भने वरिपरी शान्ति छाउँछ। अमेरिकी राजनीतिमा लोकतान्त्रिक बहस र संस्कारको विकास भयो भने त्यसले मानवीय मर्यादा र आदर्शलाई अंगाल्न थाली हतियार बनाई युद्धको बजार चलाउने काम बन्द गर्नेछ। यसले विश्वले भोगिरहेको 'टेरोरिजम' को समाधानको बाटो समाउनेछ। स्लोभानियन दार्शनिक जिजेक भन्छन्, 'बाहिरबाट हेर्दा जुन कुरालाई लोकतन्त्र देखिन्छ, भित्रपट्टि त्यो विकृत पुँजीवादको रूपमा रहेको छ।' हिलारी क्लिन्टनको विगतले के देखाएको छ भने उनी सत्ता परिवर्तनमा सक्रियतापूर्वक लागिन्। लिबिया र इजिप्टमा विप्लव गराइन् र अन्त्यमा सिरियामा संस्थापनका विरुद्ध विद्रोह रचाइयो। त्यसको परिणाम 'आईएस' को जन्म भयो। हिजो 'अरबको बसन्त' भनी तारिफ गरिएको घटनाले आज मानव संहारको रूप लिइरहेको छ। हिलारीको राष्ट्रपतित्व कस्तो होला ? अनुमान गर्न सकिन्छ। उनले विल क्लिन्टनदेखि ओबामासम्मका महँगा त्रुटिहरूलाई लुकाउन 'सत्ता विप्लव' कै रणनीतिलाई प्राथमिकता दिनेछिन्। उत्तर कोरियालाई नष्ट गर्ने हर्कतले दक्षिण पूर्व एसियामा अशान्तिको उदय हुने सम्भावना छ। यसबाट एसियाको बढ्दो आर्थिक उन्नतिलाई अवरोध पुग्ने खतरा छ। पेट्रोलियम उत्पादनको कब्जा निरन्तर राख्ने उनको नीतिले अरबमा तनाव यथावत् रहनेछ र 'टेरोरिजम' समस्या झनै बढ्नेछ। उनको 'सफ्ट प्रभाव' को नीतिभित्र नागरिक समाजको सम्बन्धको विस्तार रहनेछ। त्यसको तात्पर्य हो 'लोकतन्त्र' र 'मानव अधिकार' को वकालत। यस बहानामा अन्तर्राष्ट्रिय गैरसरकारी संस्थाहरू विकासोन्मुख देशहरूमा 'लोकतन्त्र र मानवअधिकार' को पाठ सिकाउने नाममा ती देशका अन्तरिक मामिलामा हस्तक्षेप गर्न सक्रिय रहेनछन्। उनीहरूले धर्म परिवर्तन, सरकारका निकायहरूलाई भ्रष्ट बनाउने कार्य र परिवर्तनका नाममा अस्थिरतालाई प्रवर्धन गरिरहने छन्। विद्रोहीहरूको खेती गर्नु र उनीहरूको मानव अधिकारको चर्चा उठाएर राष्ट्रहरूको सार्वभौमसत्ता र अखण्डतालाई चुनौती दिनु उनीहरूको मुख्य काम हुनेछ। डोनाल्ड ट्रम्पको विजयले सबैभन्दा ठूलो मार अमेरिकी बहुराष्ट्रिय निगमलाई पर्ने छ। ट्रम्प अमेरिकामा हुने उत्पादनलाई महत्व दिई रोजगारी निर्माणलाई मुद्दाको रूपमा उठाइरहेका छन् र उनी राजनीतिभन्दा अर्थतन्त्रको पक्षमा छन्। यसो भयो भने 'अमेरिकाको नाजायज हस्तक्षेपमा कमी आउने छ र विश्वको अन्य भागमा आर्थिक विकासका लागि आवश्यक स्थायित्वको निर्माण हुनेछ।' बर्नी स्यान्डर्सले राष्ट्रपतिको चुनाव जित्ने मौका पाए भने 'विकृत पुँजीवादको विस्तारमा अमेरिकाले गर्दै आएको परम्परागत राजनीतिक हस्तक्षेप घट्नेछ। अमेरिकी जनताको हातमा राजनीति फर्किने सभवना बढ्नेछ।' जेहोस् करिब एक शताब्दीपछि अमेरिकामा राजनीतिक बहस सुरु भएको छ। बर्नी स्यान्डर्सले अमेरिकाको राजनीतिलाई युवा र कामदार वर्गमा पुर्याएका छन्। लोकतन्त्रका नाममा वित्तीय अधिनायकत्वमा फसेको लिंकन, रुजवेल्ट र केनेडीको देशका जनताले लोकतन्त्रको अनुभूति गर्न पाउने अवस्थाको सिर्जना गर्न बहसको सुरुवात भएको छ। साँढे अनुशासित भयो भने वरिपरी शान्ति छाउँछ। अमेरिकी राजनीतिमा लोकतान्त्रिक बहस र संस्कारको विकास भयो भने त्यसले मानवीय मर्यादा र आदर्शलाई अंगाल्न थाली हतियार बनाई युद्धको बजार चलाउने काम बन्द गर्नेछ। यसले विश्वले भोगिरहेको 'टेरोरिजम' को समाधानको बाटो समाउनेछ। अरेबियन जनताले आफ्नो स्रोतमाथि आत्मनिर्णयको अधिकार पाएमा उनीहरूको अमेरिकी एवं पश्चिम विरोधी आतंकहरू आफैं शिथिल हुनेछन्। डेभिड हार्वी भन्छन्, 'एउटा उद्योगपतिले उत्पादनको प्राजेक्ट बनाउँछ र त्यसलाई कार्यान्वयन गर्न बैंकबाट कर्जा लिन्छ। उसले त्यसबाट केही नाफा गर्छ र ऋण चुक्ता गर्छ। फेरि प्रोजेक्ट बनाउँछ र ऋण लिन्छ। यो चक्र निरन्तर चलिरहन्छ। उद्योगपति असफल भए वित्तीय कम्पनी डुब्छ। बैंक टाट पल्टिए उद्योगहरूमाथि लगानी गर्ने रकम हुँदैन। यसलाई 'ऋण व्यवस्थापनमा आधारित पुँजीवाद' भनिन्छ। माक्र्सले भनेको पुँजीवाद यो होइन। यो पुँजीवाद 'विकृत दलाल पुँजीवाद हो'। हार्वीका भनाइमा 'अमेरिकी पुँजीवाद खास पुँजीवाद होइन यो विकृत 'ऋण व्यवस्थापनको पुँजीवाद हो।' उनी भन्छन्, 'यो चाँडै आफैं ढल्दैछ। विश्वबैंक र अन्तर्राष्ट्रिय मुद्राकोषले हाम्रा पूर्व अर्थमन्त्री रामशरण महतको सहयोगमा नेपालमा आयात गरेको पुँजीवाद पनि विकृत पुँजीवाद नै हो। यसलाई हाम्रा 'इकोनोमेट्रिक' का जानकार, वित्तविज्ञहरु, कांग्रेस नेता, एमालेका नेता र माओवादीका नेताहरू बोकेर हिँडिरहेका छन्। बर्नी स्यान्डर्सलाई धन्यवाद दिनुपर्छ। उनले यसलाई चुनौती दिएका छन्। संसारको सबै जनताले अमेरिकी जनताको राजनीतिक क्रान्तिलाई सघाउनु समयको माग हो।"
देश खाने 'देशभक्त' का नक्कली एजेन्डा,"ब्रिटिस राजदूत (रेजिडेन्ट) गर्डलस्टोनले वीर शमशेरलाई मन पराउँदैनथे। सन् १८८५ मा षडयन्त्रपूर्वक प्रधानमन्त्री भएका वीर शमशेरकै प्रियपात्रहरूमार्फत गुप्तचरको रूपमा प्रयोग गरेर उनले सरकारी सूचना संकलन गर्थे भनिन्छ। आफूलाई खाँटी देशभक्त भन्दै साँखुल्ले बनेर श्री ३ महाराजको पूजादेखि भुजासम्मका खबर दिने कथित देशभक्तहरूझैं आज पनि कार्यपालिका, न्यायपालिका, व्यवस्थापिका, सुरक्षा अंगलगायतका यावत् सूचना बेचेर धनी हुने ठूलो समूह नेपालमा सक्रिय छ। देश खाने कृत्रिम देशभक्तहरू चिन्न नसक्दा हिजो राजदरवारकै गुप्त सूचना पनि विदेशीका निवासमा पुग्थ्यो भने आज हरेक गौंडागौडामा त्यस्ता राष्ट्रघातीहरू सक्रिय छन्। २०४० साल फागुनमा पंक्तिकारले राजा त्रिभुवनका सवारी चालक मरिचमान नकर्मीसँग ठहिटीस्थित उनकै निवासमा आठ घन्टासम्म कुराकानी गरेको थियो। त्रिभुवनले शीतल निवास (महाराजगञ्ज) स्थित भारतीय दूतावासमा राजनीतिक शरण लिएपछि श्री ३ मोहन शमशेरले अर्जुन शमशेर र विजय शमशेरलाई वार्ता गर्न पठाएका थिए। राजाले भेट गर्न अस्वीकार गरेपछि भारदारीसभा बोलाइयो। त्रिभुवनका ड्राइभरको भनाइ अनुसार, अघिल्लो दिनसम्म राजभक्त र देशभक्त भनिएका काठमाडौंका कतिपय अवसरवादी प्रवञ्चक भारदारले राजालाई नै गद्दीच्युत गर्नुपर्ने राय दिए। गणेशमान सिंहका बाजेले कडा शब्दमा त्यसको विरोध गर्दै भनेका थिए 'राणाहरूलाई एबीसी क्लासमा विभक्त गर्दा तत्कालीन प्रधानमन्त्रीले गुहुको टीका पहिरिबक्स्यो। हजुरले राजालाई गद्दीच्यूत गरिबक्स्यो भने त्यो भन्दा ठूलो गुहुको टीका पहिरिबक्सनेछ।' त्रिभुवनका शाही पाश्र्ववर्ती जनरल नरशमशेरको जीवनीमा पनि यो उल्लेख भएकाले मरिचमान नकर्मीको कथन पूर्ण सत्य ठहरिन्छ। देशभक्ति र राष्ट्रवादका गीत गाउँदैमा कोही देशभक्त हुँदैन। टनकपुर, महाकाली, कोसी, गण्डक र त्यस्ता कैयन् सन्धिसम्झौतामा राष्ट्रघात गर्नेहरू राजनीतिमा सक्रिय रहँदा लामो कालखण्डसम्म राष्ट्रले ठूलो क्षति भोग्नुपर्यो। इजरायल वा पाकिस्तान जस्ता देशमा त्यस्तो राष्ट्रघात गर्नेहरूलाई गुप्तचर पठाएर सेनाले मध्यरातमै प्राणपखेरु उडाइदिन्छ। नेपालमा त राष्ट्रिय सेनालाई दुस्मन भन्नेहरूले पनि राज्यबाट मानसम्मान पाइरहेकै छन्। पूर्व प्रधानमन्त्री मरिचमान सिंह जस्ता प्रखर राष्ट्रवादी राजनीतिज्ञलाई अन्त्येष्टीमा समेत राज्यले यथोचित सम्मान दिएन। किनभने उनी देश लुट्ने र देश खाने देशभक्त थिएनन्। सर ज्योफ्रे बेथामले जुद्ध शमशेरलाई 'झन्डै एकसयजना छोराका पिता' भनेका छन्। छोरीहरूको कुरा त्यसमा उल्लेख छैन। ती सबै राज्यकोषबाटै पालिएका थिए। २०६२०६३ सालको परिवर्तन (? ) पछि सिंहदरवारमा पुगेका कतिपय नयाँ राणाहरूले त्यसरी नै पचासौं व्यक्तिलाई छोराछोरीसरह सल्लाहकार, विज्ञ आदि बनाएर पालनपोषण गर्दै आएका छन्। पार्टी र त्यसमा पनि आफ्नो गुटका मानिस पदेन विशेषज्ञ बनाइएका छन्। क्षमता नभएपनि राजाका कर्मचारीहरू पदेन राजभक्त, पदेन कूटनीतिज्ञ र पदेन आमसञ्चारविद् भएजस्तै तलबभत्ता पाउने सबै विज्ञ भएका छन्। देश खाने 'देशभक्तहरू' अहिले मात्र होइन, उहिले पनि थिए। सन् १६३० मा तिब्बतमा विद्रोहीहरूलाई दमन गर्न सेनाका कमान्डर भएर गएका भीम मल्ल (कान्तिपुरका राजा प्रताप मल्लका भाइ) ले सन् १६४५ देखि १६५० सम्म पटकपटक त्यहाँ पुगेर सफलता पाए। लडाईं जितेर फर्केपछि चापलुस, चाकडीवाज र कुरौटेहरूले भीम मल्लले अब राजा प्रताप मल्ललाई गद्दीच्यूत गरेर शासन गर्न खोजेका छन् भन्ने हल्ला फैलाए। राजाले विचारै नगरी भीमलाई वध गर्ने हुकुम दिए। बिना कसुर पति मारिएपछि सति जान वाध्य उनकी पत्नीले श्राप दिइन् 'देशको भलो चिताउनेको यस्तो दुर्गति हुन्छ भने नेपालमा कुनै देशभक्तको पनि भलो नहोस्।' किम्वदन्तीको रूपमा आएपनि राष्ट्रवादी देशभक्तहरूमध्ये धेरैको अवस्था आज पनि मरेतुल्य छ। देश खाने कृत्रिम देशभक्तको बाहुल्य रहँदै आएको छ, नेपालमा। त्यसैले अभिभावकहरू छोराछोरीलाई 'चाँडै धनी बन्नू' भन्छन्, राष्ट्रवादी भएर राष्ट्र बचाउनू, देशभक्त हुनू भन्दैनन्। युरोपअमेरिका गएर उतै बस्नु भन्छन्। देश खाने देशभक्तहरू नेपालमा प्रशस्त लुटेर विदेशमै मर्न तयार छन्। हिजो कतिपय नेपालीहरू प्र्राणत्याग गर्न काशी जान्थे, आज क्यानाडा र क्यालिफोर्निया जान्छन्। लिओ तोल्स्तयले भनेका छन् 'देश सर्वोच्च हुन्छ भन्ने भावना नै देशभक्ति हो।' त्यसैले जातिवाद, क्षेत्रवाद, धर्म, संस्कृति, परम्परा र सम्प्रदायभन्दा माथि हुन्छ देश। देशभक्ति राजनीति होइन, तर देशभक्ति नभएको मान्छेका हातमा राजनीति गयो भने त्यहीबाट सुरु हुन्छ देशको पतन। नेपालमा देखिँदै आएको बेथितिले यही पुष्टि गरेको छ। बीपीको मृत्युपछि देश खान खोज्ने विदेशीका 'संयन्त्र' बनिसकेका कांग्रेसीहरूले बीपी विचारको सार बुझ्न सकेनन्। फलतः कांग्रेस आज 'भाइ माओवादी' बनेको छ। भिट्कुन क्विजलिङ्ले दोस्रो विश्वयुद्धमा आफ्नो देशमा हमला गर्न जर्मन सेना बोलाए। उनी नर्वेजियन लेवर पार्टीका नेता थिए, कम्युनिस्ट विचारका। पछि अमेरिकाको समर्थक बनेर पार्टी नै कम्युनिस्टविरोधी बन्न पुग्यो, सन् १९५० पछि। दोस्रो विश्वयुद्धमा रक्षामन्त्री रहेका क्विजलिङ्लाई टाइम पत्रिकाले समेत 'राष्ट्रघाती' भनेर लेख्यो। सन् १९३१ देखि १९३३ सम्म रक्षामन्त्री र सन् १९४२ देखि १९४५ सम्म प्रधानमन्त्री रहेका क्विजलिङले जर्मनीको कठपुतली भएर काम गरे। उनले राजा हाकोन (सातौं) लाई जर्मन सेनाद्वारा कैद गराए। नेपालमा बहुदलीय व्यवस्थाका पक्षमा भएको आन्दोलनका बेला वामपन्थीहरूको गोप्य बैठकमा एकजना कम्युनिस्ट नेताले 'भारतीय सेना बोलाएर राजा वीरेन्द्रलाई तत्काल कैद गर्नुपर्ने' प्रस्ताव राखेका थिए। राष्ट्रवादी विचारका नेता मदन भण्डारीले रौतहट निवासी ती राष्ट्रघाती नेतालाई हप्काउँदै भने 'तपाई आफ्ना शब्दहरू फिर्ता लिनुहोस्। राजासँग हाम्रो सैद्धान्तिक असहमति छ। राजा राष्ट्रवादी छन्। त्यसैले, विदेशी सेना बोलाएर राजतन्त्र हटाउने हाम्रो सोच छैन। त्यसो गर्नु सरासर राष्ट्रघात हुन्छ।' गुप्त बैठकमा सहभागी एक वामपन्थी नेताका अनुसार, देश खान खोज्ने ती कथित देशभक्त चुनाव हारेर पनि भारतकै प्रयत्न र बलमा प्रधानमन्त्री भए। उनी आज पनि दिल्लीका दूत जस्ता छन्। कतिपय व्यक्तिले इतिहासको मिहिन अध्ययन नै नगरी सबै राणशासकहरू खराब थिए भन्ने प्रचार गरेको पाइन्छ। राजाहरूलाई अधिकारविहीन तुल्याएर आफू सर्वेसर्वा भएपनि राणा शासकले श्री ५ लाई यथोचित सम्मान गरेका थिए। 'लाइफ अफ महाराज सर जंगबहादुर राणा' पुस्तकमा पद्मजंग (जंगबहादुरका पुत्र) लेख्छन् 'जंगबहादुरका परमभक्त विजयराज पाण्डे लगायतका भारदारले हामी राजाको मुकुट हजुरलाई पहिर्याउन चाहान्छौं भनेर जंगबहादुरलाई आग्रह गर्दा आफूले राजालाई हटाउने कुरा कल्पना पनि गर्न सक्दिनँ भन्ने जवाफ दिएका थिए।' (पृष्ठ १९३) २००७ सालमा भारदारी सभामा रहेका काठमाडौंका केही लुब्ध, चापलुस र देशघातीहरूले श्री ३ मोहन शमभशेरलाई उकासेर राजा त्रिभुवनलाई गद्दीच्यूत गर्न खोज्दा उनले अस्वीकार गर्दै त्रिभुवनका माइला नाति ज्ञानेन्द्रलाई बेबी किङ बनाएर राजगद्दीमा राखी गद्दी खाली हुन दिएनन्। देश खाने देशभक्तहरूको कुरा सुनेर मोहन शमशेरले गलत निर्णय गरेको भए भारतीय नेताहरूले सयकडौं राज्यलाई गाभेझैं नेपालको अस्तित्व तत्काल समाप्त पार्न सक्थे। राष्ट्रियतामा आँच आउँछ भनेर बीपी कोइरालाले २०३७ सालमा जनमतसंग्रहको परिणाम सहर्ष स्वीकार गरे। चुनावमा धाँधली भएका सूचनाहरू पाएपनि उनले किचलो गरेनन्। राजसंस्था र प्रजातन्त्रवादी शक्तिहरूबीचमा फाटो गराएर इन्दिरा गान्धीले नेपालमा अस्थिरता फैलाउन खोजेको कुरा आठवर्ष भारतमा निर्वासित भएर बस्दा बीपीले राम्ररी बुझेका थिए। त्यसैले बहुदलीय व्यवस्थाका पक्षमा ४५ प्रतिशत मत प्राप्त हुँदा एकदिन त्यसैलाई भरपर्दो पुँजी बनाउन सकिन्छ भन्ने पनि उनले बुझेका थिए। बीपीको मृत्युपछि देश खान खोज्ने विदेशीका 'संयन्त्र' बनिसकेका कांग्रेसीहरूले बीपी विचारको सार बुझ्न सकेनन्। फलतः कांग्रेस आज 'भाइ माओवादी' बनेको छ। पश्चिमाहरू नेपाल र चीनबीच सम्बन्ध प्रगाढ भएको देख्न चाहँदैनन्। सन् १८८६ मा चीनका राजाले पठाएको विशेष प्रतिनिधिमण्डललाई नेपालले अभूतपूर्व स्वागत गरेपछि ब्रिटिस दूत मेजर डुरान्ड क्रुद्ध भए। 'राणा शासनको वृतान्त' पुस्तकमा प्रमोद शमशेर राणाले त्यसबेला नेपाल दरबारले आफ्नो यथोचित सम्मान नगरेको भन्दै ब्रिटिस दूतले पत्र पठाएकोमा सरकारले 'तपाईलाई सैनिक सलामी दिएकै हो, ख्याल गर्नु भएन छ' भन्ने जवाफ पठाएको कुरा लेखेका छन्। आज पनि पश्चिमाहरूले एनजीओ आईएनजीओ र लोभीपापीहरूलाई प्रशस्त दानापानी दिएर नेपालमा प्राचीन धर्मसंस्कृति, परम्परागत शक्ति, एकताका सूत्रहरू, इतिहास, मौलिकता सबै भत्काउन चाहेका छन्। त्यही हुनाले नेपाल राष्ट्रको झन्डा र नाम फेर्नुपर्छ भन्दै माओवादी मच्चियो, मच्चियो र थच्चियो। हिन्दु र बौद्धलगायतका संस्कृति मास्ने दीर्घकालीन रणनीति एवं राष्ट्रिय एकता ध्वस्त पार्ने संघीयता पश्चिमाहरूकै गुरुयोजना हो भन्ने कुरा समयमै हृदयंगम नगरेमा नेपाल गृहयुद्धमै फस्ने निश्चित देखिएको छ। त्यसैले देश खाने देशभक्तका नक्कली एजेन्डाबाट राष्ट्रलाई बचाउनु आजको आवश्यकता हो।"
लोकतन्त्र कि अराजकता ?,"आधुनिक मलेसियाका निर्माता महाथिर मोहम्मद, जो नेपालका जनता राम्ररी परिचित छन्, ले लेखेका छन्'जब लोकतन्त्रमा नागरिकले आफ्ना शासक चुन्न पाउने अधिकारको साथै उनीहरूले आफ्ना कर्तव्य र जिम्मेदारी बुझ्छन् तब मात्र त्यो लोकतन्त्र अतिशयोक्ति स्वतन्त्रतामा ह्रास हुँदैन र अराजकतामा पुग्दैन। होइन भने लोकतन्त्रले अराजकता ल्याउँछ।' हुनत उनले यो कुरा पश्चिमी देशहरूको सन्दर्भमा लेखेका हुन्। तर यो भनाइ नेपालमा लागू भएको देखा पर्यो। उनले नेपालको उल्लेख कतै गरेका छैनन्, तर उनको हरेक विचार नेपालको स्थितिसित मिल्न आएको छ। उनले भनेका छन्, 'जब सैद्धान्तिक लोकतन्त्रको लगावले देशमा आर्थिक अगति, उच्च बेरोजगारी, काम गर्ने र कडा परि श्रम गर्ने अधिकारबाट वञ्चित हुने अवस्था, नयाँ तानाशाही अथवा चुपचाप बसेका जनता समुदायमाथि मुठीभर राजनीतिक कार्यकर्ता हावी हुन्छन् त्यसबेला आदर्शवादी लोकतन्त्र कतै विकृत भयो कि भन्ने प्रश्न उठ्छ। साँच्चै भन्ने हो भने लोकतान्त्रिक अतिवादीहरू धार्मिक अतिवादीजस्तै हुन्। जे भए पनि एसियाली लोकतन्त्रले नागरिकहरूलाई जथाभावी गर्ने छुट दिँदैन। गलत किसिमले बुझिएको लोकतन्त्रले न राज्यको न त जनताको हित गर्छ।' यस सन्दर्भमा नियाल्दा नेपालमा सबभन्दा ठूलो अराजकता नेपाल सरकारमा नै देखिन्छ। नेपालको संविधानमा 'प्रधानमन्त्री र मन्त्री सामूहिक रूपमा संघीय संसद्प्रति उत्तरदायी हुनेछन् र मन्त्री आफ्नो मन्त्रालयको कामका लागि व्यक्तिगत रूपमा प्रधानमन्त्री र संघीय संसद्प्रति उत्तरदायी हुनेछन्' भनेर लेखिएको छ। तर सोही मन्त्रीमण्डलका ६ जना उपप्रधानमन्त्रीहरू ६ दिशातिर फर्केका छन्। एकातिर प्रधानमन्त्रीले संघीयता लागू गर्न डेड वर्षमा चुनाउ गर्ने घोषणा गर्छन् अर्कोतिर उपप्रधानमन्त्री चित्रबहादुर केसीले त्यही संघीयताको विरोधमा आन्दोलनको घोषणा गर्छन्। जनताले कसलाई पत्याउने र कसको कुरा सुन्ने ? सरकारी कर्मचारीले कसको आदेश पालना गर्ने, कसको अवहेलना गर्ने ? यसबाट अन्योल झन् थपिएको छ। अन्यौलता नै अराजकता हो। संविधानमा धर्म निरपेक्षता घोषणा गरिएको छ। तर यसका कट्टर विरोधी उपप्रधानमन्त्री कमल थापाले आफ्नो विचार सार्वजनिक रूपमा व्यक्त गर्ने गर्छन्। उनले नेपाललाई हिन्दु राष्ट्र बनाउने आफ्नो अभियान यथावत् राखेका छन्। आखिर नेपाल सरकारले संविधानको संरक्षण गर्न खोजेको हो या ध्वस्त गर्न खोजेको भन्ने स्पष्ट देखिन्न। धर्म निरपेक्षता कि हिन्दु राष्ट्र भन्ने विवादले नेपालीले नाकाबन्दीको सास्ती पाए। यसको लागि दोषी को ? प्रधानमन्त्री कि उपप्रधानमन्त्री ? ठीक उल्टा विश्वास र अडान लिएर सँगै बसिरहेका पदाधिकारीहरू नै अराजकताको स्रोत बनेका छन्। दलको क्रियाकलाप जतिसुकै असन्तुष्ट भए पनि त्यसको अभिव्यक्ति दलको आन्तरिक मामिला हो। त्यसलाई बाहिर ल्याएर छताछुल्ल पार्नु अनुशासनहीनता नै हो। नेपालका पहिलो र दोस्रो ठूला दलहरूमा नै अराजकता व्याप्त रहनु भनेको दलीय पद्धति असफल भएको मान्नुपर्छ। अर्को अराजकता राजनीतिक दलहरूमा विद्यमान छ। सत्तासीन दलका नेता केपी शर्मा ओली एमालेका निर्वाचित अध्यक्ष तथा संसदीय दलका नेता हुन्। त्यस नाताले उनी प्रधानमन्त्रीको पदमा आसीन पनि छन्। उनको नेतृत्वलाई एमाले पार्टीले औपचारिक रूपमा स्वीकारेको छ। तर आफ्नै दलका उनका विरोधीहरूले उनको कार्यशैली र निर्णय लिने तरिकाको कटु आलोचना गरिरहेका छन्। यस्तो आलोचना दलभित्र मात्रै सीमित रहनुपर्ने कुरा हो। तर यो व्यापक रूपमा सार्वजनिक भएको छ। जनताको नजरमा आज एमाले दल विभक्त र अनुशासनहीन देखिएको छ। के एमालेले चाहेको त्यही हो ? दलीय अनुशासन अनुसार नेतृत्वका लागि प्रतिस्पर्धा हुनु स्वीकार्य हुन्छ। तर एकपटक नेतृत्व चयन भइसकेपछि सो नेतृत्वलाई नै स्वीकार गरिनुपर्छ। सो नगरिनु अनुशासनहीनता हो। अराजकताको अर्को नाउँ अनुशासनहीनता हो। अनुशासन कायम गर्न नसक्नु नेतृत्वको कमजोरी हो। दलभित्र अराजकता फस्टाउँदा सो दललाई मात्र नोक्सानी हुने होइन यसबाट दलीय प्रणाली र लोकतन्त्रलाई नै क्षति पुग्न गएको छ। त्यसबाट सो दलको अस्तित्वमा मात्र प्रश्न उठ्दैन त्यसको सँगसँगै दलीय प्रणाली र त्यसमा उभिएको लोकतन्त्रमाथि पनि अनेक शंकाउपशंका उठ्छ। त्यस्तै अनुशासनहीनता र अराजकता नेपाली कांग्रेसमा पनि विद्यमान छ। दलको क्रियाकलाप जतिसुकै असन्तुष्ट भए पनि त्यसको अभिव्यक्ति दलको आन्तरिक मामिला हो। त्यसलाई बाहिर ल्याएर छताछुल्ल पार्नु अनुशासनहीनता नै हो। नेपालका पहिलो र दोस्रो ठूला दलहरूमा नै अराजकता व्याप्त रहनु भनेको दलीय पद्धति असफल भएको मान्नुपर्छ। यस्तै अराजकता नेपालको प्रशासनमा पनि देखापर्छ। राज्यको प्रतिनिधि तथा प्रतीक सरकार हो। सरकार शासन चलाउन बनेको हुन्छ। राज्यको सञ्चालन गर्ने र अनुशासन वा मर्यादा पालन गराउने काम गर्ने तथा आज्ञा, आदेश दिने कामलाई नै शासन भनिन्छ। तर हाम्रा प्रधानमन्त्री, उपप्रधानमन्त्री र मन्त्रीहरूले सो काम गरेको पाइँदैन। उनीहरूले आफ्ना मातहतका कर्मचारीहरूलाई खालि 'निर्देशन' दिने गरेको मात्र पाइन्छ। उदाहरणको लागि प्रधानमन्त्रीले भूकम्पपीडितहरूको लागि वर्षा सुरु हुनुको अगाडि नै घर तयार गरिदिन निर्देशन दिए। सो पूरा भएन। त्यसको जिम्मेदारी प्रधानमन्त्रीले अरूमाथि थोपरिदिन्छ जबकि उनी आफैं जिम्मेदार हुन्। उनले या आफ्नो अधिकार र जिम्मेदारी बुझेका छैनन् या बुझेर पनि सो निभाउने क्षमता राख्दैनन्। प्रधानमन्त्रीले 'निर्देशन' दिने होइन। उनले आदेश दिने हो। आदेशको पालना गराउने काम पनि उनकै हो। कर्मचारीले के गर्यो के गरेन त्यसको श्रेय र दोष प्रधानमन्त्रीलाई जान्छ। उनले कर्मचारीलाई के भने के भनेनन्, कसले राम्रो काम गरे या गरेनन्, कसलाई पुरस्कार दिने र कसलाई दण्डसजाय दिने त्यो उनको क्षेत्राधिकार पर्छ। हामीहरूको सरोकार त्यो होइन। त्यसको फलको भागी जनता हुन्। सरकारले गरेको कामको असल प्रभाव परे असल भन्ने र खराब प्रभाव परे खराब भन्ने हाम्रो काम हो। अर्को उदाहरण उपप्रधानमन्त्री तथा स्थानीय विकासमन्त्री कमल थापाले हालै काठमाडौं महानगरपालिकामा गएर काठमाडौं सफा राख्ने, हिले बाटोलाई कालोपत्रे बनाउने, तुल ब्यानर होर्डिङबोर्ड हटाउने आदि काम गर्न 'निर्देशन' दिए। आदेश दिन सक्ने अधिकारीको पदमा बसेर निर्देशन मात्र दिएको देख्दा या आफ्नो पदको महत्व नै नबुझेको देखिन्छ या सो जिम्मेदारीबाट पन्छिन खोजेको देखिन्छ। यसरी आफ्नो पदको मर्यादा र अधिकारलाई प्रयोग गर्न नसकेकोले नै नेपालको प्रशासन प्रभावहीन र अनुशासनहीन भएको हो। नेपालको जनस्तरमा कस्तो अराजकता फैलिएको छ त्यसको चर्चा आगामी दिनमा गरिनेछ।"
'अज्ञात'को शरणमा बाबुराम,"राजनीतिक चक्र द्रुत गतिमा घुमिरहेको छ र परिवर्तनको गति त्वरित भएको छ। यो त्वरण देशको आन्तरिक कारणबाट कति उत्प्रेरित छ र बाह्य उत्प्रेरकको कति प्रभाव छ ,त्यो आउँदा घटनाक्रमको स्वरुप र नियतिले देखाउने छ। तर यति निश्चित छ यसले देशको राजनीतिक आयाम र आयतनमा प्रभाव पार्ने छ। परिणामको सकारात्मकता वा नकारात्मकता र त्यसको दिशा बाह्य तथा आन्तरिक शक्ति सन्तुलनको अवस्थाले निर्धारित गर्ने छ। किनकि अहिले राजनीतिक प्रबाहको दिशालाई आफूअनुकूल मोड्न सक्रिय भइरहेका बलहरूको प्रकृति तथा दिशा भिन्नाभिन्नै छ र यस अवस्थामा विभिन्न पार्टी, समूह तथा व्यक्तिहरूका राजनीतिक क्रियाकलापको ठोस र तर्कपूर्ण विश्लेषण गरी तर्कसंगत निष्कर्षमा पुग्न त्यति सजिलो छैन। सबै पक्ष तथा शक्तिहरूको अन्तरनिहित उद्देश्य तथा सामथ्र्य स्पष्ट भइसकेको अवस्था छैन। किनकि विगत लामो समयदेखि देशको राजनीति स्वाभाविक गति र प्रक्रियामा अगाडि बढिरहेको छैन र नेतृत्व वर्गको चरित्र तथा व्यवहारमा आउने परिवर्तनले अस्वाभाविक र आकस्मिक अन्ध मोडहरू कदमकदममा अगाडि आएका छन् र तिनले अनपेक्षित परिणाम दिएका छन्। यस पृष्ठभूमिमा हेर्दा अहिले पनि अगाडि आउने सम्भावित अन्ध मोड तथा अनपेक्षित आकस्मिकताको सम्भावनाहरूलाई पूर्ण रूपमा नकार्नु वा त्यसबाट ढुक्क भएर बस्न सकिने अवस्था देखिँदैन। देशको वर्तमान अवस्था राजनीतिक रूपले नयाँ चरणमा प्रवेश गरिसकेको ( राजतन्त्रात्मक अवस्थाबाट लोकतान्त्रिक गणतन्त्रमा प्रवेश गरेको संकीर्ण अर्थमा ) तर राजनीतिक स्थिरता र गन्तव्य (संवैधानिक रूपमा समाजवादउन्मुख भनिए पनि ) स्थापित नभइसकेको तरल अवस्था हो। आर्थिक रूपमा पुँजीवादी आर्थिक संरचनाको चरणमा प्रवेश गरिसकेको संक्रमणकालीन अवस्था हो। सामाजिक रूपमा अझै एकतर्फ सामन्ती संरचनाका अवशेष, (सामाजिक संस्कार, संस्कृति, मनोविज्ञान, सामाजिक भाषिक धार्मिक लैंगिक विभेद र वर्ण विभाजनको अर्थमा ) बलियो रूपमा विद्यमान रहेको तथा मध्यम वर्ग (आर्थिक अर्थमा) तथा मध्यम वर्गीय मनोविज्ञान र मानसिकताको आधिपत्य रहेको अवस्था हो। अर्कोतर्फ मध्ययुगीन संस्कार, संस्कृति तथा परम्पराबाट आधुनिकतातर्फ संक्रमणको चरणमा स्वाभाविक रूपमा अगाडि आउने, आधुनिकता तथा परम्परागत रुढीवादबीच उत्पन्न हुने तीव्र अन्तरद्वन्द्वको अवस्था हो। यस्तो द्वन्द्व सार्वत्रिक र स्वाभाविक अवस्था भए पनि वर्णविभाजन हाम्रो आफ्नो विशिष्ट चरित्र भएको हुँदा यस क्षेत्रमा देखिने सामाजिक अन्तरद्वन्द्व हाम्रो विशिष्ट अवस्था हो, जसको सम्यक र न्यायिक समाधानको बाटो हामी आफैंले निरुपण गर्नुपर्ने हुन्छ, अन्यत्रको अनुभव बटुली समाधान पहिल्याउने सुविधा हामीसँग छैन। तेस्रोतर्फ नयाँ संविधानले उत्पन्न गरेको विवाद र सामजिक विभाजनको भूमरीमा फसिरहेका अवस्था हो र यसबाट सुरक्षित अवतरण आजको पहिलो आवश्यकता हो। बाबुरामले आफ्नो पुरानो वैचारिक र सैद्धान्तिक धरातल छोडी नयाँ ठाउँमा छलाङ त लगाए तर गणितको भाषामा भन्ने हो भने 'कोअर्डिनेट अज्ञात' भएको विन्दुमा पुगेका छन्, जहाँ उनको वास्तविक उपस्थितिको ज्ञान हुँदैन। देशलाई यस जटिल चरणबाट अगाडि बढाउँदा वर्तमानका यी कार्यभारप्रतिको दृष्टिकोण, यिनको सम्यक समाधानको विश्वासिलो तथा यथार्थपरक योजना तथा कार्यक्रमको आधारमा पार्टीहरूको प्रगतिशीलता, क्रान्तिकारिता तथा नयाँपनको परख हुने भएकोले अग्रगमनका लागि यस सामाजिक तथा आर्थिक जटिलतातर्फ इंगित गरिएको हो। यस जटिल तथा तरल अवस्थामा देशको आधुनिक तथा नयाँ समाज ( पार्टीहरूले भन्ने गरेको तर व्यवहारमा नदेखिएको) निर्माणको कार्यभारले देशलाई त्यस गन्तव्यतिर डोर्याउन हामीसँग किटानी लक्ष, स्पष्ट नीति, दृढ संकल्प, ठोस योजना, स्वच्छ राजनीति, उच्च मनोबल, शुद्ध आचरण र उच्च नैतिकताको माग गरिरहेको छ। यसका लागि देश र जनताप्रति समर्पण भाव तथा तदनुरुपका क्रियाकलापको आवश्यकता छ। आज यसै कोणबाट क्रियाशील पार्टीहरूको मूल्यांकन गरी त्यहीअनुकूलको दृष्टिकोण बनाउन आवश्यक छ। यिनै अवस्था र आयामहरूको मूल्यांकन तथा समाधानको बाटो जस्ता विषयलाई कारण देखाएर वाम पार्टीहरूभित्र अन्तरद्वन्द्व र अन्तरपार्टी सम्बन्धहरूमा उथलपुथलको नयाँ दौड सुरु भएको छ (यद्यपि यस उथलपुथलमा उपरोक्त मुद्दाहरू भन्दा सत्तालालसा तथा व्यक्तिवादिता मुख्य कारण रहे पनि यी मुद्दाहरूलाई कारणको रूपमा प्रस्तुत गर्ने गरिएको छ)। यस क्रममा पक्ष परिवर्तन, नयाँ गठजोड, पार्टी विभाजन तथा पार्टी गठनजस्ता प्रक्रिया देखापरिरहेका छन् र यसले अरू गति लिने सम्भावना देखा पर्छन्। बहुदलीय प्रजातान्त्रिक परिपाटीमा विभिन्न सिद्धान्त, दृष्टिकोण र उद्देश्यसहितका सानाठूला अनेकौं पार्टी अस्तित्वमा रहनु नयाँ पार्टी खोलिनु, राजनीतिक रूपमा ध्रुवीकृत हुनु सामान्य कुरा हो र यसलाई सामान्य रूपमा नै लिनुपर्छ। विभिन्न पार्टीहरूको सहअस्तित्व र प्रतिस्पर्धा नै प्रजातन्त्रको सौन्दर्य हो। अहिले हामीकहाँ पनि पार्टीहरूको परस्पर विलयन, नयाँ पार्टीको गठन, पार्टीहरूको विभाजन प्रक्रिया चलिरहेका छन्। यसमा वाम खेमाभित्रका परिघटना विशेष चासोको रूपमा हेरिएका छन्। देशको वर्तमान सर्वांगीण संक्रमणको चरणमा (समाजवादउन्मुख राज्य व्यवस्थाको निर्माण गर्ने संवैधानिक प्रतिबद्धता र नयाँ नेपाल निर्माणका लागि आमूल सामाजिकआर्थिक परिवर्तनको अपरिहार्यताको अवस्थामा) अस्तित्वमा रहेका र नयाँ रूपमा संगठित भइरहेका पार्टीहरूलाई उपरोक्त कार्यभारप्रति तिनको दृष्टिकोण र प्रतिबद्धताको आधारमा हेर्नु र सम्भावनाको आकलन गर्नु र त्यसप्रति सचेत जनताबाट प्राप्त हुने प्रतिक्रिया स्वाभाविक हुन् र यस विषयमा विभिन्न पक्ष र कोणबाट अभिव्यक्ति आइरहेका पनि छन्। जनस्तरबाट यस्तो सरोकार देखिनु र त्यसका सबल र निर्वल पक्ष केलाउनु देश र समाजका लागि सकारात्मक कुरा हो। यस क्रममा दशवर्षे सशस्त्र युद्धका नायक तथा एकताका प्रचण्ड पथका प्रवर्तक प्रचण्डको एमाओवादीबाट माओवादी केन्द्रको रूपमा जामा परिवर्तन र नयाँ जमघटको गठन र घोर माओवदी पक्षधर तथा माओवादको नेपाली संस्करणको रूपमा प्रचण्डपथका प्रेरक तथा व्याख्याता, पूर्व जनकमिसार बाबुराम भट्टराईको एमाओवादीको परित्याग र नयाँ शक्ति पार्टीको गठन प्रमुख चासोको विषय भएका छन्। यी घटनालाई एकतर्फ नेपालमा वाम दुस्साहसवादको स्खलन तथा क्रमिक विघटनको रूपमा हेरिएको छ भने अर्कोतर्फ त्यसको नयाँ रूप र नयाँ राजनीतिक कार्यदिशा के हुने भन्ने विषयमा आम चासो देखापरेको छ। अहिले सत्ताधारी एमालेभित्र पनि दुई ध्रुवीय विभाजनको अवस्था देखिएको छ र शीतयुद्ध बढी मुखरित भएको छ। यी सबै परिघटनाले नेपाली राजनीतिको नयाँ पाटोलाई जन्म दिने सम्भावनाबारे जनमानसको चासो बढेको छ। अहिले सत्ता र प्रतिपक्षमा रहेका प्रभावशाली पार्टीहरू, जसले राजनीतिक दिशालाई नयाँ मोड दिन सक्छन्, तीमध्ये नेपाली कांग्रसका लागि वर्तमान अवस्था राजनीतिक रूपमा लक्ष प्राप्त गरिसकेको अवस्था हो र आर्थिक परिवर्तन र विकासका लागि उसको प्रगतिशीलताको अधिकतम सीमा पश्चिमा पुँजीवाद निर्देशित र नियन्त्रित नव उदारवादी पुँजीवादको घेराभन्दा बाहिर जान सक्दैन। प्रजातान्त्रिक समाजवाद उसको राजनीतिक हतियार मात्र हो अन्तिम लक्ष होइन भन्ने उसका विगतका क्रियाकलापले नै प्रमाणित गरिसकेको अवस्था हो। यस अवस्थामा देशलाई प्रगतिशील दिशामा अगाडि बढाउने जिम्मेवारी वामपन्थी शक्तिको हुन आउँछ। तर वामपन्थीखेमाको विश्लेषण गर्दा प्रचण्डको माओवादी केन्द्रको हकमा प्रचण्ड स्वयं संक्रमणकालको पीडाबाट गुज्रिरहनु भएको र उहाँले गठन गर्नुभएको माओवादी केन्द्र संस्थागत रूपमा कुनै ठोस साझा राजनीतिक तथा वैचारिक धरातलमा उभिनसकेको छैन भन्ने उनको सांगठनिक स्वरुपले नै देखाइसकेको छ। त्यसमा सम्मिलित जमात परिवर्तनको साझा लक्ष र राजनीतिक दिशाभन्दा अस्तित्व संरक्षणको भोकले उत्पन्न गरेको परिस्थितिले एउटा मञ्चमा अवश्य उभिन पुगेका छन् तर त्यस केन्द्रले न अहिलेसम्म माओवादको मोह त्याग गर्न सकेको छ न त आफ्नै जीवनमा असफलता भोगेको नौलौ जनवादी क्रान्तिको नै। उनको नयाँ जनवादको स्वरुप के? स्पष्ट छैन। चीनमा नै असफल नयाँ वादको दिशामा जानसक्ने अवस्था छैन। आफ्नै जीवनले सिकाएको पाठबाट प्रचण्डले सवक सिकेको हुनुपर्छ, राजनीतिक अस्तित्वका लागि। किनकि अगाडिको राजनीतिक दिशा स्पष्ट छैन। यस क्रममा लामो प्रचार र तयारीपश्चात् बाबुरामको 'नयाँ शक्ति' पार्टीको रूपमा अगाडि आएको छ। यसका जन्मको पृष्ठभूमि केलाउने हो भने यसको जन्मको प्रमुख कारक सिद्धान्त र राजनीतिभन्दा व्यक्तित्वको टकराव देखिन्छ। बाबुरामले एमाओवादी परित्याग गर्नुअघि प्रचण्डसँगको व्यक्तित्वको टकरावलाई वैचारिक जामा लगाउन कार्यनीतिक मत न्तिाको नाममा 'नयाँ शक्ति' शब्दको प्रयोग गर्दै आएका हुन्। त्यसबेला केही विश्लेशकहरूले यसलाई संसदीय परिपाटीलाई आत्मसात गरी दुईदुई पटक सत्ता सञ्चालन गरिसकेको अवस्थामा माओवादी कलेवरको सान्दर्भिकता समाप्त भइसकेको र अब यो पार्टी पुरानो माओवादी रूपमा होइन, माक्र्सवादी सैद्धान्तिक जगमा उभिएको नयाँ शक्ति बन्नपर्छ भन्ने रूपमा अथ्र्याएका थिए। यद्यपि अरू पार्टी भन्दा त्यस माक्र्सवादी शक्तिको विशिष्टता परिभाषित थिएन, तैपनि यसप्रति गैरमाओवादी माक्र्सवादीहरूको चासो बढेको थियो। तर यसको गठन प्रक्रिया र त्यसमा अभिव्यक्त वैचारिक तथा राजनीतिक अवधारणा र सांगठनिक स्वरुप हेर्दा यो पहिचानविहीन जत्थाको रूपमा देखापरेको छ। कुनै सैद्धान्तिक र राजनीतिक ठोस आधारविनाको व्यवहारवादी जमातको रूपमा देखा परेको छ। व्यवहारवाद भनेको, 'ताक परे तिवारी तत्र गोतामे' चरित्र हो। 'वाम लोकतान्त्रिक' शब्दलाई यदि, 'लेफ्ट सोसल डेमोक््रयाटको पर्यायवाचीको अर्थमा भनिएको हो भने आजको नेपालमा यस पार्टीका लागि नेपाली कांग्रेसभन्दा भिन्न चारित्रिक विशेषता र पहिचानसहित स्थापित हुने स्थान छैन। 'वामलोकतान्त्रिक' 'समाजवादउन्मुख' जस्ता शब्द संक्रमणकालीन गठबन्धन तथा राज्यसत्ताका रूप हुन सक्छन्, पार्टीको सैद्धान्तिक आधार होइन। संक्षेपमा भन्नुपर्दा बाबुरामले आफ्नो पुरानो वैचारिक र सैद्धान्तिक धरातल छोडी नयाँ ठाउँमा छलाङ त लगाए तर गणितको भाषामा भन्ने हो भने 'कोअर्डिनेट अज्ञात' भएको विन्दुमा पुगेका छन्, जहाँ उनको वास्तविक उपस्थितिको ज्ञान हुँदैन। यस अवस्थामा एकतर्फ देशलाई समाजवादउन्मुख अग्रगामी दिशामा लैजानुछ भने अर्कोतर्फ वाम खेमाभित्रको यो अन्यौल र विभाजन तथा मपाईंवादले दिशाविहीन र अन्यौलग्रस्त अवस्थामा पुर्याएको छ। यो चिन्ताको विषय हो। यस अवस्थामा सुधार ल्याउन देशको वर्तमान अवस्थाको सर्वांगीण विश्लेषण र संयुक्त कार्यदिशा तय गर्न संवादको नयाँ चरणको आवश्यकता छ।"
इङ्ल्यान्डलाई बराबरी नै पर्याप्त,"पेरिसः युरोकप फुटबल प्रतियोगिताको समूहगत चरणको आआफ्नो अन्तिम खेलमा मंगलबार बिहान वेल्सले रुसको र इङ्ल्यान्डले स्लोभाकियाको सामना गर्दैछन् । यो भिडन्तले बेलायतका दुई राष्ट्र इङ्ल्यान्ड र वेल्सको नकआउट चरणको यात्राको टुंगो लगाउनेछ । युरोकपमा वेल्सको यो पहिलो सहभागिता हो । समूह बी' अन्तर्गतको यो भिडन्तमा स्लोभाकियासँग बराबरी खेले पनि इङ्ल्यान्ड नकआउट चरण पुग्नेछ । बेलायतकै अर्को राष्ट्र वेल्स पनि बराबरीको नतिजामा अगाडि बढ्न सक्ने सम्भावना छ । समूहमा दुई खेलपछि इङ्ल्यान्डको चार, वेल्सको तीन, स्लोभाकियाको तीन र रुसको एक अंक रहेको छ । इङ्ल्यान्डले पहिलो खेलमा रुससँग ११ गोलको बराबरी खेलेको थियो भने दोस्रो खेलमा इन्जुरी समयमा निर्णायक गोल गर्दै वेल्सलाई २१ गोलले पराजित गरेको थियो । वेल्सले भने पहिलो खेलमा स्लोभाकियालाई २१ गोलले हराएको थियो । आफ्नो दोस्रो खेलमा रुसलाई २१ गोलले पराजित गर्दै स्लोभाकियाले अगाडि बढ्ने सम्भावना कायमै राखेको छ । आफ्नो अन्तिम खेल बाँकी छँदा यो समूहबाट चारवटै टोलीको अगाडि बढ्न सक्ने सम्भावना छ । रुसले वेल्सलाई हराउन सके उसको पनि सम्भावना छ । यसैगरी इङ्ल्यान्डसँग बराबरीको नतिजामा पनि स्लोभाकियाको अगाडि बढ्ने सम्भावना रहन्छ । प्रतियोगिताको नियमअनुसार ६ वटै समूहबाट तेस्रो स्थानमा आउने उत्कृष्ट चारवटा टोली पनि नकआउट चरणमा पुग्ने भएकाले यी टोलीको सम्भावना रहेको हो । दुई खेलको समाप्तिपछि उत्कृष्ट चार तेस्रो टोलीमा तीन अंक भएको उत्तरी आयरल्यान्ड, तीन अंक भएको स्लोभाकिया, दुई अंक भएको पोर्चुगल र एक अंक भएको चेक गणतन्त्र छन् । बाँकी दुई तेस्रो टोलीमा रोमानिया र स्विडेनको एकएक अंक छ । तर तेस्रो हुने उत्कृष्ट चार टोलीको टुंगो भने समूहगत चरणको खेलको समाप्तिपछि मात्र लाग्नेछ । रुस र वेल्सबीच अन्तर्राष्ट्रिय फुटबलमा चार पटक प्रतिस्पर्धा भएको छ, जसमा वेल्सले जित हात पार्न सकेको छैन । रुसले तीन जित र एक बराबरीको नतिजा निकालेको हो । अन्तिम पटक यी दुई टोलीबीच स्न २००९ मा प्रतिस्पर्धा भएको थियो, जसमा रुस ३१ गोलले विजयी भएको थियो । वेल्सविरुद्धका पछिल्ला तीन भिडन्तमा रुस लगातार विजयी भएको छ । सन् २००८ को संस्करणमा सेमिफाइनलसम्म पुगेको रुसलाई अगाडि बढ्न वेल्सविरुद्ध अनिवार्य जित आवश्यक छ । स्लोभाकियाले आफ्नो अन्तिम खेलमा इङ्ल्यान्डजस्तो बलियो टोलीसँग प्रतिस्पर्धा गर्ने भएकाले वेल्सलाई प्रिक्वाटरफाइनलमा स्थान बनाउन बराबरीको नतिजा नै पर्याप्त हुन सक्छ । जारी प्रतियोगिता वेल्सले स्लोभाकिया र इङ्ल्यान्ड दुवै टोलीविरुद्ध उत्कृष्ट प्रदर्शन गरेको थियो । टोलीका स्टार स्ट्राइकर गारेथ बेल उच्च लयमा छन् । उनले दुवै खेलमा गोल गरेका थिए । वेल्स र रुस भिडिरहेकै समयमा इङ्ल्यान्ड र रोमानियाबीच पनि खेल हुनेछ । इङ्ल्यान्डलाई हराउन सके रोमानिया पनि अगाडि बढ्नेछ र बराबरीको स्थितिमा अन्य खेलको नतिजा कुर्नु पर्नेछ । रोमानिया यो प्रतियोगितामा यसअघि एकपटक मात्र नकआउट चरण पुगेको थियो, सन् २००० मा । अन्तर्राष्ट्रिय फुटबलमा इङ्ल्यान्ड र स्लोभाकियाबीच हालसम्म तीन पटक प्रतिस्पर्धा भएको छ र ती तीनवटै प्रतिस्पर्धामा इङ्ल्यान्ड विजयी भएको थियो । अन्तिम पटक यी दुई टोली सन् २००९ मा भिडेका थिए, जसमा इङ्ल्यान्ड ४० गोलले विजयी भएको थियो । एजेन्सी"
फ्रान्ससँग बराबरी खेल्दै स्विटजरल्याण्ड अन्तिम १६ मा,पेरिसः आयोजक देश फ्रान्ससँग बराबरी खेल्दै स्विट्जरल्याण्ड युरोकप फुटबल प्रतियोगिताको अन्तिम १६ मा पुग्न सफल भएको छ । गएराति भएको समुह ए को तेस्रो तथा अन्तिम खेलमा घरेलु टीम फ्रान्सलाई गोलरहित बराबरीमा रोक्दै स्विटजरल्यान्ड अघि बढेको हो । गएराति नै भएको यो समूहको अर्को भिडन्तमा रोमानियालाई १० ले पराजित गरेको अल्बानियाले पनि अन्तिम १६ को यात्रालाई कायमै राखेको छ । अल्बानियाको जितमा ४३ औं मिनेटमा अर्मान्डो सादिकुको गोल पर्याप्त भयो । समूह चरणका यी अन्तिम खेलपछि समुह ए बाट आयोजक फ्रान्स ७ अंकसहित समूह विजेता हुँदा ५ अंक जोडेको स्विट्जरल्याण्ड दोस्रो स्थानमा रहँदै अघि बढ्यो । फ्रान्स र स्विट्जरल्यान्ड अघि बढ्दा तीन अंक रहेको अल्बानिया तेस्रो स्थानमा रहँदा अन्तिम १६ मा पुग्ने आशमा छ । पहिलो पटक २४ देश सहभागी युरोकप फुटबलमा ६ समुहका विजेता र उपविजेता सिधै अन्तिम १६ मा पुग्दा तेस्रो स्थानका ६ देशमध्ये अंक र गोलअन्तरका अधारमा उत्कृष्ट चार देश पनि अन्तिम १६ मा पुगनेछन् ।
जर्मनी र इटालीको खेलले लोभ्याउँछ,"पूर्वखेलाडी र राष्ट्रिय टोलीको गोलरक्षक प्रशिक्षक भएकाले पनि विश्वकप र युरोकप मेरा लागि ठूलो पर्व हो। युरोकपका प्रायः खेल हेरिहरेको छु। रातिका सबै खेल भने चाहेर पनि हेर्न सकेको छैन। तर पनि राम्रा टोलीको खेल हेर्छु। गोलरक्षक प्रशिक्षक भएकोले मेरो विशेष ध्यान गोलकिपरको पोजिसन र प्रदर्शनमा रहन्छ। मैले युरोकप र विश्वकप फुटबल हेर्दा एसियन र युरोपियन गोलरक्षकको खेल्ने शैलीलाई पछ्याउने गरेको छु। युरोपको फुटबल धेरै माथि छ। एसियाली राष्ट्रका गोलरक्षक गोल लाइनमा मात्र बसेर खेल्छन्। युरोपका गोलरक्षक सबै दिशामा उत्कृष्ट खेल्न सक्छन्। पोजिसन र एक्सनमै धेरै फरक देखिन्छ। हामीजस्तो प्रशिक्षकका लागि विश्वकप र युरोकप फुटबलको खेल्ने र खेलाउने कला सिक्ने अवसर हो। खेल हेरेर पनि खेलाडीको व्यक्तिगत प्रदर्शनमा धेरै सुधार ल्याउने कला सिक्न सकिन्छ। सबैले हेरेरै सिक्ने हो। युरोकपमा म विशेष गरेर गोलरक्षकको खेल्नै शैलीलाई चासो दिन्छु। युरोकपमा अहिलेसम्म खेल हेर्दा बलिया राष्ट्रकै दबदबा देखिन्छ। यद्यपि पहिलो चरणको खेल चलिरहेकोले यही टोलीले जित्छ भनेर ठोकुवा गर्न गाह्रो छ। तर जर्मनी, इटाली, आयोजक फ्रान्स, बेल्जियमले राम्रो फुटबल खेलिरहेका छन्। मलाई अझ जर्मनी र इटालीको खेलले बढी लोभ्याउँछ। मेरो समर्थन पनि युरोकपमा जर्मनी र इटालीलाई नै छ। यस पटकको युरोकप पनि जर्मनी र इटालीमध्ये एउटाले नै जित्छ जस्तो लाग्छ। जर्मनी सन्तुलित टोली पनि हो। उसको टिम वर्क राम्रो छ। जर्मनका खेलाडी खुलेर खेल्न सक्छन्। काउन्टर प्रहार पनि उत्तिकै सशक्त छ। व्यक्तिगत रूपमा जर्मनीका सबै खेलाडी राम्रा छन्। युवा र अनुभवी खेलाडी भएकाले जर्मनलाई हराउन जुनसुकै टोलीलाई पनि गाह्रो छ। जर्मनीजस्तै इटालीको प्रदर्शन पनि माथिल्लो स्तरको छ। इटालीले आक्रामक शैलीको खेल खेलिरहेको छ। आयोजक राष्ट्र भएकाले फ्रान्सको पनि सम्भावना छ। घरेलु मैदानको फाइदा मात्र होइन फ्रान्सको खेल पनि सशक्त देखिन्छ। (राष्ट्रिय टोलीका गोलरक्षक प्रशिक्षक मृगेन्द्रसँगको कुराकानीमा आधारित।)"
जर्मनी र स्पेन धेरै राम्रा,"हरि खड्का युरोकपका सबै खेल राम्रोसँग हेर्न पाएको छैन।तर पनि राम्रा टोलीको खेल मिलेसम्म हेर्ने गरेको छु। बिहान राष्ट्रिय युथ टोलीको प्रशिक्षण गराउनुपर्ने भएकाले रातिका खेल चाहेर पनि हेर्न पाउँदिनँ।अहिलेसम्म खेल हेर्दा बलिया राष्ट्रकै दबदबा देखिन्छ। पहिलो चरणको खेल जारी रहेकाले अहिल्यै युरोकप विजेताको अनुमान लगाउन हतार हुन्छजस्तो लाग्छ।जर्मनी, स्पेन, फ्रान्स, इङ्ल्यान्डले राम्रो खेलिरहेका छन्। म युरोकपमा यही टोलीको समर्थक भन्ने छैन। तर पनि हामीजस्तो प्रशिक्षक र खेलाडीका लागि विश्वकप र युरोकप फुटबलको खेल्ने र खेलाउने कला सिक्ने अवसर हो। खेल हेरेर पनि आफ्नो प्रदर्शनमा धेरै सुधार ल्याउन सकिन्छ।हामीले सिक्ने भनेको टेक्निक नै हो। युरोकपमा मलाई सबैभन्दा मन पर्ने टोली स्पेन हो। स्पेनप्रति सद्भाव भए पनि यसपटकको युरोकप जर्मनीले जित्छजस्तो लाग्छ।जर्मनी सदाबहार र सन्तुलित टोली हो। जर्मन टोलीका खेलाडीमा टिम स्पिरिट बलियो छ। व्यक्तिगत रूपमा सबै खेलाडी राम्रा छन्। युवा र अनुभवी खेलाडीको सम्मि श्रण भएकाले पनि जर्मन टोलीको प्रदर्शन उत्कृष्ट रहने गरेको छ।यसपटक पनि जर्मनीलाई हराउन गाह्रो छ। जर्मनीको आक्रामक खेल्ने शैलीलाई माथ दिने अर्को टोली छैन। जर्मनीले आकर्षक फुटबल खेलिरहेकाले उसको क्षमता पुष्टि हुन्छ। मलाई स्पेनको प्रदर्शन पनि उत्तिकै मन पर्छ।साविक विजेता भएकाले स्पेनको पनि मनोबल उच्च रहनु स्वाभाविक हो।आयोजक राष्ट्र भएकाले फ्रान्सको पनि सम्भावना छ।फ्रान्स टोलीको खेल पनि सशक्त देखिएको छ। विश्वकप होस् वा युरोकप, बलिया टोली सधैं माथि हुन्छन्।इङ्ल्यान्डको प्रदर्शन पनि अहिले लोभलाग्दो छ।प्रिमियर लिगका कारण पनि इङ्ल्यान्डको खेल धेरै माथि पुगेको छ । (राष्ट्रिय टोलीका पूर्वकप्तान हरि खड्कासँगको कुराकानीका आधारित)"
