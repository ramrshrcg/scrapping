शीर्षक,विवरण
बढ्दै छ सेनाको सक्रियता र जिम्मेवारी,"सेना राजनीतिक संरचना होइन, तर राजनीति अस्थिर र धमिलो हुँंदा सेना अक्सर चर्चामा आउने गर्छ । त्यो अस्थिरता संकटमा बदलिँदै जाँदा सुरक्षालाई सर्वोपरि मान्ने आम जनतामा सेनाको भूमिका खोज्ने प्रवृत्ति बढ्छ । विश्वयुद्धसँगै अंग्रेजसँगको युद्धमा र त्यसभन्दा पनि पहिला पृथ्वीनारायण शाहको एकता अभियानमा सेनाले पुर्याएको भूमिकाका कारण सेनाको छवि ऐतिहासिक छ । त्यसपछिका दिनमा उसले सधैं संवैधानिक राजनीतिक नेतृत्वको आदेशमा परिचालन भएको र दुई वर्षअघिको भूकम्प र त्यसअघिका प्राकृतिक विनाशमा सेनाको भूमिका सराहनीय रहिआएको छ, विवादभन्दा माथि । ०६२०३ को राजनीतिक परिवर्तन, भारतद्वारा दुईखम्बे नेपाल नीतिमा परिवर्तन, शान्ति प्रक्रियामा माओवादीलगायत अन्तर्राष्ट्रिय शक्तिहरूद्वारा नेपाली सेनाको खलनायकीकरण प्रक्रियामा उसले अपनाएको संयम र लम्बिँदो संक्रमणमा राजनीतिक नेतृत्वको अधोपतनसँगै सेनाको निरन्तरको भरपर्दो छविले समजका चिन्तित सबै वर्गमा सेनाबारे प्रायः भावनात्माक भावना बढ्दो छ । वास्तवमा भूकम्पसम्म आइपुग्दा राजनीतिक दलहरूप्र्रति मुलुकमा नकारात्मक छवि बनिसकेको मात्र थिएन, त्यो विपद्लाई कसरी सामना गर्ने भन्ने सोच कसैमा बनेको थिएन । भारतीय प्रधानमन्त्री नरेन्द्र मोदीले तत्काल नेपालमा मानवीय उद्धारमा सेना पठाए पनि अन्तर्राष्ट्रिय विमानस्थलदेखि लिएर बाह्य समूहसँग समन्वय को जिम्मा नेपाली सेना र उसको सहयोगमा सशस्त्र प्रहरी र जनपथ प्रहरी जुटेको अवस्था थियो । भारतीय उद्धार समूहको मानवीय भूमिका सराहनीय भए पनि त्यो प्रतिकूल परिस्थितिमा समेत चीनले आफ्नो एयर स्पेस को उल्लंघन भएको भन्दै आपत्ति जनाएपछि नेपालको लागि असहज परिस्थिति उत्पन्न भएको थियो । किनकि मानवीय उद्धार र पुनस्र्थापनाको त्यो अवस्थामा अरू किसिमका राजनीति या कूटनीति अपेक्षित थिएन बाह्य उद्धार टोलीमार्फत । राजनीतिक नेतृत्व दिशाविहीन र किंकर्तव्यविमूढ रहेको बेला बाह्य सैन्य उद्धार टोलीलाई संयमित राख्ने र दिभ्रमित नहुन आफ्नै हिसाबले प्रोत्साहित गर्ने काम पनि सेनामै आइपुग्यो । महाभूकम्पको समयमा समाचार संकलनको लागि करिब पाँच दर्जनभन्दा बढी विदेशी सञ्चारमाध्यम नेपाल आएका थिए । अन्तर्राष्ट्रिय जगत्का सञ्चारमाध्यमको उद्देश्य सत्य तथ्य समाचार सम्प्रेषणसँगै आफ्नो एजेन्सीहरूको प्रचार र त्यसमार्फत नेपालमा रणनीतिक सद्भाव कायम गर्नु पनि थियो, तर त्यसलाई सरकार र सेनाले मात्र होइन, नेपाली जनताले पनि समयमै बु्झ्न सके । पछिल्लो समयमा देश टुक्र्याउने, राष्ट्रिय एकता र भौगोलिक अखण्डतालाई खतरामा पुर्याउने प्रवृत्ति बढ्न थालेपछि सेनाको सक्रियता र जिम्मेवारी बढेको छ । समयमै खोज तथा राहत वितरण पूरा भएको सन्देशसहित उनीहरूलाई फिर्ता गराउन सेनाको कूटनीतिक सफलता थियो । उक्त कार्यमा १८ मित्रराष्ट्र मुलुकका चार हजार तीन सय १६ जना विदेशी सेना नेपाल आएका थिए । बहुराष्ट्रिय सैनिकहरूले तोकिएको स्थानमा काम गरे त्यो निकै व्यवस्थित र प्रभावकारी बन्न सक्यो । यस्तो ठूलो स्तरको विपद्मा विशेष तालिमप्राप्त विदेशी सैनिक टोलीको कार्य प्रशंसनीय थियो अवश्य पनि, तर नेपाली सेना र अन्य सुरक्षा निकायबाट आफ्नो स्रोतसाधनबीच गरिएको उद्धार अत्यन्त उच्चकोटीको रहन पुग्यो । सम्भवतः त्यही योगदान र विशेषतालाई ध्यानमा राखी दुई हिउँंद र दुई वर्षात् टहरामा बिताएका भूकम्पपीडितको लागि घर बनाउने डकर्मी तालिम सञ्चालन गरिदिन राष्ट्रिय पुनर्निर्माण प्राधिकरणले दुई सयजना नेपाली सेनाका जवान गाउंँमा परिचालित गर्न सैनिक मुख्यालयसँग आग्रह गरेको थियो । प्रत्येक गाविसमा दुईजनाको दरले करिब एक सय गाविसमा नेपाली सेनाले उक्त तालिम सञ्चालन गर्नुको पछाडि संस्थाप्रतिको विश्वास र उसको अनुशासित छवि पनि हो । गैरसरकारी संस्थाहरूले व्यक्ति र संस्थाअनुसार तालिम दिने गरेकाले पीडितहरूमा व्यापक आक्रोश, प्रमुख दलहरूबीच राष्ट्रिय पुनर्निर्माण प्राधिकरणको प्रमुख कार्यकारी अघिकृतको नियुक्ति विवाद भएकाले अन्तर्राष्ट्रिय समुदायबाट व्यक्त भएको प्रतिबद्धताअनुसार रकम नआउँदा त्यसको प्रत्यक्ष मारमा पीडित जनता परेका छन् । त्यसैले पनि करिब नौ लाख भूकम्पपीडित परिवारले भरपर्दो राष्ट्रिय शक्तिको साहरा खोज्नु अस्वाभाविक थिएन । महाभूकम्पको समयमा खोज तथा उद्धार कार्यको लागि अपरेसन संकटमोचन अन्तर्गत मुलुकका करिब ४० प्रतिशत प्रत्यक्ष प्रभावित जनताको सहयोगमा जुट्यो सेना । भूकम्पबाट मुख्य प्रभावित १४ जिल्लासहित अन्य प्रभावित सबै जिल्लाका आम नागरिकले हरियो बर्दीधारीले पाएको स्याबासी अहिले राजनीतिक अस्थिरतामा अरू खालको आशामा परिणत हुँदै गएको अड्कलबाजी धेरै क्षेत्रमा छ । तर सेनाको मानवीय भूमिका र राजनीतिक स्थायित्वका नाममा हुनसक्ने सम्भावित भूमिकालाई एकै हिसाबले हेरिने छैन । नेपालमा धेरै राजनीतिक परिवर्तन भए तर प्रत्यक्ष रूपमा सेनाको नेतृत्व कहिल्यै देखिएन एकीकरणदेखि नै । नेपाली राजनेता खासगरी पृथ्वीनारायण शाहकोे दूरदर्शिता थियो । यसको अर्थ सेनाले राजनीतिसँगै आफ्नो सीमा सधैं बुझिराख्यो । उसको समर्पण नेतृत्व र मुलुकप्रति रहिरह्यो सधैं । संयुक्त राष्ट्रसंघका पूर्व प्रतिनिधि प्राडा जयराज आचार्य भन्छन्, नेपाली सेनाको बलिदान र समर्पण भनेको देशका लागि हो । परराष्ट्र नीतिको महत्वपूर्ण तत्वमा सुरक्षा तथा सैनिक संगठन पनि पर्छ । यस अर्थमा बाह्य जगत्मा नेपालको परराष्ट्र नीतिकै एक अंगको रूपमा नेपाली सेना सक्रिय रहेको छ । मुलुकभित्र राम्रो र स्वीकार्य छवि भएको संस्थाले बाह्य जगत्मा मात्र सफलता हासिल गर्न सक्दैन । नेपाली सेनाले भित्र र बाहिर समान खालको हैसियत बनाउन सक्नु नै उसको नीति, नेतृत्व र नियतको स्पष्टता हो । हुन त सेनाको प्रमुख काम बाह्य आक्रमणबाट मुलुकलाई सुरक्षा प्रदान गर्नु हो । तथापि आजको परिवेशमा नेपाली सेनाको भूमिकालाई बर्दी र बन्दुकमा मात्र सीमित गर्नु हुँदैन भन्ने मान्यताले अहिले व्यापकता पाएको छ । २०५८ जेठ १९ गतेको दरबार हत्याकाण्ड, दसबर्से माओवादी सशस्त्र विद्रोह, लोकतान्त्रिक आन्दोलन २०६३ को म्यान्डेट, राजतन्त्र बहिर्गमनदेखि राष्ट्र र जनताका नाममा भएका सत्ता परिवर्तनमा सेनाले राज्य र राजनीतिक शक्तिहरूबाट केही पीडा अवश्य व्यहोरेको छ । तर ती प्रतिकूल परिस्थितिमा संयम अपनाएकाले नै अहिले मुलुकमा सर्वाधिक लोकप्रिय र जनताको विश्वासको संस्था सावित हुन पुगेको छ । आगामी माघ ७ गतेभित्र स्थानीय, प्रान्तीय र संघीय संसद्को निर्वाचन गर्दै संविधान कार्यान्वयनको चुनौतीमा राजनीतिक समूहबाट व्यवधान उत्पन्न नभएमा त्यसको सञ्चालनको मुख्य दायित्वमा सेना रहनेछ । तर यसबीचमा अतिवादी शक्तिहरूको सम्भावित चलखेलप्रति सेनाको चेतावनीलाई राजनीतिक नेतृत्वले कसरी सम्बोधन गर्छ, त्यो पनि निर्णायक हुनेछ, चुनाव सञ्चालनमा । कलाकार हरिवंश आचार्य भन्छन्, सेनाले जिम्मा लिएको ठाउँमा रुखबिरुवा पनि खुसी हुन्छन् । राष्ट्रिय निकुञ्ज तथा वन्यजन्तु आरक्ष निर्देशनालयअन्तर्गत स्थापित प्रकृति संरक्षण शिक्षालय तथा प्रकृति संरक्षण कार्यमा विगत ४० वर्षदेखि निरन्तर खटिँदै आएको छ नेपाली सेना । अनुपम भौगोलिक विविधतासँगै उपलब्ध प्राकृतिक सम्पदा तथा जैविक विविधता नेपालका अमूल्य सम्पत्ति हुन् । अतः यसको संरक्षण तथा संवद्र्धन स्वाभाविक रूपमा राष्ट्रिय प्राथमिकताको विषय बन्ने गर्छ । यसक्रममा विभिन्न समयमा नेपाल सरकारद्वारा राष्ट्रिय निकुञ्ज तथा वन्यजन्तु आरक्षको घोषणा हुँदै आएको छ र यसको संरक्षण कार्यमा सुरुका दिनदेखि नै नेपाली सेनाको संलग्नता आजका दिनसम्म आइपुग्दा उल्लेखनीय रहेको छ । नेपालको कुल क्षेत्रफलमा संरक्षण क्षेत्र मात्र २३२३ प्रतिशत छ भने उक्त संरक्षण क्षेत्रअन्तर्गत हाल नेपाली सेनाको सातवटा गण तथा सातवटा गुल्म, नौवटा निकुञ्ज र तीनवटा आरक्षको संरक्षणमा खटिइरहेको छ । यसरी हेर्दा ठूलो संख्यामा नेपाली सेनाको फौज संरक्षणकर्मीको रूपमा निरन्तर खटिरहनु हाम्रा लागि गौरवको विषय हो । सगरमाथा राष्ट्रिय निकुञ्जदेखि बर्दिया राष्ट्रिय निकुञ्जसम्म, लाङटाङदेखि चितवनसम्म संरक्षण कार्यमा सक्रिय छ सेना । फलस्वरूप संरक्षणको क्षेत्रमा निर्दिष्ट लक्ष्यअनुरूप महत्वपूर्ण सफलता हासिल हुँदै गएको छ । प्रकृति संरक्षणमा सेनाले चितवन राष्ट्रिय निकुञ्ज, शिवपुरीनागार्जुन राष्ट्रिय निकुञ्ज, शुक्लाफाँटा वन्यजन्तु आरक्ष, बर्दिया राष्ट्रिय निकुञ्ज, पर्सा वन्यजन्तु आरक्ष, बाँके राष्ट्रिय निकुञ्ज, कोशीटप्पु वन्यजन्तु आरक्ष, शेफोक्सुन्डो राष्ट्रिय निकुञ्ज, लाङटाङ राष्ट्रिय निकुञ्ज, रारा राष्ट्रिय निकुञ्जको संरक्षण र संवद्र्धनमा महत्वपूर्ण भूमिका खेलेको छ । राष्ट्रकवि माधवप्रसाद घिमिरे भन्छन्, नेपाली सेनाले राष्ट्रिय तथा अन्तर्राष्ट्रिय जगत्मा स्थापना गरेको छविले नेपाल र नेपालीलाई विश्व समुदायले हेर्ने दृष्टिकोण नै उच्चकोटीको छ । विश्व हल्लाउने र कहिल्यै घाम नअस्ताउने गरी स्थापित मुलुकले प्रशंसा गर्ने फौज नेपाली सेना नै हो । आजको नेपाल र नेपाली यति स्वतन्त्र रहनु र अरूबाट पर्याप्त मित्रवत् व्यवहार हुनुमा नेपाली सेनाको सौर्य शक्ति र विवेकपूर्ण नेतृत्व नै हो । यी टिप्पणीमा इतिहासप्रतिको गौरव र भविष्यप्रतिको दायित्वप्रति सचेत रहनुपर्ने सन्देश छन् । सेना दिवस ती सबै मान्यताप्रतिको पुनः प्रतिबद्धता र चुलिँदै गएको संकट र संविधानवादमाथि आइलागेका चुनौतीमा सम्भावित भूमिकाबारे सूक्ष्म अध्ययनको अवसर पनि हुनेछ, नेपाली सेनाको लागि । सम्भवतः यी अपेक्षा र आफ्नै दायित्वबोधबाट होला, सैनिक नेतृत्वको मान्यता त्यस्तै देखिन्छ । राजेन्द्र क्षेत्रीले प्रधानसेनापतिमा नियुक्त भएपछि पहिलोपटक २०७२ भदौ २५ गते सकल दर्जालाई दिएको दसबुंँदे सम्बोधनमार्फत देशको विद्यमान अवस्था जटिल र संकटपूर्ण रहेको चित्रण गरेका छन् । बाह्य र आन्तरिक सुरक्षा वातावरण अस्थिर, अनिश्चित, जटिल र अस्पष्ट छ । यसका प्रभाव नेपालको राष्ट्रिय सुरक्षामा परिरहेको हामीले महसुस गरेका छौं । दसबर्से द्वन्द्वकाल, नौबर्से संक्रमणकाल र यी दुवैले सिर्जना गरेको परिस्थितिले नेपाली समाजको दृष्टिकोण र व्यवहारमा परिवर्तन आएका छन् । राष्ट्रिय स्वार्थभन्दा जातीय र क्षेत्रीय स्वार्थलाई प्रधान मान्ने प्रवृत्तिले नेपालको भौगोलिक अखण्डता, सामाजिक सद्भाव र राष्ट्रिय एकतामा आँच पुर्याउने त होइन भन्ने आशंका आम देशभक्त नागरिकमा उत्पन्न भएको उल्लेख गरेका छन् । विगत द्वन्द्वका अनुभवबाट समेत पाठ सिकेर हाम्रो इन्टेलिजेन्स प्रणाली र विशेष आन्तरिक एवं बाह्य सुरक्षा अप्रेसनमा व्यापक सुधार गरिने अठोट पनि उनले व्यक्त गरे । नेपालको संविधान घोषणा भएपश्चात् आम जनअपेक्षाविपरीत मुलुकमा केही समय असहज परिस्थिति सिर्जना भएका एवं देखिएका गतिविधि राजनीतिक चरित्रको भए पनि यसको तत्कालीन र दीर्घकालीन प्रभावमा सेनाले आफ्नै किसिमको जिम्मेवारी र दीर्घकालीन सोच बनाएको अनुमान पनि बाहिर हुन थालेको छ । त्यस्तै पछिल्लो समयमा देश टुक्र्याउने, राष्ट्रिय एकता र भौगोलिक अखण्डतालाई खतरामा पुर्याउने प्रवृत्ति बढ्न थालेपछि सेनाको सक्रियता र जिम्मेवारी बढेको छ ।"
अन्त्यहीन जालझेल,"निर्वाचन आयोगसँगको परामर्शमा प्रधानमन्त्री पुष्पकमल दाहालले वैशाखको अन्त्यमा स्थानीय निर्वाचन घोषणा गरेपछि त्यसले कुनै अनपेक्षित तरंग त ल्याएको छैन, तर राजनीतिक वृत्तभित्र अपेक्षित द्विविध र थप अनिश्चितता भने ल्याएको छ । राज्य सञ्चालनमा देखा परेका जमिनदारी प्रवृत्ति र सर्वोच्च अदालतलगायत राज्यका महत्वपूर्ण अंगहरूका गतिविधिका कारण सिर्जित परिस्थितिले आफ्नै हिसाबले भावी राजनीतिमा योगदान पुर्याउने पक्का छ । निर्वाचन घोषणा पहिला कि मधेसी मोर्चाका माग सम्बोधन हुने गरी संविधान संशोधन पहिला ? यो विकल्प रोजाइमा अन्ततः प्रधानमन्त्री पुष्पकमल दाहाल पहिलो विकल्प रोज्न बाध्य भएका छन् । त्यो नगरेमा सत्ता गठबन्धन नेपाली कांग्रेसको असहयोग उनको नेतृत्वको लागि घातकसिद्ध हुन्थ्यो नै । त्यसैले निर्वाचन प्रक्रियासँग संविधान संशोधनमार्फत मोर्चाका माग सम्बोधन गर्न आफू अगाडि बढ्ने घोषणा दाहालले गरेका छन् । तर दाहाल, सरकार तथा सत्ता गठबन्धन र मधेसलगायत सबै राजनीतिक दल एउटा कुरामा स्पष्ट हुनुपर्छ । मधेसी जनताका हक, हित र माग आवश्यक छलफल र प्रक्रियाअनुरूप पूरा गर्नैपर्छ र त्यो कठिन हुने छैन । तर मोर्चाका माग मात्र मधेसी जनताका माग हुन् र मोर्चामात्र त्यहाँका जनताको सर्वाधिक प्रतिनिधि संस्था हो भन्ने मान्यताबाट संविधान संशोधन हुनु हुँदैन । केही माग बेथिति उत्पन्न गराउने हिसाबले सीके राउतका तर्फबाट र केही सीमापारिका निर्देशनबाट आएका छैनन् होला भन्न मिल्दैन, सकिँदैन । किनकि मधेस समस्यालाई उग्रता दिन, माओवादीलाई शान्ति प्रक्रियामा ल्याएपछि उसलाई आतंकित बनाई मधेसबाट खेद्न, मधेसी राजनीतिलाई क्षेत्रीयकरण गर्दै र आन्तरिक बफर बनाई काठमाडौंविरुद्ध भिडाइराख्न श्याम शरणदेखि जयन्त प्रसाद र एसडी मेहताको भूमिका सबैले देखेका छन्, बुझेका छन् । त्यसैले समाधानको खोजीमा भारतीय पात्र, आन्दोलनका पात्र र नेपाली पात्रहरूको मान्यता र दायित्व फरकफरक छन् । नेपाली संसद् र राजनीतिक पात्रहरूले नेपाली आवश्यकता र माग पूरा गर्नुपर्छ, तर नेपाली संविधानमा भारतीय चाहना पूरा गर्न सक्तैन उसले । अर्को भारतीय चलखेल र मित्रराष्ट्र भारतको सदासययुक्त अपेक्षा फरक विषय हुन् । दोस्रो पक्षलाई भारतले व्यक्त नगरे पनि नेपालले बुझ्न सक्नुपर्छ । बेइमान धेरै छन् र प्रायः प्रत्येक सरकार स्वयं नै बेइमान र जालझेल गर्दै आएको नेतृत्वबाट सञ्चालित रहेकाले उसले स्थानीय निकायसँगै अन्य निर्वाचन सम्पन्न गर्र्ला र निर्धारित समयसीमाभित्र ? यस प्रश्नको निराकरण हुने अवस्था छैन । स्थानीय निकायको निर्वाचन घोषणापछि व्यवधानका संकेत देखिइसकेका छन्, आन्तरिक राजनीतिक पात्रहरूमार्फत पनि । शान्ति प्रक्रियालगत्तै घटित र अहिलेसम्म रहस्यकै गर्भमा राखिएको गौर हत्याकण्डका दुई पक्ष बाबुराम भट्टराई र उपेन्द्र यादव अहिले एउटै मञ्चमा उभिएका छन्, निर्वाचन मिति, अर्थात् अर्को शब्दमा निर्वाचन घोषणा रद्द गर्न । तर त्यो मागसँगै संविधानका आधारभूत मानिएको आलंकारिक राष्ट्रपति र संसद्द्वारा निर्वाचित प्रधानमन्त्रीको निर्वाचन र अधिकार क्षेत्रको फेरबदल पनि मागेका छन् उनीहरूले । अर्थात् यो संविधानको मौलिक पक्षसँग सहमत छैनन् र उनीहरूको हुने भनिएको आन्दोलन अर्को संविधानको लागि हो । त्यससँगै उनीहरूले संसद्मा विचाराधीन संविधान संशोधनलाई परिमार्जनसँगै पहिले पारित गर्नुपर्ने र स्थानीय तहभन्दा पहिला संघ र प्रदेश को निर्वाचन गर्नुपर्ने माग राखेका छन्, संघीयता कार्यान्वयन सुनिश्चित गर्न । वर्तमान सन्दर्भमा तर फरक प्रसंगमा सर्वोच्च अदालतले ०७४ माघ ७ गतेभित्र संक्रमणकाल अन्त्य गरी संविधानको पूर्ण कार्यान्वयन गर्नु सरकारको दायित्व ठहर गर्दै अन्य विकल्प खोज्ने विकल्प लाई जालझेल र बेइमानी मानिने ठहर गरेको छ । तर यो फैसला कति कार्यान्वयनयोग्य होला, त्यत्तिकै कठिन छ अनुमान गर्न । संविधानको पूर्ण कार्यान्वयन सरकारको दायित्व हो पक्कै पनि । तर कुन सरकारको ? विगतको राजनीति र जनआन्दोलनका उपलब्धिस्वरूप आएको नेपाल अधिराज्यको संविधान २०४७ लाई प्रक्रियाविहीन ढंगबाट फ्याँकेवापत उत्पन्न संक्रमण को अन्त्य ती राजनीतिक शक्ति र नेतृत्वलाई जिम्मेवार नबनाएसम्म सम्भव हुँदैन । सरकार त हरेक महिना र हरेक दिन परिवर्तन हुन्छन्, भइरहेकै छ र सर्वोच्च अदालतकै सरकार पनि गठित भएको छ यसबीच । सर्वोच्चका प्रधानन्यायाधीश संविधानका प्रावधान, आफ्नो संवैधानिक हैसियत या सरकारको कार्यकारी निर्णयबाट बने या चार राजनीतिक दलको नेतृत्वको अपारदर्शी सामूहिक निर्णय बाट ? त्यसैले सरकार हैन, ०६३ यताका खासगरी बाह्रबुँदेका हस्ताक्षरकर्ता नेतृत्वलाई जवाफदेही नबनाएसम्म संक्रमण अन्त्य हुँदैन । दोस्रो जालझेल र बेइमानी बाट मात्र विगत १० वर्षका राजनीतिक निर्णयहरू निर्णायक रूपमा प्रभावित हुँदै आएका छन् । वैशाख ११ को राजा र दलहरूबीचको स्पष्ट सहमतिको उल्लंघन संघीयता र गणतन्त्रबारे निर्णयका शैली, पहिलो संविधानसभाको पटकपटक म्याद थप, खिलराज रेग्मीको प्रधानमन्त्रीका रूपमा नियुक्ति र चार दलहरूसँग उनको सहकार्य, २०७२ असोजमा अपूर्ण र कार्यान्वयन दुवै हुनै नसक्ने प्रकृतिको संविधानको घोषणा, यी सबै महत्वपूर्ण निर्णय जालझेल र बेइमानी अनि दलीय अंशबन्डाको राजनीतिबाट निर्देशित छन् । जालझेल र बेइमानी नेपाली राजनीतिबाट निकालियो भने अहिलेको राजनीति निस्प्राण हुनेछ । पक्कै पनि सर्वोच्चको यो निर्देशन र फैसलामा राजनीतिको शुद्धीकरण र त्यसमा जवाफदेहिताको चाहना अन्तरर्निहित छ । तर अमूर्त सरकारभन्दा सरकार सञ्चालक तथा प्रत्यक्ष लेनदेनको राजनीतिमा संलग्न नेतृत्वलाई कुनै किसिमले जवाफदेही बनाउन सकिँदैन भने सर्वोच्चको त्यो चाहना एउटा सुन्दर लिखत मा सीमित रहनेछ । सर्वोच्चको त्यो फैसलाले कुन तहको निर्वाचन कुन क्रममा गर्नेबारे न्यायपालिकाले हस्तक्षेप गर्न नहुने भने पनि स्थानीय तहको निर्वाचन नभई केन्द्रीय तहको निर्वाचनको लागि निर्वाचकमण्डलले पूर्णता नपाउने भएबाट पनि स्थानीय तहको निर्वाचन थप अपरिहार्य ठहर गरेको छ उसले । तर बाबुराम भट्टराई र उपेन्द्र यादवले पहिले संघ र प्रान्तको निर्वाचन माग गर्नुको अर्थ के ? राजनीतिक सहमति निर्माणको दायित्व बोकी संविधान निर्माणमा महत्वपूर्ण भूमिका बोकेको समितिको अध्यक्षको रूपमा किन भट्टराईले प्रत्यक्ष निर्वाचित राष्ट्रपतिलगायतका विषयहरूमा सहमति जुटाउन सकेनन् ? माओवादी नेताको रूपमा आत्मनिर्णयको वकालत गरेका भट्टराईले उक्त समितिमा सीके राउतको प्रवेशसमेत गराएका थिए । तर अहिले सीके राउत र केपी ओलीलाई एउटै सिक्काको दुई पाटा हुन् भन्ने अभिव्यक्ति दिएर के सावित गर्न खोजिरहेका हुन् भट्टराई ? किनकि उनको राजनीतिका फरक प्रवृत्ति, फरक रूप र अनुहार एकातिर परस्पर विरोधी छन् आफैंमा भने अर्कोतिर दुर्भाग्यपूर्ण तरिकाले प्रायः धेरैले उठाउने एउटा स्वाभाविक पक्ष पनि छ । के उनले आफ्नै सार्वभौम विवेकबाट निर्देशित भएर यी माग उठाइरहेका छन् त ? उस्तै सुन्ने शब्दलाई जालझेल र चलखेलबाट फरकफरक अर्थ लाग्ने गरी प्रयोग गर्न सकिन्छ, मर्ज र सबमर्ज भने झैं । तर शब्दको प्रयोगसँगै हरेक नेताले अँगालेका राजनीतिका स्वरूपलाई पनि जनताले बेवास्ता गर्न सक्तैनन् । सर्वोच्चले समेत जालझेल र बेइमानी नगर्न दिएको आदेश ती प्रवृत्तिबाट निरपेक्ष रहेर पक्कै पनि आएको हैन । तर सरकार र उपेन्द्र यादवबाबुराम भट्टराई समीकरण मात्र पात्र हैनन्, अहिलेको नेपाली राजनीतिको । अर्थात् बेइमान धेरै छन् र प्रायः प्रत्येक सरकार स्वयं नै बेइमान र जालझेल गर्दै आएको नेतृत्वबाट सञ्चालित रहेकाले उसले स्थानीय निकायसँगै अन्य निर्वाचन सम्पन्न गर्र्ला र निर्धारित समयसीमाभित्र ? यस प्रश्नको निराकरण हुने अवस्था छैन । त्यसको एउटा मुख्य कारण हो दलहरू विगतका महत्वपूर्ण निर्णयमा बाह्य शक्तिबाट परिचालित र निर्देशित भएकाले नेपाली जनतालाई भूमिका दिन चाहँदैनन् उनीहरू । तर माघ ७ सम्म निर्वाचत हुने या प्रभावकारी रूपमा संविधान कार्यान्वयन हुन सक्ने अवस्था नरहेकाले राष्ट्रिय एकता, अखण्डता र संविधानवादको पक्ष रक्षामा जनताले आफ्नो भूमिका अब खोज्नु आवश्यक भइसकेको छ ।"
चारैतिर ट्रम्पै ट्रम्प,"अमेरिकाका राष्ट्रपति डोनाल्ड ट्रम्पले हिलारी क्लिन्टनलाई चुनावमा पराजित गरेर राष्ट्रपतिमा विजयी भएयता विश्वका कुनाकुनामा ट्रम्प नै ट्रम्प मात्रै सुनिन थालिएको छ । ट्रम्प पेसाले राजनीतिज्ञ कदापि होइनन् । कसैले उनलाई व्यापारी, कसैले उद्योगपति, कसैले पुँजीपति अनि कसैले धन्धा गर्ने व्यक्तिसमेत भन्दै आएका छन् । ट्रम्प र हिलारीको चुनाव अवधिमा प्रथमपटक अमेरिकामा अति नै तल्लो दर्जाको राजनीति देखियो । विश्वले नै प्रजातन्त्रको मर्म भन्दै आएको अमेरिकामा प्रथमपटक चुनाव अवधिमा अप्रिय घटना, कथाव्यथा अगाडि आए । हिलारी क्लिन्टनको व्यक्तिगत स्वास्थ्य र सरकारी निजी इमेल घोटालादेखि ट्रम्पले महिलामाथि गरेका शारीरिक हमला र अत्याचारका व्यथा प्रशस्तै छापिए र चर्चाका विषय बनाइयो ।त्यहाँ अचम्मैको चुनाव भयो । ट्रम्पले राष्ट्रपति उम्मेदवारको रूपमा जुन प्रकारले अमेरिकाबाट विदेशीलाई खेद्ने र अमेरिकासँगको अरू मुलुकको व्यापार वाणिज्यमा विभिन्न कर आदि लगाएर प्रतिबन्ध लगाउने, दुःख गरेर बाराक ओबामाले अगाडि ल्याएको ट्रान्स प्यासिफिक पाटनरसिप (टीपीपी) कार्यक्रम सुरु नै नभई टुंग्याउने घोषणा गरिएको र अमेरिकीवासीलाई मात्रै रोजगार र आयलाई ध्यानमा राख्ने एकलौटे प्रस्ताव ल्याउने आश्वासन दिए । यी सब कुरा सुनेर ट्रम्पलाई कसैले पनि चुनाव जितेर राष्ट्रपति होस् भन्ने कामना गरेनन् । भनिन्छ रसियाबाहेक विश्वका सबै राष्ट्रहरू ट्रम्प हारोस् नै भन्थे र हार्छ नै भन्ने सोच पनि राखेका थिए । कस्तो प्रजातन्त्र ? अधिकांश अमेरिकीले नै ट्रम्पलाई हराउन चाहेर पनि ट्रम्प राष्ट्रपति भए । भाग्यशाली ट्रम्पले गर्व र आडम्बरले गद्गद् भई गत डेढ महिनामा कहिल्यै पनि नचिताएको प्रस्ताव र कार्यक्रम अघि फ्याँके । विश्व नै अचम्मित र भयभीत छ आज । ट्रम्पलाई चुनाव जिताउनमा रसियाका जासुस एजेन्सीहरूले खेलेको भूमिकासम्म बाहिर आयो । बाराक ओबामाले अमेरिकामा रहेका रसियाका कतिपय प्रतिनिधि अधिकारीसमेतलाई देशनिकाला गरे । ट्रम्प सबैलाई आघातपूर्ण ढंगले जिस्क्याउँदैछन् । चीनलाई ताइवान र त्यहाँको पैसा युआनलाई गुप्तरूपमा परिचालन गरेको विषयमा टुप्पी समात्यो । भारतलाई एच१ वी भिजाअन्तर्गत अमेरिकामा जाने हजारौं सूचना प्रौद्योगिकी (आईटी) सँग संलग्न मानव संसाधनमाथि नै रोकटोक लगाउँछु भनेर आछु आछु पारिदियो । उता मेक्सिकोसँगको सिमानामा पर्खाल लगाउने र मेक्सिकोबाट गैरकानुनी ढंगले अमेरिका प्रवेश गरी बसोवास गर्दै आएका सबैलाई खेद्ने ट्रम्प योजनाले एकपटक उखरमाउलो पार्यो । मुसलमान धर्म मान्ने सातवटा राष्ट्रका कसैलाई पनि अमेरिका आउन नदिने भन्ने आदेश जारी गरेर ट्रम्पले विश्वकै उत्कृष्ट मानिएको प्रजातान्त्रिक देशको धार्मिक संकीर्णताको गहिरो परिचय दिए । अरू राष्ट्रहरूलाई मानव अधिकार र प्रजाताान्त्रिक मूल्यको पाठ पढाउँदै आएको अमेरिकाले अब के गर्ने ? ट्रम्प सरकारभित्र प्रभावशाली र मान्य व्यक्तिहरू सामेल हुन नमान्नु नै यिनको नीतिको विरोध र निन्दा गर्नु हो । अखबार, टेलिभिजन र सामाजिक सञ्जालहरू ट्रम्पको दुस्मन नै भइसके । ट्रम्प राष्ट्रपति भएको दुई महिनामा अमेरिकाभित्रै चिसोपन र उजाडपनले बास गरिसकेको छ । जापानलाई पनि छोडेन । जापानमा बनाइएको गाडीमाथि अब त्यति नै आयात कर लगाउने रे । जति जापानले अमेरिकाबाट आयात गरिएका गोरुको मासुमा लगाउँछ रे । अस्ट्रेलिया अत्तालियो । दक्षिण कोरियासँगसँगै उत्तरी कोरिया पनि अन्योलमा छ आज अब के हुन्छ ? भनेर । इजरायल किलिस्तिनीहरूलाई छुट्टै राष्ट्र बनाउन दिने कि नदिने भन्नेमा चुपचाप पर्खिरहेको छ ट्रम्पको नीति । छरपष्टै बनाइदिए राष्ट्रपति ट्रम्पले अमेरिकाले कैयौं दसकदेखि बनाएर ल्याएको घरेलु र विदेश नीतिलाई । रसियासँग ट्रम्प मिल्ने अरे । किनकि ट्रम्पले अबउसो घरेलु विषयमा ध्यान दिने अरे । जति पनि विदेश नीतिअन्तर्गत आउने राष्ट्रिय सुरक्षाका मामिलाहरू छन्, ती सबै आफ्ना विदेशी सहभागीहरूलाई सुम्पने अरे । अर्थात् अबउसो अमेरिकालाई अन्तर्राष्ट्रिय सुरक्षामा खेल्दै आएको भूमिका सायदै निभाउने अरे । कस्तो स्थिति अमेरिकाको ? ट्रम्प राष्ट्रपति बनेपछि नियुक्त गरिएका अति शक्तिशाली राष्ट्रिय सुरक्षा सल्लाहकार माइकल फ्लिनले नियुक्ति भएको केही सप्ताहमा रसियासँग साँठगाँठ भएको आरोपमा राजीनामा दिनुपर्यो । ट्रम्पको एउटै नारा अमेरिका फस्र्ट (पहिला अमेरिका) अन्तर्गत अमेरिकी राष्ट्रपतिले अमेरिकी नगारिकले मात्रै सबै सुविधा पाउनुपर्छ भन्ने धारणा राख्छन् । विश्वले अहिलेसम्म धेरैवटा राजनीतिक मानव अधिकार, आर्थिक, अन्तर्राष्ट्रिय सम्बन्ध, पर्यावरण, नियमकानुन आदि क्षेत्रमा अमेरिकालाई एउटा आदर्श राष्ट्र मान्दै आएको थियो । आज ट्रम्पको यस्तो एकलौटे नीतिदेखि यी सबै राष्ट्रहरू आश्चर्यचकित मात्रै नभएर खिन्न छन् । उदाहरणार्थ विश्वमा जहाँ पनि युद्ध, संघर्ष हुँदा पीडित साधारण शरणार्थीको अधिकारको लागि मात्रै नलडेर उनीहरूका कल्याणार्थ आर्थिक सहायता अमेरिकाले नै व्यापक रूपमा दिँदै आएको छ । यीबाहेक हजारौंको संख्यामा अमेरिका र क्यानाडाले यी शरणार्थीहरूलाई आ श्रय दिँदै आएका छन् । केही वर्षयता अमेरिकाको नेतृत्वमा नै २०२५ सालदेखि नेपालका विभिन्न शिविरमा रहेका भोटाङे शरणार्थीहरूलाई चारपाँचवटा राष्ट्रहरूमा अाश्रम दिइयो । यसरी एक लाख पाँच हजारभन्दा बढी संख्यामा आ श्रय दिइएका शरणार्थीमध्ये ९० (नब्बे) हजारले नै अमेरिकामा आश्रय पाए । ट्रम्पले अब शरणार्थीलाई आ श्रय दिन बन्द गर्ने घोषणा गर्नासाथ क्यानाडाका प्रधानमन्त्रीले अबउसो क्यानडाले नै आ श्रय दिने आश्वासन दिए । विश्वमा युद्ध र संघर्षको सिलसिला जारी छ । ट्रम्पको यो नीति निन्दनीय मात्रै छैन, अमेरिकी इतिहास, संस्कृति र प्रजातान्त्रिक विचारधारालाई धुलोपिठो पार्नेछ । हिजोसम्म भारत अमेरिका सम्बन्ध चहकिलो थियो । परमाणु सम्झौतादेखि पुँजी निवेशसम्म नै दुईवटा राष्ट्र जग्मगाउँदै थिए । आज अचानक ट्रम्पले अबउसो एच १ वी भिसाअन्तर्गत विदेशबाट अमेरिकामा आउने दक्ष मानव संसाधनको संख्या कि त द्रूत गतिमा घटाइनेछ वा अति नै कम संख्यामा भिœयाइनेछ भन्नासाथ भारत अकमक्क पर्यो । किनकि बर्सेनि ६५ हजार यस भिसा प्रणालीमा अमेरिका पस्ने दक्ष टेक्निसियनहरूमा ६० देखि ८० प्रतिशत नै भारतका विभिन्न सूचना प्रौद्योगिकी (आईटी) कम्पनीहरूले पठाएका व्यक्तिहरू थिए । यस टेक्नोलोजी सेवाकेन्द्रित व्यापारअन्तर्गत भारतले बर्सेनि एक लाख पचास हजार करोड डलर कमाउँछ अनि टाटा, इन्फोसिस र बिप्रोजस्ता धनाढ्य कम्पनीहरू लगभग ३५ लाख मानिसलाई रोजगार दिन्छन् । ट्रम्पको यस नीतिले भारतीय आय र रोजगारलाई खर्लप्पै खानेछ । किनकि ऊ चाहन्छ अबउसो यो रोजगार र आय अमेरिकीहरूले मात्रै कमाऊन् र पाऊन् । तर ट्रम्पलाई यसको नकारात्मक परिणामबारे भारतलगायत सबै राष्ट्रहरूले उच्च स्तरमै सावधान गराइसकेका छन् । अमेरिकाको आय र रोजगार नबढाएर यो नीतिले अमेरिका परिचालन हुने विश्वभरिका सबै कम्पनीहरूलाई गहिरो धक्का पर्नेछ । ट्रम्पको भनाइ छ अति नै उच्च आय आर्जन गर्ने टेक्निसियन र दक्ष व्यक्तिलाई अमेरिका पस्न दिने । कम आय भएका अधिकतम कामचाहिँ अमेरिकी नगारिकलाई नै दिने । तर यस विशेष क्षेत्रमा दक्ष व्यक्तिहरू अमेरिकामा नै छैनन् भने देश कसरी चलाउने ? केन्द्र र राज्य सरकारका कार्यालयहरू कसरी चल्ने भन्नेमा भने ट्रम्प चुपचाप नै छन् । चीनलाई सधैं लाखेस भन्ने ट्रम्पले अब के गर्छन् भन्ने प्रश्न चीनले आँखा चिम्म पनि गरेको छैन । दक्षिण चीन सागर (साउथ चाइना सी) मा चीनको रगरगीमाथि भियतनाम, फिलिपिन्स र जापानको विरोधलाई अमेरिकाले सामरिक रूप दिने त होइन ? चीनको मुद्दा युआनलाई डलरसँग टक्कर दिने स्थितिबाट कसरी भुइँमा झार्ने र चीनको अमेरिकामा रहेका व्यापक निर्यातलाई कसरी कम गर्ने भन्ने विषयमा ट्रम्पको एकोहोरोपनासँग चीन पनि भयभीत छ । यति मात्रै कहाँ हो र, केही वर्षयताको चीनरूसबीच गहिरिँदै गएको सम्बन्धमा फाटो ल्याउन ट्रम्पले रूससँग हात मिलाएको पनि साँचो ठहरिँदैछ । अब ट्रम्पले रूससँग युक्रेनको प्रश्न नउठाने रे, क्रिमियालाई नजरअन्दाज गर्ने रे र सिरियाअफगानिस्तान आदि राष्ट्रहरूमा रूससँग मिली काम गर्ने रे । किनकि रूसको उत्तर कोरियासँगको मधुर सम्बन्धलाई पनि ट्रम्पले आफ्नो हितको लागि चलाउने रे ।पाकिस्तान अन्योलमा छ । यसलाई पनि अधिकांश मुसलमान धर्म मान्ने राष्ट्रको रूपमा लिइएको खण्डमा अमेरिकामा कैयौं वर्षदेखि बसोवास गर्दै आएका पाकिस्तानीलाई मात्रै साह्रो नपारेर त्यहाँका अमेरिकाकेन्द्रित युवापीडितको हकसमेत खोसिने भयो । ट्रम्पले आतंकवादबारे त केही सग्लो कुरो बोलेको नै छैनन् । पाकिस्तानलाई आतंकवादी राष्ट्र घोषित गरिदिए भने दक्षिण एसियाको रूपरंग नै सामरिक दृष्टिकोणमा परिवर्तन हुने भयो । जापानसम्मलाई नछोड्ने भए ट्रम्पले । जापानी प्रधानमन्त्री सिन्जो आबे ट्रम्प राष्ट्रपति पदको घोषणा हुनासाथ भेटघाट गर्न गए । हाल अमेरिकाले के भन्न थाल्यो भने अबउसो जापानमा बनेका गाडीहरू अमेरिकामा आयात हुँदा ३८ प्रतिशत कर तिर्नुपर्छ, जो अहिले २५ प्रतिशत छ । किनकि अमेरिकाले २०१६ सालमा मात्रै १७५० लाख जापानी गाडी आयात गरेर केवल २० हजार अमेरिकी गाडी जापानमा निर्यात गयो । ट्रम्प भन्छन् यस्तो किसिमको घाटाको व्यापार अमेरिकाले अब नगर्ने । यता जापान के भन्छ भने अमेरिकी गाडीलाई जापानीहरू मनै पराउँदैनन् । जापानीहरूले सबैभन्दा बढी संख्यामा किनेर चलाउने एक सयवटा गाडीको सर्वेक्षण गरिँदा के पाइयो भने जापानीहरूले ७१ वटा जापानमा नै बनिएको गाडी मन पराउँदा रहेछन् । अनि बाँकी रहेका २८ वटा युरोपमा बनाइएको रहेछ र अमेरिकामा बनाइएको एउटै गाडी (तेस्ला) जापानीले किन्दा रहेछन् । आर्थिक वाणिज्य विषयमा अमेरिका जापान सम्बन्ध बिग्रिएको खण्डमा सामारिक सम्बन्ध कस्तो होला भनी आबे सरकारले विश्लेषण गरिरहेको छ । ट्रम्पले छिमेकी ल्याटिन अमेरिकी राष्ट्र मेक्सिकोको त छाला नै काढ्छन् जस्तो अवस्था देखिन्छ । उनले मेक्सिकोबाट अब उप्रान्त कोही अमेरिका नछिरून् भनेर मेक्सिको सरकारलाई नै पर्खाल लगाउनू भनेर आदेश दिए । सिमानामा बनाइने पर्खालको खर्च पनि मेक्सिको सरकारले बेहोर्नुपर्ने रे । यति मात्र कहाँ हो र, अब ट्रम्पले मेक्सिकोको सिमाना भएर आई अमेरिकामा रहेका सबै कागजपत्रहीन व्यक्तिहरूलाई राष्ट्रियताको ख्यालै नराखी डाँडा कटाइदिने अरे । ट्रम्पको यस्तो भयानक सोच, कार्यक्रम र नीति देखेर अमेरिकीहरू नै आश्चर्यचकित परेका छन् । त्यति मात्रै कहाँ हो र, अमेरिकाका कतिपय राज्यहरूले ट्रम्पको नीति नमान्ने घोषणा पनि गरेका छन् । कतिपय न्यायालयहरूले यस्ता भयानक नीतिलाई लागू गर्नुमा रोक र प्रतिबन्धसमेत लगाउन सुरु गरेका छन्, जुन विश्वमै परिचर्चा हुँदैछ । यसका तीनवटा प्रभाव र नतिजा निस्कन सक्छ । पहिलो, अमेरिका सिंगो, एक्लो र निन्दनीय राष्ट्रको रूपमा अघि आउनेछ र विश्वभर नयाँ व्यवस्था र सम्बन्धको लहर चल्नेछ । यसले अहिलेसम्म अमेरिकाको प्रपन्चमा रहेका राष्ट्रहरूलाई बिथोल्नेछ । दोस्रो, सम्हाल्न नसकेको खण्डमा विश्वका कुनाकुनामा युद्ध र संघर्षको नगरा बज्नेछ, जहाँ अमेरिका र अमेरिकी जनताले भयानक स्थितिको सामना गर्नुपर्नेछ । तेस्रो, अमेरिकाभित्रै अहिलेसम्म कहिल्यै नदेखिएको उथलपुथल, हिंसा र अस्थिरता देखिनेछ । ट्रम्प सरकारभित्र प्रभावशाली र मान्य व्यक्तिहरू सामेल हुन नमान्नु नै यिनको नीतिको विरोध र निन्दा गर्नु हो । अखबार, टेलिभिजन र सामाजिक सञ्जालहरू ट्रम्पको दुस्मन नै भइसके । ट्रम्प राष्ट्रपति भएको दुई महिनामा अमेरिकाभित्रै चिसोपन र उजाडपनले बास गरिसकेको छ । केही हप्ताअघि चीनको बेइजिङदेखि अलिक परतिर विश्वमा नाम चलेको ग्रेटवालमा तलमाथि गर्ने मौका पायौं । पर्खालको एक कुनामा विश्वबाटै घुम्न आएका पर्यटनहरूले पर्खालमा याद्गारसमेत धेरै कुरा लेखेका रहेछन् । एक कुनामा लेखिएको रहेछ, डोनाल्ड डम्पवान इट एनफ इन दिस वल्र्ड अर्थात् डोनाल्ड फोहोरमैला: तिमी एक्लै यो विश्वलाई मनग्गे हुन्छ । ट्रम्पलाई यसरी विश्वले हेर्दोरहेछ ।"
सुख शान्ति र समृद्धिको पर्व महाशिवरात्रि,"वैदिक मन्त्रहरूमा रुद्र, श्रीपशुपति महाशिव, महादेव, आशुतोश, अघोर, सद्योजार, वामदेव, तत्पुरुष, इसान रुद्र आदि नामबाट चारै वेदका ऋचाहरूमा भगवान् शिवको स्तुति गरिएको छ । वैदिककालीन सभ्यता नक्षत्र कालगणनाअनुसार ३० हजार वर्षभन्दा पनि पूर्व अन्वेषकहरूले मानेका छन् । ज्योतिषशास्त्रअनुसार फाल्गुण कृष्णपक्ष त्रयोदशी र चतुर्दशी सन्धि रात्रिलाई महाशिवरात्रि मानिएको छ । धर्मशास्त्रअनुसार रात्रिहरू चार प्रकारका हुन्छन् कालरात्रि (महाअष्टमीको रात्रि), मोहरात्रि (कृष्णजन्माष्टमीको रात्रि), महाशिवरात्रि, (शिवरात्रि) दारुणरात्रि (होलीपूर्णिमाको रात्रि) । भगवान् शिव र आद्यशक्तिको आराधना गर्ने मुख्य पर्व हो महाशिवरात्रि । भगवान् शिवका गणहरू नाग, नन्दी, भृंगी, चौसट्ठी योगिनी, क्षेत्रपाल, वेताल, महाकाली, वीरभद्र आदिको आह्वान पूजा गरेर महाशिवरात्रि मनाइन्छ । सम्पूर्ण अक्षर, सप्तस्वर, नाद, व्यञ्जन, पराअपरा विद्याका स्रोत भगवान् शंकरलाई नै मानिएको छ । शिवको पूजा रात्रिको समयमा गरिन्छ । जबकि दिनमा पनि व्रत, उपवास गरेर रात्रिकालीन समय भगवान् शिवको पूजा गर्ने विधान छ । भगवान् शंकर सत्व, रज तथा तम तीनै गुणभन्दा माथि मानिएकाले संहार शक्तिका अधिष्ठातृ देवता हुन् । त्यसैले अन्धकारयुक्त रात्रि शंकरजीलाई प्रिय लाग्नु स्वाभाविक देखिन्छ । रात्रि वा अन्धकार संहारकालको प्रतिनिधि हो, किनकि रात्रिको आगमनसंगै सर्वप्रथम प्रकाशको संहार हुन्छ, जीवको दैनिक क्रियाकलापका साथै चेतनाको गतिशीलता पनि चलायमान हुन्छ । सम्पूर्ण विश्व अचेत भएर निद्रादेवीको शरणमा जान्छ । रात्रिका चारै प्रहरमा संहारका अधिष्ठातृ देवता भगवान् शिवको विशेष पूजा गर्दै धुनी बाली, मन्त्र जप गर्दै रुद्राभिषेक गर्दै रात्रि जागरण उपासना गर्नुपर्छ । कृष्णपक्ष र शुक्लपक्ष गरी महिनामा दुई पक्ष हुन्छन् । शुक्लपक्षमा चन्द्रमा क्रमशः पूर्ण स्थितिमा आउने भएकाले चराचर जगत्का सम्पूर्ण रसवान् पदार्थहरूको पनि क्रमशः वृद्धि हुँदै जान्छ । त्यसैगरी कृष्णपक्षमा चन्द्रमा क्रमशः क्षीण हुँदै जाने हुँदा रसवान् पदार्थहरूले पनि क्षीण हुँदै जान्छन् । चन्द्रमा कृष्णपक्ष अमावश्यामा एकदमै क्षीण हुने हुँदा त्यसको प्रभाव भूमण्डलका सम्पूर्ण प्राणीमा पर्छ । कृष्णपक्षको यही रात्रिमा शिवजीको आराधना गर्ने नियम बनाइएको हो । कृष्णपक्ष त हरेक महिनामा हुन्छन्, तर ती हरेक महिनाको त्रयोदशीको रात्रिलाई किन शिवरात्रि भनिँदैन ? अवश्य पनि हरेक महिनाको त्रयोदशीको रात्रिलाई महाशिवरात्रि मानिँदैन तर शिवको आराधना गर्ने रात्रि भने मानिन्छ । महाशिवरात्रि पर्वलाई सुख, शान्ति, समृद्धि प्राप्तिका साथै राष्ट्रिय शान्ति, सामाजिक सद्भाव, आपसी मैत्री तथा करुणा भावका साथ मनाऔं । कृष्णपक्ष र शुक्ल त्रयोदशी शिवजीको आराधना गर्ने विशेष प्रदोष व्रत पर्व हो । यसको अर्थ अन्य रात्रि शिवरात्रि हुन् भने फाल्गुण कृष्ण त्रयोदशी र चतुर्दशीको सन्धि रात्रि महाशिवरात्रि हो । यसकारण क्षयपूर्ण तिथि अमावश्याको अन्धकारको दुष्प्रभावबाट बच्नुका साथै मानव जीवनमा ज्योति, शान्ति, समृद्धिका लागि एक दिनपहिले अर्थात् त्रयोदशीको रात्रिमा शिवजीको उपासना गर्ने परम्परा राखिएको हो । महाशिवरात्रिमा बालेको धुनीको विभूत तिलक शिशिर ऋतुपछि वसन्तको आगमनको स्वागतको लागि मनाइने वसन्तोत्सव पर्व फाल्गुण शुक्ल पूर्णिमा (होली पूर्णिमा) मा धारण गर्ने विधान छ । रक्षाबन्धनको दिन बाँधेको रक्षासूत्र गाईतिहारे औंसीका दिन गौपूजा गरी अर्पण गरी गाईको पुच्छरमा बाँधेजस्तै । वसन्त ऋतुको सुरुआतसंगै चारैतिर उजाड वातावरण, पतझरका कारण प्रकृति सुक्खा र फुस्रो देखिन थाल्छ । यस्तो लाग्छ, भगवान् शिवको रौद्रशक्ति प्राकृतिक सुन्दरताको संहारमा लागेको छ । रुद्र एकादश रूपमा हुने भएकाले वर्षको एघारौं महिना अर्थात् फागुनमा शिवजीको पूर्ण स्वरूपको अवस्थामा महाशिवरात्रि पर्वको निरूपण गरिएको हो । प्राकृतिक सुन्दरताका प्रदाताका रूपमा शिवजीको पूजा आराधना गरिन्छ । फलस्वरूप महिनाको अन्त्यमा अर्थात् वसन्त ऋतुको आगमनसँगै सम्पूर्ण प्रकृति हरियालीयुक्त हुन्छ । प्राकृतिक सुन्दरता चरम उत्कर्षमा पुग्छ । भगवान् शिवका पाँच मुख छन्, दृश्य जगत्मा पाँच मुख छन्, अघोर, सद्योजात, वामदेव, तत्पुरुष, इशान रुद्र यी पशुपतिनाथका पाँच मुख हुन् । यी मुखहरूले पाँच तत्वको स्वरूप हुन् । पृथ्वी, जल, तेज, वायु, आकाश चराचर जगत् यही पाँच तत्व र मन, बुद्धि, चित्त, अहंकार, ऊर्जा, चेतनाको यही नै हो जगत् । मानौं शिवजी प्रसन्न भई प्राकृतिक संहार छोडेर शान्त र कल्याणकारी शंकर बनेर विराजमान हुनुहुन्छ । त्यसैले महाशिवरात्रिका दिन शिवको उपासना, पूजाआराधना गर्नु आध्यात्मिक, पारमार्थिक रूपले मात्र नभई जीवन सरल र सहजका साथै प्रकृतिसँग जीवको सम्बन्धलाई अझ घनिष्ट बनाउन पनि आशुतोष शिवको आराधना यस समयमा गर्नु समयसान्दर्भिक देखिन्छ । भगवान् शिवको त्रिशूल तीन शक्तिले युक्त आयुध हो । करोडौंकरोड वर्षपहिले सृष्टिसंगै र वनस्पतिको अस्तित्व धरतीमा रहेको वैदिक वाङ्मय र आधुनिक अनुसन्धानले पुष्टि गरिसकेका छन् । त्रिशूल नामधारी आयुध एक तीरमा दुइटा शूल जोडेर त्रिशक्तियुक्त, त्रिनेत्रधारी भगवान् शिवको आयुध बन्छ । शशांकशेखर त्रिशूलरूपी आयुधधारी भगवान् रुद्रलाई वैदिक वाङ्मयका ऋचाहरूमा स्तुति गरिएको छ । भगवान् शिवले धारण गरेको त्रिशूल नै संसारको सबैभन्दा पुरानो आयुध (अस्त्र) हो । संसारमा तीन प्रकारका शक्तिहरूले विशेष काम गरेका हुन्छन् । पहिलो शक्ति सृष्टि, दोस्रो पालन र तेस्रो संहार । आधुनिक भाषामा भन्दा गतिशीलताको कारण (इलेक्ट्रोन, न्युट्रोन र प्रोटोन) त्रिशक्ति निरन्तर क्रियाशील रहन्छन् । दिन रात्रि र सन्धि चराचर जगत्मा व्यावहारिक रूपमा देखिन्छ । तीनै शक्ति, तीनै लोकलाई धारण गर्ने भगवान् शिव र शिवा दुवै आदि देवता हुन् । शिवका हातमा रहेको त्रिशूलले तीन प्रकारका ताप (आधिभौतिक, आध्यात्मिक र आधिदैविक) को समन गर्दछ । सृष्टिको आदिधर्म भगवान् शिवबाट प्रतिपादित हुन्छ । आदिशास्त्र पनि त्रिशूल नै हो । त्रिशूल, बज्र, डमरु, पाश भगवान् शिवका आयुध हुन् । नमस्तेरुद्रमन्न्यवऽउतोतऽइषवेनमः  पशुनामपतयेनमो नमः। शुक्लयजुर्वेद सम्पूर्ण दुःखलाई हरण गर्ने, अज्ञानतालाई हटाई ज्ञान प्रदान गर्ने तपाईंलाई नमस्कार छ । हे रुद्र हाम्रा पुत्रपौत्र आदिको रक्षा गर्नुहोस्, हाम्रा आयुधहरूलाई नष्ट नगर्नु, हाम्रा गौआदि प्राणीको रक्षा गर्दिनुहोस्, त्रिशूलसहित विविध आयुधहरू धारण गर्ने सेनानायक रुद्रलाई नमस्कार छ । भुजाहरूमा सुवर्ण धारण गर्ने रुद्रलाई नमस्कार छ, जीवहरूको पालन गर्ने पालनहार रुद्रलाई नमस्कार छ । हिमालयकैलाशमा बसेर सम्पूर्ण चराचर जगत्मा शासन गर्ने त्रिशूलधारी रुद्रलाई नमस्कार छ । भगवान् शिवले काम, क्रोध, लोभ, मोह, मदमात्सर्य अहंकारले लट्ठ परेर नसाले ग्रस्त संसारका प्राणीजगत्लाई उपदेश दिनको निमित्त कालकूट विष कण्ठमा धारण गर्नुभयो । मानिसभित्र रहेको क्रोध, दम्भ, अहंकार समन गर्न भगवान् शिवले संसारको सृष्टि बचाउन कालकूट विष ग्रहण गरेर प्राणी मात्रलाई कल्याण प्रदान गर्नुभयो । रसायनमा शास्त्र महाविष कालकूट हो भने मन्दविषहरू भाङ, धतुरो, गाजा आदि हुन् । अहंकारले ग्रस्त प्राणी मन्दविषले ग्रसित छ । त्यसबाट बच्न भगवान् शिवले कालकूट धारण गर्नुभयो । सृष्टि र संहारका दुवै शक्ति शिवमा निहित छन् । भगवान् शिवलाई पञ्चामृत (दूध, दही, घिउ, मह, सक्खर), बेलपत्र, भाङ, धतुरो सांसारिक मन्दविषहरू भगवान् रुद्रलाई अर्पण गरी आफू शाश्वत् शान्ति प्राप्त गर्ने मार्गतर्फ लाग्नुपर्छ । शिवलिंगको उत्पत्तिको सन्दर्भ श्रीपशुपतिको मूल प्रकृति के हो भन्ने विषयमा वैदिक धर्मशास्त्रहरूमा उल्लेख पाइन्छ । पशुपतिस्वरूप लिंग प्रार्दुभावको सन्दर्भमा, परम्शक्तिको मूल सत्ताबाट ज्योतिर्मय महालिंग उत्पन्न भयो । त्यो ज्योतिर्मय अवस्थाबाट पाँच तत्वलाई प्रतिनिधित्व गर्दै पशुपतिनाथ महालिंग प्रकट हुनुभयो । शरीरधारी लिंगस्वरूपमा भगवान् पशुपतिनाथ उत्पन्न हुनुभयो । अर्को एक पौराणिक कथनअनुसार पाण्डवहरूले भगवान् शिवलाई खोज्दै जाँदा अरण्यक वनमा भगवान् शिव भैंसीको रूप धारण गरेर बस्नुभएको थियो । पाण्डवहरूले भैंसीको रूपमा बस्नुभएका महाशिवलाई देख्नासाथ चिने र भैंसीरूपी शिवको पुच्छर समाते । आधा भाग केदारेश्वर भगवान् शिव केदारनाथमा विराजमान हुनुभयो भने अन्य ज्योतिर्लिंगको शिरोभागको रूपमा भगवान् पशुपतिनाथ प्रकट हुनुभयो र पाण्डवसहित सम्पूर्ण देवगणले पूजा गरी स्तुति प्रार्थना गरे । भगवान् पशुपतिनाथको निर्माण तथ्य र किटानका साथ कहिलेदेखि सुरु भयो भन्ने अभिलेखहरू पाइदैन । विभिन्न किम्वदन्ती तथा पौराणिक कथनअनुसार गोपाल वंशका ग्वालाले ज्योतिर्मय स्वरूप भगवान् पशुपतिनाथमा गाईले दूध चढाएको अवस्थामा देखेर त्यो स्थानमा उत्खनन गर्दा ज्योतिर्मय भगवान् शंकर पारसमणि स्वरूपमा दर्शन दिनुभएको प्रसंगहरू पाइन्छ । भगवान् पशुपतिनाथलाई पशुपाश विमोचक पनि भनिन्छ । मनुष्य जन्मँदा पशुत्व भावबाटै धरतीमा आएको हुन्छ । भगवान् शिवको अलौकिक कृपाबाट उसमा प्राण गतिशील हुन्छ । शि को इकार हटाउदा शव शब्द बन्दछ । शिवबाट इकार हटाउदा शव बन्दछ । इ को अर्थ ऊर्जा हो । त्यो ऊर्जा शरीरबाट निक्लेपछि शरीर शव बन्दछ । शवमा इकार जोडिएपछि मात्र शिव बन्छ । यहाँ इ को अर्थ ऊर्जा हो । शवमा ऊर्जाको गतिशीलता प्राप्त भएपछि मात्र प्राणी चेतनशील र गतिशील तथा ज्योतिर्मय बन्दछ । शक्ति, ऊर्जा र विकासविना कुनै पनि पदार्थ तथा जीवको अस्तित्व कल्पना पनि गर्न सकिन्न । पौराणिक कथन पशुपति स्वरूप शिवलिंगको उत्पत्ति कसरी भयो भन्ने विषयमा उत्तर दिँदै स्कन्द कुमार भन्छन् एक समय सृष्टिकर्ता ब्रह्मा र पालनकर्ता विष्णुबीच विवाद पयो । आआफ्नो कार्यक्षेत्र र महत्वका बारेमा विवाद उत्पन्न भयो । ब्रह्माजीको पक्ष थियो, जो विविध रूपका वस्तुविशेष र प्राणी समुदायले सृष्टि सजाउछ, उसको महत्ता कायम हुनु स्वाभाविक ठहर्छ, त्यसैले मेरो उच्चता स्वतः सिद्ध छ । ब्रह्माको कथनमा अतिशयोक्ति थिएन । उता विष्णुको पक्ष पनि सशक्त थियो जन्माइदिएर मात्र कहाँ हुन्छ र ? बढी भार त त्यसले लिनुपर्छ, जो हुर्काउने, बढाउने र लालनपालनमा भाग लिन्छ । त्यसैले नित्य, सूक्ष्म निर्विकार र विश्वम्भर मसित समता राख्न अरू कसले सक्छ र ? कार्यकारी आफ्नै रूप ब्रह्मा र विष्णुमा मायाको प्रभावले उब्जेको अहम्ता महेश्वरलाई सह्य भएन । कोरो उपदेशले त्यस किसिमको ममता समन गर्न नसकिने र दीर्घकालसम्म कायम नहुने देखेर आफैंद्वारा त्यसको अनुभव गराउन एक ज्योतिर्लिंग प्रार्दुभाव भयो । भगवान् शिव र आद्यशक्तिको आराधना गर्ने मुख्य दिन हो महाशिवरात्रि । भगवान् शिवका गणहरू नाग, नन्दी, भृंगी, चौसट्ठी योगिनी, क्षेत्रपाल, वेताल, महाकाली, वीरभद्र आदिको आह्वान पूजा गरेर महाशिवरात्रि मनाइन्छ । ऐश्वर्यशाली त्यो जोतिर्लिंग सुरुमा सूक्ष्म थियो र लम्बाइचाहि पातालदेखि अनन्त लोकसम्म त्यसको अन्त्य कहाँ थियो थाहा भएन । लिंगोत्पत्तिसाथ आकाशवाणी भयो कि जसले यो लिंगको तलमाथि पहिल्याउछ उही ठूलो । आआफ्नो महत्ता कायम राख्न तम्सेका ब्रह्मा र विष्णु लागे तल र माथि । विष्णु पाताल पुगी शेषनागसित भेटेर लिंगको मूलबारे सोधनी गर्दा उनले भने अनादि रूप लिंगको मूल कसरी फेला पार्न सकिन्छ ? यस किसिमको विवादास्पद प्राकृत अवस्था छोडेर आफ्नो निजी शान्त स्वरूप सम्झनुपर्यो । विष्णुलाई लाग्यो, ठीकै छ, नसकिने काममा दुराग्रह किन गर्नु ? लिंगको मूल फेला पार्न नसकेको कुरा ब्रह्मासमक्ष म स्पष्ट उल्लेख गर्नेछु भनी विष्णु फर्किए । त्यस्तै आकाशतिर लागेका ब्रह्माजी ब्रह्मलोकभन्दा माथि गोलोक पुगे तर लिंगको शिर पत्ता लागेन । प्रतिस्पर्धामा विजयी नबन्ने स्थिति ब्रह्माजीलाई आभास भयो । ब्रह्माजीले बाटोमा भेटेका कामधेनु गाई र केतुकी पुष्पलाई साक्षी तुल्याएर पहिलेको ठाउँमा फर्किए ।विष्णुले फेद पत्ता नलागेको कुरा स्विकारे । तर ब्रह्माले झूटो साक्षी राखी लिंगको अन्त्य पत्ता लगाएको बयान दिए । झुटो बयान सुन्नासाथ भगवान् रुद्र ज्योतिर्लिंग स्वरूपमा महाशिवरात्रिका दिन प्रकट हुनुभयो । त्यो ज्योतिर्लिंग स्वरूपबाट ध्वनि उत्पन्न भयो ब्रह्माजी तिमीले झूटो साक्षी बटुलेर असत्य कर्म गर्याैं तसर्थ त्यसको दण्ड तिमीले भोग्नैपर्छ । केतकी पुष्प कुनै पनि पूजामा अबदेखि प्रयोग हुने छैन । कामधेनु गाईको पनि दूध, गहुँत आदि चले पनि तिम्रो मुखचाहिँ अपवित्र, अशुद्ध मानिनेछ ।कलियुगमा गौले अशुद्ध चिज खानेछन् भनेर ज्योतिर्लिंगबाट भगवान् शिव अन्तध्र्यान हुनुभयो । असत्य बोल्ने गौको मुख अपवित्र र झूटो बयान दिने केतकी पुष्पलाई पूजामा वर्जित गरियो । भगवान् शिवलाई गौर वर्ण, चन्द्रमौली महामृत्युञ्जय आदि नामले पुजा गरिन्छ । पशुपतिनाथसहित विश्वभरिका ज्योतिर्लिंग एवं शिवमन्दिरमा विश्वभरिका शिवमन्दिरहरूमा आज धुमधामका साथ महाशिवरात्रि पर्व मनाइँदैछ। यो पर्वलाई सुख, शान्ति, समृद्धि प्राप्तिका साथै राष्ट्रिय शान्ति, सामाजिक सद्भाव, आपसी मैत्री तथा करुणा भावका साथ मनाऔं ।"
भ्रष्टीकरणको प्रस्थानबिन्दु,"घटना एक एमाले भ्रातृ संगठन अनेरास्ववियुको अधिवेशन सकिएको केही महिनामात्र भएको थियो । काभ्रेका केही मान्छे सोही पार्टीको भ्रातृ संगठनका नेता रहेका एकजना वकिलको ल फर्ममा पुगे कानुनी परामर्शका लागि । अखिलको केन्द्रीय नेतृत्वका लागि चुनाव लडेका एकजनाले आफूसँग ऋण लिएको १० लाख रुपैयाँ नतिरेपछि रकम उठाउने उपायको खोजीमा ती व्यक्तिले वकिल खोजेका थिए । एमाले समर्थक ऋणदातालाई वकिलले सुझाव दिए मुद्दामामिलामा गयो भने केटोको राजनीतिक करिअर बिग्रिन्छ, पार्टीको इमेजमा पनि धक्का लाग्छ । बरु उसको प्यानलका शीर्ष नेता माधवकुमार नेपाललाई भेटेर एक पटक कुरा गर्नू, उनले पहल गरेर दिलाइदिन सक्छन् । ती व्यक्ति नेपाल निवास कोटेश्वर पुगे, भेटे । दिएको चेक पनि फर्जी भएकोलगायत हजार प्रयत्नका बाबजुद पनि पैसा फिर्ता गराउन नसकेको गुनासो राखे । नेपाललाई बिन्ती बिसाए, हजुर, जसरी पनि मेरो पैसा दिलाइदिनुपर्यो, नत्र त म बर्बाद हुने भएँ । फलानोले चुनाव लड्न भनी लगेको पैसाबारे कुरा गर्न आएको भन्दा नै कालोनीलो भइसकेका नेता नेपालको मुखबाट अकस्मात फुत्कियो, ला, मेरो पनि फिर्ता गर्दैन कि क्या हो ? ! चुनावकै लागि भनेर मसँग पनि १० लाख लगेको छ । नेताले फिर्ता गराइदिने आसमा कोटेश्वर पुगेका ती काभ्रेली उल्टै नेपालको गुनासो सुनेर फर्किए । घटना दुई घटना अघिल्लो (२०६५ सालको) स्ववियु चुनावको हो । बुटवल बहुमुखी क्याम्पसको भर्ना रजिस्ट्रर हरायो चुनावको १५२० दिन अगाडि । एमाले अखिल समर्थक एकजनाले झोलामा हालेछन् । क्रान्तिकारीले सार्वजनिक गयो, एमाले अखिल बद्नाम भयो । यही मुद्दामा क्याम्पस प्रमुखले राजीनामा गरे । त्यसको केही दिनपछि चुनावको मुखैमा एमाले अखिलका पूर्वस्ववियु सभापति क्रान्तिकारी प्रवेश गरे । चर्चा चल्यो  क्रान्तिकारीले ती पूर्वसभापतिको केही ऋण तिरिदिने आश्वासन दिएको थियो । र, क्रान्तिकारी प्रवेश पूर्व उसलाई सघाउ पुर्याउने गरी उनले त्यस्तो योगदान गर्ने योजना बुने । केन्द्रीय तहका नेताले ती निर्दोष युवालाई बलिको बोको बनाए । निमित्त क्याम्पस प्रमुख नियुक्त गरेर चुनाव गराइयो । नेविसंघ र अखिल एक, अखिल (क्रान्तिकारी), अखिल (छैटौं) र अखिल (एकीकृत) को अर्को गरी दुई ठूला प्यानलसहित चुनाव लडेका थिए । रातभरि जारी मतगणना सकिनै लागेको थियो, अखिलनेविसंघको संयुक्त प्यानलले स्ववियु जित्ने निश्चित भयो । बिहान करिब ५ बजेको थियो । माओवादीको सालझन्डी क्याम्पका पाँचछ जना लडाकु पनि रहेछन् गणनामा बसेका । बुथ नम्बर पाँचको गन्दागन्दैको मतपत्र च्यातियो । मतपत्र च्यातिएपछि हल्लाखल्ला भयो । होहल्लाको बीचमा एकजनाले प्रहरी अधिकृतको छातीमा च्यातिएको मतपत्रको मुठ्ठाले हान्दै भने, मैले नै च्यातेको हुँ । जे गर्न सक्छस् गर । निर्वाचन आयुक्त भागे । मतगणना बिथोलियो । बाहिर वाईसीएलले घेरा हालिसकेको रहेछ । यही काण्डमा एक महिना क्याम्पस बन्द भयो । अखिल (क्रान्तिकारी) का सभापतिका उम्मेदवारले पछि साथीभाइमाझ बिथोल्नुको कारण खोले, त्यत्रो तिकडम गरियो । आठदस लाख खर्च भयो । नजितेर हुन्छ ? हारेको घोषणा हुन त दिनु भएन । बरु बिथोलियो । ००० माथिका दुई घटना यस्ता प्रतिनिधिमूलक हुन्, जसले अहिलेको विद्यार्थी राजनीतिको वास्तविक अनुहार उजागर गर्छ । स्ववियु निर्वाचन भन्दै आठ वर्षपछि त्रिभुवन विश्वविद्यालयका क्याम्पस चुनावी रणभूमि बनेका छन् । यसपालि नयाँ थपिएको छ  समानुपातिक प्रणाली । राजनीतिक दलहरूले आफ्नो वर्चस्व पुष्टि गर्ने मञ्चका रूपमा प्रयोग गर्ने स्ववियु चुनावले क्याम्पस र विश्वविद्यालयमा भने कुनै योगदान नगर्ने निश्चित छ । विकृत राजनीतिक दलका मुद्दा बोकेका भगिनी विद्यार्थी संगठन र तिनीहरूको नेतृत्वमा सञ्चालन हुने स्वतन्त्र विद्यार्थी युनियनको औचित्यबारे समीक्षा हुनु जरुरी छ । बीपी कोइराला कांग्रेस सभापति भइसकेर देशको गृहमन्त्री हुँदा ३६ वर्षका थिए, ४५ वर्षमा उनी देशको प्रधानमन्त्री भए । एमालेका जननेता मदन भण्डारी ३५ वर्षमा पार्टी महासचिव भएका थिए । दासढुंगामा रहस्यमय जिप दुर्घटनामा मृत्यु हुँदा उनी जम्मा ४१ वर्ष लागेका थिए । तर, अहिलेका नेविसंघ र अखिलका अध्यक्षको उमेर कोइराला र भण्डारी पार्टीको मुख्य पदमा पुग्दाभन्दा बढी छ । स्ववियु निर्वाचनको सन्दर्भ उठ्नेबित्तिकै नेताहरू भाषण गर्न थालिहाल्छन् राणाविरुद्ध भएको जयतु संस्कृतम् आन्दोलनको जगमा यो अडिएको छ । २०३६ सालको पञ्चायतविरुद्धको विद्यार्थी आन्दोलनको उपलब्धि हो यो । तर, शिक्षाको मुख्य भार निजी क्षेत्रले बोकेको अवस्था, प्रजातन्त्रले मात्र नपुगेर लोकतन्त्र हुँदै गणतन्त्रसमेत भइसकेको देशमा दलीय एजेन्डा बोकेर राजनीति गर्ने विद्यार्थी संगठन अब जरुरी छैन । न २००४ साल असोजदेखि उठेको जयतु संस्कृतम्जस्तो पवित्र आन्दोलनसँग दाँज्न मिल्छ न त पञ्चायतकालमा राजनीतिक स्वतन्त्रताको आवाज बोल्ने खुला मञ्च अहिले पनि जरुरी छ । आफू आबद्ध राजनीतिक पार्टीभित्र प्रभाव देखाउन र संगठनको आवरणमा गैरकानुनी तबरबाट पैसा बटुल्नमै विद्यार्थी राजनीति सीमित हुँदै गएको छ । फलानो विद्यार्थी संगठनको नेतृत्वका लागि फलानो नेताको पक्षबाट अमुक डन चुनाव लड्दैछ, त्यसको प्रतिस्पर्धी अर्को डन नै हो भन्ने टिप्पणी सुन्नुपर्दा अवश्य आदर्श राजनीति गर्नेलाई पीडा हुन्छ । आठ वर्षपछि फेरि स्ववियु निर्वाचन घोषणा भएको छ फागुन १८ का लागि । तोकिएको निर्वाचन चार दिनपछि सारिएको छ । क्याम्पस कैलालीको लक्की बहुमुखी क्याम्पसका प्रमुखउपप्रमुख अपहरणमा परे र छुटिसके । वीरगन्जको ठाकुरराम क्याम्पसमा आगो लागिसक्यो । बुटवल बहुमुखी क्याम्पसमा तनाव बढेको छ । राजधानीका आरआर, ल, त्रिचन्द्र, अस्कल, शंकरदेव, मीनभवन, पाटन, पुल्चोक इन्जिनियरिङ, पब्लिक युथ, सरस्वतीदेखि त्रिवि केन्द्रीय क्याम्पसलाई चुनाव लागिसकेको छ । धेरैजसोले तालाबन्दी व्यहोरिसके । विराटनगरको महेन्द्र मोरङ, जनकपुरको आरआर होस् वा नेपालगन्जको महेन्द्र बहुमुखी क्याम्पस, सबैलाई उत्तिकै चुनाव लागेको छ, तनाव विवाद बढ्दै छ । चुनावले त्रिविका ६० वटा आंगिक क्याम्पसहरूसहित अन्य सामुदायिक क्याम्पसमा पढाइ हुन छाडिसकेका छन् । विभिन्न राजनीतिक दल सम्बद्ध १८ वटा विद्यार्थी संगठन प्यानल लड्ने बनाएर चुनावी प्रतिस्पर्धामा उत्रेका छन् । विगतभन्दा फरक यसपटकको स्ववियु चुनाव मिश्रित प्रणालीबाट हुँदैछ । अध्यक्ष, सचिव, कोषाध्यक्ष र तीनजना सदस्यको प्रत्यक्ष निर्वाचन हुन्छ भने बाँकी पदहरू समानुपातिक प्रणालीबाट चुनिनेछन् । अर्थात्, कम्तीमा पनि नेविसंघ, अनेरास्ववियु र अखिल (क्रान्तिकारी) को प्रतिनिधित्व हुने स्ववियु आगामी दिनमा झन् कलहको केन्द्र बन्ने छ । फेरियो बेला, फेरिएन चेत समयसँगै विद्यार्थीका प्राथमिकता फेरिएका छन् । विगतमा क्याम्पसमा एउटा जमात हुन्थ्यो जो कक्षामा उत्तिसारो जान्नथ्यो । गए पनि हल्ला गथ्र्यो, हिरो देखिन । पछिल्लो बेन्चको डेस्कमाथि बस्थ्यो । शिक्षकलाई गिल्ला गथ्र्यो, पढ्ने विद्यार्थीलाई बाधा पुर्याउँथ्योे । बगैंचा वा क्यान्टिनतिरै व्यस्त हुन्थ्यो, त्यो समूह । पर्खालमाथि बसेर केटीहरूलाई जिब्रो पड्काउने त्यस्तो युवा दल अब क्याम्पसमा भेटिँदैन । अर्थात्, सिंगै नयाँ पुस्ता करिअर कन्सस छ । कक्षामा बसेर पढ्छ । पढाइ सकेर के गर्ने वा कुन देश जाने भन्नेमा चिन्तन गर्छ नयाँ पुस्ता । त्यो पुस्तालाई स्ववियु, दलीय राजनीतिले ध्यान खिच्दैन । समकालीन विद्यार्थी राजनीतिले त्यो करिअर कन्सस पुस्ताको आवश्यकता, रुचि, गुनासो र चिन्तालाई समेट्न नसकेको प्रष्टै देखिन्छ। समय फेरिएको छ । पुस्ता परिवर्तनसँगै नयाँ पुस्ताको जीवनशैली, चासो र चिन्ता पनि फेरिएको छ । तर, स्ववियुका दाबेदार विद्यार्थी संगठनका नारा भने २०३६ सालका जस्ता नै छन् । यो बुझ्नु जरुरी छ  २०४६ को आन्दोलन अघि अनेरास्ववियुका महासचिव घनश्याम भुसाल चर्चाको शिखरमा थिए, किनकि २०४७ सालमा मदन भण्डारीले बोल्ने भाषा पनि त्यसबेलाका प्रखर नेता भुसालले नै बोल्थे । त्यसबेला नेविसंघका नेता बालकृष्ण खाँड अहिले रक्षामन्त्री हुँदाभन्दा धेरै ठूला नेता थिए किनकि उनी प्रजातन्त्रको आवाज उठाउने खुला संगठनका नेता थिए । त्यो भूमिका राजनीतिक पार्टीमाथिको प्रतिबन्ध हटेपछि २०४६ सालमै सकिएको छ । अब त्यसका लागि विद्यार्थी राजनीति आवश्यक पर्दैन । अहिले अधिकांश विद्यार्थीको रोजाइमा निजी क्याम्पस पर्छन् राम्रो पढाइका लागि । त्रिविमाथिको निर्भरता ह्वात्तै घटेको छ । गरिबका छोराछोरी पढ्ने विश्वविद्यालय मा रूपान्तरण हुँदै गएका छन् त्रिभुवन विश्वविद्यालय र सामुदायिक क्याम्पस । युरोप, अमेरिका, अस्ट्रेलियाको सपना देख्ने विद्यार्थीको रोजाइमा छैन यो । भलै सीमित सिटमा कडा प्रतिस्पर्धाबाट विद्यार्थी छानिने पुल्चोकको इन्जिनियरिङ वा शंकरदेव, मीनभवनजस्ता क्याम्पसले स्वायत्त ढंगले चलाएको बीबीए, एमबीएले यसका अपवाद होलान् । त्रिभुवन विश्वविद्यालय यस्तो निकम्मा भइसक्यो त्यहाँका एक दर्जनभन्दा बढी संकायमा त विद्यार्थीभन्दा शिक्षक बढी छन् । दलीय भागबन्डाले थिल्थिलो भएको छ, विश्वविद्यालय । विद्यार्थी संगठनहरू राजनीतिक हस्तक्षेप रोक्न हैन, आफ्नो पक्षलाई ठूलो भाग दिलाउन क्रियाशील छन् । अर्थात्, भागबन्डाका संवाहक बनेका छन् । त्रिविका अनुसन्धान केन्द्रहरू आर्थिक विकास र प्रशासन (सेडा), सेन्टर फर नेपाल एन्ड एसिया स्टुडेन्टस् (सिनास), रिसर्च सेन्टर फर एप्लाइड साइन्स एन्ड टेक्नोलोजी (रिकास्ट) र रिसर्च सेन्टर फर एजुकेसनल इन्नोभेसन एण्ड डेभलप्मेन्ट (सेरिड) पनि विगतमा भन्दा सुस्ताएका छन् । यी थिङ्क ट्याङकलाई जगाउनु विद्यार्थी राजनीतिको एजेन्डा बनाउन सकेको देखिँदैन । बहुसंख्यक विद्यार्थीको रोजाइमा निजी क्याम्पस छन् जहाँ स्ववियुको अस्तित्व नै छैन । तर, कांग्रेसएमालेमाओवादी केन्द्रजस्ता राजनीतिक दलका भ्रातृ संगठनको रोजाइ चाहिँ त्रिभुवन विश्वविद्यालसम्बद्ध सरकारी र सामुदायिक क्याम्पस हुन् । निजीमा पुनः भर्ना गरेर दसौं वर्षसम्म नेता देखिएर हल्लिरहन पाइन्न । पढ्नुपर्छ त्यहाँ । छुरो राजनीति गर्न रोक छ । त्यसैले ती त्रिविसम्बद्ध र सामुदायिक क्याम्पसमै कब्जा जमाएर बस्छन् । बुढेसकालमा पनि विद्यार्थी बीपी कोइराला कांग्रेस सभापति भइसकेर देशको गृहमन्त्री हुँदा ३६ वर्षका थिए, ४५ वर्षमा उनी देशको प्रधानमन्त्री भए । एमालेका जननेता मदन भण्डारी ३५ वर्षमा पार्टी महासचिव भएका थिए । दासढुंगामा रहस्यमय जिप दुर्घटनामा मृत्यु हुँदा उनी जम्मा ४१ वर्ष लागेका थिए । तर, अहिलेका नेविसंघ र अखिलका अध्यक्षको उमेर कोइराला र भण्डारी पार्टीको मुख्य पदमा पुग्दाभन्दा बढी छ । खासमा उनीहरू विद्यार्थी नै हैनन् । राजनीति गर्नकै लागि मात्र विद्यार्थी नेता बनिटोपलेका हुन् । क्याम्पसको शैक्षिक वातावरण बिथोलिँदा नेताको भविष्यमा कुनै प्रभाव नै पर्दैन । किनकि, उसलाई त्यहाँ पढ्ने नियमित विद्यार्थीलाई जस्तो संसारका विद्यार्थीसँग प्रतिस्पर्धा गर्नु छैन । अनि त हुन्छ नि शिक्षालयमा आगजनी, अपहरण, तालाबन्दी, हडताल र झडप । अहिलेको शिक्षा प्रणालीअनुसार ६ वर्षमा १ कक्षा पुगेको विद्यार्थीले एउटा विषयमा स्नातकोत्तर सक्दा बढीमा २४ वर्षको हुन्छ । अनि स्ववियुको चुनाव लड्ने उमेर २८ वर्ष तोक्दा आपत्ति जनाउनुको औचित्य के ? स्ववियु शैक्षिक र सामाजिक विषयमा मात्र केन्द्रित हुनुपर्छ, क्याम्पस व्यवस्थापनमा विद्यार्थीको प्रतिनिधित्व हुँदा राम्रो हुन्छ । यसका लागि नियमित विद्यार्थीलाई मतदाता मानेर तिनैमध्ये स्ववियुमा चुनिँदा नराम्रो केही हुँदैन । क्याम्पसलाई पार्टी राजनीति र अर्थोपार्जनको थलो बनाउन पुनः भर्ना गर्दै रहँदा विकृति बढेको हो । नपढ्ने विद्यार्थीले नियमित विद्यार्थीमाथि नेतागिरी गरिरहने परिपाटीले विद्यार्थी आन्दोलन र स्ववियु माथि नै औचित्यको प्रश्न उठेको हो । व्यवस्थापन शास्त्रले भन्छ लगानी त्यतिबेला मात्र गरिन्छ, जहाँबाट त्योभन्दा बढी प्रतिफल हासिल हुन्छ । यत्रो शक्ति र सम्पत्ति लगाएर विद्यार्थीको करिअर मै बाधा पार्ने गरी महिना दिनभन्दा बढी पठनपाठन अवरुद्ध हुने गरी चुनाव गराउनुको औचित्यको छैन । अहिलेको स्ववियुको सबैभन्दा आलोचनाको विषय हो विद्यार्थी कल्याणकारी कोष शीर्षकमा प्रतिविद्यार्थी पाँच सय वा हजार रुपैयाँका दरले भर्नाकै बेला पैसा उठाउने । पाँच हजार विद्यार्थी पढ्ने क्याम्पसमा यो बजेट वार्षिक रूपमा २५ लाख रुपैयाँ हुन्छ । यो रकमले भ्रष्टाचार सिकाउने गरेको छ । त्यसबाहेक सभापति वा संगठनको नेताले व्यापारीसँग उठाउने चन्दा बेग्लै छ । यही पदका आधारमा मन्त्रीका पीए बस्ने, ठेक्कापट्टा मिलाउने र अरू धन्दा मिलाउन पनि यी पद प्रयोग हुने गरेका छन् । यसैले पनि विद्यार्थी राजनीतिमा आकर्षण बढेको छ । नेतृत्व विकासको पहिलो खुड्किलोमै भ्रष्टाचार सिकेको युवाले भोलिको दिनमा देशलाई के योगदान देला ? कम्तीमा पनि आफ्नो गुट प्रवद्र्धनकै लागि भए पनि मोटो रकम ऋण दिने शीर्षनेताले पनि यसतर्फ सोच्नु जरुरी छ । चुनावी मुख्य मुद्दा नेविसंघ : शिक्षा बजेट कुल बजेटको एक चौथाइ हुनुपर्ने । शैक्षिक प्रमाणपत्र धितो राखी ऋण र अनुदान दिन विद्यार्थी बैंक स्थापना गर्नुपर्ने । संघीय ढाँचा अनुरूप शिक्षाको पुनर्संरचना गर्न अधिकार सम्पन्न उच्चस्तरीय शिक्षा आयोग गठन गर्नुपर्ने । सिर्जनशील स्ववियु अभियान सञ्चालन गर्ने । हरेक क्षेत्रमा मेडिकल, इन्जिनियरिङ, कृषि र वन वातावरणको उच्च शिक्षा हासिल गर्ने व्यवस्था हुनुपर्ने । अनेरास्ववियु : शैक्षिक प्रमाणपत्र धितो राखी ऋण दिने (केपी ओली) सरकारको निर्णय कार्यान्वयन हुनुपर्ने । विश्वविद्यालयमा प्राज्ञिक मर्यादा कायम हुनुपर्ने । शैक्षिक क्यालेन्डर अनिवार्य रूपमा लागू हुनुपर्ने । विश्वविद्यालयको पदाधिकारीमा राजनीतिक भागबन्डाको अन्त्य हुनुपर्ने । अखिल (क्रान्तिकारी): समाजवाद उन्मुख शिक्षाप्रणाली लागू हुनुपर्ने । त्रिविमा सेमेस्टर प्रणाली लागू हुनुपर्ने । समावेशिता र प्रतिस्पर्धाका आधारमा छात्रवृत्ति वितरण हुनुपर्ने । छात्रवृत्ति बैंक स्थापना हुनुपर्ने । विश्वविद्यालयमा अनुसन्धान केन्द्र स्थापना हुनुपर्ने । स्ववियुले विश्वविद्यालयलाई भ्रष्टीकरण गर्यो  रवीन्द्र अधिकारी, पूर्वविद्यार्थी नेता पञ्चायतकालमा प्राज्ञिक स्वायत्तता, विश्वविद्यालयमा राजनीतिक सत्ताको अहस्तक्षेप र प्राज्ञिक गरिमा बढाउने संस्थाका रूपमा स्ववियु थियो । शैक्षिक गुणस्तर सुधार्ने, शैक्षिक मुद्दा उठाउने काम हुन्थ्यो । सँगसँगै राजनीतिक स्वतन्त्रताका रूपमा प्रजातन्त्रको माग उठाउने फोरम पनि थियो त्यो । त्यसबेलाको स्ववियु व्यवस्थाइतर फोरम थियो । अन्त नभएको स्वतन्त्रता त्यहाँ थियो । बदलिएको परिवेशमा स्ववियु र विद्यार्थी संगठनहरूले आफूलाई बदल्न सकेनन् । अहिले स्ववियु शैक्षिक मुद्दामा केन्द्रित हुनुपर्ने हो । हिजो प्राज्ञिक मर्यादाका लागि लड्थे अहिले भागबन्डा र प्राज्ञिक मर्यादा खल्बल्याउन संलग्न छन् । पञ्चायतकालमा स्ववियूमा जित्नु भनेको जेल जान वा जुनसुकै बेला मारिन तयार हुनु थियो । मण्डलेहरूबाट कुटाइ खानुपथ्र्यो । दिशा स्पष्ट नहुँदा आज पार्टी र पार्टीभित्र पनि आफ्नो समूहका लागि लड्ने भएका छन् । स्रोत र साधन हत्याउनकै लागि स्ववियु लड्नेहरू छन् । यसले विश्वविद्यालयलाई भ्रष्टीकरण गरेको छ । स्ववियुको छवि नै धमिलिएको छ । यिनै व्यक्ति भोलि देशको ठूलो ओहोदामा पुगे भने के होला भन्ने डरलाग्दो अवस्था आयो । स्ववियुमा सबैभन्दा पहिला प्राज्ञिक मर्यादा कायम गर्नुपर्छ । सत्ता राजनीतिको हस्तक्षेप र भागबन्डा रोक्नुपर्छ । स्वच्छ शैक्षिक वातावरण कायम गर्न र खासगरी विश्वविद्यालयलाई संसारका प्रतिस्पर्धी विश्वविद्यालय बनाउनका लागि स्ववियुले भूमिका खेल्नुपर्छ । विश्वविद्यालयमा पैसा र गुन्डागर्दीको सत्ता हैन, ज्ञानको सत्ता प्राप्तिको थलो हुनुपर्छ । विद्यार्थीलाई मातृभूमिको रक्षाका लागि राष्ट्रियताको भाव जागृत गर्ने, लोकतान्त्रिक अभ्यासलाई राम्रोसँग बुझाउने, सामाजिक न्यायलाई बताउने, समाजमा भएका अन्याय अत्याचारविरुद्ध बोल्न सक्ने बनाउनुपर्छ । अतिरिक्त क्रियाकलापको माध्यमबाट विद्यार्थीको रचनात्मक र सिर्जनात्मक क्षमता बढाउने काममा विद्यार्थी राजनीति क्रियाशील हुनुपर्छ । (वार्तामा आधारित)"
मधेसपहाडको दूरी घटाऊ,"मधेसमा छुुट्टै राष्ट्रको लागि अभियान चलाउँदै आएका डाक्टर चन्द्रकान्त राउत (सीके) लाई केही दिनअघि प्रहरीले पक्राउ गरेको छ । उनी पक्राउ परेको यो पहिलो घटना होइन । राष्ट्रिय अखण्डताविरोधी गतिविधिमा संलग्न भएको आरोपमा उनी बारम्बार पक्राउ पर्दै र छुुट्दै आएका छन् । नेपालबाट मधेसलाई अलग गर्नुुपर्छ भन्ने माग अघि सार्दै तराईमा गतिविधि गर्दै आएका छन् उनी । विडम्बना उनको यो पृथकतावादी सोचलाई विभिन्न संस्था, अधिकारवादी र व्यक्तिले मानवअधिकार र स्वतन्त्रताको आवरणमा समर्थन गरिरहेका छन् । सञ्चारमाध्यम र सामाजिक सन्जालमा पनि उनी बेलाबेलामा छाउने गर्छन् । राजनीतिक वृत्तमा पनि उनी निकै चर्चित पात्र हुुन् । सञ्चारमाध्यम र सामाजिक सन्जालले उनलाई प्राथमिकता दिनु जरूरी छ ? उनको पृथकतावादी सोचलाई मधेसका असन्तुुष्ट तप्काले पनि साथ दिए भने के होला अवस्था ? राउतले भनेजस्तो मधेसलाई नेपालबाट अलग्याउने कुुरा कल्पना पनि गर्न सकिँदैन । यसले नेपालको राष्ट्रिय अखण्डतामा आँच पुर्याउँछ । मानिस आफ्नो विचार राख्न स्वतन्त्र छ, यसको प्रत्याभूति नेपालको संविधानले समेत गरेको छ । मानव अधिकारको विश्वव्यापी घोषणापत्रमा पनि यो उल्लेख छ, तर प्राप्त स्वतन्त्रताको गलत प्रयोग हुुनुु भएन । राउतको मधेसलाई नेपालबाट अलग्याउनुुपर्छ भन्ने अभिव्यक्तिले कसैको हित गर्दैन । देशको अखण्डतामै आँच पुर्याउने यस्ता गतिविधि र विचार कुुनै पनि हालतमा स्वीकार्य हुुन सक्दैन । राउतका गतिविधिलाई सरकारले कसरी निस्तेज पार्छ, यो उसको चुुनौतीको विषय हो । सुुगौली सन्धि भएयता मधेस र पहाडबीचको दूरी पछिल्लो समयमा आएर बढ्दै गएको छ । मधेस र पहाडबीचको दूरी कम गर्न सरकार र दलहरूले जतिसक्दो चाँडो मधेस र पहाडबीचको एकता हुने गरी राजनीतिक निकास दिनुुपर्छ । भावनात्मक एकतामा पनि ठूलै दरार छ । मधेसका जनता अझै पछि नै छन् । केही व्यक्तिविशेषबाहेक मधेसी जनतालाई हेर्ने दृष्टिकोणमा परिवर्तन आउन सकेको छैन । अझै पनि हामी उनीहरूलाई बिहारी नै ठान्छौं, कमजोर ठान्छौं । उनीहरूप्रति हामीले गर्ने व्यवहार नै फरक हुुन्छ, उनीहरूको आत्मसम्मानको हेक्का राख्दैनौं । दक्षिण एसियामा सबैभन्दा बढी संवैधानिक अस्थिरता र तरलता खेपेको नेपालले अन्ततः नयाँ संविधान पायो । नेपालको ६८ वर्ष लामो संवैधानिक इतिहासमा यो सातौं संविधान हो । लामो समयपछि प्राप्त संविधानले मधेसी जनताको चाहना समेट्न नसक्नुु दुुःखद् हो । संविधान घोषणापश्चात् मधेसका जनता मूलतः सीमांकनको विरोध, समानुुपातिक प्रतिनिधित्वको सुुनिश्चितता र आफ्नो बाहुुल्य रहेको क्षेत्रलाई छुुट्टै प्रदेश कायम हुुनुुपर्ने मागसहित आन्दोलनरत छन् । नयाँ संविधान जारी भएको खुुसीमा उत्सव त मनाइयो, तर मधेसका जनताको लागि यो किन दुुःखद् र कष्टप्रद बन्यो ? के पहाड, के मधेस, आखिर यो संविधानको लामो प्रतीक्षामा सबै जनता थिए, तर यसको खुुसी सबैले मनाएनन् । यसैको पिरलोले देश संक्रमणबाट गुज्रिरहेको छ समावेशी संविधान जारी भएको डेढ वर्ष पुग्नै लाग्दा पनि । सीके राउतको असन्तुुष्टि मधेस र मधेसका जनताप्रति गरिने व्यवहार नै हो । यो असन्तुुष्टिको समाधान राजनीतिक हिसाबले खोज्नुुपर्छ । के पहाड, के मधेस, हामी सबै नेपाली भन्ने भावना मानिसमा जागृत हुुनुुपर्छ । मधेसलाई नेपालबाट छुुट्ट्याएर यसको समाधान हुुन सक्दैन । उनको यो अभियानमा जुुनजुुन संघसंस्था र व्यक्तिले सहयोग गर्दैछन्, तिनलाई पनि सरकारले कारबाहीको दायरामा ल्याउनुपर्छ । सीके राउतलाई प्रयोग गरेर नेपाल विखण्डन गराउने तत्वदेखि पनि सबै सावधान र सतर्क हुुनुुपर्छ । राउत आफ्नो आत्मकथामा लेख्छन्, नेपाल हाम्री आमा हुुन्, उनको लागि हामीले प्राण दिनुुपर्छ । नेपाल आमा कहिल्यै पनि कसैको वशमा परिनन् । अधिकांश मान्छेहरू त्यही रटेर हुुर्किरहेका छन् । नेपाललाई मानवीकरण गरेर हेर्न मलाई बाध्य बनाइयो भने म भन्न चाहन्छुु नेपाल हाम्री आमा होइनन्, जसले हाम्रो भूमि, अनाज र अधिकार खोसिरहिन् र बदलामा दासता, अन्याय र गरिबी दिइरहिन् । इतिहासको कुुन कालमा नेपाल स्वतन्त्र र स्वशासित थियो ? नेपालमा त अझै गोर्खालीको शासन छ, नेपाल अझै गोर्खालीको पराधीन छ, त्यहाँ स्वशासन कहाँ छ? आत्मकथामा सीके राउतको आवेग प्रस्ट देख्न सकिन्छ । नेपालमा विखण्डनवादी तत्वहरू त्यत्तिकै छन् । उनीहरूले सीके राउतलाई प्रयोग गरेर आन्दोलन चर्काउन सक्छन् । यसले गर्दा बाहिरी तत्वले थप खेल्ने मौका पाउँछ । मधेस र पहाडबीचको दूरी अझ बढ्दै जान्छ । तसर्थ जतिसक्दो चाँडो सरकार र दलहरूले मधेस र पहाडबीचको एकता हुने गरी राजनीतिक निकास दिनुुपर्छ ।"
इङ्लिस क्लबमा नेपाली खेलाडी अाबद्ध,"काठमाडौं: नेपाली मूलका बेलायती नागरिक विभेश गुरुङ इङ्लिस प्रिमियर लिग (इपीएल) क्लब क्रिस्टल प्यालेसमा आबद्ध भएका छन् । बेलायतको मेडस्टोन सहरका १६ वर्षीय गुरुङ मेडस्टोन युनाइटेड क्लबबाट छात्रवृत्तिमा दक्षिणी लन्डनको क्रिस्टल प्यालेसमा आबद्ध भएका हुन् । गुरुङ आगामी जुलाईमा मात्र आफ्नो नयाँ क्लबका सहकर्मीसँग सहभागी हुनेछन् । केन्ट अनलाइनका अनुसार यू१६ खेलाडीका रूपमा मेडस्टोनबाट खेल्दै आएका गुरुङलाई कति रकममा क्रिस्टल प्यालेसले भित्र्याएको हो भन्ने विषयमा भने केही खुलाइएको छैन । उनलाई पाँच महिनासम्म परीक्षणमा राखिने भएको छ । गुरुङ १८ महिनाअघि मेडस्टोन युनाइटेडमा आबद्ध भएका थिए । उनले आफूमाथि विश्वास गरेर मौका दिने र क्रिस्टल प्यालेसमा आबद्ध हुन सहयोग पुर्याउने मेडस्टोन युनाइटेडका पदाधिकारी, प्रशिक्षक, व्यवस्थापक र सहकर्मीप्रति कृतज्ञता व्यक्त गरेका छन् ।"
क्रिकेटमा टसको महत्व छैन,"पुने: टस प्रथाको अन्त्य गर्नुपर्ने पक्षमा वकालत गर्दै आएका अस्ट्रेलियन क्रिकेट टोलीका प्रशिक्षक ड्यारेन लेहम्यानले भारतविरुद्धको टेस्ट शृंखलामा टसले कुनै असर नपार्ने बताएका छन् । बिहीबारदेखि पुनेमा सुरु हुन लागेको भारत र अस्ट्रेलियाबीचको पहिलो टेस्टको पूर्वसन्ध्यामा प्रशिक्षक लेहम्यानले शृंखलामा टेस्टले कुनै असर नपार्ने बताएका हुन् । भारत भ्रमणमा रहेको अस्ट्रेलियाले चार टेस्ट खेल्ने कार्यक्रम छ । पहिलो टेस्ट फेब्रुअरी २३ देखि २७ तारिखसम्म पुनेमा हुनेछ भने दोस्रो टेस्ट मार्च ४ देखि ८ सम्म बेंलोरमा, तेस्रो टेस्ट मार्च १६ देखि २० सम्म राँचीमा र चौथो टेस्ट मार्च २५ देखि २९ तारिखसम्म धर्मशालामा आयोजना हुनेछ ।पछिल्लो पटक हामी भारत आउँदा चारपटक टस जितेका थियौं र चारै खेल हारेर शृंखला ४० ले गुमाएका थियौं । त्यसैले टस जितेरमात्र हुँदैन, टस जितेपछि राम्रो पनि खेल्नुपर्छ, लेहम्यानले भने । लेहम्यानले टसको विषयलाई लिएर यसअघि पनि टिप्पणी गर्दै आएका छन् । उनले टस नगरी पाहुना टोलीले ब्याटिङ गर्ने कि फिल्डिङ त्यसको निर्णय गर्न पाउनुपर्ने अडान राख्दै आएका छन् । टसका बारेमा मैले स्पष्ट रूपमै भनिसकेको छु कि यो प्रथालाई अन्त्य हुनुपर्छ । चाहे भारतमा होस् या अस्ट्रेलिया, मैले टसको सदैव विरोध गर्दै आएको छु, लेहम्यानले भारतीय सञ्चार माध्यमसँगको कुराकानीमा भनेका छन् । लेहम्यानले टस नगरी पाहुना टोलीलाई ब्याटिङ अथवा फिल्डिङको अधिकार दिँदा शक्ति सन्तुलन हुने दाबी गरेका छन् । घरेलु टोलीले आफू अनुकूल पिच तयार गर्ने भएकाले ब्याटिङ वा फिल्डिङको अधिकार पाहुना टोलीलाई दिँदा शक्ति सन्तुलन हुने लेहम्यानको विश्वास छ । अस्ट्रेलियाका प्रशिक्षक लेहम्यानले मात्र होइन, अस्ट्रेलियाकै पूर्वकप्तान रिकी पोन्टिङ र शेन वार्नले पनि टसको विकल्प खोजिनु पर्ने बताउँदै आएका छन् । यसैगरी इङ्ल्यान्डका केभिन पिटर्सन र इयान बोथमले पनि खुलेरै टस प्रथाको अन्त्यको पक्षमा आवाज उठाउँदै आएका छन् ।"
स्वयंसेवक प्रशिक्षकको पीडा: १२ वर्षदेखि आश्वासनमात्र,"फुङ्लिङ (ताप्लेजुङ): नयाँ खेल प्रतिभाको खोजीमा दिनरात नभनी हिमाली जिल्ला ताप्लेजुङका थुप्रै दुर्गम गाउँमा भौंतारिएका छन् डम्बर लिम्बू । सम्बन्धित निकायको बेवास्ताका कारण सधैं खेल पूर्वाधार र दक्ष प्रशिक्षकको अभाव झेल्दै आएको ताप्लेजुङमा डम्बर एक्लैले लामो समयदेखि तीनवटा खेलका स्थानीय खेलाडीलाई प्रशिक्षण दिइरहेका छन् । खेलाडीका रूपमा जिल्ला र क्षेत्रीय हुँदै राष्ट्रिय प्रतियोगितासम्म खेलेका ३६ वर्षीय डम्बर २०६१ सालदेखि ताप्लेजुङमा भलिबल, एथलेटिक्स र तेक्वान्दो खेलाडी उत्पादन गर्ने महत्वपूर्ण कडी बनेका छन् । सक्रिय खेलजीवनमा उनी अाफैं पनि यी तीनवटै खेलका प्रतिभाशाली खेलाडी थिए । सरकारी स्तरबाट सम्बन्धित खेलका दक्ष प्रशिक्षकहरू विरलै पुग्ने ताप्लेजुङमा स्वयंसेवक प्रशिक्षकका रूपमा काम थालेको १२ वर्ष पुगिसक्दा पनि डम्बरले राज्यबाट कुनै सुविधा पाएका छैनन्, खोक्रो आश्वासनबाहेक । एक दशकमा मुलुकको सर्वोच्च खेल निकाय राष्ट्रिय खेलकुद परिषद् (राखेप) मा थुप्रै सदस्यसचिव फेरिएका छन् । हरेक सदस्यसचिवले डम्बरको कामको प्रशंसा गरेका छन् अनि राखेपमा नियुक्तिको आश्वासन पनि दिएका छन् । तर डम्बरका लागि ती आश्वासन अहिलेसम्म मीठो सपनामात्र बन्दै आएका छन् । राज्यले वास्ता नगरे पनि आफूले सिकाएका खेलाडीले विभिन्न प्रतियोगिता खेलेको देख्दा आत्मसन्तुष्टि मिल्ने डम्बर बताउँछन् । राष्ट्रिय खेलकुद परिषद्बाट धेरैपटक आश्वासन पाएँ तर मेरोबारेमा कसैले सोचेन, ताप्लेजुङकै लिङ्तेप गाउँ विकास समितिमा जन्मिएका डम्बरले दुखेसो पोखे । राज्यबाट कुनै सुविधा नपाए पनि खेलाडी उत्पादन गर्ने अभियानमा भने उनी अहोरात्र खटिनै रहेका छन् । कुनै समय म आफैं पनि राष्ट्रिय स्तरको खेलाडी थिएँ । त्यहाँसम्म पुग्न मैले ठूलै संघर्ष गर्नुपरेको थियो । भविष्यमा आफ्नो गाउँठाउँका खेलाडी पनि अगाडि आउन सकून् भनेर म प्रशिक्षण कार्यमा लागिरहेको छु तर राज्यले जहिले पनि आश्वासन मात्र दिँदा दुःख लाग्छ, उनी भन्छन् । खेलकुदप्रतिको निरन्तरको लगावलाई देखेर जिल्ला खेलकुद विकास समिति ताप्लेजुङले पनि पटकपटक उनलाई प्रशिक्षकमा नियुक्तिका लागि राखेपसँग सिफारिस गर्दै आएको छ तर त्यो सिफारिसले पनि मूर्त रूप लिनसकेको छैन । खेलप्रति उनको (डम्बर) लगाव गजबको छ । दिनरात नभनी प्रशिक्षणकार्यमा खटिइरहेका हुन्छन् । पारि श्रमिकसहित राखेपको स्वयंसेवक प्रशिक्षकमा पार्न निकै प्रयास गर्दा पनि हामीले आश्वासनभन्दा बढी उनलाई केही दिन सकेका छैनौं, जिल्ला खेलकुद विकास समितिका कार्यालय प्रमुख यज्ञनिधि पौडेल भन्छन् । डम्बरले खेलाडीका रूपमा भलिबलका दुईवटा क्षेत्रीय प्रतियोगिता खेलेका थिए । उनले तेक्वान्दोको सिनियर क्षेत्रीय प्रतियोगितामा पनि सहभागिता जनाएका थिए । यसैगरी २०६५ साल चैत २४ देखि ३० गतेसम्म काठमाडौंमै भएको पाँचौं राष्ट्रिय खेलकुद प्रतियोगितामा उनले एथलेटिक्स खेलाडीका रूपमा भाग लिएका थिए । पाँचौं राष्ट्रिय खेलकुदमा उनले डिस्कस थ्रो र सटपुट स्पर्धामा सहभागिता जनाएका थिए । यसैगरी डम्बरले विभिन्न खेलको प्रशिक्षणसम्बन्धी तालिम पनि लिएका छन् । राखेपबाट सञ्चालित विभिन्न नौवटा खेलको विद्यालय खेलशिक्षक तालिम सफलतापूर्वक पूरा गरेका उनले तेक्वान्दो प्रशिक्षणको तीनमहिने तालिम पनि लिएका छन् । उनले काठमाडौंमा भएको तालिम पूरा गरेर भलिबलको प्रथम श्रेणीको प्रशिक्षण प्रमाणपत्र पनि पाएका छन् । २०६८ साल फागुन १४ देखि २१ गतेसम्म सुदूरपश्चिमका कैलाली र कञ्चनपुरमा आयोजना भएको छैटौं राष्ट्रिय खेलकुदमा उनले पूर्वाञ्चलबाट महिला भलिबल टोलीको प्रशिक्षकको भूमिकासमेत निर्वाह गरेका थिए । मैले राज्यका तर्फबाट औपचारिक रूपमा पाएको सबैभन्दा ठूलो जिम्मेवारी यही हो, उनी भन्छन् । राज्यले वास्ता नगरे पनि आफूले सिकाएका खेलाडीले विभिन्न प्रतियोगिता खेलेको देख्दा आत्मसन्तुष्टि मिल्ने उनी बताउँछन् । मैले खेलकुदको कखरा सिकाएका खेलाडी अहिले तेक्वान्दो र भलिबलको जुनियर राष्ट्रिय प्रतियोगितासम्म खेलिरहेका छन् । उनीहरूले राम्रो प्रदर्शन गर्दा निकै खुसी लाग्छ । उनीहरूको प्रदर्शनलाई नै मैले आफ्नो गुरुदक्षिणाका रूपमा लिने गरेको छु, डम्बर भन्छन् । ताप्लेजुङबाट निखारिएर आएकी अहिलेकी चर्चित एथलेटिक्स खेलाडी चन्द्रकला लाम्गादेको सीप तिखार्न पनि डम्बरको महत्वपूर्ण योगदान रहेछ । चाँगे गाविसकी चन्द्रकलाले विद्यालय स्तरीय राष्ट्रपति रनिङकपमा उत्कृष्ट प्रदर्शन गरेपछि उनको अगाडि बढ्ने ढोका खुलेको डम्बर बताउँछन् । विद्यालयस्तरीय राष्ट्रपति कपमा चन्द्रकलाले निकै राम्रो प्रदर्शन गरेपछि हामीले उनलाई जिल्लामा प्रशिक्षणको व्यवस्था गयौं । त्यसपछि क्षेत्रीय प्रतियोगितामा पनि गतिलो प्रदर्शन गर्दै उनी राष्ट्रिय स्तरसम्म पुगेकी हुन् । उनी क्षमतावान् खेलाडी हुन्, राज्यले उनीबाट गतिलो प्रतिफल पाउन सक्छ, चन्द्रकलाको खेलप्रति डम्बरमा गहिरो विश्वास छ । हाल नेपाल पुलिस क्लबमा आबद्ध चन्द्रकला सातौं राष्ट्रिय खेलकुद प्रतियोगितामा राष्ट्रिय कीर्तिमान बनाउने औंलामा गन्न सकिने खेलाडीमध्येकी एक हुन् । उनले सातौं राष्ट्रिय खेलकुदको महिला ज्याभलिन थ्रो र सटपुट स्पर्धामा राष्ट्रिय कीर्तिमान बनाएकी थिइन् । यसैगरी उनले सन् २०१६ मा भारतको गुवाहाटीमा आयोजना भएको १२ औं दक्षिणएसियाली खेलकुद (साग) मा पनि नयाँ राष्ट्रिय कीर्तिमान बनाएकी थिइन् । जिल्ला खेलकुद विकास समितिका अध्यक्ष टीपी सुब्बा पनि डम्बरको कामप्रति आफूहरूले न्याय गर्न नसकेको धारणा व्यक्त गर्छन् । जिल्लाको खेलकुद विकासमा डम्बरले ठूलै गुन लगाएका छन् । राज्यबाट कुनै सुविधा नपाए पनि उनले जिल्लामा कहिल्यै प्रशिक्षकको अभाव खट्किन दिएनन्, सुब्बा भन्छन्, तर हामीले भने उनका लागि केही गर्न सकेनौं, दुःख लाग्छ । ताप्लेजुङमा हाल राखेपअन्तर्गतका एकजनामात्र प्रशिक्षक छन् । तेक्वान्दो प्रशिक्षक जितेन्द्र मेचे केही समयअघि मात्र झापा जिल्ला खेलकुद विकास समितिबाट सरुवा भएर ताप्लेजुङ पुगेका हुन् । पछिल्लो समय राखेपले स्वयंसेवक प्रशिक्षकका लागि न्यूनतम शैक्षिक योग्यता प्रवीणता प्रमाणपत्र तह तोकेपछि डम्बरको आशा क्रमशः ओइलाउँदै गएको छ । गाउँकै विद्यालयबाट एसएलसी उत्तीर्ण गरेका उनले त्यसपछि विभिन्न कारणले आफ्नो अध्ययनलाई निरन्तरता दिन सकेनन् । तैपनि खेलकुद प्राविधिक विषय भएकाले आफ्नो अनुभव र विभिन्न खेलको तालिमका आधारमा स्वयंसेवक प्रशिक्षकको जिम्मेवारी पाउने झिनो आशा भने उनले अझै पालेकै छन् । खेलकुदमै लागेर जीवन बिताइयो । अहिले आएर सोच्दा निराशा छाउँछ । खेलकुद चटक्कै छाडिदिउँजस्तो पनि लाग्छ तर मन मान्दैन । फेरि खेलतिरै तानिन्छ, डम्बर भन्छन् ।"
