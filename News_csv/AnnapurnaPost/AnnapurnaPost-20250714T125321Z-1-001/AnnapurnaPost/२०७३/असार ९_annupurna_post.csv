शीर्षक,विवरण
नयाँ संविधान र वैधानिकताको प्रश्न,"नेपालमा दलीय नेताहरूलाई राजनीतिक गर्न सजिलो छ। जनता सोझा, आर्थिक एवं शैक्षिक रूपले विपन्न भएको कारणबाट समेत जनताको चाप नेताले बेहोर्नु पर्दैन। नेताहरूले जे गरे पनि, जे भने पनि, राजनीतिको जति दुरुपयोग गरे पनि नेपाली जनताले प्रतिकार गर्दैनन्, गरेका छैनन्। निर्वाचनमा आखिर लाम लागेर तिनै नेतालाई आफ्नो मत खसालेर विजयी बनाउँछन्। विजयको माला लगाउँदै जुलुसमा सहभागी हुन्छन्। जनताबाट आजसम्म कुनै नेता वा शासकले तिरस्कृत हुनुपरेको छैन। २००७ सालमा राणाशासन अन्त्य भयो, तर हामीले उनै राणा शासक मोहन शमशेरलाई प्रधानमन्त्री स्विकार्यौँ। ०४६०४७ सालमा पञ्चायती शासन व्यवस्था फाल्यौँ तर उनै पञ्चायती शासक सूर्यबहादुर थापा तथा लोकेन्द्रबहादुर चन्दलाई परिवर्तित व्यवस्था पाँच वर्षभित्रै प्रधानमन्त्री बनायौँ। यो क्रम जारी रह्यो। दसबर्से माओवादी युद्धलाई कानुनी रूपमै आतंकवाद भनियो, तर पछि कमरेड प्रचण्ड र डा बाबुराम भट्टराईलाई पालोपालो गरी प्रधानमन्त्रीका रूपमा सिंहासनमा राखियो। देशमा नयाँ माओवादीको जन्म भयो र नयाँ दल सत्तामा आयो। १६ हजार नेपालीको आहुति र बलिदानको फल उहाँहरूलाई प्रदान गर्यौँ। राजतन्त्र फालियो तर राजतन्त्रकै अंश तथा राजतन्त्र फेरि ल्याउँछौँ भन्ने कमल थापालाई उपप्रधानमन्त्री एवं परराष्ट्रमन्त्रीका रूपमा आजसम्म सम्मानित गर्दैछौँ। २००७ सालको परिवर्तनदेखि लिएर २०१३ सालसम्मका राजनीतिक एवं संवैधनिक परिवर्तनका यी कटु यथार्थ हुन्। संघीय गणतन्त्र ल्याएका छौँ, यसको फल कसकसले पाउने हुन जनताले हेर्न बाँकी नै छ। आजको राजनीतिक एवं संवैधानिक यथार्थ झन् कटु छ। अन्तरिम संविधानमै स्विकारिएको विविधत् बाटो छोडेर मित्रराष्ट्रहरूसमेतको सहयोगमा सभालाई भंग गरी तोकिएको समयमा नयाँ संविधान बनाउने प्रतिबद्धताबाट सबै दल पछि हटे फेरि अप्राकृतिक ढंगबाट संशोधन गरी दोस्रो संविधानसभाको निर्वाचन गरी बहुमतको आडमा अल्पमतलाई उपेक्षा गर्ने गणितीय अप्राकृतिक प्रक्रियाबाट गणतान्त्रिक संघीय संविधानको जन्म पनि भएको छ। संविधानका विशेषता र कमीकमजोरीलाई विश्लेषण नै नगरी 'विश्वको सर्व श्रेष्ठ एवं उत्कृष्ट' संविधान भन्ने हास्यास्पद राजनीतिक दावा पनि राजनीतिक नेताहरूकै मुखबाट सुन्न बाध्य हुनुपर्ने हामी सोझासीधा आम नेपालीले लोकतान्त्रिक संविधानको सही अर्थ कहिले बुझ्ने हौँ? संविधानकै विद्यार्थी भएर पनि बुझ्न सकिएको छैन। तर एउटा कुरा निश्चित छ, समयअगावै सिजरिङ (शल्यक्रिया) गरेर जन्माएको र जन्म दिने बाबुआमाबाटै उपेक्षित बालकजस्तै दोस्रो संविधानसभाबाट हतारोमा सिजरिङ गरी (फास्ट ट्र्याक प्रक्रियाबाट) नयाँ नेपालको संविधान जन्मिएको हो। यसको अन्तरवस्तु एवं सैद्धान्तिक विश्लेषण र विवेचना हुन बाँकी नै छ। विशुद्ध कानुनी एवं प्राविधिक रूपमा वैधानिक देखिए पनि विश्वव्यापी लोकतान्त्रिक मान्यताअनुरूप 'प्रक्रियात्मक एवं जनस्तरीय वैधानिकता' को प्रश्न अझै पूर्ण रूपले समाधान हुन सकेको देखिँदैन। यो प्रश्न, अर्थात् वैधानिकताको प्रश्नबाट हाम्रो नयाँ संविधानले पूर्णता पाउन केही लामै समय लाग्ने देखिन्छ। राजनीतिज्ञहरूले पूर्वाग्रही धारणा भनी ओठे आरोप लगाए पनि यो एक कटु संवैधानिक यथार्थ हो। राष्ट्रप्रति चिन्तित आम नेपाली यस विषयमा गम्भीर हुन जरुरी छ।नेपालकै हाम्रा एक प्रबुद्ध पूर्व महान्यायाधिवक्ता तथा वरिष्ठ अधिवक्ता बद्रीबहादुर कार्की संविधानसभालाई 'संविधान स्वाहा' गर्ने थलो भन्नुहुन्थ्यो। यसले पहिलेको संविधानलाई स्वाहा त पार्यो तर नयाँलाई पूर्ण वैधानिकता दिन दलहरूकै कारणबाट अझै सकेन। उहाँको यो 'स्वाहा' भन्ने शब्द वैधानिकता र राजनीतिक पाटो र अन्तर्राष्ट्रिय मान्यतासँग जोडिएको छ। लोकतान्त्रिक संविधान र संवैधानिक सिद्धान्त विश्वव्यापी मान्यतासँग गाँसिएको हुन्छ। यसमा टीकाटिप्पणी हुन्छन्, लोकतन्त्रमा यसलाई हस्तक्षेप भन्न मिल्दैन। हामी नेपालीले नै कयौँ राष्ट्रको विशेषगरी छिमेकी मुलुकको संविधानबारे कटु आलोचना गरेका पर्याप्त उदाहरण छन्। अरू प्रजातान्त्रिक मुलुकले हामीलाई हस्तक्षेप गर्यो भनेका छैनन्। प्रजातान्त्रिक भनिने संविधान संकीर्ण हुँदैन। मधेसी तथा जनजातिलगायतका साना दलहरूसमेतले नयाँ संविधानको केही विषयवस्तु तथा मूल रूपमा संविधानसभाबाट अनुमोदन गर्ने प्रक्रियाप्रति जनाएको असहमतिमाथि वैधानिकताको कसीमा संवैधानिक विश्लेषण र विवेचना अहिलेसम्म भएको छैन। अध्ययन र विश्लेषण सही वा गलत ठहर्न सक्छ, तर अध्ययन नगरी कुनै निष्कर्ष निस्कँदैन। मधेसी र जनजातिको आन्दोलन र यसबाट उठेको हिंसात्मक दुर्घटना तथा नाकाबन्दी वैधानिकता तथा संवेदनशील कूटनीतिसँग जोडिएको प्रश्न हो। अधुरो, अपूरो तथा सबैलाई समेट्न नसकिएको भन्ने प्रश्न अन्तर्राष्ट्रिय जगत्बाट पनि उठेका छन्। देशभित्रकै असहमत पक्षलाई संविधानमा सुधार ल्याएर पनि समेट्न सकिएन भने भोलि संविधानको मान्यता अर्थात् वैधानिकताको विषयले नयाँ संविधानलाई जतिसुकै राम्रो भनेर अंलकारित गरे पनि, परिणाममा खोस्टो सावित हुन सक्छ। नयाँ संविधानलाई आवश्यक सुधार र परिमार्जनको माध्यमबाट सबै पक्ष सहभागी हुने सर्वमान्य राष्ट्रिय संवैधानिक दस्ताबेजको रूपमा विकास गर्नेतर्फ सबै दल केन्द्रित हुन सके 'वैधानिकता' को अड्चनबाट नयाँ संविधान मुक्त हुन सक्छ। जनताको सर्वस्वीकार्य एवं आम सहमति भएन भने गणितीय संख्याले मात्र नटिकेका कैयन् संविधान विश्वमा नआएका होइनन्। समाजशास्त्रका धुरन्धुर भनिने म्याक्स वेबरदेखि लिएर रेन्डी वार्नेट र रिचर्ड फेलन हुँदै द्वन्द्वपश्चात्का मुलुकमा बनेका आधुनिक संविधानको वैधानिकताबारे प्रचुर मात्रामा अध्ययन र विश्लेषण गर्ने विश्वमै परिचित संविधानका प्राध्यापक सेरिल साउन्डर्स (अस्ट्रेलिया), एस घाई (केन्या), जिल कोटरेल (ब्रिटेन), भिभियन हार्ट (अमेरिका), निकहेसम् (दक्षिण अफ्रिका), हमजिन्सवर्ग (अमेरिका), क्रिस्टिना मुरे (दक्षिण अफ्रिका), क्रिस्टी समुअल्स तथा जेनिफर वाइम्डर (अमेरिका) का अभिलेखहरूमा 'संवैधानिक वैधाकिता' बारेमा हाम्रो आफ्नो अवस्थासँग पनि मेल खाने विश्लेषण गरेको पाइन्छ। अस्ट्रेलियाकी संविधानविद् प्राध्यापक सेरिल साउन्डर्सले त नेपालकै सन्दर्भमा पनि संविधान निर्माण र यसको वैधानिकताबारे एक्काईसौँ शताब्दीको संविधान विकासका सन्दर्भमा आफ्ना विचार राखेकी छन्। अल्पमतको सहभागिता र अन्तर्राष्ट्रिय मान्यतालाई उनी एक अनिवार्य सर्त मान्छिन्। तर केही हाम्रा आदरणीय नेताहरूलाई राजा महेन्द्रले झैँ 'माटो सुहाउँदो आफ्नो व्यवस्था' को सिद्धान्तलाई मान्यता दिने (डक्ट्रिन अफ अटोक्थोनी) मन पर्यो। दोस्रो संविधानसभाबाट २०७४ साल माघसम्म समय हुँदाहुँदै 'फास्ट ट्र्याक' को अवधारणा विकसित गरेर अपरिपक्क ढंगबाट शल्यक्रिया गरी नयाँ संविधान जन्माइयो। पर्याप्त छलफलै नगरी चार दलबीचको सोह्रबुँदे समझदारीलाई नयाँ संविधानको संक्रमणकालीन भागमा घुसाएर हतारमा अल्पमतको कदर नगरी नयाँ संविधान गणितीय आधारमा अनुमोदन गर्नुपर्नाको कारण अझै खुल्न सकेको छैन। किन त्यसो गर्नुपर्यो, त्यसको कुनै जवाफ जनतालाई दिनुपरेन। यसरी 'माटोसुहाउँदो संविधानसभा' भनी पञ्चायती शैलीका अटोक्थोनी' को अवधारणाअन्तर्गत संविधान जारी भयो, जसलाई अल्पमत पक्षीय दलहरूले अहिलेसम्म स्विकारेका छैनन्। तसर्थ वैधानिकताको सवाल मन नपरे पनि दरो रूपमा आजसम्म जीवित छ। भोलि यसले गलत बाटो लिने सम्भावनाबाट असहमत पक्षीय दलहरूलगायत सबै नेपाली सजग हुनु जरुरी छ। अन्त्यमा विश्वव्यापी मान्यता प्राप्त गरेका 'वैधानिकता' सम्बन्धी अवधारणातर्फ ध्यान दिई नयाँ संविधानलाई आवश्यक सुधार र परिमार्जनको माध्यमबाट सबै पक्ष सहभागी हुने सर्वमान्य राष्ट्रिय संवैधानिक दस्ताबेजको रूपमा विकास गर्नेतर्फ सबै दल केन्द्रित हुन सके 'वैधानिकता' को अड्चनबाट नयाँ संविधान मुक्त हुन सक्छ। जनताको सर्वस्वीकार्य एवं आम सहमति भएन भने गणितीय संख्याले मात्र नटिकेका कयौँ संविधान विश्वमा नआएका होइनन्। केन्या र इजिप्टका संविधान यसका ज्वलन्त वर्तमान उदाहरण हुन्। सबै जनताले स्विकार्ने र स्थायित्व र राष्ट्र निर्माणको संस्थागत प्रतिबद्धताको आधारमा एक अमेरिकी सैनिक अधिकृतले १९४६ उपहार दिएको संविधानलाई जापानी जनताले स्विकारेर आर्थिक निर्माण गरेको अर्को चरम उदाहरण जापान हाम्रोअगाडि छ। के गर्दा उपयुक्त हुन्छ, यसबारे दलीय नेताहरूले गम्भीरताका साथ सत्तामोहको प्रभावमा होइन, राष्ट्रिय हितमा 'संवाद' को वातावरण सिर्जना गर्न सबै दल, असहमत पक्षसमेत र विशेषगरी सत्ता पक्षले अग्रसरता लिन जरुरी छ। यसमा अगुवा भूमिका ठूला दलको नेताहरूले नै लिनुपर्छ, प्रतिपक्षले समेत। संवैधानिक वैधताका विश्वव्यापी आधारका रूपमा रहेका निम्न सूत्रहरूलाई नेताहरूले अध्ययनमनन गरी नेपालको सन्दर्भलाई बिसर्नु हुँदैन। ती हुन्: कानुनी सैद्धान्तिक आधार, सामाजिक र साँस्कृतिक आधार, नैतिक आधार, अल्पपक्षीय सहभागितामूलक आधार, अन्तर्राष्ट्रिय मान्यताको आधार र आम जनसमर्थन एवं सम्मतिको आधार। उपर्युक्त आधारमा केही थप देखिएका प्राचीन परम्परागत प्रचलन एवं सहमतिका आधार पनि छन्। साथै दक्षिण अफ्रिकाले अपनाएको अदालतबाट अनुमोदन हुनुपर्ने पूर्वसर्त तथा अन्य मुलुकले प्रयोग गरेका जनमतसंग्रह एवं संविधान कार्यान्वयनका सन्दर्भमा प्रदान गरिने संस्थागत (न्यायिक) मान्यता पनि पर्छन्। यसका लागि देशले स्वतन्त्र र बलियो न्यायपालिका र कठोर निर्णय लिन सक्ने सक्षम राजनीतिक नेतृत्वको अपेक्षा राख्दछ।"
सुरक्षा नीतिकै असुरक्षा !,"नयाँ नेपालको राष्ट्रिय सुरक्षा नीति नेपाल सरकारबाट स्वीकृत भइसकेको जानकारीमा आए पनि सर्वसाधारणको लागि पूर्ण पाठ उपलब्ध हुन सकेको छैन। राष्ट्रिय सुरक्षा नीति लोकतान्त्रिक मर्मअनुसार पारदर्शी हुनुपर्ने हो, तर नेपालको सन्दर्भमा राष्ट्रिय सुरक्षा परिषद्मा समेत प्रतिपक्षको भूमिका हुँदै नहुनु, सरकारले एकलौटी रूपमा राष्ट्रिय सुरक्षा नीति बनाउनु यसका निर्वल पक्ष हुन् भने २५ वर्षपछि यसमा परिमार्जनसहित लागू गर्ने प्रयास हुनु स्वागतयोग्य छ। द्वन्द्व, शान्ति तथा विकास यस्ता अवस्था हुन्, जुन सुरक्षासँग सधैँ जोडिएर आउँछन्। द्वन्द्वले चुनौती मात्र होइन, अवसर पनि सिर्जना गर्छ भन्ने बिर्सनु हुँदैन। विगत केही कालखण्डदेखि नेपाल अस्थिर छ, द्वन्द्वरत छ तर यसले अवसर पनि ल्याइदिएको छ, आमूल परिवर्तन गर्न। यसका लागि विकास गर्छु भन्ने प्रबल इच्छाशक्ति, इमानदारी, समावेशी तथा निष्पक्ष हुन आवश्यक छ, जुन हालको सरकारमा देखिँदैन। समाचारअनुसार राष्ट्रिय सुरक्षा नीतिले औँल्याएका ६ वटा सुरक्षा खतरामध्ये खुला अन्तर्राष्ट्रिय सिमाना र सीमा अतिक्रमण १८१६ को सुगौली सन्धि (जुन इस्टइन्डिया कम्पनीसँग भएको थियो) र १९५० को नेपालभारत मैत्री सन्धिको कारण भारतको थिचोमिचो नेपालले सहनुपरेको छ। हुन त 'रोटीबेटी' को सवाल देखाई भारतले नेपालकै चाहनाअनुसार 'खुला सिमाना' कायम गरेको बताउँदै आएको छ। कुन अवस्थामा सन् १९५० को नेपालभारत सन्धि भएको थियो, अहिले प्रबुद्ध नेपालीलाई सम्झाइरहनु नपर्ला। यो गम्भीर सुरक्षा खतरालाई नेपाल सरकारले कसरी सम्बोधन गर्छ, हेर्न बाँकी नै छ। यसैगरी इन्धन र ऊर्जा संकट खतरा गहिरिनुमा मुख्यतः विगत र हालका नेतृत्व वर्ग बढी जिम्मेवार छन्। 'झोलामा खोला' राख्ने प्रवृत्ति र विकासको नारा मात्र दिने तर सार्थक कदम नचाल्ने ठूलाका कारण अहिलेको ऊर्जा संकट चुलिएको हो। दूरदर्शिताको कमी र अति राष्ट्रवादका कारण वैदेशिक लगानीको वातावरण बन्न नसक्नु, विकास मैत्री ऐननियमकानुन नहुनु प्रमुख कारण रहेका छन् भने समग्रमा यस संकटको मुख्य कारण नेतृत्व वर्गमा हुनुपर्ने इच्छाशक्तिको कमी नै हो। संस्थागत भ्रष्टाचारको कारणले ऊर्जा संकट निवारणको निमित्त चाहिने इच्छाशक्ति निर्वल हुन पुगेको छ। यस्तो अवस्थामा कागजमा सीमित सुरक्षा नीतिभन्दा पनि भ्रष्टाचाररहित समाज कसरी सिर्जना गर्न सकिन्छ भन्नेतिर सोच्नु आवश्यक छ, जुन हुन सकेमा सुरक्षा आफैँ सबल बन्न पुग्छ। क्षेत्रीय सुरक्षाको सवाल भने गहन छ, जसलाई सतही मूल्यांकनभन्दा माथि उठेर नेपालको स्वाधीनता र स्वतन्त्रताको हकमा निष्पक्ष आकलन गर्नु अनिवार्य भएको छ। हालसालै भारतीय प्रधानमन्त्री नरेन्द्र मोदीको अमेरिका भ्रमणको उपलब्धिस्वरूप न्युक्लियर सप्लायर्स ग्रुपमा भारतको पदार्पण, मिसाइल टेक्नोलोजी कन्ट्रोल रेजिम (एमटीसीआई) प्रदान गर्ने नीतिगत व्यवस्था तथा भारतले अमेरिकालाई 'लजिस्टिक बेस' प्रदान गर्ने निर्णयको कारण चीन यस क्षेत्रमा बढी क्रियाशील हुन सक्ने यथेष्ट सम्भावना देखिन्छ। चीनले 'वान बेल्ट, वान रोड' अन्तर्गत नेपालको लुम्बिनीसम्म रेल ल्याउने र बजारको लागि दक्षिण एसियामा प्रवेश गर्नेबारे भारत सकारात्मक नरहेको बुझ्दाबुझ्दै नेपाल सरकारले भारतविरुद्ध खेलेको चिनियाँ कार्ड सायद भारतलाई अपाच्य हुन सक्छ। हिन्द महासागर र दक्षिण चिनियाँ सागरलगायत दक्षिण एसियामा चीनको बढ्दो प्रभाव रोक्नसमेत भारतले अमेरिकासँग सहकार्य गर्न खोजेको प्रस्ट बुझिन्छ। साथै शीतयुद्धकालसम्म पूर्व सोभियत युनियनको अभिन्न मित्रको रूपमा रहेको भारत अहिले अमेरिकासँग सहकार्य गर्दै दोस्रो वरियतामा रहेको विश्व शक्तिराष्ट्र चीनसँग पौँठजोरी खेल्न सक्ने अवस्थामा पुगेको छ। नेपालको विशिष्ट सामरिक अवस्थालाई ध्यानमा राखी क्षेत्रीय सन्तुलनको लागि यसले अख्तियार गर्नुपर्ने सुरक्षा नीतिमा राष्ट्रको सम्पूर्ण शक्ति जस्तै बौद्धिक, राजनीतिक, आर्थिक, सूचना तथा सैनिक शक्तिलाई कूटनीतिक सुझबुझ र संयन्त्रमार्फत परिचालन गर्न सक्नुपर्छशीतयुद्धको कालखण्ड झैँ एकविरुद्ध अर्काको कार्ड खेल्ने काम हालको अवस्थामा राष्ट्रिय सुरक्षाको हिसाबले प्रत्युत्पादक हुन सक्छ। राजनीतिक अस्थिरताको हकमा जबसम्म संविधान पूर्णरूपमा लागू हँदैन, संघीयताको मुद्दा किनारा लाग्दैन, समावेशी र सहभागिताको आन्दोलनले निकास पाउँदैन तबसम्म राजनीतिक अन्योल कायम रहन्छ। सुरक्षा नीतिले एउटा विषम खतराको रूपमा यसलाई औँल्याए पनि दलहरू र सरकार आफैँ यसतर्फ गम्भीर भएको देखिँदैन। राजनीतिक अस्थिरताको मुद्दा यतिमा मात्र सीमित नभई संविधानले अंगीकार गरेका केही अहम् विषयमा समेत केन्द्रित छ, जुन प्रमुख दलहरू सम्बोधन नै गर्न चाहँदैनन्। नेपालमा पटकपटक असफल भइसकेको संसदीय व्यवस्था र त्यसमा पनि समानुपातिक उम्मेदवारको भीडले तल्लो सदनसमेत गर्माउँदा यसले जनताको भोटिङ अधिकारलाई समेत उपहास गरेको छ। त्यसैगरी थ्रेसहोल्डविनाको बेलगाम १८० भन्दा बढी जनताको करमा आश्रित दलहरूको बोझ र अक्षम, अयोग्य तथा भ्रष्टाचारी स्वघोषित जनताका नेताहरूलाई बहिष्कार गर्ने अधिकारसमेत जनतालाई नहुनु आफैँमा हास्यास्पद छ। जनताको सशक्तीकरणको नाममा जनतालाई नै लुट्ने प्रवृत्तिले देश कमजोर मात्र नभई असफलतातिर उन्मुख हँदा सुरक्षा नीतिले औँल्याएको राजनीतिक अस्थिरताजस्तो विषम खतरालाई कसरी राज्यले सम्बोधन गर्छ, समयले बताउला ? कूटनीति तथा सुुरक्षा नीति एकअर्काका पूरक हुुन् भन्ने बुुझी देशको परराष्ट्र नीति तर्जुुमा हुुनुु आवश्यक छ, जुुन नेपालमा हुुन सकेको महसुुस गरिएको छैन । नयाँ सुरक्षा नीतिले औँल्याएको अन्तिम खतराको रूपमा बाह्य हस्तक्षेपलाई लिएको छ। यो आफैँमा सिर्जित हुने होइन, तर आन्तरिक कलहको फलस्वरूप यसको आगमन हुने हो। उदाहरणको लागि 'पाँचमहिने भारतीय अघोषित नाकाबन्दी' लाई लिन सकिन्छ। नयाँ संविधानको विरोधस्वरूप मधेसी दलहरूले नाकालाई आफ्नो स्वार्थपूर्तिको लागि आफ्नै मुलुकविरुद्ध प्रयोग गरे। यसमा भारतीय संस्थापन पक्ष जति दोषी छ, त्योभन्दा पनि बढी मधेसी दलका नेताहरू दोषी देखिन्छन्। यसका साथै समावेशी सहभागिताको नाममा मधेसलाई कित्ताकाटै गरिएको हो भने त्यसको समाधानको लागि वार्ता र सहकार्यको माध्यमबाट राजनीतिक मूलधारमा उनीहरूलाई ल्याउन नसक्नु शीर्ष नेताहरूको कमजोरी देखिन्छ। यस्ता आफैँमा भएका कमीकमजोरीलाई नसच्याएसम्म बाह्य हस्तक्षेप कम गर्न सकिँदैन। साथै यदाकदा भइहाल्ने हस्तक्षेपहरूलाई सबल कूटनीतिक पहलबाट समाधान गर्ने प्रयास हुनुपर्छ। तसर्थ कूटनीति तथा सुरक्षा नीति एकअर्काका पूरक हुन् भन्ने बुझी देशको परराष्ट्र नीति तर्जुमा हुनु आवश्यक छ, जुन नेपालमा हुन सकेको महसुस गरिएको छैन। सुरक्षा नीतिले औँल्याएका मुख्य खतरा र चुनौतीहरू समाधान गर्ने उद्देश्यले व्याख्या गरिएका सूचक र पहिचान गरिएका लक्ष्यहरू सैद्धान्तिक रूपमा यथार्थपरक देखिए पनि व्यावहारिक रूपमा महत्वाकांक्षी छन्। तसर्थ हालको नेपाली परिवेशमा यो लागू गर्न मात्र होइन, प्राप्त गर्न झनै कठिन छ। देशको हालको दुरवस्था, असफल र दिग्भ्रमित कर्मचारीतन्त्र, पूर्ण राजनीतीकरण गरिएका सुरक्षा संयन्त्र (केही हदसम्म नेपाली सेनाबाहेक) र सुविधाभोगी भ्रष्ट नेता तथा कार्यकर्ताबाट नयाँ सुरक्षा नीति कति सार्थक र व्यावहारिक रूपमा लागू हुन सक्ला, शंका गर्ने यथेष्ट ठाउँ छन्। एउटा राजतन्त्र गएर जनताको नाममा उदाएका धेरै नवराजाबाट मुलुक चल्ने अवस्था देखिँदैन। 'शोषणरहित समाज' को सिर्जना, मानव अधिकारको संरक्षण, स्वास्थ्य, शिक्षा तथा बसोवासको व्यवस्था जस्ता संविधानद्वारा स्थापित मौलिक हकहरूलाई सुरक्षा नीतिले सम्बोधन गरेको पाइँदैन। हाल मुलुकमा कलकारखाना ठप्प छन्, आर्थिक संकट गहिरिँदै छ, युवाहरू बेरोजगार छन्। वैदेशिक रोजगार घट्दो छ। मानव संसाधन सूचकांक प्रतिकूल छ। युवामा हौसला छैन। चरम राजनीतिले राष्ट्रिय एकतामा ह्रास आएको छ। यस्तो अवस्थामा अहिले जनताको आत्मविश्वास बढाउने कार्यक्रमसहितको सुरक्षा नीतिको खाँचो छ नकि सस्तो सैद्धान्तिक नारा बोकेको सुरक्षा नीति। भट्टराई त्रिविमा अन्तर्राष्ट्रिय सम्बन्ध र कूटनीति विषयमा प्राध्यापनरत छन्।"
क्रान्तिका हतियार,"अहिले नेपालको माओवादी आन्दोलन आन्तरिक र बाह्य दुवै किसिमका संघर्षका बीचबाट अघि बढेको छ। इतिहासमा हामीले गरेका कमीकमजोरीबाट पाठ सिकेर मात्र हामी अगाडिको बाटो तय गर्न सक्छौँ। माओले निर्देशित गरेका मूल्यलाई निषेध गरेर होइन, अझ उच्चताका साथ आत्मसात गरेर र दरिलो गरी व्यवहारमा लागू गरेर मात्र हाम्रो क्रान्तिकारी यात्रा सम्भव छ। यसलाई खारेज गर्नु भनेको ढिलोचाँडो विसर्जनको बाटो समात्नु हो। माओले देखाएको बाटोमा अघि बढ्ने भनेको नेपाली समाजको विशिष्टतामा माओवादी राजनीतिक तथा फौजी नीतिलाई लागू गर्ने हो। जुन किसिमको स्थिति हामीले भोग्यौँ नेतृत्व पंक्तिबाट, यो निकै पीडादायी छ। आम जनतामा विश्वासको वातावरण बनाउने कुरा यतिबेर साँच्चिकै जटिल छ तापनि नेपाली माओवादी आन्दोलनले छिट्टै क्रान्तिकारी बाटो समात्नेछ भन्नेमा हामी विश्वस्त हुनैपर्छ। नेपालमा माओवादी आन्दोलन समाप्त भयो भनेर 'उत्सव' मनाउनेहरू तथा यो समाप्त भइजाओस् भनेर धारेहात लगाउनेहरूले सोचेजस्तो नेपालको माओवादी आन्दोलनको अवस्था छैन, यो समाप्त भएको छैन र समाप्त हुनेवाला पनि छैन। अवश्य पनि, एक कालखण्डमा यस आन्दोलनको अगुवाइ गर्नेहरूले बाह्य तथा घरेलु प्रतिक्रियावादका सामु आत्मसमर्पण गरेर नेपाली क्रान्तिलाई धोका दिएका छन्, तिनको जति निन्दा गरे पनि कम हुन्छ। तर नेपाली जनताको ठूलो हिस्सा राष्ट्रियता र जनतन्त्रको पक्षमा छ र जनयुद्धका बीचबाट निर्मित नेता तथा कार्यकर्ताको एउटा पंक्ति नेपाली जनताको मुक्तिको लागि बलिदानका हरेक चुनौतीको सामना गर्न तयार छ। यो नेपाली माओवादी आन्दोलनको उज्यालो पक्ष हो। माओवादीहरूबीच एकताको नाममा सिंगो माओवादी आन्दोलनलाई ध्वस्त पार्न गरिएको षड्यन्त्र असफल भएको छपारिएको छ र कथित माओवादी केन्द्र दक्षिणपन्थी अवसरवादी, सारमा नवप्रतिक्रियावादीहरूको झुन्डमा फेरिएको छ। साथै यसले क्रान्तिकारीहरूलाई नयाँ किसिमले एकताबद्ध हुने अवसर र चुनौती पनि सिर्जना गरेको छ। परन्तु क्रान्तिकारीहरू एकताबद्ध हुने कुरा सुन्नमा जति प्रिय छ, व्यहारमा त्यति सहज छैन। यो अहिलेको यथार्थ हो। आजको स्थितिमा माओको अनुभव र शिक्षा हाम्रा लागि एकदमै सान्दर्भिक छ। यो सही हो, हामीले सहरको कामलाई हिजोको भन्दा बढी जोड दिनैपर्ने हुन्छ। परन्तु नेपाली नयाँ जनवादी क्रान्तिको लागि अहिले पनि गाउँ नै प्रधान हुन्छ भन्ने कुरालाई अलिकति पनि बेवास्ता गर्नु हुँदैन र मिल्दैन। बेवास्ता गर्नु आत्मघाती काम हुन्छ। यो भनेको अर्को किसिमले विसर्जनको बाटो समात्नु हो। २०५२ सालमा जनयुद्ध आरम्भ गर्दा पनि हामीले चिनियाँ क्रान्ति र फौजी कार्यदिशाको ठाडो नक्कल गरेका थिएनौँ र अहिले पनि नेपाली समाजको विशिष्टतामा माओको राजनीतिक र फौजी नीतिलाई व्यवहारमा लागू गर्ने हो। अहिले क्रान्तिकारीहरूबीच एकता र धु्रवीकरणका सन्दर्भहरू चलिरहेका छन्। यस सन्दर्भमा मूलतः कमरेड मोहन वैद्यको नेतृत्वमा रहेको नेपाल कम्युनिस्ट पार्टी (क्रान्तिकारी माओवादी), कमरेड विप्लवको नेतृत्वमा रहेको नेकपा, माओवादी र कम्युनिस्ट न्युक्लिअस, नेपालको चर्चा हुनु स्वाभाविक छ। अहिलेको सन्दर्भमा क्रान्तिकारीहरू पुनः संगठित हुने अथवा नयाँ केन्द्रमा गोलबद्ध हुने कुरामा चारओटा आधारहरूमा प्रस्ट हुनुपर्ने हुन्छ: पहिलो, माक्र्सवादलेनिनवादमाओवाद नेपाली क्रान्तिको मार्गनिर्देशक सिद्धान्त हो, दोस्रो, नयाँ जनवादी क्रान्ति नेपाली सर्वहारा वर्गीय क्रान्तिको न्यूनतम कार्यक्रम हो, तेस्रो, क्रान्तिका 'तीन जादुगरी हतियार' नेपाली क्रान्तिका आधारभूत पक्ष हुन् र चौथो, नेपाली विशिष्टताको जनयुद्ध नेपाली क्रान्तिको कार्यदिशा हो। प्रस्टताका साथ भन्नुपर्ने हुन्छ कमरेड विप्लवको माओवादी पार्टीले अघि सारेको 'एकीकृत जनक्रान्ति' को कार्यदिशा कार्यदिशा नै होइन र यसका माध्यमबाट बढीमा प्रतिक्रियावादी सरकारमा 'सत्ता साझेदारी' सम्म पुग्न सकिएला। प्रतिक्रियावादी सत्तामा साझेदारी गर्ने हो भने आफूलाई माओवादी, क्रान्तिकारी भन्नुको अर्थ छैन। फेरि कार्यदिशाका बारेमा बहसछलफल नै नचलाउने र आफूहरूले अघि सारेको 'एकीकृत जनक्रान्ति' को कार्यदिशा मानेर खुरुखुरु सुरुङभित्र पसेपछि मात्र एकता अथवा धु्रवीकरण हुने हठका कारण विप्लव समूहले एकता नै नचाहेको अथवा यसका नाममा अरूलाई पुच्छरवादी बनाउन खोजेको देखिन्छ। संगठनात्मक दृष्टिले गतिशील देखिए पनि यसका कार्यक्रमहरू 'सडकदेखि सडकसम्म' मै सीमित छन्। क्रान्ति विचारले हुन्छ, उमेर अथवा आक्रोशले होइन। वैचारिक परिपक्वताले नखारिई र केटौलेपनबाट माथि नउठी सिंगो मुलुकको केन्द्रीय नेतृत्व समाल्ने र क्रान्ति हाँक्ने कुरा सम्भव छैन। यस्तो अवस्थामा, अहिलेकै स्थितिमा, सो समूहसित पार्टी एकता होइन, मुद्दा हेरेर कार्यगत एकताको सम्भावना नै बढी देखिन्छ। बहसछलफलप्रति उदासीन हुनु तथा वैचारिक संघर्षलाई निषेध गर्नु भनेको अगाडिको बाटो बन्द गर्नु हो। यो भनेको विसर्जनवाद नै हो। निरन्तर वैचारिक तथा व्यावहारिक संघर्षमार्फत हासिल हुने प्रस्टताले नै एकताको सम्भावनालाई नजिक ल्याउँछ। हिजो जनयुद्ध आरम्भ गर्दा नेपालको कम्युनिस्ट आन्दोलनमा लामो अवधिसम्म सक्रिय र खारिएको समूह थियो र त्यसैको प्रशिक्षणमा अगाडि बढेको युवाहरूको जमात थियो। खास गरेर मशाल (मोटो मशाल नामले स्थापित) पार्टीमा भक्तबहादुर श्रेष्ठ, मोहन वैद्य 'किरण', सीपी गजुरेल, ईश्वरी दाहाल असारेहरूको समूह थियो। यही समूहको छहारीमा नयाँ समूह प्रशिक्षित र विकसित भएको थियो। यसमा पनि वैचारिक ऊर्जाका लागि भक्तबहादुर र किरणको दरिलो अगुवाइ थियो। यो अहिलेको जस्तो दुई नम्बरी सिमेन्ट र दुई नम्बरी इँटाले बनेको जग थिएन र होइन। जनयुद्धले केही युवालाई अगाडि त ल्यायो, तर यसले त्यो जगबाट आफूलाई विच्छेद गरेर जसरी अगाडि बढ्न खोज्यो, दुर्घटनाको आरम्भ यहीँबाट भयो। पानी मिसिएको पेट्रोलबाट लामो अवधिसम्म गाडी चल्न सक्ने अवस्था हुँदैन र दुई नम्बरी सिमेन्ट र दुई नम्बरी इँटाको जगले सानो भुइँचालो पनि धान्दैन। जगविनाको 'क्रान्तिकारी उत्साह' भनेको हावामा लट्किनु हो र यसको परिणति भनेको अन्ततः विसर्जन नै हो। पेरिस कम्युनदेखि माओसम्मको इतिहास सबै पुरानो भयो, त्यसले क्रान्ति गर्दैन, क्रान्ति मेरो 'न्यु सिन्थेसिस' ले मात्र गर्छ। सबैले मलाई नेता र मेरो 'न्यु सिन्थेसिस' लाई मार्गनिर्देशक सिद्धान्त बनाउनुपर्छ, यही नै अहिलेको अन्तर्राष्ट्रिय कम्युनिस्ट आन्दोलनको आवश्यकता हो भनेर आफ्नै शोकगीत गाउने विसर्जनवादी बब अभाकियनको चेलो बन्ने होडबाजी दार्शनिक तहमा शून्यवादी प्रवृत्ति हो र सारतः यो मालेमावादी आन्दोलनविरोधी विसर्जनवादी 'उत्तरवादी' अभियान हो। पार्टी एकताका सन्दर्भमा अहिले जारी रहेको नेपाल कम्युनिस्ट पार्टी (क्रान्तिकारी माओवादी) को राष्ट्रिय भेलाले विशेष महत्व राख्छ। कार्यदिशाका सम्बन्धमा जेजस्ता समाचार प्रकाशमा आएका छन्, यसले सकारात्मक वातावरण बनाउनेमा विश्वास गर्न सकिन्छ। प्रचण्ड समूहसित सम्बन्ध विच्छेद गरेर आएपछि वैचारिकराजनीतिक मूलतः राजनीतिक र संगठनात्मक क्षेत्र तथा कार्यदिशाका सम्बन्धमा गम्भीर कमीकमजोरी भएकै हुन्। अवश्य पनि, सो पार्टीको जारी भेला अथवा आगामी सम्मेलनले विगतमा भएका कमीकमजोरी र समस्या केलाउला, विश्लेषण र संश्लेषण गर्ला र गर्नु आवश्यक पनि छ। एकताका नाममा प्रवेश गरेका, विगतमा संसदीय राजनीतिमा तर मारेका र आईएनजीओमा रमाएकाहरू र व्यापारव्यवसायमा लागेकाहरूको बगाललाई लिएर नेकपा (क्रान्तिकारी माओवादी) को नेतृत्व पंक्ति कसरी अघि बढ्ला, त्यो हेर्न बाँकी नै छ। यसो हुँदाहुँदै पनि माओवादी आन्दोलन र विचारको रक्षाका लागि यतिबेर किरणकै नेतृत्वमा क्रान्तिकारीहरू गोलबद्ध हुनु आवश्यक छ। यो जगमा उभिएर नै नयाँ अभियानले सार्थकता पाउँछ। सशस्त्र संघर्षविना नयाँ जनवादी क्रान्ति सम्भव छैन भन्नेमा विवाद छैन तापनि नेपालको अहिलेको विशिष्ट स्थितिमा सशस्त्र संघर्षको स्वरूप कस्तो हुने भन्ने अहिलेको बहस र विवादको विषय हो। कार्यदिशाको प्रस्टताले नै नयाँ केन्द्र निर्माणको आधार बन्छ भन्नेमा हामी सबै प्रस्ट हुनु आवश्यक छ। बहसछलफलप्रति उदासीन हुनु तथा वैचारिक संघर्षलाई निषेध गर्नु भनेको अगाडिको बाटो बन्द गर्नु हो। यो भनेको विसर्जनवाद नै हो। निरन्तर वैचारिक तथा व्यावहारिक संघर्षमार्फत हासिल हुने प्रस्टताले नै एकताको सम्भावनालाई नजिक ल्याउँछ। नेपाली नयाँ जनवादी क्रान्ति चिनियाँ र हाम्रो आफ्नै अनुभवका साथ 'क्रान्तिका तीन जादुगरी हतियार' को जगमा उभिएर वर्ग संघर्षको टेढोमेढो बाटो भएर अघि बढ्नेछ र अन्ततः यसले नेपाली विशिष्टताको जनयुद्धको चरित्र ग्रहण गर्नेछ। नेपाली समाजको आर्थिक, राजनीतिक र भौगोलिक विशिष्टताका कारण पनि नेपाली नयाँ जनवादी क्रान्तिले नेपाली विशिष्टताको जनयुद्धको बाटो भएर नगुज्री धरै छैन। अरू कुरा गोलमटोल र अल्मल्याउने मेलो मात्र हुन्। पदावली जे प्रयोग गरौँ, अन्ततः नेपाली क्रान्तिले लिने बाटो यही नै हो। अहिलेको समस्या भनेको व्यावहारिक पहलकदमीको हो।"
अबको कांग्रेस कार्यदिशा,"भारतीय स्वतन्त्रताको लडाइँमा समेत अग्रपंक्तिका योद्धा रहेका जननायक बीपी कोइरालाको सक्रियतामा नेपाली कांग्रेसको जग निर्माण भयो। तेह्रौँ महाधिवेशनसम्म आइपुग्न मुलुककै ऐतिहासिक र पुरानो पार्टी कांग्रेसले कम्ती उचारचढाव पार गर्नुपरेन। सात दसकअघि नै कांग्रेसले पारित गरेको नीति, कार्यदिशा र धारणा आजको युगभन्दा पनि क्रान्तिकारी र समावेशी थियो भन्ने कुरा तमामौँ तथ्यले पुष्टि गर्छ। कांग्रेसले राजनीतिक साथै आर्थिक समानताका आधारमा उभिएको प्रजातन्त्रलाई आफ्नो आदर्श स्विकारेको थियो, जनताको संविधान जनताद्वारा नै निर्माण गर्ने परिकल्पना गरेको थियो। त्यही परिकल्पनास्वरूप संविधानसभाबाट मुलुकको संविधान कांग्रेसकै अगुवाइ र सक्रियतामा निर्माण भई कार्यान्वयन प्रक्रियामा छ।कांग्रेसले निरंकुश राणा शासनको मात्रै जरा उखेलेर फालेन, २०१७ सालमा खोसिएको प्रजातन्त्र पुनर्स्थापित गर्ने मोर्चाको नेतृत्व गर्यो। मुलुकमा प्रजातन्त्र फस्टाउँदै गर्दा सल्किएको द्वन्द्वको आगोलाई शान्तिपथमा ल्याउने अहं जिम्मेवारीसमेत पूरा गर्न पछि परेन। संविधान निर्माणपछि यसको कार्यान्वयनको जटिल प्रश्न खडा भएका बेला कांग्रेसले नयाँ नेतृत्व पाएको छ। राजनीतिक जटिल परिस्थितिबीच मुलुककै अभिभावक दलका रूपमा पार्टीको मात्रै नभएर सिंगो मुलुकले निकास र राजनीतिक स्थिरताको अपेक्षा आम नेपालीले कांग्रेससँग गरेका छन्। लोकतान्त्रिक संस्कारको अपेक्षा झन्डै एक दसकदेखि कांग्रेस पार्टी र पार्टीका भ्रातृसंस्थामा आन्तरिक लोकतन्त्रको अभ्यास हुन पाएको छैन। जसका कारण एउटा ठूलो तप्का पार्टी र पार्टीका भ्रातृ संस्थामा बसेर गर्न पाउने लोकतान्त्रिक अभ्यासबाट वञ्चित भएको छ। उनीहरूले यतिबेला पार्टी नेतृत्वले त्यो अवसरलाई खुला र सपाट रूपमा अगाडि बढाउने अपेक्षाका साथ उभिएको देखिन्छ।पार्टीइतरको लोकतान्त्रिक प्रक्रिया र पद्धतिको कुरा गर्ने हो भने झन् विकराल अवस्था छ। मुलुकमा करिब १७ वर्षदेखि स्थानीय निकायको निर्वाचन हुन पाएको छैन। यसले गाउँगाउँ र वडावडामा नेतृत्व विकास र राजनीतिक संस्कारको अभ्यास ठप्प पारेको छ। संविधान कार्यान्वयनका जटिलताबीच पुनर्संरचना आयोगको रिपोर्टविना नै वर्तमान सरकारले निर्वाचनको झ्याली पिटिरहेको छ, जुन सस्तो लोकप्रियताको माध्यम मात्रै हो भन्न सकिन्छ। यद्यपि निर्वाचनका अभ्यासहरूमा मुलुककै माउ पार्टीको हैसियतले कांग्रेसले अहं भूमिका निर्वाह गर्नैपर्ने अपेक्षा यतिबेला कांग्रेसीजनले मात्रै होइन, आम नेपालीले गरिरहेका छन्। सबल प्रतिपक्ष यतिबेला कांग्रेस सत्ताधारी दलहरूको नजिकको साक्षीका रूपमा छ। ऊसँग प्रमुख प्रतिपक्षीको जिम्मेवारी निर्वाह गर्नुपर्ने महत्वपूर्ण जिम्मेवारी छ। लोकतन्त्रको सुन्दर पक्ष भनेकै सत्तापक्ष र प्रतिपक्ष हो। सत्ताधारीले जनताद्वारा प्रदत्त अधिकारअनुरूप सत्ता सञ्चालन गर्ने जिम्मेवारीभन्दा प्रतिपक्षले 'वाचडग' का रूपमा खेल्ने भूमिका कम जिम्मेवारीपूर्ण होइन। २०७२ वैशाख १२ गते गएको विनाशकारी भूकम्पले थलिएको मुलुकमा राजनीतिक परिस्थितिका कारण गरिएको नाकाबन्दीले थप जटिलता थपेको छ। त्यसको दुस्प्रभावमा मुलुकको अर्थतन्त्र, समाज र दैनिकी नै कष्टकर बनेको छ। यस परिस्थितिमा राज्यले समान वितरण र राज्य हुनुको प्रत्याभूति जनतालाई दिलाउन नसकेको सत्य घामजस्तै छर्लंग छ। केही समय मुलुकको प्रमुख दल आफ्नो महाधिवेशनमा होमिएको मौकामा मुलुकमा बढेको कालोबजारी, ठगी, महँगी र अवैधानिक क्रियाकलापले थलिएको जनताको दैनिकी अझै उकासिन सकेको छैन। कुनै लेखाजोखाविना ल्याइएको सरकारको वितरणमुखी बजेटले यसलाई थप मलजल गर्ने देखिन्छ। कांग्रेसको काँधमा पार्टी राजनीति मात्रै नभएर राष्ट्रिय राजनीतिदेखि आम जनताको दैनिक सरोकारको विषयसमेत गाँसिएको छ। असन्तुष्ट स्वरहरूलाई सम्बोधन गर्दै आफ्नै नेतृत्वमा निर्माण भएको नयाँ संविधान कार्यान्वयन अभिभारासमेत कांग्रेसको काँधमा छ। आज पनि कृत्रिम अभाव, मनोमानी महँगी र अफवाहको आगोमा जनतालाई सेक्ने काम भइरहेको छ। यो अवस्थामा कांग्रेसले एक जिम्मेवार र जनताको पार्टीका रूपमा आफूलाई उभ्याउनुपर्ने टड्कारो आवश्यकता खड्किएको छ। चुस्त संगठनको खाँचो सत्ता प्राप्तिको माध्यमले भौतिक रूपमा विकास, सामाजिक रूपमा न्याय र आर्थिक रूपमा समृद्धि राजनीतिको अन्तिम लक्ष हो। त्यसको लागि निर्वाचनका माध्यमले जनताद्वारा अनुमोदित हुँदै बहुमत प्राप्त हुनुपर्छ। जनतालाई विश्वास दिलाउन पार्टीको नीति, पद्धति, कार्यशैली र कार्यदिशा चुस्त र स्पष्ट हुनु नितान्त आवश्यक छ। त्यसका लागि नेताकार्यकर्ता स्वयं पार्टी नेतृत्वबाट प्रशिक्षित र दीक्षित हुन जरुरी छ। राजनीतिक जीवनशैलीले एउटा नेता जबसम्म पार्टीको नीति, सिद्धान्त र उद्देश्यप्रति विश्वस्त र परिपक्व हुन सक्दैन तबसम्म उसले कार्यकर्तामाझ आफ्ना कुरा प्रस्टरूपले राख्ला भन्ने अपेक्षा गर्न सकिँदैन। जबसम्म कार्यकर्ता तहमा नेतृत्वले बुझाउने गरी नीति, धारणा र योजना प्रस्तुत गर्न सक्दैन त्यो स्थितिमा आम जनता उसप्रति झुकाव र विश्वास राख्लान् भन्ने कुरा कल्पना मात्रै हो। विश्वग्रामको अवस्थामा पनि हामी 'ठालू' राजनीतिको 'ह्याङोभर' कै अवस्थामा छौँ। यतिबेला हरेक नागरिक आधुनिक युगसुहाउँदो नेतृत्व, नीति, योजनाको पर्खाइमा छन्। सुधारका सबै विषयवस्तुको नेतृत्व कांग्रेसले लिनुपर्ने जनचाहना हुँदाहुँदै पनि कांग्रेसले हरेक आन्दोलन र अभियानमा साथ दिने जनता आज किन कांग्रेसप्रति विश्वस्त हुन सकिरहेका छैनन्? यो विचारणीय प्रश्न कांग्रेसजन अगाडि छ। यसअघिका नेतृत्वले युगसुहाउँदो सामाजिक र आर्थिक परिवर्तनलाई पार्टीको मुख्य कार्यक्रमका रूपमा समावेश गर्न सकेनन्। सिद्धान्त र सक्रियताको समायोजनमा ध्यान दिएनन्। उनीहरूले आम जनताका बीचमा गएर नीति र कार्ययोजना कार्यान्वयनमार्फत जनताको मन जित्नुको साटो केन्द्रमुखी राजनीतिलाई प्र श्रय दिए। जसको परिणति २०४६ सालको परिवर्तनको नेतृत्व गरेर २०४८ को आम निर्वाचन र ०४९ को स्थानीय निर्वाचनमा बहुमत प्राप्त कांग्रेस दुई दसककै अन्तरालमा रुग्ण बन्न पुग्यो। अबको बाटो तेह्रौँ महाधिवेशनपछि कांग्रेसको नयाँ नेतृत्वसँग पार्टी कार्यकर्ता, शुभेच्छुक र आम जनताले धेरै अपेक्षा जोडिएका छन्। कांग्रेसको काँधमा पार्टी राजनीति मात्रै नभएर राष्ट्रिय राजनीतिदेखि आम जनताको दैनिक सरोकारको विषयसमेत गाँसिएको छ। असन्तुष्ट स्वरहरूलाई सम्बोधन गर्दै आफ्नै नेतृत्वमा निर्माण भएको नयाँ संविधान कार्यान्वयन अभिभारासमेत कांग्रेसको काँधमा छ। वर्तमान सरकारले भूकम्प र नाकाबन्दी जस्ता विषम विपत्बाट ग्रस्त जनतालाई राहतको साटो आहत दिने काम खुलेआम गरेको छ। माले, मसाले र मण्डलेको जगमा बनेको वर्तमान सरकार तस्कर र माफियाको जालोभित्र फसेको छ। नेपालको अन्तर्राष्ट्रिय सम्बन्ध आज इतिहासकै सबभन्दा कमजोर अवस्थामा पुगेको छ। आधा दर्जन उपप्रधानमन्त्रीसहित जम्बो मन्त्रिमण्डलमा सवार केपी ओलीजीको रुग्ण शरीर औषधिको भारले जनताको चुलो र चौको बिर्सन थालेको छ। यी सबै अवस्थाबाट मुक्त गरेर मुलुकलाई सही मार्गमा डोर्याउनुपर्ने जिम्मेवारी कांग्रेससामु उभिएको छ। कांग्रेसले आन्तरिक संगठनलाई चुस्त र सपाट बनाउन आवश्यक छ। कांग्रेस भनेको सक्रिय सदस्य, नेता र कार्यकर्ताको पार्टी मात्र होइन। कांग्रेसले लिने निर्णयबाट कांग्रेसजन मात्रै प्रभावित हुँदैनन्, बल्की समग्र नेपाल प्रभावित हुन्छ। तसर्थ कांग्रेसले तीन करोड नेपाली जनतासँग प्रत्यक्ष सम्पर्क, समन्वयको कार्यनीति उनीहरूमाझ गएर निर्माण गर्नु अबको आवश्यकता हो। महर नेविसंघका पूर्व केन्द्रीय उपाध्यक्ष हुन्।"
सुरक्षा नीतिकै असुरक्षा !,"नयाँ नेपालको राष्ट्रिय सुरक्षा नीति नेपाल सरकारबाट स्वीकृत भइसकेको जानकारीमा आए पनि सर्वसाधारणको लागि पूर्ण पाठ उपलब्ध हुन सकेको छैन। राष्ट्रिय सुरक्षा नीति लोकतान्त्रिक मर्मअनुसार पारदर्शी हुनुपर्ने हो, तर नेपालको सन्दर्भमा राष्ट्रिय सुरक्षा परिषद्मा समेत प्रतिपक्षको भूमिका हुँदै नहुनु, सरकारले एकलौटी रूपमा राष्ट्रिय सुरक्षा नीति बनाउनु यसका निर्वल पक्ष हुन् भने २५ वर्षपछि यसमा परिमार्जनसहित लागू गर्ने प्रयास हुनु स्वागतयोग्य छ। द्वन्द्व, शान्ति तथा विकास यस्ता अवस्था हुन्, जुन सुरक्षासँग सधैँ जोडिएर आउँछन्। द्वन्द्वले चुनौती मात्र होइन, अवसर पनि सिर्जना गर्छ भन्ने बिर्सनु हुँदैन। विगत केही कालखण्डदेखि नेपाल अस्थिर छ, द्वन्द्वरत छ तर यसले अवसर पनि ल्याइदिएको छ, आमूल परिवर्तन गर्न। यसका लागि विकास गर्छु भन्ने प्रबल इच्छाशक्ति, इमानदारी, समावेशी तथा निष्पक्ष हुन आवश्यक छ, जुन हालको सरकारमा देखिँदैन। समाचारअनुसार राष्ट्रिय सुरक्षा नीतिले औँल्याएका ६ वटा सुरक्षा खतरामध्ये खुला अन्तर्राष्ट्रिय सिमाना र सीमा अतिक्रमण १८१६ को सुगौली सन्धि (जुन इस्टइन्डिया कम्पनीसँग भएको थियो) र १९५० को नेपालभारत मैत्री सन्धिको कारण भारतको थिचोमिचो नेपालले सहनुपरेको छ। हुन त 'रोटीबेटी' को सवाल देखाई भारतले नेपालकै चाहनाअनुसार 'खुला सिमाना' कायम गरेको बताउँदै आएको छ। कुन अवस्थामा सन् १९५० को नेपालभारत सन्धि भएको थियो, अहिले प्रबुद्ध नेपालीलाई सम्झाइरहनु नपर्ला। यो गम्भीर सुरक्षा खतरालाई नेपाल सरकारले कसरी सम्बोधन गर्छ, हेर्न बाँकी नै छ। यसैगरी इन्धन र ऊर्जा संकट खतरा गहिरिनुमा मुख्यतः विगत र हालका नेतृत्व वर्ग बढी जिम्मेवार छन्। 'झोलामा खोला' राख्ने प्रवृत्ति र विकासको नारा मात्र दिने तर सार्थक कदम नचाल्ने ठूलाका कारण अहिलेको ऊर्जा संकट चुलिएको हो। दूरदर्शिताको कमी र अति राष्ट्रवादका कारण वैदेशिक लगानीको वातावरण बन्न नसक्नु, विकास मैत्री ऐननियमकानुन नहुनु प्रमुख कारण रहेका छन् भने समग्रमा यस संकटको मुख्य कारण नेतृत्व वर्गमा हुनुपर्ने इच्छाशक्तिको कमी नै हो। संस्थागत भ्रष्टाचारको कारणले ऊर्जा संकट निवारणको निमित्त चाहिने इच्छाशक्ति निर्वल हुन पुगेको छ। यस्तो अवस्थामा कागजमा सीमित सुरक्षा नीतिभन्दा पनि भ्रष्टाचाररहित समाज कसरी सिर्जना गर्न सकिन्छ भन्नेतिर सोच्नु आवश्यक छ, जुन हुन सकेमा सुरक्षा आफैँ सबल बन्न पुग्छ। क्षेत्रीय सुरक्षाको सवाल भने गहन छ, जसलाई सतही मूल्यांकनभन्दा माथि उठेर नेपालको स्वाधीनता र स्वतन्त्रताको हकमा निष्पक्ष आकलन गर्नु अनिवार्य भएको छ। हालसालै भारतीय प्रधानमन्त्री नरेन्द्र मोदीको अमेरिका भ्रमणको उपलब्धिस्वरूप न्युक्लियर सप्लायर्स ग्रुपमा भारतको पदार्पण, मिसाइल टेक्नोलोजी कन्ट्रोल रेजिम (एमटीसीआई) प्रदान गर्ने नीतिगत व्यवस्था तथा भारतले अमेरिकालाई 'लजिस्टिक बेस' प्रदान गर्ने निर्णयको कारण चीन यस क्षेत्रमा बढी क्रियाशील हुन सक्ने यथेष्ट सम्भावना देखिन्छ। चीनले 'वान बेल्ट, वान रोड' अन्तर्गत नेपालको लुम्बिनीसम्म रेल ल्याउने र बजारको लागि दक्षिण एसियामा प्रवेश गर्नेबारे भारत सकारात्मक नरहेको बुझ्दाबुझ्दै नेपाल सरकारले भारतविरुद्ध खेलेको चिनियाँ कार्ड सायद भारतलाई अपाच्य हुन सक्छ। हिन्द महासागर र दक्षिण चिनियाँ सागरलगायत दक्षिण एसियामा चीनको बढ्दो प्रभाव रोक्नसमेत भारतले अमेरिकासँग सहकार्य गर्न खोजेको प्रस्ट बुझिन्छ। साथै शीतयुद्धकालसम्म पूर्व सोभियत युनियनको अभिन्न मित्रको रूपमा रहेको भारत अहिले अमेरिकासँग सहकार्य गर्दै दोस्रो वरियतामा रहेको विश्व शक्तिराष्ट्र चीनसँग पौँठजोरी खेल्न सक्ने अवस्थामा पुगेको छ। नेपालको विशिष्ट सामरिक अवस्थालाई ध्यानमा राखी क्षेत्रीय सन्तुलनको लागि यसले अख्तियार गर्नुपर्ने सुरक्षा नीतिमा राष्ट्रको सम्पूर्ण शक्ति जस्तै बौद्धिक, राजनीतिक, आर्थिक, सूचना तथा सैनिक शक्तिलाई कूटनीतिक सुझबुझ र संयन्त्रमार्फत परिचालन गर्न सक्नुपर्छशीतयुद्धको कालखण्ड झैँ एकविरुद्ध अर्काको कार्ड खेल्ने काम हालको अवस्थामा राष्ट्रिय सुरक्षाको हिसाबले प्रत्युत्पादक हुन सक्छ। राजनीतिक अस्थिरताको हकमा जबसम्म संविधान पूर्णरूपमा लागू हँदैन, संघीयताको मुद्दा किनारा लाग्दैन, समावेशी र सहभागिताको आन्दोलनले निकास पाउँदैन तबसम्म राजनीतिक अन्योल कायम रहन्छ। सुरक्षा नीतिले एउटा विषम खतराको रूपमा यसलाई औँल्याए पनि दलहरू र सरकार आफैँ यसतर्फ गम्भीर भएको देखिँदैन। राजनीतिक अस्थिरताको मुद्दा यतिमा मात्र सीमित नभई संविधानले अंगीकार गरेका केही अहम् विषयमा समेत केन्द्रित छ, जुन प्रमुख दलहरू सम्बोधन नै गर्न चाहँदैनन्। नेपालमा पटकपटक असफल भइसकेको संसदीय व्यवस्था र त्यसमा पनि समानुपातिक उम्मेदवारको भीडले तल्लो सदनसमेत गर्माउँदा यसले जनताको भोटिङ अधिकारलाई समेत उपहास गरेको छ। त्यसैगरी थ्रेसहोल्डविनाको बेलगाम १८० भन्दा बढी जनताको करमा आश्रित दलहरूको बोझ र अक्षम, अयोग्य तथा भ्रष्टाचारी स्वघोषित जनताका नेताहरूलाई बहिष्कार गर्ने अधिकारसमेत जनतालाई नहुनु आफैँमा हास्यास्पद छ। जनताको सशक्तीकरणको नाममा जनतालाई नै लुट्ने प्रवृत्तिले देश कमजोर मात्र नभई असफलतातिर उन्मुख हँदा सुरक्षा नीतिले औँल्याएको राजनीतिक अस्थिरताजस्तो विषम खतरालाई कसरी राज्यले सम्बोधन गर्छ, समयले बताउला ? कूटनीति तथा सुुरक्षा नीति एकअर्काका पूरक हुुन् भन्ने बुुझी देशको परराष्ट्र नीति तर्जुुमा हुुनुु आवश्यक छ, जुुन नेपालमा हुुन सकेको महसुुस गरिएको छैन । नयाँ सुरक्षा नीतिले औँल्याएको अन्तिम खतराको रूपमा बाह्य हस्तक्षेपलाई लिएको छ। यो आफैँमा सिर्जित हुने होइन, तर आन्तरिक कलहको फलस्वरूप यसको आगमन हुने हो। उदाहरणको लागि 'पाँचमहिने भारतीय अघोषित नाकाबन्दी' लाई लिन सकिन्छ। नयाँ संविधानको विरोधस्वरूप मधेसी दलहरूले नाकालाई आफ्नो स्वार्थपूर्तिको लागि आफ्नै मुलुकविरुद्ध प्रयोग गरे। यसमा भारतीय संस्थापन पक्ष जति दोषी छ, त्योभन्दा पनि बढी मधेसी दलका नेताहरू दोषी देखिन्छन्। यसका साथै समावेशी सहभागिताको नाममा मधेसलाई कित्ताकाटै गरिएको हो भने त्यसको समाधानको लागि वार्ता र सहकार्यको माध्यमबाट राजनीतिक मूलधारमा उनीहरूलाई ल्याउन नसक्नु शीर्ष नेताहरूको कमजोरी देखिन्छ। यस्ता आफैँमा भएका कमीकमजोरीलाई नसच्याएसम्म बाह्य हस्तक्षेप कम गर्न सकिँदैन। साथै यदाकदा भइहाल्ने हस्तक्षेपहरूलाई सबल कूटनीतिक पहलबाट समाधान गर्ने प्रयास हुनुपर्छ। तसर्थ कूटनीति तथा सुरक्षा नीति एकअर्काका पूरक हुन् भन्ने बुझी देशको परराष्ट्र नीति तर्जुमा हुनु आवश्यक छ, जुन नेपालमा हुन सकेको महसुस गरिएको छैन। सुरक्षा नीतिले औँल्याएका मुख्य खतरा र चुनौतीहरू समाधान गर्ने उद्देश्यले व्याख्या गरिएका सूचक र पहिचान गरिएका लक्ष्यहरू सैद्धान्तिक रूपमा यथार्थपरक देखिए पनि व्यावहारिक रूपमा महत्वाकांक्षी छन्। तसर्थ हालको नेपाली परिवेशमा यो लागू गर्न मात्र होइन, प्राप्त गर्न झनै कठिन छ। देशको हालको दुरवस्था, असफल र दिग्भ्रमित कर्मचारीतन्त्र, पूर्ण राजनीतीकरण गरिएका सुरक्षा संयन्त्र (केही हदसम्म नेपाली सेनाबाहेक) र सुविधाभोगी भ्रष्ट नेता तथा कार्यकर्ताबाट नयाँ सुरक्षा नीति कति सार्थक र व्यावहारिक रूपमा लागू हुन सक्ला, शंका गर्ने यथेष्ट ठाउँ छन्। एउटा राजतन्त्र गएर जनताको नाममा उदाएका धेरै नवराजाबाट मुलुक चल्ने अवस्था देखिँदैन। 'शोषणरहित समाज' को सिर्जना, मानव अधिकारको संरक्षण, स्वास्थ्य, शिक्षा तथा बसोवासको व्यवस्था जस्ता संविधानद्वारा स्थापित मौलिक हकहरूलाई सुरक्षा नीतिले सम्बोधन गरेको पाइँदैन। हाल मुलुकमा कलकारखाना ठप्प छन्, आर्थिक संकट गहिरिँदै छ, युवाहरू बेरोजगार छन्। वैदेशिक रोजगार घट्दो छ। मानव संसाधन सूचकांक प्रतिकूल छ। युवामा हौसला छैन। चरम राजनीतिले राष्ट्रिय एकतामा ह्रास आएको छ। यस्तो अवस्थामा अहिले जनताको आत्मविश्वास बढाउने कार्यक्रमसहितको सुरक्षा नीतिको खाँचो छ नकि सस्तो सैद्धान्तिक नारा बोकेको सुरक्षा नीति। भट्टराई त्रिविमा अन्तर्राष्ट्रिय सम्बन्ध र कूटनीति विषयमा प्राध्यापनरत छन्।"
नयाँ संविधान र वैधानिकताको प्रश्न,"नेपालमा दलीय नेताहरूलाई राजनीतिक गर्न सजिलो छ। जनता सोझा, आर्थिक एवं शैक्षिक रूपले विपन्न भएको कारणबाट समेत जनताको चाप नेताले बेहोर्नु पर्दैन। नेताहरूले जे गरे पनि, जे भने पनि, राजनीतिको जति दुरुपयोग गरे पनि नेपाली जनताले प्रतिकार गर्दैनन्, गरेका छैनन्। निर्वाचनमा आखिर लाम लागेर तिनै नेतालाई आफ्नो मत खसालेर विजयी बनाउँछन्। विजयको माला लगाउँदै जुलुसमा सहभागी हुन्छन्। जनताबाट आजसम्म कुनै नेता वा शासकले तिरस्कृत हुनुपरेको छैन। २००७ सालमा राणाशासन अन्त्य भयो, तर हामीले उनै राणा शासक मोहन शमशेरलाई प्रधानमन्त्री स्विकार्यौँ। ०४६०४७ सालमा पञ्चायती शासन व्यवस्था फाल्यौँ तर उनै पञ्चायती शासक सूर्यबहादुर थापा तथा लोकेन्द्रबहादुर चन्दलाई परिवर्तित व्यवस्था पाँच वर्षभित्रै प्रधानमन्त्री बनायौँ। यो क्रम जारी रह्यो। दसबर्से माओवादी युद्धलाई कानुनी रूपमै आतंकवाद भनियो, तर पछि कमरेड प्रचण्ड र डा बाबुराम भट्टराईलाई पालोपालो गरी प्रधानमन्त्रीका रूपमा सिंहासनमा राखियो। देशमा नयाँ माओवादीको जन्म भयो र नयाँ दल सत्तामा आयो। १६ हजार नेपालीको आहुति र बलिदानको फल उहाँहरूलाई प्रदान गर्यौँ। राजतन्त्र फालियो तर राजतन्त्रकै अंश तथा राजतन्त्र फेरि ल्याउँछौँ भन्ने कमल थापालाई उपप्रधानमन्त्री एवं परराष्ट्रमन्त्रीका रूपमा आजसम्म सम्मानित गर्दैछौँ। २००७ सालको परिवर्तनदेखि लिएर २०१३ सालसम्मका राजनीतिक एवं संवैधनिक परिवर्तनका यी कटु यथार्थ हुन्। संघीय गणतन्त्र ल्याएका छौँ, यसको फल कसकसले पाउने हुन जनताले हेर्न बाँकी नै छ। आजको राजनीतिक एवं संवैधानिक यथार्थ झन् कटु छ। अन्तरिम संविधानमै स्विकारिएको विविधत् बाटो छोडेर मित्रराष्ट्रहरूसमेतको सहयोगमा सभालाई भंग गरी तोकिएको समयमा नयाँ संविधान बनाउने प्रतिबद्धताबाट सबै दल पछि हटे फेरि अप्राकृतिक ढंगबाट संशोधन गरी दोस्रो संविधानसभाको निर्वाचन गरी बहुमतको आडमा अल्पमतलाई उपेक्षा गर्ने गणितीय अप्राकृतिक प्रक्रियाबाट गणतान्त्रिक संघीय संविधानको जन्म पनि भएको छ। संविधानका विशेषता र कमीकमजोरीलाई विश्लेषण नै नगरी 'विश्वको सर्व श्रेष्ठ एवं उत्कृष्ट' संविधान भन्ने हास्यास्पद राजनीतिक दावा पनि राजनीतिक नेताहरूकै मुखबाट सुन्न बाध्य हुनुपर्ने हामी सोझासीधा आम नेपालीले लोकतान्त्रिक संविधानको सही अर्थ कहिले बुझ्ने हौँ? संविधानकै विद्यार्थी भएर पनि बुझ्न सकिएको छैन। तर एउटा कुरा निश्चित छ, समयअगावै सिजरिङ (शल्यक्रिया) गरेर जन्माएको र जन्म दिने बाबुआमाबाटै उपेक्षित बालकजस्तै दोस्रो संविधानसभाबाट हतारोमा सिजरिङ गरी (फास्ट ट्र्याक प्रक्रियाबाट) नयाँ नेपालको संविधान जन्मिएको हो। यसको अन्तरवस्तु एवं सैद्धान्तिक विश्लेषण र विवेचना हुन बाँकी नै छ। विशुद्ध कानुनी एवं प्राविधिक रूपमा वैधानिक देखिए पनि विश्वव्यापी लोकतान्त्रिक मान्यताअनुरूप 'प्रक्रियात्मक एवं जनस्तरीय वैधानिकता' को प्रश्न अझै पूर्ण रूपले समाधान हुन सकेको देखिँदैन। यो प्रश्न, अर्थात् वैधानिकताको प्रश्नबाट हाम्रो नयाँ संविधानले पूर्णता पाउन केही लामै समय लाग्ने देखिन्छ। राजनीतिज्ञहरूले पूर्वाग्रही धारणा भनी ओठे आरोप लगाए पनि यो एक कटु संवैधानिक यथार्थ हो। राष्ट्रप्रति चिन्तित आम नेपाली यस विषयमा गम्भीर हुन जरुरी छ।नेपालकै हाम्रा एक प्रबुद्ध पूर्व महान्यायाधिवक्ता तथा वरिष्ठ अधिवक्ता बद्रीबहादुर कार्की संविधानसभालाई 'संविधान स्वाहा' गर्ने थलो भन्नुहुन्थ्यो। यसले पहिलेको संविधानलाई स्वाहा त पार्यो तर नयाँलाई पूर्ण वैधानिकता दिन दलहरूकै कारणबाट अझै सकेन। उहाँको यो 'स्वाहा' भन्ने शब्द वैधानिकता र राजनीतिक पाटो र अन्तर्राष्ट्रिय मान्यतासँग जोडिएको छ। लोकतान्त्रिक संविधान र संवैधानिक सिद्धान्त विश्वव्यापी मान्यतासँग गाँसिएको हुन्छ। यसमा टीकाटिप्पणी हुन्छन्, लोकतन्त्रमा यसलाई हस्तक्षेप भन्न मिल्दैन। हामी नेपालीले नै कयौँ राष्ट्रको विशेषगरी छिमेकी मुलुकको संविधानबारे कटु आलोचना गरेका पर्याप्त उदाहरण छन्। अरू प्रजातान्त्रिक मुलुकले हामीलाई हस्तक्षेप गर्यो भनेका छैनन्। प्रजातान्त्रिक भनिने संविधान संकीर्ण हुँदैन। मधेसी तथा जनजातिलगायतका साना दलहरूसमेतले नयाँ संविधानको केही विषयवस्तु तथा मूल रूपमा संविधानसभाबाट अनुमोदन गर्ने प्रक्रियाप्रति जनाएको असहमतिमाथि वैधानिकताको कसीमा संवैधानिक विश्लेषण र विवेचना अहिलेसम्म भएको छैन। अध्ययन र विश्लेषण सही वा गलत ठहर्न सक्छ, तर अध्ययन नगरी कुनै निष्कर्ष निस्कँदैन। मधेसी र जनजातिको आन्दोलन र यसबाट उठेको हिंसात्मक दुर्घटना तथा नाकाबन्दी वैधानिकता तथा संवेदनशील कूटनीतिसँग जोडिएको प्रश्न हो। अधुरो, अपूरो तथा सबैलाई समेट्न नसकिएको भन्ने प्रश्न अन्तर्राष्ट्रिय जगत्बाट पनि उठेका छन्। देशभित्रकै असहमत पक्षलाई संविधानमा सुधार ल्याएर पनि समेट्न सकिएन भने भोलि संविधानको मान्यता अर्थात् वैधानिकताको विषयले नयाँ संविधानलाई जतिसुकै राम्रो भनेर अंलकारित गरे पनि, परिणाममा खोस्टो सावित हुन सक्छ। नयाँ संविधानलाई आवश्यक सुधार र परिमार्जनको माध्यमबाट सबै पक्ष सहभागी हुने सर्वमान्य राष्ट्रिय संवैधानिक दस्ताबेजको रूपमा विकास गर्नेतर्फ सबै दल केन्द्रित हुन सके 'वैधानिकता' को अड्चनबाट नयाँ संविधान मुक्त हुन सक्छ। जनताको सर्वस्वीकार्य एवं आम सहमति भएन भने गणितीय संख्याले मात्र नटिकेका कैयन् संविधान विश्वमा नआएका होइनन्। समाजशास्त्रका धुरन्धुर भनिने म्याक्स वेबरदेखि लिएर रेन्डी वार्नेट र रिचर्ड फेलन हुँदै द्वन्द्वपश्चात्का मुलुकमा बनेका आधुनिक संविधानको वैधानिकताबारे प्रचुर मात्रामा अध्ययन र विश्लेषण गर्ने विश्वमै परिचित संविधानका प्राध्यापक सेरिल साउन्डर्स (अस्ट्रेलिया), एस घाई (केन्या), जिल कोटरेल (ब्रिटेन), भिभियन हार्ट (अमेरिका), निकहेसम् (दक्षिण अफ्रिका), हमजिन्सवर्ग (अमेरिका), क्रिस्टिना मुरे (दक्षिण अफ्रिका), क्रिस्टी समुअल्स तथा जेनिफर वाइम्डर (अमेरिका) का अभिलेखहरूमा 'संवैधानिक वैधाकिता' बारेमा हाम्रो आफ्नो अवस्थासँग पनि मेल खाने विश्लेषण गरेको पाइन्छ। अस्ट्रेलियाकी संविधानविद् प्राध्यापक सेरिल साउन्डर्सले त नेपालकै सन्दर्भमा पनि संविधान निर्माण र यसको वैधानिकताबारे एक्काईसौँ शताब्दीको संविधान विकासका सन्दर्भमा आफ्ना विचार राखेकी छन्। अल्पमतको सहभागिता र अन्तर्राष्ट्रिय मान्यतालाई उनी एक अनिवार्य सर्त मान्छिन्। तर केही हाम्रा आदरणीय नेताहरूलाई राजा महेन्द्रले झैँ 'माटो सुहाउँदो आफ्नो व्यवस्था' को सिद्धान्तलाई मान्यता दिने (डक्ट्रिन अफ अटोक्थोनी) मन पर्यो। दोस्रो संविधानसभाबाट २०७४ साल माघसम्म समय हुँदाहुँदै 'फास्ट ट्र्याक' को अवधारणा विकसित गरेर अपरिपक्क ढंगबाट शल्यक्रिया गरी नयाँ संविधान जन्माइयो। पर्याप्त छलफलै नगरी चार दलबीचको सोह्रबुँदे समझदारीलाई नयाँ संविधानको संक्रमणकालीन भागमा घुसाएर हतारमा अल्पमतको कदर नगरी नयाँ संविधान गणितीय आधारमा अनुमोदन गर्नुपर्नाको कारण अझै खुल्न सकेको छैन। किन त्यसो गर्नुपर्यो, त्यसको कुनै जवाफ जनतालाई दिनुपरेन। यसरी 'माटोसुहाउँदो संविधानसभा' भनी पञ्चायती शैलीका अटोक्थोनी' को अवधारणाअन्तर्गत संविधान जारी भयो, जसलाई अल्पमत पक्षीय दलहरूले अहिलेसम्म स्विकारेका छैनन्। तसर्थ वैधानिकताको सवाल मन नपरे पनि दरो रूपमा आजसम्म जीवित छ। भोलि यसले गलत बाटो लिने सम्भावनाबाट असहमत पक्षीय दलहरूलगायत सबै नेपाली सजग हुनु जरुरी छ। अन्त्यमा विश्वव्यापी मान्यता प्राप्त गरेका 'वैधानिकता' सम्बन्धी अवधारणातर्फ ध्यान दिई नयाँ संविधानलाई आवश्यक सुधार र परिमार्जनको माध्यमबाट सबै पक्ष सहभागी हुने सर्वमान्य राष्ट्रिय संवैधानिक दस्ताबेजको रूपमा विकास गर्नेतर्फ सबै दल केन्द्रित हुन सके 'वैधानिकता' को अड्चनबाट नयाँ संविधान मुक्त हुन सक्छ। जनताको सर्वस्वीकार्य एवं आम सहमति भएन भने गणितीय संख्याले मात्र नटिकेका कयौँ संविधान विश्वमा नआएका होइनन्। केन्या र इजिप्टका संविधान यसका ज्वलन्त वर्तमान उदाहरण हुन्। सबै जनताले स्विकार्ने र स्थायित्व र राष्ट्र निर्माणको संस्थागत प्रतिबद्धताको आधारमा एक अमेरिकी सैनिक अधिकृतले १९४६ उपहार दिएको संविधानलाई जापानी जनताले स्विकारेर आर्थिक निर्माण गरेको अर्को चरम उदाहरण जापान हाम्रोअगाडि छ। के गर्दा उपयुक्त हुन्छ, यसबारे दलीय नेताहरूले गम्भीरताका साथ सत्तामोहको प्रभावमा होइन, राष्ट्रिय हितमा 'संवाद' को वातावरण सिर्जना गर्न सबै दल, असहमत पक्षसमेत र विशेषगरी सत्ता पक्षले अग्रसरता लिन जरुरी छ। यसमा अगुवा भूमिका ठूला दलको नेताहरूले नै लिनुपर्छ, प्रतिपक्षले समेत। संवैधानिक वैधताका विश्वव्यापी आधारका रूपमा रहेका निम्न सूत्रहरूलाई नेताहरूले अध्ययनमनन गरी नेपालको सन्दर्भलाई बिसर्नु हुँदैन। ती हुन्: कानुनी सैद्धान्तिक आधार, सामाजिक र साँस्कृतिक आधार, नैतिक आधार, अल्पपक्षीय सहभागितामूलक आधार, अन्तर्राष्ट्रिय मान्यताको आधार र आम जनसमर्थन एवं सम्मतिको आधार। उपर्युक्त आधारमा केही थप देखिएका प्राचीन परम्परागत प्रचलन एवं सहमतिका आधार पनि छन्। साथै दक्षिण अफ्रिकाले अपनाएको अदालतबाट अनुमोदन हुनुपर्ने पूर्वसर्त तथा अन्य मुलुकले प्रयोग गरेका जनमतसंग्रह एवं संविधान कार्यान्वयनका सन्दर्भमा प्रदान गरिने संस्थागत (न्यायिक) मान्यता पनि पर्छन्। यसका लागि देशले स्वतन्त्र र बलियो न्यायपालिका र कठोर निर्णय लिन सक्ने सक्षम राजनीतिक नेतृत्वको अपेक्षा राख्दछ।"
क्रान्तिका हतियार,"अहिले नेपालको माओवादी आन्दोलन आन्तरिक र बाह्य दुवै किसिमका संघर्षका बीचबाट अघि बढेको छ। इतिहासमा हामीले गरेका कमीकमजोरीबाट पाठ सिकेर मात्र हामी अगाडिको बाटो तय गर्न सक्छौँ। माओले निर्देशित गरेका मूल्यलाई निषेध गरेर होइन, अझ उच्चताका साथ आत्मसात गरेर र दरिलो गरी व्यवहारमा लागू गरेर मात्र हाम्रो क्रान्तिकारी यात्रा सम्भव छ। यसलाई खारेज गर्नु भनेको ढिलोचाँडो विसर्जनको बाटो समात्नु हो। माओले देखाएको बाटोमा अघि बढ्ने भनेको नेपाली समाजको विशिष्टतामा माओवादी राजनीतिक तथा फौजी नीतिलाई लागू गर्ने हो। जुन किसिमको स्थिति हामीले भोग्यौँ नेतृत्व पंक्तिबाट, यो निकै पीडादायी छ। आम जनतामा विश्वासको वातावरण बनाउने कुरा यतिबेर साँच्चिकै जटिल छ तापनि नेपाली माओवादी आन्दोलनले छिट्टै क्रान्तिकारी बाटो समात्नेछ भन्नेमा हामी विश्वस्त हुनैपर्छ। नेपालमा माओवादी आन्दोलन समाप्त भयो भनेर 'उत्सव' मनाउनेहरू तथा यो समाप्त भइजाओस् भनेर धारेहात लगाउनेहरूले सोचेजस्तो नेपालको माओवादी आन्दोलनको अवस्था छैन, यो समाप्त भएको छैन र समाप्त हुनेवाला पनि छैन। अवश्य पनि, एक कालखण्डमा यस आन्दोलनको अगुवाइ गर्नेहरूले बाह्य तथा घरेलु प्रतिक्रियावादका सामु आत्मसमर्पण गरेर नेपाली क्रान्तिलाई धोका दिएका छन्, तिनको जति निन्दा गरे पनि कम हुन्छ। तर नेपाली जनताको ठूलो हिस्सा राष्ट्रियता र जनतन्त्रको पक्षमा छ र जनयुद्धका बीचबाट निर्मित नेता तथा कार्यकर्ताको एउटा पंक्ति नेपाली जनताको मुक्तिको लागि बलिदानका हरेक चुनौतीको सामना गर्न तयार छ। यो नेपाली माओवादी आन्दोलनको उज्यालो पक्ष हो। माओवादीहरूबीच एकताको नाममा सिंगो माओवादी आन्दोलनलाई ध्वस्त पार्न गरिएको षड्यन्त्र असफल भएको छपारिएको छ र कथित माओवादी केन्द्र दक्षिणपन्थी अवसरवादी, सारमा नवप्रतिक्रियावादीहरूको झुन्डमा फेरिएको छ। साथै यसले क्रान्तिकारीहरूलाई नयाँ किसिमले एकताबद्ध हुने अवसर र चुनौती पनि सिर्जना गरेको छ। परन्तु क्रान्तिकारीहरू एकताबद्ध हुने कुरा सुन्नमा जति प्रिय छ, व्यहारमा त्यति सहज छैन। यो अहिलेको यथार्थ हो। आजको स्थितिमा माओको अनुभव र शिक्षा हाम्रा लागि एकदमै सान्दर्भिक छ। यो सही हो, हामीले सहरको कामलाई हिजोको भन्दा बढी जोड दिनैपर्ने हुन्छ। परन्तु नेपाली नयाँ जनवादी क्रान्तिको लागि अहिले पनि गाउँ नै प्रधान हुन्छ भन्ने कुरालाई अलिकति पनि बेवास्ता गर्नु हुँदैन र मिल्दैन। बेवास्ता गर्नु आत्मघाती काम हुन्छ। यो भनेको अर्को किसिमले विसर्जनको बाटो समात्नु हो। २०५२ सालमा जनयुद्ध आरम्भ गर्दा पनि हामीले चिनियाँ क्रान्ति र फौजी कार्यदिशाको ठाडो नक्कल गरेका थिएनौँ र अहिले पनि नेपाली समाजको विशिष्टतामा माओको राजनीतिक र फौजी नीतिलाई व्यवहारमा लागू गर्ने हो। अहिले क्रान्तिकारीहरूबीच एकता र धु्रवीकरणका सन्दर्भहरू चलिरहेका छन्। यस सन्दर्भमा मूलतः कमरेड मोहन वैद्यको नेतृत्वमा रहेको नेपाल कम्युनिस्ट पार्टी (क्रान्तिकारी माओवादी), कमरेड विप्लवको नेतृत्वमा रहेको नेकपा, माओवादी र कम्युनिस्ट न्युक्लिअस, नेपालको चर्चा हुनु स्वाभाविक छ। अहिलेको सन्दर्भमा क्रान्तिकारीहरू पुनः संगठित हुने अथवा नयाँ केन्द्रमा गोलबद्ध हुने कुरामा चारओटा आधारहरूमा प्रस्ट हुनुपर्ने हुन्छ: पहिलो, माक्र्सवादलेनिनवादमाओवाद नेपाली क्रान्तिको मार्गनिर्देशक सिद्धान्त हो, दोस्रो, नयाँ जनवादी क्रान्ति नेपाली सर्वहारा वर्गीय क्रान्तिको न्यूनतम कार्यक्रम हो, तेस्रो, क्रान्तिका 'तीन जादुगरी हतियार' नेपाली क्रान्तिका आधारभूत पक्ष हुन् र चौथो, नेपाली विशिष्टताको जनयुद्ध नेपाली क्रान्तिको कार्यदिशा हो। प्रस्टताका साथ भन्नुपर्ने हुन्छ कमरेड विप्लवको माओवादी पार्टीले अघि सारेको 'एकीकृत जनक्रान्ति' को कार्यदिशा कार्यदिशा नै होइन र यसका माध्यमबाट बढीमा प्रतिक्रियावादी सरकारमा 'सत्ता साझेदारी' सम्म पुग्न सकिएला। प्रतिक्रियावादी सत्तामा साझेदारी गर्ने हो भने आफूलाई माओवादी, क्रान्तिकारी भन्नुको अर्थ छैन। फेरि कार्यदिशाका बारेमा बहसछलफल नै नचलाउने र आफूहरूले अघि सारेको 'एकीकृत जनक्रान्ति' को कार्यदिशा मानेर खुरुखुरु सुरुङभित्र पसेपछि मात्र एकता अथवा धु्रवीकरण हुने हठका कारण विप्लव समूहले एकता नै नचाहेको अथवा यसका नाममा अरूलाई पुच्छरवादी बनाउन खोजेको देखिन्छ। संगठनात्मक दृष्टिले गतिशील देखिए पनि यसका कार्यक्रमहरू 'सडकदेखि सडकसम्म' मै सीमित छन्। क्रान्ति विचारले हुन्छ, उमेर अथवा आक्रोशले होइन। वैचारिक परिपक्वताले नखारिई र केटौलेपनबाट माथि नउठी सिंगो मुलुकको केन्द्रीय नेतृत्व समाल्ने र क्रान्ति हाँक्ने कुरा सम्भव छैन। यस्तो अवस्थामा, अहिलेकै स्थितिमा, सो समूहसित पार्टी एकता होइन, मुद्दा हेरेर कार्यगत एकताको सम्भावना नै बढी देखिन्छ। बहसछलफलप्रति उदासीन हुनु तथा वैचारिक संघर्षलाई निषेध गर्नु भनेको अगाडिको बाटो बन्द गर्नु हो। यो भनेको विसर्जनवाद नै हो। निरन्तर वैचारिक तथा व्यावहारिक संघर्षमार्फत हासिल हुने प्रस्टताले नै एकताको सम्भावनालाई नजिक ल्याउँछ। हिजो जनयुद्ध आरम्भ गर्दा नेपालको कम्युनिस्ट आन्दोलनमा लामो अवधिसम्म सक्रिय र खारिएको समूह थियो र त्यसैको प्रशिक्षणमा अगाडि बढेको युवाहरूको जमात थियो। खास गरेर मशाल (मोटो मशाल नामले स्थापित) पार्टीमा भक्तबहादुर श्रेष्ठ, मोहन वैद्य 'किरण', सीपी गजुरेल, ईश्वरी दाहाल असारेहरूको समूह थियो। यही समूहको छहारीमा नयाँ समूह प्रशिक्षित र विकसित भएको थियो। यसमा पनि वैचारिक ऊर्जाका लागि भक्तबहादुर र किरणको दरिलो अगुवाइ थियो। यो अहिलेको जस्तो दुई नम्बरी सिमेन्ट र दुई नम्बरी इँटाले बनेको जग थिएन र होइन। जनयुद्धले केही युवालाई अगाडि त ल्यायो, तर यसले त्यो जगबाट आफूलाई विच्छेद गरेर जसरी अगाडि बढ्न खोज्यो, दुर्घटनाको आरम्भ यहीँबाट भयो। पानी मिसिएको पेट्रोलबाट लामो अवधिसम्म गाडी चल्न सक्ने अवस्था हुँदैन र दुई नम्बरी सिमेन्ट र दुई नम्बरी इँटाको जगले सानो भुइँचालो पनि धान्दैन। जगविनाको 'क्रान्तिकारी उत्साह' भनेको हावामा लट्किनु हो र यसको परिणति भनेको अन्ततः विसर्जन नै हो। पेरिस कम्युनदेखि माओसम्मको इतिहास सबै पुरानो भयो, त्यसले क्रान्ति गर्दैन, क्रान्ति मेरो 'न्यु सिन्थेसिस' ले मात्र गर्छ। सबैले मलाई नेता र मेरो 'न्यु सिन्थेसिस' लाई मार्गनिर्देशक सिद्धान्त बनाउनुपर्छ, यही नै अहिलेको अन्तर्राष्ट्रिय कम्युनिस्ट आन्दोलनको आवश्यकता हो भनेर आफ्नै शोकगीत गाउने विसर्जनवादी बब अभाकियनको चेलो बन्ने होडबाजी दार्शनिक तहमा शून्यवादी प्रवृत्ति हो र सारतः यो मालेमावादी आन्दोलनविरोधी विसर्जनवादी 'उत्तरवादी' अभियान हो। पार्टी एकताका सन्दर्भमा अहिले जारी रहेको नेपाल कम्युनिस्ट पार्टी (क्रान्तिकारी माओवादी) को राष्ट्रिय भेलाले विशेष महत्व राख्छ। कार्यदिशाका सम्बन्धमा जेजस्ता समाचार प्रकाशमा आएका छन्, यसले सकारात्मक वातावरण बनाउनेमा विश्वास गर्न सकिन्छ। प्रचण्ड समूहसित सम्बन्ध विच्छेद गरेर आएपछि वैचारिकराजनीतिक मूलतः राजनीतिक र संगठनात्मक क्षेत्र तथा कार्यदिशाका सम्बन्धमा गम्भीर कमीकमजोरी भएकै हुन्। अवश्य पनि, सो पार्टीको जारी भेला अथवा आगामी सम्मेलनले विगतमा भएका कमीकमजोरी र समस्या केलाउला, विश्लेषण र संश्लेषण गर्ला र गर्नु आवश्यक पनि छ। एकताका नाममा प्रवेश गरेका, विगतमा संसदीय राजनीतिमा तर मारेका र आईएनजीओमा रमाएकाहरू र व्यापारव्यवसायमा लागेकाहरूको बगाललाई लिएर नेकपा (क्रान्तिकारी माओवादी) को नेतृत्व पंक्ति कसरी अघि बढ्ला, त्यो हेर्न बाँकी नै छ। यसो हुँदाहुँदै पनि माओवादी आन्दोलन र विचारको रक्षाका लागि यतिबेर किरणकै नेतृत्वमा क्रान्तिकारीहरू गोलबद्ध हुनु आवश्यक छ। यो जगमा उभिएर नै नयाँ अभियानले सार्थकता पाउँछ। सशस्त्र संघर्षविना नयाँ जनवादी क्रान्ति सम्भव छैन भन्नेमा विवाद छैन तापनि नेपालको अहिलेको विशिष्ट स्थितिमा सशस्त्र संघर्षको स्वरूप कस्तो हुने भन्ने अहिलेको बहस र विवादको विषय हो। कार्यदिशाको प्रस्टताले नै नयाँ केन्द्र निर्माणको आधार बन्छ भन्नेमा हामी सबै प्रस्ट हुनु आवश्यक छ। बहसछलफलप्रति उदासीन हुनु तथा वैचारिक संघर्षलाई निषेध गर्नु भनेको अगाडिको बाटो बन्द गर्नु हो। यो भनेको विसर्जनवाद नै हो। निरन्तर वैचारिक तथा व्यावहारिक संघर्षमार्फत हासिल हुने प्रस्टताले नै एकताको सम्भावनालाई नजिक ल्याउँछ। नेपाली नयाँ जनवादी क्रान्ति चिनियाँ र हाम्रो आफ्नै अनुभवका साथ 'क्रान्तिका तीन जादुगरी हतियार' को जगमा उभिएर वर्ग संघर्षको टेढोमेढो बाटो भएर अघि बढ्नेछ र अन्ततः यसले नेपाली विशिष्टताको जनयुद्धको चरित्र ग्रहण गर्नेछ। नेपाली समाजको आर्थिक, राजनीतिक र भौगोलिक विशिष्टताका कारण पनि नेपाली नयाँ जनवादी क्रान्तिले नेपाली विशिष्टताको जनयुद्धको बाटो भएर नगुज्री धरै छैन। अरू कुरा गोलमटोल र अल्मल्याउने मेलो मात्र हुन्। पदावली जे प्रयोग गरौँ, अन्ततः नेपाली क्रान्तिले लिने बाटो यही नै हो। अहिलेको समस्या भनेको व्यावहारिक पहलकदमीको हो।"
अबको कांग्रेस कार्यदिशा,"भारतीय स्वतन्त्रताको लडाइँमा समेत अग्रपंक्तिका योद्धा रहेका जननायक बीपी कोइरालाको सक्रियतामा नेपाली कांग्रेसको जग निर्माण भयो। तेह्रौँ महाधिवेशनसम्म आइपुग्न मुलुककै ऐतिहासिक र पुरानो पार्टी कांग्रेसले कम्ती उचारचढाव पार गर्नुपरेन। सात दसकअघि नै कांग्रेसले पारित गरेको नीति, कार्यदिशा र धारणा आजको युगभन्दा पनि क्रान्तिकारी र समावेशी थियो भन्ने कुरा तमामौँ तथ्यले पुष्टि गर्छ। कांग्रेसले राजनीतिक साथै आर्थिक समानताका आधारमा उभिएको प्रजातन्त्रलाई आफ्नो आदर्श स्विकारेको थियो, जनताको संविधान जनताद्वारा नै निर्माण गर्ने परिकल्पना गरेको थियो। त्यही परिकल्पनास्वरूप संविधानसभाबाट मुलुकको संविधान कांग्रेसकै अगुवाइ र सक्रियतामा निर्माण भई कार्यान्वयन प्रक्रियामा छ।कांग्रेसले निरंकुश राणा शासनको मात्रै जरा उखेलेर फालेन, २०१७ सालमा खोसिएको प्रजातन्त्र पुनर्स्थापित गर्ने मोर्चाको नेतृत्व गर्यो। मुलुकमा प्रजातन्त्र फस्टाउँदै गर्दा सल्किएको द्वन्द्वको आगोलाई शान्तिपथमा ल्याउने अहं जिम्मेवारीसमेत पूरा गर्न पछि परेन। संविधान निर्माणपछि यसको कार्यान्वयनको जटिल प्रश्न खडा भएका बेला कांग्रेसले नयाँ नेतृत्व पाएको छ। राजनीतिक जटिल परिस्थितिबीच मुलुककै अभिभावक दलका रूपमा पार्टीको मात्रै नभएर सिंगो मुलुकले निकास र राजनीतिक स्थिरताको अपेक्षा आम नेपालीले कांग्रेससँग गरेका छन्। लोकतान्त्रिक संस्कारको अपेक्षा झन्डै एक दसकदेखि कांग्रेस पार्टी र पार्टीका भ्रातृसंस्थामा आन्तरिक लोकतन्त्रको अभ्यास हुन पाएको छैन। जसका कारण एउटा ठूलो तप्का पार्टी र पार्टीका भ्रातृ संस्थामा बसेर गर्न पाउने लोकतान्त्रिक अभ्यासबाट वञ्चित भएको छ। उनीहरूले यतिबेला पार्टी नेतृत्वले त्यो अवसरलाई खुला र सपाट रूपमा अगाडि बढाउने अपेक्षाका साथ उभिएको देखिन्छ।पार्टीइतरको लोकतान्त्रिक प्रक्रिया र पद्धतिको कुरा गर्ने हो भने झन् विकराल अवस्था छ। मुलुकमा करिब १७ वर्षदेखि स्थानीय निकायको निर्वाचन हुन पाएको छैन। यसले गाउँगाउँ र वडावडामा नेतृत्व विकास र राजनीतिक संस्कारको अभ्यास ठप्प पारेको छ। संविधान कार्यान्वयनका जटिलताबीच पुनर्संरचना आयोगको रिपोर्टविना नै वर्तमान सरकारले निर्वाचनको झ्याली पिटिरहेको छ, जुन सस्तो लोकप्रियताको माध्यम मात्रै हो भन्न सकिन्छ। यद्यपि निर्वाचनका अभ्यासहरूमा मुलुककै माउ पार्टीको हैसियतले कांग्रेसले अहं भूमिका निर्वाह गर्नैपर्ने अपेक्षा यतिबेला कांग्रेसीजनले मात्रै होइन, आम नेपालीले गरिरहेका छन्। सबल प्रतिपक्ष यतिबेला कांग्रेस सत्ताधारी दलहरूको नजिकको साक्षीका रूपमा छ। ऊसँग प्रमुख प्रतिपक्षीको जिम्मेवारी निर्वाह गर्नुपर्ने महत्वपूर्ण जिम्मेवारी छ। लोकतन्त्रको सुन्दर पक्ष भनेकै सत्तापक्ष र प्रतिपक्ष हो। सत्ताधारीले जनताद्वारा प्रदत्त अधिकारअनुरूप सत्ता सञ्चालन गर्ने जिम्मेवारीभन्दा प्रतिपक्षले 'वाचडग' का रूपमा खेल्ने भूमिका कम जिम्मेवारीपूर्ण होइन। २०७२ वैशाख १२ गते गएको विनाशकारी भूकम्पले थलिएको मुलुकमा राजनीतिक परिस्थितिका कारण गरिएको नाकाबन्दीले थप जटिलता थपेको छ। त्यसको दुस्प्रभावमा मुलुकको अर्थतन्त्र, समाज र दैनिकी नै कष्टकर बनेको छ। यस परिस्थितिमा राज्यले समान वितरण र राज्य हुनुको प्रत्याभूति जनतालाई दिलाउन नसकेको सत्य घामजस्तै छर्लंग छ। केही समय मुलुकको प्रमुख दल आफ्नो महाधिवेशनमा होमिएको मौकामा मुलुकमा बढेको कालोबजारी, ठगी, महँगी र अवैधानिक क्रियाकलापले थलिएको जनताको दैनिकी अझै उकासिन सकेको छैन। कुनै लेखाजोखाविना ल्याइएको सरकारको वितरणमुखी बजेटले यसलाई थप मलजल गर्ने देखिन्छ। कांग्रेसको काँधमा पार्टी राजनीति मात्रै नभएर राष्ट्रिय राजनीतिदेखि आम जनताको दैनिक सरोकारको विषयसमेत गाँसिएको छ। असन्तुष्ट स्वरहरूलाई सम्बोधन गर्दै आफ्नै नेतृत्वमा निर्माण भएको नयाँ संविधान कार्यान्वयन अभिभारासमेत कांग्रेसको काँधमा छ। आज पनि कृत्रिम अभाव, मनोमानी महँगी र अफवाहको आगोमा जनतालाई सेक्ने काम भइरहेको छ। यो अवस्थामा कांग्रेसले एक जिम्मेवार र जनताको पार्टीका रूपमा आफूलाई उभ्याउनुपर्ने टड्कारो आवश्यकता खड्किएको छ। चुस्त संगठनको खाँचो सत्ता प्राप्तिको माध्यमले भौतिक रूपमा विकास, सामाजिक रूपमा न्याय र आर्थिक रूपमा समृद्धि राजनीतिको अन्तिम लक्ष हो। त्यसको लागि निर्वाचनका माध्यमले जनताद्वारा अनुमोदित हुँदै बहुमत प्राप्त हुनुपर्छ। जनतालाई विश्वास दिलाउन पार्टीको नीति, पद्धति, कार्यशैली र कार्यदिशा चुस्त र स्पष्ट हुनु नितान्त आवश्यक छ। त्यसका लागि नेताकार्यकर्ता स्वयं पार्टी नेतृत्वबाट प्रशिक्षित र दीक्षित हुन जरुरी छ। राजनीतिक जीवनशैलीले एउटा नेता जबसम्म पार्टीको नीति, सिद्धान्त र उद्देश्यप्रति विश्वस्त र परिपक्व हुन सक्दैन तबसम्म उसले कार्यकर्तामाझ आफ्ना कुरा प्रस्टरूपले राख्ला भन्ने अपेक्षा गर्न सकिँदैन। जबसम्म कार्यकर्ता तहमा नेतृत्वले बुझाउने गरी नीति, धारणा र योजना प्रस्तुत गर्न सक्दैन त्यो स्थितिमा आम जनता उसप्रति झुकाव र विश्वास राख्लान् भन्ने कुरा कल्पना मात्रै हो। विश्वग्रामको अवस्थामा पनि हामी 'ठालू' राजनीतिको 'ह्याङोभर' कै अवस्थामा छौँ। यतिबेला हरेक नागरिक आधुनिक युगसुहाउँदो नेतृत्व, नीति, योजनाको पर्खाइमा छन्। सुधारका सबै विषयवस्तुको नेतृत्व कांग्रेसले लिनुपर्ने जनचाहना हुँदाहुँदै पनि कांग्रेसले हरेक आन्दोलन र अभियानमा साथ दिने जनता आज किन कांग्रेसप्रति विश्वस्त हुन सकिरहेका छैनन्? यो विचारणीय प्रश्न कांग्रेसजन अगाडि छ। यसअघिका नेतृत्वले युगसुहाउँदो सामाजिक र आर्थिक परिवर्तनलाई पार्टीको मुख्य कार्यक्रमका रूपमा समावेश गर्न सकेनन्। सिद्धान्त र सक्रियताको समायोजनमा ध्यान दिएनन्। उनीहरूले आम जनताका बीचमा गएर नीति र कार्ययोजना कार्यान्वयनमार्फत जनताको मन जित्नुको साटो केन्द्रमुखी राजनीतिलाई प्र श्रय दिए। जसको परिणति २०४६ सालको परिवर्तनको नेतृत्व गरेर २०४८ को आम निर्वाचन र ०४९ को स्थानीय निर्वाचनमा बहुमत प्राप्त कांग्रेस दुई दसककै अन्तरालमा रुग्ण बन्न पुग्यो। अबको बाटो तेह्रौँ महाधिवेशनपछि कांग्रेसको नयाँ नेतृत्वसँग पार्टी कार्यकर्ता, शुभेच्छुक र आम जनताले धेरै अपेक्षा जोडिएका छन्। कांग्रेसको काँधमा पार्टी राजनीति मात्रै नभएर राष्ट्रिय राजनीतिदेखि आम जनताको दैनिक सरोकारको विषयसमेत गाँसिएको छ। असन्तुष्ट स्वरहरूलाई सम्बोधन गर्दै आफ्नै नेतृत्वमा निर्माण भएको नयाँ संविधान कार्यान्वयन अभिभारासमेत कांग्रेसको काँधमा छ। वर्तमान सरकारले भूकम्प र नाकाबन्दी जस्ता विषम विपत्बाट ग्रस्त जनतालाई राहतको साटो आहत दिने काम खुलेआम गरेको छ। माले, मसाले र मण्डलेको जगमा बनेको वर्तमान सरकार तस्कर र माफियाको जालोभित्र फसेको छ। नेपालको अन्तर्राष्ट्रिय सम्बन्ध आज इतिहासकै सबभन्दा कमजोर अवस्थामा पुगेको छ। आधा दर्जन उपप्रधानमन्त्रीसहित जम्बो मन्त्रिमण्डलमा सवार केपी ओलीजीको रुग्ण शरीर औषधिको भारले जनताको चुलो र चौको बिर्सन थालेको छ। यी सबै अवस्थाबाट मुक्त गरेर मुलुकलाई सही मार्गमा डोर्याउनुपर्ने जिम्मेवारी कांग्रेससामु उभिएको छ। कांग्रेसले आन्तरिक संगठनलाई चुस्त र सपाट बनाउन आवश्यक छ। कांग्रेस भनेको सक्रिय सदस्य, नेता र कार्यकर्ताको पार्टी मात्र होइन। कांग्रेसले लिने निर्णयबाट कांग्रेसजन मात्रै प्रभावित हुँदैनन्, बल्की समग्र नेपाल प्रभावित हुन्छ। तसर्थ कांग्रेसले तीन करोड नेपाली जनतासँग प्रत्यक्ष सम्पर्क, समन्वयको कार्यनीति उनीहरूमाझ गएर निर्माण गर्नु अबको आवश्यकता हो। महर नेविसंघका पूर्व केन्द्रीय उपाध्यक्ष हुन्।"
सफाचट देखिने मेसीले किन पाले दाह्री ? यस्तो छ रहस्य,एजेन्सी: कोपा अमेरिका फुटबल प्रतियोगिताको फाइनलमा पुगेको अर्जेन्टिनाका विश्वचर्चित फुटबलर लियोनेल मेसी अहिले उनको दाह्रीका कारण चर्चामा छन् । यसअघि बार्सिलोना या अर्जेन्टिनाबाट खेल्दा सफाचट भएर चिल्ला गालामा मैदानमा उत्रने मेसी यो पटक झुस्स खैरा दाह्रीमा देखिएका छन् । सधैं सफाचट देखिने मेसीले दाह्री पालेपछि धेरै नसुहाएको टिप्पणी पनि गरिरहेका छन् । फाइनल प्रवेशका लागि अमेरिकाविरुद्ध फ्री किकबाट सुन्दर गोल गर्दै अर्जेन्टिनाका लागि सर्वाधिक ५५ गोल गर्ने खेलाडी बन्दै मेसीले नयाँ उचाईं पनि हासिल गरेका छन् । एकातर्फ अर्जेन्टिनालाई लगातार सफल बनाइरहेका मेसीले पालेको दाह्रीका कारण प्रशंसकमा उत्सुकता बढेको छ । मेसी साधरणतया आफ्नो 'चकलेटी' लुकले परिचित छन् । तर अब उनले पालेको दाह्रीले उनका समर्थकमा भने दिनप्रतिदिन उत्सुकता बढाइरहेको छ । मेसीले आफ्नो स्वरुप परिवर्तन गर्नैका लागि दाह्री पालेका हुन् या अरु पनि केही कारण छ ? मेसीका करोडौं फ्यानको दिमागमा अहिले यो प्रश्न घुमिरहेको छ । तर मेसीले दाह्री पाल्नुको कारणबारे 'गोलमोटोल' जबाफ दिएर प्रशंसकको उत्सुकता झनै बढाइदिएका छन् । अन्तर्राष्ट्रिय सञ्चारमाध्यमका अनुसार मेसीले कोपा अमेरिकाको फाइनल खेल अगाडि दाह्री नकाट्ने दृढता लिएका छन् । समाचार अनुसार मेसीको दाह्रीसँग अमेरिकामा जारी कोपा अमेरिकामा अर्जेन्टिनाले अहिलेसम्म पाएको सफलताको रहस्य जोडिएको छ । मेसी कोपा अमेरिकाको फाइनलमा पुगेजस्तै अब चिलीलाई हराउँदै उपाधि नै चुम्नेतर्फ केन्द्रित भएका छन् । सोही कारण उनले कोपा अमेरिकाको फाइनल अगाडि मेसीले दाह्री नकाट्ने निर्णय लिएका हुन् । २८ वर्षीय मेसीले आफूले दाह्री काट्न खोजे पनि आफ्ना फुटबलर साथीहरुले काट्नै नदिने प्रतिक्रिया दिएका छन् । उनले यस्तो प्रतिक्रिया दिएपछि उनको दाह्रीबारेको रहस्य अझै बढाएका छन् । अर्जेन्टिना सेमिफाइनलमा आयोजक अमेरिकालाई ४० ले पराजित गर्दै फाइनलमा पुगेको हो । उसले यो पटक गत संस्करणको बिजेता चिलीसँग उपाधिकालागि भिडन्त गर्नेछ । अर्जेन्टिना र चिलीबीच कोपा अमेरिकाको सयौं संस्करणको फाइनल भिडन्त यही आइतबार हुँदैछ ।
यस्तो छ खेलकुद 'मार्केटिङ टुल',"विद्यार्थी पढाउन बिल्डिङ ठड्याएर मात्रै हुँदैन। कलेज सञ्चालकहरूलाई बाध्यता थपिएको छ, भवनसँगै कम्तीमा एउटा बास्केटबल कोर्ट हुनुपर्छ। टेबुल टेनिसको बोर्ड, फुटसल कोर्ट, भलिबल कोर्ट अनि सम्भव भएसम्म अन्य खेलका भौतिक पूर्वाधार पनि हुनुपर्छ। कलेजहरूले आफ्नो प्रांगणमा यी संरचना देखाउन सकेनन् भने विद्यार्थी पाउन मुस्किल छ। पछिल्लो समय अतिरिक्त क्रियाकलापमा अगाडि रहेका कलेजहरू नै विद्यार्थीको रोजाइमा पर्ने गरेको पाइन्छ। कलेजले खेलकुदलगायतका अतिरिक्त क्रियाकलापमा सहभागिता जनाउँदैन र विद्यार्थीलाई त्यो वातावरण दिन सक्दैन भने त्यस्ता कलेज अचेल रोजाइमा पर्दैनन्। यो तथ्यलाई बुझेका कलेजहरूले खेलकुदलाई प्राथमिकतामा राख्न थालेका छन्। कलेजहरूले खेलकुद गतिविधिकै लागि वार्षिक लाखौं रुपैयाँको बजेटसमेत छुट्याउने गरेका छन्। राजधानीका एक कलेज सञ्चालक भन्छन्, 'कलेजमा टेबुलटेनिस कोर्ट वा बास्केटबल कोर्ट देखेनन् भने विद्यार्थीहरू भर्ना हुनै मान्दैनन्। आजभोलि गुणस्तरीय पढाइले मात्रै विद्यार्थी तान्न सकिन्न। विद्यार्थी तान्नकै लागि भए पनि तुलनात्मक रूपमा सहज र सस्तो पर्ने बास्केटबल र टेबुलटेनिसको कोर्टमात्रै भए पनि देखाउन सक्नुपर्छ।' आफ्नो नाम उल्लेख गर्न नचाहेका ती कलेज सञ्चालकले भनेजस्तै कलेजहरूले विद्यार्थीलाई आकर्षित गर्न आफैंले खेलकुद गतिविधि आयोजना गर्ने मात्रै हैन, अरूले आयोजना गर्ने प्रतियोगितामा समेत सहभागिता जनाउने, खेलकुदमा राम्रो गरेकाहरूलाई छात्रवृत्ति प्रदान गर्ने र आफैंले क्लब स्थापना गरेर खेलकुद गतिविधि अझ व्यवस्थित बनाउने गरेका छन्। क्लब वा आफ्ना खेलाडीलाई प्रशिक्षित गर्न नाम चलेका राष्ट्रिय स्तरका खेलाडीलाई नियमित तलब तोकेर जिम्मेवारी दिने प्रचलन पनि बढेको छ।यसले खेलाडीलाई आर्थिक रूपमा राहत पुर्याएको छ। प्रशिक्षक पूर्वबास्केटबल खेलाडी विकास शाही कलेज खेलकुदका कारण खेलाडीलाई जीवन निर्वाह गर्न सहज भएको अनुभव सुनाउँछन्। 'कलेजहरूले खेलकुदलाई प्राथमिकता दिँदा खेलाडीलाई जीवन निर्वाह गर्न केही सहज बनेको छ', उनी भन्छन्, 'खेलाडीका रूपमा मात्रै हैन, सन्न्यास लिएपछि पनि प्रशिक्षक वा खेलकुद संयोजकलगायतको भूमिकामा रहेर काम गर्ने अवसर मिलेको छ।' हुन त कलेजहरूले खेलकुदलाई प्राथमिकतामा राख्नुको अर्को पाटो पनि छ। खेलकुदले कलेजहरूलाई आफ्नो सहज तर व्यापक प्रचारमा मद्दत पुर्याउने गरेको छ। सीधा अर्थमा भन्नुपर्दा कलेजहरूका लागि खेलकुद 'मार्केटिङ' को राम्रो माध्यम बनेको छ। खेलकुदकै कारण कलेजहरूले पत्रपत्रिकामा उच्च प्रचार पाउँछन्। त्यसले उनीहरूलाई एकैपटक आफ्ना हजारौं सम्भावित विद्यार्थीमाझ पुर्याएको छ। समाजमा कलेजलाई स्थापित गराएको छ। यसले गर्दा पनि कलेज सञ्चालकहरू खेलकुदलाई सँगै जोडेर लग्न मञ्जुर भएका देखिन्छन्। प्रशिक्षक शाही कलेजहरूले खेलकुदलाई 'मार्केटिङ टुल' कै रूपमा प्रयोग गरेको तर्कमा सहमत छन्। सँगै यसले खेलकुदलाई पनि फाइदा पुगेको उनको धारणा छ। 'खेलकुदकै कारण कलेजहरूले थोरै लगानी र इफोर्टमा धेरै चर्चा कमाउन सक्छन्। कलेजहरूले मार्केटिङ टुलकै रूपमा भए पनि खेलकुदलाई अगाडि बढाइराखेका छन्', उनी भन्छन्, 'यद्यपि त्यसभित्र पनि केही खेलाडी र पूर्वखेलाडीले अवसर पाएका छन्। त्यसबाट राम्रा खेलाडी निकाल्न सके खेलकुदलाई फाइदा पुग्नेछ।' कलेजले खेलकुदलगायतका अतिरिक्त क्रियाकलापमा सहभागिता जनाउँदैन र विद्यार्थीलाई त्यो वातावरण दिन सक्दैन भने त्यस्ता कलेज अचेल रोजाइमा पर्दैनन्। विद्यार्थीलाई शिक्षासँगै खेलकुद आवश्यक छ। यद्यपि कलेज स्तरको खेलकुद गतिविधिलाई अझै व्यापक सुधार गर्नुपर्ने आवश्यकता देख्नेहरू पनि छन्। विश्वविद्यालय खेलकुद संघ नेपाल (उसान) का महासचिव पूर्णसिंह बोहोरा कलेजले विद्यार्थी तान्न मात्रै खेलकुदलाई प्रयोग गर्ने गरेको तर्क गर्छन्। उनी कलेजहरूले विद्यार्थी भर्ना लिने बेला भनेका खेलकुद गतिविधि वर्षभरि राम्रोसँग सञ्चालन नगर्ने प्रवृत्ति रहेको बताउँछन्। 'अहिले युवा जमातमा खेलकुद क्रेज बढेको छ। विद्यार्थी पढाइसँगै खेलकुद गतिविधि पनि हुने कलेजहरू रोज्छन्', कलेजहरूमा खेलकुद शिक्षकका रूपमा काम गरिसकेका उनी अनुभव सुनाउँछन्, 'त्यसैले कलेजहरूलाई टेबलटेनिस बोर्ड मात्रै भए पनि खेलकुद संरचना नदेखाई सुख छैन तर भर्ना लिँदा उनीहरूले गरेको बाचा पूरा गर्दैनन्।' बोहोरा कलेजहरूले विद्यार्थीसँग बाचा गरेका खेलकुद गतिविधि मात्रै गम्भीरतापूर्वक सञ्चालन गर्ने हो भने खेलकुद विकासमा महत्वपूर्ण टेवा पुग्ने बताउँछन्। 'एक त खेलाडीहरूलाई कलेजमा खेल्ने अवसर नै कम दिइन्छ। १५२० मिनेटको ब्रेक दिइन्छ। त्यसमा खाजा खाने कि खेल्ने? ' उनी भन्छन्, 'त्यसैले खेलाडीहरूले अभ्यासका लागि छुट्याउनुपर्ने बाध्यता छ। त्यसमाथि पनि अपवादबाहेक अन्य कलेजले विद्यार्थीलाई प्रतियोगितामा सहभागी हुने अवसर पनि दिँदैनन्। उनीहरूले आफ्नो ब्रोसरमा लेखेका खेलकुद गतिविधि मात्रै राम्रोसँग सञ्चालन गर्ने हो भने हामी धेरै खेलाडी उत्पादन गर्न सक्छौं।' राष्ट्रिय खेलकुद परिषद् (राखेप) अन्तर्गत विद्यालय तथा विश्वविद्यालय खेलकुद विकास विभागका संस्थापक विभागीय प्रमुख कुलबहादुर थापा पनि कलेज खेलकुदलाई व्यवस्थित बनाउन आवश्यक रहेको बताउँछन्। 'कलेजहरूले खेलाडीबाट पनि खेलकुद शीर्षकमा रकम उठाउँछन्। त्यसमा कलेजहरूलाई सहमत गराउन सकेमा थप लगानी बढाउन सकिन्छ', थापा भन्छन्, 'यसरी व्यवस्थित गर्न सकिएको अवस्थामा कलेज प्रतियोगिता निकै उपयोगी हुनेछ।' थापा कलेज प्रतियोगिताबाट खेलाडीहरूलाई जागिरको व्यवस्था मात्रै हैन राम्रा प्रतिभावान् खेलाडीसमेत उत्पादन गर्न सकिने तर्क गर्छन्। कलेज खेलकुदको समन्वय र नियमन गर्ने निकायको अभाव भएको जानकारहरूको तर्क छ। 'कलेज स्तरमा हुने प्रतियोगिताको नियमन गर्ने निकाय अहिलेसम्म छैन। त्यसकै अभावमा कलेजहरूले आयोजना गर्ने प्रतियोगिताको नियमन हुन सकेको छैन', उनी भन्छन्, 'समन्वयन गर्ने निकाय बनाएर खेलकुदलाई अझ व्यवस्थित बनाउन सकियो भने कलेज खेलकुद अझ प्रभावकारी हुनेछ।'"
इटालीलाई हराउँदै आयरल्यान्ड प्रिक्वार्टरमा,काठमाडौंः उपाधि दाबेदार इटालीमाथि १० को सनसनीपूर्ण जित निकाल्दै रिपब्लिक अफ आयरल्यान्ड युरोकपको अन्तिम १६ मा पुग्न सफल भएको छ । खेलको निर्धारित समय सकिनुभन्दा ६ मिनेटअघि गरेको गोलले इटालीलाई पराजित गर्दै आयरल्यान्ड अन्तिम १६ मा पुग्न सफल भएको हो । यसअघि नै अन्तिम १६ मा पुगिसकेकाले प्रमुख खेलाडीलाई आराम दिएको इटाली पराजयका बाबजुत ६ अंकसहित समूह विजेता बनेको छ । आयरल्यान्डलाई प्रिक्वार्टरमा पुर्याउने क्रममा ८५ औं मिनेटमा रोबी बर्डेले निर्णायक गोल गरे । यो जितपछि आयरल्यान्डको पनि ४ अंक भएको छ । ऊ तेस्रो स्थानमा रहने उत्कृष्ट चार टीमभित्र पर्दै अन्तिम १६ मा पुगेको हो । यो समूहबाट बेल्जियम पनि अन्तिम १६ मा पुगिसकेको । उसले समूहको अन्तिम खेलमा स्वीडेनलाई पराजित गर्दै ६ अंक बटुलेर समूहको उपविजेता हुँदै अन्तिम १६ मा पुगेको हो ।
अर्जेन्टिना र चिलीबीच कोपा अमेरिकाको उपाधि भिडन्त,काठमाडौंः कोपा अमेरिका फुटबल प्रतियोगिताको उपाधिकालागि फेरि पनि डिफेन्डिङ च्याम्पियन चिली र अर्जेन्टिना भिड्ने भएका छन् । बिहीबार बिहान अमेरिकाको सिकागोमा भएको दोस्रो सेमिफाइनल खेलमा कोलम्बियालाई २० ले हराउँदै डिफेन्डिङ च्याम्पियन चिलीले अर्जेन्टिनासँगको भिडन्त पक्का गरेको हो । स्टेडियम रहेको क्षेत्रमा चलेको ठूलो आँधीहुरीका कारण दोस्रो हाफको खेल तीन घन्टासम्म रोकिएको थियो । दोस्रो हाफमा पनि चिलीले पहिलो हाफकै नतिजालाई कायम राख्न सक्दा अर्जेन्टिनासँगको उपाधि भिडन्त पक्का गर्यो । बुधबार बिहान भएको खेलमा अर्जेन्टिनाले अमेरिकामाथि ४० को नतिजा निकाल्दै फाइनल यात्रा पक्का गरिसकेको छ । चिलीलाई फाइनल पुर्याउन खेलको सातौं मिनेटमा एरानग्वुइजले सातौं मिनेटमा पहिलो गोल गरे । त्यसको चार मिनेट नबित्दै चिलीले जाजे फ्युन्जालिडाको गोलमा अग्रता दोब्बर बनायो । पहिलो हाफमा गरेको दुई गोल नै चिलीलाई जितका लागि पर्याप्त भयो । दोस्रो हाफको ५७ औं मिनेटमा कार्लोस सान्चेजले दोहोरो पहेँलो कार्ड खाँदै मैदान छाडेपछि १० खेलाडीमा सीमित कोलम्बिया झन दबाबमा परेको थियो । तनावपूर्ण खेलमा रेफ्री दुबै देशका नौ खेलाडीलाई पहेँलो कार्ड देखाएका थिए । घरेलु भूमिमै भएको अघिल्लो संस्करणको उपाधि चिलीले अर्जेन्टिनालाई हराउँदै उचालेको थियो । त्यसयता भएका भिडन्तमा भने अर्जेन्टिना विजयी हुँदै आएको छ । कोपा अमेरिकाको समूह चरणकै खेलमा पनि अर्जेन्टिनाले चिलीलाई २१ ले पराजित गर्न सफल भएको थियो । यी दुई देशबीच कोपा अमेरिकाको सयौं संस्करणको उपाधिका लागि आइतबार अमेरिकाको न्यू जर्सीस्थित मेटलाइफ स्टेडियममा प्रतिस्पर्धा हुनेछ । अर्जेन्टिना सन् १९९३ देखिको ठूलो उपाधिको खडेरी टार्न तथा गत सिजनको बदला लिने गरी मैदानमा उत्रिने छ भने चिलीले उपाधिका रक्षाका लागि खेल्नेछ ।
युरोकपमा हारसँगै टुंगियो स्वीडेनको यात्रा,काठमाडौंः विश्वचर्चित स्ट्राइकर ज्लाटान इब्राहिमोबिक र उनको देश स्वीडेनको यो पटकको युरोकप यात्रा सुखद रहेन । समूह ई अन्तरगतको अन्तिम खेलमा बेल्जियमसँग पराजित हुँदै स्वीडेनले युरोकपको यात्रा टुंग्याएको छ । तीन खेलबाट एक अंकमात्रै जोडेको स्वीडेनका स्ट्राइकर ज्लाटान इब्रहामिबकको देशका लागि अन्तिम खेल पनि सुखद रहेन । स्वीडेनलाई घर फर्काउने क्रममा बेल्जियमका लागि ८४ औंं मिनेटमा एडेन हाजार्डको पासमा नाइङ्ग्गोलानले निर्णायक गोल गरे । बेल्जियम ६ अंक बटुल्दै समूह ई बाट उपविजेता बनेर अन्तिम १६ मा पुग्यो । यही समूहबाट आयरल्यान्ड पनि ४ अंक जोड्दै अन्तिम १६ को यात्राम निस्क्यो । इटाली र बेल्जियमसँग पराजित स्वीडेन आयरल्यान्डसँगको बराबरीबाट प्राप्त १ अंकसहित पुच्छरमा रह्यो ।
युरोकपको प्रिक्वार्टरमै स्पेन र इटालीको भिडन्त,काठमाडौं: फ्रान्समा जारी युरोकप फुटबल प्रतियोगिता अन्तर्गत समूह चरणका सबै खेले सकिएका छन् । गएरातिबाट समूह चरणका सबै खेल सकिएपछि समूहमा पहिलो र दोस्रो स्थानका उत्कृष्ट १२ र तेस्रो स्थानका उत्कृष्ट तेस्रो स्थानका टीमको पनि टुंगो लागेको छ । युरोपियन फुटबल एसोसिएसनका अनुसार समूह चरणको खेल सकिएपछि प्रिक्वार्टरमा प्रतिस्पर्धा गर्ने टीमको पनि टुंगो लागेको छ । युइएफएका अनुसार यो पटक पूर्वविजेता तथा समूह डी को दोस्रो स्थानको स्पेन र उपाधि दाबेदार तथा समूह ई को शीर्ष स्थानको इटालीबीच प्रिक्वार्टरमै प्रतिस्पर्धा हुने भएको छ । सोमबार राति यी दुई टीम भिड्दा एउटाले घर फर्किनुपर्नेछ भने एक टीम अघि बढ्नेछ । सोमबार राति नै हुने अर्को खेलमा समूह बी को दोस्रो स्थानको इङ्ल्यान्डले समूह एफ को उपविजेता आइस्ल्यान्डलाई प्रतिद्वन्द्वी पाउँदा समूह एफ को तेस्रो स्थानको पोर्चुगलले समूह डी को क्रोएसियासँग खेल्नुपर्ने भएको छ। युइएफएका अनुसार समूह ए को उपविजेता स्वीटजरल्यान्ड र समूह सी को उपविजेता पोल्यान्ड प्रिक्वार्टरमा आमनेसामने हुनेछन् भने समूह बी को विजेता वेल्स र समूह सी को तेस्रो स्थानको नोर्दन आयरल्यान्डबीच प्रिक्वार्टरमै भेट हुने भएको छ । समूह ए को बिजेता आयोजक फ्रान्सले आइतबार राति हुने खेलका लागि समूह ई को तेस्रो स्थानमा रहँदै अन्तिम १६ मा पुगेको रिपब्लिक अफ आयरल्यान्डलाई प्रतिद्वन्द्वी पाएको छ। त्यसैगरी समूह सी को शीर्षस्थानमा रहेको विश्वविजेता जर्मनीले आइतबारै राति समूह बी को तेस्रो स्थानको स्लोभाकियाविरुद्ध प्रिक्वार्टरमा खेल्नेछ । समूह ई मा एक अंक जोड्दै घर फर्केको स्वीडेनलाई हराउँदै अघि बढेको सोही समूहो उपविजेता बेल्जियमले आइतबार राति समूह ई को विजेता हंगेरीसँग प्रतिस्पर्धा गर्नेछ ।
पत्रकारको माइक्रोफोन फालिदिए रोनाल्डोले,"पेरिस: जारी युरोकप फुटबल प्रतियोगितामा आफ्नो टोली पोर्चुगलले समुहगत चरणमै जितका लागि संघर्ष गर्नुपरेपछि त्यसको सबैभन्दा बढी दबाब कप्तान क्रिस्टियानो रोनाल्डोलाई परेको छ । रोनाल्डोले त्यही दबाबलाई आक्रोशकारुपमा पत्रकारसँग पोखेका छन् । रोनाल्डोले बुधबार हंगेरीविरुद्धको खेलअघि आफूसँग अन्तर्वाता लिन आएका सञ्चारकर्मीमाथि दुर्व्यवहार गर्नसमेत पछि परेनन् । रोनाल्डोले ती सञ्चारकर्मीको माइक्रोफोन नै खोसेर नजिकै रहेको पोखरीमा फ्याँकिदिए । रोनाल्डो पेरिस नजिकै रहेको आफु बसेको होटल परिसरमा आफ्ना सहकर्मीसँगै पोखरीतिर घुम्न निस्किएका थिए । त्यसैबेला पोर्चुगिज भाषा बोल्ने एक सञ्चारकर्मी उनी नजिक पुगेर प्रश्न गर्न थाले । ती सञ्चारकर्मीले के तपाईँ हंगेरीविरुद्धको खेलका लागि तयार हुनुहुन्छ ? भनेर रोनाल्डोसँग प्रश्न सोधेका थिए । तर रोनाल्डोले ती सञ्चारकर्मीको प्रश्नको जवाफ दिएनन् । रोनाल्डोले ती सञ्चारकर्मीको प्रश्नको उपेक्षा गरेनन् मात्रै, ती सञ्चारकर्मीले बोकेको माइक्रोफोनसमेत खोसेर नजिकैको पोखरीमा फ्याँकिदिए । त्यसपछि रोनाल्डो आफ्ना सहकर्मीसँगै त्यहाँबाट निस्किए । जारी युरोकप फुटबलमा टोलीलाई अगाडी बढाउन नसकेपछि रोनाल्डो निकै दबाब र तनावमा देखिएका थिए । पोर्चुगल प्रतियोगिताको समुहगत चरणको आफ्नो सुरुवाती दुई खेलमा जितबिहीन बनेको थियो । तर रोनाल्डोले समूह चरणको अन्तिम खेलमा हंगेरीविरुद्ध दुई गोल त गरे जित भने दिलाउन सकेनन् । यद्यपि पोर्चुगल तीन खेलमै बराबरी खेल्दै उत्कृष्ट तेस्रो चार टीममा परेर अन्तिम १६ मा पुग्न सफल भयो । पोर्चुगलले आइसल्यान्डसँग ११ र अष्ट्रियासँग गोलरहित बराबरी खेल्दा रोनाल्डोले टोलीका लागि गोल गर्न सकेका थिएनन् । जारी युरोकपमा टोलीका दुई खेलमा लागि गोल गर्न असफल बनेका रोनाल्डोले तेस्रो खेलमा गोल गरेपनि दुई गोल गरे । पहिलो खेलमा बिपक्षी टोलीविरुद्ध नकारात्मक टिप्पणी गरेर उनी आलोचित बनेका थिए । रोनाल्डोले आइसल्यान्डले पहिलो खेल बराबरीमा टुंग्याए पनि युरोकप नै जितेजस्तो गरी खुसीयाली मनाएको प्रतिकृया दिएका थिए । रोनाल्डोले आइसल्यान्डले खेल अवधिभर रक्षात्मक खेल खेलेको र फुटबलमा त्यो संकीर्ण मानसिकता भएको तर्क पनि गरेका थिए । त्यसको पाँच दिनपछि अष्ट्रियाविरुद्ध पेनाल्टी प्रहारको अवसर समेत सदुपयोग गर्न नसकेपछि रोनाल्डोको थप आलोचना भएको थियो । पेनाल्टी प्रहारमा समेत गोल गर्न चुकेपछि पोर्चुगल महत्वपुर्ण खेलमा अष्ट्रियासँग गोलरहित बराबरीमा रोकिएको थियो ।"
रोनाल्डोको दुई गोलमा पोर्चुगल अघि बढ्यो,"काठमाडौंः अघिल्ला दुई खेलमा गोल गर्न नसकेर आलोचित कप्तान तथा स्ट्राइकर क्रिस्टियानो रोनाल्डोको दुई गोलसँगै पोर्चुगल युरोकपको प्रिक्वार्टरमा पुग्न सफल भएको छ । दुबै टीमबाट गोलको वर्षा भएको हंगेरीसँगको खेलमा रोनाल्डोले दोस्रो हाफमा दुई गोल गरे । रोनाल्डाले खेलको ५० औं र ६२ औं मिनेटमा गोल गर्दै आलोचकहरुको मुख थुन्न सफल भए । यसअघि खेलमा अग्रता भने हंगेरीले लियो । हंगेरीले १९ औं मिनेटमा जोल्टान गेराको गोलमा अग्रता लिएको थियो । तर खेलको ४२ औं मिनेटमा रोनाल्डोको पासमा नानीले गोल गर्दै खेललाई बराबरी गरे । पहिलो हाफ बराबरीमा सकिएको अवस्थामा दोस्रो हाफको सुरुमै हंगेरीले अग्रता लियो । उसका लागि ४७ औं मिनेटमा ड्युस्तुडुज्सकले गोल गर्दै अग्रता दिलाए । त्यसपछि ५० औं मिनेटमा रोनाल्डोको गोलमा पोर्चुगलले बराबरी गर्यो । फेरि ५५ औं मिनेटमा ड्युस्तुडुज्सकले नै गोल गर्दै हंगेरीलाई ३२ को अग्रता दिलाए । तर, यो पटक रोनाल्डो रोकिएनन् । उनले ६२ औं मिनेटमा हेडमार्फत गोल गर्दै युरोकपमा अन्तिम १६ को ढोका खोले । पोर्चुगल तेस्रो स्थानका उत्कृष्ट चार टीममा पर्दै अघि बढेको हो । अब पोर्चुगलले अन्तिम १६ मा शनिबार क्रोएसियासँग प्रतिस्पर्धा गर्नेछ ।"
