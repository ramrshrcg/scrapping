शीर्षक,विवरण
मालाकोटबाट खाँडो जगाऊँ,"हिमालयरूपी दुर्गममा जन्मेकी देवी दुर्गाको शक्तिमा टिकेको हिमवत्खण्डमाथि अहिले अन्तर्राष्ट्रिय चलखेलबाट विनाशकारी संकटले गाँजेको छ । यस्तो बेलामा खाने, पिउने, मोज गर्ने, रंगीविरंगी लत्ताकपडा प्रदर्शन गर्ने र बाजागाजा बजाएर नाच्ने, गाउने र सतही आनन्द लिने होइन । यो दसैंमा हिन्दू तथा समग्र ओमकार परिवारले आफ्नो धर्म, रीतिरिवाज, भेषभूषा, भाषा, संस्कृति र समग्र सभ्यताको रक्षाका लागि नेपाली माटोबाट लोकयुद्धकै तयारी गर्न विशेष जनजागरण अभियान सञ्चालन गर्नुपर्ने आवश्यकता देखिएको छ । तथाकथित विश्वविजेता घोषित तैमुरलंग भन्ने आतंककारीले अटोमन साम्राज्य भनिने आजको युरोपलाई दस वर्ष क्रूरतापूर्वक लुट्यो । त्यसपछि सन् १४०० बाट दिल्लीमाथि दुई वर्ष हत्या, लुट र बलात्कारको राज्य कायम गरे । जब सन् १४०२ मा उत्तरतिर नेपाल, तिब्बत, चीन, कोरिया, जापान, अस्टेलिया लगायतका देशहरू लुट्न लम्क्यो, त्यसको प्रतिरोधको तयारी नेपालले गर्यो । त्यति बेला अहिलेको नेपालको पश्चिमी भूखण्ड जुम्ला साम्राज्यको रूपमा थियो । त्यस साम्राज्यका अधिपति थिए, महाराज बलिराज शाही । बलिराजले समरकन्दको शासक तैमुरलङ पूर्वतिर युद्ध अभियानका लम्किनासाथ उनका चरहरूले बाज भन्ने पन्छीको सहायताले त्यस मानवताको शत्रुका गतिविधि अवलोकन गरिरहेका थिए । उनले आफ्नो राज्याभिषेकसँगै युद्धको तयारी सुरु गरेका थिए । उनलाई छिमेकी तिब्बत र चीनका सम्राट्हरूले विश्वका राजाहरूका राजा ग्याल्बो पेहारको अवतार मान्थे । दक्षिणतिर सबैले बलिराजलाई भगवान् दत्तात्रयका अवतार मानेर सम्मान गर्थे । द्वापर युगको क्रूर राक्षस राजा रावणभन्दा पनि खतरानाक तार्तार लुटेरा तैमुरलंगलाई रोक्न जुम्ला साम्राज्यका अधिपति बलिराज शाहीले मात्रै सक्ने सबैको ठहर थियो । बलिराज तिब्बत, चीन, जापानलगायतका बन्धु राष्ट्रहरूको राजकीय भ्रमण गरेर जुम्ला फर्किए । उनले विख्यात दानसाँघु भन्ने त्रिवेणीमा विशाल कोटीहोम गरे । त्यहाँ युद्धको तयारीमा सम्पूर्ण हिमालय खण्डका युवाहरूलाई भेला गरेर भैलो र द्यौसी खेल्दै आआफ्नो क्षेत्रमा गएर युद्धका लागि लडाकुहरू, हातहतियार, रसदपानी र जनपरिचालन गर्न खटाए । त्यसैले आज पनि हामी त्यसै आएका होइनौं, बलिराजले पठाएका भन भन भाइ हो द्यौसिरे भनिरहेका हुन्छौं । बलिराजका बाबु महाराज उत्तिमराज शाहीलाई साउदीहरूले दुई लाख हिन्दू जनताका साथ उनको राज्य रावलपिण्डीमा मारेका थिए । युद्ध सुरु हुनु केही महिनाअघि बलिराजका दाइ अभयराज र रानी (आमा)लाई काराकोरमको भयावह हिमशृंखलाको मार्गबाट कैलाश पश्चिमको ज्ञानिमा मण्डीमा पठाइएको थियो । रानीपछि साउदीहरूबाट बच्न आफ्नो माइती ह्यात्से (सिँजा) नगएर राराको उत्तरतिरको पाखोमा लुकेर बसिन्, जहाँ जेठा राजकुमार अभयराज हुर्के र त्यहीँ कान्छा बलिराजको जन्म भयो । पालवंशी शाही राजाका सन्तती बलिराज जन्मेको र बसेको गाउँलाई कल्याल बसेको हुनाले कालै भनिन्छ । हाल मुगु जिल्लामा पर्ने कालै गाउँमा जन्मेका बलिराज आफ्ना मामा तथा सिँजा साम्राज्यका अन्तिम महाराज मोती मल्ल बझाङको बादेपीपलमा मारिएपछि उक्त साम्राज्यका गद्दिनसीन उत्तराधिकारी बनेका हुन् । बलिराजका जेठा दाइ अभयराजले बाजको खेती रोजेपछि बलिराजले राज्य पाए । यिनले सिँजा लामाथाडालाई श्रापित मानेर राज्य तिलानदीको किनारमा रहेको जुम्ला उपत्यकाको स्वर्णग्राममा राजधानी बनाएका थिए । त्यहीँबाट बलिराजले सन् १४०२ मा दिल्लीलाई दुई वर्ष बुटले कुल्चेर लाखौं मान्छे मारेर अर्बौं लुटेर उत्तरतिर युद्ध गर्दै हिँडेको तैमुरलंग युद्धपिपासुलाई पराजित गर्न लडाइँ परिचालन गरे । उनले पहिलो आक्रमण गर्ने समूहको नायक आफ्ना युवराज बत्सराज शाहीलाई बनाए । बत्सराज नेतृत्वको समूहसँग तैमुरलंगको भेट जुम्ला साम्राज्यको तत्कालीन पश्चिम दक्षिण सीमा हरिद्वारमा भयो । मैदानबाट आइरहेको तैमुरलंगको सेनामाथि जब पहाडबाट अचानक ढुंगामुढा बर्सियो, शत्रुहरू भागाभाग गरिरहेका बेला युवराज बत्सराज शाहीले तैमुरलंगलाई लखेट्ने मौका पाए । तैमुरलंग पश्चिमतिर भाग्यो । झन्डै तीन कोश पर देहरादुन नजिकको मोहनदर्रामा विश्वविजेता भनिएको तैमुरको टाउकोलाई वत्सराजको भुजेलीले गिँड्यो । बत्सराजको यस विजयबाट विश्वमाथि जुम्ला अर्थात् नेपालको अधीनता कायम भयो । जुम्ला साम्राज्यका अधिपति बलिराज शाही विश्वका पाँचै महाद्वीपका मालिक बने । श्री ५ महाराजाधिराज भनिए । यसैबाट नेपाल आज पनि विश्वव्यापी अधीनता भएको देश मानिन्छ । आज बेलायतकी महारानी झन्डै २८० देशकी रानी मानिन्छन् । हिन्दुस्तान, क्यानडा, अस्ट्रेलिया आदि देश बेलायतको अधीनतामा छन् । बेलायत सन् १६४९ मा गणतन्त्र घोषणा गरियो । तर, १६६० मा राजतन्त्र फिर्ता गरियो । किनकि राजाबिना विश्वव्यापी अधीनता कायम गर्न सकिन्न थियो । मैले नेपाल हिन्दूस्तान र युनाइटेड अरब एमिरेट्समा आयोजित विभिन्न सभामा नेपालमा गणतन्त्र होइन राजतन्त्र चाहिन्छ भनी बोल्दै आएको छु । म साम्यवादी विचार मान्ने गणतन्त्रवादी सोचको व्यक्ति भए पनि मेरो सोचविचार र पार्टीभन्दा ठूलो राष्ट्र हो । राष्ट्रको अन्तर्राष्ट्रिय प्रभावको गरिमालाई हटाउने कामको समर्थन गर्न सकिन्न । पुर्खाको रगत र बलिदानबाट नेपालले विश्वव्यापी अधीनता कायम गरेको हो । आज बेलायतको युनियन ज्याक भनिने झन्डा र नेपालको सूर्यचन्द्रअंकित तीनकुने झन्डा बराबर फहराउँछन् । हिन्दूस्तानलगायत कमनवेल्थ भनिने देशहरूका झन्डा त्यसभन्दा तल हुन्छन् । कुनै देश सार्वभौमसत्ता सम्पन्न मात्र हुन्छन् तर नेपाल र बेलायत सार्वभौमसत्ता सम्पन्न देशमात्र होइनन्, विश्वव्यापी अधीनता (सुजेरेन) भएका राष्ट्र हुन् । नेपालमा राजतन्त्र हटाउने हो भने यो देश अन्तर्राष्ट्रिय मान्यताअनुसार हिन्दूस्तान, पाकिस्तान, क्यानडाजस्तै सार्वभौम देशमात्र बन्छ । बेलायतमा ११ वर्षमै चेत खुलेको थियो । नेपालमा अब एकदुई वर्षमा चेत खुल्यो भने सूर्यवंशी हिन्दूसम्राट्को विश्वव्यापी अधीनता भएको महाशक्ति राष्ट्रसरहको स्थान प्राप्त गर्नेछ । ब्रह्माण्डका एक हजार आठ तारा, ग्रहका अधिपति देवादिदेव महादेव पनि नेपालकै हुन् । उनले आफ्नो राज्य खसबहादुरलाई दिए, जसको नाम देवराज इन्द्र राखे । स्वर्गका राजा इन्द्र र पृथ्वीका राजा मष्टो भन्ने उखानै छ । मष्टो नेपालका हुन् र उनी विश्वका अधिपति हुन् । देवताबाट विश्वको राज्य मानवमा आयो । प्रथम मानव शासक तथा सप्तदीपका अधिपति महाराज मनु नेपालकै मान्म भन्ने ठाउँबाट विश्वमा राज्य गर्थे । त्यहाँको खाँडाचक्रमा रहेको चौके ढुंगामा बसेर उनले विश्वको पहिलो संविधान मनुस्मृति संसारलाई दिए । मनु कर्णाली नदीको किनारमा जन्मेका थिए । कर्णाली नदीको वैदिक नाम सिन्धु थियो । त्यसैबाट हिन्दू, इन्दू, सिन्ताओ, सिन्तो आदि धर्म बने । यही पूर्वीय सभ्यताको आदि स्वरूप हो । आज मनु सूर्यवंशी मानिन्छन् । वैदिक कालमा सिन्धु भनिने कर्णालीलाई घाग्रा र पछि सर्जु वा सूर्य नदी भनियो । यस नदी किनारका बासिन्दा सूर्यवंशी भनिए । उनीहरूले अपनाएको सूर्य पूजक परम्परा एसिया अफ्रिकामात्र होइन सम्पूर्ण युरोप र अमेरिकामा विस्तार भयो । मनुदेखि आजसम्मका नेपालका राजाहरू सूर्यवंशी नै हुने गर्छन् । नेपालको अन्तर्राष्ट्रिय दायित्व र प्रभाव कायम राख्नका लागि राजतन्त्र हटाउने निर्णय नेपाली जनताले गर्न मिल्दैन । नेपाल देश नै पृथ्वीको नक्साबाट हटाउने चालबाजी होइन भने राजतन्त्र अविलम्ब पुनर्बहाल गर्नैपर्छ । यसपालि दुर्गापूजा अथवा विजया दशमीले त्यति बेलामात्रै पूर्णता प्राप्त गर्नेछ, जतिबेला हामीले नेपालमा राजतन्त्र पुनर्बहाली गर्नेछौं । मष्टो परम्पराअनुसार इन्द्रका छोरा जयन्त नै मष्टोदेवता हुन् । उनकी १६ बहिनी दुर्गा मानिन्छन् । दुर्गाले भाइ मष्टोलाई पृथ्वीको राज्य प्रदान गरेको र राक्षसहरूबाट बचाएको उपलक्ष्यमा नै विजया दशमी मनाइन्छ । काठमाडौंमा कुमारी अर्थात् दुर्गाले आफ्नो राज्य जुजुहरूलाई दिएको मानिन्छ । हाम्रा धर्मसंस्कारहरूमा पृथ्वीपति मष्टो कुलायन वा राजाको सम्मानबिना कुनै पूजा सम्पन्न हुन सक्दैन । भोटमा मण्डलाका अधिपति ग्याल्वो पेहारलाई भाग नलगाए पूजा पूर्ण मानिन्न । स्यामुयल हटिङ्टन र फ्रान्सिस फुकियामाजस्ता विद्वान्हरूले विश्वको वर्तमान द्वन्द्व सभ्यताको लडाइँको रूपमा प्रस्तुत गरेका छन् । प्रेतको पूजा गर्नेहरू र देवता मान्नेहरूबीच जीवनमरणको संघर्ष सुरु भएको कुरा महामहिम चिनियाँ राष्ट्रपति सिजिङ पिङले समेत बोल्दै आजको लडाइँ ण्सभ्यताका बीच भएको मान्दै अब पूर्वले पश्चिममाथि विजय प्राप्त गर्ने सार्वजनिक उद्घोष गरेका छन् । पश्चिमाहरूको प्रोजेक्ट जोसुवा टुको डलर खाएर नेपाललाई धर्मनिरपेक्ष बनाउँदै हाम्रो मौलिक सभ्यता र संस्कृति मासी जगत् ज्येष्ठ हिन्दू सिन्ताओ सिन्तो धर्म संस्कृतिलाई ध्वंश गर्न खोज्नेहरूविरुद्ध फेरि तैमुरलंगका प्रेतहरू सफाया गर्न दुर्गा र मष्टो जगाउनुपर्छ । पश्चिमाहरूको प्रोजेक्ट जोसुवा टुको डलर खाएर नेपाललाई धर्मनिरपेक्ष बनाउँदै हाम्रो मौलिक सभ्यता, संस्कृति मास्ने र जगत् ज्येष्ठ हिन्दू सिन्ताओ सिन्तो धर्म संस्कृतिलाई ध्वंश गर्न खोज्नेहरूविरुद्ध, फेरि तैमुरलंगका प्रेतहरू सफाया गर्न दुर्गा र मष्टो जगाउनुपर्छ । अन्यथा हामीले भावी सन्ततीलाई नेपाली माटोको लालपुर्जा दिन सक्नेछैनौं । देशभित्रै शरणार्थी भएर परचक्रीहरूको दास हुन जानेछौं । त्यस्तो अवस्था नआएको र पुर्खाले स्वाधीन राखेको पवित्र माटोलाई बचाउन यसपटक खुँडा, खुकुरी, तरबार, भुजेली चम्काउन सकौं । कमाराहरूको राज्यले बन्द गरेको महादेवको दरबार मौलकोटबाट खाँडो जगाएर राष्ट्रको आत्मालाई ज्वाज्वल्यमान पारौं !"
छुवाछूत उन्मूलनको बाटो,"जातीयता र छुवाछूत प्रथा नेपालीको साझा रोग हो । यो विकृतिले नेपाली समाज धेरै पछाडि परेको छ । जातीयता र छुवाछूत प्रथा धर्मशास्त्रको उपज होइन । वेदमा छुवाछूतको कुनै भेदभाव छैन । मनुस्मृति प्राचीन समाजको सामाजिक विधान जस्तो थियो । त्यसबेलाको परिस्थितिअनुसार समाजलाई गतिशील बनाउन अभिप्रेरित थियो । कतिपय व्यक्तिहरू छुवाछूत र जातीय कुरालाई विभाजन गरिएको विषयलाई लिएर मुनस्मृतिलाई दोषारोपण गर्ने गर्छन् । त्यसबेलाको वास्तविकतालाई अध्ययन गरिएमा मनुस्मृतिलाई त्यस्तो पूर्वाग्रही मानिँदैन । मनुस्मृतिले मानिसका बीचमा भेदभावको नीति अवलम्वन गरेको भए त्यसलाई पछिका दिनहरूमा मान्यता गर्न सकिँदैन थियो । जयस्थिति मल्लले पनि मनुस्मृतिलाई आधार बनाएर समाजलाई हिँडाउन खोजेका थिए । पृथ्वीनारायण शाहका पालादेखि प्रचलित भएका मान्यताहरूलाई विक्रम संवत् १९१० सालको जंगबहादुरद्वारा संहिताबद्ध गरेर मुलुकी ऐन लागू भएको थियो । विक्रम संवत् १९१० सालमा लागू भएको मुलुकी ऐन २०२० सम्म निरन्तर लागू भएको थियो । २०२० साल भदौ १ गते राजा महेन्द्रको समयकालमा मुलुकी ऐनलाई संशोधन गरेर नयाँ मुलुकी ऐनको रूपमा लागू गरियो । २०२० सालको मुलुकी ऐन नेपालमा प्रचलित जातीयता, लिंगभेद तथा छुवाछूत प्रथालाई समाप्त गर्न सक्ने मुक्तिदाताको रूपमा देखियो । नेपालको एकीकरणमा यस क्षेत्रका क्षेत्री, बाहुन तथा अनेकौं जाति, जनजाति, कामी, दमाई, सार्की, मुसलमानसमेतको संयुक्त योगदानबाट भएको थियो । पृथ्वीनारायण शाहले उसबेला भनेका थिए, 'नेपाल चार जात छत्तीस वर्णको फूलबारी हो ।' राष्ट्रिय एकीकरणमा योगदान दिने सबै जातिको साझा फूलबारी बनेको होनेपाल । पृथ्वीनारायण शाहले राष्ट्रिय एकीकरणको बेला कुनै जातपात, छुवाछूतको भेद गरेका थिएनन् । यो फूलबारीभित्रका सम्पूर्ण जातिहरूको गौरवमय साझा भूमि हो नेपाल अधिराज्य । जातीयता र छुवाछूत प्रथा हाम्रा साझा रोग हुन् । यी रोगलाई कतैबाट पनि प्रोत्साहन गरिनु हुन्न । २०२० सालदेखि संविधान तथा ऐन कानुनहरूले छुवाछूत प्रथालाई बन्देज गरेको थियो । २०२० सालपछि राष्ट्रिय रूपमा छुवाछूत कतै छैन । तर समस्या ज्यूँका त्यूँ छन् । गाउँ नगरहरूमा छुवाछूत प्रथाले अध्यावधि जरा गाडेको छ । सानोतिनो प्रयत्नबाट छुवाछूत समस्या समाधान हुने सम्भावना छैन । पहिलादेखि नै कतिपय दलित नेताहरू र अहिले समानुपातिकको नाटक गरेर संसद्, मन्त्रिपरिषद् र आयोगहरूमा नियुक्त भएता पनि उनीहरूको कारणले छुवाछूत प्रथामा खास प्रभाव परेको छैन । मानवअधिकारवादीहरूले ठूल्ठूला होटेलहरूमा कार्यपत्र प्रस्तुत गरेरै समय बिताएका छन् । कथित नागरिक समाजका अगुवाहरू दलहरूका कार्यकर्ता एवं विदेशीका पैसा खाने रोगले ग्रसित भएकाहरूबाट लिंगभेद, छुवाछूत कसरी हटाउन सकिन्छ ? कामी, दमाई, सार्की, कुसुले आदि अछूतहरूको सौदाबाजी गरेर खान पल्केकाहरू भाषण गरेर हिँड्दैमा उपलब्धि ठान्छन् । दलितले दूध खाइदिए भने गाईभैंसीको थुनबाट रगत आउन सक्छ भन्ने भ्रम अध्यावधि डोटीका गाउँहरूमा छ । जयस्थिति मल्लले पनि मनुस्मृतिलाई आधार बनाएर समाजलाई हिँडाउन खोजेका थिए । पृथ्वीनारायण शाहका पालादेखि प्रचलित भएका मान्यताहरूलाई विक्रम संवत् १९१० सालको जंगबहादुरद्वारा संहिताबद्ध गरेर मुलुकी ऐन लागू भएको थियो । त्यसैले डोटीका बासिन्दाहरू दूध बिक्री गर्दैनन् । गाउँका बासिन्दाहरू पाउडर दूध हालेर चिया खान्छन् तर चिया पसलमा दूध भेटिँदैन । २०३७ सालमा बझाङ, बाजुरालगायत जिल्लाको भ्रमणको बेला त्यस्तै रुढिबाजले ग्रसित गरेको देखियो । चिया पसलमा दलितले खाएको गिलास आफैंले माज्नु पर्छ । राजनीतिक नेताहरूलाई यस्तो कुराको जानकारी छ तर उनीहरू बोल्दैनन् । मन्दिरभित्रका गरगहना सबै दलितले बनाएको हुन्छ तर दलित नै मन्दिरभित्र प्रवेश पाउँदैनन् । यथार्थमा मन्दिरभित्र पस्न पाइँदैन भन्ने गुनासो गर्नु चाहिँ आफ्नो कमजोरी हो । म एउटा उदाहरण प्रस्तुत गर्छु कि कलंकीको सुनार गाउँमा शिवजीको मन्दिर सुनारहरूले नै निर्माण गरी सुनारहरूले नै पूजाआजा गर्दैआएका छन् । शिवरात्रि, साउने सोमबार र अन्य दिन ब्राह्मण, क्षेत्रीलगायत सबै जातको लर्को लाग्छ भने त्यहाँ छुवाछूतको गन्ध छैन भने समाज सुधारमा दलितहरूले पनि आफ्नो योगदान देखाउन सक्नु पर्दछ । हाम्रो समाज कस्तो छ भने तीन चार वर्ष अगाडि मुगु जिल्लाको होग्लु गाउँका जग्गीप्रसाद उपाध्यायलाई माओवादी कार्यकर्ताले अछूतले छोएको पानी जबर्जस्ती खुवाएपछि कर्णाली नदीमा हाम फालेर आत्महत्या गरे । उनी मरेको १८ दिनपछि मुक्तिको लागि वेदको पुस्तक घाँटीमा बाँधेको अवस्थामा उनको मृत शरीर भेटिएको थियो । २०५६ सालतिरको कुरा हो स्याङ्जा जिल्लाको पुतलीबजार नगरपालिकामा सप्ताह पुराणको अन्तिम दिन पण्डित रामचन्द्र कोइरालाले २७ जना दलित युवाहरूलाई गायत्री मन्त्र सुनाएपछि त्यही निहुँमा नगरवासी र गाउँहरूले पंरामचन्द्रलाई सामाजिक बहिष्कार गरे । अहिलेसम्म त्यो ठाउँमा दसैं, तिहार, विवाह, व्रतबन्ध कति आएगए तर रामचन्द्र पण्डितलाई कसैले बोलाएका छैनन् र उनले कुनै कार्यमा बोलाउँदा पनि कोही आएका छैनन् । उनका आमाबाबु उनले छोएको खाँदैनौं भन्छन् । पण्डित रामचन्द्र कोइरालाले दलितहरूलाई गायत्री मन्त्र सुनाएर छुवाछूत प्रथालाई ठूलो चुनौती दिएको अवस्थामा यस्ता महान् समाज सुधारकलाई राज्य र दलित संस्थाहरूले पुरस्कृत गरेर एउटा नमुनाको रूपमा प्रस्तुत गर्न सकेनन् । वास्तवमा छुवाछूत प्रथाको विकासमा तीनवटा कारण बनेका छन् । १ प्राचीनकालका ससाना राज्यहरू बीचमा भएका युद्धहरूबाट त्यसबेलाका युद्धबन्दीहरूलाई पक्रिएर राखेपछि उनीहरूसँगको अविश्वासबाट अछूतको व्यवहार गरिन थाल्यो । २ विरोधीसँग मिलेर राष्ट्रद्रोह गर्नेहरूलाई पनि राज्यबाट सजायको माध्यम पनि अछूत वर्गमा राखियो । ३ हाडनाता करणीको मामिलाबाट समाज बहिष्कार हुन पुगेकाहरूबाट उब्जेका समस्याहरूको कारणले छुवाछूत प्रथाले संस्कारको रूप लियो । आजभोलि पनि कैयौं परिवारका सदस्यहरूले हाडनाता करणीमा बात लागेका, बुहारी, भतिजी, भान्जी आदि नजिकका नाताहरूसँग वैवाहिक सम्बन्ध कायम गरेकाहरूसँग अछूतकै व्यवहार गरिन्छ । विवाहवारी, व्रतबन्ध, खान पनि भोजभतेरमा त्यस्ताहरूलाई बोलाइँदैन पनि र उनीहरूले आमन्त्रण गरेमा पनि बहिष्कार गर्ने चलन अध्यावधिक कायम छ । हाडनातासँग वैवाहिक सम्बन्ध कायम राखेकाहरूसँग सम्बन्ध कायम राख्नेहरू पनि बहिष्कृत हुने अवस्था आउने हुँदा त्यस्ताहरूलाई अछूतकै दर्जामा राख्ने स्थितिमा छुवाछूत प्रथाले जरा गाड्दै आएको हो । जातीयता र छुवाछूत प्रथा हाम्रा साझा रोग हुन् । यी रोगलाई कतैबाट पनि प्रोत्साहन गरिनु हुन्न । २०२० सालदेखि संविधान तथा ऐन कानुनहरूले छुवाछूत प्रथालाई बन्देज गरेको थियो । नेपालका कामी, दमाई, सार्कीहरूको पुस्तौलीको खोजी गर्यो भने तिनीहरू पनि पहिला बाहुन वा क्षेत्री वा कुनै आदिवासीको पुस्ता रहेको पुष्टि हुन्छ । यसै सन्दर्भमा अर्को जटिल समस्या हाम्रा अगाडि खडा छ । कुनै बाहुन, क्षेत्री वा जनजातिका पुरुष वा महिलाको दलित पुरुष वा छोरीसँग विवाह भयो भने वा दलित महिला र पुरुषले बाहुन, क्षेत्री वा आदिवासी जनजातिका छोरी वा छोरासँग विवाहवारी गरेमा उनीहरू र उनीहरूबाट जन्मिएका सन्तान पनि अछूतकै दर्जामा राखिन्छ । राज्यले दलित महिला पुरुषसँग वैवाहिक सम्बन्ध जोड्नेलाई रु एक लाख प्रोत्साहन स्वरूप दिने घोषणा गरेता पनि त्यसबाट पनि छुवाछूत उन्मूलनमा खास प्रभाव परिरहेको छैन । त्यसैले अबको दिनमा युद्धबन्दी र राज्यले जात झारेकाहरूको पुस्त्यौली पत्ता लगाएर त्यस्ताहरूलाई छुवाछूत उन्मुक्त भएको घोषणा गरिनुपर्छ । हाडनाता करणीको समस्या उठ्न नदिने बारेमा सत्यतत्य बुझेर त्यस्ताहरूलाई राज्यले नै आपसमा बिछोड गराएर उन्मुक्ति दिलाउनुपर्छ । यस्ता असामञ्जस्यताको विषयलाई लिएर मुनस्मति र जयस्थिति मल्लको पालामा उजागर गरिएको हुन सक्छ । छुवाछूत सम्बन्धमा मनुस्मृतिमा युद्धमा हारेको, बेचिएको र दासत्व स्वीकार गरेकाहरूलाई शुद्रको दर्जामा राखी त्यस्ताहरूलाई अमानवीय तरिकाले अत्यन्त सास्ती दिने कुरा उल्लेख गरेर मानव जातिमा नै ठूलो विभाजन ल्याउन खोजेको देखिए पनि युद्धबन्दी र सामाजिक बहिष्कार भएकाहरूलाई मात्र सास्ती दिएर चेतना दिलाउन खोजेको देखिन्छ । अमेरिकनहरू पनि अध्यावधिक इराकी युद्धबन्दीहरूले छोएको पानी खाँदैनन् । क्रिश्चियन नीतिमा जातिभेद, छुवाछूत छैन भनेर समानताको नारा जति नै दिए पनि दक्षिण अफ्रिकामा काला जाति हिँड्ने बाटो, बस, रेल र गोराहरूले हिँड्ने बाटो बस, रेल अलग भएको र गोराले पढ्ने विद्यालयमा काला जाति पढ्न पाउँदैनथिए । यसको लागि दक्षिण अफ्रिकाका नेता नेल्सन मण्डेलाले २६ वर्ष जेल सजाय भोग्नु परेको थियो । यसरी क्रिश्चियन्, यहुदी, मुसलमान आदि धर्ममा रहेका कुसंस्कारहरूलाई सजिलै परिवर्तन गर्न सकेको छैन । पृथ्वीनारायण शाहको चार जात छत्तीस वर्णको यो फूलबारीमा छुवाछूतजस्तो सामाजिक अपराधलाई समाप्त पार्न काठमाडौंमा अहिलेको टुँडिखेल दक्षिणतर्फ जगन्नाथ मन्दिरको निर्माण गरी उद्घाटन गर्ने सिलसिलामा रणबहादुर शाहले ब्राह्मण, क्षेत्री, नेवार, तामाङ, गुरुङ, किराँती, कामी, दमाई, सार्की, कसुले आदि जातजातिहरूको अनिवार्य सहभोज गराएर एक नेपाली जाति बनाउने प्रयत्न गर्दा कट्टरवादी बाहुनहरूले रणबहादुर शाहलाई 'राजा बहुलायो' भन्ने होहल्ला पिटे । त्यसैले गर्छु भनेर मात्र रुढिबाजलाई सजिलै समाप्त गर्न सकिँदैन । नेपालमा चौतर्फी छुवाछूत प्रथाको उन्मूलनको कुरा उठ्ने गरेको छ । मन्त्रिपरिषद््, संसद्, सरकारी कार्यालयहरू, संस्थान तथा उद्योगहरू, सभा सम्मेलन, शिक्षण संस्था र पठनपाठन, होटेल, क्लब, सामाजिक संस्थाहरूमा छुवाछूत छैन । २०२० साल भदौ १ गतेदेखि संविधान तथा ऐन कानुनहरूले छुवाछूत प्रथालाई बन्देज गरेको छ । तर हाम्रो समाजमा छुवाछूत प्रथा हटाउन सकिएको छैन । भारत स्वतन्त्र भएको यतिका वर्ष भइसक्दा पनि नेपाल र भारतमा छुवाछूत प्रथा कतिपय ठाउँमा चलिरहेको छ । भारतमा संविधान, कानुनहरूमा छुवाछूत निर्मूल गर्न प्रयत्न गरेर राज्यले अछूतहरूलाई आरक्षणको नीति लागू गरे पनि विवाहमा अछूतले बेहुला बनेर घोडा चढेर जन्त जान ग्रामीण तहमा रोक लगाइन्छ, कुटपिट गरिन्छ । नेपालमा छुवाछूत प्रथा, लिंगभेदलाई उन्मूलन नगरिन्जेलसम्म नेपाल असामाजिक बन्धनबाट मुक्त हुन सक्दैन । नेपालमा करिब तीन करोड जनसंख्यामा लगभग ४५ लाख जनसंख्या दलित (कामी, दमाई, सार्की, कुसुले, पोडे, चमार) आदिको छ । यति ठूलो जनसंख्या आजसम्म नोपालमा अधिकारको खोजीमा लडिरहेको छ । अतः अब जातिभेद, लिंगभेद, छुवाछूत प्रथाबाट नेपाली समाजलाई उन्मुक्त गराउन राज्य र राज्यका सम्पूर्ण संयन्त्र तथा सबै पक्षको मिलेमतोमा ग्रामीण तहदेखि नै मनोवैज्ञानिक क्रान्तिकारी अभियान सञ्चालन गरेमा मात्र छुवाछूत उन्मूलनले बाटो लिन सक्नुपर्छ । तर दलितहरूभित्रै एकले अर्काले छोएको खाना नखाने प्रचलनले पनि ठूलो समस्या खडा गरेको छ । नेपालमा राजनीतिक दलहरू, सामाजिक संस्था र सबै पक्षका धर्मगुरुहरू सशक्त भएर कार्यक्रम बनाएर गाउँमा पस्ने हो भने यसले पनि ग्रामीण तहमा ठूलो प्रभाव ल्याउँछ तर अहिलेसम्म राजनीतिक पार्टीहरूले यसतर्फ अभियान चाल्न चाहेका छैनन् । २०६३ सालको पुनस्र्थापित प्रतिनिधिसभाबाट नेपाललाई छुवाछूत मुक्त राष्ट्र घोषणा गर्ने दलका नेताहरूबाट प्रस्ताव पारित गरियो । तर यो आँखामा छारो हान्ने काममात्र देखियो । युगौंदेखि जकडिएको रोगलाई संसद्बाट संकल्प प्रस्ताव पारित गर्दैमा यस्ता कुसंस्कारबाट समाजले उन्मुक्त पाउन सक्तैन । त्यसलाई व्यावहारिक रूपमा उतार्न राज्यले नैं स्थानीय जनता र संस्थाहरूको सहयोग र सक्रियतासाथ नीति तथा कार्यक्रम लागू गर्न सक्नुपर्छ ।"
मन्दिर अघि बस्ने सबै बाबा सद्दे हुँदैनन्,"मन्दिरको वरिपरि बसेर हेरिरहेका बाबा र साधुलाई ढोगिहाल्ने बानी र आफ्नो मनको कुरा भनेर आशीर्वाद लिने चक्करले कतिजनाको पारिवारिक जीवन नै खत्तम हुन पुगेका घटना समाजमा धेरै पाइन्छन् । तर ती घटना प्रकाशमा आउँदैनन् । मलाई पनि एकचोटी बाबाले भनेका थिए, 'तिमीमा योगी बन्न सक्ने योग्यता छ, 'तर तिमीले आफ्नो परिवार त्यागेर लोग्नेलाई दाजु मान्नुपर्छ ।' बाबाको कुराले मलाई वाक्कदिक्क लाग्यो । म त्यो ठाउँमा जानै सकिनँ । तर पछिल्लो समयमा जब 'बाबा', 'योगी र बाबुहरूको अश्लील काम उनीहरूले किशोरी र महिलाहरूलाई गरेको यौनशोषण, यौन दुव्र्यवहार र ठगीका घटना देखेपछि 'बाबा'लाई देखेर मनमा श्रद्धा उब्जिनुको सट्टा धिक्कारको लाग्न थालेको छ । भारतका 'भगवान्' मानिने आशारामको किशोरी र महिलाको यौनशोषण गरेको समाचारले केही समयअघि आमसञ्चारमा निकै चर्चा पाएको थियो । नेपालबाट पनि कति महिला आशारामलाई ढोग्न जान्थे । अहिले ती भक्तजनको के हालात् भएको होला ? के उनीहरू अहिले पनि बाबा रे बाबा, छिटो आएर हामीलाई मुक्ति दिनुस् भन्लान् कि ? आशारामले २०१२ डिसेम्बर २६ मा एक युवतीमाथि बलत्कार हुँदा भनेका थिए 'यदि ती युवतीले सरस्वतीको मन्त्र पढेको भए, बलात्कारीलाई तिमीहरू मेरो दाजुभाइ हो, मलाई छोडिदेउ भनेको भए र केटा साथीसँग बसमा नचढेको भए उनको बलात्कार हुँदैनथ्यो' यस्ता बाबाको अश्लील बोली र विचार चिन्न कति लामो समय लागेको होला हाम्रो समाजमा ? धार्मिक गुरुहरू भन्दैमा उनीहरूले यौनहिंसा गर्न सक्दैनन्, बदमासी गर्न जान्दैनन्, ठगी गर्न सक्दैनन् भन्ने विचारलाई परिवर्तन गरौं र ठगीको सिकार नबनौं । अरूलाई नैतिकताको पाठपाठ पढाउने यी धर्मगुरु कति यौनपिपासु रहेछन् र कसरी महिला आफ्नो जालमा पार्दा रहेछन् भन्ने कुरा खुलेपछि त अहिले कति जनालाई योगी र सन्तप्रति नै शंका लाग्न थालेको छ । १२ वर्षअघिको कुरा हो मातातीर्थमा बस्ने एकदम ठूला ज्योतिषी बाबा छन् रे भनेको सुनेको थिएँ । मेरी एकजना दिदी ज्योतिषी र बाबाहरूमा असाध्यै श्रद्धा राख्ने हुनाले उनले मलाई पनि लिएर गइन् ती बाबाकहाँ । 'प्रकाण्ड ज्योतिषी, त्रिकालदर्शी' जे भन्यो त्यही ठ्याक्कै मिलाउने ती बाबाको कुरा सुन्ने लोभले मलाई पनि तानेको थियो । बिहान ६ बजे घरबाट जाँदा झुटो बोलियो । मातातीर्थको बाबाकहाँ पुगेपछि एक घन्टा कुर्नुपर्यो । बाबाले मलाई पनि दर्शन दिए । 'दक्षिणा राख्नुहोस्' भनेपछि मैले २० रुपैयाँ राखेँ । रकम थोरै भयो कि क्यारे उनले बांगो नजरले हेर्दै भने 'तपाईंको आर्थिक अवस्था राम्रो रहेनछ । तपाईंलाई आर्थिक संकट भविष्यमा परिरहनेछ ।श्रीमान्ले दिए खान पाउने नत्र भोकै पर्ने स्थिति रहेछ । तर त्यसबाट मुक्ति दिलाउन म प्रयत्न गर्छु । एक महिनापछि यहाँ जप हुँदैछ । २५ सय दियो बाल्नको लागि पैसा छोड्नु होला, सबै ठीक हुन्छ ।' मेरो अवस्था नराम्रो थिएन । म आफैं कमाउँथे । मैले लगाएको पुरानो लुगाले बाबालाई मेरो निजी कमाइ छैन भन्ने लागेछ क्यारे । ती बाबाको 'त्रिकालदर्शी' चर्चा त गलत रहेछ भन्ने भान भयो । एक सातापछि नै एक पत्रिकामा ती बाबाको नालीबेलीसहित फोटो र जालझेलको घटना छापियो । त्यसपछि म कति मूर्ख भएकी रहिछु भनेर रिस उठ्यो । २० दिनपछि सोही आ श्रमबाट तपाईंको २५ हजार जप गर्नको लागि पैसा छोडिदिनुस् भनेर फोन आयो । मैले 'भइहाल्यो जपसप गर्नु पर्दैन' भनेर फोन राखेँ । अर्का निर्मल बाबाको लड्डु खाउ, गोलकप्पा खाउ, अनि सबै राम्रो हुन्छ भन्ने विज्ञापन र पैसाको ठगी भएको कुरा भारतीय सञ्चारमा आएपछि ती बाबाको विज्ञापन रोकियो । नेपालमा पनि निर्मल बाबाका धेरै महिला भक्त थिए । पैसा कालो पर्समा राखे बढ्छ भन्ने बाबाको भनाइलाई स्वीकारेर कालो रङको पर्स किन्ने धेरै महिला थिए । ती बाबाको 'ठगी' पछि कति जनाले धत्तेरिका भनेका थिए । तर नेपालको एक टीभीमा निर्मल बाबाको विज्ञापन अझै पनि आइरहन्छ । अर्का बाबा छन् । चानचुने होइन, भगवान् रूपका रे ! कति जना नाम कहलिएका बाबाहरूमध्ये कति त आफ्ना भक्तिनीसँग 'यौनसम्बन्ध' राख्छन् र त्यसको कारण चाहिँ भक्तिनीहरूको पापमोचन गर्ने तरिका हो' भनेर बाबाले भन्छन् । त्यसो भए पुरुष भक्तहरूको पापमोचन कसरी हुने ? किनभने बाबाले पुरुषसँग यौनसम्बन्ध राख्दैनन् । ती बाबामध्ये कति त मरेर गइसके । तर भक्तजन् अझै उनको नाम जपेर भजन र रमाइलो गर्छन् । ती बाबाको मायाको बन्धनमा कहिलेसम्म पर्ने होला ? हुन त एक दुई वर्षअघि युरोप र अमेरिकाका गिर्जाघरका पादरीहरूले बालकहरूलाई शारीरिक र यौनशोषण गरेको कुरा सार्वजनिक भएपछि यसले भ्याटिकनलाई आच्छुआच्छु परेको थियो । पादरीहरूले यौनशोषण गरेका कतिपय बालकहरू वयस्क भएपछि, टीभी र पत्रपत्रिकामा आएर कसरी धर्म गुरुहरूबाट यौनहिंसाको सिकार भइयो त्यसको शारीरिक र मानसिक रूपमा कस्तो असर गर्यो भन्ने कुरा भनेका थिए । धार्मिक गुरुहरू भन्दैमा उनीहरूले यौनहिंसा गर्न सक्दैनन्, बदमासी गर्न जान्दैनन्, ठगी गर्न सक्दैनन् भन्ने विचारलाई परिवर्तन गरौं र ठगीको सिकार नबनौं । धर्मको दृष्टिकोणले हेर्ने हो भने त यो हाम्रो शरीर नै मन्दिर हो । यहीँभित्र ईश्वरको बास हुन्छ । अनि किन बाबाको चक्करमा परेर समय र पैसा बर्बाद गर्ने ? साँच्चिकै धार्मिक गुरु छन् भने उनीहरू न पैसाको माग गर्छन् न त आफ्नो पाउमा ढोग गर्न भन्छन् । सत्य बाबाले त गरिब र दुःखीको सेवा नै ईश्वरको सेवा हो भन्ने सिकाउँछन् ।"
वैदिक शिक्षा पद्धति,"वेद अनादि, अपौरुषेय (कुनै पुरुषबाट नरचिएको) र गुरुशिष्यपरम्पराले आएको शाश्वत ज्ञानराशि तथा शब्दराशि हो । वेदको अध्ययन र अध्यापनको छुट्टै विशिष्ट नियम र प्रकार छ । वेदाध्ययनले आदर्श समाज निर्माणमा सहयोग पुर्याउने हुनाले यसका निम्ति विशेष प्रकारको शिक्षापद्धति अपनाउन आवश्यक हुन्छ । वैदिक शिक्षापद्धति भनेको वैदिक परम्पराअनुरूपको वेदवेदांगको शास्त्रीय पठनपाठनको पद्धति हो । यसमा गुरुशिष्यको शास्त्रीय सम्बन्ध हुन्छ र तदनुरूपका अरू व्यवस्था पनि हुन्छन् । यस पठनपाठनमा अरू कुनै पनि प्रकारका नियन्त्रणको र व्यवस्थाको प्रभाव मान्य हुँदैन । यस विषयमा राजनीतिज्ञ विष्णुगुप्त चाणक्यको विश्वप्रसिद्ध ग्रन्थ कौटलीय अर्थशास्त्रमा पनि उल्लेख छ 'विद्यानां तु यथास्वम् आचार्यप्रामाण्याद् विनयो नियमश्च' १।५) अर्थात् वेदवेदांगादि विद्याहरूको त्यसत्यस विद्याका आचार्यले नै गरेका व्यवस्थाअनुसार शिक्षण, तालिम र नियम हुन्छ । यही सिद्धान्त नै मूल वैदिक शिक्षापद्धतिमा लागू हुन्छ । यसप्रकारको शिक्षापद्धति मात्रै वैदिक धार्मिक परम्पराको सुरक्षा गर्ने पद्धति हो । वेदवेदांगको शास्त्रीय गुरुकुलपद्धतिले अध्ययनअध्यापन नगरीकन वैदिक धार्मिक क्रियाकलाप चल्न नसक्ने हुँदा यस पद्धतिको पूर्ण शास्त्रीय मान्यताअनुरूपको व्यवस्था गर्न अत्यावश्यक देखिन्छ । वेदवेदांगको वैदिक शास्त्रमर्यादाअनुसार पठनपाठन हुने गुरुकुललाई अरू गुरुकुलबाट छुट्याउन वैदिक गुरुकुल भन्नुपर्छ । यस विषयमा तिनका सञ्चालक र व्यवस्थापक पक्षको ध्यान नगएकाले ध्यान जानुपर्ने देखिन्छ । गुरुकुल भनेको गुरुको व्यक्तिगत घर नै हो । नाम गुरुकुल राख्तैमा शास्त्रीय परम्परागत गुरुकुल हुने हैन भन्ने कुरा सम्बद्ध सबैले बुझ्नुपर्छ । वास्तविक शास्त्रीय गुरुकुलको स्थापना गर्नुपर्छ । यस कामका लागि आस्तिक सज्जनहरू अभिमुख हुन आवश्यक छ । वेदको रक्षा गर्ने वैदिक शिक्षाको स्वरूप वेदको शास्त्रीय शिक्षामा विधिपूर्वक गुरुमुख गरी वेद राम्ररी पढेका गृह्य अग्नि पनि भएका सदाचारी उपाध्याय ब्राह्मण गुरु हुन्छन् । गृह्य अग्नि नभए सुस्थापित लौकिक अग्निमा नै श्रावण महिनाका पूर्णिमामा अध्यायोपाकर्म (उपाकर्म) गरेर पनि विधिपूर्वक वेद पढाउन हुन्छ । आपत्कालमा अध्यायोपाकर्म नगरीकन पनि वेद पढाउने प्रचलन पछिल्ला समयमा चलेको छ । लागेपुगेसम्म अध्यायोपाकर्म गरेरै वेद पढाउनु उचित हो । वेद पढ्ने वटुक पनि सदाचारी उपाध्याय ब्राह्मण हुनुपर्छ । वेद पढ्ने वटुकलाई मिलेसम्म वेद पढाउने गुरुले नै उपनयन गर्नुपर्छ । नभए अरूले उपनयन गरेका योग्य वटुकलाई पनि वेद पढाउन हुन्छ । वेद पढ्दा समुचित ब्रह्मचर्यव्रतको पालन गरेर गुरुका अधीनमा रहेर पढिन्छ । आफूले उपनयन गरेका वा अरूले उपनयन गरेका वटुकलाई पनि व्रतहरू गराउँदै वेद पढाउन त्यस वटुकलाई बाबु, जिबाबु, दाजु, सानाबाबु, ठुलाबाबु, अन्य बन्धु वा वटुक आफैंले नै गुरुलाई सुम्पेको हुनुपर्छ । अनि गुरुले उसलाई आफ्नै छोरो मानी विधिपूर्वक वेद पढाउनुपर्छ । शिष्यको अन्नवस्त्रको र बासको व्यवस्था पनि गृह्यसूत्र, धर्मसूत्र, स्मृति, पुराण इत्यादिले देखाएका मार्गले न्यायपूर्ण वृत्तिबाटै हुनुपर्छ । यस्तो व्यवस्था योग्य सदाचारी गृहस्थ उपाध्याय ब्राह्मण व्यक्तिका प्रमुखतामा हुन्छ । सन्न्यासी भनिएका व्यक्तिका नाममा आएका धनले यस्तो व्यवस्था गर्न हुँदैन । सन्न्यासीलाई धन लिने र प्रपञ्च गर्ने अधिकार शास्त्रले दिएको छैन । भिक्षाचर्य, समिदाधान इत्यादि ब्रह्मचर्यका अनिवार्य अंगहरूको पालन हुने व्यवस्था पनि गर्नुपर्छ । शास्त्रीय व्यवस्थाको उल्लंघन गरेर गरिएका अध्ययनअध्यापनले धर्मको रक्षा हुँदैन । वैदिक गृहस्थधर्मको र सन्न्यासधर्मको विस्तृत परिचय वैदिक धर्म मूल रूपमा (२०६२) भन्ने ग्रन्थमा हेर्न सकिन्छ । गुरुशिष्यको सम्बन्ध पितापुत्रको सम्बन्ध जस्तै हो । त्यसरी आवश्यक व्रतहरू गराएर नियममा राखी वेद पढाएर गुरुले शिष्यलाई वेदवेदांगको र मनुष्यजीवनको ज्ञान दिने, सदाचारको बानी बसालिदिने तथा ठीक प्रकारले विचार गर्ने बोल्ने र काम गर्ने प्रवृत्ति विकसित गर्ने समेत गरेर शिष्यलाई आदर्श जीवनयात्रा चलाउन योग्य बनाउनुपर्ने निर्देश शास्त्रमा छ । गुरुले घर फर्कन अनुमति नदिइन्जेल शिष्य पूर्णतया गुरुका अधीनमा बसी वेदाध्ययनादिमा समर्पित भएर लाग्नुपर्छ । यो धर्ममोक्षविद्यारूप वेद पढ्ने पढाउने मुख्य वैदिक शिक्षाप्रणालीको संक्षिप्त परिचय हो । यी र अरू थप कुराहरू गृह्यसूत्र, धर्मसूत्र, स्मृति, पुराण र इतिहासमा पनि बताइएका छन् । यो शिक्षा मुख्य रूपमा मान्छेका धार्मिकआध्यात्मिक आस्थासित सम्बद्ध छ । बिनाव्रत ज्ञानमात्र दिनाले शिष्यमा सत्प्रवृत्ति विकसित नभएर शिक्षा विफल हुनसक्ने हुँदा ऋषिमुनिहरूले व्रतमा जोड दिएका छन् । केवल विद्यास्नातक वा व्रतस्नातक नभई विद्याव्रतस्नातक हुन निर्देश गरेका छन् । वेदको रक्षा गर्नु ब्राह्मणको कर्तव्य सामान्य अन्न वस्त्र र वासस्थानको व्यवस्था भएका र हुनसक्ने कुलीन उपाध्याय ब्राह्मणहरूले अनादि कालदेखि गुरुशिष्य परम्पराले तपस्याबाट, विवेक विचारबाट र सन्तोषबाट बल प्राप्त गरी पालना गरिँदै आएको वेदको अध्ययनअध्यापनको परम्परा सुरक्षित राखेर वेदप्रति, ऋषिमुनिप्रति, पितापुर्खाप्रति तथा आफूप्रति पनि न्याय गर्नुपर्छ । आफ्ना छोरानातिलाई ऋषिपरम्पराले अतिमहत्त्व दिएका कल्याणकारी शिखासूत्रधारण, स्नान, शुद्धवस्त्रपरिधान, सन्ध्योपासन र गायत्रीजप जस्ता नित्यकर्म र अन्य सदाचारको पालना गर्न लगाउँदै वेदाध्ययनमा संलग्न गराउनुपर्ने कुरामा कुलीन ब्राह्मणहरूले विशेष ध्यान दिनुपर्छ । वैदिक शिक्षा पाएका स्नातकमा विकसित हुनुपर्ने वैदिक शिक्षाको सारभूत प्रवृत्तिका विषयमा तैत्तिरीयोपनिषद्को आचार्यानुशासनमा वेदमनूच्याऽऽचार्योऽन्तेवासिनमनुशास्ति सत्यं वद, धर्मं चर, स्वाध्यायान् मा प्रमदः, 'मातृदेवो भव, पितृदेवो भव, आचार्यदेवो भव' इत्यादि भनिएको छ । वेदवेदांगको शास्त्रीय गुरुकुलपद्धतिले अध्ययनअध्यापन नगरीकन वैदिक धार्मिक क्रियाकलाप चल्न नसक्ने हुँदा यस पद्धतिको पूर्ण शास्त्रीय मान्यताअनुरूपको व्यवस्था गर्न अत्यावश्यक देखिन्छ । यसको अनुवाद हुन्छ 'वेद पढाइसकेर आचार्यले शिष्यलाई उपदेश दिन्छन् सत्य बोल, धर्म गर, स्वाध्यायबाट (आफ्ना शाखाको वेदको अध्ययनबाट) विचलित नहोऊ, आचार्यलाई मन पर्ने धन टक्य्राएर आफ्नो सन्ततिरूप तन्तु नछिँदाऊ (विधिवत् विवाह गरेर शास्त्रधर्मको दियो बाल्ने सन्तान जन्माऊ), सत्यबाट विचलित हुन हुँदैन, धर्मबाट विचलित हुन हुँदैन, कुशलबाट (आफ्नो शरीरको रक्षा गर्ने कर्मबाट) विचलित हुन हुँदैन, ऐश्वर्यप्राप्तिका लागि गरिने न्यायपूर्ण चेष्टाबाट विचलित हुन हुँदैन । विधिवत् स्वशाखावेद पढ्ने र पढाउने कामबाट विचलित हुन हुँदैन, होमयजनादि देवकार्यबाट र तर्पण श्राद्धादि पितृकार्यबाट विचलित हुन हुँदैन, आमालाई देउतालाई जस्तै मान्ने होऊ, पितालाई देउतालाई जस्तै मान्ने होऊ, वेदवेदांग पढाउने गुरुलाई देउतालाई जस्तै मान्ने होऊ, अतिथिलाई देउतालाई जस्तै मान्ने होऊ, जुन दोषरहित काम छन् तिनको सेवन गर्नुपर्छ, अरू दोषयुक्त कर्मको सेवन गर्नु हुँदैन, हाम्रा जो लोक र शास्त्रबाट प्रशंसित आचरण छन्, तिनको तिमीले सेवन गर्नुपर्छ, हाम्रा लोक र शास्त्रबाट निन्दित आचरणको तिमीले सेवन गर्नु हुँदैन, जो हामीभन्दा उत्तम ब्राह्मण छन् तिनलाई आसन दिएर तिमीले तिनको श्रम हटाउनुपर्छ, श्रद्धाले दिनुपर्छ, अ श्रद्धाले दिनु हुँदैन, धेरै सम्पत्ति हुनाले दिनुपर्छ, लोकलज्जाले दिनुपर्छ, यमराजको दण्डका भयले दिनुपर्छ । मित्रादिका कार्यका ज्ञानले दिनुपर्छ, यदि कदाचित् तिमीलाई यो काम गर्न हुने वा नहुने वा कसरी गर्नुपर्ने हो भन्ने विषयमा अथवा चरित्रका विषयमा सन्देह भयो भने तिम्रा देशमा तिम्रा कालमा विवेचनशील, शास्त्रोक्त कर्ममा लागिपरेका, लौकिक पुरुषबाट प्रेरित नभएका स्वतन्त्र वा शास्त्रका वशमा रहने, शास्त्रअनुसार चल्ने, रूखो (क्रूर) हृदय नभएका, शास्त्रधर्मको रक्षा होस् भनेर चाहाने जो ब्राह्मण होलान्, तिनले त्यस विषयमा जस्तो वा जसरी आचरण गर्लान् त्यस्तै वा त्यसरी नै आचरण गर्नू । अब अभ्याख्यात (कसैबाट सन्दिग्ध ठूलो दोष दिइएका अभिशस्त) व्यक्तिका विषयमा भनिन्छ । त्यस्ता व्यक्रिका सम्बन्धमा पनि उक्त प्रकारका ब्राह्मणले त्यस्ता व्यक्तिप्रति जस्तो वा जसरी आचरण गर्लान् त्यस्तै वा त्यसरी नै आचरण गर्नू । यो वेदको विधान हो, यो वेदको रहस्य वा वेदार्थ हो, यो अनुशासन हो, यसरी (माथि भनेअनुसार) आचरण गर्नुपर्छ ।' यी निर्देशनको यथाशक्ति पालना गर्नु वैदिक स्नातकहरूको कर्तव्य हो । तैत्तिरीयोपनिषद्का यी निर्देशनको र आजभोलिको दीक्षान्तभाषणको तुलना पनि गर्न सकिन्छ ।"
प्राज्ञिक धरोहर यदुनाथ,"युगले चाहँदैमा र समाजले रहर गर्दैमा नेपाली साहित्यमा महाकवि लक्ष्मीप्रसाद देवकोटा र नेपालका प्राज्ञिक धरोहर सरदार यदुनाथ खनालजस्ता कयौं वाङ्मयीरत्नहरू पटकपटक जन्मन नसक्दा रहेछन् । नेपाली साहित्यका वरदपुत्र महाकवि देवकोटा वाङ्मयकै सिंगोरत्न हुन् । यस क्षेत्रका अद्वितीय र अद्भुत प्रतिभा देवकोटाका बारेमा हजारौं पृष्ठहरू लेखिए, धेरै छापिए, सबै क्षेत्रमा सबैका लागि कहिल्यै नसुक्ने प्रेरणाका मुहान महाकवि देवकोटाका बारेमा अझ कति लेखिने छन् कति छापिने छन् ? यो सवाल नेपाली साहित्यको युग रहेसम्म निरन्तर चलिरहनेछ । महाकवि देवकोटाले ५० वर्षको उमेर नपुग्दै नेपाली साहित्यलाई रुसको तासकन्दद्वारा विश्वसाहित्यमा प्रवेश गराए । देवकोटा नेपाली साहित्यकै सिंगो प्रज्ञाप्रतिष्ठान नै हुन् । आजभन्दा ८० वर्षअगाडि महाकवि देवकोटा, छात्र यदुनाथ खनाल र त्रिचन्द्र कलेजस्तरीय निबन्ध प्रतियोगितालाई लिएर इतिहासको एक कालखण्डको सस्मरण गर्ने प्रयास यदुनाथ खनालको १०४ औं जन्मोत्सवको अवसरमा गरिएको छः नेपालका राणा प्रधानमन्त्री जंगबहादुरको शासनकाल प्रारम्भका सात वर्षपछि विसं १९१० सालमा दरबार हाइस्कुलको स्थापनाबाट सुरु भएको नेपालको औपचारिक शिक्षाले हालसम्म आइपुग्दा अनेकन् घुम्ती, उकालीओराली र मोडहरू पारगरिसकेको छ । त्रिचन्द्र कलेजको स्थापनाले नेपालको प्राज्ञिक जगतमा एक प्रकारको उर्बर हलचल नै ल्याएको थियो । अझ भनौं १९९७ सालको राजनीतिक चेतनामा त्रिचन्द्र कलेजले उच्च बौद्धिक समुदायको नेतृत्व गरेको थियो । भारतस्थित पटना विश्वविद्यालयबाट कला र कानुनमा स्नातक गरेका महाकवि देवकोटाले त्रिचन्द्र कलेजमा नेपाली पढाउनको लागि प्रवेश पाएका थिए, तर अंग्रेजी साहित्यमा पनि देवकोटाको विशेष क्षमता र दक्खल थियो । तत्काल त्रिचन्द्र कलेजमा अंग्रेजी साहित्यका प्राध्यापक रहेका यदुनाथका अनुसार पनि अद्वितीय वाकशक्ति सम्पन्न देवकोटाको प्रचुर बौद्धिकता र प्रतिभा क्षमताको बल र आडमा राणाहरूले उनलाई त्रिचन्द्र कलेजमा अंग्रेजी साहित्यको प्राध्यापक पद उपलव्ध गराएका थिए । नेपाली वाङ्मय क्षेत्रका सिंगो प्राज्ञिक धरोहर कूटनीतिज्ञ यदुनाथ खनाल एउटा यस्तो विवादरहित, कर्तव्यनिष्ठ र निष्कलंक नाम हो, जो विगत ८० वर्षसम्म नेपालको कूटनीतिक, साहित्यिक, शैक्षिक, प्रशासनिक र सामारिक महत्त्वका क्षेत्रमा अटुट रूपमा आजीवन देखापर्यो । किनभने औपचारिक रूपमा एमए पास नगरिकन कलेज पढाउन पाउने प्रावधान थिएन, तर महाकविको प्रतिभा र क्षमताको अगाडि बीएबीएल नै एमए उपाधिको सारथि बन्न पुग्यो । महाकवि देवकोटाले मूल्यांकन र भविष्यवाणी गरेका यदुनाथ खनाल र उक्त निबन्ध प्रतियोगिताको महत्त्व आज पर्यन्त पनि विशेष संस्मरणीय छ । अधिकांश कर्मयोगी मानिसहरू जीवनमा एकपटक जसरी उदाए त्यसरी अस्ताउने पनि गर्छन्, तर नेपाली वाङ्मय क्षेत्रका सिंगो प्राज्ञिक धरोहर कूटनीतिज्ञ यदुनाथ खनाल एउटा यस्तो विवादरहित, कर्तव्यनिष्ठ र निष्कलंक नाम हो, जो विगत ८० वर्षसम्म नेपालको कूटनीतिक, साहित्यिक, शैक्षिक, प्रशासनिक र सामारिक महत्त्वका क्षेत्रमा अटुट रूपमा आजीवन देखापर्यो । प्राध्यापक यदुनाथ आफ्ना अत्यन्त क्रियाशील जीवनका सुरुचिपूर्ण प्रहरमा राष्ट्रिय अन्तर्राष्ट्रियस्तरका कोटिका प्रकाण्ड विद्वान मानिन्थे । यदुनाथको जन्म १९७० साल साउन २८ गते तनहुँको मानुङ गाउँमा भएको थियो । उनको निधन २०६१ असोज १६ गते झन्डै ९२ वर्षको उमेरमा आफ्नै निवास बानेश्वरमा भएको हो । सम्बत् १९९९ सालमा कलकत्ता विश्वविद्यालयबाट अंग्रेजी साहित्यमा एमए गरेपछि सोही वर्ष उनले त्रिचन्द्र कलेजबाट अंग्रेजी साहित्यको प्राध्यापन सेवा प्रारम्भ गरे । आफ्नो बौद्धिक नवऊर्जाशील लेखन र अध्ययनको माध्यमबाट एउटा कुशल अंग्रेजीविद्मात्र नरही एक अग्रणी बौद्धिक प्रतिभाशाली व्यक्तित्वका साथै अंग्रेजी साहित्यबाट प्राप्त विराट मानव सचेतना र उन्नत संस्कार सुरुचिपूर्ण आभूषणभित्र यदुनाथले देश र समाजको पक्षमा प्रदान गरेको अग्रणी सेवा भावी पुस्ताका लागि पनि जीवन्त प्रेरणा भएर रहेको छ । यदुनाथ १९९९ सालदेखि २०१३ सम्म त्रिचन्द कलेजमा लोकप्रिय प्राध्यापकको रूपमा रहेका थिए । प्राध्यापक खनालको लोभलाग्दो जीवनशैली र योगदानको महत्त्वताको पक्ष छँदैछ, योभन्दा पनि ८० वर्ष अगाडि १९९३ सालमा त्रिचन्द्र कलेजमा आयोजित कलेजस्तरीय ऐसिहासिक निबन्ध प्रतियोगिता बारेको महत्त्व आफ्नो ठाउँमा छ । अध्ययनको महत्वकांक्ष बोकेर सर्वप्रथम १९८२ सालमा तनहुँको मानुङ गाउँबाट सात दिनको पैदलयात्रा हिँडेर यदुनाथ काठमाडौं आएका थिए । सर्वप्रथम १९९० सालमा नेपालमा एसएलसी परीक्षा बोर्डको विधिवत् गठन भएपछि नेपाली विद्यार्थीले स्वदेशमै रहेर परीक्षा दिन पाउने सुगम प्रणालीको सुरुवात भयो । यही क्रममा १९९२ सालको एसएलसी परीक्षामा दरबार हाइस्कुलको तर्फबाट सहभागी भई सर्वाधिक अंक प्राप्त गरी प्रथम श्रेणीमा प्रथम हुने सुअवसर प्रतिभाशाली छात्र यदुनाथ खनालले प्राप्त गरेका थिए । एसएलसी परीक्षामा सर्वाधिक अंक प्राप्त गरेबापत तत्कालीन राणा सरकारले उनलाई त्रिचन्द्र कलेजमा आईएस्सी पढ्नको लागि दुई वर्षसम्म मासिक १५ रुपैयाँको छात्रवृत्ति प्रदान गरेको थियो । उक्त छात्रवृत्तिले उनको पठनपाठनमा महत्त्वपूर्ण आर्थिक सहयोग पुर्यायो भने तत्काल एक तल्लो तहको सरकारी कर्मचारी नौसिन्दाको मासिक तलब एघार रुपैयाँमात्र थियो । यदुनाथ खनालले त्रिचन्द्र कलेजमा अध्ययनको क्रमसँगै गहन प्राज्ञिक भूमिकासमेत निर्वाह गरेका थिए । साहित्य लेखनको प्रारम्भमै निबन्धको क्षेत्रमा विशेष भूमिका छात्र जीवनदेखि नै निभाउँदै आएका यदुनाथले २२ वर्षकै उमेरमा आपूलाई यस क्षेत्रमा बौद्धिक रूपमा प्रस्तुत गरेका थिए । राणाकालमा देशकै जनचेतना र बौद्धिकताको केन्द्र त्रिचन्द्र कलेज नै रहेको पृष्ठभूभिमा यदुनाथको आरम्भकालीन बौद्धिक प्रतिभाले पनि आफ्नो परिचय दिएको थियो । यसै पेरिफेरिमा १९९३ सालको कुरा हो तत्काल त्रिचन्द्र कलेजमा कलेजस्तरीय निबन्ध प्रतियोगिता सम्पन्न भएको थियो । उक्त निबन्ध प्रतियोगितामा यदुनाथलगायत सुरेन्द्रबहादुर शाह, कण्ठनारायण, गोपालप्रसाद रिमाल, रामप्रसाद तण्डुकार, साम्बदेव पाण्डे, रामप्रसाद जोशी र तीर्थनाथ अधिकारीसमेत गरी आठजना प्रतिभाशाली छात्रहरूको सहभागिता रहेको थियो । उक्त निबन्ध प्रतियोगिताको शीर्षक पृथ्वी समुद्र र आकाश राखिएको थियो । तत्काल मुनामदनजस्तो ज्यादै लोकप्रिय खण्डकाव्य लेखिसकेका महाकवि लक्ष्मीप्रसाद देवकोटा त्रिचन्द्र कलेजको उक्त निबन्ध प्रतियोगिताका परीक्षक रहेका थिए । उक्त निबन्ध प्रतियोगितामा देवकोटाका सहयोगीका रूपमा अंग्रेजी साहित्यका प्राध्यापक बोधविक्रम अधिकारी र देशकै उच्च प्राज्ञिक व्यक्तित्व खड्गमान सिंहको पनि सहभागिता रहेको थियो । नेपालबाट सर्वप्रथम एमए पास गर्ने व्यक्तित्व बोधविक्रम अधिकारी यदुनाथ खनालका पनि गुरु हुन् । नेपाली दन्त्यकथाका स्रष्टा बोधविक्रम अधिकारीको जन्म पनि यदुनाथकै गृहभूमि तनहुँमा १९५१ साल र निधन २००८ साल फागुनमा भएको हो । यदुनाथ साहित्य दर्शन र विज्ञानका त्रिवेणी विद्वान हुन् । तथापि, निबन्ध प्रतियोगिता सम्पन्न भएपछि सबै उत्तर पुस्तिकाहरू परीक्षक महाकवि देवकोटालाई बुझाइयो । परीक्षक देवकोटाले अंक निर्धारण गर्दा एकदेखि आठ नम्बरसम्म क्रमसंख्या राखेर निबन्धको मूल्यांकन गरेका थिए । । निबन्ध लेखन प्रतियोगिताअन्तर्गत मूल्यांकनको भाषाशैली, भावुकता, बौद्धिकता, प्रखरता, कल्पनाशक्ति, यथार्थ गहिराइ र चातुर्थजस्ता विषयलाई मापदण्डको आधार मानी अंक निर्धारण गरिएको थियो । यदुनाथको उत्तरपुस्तिकाको नम्बर पाँच रहेको थियो । अन्ततः निबन्ध प्रतियोगितामा सबैभन्दा बढी ६० अंक प्रथम श्रेणी प्राप्त गरी यदुनाथ खनाल सर्वप्रथम भै स्वर्णपदकको लागि योग्य मानिए । दोस्रो स्थानमा आजका अर्थविद् प्राडा साम्बदेव पाण्डे योग्य घोषित भए । साम्बदेव पाण्डेको उत्तरपुस्तिकाको नम्बर सात रहेको थियो । उक्त निबन्ध प्रतियोगितामा सहभागी आठैजना सबैले आआफ्नो क्षेत्रमा नाम र ख्याति कमाए, तर हुने बिरुवाको चिल्लो पात भनेजस्तै यदुनाथ खनालले प्राप्त गरेको राष्ट्रिय अन्तर्राष्ट्रिय प्राज्ञिक उचाइ र ख्याति आजसम्म कसैले कायम गर्न सकेका छैनन् । यसकारण असल र प्रतिभाशाली मानिसको लक्ष्य जीवनको प्रारम्भिक चरणदेखि नै सार्वजनिक हुदै जाँदो रहेछ भन्ने तथ्य यदुनाथको जीवनीबाट बुझ्न सकिन्छ । निबन्ध प्रतियोगिताका सहभागी २२ वर्षीय युवक यदुनाथ खनाल भविष्यमा गएर देशको विविध क्षेत्रका साथै अन्तर्राष्ट्रिय मामिला क्षेत्रमा समेत ख्यातिप्राप्त विद्वान बन्न सक्नेछन् भन्ने महाकवि देवकोटाले तत्काल गरेको सुदूरभविष्यवाणीलाई पनि आजको स्थितिमा स्मरण नगरिरहन सकिन्न । नेपाली साहित्यका विशिष्टसाधक एवं पूर्वीय र पाश्चात्य समालोचनका ज्ञाता तथा प्रख्यात अन्तर्राष्ट्रिय कूटनीतिज्ञ सरदार यदुनाथ खनालको प्रेरणादायी व्यक्तित्वबाट समाज, राष्ट्र र विशेषगरी युवा पुस्ताले लामो समयसम्म पनि प्रेरणा र ऊर्जा प्राप्त गरिरहनेछन् ।"
पारस खड्का डकआउट हुँदा नेदरल्यान्डसलाई ९५ रनको झिनो लक्ष्य,"काठमाडौँः विश्व क्रिकेट लिग च्याम्पियनसीप अन्तर्गत नेपालले नेदरल्यान्डसविरुद्ध निराशाजनक ब्याटिङ गरेको छ । नेदरल्यान्डसमा जारी खेलमा ३८१ ओभरमा सबै विकेट गुमाउदै नेपालले नेदरल्याण्डलाई ९५ रनको झिनो लक्ष्य दिएको छ । नेपालका ब्याट्सम्यान ज्ञानेन्द्र मल्ल, अनिल मण्डल, शरद भेषावकर, पारस खड्का, राजु रिजाल, विनोद भण्डारी, सोमपाल कामी, करण केसी, सन्दीप लामिछाने आउट भए बसन्त रेग्मी नटआउट हुँदै खेल सकियो । ज्ञानेन्द्र मल्ल १२ बलमा २ चौकासहित ११ रन बनाएर आउट भए भने अनिल मण्डल ३९ बलमा २० रन बनाउदै क्याच आउट भए । सँगै शरद भेषावकर ७१ बलमा १४ रन मात्र बनाएर आउट भए भने पारस खड्का पहिलो बलमै गोल्डेन डकआउट भए । त्यस्तै सागर पुन ३१ बलमा ७ रन बनाएर आउट भए भने राजु रिजाल दुई बलमा ३ रन बनाउदै आउट भए भने विनोद भण्डारी १९ बलमा ९ रन बनाएर आउट भए । सँगै, सोमपाल कामी २८ बलमा १२ रन बनाउदै आउट भए भने करण केसी २ बलमा रन नबनाउदै आउट भए । कुनै पनि ब्याट्सम्यानले सन्तोषजनक ब्याटिङ गर्न नसक्दा नेपालको प्रदर्शन कमजोर रहयो ।"
नेपाललाई झड्काः पारस खड्का गोल्डेन डकआउट,"काठमाडौँः विश्व क्रिकेट लिग च्याम्पियनसीप अन्तर्गत नेदरल्यान्डसविरुद्धको ब्याटिङमा पारस खड्का गोल्डेन डकआउट भएका छन् । अनिल मण्डल आउट भएपछि ब्याटिङ गर्न पुगेका पारस गोल्डेन डकआउट भएका हुन् । पारस आउट हुँदा नेपाललाई ठूलो झड्का लागेको छ । १३ ओभरको समाप्तीमा ३ विकेट गुमाउदै नेपालले ४० रन बनाएको छ । ज्ञानेन्द्र मल्ल दुई चौकासहित १२ बलमा ११ रन बनाएर आउट भएका थिए । भने अनिल मण्डल र पारस खड्का समेत आउट भएपछि नेपालमाथि दबाब परेको छ । अहिले क्रिजमा सरद भेषावकर र सागर पुन छन् । नेपालले नेदरल्यान्डविरुद्ध उसकै घरेलु मैदानमा प्रतिस्पर्धा गर्दैछ । विश्व क्रिकेट लिग च्याम्पियनको पहिलो खेलमा नेपालले बलियो प्रतिद्वन्द्वी पाएको हो । आठ टोली सहभागी विश्व क्रिकेट लिगमा नेदरल्यान्ड शीर्ष स्थानमा छ भने नेपाल छैठौँ स्थानमा छ । नेपालले सोमबार समेत नेदरल्यान्डसँग प्रतिस्पर्धा गर्नेछ । प्रतियोगितामा सहभागी शीर्ष चार टोलीले सन् २०१८ मा बंगलादेशमा हुने विश्वकप छनोटको प्रतिस्पर्धा गर्न पाउने छन् । प्रतियोगितामा नेपाल, नेदरल्यान्ड, हङकङ, पपुवा न्युगिनी, स्कटल्याण्ड, केन्या, नामिबिया र संयुक्त अरब इमिरेट्ससहि ८ राष्ट्र सहभागी छन् । ६ खेलमा चार खेल जितेको नेदरल्याण्ड्स १० अंकसहित शीर्ष स्थानमा भने ६ खेलमा दुई खेल जितेको नेपाल चार अंकसहित छैटौं स्थानमा छ ।"
नेदरल्याडसविरुद्ध नेपालको कमजोर ब्याटिङः सात विकेटले पराजित,"काठमाडौँः आईसिसी वल्र्ड क्रिकेट लिग(डब्लुसीएल) च्याम्पियनसिप अन्तर्गत नेदरल्यान्ड्सविरुद्धको पहिलो एकदिवसीय खेलमा नेपाल सात विकेटले पराजित भएको छ । नेदरल्यान्ड्सको भीआरए ग्राउन्डमा शनिबार सम्पन्न खेलमा नेपाली टोलीले कमजोर ब्याटिङ गर्यो । टस जितेपछि नेदरल्यान्ड्सले नेपाललाई पहिला ब्याटिङ गर्ने जिम्मा दिएको थियो । नेपाली टोली ३८१ ओभरमा ९४ रनमा समेटियो । ३८ रन जोड्दा केवल एक विकेट गुमाएको नेपाली टोली त्यसपछि लगातार दबाबमा रह्यो । नेपाली पालीमा प्रारम्भिक ब्याट्सम्यान अनिल मन्डलले सर्वाधिक २० रन जोडे । अर्का ओपनर ज्ञानेन्द्र मल्लले ११, तेस्रोक्रममा ब्याटिङ गर्न आएका शरद भेषावकरले १४ र तल्लोक्रमका सोमपाल कामीले १२ रन जोड्नुबाहेक अन्य नेपाली ब्याट्सम्यानले दोहोरो अंकमा रन जोड्न सकेनन् । कप्तान पारस खड्का गोल्डेन डक आउट भए । सागर पुनले सात, विकेटकिपर राजु रिजालले तीन, विनोद भन्डारीले नौ र बसन्त रेग्मीले सात (अविजित) रन जोडे । बलिङतर्फ डच टोलीका टिम भान डर गुग्टेन र माइकल रिप्पोनले तीन तीन विकेट लिए । रोएलोफ भान डर मार्वीले दुई तथा मुदासर बुखारी र पल भान मीकेरेनले एक एक विकेट लिए । घरेलु टोलीले १६५ ओभरमा तीन विकेट गुमाएर लक्ष्य पुरा गर्यो । विकेटकिपर वेस्ली वारेस्सीले ३७ र प्रारम्भिक ब्याट्सम्यान स्टेफन माइबर्घले अविजित ३३ रन बनाए । अर्का ओपनर रिप्पोन ६ तथा मध्यक्रमका बेन कुपर पनि ६ रनमा आउट भए । पहिलो विकेटका लागि १३ रनको साझेदारी गरेको नेदरल्यान्ड्सले दोस्रो विकेटका लागि ५७ रनको साझेदारी गर्यो ।"
नेपालको निराशाजनक ब्याटिङ ३५ ओभरमा ७ विकेट गुम्यो,"काठमाडौँः विश्व क्रिकेट लिग च्याम्पियनसीप अन्तर्गत नेपालले नेदरल्यान्डसविरुद्ध निराशाजनक ब्याटिङ गरेको छ । नेदरल्यान्डसमा जारी खेलमा ३५ ओभरको समाप्तिमा नेपालले ७ विकेट गुमाउँदै ८९ रन जोडेको छ । नेपालका ब्याट्सम्यान ज्ञानेन्द्र मल्ल, अनिल मण्डल, शरद भेषावकर, पारस खड्का, राजु रिजाल र विनोद भण्डारी आउट भएका छन् । ज्ञानेन्द्र मल्ल १२ बलमा २ चौकासहित ११ रन बनाएर आउट भए भने अनिल मण्डल ३९ बलमा २० रन बनाउदै क्याच आउट भए । सँगै शरद भेषावकर ७१ बलमा १४ रन मात्र बनाएर आउट भए भने पारस खड्का पहिलो बलमै गोल्डेन डकआउट भए । त्यस्तै सागर पुन ३१ बलमा ७ रन बनाएर आउट भए भने राजु रिजाल दुई बलमा ३ रन बनाउदै आउट भए भने विनोद भण्डारी १९ बलमा ९ रन बनाएर आउट भए । कुनै पनि ब्याट्सम्यानले सन्तोषजनक ब्याटिङ गर्न नसक्दा नेपालको प्रदर्शन कमजोर देखिएको छ । नेपाल नेदरल्यान्डविरुद्ध उसकै घरेलु मैदानमा प्रतिस्पर्धा गर्दैछ । विश्व क्रिकेट लिग च्याम्पियनको पहिलो खेलमा नेपालले बलियो प्रतिद्वन्द्वी पाएको हो । आठ टोली सहभागी विश्व क्रिकेट लिगमा नेदरल्यान्ड शीर्ष स्थानमा छ भने नेपाल छैठौँ स्थानमा छ । नेपालले सोमबार समेत नेदरल्यान्डसँग प्रतिस्पर्धा गर्नेछ । प्रतियोगितामा सहभागी शीर्ष चार टोलीले सन् २०१८ मा बंगलादेशमा हुने विश्वकप छनोटको प्रतिस्पर्धा गर्न पाउने छन् । प्रतियोगितामा नेपाल, नेदरल्यान्ड, हङकङ, पपुवा न्युगिनी, स्कटल्याण्ड, केन्या, नामिबिया र संयुक्त अरब इमिरेट्ससहि ८ राष्ट्र सहभागी छन् । ६ खेलमा चार खेल जितेको नेदरल्याण्ड्स १० अंकसहित शीर्ष स्थानमा भने ६ खेलमा दुई खेल जितेको नेपाल चार अंकसहित छैटौं स्थानमा छ ।"
एघारौं क्विक्स् ग्रिनल्यान्ड अन्तरविद्यालय बास्केटबल,"काठमाडौंः एघारौं क्विक्स् ग्रिनल्यान्ड अन्तरविद्यालय बास्केटबल प्रतियोगिताअन्तर्गत शुक्रबार भएको खेलमा आयोजक ग्रिनल्यान्ड स्कुलले स्काइलार्कमाथि ५८५६ को रोमाञ्चक जित हात पारेको छ । सिनियर ब्वाइजअन्तर्गत स्काइलार्क विरुद्धको खेलमा अन्तिम मिनेट अघिसम्म ५२५६ ले पछि परेको ग्रिनल्यान्डले दिलीप पुनमगरको उत्कृष्ट प्रदर्शनबाट नतिजा आफ्नो पक्षमा पारेको थियो । दिलीपले लगातार दुईवटा थ्रीप्वाइन्टर प्रहार गरेका थिए । खेलभर बेजोड प्रदर्शन गरेका दिलीपले महत्वपूर्ण २२ अंकको योगदान दिए । जुनियर ब्वाइजमा पनि ग्रिनल्यान्डले दोस्रो जित निकालेको छ । अस्मित बम्जनको सर्वाधिक १५ स्कोरको मद्दतमा ग्रिनल्यान्डले बाल विकासलाई ३११२ को फराकिलो अन्तरले हरायो । जुनियर ब्वाइजककै अन्य खेलमा एचएचसीएले बीएनएलाई ३४२६ ले हराउँदा नेरिकले सेन्ट जोसेफलाई ३२१२ ले रोक्यो । त्यस्तै ओडीसीले नवजीवनलाई १५४ ले तथा एन्जल लडले मनास्लुलाई ३५१५ ले हराए । धापासीस्थित ग्रिनल्यान्ड स्कुुलको कोटमा भएको सिनियर ब्वाइजको अन्य खेलमा दीपज्योति, एचएचसीए र पोलेसीले जित निकालेका छन् । दीपज्योतिले ह्वाइटहवनलाई २८७ ले एचएचसीएले बीएनएलाई ६०३९ ले तथा पोलेसीले नवजीवनलाई ३७१९ ले हराउन सफल भए ।"
नेदरल्यान्डसविरुद्ध नेपालको ब्याटिङः पाँच ओभरमा एक विकेटको क्षतिमा २३ रन,"काठमाडौँः विश्व क्रिकेट लिग च्याम्पियनसीप अन्तर्गत नेपालले नेदरल्यान्डसविरुद्ध ब्याटिङ गरिराखेको छ । पाँच ओभरको समाप्तीमा नेपालले एक विकेटको क्षतिमा २३ रन बनाएको छ । ज्ञानेन्द्र मल्ल दुई चौकासहित १२ बलमा ११ रन बनाएर आउट भएका छन् । क्रिजमा ओपनिङ ब्याट्सम्यान अनिल मण्डल र सरद भेषवाकर छन् । नेपालले नेदरल्यान्डविरुद्ध उसकै घरेलु मैदानमा प्रतिस्पर्धा गर्दैछ । विश्व क्रिकेट लिग च्याम्पियनको पहिलो खेलमा नेपालले बलियो प्रतिद्वन्द्वी पाएको हो । आठ टोली सहभागी विश्व क्रिकेट लिगमा नेदरल्यान्ड शीर्ष स्थानमा छ भने नेपाल छैठौँ स्थानमा छ । नेपालले सोमबार समेत नेदरल्यान्डसँग प्रतिस्पर्धा गर्नेछ । प्रतियोगितामा सहभागी शीर्ष चार टोलीले सन् २०१८ मा बंगलादेशमा हुने विश्वकप छनोटको प्रतिस्पर्धा गर्न पाउने छन् । प्रतियोगितामा नेपाल, नेदरल्यान्ड, हङकङ, पपुवा न्युगिनी, स्कटल्याण्ड, केन्या, नामिबिया र संयुक्त अरब इमिरेट्ससहि ८ राष्ट्र सहभागी छन् । ६ खेलमा चार खेल जितेको नेदरल्याण्ड्स १० अंकसहित शीर्ष स्थानमा भने ६ खेलमा दुई खेल जितेको नेपाल चार अंकसहित छैटौं स्थानमा छ ।"
नेपाल नेदरल्यान्डसविरुद्ध ब्याटिङ गर्दै,"काठमाडौँः विश्व क्रिकेट लिग च्याम्पियनसीप अन्तर्गत शनिबारको खेलमा नेपालले नेदरल्यान्ड्विरुद्ध ब्याटिङ गर्दैछ । टस हार्दै नेपालले ब्याटिङको निम्तो पाएको हो । शनिबार नेपाली समयअनुसार पौने ३ मा सुरु हुने खेलमा नेपालले नेदरल्यान्डविरुद्ध उसकै घरेलु मैदानमा प्रतिस्पर्धा गर्दैछ । विश्व क्रिकेट लिग च्याम्पियनको पहिलो खेलमा नेपालले बलियो प्रतिद्वन्द्वी पाएको हो । आठ टोली सहभागी विश्व क्रिकेट लिगमा नेदरल्यान्ड शीर्ष स्थानमा छ भने नेपाल छैठौँ स्थानमा छ । नेपालले सोमबार समेत नेदरल्यान्डसँग प्रतिस्पर्धा गर्नेछ । प्रतियोगितामा सहभागी शीर्ष चार टोलीले सन् २०१८ मा बंगलादेशमा हुने विश्वकप छनोटको प्रतिस्पर्धा गर्न पाउने छन् । प्रतियोगितामा नेपाल, नेदरल्यान्ड, हङकङ, पपुवा न्युगिनी, स्कटल्याण्ड, केन्या, नामिबिया र संयुक्त अरब इमिरेट्ससहि ८ राष्ट्र सहभागी छन् । ६ खेलमा चार खेल जितेको नेदरल्याण्ड्स १० अंकसहित शीर्ष स्थानमा भने ६ खेलमा दुई खेल जितेको नेपाल चार अंकसहित छैटौं स्थानमा छ ।"
फेलप्सको अर्को कीर्तिमान,"रियो दी जेनेरियोः ओलम्पिक खेलकुदको इतिहासमा सर्वाधिक स्वर्ण र सर्वाधिक पदक जित्ने खेलाडीको कीर्तिमान बनाएका अमेरिकी पौडीबाज माइकल फेलप्सले आफ्नो नाममा अर्को कीर्तिमान पनि थपेका छन् । जारी ओलम्पिक खेलकुदअन्तर्गत बिहीबार राति भएको पुरुष पौडीको दुई सय मिटर इन्डिभिजुअल मेड्ली स्पर्धामा स्वर्ण पदक जितेसँगै फेलप्सको नाममा अर्को कीर्तिमान थपिएको हो । उक्त स्पर्धामा स्वर्ण पदक जित्नासाथ ३१ वर्षीय फेलप्सले सबैभन्दा पहिला आफ्नो चारवटा औंला देखाएका थिए, जसको दोहोरो अर्थ थियो । पहिलो, जारी रियो ओलम्पिकमा आफूले जितेको स्वर्ण संख्या चार पुगेको छ भन्ने संकेत दिनु र दोस्रो, आफू लगातार चारवटा ओलम्पिकको एउटै स्पर्धामा स्वर्ण पदक जित्ने पहिलो खेलाडी बनेँ भनेर सन्देश दिनु । फेलप्सले लगातार चारवटा ओलम्पिकको पुरुष दुई सय मिटर इन्डिभिजुअल मेड्ले स्पर्धामा स्वर्ण पदक जितेका हुन् । लगातार चारवटा ओलम्पिकको एउटै स्पर्धामा स्वर्ण पदक जित्ने उनी विश्वकै एकमात्र खेलाडी हुन् । उनले सन् २००४ मा भएको एथेन्स ओलम्पिक, सन् २००८ मा भएको बेइजिङ ओलम्पिक र सन् २०१२ मा भएको लन्डन ओलम्पिकमा पनि यो स्पर्धामा स्वर्ण पदक जितेका थिए । एथेन्स र बेइजिङ ओलम्पिकमा त फेलप्सले यो स्पर्धामा विश्व कीर्तिमानसहित स्वर्ण पदक जितेका थिए । ओलम्पिक खेलकुदको इतिहासमा उनी सर्वाधिक स्वर्ण र सर्वाधिक पदक जित्ने खेलाडी पनि हुन् । ओलम्पिकमा उनले जितेको स्वर्ण पदक संख्या २२ पुगेको छ । यसअघिका तीन ओलम्पिकमा १८ स्वर्ण जितेका फेलप्सले जारी ओलम्पिकमा पनि चारवटा स्वर्ण पदक आफ्नो पोल्टामा पारिसकेका छन् । उनले एथेन्स ओलम्पिकमा ६, बेइजिङ ओलम्पिकमा आठ र लन्डन ओलम्पिकमा चारवटा स्वर्ण पदक जितेका थिए । जारी रियो ओलम्पिकमा भने उनले हालसम्म दुई सय मिटर बटरफ्लाई, दुई सय मिटर इन्डिभिजुअल मेड्ली, चार गुना एक सय मिटर फ्रिस्टाइल रिले र चार गुना दुई सय मिटर फ्रिस्टाइल रिले स्पर्धामा स्वर्ण पदक जितेका हुन् । फेलप्सले सन् २००० मा अस्ट्रेलियाको सिड्नीमा भएको ओलम्पिकदेखि सहभागिता जनाउन थाले पनि आफ्नो पहिलो सहभागितामा भने स्वर्ण जित्न सकेका थिएनन् । फेलप्सले अब जारी ओलम्पिकमा एक सय मिटर बटरफ्लाई र चार गुना एक सय मिटर मेड्लीमा प्रतिस्पर्धा गर्न बाँकी छ । उनले ओलम्पिक खेलकुदमा हालसम्म जितेको कुल पदक संख्या भने २६ पुगेको छ । उनले एथेन्स ओलम्पिकमा दुई कांस्य र लन्डन ओलम्पिकमा दुई रजत पदक पनि जितेका थिए । बेइजिङ ओलम्पिकमा त उनले आफूले स्वर्ण पदक जितेका आठ स्पर्धामध्ये सातवटामा विश्वकीर्तिमान र एउटा स्पर्धामा ओलम्पिकको कीर्तिमान तोडेका थिए । लन्डन ओलम्पिकपछि सक्रिय खेल जीवनबाट सन्न्यास लिएका फेलप्स त्यसको दुई वर्षपछि पुनः खेलमा फर्किए । उनले ओलम्पिकको व्यक्तिगत स्पर्धामा १३ र टिम स्पर्धामा नौवटा स्वर्ण पदक जितेका छन् । सर्वाधिक पदक जित्ने खेलाडीको सूचीमा रहेका फेलप्सका निकटतम प्रतिद्वन्द्वी तत्कालीन सोभियत संघकी लारिसा लात्निनाले नौ स्वर्ण, पाँच रजत र चार कांस्य गरी कुल १८ वटा पदक जितेकी छन् । उनी जिम्न्यास्टिक खेलाडी हुन् । यसैगरी तेस्रो स्थानमा रहेका सोभियत संघकै अर्का जिम्न्यास्टिक खेलाडी निकोलाई आन्द्रिनोभले सात स्वर्ण, पाँच रजत र तीन कांस्य गरी कुल १५ वटा पदक हात पारेका छन् । चौथो स्थानमा रहेका सोभियत संघकै जिम्न्यास्टिक खेलाडी बोरिस साख्लिनले पनि सात स्वर्ण, चार रजत र दुई कांस्यसहित कुल १३ पदक जितेका छन् । बिहीबार राति भएको दुई सय मिटर इन्डिभिजुअल मेड्ली स्पर्धामा स्वर्ण पदक जित्न उनले निर्धारित दूरी एक मिनेट ५४६६ सेकेन्डमा पूरा गरेका थिए । दोस्रो स्थानमा रहेका जापानी खेलाडी कोसुके हागिनोले निर्धारित दूरी एक मिनेट ५६६१ सेकेन्डमा पूरा गरे । चीनका सुन वाङले निर्धारित दूरी एक मिनेट ५७०५ सेकेन्डमा पूरा गर्दै कांस्य पदक जिते । चर्चित अमेरिकी खेलाडी रायन लोच्ते भने निराशाजनक प्रदर्शन गर्दै पाँचौं भए । यसैगरी पौडीकै पुरुष दुई सय मिटर ब्याकस्ट्रोक स्पर्धाको उपाधि अमेरिकाका रायन मर्फीले जिते । उनले निर्धारित दूरी एक मिनेट ५३६२ सेकेन्डमा निर्धारित दूरी पार गरेका थिए । उक्त स्पर्धामा अस्ट्रेलियन खेलाडी मिचेल लार्किनले निर्धारित दूरी एक मिनेट ५३९६ सेकेन्डमा पूरा गर्दै रजत पदक हात पारे । निर्धारित दूरी एक मिनेट ५३९७ सेकेन्डमा पूरा गर्दै रुसका एभ्गेनी रिलोभ तेस्रो भए । म्यानुअललाई ऐतिहासिक सफलता सिमोन म्यानुअल ओलम्पिक खेलकुदअन्तर्गत पौडीमा स्वर्ण पदक जित्ने पहिलो अफ्रिकनअमेरिकन महिला खेलाडी बनेकी छिन् । बिहीबार भएको पौडीको महिला एक सय मिटर फ्रिस्टाइल स्पर्धामा क्यानडाकी पेन्नी ओलेक्सियाकसँगै संयुक्त रूपमा स्वर्ण जित्दै म्यानुअलले ऐतिहासिक उपलब्धि हात पारेकी हुन् । म्यानुअल र ओलेक्सियाकले एकै समयमा दूरी पूरा गरेपछि दुवैलाई विजेता घोषणा गरिएको हो । एकल विजेता घोषित हुन नसके पनि म्यानुअलका लागि पदक अर्थपूर्ण बन्यो । आफ्नो स्वर्ण पदकले आफूजस्तै अन्य खेलाडीलाई थप हौसला मिल्ने विश्वास म्यानुअलले व्यक्त गरिन् । यो पदक मलाई समर्थन र प्रेरित गर्ने सबैप्रति समर्पण गर्न चाहन्छु', उनले भनिन्, जसले मलाई यो खेलप्रति माया जगायो र यहाँसम्म आइपुग्न मद्दत गर्यो । मैले जितेको यो पदकले मजस्तै अन्य खेलाडीलाई पनि प्रेरणा दिने विश्वास लिएकी छु ।' उक्त स्पर्धामा विश्व कीर्तिमानधारी अस्टे्लियन खेलाडी केट क्याम्पबेलसमेत सहभागी थिइन् । म्यानुअल र ओलेक्सियाकले क्याम्पबेललाई स्तब्ध तुल्याउँदै स्वर्ण जित्न सफल भएका हुन् । सुरुआती ५० मिटरको प्रतिस्पर्धासम्म क्याम्पबेल र उनकी बहिनी अग्र स्थानमा थिए । क्याम्पबेल सबैभन्दा अघि थिइन् भने उनको साथमै थिइन्, बहिनी ब्रोन्टी पनि । यद्यपि पछिल्लो ५० मिटरको प्रतिस्पर्धामा क्याम्पबेल दिदीबहिनीलाई पछि पार्दै म्यानुअल र ओलेक्सियाक अघि आए । प्रतिस्पर्धा समाप्त हुँदा ब्रोन्टी चौथो स्थानमा रहिन् भने दिदी केट छैटौं स्थानमा पुगिन् । ओलेक्सियाकका लागि पनि पदक महत्वपूर्ण बनेको छ । १६ वर्षीया ओलेक्सियाक २१ औं शताब्दीमा जन्मिएर कुनै पनि ओलम्पिक खेलकुदमा पौडीतर्फ स्वर्ण पदक जित्ने पहिलो खेलाडी बनेकी छिन् । आयोजकले म्यानुअल र ओलेक्सियाकलाई एकै स्थानमा राखेर पदक वितरण गरेको थियो । आयोजकले मेडल वितरण समारोहमा समेत पहिले म्यानुअलको देश अमेरिका र त्यसपछि ओलेक्सियाकको देश क्यानडाको राष्ट्रिय गान बजाएको थियो । आफ्नो देशको राष्ट्रिय गान बज्दा म्यानुअल निकै भावुक बनेकी थिइन् । उनको आँखाबाट आँसु झारेको थियो । म लामो यात्रा पार गर्दै यहाँ आइपुगेकी हँु, त्यसैले म निकै उत्साही बनेकी छु', म्यानुअलले भनिन् । म्यानुअलले ओलम्पिक खेलकुदअन्तर्गत पौडीको एक सय मिटर फ्रिस्टाइलमा ३२ वर्षपछि अमेरिकालाई स्वर्ण पदक दिलाएकी हुन् । सन् १९८४ को ओलम्पिकमा एक सय मिटर फ्रिस्टाइलमा स्वर्ण जितेयता अमेरिकाले उक्त स्पर्धामा सफलता हात पार्न सकेको थिएन । संयोगवश त्यसबेला पनि दुई अमेरिकन खेलाडी नान्सी हगसेड र कयारी स्टेइनसेइफरले संयुक्त रूपमा स्वर्ण पदक जितेका थिए । यसअघि ओलम्पिक खेलकुदमा पछिल्लो पटक सन् २००० मा सिड्नीमा ५० मिटर फ्रिस्टाइलमा दुई खेलाडीले संयुक्त रूपमा स्वर्ण पदक बाँडेका थिए । त्यतिबेला अमेरिकन खेलाडी गारी हल र एन्थोनी इर्भिनले संयुक्त रूपमा स्वर्ण जितेका थिए । त्यसबेला इर्भिन ओलम्पिक खेलकुदमा स्वर्ण पदक जित्ने पहिलो अफ्रिकनअमेरिकन खेलाडी बनेका थिए । उनी जारी रियो ओलम्पिकमा समेत अमेरिकी टोलीमा छन् । महिलातर्फको दुई सय मिटर ब्रेस्टस्ट्रोक स्पर्धाको उपाधि जापानी खेलाडी रिए कानेतोले जितिन् । उनले निर्धारित दूरी पार गर्न दुई मिनेट २०३० सेकेन्ड समय खर्चिएकी थिइन् । उक्त स्पर्धामा रुसी खेलाडी युलिया एफिमोभा दोस्रो भइन् । ओलम्पिक सुरु हुनुअघि डोपिङ विवादमा मुछिएकी एफिमोभाले निर्धारित दूरी पार गर्न दुई मिनेट २१९७ सेकेन्ड समय खर्चिइन् । निर्धारित दूरी दुई मिनेट २२२८ सेकेन्डमा पूरा गरेकी चीनकी झिङ्लिन सी तेस्रो भइन् ।"
रियो ओलम्पिकमा नेपालको नयाँ राष्ट्रिय कीर्तिमान,"काठमाडौँः ब्राजिलमा जारी रियो ओलम्पिक २०१६ अन्तर्गत एक हजार ५०० मि दौडमा नेपालकी सरस्वती भट्टराईले नयाँ राष्ट्रिय कीर्तिमान कायम गरेकी छिन् । रियो द जेनेरियोमा शनिबार बिहान भएको स्पर्धामा उनले दौडमा नेपालको २६ वर्ष पुरानो राष्ट्रिय कीर्तिमानलाई भङ्ग गर्दे नयाँ कीर्तिमान बनाएकी हुन् । दौडको पहिलो हिट्समा १३ औँ स्थानमा रहँदै उनले निर्धारित दूरी पार गर्न ४ मिनेट ३३९४ सेकेन्ड लगाइन् । यो नेपालका लागि नयाँ राष्ट्रिय कीर्तिमान हो । यसै दूरीको स्पर्धाअन्तर्गत सन् १९९० को एसियाली खेलकुदमा राजकुमारी पाण्डेले ४ मिनेट ३४४५ सेकेन्डको राष्ट्रिय कीर्तिमान बनाएकी थिइन् । यसअघि सरस्वती आफैँले भने यो स्पर्धामा समय ४ मिनेट ४०।१५ सेकेन्डको प्रदर्शन गरेकी थिइन् । नयाँ राष्ट्रिय कीर्तिमान कायम गरेपनि सरस्वती प्रतियोगिताबाट बाहिरिएकी छिन् । यो स्पर्धामा ४ मिनेट १०६१ सेकेन्डमा दूरी पार गरेकी इथोपियाकी गेन्जेबा डिबाबा पहिलो हुँदै दोस्रो चरणमा प्रवेश गरिन् । यस्तै आयरल्यान्ड, अमेरिका, अस्ट्रेलिया, पोल्यान्ड, जर्मनीका धाविका पनि दोस्रो चरणमा प्रवेश गर्न सफल भए ।"
फिजीका लागि ऐतिहासिक दिन,"रियो दी जेनेरियोः फिजीले ओलम्पिक खेलकुदमा पहिलो स्वर्ण पदक जितेको छ । ब्राजिलको राजधानी रियो दी जेनेरियोमा जारी गृष्मकालीन ओलम्पिक खेलकुदमा फिजीको रग्बी सेभेन्स टोलीले देशलाई ओलम्पिक खेलकुदमा पहिलो स्वर्ण पदक दिलाएको हो । बिहीबार अबेर भएको फाइनल खेलमा फिजीको टोलीले बेलायतलाई ४३७ ले पराजित गर्दै स्वर्ण पदक पक्का गरेको हो । आफ्नो टोलीले रियोमा स्वर्ण जितेसँगै फिजीमा खुसीयाली मनाउन सुरु भएको छ । रग्बी सेभेन्स फिजीको राष्ट्रिय खेल हो । फिजीमा निकै ससाना गाउँ र टोलमा समेत रग्बी सेभेन्सको टोली खडा गरिएको छ । त्यसैले रग्बी सेभेन्स खेल फिजीका जनतामाझ निकै लोकप्रिय मानिन्छ । फिजीका जनताले फाइनलमा आफ्नो टोलीले बेलायतलाई पराजित गर्दै स्वर्ण जितेको राजधानी शुभास्थित १५ हजार सिट क्षमताको राष्ट्रिय रंगशालामा प्रोजेक्टरमार्पत ठूलो पर्दामा हेरेका थिए । फाइनल खेलका क्रममा केही समर्थकले चर्चसम्म पुगी आफ्नो टोलीको सफलताका लागि प्रार्थनासमेत गरेका थिए । बिजुलीबत्तीको सुविधा नभएका गाउँबाट समेत सर्वसाधारण टेलिभिजनमा आफ्नो टोलीको खेल हेर्न राजधानी शुभ पुगेका थिए । आफ्नो टोलीको हौसला बढाउन रियोमै पुगेका फिजीका प्रधानमन्त्री फ्राङ्क बइनीमारामाले ओलम्पिक खेलकुदमा प्राप्त अहिलेसम्मकै ठूलो उपलब्धिमा सबैलाई बधाई दिएका छन् । हाम्रो देशको इतिहासमै यो एक अविस्मरणीय क्षण बन्न पुगेको छ । हामीले ओलम्पिक खेलकुदमा पहिलो स्वर्ण पदक जितेका छौं', फिजीका प्रधानमन्त्री बइनीमारामाले भनेका छन्, यो खुसीको क्षणमा सबैलाई बधाई दिन चाहन्छु ।' रियोमै सञ्चारकर्मीहरूलाई दिएको प्रतिक्रियामा प्रधानमन्त्री बइनीमारामाले गत फ्रेब्रुअरीमा फिजीमा आएको विन्सटन आँधीलाई सम्झिए । अहिलेसम्मकै दोस्रो ठूलो ध्वंशात्मक आँधी मानिएको विन्सटनका कारण फिजीमा ४४ जनाको ज्यान गएको थियो । फिजीका जनताले गत फ्रेब्रुअरीमा विन्सटनको सामना गर्नुपर्यो, जसबाट हामीले ४४ आफन्तलाई गुमाएका थियौं', प्रधानमन्त्री बइनीमारामाले भने, रग्बीको यो ऐतिहासिक सफलताले हामीलाई त्यो दुःख भुलाउने अवसर दिएको छ ।' उनले ओलम्पिकको सफलताले फिजीले पनि विश्व मानचित्रमा आफूलाई चिनाउन सफल भएको दाबीसमेत गरेका छन् । यसअघिसम्म फिजी विश्व मानचित्रमा एउटा थोप्लो जस्तो मात्रै थियो । तर यो ओलम्पिकको स्वर्ण पदकले फिजीलाई विश्वमै अघि ल्याएको छ', उनले भने । बिहीबार फिजी र इङ्ल्यान्डबीचको फाइनल खेल नौ लाख फिजियनले हेरेको बताइएको छ । फिजीले आफ्नो देशले फाइनल खेल्ने दिन विद्यालयहरूमा समेत बिदाको घोषणा गरेको थियो । बैंकलगायत कार्यालयहरूमा पनि काम ठप्प भएका थिए । फिजीको एक बैंकको मुख्यद्वारमै लेखिएको थियो, फिजीले इतिहास रच्दै छ । त्यसैले कृपया फिजीको खेल नसकिएसम्मका लागि अबको ३० मिनेट यो कार्यालयमा छुट्टी दिइएको सूचना जारी गरिएको छ ।' फिजीको राष्ट्रिय ध्वजावाहक विमानसेवाहरूले पनि आफ्नो राष्ट्रले प्राप्त गरेको ऐतिहासिक सफलताको खुसीयाली मनाउन ग्राहकलाई फिजीको बियरमात्र उपलब्ध गराउने घोषणा गरेको छ । प्रधानमन्त्रीले स्वर्ण पदक विजेता टोलीलाई स्वदेशमा भव्य स्वागत गरिने बताएका छन् । विश्व च्याम्पियन लङलाई स्वर्ण विश्व च्याम्पियनसमेत रहेका चिनियाँ खेलाडी मा लङले ओलम्पिक खेलकुदअन्तर्गत टेबुलटेनिसमा पुरुष एकलतर्फको उपाधि जितेका छन् । उनले बिहीबार राति भएको फाइनलमा आफ्नै राष्ट्रका झाङ जिकेलाई हराए । वेस्ट अफ सेभनका आधारमा खेलाइएको फाइनलमा लङले अघिल्ला चारवटै सेटको नतिजालाई आफ्नो पक्षमा पार्दै स्वर्ण पदक हात पारेका हुन् । झाङ भने ओलम्पिकका साविक विजेता खेलाडी हुन् । लङ विश्व वरीयताको पहिलो स्थानमा रहेका खेलाडी हुन् । पुरुष एकलतर्फ जापानका जुन मिजुतानीले कांस्य पदक हात पारे । विश्व टेबुलटेनिसको आफ्नो दबदबालाई चीनले जारी ओलम्पिकमा पनि कायमै राखेको छ । यसअघि चीनकै दिङ निङले महिला एकलतर्फको उपाधि जितेकी थिइन् । उनले पनि फाइनलमा आफ्नै राष्ट्रकी ली झियाओझीलाई हराएकी थिइन् । झियाओझी ओलम्पिकमा महिला एकलतर्फकी साविक विजेता खेलाडी हुन् । यसैगरी जुडोको एक सय केजी तौलसमूहमा चेक गणतन्त्रका लुकास क्रापालेकले स्वर्ण पदक जिते । उनले फाइनलमा अजरबैजानका एल्मर गासिमोभलाई हराउँदै स्वर्ण हात पारेका हुन् । उक्त स्पर्धामा फ्रान्सेली खेलाडी साइरिल मारेट र जापानका रियुनोसुकेले कांस्य पदक जिते । जुडोकै महिलातर्फको ७८ केजी तौलसमूहमा अमेरिकी खेलाडी कायला ह्यारिसनले स्वर्ण पदक जितिन् । उनले फाइनलमा फ्रान्सकी आउड्री तेसुमेओलाई पराजित गरिन् । उक्त स्पर्धामा ब्राजिलकी मायरा एग्विर र स्लोभानियाकी एनामारी भेलेन्सेकले संयुक्त रूपमा कांस्य पदक जिते । यसैगरी आर्चरीको महिला इन्डिभिजुअल स्पर्धाको स्वर्ण पदक दक्षिण कोरियाकी चाङ हेजिनले जितिन् । उक्त स्पर्धामा जर्मनीकी लिसा अलरुहले रजत र दक्षिण कोरियाकी की कीले कांस्य पदक हात पारिन् ।"
