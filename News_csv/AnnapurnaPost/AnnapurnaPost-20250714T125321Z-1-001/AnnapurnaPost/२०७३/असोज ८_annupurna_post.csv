शीर्षक,विवरण
संस्कारव्यवहार र सुशासन,"प्रधानमन्त्री पुष्पकमल दाहाल भारत भ्रमणमा जाने दिन म बिहान १० बजे काठमाडौं आउन विराटनगर विमानस्थलमा थिएँ । काठमाडौंमा प्रमका लागि विशेष बन्दोबस्त गर्दा जहाज निर्धारित समयभन्दा ५० मिनेट ढिलो उड्यो । त्यो उडानबाट काठमाडौं आउनेमा ह्विल चियरमा एकजना बिरामी पनि थिए । हातमा पूरै पट्टी लगाएका उनी खिन्न र मर्माहत देखिन्थे । पछि जहाजमा पस्दा देखियो, त्यहाँ एकजना पूर्वप्रधानमन्त्री पनि थिए । उनले यी घटना र परिस्थितिलाई के कसरी महसुस गरे उनको अनुभूति थाहा भएन । यो प्रसंग कोट्याउनुको तात्पर्य हो यो देशमा प्रणाली विकासको सोच बनेको छैन, व्यवहार देखिएकी छैन । पुरानै मानसिकता र ढर्रामा लड्खडाइरहेको छ देश । यो देशका नेतागणलाई सत्तामा पुगेपछि सान र शौकतमा नै रमण गर्ने इच्छा हुँदो रहेछ । यसको अर्थ कसैको सुरक्षा व्यवस्थामा कमी हुनुपर्छ भन्ने होइन । तर सुरक्षा सुविधा प्रदान गर्दा अरूको हुर्मत र हैरानीलाई पनि हेरिनुपर्छ । यस्ता तरिका र व्यवहारले के सन्देश जान्छ भन्ने महत्त्वपूर्ण हुन्छ । उपयुक्त प्रणालीको विकास तथा प्रविधिको सही र भरपर्दो उपयोग नहुँदा ढुक्क नहुन नसकेर सम्बन्धित अधिकारीहरू विमानस्थल नै बन्द गर्न पुग्छन् । अन्यत्र मुलुकका अन्तर्राष्ट्रिय विमानस्थलमा के यस्तै हुन्छ ? जे भए पनि लामो समय कुनै व्यक्तिका लागि उडानहरू अवरुद्ध हुनु र उडिरहेका जहाज अवतरण गर्न नपाउनु हरदृष्टिले उचित मान्न सकिन्न । यो घटनाक्रमले बताउँछ  हामी प्रणाली विकासमा लागेका छैनौं । कोही पनि जवाफदेही छैन । पद र प्रतिष्ठा खुबै चाहिने तर जिम्मेवारी र जवाफदेही नहुने गरी । सुशासनको रट त खुबै लगाएका छौं । शान्ति, समृद्धि र स्थायित्व हाम्रो गन्तव्य पनि भन्छौं । तर गरिरहेछौं त्यस विपरीत । आखिर हामी कहाँ चुक्यौं ? हाम्रो गन्तव्य र दिशा हराउँदैछ किन ? हामीले इतिहासबाट केही पनि सिकेनौं । हामी भूराजनैतिक धरातलीय यथार्थताको कूटनैतिक शैली र व्यवहारमा चुक्यौं । सुशासनको अभ्यासमा पनि चुक्यौं । सुसंस्कार र पद्धति निर्माणमा चुक्यौं । पुराना पनि कतिपय राम्रा शिक्षा र विषय थिए भन्ने पूरै बिर्सियौं । स्वच्छता र इमानको उच्च मूल्य हुन्छ भन्ने बिर्सियौं । जनताले होइन, यो देश हाँकेछौं भन्ने पार्टी र तिनका नेता मण्डलीले चुकाउँदै गए हामीलाई । हामी जान्नेसुन्ने भन्नेहरू पनि तिनका पछिपछि चुक्तै गयौं । हामीले नेता मानेका गुटपतिहरू, वास्तवमा छोटे राजा नै हुन् । यी छोटे राजाहरूले छिनछिनमा शक्ति केन्द्र बनाउँछन् र हराइजान्छन् । यिनीहरूको सत्ता गठजोडको आधार र पहिचानको मेलो कसैले पाउन सक्तैन । किनकि नीति, सिद्धान्त, विचार र व्यवहारसँग यिनलाई खासै सरोकार छैन । हिजो औंला ठड्याएर धारेहात लगाउनेहरू आज कुम जोडेर बस्छन् । यिनीहरूको ऊर्जाको गति अध्यात्म र भौतिक विज्ञान कुनैका सिद्धान्तले ठम्याउन व्याख्या गर्न सक्दैन । यी अध्ययन र मननविहीन मानार्थ र तदर्थ पदाधिकारी हुन् । चिन्ता र चासोका विषय त एउटै हो यो देश कहाँ पुग्ने हो ? यी छोटे राजाहरूले कहाँ पुर्याउने हुन् ? एक थान संविधान प्राप्त हुँदैमा देशले गति नलिँदो रै'छ भन्ने त प्रष्ट भइसकेको छ । इमान र जिम्मेवारीबोध भएको शक्तिले मात्र राष्ट्रलाई निकास दिन सक्छ । किन राजनीतिक पार्टी र तिनका नेताहरू हरेक विषयमा आफ्नो स्पष्ट अभिमत दिन सक्दैनन् ? वास्तवमा राष्ट्र अन्योल र अस्पष्टताको बन्दी बनेको छ । स्पष्ट भए भनिएका विषय व्यवहारमा झनै अस्पष्ट हुँदैछन् । संविधान कार्यान्वयन पूरै शंकाको घेरामा परिसकेको छ । हुने र नहुने सबै एकै ठाउँमा मिसाएपछि अन्योल नभएर अरू के नै हुन्छ र ? सुशासन प्रसंगतर्फ विचार गरौं । जसरी स्वस्थ हुन सफल हावा, पानी र खाना आवश्यक हुन्छ त्यसरी नै सुशासनका लागि जवादेहिता र पारदर्शिता आवश्यक हुन्छ । इमानदारीले मात्र यसलाई सुनिश्चित गर्न सक्दछ । तर विडम्बना राजनीति भ्रष्ट भइसकेको छ । यसले स्वार्थी गुट निर्माण र अपराधीकरणभ्रष्टीकरणलाई विशेषता बनाइसकेको छ । गुण्डाराज व्याप्त छ । परिणामस्वरूप प्रशासनसंयन्त्र र समाजका हरेक संरचनामा त्यही भ्रष्टीकरण प्रवाह भइरहेछ । विगतलाई गाली गर्नेहरूले वर्तमानमा आफूले के गर्दैछौ भन्ने हेक्का राखेका छैनन् । 'राज' शब्दलाई घृणा गरेर राजमार्गलाई लोकमार्ग भन्नेहरूले आफ्नो राजकीय भ्रमण र राजकीय सम्मानमा थोरै पनि थपघट भएको मन पराउँदैनन् । मान र व्यक्ति पूजामा यिनीहरूको बढ्दो मोहले गर्नेलाई भन्दा हेर्नेलाई लाज भएको छ । बेतुक लाखे मेला भर्न र घुमफिरमा जाँदा आउँदा घाँटीले नथाम्ने माला र खाँदा भिरेर घन्टौ बस्दा पनि लाज हुँदैन यिनलाई । यो दम्भ, अहंकार, स्वार्थ र व्यक्ति पूजालाई प्रोत्साहित गर्ने संस्कार हो । विगतमा यस्तो संस्कृति थिएन, अहिले मौलाउँदै छ । कोही सम्मानित हुनु राम्रै हो । तर त्यो सहज ढंगको र पाच्य हुनुपर्छ । युक्तिसंगत हुनुपर्छ । सार्वजनिक जिम्मेवारीमा रहेकोहरूको सार्वजनिक व्यक्तित्व हुन्छ । त्यसले राष्ट्रको छवि, हैसियत र स्तरलाई प्रतिनिधित्व गर्छ । कूटनैतिक भाषा, शैली र व्यवहारको हेक्का नहुँदा हामी अभद्रता देखाउँदै निरीहताको दिशातर्फ धकेलिँदै छौं । तर नेतालाई तिमी जाँदैनौं र ढंग पनि छैन भन्न सक्ने अवस्था हुँदो रहेनछ । त्यसको भार भने राष्ट्रलाई पर्दोरहेछ । लोभी र स्वार्थी भयौं त भन्नै नहुने । प्रशासन किन जनमुखी हुन सकेन ? सुशासन किन भएन व्यवहारमा ? नागरिक बडापत्र पनि टाँगियो, गुनासो सुन्ने हेलो सरकारको स्टेसन पनि राखियो । शासकीय मामिलाको कानुन, ऐन, नियमावली र अन्य कानुन खुबै बने । विदेशीले दिने ऋण, अनुदान सहयोगमा पनि सुशासनका सर्तहरूले ठूलै ठाउँ पाउँछन् । प्रशासक सुशासन बुझ्न र पढ्न विदेशको दौडाहामा पनि खुबै जान्छन् तर स्वदेश फर्किएपछि उही ढर्रा हुन्छ । सरकारमा बस्नेहरूले पनि सीप, योग्यता र खुबीका आधारमा पठाउँदैनन् । किनकि राष्ट्रहितभन्दा व्यक्ति, गुट र स्वार्थका विषय प्रमुख छन् । एकसे एक विद्वान र योग्य हुँ भन्ने मुख्यसचिव र सचिवहरू पदासीन हुँदा पनि परिवर्तनको रेखा देखिएन किन ? किनभने हामी चुक्यौं । इमानमा चुक्यौं । पारदर्शितामा चुक्यौं । उपयुक्त व्यक्तिलाई उपयुक्त स्थानमा नपठाएर चुक्यौं । त्यसैले सुशासन संगठन, नागरिक बडापत्र, अध्ययन प्रतिवेदनमा सीमित रह्यो । सत्तासुविधा र स्वार्थको मात्र भोक लागेपछि त्यो भोक मार्न जति खाए नपुग्ने रहेछ । इच्छा शक्ति, ज्ञान विवेक र नैतिक बल बढाउँदामात्र त्यो भोक मेटिन्छ, त्यसबेला थोरै खाँदा पनि पुग्छ । स्थायी सरकार भनिने सरकारी सेवाभित्र डीभी, पीआर र ग्रिनकार्डभन्दा राजनीतीकरणको समस्या विकराल छ । कर्मचारी युनियन नेपालको निजामती प्रशासनको महारोग हो । यो रोगको निदानभन्दा रोग पालेर बस्न रुचाउँछन् राजनीतिक पार्टीहरू । किनकि यहाँ राष्ट्रहितभन्दा पार्टीगत स्वार्थको महत्त्व छ । सत्तामा पुग्न, टिक्न र कमाउन सहायक हुने औजार ठान्छन् उनीहरू । पार्टीका भ्रातृ संगठनझै खुलेका यी संगठनहरूको असली अनुहार बेलाबखत प्रकट भइसकेको छ । सचिव र विभागीय प्रमुख बनाउने र फेर्नेसम्म धन्दामा यिनका उद्योग चलेका छन् । निजामती र प्रहरीमा विकृत अवस्था छ राजनीतीकरणको । नेपाली सेनामा पनि यो रोग घुसाउने चेष्ट नभएको होइन, तर दैवको कृपाले बचेको छ भन्नु पर्ला । सेनाभित्रको चेन अफ कमान्ड र कठोर अनुशासनमा अलिकता पनि तलबित्तल भए यो रोग सेनामा पनि सर्न बेर लाग्ने थिएन र छैन । २०४६ साल यताका कुनै सरकार र तालुकवाला मन्त्रीले यो रोगको निदानको ओखतीको खोजी गरेका छैनन् । त्यसैले रोग कचल्टिएर र फैलिएर गएको छ । कसैलाई पनि सरकारी सेवा प्रभावकारी हुनुभन्दा आफ्नो पार्टी गुटको स्वार्थ पूरा हुनुमा प्रिय छ । कर्मचारी सरुवाका विवाद, समर्थन र विरोध घेराउ सामान्य कुरा भएको छ । सरकार सरकारको हैसियतमा छैन । हरेक पार्टी र तिनका पिछलग्गु संगठनहरू आफ्नो वर्चस्वको लागि सरकार परिवर्तनको पालो कुरेर बसेका हुन्छन् । अब सोचौं सुशासन कसरी सम्भव होला ? हामीले नेता मानेका गुटपतिहरू, वास्तवमा छोटे राजा नै हुन् । यी छोटे राजाहरूले छिनछिनमा शक्ति केन्द्र बनाउँछन् र हराइजान्छन् । यिनीहरूको सत्ता गठजोडको आधार र पहिचानको मेलो कसैले पाउन सक्तैन । किनकि नीति, सिद्धान्त, विचार र व्यवहारसँग यिनलाई खासै सरोकार छैन । निजामती सेवामा संगठनको छुट २०४६ सालपछि प्रजातन्त्रका नाममा आएको उन्माद हो । सायद बीपीजस्तो नेताको कार्यकालमा प्रजातन्त्र आएको भए यस्तो हुँदैनथियो होला भनेर अनुमान गर्न सकिन्छ । किनकि २०३६ सालमा जनमतताका संस्थानका कर्मचारीले आन्दोलन गर्न माग राख्दा बीपीले टुँडिखेलबाटै भन्नुभएको थियो तिमीहरूका यस्ता माग हामी पूरा गर्न सक्ने छैनौं । यो राजनेतामा हुने दूरदर्शिताको गुण हो । तर यहाँ सस्तो लोकप्रियताका कारण राष्ट्रको हित हेरिँदैन । कुनै पनि नेतासँगको अनौपचारिक कुराकानीमा उनीहरू संगठनका कारण राजनीतीकरण भएको स्वीकार्छन्, तर औपचारिक निर्णय लिन सक्तैनन् किन ? पार्टी र व्यक्तिको स्वार्थ । अनि कसरी हुन्छ सुशासन ? राजनीति र प्रशासन विकृत भएपछि सही ठाउँमा सही मानिस बस्नुपर्दो रहेछ । अर्थमन्त्री र अर्थसचिव हुन अर्थशास्त्र पढ्नु र बुझ्नु नपर्ने सुरक्षा निकाय हेर्ने मन्त्रालयमा जो बसे पनि हुने, प्रशासन व्यवस्थापनमा कानुन र लेखाबाट आए हुने अनि प्राविधिक र प्रशासनबीचको फरक नै नरहने जस्ता गैरप्रशासनिक चलन व्यवहार मौलाएपछि कसरी हुन्छ सुशासन ? भूतपूर्व विशिष्ट पदाधिकारीलाई दिइएको र दिइने सुविधाको बहस पनि छ अहिले । कानुन बमोजिमबाहेक कसैले सुविधा पाउनु र उपयोग गर्नु हुन्न । यो सुशासनको मापन पनि हो । तर यसको उपहास भएको छ । राजनीतिक पार्टीका नेता गण र छोटे राजाहरू नै राष्ट्र दोहनमा अग्रणी देखिएका छन् । व्यवसायी र कर्मचारीबीचको सम्बन्ध राष्ट्र निर्माणको पक्षमा हुनुपर्छ, व्यक्तिगत पक्षमा होइन । अर्थात्, व्यवसायी र कर्मचारीको राम्रो सम्बन्ध राष्ट्र लाभान्वित हुनुपर्छ । विभिन्न देशका विकास अभियानमा त्यही भएको छ । तर यहाँ उल्टो छ । सुशासनको यो एउटा महत्त्वपूर्ण लक्षण हो । अविश्वासबाट केही बन्दैन । संस्कार र व्यवहारमा परिवर्तन मुख्य कुरा छ । सुशासनका धेरै किताब पढ्नु पर्दैन, धेरै प्रतिवेदन लेख्नु पनि पर्दैन, धेरै विशेषज्ञ ल्याउनु पर्दैन । महत्त्वपूर्ण छ संस्कार र व्यवहारमा परिवर्तन, बेइमानीबाट इमानदारीमा रूपान्तरण ।"
गान्धीवादी बने हुन्न,"मुलुकका ३९ औं प्रधानमन्त्री बनेका पुष्पकमल दाहाल आफ्नो दोस्रो कार्यकालको पहिलो विदेश भ्रमण पूरा गरेर आइतबार भारतबाट स्वदेश फिरेका छन् । भ्रमण कति उपलब्धिमूलक र ऐतिहासिक रह्यो भन्ने विश्लेषण राजनीतिक विश्लेषकले नैं गरून् । कहिल्यै चर्चा नहुने तर भारत पुग्दा हरेक विशिष्टजनले अवलोकन गर्ने स्मृति (घाट) स्थलको यात्राबारे चर्चा गर्नु सान्दर्भिक नै होला । हिंसात्मक आन्दोलनबाट राज्यसत्ताको बागडोरसम्म पुगेका दाहालले अहिंसाका पुजारी गान्धीको समाधिस्थलमा पुष्पगुच्छा अर्पण गरिरहँदा के अनुभूत गरे होलान् ? भ्रमणको दोस्रो दिन साँझ उनले गरेको लिखित सम्बोधनमा राजघाट पुगेको प्रसंग उल्लेख छ । उक्त सम्बोधनमा भनेका छन्  'आज बिहान गान्धीको समाधिस्थल राजघाट पुगेर श्रद्धाञ्जलि व्यक्त गरेँ । गान्धी हिंसावर्जित मुक्ति आन्दोलनका अग्रणी हुनुहुन्थ्यो । त्यसैले उहाँको महानताप्रतिको श्रद्धाञ्जलि थियो । उहाँले हामीलाई केही कुरा छाडेर जानु भएको छ, त्यो हो विनम्रता, अनुशासन र सार्वजनिक कल्याण ।' संयोग त्यसैदिन गान्धीका समकालीन अनुयायी नेपालका गान्धी भनेर चिनिएका तुल्सीमेहर श्रेष्ठले स्थापना गरेको 'नेपाल चर्खा प्रचारक गान्धी तुलसी स्मारक' मनोहराको चलअचल सम्पत्ति सत्ताको आडमा कब्जा गर्ने नाजायज काम भयो । सत्ताको हवाला दिँदै गुठीमा चलखेल भएको जानकारी पाउनसाथ माओवादी केन्द्रका पार्टी वरिष्ठ नेता नारायणकाजी श्रेष्ठले काठमाडौं प्रजिअ रामकृष्ण सुवेदीलाई त्यो चलखेल बन्द गर्न निर्देशन दिए । उक्त गुठी गान्धीको सर्वोदय सिद्धान्तअनुसार स्थापित संस्था हो । गान्धीको आदर्श र विचारलाई राज्यले आत्मसात् गरिरहेका छ भन्ने बुझ्न यही घटना पर्याप्त छ । यद्यपि उच्च तहको नेतृत्वबाट गान्धीको आदर्श त्याग र उच्च नैतिकता अनुसरण भएको देख्न नेपाली समाज आशारत छ । प्रम प्रचण्डलाई समकक्षी प्रम मोदीसँगको भेटअगावै किन गान्धीको समाधिस्थल किन पुर्याइयो होला ? भारत पुग्ने विशिष्ट अतिथिलाई त्यसरी नै सर्वप्रथम दिल्लीस्थित गान्धीको समाधिस्थल राजघाट र सम्भव भएसम्म गान्धीको गुजरातस्थित सावरमती आ श्रम र (हालको) संग्रहालय पुर्याउने तालिका भारत सरकारले बनाउने गरेको छ । त्यसो त अघिल्लो वर्ष चीनका राष्ट्रपति सी जिङ पिङ भारत जाँदा पनि ती दुवै स्थलको भ्रमण गराइएको थियो । वर्तमान अमेरिकी राष्ट्रपति बाराक ओवामा भारत जाँदा पनि दिल्लीस्थित राजघाट पुगेर गान्धीको समाधिस्थलमा पुष्पगुच्छा अर्पण गरेका थिए । भारत पुग्ने विशिष्ट अतिथिलाई त्यसरी नैं आफ्ना राष्ट्रपिताको समाधिस्थलमा पुष्पगुच्छा अर्पण गरेपछि मात्र औपचारिक भेटघाट गर्ने परम्पराले निरन्तरता पाउँदै आएको छ । भारत सरकारले विशिष्ट अतिथिहरूलाई गान्धीको समाधिस्थलमा पुर्याएर त्यसो गर्नुको केही कारण पक्कै होला । अहिंसावादी आन्दोलनका प्रणेता गान्धीलाई एक मिनेट भए पनि स्मरण गरेर मन, वचन र कर्ममा अहिंसा अपनाउन सक्ने प्रेरणा हरेकलाई मिलोस् भनेर त्यसो गरिएको हुनुपर्छ । अहिंसाका पुजारी गान्धी स्वतन्त्र भारतमा मात्र एक सय ६८ जीवित रहे । आफ्नो हत्याको दुई दिन अघिमात्र उनले भनेका थिए, 'यदि कुनै बौलाहाको बुलेटबाट मर्नु रहेछ भने पनि म त्यो कर्म मुस्कान साथ पूरा गर्नेछु । मभित्र कुनै क्रोध रहनु हुन्न, मेरो हृदयमा र ओठमा ईश्वर रहनुपर्छ ।' उनका लागि त्यो भनाइ कालवाक्य सावित हुन पुग्यो । नाथुराम गोड्सेले सन् १९४८ जनवरी ३० तारिखका दिन साँझको प्रार्थना सभामा जान लाग्दा गान्धीलाई गोली प्रहार गरेर उनको हत्या गर्यो । मृत्युवरणका बखत उनले उच्चारण गरेको अन्तिम शब्द थियो 'राम,राम' । गोली लागेर ढल्दै गर्दा पनि गान्धीले कसैप्रति कुनै अफाप शब्द उच्चारण गरेनन् । मृत्युशड्ढयामा पुग्दा पनि उनमा करनी र कथनी (बोली र व्यवहार) मा कुनै अन्तर आएन । अस्वाभाविक मृत्युलाई पनि उनले सहज रूपमा स्वीकारे । हत्यारा गोड्सेले सन् १९४८ जनवरी ३० तारिखका दिन दिल्लीको बिड्ला भवनमा गान्धीको हत्या गरेको थियो । गान्धीका अन्तिम सचिवालय सदस्य स्वनारायणभाइ देसाईका अनुसार हत्यारा गोड्सेले सन् १९३४ मा पुना नगरपालिकाले गान्धीलाई सम्मान गर्न आयोजना गरेको समारोहमा सहभागी हुन उनी गाडीबाट जाँदै गर्दा बम फ्याकेर पहिलो पटक हत्या प्रयास गरेको थियो । भाग्यवश त्यो बमबाट गान्धी सवार गाडी छलिएको थियो । दोस्रो पटक सन् १९४४ जुलाईमा महाराष्ट्रको पञ्चगनी भन्ने गाउँमा जाँदा गोड्सेले छुरा लिएर उनीतर्फ अघि बढ्दै गर्दा उपस्थित सहभागीले गोड्सेको हातबाट छुरी खोसेर बचाउन सफल भएका थिए । विचारको जवाफ विचारले नै दिन आफू तयार रहेको भन्दै गोड्सेलाई छलफलका लागि गान्धीले डाक्दा पनि उसले कहिल्यै गान्धीसामु उपस्थित हुने आँट गरेन । पाँचौं पटकको प्रयासमा उसले हतियारको सहारामा गान्धीको हत्या गरेरै छाड्यो । चौथो प्रयास २९ जुन १९४६ एक विशेष सवारीमार्फत बम्बईबाट पुनातर्फ गइरहँदा रेल लिकमा अवरोध तेस्र्याएर दुर्घटना गराइएको थियो भाग्यवश त्यसबखत पनि ठूलो सवारी दुर्घटनाबाट गान्धी बच्न सफल भएका थिए । त्यस घटनापछि एक दिनको प्रार्थना सभामा 'यति पटकका हत्या प्रयासबाट बाँच्न सफल भएको छु, अब मेरो आयु एक सय २५ वर्ष हो ।' भन्ने गर्थें । तर उनको हत्या हुँदा गान्धी ७९ वर्षका थिए । ब्रिटिस शासकविरुद्ध अहिंसात्मक आन्दोलन चलाइरहेकाले उनले आफ्नो सुरक्षामा सरकारसँग कहिल्यै हार गुहार गरेनन् । साथै आफ्ना समर्थकलाई पनि कुनै घेराबन्दी तयार गरेर आफूलाई सुरक्षा दिन आग्रह गरेनन् । सन् १९४८ जनवरी २० का दिन गान्धी सहभागी सभामा बम प्रहार गर्ने पनि गोड्से नै थियो । त्यसदिन पनि गान्धी भाग्यवश बच्न सफल रहे तर त्यसको ठीक १० दिनपछि ३० जनवरीका दिन दिल्लीको बिड्ला भवनमा साँझको नित्य प्रार्थना सभामा सहभागी हुन जाँदै गर्दा हत्या भयो । सन् १९१५ मा दक्षिण अफ्रिकाबाट सदाका लागि भारत फर्किएका गान्धीको भारत आगमनपछिका तीन दशकको आफ्नै इतिहास र महत्त्व छ । सन् १९२० दशकको असहयोग आन्दोलन, सन् १९३० मार्चको दाण्डी मार्च अर्थात् (साल्ट सत्याग्रह) कानुनको अवज्ञा र सन् १९४२ को भारत छोडो आन्दोलन । गान्धीले यस अवधिमा भारतमा तीनवटा आ श्रम सञ्चालन गरे । पछिल्लो आ श्रम महाराष्ट्रको बर्धामा सन् १९३४ मा स्थापना गरेर आफ्नो अहिंसावादी आन्दोलनलाई निरन्तरता दिन उनी सफल रहे । भारतले पनि गान्धीको आदर्श र मूल्य मान्यतालाई पूर्ण रूपमा आत्मसात् गर्न नसकिरहेको बेला उनको आदर्श अनुशासन, विनम्रता र सार्वजनिक कल्याणलाई मार्गदर्शन मानेर फर्किएका हाम्रा प्रधानमन्त्री प्रचण्डलाई उच्च नैतिक आदर्शलाई आत्मसात् गर्ने प्रेरणा मिलोस् । गान्धी भारतमा मात्रै नभई दक्षिण एसियामै स्वतन्त्रता आन्दोलनको सारथि बने । सन् १९२० मा असहयोग आन्दोलन चलाए । आन्दोलनलाई अंहिस्रक बनाउने उद्घोष गरेरै अघि । त्यसका लागि जनतालाई सचेत र जागरुक बनाए । आन्दोलनको उद्घोष गर्दै उनले भनेका थिए, 'जसका विरुद्ध लड्दै छु, उसप्रति मेरो कटुता रहने छैन । जति नै अन्याय भए पनि मेरो हात कसैप्रति उठ्ने छैन । म आफैं कष्ट सहेर यो लडाइँ जित्ने आकांक्षा राख्दछु । यति भन्दाभन्दै पनि शासक वर्गलाई दमन र कठोर हुन छुट छ । साथै चेतावनी पनि, त्यो उपाय बेकार साबित हुनेछ ।' शासकसँगको लडाइँमा जति नै कठोर यातना र बदनाम सहन परे पनि आफूले प्रतिपादन गरेको अहिंसाको स्वरूप उनले परिवर्तन गरेनन् । बेलायती दमनलाई ६ बुँदामा उतारेर गान्धीले सन् १९२० मा असहयोग आन्दोलन सुरु गरेका थिए । १९३० को दाण्डी मार्चले नै सरकारी कानुनको अवज्ञा गर्दै आन्दोलनलाई विजयको सुनिश्चिततामा पुर्याएको हो । गान्धीले नेतृत्व गरेको त्यही आन्दोलनको सफलतास्वरूप सन् १९४७ अगस्त १५ तारिखका दिन भारत स्वतन्त्र भयो । अहिंसाका पुजारी गान्धीलाई स्वतन्त्रतापश्चात् राष्ट्र विभाजनको आरोपमा गोड्सेले हत्या गर्यो । भौतिक शरीर हत्या भए पनि गान्धीको विचारमा आजपर्यन्त जीवित छ । त्यसैले नै होला भारत पुग्ने जो कोही उनको समाधिस्थल पुगेर पुष्पगुच्छासहित श्रद्धाञ्जलि अर्पण गर्छन् । प्रम प्रचण्ड र पत्नी सीताले गान्धीको प्रतिमा उपहारस्वरूप ग्रहण गरेको दृश्य सञ्चार माध्यममा झुल्किरहँदा गान्धीको अनुयायी भन्न रुचाउने जनमा अलिकति भए पनि आशाको सञ्चार भएको छ । एउटा सत्य गान्धीको निष्ठा र आदर्श अलिकति भए पनि व्यवहारमा उतारेमा जो कोहीको पनि आत्मशुद्धि हुनेछ । स्वयं भारतले पनि गान्धीको आदर्श र मूल्य मान्यतालाई पूर्ण रूपमा आत्मसात् गर्न नसकिरहेको बेला उनको आदर्श अनुशासन, विनम्रता र सार्वजनिक कल्याणलाई मार्गदर्शन मानेर फर्किएका हाम्रा प्रधानमन्त्री प्रचण्डलाई उच्च नैतिक आदर्शलाई आत्मसात् गर्ने प्रेरणा मिलोस् । प्रमज्यू अब देश र जनताका लागि अहिंसात्मक विचार र आदर्शलाई चरित्र र व्यवहारमा पनि उतार्ने कि ?"
चर्चामा चन्द्रागिरि,"सन् २००६ मा साउदीको पूर्वी सहर खोबरस्थित फ्रेन्च बहुराष्ट्रिय रिटेलर 'क्यारिफोर'को लबीमा मैले रामु सर (हेमराज ढकाल) लाई सोधेको थिएँ, 'दाइ नेपालमा यस्तै एउटा चेन रिटेलर खोल्दा कस्तो होला ? ' जुलाईमा साउदीको उखरमाउलो गर्मी, आफूभन्दा जेठा दाइ, आफैं कार्यरत कम्पनीको निर्देशकसँग सोध्नुपूर्व ध्यान दिनुपर्ने धेरै कुरा थिए । मैले हिम्मत बटुलेँ । किनकि, रेमिट्यान्सको क्षेत्रमा नयाँ अवधारणासहित उहाँहरूले सुरु गर्नुभएको आईएमई राष्ट्रिय र अन्तर्राष्ट्रिय बजारमा एउटा भरपर्दो ब्रान्डका रूपमा स्थापित हुँदै थियो । आफू सम्बद्ध कम्पनीले नयाँनयाँ क्षेत्रमा लगानी गर्न सक्दामात्र सेवा तथा उत्पादन बेच्ने हामीजस्ता कर्मचारीलाई सजिलो हुन्थ्यो । नजानिँदो गरी दबाब दिन मैले सोधेको थिएँ । हाहा, राजु ! 'खोल्न त खोल्ने, आफूसँग बैंकको ब्याज तिर्ने पैसा पनि हुनुपर्यो, अर्को कुरा अत्याधुनिक ठाउँमा किनमेल गर्न आममान्छेको क्रयशक्ति पनि बढ्नुपर्छ । मलाई त हस्पिटालिटी र पर्यटन क्षेत्रमा अलि बढी रुचि छ । त्यस्तो लगानीले इच्छुक स्वदेशीविदेशी सबैलाई सेवा दिन सक्छ ।' चन्द्रागिरिमा लट्ठामा राता गोन्डाला कुद्न थालेदेखि रामु सरको नेपाल बसाइ बाक्लिएको छ । थानकोटको गोदामचौरबाट केबलकार चन्द्रागिरि डाँडातर्फ उकालो लाग्दै गर्दा रामु सरको अनुहारमा सन् २००६ को त्यही परिकल्पना साकार भएको अनुभव गर्छु । आजभन्दा १०१२ वर्षअघि यो परियोजनाको गर्भधारण भएको थियो । उमेरले दुई बीस टेक्न नपाउँदै व्यवसायमा आकर्षण बढेको बताउने रामु सर सम्बद्ध आईएमई समूहको व्यावसायिक जीवनमा यो परियोजनाले अर्को छलाङ मारेको छ । यो उहाँ एक्लैको परियोजना होइन । संयोगले नेपालको नेतृत्वदायी रिटेलर चेनको व्यावसायिक साझेदारी चन्द्रागिरि केबलकारले पायो । निर्माणाधीन परियोजनामा आवतजावत गर्दा जुकाले चुसेका अम्बिकाप्रसाद पौडेलका रगताम्मे खुट्टा मलाई सम्झना छ । परियोजनाको एउटा जंगे पिल्लर हो उहाँ । भीमसेनस्तम्भ अरू पनि हुनुहुन्छ । सदियौंदेखि मानव बस्ती नबसेको घना जंगलमा जोखिम मोलेर पैसा खन्याउनु चानचुने कुरा होइन । दूरदृष्टियुक्त नेतृत्व त्यहाँ पनि आवश्यक पर्यो होला । चन्द्रागिरि डाँडामा अहिले अत्याधुनिक प्रविधियुक्त अस्ट्रियन यन्त्रजडित राता केबलकार छिनछिनमा ओहोरदोहोर गरिरहेका छन् । समुद्री सतहबाट दुई हजार पाँच सय ५१ मिटरको उचाइमा रहेको चन्द्रागिरि डाँडामा निर्माणाधीन अवस्थामै रहेको 'भालेश्वर महादेव' मन्दिर परिसरमा मैले चन्द्रप्रसाद ढकाललाई भेटेको दुई वर्ष हुन थाल्यो । हाल त्यही स्थानमा 'भालेश्वर मन्दिर' तयारी अवस्थामा छ । सयौं भक्तजनमा लामबद्ध चन्द्र सर एक दर्शनार्थीका रूपमा देखिनुहुन्छ ! भगवान् शिव पनि फिस्स हाँस्दै उहाँलाई नै नियालिरहेझैं लाग्छ । कार्यालयको सानो कुर्सीमा उहाँको शरीर हराउँछ तर चन्द्र सरको विशाल व्यक्तित्व कोठाभरि फैलिन्छ । नजिकबाट चिन्नेले उहाँलाई त्रिकालदर्शी भविष्यवेत्ता भनेर चिन्छन् । दक्ष प्रजापतिको यज्ञमा होमिएकी सतीदेवीको मृत शरीरलाई देवादिदेव महादेवले बोकेर पृथ्वी परिक्रमा गर्दा जहाँजहाँ सतीदेवीको अंग पतन भयो, त्यहाँ 'भालेश्वर माहदेव' प्रकट भए भन्ने कुरा हिमवत्खण्डका ९८९९औं अध्यायमा वर्णन गरिएको कुरा इतिहासविद् दिनेशराज पन्तले उल्लेख गरेका छन् । पुस्तौनी कृषिमा आश्रित पारिवारिक आर्थिक पृष्ठभूमिलाई छोटै समयमा देशव्यापी फैलाउन सक्नुको रहस्य उहाँको कामप्रतिको लगाव, समर्पण, धैर्य र सहनशील स्वभाव नै हो । उहाँको उद्यमशीलताकै परिणाम आज चन्द्रागिरि डाँडामा अत्याधुनिक यन्त्रजडित गोन्डाला हजारौं प्रकृतिप्रेमी मानव शरीर बोकेर फनफनी घुम्न थालेको छ । चन्द्रागिरि योजना जल, जंगल र जमिनको समुचित उपयोगले मात्र मुलुकको गार्हस्थ्य उत्पादनमा योगदान दिन सकिन्छ भन्ने अमूर्त पाठ पढ्यौं, पढायौं । सिक्ने र सिकाउने कुरा थाती थिए । जंगलको समुचित उपयोग गरेर नेपालको पर्यटन उद्योगलाई प्रवद्र्धन गर्ने अभिप्रायले चन्द्रागिरि केबलकारको परिकल्पना गरिएको हो । अहिले चन्द्रागिरि हिल्स लिमिटेडका नाममा सञ्चालनमा छ । भालेश्वर मन्दिर अवस्थित चन्द्रागिरि डाँडानजिकै यस परियोजनाको टप स्टेसन भएकाले धार्मिक पर्यटनको प्रवद्र्धनमा उत्तिकै महत्त्व छ । केबलकारको अनुभवसहित चन्द्रागिरिको चुचुरोबाट मनोरम हिमशृंखला एवं उपत्यकाको दृश्यावलोकन गर्ने अवसर सेवाग्राहीलाई प्रदान गर्नु यसको मुख्य उद्देश्य हो । 'भालेश्वर' अर्थात् 'इच्छेश्वर' दक्ष प्रजापतिको यज्ञमा होमिएकी सतीदेवीको मृत शरीरलाई देवादिदेव महादेवले बोकेर पृथ्वी परिक्रमा गर्दा जहाँजहाँ सतीदेवीको अंग पतन भयो, त्यहाँ 'भालेश्वर माहदेव' प्रकट भए भन्ने कुरा हिमवत्खण्डका ९८९९औं अध्यायमा वर्णन गरिएको कुरा इतिहासविद् दिनेशराज पन्तले उल्लेख गरेका छन् । सतीदेवीको भाल अर्थात् निधार चन्द्रागिरिमा पतन भई लिंग उत्पत्ति भएको र पछि त्यसैलाई 'भालेश्वर महादेव'ले पुकारिन थालेको पौराणिक कथन छ । भालेश्वर महादेवले भक्तजनको मनोकांक्षा पूरा गर्ने हुनाले यसलाई 'इच्छापुरेश्वर' वा 'इच्छेश्वर' पनि भनिन्छ । ऐतिहासिक महत्त्व चन्द्रागिरिको टाकुरो नेपाल एकीकरणका अभियन्ता पृथ्वीनारायण शाहसँग प्रत्यक्ष रूपमा जोडिएको छ । नुवाकोटस्थित ससुरालीबाट गोरखा फर्किने क्रममा चन्द्रागिरि डाँडाबाट पृथ्वीनारायण शाहले पहिलोपटक काठमाडौं उपत्यकालाई एकीकृत नेपालको राजधानी बनाउने योजना बुनेका थिए । पुग्ने कसरी ? काठमाडौंस्थित थानकोट चेकपोस्टबाट झन्डै साढे एक किलोमिटर बायाँ (उत्तर तर्फ) गएपछि बेस स्टेसन भेट्न सकिन्छ । त्यहाँबाट ११ वटा पोलमा टाँगिएका ३८ वटा गोन्डोला (केबुलकार)ले चन्द्रागिरिको टप स्टेसनसम्म नौदेखि १४ मिनेटको समयमा झन्डै साढे दुई किलोमिटरको दूरी पार गराउँछन् । टप स्टेसनमा अवतरणपछि केही समयको पैदल दूरी पार गरेर 'भालेश्वर महादेव'को दर्शन गर्न सकिन्छ । के छ चन्द्रागिरिमा ? बालबालिकाको मनोरञ्जनका लागि म्यानुअल बाल उद्यान, छुट्टी मनाउनेका लागि सुविधासम्पन्न बार, सभासम्मेलनका लागि अत्याधुनिक थ्रीडी हल र भ्यु टावर रेस्टुरेन्टले यहाँको सौन्दर्यमा अझै विविधता थपेका छन् । सुविधासम्पन्न बुटिक होटल यहाँ रात काट्न चाहनेका लागि निर्माणाधीन अवस्थामा छ । अम्युजमेन्ट पार्क, हर्स राइडिङ, जिप फ्लायरलगायतका पर्यटकीय पूर्वाधार थप्ने योजना छन् । कम्पनीले एक सय २० रोपनी जग्गा खरिद गरेर बेस स्टेसन तयार गरेको छ । यहाँ व्यवस्थित पार्किङ, रेस्टुरेन्ट, कफी सप र कार्यालयको भौतिक संरचना तयार भइसकेको छ । छिनछिनमा बदलिने चन्द्रागिरिको मौसम सबैभन्दा आकर्षक विषय हो । टाढाको हिमाल र उपत्यकाको दृश्य हेर्न पाउनु अर्को आनन्द हो ।"
शब्दको भविष्य,"'शब्द किन चाहियो र हामीले एकअर्कालाई हेरिदिए पुुुुग्छ' धरानका प्रख्यात कवि कृष्ण पाख्रिनले २०४५ सालतिर अर्का अग्रज कवि मानबहादुुुुर शाक्यको कविताबारे चर्चा गर्दा तत्कालीन सोभियत संघका विश्वविख्यात कवि येस्गेनी येस्तुुुुसेन्कोका यी पंक्तिहरू उद्धरण गरेका थिए । अहिले कवि पाख्रिन, शाक्य र युुुुस्तुुुुसेन्को तीनैजना छैनन् तर उनीहरूले लेखेका शब्दहरू छन् । यस पंक्तिमा उद्धृत अंश 'हामीलाई किन चाहियो रहेरिदिएमात्र पुुुुग्छ' भन्ने अर्थ त बुुुुझियो । यी पंक्तिहरूलाई अहिले उत्तर मानव युुुुगमा बुुुुझ्दा के अर्थ लाग्छ भने भविष्यमा मानिस प्रविधिसँग जोडिएर मस्तिष्कमा यान्त्रिक चलखेल भयो भने सञ्चारका लागि शब्दहरू नै चाहिँदैन । प्रत्यक्ष एकमात्र सञ्चार हुुुुनसक्छ । हावभाव र मुुुुद्राहरूले नै मानिसले आफूले भन्न खोजेको कुुुुरा भन्नसक्छ । के भविष्यमा शब्द हराउला ? के बिनाशब्द सञ्चार सम्भव होला ? जसरी गम्भीर अभिनय चित्रकला र संगीतलाई शब्द नै चाहिँदैन । शब्द त एउटा माध्यममात्र हो । ग्रिकमा लोगोस भन्ने शब्दावली छ, जसको अर्थ हुुुुन्छ शब्द, वाणी र विचार । यसमा पश्चिमी दर्शनको जग बसेको छ । यही वाणीलाई जयाक्स डेरिडाले विनिर्माण गरेर वाणीभन्दा लेख्यलाई महत्त्व दिए । इसाईहरूको जोनको सुुुुसमाचारमा सुुुुरुमै भनिएको छ सृष्टिको सुुुुरुआतमा लोगोस अर्थात् शब्द थियो । यही शब्द जिसस क्राइस्टसँग सम्बद्ध हुुुुन पुुुुग्यो । शब्द केवल शब्द होइन यो त मानव सञ्चारको महत्त्वपूर्ण माध्यम हो । प्राचीन कालमा शब्दलाई ईश्वरको अधिराज्यभित्र राखिएको थियो । मानव वाणी ईश्वरद्वारा निःसृत हुुुुन्छ भन्ने मान्यता राखिन्थ्यो । वाणीको प्रकाशबाटै मानिस अन्धकारमुुुुक्त हुुुुन्छ र प्रबोधन प्राप्त गर्छ भन्ने मान्यता थियो । हिन्दुुुुहरू ॐ बाट भाषाको सिर्जना हुुुुन्छ र त्यसबाट बहुुुुरूपी संसारको सिर्जना हुुुुन्छ भन्ने मान्यता राख्छन् । ब्रह्मलाई सार्वभौम चेतना मान्दछन् । चेतना र भाषा एकअर्कासँग नछुुुुट्टिने गरी जोडिएका छन् । समय अतीतबाट वर्तमान, वर्तमानबाट भविष्य र भविष्यबाट वर्तमान र अतीततर्फ बगिरहन्छ । तर ब्रह्म दिक् र कालबाट बाहिर बसेर भाषाबाट विभिन्न रूपको संसार सिर्जना गरिरहन्छ । हिन्दुुुु अझ बढी के विश्वास गर्छन् भने निरपेक्ष ब्रह्म शब्द तत्त्व हो । र, त्यो शब्द तत्त्व भाषा र विचारको स्रोत हो । बौद्ध दार्शनिक नागार्जुुुुनले सत्यलाई भाविक रूपमा निर्मित भनेका छन् । यसर्थ भाषाले पनि पूर्ण सत्य अभिव्यक्त गर्न सक्दैन । भाषा र शब्दका पनि आफ्नै सीमा हुुुुन्छन् । विचारको पनि आफ्नै सीमा हुुुुन्छ । यसर्थ नागार्जुुुुन र शंकराचार्य जस्ताहरू परम सत्यलाई अनुुुुभव गर्न भाषा र विचारभन्दा पर पुुुुग्नुुुुपर्ने बताउँछन् । अध्यात्मका यी तर्कपछि पनि हामीलाई एउटा प्रश्नले झक्झकाइरहन्छ । त्यो हो भाषाको उत्पत्ति कसरी भयो होला ? यसबारे अहिले व्यापक अध्ययन अनुुुुसन्धान भइरहेको छ । धार्मिक स्रोतका आआफ्नै तर्क र अवधारणा छन् । तर आधुुुुनिक भाषा वैज्ञानिकहरू जैविक रूपमै मानिस भाषाका लागि पूर्ण र तयार रहेको जीव मान्दछन् । हार्वड विश्वविद्यालयका मनोवैज्ञानिक स्टिभन पिंकरले भाषालाई मानिसको सहजवृत्ति भनेका छन् । संसारका सबै मूलप्रवाह वा सीमामा रहेका मानिसहरूको सानो वा ठूलो, विकसित वा अविकसित भाषा हुुुुनुुुुले पनि मानिस जैविक रूपले भाषाका लागि तयार जीव देखा पर्छ । तर, आज भाषा भन्ने माध्यममै पनि व्यापक परिवर्तन आएको छ । जर्मनीमा पहिलोपल्ट छापाखानाबाट वाइबल प्रकाशित हुुुुँदा पादरीहरू तर्सिएका थिए । उनीहरूलाई लागेको थियो अब सर्वसाधारणले वाइबल पढेर ज्ञान लिन्छन् र हाम्रो आधिकारिकतालाई चुुुुनौती दिन्छन् । आज माइन्ड इन्टरनेटको चर्चा चलिरहेको छ । टेलिप्याथी सम्भव हुुुुन्छ । 'द फ्युुुुचर अफ द माइन्ड'का लेखक मिचियो काकुुुु त यतिसम्म भन्छन् भविष्यमा मानव शरीरबाट चेतनालाई बाहिर निकालेर ग्रहमण्डलको भ्रमण गराएर पुुुुनः शरीरमै फर्काउन सकिन्छ । आज कम्प्युुुुटर क्रान्तिले गर्दा मानिसको सूचना र ज्ञान लिने र वितरण गर्ने प्रविधि र माध्यममा व्यापक क्रान्ति आएको छ । प्राचीनकालमा इजिप्टवासीले पेपिरसका पातहरूमा लेखेर आफ्नो वाणी सुुुुरक्षित राख्थे । अहिले एक क्लिकमा हामी लाखौं शब्द पढ्न सक्छौं । विशेष गरेर मस्तिष्क विज्ञान, कृत्रिम बुुुुद्धि र कृत्रिम मानव रोवर्टको निर्माणले हाम्रो मानव भन्ने अवधारण र यसका अवयवहरूमा आमूल क्रान्ति ल्याएको छ । स्मृति, सपना, शब्द, सिर्जना र भाषाको माध्यम र प्रभावहरूमा व्यापक परिवर्तन आएको छ । आजभन्दा करिब आधा शताब्दीपहिले बेलायती चिन्तक एलेन टुुुुरिंगले प्रश्न गरेका थिए के यन्त्रले सोचन सक्छ ? आज आएर प्रमाणित भएको छ, मेसिनले पनि सोच्न सक्छ । यो सोच्नसक्ने क्षमताको प्रभाव विश्वमा देखिन थालिसक्यो । हालै बीबीसी टेलिभिजनले नर्वेका एक प्रभावशाली लेखकको सिर्जनासम्बन्धी स्नायुुुु वैज्ञानिक अध्ययन गरिएको वृत्तचित्र प्रसारण गरेको थियो । आज शब्द वा सिर्जनाले के भन्छ भन्दा यो कसरी बन्छ र कसरी सिर्जना गर्छ भन्ने जिज्ञासाले वैज्ञानिकहरूको ध्यान खिचेको छ । बीबीसीले रोवर्टले कसरी कविता लेख्न सक्छ वा संगीत सिर्जना गर्नसक्छ भनेर कृत्रिम बुुुुद्धिको प्रभाव पेस गरेको थियो । मानिस र उसको सिर्जना मस्तिष्कमा भएका जैविक रसायन र स्नायुुुुविक संरचनाको कारणले हुुुुन्छ । यसर्थ साहित्य कला र सौन्दर्यको सामाजिक, धार्मिक र सांस्कृतिक मान्यताहरू अब विस्तारै रूढि बन्दै जानेछन् । स्नायुुुुविक र मस्तिष्क वैज्ञानिक अध्ययन र अनुुुुसन्धानले ठाँउ लिनेछ । भाषाले पनि पूर्ण सत्य अभिव्यक्त गर्न सक्दैन । भाषा र शब्दका पनि आफ्नै सीमा हुुुुन्छन् । विचारको पनि आफ्नै सीमा हुुुुन्छ । कृत्रिम बुुुुद्धिको निर्माण र यसको मानव शरीरसँगको सम्बन्धबाट उत्पन्न हुुुुने व्यवहार र क्रियाकलापबाट आज उत्तर मानव समाजको परिकल्पना गरिएको छ । आजसम्म मानव चेतनाको परिभाषा र विभिन्न ज्ञान प्रणलीको आधरामा भाष्यहरू छन् । तर मानव चेतनाको उत्पतिबारे, त्यसको स्रोत पत्ता लगाउन सकिएको छैन । जुुुुन दिन यस चेतनाको स्रोत र कारणहरू पत्ता लाग्छ, मानव समाजले ज्ञानको क्षेत्रमा अर्को फड्को मार्छ । आज कम्प्युुुुटरमा ईबुुुुक डिजिटल बुुुुकहरू पढ्न पाइन्छ । यसले विस्तारै पारम्परिक रूपमा प्रकाशन र मुुुुद्रण गरिने पुुुुस्तकको स्वरूपलाई परिवर्तन गर्नेछ । अज मानव मस्तिष्कसँग मेसिन आएर जोडिएको छ । एलेन टुुुुरिंगले कल्पना गरेको मेसिनले मानव मस्तिष्कजस्तै सोच्न थालेको छ । मानिस जैविक रसायन, स्नायुुुु प्रणाली र जिनको गठजोड भएको प्रमाणित भइसकेको छ । यसलाई सञ्चालन गरेर मानिसलाई जस्तो पनि बनाउन सकिन्छ । मस्तिष्क विज्ञानमा आउँदै गरेको क्रान्तिले जीवन र जगतसम्बन्धी हाम्रो बुुुुझाइ, हेराइ र चिन्तनलाई छायापलट गर्दैछ । यही उथलपुुुुथलका बीच विश्वका सिर्जनशीलहरूले आफ्नो भूमिका खोज्नुुुुपर्ने हुुुुन्छ । मानिस यन्त्रजस्तो बन्दै गएको परिवेशमा साहित्यकलाको सार्वभौम चरित्र र विशुुुुद्ध मानव मस्तिष्क, भावना र अनुुुुभूतिको उत्पादनका रूपमा रहेको सौन्दर्य बचाउन नसकिने हो कि भन्ने त्रास जन्मन्छ । शब्दको गणराज्यमा आज विज्ञानले अधिपत्य जमाएको छ । भोलि यस क्रान्तिको परिणामस्वरूप शब्दको अस्तित्व हराउनेछ । केवल न्युुुुरोन्स, न्युुुुरोट्रान्समिटर र स्मायुुुुहरू हुुुुनेछन् ।"
वैदिक र तान्त्रिक बलि विधि,"प्रत्येक मौसम ऋतुजन्य हुन्छ । ६ वटै ऋतुमा ६ वटै मौसम गाँसिएको हुन्छ । प्रत्येक मौसमी ऋतुमा तापक्रम बदलिइरहन्छ । ऋतुराज वसन्त सबै ऋतुभन्दा अलग कोटीको हुन्छ । वसन्तलाई सबै ऋतु हो, मौसम हो । नव उन्मेस भन्नु जीवनमा नयाँ उमंग छाउनु हो । नयाँ उमंग छाउनुको अर्थ नयाँ पालुवाहरू आउनु हो । वसन्तमा मानिस र बोटबिरुवामा नयाँ उमंग तरंगिन थाल्छ । नव उन्मेस तरंगिनु नयाँ उमंग लहरिनु हो । नयाँ उमंग लहरिनु नव जीवन सञ्चारनका क्रिया भाव उद्भव हुनु हो । यस प्रकारका भाव तरंग मानिस झैं चैतन्य चेतनशील प्राणीमा यौन वासनामूलक हुन्छ । चेतना सबै जैविक प्राणीमा हुन्छ । स्थिर अस्थामा रहने रूखबिरुवा यस्तो भाव धारा मुक्त र मूर्त रूपमा दर्शाउन्नन् । प्रकृतिले तिनीहरूमा यस्तो स्वभाव, गुण र चरित्र प्रदान गरेको छैन । तिनलाई अर्कै गुण, स्वभाव वरदान गरेको छ । तिनीहरूलाई मदमस्ती व्यक्त गर्न अरू नै प्राकृतिक शक्तिले सहायता गर्छ, गरेको छ । मदहोश अभिव्यक्ति निमित्त हावाको स्पर्श चाहिन्छ । हावाले छोए बोटविरुवा लहसिन्छ, उद्वेलित हुन्छन् । झुकझुकाउने स्वभावमा तिनका उन्मेत्तिपन व्यक्त भइरहन्छ । यी अनुभूतिमा मानिसका चिन्तन चेत लुकिरहेका हुन्छन् । एकै ठाउँमा जरा हालेका रूखबिरुवा जैविक बीज तत्त्व केही अंशमा भमरा र माहुरीहरूजस्ता प्राणीले प्रसारण, प्रत्यारोपण गरिरहेका हुन्छन् । यो प्रकृतिको लीला बनेको छ । मानिस चोलाको उही लीलामा प्राकृतिक मौसमी ऋतुको अत्यधिक प्रभाव राखेको छ । मौसमी ऋतुको प्रभाव मानिसका चैतन्य चोलामा उनका चेतनशील चिन्तनले प्रभावकारी भूमिका निर्वाह गर्दछ । चेतनामय चिन्तनका प्रभाव देखाउन प्रकृतिले मानिस प्राणीमा १० इन्द्रीय जडान गरेको छ । यी इन्द्रीय अन्य चलायमानगतिशील पशुपक्षीहरूमा पनि जडित छन् । तथापि ती इन्द्रीयहरूलाई विवेकपूर्ण तवरले परिचालन र प्रयुक्त गर्न तिनमा उदीयमान ब्रह्मविवेक भने जडिदिएको छैन । मानिस प्राणीमा तिनकै उचित र सन्तुलित उपयोग गरेर परिचालन गर्ने क्षमता सजाइदिएको छ । त्यसैले मानिस नयाँ खोज गरेर नव आविष्कार गर्न एकदमै सक्षम र सार्थक बनेको छ । आज र भोलिकै वैज्ञानिक चमत्कारहरू यसकै घोतक रहे, बनेको छ । विविधताहरूका समष्टिबीच मानिसले ऋतुजन्य मोसमलाई उपयुक्त चाडपर्वका अनुस्थान शिलान्यास गरेका छन् । यिनै परिपे्रक्ष्यमा हाम्रा पुर्खाले प्रतिष्ठान गरेका विविध चाडपर्वलाई हामी अद्यावधिक रूपमा परिचालन गर्दछौं । शरद ऋतुमा पर्ने मौसमी चाडपर्व विजया दसैं र यमपञ्चम तिहार गरिमामय सांस्कृतिक संस्कारले सजधज जीवन्त गाथा बनेका छन् । दसैं पर्वलाई हिन्दु जगत्ले शक्तिपीठ साधनातन्त्रका अवसर ठानी, मानी आएका छन् । शक्तिपीठका साधना मात्र हिन्दु जगत्ले मानी आएको भए पनि सम्पूर्ण मानव जगतैले साधना गर्दै गरेको शाश्वत सत्य हो । शक्तिपीठका दर्शन योनीतन्त्रमा आधारित छ । योनीलाई यस दर्शनले शक्तिपीठ मानेको छ । शक्तिपीठ भन्नु सिर्जनात्मक शक्तिको पीठ हो । सिर्जनात्मक बिन्दु नै पीठ हुन् । सिर्जनात्मक बिन्दु आम नारी जगत्कै शोभा सिन्धु र आकर्षणका बिन्दु बनेका छन् । यो र यस्तै अरू आयामिक कोणबाट विश्लेषण गर्दा दसैं विशुद्ध नारी जगत्कै जयन्ती पर्व बन्छ, ठहर्छ । दसैं चाड शारदीय महोत्सवलाई हिन्दु जगत्ले पर्वको प्रत्यक्ष अनुभूत गरेका मात्र हुन् । 'यत्र पुज्यन्ते नारी तत्र देवता रमन्ते' संस्कृत शुक्तिको अन्तर्य खुल्न थाल्छ । दसैं पर्व चाडको रूपमा भव्यताका साथ मान्नुको मर्म नारीलाई शक्ति केन्द्रबिन्दु ठानी मानी आराधना गर्नुपूजा गर्नु ठर्हछ । सादृशप्रत्यक्ष देख्न र अनुभूत गर्न सकिने यस रहस्यमय दिव्य दर्शनभित्र लेसिएका मर्म नितान्त रूपले मर्मस्पर्शी छ । यही मर्मस्पर्शी दिव्यदर्शन गरेर नारी योनस्लाई आम शक्ति केन्द्रकै बिन्दु मानेर बिन्दुबासिनी माताका अवधारणा स्थापित भएका छन्, हुन् । शक्तिपीठयोनी बीचको बिन्दु चरण उत्कर्ष र उत्सर्गमूलक, सूक्ष्म शिखर बनेको छ । यो उत्सर्ग र उत्कर्षमूलक तथ्य आम मनुष्य प्राणीकै शाश्वत, सार्वजनिक अहम वास्तविक सम्पदा रहेको छ । सत्यार्थ प्रकाशन, अनुभूत गर्ने चासो र क्षमतामा यसको निरोपण निक्र्योल अनि आत्मसात् हुने, गर्ने क्षमता निर्भर गर्छ । सत्यार्थ प्रकाशनका प्रयोजन निमित्त विधिहरू आवश्यक हुन्छन् । चाडपर्वजन्य संस्कृति निर्धारित विधिविधानमा आधारित रहन्छ । निर्धारित विधि नै सांस्कृतिक चाडपर्व मान्ने, मनाइने विधान बन्छ, हुन्छ । तिनै निर्धारित विधिका विधानअनुसारको रीतिरिवाजलाई सांस्कृतिक जगत्ले संस्कारका नामले सम्बोधन गर्दै आएका छन् । संस्कारसंस्कृतिबीचको अति सूक्ष्म र प्रगाढ सम्बन्ध रेखा रहेका छन् । तिनलाई प्रसंगवशका प्रसंग बनाउँदै लानु छ । यस्तै प्रसंगका प्रशंसकले नेपाली सांस्कृतिक सम्पदाका धनसारढुकुटीबैंक समृध्द हुनेछ । प्राकृतिक छटासौन्दर्यसुन्दरताको बरद पृष्ठभूमिका आधारमा पूर्वीय दर्शनका आधारस्तम्भ निर्माण गरे, स्थापना गरे । पूर्वीय दर्शनकै आधारमा हाम्रा अनेकौं सांस्कृतिक संस्कार बनेका छन् । तिनै सांस्कृतिक संस्कारका परिशीलन हामीले गर्दै रहेका छौं । हाम्रा सांस्कृतिक संस्कारका परिशीलन पूर्णतया प्राकृत तवरले जीवजन्तुका साथै फलफूल बलिदान गर्ने, गरिने सम्प्रदाय निर्माण भएका छन् । आमिस र निरामिस सम्प्रदाय यसका ज्वलन्त उदाहरण बनेका छन् । आमिसहरू मांसाहारी बनेकाले जीव बलिप्रथाका पक्षपाती रहे । तिनीहरू पशुपक्षी बलि गर्छन् । रक्तबीज संस्कारका संस्कृति परिपालन गर्दछन् । हिंसा कर्ममा विजया टीको स्वीकार्छन् । नेवार समुदायका आमिस र निरामिस दुवै सम्प्रदायबीच कुनै संस्कारका स्वरूप एक रूप रहेका छन् । बलि प्रथामा दुवै सम्प्रदाय भिन्न तवरतरिकामा सहमत छन् । मात्र बलि वस्तु तत्त्वका स्वरूप फरक छन् । आमिसमांसाहारीहरू सीधै जीवजन्तुहरू बलि चढाउँछन् । यस्ता जीव बलि गर्नेहरू बोका, राँगा, बराह, परेवा, मलेवा, हाँस आदि प्रयोग गर्छन्, गर्दै आएका छन् । जीव प्रथावादीहरूका धारणामा पशुबलि नदिए संसारमा तिनका संख्या असम्भार बन्नेछन् । संसार जन्तु नै जन्तुहरूको सांख्यिक घनत्व बढोत्तरी भएर मानिसको जीवनसमाज असन्तुलित रहने हुन्छ । मानिस प्राणी समाजमा जैविक सन्तुलन कायम राख्न बलिप्रथाका पक्षधरहरू आफ्ना धारणा पसार्छन् । अनि बलिबेदीमा चढाउँछन् पशुपक्षीलाई । यसरी बलिबेदीमा घिसारिएका पशुपक्षीलाई बलि दिनुअघि केही तान्त्रिक विधिसंस्कार पूरा गर्छन् । ती संस्कारहरू मोक्षदा विधिवत् मन्त्र पारायण गरी तिनका श्रवणेन्द्रीयकानमा सुनाउँछन्, फुक्दछन्यससित गाँसिएका अरू सांस्कारिक विधिविधानहरू पनि छन् । वैदिक विधिविधान प्रकृतिजन्य छ । प्रकृतिजन्य भन्नु प्रकृतिप्रधान हुनु, रहनु, बनाइनु हो । वेद व्यास प्रकृतिकै नाभी स्थलबाट जन्मे, हुर्केका महर्षि छन्, हुन् । प्रकृति र प्राकृत तत्त्वमयी हुन् बेदव्यास । प्रकृति विश्लेषण, खोज पूर्ण विवेचना उनका तमाम संचेतना केन्द्रित रहे, बनेका छन् । प्रकृति नै सबथोक हुन् । प्रकृतिभित्रै संचेतना छन् । प्राकृतिक संचेतनाभित्र दर्शन छन् । विज्ञानका गर्भ छन् । प्रकृति वैभवशाली छन् । यावत् वैभव प्रकृतिकै गर्भाशयमा छन् । प्राकृत वैभवका विचलनमा विनाश छ, हुन्छ । शक्तिशाली एटम बम आविष्कार प्राकृतिक वैभवका खोज, प्राप्ति र उपलब्धि रहेको छ । छद्म नामधारी लिटिल ब्वाइ र फाय्ट 'माय्न' जापानको हिरोसिमा र नागासाकीमाथि विस्फोट भए, गरिए । ती सबै संचित प्राकृत सम्पदाका विचलन थिए, हुन् । प्राकृत सम्पदाका विश्लेषण, खोज, विवेचनाले सम्प्राप्ति, वैभव र उत्सर्गमूलक आनन्दी अभिषेक जुटाउँछ, जन्माउँछ । यता वैदिक घरानकै घेराभित्रबाटै अर्को हाँगो टुसाएर तान्त्रिक, मत र मतावलम्बी जन्मे, हुर्के, छ्याप्छ्याप्टिए । तान्त्रिक मत मतावलम्बी तन्त्र साधना मन्त्र फुकुवा रहे, बने । उनीहरू पनि प्राकृतिकभन्दा अलग र भिन्न कोटीका मन्त्र साधना गर्छन् । बलि विधान निर्माण गर्छन्, परिपालन गर्छन् । उनीहरू सबैजसो बलिविधिका विधान अनुसरण गर्छन् । बलिलाई प्र श्रय दिन्छन् । बलि एक अलग प्रथाका रूपमा मान्यत पाउँछ । हिन्दु सम्प्रदाय यसरी दुई भिन्न आमिषनिरामिष दुई कोटीमा विभक्त भए, रहेका छन् । बलिप्रथाका पालक र अनुयायी समूह बलिलाई सामान्य हत्या ठान्दैनन् । बलि मनलागी आवेग, आवेशमा आधारित कर्मक्रिया स्वीकारनन् । बलि विधान पशुत्वबाट मुक्तिदायक मोचनक्रिया मान्छन् । प्रत्येक बलि विधानका अनेकानेक प्रकरण र खुड्किला र क्रम भए, रहेका बहुबिध बिरुधवलि रहेका उल्लेख गर्छन् । तिनमा अनेक सिलसिलाबद्ध क्रम विन्यास गर्छन् । कर्माचार्य, गुरुवाचार्य वर्गका समूह यसका सकर्मी संवाहक बनेका छन् । उनीहरू बलि विधान गोपनीय मन्त्र विधा ठान्छन् अनि गोप्य राख्छन् । आगम पूजा र बलि विधि गोप्य र गोपनीय ठानिन्छ । आगमघरकोठाभित्र गरिने दीक्षित पूजा नितान्त गोपनीय बनाइएर परिपालन गरिएका हुन्छन् । पूजाआजामा एकै वंश घरानासन्तति; छोराछोरी र नातिनातिनाले पनि गोपनीय पूजाआजाको पूर्वार्ध अंशमा सहभागी बन्न पाउँदैनन् । उनीहरू अर्धअंशमा सहभागी बन्न त परै जाओस्, प्रवेशसम्म गर्न पाउन्नन् । यो कटु सत्यका भुक्तभोग आफ्नै अनुभूतिका बखान वरदान बनेको छ । यो अवस्था त्यस बखतसम्म विद्यमान रहन्छ जबसम्म दीक्षा प्राप्त गरिन्न । दीक्षा साधना र प्राप्ति सहज सुलभ बनेका छैनन् । साधना संस्कार सरल संरचना बनेका छैनन्कठिन साध्य रहेका छन् । जे होस् बलि पूजाका पनि दुई स्पष्ट स्वरूप छन् । एक गोप्य, जो आगमन कोठाभित्र गरिन्छ । अर्को पीठपीठहरूमा गरिने खुला, छर्लंग विधिमा आधारित पीठ पूजादसैंका पूजा प्रायशः गोप्यता भंग नगरी मर्यादित रूपमा जमरा कोठाभित्र नै गरिन्छ । छाग बलि (बोका), हंश (हाँस) बलि गर्न तिनलाई सजीव अवस्थामै पानीले पखाल्ने विधि शुद्धि प्रक्रिया साथै अरू मोक्षदा पूजा विधि पूरा पालन हुनु, गर्नु अनिवार्य छन् । निवारण गर्नै नसकिने बन्देज बनाइएका छन्अनिवार्य हुने नै भए । आजसम्म पनि तिनको परिचालन र परिपोषण हुँदै आएका छन् । यस प्रकारका संस्कार मण्डित संस्कृतिका परिचालन नेपाल राष्ट्रकै सुरक्षा निकायका सबै प्रकारका अंगहरूले पनि गरिरहेका छन् । ती क्रियाकलापहरू सबै देख्न र अनुभूत गर्न सकिने गरी कोटकोटहरूमा पूजा र बलिप्रथाहरू सम्पादन भई नै रहेका छन् । बलि चढाउने संस्कारका अन्तर्य सुरक्षाकर्मीहरूबीच सदासर्वदा युद्ध, आक्रमण, प्रतिकारात्मक गतिविधिमा संलग्न रही नै रहनुपर्ने जवानहरूमा अदम्य साहस जगाइराख्ने प्रोत्साही मनोविज्ञान भएको अनुभूति हुन्छ । 'यत्र पुज्यन्ते नारी तत्र देवता रमन्ते' संस्कृत शुक्तिको अन्तर्य खुल्न थाल्छ । दसैं पर्व चाडको रूपमा भव्यताका साथ मान्नुको मर्म नारीलाई शक्ति केन्द्रबिन्दु ठानी मानी आराधना गर्नुपूजा गर्नु ठहर्छ । सादृशप्रत्यक्ष देख्न र अनुभूत गर्न सकिने रहस्यमय दिव्य दर्शनभित्र लेसिएका मर्म नितान्त रूपले मर्मस्पर्शी छ । चाहे आगमघरकोठाभित्र गोप्य तरिकाले गरिने बलि पूजाआजामा होस् वा खुल्लमखुला तवरले गरिने पूजाहरू होस्, वैदिक प्रकृतिप्रधान युगीन पक्षधर बलि प्रथाका स्वरूपहरू प्रत्यक्ष दर्शन गर्न पाइन्छ । कुभिण्डो, मूला, काँक्रो, हाँसका अन्डा र फलफूल अर्पण आदि वैदिक विधि विधानमा आधारित प्राकृत मार्ग हुन् । प्रकृतिप्रदत्त यी वस्तुतत्त्वहरूलाई रक्तबीच पदार्थ मानिन्नन् । यसरी विवेचना गर्दा बलिका दुई मार्ग अलगअलग फाँटका देखिए पनि दुई धारबीच सामञ्जस्यता कायम भए, गरिएका पनि प्रत्यक्ष अनुभूति हासिल गर्न सकिने अवस्था एकै बलि पूजाआजामा गर्न सकिने स्थिति छ । गोप्य आगममा गरिने र खुला पीठ, कोटहरूमा अर्पण गरिने बलिहरूमा जीव र कुभिण्डो, फलफूल आदि क्रमिक तवरले एकसाथ गरिएका छन् । जीव बलिमा बोका, हाँस, राँगा पर्छन् । प्राकृत वस्तुमा कुभिण्डो, मूला र फलफूल पर्दछ । यस प्रकारका अर्पणमा पुरश्चरणका रूपमा जल, गाईको दूध, घीउ, मह आदि आउँछन् । कुभिण्डो फल स्थान विशेषमा प्रतिष्ठापन गरेर संस्कार युक्त विधि परिपालना हुन्छ, गरिन्छ । त्यसपछि जीव बलि दिइन्छ । त्यसमा पनि क्रम निर्धारण गरिएका हुन्छन् । हंशबलि, छाग (बोका) बलि, महिष (राँगो) बलि क्रममा आउँछन् । तान्त्रिक विधि मुताविक गरिने बलि पूजामा दीक्षित वर्गले मोहिनी थापना गर्छन् । सर्वसाधारणले सामान्य तवरले मात्र मोहिनी थापन गरी सरल तरिकाले सम्पन्न गर्छन्, तान्त्रिक विधि परिपालन गर्दैनन् । मोहिनी थापना भन्नु तेलमा सलेदो मिलाएर पाला बाल्नु र सलेदोको बत्तीको ज्योति विधिवत् अर्को माताकै पालाले छोपेर पूजा अवधिभर जम्मा पार्नु हो । थापेर जमाएको ध्वाँसो अनेक आकृतिका रूप लिन्छन् । ती रूपाकृति विश्लेषण गरेर कार्य फलका भविष्य वाणी गर्छन्, के के भए शुभलक्षण, के के भए देखिए अशुभका खाकाहेक्का बने बनाइएका हुन्छन् । यी बलि पूजाका विविध प्रयोजनमध्येका केही सन्दर्भ हुन् ।"
डिफेन्डिङ च्याम्पियन लेष्टर सिटी म्यानचेष्टर युनाइटेडसँग स्तब्ध,काठमाडौंः इंग्लिस प्रिमियर लिग फुटबलको डिफेन्डिङ च्याम्पियन लेष्टर सिटी म्यानचेस्टर युनाइटेडसँग पराजित भएको छ। शनिवार भएको खेलमा म्यानचेस्टर युनाइटेडसँग लेष्टर सिटी ४१ गोल अन्तरले पराजित भएको हो। म्यानचेस्टर युनाइटेडले चारै गोल पहिलो हाफमै गरेको हो। खेलको २२ औं मिनेटमा स्माइलिङले गोल गर्दै म्यानचेस्टर युनाइटेडलाई सुरुवाती अग्रता दिलाएका थिए। यस्तै खेलको ३७ औं मिनेटमा जुआन माटाले गोल गर्दै युनाइटेडको अग्रता दोब्बर पारे भने ४० औं मिनेटमा रासफोर्डले टोलीका लागि तेस्रो गोल गरे। यस्तै ४२ औं मिनेटमा पाउल पोग्वाले गोल गरेपछि म्यानचेस्टर युनाइटेड पहिलो हाफमै ४० को अग्रता लिन सफल भएको थियो। खेलको ५९ औं मिनेटमा लेष्टर सिटीका लागि डेमाराई ग्रेएले सान्तोना गोल फर्काएका थिए। पहिलो हाफमा चार गोल गरेको म्यानचेस्टर युनाइटेडले दोस्रो हाफमा भने गोल गर्न सकेन। जितसँगै म्यानचेस्टर युनाइटेड ६ खेलबाट १२ अंक जोडेको छ भने डिफेन्डिङ च्याम्पियन लेष्टर सिटीको समान खेलबाट ७ अंक छ।
भूमि र कान्छीमायालाई काठमाडौं म्याराथनको उपाधि,"काठमाडौंः नेपाल प्रहरीका भूमिराज राई र सशस्त्र प्रहरी बलको एपीएफ क्लबकी कान्छीमाया कोजुले १० औं काठमाडौं म्याराथनको उपाधि जितेका छन् । भूमि पुरुष तथा कान्छी महिलाको फुल म्याराथन (४२१९५ किलोमिटर) मा आआफ्नो प्रतिद्वन्द्वीलाई उछिन्दै पहिलो भए। भूमिले नेपाली भूमिमा भएको म्याराथनमा उत्कृष्ट समय निकाल्ने क्रममा निर्धारित दूरी २ घण्टा २० मिनेट ४४ सेकेन्डमा पूरा गरे । यसअघि नेपालमा भएको कुनैपनि म्याराथनमा नेपाली खेलाडीले उक्त समयमा दौड पूरा गरेका छैनन् । पुरुष म्याराथनको राष्ट्रिय कीर्तिमान वैकुण्ठ मानन्धरको नाममा छ। उनले भारतमा भएको तेश्रो दक्षिण एसियाली महासंघीय खेलकुद (साफ) मा २ घण्टा १५ मिनेट ०३ सेकेन्डको कीर्तिमान बनाएका थिए। यो कीर्तिमान दक्षिण एसियाली खेलकुद (साग) मा अहिलेसम्म वैकुण्ठकै नाममा कायमै छ। भूमिको प्रदर्शनलाई प्रोत्साहन गर्ने उद्देश्यले काठमाडौं रोड रनर्स क्लब अल्मुनाईका सल्लाहकार एवं स्प्रिन्टमा सहभागी हुने पहिलो नेपाली ओलम्पियन रघुराज वन्त र काठमाडौं म्याराथनका मुख्य योजनाकार निलेन्द्रराज श्रेष्ठले बोनस स्वरुप छुट्टै १ लाख नगद पुरस्कार प्रदान गर्ने घोषणा गरे । नेपाल आर्मीका कृष्ण बस्नेत (२ घण्टा २१ मिनेट ४६ सेकेन्ड) दोश्रो तथा राजन खत्री (२ घण्टा २९ मिनेट २२ सेकेन्ड) ले तेश्रो स्थानमा दौड टुंगाए । कान्छीले निर्धारित दूरी २ घण्टा ५५ मिनेट ५७ सेकेन्ड समयमा दौड पूरा गर्दै नयाँ राष्ट्रिय कीर्तिमान स्थापित गरिन्। कान्छीले लामो समयदेखि अमेरिकाको न्युयोर्कमा बस्दै आएकी स्वरुपा खड्काले सिकागो म्याराथन२०१३ मा बनाएको २ घण्टा ५७ मिनेट १० सेकेन्डको कीर्तिमान तोडेकी हुन्। स्वरुपाले २०१४ मा भएको इन्चोन एसियाड र २०१६ मा भारतमा भएको १२ औं सागमा पनि नेपालबाट प्रतिनिधित्व गरेसकेकी छन् । राष्ट्रिय कीर्तिमान वापत कान्छीलाई रोड रनर्स अल्मुनाईले छुट्टै ५० हजार नगद पुरस्कार प्रदान गर्ने प्रतिबद्धता जनाएको छ । प्रो स्पोर्ट्सद्वारा आयोजित प्रतियोगितामा आर्मीका सरिता वासी (३ घण्टा १९ मिनेट ५२ सेकेन्ड) दोश्रो तथा लालकुमारी घर्ती (३ घण्टा ४४ मिनेट १४ सेकेन्ड) तेश्रो स्थानमा रहे । म्याराथन विजेताले ५० हजार, उपविजेताले २० हजार र तेश्रो हुनेले १५ हजार नगद पुरस्कार पाउने छन् । चौथोदेखि दसौं स्थानमा दौड सकाउनेलाई क्रमशः ७, ६, ५, ४, ३, २ र १ हजार नगद पुरस्कार प्रदान गरिने छ । हाफ म्याराथन (२१०९७५ किलोमिटर) मा आर्मीको वर्चस्व रह्यो । पुरुषमहिला दुवैमा आर्मीका खेलाडीले शीर्ष तीन स्थानमाथि कब्जा जमाए । पुरुषमा हरिकुमार रिमाल पहिलो भए । उनले निर्धारित दूरी १ घण्टा ०८ मिनेट ४७ सेकेन्डमा सिध्याए । ज्ञानप्रसाद भट्टराई (१ घण्टा ९ मिनेट २८९५ सेकेन्ड) दोश्रो तथा लालबहादुर थापा (१ घण्टा १० मिनेट ३६ सेकेन्ड) तेश्रो बने । त्यस्तै महिलामा १ घण्टा २७ मिनेट १९ सेकेन्ड समय खर्चदै दौड पूरा गरेकी सानुमाया कार्की पहिलो भइन् । पुष्पा भण्डारी (१ घण्टा ३२ मिनेट २३ सेकेन्ड) दोश्रो तथा विन्द्रा देशार श्रेष्ठ (१ घण्टा ३४ मिनेट ४० सेकेन्ड) तेश्रो भए । हाफ म्याराथनमा शीर्ष तीन स्थान हात पार्नेले क्रमशः २० हजार, १३ हजार र ७ हजार रुपैयाँ नगद पुरस्कार प्राप्त गर्नेछन् । पुरुष ५ किलोमिटर खुला दौडमा रामजी बस्नेत पहिलो भए । उनले १९ मिनेट ०३२७ सेकेन्ड समय खर्चे । टीकाराम कट्वाल (१९ मिनेट १३२८ सेकेन्ड) दोश्रो तथा छत्र दाहाल (१९ मिनेट ३२४८ सेकेन्ड) तेश्रो भए । खेलाडीत्रय आर्मीका हुन् । सो स्पर्धाको महिलामा आर्मीकी सरस्वती भट्टराई २२ मिनेट ३५२४ सेकेन्ड समयसाथ शीर्ष स्थानमा रहिन् । एपीएफकी फुलमति राना (२३ मिनेट ३००२ सेकेन्ड) दोश्रो तथा काठमाडौंकी सन्तोषी श्रेष्ठ (२५ मिनेट ४०७७ सेकेन्ड) तेश्रो बने । पहिलो हुनेले १० हजार, दोश्रोले ६ हजार र तेश्रोले ४ हजार नगद पुरस्कार हात पार्ने छन् । स्कुलतर्फ ५ किलोमिटर छात्र दौडमा अजितकुमार यादवले स्वर्ण जिते । उनले २१ मिनेट १९ सेकेन्ड समय लगाए । राजेन्द्र तामाङ २१ मिनेट ४५ सेकेन्ड समयसाथ दोश्रो तथा जगत नेपाली २२ मिनेट ४० सेकेन्ड समयसाथ तेश्रो भए । त्यसै स्पर्धाको छात्रामा हुमी बुढा मगरले दूरी २४ मिनेट ५९६ सेकेन्डमा तय गर्दै पहिलो बनिन् । संगीता खड्का (२५ मिनेट ४८३ सेकेन्ड) दोश्रो तथा सर्मिला क्षेत्री (२७ मिनेट २९३ सेकेन्ड) तेश्रो भए । पहिलोले ५ हजार, दोश्रोले ३ हजार र तेश्रोले २ हजार नगद पुरस्कार जिते । कुल पुरस्कार राशी ३ लाख ८६ हजार रहेको प्रतियोगिताको म्याराथनमा ३१ पुरुष र ७ महिला तथा हाफ म्याराथनमा ६६ पुरुष र १७ महिला खेलाडी सहभागी थिए । ५ किलोमिटरको खुलामा १ हजार २ सय ८५ तथा स्कुलमा १ हजार ४ सय २८ खेलाडीले भाग लिएको आयोजकले जनाएको छ । दौड त्रिपुरेश्वरस्थित दशरथ रंगशालाबाट सुरु भइ विभिन्न भागको परिक्रमा गरी पुनः रंगशालामै आएर सकिएको थियो ।"
अष्ट्रेलियामा डेब्यु खेलमै चम्किए सन्दिप लामिछाने',"सिड्नीः माइकल क्लार्कको क्लबबाट अष्ट्रेलियन क्रिकेट लिगमा डेब्यु गरेका नेपाली क्रिकेटर सन्दिप लामिछाने पहिलो खेलमै सवैको ध्यान तान्न सफल भएका छन्। माइकल क्लार्कको क्लब वेष्टर्न सबवर्सबाट शनिवार डेब्यु गरेका लामिछानेले सवैको ध्यान तान्न सफल भए। क्लब क्रिकेटमा माइकल क्लार्कको कमब्याक हेडलाइन बन्यो होला। तर, १६ वर्षीय लेग स्पिनर लामिछानेले सबैको ध्यान आफूतिरै ताने। सोमबारमात्रै अष्ट्रेलिया पुगेका लामिछानेलाई अष्ट्रेलियाका पूर्वकप्तान माइकल क्लार्कले आफ्नो क्रिकेट क्लबबाट खेल्न बोलाएका हुन्। हङकङमा गत मेमा भएको टीट्वान्टी क्रिकेटमा लामिछानेले गरेको प्रदर्शनबाट प्रभावित भएर क्लार्कले अष्ट्रेलिया बोलाएका हुन्। शनिवार एलन बोर्डर ओभलमा भएको सिड्नी प्रिमियर क्रिकेट लिगको खेलबाट डेब्यु गरे। लामिछानेले वेष्टन सबवर्सका लागि ८ ओभर वलिङ गर्दै एक विकेट लिएर १७ रनमात्रै दिएर सबैको ध्यान आफूतिरै तानेका थिए। क्लार्कको क्लव क्रिकेटमा कमब्याक र सन्दिपको डेब्यु खेलमा वेष्टर्न सबवर्सले मोसमनलाई ६ विकेटले पराजित गर्न सफल भयो। नेपाली क्रिकेटर सन्दिपले माइकल क्लार्कसँग खेलपछि प्रतिक्रिया दिँदै भने,मेरो सपना माथिल्लो स्तरको क्रिकेट खेल्ने नै हो। लामिछानेले आफ्ना लागि क्रिकेट अक्सिजनजस्तै भएको बताए। उनले भने,क्रिकेट मेरा लागि अक्सिजन जस्तै हो। क्रिकेटविना म बाच्न सक्दिँन। सन्दिपको प्रशंसा गर्दै अष्ट्रेलियन क्रिकेटका पूर्व कप्तान क्लार्कले भनेका छन्,सन्दिपले राम्रो सुरुवात गरेको छ। एकहप्ता अघि मात्रै आएपनि राम्रो सुरुवात गर्न सकेको छ। मलाई लाग्छ अबका दिनमा ऊ अझै राम्रो खेल्नेछ।"
बार्सिलोनाबाटै फुटबल करियर अन्त्य गर्न चाहन्छन् इनिष्टा,"काठमाडौंः बार्सिलोनाका भरपर्दा मिडफिल्डर हुन् आन्द्रेस इनिष्टा। स्पेनले सन् २०१० को विश्वकप जित्दा उत्कृष्ट खेलाडी घोषित भएका इनिष्टा त्यसपछि थप चर्चामा आएका हुन्। जाभीले बार्सिलोना छोडेपछि कप्तानको जिम्मेवारी पाएका इनिष्टाले बार्सिलोनाबाटै आफ्नो फुटबल करियरको अन्त्य गर्न चाहेको बताएका छन्। सन् १९९६ मा बार्सिलोनासँग आबद्ध भएका इनिष्टाले स्पेनिस रेडियोसँगको अन्तर्वाता दिँदै भनेका छन्,मैले के चाहन्छु, के सोचिरहेको छु र मेरो चाहना के हो भन्ने कुरा बार्सिलोनाका पूर्व प्रशिक्षक पेप ग्वार्डिवोलालाई मात्रै थाहा छ। मैले धेरै पटक भनेको छु, मैले बार्सिलोनाबाटै मेरो फुटबल करियरको अन्त्य गर्न चाहन्छु। उनले आफू आफ्नो कुरामा प्रष्ट रहेको बताएका छन्। म मरो फुटबल करियर बार्सिलोनाबाट अन्त्य गर्न चाहन्छु र त्यो मन पर्छ। बार्सिलोनासँग मेरो सम्झौता २०१८ सम्म छ। निर्देशकहरुसँग कुरा गर्नुपर्छ उनीहरु मसँग सम्झौता लम्ब्याउन चाहन्छन् कि चाहदैनन्, इनिष्टाले भने। तर, उनले बार्सिलोनासँगको अब नयाँ सम्झौताका लागि आफूले शर्त अघि सार्ने बताए। उनले भने,म बार्सिलोनाबाट आफ्नो फुटबल करियरबाट बिदा लिन चाहन्छु। त्यो हुने गरी सम्झौता भए करार लम्ब्याउनेमा सहमत हुन सक्छु। ३२ वर्षीय खेलाडी इनिष्टाले बार्सिलोनाबाट अहिले सम्म ६०० खेल खेलेका छन्।"
श्रेष्ठ र कुँवरद्वारा उम्मेदवारी घोषणा,"काठमाडौः कार्यवाहक अध्यक्ष नरेन्द्र श्रेष्ठले अखिल नेपाल फुटबल संघ (एन्फा)को आगामी कात्तिक ८ गते हुने अध्यक्ष पदको निर्वाचनका लागि शुक्रबार आफ्नो उम्मेदवारी दर्ता गराएका छन् । यसैगरी श्रेष्ठकै प्यानल'बाट वरिष्ठ उपाध्यक्षका लागि वर्तमान सहायक महासचिव मणि कुँवरले पनि उम्मेदवारी दिएका छन् । अन्तर्राष्ट्रिय फुटवल महासंघ (फिफा)ले भ्रष्टाचारको आरोपमा २०७२ कात्तिक ३० गतेदेखि लागू हुने गरी निवर्तमान अध्यक्ष गणेश थापालाई १० वर्षको प्रतिबन्ध लगाएपछि सो पद रिक्त रहँदै आएको छ । यसैगरी तत्कालीन वरिष्ठ उपाध्यक्ष ललितकृष्ण श्रेष्ठको २०७२ साल जेठ २९ गते निधन भएपछि सो पद पनि रिक्त छ । त्यसैले फिफा र एसियाली फुटबल महासंघ (एएफसी)को निर्देशनमा अध्यक्ष र वरिष्ठ उपाध्यक्ष पदमा बाँकी एक वर्षका लागि निर्वाचन हुन लागेको हो । एन्फाका प्रमुख कार्यकारी अधिकृत इन्द्रमान तुलाधरका अनुसार एन्फा निर्वाचनका लागि राष्ट्रिय खेलकुद परिषद् (राखेप)बाट समेत अनुमति प्राप्त भइसकेको छ । श्रेष्ठ र कुँवरले सातदोबाटोस्थित एन्फाको हलबाटै आफ्नो उम्मेदवारी घोषणा गरेका हुन् । केही जिल्ला र क्लबका प्रतिनिधिसहित पत्रकार सम्मेलनमा उपस्थित कार्यवाहक अध्यक्ष श्रेष्ठले आफू लामो समयदेखि फुटबलमा लागेकाले बाँकी एक वर्षको कार्यकाल आफ्नो अधिकार भएको बताए । मैले आफ्नो जीवनको लामो समय फुटबलमा खर्च गरेको छु तर यसबीचमा मैले कहिल्यै पनि पदका लागि लोभ गरिनँ । २०६४ सालको निर्वाचनमा पनि मैले उपाध्यक्षको पद साथीहरूलाई छाडेको थिएँ', श्रेष्ठले भने, त्यसैले साथीहरूको समर्थनमा बाँकी एक वर्षको कार्यकाल मेरो अधिकार हो भन्ने सोचेर उम्मेदवारी दिएको हुँ', उनले भने । उपाध्यक्ष पदमा उम्मेदवारी दिएका कँुवरले पनि फुटबलको लगावका कारण आफूले उम्मेदवारी दिने निर्णय गरेको बताए । म ब्वाइज युनियन क्लबसँग संलग्न हुँदै फुटबलमा अघि बढेको हुँ । त्यसैले साथीहरूको समर्थनमा उपाध्यक्षको उम्मेदवारी घोषणा गरेको हुँ', उनले भने, निर्वाचनमा विजयी भएमा साथीहरूको विश्वासलाई खेर जान दिनेछैन ।' पत्रकार सम्मेलनमा श्रेष्ठ र कुँवरले आफ्नो पक्षमा २२ जिल्ला, १० क्लब र तीन समितिको समर्थन रहेको दाबी गरे । उनीहरूले उम्मेदवारी दर्तापत्रमा ६६ जनाको समर्थन देखाएका छन् । निर्वाचन समितिका सदस्य सुमन केसीका अनुसार दुवैजनाको उम्मेदवारी पत्रमा ६६ जना समर्थक र प्रस्तावक छन् । शुक्रबारसम्म अध्यक्ष पदका लागि एकजना तथा उपाध्यक्षका लागि दुईजनाको उम्मेदवारी दर्ता भएको छ । राष्ट्रिय टोलीका पूर्वगोलरक्षक तथा कप्तान उपेन्द्रमान सिंहले पनि शुक्रबार नै वरिष्ठ उपाध्यक्ष पदका लागि आफ्नो उम्मेदवारी दर्ता गराएका छन् । सिंहले राष्ट्रिय टोलीका अर्का पूर्वकप्तान राजुकाजी शाक्यको समर्थनमा उम्मेदवारी दर्ता गराएका हुन् । निर्वाचनका लागि उम्मेदवारी दर्ता गराउने अन्तिम दिन आइतबारसम्म रहेको छ । शुक्रबारसम्म अध्यक्ष पदका लागि तीन र उपाध्यक्ष पदका लागि चारवटा फर्म' वितरण भएको छ । घलेद्वारा उम्मेदवारी फिर्ता यसअघि अध्यक्ष पदका लागि उम्मेदवारी घोषणा गरेका तासी घलेले भने शुक्रबार आफ्नो उम्मेदवारी फिर्ता लिएका छन् । घलेले निर्वाचन निर्देशिका र चुनावी प्रक्रिया चित्तबुझ्दो नभएको जनाउँदै आफ्नो उम्मेदवारी फिर्ता लिएको बताएका छन् । निर्वाचनका लागि २०७० सालको विधानअनुसार निर्देशिका बनाइनुपथ्र्यो तर २०६६ सालको पुरानो विधानअनुसार नै निर्देशिका बनाइएको छ', घलेद्वारा जारी विज्ञप्तिमा भनिएको छ, यस सम्बन्धमा राखेपमा समेत पत्राचार गरी बुझ्ने कोसिस गरेका थिएँ तर कतैबाट पनि जवाफ प्राप्त नभएपछि मैले आफ्नो उम्मेदवारी फिर्ता लिने निर्णय गरेको छु ।' एन्फाले भने २०७० साल कात्तिक ७ गते भएको एन्फाको साधारणसभाले परिमार्जित गरेको विधानअनुसार निर्वाचन हुन लागेको जनाएको छ । उनले ए' डिभिजन क्लब मनाङ मस्र्याङ्दीबाट मतदान अघिकार पाएका छन् ।"
च्यासलले अवसर गुमायो,काठमाडौः सहिद स्मारक बी डिभिजन लिगअन्तर्गत शुक्रबार भएको खेलमा तेस्रो स्थानको च्यासल युथ क्लब पराजित भएको छ । च्यासल नयाँबस्ती युथ क्लबसँग १० गोलअन्तरले पराजित भएको हो । पराजयसँगै च्यासलले लिग अंकतालिकाको शीर्ष स्थानमा उक्लने अवसर गुमाएको छ । साथै आफूभन्दा माथिका श्रीकुमारी र न्युरोड टिम एनआरटी माथि दबाब बढाउँदै ए डिभिजनमा उक्लने आफ्नो सम्भावना बलियो बनाउने अवसर पनि च्यासलले खेर फालेको छ । १० खेलबाट १९ अंकमै रोकिएको च्यासल तेस्रो स्थानमै यथावत् छ । तर एक खेल कम खेलेको श्रीकुमारी २० अंकका साथ शीर्ष स्थानमा छ भने १९ अंक नै भएको एनआरटी दोस्रो स्थानमा छ । १० औं चरणको खेलमा विजयी बनेको अवस्थामा श्रीकुमारी र एनआरटीले च्यासलसँगको आफ्नो दूरी अझ बढाउनेछ । यो अवस्थामा चौथो स्थानको रानीपोखरी कर्नर टिम (आरसीटी) ले पनि च्यासललाई उछिन्न सक्नेछ । आरसीटीको नौ खेलबाट १७ अंक छ । हल्चोक मैदानको दोस्रो खेलमा महावीर क्लबले नवौं पराजय बेहोरेको छ । महावीर मध्यपुर युथ एसोसिएसनसँग १० गोलअन्तरले पराजित भएको हो । मध्यपुरको जितमा पनि संसारनन्द पलान्चोकेले खेलको ४० औं मिनेटमा गरेको एकमात्र गोल निर्णायक बनेको थियो । जितसहित मध्यपुरले रेलिगेसन क्षेत्रबाट आफूलाई तीन अंकले माथि उकासेको छ । १० खेलबाट १० अंक बनाएको मध्यपुर अंकतालिकाको ११ औं स्थानमा छ । सातदोबाटोस्थित अखिल नेपाल फुटबल संघ (एन्फा) को एस्ट्रो टर्फ' मैदानमा लीलाबहादुर थापामगरको एक मात्र गोल मद्दतमा नयाँ बस्ती विजयी बनेको हो । लीलाले खेलको ७६ औं मिनेटमा खेलको निर्णायक गोल गरेका थिए । शुक्रबार हल्चोकस्थित एपीएफको मैदानमा भएको खेलमा सातदोबाटो युथ क्लबले पनि टुसाल युथ क्लबविरुद्ध १० कै जित हात पारेको छ । सातदोबाटोको जितमा कृष्णवीर रुम्बाले खेलको आठौं मिनेटमा गरेको एकमात्र गोल नै निर्णायक बनेको थियो । जितसहित सातदोबाटो भने अंकतालिकाको पाँचांै स्थानमा उक्लिएको छ । सातदोबाटोको १० खेलबाट १६ अंक भएको छ ।
