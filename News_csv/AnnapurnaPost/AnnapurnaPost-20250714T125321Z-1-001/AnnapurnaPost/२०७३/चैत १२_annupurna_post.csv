शीर्षक,विवरण
'कन्या' दान कि कन्या विवाह,"निजामती सेवाको अधिकृतस्तरको पदमा कार्यरत एकजना कर्मचारी गत साता अलि बढी नै हतारमा भेटिए । पूजा सामग्रीहरू खरिद, अन्य आवश्यक सामग्रीको जोहो, निम्ता बाँड्ने यस्तायस्तै कार्यमा व्यस्त देखिए उनी । बाटोमा भेट हुँदा हतारमै निमन्त्रणा कार्ड निकालेर मेरो हातमा थमाउँदै भने, 'म अलि हतारमा छु सर ! फागुन २९ गते छोरीको कन्यादान छ, आउनुहोला हजुर, यो निम्ता ।' नाता पनि पर्ने राम्रै चिनजान भएका ती व्यक्तिले दिएको निम्ता कामको व्यस्तता र सोही दिन परेको होली पर्वका कारण मान्न जान सकिएन । तर, निम्ता दिने क्रममा ती अधिकृत मित्रले प्रयोग गरेको शब्दले भने निकै घोच्यो । 'दान' कुनै वस्तुमा भएको आफ्नो अधिकार समाप्त गरेर अरूको अधिकार स्थापित गर्नु हो । दानमा दिइने वस्तुको बदलामा कुनै पनि प्रकारको मुनाफा हुँदैन अर्थात् कुनै पनि लाभ वा लोभका लागि दान गरिँदैन । हिन्दु धर्मशास्त्रअनुसार दान कायिक, वाचिक र मानसिक गरी तीन प्रकारले दिने चलन छ । संकल्पपूर्वक सुवर्ण, रजत आदि दान दिनुलाई कायिक दान भनिन्छ । आफ्नो रक्षाका लागि जौ अभय दान दिनुलाई वाचिक दान र जप, ध्यान गरेर दिइने वस्तुको दानलाई मानसिक दान भन्ने गरिन्छ । जो व्यक्ति दान प्राप्त गर्छ त्यसलाई दानको पात्र भन्ने चलन छ । माथिका कुराले दान गर्ने कुनै वस्तुको हो । तर, हामी 'कन्यादान' गर्छौं । के कन्या दान गर्ने वस्तु हो ? के उसको अरू कुनै महत्व छैन ? दानको परिभाषाअनुसार दान गरेको वस्तुमाथि दान गर्ने व्यक्तिको कुनै अधिकार रहँदैन । त्यसो भए आमावुबाले आफूले पालनपोषण गरेको छोरीमाथि विवाहपछि कुनै अधिकार राख्दैनन् ? छोरीको पनि आफ्ना आमाबुवाप्रति कुनै उत्तरदायित्व रहँदैन त ? धर्मसंसारअनुसार कन्यादानको वास्तविक अर्थ छोरीप्रतिको जिम्मेवारी आफूबाट सुयोग्य वरको हातमा सुम्पिनु हो अर्थात् 'अहिलेसम्म हामीले पालनपोषण गर्यौं, यसको सुरक्षा पनि गर्यौं, अबउप्रान्त यसको सुरक्षा र पालनपोषण तपाईंले गर्नुहोला' भन्ने हुन्छ । त्यसो भए कन्या अर्थात् महिलाले आफ्नो पेट पाल्न सक्दैनन्, आफ्नो सुरक्षा गर्न सक्दैनन् भन्ने हो त ? के उनीहरू अर्काको सहारामा बाँच्ने र अर्काले दान गर्ने वस्तु हुन् त ? एक महिला जो विवाहपछि परिवारको सम्पूर्ण जिम्मेवारी आफ्नो टाउकोमा बोकेर हिँड्छ । बिहान उठेदेखि राति सुत्ने बेलासम्म परिवारका सबै आधारभूत आवश्यकता पूरा गर्छ । राति श्रीमान्लाई यौन सन्तुष्टि दिन्छ । वंश सञ्चालकको संवाहक बन्छ । श्रीमान्को यौन चाहनाका अगाडि उसको आफ्नो यौन चाहनाको कुनै महत्व हुँदैन । तर, तिनै महिलाले गरेको कामको कुनै गणना हुँदैन । नेपालको कानुनअनुसार विवाहका लागि योग्य उमेर २० वर्ष हो । २० वर्षकी एक युवती आफ्नो पेट पाल्न पनि नसक्ने, श्रीमान्को वा अरू कसैको आ श्रयमा बाँच्ने भन्ने हुँदैन । तर पनि हामी 'कन्यादान' गर्छौं, भन्छौं 'मेरो छोरीलाई आजसम्म मैले पाले अब तपाईंले पाल्नुहोला ।' 'मैले मोक्ष प्राप्तिका लागि सम्पूर्ण देवीदेवता र मानवलाई साक्षी राखेर मेरी छोरी धर्मार्थ कार्यका लागि तपाईंलाई दान गरेँ, यसले कुनै अपराध गरी भने पनि यसलाई नत्याग्नुहोला । धर्मार्थ कामका लागि यसलाई सधैं आफूसँगै राख्नुहोला । यो कन्यादान कार्यबाट भवगान्ले मलाई शान्ति दिऊन् ।' आफ्नो छोरीलाई वरको हातमा सुम्पिँदा यी शब्दहरूको प्रयोग हुन्छ । अनि भनिन्छ, 'ददाति, ददाति, ददाति' अर्थात् मैले मेरो छोरी तपाईंलाई दिएँ, दिएँ, दिएँ । यसैलाई 'कन्यादान' भन्ने गरिन्छ । हामी 'कन्यादान' गर्छौं । के कन्या दान गर्ने वस्तु हो ? दानको परिभाषाअनुसार दान गरेको वस्तुमाथि दान गर्ने व्यक्तिको कुनै अधिकार रहँदैन । त्यसो भए आमाबुवाले आफूले पालनपोषण गरेको छोरीमाथि विवाहपछि कुनै अधिकार राख्दैनन् ? छोरीको पनि आफ्ना आमाबुवाप्रति कुनै उत्तरदायित्व रहँदैन त ? यद्यपि माथि उल्लेख गरेका दानका प्रकारहरू कायिक, वाचिक र मानसिकमध्ये कन्यादान कुन प्रकारको दान हो भन्ने विषयमा कतै उल्लेख गरेको पाइँदैन तर पनि विवाहका क्रममा जुन मन्त्रहरू उच्चारण हुन्छन्, त्यसबाट कन्याको महत्व कुनै निर्जीव वस्तुभन्दा फरक छैन । कन्याको दान गरिसकेपछि एक अर्को प्रश्न उठ्नसक्छ, के छोरीलाई कन्यादान गरेर ज्वाइँकै घरमा पठाउने कार्य नै उत्तम कार्य हो ? वा ज्वाइँलाई पनि घरमा राख्न सकिन्छ ? हुन त हाम्रो समाजको उपज पनि मान्नुपर्छ यसलाई । सामान्यतया ससुराली गएर ८१० दिन बिताउने पुरुषलाई जोइटिंग्रे भन्ने समाजले ज्वाइँलाई घरमा राखेर पाल्ने कुराको कल्पना गर्न सक्दैन । यो समाजका लागि छोरी दान गर्ने वस्तु नै हो । आफ्नो छोरी अरूलाई दान दिए आफ्नो स्वर्ग जाने बाटो खुल्ने, मोक्ष प्राप्त हुने भएका कारण छोरीलाई दान गरेर दिने चलन हिन्दु धर्ममा छ । अझै रजोधर्म अर्थात् प्रथम रजश्वला हुनुपूर्व कन्यादान गर्यो भने सबैभन्दा पुण्य प्राप्त हुन्छ भन्ने भाव धर्मशास्त्रमा छ । स्वस्थानी व्रतकथाअनुसार सात वर्षीया गोमा कन्यालाई ७० वर्षीया वृद्ध शिव शर्मालाई दान गरेर दिइयो । गोमाका बुवाले छोरी ६ वर्षकी हुँदै खेरी दान गर्न वर खोज्दै हिँडेका थिए रे ! यो कथा सुन्दा पनि पुण्य कमाउने लोभमै परेर बालविवाहका घटनाहरू बढी हुने गर्छन् भन्दा अन्यथा हुँदैन । छोरी जन्मँदा नाक खुम्च्याउने हाम्रो समाजका डेढ अक्कलेहरू तिनै छोरीको दान गरेर पुण्य कमाउने अन्धविश्वासमा पुण्यको नाउँमा पाप गर्दैछन् । पुरोहितले संस्कृत भाषामा छिटोछिटो पढेको श्लोकको अर्थ सायद दुलाहा राजाले बुझ्दैनन् होला तर पनि उनले बाहुनले भनेअनुसार गर्छन् । ससुराबाट दानमा कन्या थापिरहेका बेला 'तपाईं विश्वस्त हुनुहोस्, म यिनलाई धर्मार्थ काममा शरीरको छायाको रूपमा सधैं राख्नेछु । म यिनलाई जस्तै परिस्थितिमा पनि त्याग्नेछैन । जन्म जन्मौंसम्म साथ राख्नेछु' भन्ने प्रतिज्ञाको श्लोक बाहुनले पढ्छन् । ढाँट कुरा हो यो । हिन्दु दर्शनअनुसार विष्णुको दसौं अवतारका रूपमा पृथ्वीमा मानव भएर जन्म लिएका भनिएका रामले पनि सीतासँग विवाह गर्ने क्रममा मिथिला नरेशका अगाडि यस्तै प्रतिज्ञा गरेका थिए रे ! रामायण कथाका अनुसार सीताले रामलाई पाइलैपिच्छे साथ दिइन् । कठोर तपस्या, वनबास, सबै कष्ट सहिन्, जब उनको बारेमा एक साधारण व्यक्तिले लगाएको आरोपका भरमा गर्भावस्थामा रहेकी नारीलाई ती भगवान्ले त्यागे, जसलाई उनको नगर अयोध्यामा मात्रै होइन सबै पूर्वीय दर्शन अंगीकार गरेको समुदायले पुज्ने गर्छन् । 'म राजारामजस्तो होइन, जसले अर्काको घरमा बसेकी सीतालाई ल्याएर फेरि आफ्नो गृहिणी बनाएर राखेका छन्', आफ्नी श्रीमतीसँग खटपट हुँदा सुनाएको कुरा राजाको गुप्तचरले सुनाए । यही आधारमा रामले आफ्नी अर्धांगिनी सीतालाई लगेर जंगलमा छोडेर आउन भाइ लक्ष्मणलाई आदेश दिए । जेठा भाइ पनि नगरका नरेश पनि, रामले दिएको आज्ञाअनुसार लक्ष्मणले पनि ऋषिमुनिहरूको आ श्रम देखाउने निहुँमा सीतालाई जंगलमा लगेर छोडिदिए रे ! भगवान् भनेर हामीले पूजा गर्ने रामले गरेको यो कर्म के महिला हिंसाभित्र पर्दैन र ? प्रतिज्ञा त उनले पनि गरेकै थिए होलान् । के यही हो ससुराले दान गरेर दिएको वस्तुको सुरक्षा ? के विवाह भनेको दुई व्यक्तिहरूबीच बाँकी जीवन सँगसँगै बिताउने प्रतिबद्धतासहितको सम्झौता होइन र ? के विवाह भनेको दुई विपरीत परिवेशमा हुर्के बढेका युगलको मिलन होइन र ? कि त एक व्यक्तिले वस्तुलाई ग्रहण गर्ने कुरा हो ? हुन त हाम्रो समाजले महिलालाई वस्तुका रूपमा अझ भन्दा काम गर्ने, यौनतृष्णा मेटाउने र सन्तान उत्पादन गर्ने मेसिनकै रूपमा लिएको छ । यो परम्परालाई हामी सधैंभरि जगेर्ना गरिराख्छौं भने त भन्नु केही परेन तर हामीले महिला हिंसा भयो भनेर आवाज उठाउने हो भने विवाह संस्कारमा परिवर्तन ल्याउनु जरुरी छ । कन्यालाई दान गर्ने वस्तुका रूपमा होइन उनलाई मानवको दर्जा दिएर विवाह गरिनुपर्छ । उनी कसैको बोझ होइनन्, उनी एक सबल, सक्षम महिला हुन् भन्ने सन्देश दिनुपर्छ । दासका रूपमा होइन, उनको वैयक्तिक स्वतन्त्रतालाई पनि ध्यान दिने गरी सहमति गरिनुपर्छ । महँगा लुगामा ठाँटिएर आभूषण टल्काउँदै तारे होटेलहरूमा गोष्ठी सेमिनारमै जीवन बिताउने अधिकारकर्मी महिलाले यो कन्यादानको विषयमा कहीँ कतै कुरा उठाएको देखिँदैन । सायद एक सक्षम, जीवित युवतीलाई वस्तुसरह दान गर्नु उनीहरूको महिला हिंसाको परिभाषामा पर्दैन । आफ्नै छोरीको कन्यादान गरेर बैतर्नी तर्ने बाटो खोल्ने यी महिलालाई कन्यादान गर्दा उच्चारण हुने मन्त्र र गरिने विधिका बारेमा जानकारी हुनुपर्ने हो । 'मेरो टाउकोमा रहेको मेरो छोरीको पालनपोषणको जिम्मा अब तपाईंलाई सुम्पेँ' भन्ने शब्दले ती युवती जो नयाँ जीवनको सपना देख्दैछिन्, उनको मस्तिष्कमा कस्तो खालको प्रभाव पर्ला ? म त केही नगर्न सक्ने, मेरो त पालनपोषण पनि अरूले गरिदिनुपर्ने पो रहेछ भन्ने सोच्लिन् कि नसोच्लिन् ? छोराको विवाहकर्म हुने रे तर छोरीको 'कन्यादान' । यो सामाजिक कुरीति हो । यो कुरीति अन्त्य गरिनुपर्छ । यसका लागि धर्मग्रन्थहरूमा सुधार ल्याउनुपर्छ, संशोधन गर्नुपर्छ । 'कन्या' दान गर्ने वस्तु होइन भन्ने कुराको ग्यारेन्टी गरिनुपर्छ । निर्णयसिन्धु, धर्मसिन्धु, विवाहसंस्कार पद्धति, स्वस्थानी व्रतकथा विधिलगायत यससँग सम्बन्धित सबै ग्रन्थबाट कन्यादान भन्ने शब्द हटाइनुपर्छ । त्यहाँ सम्मानजनक शब्द राखिनुपर्छ ।"
गान्धीको आदर्श र हामी,"हाम्रा छिमेकीहरू अस्त्र र शस्त्रले सुसज्जित छन् । हामी उनीहरूसँग शस्त्रबलमा कदापि प्रतिरोध गर्न सक्नेछैनौं । त्यसैले हामीले उनीहरूसँग गर्ने भनेको आदर्श व्यवहार र चरित्र नै हो, जुन गान्धीको जीवनीबाट सिक्न सकिन्छ । तत्कालीन समयमा राजनीतिक लडाइँ, अहिंसाबाट विजय प्राप्त गर्न सकिन्छ भन्ने विश्वास कसैलाई थिएन । तर, गान्धीले त्यसलाई सिद्ध गरेर विश्वलाई विश्वस्त हुन बाध्य बनाए । अहिलेको संसारका लागि दक्षिण अफ्रिकाका मन्डेला र अमेरिकी अश्वेत आन्दोलनका नेता मार्टिन लुथर किंग उनको अहिंसात्मक आन्दोलनका सच्चा अनुयायी बनेर परिवर्तन सार्थक र दिगो साबित गरेर देखाउन सफल रहे । त्यसैले ती देशमा गान्धीको आदर्श र दर्शनको उच्च स्थान छ । गान्धीको सत्याग्रहको जगमा दासता मुक्तिको (२००७ सालको आन्दोलन) आन्दोलन सम्भव छ, भन्ने विश्वास र अभिप्रेरणबाट सञ्चार भएको हो, नेपालको परिवर्तन । तर, यति बेला नेपालमा अहिंसा र आदर्श विचार केटाकेटी आए मट्यांग्रा खेलाएजस्तै भएको छ । त्यसो त कागजी रुपैयाँ र स्टाचुमा भारतले सजाएका गान्धीको आदर्श र विचार भारतमै पनि 'दशहराका नीलकण्ड' साबित छ । महात्मा गान्धी विश्वमा यस्ता दार्शनिक हुन् जसले सिद्धान्त अध्ययन गरेर र अर्ती दिएर कसैलाई अनुयायी बनाएनन् । बन्नुपर्छ भन्ने अड्डी पनि लिएनन् । आफैँले अनुभव गरेको कुरा जीवनमा उतारे । त्यही जीवनशैलीलाई अहिंसाको मार्ग बनाए । अन्नतः उनको त्यो शैली आधुनिक विश्वका लागि अहिंसाको सिद्धान्त बनेको छ । त्यसैले उनी अहिंसाका पुजारी साबित छन् । विश्वले त्यसरी नै उनलाई चिन्दछ । कुनै पनि समस्यालाई गहन रूपमा अध्ययन गरेर समाधानको कारण पत्ता लागाउन सक्नु उनको व्यावहारिक गुण रह्यो । भगवान् बुद्धले दुःखको कारण पत्ता लगाएजस्तै उनले पनि आधुनिक जीवनमा विकराल समस्या रहेको स्वीकारेका छन् । विश्वमा समस्याका प्रकार धेरै छन् । गरिबी, धनी र गरिबबीचको विभेद, पूर्व र पश्चिमबीचको मतभेद, उत्तर र दक्षिणबीचको विभेद, आतंकवाद, जातीय युद्ध, उत्पीडन, भ्रष्टाचार, अतिवाद, उन्माद, हिंसा आदि । व्याप्त समस्याको समाधान छ भन्ने कुरालाई गान्धीको जीवन आदर्शले प्रमाणित गरिदिएको छ । त्यसका लागि ज्ञान योग, भक्ति योग र कर्म योगको संगम जीवनलाई बनाउन सक्नुपर्छ । मानिस आध्यात्मिक हुन सक्नुपर्छ न कि कर्मकाण्डी । गान्धीको अनुभव र आदर्शबाट अहिले संसारका समस्याको समाधान छ । तर, मानवले सत्यको मार्गलाई अनुसरण गर्न सक्नुपर्छ । त्यो भनेको अहिंसालाई आत्मसात् गरेर अर्काको भलाइमा समर्पण गर्नु हो । उनी समानता, स्वतन्त्रताका पक्षपाती रहे । भगवान् बुद्धका वाणीमा आधारित मैत्री, करुणालाई आत्मसात् गर्दै द्वन्द्वको समाधान गर्न उनी सफल रहे । बुद्धको दर्शनलाई समेत अँगाल्दै मानव कल्याण र जगत् कल्याणका लागि उनले शान्तिका अनुयायी भएर काम गरे । सामाजिक प्रगति नै निराशाको अन्त्य हो भन्ने उनको मान्यता रह्यो । स्वतन्त्रताका लागि शस्त्र सुसज्जित साम्राज्यसँग निःशस्त्र आन्दोलनमार्फत विजय प्राप्त गरेर उनले विश्वलाई चकित बनाइदिए । शान्तिपूर्ण साधनाको अविचलित मार्गद्वारा देश र जनतालाई गुलामबाट मुक्ति दिलाए । अर्थात् भारतलाई स्वतन्त्रता दिलाउन उनी सफल रहे । विश्व राजनीतिक इतिहासमा गान्धीको जित एउटा चमत्कार नै हो भन्दा हुन्छ । सत्ता परिवर्तनको लडाइँमा अहिलेसम्म त्यसरी एक्लो व्यक्तिको आदर्शमा अहिंसात्मक लडाइँ भएर कसैले विजय प्राप्त गरेको छैन । अहिंसालाई जीवनचरित्र, साहस, दृढता, संयम र विश्वासका साथ अपनाउन सकियो भने विभेद र अन्यायविरुद्ध विजय प्राप्त गर्न सकिन्छ भन्ने कुरा गान्धीको जीवन आदर्शबाट थाहा पाउन सकिन्छ । हतियारभन्दा कैयौं गुणा प्रभावशाली हुन्छ अहिंसा मार्ग र सिद्धान्त । व्याप्त समस्याको समाधान छ भन्ने कुरालाई गान्धीको जीवन आदर्शले प्रमाणित गरिदिएको छ । त्यसका लागि ज्ञान योग, भक्ति योग र कर्म योगको संगम जीवनलाई बनाउन सक्नुपर्छ । गान्धीले सन् १९३० मा गरेको दाण्डी मार्च होस् वा छुवाछूतविरुद्धको भैकाम आन्दोलन, तिनले अहिंसात्मक आन्दोलनबाट नै देशलाई आजाद गराउन सकिन्छ भन्ने आत्मविश्वास जगाएको थियो । सन् १९०६ को दक्षिण अफ्रिकाको आन्दोलनदेखि सन् १९४८ जनवरी ३० मा आफ्नो हत्या हुँदासम्म अहिंसाको मार्गबाट उनी विचलित भएनन् । उनले बाँच्नका लागि सशस्त्र शक्तिको सहारा लिएनन् । संसार सशस्त्र शक्तिमा विश्वस्त भइरहेका बेला अहिंसामा पनि बल छ भनेर गान्धीले पत्ता लगाए । त्यो मार्गबाट मुक्ति सम्भव छ भनेर प्रमाणित गरेर देखाए । गान्धीले विश्वलाई अहिंसात्मक मार्गमा लाग्न प्रेरितसमेत गरे । विश्व इतिहासमा अहिंसामा पनि शक्ति छ भनेर दर्ज गराए । गान्धीका समकक्षी क्रान्तिकारी विचारक लेनिनले गान्धीलाई एक प्रणेता र जनआन्दोलनका नेता बताउँदै उनलाई क्रान्तिकारी भन्नुपर्छ भनेका थिए । भियतनामका पूर्वराष्ट्रपति होची मिह्नले भनेका थिए, 'गान्धी तपाईंले हामी सबैलाई अहिंसाको मार्गमा हिँडाउनुहोस् । हामी पनि अहिंसाको मार्गमा हिँड्न सकौं । हामी सबै क्रान्तिकारी हौं तर प्रत्यक्ष वा अप्रत्यक्ष रूपमा हामी गान्धीकै शिष्य हौं । योभन्दा कमबेसी केही छैनन् ।' पहिलोपटक गान्धीको जीवनी उतार्ने एक पश्चिमा जोसेफ डाकले उनीसँग सोधेका थिए, 'तपाईंले कस्तो अहिंसाको विकास गर्नुभयो । केबाट यतिसारो प्रभावित हुनुभयो ? ' त्यति बेला उनले बचपनमा आफूले अध्ययन गरेको एक कविताको स्मरण सुनाएका थिए । उक्त कविताको सार थियो' । तिर्खा लागेको बेला कसैले तिमीलाई पानी पिलाउँछ र तिमीले पनि उसलाई त्यसको बदलामा पानी पिलायौ भने बडपन हुनेछैन । बडपन त त्यति बेला हुन्छ जब तिमी बैगुन गर्नेलाई गुन गर्न सक्छौ । गान्धी भागवत गीताको कथाबाट पनि त्यसरी नै प्रभावित हुन पुगे । उनमा अर्को ठूलो प्रभाव भनेको रुसी कवि टोल्सटायको 'स्वर्ग तिमीभित्रै छ' बाट परेको थियो । गान्धीले उक्त पुस्तकले जीवनमै स्थायी परिवर्तन ल्याइदिएको बताएका थिए । मानिसको जीवनमा अरूको जीवन र वचनले प्रभाव पार्ने हो तर त्यसलाई व्यवहारमा उतार्ने त खुद मानिसले नै हो उनी भन्थे । त्यसो भएमा मात्र परिवर्तनको लक्ष्यमा पुग्न सकिन्छ भन्ने सन्देश गान्धीको जीवनीबाट पाउन सकिन्छ । त्यसैले अहिंसामा आधारित गान्धीको दर्शन अहिले पनि नेपाल र नेपालीका लागि अनुकरणीय छ । (लेखक गान्धी र अहिंसा विचारका विद्यार्थी हुन् ।)"
सम्पदाको बिमा गरौं,"हाम्रा पुर्खाले सिर्जना गरेका धार्मिक र सांस्कृतिक प्रतिविम्बका रूपमा रहेका सम्पदाहरूको प्रांगणमा केही क्षण सुस्ताउँदा पनि शारीरिक तथा मानसिक थकान मेटिन्छ । त्यसले इतिहासको कला र संस्कृतिको सम्झना गराउँछ । सांसारिक तृष्णा मेटाउने चाहना र लोककल्याणकारी भावनाले सिर्जना गरिएका यी सम्पदाहरूले एकातिर तत्कालीन सभ्यताको उच्चतम सिर्जना र शैलीलाई बोधार्थ गराउँछन् भने अर्कोतिर सभ्यताको जीवन्त दस्तावेजको रूपमा आजसम्म पनि बाँची नै रहेका सम्पदाहरू पुरातात्िवक प्रमाण हुन् । बौद्ध र हिन्दु धर्मको धार्मिक तीर्थस्थलको ऐतिहासिक दोभानका रूपमा रहेको काठमाडौं सभ्यताको विशाल सांस्कृतिक फाँटमा सिर्जित र पल्लवित सांस्कृतिक ऐक्यभावको चिन्तनले फगत आफ्नो परम्परागत जातीय बडप्पनलाई मात्र मलजल गरेन; बरु अन्य आगन्तुक जाति, जनजाति र तिनका अनेकौं भाषा, साहित्य, संस्कृति र परम्परालाई समेत आफ्नो सांस्कृतिक मूलप्रवाहमा समाविष्ट गरेको छ । अनेकतामा एकताको चिन्तनलाई नेपालीहरूको साझा पहिचान र विशेषताको रूपमा विश्व इतिहासमा स्थापित गरिदिएको छ । बौद्ध र हिन्दु धर्मको सांस्कृतिक र दार्शनिक चिन्तनको प्रतीकात्मक तथा भौतिक स्वरूप र शैलीमा सिर्जना भएका सम्पदाहरूमा तत्कालीन समाज, संस्कृतिको दार्शनिक चिन्तन अभिव्यक्त भएको पाइन्छ ।लामो समयसम्म वातावरण र पर्यावरणको चर्को प्रभाव खेपेका यी सम्पदाहरूलाई पटकपटक आउने महाभूकम्प र अन्य प्राकृतिक प्रकोपले रत्तिभर प्रभाव पार्न नसकेको इतिहास छ । प्रकृति जगत्मा नै उपलब्ध हुने पारम्परिक निर्माण सामग्री, परम्परागत निर्माण विधिको ज्ञान, सीप र प्राचीन इन्जिनियरिङ सिद्धान्तले आज पनि आधुनिक प्रविधिलाई जीवन्तताको चुनौतीमात्र दिइरहेका छैनन् । बरु संस्कृति, सभ्यता, वातावरण र पर्यावरणमैत्री हुनैपर्ने यथार्थको बाध्यात्मक परिस्थिति सिर्जना गरिदिएको छ । पुर्खाले सिर्जना गरेका सम्पदाहरू तत्कालीन संस्कृतिका द्योतक हुन् । तत्कालीन परिस्थितिमा उपलब्ध सामग्रीहरूको प्रयोग गरिएका सम्पदाहरू वातावरण र पर्यावरणमैत्री थिए र छन् । बेलाबेलामा आउने भूकम्पले क्षति बनाएका सम्पदाहरूलाई जीर्णोद्धार गर्ने र प्राकृतिक प्रकोपबाहेक अन्य सामान्य अवस्थामा पनि चक्रीय संरक्षणका सिद्धान्तलाई हाम्रा पुर्खाहरूले अभ्यास गरेको अभिलेख्य प्रमाण पाउछौं । सम्बन्धित सम्पदामा हुने धार्मिक र सामाजिक गतिविधि सञ्चालन गर्न, सम्पदाहरूको जीर्णोद्धार गर्न सहयोग पुगोस् भनी सम्पदाका स्रष्टाहरूले गुठी जग्गाको व्यवस्था गरिदिएका थिए । गुठी जग्गाको आयस्ता र आम्दानीबाट नै सम्पदाको समग्र व्यवस्थापन गर्नुपर्ने सामाजिक, नैतिक र धार्मिक दायित्व थिए । यस अर्थमा सम्पदाको संरक्षणका लागि राखिएका ती गुठी जग्गाहरू आधुनिक भाषामा सम्पदाका बिमाको पारम्परिक रूप नै हुन् । कृषि र खसीबोकाको समेत बीमा गर्ने गराउने सरकारले विश्वव्यापी अद्वितीय मूल्य बोकेका सांस्कृतिक सम्पदाहरूको बीमा गर्नु पर्दैन ? यस विषयमा सरोकारवाला निकायहरूले सोच्नैपर्छ । गत वर्ष गएको विनाशकारी भूकम्पले विशेष गरी सम्पदाहरूमाथि बढी नै आहत पुर्यायो । सम्पदाहरू पुनःनिर्माण गर्नु राज्यको दायित्वभित्र पर्छ । तर, यस्तै प्राकृतिक विपत्ति र अप्ठ्यारो परिस्थितिमा उपयोगी हुन सकोस् भनेर दाताहरूले राखिदिएका गुठी जग्गाहरू, गुठी जग्गाकै व्यवस्थापन र धार्मिक गतिविधि सञ्चालन गर्ने उद्देश्यले गुठी संस्थान स्थापना भएपछि दाताले दान दिएका गुठी जग्गाहरूको दुर्दिन सुरु भए भन्दा अत्युक्ति नहोला । दाताले राखिदिएका हजारौं रोपनी गुठी जग्गाहरू आज कहाँ गए ? यस प्रश्नको जवाफ सम्बन्धित संस्थाले दिनु पर्दैन र ? सहज उत्तर आउँछ कि सम्बद्ध पक्षहरूको निहित राजनीतिक स्वार्थ र मोहियानी भोगाधिकारको उचित व्यवस्था नहुँदाको परिणाम हजारौं रोपनी जग्गाहरू रैकर जग्गामा परिणतसमेत भएनन्, ती व्यक्तिको नाममा पनि दर्ता भए । यसैकारण गुठीका धनी हाम्रा सम्पदाहरू आज आफ्नै उपचार नपाएर घाइते अवस्थामा छन् । आज मठमन्दिरको आयस्ताबाट सञ्चालित हुने गुठी संस्थान यसै कारणबाट सम्पदाको संरक्षणबाट टाढा हुन पुगेको तीतो यथार्थ छर्लंग छ । हाम्रा पुर्खाहरूले आफ्ना सम्पदाहरू निर्माणका लागि कुनै विदेशी दातृ निकायबाट हारगुहार गर्नु परेको थिएन । तर सम्पदाको स्वामित्वमा रहेका ती गुठी जग्गाहरूको चरम दुरुपयोगको पापको सजाय भने राज्यले भोग्दै सम्पदाको संरक्षणका लागि खर्बौं रुपैयाँ खर्चनु परेको अवस्था छ । खर्च अभावकै कारण सम्पदाहरूसँग मूर्तअमूर्त संस्कृतिहरू लोप हुनसक्ने अवस्थामा पुगेका छन् । कृषि र खसीबोकाको समेत बीमा गर्ने गराउने सरकारले विश्वव्यापी अद्वितीय मूल्य बोकेका सांस्कृतिक सम्पदाहरूको बीमा गर्नु पर्दैन र ? यस विषयमा सरोकारवाला निकायहरूले सोच्नैपर्छ । विश्व सम्पदा सूचीमा सूचीकृत सम्पदाहरूको बीमा गरिएको भए प्रकृतिजन्य विपत्ति आउँदा त्यसले विनाश गरेका सम्पदाहरूको पुनर्निर्माण गर्नलाई कुनै विदेशी दातृ निकायको सहयोगको अपेक्षा गर्नु नै पर्ने थिएन भन्ने पाठ हामीलाई गएको भूकम्पले सिकाएको छ । आजैदेखि सम्पदाहरूको बीमा गर्ने पहल गरिएमा यसले पछि आउनसक्ने समस्याहरूलाई तत्कालै न्यूनीकरण गर्न सहयोग पुर्याउनेछ । हामीले हाम्रा सम्पदाहरूको बीमा गर्नैपर्छ नत्र भने हाम्रा पुर्खाले गुठीका लागि राखिदिएका हजारौं रोपनी जग्गाको खोजी गरेर हाम्रा सम्पदाहरू र तिनका अग्रज स्रष्टाहरूलाई न्याय दिलाउनसक्ने हैसियत हामीमा हुनैपर्छ । टेकाको भरमा थामिएका ती सगरको शिर छुन उद्यत गजुरविहीन मुर्कट्टा मन्दिरहरूले कतिन्जेल पुर्खाको नासो र विरासत थाम्ने हुन्, हेर्न बाँकी नै छ । सम्पदाको नाममा भई नै रहेका अनेकौं बहस र पैरवीहरू तथा सम्पदा र संस्कृतिसम्बन्धी कत्ति पनि ज्ञान नभएका नेताहरूको सम्पदा संरक्षणसम्बन्धी भाषण सुन्दा भने काठमाडांै उपत्यकाका जीवन्त संस्कृति, सभ्यताका संवाहक स्रष्टा, संरक्षणको मूल मर्मको मार्मिकतालाई बुझेका संरक्षणविद्हरूले भने निरीहताको बोध गर्नु परेको तीतो यथार्थ छ । सम्पदामा अन्तर्निहित समाज र संस्कृतिको ऐतिहासिक, दार्शनिक, सामाजिक र सांस्कृतिक मूल्यको गहन रूपले परख नगरीकन सम्पदाको संरक्षणमा नहतारिनु नै उचित हुन्छ भन्ने संरक्षणकर्मीहरूको ऐक्यबद्ध विचार छ । हतारमा गरिएको सम्पदाको संरक्षणले सम्पदाको साँचो सौन्दर्यको शालीनता र मौलिकता लोप हुनसक्ने खतरातर्फ पनि विशेष सतर्कता अपनाउनुपर्ने देखिन्छ । सम्पदाहरू सांस्कृतिक पहिचानका आधार र सभ्यताको दस्तावेज हुन् । विदेशी पाहुना र पर्यटक पनि यहाँको सांस्कृतिक सौन्दर्यको रसास्वादन गर्न नै आउने हुन् । सम्पदा संरक्षणको आधिकारिक निकाय पुरातत्व विभागले सम्पदा संरक्षणको नैतिक सिद्धान्त र यसको मूल मर्मलाई मनन गरेर सम्पदा संरक्षणसम्बन्धी कार्यविधि तयार गरेको छ । संरक्षणसम्बन्धी यस कार्यविधिलाई संरक्षणको प्रमुख आधार मानेर सम्पदा संरक्षणसम्बन्धी सरोकारवाला अन्य निकायहरूले यसलाई अपनाउनुपर्छ । सम्पदा संरक्षण चुनौतीपूर्ण र जटिल कार्य हो । सम्पदा संरक्षणका लागि संस्कृति तथा संरक्षणविद्, इतिहास तथा पुरातत्वविद्, कलाविद्, सम्पदामा आबद्ध संस्कृतिका सम्वाहकरूपी स्रष्टाहरू, स्थानीय, डकर्मी, सिकर्मीलगायतका कालिगढसमेतको सहभागितामा गठित संस्था र त्यस संस्थाले गहन अध्ययन गरी पेस गरेको प्रतिवेदनका आधारमा संरक्षण गरिनुपर्छ । त्यसो गरिएमा सम्पदाले आफ्नो मौलिक पहिचानलाई दीर्घायु प्रदान गर्न सक्ने हुन्छन् । विशेषगरी काठमाडौं उपत्यकाका सम्पदाहरूको संरक्षणका लागि आधिकारिक मानिएका काठमाडौं महानगरपालिका, ललितपुर महानगरपालिका, भक्तपुर नगरपालिका, चाँगुनारायण नगरपालिका, स्वयम्भू संरक्षण तथा व्यवस्थापन महासमिति, बौद्धनाथ क्षेत्र विकास समिति र पशुपतिनाथ क्षेत्र विकास कोषजस्ता सरकारी संस्थाहरूले सम्पदा संरक्षणसम्बन्धी प्रचलित ऐन, नियम, नियमावली, कार्यविधिजस्ता निर्देशिकाहरूले निर्देशन गरेका संरक्षणसम्बन्धी निर्देशनहरूलाई पालना गर्नुपर्छ । त्यसरी संरक्षण कार्य गरिएमा विश्वव्यापी अद्वितीय महत्व बोकेका र विश्वसम्पदा सूचीमा सूचीकृत हाम्रा सम्पदाहरूको आधिकारिक र मौलिक सांस्कृतिक सौन्दर्यले जीवन्तता पाउँछ ।"
रोम सन्धिको ६० वर्ष,"संयुक्त युरोपतर्फको पहिलो कदमका रूपमा रहेको रोम सन्धिमा हस्ताक्षर गरिएको आज २५ मार्चका दिन ६० वर्ष पूरा भएको छ । सन् १९५७ मा युरोपेली समुदाय गठन भएपश्चात युरोपियन युनियनका सदस्य राष्ट्रहरूका नागरिकले ६ दशकदेखि शान्ति, समृद्धि र सुरक्षाको अभूतपूर्व अनुभूति गर्दै आएका छन् । यो समयलाई २०औं शताब्दीको पूर्वार्धसँग तुलना गर्दा प्रष्ट भिन्नता छुट्टयाउन सकिन्छ । सन् १९१४ र १९४५ को बीचमा भएका दुई भयावह विश्वयुद्धले लाखौं मानिसको ज्यान लिनुको साथै युरोपेली महादेशलाई नै तहसनहस गरी विभाजित र अलपत्र बनायो । लामो समयसम्म युद्धमा होमिएका देशहरूका लागि युरोपेली एकीकरण इतिहासमा सबैभन्दा सफल शान्ति परियोजना सावित भएको छ । यस्तो अभूतपूर्व एकता युरोपेली समृद्धिको निर्देशकसमेत बन्यो । हामी समयको अनिश्चियतामा बाँचिरहेका छौं तथापि रोम सन्धिको ६०औं वार्षिकोत्सवको अवसरमा हामी युरोपको स्थापित मूल्यमान्यता र उद्देश्यप्रति दृढता प्रकट गर्दै भविष्यतर्फ अभिलाषी र महत्वाकांक्षी कदम चाल्ने प्रतिबद्धता प्रकट गर्दछौं । सन् १९९४ मा सहकार्य सम्झौतामा हस्ताक्षर भएपश्चात् नेपाल र युरोपेली संघ (ईयू) को साझेदारी अझ बलियो भएको छ । ग्रामीण विकास, स्वास्थ्य, शिक्षा, सम्पदा संरक्षण, व्यापार सहजीकरण र पुनर्निर्माणजस्ता विस्तारित क्षेत्रमा सहयोगी रहँदै आएको ईयू नेपालको सबैभन्दा ठूलो द्विपक्षीय दातृ निकाय हो । हामी दिगो र समावेशी आर्थिक वृद्धि र सामाजिक न्यायप्रति समर्पित तथा प्रतिबद्ध छौं । यद्यपि नेपालमा हाम्रो सहयोग विकास कार्यमा मात्र सीमित छैन । विश्वको कुल गार्हस्थ्य उत्पादनको २२ प्रतिशत हिस्सा ओगटेको युरोपेली संघ संसारको सबैभन्दा खुला प्रमुख व्यापार क्षेत्र हो । सबै भूपरिवेष्ठित विकासशील मुलुकहरू जस्तै नेपालले पनि हतियारबाहेक सबै योजनाअन्तर्गत ईयू बजारमा भन्साररहित सुलभ पहुँच पाइरहेको छ । किसान र अन्य उत्पादकहरूको क्षमता वृद्धिले नेपालको प्रतिस्पर्धात्मक क्षमता बढाएको छ । युरोपेली संघ र नेपाल सम्बन्धको केन्द्रमा दुवै स्थानका जनताजनताबीचको सम्बन्ध रहेको छ । ईयूका देशहरूमा अध्ययन गर्ने मौका पाएका नेपालीहरूले युरोपेली भाषाहरू सिक्ने र त्यहाँको सांस्कृतिक विशेषताको अनुभव गर्दै आइरहेका छन् । नेपालमा पर्वतारोही र पर्यटकको रूपमा यसको सांस्कृतिक परम्परा र मनोरम प्राकृतिक सम्पदाबाट आकर्षित विदेशीहरूमा युरोपेलीहरू नै पहिला थिए र अझै पनि नेपालमा युरोपेली पर्यटकहरूको संख्या बढ्दो छ । सन् १९९४ मा सहकार्य सम्झौतामा हस्ताक्षर भएपश्चात् नेपाल र युरोपेली संघ (ईयू) को साझेदारी अझ बलियो भएको छ । ग्रामीण विकास, स्वास्थ्य, शिक्षा, सम्पदा संरक्षण, व्यापार सहजीकरण र पुनर्निर्माणजस्ता विस्तारित क्षेत्रमा सहयोगी रहँदै आएको छ । शैक्षिक र सांस्कृतिक आदानप्रदान आपसी सम्बन्ध विस्तारका लागि फलदायी हुनुका साथै घनिष्ठ सम्बन्ध र गहिरो मित्रताका निम्ति सहयोगी रहने गर्दछ ।मुलुकहरूबीचको यस्तो घनिष्ठ सम्बन्ध अहिले पनि अति महत्वपूर्ण छ । झन् वर्तमानको अनिश्चित परिवेशबाट गुज्रिरहेको विश्वमा यस्तो घनिष्ठता समय सान्दर्भिक पनि छ । विश्वको शक्ति सन्तुलन बदलिँदै छ र नियमित अन्तर्राष्ट्रिय मान्यताका आधारहरूमाथि बारम्बार प्रश्न उठाइँदैछ । यस्तो अवस्थामा विश्वव्यापी सुव्यवस्थाको मान्यता संरक्षण र संवद्र्धन गर्न युरोपेली संघ अझ महत्वपूर्ण शक्तिको रूपमा रहनेछ । ईयू संसारको दोस्रो ठूलो अर्थतन्त्र हो । हामी संसारको सबैभन्दा ठूलो बजार हौं र विश्वका कतिपय स्थानहरूमा सबैभन्दा ठूलो वैदेशिक लगानीकर्ता पनि । अन्तर्राष्ट्रिय मञ्चमा एउटा साझा आवाजको रूपमा विश्व व्यापार संगठनको सदस्यको अहम् भूमिकामार्फत अन्तर्राष्ट्रिय व्यापारमा रहेका बाधा अवरोधहरू हटाउँदै तथा संसारका विभिन्न महत्वपूर्ण साझेदारहरूसित द्विपक्षीय व्यापार सम्झौता गर्दै युरोपेली संघले आज संसारमा एक बलियो स्थान हासिल गरेको छ । यसबाट ईयूका निर्यात व्यवसायीहरू आफूहरू लाभान्वित हुनुका साथै तीन करोडभन्दा बढी रोजगारी सिर्जना गर्न समेत सफल भएका छन् । विश्वमा विकास सहकार्य र मानवीय सहायताका लागि हाम्रो एकल लगानी अन्य सबै दातृ निकायहरूले गरेको कुल लगानीभन्दा बढी रहने गरेको छ । युरोपेली संघ विश्व सुरक्षाको लागि आफ्नो सक्रियता गतिशीलतालाई कायम राख्दै एक बलियो, सहयोगी र भरपर्दो साझेदारका रूपमा रहिरहन प्रतिबद्ध छ । हामी बहुपक्षवाद, मानवअधिकार र अन्तर्राष्ट्रिय सहकार्यको पक्षमा निरन्तर उभिरहनेछौं । हामी दिगो विकास र समावेशी समाजको पक्षमा सधैं उभिरहनेछौं, साथै शिक्षा, प्रजातन्त्र रमानवअधिकारका क्षेत्रहरूमा व्याप्त रहने असमानताको विरुद्ध लड्न सधैं तत्पर रहनेछौं । हाम्रा लागि यो कार्य एउटा दानमात्र नरही आफ्नै सुरक्षा र समृद्धिको लागि गरिएको लगानी पनि हो । युरोपेली संघ विकास सहायतामा संसारको सबैभन्दा ठूलो वित्तीय दाताको रूपमा रहेको छ । हामी संयुक्त राष्ट्र संघीय दिगो विकास लक्ष्य योजना नियोजन र कार्यान्वयन गर्न सहायता गर्दै ईयू विकास नीतिमा युरोपेली सहमति अध्यावधिक गर्न कार्यरत छौं । ईयूको विकास सहायता संसारमा करिब एक सय ५० देशहरूमा जान्छ र यो विश्वका अति विपन्न स्थानहरूमा केन्द्रित छ । सन् २०१४ (२०२० को समयमा ईयू सहायताको ७५५ हिस्सा प्राकृतिक प्रकोप वा द्वन्द्वको मारमा परेका देशहरूमा जानेछ, जहाँका नागरिकहरू नाजुक स्थितिमा छन् । ईयूमात्र एउटा यस्तो एक्लो दाता हो जसले संसारभरिमै कमजोर वा द्वन्द्वग्रस्त सबै देशहरूमा सहयोग दिने गर्दछ । हामी सदैव उन्नत वैश्विक नियमको पक्षधर हौं जसले नागरिकलाई दुव्र्यवहारबाट रक्षा गर्छ, उनीहरूको अधिकार स्थापना गर्छ र उनीहरूको स्तरोन्नतिमा सहायक रहन्छ । हामी धन्यवाद भन्न चाहन्छौं कि हाम्रो संलग्नतामा हाम्रा सदस्य राष्ट्रहरूसमेतको संलग्नतामा विश्व समुदायद्वारा दिगो विकास लक्ष्य, जलवायु परिवर्तनको विषयमा पेरिस सम्झौता र वित्तीय विकासका लागि अदिस अबाबा कार्यसूचीजस्ता प्रयोगात्मक सम्झौताहरूको निर्माण भएको छ । संसारमा पुनः उदीयमान शक्ति राजनीतिको परिवेशमा, युरोपियन युनियनको अत्यन्तै महत्वपूर्ण भूमिका रहेको छ । अन्तर्राष्ट्रिय वातावरण बढी नाजुक रहँदा लगानीमा कटौती नभई अधिक संलग्नता जरुरी हुन्छ । प्राकृतिक तथा मानव सिर्जित प्रकोपबाट पीडितहरूको मद्दतका लागि युरोपेली संघ सदैव तयार रहने गर्दछ । मानवीय संकटहरू अन्तर्राष्ट्रिय रूपमा एक ठूलो विपत्तिका रूपमा रहेका छन् र सन् २०१६ मा मात्र ईयूले खाद्यान्न, आवास, सुरक्षा र स्वास्थ्यसेवा गरी ८० देशका १२ करोड मानिसलाई १५ अर्ब युरो राहतस्वरूप विनियोजन गरेको थियो । ईयू सन् २०११ मा सिरियाली द्वन्द्वको सुरुवातदेखि नै त्यहाँबाट विस्थापित लाखौं पुरुष, महिला तथा बालबालिकाको हेरचाह गर्न मानवीय सहायताको सबैभन्दा ठूलो एकल दातृ निकायको रूपमा रहेको छ । संसारमा कुनै पनि देशले मद्दतका लागि ईयू नागरिक संरक्षण संयन्त्रलाई आह्वान गर्न सक्नेछन् । २००१ मा आफ्नो सुरुवातसँगै यस संयन्त्रले विश्वले सामना गरेको विनाशकारी प्रकोपहरूमा सहायता गरिआएको छ । जस्तो हैटीको भूकम्प (२०१०), जापानको तीन प्रकोप (२०११), सर्बिया र बोस्निया र हर्जगोभिनाको बाढी (२०१४), इबोला प्रकोप (२०१४), युक्रेनको द्वन्द्व (२०१४) र नेपालको महाभूकम्प (२०१५) आदि । भविष्यमा जे जस्तो घटनाहरू घटे पनि, एउटा कुरा के निश्चित छ भने युरोपेली संघले अन्तर्राष्ट्रिय शान्ति र सुरक्षा, विकास सहयोग, मानवअधिकार र मानवीय संकटहरूप्रति केन्द्रित रही आफ्नो विदेश र सुरक्षा नीतिलाई द्रूत प्रतिक्रियाको प्राथमिकतामा राख्नेछ । साथै, नेपाल र ईयूबीचको घनिष्ठ साझेदारी आउँदा वर्षहरूमा अझै विकसित र समृद्ध रहिरहनेछ । (टिरिङ्क नेपालका लागि ईयूकी राजदूत हुन् ।)"
धर्म परिवर्तन,"हाम्रो देश त्रिकालदर्शी ऋषिहरूको बासस्थल, सृष्टिको सुरुआतदेखि नै वैदिक सनातन धर्मको केन्द्र, सार्वभौमसत्ता सम्पन्न, बहुजातीय, बहुभाषिक, बहुधार्मिक व्यक्तिहरूको बसोबास भएको विश्वको एकमात्र हिन्दु राष्ट्र थियो । यहाँको जनसंख्यामध्ये ९३ प्रतिशत हिन्दु धर्मावलम्बी छन् । अल्पसंख्यक अन्य धर्मावलम्बीसँग धार्मिक सहिष्णुता, सद्भाव कायम राख्दै हिन्दु धर्मको संरक्षण गर्न छाता संगठन विश्व हिन्दु महासंघ गठन भयो । विश्वभर छरिएर रहेका हिन्दुलाई एउटै छातामुनि राख्नुपर्छ भन्ने योगी नरहरिनाथको संकल्पअनुसार २०३७ साल चैत २९ गते देशविदेशका विशिष्ट सन्तहरूको उपस्थितिमा तत्कालीन राजा वीरेन्द्रले वीरगन्जको पिपरा मठमा प्रथम अन्तर्राष्ट्रिय हिन्दु सम्मेलन उद्घाटन गरेपछि विश्व हिन्दु महासंघको प्रादुर्भाव भएको थियो । २०४० साल जेठ २ गते यो संस्थाको विश्व हिन्दु सम्मेलन नाम राखी जिल्ला प्रशासन कार्यालय काठमाडौंमा विधान दर्ता भएपश्चात् २०४४ साल चैत १५ गते बसेको बैठकले विश्व हिन्दु संघ नामकरण गर्यो । २०४५ साल साउनमा 'महा' शब्द थपिँदा अहिले विश्व हिन्दु महासंघको नामले परिचित छ । स्थापनाकालका अध्यक्ष पूर्वप्रधानमन्त्री नगेन्द्रप्रसाद रिजाल थिए । कृष्णगोपाल टण्डन, जनरल भरतकेशर सिंह, कर्णेल हेमबहादुर कार्की हुँदै अहिले पुनः भरतकेशर सिंह २०७३ कात्तिक ६ देखि अध्यक्ष छन् । अन्य मुलुकमा यस संघका एक दर्जन जति राष्ट्रिय समिति छन् । संघले विभिन्न राष्ट्रमा राष्ट्रिय समिति गठन गर्ने निर्णय गरेअनुसार हाम्रो देशमा राष्ट्रिय समिति गठन गर्दा पहिलो सभापति अच्युतराज रेग्मी, २०५७ देखि नारायणप्रसाद पोखरेल, त्यसपछि २०६८ सम्म भोलानाथ झा र २०६९ चैत १३ देखि पंक्तिकार छु । यो हिन्दु समुदायको नाफारहित सेवामुखी अन्तर्राष्ट्रिय गैरसरकारी संगठन हो । यसको मुख्य उद्देश्य वसुधैव कुटुम्बकम् भन्ने आदर्शअनुरूप विश्व भ्रातृत्व कायम गरी विश्वभर छरिएर रहेका दुई अर्ब १३ करोड हिन्दु धर्म संस्कृतिका अनुयायीलाई एक सूत्रमा बाँधी वैदिक धर्मको संरक्षण गर्नु हो । दसवर्षे जनयुद्धको बेला माओवादीले मठमन्दिरमा पूजा गर्न जान नदिने, कीर्तिपुरको शिवलिंग तोडेर फालिदिने, चितवनको गुम्बा तोडफोड गर्ने, दाङको संस्कृत विश्वविद्यालय स्वर्गद्वारी आ श्रमका जग्गा कब्जा गर्ने, किरियापुत्रीलाई कुटपिटमात्र नगरेर मार्ने, गाई काटेर भोज खानेजस्ता क्रियाकलाप गरी हिन्दु धर्ममाथि आक्रमण गरेकाले नेपाल राष्ट्रिय समितिले खुला वातावरणमा काम गर्न पाएन । हाल आएर केन्द्रीय समितिलाई चुस्त र सक्रिय बनाउन नौवटा विभाग गठन गरी १४ अञ्चल ७५ जिल्लामा समिति गठन गरिएको छ । तापनि आर्थिक स्रोतको कमीले यज्ञयज्ञादि गर्न गराउन नसकेको अवस्थामा अर्को संकट आइलागेको छ । बाघ करायो भने मलाई नखाओस् भनेर खरायो आँखा चिम्म गरेर बाटामा बसिरहे खान्छ खान्छ । बुद्धि प्रयोग गरे बचाउँछ । त्यस्तै धर्मनिरपेक्ष राष्ट्र बनाए, धर्म परिवर्तन गराए भनेर चौतारामा बसी कोलाहल मच्चाएर हिन्दु धर्म बाँच्दैन । २०६२६३ सालको जनआन्दोलनले धर्मनिरपेक्ष राष्ट्र बनाएपछि केही धार्मिक संगठनहरूले आफ्नो सम्प्रदायको धर्म प्रचार गर्न छुट पाए । गरिबीको रेखामुनिका, हिन्दु धर्मको महत्व नबुझेका विपन्न वर्गका नेपाली दाजुभाइ, दिदीबहिनीलाई आर्थिक प्रलोभन देखाएर धर्म परिवर्तन गराउन थालेपछि स्थायी संविधान बन्दा पुनः हिन्दु राष्ट्र स्थापना गरियोस् भन्ने माग राखी देशभरका धार्मिक संघसंस्थाले सभा गर्ने, जुलुस निकाल्ने, अनशन बस्ने गर्दा पनि राजनीतिक दलले बेवास्ता गरी धर्मनिरपेक्ष राष्ट्र बनाइरहने दुष्प्रयास गर्दैछन् । सनातनदेखि राज्यले संरक्षण गर्दै आएको मोक्ष (निर्वाण) प्राप्त गराउने वैदिक सनातन वा हिन्दु धर्मको संरक्षण नहुने भएपछि यो दुई वर्षको अवधिमा करिब आठ हजार चर्च बने । चर्चमा र रेडियोबाट अन्य धर्मावलम्बीलाई सैतान भन्ने, हिन्दु धर्मको वास्तविक मर्म र आदर्शविपरीत जस्तो पूजापाठ गर्नु, व्रत बस्नु, मन्दिर जानु पाखण्डीपन हो भन्नेजस्ता प्रवचन दिने अभियान नै चल्न थालेका छन् । यस वर्ष कैलालीमा २५ वटा गाईको सामूहिक हत्या, शिवपुरीको जंगलमा तपस्या गर्न बसेका डेढ सय साधुलाई धपाउने गरेको पत्रिकामा छापिएको समाचार सबैलाई विदितै छ । यो क्रम बढ्दै गयो भने केही वर्षभित्र नेपालमा विश्वका अरू देशमा जस्तै वैदिक सनातन धर्म लोप हुनेछ । अथवा धार्मिक युद्ध हुन सक्छ । यीमध्ये जुन भए पनि देशको स्वतन्त्र पहिचान मेटिनेछ । संविधान संशोधन गरेर पुनः हिन्दु राष्ट्र बनाउने एकमात्र निकाय व्यवस्थापिका संसद् हो । प्रतिनिधिसभामा जनताको प्रतिनिधित्व गर्ने दलहरू नै हुन् । वैदिककालदेखि विश्वको एकमात्र हिन्दु राष्ट्र नेपाललाई आवश्यकता नपरेको धर्मयुद्धको बीउ उम्रेर देशभर पैलिन सक्ने सम्भावना जान्दाजान्दै धर्मनिरपेक्ष राष्ट्र बनाउने नेताहरूलाई संविधान संशोधन गरेर पुनः हिन्दु राष्ट्र बनाउन नेताहरूमा आवश्यक दबाब दिनु हाम्रो कर्तव्य हो । अर्को विकल्प भनेको देशभरका हिन्दु धर्मावलम्बीहरू बिस्कुनमा परेवाको बथान एकैचोटि झ्याप्पै आएजस्तो सडकमा उत्रेर आन्दोलन गरेर दबाब दिनु हो । यसो गर्नु भनेको वसुधैव कुटुम्बकम् भन्ने आदर्श भएको वैदिक धर्म मान्नेलाई सुहाउँदैन । शान्ति, सहिष्णुता र परोपकार बहुसंख्यक नेपालीको मौलिक चरित्र पनि हो । हामी नेपाली अशिक्षित भएर भौतिक उन्नति गर्न नसक्नु र ऋषिहरूले पत्ता लगाई प्रयोगमा ल्याइसकेका वैज्ञानिक आधार तथा हिन्दु धर्मग्रन्थ सबै संस्कृत भाषामा भएकाले वैदिक धर्मको मर्म साधारण व्यक्तिलाई थाहा नहुनु अस्वाभाविक भएन । अहिलेको शिक्षा प्रणालीले त संस्कृतलाई हटाइसकेकाले अन्य विषयमा पीएचडी गरेकाले बताउन सक्दैन । हो, हामी हिन्दु धर्मावलम्बीहरूको धर्म परिवर्तन गराएर संख्या बढाउने, धर्मको प्रचारप्रसार गर्ने चरित्र छैन । अरूलाई नभन्ने आफूमात्र बन्नेछन् । तर, समयसापेक्ष नबन्दा अरूले छिर्ने मौका पाएका हुन् । यो ध्रुवसत्य हो । बाघ करायो भने मलाई नखाओस् भनेर खरायो आँखा चिम्म गरेर बाटामा बसिरहे खान्छ खान्छ । बुद्धि प्रयोग गरे बचाउँछ । त्यस्तै धर्मनिरपेक्ष राष्ट्र बनाए, धर्म परिवर्तन गराए भनेर चौतारामा बसी कोलाहल मच्चाएर हिन्दु धर्म बाँच्दैन । तसर्थ हिन्दु धर्मावलम्बीले अब गर्नुपर्ने मुख्य काम हो, सचेत हुनु । आफ्नो पुर्खाले मानिआएको धर्म, रीतिरिवाज, सभ्यता, संस्कृतिलाई नछोड्ने, नबुझी पढ्नु, धर्म परिवर्तन गर्नु सुन्निएर मोटाएजस्तो हो भनेर विद्वत्वर्गले खास गरेर धार्मिक क्षेत्रमा काम गर्ने, राष्ट्रिय धर्मसभा, विश्व हिन्दु जागरण, विश्व हिन्दु परिषद्, आर्य समाज, गुरुकुल आ श्रमजस्ता सबै संघसंस्थाले हिन्दु धर्मको मर्म यो हो भनेर यो धर्म ठीक हो कि त्यो धर्म ठीक हो, भन्ने यकिन गर्न नसकी अन्योलमा परेकालाई धर्म परिवर्तनले परिवारमा, समाजमा झगडा, राष्ट्रलाई विखण्डनको खतरा हुन्छ भन्ने ज्ञान दिई परिवर्तन गर्न खोज्नेहरूको मनस्थितिमा परिवर्तन गराइदिएमा परिवर्तनको लहर अवश्य कम हुनेछ । कुनै पनि काम एक्लै गरेर सफल हुन सक्दैन र गर्न पनि सकिँदैन । फलानाले जस लेला अथवा जसको भागी ममात्र बनूँ भन्ने सोच्ने अवस्था अब छैन । वैदिक सनातन धर्म र राष्ट्रको पहिचान बचाउने यस पुनीत कार्यमा सबै सक्रिय हुन विश्व हिन्दु महासंघ नेपाल राष्ट्रिय समितिका तर्फबाट अनुरोध गर्दै देशविदेशमा बस्नुभएका सम्पूर्ण नेपाली दाजुभाइ दिदीबहिनीलाई नव वर्ष २०७४ को शुभकामना । संविधानसभाबाट २०७२ असोज ३ मा घोषणा गरिएको स्थायी संविधान कार्यान्वयनको सिलसिलामा २०७४ सालमै पहिलोपटक सबै तहका जनप्रतिनिधि छान्ने निर्वाचन हुन गइरहेकाले अब आउने जनप्रतिनिधि वैदिक सनातन (हिन्दु) धर्मको रक्षा गर्ने सोच भएका पठाइदिन राष्ट्रदेव श्री पशुपतिनाथसँग प्रार्थना पनि गरिरहनेछु । (लेखक विश्व हिन्दु महासंघ नेपाल राष्ट्रिय समितिका सभापति हुन् ।)"
श्रद्धा समर्पण पिता पुर्खामा,"प्रत्येक क्रियाकर्मका सतही अर्थ हुन्छन् । सतही अर्थ सर्वसाधारण जनजीवनका लागि बन्छ, हुन्छ । सर्वसाधारण जनजीवन नितान्त सरल, सहज र सिधासादा यापनका पद्धति चाहन्छन् । उनीहरूका अपेक्षा पनि त्यस्तै हुने गर्छन् । सामान्य जनता उल्झन मुक्ति मार्ग रुचाउँछन् । यही संस्कार मण्डित रहेका हुन्छन् उनीहरू प्रायशः । गम्भीर चिन्तनचेतन उनीहरूका जीवन संस्कार बनेका हुन्नन् । न त गहिराइमा प्रवेश गर्नु उनीहरूको प्रवृत्ति बने रहेकै हुन्छन् । सामान्यतः सरलतम् पद्धतिका मार्ग लाग्न मन पराउँछन् उनीहरू । अर्को पक्षका मध्यम तहका जनजीवनहरू निकै सरलभन्दा अलि गहन सोच सम्मति भएका विचार र चेत भएका मार्ग मन पराउँछन् । मध्यम तह र मार्ग रुचाउने अलि शिक्षादीक्षाका किरणमा नुहेका वर्गका जनजीवन सर्वसाधारण र उच्च गहन चिन्तन चेतनबीचका कडीझैं रहेका हुन्छन् । उनीहरू नितान्त सरल र उच्च दर्शनका आदर्श चिन्तन धार माझका पुलजस्तै बनेका हुन्छन् । मध्यम तहका मध्यममार्गीहरू निमुखा वर्ग र उच्च बौद्धिक वर्गबीचको समन्वयकर्ताका भूमिका निर्वाहक बनिरहेका हुन्छन् । उनी न अनभिज्ञ रहेका हुन्छन् न धुरन्धर उग्रचण्डी नै बनेका हुन्छन् । यिनै स्वभावजन्य आचरण र संस्कारले गर्दा त्यस्ता तहतख्ताकाहरूलाई अचेलका राजनीतिकर्मीहरूले यता न उताका भन्न रुचाउँछन् । यी सबै आआफ्ना सोचगत विचारधाराले निर्देशित रहने प्रसंग हुन्, रहेका छन् । प्रसंग श्रद्धा समर्पणसित गाँजिएका पर्यावरणपालक क्रियासित अन्तरनिहित मर्मबोधी विश्लेषण रहेको छ । दिवंगत पितापुर्खाप्रति श्रद्धाभावसित हामी श्राद्ध गर्छौँ बर्सेनि निधन भएका दिनका तिथिमिति जुराएर । वार्षिक मरण दिवसका दिन र तिथिमितिमा पिण्ड श्राद्ध अर्पण हाम्रो संस्कारको एक पाटो रहे, बनेको छ । पिण्ड मिश्रित दिवंगत पितापुर्खाप्रति नतमस्तक अन्तरमनका श्रद्धाञ्जलि अर्पणका विधि प्रक्रिया, संस्कार चलन जे भनिए पनि सार्थक विश्लेषणका निचोड एउटै ठहर्छ । अहिलेको विकृतिले विकारयुक्त नदीहरू ढलमा परिणत भइसकेकाले अब पनि उही प्रदूषणबिनाको स्वस्थ सांस्कृतिक समाजको सम्झनामात्र पर्याप्त छैन, रहेन । प्रदूषणमुक्त समाज निर्माण कार्यमा संलग्न वागमती सफाइ अभियन्ताहरूलाई क्रमशः सम्मान पुरस्कार प्रदान गर्ने जीवन श्रद्धाश्राद्धका संस्कार र संस्कृतिकै बीजारोपण नगरी हुन्न । पिण्ड श्राद्धका विसर्जन अर्पण गरिएका पिण्डहरू खोलानदीमा सेलाइन्छन् । खोला नदीमा सेलाइएका ती पिण्डहरू जलचरहरूका आहारा नै बन्छन् । खेर जाँदैन । अहिले आएर यी सारा नदीहरू फोहोर नालीमा परिणत भएर प्रदूषित भएका छन् । अहिलेका यी पिँढी र पुस्ताका चेतले त्यसताकाको प्रदूषणविहीन स्वस्थ, स्वच्छ र स्वर्गीय वातावरणलाई चिताउन पनि नसक्ने भएको छ । हाम्रा सिर्जनशील साहित्य, वातावरण शिक्षा विषयक आफ्नै भूगोल, वातावरण, नदी, जंगल, वन्यजीवजन्तुहरू सम्बन्धी पूर्वकालीन अवस्थाका साहित्य सिर्जनाका लागि तत्पर नरही नहुने टड्कारो स्थिति छ । मेरै यौवनकालसम्मै उपत्यकावरपरका पहाड पर्वतहरू घना वनजंगल थिए । घना वनजंगलका हरियालीले नयन दृष्टिलाई पौष्टिकता प्रदान गर्थे । जंगलका चराचुरुंगीहरूका सुरिला गायन ध्वनिले कर्णप्रिय संगीत प्रदान गरी शरीरलाई स्वस्थ बनाउने वातावरणीय प्रभाव सूर्यकिरणझैं आभा छर्थे । प्रदूषणमुक्त स्वच्छ हरियालीबीच थरीथरीका वन्यजन्तुहरूका उपस्थितिले जीवनजगत्मा जीवन्तता प्रदान गरिरहेका हुन्थे । प्रकृतिले प्रत्यक्ष अप्रत्यक्ष, मूर्तअमूर्त रूपमा अन्तरसमन्वय गरिरहेको हुन्छ । कतिपय कुरा हामी बुझ्छौं, कतिपय नबुझेर ओझेल पर्छन् । वर्तमान वातावरणीय प्रदूषण यिनै अबुझपन या बुझेर पनि बुझ पचाउने मतलवी, स्वार्थी र एकलव्य मनोमानी प्रवृत्तिले दिनानुदिन फैलँदै छ । नदीहरूमा मेरो मस्ती यौवन जीवनमा प्रशस्त माछाहरू हुन्थे । साँप र भ्यागुताजस्ता जलथलचरहरू हुन्थे । दिवंगत पितापुर्खाका श्राद्धका पिण्डहरू नदीमा सेलाउँदा तिनीहरूका आहार बन्थे । पिण्ड त पीठो, अन्नको बनेका हुन्छन् । तिनका लागि चारोमा परिणत हुन्छन् । पितापुर्खाका स्मृति सम्मानका श्रद्धाञ्जलि श्राद्धका पिण्डहरू निरर्थक थिएनन् । पर्यावरणीय सन्तुलन र संरक्षणमा दिवंगत पितापुर्खामा अर्पेका श्रद्धाश्राद्ध समर्पणले पर्यावरण पालनमा योगदान दिइरहेका हुन्छन् । संस्कारगत संस्कृतिका अनेक पाटाहरू छन् यस्तै यस्ता जसलाई हामी अमूर्त संस्कृति अर्थात् संस्कृतिका अमूर्त पक्ष भन्छौं । प्रायशः समाजका सदस्यहरू आआफ्ना बस्ती वरपरका नदी, खोलामा पुगेर दिवंगत पितापुर्खाहरूप्रति श्रद्धा सुमनका श्राद्धहरू अर्पन्छन् । त्यसको उद्देश्य उही नदीका जलचर जन्तुहरूलाई आरक्षण दिनु नै हुन्छ । ती क्रियाकार्यहरू जीवन संस्कारका जीवन्त पाटा हुन्, रहेका छन् । ती संस्कार यति छर्लंग छन् तर पनि तिनमा अन्तरनिहित रहस्य खुलस्त छैनन् । तिनै खुलस्त नभएका पाटोलाई संस्कृतिकर्मीहरू अमूर्त पक्ष ठान्छन्, मान्छन् । अन्तरनिहित रहस्यबोध नभएर अमूर्त बन्न पुग्छन् । अन्तर्य बोध भएर तिनै अमूर्त पक्षहरू खुलस्त मूर्तमान बन्छन् । अमूर्तता अबोधताका भ्रूण हुन् । भ्रूण अवस्था अमूर्त रहन्छन् । दुईचार हप्ताका भ्रूण छोरो या छोरी पहिल्याउन नसकिने तथ्य गर्भ परीक्षण विज्ञहरू बताउँछन् । यहाँ श्रद्धा समर्पण पितापुर्खामा प्रयोजन पर्यावरण पालनका सान्दर्भिक प्रसंग बनाइएको छ । जीवनसमाज विविध पक्षधर संस्कार मण्डित चर्या नृत्य र गानै बनेकोले एक प्रसंगको सम्बन्ध अनेक सन्दर्भसित गाभिएर आउँछ नै । जतिजति हाम्रा यी, ती अमूर्त पक्षका मर्मबोध हुन थाल्छन् ममा दिवंगत पितापुर्खाप्रतिका श्रद्धाभाव अन्तरालबाटै उर्लिन थाल्छन् । बिहानी भोजन अगावै दिवंगत पितापुर्खाप्रति श्रद्धाश्राद्ध अर्पण गर्छु । दिवंगत पितापुर्खा सम्झँदै मातापिता पितामहीपितामह (बज्यैबाजे), प्रपितामहीप्रपितामह (जुजुबज्यै, जुजुबाजे) सहित तीन पुस्तेवारी दिवंगत आत्मा सम्झी श्रद्धा भोजनका अन्न गाँस अर्पण गर्छु दिनहुँ बिहानी भोजनको अगावै । मुमा २०१० साल माघमा दिवंगत हुनुभएथ्यो । बुबा २०४० साल मंसिरमा । दिवंगत हुनुको पर्याय अमूर्त आत्मप्राण अन्तरिक्षमा मिसिनु रहेछ । हतिनै अन्तरिक्ष मिलनका उत्सर्गलाई हृदयंगम गरी हाम्रो पूर्वीय दर्शनले आत्मा तत्व अजर अमर छ भन्न पुगेथे । अन्तरिक्षमा लीन ती अमरसजीव तत्व जब गर्भधारण प्रक्रियासित आत्मसात् भएर भ्रूण तत्व बन्छन् नवजीवन पल्लवित हुन पुग्छन् । श्रद्धा समर्पण पितापुर्खामा; प्रयोजन पर्यावरण पालनमाथि विचरण गर्दै दिवंगत अर्थ बुझ्न थाल्छु । भोजन अगावैका मेरो त्यो श्रद्धाश्राद्ध गाँस अर्पण घरआँगनमा टप्किन्छन् । तिनलाई टिप्न भँगेरा, मलेवा, सारौं, कागहरू झर्छन् । ममा अझै प्रगाढ श्रद्धाश्राद्ध भाव उर्लन थाल्छन् तिनप्रति ! मातापितासहित तीन पुस्तासम्मका पुर्खाप्रतिका अन्नका गाँसहरू ती जीवन जगत्का जीवन्त चारा बन्दा श्रद्धाश्राद्ध त पक्कै पर्यावरण पालनका मूर्त क्रियाकर्म बोध हुन थाल्छन् सहज रूपमा ! गुन्गुनाउन थाल्छु आफैंमा यसरी कि आफ्नै समझदारीसित मानिस श्रद्धेय जीवन जिउँछ; नासमझमा निक्रिष्ट जीवन पाल्छनास्तिक बनेर ! जीवन परिवर्तनशील छनिसन्देह ! प्रकृति परिवर्तनशील छ । सदा फेरबदल भई नै रहन्छ । कहिले कुनै मौसम । प्रकृतिसितै म परिवर्तन भइरहन्छु । भ्रूणबाट गर्भेबालक । गर्भेबालकबाट नवजात शिशु । शिशुबाट दूधेबालक । रुञ्चे बालक । केटाकेटीउरन्थ्याउलो । अल्लारे  युवा हुँदाहुँदै तन्नेरी दुलहादुलही  ! गार्हस्थ जोडी । आमाबुबा ! हजुरबा हजुरमुमा  ! अशक्त ज्येष्ठ नागरिक । स्नेह सरिता निसृत गर्दा गर्दैका अकर्मण्य आश्रित जीवन ! केही नलागेपछि दिवंगत अन्तरिक्ष यात्री  ! परिवर्तनका यिनै चक्रयात्रा पूरा हुन्छ । अनि उही श्रद्धा समर्पण पितापुर्खामा प्रयोजन पर्यावरण पालनका  ! चाहेर नचाहेर पनि क्रम चलिरहन्छ ! चलिरहेकै छ  ! संस्कार र संस्कृति परिप्रेक्ष यिनै हुन्  यस्तै रहनेछन् । लाग्ने छैन कसैको नि केही  क्रम यही हो । क्रमभंग हुने छैन । दया चलोइन कस्तै मायाको मायालुको पनि ! छाती पिटीपिटी कहाली रोएकराए नि क्रम यस्तै यस्तै ! बरु कहाली र रोदनका दुईचार थोपा या बलिन्द्र अ श्रुधारा बन्नेछन्, साबित हुनेछन् कि ती आँसुहरू  श्रद्धा समर्पण पितापुर्खामा प्रयोजन पर्यावरण पालनका ! सर्जकका जना बन्नेछन् । रचनाकारका रचना । समालोचकका समीक्षा । सरोकार सरोकारीका आआफ्ना ! श्रद्धा समर्पण पितापुर्खामा प्रयोजन पर्यावरण पालनमा हुनैपर्छ, गर्नैपर्नेछसुझबुझपूर्वक  पूर्व या पश्चिम सबै दिशाका दिगन्त यात्री आत्माहरू सबै सबैका पालापालामा ! युग परिवर्तनका तानाबानामा पितापुर्खा प्रतिका श्रद्धा समर्पणका तालसुर पनि परिवर्तित स्वरूप ग्रहण गर्दछन् । छोराछोरीहरूले आफ्ना मातापिताका वर्चस्वशाली श्रद्धा श्राद्धकै रूप बदलिदिएका छन् । यो एक प्रकारको नौलो क्रम स्थापित गर्ने युगीन क्रम ठान्छु । मातापिताका स्मृति श्रद्धा सम्मान स्वरूप अबका पुस्ताहरूले आमाबुबाको कीर्तिमान चिनोस्वरूप साहित्यिक सम्मान पुरस्कार प्रदान गर्ने क्रम चलाएका छन् । क्रम बढ्दो छ, बढ्दै छ । युगीन प्रवर्तन यो सुन्दर भविष्य निर्माणका क्रम जारी रहनुपर्छ रहून् ! आकांक्षा भरिका मनोकामना मेरो पनि यस्तै सम्मान पुरस्कार प्रतिस्थापनको । मलाई मेरै मले साथ दिऊन् ! यसरी साहित्यिक सम्मान पुरस्कार स्थापनाले कवि, लेखक, सर्जकहरूको प्रतिष्ठा बढाउन मलजल गर्नेछन् । निबन्धकारले निबन्ध विधाका सर्जक समुदायलाई समेटियून् । कथाकारका स्मृति सम्मान पुरस्कारले कथाकारहरू अँगालियून् । कविहरूका स्मृति सम्मान पुरस्कारले कविवर समूहलाई समेटियून् । लघुकथा, रूपक, उपन्यास, समालोचक स्मृति सम्मान पुरस्कारले सरोकारी विधागत सर्जकलाई पुरस्कृत गरियून् । अर्वाचिन युगबोधी प्रवर्तन यसैगरी हुँदै जानेछन् । मात्र यस्तो श्रद्धाश्राद्धका सम्मान पुरस्कार लेखक सर्जक समाज समुदायभित्रै सीमाबद्ध रहनु छैन । यसको परिधि फराकिँदै लानुपर्छ । इन्जिनियर, इतिहासविद्, भूगोलविद्, प्रशासन विधाका विज्ञहरू माझ पनि फराकिँदै जानु युगीन हुनेछ । युग प्रवर्तन हाम्रै युगीन पहलहरूबाट हुनेछन् । युग अनुकूल यस्ता प्रवर्तनकारी कार्य परम्परा मुक्ति नभई परम्पराकै नयाँ स्वरूपधारी अभिवृद्धि हुनेछन् । यस प्रवर्तनकारी अभियानका परम्परा थालनी पूरापूर नयाँ नौलो बन्छ; त्यो नहुन पनि सक्छ । हाम्रै संस्कारगत परम्परा यसरी एकपटक नियालौं कि समाज आत्म श्राद्धश्रद्धाञ्जलि चढाउने रीति पनि छ । कतिपय सन्तति नभएका एकल परिवारजन आफ्नै जीवनकालमै पनि आत्म श्राद्ध गर्नेहरू छन् । कट्टरपन्थी परम्परावादीहरू दानप्रदानमा विश्वस्त रहेका छन् । शैय्यादान र पिण्ड श्राद्ध अर्पणमात्र मोक्षदायी संस्कार बनेको छैन । दानमै विश्वस्त रहेकाहरूलाई एकफेर सचेत बनाउन सके युगीन शैय्यादान त सम्मान कोष स्थापना गरी त्यसकै ब्याज रकमबाट आफ्नै नाममा कुनै पुरस्कार प्रदान गर्ने संस्कारका परम्परा थालनी गर्न सकिने तथ्य बोध पक्कै हुनेछ । पुरस्कार प्रदान गरी प्रापक समुदायलाई सम्मानजनक मर्यादा दिनु आधुनिक युगबोधी पर्यावरण पालन अभियान ठहरिनेछ । अहिलेको विकृतिले विकारयुक्त नदीहरू ढलमा परिणत भइसकेकाले अब पनि उही प्रदूषण बिनाको स्वस्थ सांस्कृतिक समाजको सम्झना मात्र पर्याप्त छैन, रहेन । प्रदूषणमुक्त समाज निर्माण कार्यमा संलग्न वागमती सफाइ अभियन्ताहरूलाई क्रमशः सम्मान पुरस्कार प्रदान गर्ने जीवन श्रद्धाश्राद्धका संस्कार र संस्कृतिकै बीजारोपण नगरी हुन्न । श्रद्धा सम्मान दिवंगत पितापुर्खामा समर्पणका नौलो रूपमा अब जीवन्त जीवन सरोकारी वागमती र त्यस्तै अन्य अभियानका सोचहरूमा पुर्याउनु समयोचित हुँदो हो, ठान्छु !"
मिस्टर नारायणी श्रीको उपाधि मनिसलाई,"वीरगन्ज : वीरगन्जमा शनिबार आयोजित मिस्टर नारायणी श्री खुल्ला शारीरिक सुगठन प्रतियोगिताको उपाधि मनिस मान लामाले जितेका छन् । वीरगंजको नेशनल मेडिकल कलेजको सभाकक्षमा फिटनेश स्टुडियो नेपालले आयोजना गरेको प्रतियोगितामा २२ जना प्रतिस्पर्धीलाई पछि पार्दै लामाले उपाधि हात पारेका हुन् । उपाधीसँगै लामाले एक लाख रुपैयाँ नगद पुरस्कार पनि जितेका छन् । यस्तै प्रतियोगितामा आलोक मिश्रा दोश्रो, सुरेश राजवंशी तेश्रो र अजयकुमार चौथो भएका छन् । दोश्रो हुने मिश्रालाई ५० हजार, तेश्रो भएका राजवंशीलाइ ३० हजार र चौथो भएका अजयलाई २० हजार रुपैयाँ नगद पुरस्कार प्रदान गरिएको छ। प्रतियोगिताका विजेतालाई मलेसिया र सिंगापुरमा पाँच दिनका लागि भ्रमणको व्यवस्था समेत गरिएको आयोजकले जनाएको छ । प्रतियोगितामा नारायणी अञ्चलमा पर्ने पर्सा, बारा, रौतहट, मकवानपुर र चितवनका गरी २२ जनाले भाग लिएका थिए । उनीहरुले ५५, ६०, ६५ र ७० केजी समूहमा प्रतिस्पर्धा गरेका थिए । तियोगिताको उद्घाटन नेशनल मेडिकल कलेज वीरगंजका प्रबन्धनिर्देशक बसरुदिन अंसारी र नारायणी अञ्चल प्रहरी कार्यालयका प्रहरी बरिष्ठ उपरिक्षक सुर्य प्रसाद उपाध्यायले संयुक्त रुपमा गरेका थिए । कार्यक्रममा नेपालका चर्चित नेपाली तथा भोजपुरी गायकद्वारा मनोरञ्जनात्मक प्रस्तुति, जुम्वा डान्सलगायत प्रस्तुत गरिएको थियो।"
रियल मड्रिडले रोनाल्डोलाई चिनियाँ क्लबलाई बेच्ने!,"काठमाडौंः क्रिष्टियानो रोनाल्डो रियल मड्रिडका सर्वाधिक गोलकर्ता हुन्। सन् २००९ मा म्यानचेस्टर युनाइटेडबाट रियल मड्रिडसँग आबद्ध भएका रोनाल्डोले रियलका लागि ३८२ खेलमा ३९० गोल गरिसकेका छन्। राम्रो लयमा रहेका रोनाल्डोले यो सिजन क्लबका लागि २६ गोल गरिसकेका छन् र क्लब ला लिगाको शीर्ष स्थानमा छ। तर, क्लबका अध्यक्ष फ्लोरेन्टिनो परेज भने यो सिजन रोनाल्डोको प्रदर्शनबाट असन्तुष्ट रहेको दाबी स्पेनिस मिडियाहरुले गरेका छन्। स्पेनिश आउटलेट डन बालोनले रियल मड्रिडले रोनाल्डोलाई सन् २०१८ को अन्तिममा चिनियाँ क्लबलाई बेच्ने योजना बनाएको दाबी गरेको छ। ३२ वर्षीय रोनाल्डोले गत नोभेम्बरमात्रै क्लबसँग पाँच वर्षको सम्झौता गरेका छन्। उनको सम्झौता सन् २०२१ मा सकिन्छ। रियलले मोटो रकम पाए रोनाल्डोलाई चिनियाँ क्लबसँग बेच्ने र रोनाल्डोबिनाको नयाँ टिम बनाउनेबारे योजना बनाइरहेको पत्रिकाले दाबी गरेको छ। रोनाल्डोलाई बेचेर मोनाकोका केलिएन माबाप्पेलाई क्लबमा भित्र्याउनेबारे रियल मड्रिडले छलफल गरिरहेको पत्रिकाको दाबी छ। रोनाल्डोको स्थानमा युभेन्टसका अर्जेन्टिनी खेलाडी पाउलो डाबेलालाई पनि भित्र्याउन सक्ने बताइएको छ। मोनाकोका केलिएनलाई म्यानचेस्टर युनाइटेडले पनि क्लबमा भित्र्याउने प्रयास गरिरहेको छ।"
ब्राजिलसँग केही लागेन उरुग्वेको,"साओ पाउलो : विश्वकप फुटबलको शुक्रबार बिहान खेलिएको दक्षिण अमेरिकी क्षेत्रको छनोट खेलमा दुई प्रभावशाली टोली ब्राजिल र अर्जेन्टिनाले सफलता हात पारेका छन् । ब्राजिलले बलियो प्रतिद्वन्द्वी उरुग्वेलाई उसैको घरेलु मैदानमा ४१ गोलको फराकिलोअन्तरले हरायो । अर्जेन्टिनाले भने घरेलु मैदानमा खेलिएको खेलमा अर्को शक्तिशाली टोली चिलीमाथि १० गोलको प्रतिस्पर्धात्मक जित हासिल गर्यो । सर्वाधिक पाँच पटकको विश्वकप विजेता ब्राजिलको सजिलो जितमा मिडफिल्डर पाउलिन्होले ह्याट्रिक गरे । अर्को एक गोल स्पेनिस ला लिगा क्लब बार्सिलोनाका स्टार खेलाडी नेमारले गरेका थिए । खेलमा अग्रता भने घरेलु टोली उरुग्वेले लिएको थियो । उरुग्वेका लागि एडिन्सन काभानीले पेनाल्टीमार्फत पहिलो गोल गरेका थिए । विश्वकपको छनोट खेलमा कुनै पनि टोलीले ब्राजिलविरुद्घ गोल गरेको सेप्टेम्बरयता यो पहिलो पटक हो । तर उरुग्वेको त्यो अग्रता लामो समयसम्म टिक्न सकेन । निर्धारित समयको १८औं मिनेटमै पाउलिन्होले जवाफी गोल गर्दै खेललाई बराबरीमा ल्याएका थिए । पाउलिन्होको सोही गोलका कारण पहिलो हाफको खेल ११ को बराबरीमा सकिएको थियो । तर खेलको दोस्रो हाफमा घरेलु टोलीमाथि ब्राजिल पूर्णरूपमा हाबी भएको थियो । ५१औं मिनेटमा पाउलिन्होले नै दोस्रो गोल गर्दै टोलीलाई २१ को अग्रता दिलाएका थिए । यसैगरी ७४औं मिनेटमा नेमारले ब्राजिललाई ३१ को बलियो स्थितिमा पुर्याएका थिए । नेमारले कुनै पनि प्रतियोगितामा उरुग्वेविरुद्घ गरेको यो नै पहिलो गोल हो । दोस्रो हाफको इन्जुरी समयमा पाउलिन्होले ह्याट्रिक पूरा गरेका थिए । यो खेल उरुग्वेको ऐतिहासिक मोन्टेभिडियो रंगशालामा खेलिएको थियो । यही रंगशालामा सन् १९३० मा आयोजित पहिलो विश्वकपको फाइनल खेल पनि खेलिएको थियो । विश्वकप छनोटमा ब्राजिलले हासिल गरेको यो लगातार सातौं जित हो । गत सेप्टेम्बरमा टिटेले प्रशिक्षकको जिम्मेवारी सम्हालेयता विश्वकप छनोटमा ब्राजिलले एक अंकमात्र गुमाएको छ । कुल १० टोली सम्मिलित दक्षिण अमेरिकी क्षेत्रको छनोट प्रतियोगितामा सबै टोलीले १३१३ खेल खेलिसकेका छन् । तालिकामा ३० अंकसहित ब्राजिल पहिलो स्थानमा छ । नौ खेलमा जित हात पारेको ब्राजिलले तीन खेलमा बराबरी र एक खेलमा हारको नतिजा निकालेको छ । तालिकामा २३ अंकसहित उरुग्वे दोस्रो स्थानमा छ । उरुग्वेले सात खेलमा जित, दुईमा बराबरी र चार खेलमा हारको नतिजा निकालेको छ । दुईपटकको विश्वकप विजेता अर्जेन्टिना २२ अंकसहित तालिकाको तेस्रो स्थानमा आसीन छ । अर्जेन्टिनाले ६ खेलमा जित, चारमा बराबरी र तीन खेलमा हारको नतिजा निकालेको छ । २१ अंकसहित कोलम्बिया चौथो स्थानमा छ । यसैगरी २० अंकसहित इक्वेडर पाँचौं, समान अंक भएको चिली छैटौं, १८ अंकसहित पाराग्वे सातौं, १५ अंकसहित पेरु आठौं, सात अंकसहित बोलिभिया नवौं र ६ अंकसहित भेनेजुएला १०औं स्थानमा छन् । दक्षिण अमेरिकी क्षेत्रको छनोट प्रतियोगितामा सहभागी १० वटै टोलीले एकअर्कासँग 'होम एन्ड अवे' का आधारमा दुईदुई खेल खेल्नु पर्नेछ । राउन्ड रोविन लिगका आधारमा सञ्चालित खेल सकिएपछि अंकतालिकाको पहिलोदेखि चौथो स्थान हासिल गर्ने टोली सीधै सन् २०१८ मा रुसमा आयोजना हुने विश्वकपका लागि छनोट हुनेछन् । तालिकाको पाँचौं स्थान हासिल गर्ने टोलीले भने विश्वकपमा छनोट हुन 'प्ले अफ' खेल्नुपर्ने हुन्छ । जारी छनोट प्रतियोगितामा अब सबै टोलीले पाँचपाँच खेलमात्र खेल्न बाँकी छ । आगामी मंगलबार खेलिने खेलपछि ब्राजिल दक्षिण अमेरिकी क्षेत्रबाट सन् २०१८ को विश्वकपमा छनोट हुने पहिलो टोली बन्ने सम्भावना छ । तर त्यसका लागि मंगलबार हुने खेलमा ब्राजिलले पराग्वेलाई हराउनु पर्नेछ भने इक्वेडर र चिली आआफ्नो खेलमा पराजित हुनु पर्नेछ । मंगलबारको अन्य खेलमा बोलिभियाले अर्जेन्टिना, इक्वेडरले कोलम्बिया, चिलीले भेनेजुएला र पेरुले उरुग्वेको सामना गर्नेछन् । शुक्रबार बिहान भएको चिलीविरुद्घको खेलमा अर्जेन्टिनाका लागि भने एकमात्र गोल बार्सिलोनाका स्टार खेलाडी लियोनल मेसीले १५औं मिनेटमा पेनाल्टीमार्फत गरेका थिए । सोही दिन भएको अर्को खेलमा कोलम्बियाले घरेलु मैदानमा बोलिभियालाई १० गोलले हरायो भने पाराग्वेले पनि घरेलु मैदानकै फाइदा उठाउँदै इक्वेडरमाथि २१ गोलको प्रतिस्पर्धात्मक जित हासिल गर्यो । घरेलु टोली भेनेजुएला र पेरुले भने २२ गोलको बराबरी खेल्दै अंक बाँडे । यसैगरी विश्वकप छनोटअन्तर्गत बिहीबार राति खेलिएको एसियाली क्षेत्रको छनोट खेलमा चीनले बलियो प्रतिद्वन्द्वी दक्षिण कोरियालाई १० गोलले हरायो । उक्त जितसँगै चीनले सन् २०१८ को विश्वकपमा छनोट हुने सम्भावना पनि जीवितै राखेको छ । घरेलु मैदानमा भएको खेलमा चीनका लागि निर्धारित समयको ३४औं मिनेटमा दाबाओ युले निर्णायक गोल गरेका थिए । गत अक्टोबरमा मार्सेलो लिप्पीले प्रशिक्षकको जिम्मेवारी सम्हालेयता चीनले हासिल गरेको यो सबैभन्दा महत्वपूर्ण जित हो । समूह 'ए' अन्तर्गतकै अन्य छनोट खेलमा सिरियाले उज्बेकिस्तानलाई १० र इरानले पनि कतारलाई १० गोलले नै हराए । एसियाली क्षेत्रको समूह 'बी' अन्तर्गतको छनोट खेलमा घरेलु टोली इराकले अस्ट्रेलियालाई ११ गोलको बराबरीमा रोक्यो भने साउदी अरेबियाले थाइल्यान्डलाई उसैको मैदानमा ३० गोलले पाखा लगायो । जापानले पनि संयुक्त अरब इमिरेट्स (यूएई) लाई उसैको मैदानमा २० गोलले पराजित गर्यो । विश्वकप छनोट नतिजा ब्राजिल ४ उरुग्वे १ अर्जेन्टिना १ चिली ० कोलम्बिया १ बोलिभिया ० पाराग्वे २ इक्वेडर १ भेनेजुएला २ पेरु २"
कबड्डी निर्वाचनमा अदालतको कारण देखाऊ आदेश,काठमाडौं : नेपाल कबड्डी संघको आजका लागि तय गरिएको निर्वाचनका सम्बन्धमा पाटन उच्च अदालतले राष्ट्रिय खेलकुद परिषद्लाई कारण देखाऊ आदेश जारी गरेको छ । संघका अध्यक्ष लालकुमार लामाले दायर गरेको रिटको सुनुवाइ गर्दै न्यायाधीश श्रीकान्त पौडेलको एकल इजलासले कारण देखाऊ आदेश जारी गरेको हो । निर्वाचन आचारसंहिता लागू भएको भन्दै निर्वाचन आयोगले गत फागुन २५ गते युवा तथा खेलकुद मन्त्रालयको नाममा परिषद् तथा त्यस मातहतका निकायमा निर्वाचन नगर्न पत्राचार गरेको थियो । सोही निर्देशन अनुरूप परिषद्को कर्मचारी संघको निर्वाचन रोकिएको थियो । तर परिषदन्तर्गतकै कबड्डी संघको चुनाव गर्न भने परिषद्ले स्वीकृति दिएको थियो । परिषद्ले गत साउन १३ गते तदर्थ समितिको अध्यक्ष बनाइएकी तुलसा थापालाई नै भावी अध्यक्ष बनाउन निर्वाचनको नाटक रचिएको लामाले बताए । 'आधिकारिक अध्यक्ष मैं हुँ । २५ जिल्लाका प्रतिनिधि मेरो पक्षमा छन् । उनीहरूले फर्जी प्रतिनिधि बनाएर निर्वाचन नाटक गरेका छन्' लामाले अन्नपूर्ण पोस्ट्सँग भने । लामाले विवादित ओलम्पिक कमिटीका अध्यक्ष जीवनराम श्रेष्ठको इसारामा निर्वाचन आचारसंहित लागेपछि चुनावको नाटक रचिएको बताए ।
इटहरीलाई स्पोर्ट्स सिटी बनाइने,"इटहरी : राष्ट्रिय खेलकुद परिषद्का सदस्यसचिव केशवकुमार विष्टले इटहरीलाई स्पोर्ट्स सिटी बनाउने घोषणा गरेका छन् । इटहरीमा हुने अन्तर्राष्ट्रिय तेक्वान्दो प्रतियोगिताको बारेमा जानकारी दिन अन्तर्राष्ट्रिय फ्रेन्डसिप तेक्वान्दोले आयोजना गरेको पत्रकार सम्मेलनमा सदस्यसचिव विष्टले पछिल्लो समय इटहरीमा खेलकुद गतिविधि बाक्लिएको धारणा व्यक्त गर्दै पूर्वाधार निर्माणको कामलाई तीव्रता दिइने बताए । उनले अन्तर्राष्ट्रियस्तरका प्रतियोगितालाई ध्यानमा राखी पूर्वाधार विकासको कार्य भइरहेको बताए । उनले तेक्वान्दोको निर्माणाधीन कभर्डहलको काम आगामी ६ महिनाभित्र पूरा भइसक्ने बताए । 'करिब एक वर्षपछि अन्तर्राष्ट्रिय प्रतियोगिता नै आयोजना गर्न मिल्ने गरी कभर्डहलको काम पूरा गरिनेछ', उनले भने । यसैगरी पाँच करोड रुपैयाँको लगानीमा ब्याडमिन्टन हलसमेत निर्माण गरिने जानकारी पनि विष्टले दिए । यसैगरी उनले इटहरी रंगशालामा निर्माणाधीन ज्येष्ठ नागरिकको खेलकुद भवनलाई पनि ६ महिनाभित्र पूरा गरिसक्ने बताए । यसैगरी इटहरी रंगशालामा चारपाँच करोड रुपैयाँको लागतमा प्यारापिट निर्माण गर्ने काम भइरहेको बताए । तेक्वान्दोको अन्तर्राष्ट्रिय प्रतियोगितासम्म प्याराफिटको अधिकांश भाग निर्माण गरिसक्ने योजना रहेको जानकारी उनले दिए । उनले उक्त प्रतियोगिता पूर्वाञ्चलमा आयोजना हुन लागेको हालसम्मकै सबैभन्दा ठूलो खेल प्रतियोगिता रहेको बताए । '२०२२ देशका खेलाडी इटहरीमा आउनु भनेको हाम्रा लागि गौरव र अवसरको कुरा हो', उनले भने, 'प्रतियोगिताका लागि राखेपले स्थानीय स्तरका निजी तथा सरकारी क्षेत्रसँग समन्वय गरेर अघि बढ्नेछ ।' आईओएफटीसीले नेपालमा २० करोड रुपैयाँको लागतमा तेक्वान्दो भवन बनाउन सहयोग गर्ने प्रतिबद्धता व्यक्त गरेको जानकारी पनि सदस्यसचिव विष्टले दिए । प्रतियोगिताको विषयमा जानकारी दिँदै आईओएफटीसीका प्रतियोगिता निर्देशक दिवाकर महर्जनले प्रतियोगिताको सफलताका लागि सबैको सहयोग आवश्यक रहेको बताए । 'अदालतको निर्णयको सम्मान हुन्छ' नेपाल ओलम्पिक कमिटी (एनओसी) को विवाद समाधान गर्ने विषयलाई आफूले पहिलो प्राथमिकतामा राखेको राखेपका सदस्यसचिव केशवकुमार विष्टले बताए । उनले एनओसी विवादलाई राखेपले गम्भीरतापूर्वक अध्ययन गरेर अघि बढ्ने जानकारी दिए । युवा तथा खेलकुद मन्त्रालयले एनओसीको क्रियाकलाप निर्वाध रूपमा सञ्चालन हुने वातावरण सिर्जना गर्ने जिम्मेवारी सदस्यसचिव विष्टलाई दिएपछि उनले यस्तो प्रतिबद्धता व्यक्त गरेका हुन् । 'दुवै पक्षका कुरा सुनेर र अदालतको निर्णयलाई सम्मान गरेर हामी अघि बढ्नेछौं', उनले भने । सर्वोच्च अदालतबाट मान्यता प्राप्त रुक्मशमशेर राणा नेतृत्वको टोली केही दिनअघि ललितपुरको सातदोबाटोस्थित एनओसी मुख्यालयमा प्रवेश गरेपछि ६ वर्षदेखि चल्दै आएको एनओसी विवादले नयाँ मोड लिएको थियो। राणा नेतृत्वको टोलीले प्रहरी प्रशासनको सहयोगमा कार्यालयमा प्रवेश गरेर काम थालेपछि जीवनराम श्रेष्ठ नेतृत्वको अर्को कमिटीले त्यसको विरोध गर्दै आएको छ ।"
नेपालमा अर्जेन्टिनी फुटबलर मेसीको सहयोग,"काठमाडौं: चर्चित अर्जेन्टिनी फुटबलर लियोनल मेसीको सहयोगमा नेपालमा १४ वटा स्वास्थ्य केन्द्र निर्माण भइरहेका छन् । २०७१ साल वैशाख १२ गते गएको शक्तिशाली भूकम्पबाट क्षतिग्रस्त बनेकामध्ये गोरखा, दोलखा र काभ्रेमा तीन स्वास्थ्य केन्द्रको निर्माण पूरा भइसकेको तथा यसै महिनाको अन्त्यमा स्वास्थ्य मन्त्रालयलाई बुझाइने मेसीले आफ्नो फेसबुक पेजमार्फत जनाएका छन् । यसैगरी सात स्वास्थ्य केन्द्र अर्काे साताभित्र तथा बाँकी चार पनि वर्षायाम सुरु हुनुअघि नै पूरा भइसक्ने मेसीले जनाएका छन् । मेसीका अनुसार ती स्वास्थ्य केन्द्रहरू युनिसेफसँगको सहकार्यमा उनको फाउन्डेसन फन्डासियोनलियोमेसीले निर्माण गरिरहेको हो । नेपालमा लियो मेसी फाउन्डेसन र युनिसेफको परियोजना निकै राम्रोसँग अघि बढिरहेको छ, मेसीले दुई दिनअघि आफ्नो आधिकारिक फेसबुक पेजमा लेखेका छन्, निकै खुसी लागेको छ । तीन स्वास्थ्य केन्द्रको निर्माण पूरा भइसकेको छ भने बाँकी ११ स्वास्थ केन्द्र निर्माण पूरा हुने क्रममा छन् । मेसी फाउन्डेसनका अनुसार ती स्वास्थ्य केन्द्रहरू गोरखाको दर्बुङ, दोलखा सदरमुकाम र काभ्रेको देवाबुनी बालुवामा निर्माण भइरहेका छन् । उन्डेसनले ती सबै स्वास्थ्य केन्द्र प्रिफेबबाट निर्माण गरिएको जनाएको छ । ती स्वास्थ्य केन्द्रहरू सुविधासम्पन्न हुने पनि फाउन्डेसनले जनाएको छ । सबै स्वास्थ्य केन्द्रहरू वर्षायाम सुरु हुनुअघि नै निर्माण पूरा गरिसकिनेछ र लगत्तै उपकरणहरू पनि जडान गरिनेछ, फाउन्डेसनले भनेको छ, ती स्वास्थ्य केन्द्रलाई गुणस्तरीय र सुविधा सम्पन्न बनाउन लियो मेसी फाउन्डेसनले दोब्बर मेहनत गरेको छ । ती स्वास्थ्य केन्द्रहरूले जिल्ला स्वास्थ्यचौकी र नेपालको स्वास्थ्य मन्त्रालयलाई ठूलो सहयोग पुर्याउनेछन् । पछिल्लो पुस्ताका महान् फुटबलरका रूपमा स्थापित मेसीले नेपाललाई यसअघि पनि सहयोगको अपिल गरेका थिए । विशेषगरी मेसी र उनको फाउन्डेसनले विनाशकारी भूकम्पपछि नेपालका लागि सहयोग जुटाउन सुरु गरेको हो । स्पेनिस क्लब बार्सिलोनाबाट व्यावसायिक फुटबल खेल्दै आएका मेसीले गत वर्ष पनि आफ्नो फेसबुक पेजमार्फत भूकम्पबाट समस्यामा परेका नेपाली बालबालिकालाई सहयोग गर्न आह्वान गरेका थिए । नेपालका १० लाखभन्दा बढी बालबालिकालाई सहयोगको आवश्यकता रहेको छ, त्यतिबेला उनले फेसबुक पेजमा लेखेका थिए, उनीहरूलाई सहयोग अत्यावश्यक छ, युनिसेफमार्फत सहयोग गर्नुहोला ।"
'निर्णायक टेस्टमा भारत दबाबमा',"धर्मशाला : शनिबारबाट हिमाञ्चल प्रदेशको धर्मशालामा भारत र अस्ट्रेलियाबीचको चौथो तथा अन्तिम टेस्ट क्रिकेट सुरु हुँदैछ । चार टेस्टको शृंखला हाल ११ को बराबरीमा रहेको अवस्थामा धर्मशाला टेस्टलाई निकै उत्सुकताका साथ हेरिएको छ । घरेलु टोली भारत र पाहुना टोली अस्ट्रेलिया चौथो टेस्ट जितेर शृंखला कब्जा गर्ने ध्याउन्नमा रहेका बेला अस्ट्रेलियाका तीव्र गतिका पूर्वबलर मिचेल जोन्सनले चौथो टेस्टमा घरेलु टोली भारतले दबाबमा खेल्ने खुलासा गरेका छन् । धर्मशाला क्रिकेट मैदानका क्युरेटरले त्यहाँको पिच तीव्र गतिका बलरका लागि सहयोगी रहेको दाबी गरेलगत्तै अस्ट्रेलियाका लागि तीन सय १३ विकेट लिएका जोन्सनले भारतीय ब्याट्सम्यानसामु अस्ट्रेलियन बलर हाबी हुने दाबी गरेका हुन् । विराट कोहली एन्ड कम्पनी दबाबमा हुँदा अस्ट्रेलियन तेज बलरको उत्साहले धर्मशालामा छुट्टै रौनक ल्याउनेछ', जोनसनले भनेका छन् । जोन्सनले धर्मशालाको पिच उत्कृष्ट रहेको दाबी पनि गरेका छन् । 'यहाँको पिचमा घाँस छोटो छ, जसले अस्ट्रेलियाली टोलीले छुट्टै आत्मविश्वास प्राप्त गर्नेछ', उनले भने । जोन्सनले भारतीय टोली आवश्यक्ताभन्दा बढी आत्मविश्वासका साथ खेल्ने भएकाले पनि परिणाम अस्ट्रेलियाको पक्षमा जाने बताए । हिमाञ्चल प्रदेशको पहाडको काखमा अवस्थित धर्मशाला मैदानमा शनिबार पहिलो पटक टेस्ट क्रिकेट आयोजना हुन लागेको हो । इन्डियन प्रिमियर लिग (आईपीएल) खेलका लागि निर्माण गरिएको धर्मशाला मैदान भारतको २७ औं र विश्वको एक सय ४१ औं टेस्ट स्थल बनेको छ । यी दुईबीचको पहिलो टेस्ट अस्टेलियाले तीन सय ३३ रन र दोस्रो टेस्ट भारतले ७५ रनले जितेका थिए ।"
