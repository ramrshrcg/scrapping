शीर्षक,विवरण
स्वदेशी नै हुनुपर्छ दलहरू,"पीएल सिंह राजनीतिक दलहरू स्पष्ट मान्यता र सिद्धान्तमा गठित संगठनहरू हुन् । प्रतिस्पर्धात्मक राजनीतिमा जनताले दिएको अभिमतका आधारमा सरकार गठन हुने र सरकारमा प्रभुत्व या नियन्त्रण दलहरूले राख्ने भएकाले दलका सिद्धान्त, मान्यता र नीतिले मुलुक सञ्चालनमा प्रत्यक्ष प्रभाव पार्छन् । विदेश तथा सुरक्षा नीति सञ्चालनमा पूर्ववर्ती सरकारले गरेका समझदारी, सन्धि र सम्झौताको पनि भूमिका हुने हुनाले सत्तामा रहेकै आधारमा कुनै दल (या दलहरू) ले त्यसबारे एकलौटी निर्णय नगर्ने अपेक्षा गरिन्छ, प्रजातान्त्रिक पद्धतिमा । तर त्यसमा पनि प्रतिपक्ष चनाखो रहनैपर्छ । प्रजातन्त्र मात्र एउटा पद्धति हो, जसमा प्रतिपक्षको संवैधानिक अस्तित्व र भूमिका सुनिश्चित हुन्छ । सरकारको विरोध, नंग्याउने हदसम्मको आलोचना र परिआएमा सरकार हटाउने दायित्व उसको हुन्छ । प्रजातन्त्रको अभ्याससँगै आवश्यकता र राष्ट्रिय स्वार्थका हिसाबले त्यसको शैलीमा परिमार्जन हुने गर्छ । तर नेपालमा त्यो शैली र परिमार्जनले जनताप्रति र तिनीहरूको निर्वाचित निकायप्रति जवाफदेही हुनुनपर्ने बनाएको छ, नेताहरूलाई । अर्को अर्थमा, प्रजातन्त्रको मौलिक मूल्यलाई अभ्यासमा समाप्त गरिएकाले प्रजातन्त्र रटान र लेबल मा सीमित हुन पुगेको छ । व्यवहारमा ती मूल्यमा आधारित अभ्यास मरेको छ, या भनौँ कोमा मा छ । नेपाली जनताले आफूलाई जीवित, राष्ट्रप्रति समर्पित र परिचालित नेतृत्वबाट मुक्त भएको सावित गर्न प्रजातन्त्र लाई कोमा बाट बाहिर ल्याउने या उसलाई स्वस्थ पार्ने चुनौती स्वीकार गर्ने मात्र हैन, त्यसलाई सावित गर्नुपर्ने बेला आएको छ । राजनीतिक दलहरू मुलुक सञ्चालनका वाहक भएकाले नेपालमा आफ्नो रणनीतिक या अन्य स्वार्थ भएका बाहिरी सरोकारवालाहरूको दृष्टि दलहरूमाथि रहनु अस्वाभाविक हैन । भारतमा ब्रिसिस साम्राज्यकै समय अर्थात् सन् १८८५ मा कांग्रेसको स्थापना हुँदा त्यो भारत स्वतन्त्रताको लागि नभएर ब्रिटेनले स्थापना गरेको प्रजातान्त्रिक मूल्य, मान्यताको उपभोग भारतीयहरूले पनि गर्न पाऊन् भन्ने सीमित पक्ष थियो त्यसको । अर्को अर्थमा, प्रजातान्त्रिक मूल्य भनेकै बेलायती मूल्य भएको र त्यसको उपभोगबाट ऊद्वारा शासित भारतीयहरूलाई वञ्चित गर्न नहुने मान्यता थियो कांग्रेसको । स्थापनाको झन्डै आधा शताब्दीपछि मात्र सैद्धान्तिक र संगठित रूपमा भारतीय कांग्रेसले अंग्रेजलाई हटाउने लक्ष्यसहित स्वतन्त्रताको आह्वान गयो । स्वतन्त्रता आन्दोलनको नेतृत्व गर्ने महात्मा गान्धी र त्यसका थुप्रै प्रमुख नेताहरू ब्रिटिसहरूका विश्वास पात्र भएको र ब्रिटिसहरूकै हितमा कार्यरत रहेको आरोप भारतका कम्युनिस्टहरूदेखि हिन्दु संगठन, राष्ट्रिय स्वयंसेवक संगठनले लगाउँदै आएका हुन् । यो आरोपबारे मतभेद हुन सक्छ, तर सत्य के हो भने कुनै पनि मुलुकमा स्थापित हुने या अस्तित्वमा रहेका दलहरूलाई प्रभावित या नियन्त्रित गर्न बाहिरी शक्तिहरू लागिपरेका हुन्छन् । भारतीय कम्युनिस्ट पार्टी (भाकपा) लाई सोभियत संघ र माक्र्सवादी कम्युनिस्ट पार्टी (माकपा) लाई चीनसँग नजिक मानिन्थ्यो कुनै समयमा । सन् ५०६० को दसकमा भारतको लागि अमेरिकी राजदूत प्याट्रिक मोहीनयानले त अमेरिकाले भारतको कांग्रेस पार्टीलाई दुईपटक (एकपटक इन्दिरा गान्धीको समयमा) आर्थिक सहयोग दिएको दाबी गरेका छन्, चुनावको लागि । भारतीय कांग्रेसकै उदाहरणसँग मिल्छ नेपालका राजनीतिक दलहरूको जन्म र बाहिरी शक्तिहरूसँग तिनीहरूको साँठगाँठ । भारतीय स्वतन्त्रता आन्दोलनकै समकालीन घटनाका रूपमा नेपालभित्र राजनीतिक संगठनहरू खोल्ने प्रक्रिया सुरु भयो । स्वतन्त्रताको आन्दोलनका दुइटा पक्ष थिए, एउटा औपनिवेशवादको विरोध र मुलुक स्वतन्त्र भएपछि प्रजातान्त्रिक पद्धतिद्वारा स्वतन्त्र राष्ट्रको सञ्चालन । तर प्रजातन्त्रको अर्थ ब्रिटिसविनाको तर उनीहरूले नै चलाएको राजनीतिक पद्धतिको अनुशरण र त्यसबाटै निर्देशित हुनुमा सीमित रह्यो भारतमा । त्यति मात्र हैन, त्यहाँको प्रशासनिक पद्धति र ब्रिटिस साम्राज्यप्रति बफादार कुशल प्रशासकहरूले नै सल्लाह र सहयोग दिन थाले, स्वतन्त्र भारतका नेताहरूलाई । कस्तो विचित्रता साम्राज्यवादी शक्तिहरूकै राजनीतिक व्यवस्था, उनीहरूद्वारा सिर्जित प्रशासन संयन्त्र नै स्वतन्त्र भारतको प्रशासनिक संरचना अनि आन्तरिक र बाह्य नीतिको व्याख्याता र कार्यान्वयनकर्ता बन्न पुगे । स्वतन्त्र र शक्तिशाली, आफू स्वतन्त्र तर कम से कम छिमेकमा प्रभुत्व स्वतन्त्र भारतको चाहना बन्न पुग्यो । त्यसैले नेपालमा राणाशासन समाप्त भई दलीय प्रजातन्त्रमा जाने तयारी भइरहँदा भारतले नेपालका दलहरूलाई आफ्नो प्रभावमा राख्नु या राख्ने कोसिस गर्नु उसको महत्वाकांक्षासँग मेल खान्थ्यो, स्वाभाविक रूपमा । नेपालमा दल खुल्नु र त्यसमा भारतको प्रभाव या नियन्त्रण नरहनु त्यो उसको हितमा थिएन । वास्तवमा नयाँ परिस्थितिमा त्यो उसको महत्वाकांक्षाको पराजय नै मानिन्थ्यो । यता अधिकांश नेपाली दल र नेताहरूले भारतको अनुशरण गर्नुलाई नै प्रजातन्त्र माने । विसं १९९० को दसकमा प्रजातन्त्रको चाहनासहित नेपालमा प्रजापरिषद्को गठन भयो । मुलुकभित्रै त्यसले आन्दोलन सुरु गर्यो । भारतमा शिक्षा आर्जन गरेका र आर्य समाज आन्दोलनबाट प्रभावित शुक्रराज शास्त्रीहरू त्यसमा सामेल भए पनि प्रजापरिषद् नेपाली माटोमा र विशुद्ध नेपाली पार्टीका रूपमा जन्मिएको थियो । शास्त्रीलाई त्यसैले आकर्षित गरेको थियो र उनी नेपाल आए । उनीसँगै चारजना परिषद्का नेताहरूलाई राणा सरकारले फाँसी दियो, १९९७ सालमा । तर त्यसको ५६ वर्षमै किन प्रजा परिषद् बिलायो ? किन नेपाली कांग्रेस, नेपाली राष्ट्रिय कांग्रेस जन्मिए भारतमा ? नेपालमा राजनीतिक संगठन खोल्न पक्कै पनि सहज या अनुकूल वातावरण थिएन, तर प्रजापरिषद् नेपालमा गठन हुन सक्दा कांग्रेसहरू किन भारतमा गठित भए ? दुइटा कांग्रेस पछि मिले । राणाशासनको विरोधमा आन्दोलनको घोषणा पनि पारिबाटै भयो र भारतको मध्यस्थतामा राणाशासन अन्त्यको घोषणा पनि उतैबाट भयो । नेपाली कांग्रेसको गठन, राणाशासनको अन्त्य र भावी राजनीतिक एजेन्डाको घोषणा दिल्लीबाट नभई नेपालबाट हुन सकेको भए आज नेपालको राजनीतिको चरित्र र मौलिकता अनि त्योसँग जोडिएको हाम्रो सार्वभौमसत्ता र राष्ट्रियताको स्वरूप पक्कै पनि फरक हुने थियो । राजनीतिक दलहरूको गठन नेपालभित्रै, नेपालीहरूले र नेपाली माटोमा भए मात्र प्रजातन्त्र राष्ट्रियताको अभिन्न पक्ष बन्न पुग्छ, प्रजातन्त्रको नारा बोक्ने दलहरू बाहिरी शक्तिका भरिया बने भने राष्ट्रियतालाई अराइएको बेलामा ती दलहरूले कहिल्यै पनि फ्याँक्न सक्छन् । घातक बाह्रबुँदे र ०६३ यताका हाम्रा भोगाइ र डर त्यही हो । नेपाली कांग्रेस एक्लो पार्टी थिएन, भारतबाटै स्थापना घोषणा गरिएको । कम्युनिस्ट पार्टीहरू अपवाद रहेनन् । माओवादी कहाँ जन्मियो, भन्न कठिन छ । तर त्यसको मलजल र विस्तार कहाँ, कसरी र कुन शक्ति या देशको हित र एजेन्डामा भयो ? अब छर्लंग भइसकेको छ सबैसामु । त्यसैले राष्ट्रियताका कुरा गर्ने या परिआएमा अडान लिने राजसंस्था या कोरा मान्यताकै हिसाबले भए पनि राष्ट्रियता र प्रजातन्त्रबीच सहकार्यको वकालत गर्ने नेपाली कांग्रेसलाई अन्ततः भारतका खुफिया र वैदेशिक मामिला हेर्ने शक्तिहरूले कमजोर पारे, समाप्त पारे । निमित्त श्रेय माओवादीलाई दिए । पछि एमाले र कांग्रेसमाथि निकै ठूलो प्रभाव भए पनि त्यहाँबाट अझ विश्वासिला नेताहरू छानेर तराईमधेस लोकतान्त्रिक पार्टी गठन गर्नमा खुला भूमिका खेल्यो मित्रराष्ट्रले मधेस एक प्रदेश को नारासहित । राजनीतिक दल (हरू) र तिनका नेतालाई अस्त्रको रूपमा विदेशी शक्तिले जति र जुन रूपमा प्रयोग गरे पनि आखिर पाँच वर्षमा एकपल्ट मत त नेपाली जनताकै चाहिन्छ नि । नारा, प्रोपागान्डा र अन्धविदेशी सहयोग एकातिर र अर्कोतिर मान्छे नमरून् भन्ने जनताको चाहनाबाट पहिलो संविधानसभा निर्वाचनमा सबभन्दा ठूलो पार्टीका रूपमा माओवादी स्थापित हुन पुग्यो । तर उसको तालाचाबी अन्यत्रै भएकाले न उसले शासन गर्न सक्यो, न संविधान लेखन अघि बढाउन सक्यो स्वतन्त्ररूपमा । तर ती चार वर्षमा १७ हजार नेपालीको रगत बगाएको माओवादीको क्रान्तिकारी मुकुन्डो उत्रियो । उसको असली अनुहार या पहिचान जनताले बुझे । क्रान्तिकारीको अर्को रूप दलाल को रहेछ त्यो स्पष्ट भयो । अनि दोस्रो संविधानसभामा कांग्रेस किन ठूलो पार्टी बन्न पुग्यो त ? ०४७ को संविधान ब्युँताउन नदिने शक्ति र नेतृत्वले कुनै खास परिवेश या आफ्नो दलीय या व्यक्तिगत स्वार्थ बाझिँदा यता आएर यदाकदा भारतको विरोधजस्तो गरे पनि कांग्रेस स्थापनादेखि ०६३ को परिवर्तन हुँदै मधेस आन्दोलनको ताल, सुर उतैबाट बजिरहेको छ । सिद्धान्ततः मध्यममार्गी मान्यता प्रजातान्त्रिक मान्यता हो । यसैले प्रतिपक्षदेखि सबै अटाउँछन् यसमा । भारतले माओवादीलाई प्रयोग गरेर संविधानको घेराभित्र राजतन्त्र र प्रजातन्त्रलाई सन्तुलित अन्तरसम्बन्धका आधारमा व्यवस्थित गरी स्थायित्व ल्याउने उद्देश्यले निर्मित ०४७ को संविधानको हत्याको वातावरण बनायो । जनताको भूमिकालाई बाह्य शक्तिले सधैँ कुण्ठित गर्छ । माओवादी र अन्य सात पार्टीका नेतृत्वलाई आफ्नो अधीनमा लिन सफल भारत कुनै पनि हालतमा उसको स्वार्थमा अवरोध पुर्याउने ०४७ को संविधानलाई स्पेस दिन चाहँदैनथ्यो । नेपालमा स्थायित्व भारतको राजनीतिक रटान हो, इमानदार चाहना हैन । ०६३ को प्रयोगले नेपाललाई अनिश्चितता र अराजकतातर्फ धकेले पनि त्यसको प्रतिकूल प्रभाव अन्ततः नेपालले भन्दा बढी भारतले खेप्नुपरेको छ । नेपालका महत्वपूर्ण घटनामा उसले निर्णायक भूमिका गुमाएको छ, यता आएर । अब नेपालको राजनीतिमा समेत भारत चीनभन्दा कमजोर देखिन थालेको छ । चीनले सम्भवतः नेपालमा कुनै पार्टी निर्मित गरेको छैन, तर सबै पार्टीभित्र उसका खेमा या प्रभावशाली पकड देखिन थालेको छ । भारतले त्यसको अनुभूति गर्न थालेको छ । कांग्रेस, एमाले या एमाओवादी या नयाँ शक्ति जे भने पनि भारतको खुला बचाउ या उसका हितको पक्ष कसैले लिन नसक्ने भएका छन् । चीनले के सोच्ला ? यो सोच्नु उनीहरूको बाध्यता बन्न पुगेको छ । नेपालका दलहरूले नेपाली र नेपालको भलो केमा होला ? त्यो सोच्न नथालेसम्म उनीहरूको अस्तित्व र स्वीकार्य सुनिश्चित हुन सक्दैन, मुलुकभित्र । उनीहरूलाई नेपाली जनताले कुनै न कुनै बाह्य शक्तिसँग जोडेर मात्र हेर्ने गर्छन् । ०४७ को संविधान बाह्य जगत्का राजनीतिक नेतृत्वका नैतिक समर्थन प्राप्त ०४६ को जनआन्दोलनको उपज थियो । त्यो संविधान र त्यसले बोकेका जम्ल्याहा मान्यता ः संवैधानिक राजतन्त्र र बहुदलीय प्रजातन्त्र नेपालका हितमा थिए । हिन्दु राज्यको हैसियत जातीय सद्भाव बिथोल्ने या कुनै धर्मलाई निषेध गर्ने उद्देश्यले राखिएको थिएन । त्यसले पृथ्वीनारायण शाहको नेतृत्वमा भएको एकीकरणपछि नेपालले इसाई र इस्लामिक पन्थसँग जोडिएका सैन्य शक्तिलाई पराजित गरेको ऐतिहासिक र तथ्यगत मान्यताको सांकेतिक मूल्य मात्र बोकेको थियो । असली हिन्दुस्थान त नेपाल नै हो भन्ने पृथ्वीनारायण शाहको सन्देश संकुचित हिन्दु सम्प्रदायवादको पक्षपोषण थिएन । त्यो हिन्दुबौद्ध दर्शन र जीवन पद्धतिमा अन्तरनिहित शक्ति इस्लाम र इसाई धर्मका नाममा आएका आततायीको तुलनामा कुनै पनि रूपमा हीन छैन भन्ने मान्यताको उद्घोष थियो । दुर्भाग्य, ०६३ मा जसरी हिन्दु राष्ट्र को हैसियतबाट नेपाललाई वञ्चित गरियो, त्यसमा पश्चिमा जगत् र नेपालमाथि हस्तक्षेपको नीति अपनाउने विदेशी शक्तिप्रति समर्पण र भक्तिभावको अनि आफूप्रति हीनभावनाको प्रदर्शन छ । आर्थिक लाभ हानिबाट निर्देशित भएरै ०६३ पछिका नेताहरूले खासगरी माओवादीको दबाबमा त्यो निर्णय लिएका थिए । नेपाली कांग्रेसको इतिहासलाई माओवादीले र अन्य दलले जस्तै बाह्रबुँदेलाई नै आफ्नो इतिहास, वर्तमान र भविष्यको आधार मानेका थिए, गिरिजाप्रसाद कोइरालाले पनि त्यसबेला । त्यसबेला जीवित कृष्णप्रसाद भट्टराईको या कांग्रेसका अन्य संस्थापक नेता बीपी, गणेशमान सिंह, सुवर्ण शमशेर, सूर्यप्रसाद उपाध्याय कसैको पनि मान्यतासँग मेला खाँदैनथ्यो, त्यो नीति । अर्थात् कांग्रेसको आत्मा अलिकति पनि जाग्यो भने ०६३ को आन्दोलनको भनिएको र संविधानमार्फत लादिएको एजेन्डालाई उसले कुनै पनि समय अस्वीकार गर्नेछ, गर्नुपर्नेछ । तर, आफ्नो इतिहास बिसाए पनि वर्तमान र भविष्यमा आफ्नो स्वतन्त्र राजनीति कोर्न र राष्ट्रियता तथा प्रजातन्त्रको जगेर्ना गर्न राजनीतिक पार्टी नेपालीहरू आफैँले खोल्नुपर्ने पाठ हामीले सिक्नैपर्छ । अहिले अस्तित्वमा रहेका पार्टीमा राष्ट्रियता सुनिश्चित गर्न र जनताको विश्वास आर्जन उनीहरूले जनतासमक्ष आफू बाह्य लगामबाट मुक्त भएको घोषणा गर्नैपर्छ । किनकि अहिलेका अधिकांश दलहरूका नेतृत्व नेपालमा नाच्दा त्यसलाई नियन्त्रित गर्ने ताल र सुर राष्ट्रिय सीमाभन्दा धेरै पर या पारि छ भन्ने जनताले बुझेका छन् । अहिलेको मुद्दा क्रान्ति (परिवर्तन) लाई स्थापना गर्ने नाममा विदेशी हैकमलाई निरन्तरता दिने या सार्वभौम र स्वतन्त्ररूपमा राष्ट्रिय हित र प्रजातन्त्रको संवद्र्धनमा अघि बढ्ने ? त्यत्ति हो । ०६३ को एजेन्डा, अन्तरिम संविधान र वर्तमान संविधानमा हालिएका संघीयता, धर्म निरपेक्षता र गणतन्त्र पनि त्यही सीमापारिका ताल, सुरकै उपज हुन् । ०४७ को संविधान ब्युँताउन नदिने शक्ति र नेतृत्वले कुनै खास परिवेश या आफ्नो दलीय या व्यक्तिगत स्वार्थ बाझिँदा यता आएर यदाकदा भारतको विरोधजस्तो गरे पनि कांग्रेस स्थापनादेखि ०६३ को परिवर्तन हुँदै मधेस आन्दोलनको ताल, सुर उतैबाट बजिरहेको छ । ०४७ को संविधानको पुनर्जन्मले मात्र निर्णायक रूपमा हाम्रो राजनीतिलाई मुलुकको सार्वभौम घेरामा ल्याउनेछ, अन्यथा राजनीति मात्र हो र ? पुष्पकमल दाहाल अस्टेलिया जाने कि नजाने या अन्य नेताहरूको गति कहिले कुन दिशामा हुने या नहुने ? त्यो पनि बाह्य शक्तिले निर्णय गर्नेछन् ।"
नेपालचीन पारवहन सन्धिको राजनीतिक अर्थशास्त्र,"ओली सरकारले चीनसँग पारवहन सन्धि गरेर २०४६ पछिका सबै सरकारलाई उछिनेको छ । यसले नेपाल भारततिर मात्रै खुला देश नभएर अब चीनतिर पनि खुला देश हुने मार्गप्रशस्त गरेको र नेपालको पारवहनमा भारतको एकाधिकार हटाएको छ । यसबाट पूर्व प्रधानमन्त्री बाबुरामले भनेजस्तो भारत र चीनबीचको नेपाल गतिशील पुल बन्ने सम्भावना बढेर गएको छ । यसनिम्ति भारत र चीनबीचको आपसी विश्वासले प्रमुख भूमिका खेल्छ नै । नेपालले पनि भारत र चीन दुवैलाई जोड्ने गरी चारपाँचवटा गतिला राजमार्ग निर्माणबाहेक अरू धेरै काम गर्न बाँकी नै छ । यी मार्गबाट नेपालमात्रै लाभान्वित नभई भारत र चीनबीचको व्यापार पनि नेपाल भएर हुनेछ । चीन र भारतका समृद्धिबाट नेपालले सहज लाभ लिन सक्नेछ । यस पारवहन सन्धिको लागि वातावरण निर्माण गर्ने काम भारतीय नाकाबन्दीलाई जान्छ । अन्तिम समयमा संविधान केही समय जारी नगर भनिएको भारतीय प्रधानमन्त्री मोदीको पत्रको काठमाडौँमा सुनवाइ नहुँदा नाकाबन्दी भयो । मोदीको भारत फेरिएको अनुमानमा ढुक्क संविधान जारी गर्न बसेका नेपाली नेतालाई मोदी पत्रले झसंग बनाएको थियो, तर पनि संविधान जारी गर्ने कार्यक्रम स्थगित गर्नसक्ने अवस्था थिएन । मधेसवादी, थारू र जनजातिको विरोध हुँदाहुँदै नेपालमा बहुमतीय बलमिच्याइँमा संविधान जारी भयो, जो नहुनुपथ्र्यो भयो । यसलगत्तै मधेस आन्दोलन सदनबाट तराईमधेस हुँदै रिसाएको भारतको नाकामा पुगेर अड्कियो । यसमा भारतको संलग्नता स्पष्टसँग देखियो र भारतीय नाकाबन्दी भनियो । यसले नेपाल भारतबीचको सम्बन्ध एकाएक चिसियो । त्यसो त २००७, ०४६ र ०६३ सालका आन्दोलनमा भारतको संलग्नता यसरी नै देखिएको हो । भारतको छिमेक नीतिमा नेहरूकालीन छाया यथावत् रहेको देखियो । यही समयमा नेपाल र चीनबीच पारवहन सन्धि हुन गयो । यसलाई नेपालले चिनियाँ कार्ड प्रयोग गरेको भनेर भारतमा भनियो । एउटा भूपरिवेष्ठित राष्ट्रको अकुण्ठित पारवहन सुविधा पाउने नैसर्गिक अधिकार स्थापित गर्ने गरी उत्तरी छिमेकीसँग पारवहन सन्धि गर्नको निम्ति दक्षिणी छिमेकीसँग सम्बन्ध चिसिएको समय नै कुर्नुपर्ने थिएन । यस किसिमको सन्धि नेपालले चीनसँग धेरै पहिल्यै गर्नुपर्ने थियो र उत्तरी नाकाहरू जोड्ने सडक सञ्जालको विस्तार प्राथमिकतामा पर्नुपर्ने थियो । तर देशलाई भन्दा आफूलाई पहिलो प्राथमिकतामा राख्ने कुनै पनि सरकार प्रमुखले यस्तो सन्धि गर्ने आँट गरेनन् । आजको युगमा पनि भौगोलिक विकटताको रटान रटेरै बसि नै रहे । यसमा भारतको राष्ट्रिय स्वार्थ हुने नै भयो । तर यसनिम्ति भारतभन्दा पनि हाम्रा नेताहरूकोे भारतभक्ति र दास मनोवृत्ति नै बढी जिम्मेवार छ । सरकार जोगाउन र बनाउन दक्षिण छिमेकीको आशीर्वादलाई अनिवार्य सर्तका रूपमा स्विकार्दै आएका नेताहरूका निम्ति यो स्वाभाविक पनि हो । २०४६ सालपछि नै हेर्ने हो भने सबैजसो सरकार भारतीय समर्थनमा बनेका र उनीहरूले नेपालको राष्ट्रिय स्वार्थमा भन्दा पनि भारतीय स्वार्थ रक्षाको लागि काम गरेका वा त्यसको लागि प्रयास गरेको पाइन्छ । यस्ता नेता र दल नै पटकपटक सत्तामा पुगेका र लामो समयसम्म सत्तामा टिक्ने गरेको पाइन्छ । २०६३ पछि त भारतीय प्रभावमा झन् बढोत्तरी भयो । सरकार बनाउने र ढाल्ने मात्रै नभएर मन्त्रालयका सचिव र कार्यालय प्रमुख हुन पनि भारतीय आशीर्वाद चाहिने कुरा बाहिर आउन थाल्यो । भारतीय समर्थन नभएका सरकार यदाकदा बनिहालेमा ती लामो समय नटिक्ने देखियो । त्यसैले सत्तामा पुग्न जनतालाई खुसी पार्नुभन्दा पनि दिल्ली रिझाउने प्रवृत्ति हावी भएर गयो । आज आएर विवादास्पद महाकाली सन्धिका प्रमुख पात्र भनेर चिनिएका प्रधानमन्त्री ओलीको नेतृत्वको सरकारलाई यो सन्धि गर्ने जस मिलेको छ । नाकाबन्दीको साइत नजुरेको भए यस किसिमको सन्धि अहिले पनि नहुने निश्चित थियो । यस परिस्थितिमा पारवहन सन्धि भए पनि यसले मूर्तरूप लिन अझ धेरै वर्ष कुर्नुपर्ने देखिन्छ । यो भनेको अर्थतन्त्रको समुन्नतिको लागि नेपालीले अझ लामो समय कुर्नुपर्ने अवस्था आउन सक्छ । तर यथार्थ के हो भने अब पनि चीनसँगको पारवहन सुविधा र आर्थिक सम्बन्धलाई भारतलाई देखाउनको लागि मात्रै प्रयोग भएमा त्यो ठूलो राष्ट्रघात हुनेछ । आगामी कुनै पनि सरकारले भारतलाई विश्वासमा लिएर चीनसँगको आर्थिक सम्बन्ध विस्तार गर्नु नै नेपालको हितमा हुनेछ । ओली सरकारले पनि सरकार टिकाउन मात्रै यसलाई प्रचार मात्रै गर्नुभएन । यथार्थमा भन्ने हो भने चीनसँगको पारवहन सन्धिले भारतजस्तो मित्रराष्ट्रसँगको नेपालको सम्बन्धलाई फरक पार्नुपर्ने कुनै पनि कारण छैन । भारत नेपालसँग बहुआयामिक सम्बन्ध भएको छिमेकी हो र विश्व महाशक्तिको रूपमा उसको उदय नेपालीलाई गर्वको विषय हुनेछ । रोग, भोक, गरिबीमुक्त आर्थिक रूपले सम्पन्न र समृद्धशाली देश भारत देख्दाको क्षणमा विश्वमा सबैभन्दा खुसी हुने भारतीयबाहेक नेपाली नै हो । भारत र चीनको उदय विश्वको आर्थिक महाशक्तिको रूपमा हुँदा नेपालीलाई गर्व लागेजसरी यी देशलाई पनि नेपालजस्तो गरिब छिमेकी देशको आर्थिक समुन्नतिमा खुसी लागोस् भन्ने नेपालीको चाहना हो । यसमा दुवै देशको सहयोगी भूमिका अझ सहकार्य होस् भन्ने हो । यसको तात्पर्य यी देशको सहयोग र सद्भाव अहिलेसम्म छैन भन्न खोजिएको कदापि होइन । नेपाललाई बर्सेनि आउने अर्बौंको विदेशी सहयोगमा यी देशहरू सबैभन्दा अग्रपंक्ति छन् । बदलिँदो विश्वमा अनुदान र ऋणभन्दा लगानी र व्यापारमा सहुलियत दिँदा विपन्न देशको हित हुने देखिएको छ । यसनिम्ति कनेक्टिभिटीको महत्व कतिसम्म उच्च छ भन्ने त भारत र चीनजस्ता उदाउँदा आर्थिक महाशक्तिले बुझेकै हो । विगतमा जेजस्ता असमझदारी भए पनि प्रधानमन्त्र मोदीजस्ता विकासवादी नेताको उदय भएको आजको भारतले नेपालको पारवहन सन्धि गर्ने अधिकारलाई अन्यथा लिन्छ भन्ने कल्पना पनि गर्न सकिँदैन । आपसी चासोलाई ध्यान दिएर भारत र नेपालबीच पहिलेभन्दा सुमधुर र गहिरो सम्बन्ध विकास गर्नुको विकल्प छैन भन्ने दुवै देशले बुझ्नुपर्छ । जहाँसम्म चीनसँगको नेपालको सम्बन्ध छ, त्यो दुई असल छिमेकीबीचको सम्बन्ध हो र यसले भारतको स्थान लिन सक्दैन । भारत र चीनको उदय विश्वको आर्थिक महाशक्तिको रूपमा हुँदा नेपालीलाई गर्व लागेजसरी यी देशलाई पनि नेपालजस्तो गरिब छिमेकी देशको आर्थिक समुन्नतिमा खुसी लागोस् भन्ने नेपालीको चाहना हो । यसमा दुवै देशको सहयोगी भूमिका अझ सहकार्य होस् भन्ने हो । भारत र चीनको उदय विश्वको आर्थिक महाशक्तिको रूपमा हुँदा नेपालीलाई गर्व लागेजसरी यी देशलाई पनि नेपालजस्तो गरिब छिमेकी देशको आर्थिक समुन्नतिमा खुसी लागोस् भन्ने नेपालीको चाहना हो। यसमा दुवै देशको सहयोगी भूमिका अझ सहकार्य होस् भन्ने हो। यसै परिप्रेक्ष्यमा अहिलेको पारवहन सन्धि भएको छ । यो सन्धि आफैँमा पूर्ण नभए पनि यसले नेपाली अर्थतन्त्रको विकासमा दूरगामी प्रभाव पार्नेछ । यसबाट पूर्ण लाभ लिन चीनको वान बेल्ट वान रोडसँग नेपाल अनिवार्य रूपमा जोडिनुपर्छ । यसमा मोदीको फरासिलो बोलीले मात्रै होइन, भारतको फराकिलो मनले गर्ने सहयोग महत्वको हुने देखिन्छ । यस सन्धिको कार्यान्वयन गर्न नेपालतर्फको सडकको स्तरोन्नति तत्कालै हुनुपर्ने देखिन्छ । यसबाहेक सीमा क्षेत्रमा पूर्वाधार निर्माणदेखि लिएर विभिन्न तयारी आवश्यक छ, गैरभन्सार अवरोधहरू, ऐनकानुन तथा प्रक्रियागत झमेलाहरूले पनि पारवहन सुविधालाई सरल र अकुण्ठित हुनबाट रोकेको पाइन्छ । भाषागत कठिनाइका कारण पनि चीनसँगको व्यापार र पारवहन भारतसँग जस्तो सहज र सरल नहुने विज्ञहरूको राय छ । सबैभन्दा ठूलो कुरा त अहिलेकै अवस्थामा चीनको पारवहन सुविधामा गरिने आयात र निर्यात बढी लागतको हुने विज्ञहरूको ठहर छ । यसरी हेर्दा तत्कालै चीनबाट प्राप्त हुने पारवहन सुविधा उपयोग नभए पनि पूर्वाधार निर्माणपछिका दिनमा यसले नेपालको आर्थिक विकासका सम्भावनाको ढोका खोल्ने देखिन्छ। चीनको पारवहन सुविधालाई कम लागतको बनाउन सिगात्सेसम्म केही वर्षभित्र आउने चिनियाँ रेललाई काठमाडौँसम्म ल्याउन आवश्यक छ । यसरी नै भारतको रक्सौलसम्म आएको भारतीय रेललाई त्योभन्दा पहिल्यै नेपालको राजधानीसम्म पुर्याउन ढिलाइ गर्नु हुँदैन । यसरी भारत र चीन रेल सेवासँग नेपाली अर्थतन्त्र जोडिएको अवस्थामा समुद्र मार्गसम्मको पहुँच सहज हुनेछ । इन्धन, कच्चा माल, कृषिजन्य उपज र तयारी वस्तुको आयातनिर्यातको लागत खर्चमा निकै कमी भई नेपाली वस्तुको प्रतिस्पर्धात्मक क्षमता बढ्ने र नेपाली उपजको विश्व बजारमा विस्तार हुनेछ । यसबाट नेपाली उपभोक्ताले सस्तोमा वस्तुहरू उपभोग गर्ने अवसर एकातिर प्राप्त गर्नेछन् भने अर्कोतिर कृषि, उद्योग र सेवा क्षेत्रको विस्तार भएर रोजगार र आयमा वृद्धि हुने देखिन्छ । यसले आर्थिक वृद्धिका साथै केही हदसम्म गरिबी निवारणमा पनि सहयोग पुग्ने देखिन्छ । विप्रेषण आयमा निर्भर जोखिमपूर्ण नेपाली अर्थतन्त्रले समृद्धि र समुन्नतिको मार्गमा पाइला चाल्नेछ । भारत र चीनजस्ता विशाल बजारसँग जोडिएको स्थितिमा नेपालजस्तो सानो बजार भएको देशमा पनि वैदेशिक लगानी आकर्षित हुनेछ । यसरी हेर्दा चीनसँगको पारवहन सन्धि नेपालको आर्थिक विकासमा कोसे ढुंगा सावित हुनेछ । यस कार्यमा भारत र चीनले आपसी हातेमालो गरेमा विश्व समुदायमा उनीहरूको प्रतिष्ठा अवश्य बढ्नेछ । अर्कोतिर भोलिका दिनमा पनि चीन र भारतजस्ता आर्थिक महाशक्तिका बीचमा नेपाल गरिब नै रहिरहेमा यी देशहरूले आफ्नो हिस्साको दोषबाट उन्मुक्ति पाउने अवस्था रहने छैन भन्ने यी देशले बुझेकै हुनुपर्छ ।"
बेलायतको बहिर्गमन र सेयर बजार,"बेलायतले जनमत संग्रहमार्फत युरोपियन युनियनबाट बाहिरिने निर्णयसँगै विश्व सेयर बजारमा नकारात्मक प्रभाव र पाउन्डको अवमूल्यन भएको छ भने वैकल्पिक लगानीका क्षेत्रहरू सुन या डलरको मूल्यमा उछाल आएको छ । नेपालको सन्दर्भमा अब सेयर बजारमा कस्तो प्रभाव पर्ला, त्यसको वास्तविक उत्तर त अबका सेयर कारोबारसँगै थाहा होला तर मानिसहरूले तर्सिएर आत्मबल केही गुमाएजस्तो भावना व्यक्त गरिरहेका छन् । उनीहरूले अनुमान गरेजस्तो र विश्व बजारमा देखिएजस्तो नकारात्मक असर नेपाली सेयर बजारमा पनि पर्छ त ? त्यसको लागि हाम्रो अर्थतन्त्रबारेमा केही बुझ्नुपर्छ । वास्तवमा नेपालको स्वतन्त्र अर्थतन्त्र नै छैन । भन्नुको तात्पर्य हो नेपालको अर्थतन्त्र र त्यसको मापन गर्ने मुद्रालाई व्यावहारिक रूपमा विश्वका अन्य मुद्रा र अर्थतन्त्रले चिन्दैन । त्यसो भए नेपाली मुद्राको अर्थ र नेपालको अर्थतन्त्रको मापन कसरी भइरहेको छ त ? त्यसको लागि सबैभन्दा पहिले नेपाली मुद्राको विनिमय निर्धारण प्रक्रियालाई सतही रूपमा भए पनि बुझ्नुपर्ने हुन्छ । त्यसो भए कसरी विनिमय तोकिन्छ त ? नेपाली मुद्राको विनिमयको सरकारी सतही दर नेपाल राष्ट्रबैंकले निर्धारण गर्दछ र त्यसैका आधारमा बैंकहरूले कारोबार गर्छन् । तर के साँच्चै नेपाली मुद्राको अमेरिकी डलर र अन्य मुद्रासँग नेपालको अर्थतन्त्रको वास्तविक क्षमताको आधारमा विनिमय तोकिएको हो त ? होइन, राष्ट्र बैंकले पनि भारतीय मुद्राको अमेरिकी मुद्रासँगको विनिमय दरलाई आधार बनाएर त्यसलाई नेपाली मुद्रा र भारतीय मुद्राबीच तोकिएको निश्चित विनिमय दरको आधारमा बल्ल नेपाली मुद्रा र अमेरिकी डलरबीचको विनिमय दर निर्धारण हुन्छ । यसको सोझो अर्थ हो, नेपाली मुद्रालाई अमेरिकी डलरले सोझै चिन्दैन, उसले भारतीय रुपैयाँ मात्र चिन्छ । अर्को अर्थमा भारतीय रुपैयाँले नेपाली रुपैयाँलाई अमेरिकी डलरसँग चिनाउँछ । जसरी नेपाली मुद्रालाई भारतीय मुद्रामार्फत चिन्छ, त्यस्तै नेपालको अर्थतन्त्रलाई पनि बाहिरी विश्वले भारतीय अर्थतन्त्रमार्फत मात्रै चिन्छ । यसको सोझो अर्थ हो, नेपालको अर्थतन्त्र र मुद्राको विश्व अर्थतन्त्र र मुद्रासँग प्रत्यक्ष सम्बन्ध छैन । त्यसो भए नेपाली सेयर बजारको विश्व सेयर बजारसँग कस्तो सम्बन्ध छ त ? जुन देशको अर्थतन्त्र र मुद्राको विश्व अर्थतन्त्रसँग प्रत्यक्ष सम्बन्ध छैन, त्यो देशको सेयर बजारको पनि विश्व सेयर बजारसँग प्रत्यक्ष सम्बन्ध हुने कुरै भएन । विश्वका सेयर बजारहरूमा प्रत्यक्ष विदेशी लगानीदेखि अमूक ठाउँमा बसेर सीधै कारोबार गर्न मिल्ने, कुनै कम्पनीको सेयर एक दिन कारोबार गर्न मिल्ने (इन्ट्रा डे ट्रेडिङ), भविष्यको सम्भावित मूल्यका आधारमा आजै कारोबार गर्न मिल्ने (फ्युचर ट्रेडिङ), सहज मार्जिन लेन्डिङ, मार्केट मेकर जस्ता विभिन्न औजार र अवसर उपलब्ध हुन्छन् । सेयर बजार घट्दा या बढ्दा या जुनसुकै अवस्थामा सेयर व्यापारी हुन् या लगानीकर्ता हुन्, कसैले पनि अत्तालिएर या मात्तिएर कुनै पनि निर्णय लिँदा त्यो जोखिमपूर्ण र हानिकारक हुनेछ । यसका साथै विश्व सेयर बजारमा अर्थतन्त्रको मुटु मानिने उत्पादन, सेवा क्षेत्रका उद्योग र व्यवसायको दबदबा रहन्छ । यसविपरीत नेपालको सेयर बजारमा उत्पादन क्षेत्रका उद्योगव्यवसायको उपस्थिति र कारोबार नगण्य मात्र रहेको छ । यस्तै नेपालको सेयर बजार भर्खर आधुनिकतातर्फ बामे सर्दै गरेको छ । यहाँ विदेशीको लगानी त कुरै छोडौँ, गैरआवासीय नेपालीले समेत सहज लगानी गर्न विभिन्न समस्या रहेको छ । त्यसैले नेपाली सेयर बजारको विश्व सेयर बजारसँग प्रत्यक्ष त के सायद परोक्ष सम्बन्धसमेत छैन भन्दा हुन्छ । विश्व सेयर बजार कति चलायमान छ भने सुन मूल्य, डलरको सटही दर, परिवत्र्य विदेशी मुद्राको सटही, अमेरिकी अर्थतन्त्र वा नेतृत्वदायी अर्थतन्त्रमा हुने सामान्य परिवर्तनले समेत मुख्य सेयर बजारमा उल्लेख्य प्रभाव पार्छ । विगतमा विश्व सेयर बजारमा आएका उतारचढावको अवस्थामा समेत नेपाली सेयर बजार अछूतो रहेको वा निकै कम र ढिलो प्रभाव देखिएबाट पनि अहिले पनि त्यसको आर्थिक सम्बन्धका हिसाबले त्यस्तो उल्लेख्य प्रभाव पर्ने सम्भावना कम छ । तर सेयर बजारमा आर्थिक सूचक र सम्बन्धका साथै मनोवैज्ञानिक अवस्थाले उल्लेख्य प्रभाव रहने हुँदा नेपाली सेयर बजारमा कुनै असर पर्दैन भन्ने सुनिश्चित गर्न भने गाह्रो छ । लगानीकर्ताहरूको मनोदशा, भय र त्रासले सामान्य प्रभाव भने पर्न सक्छ । यसले सेयर कारोबारीहरूले अत्तालिएर बेच्न खोजेको अवस्थामा सेयरमूल्यमा सामान्य गिरावट आउनु स्वाभाविक हो । यसको अर्थ सेयर व्यापारी (ट्रेडर) लाई भने उल्लेख्य घाटा हुन सक्छ । यसविपरीत दीर्घकालीन लगानीकर्तालाई यसले लगानीको अवसर सिर्जना गर्छ नै र उसको सेयर धन (वेल्थ) मा सकारात्मक असर पर्ने निश्चित छ । के त्यसो भए नेपाली सेयर बजारमा कुनै असर पर्दैन त ? होइन, नेपालको अर्थतन्त्र, मुद्रा वा सेयर बजारको विश्वसँग प्रत्यक्ष सम्बन्ध नभए पनि विश्व सेयर बजारको उतारचढावले भारतीय अर्थतन्त्र र सेयर बजारमा पार्ने नकारात्मक प्रभावको केही असर नेपालमा पनि पर्नेछ । अर्को शब्दमा भारतीय अर्थतन्त्र हुँदै छानिएका प्रभाव मात्र नेपाली अर्थतन्त्र र सेयर बजारमा पर्नेछ । अहिलेको अवस्थामा नेपाली सेयर बजार आधुनिकतातर्फ बामे सर्दै नयाँ व्यक्तिगत लगानीकर्ता, केही म्युचुअल फन्ड, केही संस्थागत लगानीकर्तासमेतले लगानी बढाउँदै गएको अवस्था हो । यस्तै अहिले अन्य क्षेत्रमा लगानीका अवसरको कमी वा तुलनात्मक प्रतिफलमा कमी रहेको अवस्था हो । यसका साथै भूकम्प र नाकाबन्दीले थिलथिलिएको नेपाली अर्थतन्त्र पुनर्जागरणको अवस्था त हो नै अनि निकै ठूलो चोट सहेको अवस्था पनि हो । यस्तो अवस्थामा लगानीकर्ताहरू विगत केही समयदेखि सेयर बजार र अर्थतन्त्रको सम्बन्धमा आआफ्नै विश्लेषण गर्दै अहिले सेयर बजार अर्थतन्त्रको वास्तविकताअनुरूप रहेको र नरहेको तर्कवितर्क सुरु भएको अवस्था पनि हो । त्यसकारण बेलायतको युरोपेली युनियनबाट बाहिरिएको कारण मात्र त्यस्तो उल्लेख्य असर परे वा नपरे पनि सेयर बजारमा सामान्य करेक्सन आउनुलाई सामान्य रूपमा लिइनुपर्छ । यस्तो अवस्थामा सेयर व्यापारीले सचेततापूर्वक लगानीसम्बन्धी निर्णय गर्नु वा मुनाफालाई सुरक्षित गर्नु (प्रोफिट बुक) उपयुक्त हुन सक्छ भने लगानीकर्ताले केही दिन कुरेर वा बजारको उतारचढावलाई सूक्ष्मरूपमा नियालेर खरिदबिक्री गर्नु बुद्धिमानी हुन सक्छ । सेयर बजार घट्दा या बढ्दा या जुनसुकै अवस्थामा सेयर व्यापारी हुन् या लगानीकर्ता हुन्, कसैले पनि अत्तालिएर या मात्तिएर कुनै पनि निर्णय लिँदा त्यो जोखिमपूर्ण र हानिकारक हुनेछ । धैर्यसाथ बजार बुझेर, विश्लेषण गर्दै लगानीको उद्देश्य, जोखिम वहन क्षमता र लगानीका लागि उपलब्ध पुँजीका आधारमा अल्पकालीन अवसर वा प्रभाव उपयोग गर्नु बुद्धिमानी हुनेछ ।"
ठूला देशको टकराव र सानो देशको हलचल,"हालैका दिनमा नेपालको राजनीतिक परिदृश्यमा हेर्दा सामान्य जस्तो देखिने तर लामो अन्तरालमा गएर दूरगामी प्रभाव पार्ने केही घटना भएका छन् । पहिलो घटनामा धेरै संख्यामा छिन्नभिन्न अवस्थामा रहेका माओवादीको एकता थियो । दोस्रो घटना, कुनै समय माओवादी दलको मुख्य सैद्धान्तिक विचारक डा बाबुराम भट्टराईद्वारा नयाँ पार्टीको घोषणा थियो । यी दुई राजनीतिक घटनाको सम्बन्ध सत्ताको सन्दर्भमा रहनेछ । तर तेस्रो सबैभन्दा महत्वपूर्ण राजनीतिक घटना भनेको नेत्रविक्रम चन्द विप्लव को नेपाल कम्युनिस्ट पार्टी माओवादीले आह्वान गरेको नेपाल बन्दले सिंगो देशको जनजीवन नै ठप्प पार्ने गरेको घटना हो । दसदस ओटा माओवादीको एकता डा बाबुराम भट्टराईको त्यत्रो ठूलो जनसभा र संविधानको विरोधमा झन्डै १० महिनादेखि चरणबद्ध रूपमा आन्दोलन गर्दै आएका मधेसवादी दलहरू एवं जनजाति समूहहरू रिले अनशनमा बस्दै आआफ्नो शक्ति प्रदर्शनमा रहेको बेलामा पूर्ण रूपमा देश नै ठप्प हुने गरी विप्लवको माओवादी पार्टीले गरेको बन्द नेपालको भावी राजनीतिको लागि एउटा अनिष्टताको संकेत हो । नेपालको राजनीतिमा यस्तै समान्य जस्ता घटनाले कालान्तरमा ठूलाठूला परिवर्तनको संवाहक बनेको सबैसामु छन् । त्यही परिस्थितिका आधारमा विप्लव माओवादीको सफल बन्दलाई विश्लेषण गर्दा राजनीतिमा नयाँ घटना विकास हुँदै गरेको संकेत गर्छ । विप्लवको बन्दको अभूतपूर्व सफलता भएको दिन नेपालको चार दिने भ्रमण पूरा गरी चिनियाँ जनसेनाका उपप्रमुख आफ्नो देश फर्कंदै थिए । यो पनि एउटा संयोग नै मान्नुपर्छ । तर राजनीति र कूटनीतिमा यसको अर्थ आफ्नै खालको हुन्छ । विप्लवका नेकपा माओवादीले चिनियाँ जनसेनाका उपप्रमुख फर्कने दिन बाटो रोक्ने काम मात्र गरेनन्, त्यसको दुई दिनअघि विश्वका महाशक्ति राष्ट्र अमेरिकासँग आबद्ध दुई अन्तर्राष्ट्रिय गैरसरकारी संस्थाहरू सेभ द चिल्ड्रेन र बल्ड भिजन इन्टरनेसनलको कार्यालयमा आगजनी गरेका घटना पनि सांकेतिक छ । नेपालको भूराजनीतिक धरातल चलमय छ । जसरी प्राकृतिक रूपमा भारत र युरेसियाको प्लेटबीचको घर्षणले प्राकृतिक संकटहरू निरन्तर वा समयसमयको अन्तरालमा घटिरहेका छन् त्यसैगरी विश्व राजनीतिमा उदयीमान दुई विशाल छिमेकीहरूको द्वन्द्वले नेपालको राजनीतिक परिदृश्यमा पनि अप्रत्यासित हलचलहरू उच्पन्न भइरहेका छन् । यो निरन्तर जारी नै रहनेछ । दक्षिण एसियाको विभिन्न देशमा पत्रकारको रूपमा काम गरेको फ्रान्सका पत्रकार इरिक एस मारगोलिसले आफ्नो वार एट टप अफ द वल्र्ड भन्ने विश्वका शक्तिशाली राष्ट्रहरूको स्वार्थको नयाँ रूपको संघर्ष अफगानिस्तानदेखि बर्मासम्मको लामो क्षेत्रमा हुुने निष्कर्ष दिएका छन् । यी उदीयमान शक्तिराष्ट्रहरूको छद्मयुुद्धमा त्यस क्षेत्रका साना राष्ट्रहरूको आन्तरिक राजनीतिक व्यवस्थामा पनि हलचल ल्याउने उनको ठहर छ । फ्रान्सेली पत्रकार मार्गोलिसको भनाइमा एक्काइसौँ शताब्दीमा भारत र चीनबीच विश्वका शक्तिमा स्थापित हुनको लागि प्रत्यक्ष र परोक्ष रूपमा हुने विभिन्न खालका द्वन्द्वले नेपाललगायतका साना देशहरूका राजनीतिक व्यवस्था अस्थिरताले चलायमान रहने छन् । जसरी दुुई टेक्टोनिक प्लेटको घर्षणले बारबार भूकम्पका सानाठूला धक्काहरू अप्रत्याशित रूपमा आइरहेका छन् । त्यस्तै नेपालजस्ता देशका राजनीतिक व्यवस्थामा अनेकन हलचल आइ नै रहनेछ । दुई ठूला शक्तिराष्ट्र भारत र चीनबीच प्रभाव विस्तारका लागि हुने प्रत्यक्ष वा परोक्ष द्वन्द्वले नेपाल जस्ता दक्षिण एसियाको साना र कमजोर मुलुक मात्र होइन, विश्वमा नै हलचल लिएर आउने ठहर फ्रान्सेली पत्रकारको छ । उन्नाइसौँ शताब्दी मध्य एसियामा रूस र बेलायतबीच भएका शक्ति द्वन्द्वहरू जसलाई बेलायती लेखक किप्लिङले ग्रेट गेम भनेका थिए । त्यो खेल अब दक्षिण एसियामा खेलिने निचोड फ्रान्सेली पत्रकारको छ । एसियाका दुुई उदीयमान महाशक्ति राष्ट्रबीच अवस्थित नेपालमा लामो समयदेखि कतिपय अप्रत्यासित राजनीतिक घटना भएका छन् । आन्तरिकभन्दा पनि बाह्य शक्तिका संलग्नतामा भएका घटनाले नेपालको आन्तिरिक राजनीतिमा आउन सक्ने प्रभाव अनुमान गर्न सकिन्छ । माओवादी आन्दोलनदेखि बाह्रबुँदेसम्म र त्यसपछि भएका राजनीतिक परिवर्तनहरूमा बाह्य शक्तिको प्रभाव र भूमिका अनि तिनको निर्णायकत्वको बारेमा राजनीतिज्ञ स्वदेशी एवं विदेशी विद्वान्हरूले यथेष्ट चर्चापरिचर्चा गरिसकेका छन् । नेपालको राजनीतिमा पात्र र पात्रको भूमिका बदलिएको छ । तर अहिले पनि नेपालको आन्तरिक राजनीतिमा हलचल समाप्त भएको छैन । यो समाप्त हुने लक्षण दूरदराजसम्म पनि देखिँदैन । हिजो हिंसात्मक आन्दोलनका नेता हिंसात्मक आन्दोलनविरोधी एउटै ठाउँमा आइपुग्दा यी दुवै शक्तिलाई हाँक दिने अर्को शक्ति अर्को प्रारूपमा तयार हुँदै गरेको अवस्था हो यो । नेपालजस्तो परम्परागत कृषि व्यवस्थामा आधारित र आधुनिक राजनीतिक संरचनाहरू निर्माणकै क्रममा रहेको र स्थापित भइनसकेको अवस्थामा विश्वका सम्पन्न स्थापित संरचनाहरू भएका देशहरूले गरेको राजनीतिक व्यवस्थाको प्रयोग गर्नु आफैँमा ठूलो चुनौती हो । त्यसमा पनि नेपालभन्दा कयौँ गुणा आकारमा ठूला र सैनिक आर्थिक सबैमा शक्तिशाली मुलुकको कटरावको बीचमा रहनु आफैँमा महत्वपूर्ण हो । दक्षिण एसिया र नेपालविद् मानिने अमेरिकी प्राध्यापक स्व लियो रोज भन्छन्, ठूला देशहरूको बाह्य नीति आन्तरिक राजनीतिले निर्धारण गर्छ । तर सानो देशको आन्तरिक नीति ठूला देशको बाह्य नीतिमा निर्भर हुन्छ । रोजको भनाइले प्रस्ट पार्छ कि नेपालको आन्तरिक विषयमा हाम्रा ठूला छिमेकीको प्रभाव कुुन हदसम्म पर्छ, यी घटना वा विषय अपाच्य जस्तो देखिए पनि राजनीतिका धरातलीय यथार्थ हुन् । नेपालको उत्तरी सीमाबाहिरको तिब्बतमा आएको परिवर्तनपछि नेपालमा आएका प्रत्येक परिवर्तनहरूमा दक्षिणका केकस्ता प्रभाव थिए भन्ने कुराको लामो विवेचना भइसकेका छन् । नेपालको राजनीतिमा बाह्रबुँदे सम्झौता जस्तो सम्झौता त्यसले नेपालको आन्तरिक राजनीतिमा पार्न सक्ने आकलनको विषयमा नेपालभन्दा धेरै टाढा बसेर फ्रान्सका एक पूर्व कूटनीतिज्ञ थिरी म्याथुले धेरै पहिले कोरिसकेका थिए । अमेरिकाको क्यालिफोर्निया विश्व विद्यालयको वर्कलेबाट प्रकाशित हुने विश्वविख्यात जर्नलको एसियन सर्वेको लेखमा फ्रान्सेली पूर्व कूटनीतिज्ञ म्याथुले तिब्बती समथर मरुभूमिमा रेल्वेको प्रवेशले दक्षिण एसियाको राजनीतिक रणनीतिक व्यापारिक र आर्थिक क्षेत्रमा ठूलो हलचल आउने विश्लेषण गरेका थिए । २००५ को जुलाई, अगस्तमा यो लेख प्रकाशित भएपछि गरिएको बाह्रबुँदेपछि भएका राजनीतिक हलचलले नेपाल अझै आक्रान्त र अस्थिर छ । कानुनी र संख्यात्मक शक्तिको आधारमा संविधान जारी गरेर विघटित भएको संविधानसभा त्यसपछि ९० प्रतिशत सभासद्ले संख्यात्मक शक्तिका आधारमा जारी संविधान र संविधानविरुद्ध विद्रोह र त्यसको विरुद्धमा जीवन त्याग गर्नेको संख्या ठूलो छ । एकातिर तीन ठूला दल र त्यससँग आबद्ध केही साना दलले ९० प्रतिशतद्वारा जारी संविधानको बचाउमा न्वारानदेखिको बल निकालेर प्रयास गर्दै रहँदा पनि यस संविधानको कमजोर वैधानिकताले देशलाई स्थायित्व दिन सक्ने सम्भावना क्षीण छ । अझै संविधान जारीपछि भएको नाकाबन्दीले नेपाल दण्डित हुनुपरेको यथार्थ सबैले भोगेकै हो । चीनको स्वशासित क्षेत्र तिब्बतमा रेल्वे जोडिसकेको सन्दर्भमा संविधानको वैधानिकतामा प्रश्न राख्दै झन्डै ६ महिना लामो नाकाबन्दी नेपालले सामना गयो । चीनले पहिलोपल्ट नेपालमा तिब्बतको मार्ग हुँदै झन्डै १० लाख लिटर पेट्रोलियम पदार्थ आपूर्ति गर्यो र आफ्नो स्वार्थ कुन हदसम्मको भन्ने संकेत दिएको छ । फ्रान्सेली पूर्व कूटनीतिज्ञ म्याथुले विश्लेषण गरेजस्तो चीनको मूल भूभाग र तिब्बतबीच रेल जोडिएपछि चीनले आफ्नो रणनीतिक प्रभाव दक्षिण एसियामा बढेको महसुस गरेको छ । दुई ठूला शक्तिराष्ट्र भारत र चीनबीच प्रभाव विस्तारका लागि हुने प्रत्यक्ष वा परोक्ष द्वन्द्वले नेपाल जस्ता दक्षिण एसियाको साना र कमजोर मुलुक मात्र होइन, विश्वमा नै हलचल लिएर आउने ठहर फ्रान्सेली पत्रकारको छ । उन्नाइसौँ शताब्दी मध्य एसियामा रूस र बेलायतबीच भएका शक्ति द्वन्द्वहरू जसलाई बेलायती लेखक किप्लिङले ग्रेट गेम भनेका थिए । त्यो खेल अब दक्षिण एसियामा खेलिने निचोड फ्रान्सेली पत्रकारको छ । प्रधानमन्त्री केपी शर्मा ओलीको भ्रमणको सन्दर्भमा होस् वा नेपालका अन्य नेता वा चिनियाँ विज्ञ र नेताहरूको भ्रमणको बेला होस् नेपाललाई रेल्बेसँग जोड्ने विषय अहिले जोडतोडले उठ्ने गरेको छ । यसले भारतको राजधानी नयाँदिल्लीको रणनीतिक र सुुरक्षा क्षेत्रमा तापमान बढ्दै गरेको संकेतहरू नेताहरूको भाषणा कूटनीतिज्ञ एवं सुरक्षाविद्हरूको लेख र विश्लेषणमार्फत निरन्तर आइरहेको छ । यी टिप्पणी मानौँ नेपालको राजनीतिमा अस्थिर बनाउने झड्काहरू पनि देखिएका छन् । भारतीय रणनीति एवं सुरक्षा विश्लेषक ब्रह्मचेलानीले आफ्नो पुस्तक एसियन जोगरनट भन्ने पुस्तकमा दुई विशाल राष्ट्रहरूको रणनीतिक प्रतिस्पर्धाले उत्पन्न गर्ने परिस्थिति भयावह हुन सक्ने चित्रण गरेका छन् । बेइजिङ र नयाँदिल्लीमा भइरहेको रणनीतिक निर्णयको प्रभाव नियन्त्रण गर्ने क्षमता न नेपालसँग छ न त्यस्तो हैसियत । परम्परागत रूपको वैधानिकता स्थापित राजसंस्थाको बहिर्गमनपछि वैधानिकता स्थापित भइनसकेका नेपालका राज्य संरचनाका नयाँ संस्थाहरू र अनुभवहीन र आफैँमा धेरै गुटउपगुटमा विभाजित राजनीतिक दलका नेताहरूको नेतृत्वमा रहेको नेपालले अझै ठूलाठूला संकट र हलचल हुनुपर्नेछ । राज्य सञ्चालनका संस्थाहरूसमेत गुटउपगुटमा लाग्दैगर्दा विश्वसनीयता गुमाउँदै गएको यथार्थ छ । राज्यको संरचनाहरू कमजोर हुँदै गर्दा एकअर्काविरुद्ध थप आक्रामक छन् । नागरिकको व्यक्तिगत स्वतन्त्रता ठूलो संकटमा छ । राज्य सञ्चालनमा रहेका न्यायालय, सुरक्षा निकाय, चिकित्सक, व्यापारी प्रशासक एवं राजनीतिज्ञहरू एकअर्काविरुद्ध लड्न लगाउँदै निरिह बनेका छन् । जनता जनता, क्षेत्र क्षेत्र, धर्म जातीयताका आधारमा विभाजित छ । यो विभाजन अझै गहिरँदो अवस्थामा छ । यो अवस्थामा देशको आर्थिक विकास र निमुुखा जनताको जीवनस्तर उठाउने विषयमा कोरा कागज र कल्पनामा मात्र सीमित छ । क्षेत्रीय स्तरमा आएको द्वन्द्वले सिर्जित संकटको सामना गर्ने वा त्यसको प्रभावलाई न्यूनतम राख्ने नेतृत्व शक्ति देखिँदैन । दुई फ्रान्सेली विद्वान्हरूको अभिव्यक्तिलाई हेर्ने हो भने भूराजनीतिक कारणले आएको नेपालको संकटले अझै थुप्रै हलचल ल्याउनेछ । राजनीतिक अस्थिरता नेपालको नियति हुनेछ। अर्का अमेरिकी विद्वान् जोहन डब्लू गारभरलो आफ्नो पुस्तक बीसौँ शताब्दीमा चीन र भारतबीचको प्रतिस्पर्धा लामो समयसम्म रहने भविष्यवाणी गरेका छन् । दुई ठूला उदयीमान राष्ट्रहरूको विश्व शक्तिको रूपमा स्थापित हुने प्रतिस्पर्धाबाट आउने हलचल नेपालको यथार्थ हो । यसले ल्याउने राजनीतिक व्यवस्थामा परिवर्तन एक निरन्तर नियति हो । जति ठूला आर्थिक प्रगति र विकासका कुरा गरे पनि नेपालको आर्थिक विकासको वृद्धिदर उकास्ने आवश्यक राजनीतिक स्थायित्व हासिल हुने सम्भावना छैन । सानो परम्परागत राज्य संरचना एवं प्रशासनिक संरचनाले अहिलेको क्षेत्रीय द्वन्द्वबाट सिर्जित समस्यासँग जुध्न धेरै गाह्रो छ । निरन्तर राजनीतिक अस्थिरताले थिलथिलो भएको प्रशासनिक क्षमता र अनुभवहीन राजनीतिले थप संकट निम्त्याउनेछ । सरदर ७५ प्रतिशतको हाराहारीमा साक्षारता प्रतिशत पुगेर शिक्षित व्यक्तिहरूको संख्या उल्लेख भए पनि नेपालको वर्तमान जटिल संकट र त्यसले जन्माएको समस्या बुझ्ने समुुदाय धेरै छन् । देशको आन्तरिक राजनीतिको हलचलले गर्दा नेपालमा अवसर नपाएर अरूको मरुभूमि पुग्न बाध्य २० लाखभन्दा बढी जनता नेपालमा आर्थिक सुधार भएर तत्कालै स्वरोजगारको लागि फर्कने सम्भावना छैन । देश अहिले ठूलो संकटमा छ । तर देशलाई हाँक्नुपर्ने नेतृत्व विभाजित छ । नेतृत्व तहमा वर्तमान संकटलाई आकलन गरी देशलाई सही बाटोमा डोर्याउने क्षमता पनि देखिन्न । बाह्य संकटबाट उत्पन्न स्थिति भयावह छ भने त्यो संकटलाई बुझेर राष्ट्रलाई एकताबद्ध रूपमा लौजान शक्ति नहुँदा नेपालको प्रजातन्त्र थप संकटमा पर्ने सम्भावना छ । प्रजातान्त्रिक नेतृत्व असफल भयो भने त्यसको ठाउँमा अर्को शक्ति आउने सम्भावना दुरक्षितिजमा देखिन थालेको छ । वरिष्ठ अधिवक्ता एवं भारत र चीनको द्वन्द्वलाई नियालेर हेर्नुहुने स्वर्गीय गणेशराज शर्माको विचार अझै पनि मननीय छ । नेपालमा क्रियाशील राजनीतिक संकटको केन्द्रविन्दु नेपाली राजनीतिज्ञहरू र जनताको काबुभन्दा बाहिर छ । विगतका गम्भीर विचलनहरू नेपालीहरूबाटै नगरिएको भए नेपालले अझ बढी शान्ति र स्थायित्वको लाभ लिन सक्ने थियो । अब राजनीतिको निर्णयक ठाउँमा रहेका जोसुकैले विगतका गम्भीर र आत्मघाती विचलनहरूबाट जोगिने क्षमता कति राख्छ, त्यसैमा नेपालको आगामी स्वरूप प्रकट हुनेछ ।"
फाइनलजस्तै प्रिक्वार्टरफाइनल भिडन्त,"एजेन्सीः जारी युरोकप फुटबलको अहिलेसम्मकै सबैभन्दा चर्चित भिडन्तमा आइतबार राति स्पेन र इटाली भिड्दैछन्। प्रतियोगिताको उपाधि दाबेदार मानिएका दुवै टोली प्रिक्वार्टरफाइनलमै आपसमा भिड्ने भएपछि एउटा दाबेदार टोली अन्तिम १६ बाटै बिदा हुने निश्चित छ । सबैभन्दा महत्वपूर्ण तथ्य त यी दुवै टोली गत संस्करणको फाइनलमा भिडेका थिए । इटालीलाई ४० गोलले पराजित गरी स्पेनले उपाधि रक्षा गरेको थियो। युरोकपमा उपाधि रक्षा गर्ने स्पेन पहिलो टोली बनेको थियो । यस पटक स्पेन युरोकप सर्वाधिक जित्ने टोली बन्ने प्रयासमा छ । त्योभन्दा पनि गत विश्वकपमा समूहगत चरणबाटै बाहिरिएपछि खस्किएको साख फर्काउनुपर्ने चुनौती पनि स्पेनलाई छ । त्यसैले यो भिडन्तमा इटालीभन्दा पनि स्पेनको प्रदर्शन सबैका लागि चासोको विषय बनेको छ । विश्वकपमा युुरोपियन राष्ट्रको प्रभाव बढिरहेका बेला युरोकपमा पनि इटाली र स्पेन दुवै प्रिक्वार्टरफाइनल खेल जितेर आफू उपाधिको बलियो दाबेदार भएको सन्देश दिन चाहन्छन् । युरोकपमा अघिल्ला दुई संस्करण अर्थात् सन् २००८ देखि भएका प्रतियोगितामा यी दुई टोली लगातार आपसमा भिडेका छन् भने ती भिडन्तमा स्पेन विजयी भएको छ । त्यसअघि भएका युरोकप र विश्वकप भिडन्तमा भने स्पेनमाथि इटाली हावी हुँदै आएको थियो । सन् २००८ यता स्पेन हाम्रा लागि स्थायी प्रतिद्वन्द्वीजस्तै भएको छ, त्यसैले हामी उसँग बदला लिन हान्छौं । तर यसलाई व्यवहारमा उतार्नु सहज छैन, इटालीका रक्षक जर्जियो चेलिनी भन्छन् । इटालीले स्पेनलाई सन् १९३४ को विश्वकपको क्वार्टरफाइनलमा १० र सन् १९९४ को विश्वकपको क्वार्टरफाइनलमा २१ गोलले हराएको थियो । सन् १९८८ को युरोकपको समूहगत चरणमा पनि १० गोलले हराएको थियो । यसैगरी सन् २००८ को युरोकपको क्वार्टरफाइनलमा भने स्पेनले इटालीलाई टाइब्रेकरमा ४२ गोलले हराएको थियो । जारी युरोकपको समूहगत चरणमा यी दुई टोलीबीच केही समान तथ्य रहे । दुवै टोली समूहगत चरणको आआफ्नो अन्तिम खेलमा पराजित भएका थिए । त्यसअघिका दुवै खेलमा इटाली र स्पेन विजयी भएका थिए । स्पेनले चेक गणतन्त्रलाई १० र टर्कीलाई ३० गोलले पराजित गरेको थियो भने क्रोएसियासँग २१ गोलले पराजित भएको थियो । इटालीले बेल्जियमलाई २० र स्विडेनलाई १० गोलले पराजित गरेको थियो भने आयरल्यान्डसँग १० गोलले पराजित भएको थियो । स्पेनले व्यहोरेको गोल पनि अर्थपूर्ण रह्यो । युरोकपमा स्पेनले १२ वर्षपछि पहिलो हार व्यहोरेको थियो भने सात खेलपछि पहिलो गोल खाएको थियो । इङ्ल्यान्डलाई सानो आइसल्यान्ड चुनौती पहिलो पटक युरोकप जित्ने योजनामा रहेको इङ्ल्यान्डले मंगलबार बिहान हुने प्रतियोगिताको अन्तिम प्रिक्वार्टरफाइनल खेलमा आइसल्यान्डको सामना गर्दैछ । समूहगत चरणमा अपराजित रहे पनि एक जित र दुई बराबरीको नतिजा निकालेको इङ्ल्यान्डलाई आइसल्यान्ड बलियो चुनौती हुनेछ । युरोकपमा पहिलो पटक सहभागी हुने क्रममा नकआउट चरणको यात्रा तय गरेको आइसल्यान्ड विभिन्न कारणले चर्चामा छ । आइसल्यान्ड युरोकप खेल्ने सबैभन्दा कम जनसंख्या भएको राष्ट्र हो । करिब तीन लाख ५० हजार जनसंख्या भएको आइसल्यान्डले समूहगत चरणमा बलियो प्रदर्शन गर्यो । अपराजित रहेको आइसल्यान्डले एक जित र दुई बराबरीको नतिजा निकाल्ने क्रममा पोर्चुगल र हंगेरीसँग अंक बाँढेको थियो । आइसल्यान्डले अस्ट्रियालाई भने २१ गोलले हराएको थियो । यसैगरी इङ्ल्यान्डले रुससँग ११ तथा स्लोभाकियासँग गोलरहित बराबरी खेलेको थियो भने वेल्सलाई २१ गोलले हराएको थियो । इङ्ल्यान्डविरुद्धको इतिहास भने आइसल्यान्डको पक्षमा छैन । हालसम्म यी दुई टोली ११ पटक आपसमा भिडेका छन्। उक्त भिडन्तमा इङ्ल्यान्डले नौ जित र दुई बराबरीको नतिजा निकालेको छ । पछिल्लो पटक यी दुई टोली सन् २००४ मा आपसमा भिडेका थिए । उक्त भिडन्तमा इङ्ल्यान्ड ६१ गोलले विजयी भएको थियो ।"
प्रभाव पार्न सक्ने खेलाडीः सेस फेब्रिगास,"एजेन्सीः स्पेनिस टोलीका नियमित सदस्य हुन्, सेस फेब्रिगास । स्पेनले अन्तर्राष्ट्रिय फुटबलमा हात पारेका पछिल्ला सफलतालाई फेब्रिगासले टोलीमै रहेर अनुभव पनि गर्दै आएका छन् । सोमबार राति हुने इटालीविरुद्धको खेलमा स्पेनिस टोलीलाई फेब्रिगासको लामो अनुभव महत्वपूर्ण सावित हुन सक्छ । २९ वर्षीय फेब्रिगासले सन् २००६ मा राष्ट्रिय टोलीबाट डेब्यु गरेका हुन् । त्यसयता उनले स्पेनिस टोलीका लागि खेलेका एक सय पाँच खेलमा १५ गोल गरेका छन् । उनी यू१६, यू१७, यू२०, यू२१ हुँदै स्पेनको सिनियर राष्ट्रिय टोलीमा स्थान बनाउन सफल भएका थिए । आठ वर्ष आर्सनलमा बिताएर सन् २०११ मा बार्सिलोनामा आबद्ध भएका फेब्रिगासले उक्त क्लबबाट ९६ खेल खेल्दै २८ गोल गरेका छन् । उनी दुई वर्षयता चेल्सीमा आबद्ध छन् । यी सेन्ट्रल मिडफिल्डर डिफेन्स र फर्वाडबीच राम्रो तालमेल मिलाउन खप्पिस छन् । प्रशिक्षक भिसेन्ट डेल बोस्कले निकै आशा गरेका खेलाडीमा फेब्रिगासको पनि नाम आउँछ । टोलीका अन्य अनुभवी खेलाडीजस्तै फेब्रिगास पनि स्पेनिस टोलीका लागि ऐतिहासिक सफलता हात पार्न चाहन्छन् ।"
साविक विजेता स्पेन युरोकपबाट घर फर्कियो,काठमाडौंः युरोकप फुटबल प्रतियोगिता अन्तरगत सोमबार राति भएको खेलमा डिफेन्डिङ च्याम्पियन स्पेन इटालीसँग पराजित हुँदै घर फर्केको छ । फ्रान्समा भइरहेको प्रतियोगिताको क्वार्टरफाइनल प्रवेशका लागि भएको भिडन्तमा स्पेन इटालीसँग २० ले पराजित भएको हो । स्पेनलाई घरको बाटो देखाउने क्रममा इटालीका लागि पहिलो हाफको ३३ औं मिनेटमा जर्जियो चिलीनीले अग्रता दिलाए । सर्जियो रामोसले फल्स खेल्दै इटालीका खेलाडीलाई लडाएपछि २३ यार्ड टाढाबाट प्रहार गरेको फ्रिकिक बललाई स्पेनका किपर डेभिड डेयाले बचाउ गरेका थिए । डेयाले बचाउ गरेर पठाएको रिबाउन्ड बललाई इटालीयन डिफेन्डर जर्जियो चिलिनीले जाली चुमाउँदै १० को अग्रता दिलाए । पहिलो हाफमा स्पेनले केही राम्रा अवसर निकाले पनि राम्रो फिनिसिङको अभाव खट्कियो । उत्कृष्ट स्ट्राइकरको अभावमा स्पेनले इटालीलाई दबाब दिन सकेन । यस्तोमा इटालीले खेलको इन्जुरी समयको पहिलो मिनेटमा जर्जियानो पेल्ले काउन्टर एट्याकमा गोल गर्दै २० को जित पक्का गरे । डिफेन्डिङ च्याम्पियनलाई घर फर्काएको इटालीको अबको क्वार्टर फाइनल भिडन्त विश्वविजेता जर्मनीसँग हुनेछ ।
इङ्ल्यान्डलाई पेनाल्टी सुटआउटको चिन्ता,"फ्रान्सः ठूला प्रतियोगिताहरूमा सधैं अभागी टोलीको संज्ञा पाउँदै आएको इङ्ल्यान्ड जारी युरोकप फुटबलको नकआउट चरणमा पुगेको छ । नकआउट चरणमा पुगेपछि भने इङ्ल्यान्डका समर्थकलाई सबैभन्दा बढी पेनाल्टी सुटआउटका चिन्ताले सताउन थालेको छ । ठूला प्रतियोगितामा पेनाल्टी सुटआउट इङ्ल्यान्डका लागि सधैं अफापसिद्ध हुँदै आएको छ । समूहगत चरणको खेलमा एउटा हारले मात्र कुनै पनि टोलीको भाग्यको फैसला गर्दैन । जारी युरोकपको समूहगत चरणको खेलमा पनि इङ्ल्यान्ड केवल एउटा खेल जित्दै नकआउट चरणमा पुगेको हो । समूह बी' मा रहेको इङ्ल्यान्ड तीनमध्ये एक खेलमा जित र दुई खेलमा बराबरीको नतिजा निकाल्दै पाँच अंकसहित उपविजेता बनेको थियो । जबकि तुलनात्मक रूपमा कमजोर बेलायतकै अर्को राष्ट्र वेल्स दुई खेलमा जित र एक खेलमा हारको नतिजा निकाल्दै ६ अंकसहित समूह विजेता बनेर प्रिक्वार्टरफाइनलमा पुग्न सफल भयो । नकआउट चरणमा पुगिसकेपछि भने एउटै नतिजाले नै टोलीको भविष्य निर्धारण गर्छ, घर फर्कने वा उपाधि होडमा कायम रहने भनेर । पक्कै पनि नकआउट चरणमा पुग्ने कुनै पनि टोली कमजोर हुँदैनन् । यस अर्थमा युरोकपका आगामी खेलहरू पनि प्रतिस्पर्धात्मक हुने अनुमान गर्न सकिन्छ । तर इङ्ल्यान्डका लागि यस्तै प्रतिस्पर्धात्मक खेलको नतिजा नै सधंै दुःखद बन्दै आएको छ । सन् १९९० यता खेलिएका ठूला प्रतियोगिताहरूमा इङ्ल्यान्डले सातमध्ये ६ वटा पेनाल्टी सुटआउटमा पराजयको सामना गर्नु परेको इतिहास छ । जारी युरोकपको नकआउट चरणमा पुगेपछि अहिले इङ्ल्यान्ड आफ्नो यही तीतो इतिहासबाट त्रसित बनेको छ । स्टुअर्ट पियर्स, क्रिस वाड्ली, गारेथ साउथगेट र डेभिड बाटी इङ्लिस फुटबलमा आआफ्नो समयका चर्चित नाम हुन् । यिनै चर्चित नामहरू ठूला प्रतियोगितामा निकै पटक पेनाल्टी सुटआउटको अवसर सदुपयोग गर्नबाट चुकेको तीतो इतिहास छ । इङ्ल्यान्डले जारी युरोकपको प्रिक्वार्टरफाइनल खेल असार १४ गते बेलायतकै अर्को राष्ट्र आइसल्यान्डसँग खेल्दैछ । समर्थकमात्र होइन, नकआउट चरणमा पेनाल्टी सुटआउटको विषयलाई लिएर इङ्ल्यान्डका अनुभवी खेलाडीहरू पनि चिन्तित देखिएका छन् । टोलीका कप्तान वेन रोनीले हरेक दिन नियमित अभ्यासपछि आफूहरूले लामो समय पेनाल्टी सुटआउटको अभ्यास गर्ने गरेको रहस्य पनि खोलको छन् । रोनीले पेनाल्टी सुटआउटका अभ्यास गर्दा पनि आफूहरूले वास्तविक खेलकै जस्तो वातावरण बनाउने गरेको बताएका छन् । पेनाल्टी सुटआउटमा हाम्रो विगत त्यति सुःखद छैन । त्यसैले युरोकपको आगामी खेललाई ध्यानमा राखी नियमित प्रशिक्षणपछि हामी सधैं सुटआउटका अभ्यास गर्छा', रोनी भन्छन्, पेनाल्टी सुटआउटको अभ्यास गर्दा वास्तविक खेलकै जस्तो वातावरण बनाउने प्रयास पनि गर्छौं, फरक यतिमात्र हुन्छ अभ्यासका क्रममा रंगशालामा समर्थकको दबाब हुँदैन ।' पेनाल्टी सुटआउटमा गोलरक्षकको महत्वपूर्ण भूमिका हुने भएकाले आफूहरूले त्यसमा बढी ध्यान दिने गरेको रोनी बताउँछन् । हाम्रा गोलरक्षकले पेनाल्टी प्रहार गर्ने खेलाडीको मनोविज्ञान अध्ययन गर्न सकून् भन्ने विषयमा अभ्यासका क्रममा हामी बढी सचेत रहन्छौं । गोलरक्षकले बल रोक्न नसके पनि खेलाडीले बल प्रहार गरेकै दिशामा हाम फाल्छन् भने त्यो सुःखद पक्ष हो', रोनी भन्छन् । सन् १९९० को विश्वकपको सेमिफाइनलमा इङ्ल्यान्डले तत्कालीन पश्चिम जर्मनीलाई प्रतिद्वन्द्वीका रूपमा पाएको थियो । यी दुवै टोलीबीचको निर्धारित र थप गरिएको समयको खेल ११ गोलको बराबरीमा सकिएपछि हारजितको निर्णय पेनाल्टी सुटआउटमा निकाल्नुपर्ने भयो । जर्मनीले सुरुका चारवटै प्रहारलाई गोलमा परिणत गर्यो । इङल्यान्डले सुरुका तीन प्रहारलाई गोलमा परिणत गरे पनि पछिल्ला दुई प्रहारलाई भने सदुपयोग गर्न सकेन । सोही कारणले जर्मनीसँग ४३ गोलले पराजित हुँदै इङ्ल्यान्ड सेमिफाइनलबाट बाहिरियो । इङ्ल्यान्डको तर्फबाट चौथो नम्बरमा आएका स्टुअर्ट पियर्सको प्रहारलाई जर्मनीका गोलरक्षकले रोकेका थिए भने पाँचौं नम्बरमा आएका क्रिस वाड्लीको प्रहार क्रसबारभन्दा माथिबाट बाहिर हुइँकिएको थियो । सन् १९९६ को युरोकपमा पनि इङ्ल्यान्डले घरेलु मैदानमा फेरि उस्तै नियति व्यहोर्नु पर्यो । क्वार्टरफाइनल खेलमा पेनाल्टी सुटआउटमै स्पेनलाई ४२ गोलले हराएर अघि बढेको इङ्ल्यान्ड सेमिफाइनलमा भने जर्मनीसँग पेनाल्टी सुटआउटमै पराजित हुन पुग्यो । सेमिफाइनलमा निर्धारित र थप गरिएको समयको खेल ११ गोलको बराबरीमा सकिएपछि पेनाल्टी सुटआउटमा जर्मनीले इङ्ल्यान्डलाई ६५ गोलले हराएको थियो । जर्मनीले ६ वटै प्रहारलाई गोलमा परिणत गर्यो भने इङ्ल्यान्डको तर्फबाट अन्तिममा प्रहार गर्न आएका गारेथ साउथगेट असफल बनेका थिए । यसैगरी सन् १९९८ को विश्वकपको प्रिक्वार्टरफाइनलमा पनि इङ्ल्यान्डलाई अर्जेन्टिनाले पेनाल्टी सुटआउटमै हराएको थियो । निर्धारित र थप गरिएको समयको खेल २२ गोलको बराबरीमा सकिएपछि पेनाल्टी सुटआउटमा अर्जेन्टिना ४३ ले विजयी भएको थियो । त्यतिबेला अर्जेन्टिनाका हर्नान क्रेस्पोले पेनाल्टी चुकाएका थिए भने इङ्ल्यान्डका दुई खेलाडी डेभिड बाटी र पल इन्सले पेनाल्टी प्रहारको अवसरलाई सदुपयोग गर्न सकेका थिएनन् । इङ्ल्यान्डले यस्तै नियति सन् २००४ को युरोकप र सन् २००६ को विश्वकपमा पनि भोग्नु परेको थियो । सन् २००४ को युरोकपको क्वार्टरफाइनलमा पोर्चुगलले इङ्ल्यान्डलाई पेनाल्टी सुटआउटमा ६५ गोलले हराएको थियो । निर्धारित र थप गरिएको समयको खेल २२ गोलको बराबरीमा सकिएको थियो । त्यतिबेला पोर्चुगलका रुई कोस्टा तथा इङ्ल्यान्डका डेभिड बेकह्याम र डारियस भासेल पेनाल्टी प्रहारमा गोल गर्न असफल भएका थिए । यसैगरी सन् २००६ को विश्वकपको क्वार्टरफाइनलमा निर्धारित र थप गरिएको समयको खेल गोलरहित बराबरीमा सकिएपछि पेनाल्टी सुटआउटमा पोर्चुगलले इङ्ल्यान्डलाई ३१ ले हराएको थियो । त्यतिबेला इङ्ल्यान्डका फ्रान्क लाम्पार्ड, स्टेभन जेरार्ड र जामी कारघर पेनाल्टी सुटआउटमा गोल गर्न असफल भएका थिए । पोर्चुगलका लागि भने ह्युगो भियना र पेटिटले गोल गर्न सकेका थिएनन् । सन् २०१२ को युरोकपमा पनि इङ्ल्यान्ड पेनाल्टी सुटआउटमै पराजित हुँदै क्वार्टरफाइनलबाटै घर फर्कन बाध्य बनेको थियो । त्यतिबेला क्वार्टरफाइनलको निर्धारित र थप गरिएको समयको खेल गोलरहित बराबरीमा सकिएपछि पेनाल्टी सुटआउटमा इटालीले इङ्ल्यान्डलाई ४२ गोलले हराएको थियो । इङ्ल्यान्डका आस्ले योङ र आस्ले कोलले पेनाल्टी प्रहारको अवसरलाई सदुपयोग गर्न सकेका थिएनन् । इटालीका लागि भने रिकार्डो मोन्टोलिभोले गोल गर्न सकेका थिएनन् ।"
इङ्ल्यान्डको खेलले लोभ्याउँछ,"भगवती थापा हामी खेलाडीका लागि कुनै पनि ठूला फुटबल प्रतियोगिता एक प्रकारको चाड नै हो । समूहगत चरणमा राम्रा खेल हेरेकी थिएँ । अब नकआउट चरणका सबै खेल हेर्ने प्रयास गरिरहेकी छु । एपीएफ क्लबको खेलडी भएकाले बिहान दैनिक अभ्यास हुन्छ । त्यसकारण रातिको खेल हेर्न गाह्रो छ । तर हाइलाइट भने पनि हेर्नै पर्छ । युरोकप हामी खेलाडीका लागि सिक्ने मौका पनि हो । बेलुका हेरेको खेल र राम्रा खेलाडीको खेल्ने तरिकालाई मैदानमा उतार्न सकियो भने धेरै फाइदा हुन्छ । म रक्षक भएकीले प्रायजसो रक्षकको खेल्ने तरिकालाई ध्यान दिएर हेर्छु । युरोकपमा अहिलेसम्मको खेल हेर्दा बलिया राष्ट्रकै दबदबा देखिन्छ । नकआउट चरणको खेल भर्खर सुरु भएकोले विजेताको अनुमान गर्न गाह्रो छ । विश्वकप होस् वा युरोकप मलाई मन पर्ने टोली इङ्ल्यान्ड हो । इङ्ल्यान्डको खेल्नै शैली राम्रो लाग्छ । इङ्ल्यान्डको टोलीमा जुझारु खेलाडी छन् । इङ्ल्यान्डको टिम भावना पनि उच्चस्तरको छ । तर इङ्ल्यान्ड राम्रो खेले पनि जहिल्यै हार्ने गरेको छ । अभागी इङ्ल्यान्डले यस पटक युरोकप जिते राम्रो हुन्थ्यो । इङ्ल्यान्डसँगै वेल्स, जर्मनी र पोर्चुगलको खेल पनि राम्रो छ । वेल्सले पनि यस पटक धेरै राम्रो खेलिरहेको छ । जर्मनी र पोर्चुगलको खेल पनि स्तरीय छ । विश्वकप विजेता जर्मनी सदाबहार र सन्तुलित टोली हो । जर्मन टोलीका खेलाडीमा टिम स्पिरिट बलियो छ । जर्मनीको खेल्ने शैली पनि आक्रामक देखिन्छ । व्यक्तिगत रूपमा सबै खेलाडी राम्रा छन् । युवा र अनुभवी खेलाडीले भरिएको जर्मनको पास र काउन्टर प्रहार धेरै राम्रो छ । मेरो विचारमा युरोकप इङ्ल्यान्ड, वेल्स, जर्मनी र पोर्चुगलमध्ये एउटाले जित्न सक्छ । मैले बच्चैदेखि इङ्ल्यान्डको समर्थन गर्दै आएकीले उसैले उपाधि जिते खुसी हुन्थेँ । (भगवती राष्ट्रिय महिला फुटबल टोलीकी रक्षक हुन् ।)"
मेसीको सन्यासपछि अर्जेन्टिनाको फुटबल टिम छिन्नभिन्न,"एजेन्सीः विश्व फुटबलका स्टार लियोनल मेसीले अर्जेन्टिनाको राष्ट्रिय टिमबाट नखेल्ने घोषणा गरे लगत्तै अर्जेन्टिनाको फुटबल टिम छिन्न भिन्न भएको छ । सोमबार बिहान कोपा अमेरिकाको फाइनलमा पेनाल्टी सुट आउटमा चिलीले अर्जेन्टिनालाई ४२ ले हराएपछि अर्जेन्टिनाको फुटबल टिम छिन्न भिन्न भएको हो । मेसीले पेनाल्टी सुट आउट मिस गरेपछि अन्तराष्ट्रिय फुटबलबाटै सन्यासको घोषणा गरेपछि अर्जेन्टिनाका अन्य स्टाइकरले समेत राष्ट्रिय टिमबाट नखेल्ने घोषणा गरेका छन् । अर्जेन्टिनाका अर्का स्ट्राइकर सेर्जियो अग्गेरो र जाभियर मार्सेरानोले समेत राष्ट्रिय टिमबाट नखेल्ने घोषणा गरेका हुन् । सेर्जिया म्यन्चेस्टर सिटी स्ट्राइकर हुन् भने जाभियर बार्सिलोनाका डिफेन्डर हुन् । सँगै, अर्जेन्टिनाका चर्चित खेलाडी डिमारिया, हिगुइन, लाभेञ्जी, लुकासलगायतले समेत राष्ट्रिय टिम छोड्ने सम्भावना देखिएको छ । राष्ट्रिय टिमबाट सबै चर्चित स्ट्राइकर बाहिरिने बताएको भए पनि अर्जेन्टिनाका प्रशिक्षक टाटा मार्टिनोले भने यस सम्बन्धमा केही बताएका छैनन् । ब्राजिलका स्ट्राइकर नेमारले मेसी, अगेरो र मार्सेरानो अर्जेन्टिनाको राष्ट्रिय टिमबाट बिदा लिएको ट्वीटर गरेका छन् । मेसीद्वारा अन्तराष्ट्रिय फुटबलबाट सन्यास घोषणा"
कोपा अमेरिकाको उपाधि फेरि चिलीलाई,काठमाडौंः कोपा अमेरिका फुटबल प्रतियोगितको उपाधि फेरि चिलीले उचालेको छ । अमेरिकाको न्यू जर्सीमा भएको फाइनल भिडन्तमा अर्जेन्टिना चिलीसँग ४२ गोल अन्तरले पराजित भयो । पहिलो हाफमै १० खेलाडीमा सीमित भएका दुबै टीमले निर्धारित ९० मिनेट अतिक्ति ३० मिनेटमा पनि गोल गर्न नसकेपछि खेल टाइ बे्रकरमा गएको थियो । टाइ ब्रेकरमा अघिल्लो संस्करणमा जस्तै चिलीले बाजी मारेको हो । टाइ ब्रेकरमा कप्तान लियोनेल मेसीले नै पेनाल्टी बारभन्दा माथि हानेपछि अर्जेन्टिना पराजित हुन पुग्यो । पहिलो पेनाल्टी हानेका चिलीका अट्र्युरो भिदालको बल अर्जेन्टिनाका किपर सर्जियो रोमारियाले जोगाएका थिए । त्यसपछि पेनाल्टी हान्न पुगेका मेसीले प्रहार गरेको बल पोस्टमाथिबाट बाहिरिएको थियो । त्यसपछि चिलीका लागि निकोलस कास्टलियोले गोल गरे । त्यसपछि अर्जेन्टिनाका लागि दोस्रो पेनाल्टी हानेका जाभिएर मास्चेरानो गोल गर्न सफल भए । चिलीका लागि तेस्रो पेनाल्टी हानेका एरान्ग्वेज गोल गर्न सफल हुँदा अर्जेन्टिनाका लागि सर्जियो अग्वेरो पनि गोल गर्न सफल भए । अर्जेन्टिनाका लागि आएका लुकास विगिलाले पेनाल्टी चुकाएपछि चिलीको जित निश्चित भयो । अन्तिममा आएका फ्रान्सिस्को सिल्भाले गोल गर्दै लगातार दोस्रो पटक चिलीलाई कोपा अमेरिकाको उपाधि दिलाए ।
हंगेरीमाथि एकपक्षीय जितसहित बेल्जियम क्वार्टरमा,काठमाडौंः हंगेरीविरुद्ध एकपक्षीय नतिजा निकाल्दै बेल्जियम युरोकप फुटबल प्रतियोगिताको क्वार्टर फाइनलमा पुग्न सफल भएको छ । फ्रान्समा जारी प्रतियोगिताको प्रिक्वार्टर फाइनल खेलमा बेल्जियमले हंगेरीमाथि ४० को सहज जित निकालेको हो । बेल्जियमलाई जिताउने क्रममा खेलको १० मिनेटमा केभिन डे ब्रुनेको हेडर पासमा एल्ड्रेइरेल्डले पहिलो गोल गरे । हंगेरीविरुद्ध पहिलो हाफमा एक गोल गरेको बेल्जियमले दोस्रो हाफमा ३ गोल थप्यो । केभिन डे ब्रुने र हाजार्डले उत्कृष्ट प्रदर्शन गरेको खेलको ७८ औं मिनेटमा एडेन हाजार्डको पासमा बाट्स्युयाईले अर्को गोल थपे । त्यसपछि हाजार्डले नै ८० औं मिनेटमा गोल गर्दै अग्रता ३० मा पुर्याए । बेल्जियमकालागि खेलको ९१ औं मिनेटमा नाइङ्गोलनको पासमा कार्रास्कोले गोल गर्दै ४० को जित पक्का गरे ।
उपाधि भिडन्तमा अर्जेन्टिना र चिली १० खेलाडीमा झरे,काठमाडौंः कोपा अमेरिकाको सयौं संस्करणको उपाधि भिडन्तको खेलको पहिलो हाफ तनावपूर्ण रह्यो । न्यू जर्सीको मेट लाइफ स्टेडियममा भइरहेको प्रतिस्पर्धात्मक खेलमा शुरुमा चिलीका खेलाडीले दोहोरो पहेँलो कार्ड खाँदै मैदान छाडे । खेलको १६ औं मिनेटमा चिलीको डी बक्स नजिकै लियोनेल मेसीलाई लडाएपछि पहिलो पहेँलो कार्ड खाएका चिलीका डियाजले २८ औं पनि मेसीलाई नै लडाएपछि रातोकार्ड खाँदै मैदान छाडे । त्यसपछि २१ औं मिनेटमाा चिलीका गोल किपर बिट भइसकेको अवस्थामा अर्जेन्टिनाका गोन्जालो हिग्वाइनले पाएको उत्कृष्ट मौका चुकाए । पहिलो हाफका अन्तिम समय अर्थात ४२ औं मिनेटमा चिलीका भिदाललाई लडाएको भन्दै अर्जेन्टिनाका मार्कोस रोजोलाई रेफ्री हेबर रोबर्टो लोपेजले सिधै रेड कार्ड देखाउँदै मैदान पठाए । त्यसअघि ३७ औं मिनेटमा अर्जेन्टिनाका जाभिएर मास्चेरानोले एलो कार्ड पाए । त्यसपछि चिलीका अट्र्युरो भिदालले एलो कार्ड पाएको खेलमा मेसीले पनि एलो कार्ड पाए । ४० औं मिनेटमा चिलीको डी बक्समा फल नभइ डाइभ गरेको भन्दै मेसीलाई एलो कार्ड देखाइएको हो । सेमिफाइनलमा कोलम्बियालाई सजिलै हराएको चिली र अमेरिकालाई सजिलै हराएको अमेरिकाबीचको फाइनल खेल तनावपूर्ण बनेको हो । गत संस्करणको विजेता र उपविजेता अर्जेन्टिनाले पहिलो हाफमा गोलरहित बराबरी खेलेपछि दोस्रो हाफमा १० खेलाडीमा यी दुई टीम मैदान उत्रेका छन् ।
