शीर्षक,विवरण
आफूलाई महान् देख्ने नांगा,"राजनीतिक इतिहासको लामो शृंखलामा लोकतन्त्रको विकास' धेरै लामो बांगोटिंगो बाटोबाट यात्रा गर्दै यहाँसम्म आइपुगेको छ । पूर्वीय सभ्यतामा राजनीतिशास्त्रका अगुवा दार्शनिकहरू कौटिल्य, लाओजी र कन्फुसियसले शासकहरूको नैतिकतामा अत्यधिक जोड दिएका छन् । आम सर्वसाधारणको रक्षा, सेवा र कल्याणमै राजनीतिको ध्येय हो ।' त्यसैले पूर्वीय सभ्यतामा एकाधिकारवाद' को विरोध मात्रै गरिएको छैन, बेइमान शासकलाई सत्ताच्युत गर्नुपर्छ भन्ने जोडदार आवाज पनि सँगसँगै उठाइएको छ । बेइमान शासकको परिभाषाका बारेमा कौटिल्यको अर्थशास्त्र र लाओजीका शिक्षामा प्रचुर मात्रामा चर्चा उठाइएको छ । बेइमान शासक त्यो हो, जसले माछाले पानी पिएको थाहा नपाएजस्तै जनताको करबाट उठेको राजस्व खाइरहेको हुन्छ ।' बेइमान शासक त्यो हो, जो जनतालाई लुट्छ र जनताको पीडामा गोहीको आँसु बगाउँछ' । बेइमान शासक त्यो हो, जो आफ्नो पद र स्वार्थको लागि राष्ट्रको स्वार्थ र राष्ट्रिय सुरक्षालाई दाउमा हाल्छ । के यी कुरा अहिले नेपालमा नभइरहेको पक्ष हुन् ? प्रत्येक प्रधानमन्त्रीले राज्यको कोषलाई माछाले पानी पिएको नदेखिएजस्तै आफ्ना कार्यकर्तालाई बाँडेका छन् । उनीहरूले आफ्नै सुविधाको लागि पनि त्यो कोषबाट करोडौँ रकम खर्च गरेका छन् । विगतको भूकम्पको त्रासदी र अहिले भर्खरैको पहिरो र बाढीको चपेटामा परेका जनताको आर्तनादमा यी नेताहरूले गोहीको आँसु बगाएका छन् । चिनियाँ प्रधानमन्त्री चाओ बोयान भन्ने ठाउँमा गए । उनको लागि जनताले कुखुराको मासु पकाएका रहेछन् । उनले भने, देश आपत्मा छ । माओले पनि धेरै दिनदेखि मासु खाएका छैनन् । तपाईंहरूले आफ्नो रासन खर्च गरेर मासु किन्नुभयो । म जनताले जे खान्छन् त्यही खान्छु । प्रधानमन्त्री चाओले टाँकीका मुन्टा र मकैको पीठोको खोले खाए ।' के हाम्रा नेताले त्यसो गर्लान् ? नेपालको राजनीतिक इतिहासमा तीनवटा अपवित्र, अनैतिक एवं जनविरोधी मान्यतालाई नेताहरूले आफ्नो राजनीतिक मान्यताका रूपमा विकास गरेका छन् । पहिलो हो, जात र क्षेत्रीयता पहिलो पहिचान हो, त्यसपछि मात्र राष्ट्रियता ।' यो मन्दविषको रूपमा नेपाली जनताका दिमागमा स्थापित गरिएको छ । यस मन्द विषले नेपाली राष्ट्रको राष्ट्रियतालाई खण्डित गर्ने खतरनाक हतियारको रचना गरेको छ । अर्को अनैतिक मान्यता हो, राजनीतिमा स्थायी शत्रु र स्थायी मित्रु' हुँदैन । २०५२ सालपछाडि प्रयोगमा ल्याइएको यस गैरलोकतान्त्रिक एवं राजनीतिक मान्यताले अनुशासनका सबै विधाहरूलाई नष्ट गरिदिएको छ । त्यसैले हो, अघिल्लो दिनसम्म सत्तामा रहेको एउटा दल सत्तामा रहँदारहँदै आफ्नै सरकारविरुद्धमा अविश्वासको प्रस्ताव राख्न सक्तछ तर उसको राजनीतिक नैतिकताप्रति कुनै प्रश्न उठ्दैन । त्यसरी नै अर्को एउटा अराजक तथा गैरजिम्मेवारपूर्ण मान्यता विकास भएको छ । त्यो हो राजनीति सम्भावनाहरूको खेल हो ।' यस पछिल्लो मान्यताले चरम अराजकतालाई संस्थागत गरेको छ । यसले राजनीतिक व्यवस्था, संविधान, शासन प्रणालीलाई अराजकता र अवसरवादका संयन्त्रमा परिणत गरिदएको छ । यस परिदृश्यमा नेपालको वर्तमान राजनीति भनेको जातीयता एवं क्षेत्रीयताको वकालत गर्दै सत्ताको लागि जुनसुकै सम्झौता गर्न तत्पर रहने खेलाडीहरूले प्रधानमन्त्रीको पद कायम राख्न वा त्यसलाई आफ्नो कब्जामा ल्याउन खेल्ने खेल हो ।' सोह्रौँ शताब्दीमा फ्रान्सका राजा लुई चौधौँले नोबेल्टी' (कुलिनता जनाउने पद) को लिलाम गरे । अर्थात् राष्ट्र भद्र नागरिक वा राज्यका माथिल्लो पदहरू बिक्री गरे । जसले बढी रकम दिन्छ उसले त्यो पद प्राप्त गर्न सक्थ्यो । उनैले भनेका हुन्, म नै राज्य हुँ' । राज्यको सम्पत्ति, राज्यको धर्म र राज्यको शासन एउटै व्यक्तिमा रहनुपर्छ र त्यो म' हुँ । बेलायती राजाहरूले भने शासन गर्नु राजाको जन्मजात अधिकार हो । त्यसैले राजाले जनताप्रति उत्तरदायी हुनु पर्दैन' । के फरक छ अहिले नेपालमा ? के राजनीतिक दलका नेताले जनताप्रति उत्तरदायी हुनुपर्छ ? पर्दैन । के संसारका अन्य देशका नेता पनि हाम्रै नेता जस्ता छन् ? हो कतिपय देशमा त्यहाँका नेता पनि हाम्रै नेताजस्तै छन् । तर जुनजुन देशहरूले विकासको बाटो समाते ती देशका नेताले आफूलाई होइन देश र जनतालाई माया गरेका उदारहण छन् ।नेपोलियन डिक्टेक्टर' थिए । तर उनी जनतालाई माया गर्थे । उनी फ्रान्सको राष्ट्रिय सुरक्षा र फ्रान्सेली राष्ट्रवादप्रति प्रतिबद्ध थिए । उनमा उग्रराष्ट्रवादको प्रवृत्तिहरू थिए । त्यसैले उनले फ्रान्सको अस्तित्वको अगाडि अरूको अस्तित्व अनुभूति गर्न सकेनन्, त्यसैले उनको पतन भयो । तर उनले फ्रान्समा आधुनिक शिक्षाको प्रारम्भ गरे । सार्वजनिक अस्पतालको स्थापना गरे । ठूलाठूला लोकमार्गहरू निर्माण गरेर फ्रान्सको प्रत्येक भाग जोडे । जमिन कुलिनहरूबाट खोसेर जनतालाई दिए । उद्योगहरूको स्थापना गरे । फ्रान्सलाई आधुनिक राष्ट्र बनाए । स्टालिनले दुई शताब्दीमा रसियालाई संसारको आधुनिक औद्योगिक देश बनाए । सन् १९४१४४ मा हिटलरले फ्रान्स, बेलायत र युरोपका अन्य देशलाई दुई दिनमा हराए । स्टालिनग्राड, लेनिनग्राड र मस्कोसम्म पुगेको हिटलरको ३० लाख सेना, आठ हजार ट्यांक र २५०० विमानहरूलाई हराउँदै स्टालिनले हिटलरलाई पराजित गरे । पोल्यान्ड, चेकोस्लोभाकिया, हंगेरी, बुल्गेरिया र युगोस्लाभियालाई स्वतन्त्र पार्दै बर्लिनमा आक्रमण गरे । करिब ६० लाख सैनिकहरू मरे । एक करोड रूसी जनताको हत्या जर्मनीले गर्यो । स्टालिनको राष्ट्रवाद, राष्ट्रिय सुरक्षा जनताको समृद्धिप्रतिको प्रतिबद्धता नभएको भए आज संसार हिटलरको साम्राज्यवादको अधिनमा हुने थियो । पश्चिमी देशहरूले जतिसुकै राग आलापे पनि पोल्यान्डका चारवटा च्याँस च्याम्बर' क्याम्पबाट यहुदीहरूलाई उद्धार गर्ने स्टालिनका सेनाहरू नै थिए । जब जर्मनी सेनालाई रेड आर्मीले लखेट्यो स्टालिन गाउँगाउँमा गए । उनी जनतासँगै रोए । सन् १९४१४४ मा हिटलरले लन्डनमा बमवार्ड गर्यो । एकै रातमा ४० हजार मानिसको हत्या भयो । हिटलरका हवाईजहाज र मिसाइलहरू लन्डनमा आक्रमण गरिरहेका थिए । प्रधानमन्त्री चर्चिल ती मरेका मानिसहरूको लास निकाल्ने ठाउँमा पुगेर जनतालाई हौसला दिइरहेका हुन्थे र राष्ट्रिय सुरक्षाको लागि आफ्ना कमान्डरहरूसँग छलफल गरिरहेका हुन्थे । मुसोलिनीको फौजले इजिप्टमा आक्रमण गरिरहँदा चर्चिल त्यहाँ पुगेर गोर्खाली जवानसँग हात मिलाइरहेका थिए । नेता जनताको संरक्षक र अभिभावक बन्न सक्यो भने राष्ट्रको विकास हुन्छ । सन् १९५३ देखि चीनमा अनिकाल लाग्यो । औद्योगीकरणको अभियानमा सबै जनतालाई लगाउँदा एवं कृषिको सामूहिकीकरणको नीति असफल हुँदा चीनमा अनिकालको प्रकोप आयो । त्यस समस्या कसरी समाधान गर्ने भनी माओ संघाईको एउटा गाउँमा गएर अनुसन्धान गर्न थाले । देङ सिचुवान पुगे । सबै नेता कुनाकुनामा गए । उनीहरूले किन सार्वजनिक भन्साघर र सामूहिक खेतीका कार्यक्रम असफल भए भनी अनुसन्धान गरे । उनीहरू जनताकै घरमा बसे । चिनियाँ प्रधानमन्त्री बोयान भन्ने ठाउँमा गए । उनको लागि जनताले कुखुराको मासु पकाएका रहेछन् । उनले भने, देश आपत्मा छ । माओले पनि धेरै दिनदेखि मासु खाएका छैनन् । तपाईंहरूले आफ्नो रासन खर्च गरेर मासु किन्नुभयो । म जनताले जे खान्छन् त्यही खान्छु । प्रधानमन्त्री चाओले टाँकीका मुन्टा र मकैको पीठोको खोले खाए ।' के हाम्रा नेताले त्यसो गर्लान् ? बेइजिङ विश्वविद्यालयका अध्यक्ष प्रा वाङ त्यस गाउँमा गएर प्राथमिक स्कुल स्थापना गरी एक्लै विद्यार्थीलाई बढाएर बसेका रहेछन् । उनले जुत्ता नफाटून् भनी खोलेर राख्दा रहेछन् पढाउँदा । घुम्दाघुम्दै प्रधानमन्त्री चाओ स्कुलमा आइपुगे । उनले वाङलाई देखे । अनि वाङका पुराना जुत्ता उनका खुट्टामा लगाइदिए । भोलिपल्ट एकजोर जुत्ता किनेर वाङलाई दिए । क्युबाका राष्ट्रपति क्यास्ट्रो समय निकालेर श्रमिकहरूसँग काम गर्थे । महात्मा गान्धी धोती लगाएर गाउँगाउँ डुल्थे । जनताको चेतना निर्माण गर्थे । के यी सबै नेताले बुझेको राजनीति हाम्रै नेताले बुझेजस्तो हो ? के यी नेताहरूले पनि विचारधारालाई शून्यवादमा परिवर्तन गरेर राजीतिमा स्थायी शत्रु र स्थायी मित्रु हुँदैन भनेर बुझेको भए वा राजनीतिलाई अपवित्र गठबन्धनद्वारा सत्ता प्राप्तिको खेल' भनेर बुझिदिएको छ हिटलरलाई स्टालिन र चर्चिलले पराजित गर्न सक्थे ? के यी नेताहरूले पनि राष्ट्रलाई जातीयता' का रूपमै बुझेका भए उनीहरूले राष्ट्रियता र राष्ट्रिय सुरक्षाको सुनिश्चित गर्न सक्थे ? देशभित्रको मसिनो विविधता राष्ट्रियताविना बाँच्न सक्तैन । राष्ट्रियता मजबुत राष्ट्रिय सुरक्षाको अभावमा बाँच्न सक्तैन । राष्ट्रका राजनीतिक एवं सुरक्षा संस्थाको प्रभावकारिताविना राष्ट्रिय सुरक्षा बाँच्न सक्तैन । राजनीतिक एवं राष्ट्रिय सुरक्षा संस्थाहरू राजनीतिमा नैतिकताविना बाँच्न सक्तैनन् । राष्ट्रियताविरुद्ध जातीयता एवं क्षेत्रीयता, राजनीतिक विचारधारा र आस्थाविरुद्ध राजनीतिक घोडा दलाली' र राजनीतिक आस्था र प्रतिबद्धताविरुद्ध राजनीतिलाई खेल बनाएपछि कसरी बाँच्छ, राष्ट्र र राष्ट्रिय सुरक्षा ? को हो नेपालमा जनताको माया गर्ने नेता ? राजनीतिक नेतृत्वमा मौलाएको विलासिता, प्रधानमन्त्री र मन्त्री हुनको लागि गरिने सत्ता गठबन्धन, तिनै सत्ता गठबन्धनका लागि पार्टीभित्र निर्माण गरिएका गुटहरू र ती गुटभित्र सरकार चलाउन निर्माण गरिएका सीमित व्यक्तिहरूको रिङ' ले देशलाई बर्बाद गरिरहेको देख्न कस्तो चस्मा लगाउनुपर्ने होला ? यस रिङ' को विदेशीहरूसँगको साँठगाँठलाई कसरी देख्ने होला ? मानिस नांगो भइसक्दा पनि आफूलाई महान् देख्ने मानसिक रोगको दबाइ के होला ? आम मानिसले नेताहरूमाथि अपमानपूर्ण व्यवहार गर्न थाल्नुभन्दा पहिला कुनै एकजना नेता चाओ एनलाईले जस्तै जनताको सेवा गर्छु, विदेश डुल्दिनँ, गुट बनाउँदिनँ, रिङ' भित्र बस्दिनँ र नेपाली जनताको भरोसा हुन्छु भनी विगतमा गरेको गल्ती सच्याउँदै सार्वजनिक रूपमा घोषणा गर्न सक्नु हुन्छ ? आउनुहोस् अगाडि । अन्यथा देशको राजनीतिले कोल्टे फेर्नेछ । तपार्इंहरूको खेल समाप्त गर्नेछ ।"
एक दाँत रोगीको अनुभव,"म दाँतको डाक्टर होइन, दाँतको रोगी हुँ । भर्खरको बच्चा हुँदा मेरा दाँत राम्रा थिए रे । पछिका दाँत बांगाटिंगा निस्केछन् । २०२६ सालतिर म ११ वर्षको हुँदा लाजिम्पाटस्थित सहिद शुक्र विद्यालयमा पढ्थेँ, बिहान कक्षाअघि र बेलुकी कक्षापछि गुच्चा र भकुन्डो खेल्थँे । भकुन्डोचाहिँ अहिलेको क्रिकेट बलजत्रो । एक बिहान गोलकिपर बनेँ । बल त रोकेँ तर स्ट्राइकरको बुट सीधै मुखमा । एकछिन बेहोसै भएँ । माथिल्लो बीचको एउटा दाँत भाँचिएछ । उपचारतिर लागिएन । भाँचिएको दाँत लिएरै जिइरहेँ । पछि गएर तीनचार महिनामा एकपटक दाँत दुख्न थाल्यो । चारपाँच दिनको दुखाइपछि गिजाको माथिल्लो भागमा पिप जम्थ्यो र पीप निस्केपछि आपै निको हुन्थ्यो । यही क्रम चलिरह्यो । त्यसबेला दाँत दुख्दा धेरैले घरेलु उपचार गर्थें, दन्तचिकित्सक (डेन्टिस्ट) कहाँ जाँदैनथे । काठमाडौँको बांगेमुढाको कुनामा रहेको वास्याद्योः' मा फलामको किला ठोकेर पूजा गर्थे । वा' भनेको दाँत, स्या' दुख्ने र द्योः' देउता । त्यहाँ किला ठोक्दा दाँत दुखेको निको हुने जनविश्वास थियो । अहिले पनि पैसाको ढ्याकसहित किला ठोकिराखेको देख्न सकिन्छ, सायद किला ठोक्न जानेहरू धेरै कम भए होलान् । मैले किला ठोक्न गइन र डेन्टिस्टकहाँ पनि गइन । त्यतिखेर डेन्टिस्टकहाँ सम्भ्रान्त र जानेबुझेका मात्र जान्थे । म गलत हुन सक्छु । त्यसबेला डेन्टिस्ट पनि अहिलेजस्तो जहाँकहीँ कहाँ हुन्थे र ! मैले देखेअनुसार काठमाडौँको नःघलमा नक्कली गिजासहित दाँत प्रदर्शन गरिराखेका केही दाँत बनाउने पसल थिए । त्यसबेला मानिसहरू अँगारको धुलो, तमाखुको अँगार (नेपाल भाषामा बजाँखोः) ले माझ्थे । मैले पनि अँगारले माझेको छु । अहिले टुथपेस्टमा अँगार (चारकोल) मिसाउन थालेका छन् । यसको अर्थ अँगारको उपयोगिता धेरै पहिले थाहा रहेछ । त्यतिबेला दाँत दुख्दा नुन र तेल मिसाएर दाँत माझ्थे, मैले पनि माझेको छु । दुखेको दाँतमा ल्वाङको तेल हाल्थे । अहिले नुन, ल्वाङ आदि भएका मञ्जनको विज्ञापन हुने गर्छ । निमको डाँठले दतिवन गर्थे । निमको अनगिन्ती उपयोगिता सिद्ध भइसकेको छ । मेरा मित्र अमेरिकी वैज्ञानिक आयन डेस्जार्डिनले लमजुङमा बस्दा देखेकी रहिछन् त्यहाँका मानिस दाँत दुख्दा, घाँटी दुख्दा र ज्वरो आउँदासमेत ढोबिनी' नामको एउटा बिरुवाको जराको बोक्रा वा फल चपाउने गर्थे । आयनले उक्त बिरुवामा रहेको रासायनिक तत्त्व अमेरिका लगेर परीक्षण गरिन् । साँच्चिकै त्यस बिरुवामा गिँजा रोगाउने ब्याक्टेरिया (पोरफाइरोमोनास गिन्गिभालिस्) विरुद्ध प्रभावकारी ६ किसिमका ट्राइटरपेन्वाइड ग्लाइकोसाइड्स' तत्त्व भेट्टाए । उक्त नतिजा जर्नल अफ् नेचरल प्रडक्टस्' वर्ष ६२ (सन् १९९९) मा प्रकाशित छ । धेरै वर्षपछि दाँत दुख्नेहरूलाई लाल दन्तमञ्जन राम्रो हुन्छ भन्ने सुनेँ र प्रयोग गर्न थालेँ । सुरुमा वैद्यनाथको र पछि डाबरको । त्यसको लत् नै पयो । त्यसले दाँत नमाझेसम्म सन्तुष्टि नै नहुने । त्यसमा सुर्ती भएकाले हल्का नशा पनि लाग्थ्यो । कामविशेषले विदेश जाँदा र अध्ययनार्थ डेनमार्क बस्दा पनि लाल दन्तमञ्जन नै लगिन्थ्यो । यद्यपि बीचबीचमा दुख्नेचाहिँ छुटेको थिएन । एक दिन मेरा गुरु डा सुरेशबिहारी माथुरले दिनमा कतिपटक दाँत माझ्छौ भनिसोधे । जवाफ दिएँ एकपटक, बिहान मुख धुँदा । उनले भने, होइनदुईपटक माझ्नुपर्छ, बिहान र बेलुकी, त्यो पनि खाना खाएपछि, बिहान मुख धुँदा आवश्यक छैन । त्यो दिनदेखि दिनको दुईपटक दाँत माझ्न थालेँ । धेरै राहत मिलेको महसुस भयो । उनैले डेन्टिस्टकहाँ गएर दाँत सफा गर्न पनि सल्लाह दिए । डेनमार्कमै रहँदा नेपालीलाई अभिभावक भै माया गर्ने एकजना घनिष्ट मित्र बनेकी थिइन्, बिर्गिट निल्सन । संयोगले उनी डेन्टिस्ट नै थिइन् र उनको आफ्नै क्लिनिक थियो । दाँत सफा गर्न उनीसँग सल्लाह गरेँ । उनैले सफा गर्ने भइन्, निःशुल्क । दाँत सफा गर्नेलाई स्केलिङ' भन्दो रहेछ । ३५ वर्षको हुँदा पहिलोपटक सफा गर्न बसेको । त्यसबेला तिनीसँग स्वचालित (अटोमेटिक) क्लिनर थिएन, सुइरो नै प्रयोग गर्थिन् । सुइरोले कोट्याउँदा र घोच्दा दुख्थ्यो नै । नसहेर सुखै थिएन । सफा गरेपछि मुखै हल्का लाग्यो । पैंतीसौँ वर्षदेखि जम्मा भएको दन्तलेउपत्थर एकैपटक सफा हुन सकेन । अर्को हप्ता आउनू भनिन् । त्यसै गरेँ । कसैबाट सुनेको थिएँ, दाँत धेरै सफा गराउनु हुन्न । दाँतको जरा कमजोर हुन्छ । त्यस्तो होइन रहेछ । अध्ययनकै सिलसिलामा डेनमार्कबाट एक हप्ताको लागि नर्वे गइयो । होटेल कोठामा मेरो मिल्ने साथी जिम्बाब्वेका केम्स मगुनी र म पर्यौँ । उनलाई मैले धेरै समयदेखि प्रयोग गर्दै आएको दाँत माझ्ने ब्रसको टिकाउ देखाएँ । उनले तुरुन्तै प्रतिक्रिया जनाए, नो नो आर यु क्रेजी (होइन होइन, तिमी बहुलाएका छौ) । यस्तो पुरानो ब्रस प्रयोग गर्नु हुन्न । त्यसबेला थाहा पाएँ, ब्रस तीनचार महिनामा फेर्नुपर्ने रहेछ । पुरानो ब्रसले दाँत राम्रो सफा हुँदैन र गिजालाई पनि असर गर्छ । एक दिन बिर्गिटलाई कति मिनेट ब्रस गर्ने भनेर सोधेँ ? जवाफ थियो, ब्रस गर्ने तरिकामा भरपर्छ । सही तरिकाले ब्रस गर्ने हो भने दुई मिनेटले पुग्छ । ब्रस गर्दा दायाँबायाँ दल्नुभन्दा तलमाथि, भित्रबाहिर र कुनाकाप्चासम्म पुग्ने गरी गर्नुपर्छ । सन् १९९४ मा फिल्ड अनुसन्धानको लागि नेपाल फर्केँ । एक दिन दाँत साह्रै दुख्यो । डेन्टिस्टकहाँ जाने निधो गरेँ, नेपालमा पहिलोपटक । पुल्चोकमा चैत्यसँगैको गल्लीमा एउटा डेन्टल क्लिनिक देखेँ, त्यहीँ गएँ । महिला डेन्टिस्ट थिइन् । दाँत झिक्नै (एक्स्ट्र्याक्ट) पर्छ भनिन् । म केही दिनमा डेनमार्क फर्कनुपर्ने भएकाले सोधेँ अहिलेलाई नझिक्दा हुन्न र ! जवाफ थियो, किन नहुनु, यतिका वर्ष त भइरहेको छ । दुखाइ कम गर्ने औषधि र एन्टिबायोटिक दिइन् । म दाँतको उपचार वा सफा गर्न जाँदा कहिल्यै कतिपटक, कसरी, र कहिले दाँत माझ्छौ भनेर सोधेको थाहा छैन । ब्रस र ब्रसको किसिमअवस्थाबारे सोधेको थाहा छैन । यतिमात्र सोधेर नजान्नेलाई सही उपाय बताइदिने हो भने धेरैलाई राहत मिल्छ । डेनमार्क फर्कें, अध्ययनको अन्तिम चरण थियो । एक दिन दाँत ज्यादै दुख्यो । डानिडा फेलोसिप सेन्टर (डीएफसी) लाई थाहा दिएँ । (डीएफसीले छात्रवृत्तिमा गएकाहरूको रेखदेख र प्रशासनिक मामिलामा सहयोग गथ्र्यो ।) नजिकैको डेन्टिस्टकहाँ समय लिएर पठाए । भाँचिएको दाँत खोक्रो भइसकेको थियो, त्यसैको असर सँगैको दातमा पनि परिसकेको थियो । डेन्टिस्टले अगाडिका दुइटा दाँत झिक्ने र पे्रमसहित नक्कली दाँत राख्ने सुझाव दिए । त्यसको मूल्य पर्ने भो ६ हजार डेनिस क्रोनर अर्थात् त्यसबेलाको दरमा ६० हजार रुपैयाँ । त्यसमध्ये पाँच हजार क्रोनर डीएफसीले र एक हजार मैले बेहोर्नुपर्ने भो । सोहीबमोजिम नक्कली दाँत राखियो । मैले सोधेँ, कति टिक्छ ? तिम्रो जिन्दगीभर । यो आजभन्दा २० वर्षअघिको कुरा हो । नक्कली दाँतसँग विस्तारै अभ्यस्त भइयो । दिनभरि लगाउने, दाँत माझ्दा र सुत्ने बेलामा फुकालेर पानीमा डुबाएर राख्ने । (अहिले त घरमा बस्दा जहिले पनि फुकालेकै हुन्छु । अढाई वर्षकी नातिनीले बाको दाँत खोइ भनेर जिस्क्याउँछिन् ।) दाँत दुख्ने धेरै कम भयो । पहिला दुईतीन महिनामा दुख्ने, त्यसपछि ६८ महिनाको फरकमा दुख्न थाल्यो । त्यसबेला नेपाल फर्किसकेको थिएँ । नेपालमा पनि सुविधायुक्त डेन्टल क्लिनिकहरू प्रशस्त भइसकेका थिए । महाराजगन्जस्थित कान्तिपुर डेन्टल क्लिनिकमा गएँ । परीक्षणको सुरुमै प्रमुख डाक्टरले मेरो नक्कली दाँतको सट्टा त्योभन्दा राम्रो देखिने र सुविधायुक्त दाँत राख्न सुझाव दिए । त्यतिबेला ७५ हजार रुपैयाँ जति लाग्ने बताए । मेरो चाहना थिएन । महिला डेन्टिस्टले उपचार सुरु गरिन्, दाँत सफाबाट । गिजाबाट रगत आउनेलाई जिंक सल्फेट' को झोल औषधिले मालिस गर्ने र गिजालाई माथिबाट तल निचोरेर सफा गर्ने । सहन सक्नेजति तातो नुनपानीले दिनमा तीनचारपटक कुल्ला गर्ने । यी कुरा त्यहीँबाट सिकेँ । नुनपानीले दाँतलाई सेतो बनाउँछ भन्ने पनि थाहा पाएँ । लाल दन्तमञ्जन प्रयोग गर्ने गरेको पनि बताएँ । ठीक छ, अरू मञ्जन प्रयोग गर्दा पनि फरक पर्दैन भनिन् । किन हो कुन्नि त्यसपछि लाल दन्तमञ्जन चटक्कै छोडेँ र चलनचल्तीको मञ्जन प्रयोग गर्न थालेँ । यति हो कि सधैँ एकै ब्रान्डको होइन दुईतीन महिनामा मञ्जन फेर्छु । यो कुरा मैले मेरी श्रीमतीबाट सुनेको, तिनले पनि कुनै डेन्टिस्टबाटै सुनेकी । यसरी मञ्जन फेर्दा मुखभित्र हुने हानिकारक जीवाणुहरूले मञ्जनविरुद्ध प्रतिरोधात्मक शक्ति (रेसिस्टान्स) विकास गर्न पाउँदैनन् भन्ने मान्यता हो । यसरी धेरै वर्षदेखिको दाँत दुखाइबाट गएको १४१५ वर्षदेखि धेरै हदसम्म छुटकारा पाएँ । यदाकदा दुखाइ फर्कन्थ्यो र उपचारको लागि गइहाल्थेँ । मेरी छोरी क्षितिज पब्लिक डेन्टल कलेज नयाँबजारमा डेन्टिस्ट्री (बीबीएस) पढ्न भर्ना भइन् । विद्यार्थीका बाबुआमालाई उपचारमा ५० प्रतिशत छुट पाउने भएकाले म पनि ग्राहक बनेँ । दाँत दुख्दा र नियमित सफाइको लागि जान्थेँ । छोरीको पढाइ सकियो, सुविधा पनि सकियो । अहिले छोरीकै साथीहरूले खोलेको स्वस्तिक डेन्टल हस्पिटल' मा जान्छु । दाँत भर्ने (फिलिङ) र सफाइ गर्ने गर्छु । एउटा दाँतको जरा उपचार (क्राउन रुट टेटमेन्ट) भयो, त्यसलाई बचाउन स्टिलको खोल (क्राउन) पनि राखियो । महँगै पर्ने रहेछ । केही महिनाअघि क्राउन त गायब भएछ, चालै नपाई निलेछु क्यारे । फेरि नयाँ क्राउन राखियो, त्यो पनि तीन महिना नपुग्दै फुत्कियो । तर चाल पाएकोले हराएन । दाँत धेरै खिइसकेकाले राम्ररी नटाँसिएको रहेछ । फेरि कहिले फुत्किने हो थाहा छैन । आजभन्दा २० वर्षअघि डेनमार्कमा राखेको नक्कली दाँतलाई कास्ट पार्टसियल डेन्चर' भन्दो रहेछ, जुन अहिले आउटडेटेड भइसकेको छ । अहिले पनि स्वस्तिकमा जाँदा पहिले कान्तिपुर डेन्टल क्लिनिकमा भैँ नयाँ प्रविधिअनुसारको दाँत राख्न सुझाव पाउँछु । मचाहिँ अहिलेकैमा सुविस्ता भएकोले टार्दै आएको छु । तर नक्कली दाँतको कारण अरू दाँतले गिजा छोड्दै ल्याएको रहेछ । त्यसैकारण हावाले मात्र पनि दाँत सिरिङ हुने समस्या आएको छ । अब त नयाँ विकल्प सोच्नैपर्ने जस्तो छ । यसको लागि दुई विकल्प सुझाएका छन् । दुवै स्थायी, अहिलेको झैँ झिकिरहनुनपर्ने । एउटालाई फिक्स पार्सियल डेन्चर' भन्दो रहेछ र केही दिनभित्रै राख्न सकिने र अर्को डेन्टल इन्प्लान्ट', जुन विभिन्न परीक्षणबाट उपयुक्त पाइएमा तीनचार महिना लगाएर राख्न सकिने । अहिले दाँतका केही भाग सिरिङ हुने भएकाले बीचबीचमा सेन्सोडाइन पेस्ट' प्रयोग गर्छु । दाँत सड्न (दाँतमा कीरा लाग्यो भनेर बुझिने) बाट बच्न क्याभिटी प्रोटेक्सन' गुण भएका मञ्जन पनि छन् । यी मञ्जन प्रयोग गर्दा ब्रसपछि पनि थप दुईतीन मिनेट मञ्जनको फिँजलाई मुखभित्रै कुलकुल गरेर राख्दा त्यसको प्रभावकारिता बढ्छ भनेर स्वस्तिकका डेन्टिस्टबाट सिकेको छु । डेन्टिस्टहरू सिन्का (टुथपिक) ले दाँत नकोट्याउनू भन्छन् । एक प्रकारको धागो पाइन्छ, त्यो प्रयोग गर्न सुझाउँछन्, जसले गिजालाई असर गर्दैन । भर्खरै पानीको फोहराले दाँतको कुनाकाप्चा सफा गर्ने उपकरण छोरीबाट उपहार पाएको छु । प्रयोगचाहिँ गरेको छैन । अन्त्यमा, डेन्टिस्टहरूसँगको मेरो एउटा अनुभव, यसलाई गुनासो भन्दा पनि हुन्छ । म दाँतको उपचार वा सफा गर्न जाँदा कहिल्यै कतिपटक, कसरी, र कहिले दाँत माझ्छौ भनेर सोधेको थाहा छैन । ब्रस र ब्रसको किसिमअवस्थाबारे सोधेको थाहा छैन । यतिमात्र सोधेर नजान्नेलाई सही उपाय बताइदिने हो भने धेरैलाई राहत मिल्छ । डेन्टिस्टले भन्नु र अरूले भन्नुमा धेरै फरक पर्छ । जे होस्, दाँतको समस्या आउनुमा नियमित दाँत ब्रस नगर्ने, गरे पनि सही तरिकाले नगर्ने, बेलाबेला दाँत सफा नगराउने, दाँत दुख्दा डेन्टिस्टकहाँ नजानेलगायत धेरै चिसो, धेरै तातो, गुलियो, पान, सुर्ती, सुपारी आदिको सेवन आदिलाई लिइन्छ । तिनका अलावा हामी खानासँग अन्जानमा ढुंगा चपाउँछौँ, मासु खाँदा हड्डी चपाउँछौँ। मलाई लाग्छ, यी कुराले पनि दाँतलाई असर पारिरहेको हुन्छ । जे होस्, प्रत्येक दिन बिहान र बेलुकी खाना खाइसकेपछि दाँत माझ्ने र अरू बेलाको खाजा नास्तापछि कुल्ला गर्ने । ब्रस प्रत्येक तीनचार महिनामा फेर्ने । मञ्जन पनि दुईतीन महिनामा पालोपालो फेर्ने । दाँत दुख्न लागेजस्तो भएमा आपूले सहन सक्ने तातो नुनपानी (एकचौथाई जति अट्ने ग्लासमा आधा चिया चम्चा नुन मिलाएर) ले दिनमा दुईतीन पटक कुल्ला गर्ने । दाँत दुखेमा वा दाँतको कुनै भाग कालो भएर गएको देखेमा (नदुखे पनि) डेन्टिस्टकहाँ जान अल्छी नगर्ने । कम्तीमा एक वर्षमा एकपटक दाँत सफा गर्ने । यिनै हुन्, म दाँतको रोगीको भोगाइमा आधारित सुझाव ।"
नागपञ्चमीमा मष्टो मेला,"हिमवत् खण्डले ब्रह्माण्ड नै महादेवको राज्य मानेको छ । कालान्तरमा शक (खस) बहादुर भन्ने व्यक्तिले ठूलो तपस्या गरेपछि महादेवले तिनलाई नाम बदलेर देवराज इन्द्र राखेको र उनैलाई आफ्नो राज्य प्रदान गरेका थिए । यिनै स्वर्गका राजा देवेन्द्रका छोरा तथा पृथ्वीका राजा हुन्, श्री मष्टो देवता । पृथ्वीका राजा मष्टोदेवको बारेमा विख्यात कुशा भट्टको फागमा कसका पुत गोसाई कसका जाया, इन्द्रका पुत गोसाई मण्डाल्नीका जाया (छोरा) भनेर मष्टोलाई स्वर्गका राजा देवराज इन्द्रका छोरा भनी उल्लेख गरेको पाइन्छ । यस्तै मष्टोबारे आजसम्म लेखिएका कृतिहरूमा सबैभन्दा बढी प्रमाणिक कृति मष्टो संस्कृति र परम्परा भन्ने पुस्तकका लेखक श्यामबहादुर खड्काले मष्टो इन्द्रका छोरा जयन्त भनी ठोकुवा गरेका छन् र मष्टोको मूल भूमि जुम्ला भन्ने उल्लेख गरेका छन् । मष्टो सम्बन्धमा यसअघिका प्रायः लेखकहरूले नाम र उत्पत्ति स्थानबारे भ्रमपूर्ण कुरा अघि सारेको पाइन्छ । योगी नरहरिनाथ, बालकृष्ण पोखरेल, प्रेम कैदी र कर्णाली सेतीका लेखकहरूबाहेक अन्यले मष्टोलाई मष्ट, मस्त वा मष्टा लेख्ने जस्ता भ्रमपूर्ण शब्दावली प्रयोग गरेको देखिन्छ । यस्तै मष्टोको संख्याबारे पनि विद्वान्हरूमा अहिले पनि विवाद भइरहेको पाइन्छ । तर मष्टो संस्कृति र परम्परा भन्ने पुस्तकको पाना ४०३ मा मष्टो देवताको फागमा १६ बहिनी दुर्गा देवी एक्लो भाइ मष्टो भनी बझाङ सुवेडाका हर्कबहादुर बमको स्रोतबाट मष्टो धेरै नभएको र उनका अवतार एवं स्थानले नाम अनेक कहलिएको देखिन्छ । मष्टो देवताबारे द ट्रिव्युन चण्डिगढबाट १२ सेप्टेम्बर २०१० मा प्रकाशित समाचारमा मष्टो देवता नेपालबाट बद्रीनाथ जुहार्न गएका तीर्थयात्रीको डोकोमा आएको शिला त्यही बसेको भनी चण्डाक मष्टोबारे उल्लेख गरिएको छ । विश्वभर फैलिएका मुख्यतया नेपाली र अन्य हिन्दुहरूका कुल देवता हुन् मष्टो । मष्टोबारे मष्टो संस्कृति र परम्परा पुस्तकको भूमिकामा इतिहासकार प्रेम कैदीले योगी नरहरिनाथ र बालकृष्ण पोखरेलको हवाला दिँदै मष्टो विश्वका आदि संस्कृतिको मूल भएको उल्लेख गरेका छन् । कैदीले मष्टो भोटमा मण्डला पूजा गर्दा राजाहरूका राजा महाराजा भनी पहिलो भाग चढाइने ग्याल्बो पेहार हुन सक्ने दाबी गरेका छन् । तर पेहारलाई ब्रह्मा, विष्णु र महेश्वरको सिंगो अवतार दत्तात्रयलाई मानिएको पनि कैदीको भनाइ छ । उनले बेबीलोनका देवता अहुर मज्दासँग जोडेर पारसीहरूका देवता तथा बेबीलोनको सभ्यताका निर्माता पृथ्वीका राजा नै हुन सक्ने दाबी गर्दै जुम्लाको हाल कालिकोटमा पर्ने बडिमालिकाको मन्दिरपूर्वको भूभाग जालन्धर राजाको राज्य रहेको र मष्टोका प्रशस्तिहरूमा उल्लिखित जालन्धर भन्ने स्थान यही रास्कोट क्षेत्र रहेको दाबी गरेका छन् । यस्तै रास्कोटको विजयपुरमा मात्र दुधे मष्टोको माँडु (मन्दिर) रहेको र त्यहाँमात्रै दुधे मष्टोका धामी हुनुले पनि मष्टोको आदि थलोबारे धेरै विवाद गर्नु आवश्यक रहँदैन भनी पंक्तिकारको जिज्ञासालाई शान्त पारेका छन् ।द ट्रिव्युनले मष्टोलाई पानी बर्साउने देवता भनेको छ । उत्तराखण्डमा मष्टो पूजा र तीनदिने मेला मष्टोलाई यहाँ कुलदेवता मोष्टा भनिन्छ । डा राम सिंहले राग भाग काली कुमाउँ भन्ने पुस्तकमा मष्टोलाई इन्द्रको छोरा र धेरै ठाउँमा पुजिने देवता भनेका छन् । यिनलाई कुमाउका विभिन्न भागहरू थलकेदार, ध्वज, लटौडा आदि स्थानमा पूजा गरिन्छ । कुमाउको चम्पावतको खिलापित्ती फाँटमा अखिल तारिकादेवीको मन्दिरबाहिर मष्टोको पूजास्थल पनि छ । सुइगाउँ र जौलाडी (लोहाघाट देवीधुरा मार्ग) बाट एक किलोमिटर टाढा पाटी भन्ने गाउँमा देवदारुको घना जंगलभित्रको मन्दिरमा पनि मष्टोको पूजा हुन्छ । तामलीमा कालछिन (कालसैन), मस्टो आदि देवताको पूजा हुन्छ । यिनको कुनै मूर्ति नभई मन्दिरभित्र रहेका पवित्र शिलालाई देवता मानेर पूजा गरिन्छ । चम्पावतको तल्लो क्षेत्रमा लद्या नदीनजिकै मष्टोको नामबाट ठाउँको नामसमेत मोष्टा बकौडालाई मोष्टागाउँ पनि भनिन्छ । केही मानिसहरूले मोष्टा नाम भएको कारणले मोट्टा (निगाला) को मान्द्रो पनि मान्ने गरेका छन् । मष्टोको मन्दिरमा नागपञ्चमी (भदौ पञ्चमी) को दिनमा सरकारी स्तरमै स्थानीय प्रशासन तथा राज्य सरकारबाट तीनदिने साँस्कृतिक मेलाको आयोजना गर्ने गरिएको छ । सो अवसरमा मष्टो देवताका डोलानजिकैको गाउँबाट ल्याउने र पूजा सकिएपछि सो डोला फिर्ता लग्ने प्रचलन छ । उत्तराखण्डको कुमाउअन्तर्गतको प्रमुख सहर पिथौरागढबाट ६ किलोमिटर पश्चिम उत्तरमा पर्ने ६ हजार फिटको उचाइमा रहेको चण्डाकमा मष्टो देवताको मन्दिर रहेको छ । स्थानीय मानिसहरू यसलाई मोस्टामानु (माँडु) भन्छन् । उनलाई मौसम तथा वर्षाका देवता इन्द्रका पुत्र र पृथ्वीमा इन्द्रको निर्देशनको पालना गर्ने गरी प्रतिनिधिको रूपमा लिइन्छ । स्थानीय मानिसहरू परम्परागत रूपमा यी देवतालाई पनि मौसम वा वर्षाका देवता मान्छन् । वर्षा नभएमा यिनको पूजा गरेर पानी माग्ने चलन छ । होम र पूजापछि पानी पर्ने विश्वासका कारण मानिसहरू सुक्खा मौसम भए पनि उनको मन्दिरमा छातासमेत बोकेर जान्छन् । यहाँ सधैँ साँच्चिकै पानी पर्ने गरेको उदाहरण छन् । यहाँ माथिपट्टि ढिस्कोमा पक्की मन्दिर बनाइएको छ । यो मन्दिर सफा, सुग्घर गरी राखिएको छ । मष्टोको मन्दिरमा नागपञ्चमी (भदौ पञ्चमी) को दिनमा सरकारी स्तरमै स्थानीय प्रशासन तथा राज्य सरकारबाट तीनदिने साँस्कृतिक मेलाको आयोजना गर्ने गरिएको छ । सो अवसरमा मष्टो देवताका डोलानजिकैको गाउँबाट ल्याउने र पूजा सकिएपछि सो डोला फिर्ता लग्ने प्रचलन छ । कसैकसैले मष्टोलाई नागपञ्चमीमा पूजा हुने गरेकाले शक्तिशाली नागको रूपमा पनि मान्ने गरेका छन् । मष्टोको मन्दिरमा उनीसँगै गणेश र अन्य देवीदेवता महाकाली, पशुपतिनाथ, लाटा देवताको पवित्र शिलाको पूजा गरिन्छ । नागपञ्चमीमा पूजा गर्न नसक्नेले ऋषि पञ्चमी अथवा श्रीपञ्चमीमा पनि पूजा गर्दछन् । चम्पावतमा गणेश चौथीमा पूजा गरिन्छ । मष्टोले बलि नलिए पनि गणहरू रक्तभोगी भएकाले तिनीहरूलाई सन्तुष्ट पार्न मन्दिरनजिक राँगा तथा बोकाको बलि हुन्छ । उत्तराखण्ड क्षेत्रमा अरू देवताको पूजा जागर (भजन) द्वारा हुने गरे पनि यिनको पूजामा कुनै जागर गाइँदैन । मष्टोको मन्दिरमा हवन गरेर यज्ञको आयोजना गरिन्छ । बाजागाजाको तालमा धामी नाचसहित पूजा हुन्छ । मष्टोका मन्दिरहरूमा भक्तजनहरूले शिवरात्रिमा पनि पूजा गर्ने गरेका छन् । मुख्य मन्दिरको सामुन्ने कालभैरव र बटुकभैरवको मन्दिर छ । उक्त मन्दिरमा एक पत्थर पनि रहेको छ, जसलाई शक्ति पाषाण भनिन्छ । यसलाई नौ मानिसहरूको एकएक औँलाको बल दिएर उठाइन्छ ।मानिसहरू पिथौरागढ आसपासको सोर उपत्यका, काली कुमाउलगायत उत्तराखण्डका विभिन्न भाग र नेपालबाट समेत मेलामा उपस्थित हुन्छन् । मेलामा जम्मा भएका मानिसहरूले आफूले उत्पादन गरेका कृषिजन्य सामान परम्परागत रूपमा बेच्ने र आवश्यक परेको मानिसले किन्ने गर्दछन् । कृषि उत्पादनबाहेक काठ तथा फलामका आवश्यक साधनहरूको समेत खरिदबिक्री हुने गर्छ । मानिसहरू अघिल्लै दिन जम्मा भएर परम्परागत कुमाउनी लोकगीत र नाचको आयोजना गर्दछन् । पहिले सवारीको आवागमन कम हुँदा आसपासका मानिसहरू मात्र जम्मा हुन्थे । सवारीको सुलभताले अहिले हिन्दुस्तान, नेपाल तथा तिब्बतका ठूला सहरहरूबाट समेत मानिसहरू आउन थालेका छन् । आफ्ना सामानहरू बिक्री गर्न ठूला व्यापारीहरू पनि यस मेलामा ठूलो भीड लाग्ने मानव सागरका कारण आकर्षित भएको पाइएको छ । मन्दिरपरिसरमा एउटा ठूलो पिङ छ । मष्टोकी बहिनीहरू आएर पिङ खेल्छन् भन्ने विश्वास गरिन्छ । यहाँ एउटा आश्चर्यको विषय के छ भने पिङ हल्लिरहेको हुन्छ तर पिङ खेलिरहेको मानिस देखिँदैन ।स्थानीय किम्वदन्ती र पंक्तिकारलाई स्थानीय पूजारी तथा जानकार व्यक्तिहरूले भनेअनुसार पहिलेपहिले उक्त स्थान भएर बाटो पश्चिम कुमाउ, गढवाल, बद्रीनाथ तथा केदारनाथतर्फ जान्थ्यौँ । त्यही बाटो भएर विभिन्न ठाउँका मानिसहरूका साथै नेपालीहरू पनि हिँड्ने गर्थे । एकपटक नेपाली तीर्थयात्रीहरूको समूह डोको बोकेर त्यो बाटोबाट बद्रीनाथतिर जाँदा साँझपख अँध्यारो हुँदै जान थालेकाले हाल मन्दिर रहेको ठाउँमा बास बस्न भनी डोकाहरू भुइँमा राखे । तिनीहरूमध्ये एकजनाले सिलौटो बोकेको थियो । उनीहरूले खाना पकाउन थाले र नुन पिस्ने सिलौटोसमेत निकाले । त्यसपछि सिलौटो डोकामा राखी सुते । बिहान डोको उठाउन लाग्दा त्यो डोको राखिएको ठाउँबाट उठेन । नेपालीहरूलाई आफूसँग मष्टो आएको र त्यहीँ बस्न खोजेको आभास भयो । मष्टो देवताको इच्छाअनुसार उनलाई यसै ठाउँमा स्थापित गरेर पूजाआजा हुन थाल्यो । उक्त सिलौटोलाई अहिले मन्दिरभित्र राखी पूजा गर्ने गरिन्छ । त्यहाँका स्थानीय मानिसहरूले मष्टोलाई नेपालीहरूले ल्याएको र नेपालबाट आएको नेपालका देवता भनी मान्ने गरेका छन् । उक्त डोको ढुंगामा परिणत भइसकेको रहेछ । डोकाको आकारको ढुंगो मन्दिरको चौरमा घोप्ट्याएको जस्तो अहिले पनि देख्न सकिन्छ । एक अर्को मान्यताअनुसार यी देवतालाई सोर उपत्यका क्षेत्रमा शासन गर्ने तत्कालीन बम्म (बर्मा) हरूले आफ्नो कुल देवताको रूपमा नेपालबाट ल्याएका थिए । उनीसँगै पूजा हुने आमा कालिका तथा भाइ असुरको सहयोगमा उनले पृथ्वीमा शासन गर्दछन् । आफ्ना दुस्मनहरूको नाश गर्न उनी आफ्नो हतियार, चौबीसवटा बज्रहरूको सहायता लिन्छन् । चौसठ्ठी योगिनीहरू, बाउन्न वीर तथा असी मसानहरूका साथै भूदनीबयाल नामक आँधी तुफान आवश्यक पर्दा प्रयोग गर्ने गरी उनको नियन्त्रणमा रहन्छन् । मष्टोले जस्तोसुकै असम्भव काम गर्न सक्छन् भन्ने मान्यता छ । स्मरण रहोस्, चौसठ्ठी योगिनी मष्टोको नियन्त्रणमा हुने भएकोले मष्टो पूजकले कुनै तान्त्रिक पद्धतिमा पूजा गर्नु आवश्यक मानिँदैन ।"
आजको नाग पञ्चमी र यसको परम्परा,"मानव सभ्यताको शिशु बिहानीमा आदिम मानवको आद्यःचेतनाले प्रकृतिको विनासकारी र कल्याणकारी रुपलाई अदृष्य शक्तिद्धारा सञ्चालित भएको ठान्यो । अदृष्य शक्तिप्रतिको डर अनि त्रासको साथसाथै आस्था र समर्पणको आधारमा प्रकृतिलाई दैवीकरण गर्यो । प्रकृतिका विविधरुपलाई फरक फरक शक्तिद्धारा सञ्चालित भएको विश्वासमा वहुदेववादको कल्पना गरियो । अतः विश्वको हरेक सभ्यतामा विकसित धर्म र संस्कृतिले प्रकृतिपूजालाई अपनाएको पाईन्छ । आदिम सभ्यताको उत्खनन्बाट प्राप्त पुरातात्विक सामाग्रीहरुको आधारमा प्राचीन मानव प्रकृतिपूजक रहेको पुष्टि हुन्छ । फरक यति हो कि देश,काल, वातावरण र पर्यावरण अनुसार पूजा, उपासना र साधना पद्धति फरकफरक हुन्छ । हिन्दू धर्म र दर्शनमा प्रकृति लगायत समस्त विश्वकल्याणको लागि उपासना र प्रार्थाना गरिन्छ । यस्ता उपासना र अनुस्ठानको भित्रि उद्धेश्य वातावरणीय र पर्यावरणीय सन्तुलनलाई कायम राख्ने रहेको देखिन्छ । कतिपय हिन्दू राजाहरुले त आफूलाई सूर्यवंशी, चन्द्रवंशी र नागवंशी भनेर आफूलाई परिचित गराउँनुमा प्रकृतिपूजन प्रतिको आस्था भाव नै हो । प्रकृतिपूजा र उपासनाको परम्परामा हिन्दूहरुले मनाउँने नागपञ्चमीले पर्यावरणीय महत्वलाई झल्काउँछ नै,अर्कोतिर हिन्दू धर्मको दार्शनिक पक्षलाई सम्झाउँ छ । सिधा भाषामा भन्नु पर्दा नाग भनेको सर्प हो । सर्पले प्रकृतिमा भएको विषाक्त तत्वहरुलाई आफूमा ग्रहण गरेर प्राकृतिक सन्तुलनलाई कायम राख्दछ । हिन्दूहरुले अमृत समान दुध दिने गाईलाई जसरी आमा समान मानेर पूजा गर्छन, त्यसरी नै विष ओकल्ने सर्पको पूज गर्ने जाती त हिन्दूधर्मी आर्यहरु नै हुन् । यसरी नागपञ्चमी मनाउँनुको महत्व प्रष्टिन्छ । (हरिराम जोसी अभिनव स्ंस्कृति कोष, पृष्ठ ४९०) आज पनि भारत तथा नेपालमा आफूलाई नाग जातीका सन्तान मान्ने जातीहरु छन् । भारतमा त नागाल्याण्ड भन्न्ो ठाउँ बिशेष प्रख्यात छ । प्रजातीय शास्त्रले नाग जातीलाई मंगोल मूल आदिबासी हुन भनि व्याख्या गर्दछ । सिन्धु नदी पार गरेर आएका आर्यहरु अर्थात हिन्दूहरुले याहाँको आदिवासीका संस्कृति तथा तिनका परम्पराहरुमा आफूलाई समाहित गर्नु हिन्दूहरुको उच्चतम धार्मिक सहिष्णुता हो भन्ने प्रष्टिन्छ । नागपञ्चमीको पौराणिक तथा ऐतिहासिक आधार सिन्धुघाँटी सभ्यताको उत्खनन्को क्रममा नग्न आकृतिको तपस्यारत योगीराज शिव र सर्पका आकृतिहरु प्राप्त भएका छन् । ऋगवेदमा नाग पूजाको उल्लेख पाइृदैन तर ईन्द्रलाई अहि (सर्प) भनिएको पाईन्छ । अथर्ववेदमा आदिजातीको रुपमा नागको उल्लेख परेको छ । आपस्तम्भ गृहसुत्रमा श्रावण महिनामा सर्पवलीकृत्य गरिने चर्चा परेको छ । महाभारत कथा अनुसार पाण्डुपुत्र अर्जुनले नागकन्या उपलीसङ्ग, रघुवंशमा नागकन्याहरुको विवाह रघुवंशसङ्ग भएको आदी प्रसंगले नागजातीको प्राचीनताको आधार प्रष्ट हुन्छ । (हरिराम जोसी अभिनव स्ंस्कृति कोष) ईतिहासकारहरु अनुसार विश्वविजेता अलेक्जेण्डर नाग जातीका थिए । एसिया माईनरको प्राचीन मुद्राहरुमा सर्पका आकृती अंकित गरिएका छन् । आठौं शताब्दि ईपू देखि प्राप्त भएका (पञ्चमार्कड) आहत मुद्राहरुमा सर्पाकार आकृतिहरु पाईन्छ । ईजरायलका राजा योथवले नागपूजाको लागि एक मन्दिर स्थापना गरेका थिए । (हरिराम जोसी अभिनव स्ंस्कृति कोष, पृष्ठ ४९०) पौराणिक साहित्यहरुमा नागजातीको सन्दर्भमा व्यापक परिचर्चा परेको छ । शेषनागले सम्पूर्ण पृथ्वीलाई धारण गरेको र भगवान विष्णु क्षिर सागरमा शेष शैय्यामा शयन गरेको कथन छ । भगवान शिवजीले नागपुजा देवताहरुको लागि पनि दुर्लभ पूजा भन्नु हुन्छ । यमुना नदिमा वसेर कालीनागले जल विषाक्त बनाएको र भगवान श्रीकृष्णले काली नागलाई दमन गरेको हरिवंश पूराणमा उल्लेख छ । महाभारतको आदी पर्वमा उल्लेख भएको कथा अनुसार तक्षक नागले डसेर राजा परिक्षितको मृत्यु भएपछि जन्मजेयले आफ्नो बाबुको मृत्युको बदला लिन सम्पूर्ण सर्प जातीको वंश विनासको लागी विशाल सर्पयज्ञ गरेका थिए । सम्पूर्ण सर्प जातीको नास हुने देखे पछि बासुकी नागले आफ्नी बहिनीको सहायता लिए । कथा अनुसार बासुकी नागका भाञ्जा आस्तिकले र ब्रम्हा ऋषीले राजा जन्मजेयलाई सम्झाई बुझाई प्रतिषोध नलिन आग्रह गरे पछि राजा जन्मजेयले बिशाल सर्पयज्ञ रोकेको दिन पञ्चमी तिथी परेकोले यसै दिनको सम्झनामा नागपञ्चमी मनाउँन थालिएको पौराणिक कथन छ । ( विणा पौड्याल नेपालमा नाग पूजा ) अमरकोषको अनुसार सर्पका २५ नाम भए पनि विशेषर्रुपले अनन्तो बासुकी पद्म महापद्ममश्च तक्षक, कुलिर कर्कटो च शंखाश्चाष्टौ नाग प्रकीर्तिता भनि अष्ट नागको सम्झना गरिन्छ । नेपालमा नाग प्रजातीको प्राचीनता वास्तवमा काठमाण्डौ उपत्यका अर्थात नेपालमण्डललाई पाशुपत क्षेत्रको साथसाथै वासुकी क्षेत्र पनि भनिन्छ । आज पनि हिन्दू तथा बौद्ध पुरोहितहरुले धार्मिक कार्यमा वासुकीक्षेत्रे भनि शंकल्पवाक्य वाचन गर्दछन् । काठमाण्डौ उपत्यकाको उत्पति नागजाती संग जोडिएको मिथक छ । स्वयम्भू पुराण अनुसार काठमाण्डौ उपत्यका जलमग्न रहेको समयमा नागजातीले शासन गर्दथे । विभिन्न आख्यान्न अनुसार नागहरुलाई नै नेपालको प्रथम आदिबासी हुन् भनि मानिन्छ । हालको नागदहमा तक्षक,कुलिक र कर्कोटक नागको आ श्रयस्थल थियो । महा चीनबाट आउँनु भएका महामञ्जु श्रीले चोभारको पहाड (कच्छवाल पहाड) काटेर पानी बाहिर निकाश गरे पछि सम्पूर्ण सर्पहरु पानी संगै बगेर बाहिर गए । पछि काठमाण्डौ उपत्यकाको रक्षाको लागि महामञ्जु श्रीले कर्कोटक नागलाई टौदह मै बस्ने आज्ञा दिए । हाल पनि टौदहमा विशेष जात्रा पर्वहरु मनाउँने परम्परा छ । प्राचीन सेनवंशावली अनुसार नेपालका मगरहरुलाई नागवंशी भनिएको पाईन्छ । वंशावली अनुसार पार्कोटका मगर राजाहरुको छोरी सेन राजाले विहे गरेको उल्लेख पाईन्छ । त्यस्तै भगवतकृत सेन वंशावलीमा नागभूपतिअप्तशोभा अर्थात नागराजाका ऐश्वर्यले सुहाएका भनी मगर राजाहरुलाई सम्बोधन गरिएको पाईन्छ । नागहरु सरल मानव प्रजाती हुन । त्यस अर्थ योगी नरहरीनाथले नास्ती अपराधौ सः नाग अर्थात जस्को कुनै अपराध गर्दैन त्यो नाग हो भनि नाग प्रजातीको सरलपनाको व्यख्या गर्नु भएको छ । पश्चिम नेपालमा स्थापना भएको खश राज्यका प्रथम शासक लाई पनि नागराज भनिएको पाईन्छ । यस बाट नेपाल सभ्यताको विकासमा नाग जातीको योगदान रहेको तथ्यलाई स्वीकार गर्न कर लाग्छ । निश्कर्ष प्राचीनकाल देखि नै नेपालमा नागपूजा मनाउँदै आएको पाईन्छ । भगवान शंकरले गहनाको रुपमा र भगवान विष्णुले शैय्याको रुपमा प्रयोग गर्ने नाग लाई बौद्ध धर्ममा उत्तिकै श्रद्धाका साथ पूजिन्छ । पञ्चध्यानी बुद्धहरु मध्य उत्तर दिशाका अमोघशिद्धी नागफणा द्धारा रक्षित हुन्छन । बौद्ध ग्रन्थ अनुसार स्वर्ग अर्थात देवलोक मञ्जु श्री देवकुल सङ्ग,मत्र्यलोक सङ्ग पद्मपाणी बोधिसत्व अर्थात नरकुलको नाथ सङ्ग र पाताल( नागलोक) बज्रपाणी नागकुलको नाथ सङ्ग सम्बन्धित मानिन्छ । योगशास्त्र अनुसार मानव शरीरका ७ वटा चक्रहरु मध्य मुलाधार चक्रमा रहेको शुसुप्त शक्ति सर्पाकार कुण्डलीयुक्त अवस्थामा रहेको हुन्छ । यौगिक साधनाको माध्यम बाट उक्त कुण्डलीनी लाई जागृत गराउँदै शह श्रधार चक्रमा समाहित गराएपछि मानवले मोक्ष प्राप्त गर्दछ भन्ने दार्शनिक मान्यता छ । यसकारणले पनि भगवान शिवजीले सर्पलाई गहनाको रुपमा प्रयोग गरेको स्वभाविक लाग्छ । आद्य शक्ति महालक्ष्मीले आफ्नो मस्तकमा लिङ्ग ,योनी र सर्पलाई धारण गर्दछिन् । लिङ्ग र योनी अर्थात प्रकृति र पुरुषको समन्वयबाट जगतको सृजना हुन्छ भने सर्प कालको प्रतिक हो । यस तथ्यले जगतको शृष्टि र प्रलय देवीको कारण बाट हुन्छ भन्ने दार्शनिक मान्यता छ । लिच्छवीकालिन तथा मल्लकालिन अभिलेख तथा विभिन्न वंशावलीहरुमा नाग प्रजाती र तिनको पूजा बारे चर्चा परेको छ । काठमाण्डौ उपत्यकाका विभिन्न धारा,कुवा, ढुङ्गेधाराहरुमा नागदेवको प्रतिमा स्थापना गरिनुमा आध्यामिकता तथा पर्यावरणीय अवधारणा अभिव्यक्त भएको तथ्य प्रष्टिन्छ । अंशुमदभेदागम, शिल्परत्न जस्ता प्रतिमालक्षण (मूर्ति विज्ञान) सम्बन्धि ग्रन्थहरुमा नागदेवको प्रतिमा लक्षणको विषयमा चर्चा परेको छ । शेषशायी विष्णुका मूर्तिहरुमा नागको उत्कृष्ट प्रतिमा निर्माण गरेको आज सम्म पनि बुढा निलकण्ठमा अवस्थित शेषशायी विष्णुको मूर्ति बाट प्रष्टिन्छ । नागपञ्चमकिो पूजा बाट बिभूति पूजा र साम्यदृष्टिको ज्ञान प्राप्त हुन्छ । (हरिराम जोसी अभिनव संस्कृति कोष) विभूति पूजाको अर्थ परमात्माको अंशहरुको पूजा हो भने साम्यदृष्टिको अर्थ समभाव राख्नु हो । नेपालका बौद्धहरुले भगवान पशुपतिनाथको दक्षिणको अघोर मुखलाई वज्रपाणीबोधीसत्वको रुपमा मान्दछन ।काठमाण्डौ उपत्यकामा बनेका मठ, मन्दिर, विहारहरुमा पाईने नागको प्रतिमाहरुले एकातिर हिन्दू ,बौद्ध र आदीबासी जातीहरु बीचको आपसी भाईचाराको बोध गराउँछ भने धार्मिक तथा साँस्कृतिक समन्वयको दर्शनलाई प्रगाढ बनाउँछ । शैव, बौद्ध र वैष्णव देवी देवताहरुले नागलाई गहनाको रुपमा प्रयोग गरेर यसै तथ्यलाई उजागर गरेका छन् ।"
ओलम्पिकको भव्य उद्घाटन,"रियो दी जेनेरियोः विश्व खेलकुदको महाकुम्भ ग्रीष्मकालीन ओलम्पिक खेलकुदको ३१औं संस्करण शुक्रबार रातिबाट औपचारिक रूपमा ब्राजिलमा सुरु भएको छ । ब्राजिलको रियो दी जेनेरियो सहरस्थित माराकाना स्टेडियममा आयोजित उद्घाटन समारोहमा सहभागी देशको मार्चपास्टसहित ब्राजिलले आफ्नो देशको अथाह संस्कृति झल्काउने प्रस्तुतिहरू देखाएको थियो । माराकाना स्टेडियममा दुई घन्टाभन्दा बढी समय चलेको उद्घाटन समारोहमा ब्राजिलले आफ्नो सांस्कृतिक र जातीय विविधता झल्काउने झाँकी विश्वभरका दर्शक र समर्थकलाई देखायो । उद्घाटन समारोहमा दुई सय ६ देशका खेलाडीले मार्चपास गरेका थिए । यस ओलम्पिकका पहिलोपटक शरणार्थी टोलीलाई समेत समावेश गरिएको छ । ओलम्पिकमा शरणार्थी कोटाबाट सहभागिता जनाएका १० जना खेलाडीले छुट्टै टोलीका रूपमा सहभागी भएका हुन् । ७५ हजार दर्शक क्षमता भएको मारकाना स्टेडियमको भएको उक्त समारोहमा ओलम्पिक टर्च ब्राजिलका प्रख्यात फुटबलर पेलेले बोक्ने कार्यक्रम तय गरिए पनि उनी कमजोर स्वास्थ्यको कारण देखाउँदै उपस्थित हुन सकेनन् । पेलेको अनुपस्थितिमा ओलम्पिक टर्च ब्राजिलका चर्चित म्याराथन धावक भान्डरलेई कोरडेइरो डे लिमाले बोकेका थिए । ७५ वर्षीय पेलेले आफ्नो स्वास्थ्य अवस्था कमजोर रहेकाले चाहेर पनि उपस्थित हुन नसकेको बताएका छन् । उनले यो निर्णय आफ्नो व्यक्तिगत भएको समेत बताएका छन् । उद्घाटन समारोहमा ब्राजिलियन चलचित्र निर्देशक फर्नान्डो मेरिलेस नेतृत्वको टोलीले विशेष कार्यक्रम पस्किएको थियो । समारोहमा सहभागी हुन विभिन्न राष्ट्रका राष्ट्रप्रमुख, सरकारप्रमुखदेखि लिएर विशिष्ट पाहुना माराकाना स्टेडियम पुगेका थिए । समारोहमा संयुक्त राष्ट्रसंघका महासचिव बान की मुन, नेदरल्यान्ड्सका राजा विलेम एलेज्यान्डर, फ्रान्सेली राष्ट्रपति फ्रांकोइज होल्यान्ड, अर्जेन्टिनी राष्ट्रपति माउरिसियो माक्री, अमेरिकी विदेश सचिव जोन केरीलगायत विशिष्ट पाहुनाको उपस्थिति थियो । ओलम्पिकको औपचारिक उद्घाटन शुक्रबार राति गरिए पनि खेलकुद स्पर्धा भने दुई दिनअघिदेखि नै सुरु भइसकेको थियो । बुधबारदेखि पुरुष र महिला फुटबल सुरु भएका थिए । यसैगरी उद्घाटनअघि नै आर्चरीलगायत अन्य खेलको समेत सुरुआत भइसकेको थियो । अगस्ट २१ सम्म सञ्चालन हुने रियो ओलम्पिकमा विश्वका दुई सय ६ देशका ११ हजार दुई सय ३९ जना खेलाडीले सहभागिता जनाएका छन् । ओलम्पिकमा यो अहिलेसम्मकै ठूलो सहभागिता हो । कोसोभो र दक्षिण सुडानले पहिलोपटक रियो ओलम्पिकमार्फत ओलम्पिक खेलकुदमा भाग लिएका छन् । सहभागी खेलाडीले विभिन्न २८ खेलका कुल तीन सय ६ स्पर्धामा प्रतिस्पर्धा गर्नेछन् । रियो ओलम्पिक दक्षिण अमेरिकामा आयोजना गरिएको पहिलो ओलम्पिक पनि हो । जिका भाइरस र राजनीतिक अस्थिरताले गाँजेको ब्राजिलले ओलम्पिकमा सुरक्षा र पाहुनाको सत्कारका लागि कुनै कसर राखेको छैन । नेपालको झन्डा फुपूले बोकिन ३१औं रियो ओलम्पिकको मार्च पास्टमा नेपाली टोलीको नेतृत्व जुडो खेलाडी फुपूल्हामु खत्रीले गरेकी छन् । मार्च पास्टमा नेपालको राष्ट्रिय झन्डा फुपूल्हामुले बोकेकी हुन् । जुडोको महिला ६३ केजीमा प्रतिस्पर्धा गर्न लागेकी फुपूको खेल मंगलबार परेको छ । खत्री १२औं दक्षिण एसियाली खेलकुद (साग)की स्वर्ण पदक विजेता हुन् । रियो ओलम्पिकमा नेपालबाट पाँच खेलमा सात खेलाडीले प्रतिस्पर्धा गर्दैछन् । जुडोकी खत्रीसँगै तेक्वान्दोमा निशा रावल, एथलेटिक्सका हरिकुमार रिमाल र सरस्वती भट्टराई तथा पौडीमा शिरीष गुरुङ र गौरिका सिंहले प्रतिस्पर्धा गर्नेछन् । यसैगरी आर्चरीमा नेपालका जितबहादुर मोक्तानले शुक्रबार नै रेङकिङ राउन्डमा प्रतिस्पर्धा गरेका थिए । ७० मिटर व्यक्तिगत रिकर्भमा प्रतिस्पर्धा गरेका जितबहादुर रेङकिङ राउन्डमा ६०औं स्थानमा आएका थिए । जितबहादुरले नकआउट राउन्डमा मंगलबार प्रतिस्पर्धा गर्नेछन् । ओलम्पिकमा नेपालले आर्चरी खेलमा भाग लिएको यो पहिलोपटक हो । रियो ओलम्पिकमा नेपालबाट आर्चरी, जुडो र तेक्वान्दोमा वाइल्ड कार्डमार्फत तथा एथलेटिक्स र पौडीमा अनिवार्य कोटामार्फत सहभागिता सुनिश्चित गरेको थियो । एथलेटिक्सतर्फ हरिकुमारले पुरुष पाँच हजार मिटरमा भाग लिनेछन् । रिमाल १२औं सागका कांस्य पदक विजेता हुन् । एथलेटिक्समै सरस्वतीले महिला १५ सय मिटरमा प्रतिस्पर्धा गर्नेछिन् । यसैगरी पौडीतर्फ शिरीषले एक सय मिटर फ्रिस्टाइलमा प्रतिस्पर्धा गर्नेछन् । पौडीमै गौरिकाले एक सय मिटर ब्याकस्ट्रोकमा प्रतिस्पर्धा गर्नेछिन् । गौरिका १२औं सागकी एक रजत र तीन कांस्य पदक विजेता हुन् ।"
चित्रकारलाई फोटोग्राफी गौरव,"भक्तपुरः वरिष्ठ फोटोग्राफर बखतबहादुर चित्रकारले फोटोग्राफी गौरव सम्मान प्राप्त गरेका छन् । २०११ सालदेखि फोटोग्राफीमा अनवरत लागेका वरिष्ठ फोटोग्राफर चित्रकारलाई किपाः ग्राफी भक्तपुरले शनिबार सम्मान गरेको हो । किपाः ग्राफी भक्तपुरको प्रथम वार्षिकोत्सवमा आयोजित समारोहमा नेपाल मजदुर किसान पार्टीका अध्यक्ष नारायणमान बिजुक्छेले चित्रकारलाई दोसल्ला ओढाउँदै सम्मान गरेका हुन् । नेपाली फोटोग्राफीको विकास तथा विस्तारसँगै अन्तर्राष्ट्रिय तहमा परिचित गराउन चित्रकारको विशेष भूमिका रहेको भन्दै उनलाई सम्मान गरिएको हो । विसं १९८६ मा काठमाडौंको यट्खामा जन्मिएका चित्रकारलाई सम्मान गर्दै सांसदसमेत रहेका नेमकिपाका अध्यक्ष बिजुक्छेले फोटोग्राफी विज्ञानमात्र नभई कला पनि भएकाले यसमा साहित्य थप्न सुझाव दिए । एउटा फोटोले धेरै शब्द व्यक्त गरेको हुन्छ तर सबैले ती शब्द देखेका हुँदैनन्', उनले भने, त्यसैले फोटोग्राफरहरूले फोटोले बोकेका शब्दहरू साहित्यमा व्यक्त गर्नुपर्छ ।' सम्मानित फोटोग्राफर चित्रकारले पहिले र अहिलेको फोटोग्राफीमा धेरै प्राविधिक विकास भइसकेकाले सोहीअनुसार नयाँ पुस्ता अघि आउनुपर्ने धारणा राखे । कार्यक्रममा अध्यक्ष बिजुक्छेले किपाः ग्राफी भक्तपुरद्वारा प्रकाशित एवं फोटो पत्रकारिताका प्राध्यापक सरद राईद्वारा लिखित प्राक्टिकल फोटोग्राफी' पुस्तकसमेत विमोचन गरे । कार्यक्रममा पुस्तकका लेखक राई, वरिष्ठ फोटोग्राफरहरू जगदीश तिवारी, सागर श्रेष्ठ, फोटो पत्रकार क्लबका अध्यक्ष विकास कार्कीलगायतले फोटोग्राफीको सम्भावना बढेकाले यही क्षेत्रमा केही न केही गर्न सकिने धारणा राखे । किपाः ग्राफी भक्तपुरका अध्यक्ष सुरेशराज शाक्यले छरिएर रहेका भक्तपुरका फोटोग्राफरलाई एकजुट गर्दै फोटोग्राफीमार्फत समाजमा योगदान दिने उद्देश्यले किपाः ग्राफी भक्तपुर स्थापना गरिएको जानकारी दिए । उनले फोटोग्राफीमार्फत भक्तपुरको कलासंस्कृति तथा सम्पदा संरक्षणमा सहयोग गर्ने संस्थाको लक्ष्य रहेको बताए ।"
मनाङ मर्स्याङ्दीलाई उपाधि,"काठमाडौंः मनाङ मस्र्याङ्दी आर्चरी क्लब र म्याग्दी मगर समाज ए पाँचौं खुला रनिङ सिल्ड तारा खेल (धनुषबाँण) प्रतियोगितामा संयुक्त रूपमा अग्रस्थानमा रहेका छन् । थकाली सेवा समितिमा शुक्रबार भएको टिम स्पर्धामा आठ डोरका खेल समाप्तिसँगै मनाङ र म्याग्दीले समान ८८ अंक जोडेका छन् । १० डोरको खेलमा दुई डोरका खेल बाँकी रहँदा उपाधि लागि दुवै मुख्य प्रतिस्पर्धी बनेका छन् । मनाङ शीर्ष स्थानमा रहँदा प्रेम थापा र कमल पुर्जाले अचुक निसान लगाउँदै शतप्रतिशत अंक जोड्ने क्रममा समान १६१६ योगदान दिएका छन् । ठागु गुरुङले एक अंक गुमाउँदै समान १५ अंकको योगदान दिए । मनाङकै लागि नोर्बु गुरुङ र अजय शेरचनले समान १४ अंक जोड्दा केश पुर्जाले १३ अंक जोडे । त्यस्तै म्याग्दीले शीर्ष स्थान ओगट्ने क्रममा काजी रोक्काले सबै प्रहार जोगाउँदै सर्वाधिक १६ अंंक बटुले । प्रेम पुन, मनप्रसाद पुन र हरि पुनले एकएक सटमात्रै खेर फाल्दै समान १५ अंकको योगदान दिए । म्याग्दीकै लागि भूपेन्द्र पुनले १४ र झक पुनले अंक बटुल्दा टिमको कुल ८८ अंक बन्यो । थासाङ स्पोटर्स क्लबको आयोजना भएको खेलमा छन्त्याल समाज ८५ अंक जोड्दै तेस्रो स्थानमा रहन सफल भएको छ । आयोजक थासाङ स्पोटर्स क्लब ८४ अंकसहित चौथो स्थानमै सीमित रहेको छ । आयोजकका मीन गौचन भने शतप्रतिशत सफलता हात पार्दै विशिष्ट धनुधरका लागि प्रतिस्पर्धामा छन् । उनले व्यक्तिगततर्फ पनि सर्वोत्कृष्ट धनुधरको उपाधि जितेका थिए । शुक्रबारै सम्पन्न हुने प्रतियोगिता बाँकी दुई डोरको खेल कृत्रिम प्रकाशमा जारी छ । नेपालको पौराणिक खेल धनुषबाँण प्रतियोगिता टिम स्पर्धामा १२ टिमको सहभागिता रहने छ । एक टिममा सातजना खेलाडी समावेश गरिए पनि एक पटकमा ६ जना खेलाडीले मात्र प्रतिस्पर्धा गर्न पाउनेछन् । कुल एक सय २० अंकका लागि प्रत्येकले १० डोरमा २० तिर निशानामा लगाउने प्रयास गर्नेछन् ।"
अरहान्त र भावना च्याम्पियन,"काठमाडौंःअरहान्तकेशर सिंह र भावना सुनवारले धनलक्ष्मी महर्जन स्मृति राष्ट्रिय स्क्वास प्रतियोगिताको एकल स्पर्धाको उपाधि जितेका छन् । शनिबार सातदोबाटोमा भएको पुरुष एकलको फाइनलमा अरहान्तले अमृत थापा मगरलाई ८११, ११५, ११७, १११३, १२१० को सेटमा पराजित गर्दै उपाधि जिते । गत महिना सातदोबाटोमै भएको खुला स्क्वास प्रतियोगितामा पनि अरहान्तले अमृतलाई नै हराउँदै पहिलो उपाधि जितेका थिए । अमृतका बुवा हीराबहादुर थापा र प्रवीणवीरसिंह कंसाकार संयुक्त रूपमा तेस्रो भए । पहिलो हुनेले १५ हजार, दोस्रोले आठ हजार र तेस्रो हुनेले तीन तीन हजार रुपैयाँ पुरस्कार पाए । यसैगरी महिला एकलको फाइनलमा भावनाले विपना ब्लोनलाई ११५, ११७, १११ को सोझो सेटमा हराइन् । सपना ब्लोन र कृष्णा थापा मगर तेस्रो भए । शीर्ष तीन स्थान हात पार्नेले क्रमशः नौ हजार, पाँच हजार र दुई दुई हजार रुपैयाँ पुरस्कार पाए । जुनियर छात्र यू१७ एकलको उपाधि अमिर ब्लोनले जिते । उनले फाइनलमा दीपक थापाको चुनौती ११६, ११७, १४१२ ले समाप्त पारे । विक्रम मगर र विजय मगरले तेस्रो स्थानमा चित्त बुझाए । उपाधिसँगै पहिलोले पाँच हजार, दोस्रोले तीन हजार र तेस्रोले पन्ध्र सय रुपैयाँ पुरस्कार पाए । जुनियर छात्र यू१३ मा गेल्जे तामाङ पहिलो भए । गेल्जेले फाइनलमा सुवास गिरीलाई ११८, ११४, १२१० को सीधा सेटमा पाखा लगाए । रञ्जित थापा र गोपाल थापा तेस्रो भए । यस स्पर्धामा पहिलोले तीन हजार, दोस्रोले दुई हजार र तेस्रो हुनेले एक हजार रुपैयाँ पुरस्कार पाए । भेट्रान्स ५० वर्षमाथि पुरुष एकलमा च्याम्पियन बन्ने क्रममा लालबहादुर गुरुङले फाइनलमा प्रेम सिंहलाई १०१२, ११५, ११६, ११८ ले हराए । मनोजबहादुर श्रेष्ठ र महेन्द्र महर्जन संयुक्त तेस्रो स्थानमा रहे । पुरुष एकल प्लेटतर्फ अनिल शाक्यले फाइनलमा लोकेन्द्र भण्डारीमाथि ८११, ५११, ११९, ११८, १७१५ को संघर्षपूर्ण जित निकाल्दै शीर्ष स्थान हात पारे । विजयी मगर र विक्रम मगर तेस्रो भए । विजेतालाई नेपाल स्क्वास र्याकेट संघका अध्यक्ष किशोर महर्जन, स्व धनलक्ष्मीका पति कृष्णलाल महर्जनलगायतले पुरस्कार वितरण गरे । स्क्वास संघका अध्यक्ष महर्जनले आफ्नी आमाको वार्षिक पुण्यतिथिमा प्रतियोगिता आयोजना गरेका हुन् । प्रतियोगितामा ६ स्पर्धामा ७८ खेलाडीले भाग लएका थिए । यसैगरी अध्यक्ष मर्हजनले १२औं दक्षिण एसियाली खेलकुद (साग)मा स्क्वासतर्फ पदक जित्न सफल खेलाडीलाई नगद पुरस्कारबाट सम्मान गरे । स्क्वासको महिला टिम इभेन्टमा भावना सुनवार, कृष्णा थापा र विपना ब्लोनले कांस्य पदक जितेका थिए । अध्यक्ष महर्जनले पूर्वघोषित पुरस्कारबमोजिम टोलीका प्रत्येक खेलाडीलाई २०२० हजार रुपैयाँ प्रदान गरे । अध्यक्ष महर्जनले यसअघि व्यक्तिगत रूपमा सागअघि स्क्वासमा स्वर्ण जित्नेलाई एक लाख, रजतलाई ५० हजार र कांस्यलाई २० हजार रुपैयाँ पुरस्कार प्रदान गर्ने प्रतिबद्धता जनाएका थिए ।"
रियो ओलम्पिकमा प्रतिस्पर्धाकै क्रममा जिम्न्यास्ट खेलाडीको खुट्टा भाँचियो (भिडियो),एजेन्सीः रियो ओलम्पिकमा प्रतिस्पर्धाकै क्रममा फ्रेन्च जिम्न्यास्टीक खेलाडीको खुट्टा भाँचिएको छ । जिम्न्याट खेलाडी समिर आइत सईदको रियो ओलम्पिकको पुरुषतर्फको प्रतिस्पर्धाको क्रममा खुट्टा भाँचिएको हो । सइदको देब्रे खुट्टा भाँचिएको छ । उनी सन् २०१३ का स्वर्ण विजेता हुन् । २६ वर्षीय सहिदको खुट्टा नराम्ररी ठोक्किएपछि उनलाई स्ट्रेचरमा राखेर मैदानबाहिर लाने क्रममा दर्शकले ताली बजाएर हैसला दिए । प्रतिस्पर्धाको क्रममा भल्टबाट ल्यान्ड गर्दा उनको देब्रे खुट्टा ठोक्किएको थियो ।
पौडी सुन्दरी गौरीकाको खेल ९ बजेर ४७ मिनेटमा,काठमाडौँः रियो ओलम्पिकमा सहभागी एघार हजार खेलाडीमध्ये सबैभन्दा कान्छी खेलाडी बनेकी नेपाली पौडीबाज गौरिका सिंहले ९ बजेर ४७ मिनेटमा प्रदर्शन गर्दैछिन् । उनले महिला एक सय मिटर ब्याक स्ट्रोकमा प्रतिस्पर्धा गर्नेछिन् । ओलम्पिक सुरुहुनुभन्दा एकसाता अघिदेखि गौरिकाको विषयमा विश्वभरका सञ्चार माध्यामले कान्छी खेलाडी र भूकम्पबाट जोगिएकी खेलाडी भन्दै प्राथकिताका साथ समाचार संप्रेशण गरिरहेका छन् । अन्तर्राष्ट्रिय ओलम्पिक कमिटी (आईओसी) ले ओलम्पिक खेलकुदमा प्रतिस्पर्धा गर्ने खेलाडीमध्ये गौरिका सबैभन्दा सानो उमेरको खेलाडी भएको पक्का गरेको थियो । रियो ओलम्पिकमा दुई सय ६ देशबाट सहभागी खेलाडीमा गौरिकाको चर्चा निकै चल्यो। गौरिका आइतबार मात्र १३ वर्ष र दुई सय ५५ दिनकी भएकी छन् । बेलायतमा परिवारसँग बस्दै आएकी गौरिका रियो ओलम्पिकमा सहभागिता जनाउन उतैबाट रियो पुगेकी हुन् । भारतमा ६ महिनाअघि भएको १२ औं दक्षिण एसियाली खेलकुद (साग) मा सहभागिता जजनाउन पनि गौरीका बेलायतबाट भारत आएकी हुन् । भारतको सिलोङ र गुवाहाटीमा सम्पन्न सागमा गौरिकाले नेपाललाई एक रजत र तीन कांस्य सहित चार पदक दिलाएकी थिइन् । नेपाली पौडी खेलाडीले सागमा पदक जितेको पहिलो पटक थियो । गौरिकाले सन् २०१५ को जुनबाट मात्र नेपालको राष्ट्रिय प्रतियोगितामा प्रतिस्पर्धा गर्न थालेकी हुन् । उनले एक बर्षको बीचमा सातवटा राष्ट्रिय कीर्तिमान आफ्नो नाममा लेखाएकी छन् । उनले नेपालको तर्फबाट गत अगस्टमा रसियाको काजनमा भएको विश्व च्याम्पियनसिपमा पनि प्रतिस्पर्धा गरेकी छन्् । गौरिका रियो ओलम्पिकमा कान्छो खेलाडी भएको समाचार अन्तर्राष्ट्रिय सञ्चारमाध्यममा ब्यापक रुपमा स्थान पाएपछि गौरिकासँगै नेपालको समेत औलम्पिकका चर्चा भएको थियो । रियो ओलम्पिकमा पौडीमा नेपालबाट गौरिका र शिरिष गुरुङले भाग लिएका हुन् । पौडी खेलाडीले आइओसीको अनिवार्य कोटामार्फत सहभागिता सुनिश्चित गरेका हुन् । नेपालका बाँकी पाँच खेलाडीले भने वाइल्डकार्ड मार्फत भाग लिएका हुन् ।
टोट्टनहाम र आर्सनलको फराकिलो जित,"लन्डनः नयाँ सिजनको तयारीस्वरूप खेलिएको अन्तर्राष्ट्रिय मैत्रीपूर्ण खेलमा दुई इङ्लिस क्लब टोट्टनहाम हर्टस्पर र आर्सनलले ठूलो अन्तरको जित हात पारेका छन् । शुक्रबार भएको खेलमा टोट्टनहामले इटालियन क्लब इन्टर मिलानलाई ६१ तथा आर्सनलले नर्वेजियन क्लब भिकिङ एफकेलाई ८० को भारी अन्तरले पराजित गरेको हो । नर्वेको राजधानी ओस्लोमा भएको खेलमा टोट्टनहामले बलियो प्रतिद्वन्द्वी इन्टरविरुद्ध गतिलो प्रदर्शन गरेको थियो । आफ्ना भरपर्दा खेलाडी गोल गर्न सफल भएपछि टोट्टनहामले सहज जित हात पारेको हो । टोट्टनहामका लागि ह्यारी केनले दुई तथा इरिक लमेला, डेली अली, भिसेन्ट जान्सिन र सयोन हारिसनले एकएक गोल गरेका थिए । ओस्लोस्थित उल्लेभाल स्टेडियममा दुवै टोलीले खेलको सुआतबाटै आफ्नो पहिलो रोजाइका खेलाडीलाई मैदानमा उतारेका थिए । त्यसैले खेल सुरुआतबाटै रोमाञ्चक बनेको थियो । तर, गोलमा भने टोट्टनहाम सफल देखियो । खेलमा टोट्टनहाम केही भाग्यशालीसमेत देखियो । उसले विवादास्पद पेनाल्टी अवसरमार्फत खेल सुरु भएको पाँचौं मिनेटमै अग्रता बनाएको थियो । किल वाल्करलाई इन्टरका क्रिस्टियन अन्साल्डीले फल प्रहार गरेपछि टोट्टनहामले पेनाल्टी अवसर पाएको थियो । सोही अवसर सदुपयोग गर्दै केनले टोलीलाई सुरुआती अग्रता दिलाएका थिए । तर, इन्टरले त्यसको १९ मिनेटपछि खेल ११ को बराबरीमै फर्कायो । इभान पेरिसिकले व्यक्तिगत उत्कृष्ट प्रदर्शनमा टोलीलाई ११ को बराबरीमा फर्काएका थिए । तर टोट्टनहामले पहिलो हाफमै फेरि अग्रता बनायो । डी बक्स भित्रैबाट सुन्दर प्रहार गर्दै लमेलाले गोल गरेपछि टोली २१ ले अघि बढेको थियो । पहिलो हाफमा २१ ले नै अघि रहेको टोट्टनहाम दोस्रो हाफमा थप चार गोल थप्दै सानदार जित हात पार्न सफल रह्यो । दोस्रो हाफमा मैदानमा छिरेका जान्सेनको उत्कृष्ट पासको सदुपयोग गर्दै अलीले टोलीको अग्रता तेब्बर पुर्याएका थिए । खेलको ५७औं मिनेटमा केनले व्यक्तिगत दोस्रो गोल गर्दै टोलीलाई ४१ को अग्रता दिलाए । पहिलो हाफमा प्रतिस्पर्धात्मक देखिएको इन्टर दोस्रो हाफमा भने निकै कमजोर देखिएको थियो । त्यसपछि जान्सेन र ह्यारिसनले एकएक गोल थप्दै टोट्टनहामको जित ६१ पक्का पारेका थिए । नयाँ सिजनअघि प्रशिक्षक माउरिसिओ पोचेटिनोको टोलीका लागि यो नै अन्तिम अन्तर्राष्ट्रिय अभ्यास खेल हो । टोट्टनहामले अर्को शनिबार एभर्टनविरुद्धको खेलमार्फत इङ्लिस प्रिमियर लिगमा आफ्नो यात्रा सुरु गर्नेछ । नर्वेको स्टाभांगरस्थित भिकिङको घरेलु मैदानमा भएको खेलमा आर्सनलले पनि उत्कृष्ट प्रदर्शन गर्दै एकपक्षीय जित हात पारेको हो । खेल सुरु भएको तेस्रो मिनेटमै सान्टी क्याजोर्लाले पेनाल्टी अवसर खेर फालेपछि आर्सनलले सुरुआतमै अग्रता बनाउने अवसर चुकाएको थियो । यद्यपि त्यसपछि जोइल क्याम्पबेल, थियो वाल्कट, एलेक्स ईओबी र चुबा एक्पोङले पनि गोल गरेका थिए । पेनाल्टी अवसर चुकाएका क्याजोर्लाले समेत टोलीका लागि एक गोल थपे भने अर्काे एक गोल आत्मघाती उपहार पाएका थिए । नयाँ सिजनअघि आर्सनलका लागि पनि यो अन्तिम अभ्यास खेल हो ।"
हेलमेट' बिना प्रतिस्पर्धा गर्दै बक्सर,"रियो दी जेनेरियोः अमेरिकन बक्सर एन्टोनियो भर्गास हेलमेटबिना पहिलोपटक रिङमा उत्रँदा गम्भीर घाइते भए । त्यही चोटका कारण उनको रियो ओलम्पिक सहभागिताको अवसर नै झन्डैले गमेको थियो । भर्गास अमेरिकाले रियो ओलम्पिकका लागि सात महिना अघि गरेको त्यो छनोट प्रतियोगिताभन्दा पहिले कहिल्यै पनि खला टाउको रिङमा उत्रिएका थिएनन् । त्यसैले उनलाई आफ्नो संवेदनशील अंगमा त्यसअघि चोटको चिन्ता पनि थिएन । तर यसपटक फ्लोरिडाका लाइटवेट च्याम्पियन भर्गासलाई अमेरिकाको रियो ओलम्पिक टोलीमा पर्नका लागि अनहार रगतपिच्छे भएर प्रतिस्पर्धा गर्नपर्यो । भर्गासलाई मात्रै हैन, यसपटक रियो ओलम्पिकमा सहभागी हने दई सय ५० परष बक्सिङ खेलाडीलाई यो अवस्थाबाट गज्रन पर्नेछ । किन भने अन्तर्राष्ट्रिय बक्सिङ संघ (आइबा) ले रियो ओलम्पिकमा खेलाडीलाई बिनाहेलमेट रिङमा उतार्ने निर्णय गरेको हो । त्यसैले सन् १९८० पछि पहिलो पटक रिङमा खेलाडीको चोटको चिन्ता गम्भीर चासोको रूपमा आएको छ । बक्सरहरूले सन् १९८० मा मस्कोमा भएको ओलम्पिक खेलकदपछि हेलमेट लगाएर रिङमा प्रतिस्पर्धा गर्दै आइरहेका थिए । आइबाको पछिल्लो निर्णयसँगै रियो ओलम्पिकका लागि तयारीमा रहेका र छनोट भएका खेलाडीले बिनाहेलमेट अभ्यास गर्दै आइरहेका छन् । खेलाडीहरूले पछिल्लो तीन वर्षयता बिनाहेलमेट रिङमा प्रतिस्पर्धा गर्दै आइरहेका छन् । भर्गास रियो ओलम्पिकमा सबै खेलाडीले चोटबाट बच्न ध्यान दिनपर्ने बताउँछन् । म यसपटक पनि पहिलेकै जस्तै प्रतिस्पर्धामा उत्रँदैछ', भर्गास भन्छन्, मेरो खेल्ने शैलीमा कनै परिवर्तन आउनेछैन । तर चोटबाट बच्न निकै चनाखो हनपर्नेछ ।' आइबाले सन् २०१३ को विश्व च्याम्पियनसिपको पूर्वसन्ध्यामा गरेको यो निर्णयबाट केही दर्शकलाई निकै उत्साहित बनाएको थियो । किनभने हेलमेटबिनाको प्रतिस्पर्धा व्यावसायिक प्रतिस्पर्धाजस्तै देखिनेछ । तर, बक्सिङकै केही खेलाडी र प्रशिक्षकले भने आइबाको यो निर्णयको तीव्र आलोचना गरिरहेका छन् । उनीहरूले बिनाहेलमेट प्रतिस्पर्धा गर्दा टाउकोजस्तो संवेदनशील स्थानमा गम्भीर प्रकृतिको चोट लाग्न सक्नेछ, जसले खेलाडीको ज्यानै पनि लिन सक्नेछ । हेलमेटबिना प्रतिस्पर्धा गर्ने निर्णय राम्रो होइन । किनभने हामी अझै पनि व्यावसायिक खेलाडी हैनौं', अमेरिकन लाइट फ्लाइवेट निको हर्नान्डेज भन्छन्, हेलमेटबिना प्रतिस्पर्धा गर्दा मेरा दवै आँखामा गहिरो चोट लागेका छन् । टाउकोमा ठाउँठाउँमा स्टिच लगाउन परेको छ । मेरो विचारमा एमेच्योर खेलाडीका लागि हेलमेट अनिवार्य गरिनपर्छ ।' सन् १९८४ को ओलम्पिक खेलकदका क्रममा बक्सिङ खेलाडीको टाउकोमा चोटबाट बचाउन भारी खालको प्याड प्रयोग गरिएको थियो । यसले केही हदसम्म खेलाडीलाई चोटबाट बचाएको थियो । त्यसलाई विकसित गर्दै विशेष खालको हेलमेट निर्माण गरिएको थियो ।"
श्रीलंकालाई टेष्ट शृंखला,"कोलम्बोः श्रीलंकाले अस्ट्रेलियाविरुद्धको दोस्रो टेस्ट क्रिकेट नियन्त्रणमा लिएको छ । दोस्रो दिन शुक्रबारको खेल समाप्तिमा श्रीलंकाले खेल जित्ने संकेत देखाएको हो । श्रीलंकाको उत्कृष्ट बलिङ प्रदर्शनपछि अस्ट्रेलिया लगातार दोस्रो खेलमा हार नजिक पुगेको छ । दोस्रो दिन २१ विकेट झयो । पहिलो पालीमा केवल एक सय ६ रनमा समेटिएको अस्ट्रेलियाले जितका लागि चार सय १३ रनको लक्ष्य पाएको छ । अस्ट्रेलियाले दोस्रो दिनको खेल समाप्तिमा तीन विकेट गुमाएर २५ रन जोडेको छ । दोस्रो पालीमा अस्ट्रेलियाका नाथन ल्योन र उस्मान ख्वाजाले खाता खोल्न सकेनन् । जोए बन्र्स दुई रन जोडेर आउट भए । प्रारम्भिक ब्याट्सम्यान डेभिड वार्नर २२ र कप्तान स्टिभन स्मिथ शून्यमा अविजित छन् । बलिङतर्फ श्रीलंकाका दिलरुवान परेराले दुई र रंगना हेराथले एक विकेट लिए । अस्ट्रेलियाले दुई विकेटको क्षतिमा ५४ रनको स्थितिबाट दोस्रो दिन आफ्नो पहिलो पाली अगाडि बढाएको थियो । तर अस्ट्रेलियाले थप ५२ रन जोडेपछि बाँकी सबै विकेट गुमायो । श्रीलंकाका स्पिनर हेराथले ह्याट्रिकसँगैं चार विकेट लिए । दिलरुवान परेराले पनि चार विकेट हात पारे । विश्व फर्नान्डो र लक्सान सन्दाकनले एकएक विकेट हात पारे । पहिलो पालीमा अस्ट्रेलियाका डेभिड वार्नरले ४२, मिचेल मार्सले २७, ख्वाजाले ११, एडम भोजेसले आठ र स्मिथले पाँच रन जोडे । पहिलो पालीमा एक सय ७५ रनको अग्रता लिएको श्रीलंकाले दोस्रो पालीमा सबै विकेट गुमाएर दुई सय ३७ रन जोड्यो । दिलरुवान परेराले ६४, कप्तान एन्जेलो म्याथ्युजले ४७, कुशल परेराले ३५, धनञ्जय डे सिल्भाले ३४ र हेराथले २६ रन जोडे । अस्ट्रेलियाका बलर मिचेल स्टार्क एक्लैले ६ विकेट हात पारे । ल्योनले दुई तथा जोस हेजलउड र जोन होलान्डले एक एक विकेट लिए ।"
हिट चरणबाटै बाहिरिइन् गौरिका,काठमाडौं : रियो ओलम्पिकमा सहभागी ११ हजार खेलाडीमध्ये सबैभन्दा कान्छी खेलाडी बनेकी नेपाली पौडीबाज गौरिका सिंह महिला एक सय मिटर ब्याकस्ट्रोक स्पर्धाको आफ्नो हिटमा पहिलो भए पनि अघिल्लो चरणमा भने पुग्न सकिनन् । हिट एकबाट प्रतिस्पर्धा गरेकी गौरिकाले निर्धारित दूरी पूरा गर्न एक मिनेट ०८४५ सेकेन्ड समय खर्चिइन् । उनले आफ्नो हिटमा सामोआकी एभ्लिना एफोआ र कोसोभोकी रिटा जेक्विरीलाई पछि पारिन् । निर्धारित दूरी एभ्लिनाले एक मिनेट ०८७४ र रिटाले एक मिनेट १२३१ सेकेन्डमा पूरा गरे । समग्रमा भने गौरिका सहभागी ३४ खेलाडीमध्ये ३१ औं स्थानमा आइन् । गौरिकाले एभ्लिना र रिटासँगै केन्याकी पौडीबाज तालिसा लानोएलाई पनि पछि पारिन् । तालिसाले निर्धारित दूरी पार गर्न एक मिनेट १००२ सेकेन्ड समय खर्चिइन् । गौरिका यसअघि आफैले बनाएको कीर्तिमानभन्दा पनि पछि परिन् । उनले भारतमा सम्पन्न १२ औं दक्षिण एसियाली खेलकुद (साग) मा निर्धारित दूरी एक मिनेट ७३१ सेकेन्डमा पूरा गर्दै राष्ट्रिय कीर्तिमान आफ्नो नाममा पारेकी थिइन् । गौरिकाका स्पर्धामा सहभागी ३४ मध्ये १६ जना खेलाडी अघिल्लो चरणमा पुग्न सफल भए । उक्त स्पर्धामा सबैभन्दा उत्कृष्ट प्रदर्शन गरेकी अमेरिकी पौडीबाज क्याथलिन बाकेर ५८८४ सेकेन्डसहित पहिलो स्थानमा रहेर अघिल्लो चरणमा पुगिन् । १६ औं स्थानमा रहेर अघिल्लो चरणमा पुगेकी आइसल्यान्डकी पौडीबाज एग्लो ओस्कले निर्धारित दूरी एक मिनेट ००८९ सेकेन्डमा पूरा गरेकी थिइन् । अघिल्लो चरणमा स्थान सुरक्षित गर्ने क्रममा आठजना खेलाडीले एक मिनेटभन्दा कम समयमा निर्धारित दूरी पूरा गरेका थिए भने आठजना खेलाडीले एक मिनेटभन्दा पनि बढी समयमा दूरी पूरा गरे । ओलम्पिक सुरुहुनुभन्दा एक साता अघिदेखि गौरिकाको विषयमा विश्वभरका सञ्चार माध्यामले कान्छी खेलाडी र भूकम्पबाट जोगिएकी खेलाडी भन्दै प्राथकिताका साथ समाचार संप्रेषण गरेका थिए । अन्तर्राष्ट्रिय ओलम्पिक कमिटी (आईओसी) ले ओलम्पिक खेलकुदमा प्रतिस्पर्धा गर्ने खेलाडीमध्ये गौरिका सबैभन्दा कम उमेरको खेलाडी भएको पक्का गरेको थियो । त्यसैले रियो ओलम्पिकमा दुई सय ६ देशबाट सहभागी खेलाडीमा गौरिकाको चर्चा निकै चल्यो । गौरिका आइतबार १३ वर्ष र दुई सय ५५ दिनकी भएकी छन् । बेलायतमा परिवारसँग बस्दै आएकी गौरिका रियो ओलम्पिकमा सहभागिता जनाउन उतैबाट रियो पुगेकी थिइन् । भारतमा ६ महिनाअघि भएको १२ औं दक्षिण एसियाली खेलकुद (साग) मा सहभागिता जनाउन पनि गौरिका बेलायतबाट भारत आएकी थिइन् । भारतको सिलोङ र गुवाहाटीमा सम्पन्न सागमा गौरिकाले नेपाललाई एक रजत र तीन कांस्यसहित चार पदक दिलाएकी थिइन् । नेपाली पौडी खेलाडीले सागको ब्यक्तिगत स्पर्धामा पदक जितेको पहिलो पटक थियो । गौरिकाले सन् २०१५ को जुनमा पहिलो पटक नेपालको राष्ट्रिय प्रतियोगितामा प्रतिस्पर्धा गर्न थालेकी हुन् । उनले एक वर्षको बीचमा सातवटा राष्ट्रिय कीर्तिमान आफ्नो नाममा लेखाएकी छन् । उनले नेपालको तर्फबाट गत अगस्टमा रुसको काजनमा भएको विश्व च्याम्पियनसिपमा पनि प्रतिस्पर्धा गरेकी थिइन् । गौरिका रियो ओलम्पिकमा कान्छी खेलाडी भएको समाचार अन्तर्राष्ट्रिय सञ्चारमाध्यममा ब्यापक रुपमा स्थान पाएपछि गौरिकासँगै नेपालको समेत ओलम्पिकका चर्चा भएको थियो । रियो ओलम्पिकमा पौडीमा नेपालबाट गौरिका र शिरीष गुरुङले भाग लिएका छन् । पौडी खेलाडीले आईओसीको अनिवार्य कोटामार्फत सहभागिताको अवसर पाएको हो । शिरीषले भने मंगलबार प्रतिस्पर्धा गर्नेछन् ।
