शीर्षक,विवरण
"कागजमा धनी, व्यवहारमा सधैं निरीह","सक्रियता, कानुनी व्यवधान, योजनाबद्ध चिन्तन अभाव र माफियाको चंगुलमा पर्दा पशुपति विकास कोषले आफ्नै सम्पत्तिबाट लाभ लिन सकेको छैन। पशुपतिनाथको मन्दिर केवल भौतिक संरचना होइन, यो आस्थाको केन्द्र हो। सँगसँगै यो विभिन्न संस्कृतिको द्योतक पनि हो। पशुपतिनाथसँग जोडिएर हुने जात्रा, पूजा र आरतीले यसको सांस्कृतिक गरिमा जोगाइरहेको हुन्छ। पशुपतिनाथको गरिमा र आस्था कायम राख्न उनको नित्य र विशेष पूजामा कुनै कमी आउन दिनु हुँदैन। त्यस्तै पाशुपत क्षेत्रका जात्रा, पर्व, पूजा आदि क्रम नटुटाई निरन्तर र भव्य रूपमा सञ्चालन गरिरहनुपर्छ। यी सबैका लागि मूल आर्थिक आधार पाशुपत क्षेत्रका मठमन्दिर र जात्रापर्वका लागि विगतमा लालमोहर, सनद, सवाल आदिबाट दिइएका जग्गाजमिन नै हुन्। ती सबै जग्गाजमिन गुठीमार्फत सञ्चालित छन्। तिनको आयस्ताबाट मोहीले वार्षिक रूपमा कुत बाली बुझाउनुपर्छ। त्यसरी जम्मा भएको सम्पत्तिको रेखदेख, सञ्चालन आदि कार्यका लागि २०४४ सालमा पशुपति क्षेत्र विकास कोष गठन गरिएको थियो। त्यसैले पशुपतिनाथसँग जोडिएको सबै सम्पत्तिको मालिक विकास कोष हो। तर कोषको कोषमा भने अनुमान गरेजति रकम आर्जन भएको देखिँदैन। कागजमा पशुपतिनाथका काठमाडौं उपत्यका, आसपासका जिल्ला र तराईमा समेत क्रमशः हजारौं रोपनी र सयौं बिघा जग्गा रहेको देखिन्छ। तर यसको पूर्ण आयस्ता नआउँदा करिब एक दर्जन महŒवपूर्ण जात्रापर्व बन्द भइसकेका छन् भने बाँकी दर्जनौं जात्रापर्वलाई कोषले करबल ले चलाइरहेको छ। कोषको तथ्यांकअनुसार पनि राजधानी र आसपासका जिल्लामा पशुपतिनाथका नाममा हालसम्म चार हजार ६ सय ७३ रोपनी जग्गा छ। चलनचल्तीको मूल्य हिसाब गर्ने हो भने यो अर्बौंको सम्पत्ति हो। निजीसरह भाडा उठाउने हो भने यी जग्गाजमिनबाट करोडौं रुपैयाँ आम्दानी हुन्छ। तर राज्य दह्रो हुन नसक्दा कोषले दसकौं पुरानो सम्झौताअनुसार कुतबाली स्विकारिरहेको छ। समयानुकूल समायोजन गर्न ऐनकानुन छैन। ऐनकानुन बनाउन नसक्दा मोहीलगायतले झन्डै पाँच हजार रोपनीवापत बुझाउने वार्षिक ५६ लाख ३१ हजार दुई सय २३ रुपैयाँमा चित्त बुझाउन कोष बाध्य छ। यो आम्दानीले पशुपतिको खर्चसमेत धान्न हम्मेहम्मे परिरहेको छ। पशुपतिनाथको जग्गा तराईका चार जिल्ला पर्सा, रौतहट, सिरहा र सर्लाहीमा मात्र ११ सय बिघा रहेको तर कोषमातहत नआएको देखिन्छ। काठमाडौंमा पशुपतिनाथको पक्षमा तीनवटा मौजा गायब छन्। भीमसेनगोला, शंखमूल र मूलपानीमा रहेका तीन सय रोपनी जग्गाको कोषसँग विवरण छैन। काठमाडौं सुकेधाराको सडकसँगै जोडिएको करोडौं मूल्यको ११ रोपनी जग्गाको पनि हिसाबकिताब छैन। तारकेश्वर नगरपालिकाको गोलढुंगाको एक सय ६६ रोपनी १३ आना जग्गाको लगत पनि कोष, मालपोत र गुठीसँग छैन। उपत्यकाआसपासका जिल्ला र तराईका जिल्लामा गरी कैयन् रोपनी र बिघा जग्गा माफियाको चंगुलमा परिसकेको छ। पशुपतिको जग्गा हड्प्ने काम २०१८ सालदेखि नै सुरु भएको देखिन्छ। पशुपतिको जग्गा उपभोग गरिरहेका कतिपयले २०१८, २०२१ र २०४२ सालको लगत लिने बेलामै आफ्नो नाममा बनाइसकेका थिए। त्यसरी गुमेको जग्गाको अभिलेख कोषसँग छैन। त्यति मात्र होइन, पाशुपत क्षेत्रमा सञ्चालन हुने जात्रा, पर्व र पूजा सञ्चालनका लागि गुठी संस्थानसँग भएका अन्य कैयन् जग्गा अभिलेख पनि संस्थानसँग छैन। पाशुपत क्षेत्र (देवपत्तन) मा सञ्चालन हुने जात्रापर्वका लागि संस्थानमातहतमा अहिले दुई सय ३६ गुठी छन्। यी सबैबाट कुतबाली उठ्दैन र संस्थानले ताकेता पनि गर्दैन। यसकारण पनि पाशुपत क्षेत्रका जात्रा, पर्व, पूजा आदि सञ्चालनमा धौधौ परेको छ। बन्द हुँदै जात्रापर्व कोषका कार्यकारी निर्देशक रमेश उप्रेती भन्छन्, कोषमातहतका पशुपतिनाथ भण्डार तहबिल कार्यालय, अमालकोट कचहरी कार्यालय र जयवागेश्वरी तहबिल कार्यालयमार्फत सञ्चालन हुने सबै जात्रा, पर्व र पूजा यथावत् सञ्चालन गरिरहेका छौं। तर भन्नैपर्दा टाउकाले टेकेर चलाएका छौं। अमालकोटका एक कर्मचारीसँग उप्रेतीको भनाइ मिल्छ। प्रशासकीय अधिकृत ईश्वरमान भण्डारी भन्छन्, खासगरी पाशुपत क्षेत्रमा सञ्चालन हुने दर्जनौं जात्रापर्व हेर्नेलाई त रमाइलै होला तर सञ्चालन त करबलले मात्र गर्ने हो। पाशुपत क्षेत्रका आधा दर्जन जात्रापर्व बन्द भएको एक अनुसन्धानले देखाएको छ। शोभन यात्रा, लिंग यात्रा, उपलिंग यात्रा, कुण्ड यात्रा, नागचा प्याँख (महादेव पार्वती नाच) र बोडे नीलिबाराही नाच बन्द भएका हुन्। यी यात्रा र पर्व केही दसकदेखि बन्द भए पनि कोषले सञ्चालन गर्न सकेको छैन। पशुपति क्षेत्र विकास कोषले बनाउन लागेको बृहत् गुरुयोजनाका लागि अध्ययनअनुसन्धान गर्ने क्रममा दसकौंदेखि यी जात्रापर्व लोप भएको पत्ता लागेको हो। डा सन्ध्या खनाल पराजुलीका अनुसार, शोभन यात्रा र नागचा प्याँख कहिलेदेखि बन्द भयो कतै उल्लेख छैन तर बोडे नीलिबाराही तीस वर्षदेखि बन्द छ। त्यस्तै लिंग र उपलिंग यात्रा केही दसकदेखि बन्द भएको देखिन्छ भने कुण्ड यात्रा बन्द भए पनि त्यसको मिति भन्न सकिने अवस्था छैन। १२ वर्षको अन्तरमा चलाइने बोडे नीलिबाराही १२ वर्षमा देवता र तिनका गण फेरिँदा पशुपति आई नाच्ने परम्परा थियो। लिंग यात्रा पूर्वजन्मको पापबाट मुक्ति पाउन विरूपाक्षले ने मुनीको सल्लाहबमोजिम ६४ लिंग यात्रा गरेको हिमवत् खण्ड पुराणमा उल्लेख भएअनुसार यात्रा गरिन्थ्यो। पशुपतिनाथ आगम घरलाई लिंग यात्रा गराउने अधिकार दिएजस्तै उपलिंग यात्रा पनि आगम घरबाटै गराइँदै आएको थियो। आगम घरबाटै गराइने कुण्ड यात्रा पाशुपत क्षेत्रका अधिकांश कुण्ड सुकिसकेका र लोप भएकाले बन्द भएको कोषले स्वीकार गरेको छ। लिच्छवीकालमा पशुपतिनाथलाई छत्र चढाइएको उपलक्ष्यमा शोभन यात्रा सुरु गरिएको अनुसन्धानले देखाएको छ। प्याँख चाबहिल चारुमती विहारले सञ्चालन गरेको महादेव र पार्वतीलाई देउपाटनमा नचाइने यो नाचमा जयवागेश्वरी मन्दिरबाट गरगहना लिइन्छ। कोषमातहत रहेका पशुपतिनाथ, जयवागेश्वरी र पशुपति भण्डार तहबिल कार्यालयले सञ्चालन गर्ने र बाँकी गुठी संस्थान साथै दुनियाँदारबाट चल्ने जात्रापर्वहरू पशुपति क्षेत्र विकास कोष स्थापनाअघि नै बन्द भएकाले समस्या भएको कार्यकारी निर्देशक उप्रेती बताउँछन्। उनी भन्छन्, ती जात्रापर्वका लागि नेपाल सरकार, गुठी संस्थान, कोष र सम्बन्धित पक्षको समन्वयमा सञ्चालन गराउनुपर्ने देखिन्छ। पाशुपत क्षेत्रमै कात्तिक कृष्ण पञ्चमीमा हुने पञ्चबलि पूजा पनि बन्द भएको छ भने त्रिकाल बाजा पनि लोप भएको छ साथै नागिन साधुहरू पनि लोप भएका छन्। कोषको भावी योजना पाशुपत क्षेत्र दुई सय ६४ हेक्टर क्षेत्रफलमा फैलिएको छ। गौशाला, रातो पुल, गोपीकृष्ण हल, रिङरोड, मित्र पार्क, पीपलबोट, गौरीघाट, कुमारी गाल, खरीबोट, बागमती नदी, विमानस्थलको आधा भाग, सञ्चार ग्राम, शारदा उच्च मावि, पिंगला स्थान हँुदै पुनः गौशालासम्मको भूभागलाई पाशुपत क्षेत्र मानिन्छ। कोषमातहतको गौशाला चोकस्थित धर्मशालाबाट नेपाल मारवाडी परिषद्ले भाडामा दिएको भवनका सटर र कोठाबाट मासिक लाखौं रकम आम्दानी हुन्छ। तर परिषद्ले कोषलाई भने साढे नौ रोपनी जग्गावापत मात्र मासिक करिब चार हजार बुझाउँदै आएको छ। यस्तो निम्न रकमले पशुपतिनाथका जात्रा, पर्व र पूजा सञ्चालन कसरी विधिविधानअनुसार चल्न सक्ला? कोषको गोठाटारमा पाँच सय ३४ रोपनी जग्गा छ। बालुवाखानी सञ्चालन गर्न दिँदा पनि लाखौं रकम उठ्यो। हालको अन्तर्राष्ट्रिय त्रिभुवन विमानस्थलले पनि कोषको ११ सय ६१ रोपनी १४ आना तीन पैसा भूमि प्रयोग गरेको छ। तर गत वर्षसम्म सोवापत नागरिक उड्डयन प्राधिकरणले वार्षिक २१ लाख रुपैयाँ मात्र तिथ्र्यो। यसरी कसरी पाशुपत क्षेत्रका जात्रा, पर्व, मेला र पूजा सही ढंगले सञ्चालित हुन्छन्? ह्यात रिजेन्सी होटल र द्वारिका होटलले पनि केही रोपनी जग्गा प्रयोग गर्छन् तर त्यसअनुसार लाखौं होइन, सय र बढीमा हजारमा कुत तिर्छन्। किन राज्यले कुत बालीमा पुनरावलोकन गर्दैन? किन समसामयिक ऐनकानुन बनाएर होटलका अतिरिक्त गुम्बा, विहार, एकेडेमी आदिलाई नियन्त्रणमा लिन सक्दैन? पशुपतिको नाममा अथाह सम्पत्ति छ। तर पनि कोषको नेतृत्व लिने पदाधिकारीले आजसम्म यसको समुचित उपयोग गर्न सकेका छैनन्। जग्गाबाट उठ्ने कुत पनि समयसापेक्ष छैन। सरकारलाई कानुन बनाएर जग्गाजमिनको कुत पुनरावलोकन गर्न पहल गरिरहेका छौं, कोषका सदस्य सचिव डा प्रदीप ढकाल भन्छन्। ढकालका अनुसार अहिले पशुपति विकास कोषले पाशुपत क्षेत्रको विकासका लागि बृहत् गुरुयोजना बनाइरहेको छ। ढकाल भन्छन्, हिजोसम्म पशुपतिनाथ सामान्य गुरुयोजनाको अवधारणामा चलेको थियो, अहिले बनाइरहेको बृहत् गुरुयोजनाले कम्तीमा ५० देखि एक सय वर्षसम्म धान्ने दीर्घकालीन विकासका काम गर्दैछौं। यो गुरुयोजनाले नै पशुपतिको जग्गाजमिन, जायजेथाको व्यवस्थापनको मार्गनिर्देश गर्नेछ। यति भन्दाभन्दै पनि ढकाल कुतको दर समयसापेक्ष गराउनुपर्नेमा भने जोड दिन्छन्। आफ्नो सयौं बिघा र हजारौं रोपनी भूमि प्रयोग गर्न सकिरहेका छैनौं, पूजापाठ, जात्रा, पर्व र मेला सञ्चालन गर्न धौधौ छ ढकाल थप्छन्, समयसापेक्ष कुत निर्धारण गर्नुपर्छ। सम्पत्ति अथाह भएर भएन, त्यसको समयानुकूल मूल्यको समयोजन गर्नुपर्नेछ। पशुपतिको आय अस्थिर प्रकतिको छ। कोष पर्यटक शुल्कमा निर्भर छ। कोषले समयोचित कुत उठाउने हो भने पशुपति क्षेत्रमा धेरै सुधार गर्न सकिन्छ। भक्तजनको सुविधालाई ध्यान दिन सकियो भने मात्रै पशुपतिनाथ विश्वको आकर्षकको केन्द्रविन्दु बन्न सक्छ। अस्तव्यस्त पशुपतिनाथ, नाथसँग जोडिएका जात्रापर्व र समग्र पाशुपत क्षेत्रलाई स्वच्छ, पवित्र, सफासुग्घर, व्यवस्थित र हरियाली बनाउन सके मात्र विश्वको ध्यान पशुपतिनाथमा केन्द्रित हुनेछ। अनुदार गुठी संस्थान पशुपतिनाथका जात्रापर्व सञ्चालनका लागि स्थापित गुठी संस्थानले अभिलेख शाखा भद्रकालीमा दुई सय ३६ वटा गुठी रहेको जनाएको छ। संस्थानका अनुसार, पाशुपत क्षेत्रमा गुठीअन्तर्गत जात्रा, पर्व र पूजामा कार्यरत रैरकमीको संख्या १२ सय ७५ छ। उनीहरूले मासिक तीन सयसम्ममा काम गर्नुपर्दा पनि जात्रा र पूजामा पटकपटक समस्या उत्पन्न भएको गुठीको भनाइ छ। संस्थानको केन्द्रीय कार्यालय र अभिलेखको कार्यालयमा समेत दुई सय ३६ वटा गुठीबाट केकति कुतबाली उठ्नुपर्ने हो र कति उठिरहेको छ, सबैको चुस्तदुरुस्त हिसाब छैन। कसले कुत बुझाएको छछैन भन्ने तथ्यांक नै संस्थानसँग छैन। यो सबैभन्दा दुःखद पक्ष हो। तथ्यांकमै भएकासँग पनि समयमा कुत बुझाउन संस्थानले कुनै ताकेता गर्दैन। पशुपतिनाथका नाममा चढाइएका जग्गाजमिनमा गुठीआबद्ध भएका झन्डै अढाई सयको जायजेथा अथाह देखिन्छ तर सरकारले त्यस कुतबालीलाई पनि समयसापेक्ष गर्न सकेको छैन। यसबारे महालेखा परीक्षकको प्रतिवेदनले नै सरकारको ध्यानाकर्षण गराइसकेको छ। परीक्षकको ५५औं प्रतिवेदनमा उल्लेख छ, तत्कालीन अवस्थामा जग्गाबाट धान उत्पादन हुने र धान नै कुत लिने व्यवस्था रहे पनि हाल ती जग्गा व्यापारिक प्रयोजनमा रहेका र धानको मूल्य गणना गर्दा प्रचलित जग्गाको भाडाको मूल्यमा नगरी २०६० सालदेखि धानको मूल्यका आधारमा लिने गरेको देखिन्छ। तसर्थ समायानुकूल मूल्य र जग्गा उपयोगको प्रयोजनअनुसार कुतबाली असुल हुनुपर्छ। गुठी र कोषबीचको टकरावले पनि पर्व, पूजा र जात्रामा समस्या आएका छन्। कोष स्थापनाअघि २०४४ सालसम्म पशुपतिको सम्पूर्ण जिम्मेवारी गुठीमै थियो। एउटै कामका लागि दोहोरो खर्च भइरहेको अवस्था छ। हरेक क्षेत्रमा हस्तक्षेप गर्न थालेको आरोप कोषमाथि लाग्दै आएको छ भने गुठीले पनि आफ्नो दायित्व निर्वाह गर्न सकिरहेको छैन। खोज्दै हराएका जग्गा काठमाडौं बत्तीसपुतलीको कित्ता नम्बर १ मा रहेको एक रोपनी नौ आना दुई दाम जग्गा ललितादेवी भन्ने ललिताकुमारीको नाममा मोही लगत कायम भएको छ। श्री पशुपतिनाथका रामगोपाल नकर्मी खान्गीको ईश्वरी खेतजग्गा पुनः नामसारीका लागि माग भएको छ। सञ्चारमाध्यमबाट पटकपटक पशुपतिनाथको जग्गा हराएको, मासिएको र माफियाको अधीनमा पुगेको भन्ने समाचार प्रकाशित भएपछि कोषले खोजी सुरु गर्दा झन्डै दुई रोपनीबराबरको उक्त जग्गा नामसारीका लागि माग भइआएको हो। यसमा रावल आयोगले रोक्का राखेको पनि खुलेको छ। काठमाडौं महानगरपालिकाको वडा नं २५ को कित्ता नम्बर ११४ को एक रोपनी एक आना एक दाम जग्गा २०२१ सालको नापीमा भए पनि पशुपतिनाथ र जयवागेश्वरी भण्डार तहबिलको लगतमा दर्ता भएको भन्ने माग दाबी यतिबेला कोषमा परेको छ। पशुपतिनाथका नाममा चढाइएका जग्गाजमिनमा गुठीआबद्ध भएका झन्डै अढाई सयको जायजेथा अथाह देखिन्छ तर सरकारले त्यस कुतबालीलाई पनि समयसापेक्ष गर्न सकेको छैन। कोषले ताकेता गर्न थालेपछि यतिबेला करिब दुई सय निवेदन परेका छन्, जसमा आजसम्म हकभोग गर्दै आएको जग्गा कोषको नाममा राख्न र मोही आफूलाई बनाउन निवेदन परेका हुन्। यी निवेदन उपत्यकाभित्र मात्रका छैनन्, तराई र पहाडी जिल्लाबाट मोहीका लागि दाबी गर्दै परेका हुन्। प्राप्त निवेदनबाट मात्रै पनि कोषको सबै जग्गा हात पर्ने अवस्था छैन। मोहीलाई दिए मोही नै धनी बन्ने वा कतिपयले जग्गै हडप्ने अवस्था देखिइसकेकाले कोषले यसबारे पुनर्विचार गर्नुपर्ने देखिएको विज्ञको बुझाइ छ। जात्रापर्व सञ्चालनकै लागि भए पनि तराईका चार जिल्लाबारे कोषले बृहत् अनुसन्धान गरी उक्त जग्गा कोषमातहतमा ल्याउनुपर्ने देखिन्छ। यसैगरी, उपत्यकाभित्र र पहाडी जिल्लाका लागि पनि विशेष योजना बनाएर लाग्नुपर्ने देखिन्छ। अन्यथा क्रमशः आयस्ता शून्य हुने र जात्रापर्व लोप हुँदै जाने प्रस्ट देखिएको छ। कोषका कोषाध्यक्ष डा मिलनकुमार थापाको संयोजकत्वमा नापी, मालपोत, विज्ञ र सुरक्षाकर्मीको पशुपतिनाथको चलअचल (जग्गा) छानबिन समिति बनाइएको छ। यसअघि पनि यस्ता केही छानबिन समिति नबनेका होइनन् तर ती बने र विघटन भए। बस्, केही वर्ष प्रक्रिया मात्र चलिरह्यो। कोषाध्यक्ष थापा भन्छन्, २०२१ सालको नापीमा जग्गाधनी पशुपति गुठी मोही व्यक्तिका नाममा उल्लेख भएका तर लगतमा कायम नभएका जग्गाका सम्बन्धमा नेपाल सरकारको दर्ता नियमावलीको प्रक्रिया पूरा गरी छुट लगत कायम गर्न उपयुक्त हुने देखिन्छ। उनका अनुसार, कोषको स्वामित्वमा रहेका जग्गाको कोषको अधिकतम सदुपयोग हुने गरी आर्थिक वृद्धि गर्नेतर्फ आवश्यक छानबिन गर्न कोषले सरकारसमक्ष आग्रह गरिसकेको छ। झन्डै एक वर्षको अवधि राखेर तय गरिएको थापा संयोजकत्वको छानबिन समितिले निर्धारित अवधिमा काम नसक्ने देखिएपछि पुनः एक वर्ष समायवधि थप्न संस्कृति मन्त्रालयलाई कोषले आग्रह गरेको छ। कोषले जग्गाका पर्याप्त प्रमाणहरू संकलन गर्न समय लाग्ने कारण देखाए पनि भोलिका दिन अरू कुनै कारण देखाएर हात उठाउने दिन नआओस्। पशुपतिनाथ, निर्माण र महिमा पशुपतिनाथको इतिहास सम्बन्धमा फरकफरक किंवदन्ती छन्। अधिकांशले चौधौं शताब्दीका गोपालराज वंशावलीको किंवदन्तीलाई विश्वास गरेका छन्। गोपाल वंशावलीअनुसार बागमती नदीको तीरमा गोपालवंशीले बहुह्री नामकी गाईको दूध चढाउने गरेका थिए। ईशापूर्व १२०० अगाडि दूध चढाउने गरेको स्थानमा खनेर हेर्दा पशुपतिको ज्योतिर्लिंग भेटिएको थियो। उक्त वंशावलीअनुसार राजा सुपुष्पदेवले नेपालमा वर्ण व्यवस्था कायम गरेका थिए। उनले पशुपति भट्टारकको देवल बनाएका थिए। मानदेव प्रथमभन्दा ३९ पुस्ताअगाडिका राजा सुपुष्पदेवले ईपू ३०० तिर निर्माण गरेको पाँचतले मन्दिरलाई मध्यकालीन राजा शिवदेवले विक्रम संवत् ११५६ देखि ११८३ को समयमा जीर्णोद्धार गरेको प्रसंग गोपाल वंशावलीमा पाइन्छ। शिवसिंह मल्लकी रानी गंगारानीले जीर्णोद्धार गरेको पशुपतिनाथको स्वरूप नै हालको पशुपतिको वर्तमान स्वरूप रहेको डा सन्ध्या खनाल पराजुलीको अनुसन्धानले देखाएको छ। उनका अनुसार पशुपतिनाथको स्वरूप पञ्चब्रह्मको प्रतिनिधित्व गर्दै पञ्चवक्त्र स्वरूप हो। यसमा उध्र्ववक्त्र, पूर्ववक्त्र, दक्षिणवक्त्र, उत्तरवक्त्र र पश्चिमवक्त्र छन्। उध्र्ववक्त्रका इशान स्वरूप क्षेत्रका अधिष्ठान, आकाश तत्वका प्रतीक, कामेश्वरी शक्ति भएका सदाशिव रूप हुन्। पूर्ववक्त्र तत्पुरुषस्वरूप भोग्य अव्यक्तका अधिष्ठान, वायुतत्वका प्रतीक, अथर्ववेदस्वरूप, पूर्णेश्वरीशक्ति भएका ईश्वर रूप हुन्। दक्षिणवक्त्र अघोरस्वरूप, बुद्धिका अधिष्ठान, अग्नितत्वका प्रतीक, सामवेदस्वरूप, निशेश्वरी शक्ति भएका रुद्र रूप हुन्। उत्तरवक्त्र वामदेवस्वरूप, अहंकारका अधिष्ठान, जलतत्वका प्रतीक, यजुर्वेदस्वरूप सिद्धेश्वरी शक्ति भएका विष्णुरूप हुन्। पश्चिमवक्त्र सद्योजातस्वरूप, मनका अधिष्ठान, पृथ्वीतत्वका प्रतीक, ऋग्वेदस्वरूप, कुब्जिका शक्ति भएका ब्रह्मा रूप हुन्। बंगालका सुल्तान समसुद्दिनले नेपाल संवत् ४७० (विसं १४०६) मंसिरमा सात दिनसम्म आक्रमण गरेर ध्वस्त पारी पशुपतिनाथमा आगो लगाएका थिए। जसकारण पशुपतिनाथको शिवलिंग तीन टुक्रा भएको गोपाल वंशावलीमा उल्लेख छ। १४०६ को पाटन पिंबहाल अभिलेख र १४२९ को स्वयम्भू अभिलेखमा पनि सुल्तानले ध्वस्त गरिदिएको उल्लेख गरेको छ। नेपाल संवत् ८१७ (विसं १७५३) मा भूपालेन्द्र मल्ल र उनकी आमा ऋद्धिलक्ष्मी पशुपतिमै बसेर कात्तिक महिनामा मन्दिर भत्काउन सुरु गरेर अर्को वर्षको वैशाख शुल्क एकादशीमा पशुपति मन्दिरमा गजुर चढाइयो। सात महिना लगाएर मन्दिर निर्माण कार्य सम्पन्न भएको थियो। विंस १७५४ मा भूपालेन्द्रले निर्माण गराएको स्वरूपमै हालको स्वरूप हो। शिवसिंह मल्लकी रानी गंगारानीले बनाएको स्वरूप नै भूपालेन्द्र मल्लले निर्माण गरेका हुन्। पशुपतिनाथको मन्दिरमा दुईतले सुनको मोलम्बा (जलप) युक्त छाना भएको छ। पशुपतिका चारैतिर तीनतीनवटा गरी १२ ढोका छन्। ढोकामा चाँदी र ठाउँठाउँमा सुनको जलप लगाइएको छ। पशुपतिनाथ मन्दिरको उचाइ २३७ मिटर छ। पशुपतिसँगै क्रमशः चलाइएका दर्जनौं जात्रा, पर्व र पूजा सञ्चालित छन्। पशुपतिनाथको महिमा विशेष बनाउन सञ्चालित जात्रापवार्थ गुठी राखिएको र सोही जग्गाको कुतबालीमार्फत जात्रा, पर्व र पूजा कोष र संस्थानले चलाइरहेका छन्। मोहीनाइके नहुँदा गुठी हराउन थाले डा गोविन्द टण्डन, पशुपतिनाथको विषयमा विद्यावारिधि पाशुपत क्षेत्रका जात्रा, पर्व र पूजाको महत्त्व विशेष छ, जसले समग्र हिन्दु धर्मावलम्बीको प्रतिनिधित्व गरेका छन्। यहाँका जात्रा, पर्व र पूजा भनेकै संस्कृतिको अभिन्न रूप हो। यी संस्कृति बचाउन सके मात्र पशुपतिको महत्त्व झल्किन्छ। संस्कृतिले नै हो समाजलाई नेतृत्व दिने पनि। त्यसैले पनि संस्कृति बचाउन समाज लाग्नुपर्छ। पाशुपत क्षेत्रका जात्रापर्व बचाउन गुठी राखिएका थिए। तिनलाई बचाउँदै समसामयिक बनाउन नसकेरै केही जात्रापर्व बन्द भए भने धेरै बन्द हुने अवस्थामा पुग्दैछन्। गुठी जग्गा राखिएका गुठीयारले आआफ्नो बनाएर जग्गा बेचबिखन गरेका छन् भने केहीले यसरी नै खुम्च्याउँदै लगेका छन्। १८६२ सालमा गुठी हरण भएको थियो। पछि राज्यलाई ती जग्गा नफापेको महसुस भएपछि फिर्ता गरेको इतिहास हामीसँग साक्षी छ। देवीदेवतासँग सम्बन्धित गुठीलाई मास्दा कसैको भलो नहुने पुष्टि प्रमाण हुँदाहुँदै पनि अहिले धेरैले ती जग्गामा आँखा गाडेको अवस्था छ। तर पनि कोषले त्यसलाई नियन्त्रण गर्न सकिरहेको छैन। राज्यले हरण गर्न नसक्ने गुठी अहिले हरण भएको अवस्थालाई राज्यले पनि गम्भीर रूपले लिन सकेन। राजगुठीलाई निजी गुठीमा ल्याएर भाइभाइबीच भागबन्डा गर्ने काम पनि भएका छन्। ती जग्गा बिक्री गरेर थोरै रकम बैंकमा राखी त्यसको ब्याजले गुठीको कुत बुझाउने पनि छन्। चलिहाल्छ भनेर जे गरे त्यो अहिले समस्याको विषय भएको छ। यस्ता समस्या धेरै गुठीमा छन्। पशुपतिवरिपरि बस्नेलाई कोषले ठाउँ खाली गर्न मुआब्जा दिएर अन्यत्रै सार्नुपर्यो। यसकारण पनि जात्रापर्व थेग्नेहरू परपर हुँदै गए। सोही क्रममा पशुपति प्रांगणपश्चिमका एक सय १९ घरको अधिग्रहण गरियो। बसाइँ सरेर जाँदा जात्राप्रतिको मोहभंग भयो। नयाँ पुस्ता सबै जात्रा, पर्व र पूजामा अभ्यस्त पनि छैनन् र रुचि राख्दैनन् पनि। पशुपतिनाथमा हुने जात्रापर्वमा पछिल्लो समय सहभागिता पनि विगत वर्षभन्दा निकै कम भएको देखिन्छ। यो सबै आधुनिक समयले पनि हो। मोबाइल, टेलिभिजन र अन्य मनोरञ्जनका साधनले विगतमा हुने जात्रापर्वको मनोरञ्जन खोस्दै लगेको छ। रैरकमीले पनि समयअनुसार महँगी धान्ने अवस्था नहुँदा पूर्णरूपेण काम गर्ने जाँगर हराउन थालेको हुन सक्छ। आजको दिनमा गुठीले धान्न समस्या भएका जात्रा, पर्व, मेला र पूजालाई कोषले जेनतेन धानिदिँदैछ। तर यो कतिञ्जेल? तराईमा भएको जग्गा तत्कालीन मूलभट्ट पद्मनाभ शास्त्रीले ज्ञानप्रसाद पोखरेललाई अधिकार दिएर पठाएपछि सर्लाही, सिरहा, पर्सा र रौतहटका जग्गा मनलाग्दी रसिद काटेर कमाउन दिए। तर त्यसको लगत अमालकोट कचहरीसँग राखिएन। पछि मनलाग्दी काम देखिएपछि उनलाई हटाइयो तर जात्रापर्व सञ्चालनमा आउनुपर्ने कुत अझैसम्म आएको छैन। यसले पनि कति काममा समस्या भएको देखिन्छ। अन्य गुठी जग्गाबाट हुने आम्दानी पनि घट्दैघट्दै गएको छ। कतिपय जात्रापर्व आफैंआफैं धानिरहेका उदाहरण पनि छन्। पुरानो पुस्ता सधैं रहने कुरो भएन। नयाँ पुस्तालाई बाजेजिजुबाजेले राखिदिएका गुठीका नामका जग्गाको पूर्ण फेहरिस्त थाहा छैन। संरक्षण गर्न चाहने पुस्ताले पनि भनेजसरी काम गर्न नसक्दानपाउँदा जात्रापर्वमा संकट पर्न थालेको हो। विगतमा गुठी संस्थानमा मूल नाइके हुन्थे। राजगुठी र निजी गुठी दुवैमा मूल नाइके थिए। पछिल्लो समय सरकारले तिनलाई हटाएर कर्मचारीलाई सर्वेसर्वा बनायो। त्यसैले मूल नाइकेसँग भएको गुठीको सबै विवरण र विधि पूर्णतः हरायो। जसले गर्दा जात्रा, पर्व, मेला र पूजा सबैमा संकट आएको देखिन्छ। पशुपतिका आधा दर्जन जात्रा बन्द पशुपतिको ११ सय बिघा जग्गा गायब यसरी भइरहेको छ पशुपतिको अथाह जग्गा हिनामिना पशुपतिको जग्गा कसले जोगाउने ?"
छलाङ मार्दै उदयपुर सिमेन्ट,"चार वर्षअघि उदयपुर सिमेन्ट धराशायी अवस्थामा थियो। कर्मचारीलाई तलब खानसमेत हम्मेहम्मे थियो। तर दुई वर्षयता उदयपुर सिमेन्ट नाफामा छ। अधिकांश संस्थान धराशायी भइरहेका बेला उदयपुर सिमेन्टले भने सफलता चुमिरहेछ। उदयपुरको यो उद्योगबाट उत्पादित गैंडा छाप सिमेन्टको गुणस्तर राम्रो भएकाले पनि यसको माग बढ्दै गएको हो। उद्योगका वरिष्ठ अधिकृत सञ्जयप्रताप सिंहका अनुसार व्यवस्थापन पक्ष बलियो भएकाले उद्योगले सफलता पाएको हो। सुरेन्द्र पौडेलले महाप्रबन्धकको जिम्मेवारी सम्हाल्दा उद्योगको उत्पादन व्यापक रूपमा गिरेको थियो। सिमेन्ट भर्ने बोरासमेत थिएनन्। कोइला र चुनढुंगा केही दिनका लागि मात्र स्टक थियो। अर्कोतर्फ तत्कालै तिर्नुपर्ने २० करोड रुपैयाँको ऋण थियो। कर्मचारीले पाँच महिनादेखि तलब पाएका थिएनन्। व्यवस्थापन सही ढंगले हुन सकेपछि मात्रै उद्योगले सफलता हात पार्दै गएको सिंहको भनाइ छ। व्यवस्थापन पक्ष बलियो भयो भने उदयपुर मात्र होइन, सबै संस्थानले सफलता प्राप्त गर्न सक्छन्, सिंह भन्छन्। उदयपुर सिमेन्ट नेपालको सबैभन्दा ठूलो उद्योग हो। २०४५ सालमा जापान सरकारको आर्थिक तथा प्राविधिक सहयोगमा उद्योग स्थापना भएको थियो। उद्योगले २०४९ बाट उत्पादन थालेको थियो। सुरुका दिन पूर्ण क्षमता (प्रतिदिन ८०० मेट्रिक टन ) क्लिंकर उत्पादन गरे पनि केही वर्षयता लामो समयसम्म ६०० मेट्रिक टन पनि उत्पादन गर्न सकेको थिएन। पछिल्लो समय भने उद्योग सुधारोन्मुख छ। उदयपुर सिमेन्टको त्रियुगा नगरपालिका ११ जलजलेको वन क्षेत्रमा कारखाना छ। उद्योगसँग हाल कच्चा पदार्थ पर्याप्त मात्रामा छ। उद्योगलाई चाहिने चुनढुंगा प्रशस्त रहेकाले यस उद्योगले क्षमता विस्तार गरी यसको उत्पादन देशभर पुर्याउन सक्ने अवस्था छ। उद्योगको मर्मत, सम्भार, नियमित विद्युत्, बलियो व्यवस्थापन र कर्मचारी लगनशीलता पनि बढाइएको छ। जापानले दिएको मेसिनमा १५ करोड खर्च गरेर मर्मत गरिएको छ। उक्त मेसिनबाट कम्तीमा १० वर्ष उत्पादन गर्न सकिनेछ। उद्योगले गत वर्ष २५ करोडभन्दा बढी नाफा गर्न सफल भएको छ। व्यवस्थापन स्रोतले जनाएअनुसार, उद्योगले दैनिक आठ सय ३० मेट्रिक टन क्लिंकर र आठ सय ४० मेट्रिक टन सिमेन्ट उत्पादन गर्दै आएको छ। ६ अर्ब ३० करोड लागतमा उदयपुर सिमेन्ट उद्योगको कारखाना स्थापना गरिएको थियो। विगतमा मासिक ३० करोड घाटा व्यहोर्दै आएको उदयपुरले पछिल्लो दुई वर्षयता करिब बर्सेनि २५ करोड नाफा गर्न सफल भएको हो। नाफामा जान थालेपछि उद्योगको क्षमता विस्तार गर्ने तयारी भइरहेको छ। निमित्त महाप्रबन्धक नवलकिशोर शाहले उद्योगको क्षमता बढाउने तयारी भइरहेको बताए। मेसिन, रमिल, कोल मिल, ग्रेट कुलरको मर्मत गरेर उद्योगको क्षमता थप बढाउने तयारी भइरहेको छ। यसरी मर्मत गरेर दैनिक नौ सयदेखि एक हजार मेट्रिक टनसम्म पुर्याउन सकिन्छ, उनले भने। तत्काल क्षमता बढाउने योजना अघि सार्दै उद्योग, वाणिज्य तथा आपूर्ति मन्त्रालयमा दुई अर्ब १४ करोड बजेट मागेको छ। उक्त रकमबाट उद्योगको दैनिक क्षमता १८०० देखि २२०० मेट्रिक टन क्षमता हुने बताइन्छ। उद्योगले मागेको उक्त रकम भने मन्त्रालयले सीधै अनुदान नदिने भएको छ। तर मन्त्रालय ऋणका लागि बैंक ग्यारेन्टी बस्ने भएको छ। सरकार जमानी बस्दा मात्रै पनि बैंकले ऋण पत्याउँछन् शाहले भने, ऋण पाएमा उद्योगको क्षमता बढाउने छौं। उदयपुरले भारतबाट दक्ष जनशक्ति बोलाएर तीनचार वर्षदेखि मेसिनको मर्मत गरेको थियो। चार वर्षको मेहनतले घाटा पूर्ति हुँदै आएको र आगामी दिनमा निरन्तरता दिन उद्योगले क्षमता बढाउने तयारी गरेको हो। व्यवस्थापन पक्ष बलियो भएमा उदयपुर मात्रै होइन, कुनै पनि औद्योगिक संस्थान पनि नाफामै सञ्चालन हुन सक्छ भन्ने उदाहरण हो उदयपुर सिमेन्ट। उद्योग, वाणिज्य तथा आपूर्ति मन्त्रालयका प्रवक्ता दिनेश भट्टराई पनि उदयपुर सिमेन्ट सफल हुनुमा व्यवस्थापन पक्ष राम्रो भएको बताउँछन्। म्यानेजरले सूक्ष्म ढंगले व्यवस्थापन गर्न सक्दा मात्रै संस्थान सफल हुँदो रहेछ भन्ने महसुस भएको छ, उनले भने। उदयपुर सिमेन्ट उद्योगले चालु गत वर्ष १० वर्षयताकै बढी सिमेन्ट उत्पादन गरेको थियो। यस वर्ष पनि राम्रो उत्पादन हुने वरिष्ठ अधिकृत सिंहले बताए। उदयपुर सिमेन्टले ओपीसी सिमेन्ट उत्पादन गर्दै आएको छ। यसको बजार काठमाडौं र पूर्वीक्षेत्र हो। काठमाडौंसहित पूर्वी जिल्ला सुनसरी, सिराहा, सप्तरी, झापा, उदयपुरलगायत विभिन्न जिल्लामा उदयपुर सिमेन्ट उद्योगको उत्पादन गैंडा छाप सिमेन्टको माग बढी मात्रामा छ। उद्योगका लागि आवश्यक चुनढुंगा जिल्लाकै उत्तरी भेगको सुकौरामा छ। सिमेन्ट उत्पादन गर्नका लागि भुटान र भारतबाट कोइला आयात हुने गरेको छ। करिब ८५ प्रतिशत चुनढुंगा, १४ प्रतिशत रातोमाटो र एक प्रतिशत फलाम मिलाएर क्लिंकर उत्पादन हुन्छ। मृतोन्मुख रहेको उदयपुर सिमेन्टलाई नाफामा ल्याउन महŒवपूर्ण भूमिका निर्वाह गरेका महाप्रबन्धक सुरेन्द्र पौडेल केही समययता उदयपुर सिमेन्टको जिम्मेवारीबाट बाहिरिएका छन्। कर्मचारीको प्रोत्साहनमा जोड दिइएकाले उदयपुर सिमेन्ट कारखानाले सफलता प्राप्त गरेको पौडेलको धारणा छ। जिम्मेवारी सम्हालेदेखि नै समस्याको विषयवस्तु पहिचान गरेर योजना बनाएको उनले बताए। सुरुमा समस्या पहिचान गरी कसरी समाधान गर्न सकिन्छ भन्ने अध्ययन गर्नुपर्छ, उनले भने। उदयपुर सिमेन्ट मात्र होइन, जुनसुकै संस्थान पनि सफलरूपमा सञ्चालन गर्न खास समस्या केलाएर त्यसलाई निराकरण गर्न सूक्ष्म ढंगले व्यवस्थापन गर्नुपर्ने उनी बताउँछन्। कर्मचारी व्यवस्थान र मेसिन मर्मत गरेर आफूले सुधारको बाटो लिएको उनले बताए। व्यवस्थापकीय र प्राविधिक पक्ष सुधारसँगै उदयपुर सिमेन्ट उद्योगले उत्पादनमा छलांग मारेको छ। उदयपुर सिमेन्टको भविष्य उज्ज्वल रहे पनि व्यवस्थापन रफ्तारमा जान नसके समस्या आउन सक्ने उनी ठान्छन्। नवनियुक्त महाप्रबन्धकले पनि त्यसरी द्रूतगतिमा सूक्ष्मढंगले व्यवस्थापन गर्न सके उद्योग सधैं अघि बढ्ने उनको विश्वास छ। यसरी व्यवस्थापकीय र प्राविधिक पक्ष सुधारसँगै उदयपुर सिमेन्ट उद्योगले उत्पादनमा छलाङ मारेको हो। राजनीतिक भागबन्डा, नियुक्ति र कर्मचारी आन्दोलनले थलिएको उद्योगले पछिल्लो समयमा नयाँ रेकर्ड कायम गर्दै गएको छ। तत्कालीन महाप्रबन्धक पौडेलले विद्युत् प्राधिकरणले नियमित विद्युत् उपलब्ध गराएसँगै उद्योगले नयाँ गति लिन सुरु गरेको सुनाउँछन्। जापानको वाईसीएफ (ओभरसिज इलेक्ट्रोनिक कोअपरेसन फ्रन्ट) को जापानी ऐन १८ अर्ब ७७ करोड ऋण सहयोग र नेपाल सरकारको ४४ करोड ३७ लाख ५१ हजार लगानीमा गैंडा छाप लोगो भएको सिमेन्ट उद्योग स्थापना भएको थियो। नेपाल सरकारले उद्योगबाट ६ अर्ब ५५ करोड ६२ लाख ऋण उठाउने सर्तमा उद्योग व्यवस्थापन पक्षलाई जिम्मा दिएको थियो। २०४९ सालबाट व्यावसायिक उत्पादन सुरु गरेको उद्योगमा ०५१ माघसम्म जापानी प्राविधिकले मात्र सञ्चालन गरेका थिए। ०५१ माघबाट मात्र नेपाली प्राविधिकले उत्पादन गर्न थालेका हुन्। जापानी प्रविधि शतप्रतिशत उत्पादन गरेको उद्योगमा नेपाली प्राविधिकको हातमा आएपछि दैनिक ४० देखि ५० प्रतिशतको बीचमा मात्र उत्पादन भएको थियो। जापान सरकारबाट नेपाल सरकारलाई हस्तान्तरण गरेलगत्तै उद्योगभित्र राजनीतिक भागबन्डा सुरु भएको थियो। जापान सरकारले सञ्चालन गर्दा क्षमताअनुसार नै उत्पादन हुँदै आएको थियो। तर उसले हस्तान्तरण गरेसँगै ओरोलो लागेको उदयपुर केही वर्षयता मात्रै पूर्ण क्षमतामा सञ्चालनमा आएको हो।"
पूर्वीय दर्शनविरुद्धका चलखेल,"पश्चिमा कट्टरपन्थी पूर्वका पहिचानलाई सके समाप्त पार्न र नसके त्यसबारे भ्रम छर्न तल्लीन छ । भारतको बंगालमा कार्यरत रहेका विलियम्स जोन्स अमेरिकी स्वतन्त्रताको पक्ष लिए पनि भारतलाई उपनिवेश राख्न चाहन्थे। उनले मनुस्मृतिमा छेडछाड गरी त्यसलाई हिन्दु कानुन बनाउने प्रयास गरे। यसैले पश्चिमाहरू मनुस्मृतिलाई हिन्दु कानुन भनी उद्धृत गर्छन्। अरू स्मृतिमा यो स्मृतिमा जस्ता आपसमा मेल नखाने कुरा रहेको पाइँदैन। त्यही थपथाप गर्दा महिलाविरुद्ध र जातीय सोपानमा आधारित व्यवस्था राखिएको मानिन्छ। मूलतः ती विषय समाज र परिवारमा फुट पैदा गर्न गरेको र त्यसले अंग्रेजलाई सत्ता टिकाउन मद्दत गर्ने सहज अनुमान गर्न सकिन्छ। समाज र परिवारमा फुट तथा नागरिकमा आपसमा भय, घृणा र कुण्ठा पैदा गराई आफूतिर आकर्षित गर्नु उपनिवेश टिकाउने आधार रहेकोमा शंका गर्नुपर्दैन। हालै स्वस्थानी किताबमा पछाडि पाना थपी सस्तोमा किताब बेची व्रतकथाको स्वरूपमा छेडछाड गराउने कार्य भएका तथ्य प्रकाशमा आएको छ। यस कार्यलाई बेवास्ता गरेपछि कुनकुन शास्त्रमा केके घुसाउने हुन् र यसै पुस्तकका आगामी प्रकाशनमा केके घुसाउने हुन् भन्न सकिँदैन। पेगन, ग्रिक र इजिप्टको सभ्यता समाप्त पार्दै समाप्तप्रायः पारिएका सभ्यताका विभिन्न पक्ष आफ्नोमा राख्ने प्रवृत्ति पुरानो हो। त्यो रोग यता सरिसकेजस्तो देखिन्छ। विलियम्स जोन्सले संस्कृतमा लेखिएका सामग्री प्रयोग गरी हिन्दुलगायत इजिप्सियन, ग्रिक, रोमनहरूमा हाम (असभ्य) को चरित्र भएको देखाउन खोजेका थिए। उनको यो धारणा युरोपका लागि अवधारणा बन्दै गयो। जोन स्टुअर्ट मिल्सले यसैलाई निरन्तरता दिए। उनले हिन्दु धर्मका त्रिदेव ब्रह्मा, विष्णु र महेशलाई आफ्नो मान्यताको ट्रिनिटीको घटिया रूप बताएका छन्। उनले हिन्दु धर्मको सेवा गरेको बहानामा रुढिवादी पश्चिमाको सेवा गरेका थिए ( बिइङ डिफरेन्ट, राजीव मलहोत्रा २०९२११)। सत्रौं शताब्दीमा रोबर्टो डे नोबिली (१५७७१६५६) नाम गरेका इटालियन धर्मप्रचारकले हिन्दु साधुको रूप धारण गरी हिन्दु धर्मविरुद्ध काम गर्ने गरेको पाइन्छ। त्यो बेला उनी कपाल खौरने, टुप्पी राख्ने, सेतो धोती, जनै र खराउ लगाउने गर्थे। यो कार्य उनले हिन्दु धर्मबाट प्रभावित भएर वा हिन्दु बनेर वा हिन्दुको सम्मान गर्न गरेका थिएनन्, बरु स्थानीय मानिसलाई भ्रममा पार्न र धर्म परिवर्तन गराउने वातावरणलाई सहज बनाउन प्रयोग गर्ने गरेका थिए। उनले पाँचौं वेद भन्ने किताब लेखी आफ्नो विश्वासको एकल किताबका कुरामा पूर्वका मन्दिर, प्रसाद, शिव ब्राह्मण, वेद र पूजाजस्ता शब्दको प्रयोग गराइदिए। छालाको रङबाहेक सबैमा आफूलाई पूर्वीय देखाएर उनले पूर्वीय धर्म, सभ्यता र दर्शनविरुद्ध काम गरेका थिए (बिइङ डिफरेन्ट, राजीव मलहोत्रा, पृ ३८)। भारत वर्षमा पहिले वर्ण व्यवस्था थियो। वर्ण जन्मले नभई कर्मले निर्धारण हुने कुरा वेद, महाभारत र भविष्य पुराणमा उल्लेख छ। भविष्य पुराण (१४१,४५ र ४६) मा ईश्वरका चार सन्तान हुने र चारै सन्तान जन्मले एउटै जातका हुने बताइएको छ। थिरुक्कुरल (श्लोक ९७२) र योग वशिष्ठको (५१८६१) मा पनि यही उल्लेख छ। गीतामा कृष्णले म सबै प्राणीप्रति समान छु। मेरा लागि कोही पनि टाढा र नजिक (सानोठूलो) छैन (९२९) भनेका छन्। तर भारतमा लर्ड रिजलीले जनगणना गर्दा पेसा वा काममा आधारित वर्णव्यवस्था समाप्त गरी जन्मले उचनीचमा आधारित जाति व्यवस्था कायम गराए। भारत वर्षमा पहिले वर्ण व्यवस्थालाई पुँजी (क्यापिटल) को रूपमा लिइन्थ्यो। ब्राह्मण ज्ञान पुँजी, क्षेत्रीय राजनीतिक पुँजी, वैश्य वित्तीय पुँजी र शूद्र दक्ष श्रम पुँजी मानिन्थे (व्याटल फर संस्कृत राजीव मलहोत्रा)। श्वेत प्रभुत्वमा विश्वास गर्ने रुढिवादीले मानिसलाई रङका आधारमा गर्ने विभेद तिनको विश्वासको स्रोत हो। मानिस जन्मजात पापी हुने तिनको मान्यता हो। हाम भनिने कालो र गहुँगोरो वर्णका मानिस जन्मजात असभ्य हुन्। तिनलाई सभ्यता सिकाउन पहिले प्रत्यक्ष उपनिवेशको र पछि परोक्ष उपनिवेशको औजार प्रयोग गरेको देखिन्छ। पूर्वीय दर्शनमा वेदका ऋचा महिलाले पनि लेखेका छन्। पूर्वमा देवीहरूको चर्चा वेद र सो उप्रान्तका शास्त्रमा पनि कायम छ। सरस्वतीलाई विद्या, लक्ष्मीलाई धन र कालीलाई रक्षाको जिम्मेवारी सुम्पिएको देखिन्छ। तर एकल पुस्तकमा महिलाले लेखेका र महिलाका लागि त्यस प्रकार देवी मानेको देखिँदैन। पादरीवाद उपनिवेश र हतियारको आडमा फैलिँदै आएको र पछि लालच, छल र भ्रममा पारी विस्तार गरिँदै लगिएको देखिन्छ। युरोपका पेगन र अमेरिकी रेड इन्डियनमाथि भएका अत्याचार होलोकस्ट र जेनोसाइड का प्रमुख उदाहरण हुन्। यसका लागि अरूका सभ्यता नष्ट नै गर्ने, मूलधारबाट अलग गर्ने र अरूका विश्वासमा छेडखानी गरी पचाएर लिई अरूको सभ्यता समाप्त गर्ने औजार प्रयोग गरिएका देखिन्छन् ( बिइङ डिफरेन्ट, राजीव मलहोत्रा, ३४)। हिजोआज बरोबर चर्चामा ल्याइने उत्तर आधुनिकता घृणा, अत्याचार, उग्रता, क्रूरता, अमानवता र भेदमा निर्लिप्त पश्चिमा कट्टरपन्थीका विजयका कथामा आधारित छ। यसले पूर्वका आफ्ना पहिचानलाई सके समाप्त पार्न र नसके त्यसबारे भ्रम पैदा गर्न खोज्छ। यसले पश्चिमाबाहेकका संस्कृति अस्वीकार गर्छ। तेस्रो विश्वको मौलिकता समाप्त गरी पहिलो विश्वका मान्यतालाई बौद्धिक जालका आधारमा कायम गराउन चाहन्छ। अझ तेस्रो विश्वमा पहिचानका नाममा उचाली त्यहाँका समुदायका मौलिकता समाप्त गरी आफ्ना मूल्य प्रणाली लाद्ने र सभ्यता समाप्त पार्ने प्रयत्नलाई रूपान्तरण भन्छ। भारत अहिले त्यसको सिकार भएको छ (बिइङ डिफरेन्ट ४८)। नेपाल पनि यसखाले रूपान्तरणको चपेटामा देखिन्छ। अहिले नेपालमा बेग्लाबेग्लै भेटेर पहिचानका कुरा गर्न लगाई उनीहरूलाई अरूभन्दा फरक देखाएर आफ्नो विश्वास र अन्धविश्वास लाद्ने प्रयास भइरहेको सतहमा आएको छ। पूर्वीय दर्शनका कतिपय शब्दको अंग्रेजी भाषामा अनुवाद सम्भव छैन। पूजा वर्सिप होइन, गुरु सेन्ट होइन, साधना प्रेयर होइन, आत्मा सोल होइन, स्त्रीधन डाउरी होइन, ईश्वर गड होइन, धर्म रिलिजन होइन, यज्ञ सेक्रिफाइस होइन, असुर डेमन होइन। प्राण फिजिकल ब्रिद मात्र होइन, शक्ति फिजिकल इनर्जी मात्र होइन, आकाश फिजिकल स्पेस मात्र होइन, अग्नि फिजिकल फायर मात्र होइन, शिव डिस्ट्रोयर मात्र होइन। कर्म ड्युटी वा वर्क होइन, बरु आफूले गर्न हुने र नहुने कार्यप्रतिको चेतना हो। सकारात्मक कर्म पुण्य र नकारात्मक कर्म पाप हो। कर्म निरन्तर प्रक्रिया हो। पूर्वमा कर्म अरूमा सार्न सकिँदैन तर उता एडम र इभले गरेको पाप त्यो विश्वास राख्ने सबैमा सर्छ। भारत वर्षमा पहिले वर्ण व्यवस्थालाई पुँजी (क्यापिटल) को रूपमा लिइन्थ्यो। ब्राह्मण ज्ञान पुँजी, क्षेत्रीय राजनीतिक पुँजी, वैश्य वित्तीय पुँजी र शूद्र दक्ष श्रम पुँजी मानिन्थे। पूर्वमा कर्म आफैंले अनुभव गर्ने हो उता कसैले ऊ बेला गरेको पाप पुस्तौंपुस्तासम्म सर्छ। सेक्रिफाइसको अर्थ रोमन धारणाअनुसार केही पाउन केही दिनुपर्ने भन्ने र क्रिस्चियानिटीमा सो रिलिजनका मानिस अरू धर्मका मानिसलाई समाप्त गर्न लड्दा मरेको अवस्था हो। रसको त अनुवाद नै छैन। साधु जिउँदै हुन्छ, सेन्ट व्यक्ति मरेपछि दिइने पगरी हो (बिइङ डिफरेन्ट २१५२९४)। हेगलले सुरुमा सबै गैरयुरोपियनहरू युरोपियनहरूका लागि मामुली साधन (मियर अब्जेक्ट्स) हुन् भन्ने धारणा राख्थे (बिइङ डिफरेन्ट ३११)। तर उनी कोल्ब्रुकका लेख एवम् सांख्य र न्याय वैशेषिका पढेपछि अरू पश्चिमाले पूर्वीय दर्शन बुझ्न नसकेको बताउँदै पछुताएका पनि थिए (ऐजन ३३४)। पश्चिमका कट्टरपन्थीहरूमा काला जातिका र गहुँ गोरा मानिसलाई हामका सन्तान भन्ने विश्वास छ। हाम आफ्नो बाबुको नांगोपन देखेर हाँसेकाले आफ्ना दाजुको दास बन्नुपर्ने गरी उसबेला नै निर्णय भएको भन्ने उनीहरूको मान्यता छ। यस उपमहाद्वीपका मानिस गोरा नभएकाले कट्टरपन्थीहरूका मनमा सबै दास हुन जन्मेको भन्ने भावना हुनु अस्वाभाविक होइन। त्यो उनीहरूको एकल किताबको आधारभूत ज्ञान हो। अमेरिकामा स्वतन्त्रताको कैयन् पछि पनि दासलाई पूर्ण मानव मानिदैन्थ्यो। युरोपमा पनि यही चलन थियो। अफ्रिकामा त धर्म परिवर्तन गर्न बाध्य पारिएका काला जातिका मानिसलाई उनीहरू हामका सन्तान र असभ्य भएको मान्न पनि सिकाइन्थ्यो (बिइङ डिफरेन्ट ४१५, ४१८)। यस अर्थमा धर्म परिवर्तन गराउन अन्यत्र जाने कट्टरपन्थीहरू दास बन्न जन्मेका असभ्यहरू लाई सभ्यता सिकाउने नाममा नयाँ रूपरङका दासको खोजीमा हिँडेको भन्ने देखिन्छ। दास बनाएपछि त्यहाँका सम्पदा र स्रोत आफ्नो बनाउने लक्ष त छँदैछ। आर्यन शब्दको प्रयोग पूर्वमा छैन किनकि पूर्वमा आर्य कुनै जाति होइन। यो श्रेष्ठतासूचक विशेषण हो। गीता (२२) मा आर्य शब्दको प्रयोग जाति जनाउन भएको छैन। सुरुमा जर्मनका पूर्वज जातिलाई सभ्य भनी देखाउन आर्यन रेस भन्ने मिथ पश्चिमाबाटै बनाइयो। पछि जर्मनले आफूलाई आर्यन नै भन्न थाले। अहिले आर्यन शब्द युरोपमा नाजीका लागि प्रयोग गरिन्छ। यस्तै पूर्वमा द्रविड र आर्यन भनी छुट्ट्याउन प्रयोग गरिन्छ (बिइङ डिफरेन्ट, ३१७)। यो भेद भारतमा फुटाऊ र शासन गर भन्ने प्रयोजनका लागि गरिएको थियो। आदि शंकराचार्यले शास्त्रार्थको क्रममा आफ्नो परिचय दिँदा आफूलाई द्रविड शिशु भनेका थिए। उनले त्यसबेला द्रविडको अर्थ पनि बताएका थिए। उनका अनुसार द्रको अर्थ तीन र विडको अर्थ तीर हो। अर्थात् द्रविड भनेको तीनतिर तीर भएको वा तीन तीरबाट पानीले घेरेको क्षेत्र हो। यसरी द्रविड भूगोलको प्रकृति भन्ने देखिन्छ। अंग्रेज र अरू कैयन् पश्चिमाले भौगोलिक पहिचानलाई जातिमा परिवर्तन गरेको देखिन्छ। त्यो भेद उनीहरूले आर्यसँग द्वन्द्व सिर्जना गर्न गरेका थिए। आर्य भन्ने विशेषण र द्रविड भन्ने स्थान नामलाई जातिमा रूपान्तरण गरी आपसमा लडाउने रणनीति अब सतहमा आउँदै छ भनिन्छ। उत्तर र दक्षिणका मानिसको डीएनए जाँचमा मौलिक भिन्नता नभएका कुरा खुल्दै गएका छन्। नेपालमा आर्य शब्दको प्रयोग सन्दर्भ बाहिर गई संविधानमा नै गरिएको छ। संविधानको धारा ८४ मा खस आर्य शब्दहरू प्रयोग भएका छन्। खस आर्यभित्र क्षत्री, ब्राह्मण, ठकुरी र सन्न्यासीलाई राखिएको छ। आर्य विशेषण भएपछि यी चार उच्च र सर्वोत्तम हुन् भन्न खोजिएको छ जबकि गीतामा कृष्णले यीबाहेकका अरू मानवलाई पनि समान भनेका छन्। अरू शास्त्रले पनि वर्ण पेसागत भएको र जन्ममा आधारित नभएको बताएको छ। नेपालमा बस्ने सबै नेपाली किन संविधानअनुसार आर्य अर्थात् श्रेष्ठ, उच्च वा सुसंस्कृत भएनन् ? फेरि शास्त्रमा वैश्य र शूद्रलाई गैरआर्य भनिएको देखिँदैन। विभिन्न वर्णका मानिसले शास्त्र रचेका वा उनीहरू ऋषिमुनि भएको देखिन्छ। मधेसका मन्दिर जानेहरू अनार्य होइनन्, तर संविधानले आर्य मान्दैन। अंग्रेजले पनि भारतमा आर्य मानेका जातजाति र समुदायलाई नेपालको संविधानले आर्य नमान्नुको ज्ञानको स्रोत के होला ? नेपालको संविधान निर्मातालाई अंग्रेजले भारत फुटाउन ल्याएको नीतिभन्दा पनि कमसल तरिकाले नेपालीनेपालीबीच फुट ल्याउने तागत कसरी, कुन रूपमा र कहाँबाट प्राप्त भएको थियो होला ?"
हामी अवश्य जाग्नेछौं,"शाहिदुल आलम बंगलादेशका फोटो पत्रकार तथा सामाजिक अभियन्ता हुन्। गत वर्ष सरकारविरोधी विद्यार्थी आन्दोलनलाई समर्थन गरेको आरोपमा उनी पक्राउ परे। सो गिरफ्तारीको संसारभर विरोध भयो। अन्ततः उनी गत नोभेम्बर २० मा रिहा भए। उनी जेल परेको सय दिनमा भारतीय लेखक अरुन्धती रोयले शाहिदुलको नाममा एउटा भावुक चिठी लेखेकी थिइन्। त्यसैको प्रत्युत्तरमा शाहिदुलले अरुन्धतीलाई लेखेको पत्रः प्रिय अरुन्धती, आफ्नै आँखाले हेर्नुअघि नै कैयन् पटक पढिसकेको थिएँ मैले तिम्रो चिठी। जेलभित्रको फलामे पर्खालमा उभिएर मेरी साथी रहनुमाले वाचन गरी सुनाएकी थिइन् तिम्रा शब्दहरू। जेलको परिसर हामी कैदीहरूको हल्लाखल्लाले गुन्जायमान थियो खचाखच भरिएको रंगशालाको कोलाहल अथवा दमकलको उच्चाटलाग्दो आवाजजस्तो। यस्तो माहोलमा तिम्रो चिठीको व्यहोरा बुझ्न खोज्दै थिएँ म। रहनुमा हरेक शब्द दोहोर्याइतेहेर्याइ पढ्थिन्, थोरैथोरै बुझ्थें म। सय दिन नाघिसकेको थियो आफ्नै ओछ्यानमा नसुतेको, घरमा पकाएको माछा खान नपाएको अनि ढाकाको सडकमा साइकल नकुदाएको। मेरो कार्यस्थलमा ताला मारिएको पनि सय दिन कटिसकेको थियो।हल्लाखल्लाका माझमा सुन्नै मुस्किल थिए ती शब्द, तर पनि मेरा लागि पौष्टिक आहारसरह थिए। तिमीले हातैले लेखेकी थियौ यो चिठी ? कस्तो कागज प्रयोग गरेकी थियौ ? अहिलेको प्राविधिक युगमा कप्युटरको किबोर्ड नै चलाएकी थियौ सायद। कुन फन्ट र कुन साइजमा टाइप गरेकी थियौ ? अक्षर कुन आकारका थिए ? यस्तै तर्कना आउँथ्यो मेरा मनमा। अनि प्रेमपूर्वक खिपिएका ती शब्दहरू। साह्रै अभावबोध हुन्थ्यो पाठ्यसामग्रीको। उसैगरी सम्झनामा आइरहन्थे मेरो ओछ्यान, मलाई मन पर्ने माछाको परिकार अनि रहनुमाको स्पर्श। झ्यालखानाका कर्मचारीहरूले तपाईंलाई केही चाहिन्छ ? भनी सोध्थे। मेरो प्राथमिकताको पहिलो नम्बरमा किताब नै हुन्थ्यो। लगत्तै केही किताब मेरो हात परे मुजिबुर रहमानका जेल डायरीहरू, सेन्दलको हिस्ट्री अफ बंगलादेश अनि तिमीले पछिल्लो भेटमा मलाई दिएको तिम्रो नयाँ उपन्यास, दि मिनिस्ट्री अव अटमोस्ट ह्याप्पिनेस। दिल्लीमा तिमीसँग बिदावारी भएलगत्तै म तिम्रो उपन्यास पढ्न खोज्दैथें। तर आफूले चिताएजस्तो कहाँ हुने रहेछ र ? निरन्तरका एकपछि अर्को व्यवधानले समय मिलिरहेको थिएन। जेलमा मलाई फुर्सदै फुर्सद हुन्थ्यो।केही अरू चिठी पनि मेरो सम्झनामा छन्। देशद्रोहको आरोपमा थुनिएका विनायक सेनलाई शिव विश्वनाथनले लेखेका थिए एउटा चिठी। रघु रायले मेरो रिहाइको माग गरी लेखेको पनि सम्झन्छु म। तर त्यो चिठी प्रधानमन्त्रीलाई लेखिएको थिएन, सीधै मलाई पठाइएको थियो। जेलपरिसरमा परेवा थिएनन्, भँगेराहरूले चिठी बोक्न अलि सक्दैनथे सायद। मलाई थुनिएको कोठाको झ्यालबाट भँगेराहरूलाई चारा खुवाइबस्दा कागजको एउटा सानो टुक्रा नै भए पनि भँगेराले च्यापी ल्याउनु नि। यस्तै कल्पनाले तरंगित हुन्थें म। आफ्नै भान्साको काठको टेबुलमा तिमी बसिरहेको सम्झना हुन्छ मलाई। हामी गफ गरिरहँदा माटीकी लाल (तिम्रो प्रिय साथी) तिमीसँग नाक रगड्न आइपुग्थ्यो घरीघरी। सायद बेवास्ताको सिकार हुन चाहदैनथ्यो ऊ। हामीले सँगै अनावरण गरेको सन्जयको कास्मिरसम्बन्धी किताबको सन्दर्भ पनि ताजा छ। यी कारणले होइन म तिम्रो चिठी पढ्न लालायित रहेको। मेरो हुटहुटीको कारण थिए हाम्रो साझा विरासत, हाम्रा समान पीडा अनि आफ्नै देशका तानाशाहविरुद्घ अनवरत हाम्रो संघर्ष। तिमीकहाँ कास्मिर समस्या छ, हामीकहाँ चट्टग्राम पहाड। तिम्रो देशमा इन्काउन्टर को बहानामा कैयन् निर्दोष मारिन्छन् अनि हामीकहाँ क्रसफायर को बहानामा। लोकतन्त्रको नाम दिइएको पद्घतिमा हामी दुवै रहेका छौं। विडम्बना, हाम्रा आवाज दबाइएका छन्। भारतीय समाजका जटिल पात्र, असंगति अनि सौन्दर्यको अमिल्दो मिश्रण रहेछ तिम्रो नयाँ उपन्यास। अस्तव्यस्त परिस्थितिमा पनि शीतलता भेटिन्छ यसमा। भयानक अन्यायबीच पनि करुणा भाव पाइन्छ। कडा सुरक्षाबीच पनि तेस्रो लिंगीहरू देखिन्छन् ढाकास्थित यो सूर्यमुखी जेलवरपर। चम्किला रङका साडी पहिरिँदै यताउता गरिरहेका। उनीहरूलाई देख्दा म तिम्रो पात्र अन्जुमलाई सम्झन्छु। त्यस्तै अर्को पात्र सद्दाम सम्झनामा आउँछन्। तिम्रा अर्का पात्र मुसा मेरो मस्तिष्कमा खेलिबस्छन् जब म टिपु विश्वासजस्ता जेलका सहकर्मीसँग कुराकानी गर्छु। यिनीहरू पनि मुसाजस्तै राज्य व्यवस्थाद्वारा झूटो आरोप लगाई अन्यायपूर्वक जेलमा सडाइएका बन्दीहरू हुन्। मलाई जमानतबाट वञ्चित गरेर उनीहरू मेरो आवाज, कलम र क्यामेरा निष्प्रभावी बनाउन चाहन्थे। तर हाम्रो कलमको मसी अझै सुकेको छैन र किबोर्डको क्याटक्याट आवाज कम भएको छैन। यो जेलमा मैले बादल फराजी नामका बन्दीलाई भेटें। झूटो आरोपमा फसाइएका। भारतीय अदालतबाट अपराधी ठहर्याएर बंगलादेश पठाइएका। दस वर्ष भयो उनी जेलमा थुनिएका। भारतीय न्यायालयको यो गलत निर्णयबारे बोल्न मेरै देशको सरकार पनि डराउँछ। ठुल्दाइविरुद्घ चुँ गर्न सक्दैन बंगलादेशी सरकार। यही जेलमा खुँखार आतंककारी जोसेफलाई पनि राखिएको थियो। राष्ट्रपतिबाट आममाफी दिलाएर उसलाई रातारात जेलबाट निकालेर समुद्रपार पुर्याइयो। मलाई भने छैटौं प्रयासपछि मात्र जमानत मिल्यो। जसरी सुत्नका लागि मलाई खाट दिइएको थिएन, मेरो स्वास्थ्य जाँचका लागि डाक्टर सेवाबाट समेत वञ्चित थिएँ म। सरकार मलाई जमानतमा छोड्न इच्छुक थिएन। जमानत प्राप्त भएपछि पनि मलाई रिहा नगर्न खोज्दै थिए सरकारी अधिकारीहरू। अन्ततः हाम्रै जित भयो। हामी हातेमालो गर्दै र गीत गाउँदै जेलबाट बाहिरियौं। अझै मेरो मुद्दा किनारा लागेको भने छैन। मलाई जमानतबाट वञ्चित गरेर उनीहरू मेरो आवाज, कलम र क्यामेरा निष्प्रभावी बनाउन चाहन्थे। तर हाम्रो कलमको मसी अझै सुकेको छैन, किबोर्डको क्याटक्याट आवाज कम भएको छैन।हिजो मात्र हामी ढाकेश्वरी मन्दिरमा पुगेका थियौं। तपस र हाइमन्ती दम्पतीकी सुपुत्री रिद्घिको मुखे भात (भात खुवाइ) थियो। उनीहरूले मैनबत्ती बाले अनि तुलसीको परिक्रमा गरे। अनायास म सोच्न पुगें यो मन्दिर पनि भत्काइने सम्भावना छ किनकि सरकारमा बसेकाहरू मन्दिरको तल मस्जिद रहेको विश्वास गर्छन्। सायद यहाँ अर्को एउटा मस्जिद ठडिनेछ। साउदी सरकारको लगानीमा बनेका पाँच सय मस्जिदमा अर्को एउटा थपिनेछ। हिजो मात्रै नयाँ मन्त्रिमण्डलको शपथ ग्रहणमा सत्तासीनहरूको गर्जन सुनियो, कानुनले निर्दिष्ट गरेका काम म निष्ठापूर्वक गर्नेछु। बंगलादेशप्रति म पूर्ण बफादार रहनेछु। संसद् सदस्यको नाताले काम गर्दा व्यक्तिगत स्वार्थलाई कहिल्यै अगाडि राख्ने छैन। यो शपथ आफैंमा एउटा छल हो किनकि चुनाव जित्न हरेक हथकन्डा प्रयोग भएको छ, हरेक नियम मिचिएको छ। निचोडमा भन्नुपर्दा संविधान उल्लंघन गरिएको छ अनि व्यक्तिगत स्वार्थलाई केन्द्रमा राखिएको छ। दक्षिण एसियाकै चरम निर्लज्जता हो यो। राष्ट्रिय झन्डा हल्लाउँदै सांसदहरू सरकारी सुविधा दुरुपयोग गर्नेछन्। नियम मिच्नेहरू नै बैंक र विद्यालयका सञ्चालक समितिका प्रमुख बन्नेछन्। उनीहरूले आफूसुहाउँदो नियमकानुन बनाउनेछन्। विडम्बना ! आफ्नो दललाई भोट नदिएको आरोप लगाउँदै चार बच्चाकी आमाको सामूहिक बलात्कार भइरहँदा उनीहरू यिनै खोक्रो आदर्शसहित पद तथा गोपनीयताको शपथ लिइरहेका थिए। यति हुँदाहुँदै पनि अरुन्धती, समयको धार बदलिनेछ। पहिचान हराएका, अस्तित्वविहीन मानिसहरू जाग्नेछन्। सम्पूर्ण राज्य संयन्त्रविरुद्घ उनीहरू जाइलाग्नेछन्। सन् १९७१ मा बंगलादेशको स्वतन्त्रताका बेला जस्तै गरी फेरि जुर्मुराउनेछन् जनता। मुक्तियुद्घको सम्मान पाउन कहिल्यै लालायित भएनन् यी सामान्य जनता। आफ्ना सन्तानका लागि केही फाइदा लिन कहिल्यै खोजेनन् उनीहरू। न त कहिल्यै सार्वजनिक ठाउँमा मुजिब कोट लगाई हिँडेर सत्ताको भक्ति गर्न चाहे उनीहरू। जुन मूल्य र मान्यताका लागि लडेका थिए उनीहरू, त्यसैको पुनस्र्थापनाका लागि उठ्नेछन् एक दिन। धर्मनिरपेक्षता कायम रहनेछ हामीबीच। पूर्ण लोकतन्त्रको प्रत्याभूति हुनेछ हामीलाई। सामाजिक न्याय स्थापित हुनेछ। हामीले गुमेको देश फेरि पाउनेछौं। अरुन्धती, म तिमीलाई ढाकामा भेट्नेछु। हार्दिक आलिंगनको पर्खाइमा छु म। सप्रेम, शाहिदुल, ७ जनवरी, २०१९ द गार्डियनबाट नेपाली अनुवाद : गणेश खनिया"
विश्व क्रिकेटमा रोहितको नयाँ कीर्तिमान : सचिन र शाहिदको रेकर्ड तोडियो,काठमाडौं : नेपाली युवा क्रिकेटर रोहितकुमार पौडेलले विश्व क्रिकेटमा नयाँ रेकर्ड बनाएका छन्। एकदिवसीय क्रिकेट शृङखला अन्तर्गत यूएईसँगको दोस्रो खेलमा कम उमेरमै अर्धशतक बनाएर रोहितले आफ्नो नाममा नयाँ रेकर्ड बनाएका हुन्। अन्तर्राष्ट्रिय क्रिकेटमा भारतीय प्रभावशाली खेलाडी सचिन तेन्दुल्कर र पाकिस्तानी शाहिद अफ्रिदीको रेकर्डा तोड्दै रोहितले आफ्नो नाममा रेकर्ड बनाएका हुन्। शनिबार १६ वर्ष एक सय ४६ दिनको उमेरमा उनले कम उमेरमा अर्धशतकको रेकर्ड बनाएका हुन्। यसअघि सचिन तेन्दुलकरले १६ वर्ष दुई सय १३ दिनको उमेरमा पाकिस्तानविरुद्ध टेस्ट गेममा ५९ रन बनाउँदै कम उमेरमा अर्धशतकको रेकर्ड बनाएका थिए। शाहिद अफ्रिदीले १६ वर्ष दुई सय १७ दिनको उमेरमा श्रीलंकाविरुद्धको खेलमा जम्मा ३७ बलमा शतक हानेका थिए। पौडेलले एकदिवसीय शृङ्खला अन्तर्गत यूएईविरुद्धको खेलमा ५८ बलमा ५५ रन बनाउँदै विश्व रेकर्ड बनाएका हुन्। रोहित नेपाली यू १९ राष्ट्रिय टोलीका अलराउण्डर हुन्। भैरहवाबाट छनोट भएका पौडेल यसअघि बालुवाटार क्रिकेट एकेडेमीबाट खेल्दै आएका थिए। यूएईमा शनिबार भएको खेलमा ब्याट समातेको केही मिनेटमै पौडेलले विश्व रेकर्ड बनाएका हुन्। रोहित अन्तर्राष्ट्रिय एक दिवसीय खेलमा डेब्यू गर्ने सबै भन्दा कम उमेरका खेलाडीमध्ये पर्छन्। उनले गत अगष्टमा नेपालले आफ्नो इतिहासमै पहिलो एक दिवसीय शृंखला खेल्दा नेदरल्यान्ड्सविरुद्धको दोस्रो एक दिवसीय खेलमा डेब्यू गर्ने अवसर पाएका थिए। एक दिवसीय खेलमा डेब्यू गर्दा उनी १५ वर्ष तीन सय ३५ दिनका थिए। भर्खरै अन्तर्राष्ट्रिय क्रिकेटमा अघि बढ्न सकेको नेपाली क्रिकेटले एकपछि अर्को कीर्तिमान आफ्नो नाममा बनाउँदै अन्तर्राष्ट्रिय क्रिकेट समुदायको ध्यान आफूतर्फ केन्द्रित गर्न सफल देखिएको छ। नेपाली क्रिकेटले यस अघि नै पनि केही अनौठो कीर्तिमान आफ्नो नाममा बनाएको थियो। नेपालले ५० ओभरको अन्तर्राष्ट्रिय खेलमा सबै भन्दा कम बलमा जित हात पारेको कीर्तिमान आफूसँगै राखेको छ। नेपालले सन् २००६ मा एसियाली क्रिकेट काउन्सिल (एसीसी) कपअन्तर्गत भएको खेलमा म्यानमारले दिएको ११ रनको लक्ष्य दुई बलमै पार गरेको थियो। नेपाली बलर मेहबुब आलमले अर्काे अनौठो कीर्तिमान कायम गरे। उनले सन् २००८ मा भएको अन्तर्राष्ट्रिय क्रिकेट काउन्सिल (आईसीसी) विश्व क्रिकेट लिग डिभिजन पाँचअन्तर्गत मोजाम्बिकविरुद्धको खेलमा सबै १० विकेट लिएका थिए। सो प्रदर्शनसँगै उनी अन्तर्राष्ट्रिय आधिकारीक प्रतियोगितामा यस्तो किर्तिमान कायम गर्ने पहिलो र एक मात्र खेलाडीका रुपमा रहदै आइरहेका छन्। नेपालको शानदार जित रोहितले विश्व रेकर्ड बनाएको संयुक्त अरब इमिरेट्स (यूएई) विरुद्धको दोस्रो एकदिवसीय खेलमा नेपाल एक सय ४५ रनको भारी अन्तरले विजयी भएको छ। यो जितसँगै नेपालले शृंखलामा सानदार कमब्याक पनि गरेको छ। दोस्रो एकदिवसीय खेल जितेसँगै तीन खेलको शृंखला ११ को अवस्थामा पुगेको छ। कमजोर ब्याटिङ प्रदर्शन गरेको नेपाल शुक्रबार पहिलो एकदिवसीय खेलमा तीन विकेटले पराजित भएको थियो। त्यही कमजोर ब्याटिङमा सुधार ल्याउँदा नेपाल दोस्रो खेलमा भने ठूलो अन्तरको जित हात पार्न सफल भएको हो। यो जितसँगै नेपालले केही महत्वपूर्ण कीर्तिमानसमेत आत्मसात् गरेको छ। हालसम्म पाँचवटा मात्रै अन्तर्राष्ट्रिय एकदिवसीय खेल खेलेको नेपालका लागि यो मात्रै दोस्रो जित हो। त्यसमध्ये यो अहिलेसम्म्को ठूलो अन्तरको जित पनि हो। नेदरल्यान्ड्सविरुद्ध इतिहासकै पहिलो शृंखलाअन्तर्गत गत अगस्टमा भएको दुईमध्ये दोस्रो एकदिवसीय खेल नेपालले एक रनले जितेको थियो। दुबईस्थित अन्तर्राष्ट्रिय क्रिकेट काउन्सिल (आईसीसी) एकेडेमीको मैदानमा टस जिती पहिले ब्याटिङ गरेको नेपालले निर्धारित ५० ओभरमा नौ विकेट गुमाउँदै दुई सय ४२ रनको योगफल खडा गरेको थियो। यो योगफल नेपालले एकदिवसीय अन्तर्राष्ट्रिय खेलमा जोडेको अहिलेसम्मकै सर्वाधिक योगफलसमेत हो। जवाफमा आएको घरेलु टोली यूएईलाई १९३ ओभरमा ९७ रनमै समेट्दै नेपालले जित निश्चित गरेको हो। नेपालको जितमा युवा खेलाडी रोहित पौडेलको कीर्तिमानी अर्धशतकसँगै सोमपाल कामी र सन्दीप लामिछानेको उत्कृष्ट बलिङ प्रदर्शन रह्यो।
थ्रीस्टारलाई सिमरा गोल्डकपको उपाधि,"सिमरा : साविक विजेता त्रिभुवन आर्मी क्लबलाई स्तब्ध पार्दै थ्रीस्टार क्लबले १०औं सिमरा गोल्डकपको उपाधि जितेको छ। शनिबार सिमरा रंगशालामा भएको रोमाञ्चक भिडन्तमा आर्मीलाई सडन डेथमा पराजित गर्दै थ्रीस्टारले उपाधि जितेको हो। थ्रीस्टारलाई उपाधि दिलाउन सडनडेथमा रन्जन विष्टले गोल गरेका थिए। आर्मीका सुमन अर्यालको प्रहार भने थ्रीस्टारका गोलरक्षक एलन न्यौपानेले विफल पारेका थिए। सडन डेथमा थ्रीस्टारका फोफना फोडे, सुशील राईले गोल गर्दा दिनेश राजवंशीको प्रहार आर्मीका गोलरक्षक विकेश कुथुले बचाएका थिए। सडनडेथमै आर्मीका विकेश तामाङ र विकाश खवासले गोल गर्दा दीपक गुरुङको प्रहार एलनले बचाउ गरेका थिए। यसअघि निर्धारित समयमा दुवै टोलीले गोलरहित बराबरी खेलेपछि खेल टाइब्रेकरमा धकेलिएको थियो। टाइब्रेकरमा दुवै टोलीले ४४ गोलको बराबरी खेलेपछि नजिता सडन डेथबाट निस्किएको हो। टाइब्रेकरमा थ्रीस्टारका विक्रम लामा, अनन्त तामाङ, रञ्जित धिमाल र रुपेश केसीले गोल गरे भने सुनील बलको प्रहार विकेश कुथुले बचाउ गरेका थिए। टाइब्रेकरमै आर्मीका कप्तान भरत खवास, दीप लामा, विवेक बस्नेत, सन्तोष तामाङले गोल गर्दा गोलरक्षक विकेश कुथुको प्रहार थ्रीस्टारका एलन न्यौपानेले बचाएका थिए। उपाधि विजेता थ्रीस्टारले ६ लाख रुपैयाँ पुरस्कार प्राप्त गर्यो। उपविजेता आर्मीले तीन लाखमा चित्त बुझायो। प्रतियोगिताको सर्वोत्कृष्ट खेलाडी थ्रीस्टारका सुशील राई घोषित भए। उनले मोटरसाइकल प्राप्त गरे। यस्तै उदयीमान खेलाडी आयोजक नव जनजागृति युवा क्लबका निकेश थापा घोषित भए। उनले २० हजार प्राप्त गरे। विधागततर्फ थ्रीस्टारका एलन न्यौपाने उत्कृष्ट गोलरक्षक, अडामा डाम्बिया डिफेन्डर, मेघराज केसी उत्कृष्ट प्रशिक्षक घोषित भए। आर्मीका सन्तोष तामाङले उत्कृष्ट मिडफिल्डको पुरस्कार हात पार्दा टंक बस्नेत उत्कृष्ट स्ट्राइकर घोषित भए। उत्कृष्ट सबैले जनही २० हजार पुरस्कार प्राप्त गरे। विजेतालाई प्रदेश प्रमुख रत्नेश्वरलाल कायस्थ, पूर्व युवा तथा खेलकुदमन्त्री पुरुषोत्तम पौडेललगायतले पुरस्कार प्रदान गरे।"
यूएईविरुद्ध नेपालको शानदार जित : सोमपाल पाँच र सन्दीपले लिए चार विकेट,"काठमाडौं : एकदीवसीय श्रृंखला अन्तर्गत शनिबार भएकाे दाेस्राे खेलमा यूएईविरुद्ध नेपालले शानदार जित निकालेको छ। टस जितेर पहिले ब्याटिङ गरेको नेपालले यूएईलाई १४५ रनले पराजित गरेको हो। आईसीसी एकेडेमी दुबई रंगशालामा भएको खेलमा पूरै ५० ओभर खेल्दै नेपालले ९ विकेटको क्षतिमा २४२ रन बनाएको थियो। २४३ रनको चुनौती पछ्याउने क्रममा यूएई कमजोर सावित भएको हो। १९३ ओभरमा ९७ रन बनाउँदा यूएईले सबै विकेट गुमाएको हो। नेपालको जितका लागि सोमपाल कामीले पाँच र सन्दीप लामिछानेले चार विकेट लिए। सोमपालले पहिलो ओभरको अन्तिम बल, तेस्रो ओभरको पाँचौं बल, पाँचौ ओभरको अन्तिम बल र छैटौं ओभरको पहिलो बल र १९ ओभरको तेस्रो बलमा विकेट लिएका हुन्। सोमपाल एक्लैले यूएईका सुरुवाती चार र अन्तिममा एक ब्याट्सम्यानलाई आउट गरे। सोमपालले चिराग सुरी, गुलाम सावेर, शाइमन अनवर, अस्फाक अहमद र जाहोर खानको विकेट लिए। १४२ ओभरमा सन्दीप लामिछानेले व्यक्तिगत पहिलो विकेट लिए। यूएईविरुद्धको खेलको १४ ओभरमा सन्दीपले तीन विकेट लिए। १४२ ओभरमा पहिलो विकेट लिएका सन्दीपले १४३ र १४६ ओभरमा विकेट लिए। त्यसैगरी उनले व्यक्तिगत चौथो विकेट भने १८५ ओभरमा लिए। खेलमा नेपालका सोमपाल कामी म्यान आफ दि म्याच भए । खेलमा नेपाली क्रिकेटर रोहितकुमार पौडेलले कम उमेरमै अर्धशतक प्रहार गर्ने ब्याट्सम्यानको रेकर्ड बनाएका छन्। उनले १६ वर्ष चार महिना २४ दिनमा अर्धशतक प्रहार गरेका हुन्। नेपालले यूएईलाई २४३ रनको चुनौती दिँदा ५८ बल खेलेका रोहितले सात चौकाको मद्दतमा ५५ रन जोडेका हुन् । रोहितले यूएईविरुद्ध ५५ रन जोड्दा २७ वर्ष पुरानो रेकर्ड तोडिएको हो।"
रोहित पौडेलले बनाए कम उमेरमै अर्धशतकको रेकर्ड,काठमाडौं : नेपाली क्रिकेटर रोहितकुमार पौडेलले कम उमेरमै अर्धशतक प्रहार गर्ने ब्याट्सम्यानको रेकर्ड बनाएका छन्। एकदीवसीय र टीट्वीन्टी श्रृंखला अन्तर्गत शनिबार यूएईविरुद्धको खेलमा रोहितले कम उमेरमै अर्धशतकको रेकर्ड बनाएका हुन्। उनले १६ वर्ष चार महिना २४ दिनमा अर्धशतक प्रहार गरेका हुन्। नेपालले यूएईलाई २४३ रनको चुनौती दिँदा ५८ बल खेलेका रोहितले सात चौकाको मद्दतमा ५५ रन जोडेका हुन् । रोहितले यूएईविरुद्ध ५५ रन जोड्दा २७ वर्ष पुरानो रेकर्ड तोडिएको हो। आईसीसी एकेडेमी दुबई रंगशालामा भएको खेलमा नेपालले टस जितेर पहिले ब्याटिङ गरेको थियो। पूरै ५० ओभर खेल्दै नेपालले ९ विकेटको क्षतिमा २४२ रन बनाएको थियो। अहिले यूएईले नेपालले दिएको लक्ष्य पछ्याइरहेको छ। नौ ओभरको समाप्तिमा यूएईले चार विकेटको क्षतिमा ४२ रनमात्र जोडेको छ। नेपालले दिएको २४३ रनको लक्ष्य पछ्याउँदै यूएई : पाँच ओभरमा तीन विकेट गयो
सोमपाल कामी एक्लैले लिए यूएईको चार विकेट,"काठमाडौं : एकदीवसीय र टीट्वीन्टी श्रृंखला अन्तर्गत शनिबार यूएईविरुद्धको खेलमा सोमपाल कामी एक्लैले चार विकेट लिएका छन्। नेपालले दिएको २४३ रनको लक्ष्य पछ्याइरहेको यूएईका सुरुवाती चार ब्याट्सम्यानको विकेट सोमपाल एक्लैले लिएका हुन्। सोमपालले पहिलो ओभरको अन्तिम बल, तेस्रो ओभरको पाँचौं बल, पाँचौ ओभरको अन्तिम बल र छैटौं ओभरको पहिलो बलमा विकेट लिएका हुन्। सोमपाल एक्लैले यूएईका सुरुवाती चार ब्याट्सम्यानलाई आउट गरेका हुन्। सोमपालले चिराग सुरी, गुलाम सावेर, शाइमन अनवर र अस्फाक अहमदको विकेट लिएका हुन्। १४२ ओभरमा सन्दीप लामिछानेले व्यक्तिगत पहिलो विकेट लिएका छन्। उनले सिपी रिजवानलाई आउट गरेका हुन्।"
सन्दीप लामिछानेले एक ओभरमै लिए तीन विकेट,"काठमाडौं : एकदीवसीय र टीट्वीन्टी श्रृंखला अन्तर्गत शनिबार यूएईविरुद्धको खेलको एक ओभरमै सन्दीप लामिछानेले तीन विकेट लिएका छन्। यूएईविरुद्धको खेलको १४ ओभरमा सन्दीपले तीन विकेट लिएका हुन्। १४२ ओभरमा पहिलो विकेट लिएका सन्दीपले १४३ र १४६ ओभरमा विकेट लिएका हुन्। सोमपाल कामी एक्लैले चार विकेट लिइसकेका छन्। नेपालले दिएको २४३ रनको लक्ष्य पछ्याइरहेको यूएईले १६ ओभरको समाप्तिमा ७ विकेटको क्षतिमा ७७ रन बनाएको छ। सोमपालले पहिलो ओभरको अन्तिम बल, तेस्रो ओभरको पाँचौं बल, पाँचौ ओभरको अन्तिम बल र छैटौं ओभरको पहिलो बलमा विकेट लिएका हुन्। सोमपाल एक्लैले यूएईका सुरुवाती चार ब्याट्सम्यानलाई आउट गरेका हुन्। सोमपालले चिराग सुरी, गुलाम सावेर, शाइमन अनवर र अस्फाक अहमदको विकेट लिए भने सन्दीपले सिपी रिजवान, फाहाड नवाज र अमिर हयातलाई आउट गरेका हुन्। १४२ ओभरमा सन्दीप लामिछानेले व्यक्तिगत पहिलो विकेट लिएका छन्। उनले सिपी रिजवानलाई आउट गरेका हुन्।"
"आहा रारा गोल्डकप फागुन ९ देखि, पुरस्कारको राशि बढ्यो",पोखरा : मोफसलको चर्चित फुटबल प्रतियोगिता आहा रारा गोल्डकप फागुन ९ देखि १९ सम्म पोखरा रंगशालामा संचालन हुँदै छ। १७ औं संस्करणको प्रतियोगितामा पुरस्कार राशि पहिलेकोभन्दा वृद्धि गरिएको छ। विजेताले ८ लाख १ हजार र उपविजेताले ४ लाख १ हजार रुपौयाँ नगद पुरस्कार जित्ने छन्। प्रतियोगितामा सहभागी हुने क्लबलाई आकर्षण गर्न र प्रतियोगितालाई थप महत्वपूर्ण बनाउन पुरस्कार राशि वृद्धि गरिएको आयोजक सहरा क्लब पोखरा अध्यक्ष केशवबहादुर थापाले बताए। गत संस्करणमा विजेताले ७ लाख १ हजार र उपविजेताले ३ लाख ५१ हजार पुरस्कार पाएका थिए। नयाँ प्यारापिट निर्माण गर्ने भन्दै पोखरा रंगशालाको प्यारापिट एक वर्ष अघिदेखि भत्काइए पनि अहिलेसम्म नयाँ निर्माणको काम अघि बढेको छैन। पोखरामा संचालन हुने फुटबल प्रतियोगितामा २०२५ हजार दर्शक फुटबल हेर्न आउने भए पनि नयाँ बन्ने प्यारापिट १७ हजार क्षमताको हुने बताइएको छ। नयाँ बन्ने प्यारापिट कम्तीमा ४०५० वर्षका लागि सोचेर बनाइनु पर्ने भए पनि अहिले नै अपुग हुने गरी निर्माण भएकोमा पोखरेलीले विरोध गरेका छन्। हिमश्री फुड्स प्रालिको उत्पादन आहा तथा रारा तयारी चाउचाउको मुख्य प्रायोजनमा हुँदै आएको प्रतियोगिताबाट १ करोड ३० लाख आम्दानी हुने र खर्च कटाएर ३२ लाख बचत हुने विश्वास रहेको क्लबका महासचिव विश्वराज बरालले बताए।
छैन साइकल पूर्वाधार,"अन्नपूर्ण मिडिया नेटवर्कले यही माघ १९ गते शनिबार काठमाडौंमा साइकलर्याली आयोजना गर्दैछ। यसअघिको संस्करणझैं यसपटक पनि र्यालीको मुख्य उद्देश्य पाठेघरको मुखको क्यान्सरविरुद्ध जनचेतना जगाउनु रहेको छ।र्यालीको मुख्य सहयोगी संस्था रहेको नेपाल साइक्लिङ संघको प्रतिनिधिको हैसियतमा सुदीप पौडेलर्याली भव्य र अनुशासित तरिकाले सञ्चालन गरिने बताउँछन्। काठमाडौं : साइकल प्रयोग गर्नुका धैरै फाइदा छन्। यसले प्राणघातक रोगबाट समेत बचाउने अनुसन्धानले देखाएको छ। आर्थिक रूपमा पनि यो सबै वर्गका मानिसको पहुँचको साधन हो। नेपालमा पछिल्लो समय साइकल प्रयोगका बारेमा जनचेतनामूलक कार्यक्रमसमेत सञ्चालन हुँदै आएका छन्। यद्यपि दुःखको कुरा नेपालमा साइकल प्रयोग गर्नका लागि आवश्यक पूर्वाधार भने छैन। वर्षौंदेखि अभियान चलाउँदासमेत साइकल चलाउन पूर्वाधार नबन्दा यसका अभियन्ताहरू नै निराश देखिन्छन्। साइकल प्रयोग गर्न छुट्टै लेन आवश्यक हुन्छ। यद्यपि नेपालमा अहिलेसम्म कुनै पनि स्थानमा साइकल प्रयोग गर्न छुट्टै लेन बनेको छैन। केही वर्षअघि एअरपोर्टतीनकुने सडकखण्डमा साइकल लेन बन्न सुरु भएको थियो। त्यसले अझै पूर्णता पाएको छैन। साइकल प्रयोगको अभियानमा जुटेकामध्ये सुदीप पौडेल आफूहरूको निरन्तरको प्रयासका बाबजुद साइकल लेन नबन्नु दुःखद् भएको बताउँछन्। नेपालमा साइकल संस्कृति बढ्दै छ। सामान्य आर्थिक अवस्था भएकाले मात्रै हैन, राम्रै आर्थिक अवस्था भएकाले पनि साइकल प्रयोग गर्न थालेका छन्। नियमित रूपमा साइकल प्रयोग गर्दा प्राणघातक रोगसमेत निको भएका थुप्रै उदाहरण छन्, पौडेल भन्छन्, यद्यपि हामीसँग साइकलका लागि छुट्टै लेन बन्न सकेको छैन। करिब २१ वर्षयता नियमित साइकल प्रयोग गर्दै आएका पौडेल नेपाल साइक्लिङ संघका वरिष्ठ उपाध्यक्षसमेत हुन्। नेपाल साइक्लिङ संघअन्तर्गत सञ्चालन भइरहेको इन्टरनेसनल साइक्लिङ युनियनको कार्यक्रम साइकल फर अलका संयोजकसमेत रहेका पौडेल नेपालमा साइकल लेन निर्माणका लागि सम्बन्धित निकायलाई दबाब दिन आवश्यक रहेको तर्क गर्छन्। त्यसका लागि उनी अन्नपूर्ण मिडिया नेटवर्कले पछिल्लो पाँच वर्षदेखि हरेक वर्ष आयोजना गर्दै आएको साइकलर्यालीमा सहभागी हुन सबै साइकल प्रयोगकर्ता र साइकलप्रेमीलाई अनुरोध गर्छन्। अन्नपूर्ण पोस्ट्ले पछिल्लो पाँच वर्षयता पाठेघरको मुखको क्यान्सरविरुद्ध जनचेतना जगाउने उद्देश्यले साइकलर्याली आयोजना गर्दै आएको छ। यसले महिलाको स्वास्थ्यका साथै साइकल प्रयोगको अभियानलाई पनि थप बलियोसँग उठाएको छ, पौडेल भन्छन्, यो अभियानमा सहभागी भएर हामी सरकार र सम्बन्धित निकायलाई साइकल लेन निर्माणका लागि सशक्त दबाब दिन सक्छौं। सोही कारण साइक्लिङ संघ यो कार्यक्रमसँग जोडिँदै आएको छ। व्यक्तिगत रूपमा पनि म अहिलेसम्म सबै कार्यक्रममा सहभागी हुँदै आएको छु। साइकल प्रयोगकर्ता र साइकल प्रयोग गर्नुपर्छ भन्ने अभियानमा विश्वास गर्नुहुने सबैलाई अन्नपूर्ण पोस्ट्ले आयोजना गर्नेर्यालीमा सहभागी हुन अनुरोध गर्दछौं। अन्नपूर्ण मिडिया नेटवर्कले यही माघ १९ गते शनिबार काठमाडौंमा साइकलर्याली आयोजना गर्दै छ। यसअघिको संस्करणझैं यसपटक पनिर्यालीको मुख्य उद्देश्य पाठेघरको मुखको क्यान्सरविरुद्ध जनचेतना जगाउनु रहेको छ।र्यालीको मुख्य सहयोगी संस्था रहेको साइक्लिङ संघको प्रतिनिधिको हैसियतमा पौडेलर्याली सभ्य र अनुशासित तरिकाले सञ्चालन गरिने बताउँछन्। र्यालीको मुख्य उद्देश्य जनचेतना जगाउने हो। त्यसैले हामीर्यालीलाई भव्य र अनुशासित रूपमा सञ्चालन गर्नेछौं, पौडेल भन्छन्, हाम्रो प्रयासले साइकल पूर्वाधार निर्माणका लागि पनि थप दबाब पुगोस् भन्ने अपेक्षा गर्दछु।"
टस जितेर यूएईविरुद्ध ब्याटिङ गर्दै नेपाल,काठमाडौं : एकदीवसीय र टीट्वीन्टी श्रृंखला खेल्न यूएई भ्रमणमा रहेको नेपालली क्रिकेट टोलीले अहिले यूएईसँग दोस्रो एकदिवसीय खेल खेलिरहेको छ । आईसीसी एकेडेमी दुबइ रंगशालामा भइरहेको खेलमा नेपालले टस जितेर पहिले ब्याटिङ गरिरहेको छ। अपडेट : नेपालको पहिलो विकेट गुमेको छ विनोद भण्डारी २१ रन बनाएर आउट भएका छन् । पारस खड्का आएका छन् । १५४ ओभरको खेल सकिँदा नेपालले १ विकेटको क्षति ६२ रन बनाएको छ । नेपालका लागि ज्ञानेन्द्र मल्ल र बिनोद भण्डारीले ओपनिङ गरेका छन् । आजको खेलमा नेपाली ब्याट्सम्यानले सम्मालिएर ब्याटिङ गरिरहेका छन् । यो समाचार तयार पार्दासम्म नेपालले १३ ओभरको खेल सकिँदा बिना विकेटको क्षति ५२ रन बनाएको छ । मल्ल ३४ र भण्डारी १७ रन बनाएर खेलिरहेका छन् । शुक्रबार खेलेको पहिलो एकदिवसीय खेलमा नेपाल ३ विकेटले पराजित भएको थियो ।
नेपालले दिएको २४३ रनको लक्ष्य पछ्याउँदै यूएई : पाँच ओभरमा तीन विकेट गयो,"काठमाडौं : एकदीवसीय र टीट्वीन्टी श्रृंखला खेल्न यूएई भ्रमणमा रहेको नेपालली क्रिकेट टोलीले शनिबारको खेलमा यूएईलाई २४३ रनको चुनौती दिएको छ। अहिले यूएईले नेपालले दिएको लक्ष्य पछ्याइरहेको छ। आईसीसी एकेडेमी दुबई रंगशालामा भएको खेलमा नेपालले टस जितेर पहिले ब्याटिङ गरेको थियो। पूरै ५० ओभर खेल्दै नेपालले ९ विकेटको क्षतिमा २४२ रन बनाएको थियो। एक दिवसीय खेलमा नेपालले सर्वाधिक रनको चुनौती प्रस्तुत गरेको हो। नेपालका लागि ज्ञानेन्द्र मल्लले ४४ रन बनाए भने पहिलो विकेटका लागि विनोद भण्डारीसँग ६१ रनको साझेदारी गरे। विनोदले भने व्यक्तिगत २१ रन जोडे। नेपालका भरपर्दा ब्याट्सम्यान कप्तान पारस खड्का, दिपेन्द्रसिंह ऐरी र पवन सर्राफ जम्न सकेनन्। कप्तान पारस २१ रनमा आउट भए भने दीपेन्द्रले १० रनमात्र जोड्न सके। पवनले दोहोरो अंकसम्म जोड्न सकेनन्। उनी ८ रनमा आउट भए। नेपालका लागि रोहितकुमार पौडेलले अर्धशतक प्रहार गरे। आरिफ शेख र रोहितले ८२ रनको साझेदारी गरे। रोहितले ५५ रन जोड्दा आरिफले २९ रन बनाए। करण केसीले १८ रन जोड्दा सन्दीप लामिछानेले १४ रन जोडे। उता बलिङतर्फ यूएईका इमरान हैदर र अमिर हयातले तीनतीन विकेट लिए भने मोहम्मद नाभिद, जहुर खान र अश्फाक अहमदले एकएक विकेट लिए। नेपालले दिएको विशाल रनको लक्ष्य पछ्याउने क्रममा अहिले यूएई ब्याटिङ गरिरहेको छ। पाँच ओभर खेल्दा यूएईले तीन विकेटको क्षतिमा २४ रनमात्र जोड्न सकेको छ।"
इतिहास रच्ने दौडमा आर्मी र थ्रीस्टार,"सिमरा : दसौं सिमरा गोल्डकपको उपाधिका लागि साबिक विजेता त्रिभुवन आर्मी क्लब र थ्रीस्टार क्लब शनिबार भिड्दै छन्। सिमरा रंगशालामा हुने फाइनल भिडन्त दुवै टोलीका लागि इतिहास रच्ने अवसर हुनेछ। छैटौं र नवौं संस्करणको विजेता आर्मी तेस्रो पटक उपाधि उचाल्ने अभियानमा छ। थ्रीस्टार भने पहिलो पटक उपाधि जितेर इतिहास बनाउने लक्ष्यमा छ। सिमरा गोल्डकपको उपाधि आर्मी र मनाङ मस्र्याङ्दी क्लबले दुईदुई पटक उचालिसकेका छन्। तेस्रो र चौथो संस्करणको उपाधि उचालेको मनाङले यस वर्ष प्रतियोगितामा भाग लिएन। मनाङ सहभागी नभएका कारण पनि आर्मीलाई यो वर्ष सर्वाधिक सफल टोलीको रूपमा उभ्याउने अवसर हुनेछ। आर्मी तेस्रो पटक उपाधि उचाल्ने रणनीतिमा मैदानमा उत्रिँदा थ्रीस्टार भने अघिल्लो संस्करणको उपाधि भिडन्तमा बेहोरेको हारको बदला लिँदै गोल्डकप विजेताको सूचीमा नाम दर्ता गर्ने दाउमा हुनेछ। गत वर्षको संस्करणमा यी दुवै टोलीले उपाधिका लागि भिडन्त गरेका थिए। जसमा आर्मीले २० को नतिजा निकाल्दै उपाधि उचालेको थियो। अघिल्लो वर्ष आर्मीलाई उपाधि दिलाउन गोल गरेका नवयुग श्रेष्ठ र दिनेश हेम्जन भने यस वर्ष टोलीमा छैनन्। घाइते भएर आराम गरिरहेका नवयुग र हेम्जनको अभाव आर्मीलाई खड्किनेछ। ए डिभिजन लिगपछि आर्मी र थ्रीस्टारले मोफसलको दोस्रो प्रतियोगिता खेल्दैछन्। यसअघि आर्मी विशाल मेमोरियल र थ्रीस्टार खप्तड गोल्डकपमा सहभागी भएका थिए। आर्मीले विशाल मेमोरियलको उपाधि रक्षा गर्दा थ्रीस्टार भने नेपाल पुलिस क्लबसँग उपाधि भिडन्तमा पराजित भएको थियो। खप्तडको उपाधि नजिक पुगेर निराश भएको थ्रीस्टार आर्मीलाई पराजित गरेर यस सिजनको पहिलो उपाधि उचाल्न उत्साहित देखिन्छ। थ्रीस्टारका प्रशिक्षक मेघराज केसीले एक दशकको इतिहास सिमरा गोल्डकपले रच्दै गर्दा आफूहरू पनि एउटा इतिहास रच्ने लक्ष्यमा रहेको बताए। दसौं संस्करणसम्म आइपुग्दा विजेताको सूचीमा थ्रीस्टारको नाम छैन। त्यसैले पनि हामीलाई केही दबाब छ प्रिम्याच कम्फ्रेन्समा केसीले भने यस वर्ष उपाधि उचाल्ने मात्र नभई इतिहास रचेर फर्कने हाम्रो लक्ष्य छ। आर्मीका प्रशिक्षक नवीन न्यौपानेले दुई टोलीबीचको फाइनल भिडन्त रोमाञ्चक हुने बताए। दुवै टोली बलिया छन्, खेल निकै प्रतिस्पर्धात्मक हुन्छ केसीले भने हारजित आफ्नो ठाउँमा छ, प्राप्त अवसरलाई सही सदुपयोग जसले गर्न सक्छ, उसैले उपाधि जित्नेछ।"
म्यानचेस्टर युनाइटेडसँग घरमै हार्यो आर्सनल,लन्डन : एफए कप फुटबलको शनिबार बिहान खेलिएको चौथो चरणको खेलमा म्यानचेस्टर युनाइटेडले बलियो प्रतिद्वन्द्वी आर्सनललाई उसैको मैदानमा ३१ गोलले हराएको छ। जितसँगै म्यानचेस्टर युनाइटेड एफए कपको पाँचौं चरणमा पुगेको छ। आर्सनल भने उपाधि होडबाट बाहिरिएको छ। सिजनको निराशाजनक सुरुआत गरेको म्यानचेस्टर युनाइटेडले अन्तरिम प्रशिक्षक ओले गनर सोल्सजरको नेतृत्वमा हात पारेको यो लगातार आठौं जित हो। खेलको पहिलो हाफमै म्यानचेस्टर युनाइटेडले २१ को अग्रता लिएको थियो। खेल सुरु भएको ३१ औं मिनेटमै म्यानचेस्टर युनाइटेडका लागि चिलीका अनुभवी खेलाडी एलेक्सिस सान्चेजले पहिलो गोल गरेका थिए। उनले रोमेलु लुकाकुको कलात्मक पासलाई सदुपयोग गरेका हुन्। ३० वर्षीय सान्चेज अघिल्लो वर्षमात्र आर्सनलबाटै म्यानचेस्टर युनाइटेडमा आबद्ध भएका थिए। सान्चेजले गोल गरेको दुई मिनेटपछि नै जेसी लिनगार्डले म्यानचेस्टर युनाइटेडको अग्रतालाई दोब्बर बनाएका थिए। लिनगार्डलाई पनि गोलका लागि लुकाकुले नै पास उपलब्ध गराएका थिए। लुकाकुले एफए कपको पछिल्ला १५ खेलमा म्यानचेस्टर युनाइटेडका लागि १३ गोल गरेका छन् भने चार गोलका लागि पास उपलब्ध गराएका छन्। पहिलो हाफको खेल सकिनुभन्दा दुई मिनेटअघि आर्सनलका लागि पियर एमरिक आउबामेयाङले जवाफी गोल फर्काएका थिए। निर्धारित समयको खेल सकिनुभन्दा आठ मिनेटअघि एन्थोनी मार्सलले अर्को गोल थप्दै म्यानचेस्टर युनाइटेडलाई सहज जित दिलाए। उनी परिवर्तित खेलाडीका रुपमा सान्चेजको स्थानमा मैदानभित्र प्रवेश गरेका थिए। म्यानचेस्टर युनाइटेडले इमिरेट्स रंगशालामा हात पारेको यो छैटौं जित हो। अन्य कुनै टोलीले आर्सनललाई उसैको मैदानमा यतिधेरै खेलमा हराउन सकेको छैन्। म्यानचेस्टर युनाइटेडले सन् २०१५ को मार्चयता एफए कपमा १६ खेल जितेको छ। अन्य कुनै टोलीले एफए कपमा यस्तो उपलब्धि हात पार्न सकेको छैन्। सन् २०१५ को मार्चमा म्यानचेस्टर युनाइटेडलाई क्वार्टरफाइनलमा आसनले नै २१ गोलले हराएको थियो। सबै प्रतियोगितालाई मिलाउँदा म्यानचेस्टर युनाइटेडले हात पारेको यो लगातार आठौं जित हो। सन् २०१७ को जनवरीपछि म्यानचेस्टर युनाइटेडले पहिलो पटक लगातार आठ खेलमा सफलता हात पारेको हो। यसैगरी सन् २०१४१५ सिजनपछि एलेक्सिस सान्चेजले इमिरेट्स रंगशालामा गरेको गोल सँख्या ४१ पुगेको छ। उनले इमिरेट्स रंगशालामा आर्सनलका लागि ४० र म्यानचेस्टर युनाइटेडका लागि एक गोल गरेका छन्। सो रंगशालामा अन्य कुनै खेलाडीले यतिधेरै गोल गर्न सकेको छैन्। शनिबार राति नै खेलिएको अर्को खेलमा ब्रिस्टल सिटीले घरेलु मैदानको फाइदा उठाउँदै बोल्टन वन्डरर्सलाई २१ गोलले हरायो। जितसँगै ब्रिस्टल सिटी पनि प्रतियोगिताको पाँचौं चरणमा पुग्न सफल भयो।
