शीर्षक,विवरण
पहिले स्वास्थ्य सेवा विधेयक,"संघीय संसदमा दर्ता भएको स्वास्थ्य शिक्षा विधेयकको पक्ष र विपक्षमा अहिले नेपाल विभाजित छ। स्वास्थ्य शिक्षामात्रै भन्दा पनि समग्रमा स्वास्थ्य सेवा राष्ट्रिय सरोकारको विषय हो। तर स्वास्थ्य शिक्षाको विषयलाई संसद् र सरकारले उठाउनुपर्नेमा डा गोविन्द केसीले उठाए। उनको मागका पक्ष र विपक्षमा धेरै छलफल, आन्दोलन, आमरण अनशन र सम्झौता भए। यद्यपि स्वास्थ्य शिक्षाको मुद्दाले अझै पनि मुलुकलाई विभाजित र ध्रुवीकरण गराइरहेको छ। नेपालको त के कुरा, विश्वकै अग्रणी र परिपक्व लोकतन्त्र भएको अमेरिकामा पनि स्वास्थ्य सेवाको मुद्दा निरन्तर राजनीतिक विवादको विषय बन्दै आएको छ। सन् २०१६ को अमेरिकी राष्ट्रपतीय निर्वाचनमा पनि स्वास्थ्य सेवाको मुद्दा अग्रपंक्तिमा रहेको सर्वविदित छ। राष्ट्रपति ओबामाले ल्याएको ओबामा केयर को नामले परिचित स्वास्थ्य सेवा कानुनलाई नवनिर्वाचित राष्ट्रपति ट्रम्पले पहिलो निर्णयद्वारा खारेज गरिदिए। तसर्थ स्वास्थ्य सेवासम्बन्धी मुद्दा नेपालमा पनि दीर्घकालसम्म निरन्तर चलिरहने राजनीतिक मुद्दामा परिणत हुने निश्चितप्रायः छ। राष्ट्रिय हित र स्वास्थ्यसम्बन्धी नीति राज्यका सबै नीति राष्ट्रिय हित प्राप्तिमा केन्द्रित भएर बनेका हुन्छन्। संसद्मा कानुन निर्माण गर्दा वा संशोधन गर्दा ती कानुनले राष्ट्रिय हितको संरक्षण र संवद्र्धन गर्छ वा गर्दैन भन्नेमा मुख्य ध्यान दिनुपर्छ। नेपालको संविधानको धारा ५ ले राष्ट्रिय हितहरू किटान गरेको छ। विभिन्न राष्ट्रिय हितमध्ये नेपालीको हक हितको रक्षा र आर्थिक समुन्नति र समृद्धि अहिले छलफलमा रहेको स्वास्थ्य शिक्षाका विषयसँग प्रत्यक्ष सम्बन्धित छन्। अहिले विचाराधीन स्वास्थ्य शिक्षा विधेयक, माथेमा आयोगको प्रतिवेदन र डा गोविन्द केसीका मागका सन्दर्भमा पनि कानुन निर्माण गर्दा यी दुई राष्ट्रिय हितको संरक्षण र संवद्र्धन हुन्छ वा हुँदैन भन्नेमा सम्बन्धित सबैको ध्यान जानुपर्छ। संविधानको धारा ३१ मा शिक्षासम्बन्धी हक उल्लिखित छन्, तर त्यसमा स्वास्थ्य शिक्षाको विषयमा विशेष केही उल्लेख भएको छैन। त्यसैगरी,धारा ३५ ले स्वास्थ्यसम्बन्धी हकको व्यवस्था गरेको छ। यसमा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक र प्रत्येक नागरिकलाई स्वास्थ्य सेवामा समान पहुँचको हक हुनेछ भनी उल्लेख गरिएको छ। विधेयक मस्यौदा गर्दा जनताका यी हक कसरी स्थापित हुन्छ भनेर विचार गर्नु अपरिहार्य छ। धारा ५१ को (ज) मा नागरिकका आवश्यकतासम्बन्धी नीतिमा उल्लिखित विभिन्न बुँदामा पनि स्वास्थ्य सेवालाई सर्वसुलभ र गुणस्तरीय बनाउन स्वास्थ्य अनुसन्धानमा जोड दिँदै स्वास्थ्य संस्था र स्वास्थ्यकर्मीको संख्या वृद्धि गर्दै जाने र गुणस्तरीय स्वास्थ्य सेवामा सबैको सहज र समान पहुँचको सुनिश्चितता गर्ने कुरामा जोड दिइएको छ। यसर्थ स्वास्थ्य शिक्षा समग्र स्वास्थ्य सेवाको एउटा अंश मात्र हो भन्ने स्पष्ट छ। समग्रमा स्वास्थ्य सेवाको सुधार र जनतालाई गुणस्तरीय सेवा उपलब्ध गराउनु राष्ट्रको लक्ष्य भएकाले मेडिकल कलेज कमभन्दा बढी हुनुपर्ने र डाक्टरको संख्या पनि बढी हुनुपर्ने अर्थ लाग्नु स्वाभाविक हो। अहिले बहसमा रहेको विषय समग्र स्वास्थ्य सेवाको नभई स्वास्थ्य शिक्षाको मात्र हो। स्वास्थ्य शिक्षा र राष्ट्रिय हितको संवर्द्धन संविधानको धारा ५१ (ज) मा व्यवस्था भएको स्वास्थ्य संस्था र स्वास्थ्यकर्मीको संख्या वृद्धि गर्दै जाने नीति र छलफलमा रहेको स्वास्थ्य शिक्षासम्बन्धी माग तथा विधेयकबीच गहिरो अन्तरसम्बन्ध छ। स्वास्थ्य शिक्षा हासिल गर्न नेपालबाट बर्सेनि हजारौं विद्यार्थी विदेश जाने र यसबाट अर्बौं रुपैयाँ बिदेसिने तथ्यलाई मनन गरेर संविधान निर्माताहरूले स्वास्थ्य संस्था र स्वास्थ्यकर्मी दुवैको संख्या वृद्धि गर्नुपर्ने आवश्यकता देखेको हुनुपर्छ। पैसा बिदेसिन नदिन मुलुकभित्रै स्वास्थ्य संस्था खोलेर नेपाली विद्यार्थीलाई बाहिर जान रोक्नुपर्दछ। बरु नेपालमा विदेशी विद्यार्थी आउने वातावरण बनाएर विदेशी मुद्रा भित्र्याउनुपर्छ। स्वास्थ्यकर्मीको संख्या वृद्धि गर्ने लक्ष्य त नेपालमा सीमित मात्रामा स्वास्थ्य संंस्था खोली धेरै विद्यार्थी पठाएर पनि हासिल गर्न सकिन्छ। अहिले त्यही भइरहेको छ। तर यो विधि अपनाएर राष्ट्रिय हितको संरक्षण हुन सक्दैन। त्यसैले संविधानलाई सही तरिकाले कार्यान्वयन गर्न नेपालभित्रै पढ्न पाउने वातावरण सिर्जना गर्नुपर्छ। धारा ५१(ज) ले गुणस्तरीय स्वास्थ्य सेवामा सबैको सहज र समान पहुँचको सन्दर्भमा पनि विदेशी शिक्षण संस्थामा गुणस्तर कायम गर्न नेपाल सरकारको पहुँच र नियन्त्रण नहुने भएकाले नेपालमै स्वास्थ्य शिक्षण संस्था वृद्धि गर्ने र कडा सरकारी नीति र नियमनमार्फत गुणस्तर कायम गराउनु उत्तम विकल्प हो। लाइसेन्स परीक्षामा पासफेल भएको आधारमा मात्र डाक्टरको गुणस्तर मापन गर्ने हो भने विदेशमा पढ्न पठाउनुको सट्टा नेपालमै धेरै कलेज खोल्नु उपयुक्त देखिन्छ। किनकि नेपालमा अध्ययन गरेका विद्यार्थी नै लाइसेन्स परीक्षामा बढी पास भएको तथ्यांक हाम्रो सामु छ। आगामी दस वर्षसम्म काठमाडौं उपत्यकाभित्र मेडिकल कलेज खोल्न रोक लगाउने माग पूरा गर्दा हडतालद्वारा सिर्जित अल्पकालीन चुनौती त हल त होला, तर संवैधानिक प्रावधान र भावनाको प्रतिकूल हुन जान्छ। नीति निर्माण गर्दा आगामी दस वर्ष होइन, ५० र एक सय वर्ष परसम्म हेर्न सक्नुपर्छ। उदाहरणका लागि दस वर्षसम्म उपत्यकामा मेडिकल कलेज खोल्न नदिएर जुन उद्देश्य हासिल गर्न खोजिएको हो, एघारौं वर्ष वा त्यसपछि जति पनि संख्यामा खोल्न थालियो भने के फाइदा होला ? त्यसैले दीर्घकालीन सोच राख्ने हो भने अहिल्यै आँट गरेर आगामी ५० वा सय वर्षभित्र उपत्यकामा वा नेपालभर कति मेडिकल कलेज खोल्न पाउने वा नपाउने कुरा तोक्न जरुरी छ। समग्र शिक्षा सेवाको गुणस्तर स्न १९९० मा नेपालमा प्रजातन्त्र पुनस्र्थापना भएपछि उदार अर्थव्यवस्था लागू भयो। असीमित संख्यामा निजी स्कुल, कलेज र विश्वविद्यालय खुल्न थाले। यस्ता शिक्षण संस्थाको गुणस्तर कसरी कायम भएको छ, त्यो कूतुहलताको विषय हो। नतिजाको दृष्टिले अधिकांश निजी शिक्षण संस्था सरकारी वा सामुदायिकभन्दा राम्रा देखिएका छन्। निजी धेरै खुले पनि सरकारीमा भन्दा उच्च गुणस्तर छ। त्यसैले त्यहाँ बढी विद्यार्थी छन्। शिक्षण संस्थाको शुल्क पनि प्रतिस्पर्धाको माध्यमबाटै निर्धारण हुने गरेको छ। स्वास्थ्य शिक्षा विधेयकभन्दा अघि स्वास्थ्य सेवा विधेयक आउनु उपयुक्त हुन्थ्यो। स्वास्थ्य सेवा विधेयकको फ्रेमवर्कभित्र रहेर मेडिकल कलेज, अस्पताल, बिमाजस्ता विषयको नीति तयार गर्नु उपयुक्त हुन्थ्यो। किनकि स्वास्थ्य सेवा विधेयक निर्माण भएपछि कतिवटा मेडिकल कलेज, कुन ठाउँमा र कति संख्यामा डाक्टर उत्पादन गर्ने भन्ने तय गर्नु सहज र उपयुक्त हुनेछ। संविधानले पनि स्वास्थ्य सेवालाई पटकपटक उल्लेख गरेको छ, नकि स्वास्थ्य शिक्षा। स्वास्थ्य सेवामा स्वास्थ्य शिक्षाको अतिरिक्त अस्पताल सेवा, मेडिकल उपकरणहरूको गुणस्तर, स्वास्थ्य बिमा, स्वास्थ्योपचार शुल्क, उपचारको दौरान बिरामीको हक, सरकारी र प्राइभेट अस्पताल र कलेजबीचको सन्तुलन जस्ता विषय विषय समावेश हुन्छन्। लोकतन्त्रको मर्म र ऐनकानुनको निर्माण संयुक्त राज्य अमेरिकामा हरेक राष्ट्रपतीय निर्वाचनमा अगाडि स्वास्थ्य सेवाको विषय प्रमुख चुनावी एजेन्डा बन्ने गरेको छ। त्यहाँ स्वास्थ्य सेवा राजनीतिक मुद्दाका रूपमा स्थापित भएको छ। तर आश्चर्य नेपालमा चाहिँ स्वास्थ्य सेवाको मुद्दा स्वास्थ्य शिक्षामा सीमित हुन पुगेको र त्यसमा पनि उपत्यकामा कलेजको संख्या दस वर्षसम्म बढाउने कि नबढाउने विवादमा साँघुरिन पुगेको छ। त्यसमाथि यसलाई निर्वाचनअघि होइन, निवार्चनअघि होइन, निर्वाचनपछि उठेको छ। लोकतन्त्रमा के निर्णय भयो भन्दा पनि कस्तो प्रक्रियाबाट निर्णय भयो भन्ने कुराले महत्र्व राख्छ। लोकतन्त्रमा लोकतान्त्रिक विधिबाट नीति तथा ऐन कानुन निर्माण हुनुपर्छ। यसको दीर्घकालीन फाइदा छन्। राजनीतिक स्थिरताका लागि पनि विधेयक वा नीति निर्माण गर्दा विधिको पालना भएनभएको ख्याल गर्नुपर्छ। तर नेपालमा विधेयकमाथि जनताद्वारा निर्वाचित सांसदहरूले छलफल गरेर मतदानमार्फत पारित गर्नुपर्नेमा त्यसो हुन सकेको देखिँदैन। विधायकहरूले पार्टीको ह्विपबाट होइन, स्वतन्त्र ढंगले मतदान गरी स्वास्थ्य सेवा कानुन निर्माण हुनुपर्दछ। निचोड अहिले विवादमा रहेको विधेयक स्वास्थ्य सेवा विधेयक होइन, यो मेडिकल कलेज खोल्नेसम्बन्धी स्वास्थ्य शिक्षा विधेयक मात्र हो। यसको परिधि ज्यादै सानो छ। नेपाली जनताको सरोकार समग्रमा स्वास्थ्य सेवा हो र संविधानमा पनि यही प्रावधान छ। अहिले नेपालमा स्वास्थ्य शिक्षामा केन्द्रित आन्दोलनले स्वास्थ्य सेवाको विशाल मुद्दालाई ओझेलमा पार्न खोजेको देखिन्छ। स्वास्थ्य सेवालाई समग्रमा सुधारका लागि गर्नुपर्ने काममा विशेष ध्यान दिनु आवश्यक छ। अहिले मेडिकल शिक्षामा गुणस्तर हासिल भएमा समग्र स्वास्थ्य सेवामा सुधार हुन्छ भन्ने सन्देश गइरहेको छ। यो पूर्ण सत्य होइन। संविधानको प्रावधान र भावनाअनुसार पहिला स्वास्थ्य सेवा विधेयक निर्माणमा संसद केन्द्रित हुन आवश्यक छ। स्वास्थ्य सेवा विधेयकले अरू क्षेत्रका अतिरिक्त स्वास्थ्य शिक्षालाई पनि दिशा निर्देश गर्दछ। हाइलाइट स्वास्थ्य शिक्षा विधेयकभन्दा अघि स्वास्थ्य सेवा विधेयक आउनु उपयुक्त हुन्न्छ। स्वास्थ्य सेवा विधेयकको फ्रेमवर्कभित्र रहेर मेडिकल कलेज, अस्पताल, बिमाजस्ता विषयको नीति तयार गर्नु उपयुक्त हुन्छ।"
डा केसीको अनशन शृंखला,"चिकित्सा शिक्षामा सुधारको माग राख्दै प्राडा गोविन्द केसीले आमरण अनशन सुरु गरेको २०७५ असार २१ गते ६ वर्ष पूरा भएको छ। यो अवधिमा केसीले ६ प्रधानमन्त्रीको सामना गरे। केसीका तीन अनशन झेलेका प्रधानमन्त्री सुशील कोइरालाको निधन भइसकेको छ। अन्य पाँच प्रधानमन्त्री केसीको पन्ध्रौं अनशनका साक्षी छन्। पहिलो र दोस्रो अनशन झेलेका प्रधानमन्त्री डा बाबुराम भट्टराई केसीको पन्ध्रौं अनशनको समर्थनमा सडकमै छन्। तेस्रो र चौथो अनशनको सामना गरेका तत्कालीन मन्त्रिपरिषद् अध्यक्ष खिलराज रेग्मी मौन छन्। पूर्वप्रधानन्यायाधीशसमेत रहेका रेग्मीको मौनतालाई स्वाभाविक रूपमा हेरिएको छ। केसीका पाँचौं, छैटौं र सातौं अनशन सामना गरेका पूर्वप्रधानमन्त्री कोइराला हामीमाझ छैनन्। २०७३ सालमा पहिलोपटक प्रधानमन्त्री हुँदा केसी आठौं अनशनको सामना गरेका केपी शर्मा ओली दोस्रोपटक फेरि बहुमतसहित प्रधानमन्त्री भएका छन्। केसीको आठौं अनशनको सामना गर्दा १७ दिनमा अनशन तोडाएका ओलीले पन्ध्रौं अनशनलाई २७ दिनसम्म तन्काए। यो अनशन सबैभन्दा लामो बनेको छ। अनशन लम्बिँदै जाँदा धेरैले ओलीलाई केसीको स्वास्थ्यप्रति अनुदार प्रधानमन्त्रीको संज्ञासमेत दिए। नवौं र दसौं अनशनको सामना गरेका अर्का प्रधानमन्त्री पुष्पकमल दाहाल प्रचण्ड अहिले नेपाल कम्युनिस्ट पार्टी (नेकपा) को अध्यक्ष छन्। सत्ताको बागडोर आफ्नै पार्टीका अर्का अध्यक्ष ओलीको काँधमा भएकाले प्रचण्डसमेत केसी अनशनको विपक्षमा कठोर भएर लागे। केसी अनशनका विषयमा उनका केही अभिव्यक्ति विवादितसमेत बने। डा केसीको एघारौं, बाह्रौं, तेह्रौं र चौधौं अनशनको सामना गरेका शेरबहादुर देउवा भने पन्ध्रौं अनशनको समर्थक बने। कांग्रेस साभापतिसमेत रहेका देउवा प्रतिपक्षी दलको नेताको हैसियतमा केसीका मागको जोडदार समर्थक मात्र बनेनन्, देशभर आन्दोलन चर्काउनसमेत सफल भए। सत्तामा हुँदा डा केसीलाई वैरी र उनका मागलाई घातक ठान्ने दलका नेता नै प्रतिपक्षमा हुँदा केसीका समर्थक बन्ने संस्कार पन्ध्रौं अनशनसम्म पनि जारी रह्यो। अनशनले स्वास्थ्य नाजुक भएपछि मात्रै सम्झौता हुन्छ। अनशन तोडिन्छ। तर भोलिपल्ट सम्झौता कार्यान्वयन हुँदैन। राजनीतिक नेतृत्वको यही गलत प्रवृत्तिले नेपाली गान्धीको उपमा पाएका केसी ६ वर्षदेखि लगातार भोक हडतालमा छन्। बाबुराम प्रधानमन्त्री हुँदा अनशन सुरु चारबुँदे माग राखेर ०६९ असार २१ मा केसीले पहिलो अनशन सुरु गरेका थिए। त्रिविको हस्तक्षेपबाट आईओएम मुक्त गर्नुपर्ने, नयाँ मेडिकल कलेजलाई सम्बन्धन दिन नहुने, संस्थानमा वरिष्ठताका आधारमा मात्र पदाधिकारी नियुक्त गर्नुपर्ने उनका प्रमुख माग थिए। अनशनको पाँचौं दिनमा तत्कालीन प्रधानमन्त्री बाबुराम भट्टराईले माग पूरा गर्ने प्रतिबद्धता जनाए। आईओएमको डिनमा वरिष्ठताका आधारमा डा कुमुदकुमार काफ्ले नियुक्त भएपछि केसीले पहिलो अनशन पाँच दिनमै तोडे। डा केसी ०६९ साउनमा २७ गते दोस्रो अनशन बसे। वरिष्ठताका आधारमा डिन नियुक्त काफ्लेको पदावधि सकिएको भोलिपल्टबाट दोस्रो अनशन सुरु भयो। फेरि बाबुरामले केसीका माग तत्काल पूरा गर्न त्रिविलाई निर्देशन दिए। त्रिविले निर्देशन बेवास्ता गरेपछि प्रधानमन्त्रीले पदाधिकारी हटाउने चेतावनी दिए। वरिष्ठताका आधारमा डा प्रकाश सायमी डिन नियुक्त भए। केसीको दोस्रो अनशन ६ दिनमा तोडियो। खिलराजका पालामा दुई तत्कालीन मन्त्रिपरिषद् अध्यक्ष खिलराज रेग्मीका पालामा केसीले तेस्रो र चौथो अनशन गरे। तेस्रो अनशन ०७० पुस २७ मा सुरु भयो। पहिलो अनशनकै चार बुँदालाई केसीले तेस्रो अनशनमा राखे। रेग्मी सरकारले केसीका मागअनुसार नै नयाँ मेडिकल कलेजको सम्बन्धन बन्द गर्ने, राष्ट्रिय चिकित्सा नीति तय गर्ने, आईओएमको डीन वरिष्ठताका आधारमा नियुक्त गर्ने र आईओएमलाई चिकित्सा विश्वविद्यालयका रूपमा स्थापनाबारे सम्भाव्यता अध्ययन गर्न चारबुँदे सहमति गयो। चौधौं दिनमा माघ १० गते उनले अनशन तोडे। चौथो अनशन ०७० माघ २५ गते सुरु भयो। केसी आईओएम मेडिकल विश्वविद्यालय बनाउनुपर्नेलगायतका ६ बुँदे मागसहित अनशन बसे। निजी मेडिकल कलेजको सम्बन्धन र शैक्षिक स्तर अध्ययन गरी प्रतिवेदन पेस गर्ने, सरकारी कलेज स्थापनामा यथाशीघ्र नीति बनाई लागू गर्ने, मेडिकल कलेजलाई सम्बन्धन दिँदा भएको अनियमितता छानबिन गरी दोषीलाई कारबाही गर्नेलगायत छबुँदे सहमति भयो। अनशन फागुन ३ गते तोडियो। केसीको चौथो अनशन तोड्न तत्कालीन मुख्यसचिव लीलामणि पौडेल स्वयम् सक्रिय भएका थिए। तर सहमति कार्यान्वयनमा रेग्मी सरकार पनि सफल भएन। सुशीलको पालामा तीन ०७१ र ०७२ गरेर डा केसीले सुशील कोइराला प्रधानमन्त्री हुँदा तीनपटक अनशन गरे। पाँचौं अनशन २०७१ फागुन ८ देखि १९ सम्म चल्यो। केसीले दसबुँदे माग अघि सारे। पुराना सम्झौता कार्यान्वयन र नयाँ स्वास्थ्य नीति बनाउनुपर्ने माग प्राथमिकतामा थिए। पाँचौं अनशन सरकारसँग छबुँदे सहमति भएपछि बाह्रौं दिनमा टुंगियो। केसीका माग सम्बोधनकै लागि कोइराला सरकारले त्रिविका पूर्वउपकुलपति प्रा केदारभक्त माथेमा संयोजक रहेको उच्चस्तरीय कार्यदल गठन गर्यो। दुई महिना समय पाएको कार्यदलले ६ महिनामा सरकारलाई चिकित्सा शिक्षासम्बन्धी राष्ट्रिय नीति तर्जुमा उच्चस्तरीय कार्यदलको प्रतिवेदन, २०७२ बुझायो। प्रतिवेदनअनुसार सरकारले चिकित्सा शिक्षा नीति बनाउने पहल नगरेपछि केसी फेरि आन्दोलित भए। केसीले छैटौं अनशन ०७२ भदौ गते सुरु गरे। उनी १४ दिन अनशनमा रहे। छैटौं अनशनको माग चिकित्सा सेवा र शिक्षा सर्वसाधारणको पहुँचमा हुनुपर्नेमा केन्द्रित थियो। एमबीबीएस तहको शुल्क अधिकतम ३५ लाख रुपैयाँ कायम गर्ने, एमबीबीएसमा तीन वर्षभित्र अधिकतम सिट संख्या एक सय बनाउनेलगायत सम्झौता भएपछि केसीले अनशन तोडे। यो अनशन तोड्ने सम्झौतामा तत्कालीन मुख्यसचिव डा सोमलाल सुवेदीले हस्ताक्षर गरेका थिए। तर, सम्झौता कार्यान्वयन भएन। सम्झौता कार्यान्वयन नभएपछि कोइरालाकै पालामा केसीले सातौं अनशन गरे। ०७२ असोज २ गते अनुसन सुरु भयो। सातौं अनशनमा केसीले त्यो बेलासम्म भएका सहमति कार्यान्वयन गर्नुपर्ने माग अघि सारेका थिए। केसीले सातौं अनशन असोज १२ फिर्ता लिए। आठौं अनशन ओलीका पालामा चिकित्सा क्षेत्रको सुधारसँगै केसीको अनशन राजनीतिक बन्दै गयो। उनले जुन विषय चित्त बुझ्दैन, त्यसैमा अनशनको दण्ड उठाए। ०७३ असार २६ गते केसीले आठौं अनशन सुरु गरे। ओली पहिलोपटक प्रधानमन्त्री बनेका थिए। तत्कालीन अख्तियार दुरुपयोग अनुसन्धान आयोगका प्रमुख आयुक्त लोकमानसिंह कार्कीलाई महाअभियोग लगाउनुपर्ने केसीको माग थियो। यो मागपछि अख्तियार र केसी पक्षबीच ठूलै वाक्युद्ध चल्यो। अख्तियारले विज्ञप्ति सार्वजनिक गर्दै केसीलाई मानसिक रोगी को संज्ञा दियो। बारम्बार आफ्नो न्यूनतम् आचरण र जिम्मेवारीको दायराबाट विमुख डा केसीको मानसिक उपचारको शीघ्रातिशीघ्र उचित व्यवस्थाका लागिसमेत आयोग सरकारसँग आग्रह गर्दछ, तत्कालीन अख्तियार प्रवक्ता कृष्णहरि पुष्करले जारी गरेको विज्ञप्तिमा लेखिएको थियो। अख्तियार प्रमुख भ्रष्टाचारमा लिप्त भएको, आफ्नो कार्यक्षेत्र नाघेर काठमाडौं विश्वविद्यालयको प्रवेश परीक्षामा हस्तक्षेप गरेको आरोप लगाउँदै माथेमा आयोगको प्रतिवेदन सुझावविपरीत काठमाडौंमा खोल्न प्रस्तावित प्रतिष्ठान सम्बन्धित संसद्मा विचाराधीन विधेयक तत्काल फिर्ता गर्नुपर्नेलगायत माग उनले अघि सारेका थिए। अनशनको सोह्रौं दिन चारबुँदे सहमतिमा अनशन टुंगियो। महाभियोगको माग नटुंगिए पनि मनमोहन अस्पताल भवन, दहचोकस्थित बेसिक साइन्स भवन चिकित्सा विज्ञान राष्ट्रिय प्रतिष्ठानले खरिद गर्नेलगायत सहमति भएको थियो। प्रचण्डको पालामा नवौं र दसौं अनशन आठौं अनशनमा पूरा नभएको कार्कीमाथिको महाभियोगसहितका एजेन्डा बोकेर ०७३ असोज १० गते केसीले नवौं अनशन सुरु गरे। दसैंको समय भएकाले उनको अनशन छायामा पर्यो। सरकारी वार्ता टोलीसँग ठोस सहमति नभए पनि दसैंलाई कारण देखाउँदै केसीले नवौं दिनमा अनशन तोडे। कार्कीमाथिको महाभियोगको माग नवौं अनशनमा पनि पूरा भएन। ०७३ कात्तिक २८ गते दसौं अनशन सुरु भयो। केसीले दसौं अनशनमा लोकमानमाथि महाभियोग, आयुक्त राजनारायण पाठकमाथि छानबिनलगायत आठबुँदे माग अघि सारे। अनशन २२ दिनसम्म चल्यो। मंसिर १९ गते विगतमा भएका सम्झौता कार्यान्वयनको अवस्था अनुगमन गर्न १५ दिनभित्र उच्चस्तरीय समिति गठन गर्ने, त्रिवि र प्रतिष्ठानको संरचना परिवर्तन गर्ने, एमबीबीएसको शुल्क लागू गर्ने, दुर्गम र सरकारी विद्यालयमा अध्ययन गरेका विपन्नका लागि छात्रवृत्ति थप सुनिश्चित गर्ने, चिकित्सा शिक्षा विधेयकमा संशोधनयोग्य विषय व्यवस्थापिकासंसद्बाटै सम्बोधन गर्नेलगायत नौबुँदे सहमति भएको थियो। देउवाको पालामा चार अनशन कांग्रेस सभापति शेरबहादुर देउवाको पालामा डा केसीले चारपटक अनशन गरे। एघारौं अनशन २३ दिन बसे। ०७४ साउन ९ गतेदेखि सुरु भएको केसीको अनशन साउन ३२ गते तोडियो। देशमा बाढी पहिरोको विपत्ति आइलागेको भन्दै केसीले विनासम्झौता अनशन तोडेका थिए। केसीले बाह्रौंपटक आफ्ना मागविपरीत चिकित्सा शिक्षा ऐन ल्याएको भन्दै ०७४ असोज ९ गते अनशन सुरु गरे। यो अनशनसमेत माग पूरा नहुँदै केसीले असोज ११ गते दसैंलाई कारण बनाउँदै स्थगित गरे। केसीका दुई अनशन देउवा सरकारका लागि ठूलो टाउको दुखाइ भएनन्। एउटालाई बाढीपहिरोले खाइदियो। अर्को दसैंले साम्य बनायो। दसैंलगत्तै केसीले असोज १९ गते तेह्रौं सुरु गरे। बाह्रौं अनशन स्थगित गरेपछि असोज १३ गते नै तत्कालीन प्रधानमन्त्री देउवालाई भेटेर चिकित्सा शिक्षा विधेयक तोडमोड नगरी पारित गर्न उनले अल्टिमेटम दिएका थिए। अल्टिमेटम पूरा नभएपछि तेह्रौं अनशन केसी कात्तिक १ गतेसम्म १४ दिन बसे। त्यसताका देउवा नेतृत्वको सरकारसँग केसीले दसबबुँदे सम्झौता गरे। तेह्रौं अनशन तोड्न सरकारी वार्ता टोलीले केसीसँग चिकित्सा शिक्षा विधेयक संशोधनसहित पारित गर्ने मागमा प्रतिबद्धता जनाएको थियो। केसीले सरकारी टोलीसँग सम्झौता भएलगत्तै प्रधानमन्त्री देउवासँग फोनवार्ता गर्दै सहमति पाँच दिनमा कार्यान्वयन गर्न अल्टिमेटम दिए। त्यसताका सरकारी टोलीले केसीसँग अध्यादेश ल्याएर चिकित्सा शिक्षा विधेयक पास गर्ने, आईओएमको शुल्क घटाउने, त्रिवि र काठमाडौं विश्वविद्यालयमा भएको मेडिकल शिक्षासम्बन्धी अनियमितता अध्ययन गर्ने र दोषीलाई कारबाही गर्ने, मेडिकल कलेज खोल्ने अनुमति दिँदा जनसंख्या र भूगोललाई आधार मानेर मात्र दिनेलगायत सम्झौता भएको थियो। चौधौं अनशन केसीको चौधौं अनशन ०७४ पुस २४ मा सुरु भयो। अनशन ६ दिन चल्यो। यो अनशन सर्वोच्च अदालतका प्रधानन्यायाधीश गोपाल पराजुलीविरुद्ध केन्द्रित थियो। मन्त्रिपरिषद् अध्यक्ष खिलराज रेग्मीको पालामा सर्वोच्च अदालतले केसीको अनशनबाटै बर्खास्त गरेका आईओएमका डीन डा शशी शर्मालाई पुनर्बहालीको आदेश सर्वोच्चले दिएपछि केसीले अनशन गरेका थिए। केसीले प्रधानन्यायाधीश पराजुलीलाई भ्रष्टाचारको आरोप लगाएपछि केसीविरुद्ध सर्वोच्च अदालतको मानहानि मुद्दा चल्यो। सर्वोच्चले केसीलाई पक्राउ गर्न आदेश दियो। उनले प्रहरी हिरासतमै अनशनको घोषणा गरे। केसीले प्रधानन्यायाधीशका दुई नागरिकता भएको विषयलाई उठाएपछि केसीको समेत दुईवटा जन्ममिति भएको खुलासा भयो। केसीले मानवीय त्रुटिले त्यस्तो भएको स्वीकार गरे। केसीको चौकौं अनशनले तत्कालीन प्रधानन्यायाधीश पराजुली भने इतिहासमै बढी विवादित बने।"
बलात्कृत हुन गणतन्त्र ल्याएका हौं र ?,"घरदेखि सार्वजनिक स्थलसम्म विभिन्न प्रकारका महिला हिंसा बढ्दो छ बैतडीमा १३ वर्षीया बालिका बलात्कारका कारण गर्भवती भएको मुद्दा दर्ता भएपछि महिला हिंसा र न्यायबारे चासो बढेको छ। यहाँ एक हप्तामा तीनवटा बलात्कारका घटना दर्ता भएको खबरले हरेक अधिकारकर्मी र सिंगो राज्यलाई चुनौती दिएको छ। यस जिल्लामा २०७४७५ मा मात्रै ८८ वटा महिला हिंसाका घटना देखिएका छन्, जसमा घरेलु हिंसा ६३ वटा, बलात्कारका घटना ६, बलात्कारको प्रयास २ रहेका छन्। यसरी बिहान ताजा खबर सुन्न खोजियो भने बालिकादेखि अपांग, सुस्त मनस्थितिका महिलामाथि भएका बलात्कारका समाचार सुन्नुपर्ने बाध्यता छ, जसले राज्य र समाजलाई पोलेको देखिँदैन। घरदेखि सार्वजनिक स्थलसम्म विभिन्न प्रकारका महिला हिंसा बढ्दो छ। तर ठूलाबडाले भने महिला हिंसाका घटना बाहिर ल्याउन प्रोत्साहित गर्नुभन्दा मौन बस्न बाध्य पार्दै आएका छन्। त्यसलाई छिचोलेर केही हिंसापीडित महिला सदरमुकामसम्म न्यायका लागि धाउँछन्। तर धेरैजसो त आर्थिक स्रोत नभएर न्याय नपाई घरमै गएर मिलापत्रमा टुंग्याउन विवश छन्। न्याय पनि नपाउने र बद्नामी मात्रै पाइने त्रासले धेरैजसो हिंसा गाउँघरभित्रै लुकेर रहेको छ। हिंसा पीडित वा प्रभावितले न्याय र सहयोग पाउनु प्रायः असम्भवजस्तै देखिन्छ। फलस्वरूप धेरै घटना घर र समाजबाट बाहिर आउँदै आउँदैन। बोक्सीका नाममा कुटिन, छोरा नपाएको निहुँमा घरबाट निकालिन वा धेरैजसो बलात्कृत भइरहन नै लोकतान्त्रिक गणतन्त्र ल्याइएको हो र ? लोकतान्त्रिक गणतन्त्रमा पनि कानुन कार्यान्वयन गर्ने तहमा रहेका व्यक्तिहरूको पितृसत्तात्मक सोच र व्यवहारका कारण धेरै महिला आफूमाथि भएको हिंसा दर्ता गर्न सक्दैनन्। दर्ता गरेपछि आवश्यक पर्ने सहयोग, विशेषगरी सुरक्षित वास, गाँस र सुरक्षा अभावले दर्ता गर्ने कार्य थप जटिल बनेको छ। केही साहसी महिलाले घटना दर्ता गरिहाले पनि बहुसंख्यक मुद्दा अदालतसम्म पुग्दैनन्। प्रायः घटनामा महिलालाई नै दोषी देखाउने, महिला भएपछि सहनुपर्दछ भनी सिकाउने, घटनालाई राजनीतीकरण गर्ने, घटनाको मूल्य तोकी लेनदेन गर्ने, प्रभावित महिलालाई ललाइफकाइ मुद्दा फिर्ता गर्न बाध्य पार्ने चलन व्यापक छ। अदालती प्रक्रिया झन्झटिलो र लामो भएकाले मुद्दा चलिहाल्यो भने पनि त्यसलाई किनारासम्म पुर्याउन कठिन छ र त्यस अवधिमा आफू बाँच्न झन् कठिन छ। हाम्रो राज्य र त्यसका अंग यस्ता घटनाबाट बेखर छ र ? आम महिलाको अवस्था यस्तो छ भने दलित महिलाको स्थिति अझ कहालीलाग्दो छ। बलात्कारको सिकार हुनेमा अधिकांश दलित महिला छन्। उनीहरू महिला भएकाले, दलित महिला भएकाले र हलिया भएकाले विभेदसँगै बलात्कारको सिकार भएका हुन्। बलात्कार र हिंसाको मारसँगै विभेदको निरन्तरताले उनीहरूको जीवनलाई नारकीय बनाएको छ। जान्नेसुन्ने ठूलाबडा भन्ने गर्छन्, दलितहरू शिक्षित भए आफैं विभेद हट्छ। विडम्बना जतिसुकै पढेलेखेका भए पनि उनीहरूको नामको पछाडि लाग्ने जातले दैनिक रूपमा अपमान र हिंसालाई निम्त्याउँछ। दलित र महिलालाई चेतना नभएकाले अगाडि बढ्न नसकेको भन्दै चेतना फैलाउने बुद्धिमान र सचेत भनाउँदाबाट पनि विभेद र हिंसा भएको छ। यसरी राज्य र त्यसका अंग मात्रै होइन, सचेत र बुद्धिमानहरूले हिंसा गर्ने अवस्थामा महिला र दलितले कहिले न्याय पाउँछन् ? महिला हिंसा अन्त्य गर्ने नाममा राष्ट्रियअन्तर्राष्ट्रिय प्रतिबद्धता नभएका होइनन्, जो देखावटी मात्रै छन्। राज्यका निकायभित्र पहिलेभन्दा बढी महिलाहिंसाविरुद्व संवेदनशील भए तापनि हिंसाको तत्काल सम्बोधन गर्ने द्रूत मार्ग र प्रक्रिया छैन। त्यसमा पनि दण्डहीनताको संस्कृतिसँगै अपराधको राजनीतीकरण र राजनीतिको अपराधीकरणले महिला हिंसालाई सम्बोधन गर्न वाधा तेस्र्याएको छ। घरेलु हिंसाविरुद्वको कानुन प्रयोग गरी अपराधीलाई केही हदसम्म सजाय दिन सकिने अवस्था भए पनि कानुन कार्यान्वयन गर्ने निकायभित्र रहेको पितृसत्तात्मक मूल्यमान्यता न्यायमा महिलाको पहुँचमा चिनियाँ पर्खालजस्तै ठडिएको छ। यस्तो जटिल अवस्थामा स्थानीय तहमा निर्वाचित महिलाका काँधमा धेरै दायित्व थपिएको छ। लोकतान्त्रिक गणतन्त्रमा पनि कानुन कार्यान्वयन गर्ने तहमा रहेका व्यक्तिहरूको पितृसत्तात्मक सोच र व्यवहारका कारण धेरै महिला आफूमाथि भएको हिंसा दर्ता गर्न सक्दैनन्। नेपालको संविधान २०७२ मा स्थानीय तहमा उपप्रमुखको संयोजकत्वमा न्यायिक समिति गठन हुने प्रावधान छ। स्थानीय तहले खेल्नुपर्ने भूमिका प्रभावकारी हुन नसक्दा समुदायलाई बेल पाक्यो हर्ष न विस्मातजस्तै भएको छ। संविधानमा न्यायिक समितिको संयोजक उपप्रमुख हुने प्रावधान छ, जसमा धेरैजसो महिला नै जितेर आएका छन्। पुरुषहरूको प्रभुत्वमा रहेका अधिकांश दलले महिलालाई उपप्रमुखमा उम्मेदवारी दिएता पनि राम्रो नियतले टिकट दिइएको थिएन। सामाजिक आन्दोलनमा लागेका र लामो संघर्ष गरेका महिलालाई टिकटबाट वञ्चित गरिएको थियो। महिला आन्दोलन र सामाजिक आन्दोलनबाट आएका जानेबुझेका महिलाबारे अनेक कुप्रचार गरिएको थियो। यसले जित्यो भने त कसैलाई बाँकी राख्दैन, कतै महिला बलात्कार भयो भने सीधै जेल हाल्छे भन्ने प्रचार पनि गरिएको थियो। जानेबुझेका महिलाभन्दा पनि पुरुष नेतृत्वलाई काम गर्न सजिलो हुने सोझासीधा महिलालाई टिकट दिएर एसओम्यान बनाउनु निकै दुःखको कुरा हो। स्थानीय तहको निर्वाचनमा जेजस्तो भए पनि ठूलो संख्यामा महिला सहभागिता बढ्नु खुसीको कुरा हो। तर महिला नेतृहरूलाई अझै पनि निर्णायक बन्न दिइएको छैन। धेरै स्थानीय तहमा त महिलालाई तपाईंको काम हस्ताक्षर मात्रै गर्ने हो भन्दै पंगु बनाउने गरिन्छ। यो पीडा अझ दलित समुदायका महिलालाई बढी भएको छ। यसले पनि न्यायिक समिति र न्यायिक प्रक्रियालाई कमजोर पारेको छ। यसलाई चिर्न सकियो भने स्थानीय तहमा महिला हिंसाको प्रतिरोध गर्ने र न्याय स्थापना गर्ने काम सहज हुनेछ। यसमा महिला प्रतिनिधिहरूको साहसिक र बुद्धिमत्तापूर्ण अगुवाइको खाँचो हुन्छ। स्थानीय तहको अगुवाइ गर्न पुगेका महिलाले अब महिला हिंसाका कारणमाथि विशेष ध्यान दिनुपर्ने अवस्था आएको छ। सार्वजनिक तथ्यांक हेर्दा महिलाले आफ्नो घरभित्र नै धेरै हिंसा भोग्नुपरेको छ। घरबाट निस्केपछि हुने हिंसाको हिसाब आफ्नो ठाउँमा छँदैछ। त्यसैले महिला हिंसाविरुद्व अबका नीति र कार्यक्रममा परिर्वतन आवश्यक छ। घरपरिवार, समाज र राज्यका निकायमा स्थापित विभेदकारी संरचना फेर्नु जरुरी छ नै, महिला र पुरुषबीच स्थापित असमान शक्तिसम्बन्ध, जमिनको असमान वितरण, महिलालाई दोस्रो दर्जाको नागरिकसरह हेर्ने दृष्टिमा परिवर्तन पनि त्यत्तिकै आवश्यक छ। छोरीलाई अंश र वंशका आधारमा सम्पत्ति र सम्मान पाउने तथा पितृसत्तात्मक संरचना र सम्बन्ध फेर्ने कार्यक्रमविना महिलामाथि हुने हिंसा अन्त्य हुन सक्ने वातावरण तयार हुन सक्दैन। यस दिशामा महिला नेतृ र प्रतिनिधिहरूले नीति र कार्यक्रम परिमार्जन तथा विकास गर्नु जरुरी छ। यसको अर्थ जननिर्वाचित स्थानीय तहको सरकारले महिला हिंसा अन्त्य गर्ने खालको कानुनी व्यवस्था प्रभावकारी रूपमा कार्यान्वयन गर्दै सहज रूपमा न्यायमा पहुँचको अनुभूति दिलाउने वातावरण सृजना गर्ने पहिलो प्राथमिकताको विषय हो। यसमा निर्वाचित महिला, त्यसमा पनि दलित महिलाले स्थानीय तहमा आफ्नो सशक्त भूमिकाको खोजी गर्नुपर्ने बेला आएको छ। निर्वाचित महिला महिला, दलित र अल्पसंख्यकको हितमा बनेका कानुन कार्यान्वयन गर्न अग्रज महिला अधिकारकर्मी र आन्दोलनकारीबाट सल्लाह, सहयोग र सुझाव लिएर अघि बढ्नुपर्छ। नेपाली अधिकारकर्मी हुन्।"
"राजनीतिमा धनीमानीको प्रभाव, असमानता घटाउन असम्भव","निश्चय नै राजनीतिक नेताहरू जनसमूहलाई खुसी पार्न चाहन्छन्। जनतालाई खुसी पार्ने सबैभन्दा स्वाभाविक उपाय भनेको एक प्रतिशत सर्वाधिक धनीलाई निचोर्नु हो। तर विश्वमा यसको उल्टो भइरहेको छ। केही अपवादबाहेक धनीमानीमा आयकर बढाउनुको सट्टा पपुलिस्ट वागी नेताहरूले आफ्नो निशाना आप्रवासी, राष्ट्रियता र सार्वभौमिकतातर्फ सोझ्याउने गरेका छन्। यो अचम्मलाग्दो कुरा संयोग मात्र होइन। बरु यो त लोकतन्त्रमाथि असमानताको भ्रष्ट प्रभावको संकेत हो। कुनै देशका संस्थाहरू जति लोकतान्त्रिक भए, ती संस्थाले असमानतालाई त्यति नै कम समर्थन गर्नुपर्छ भन्ने मत स्वभााविक हो। असमानता बढ्नुको अर्थ हो, सम्पूर्ण स्रोत केही मानिसका हातमा संकेन्द्रित भएको छ। त्यसैले त्यस्ता मानिसहरूलाई राष्ट्रिय आयमा आफ्नो हिस्सा घटिरहेका बहुमत संख्याले चुनावमा सजिलै हराइदिन सक्नुपर्ने हो। केही सामाजशास्त्रीहरूका विचारमा सरकारले जनतालाई आफूप्रति भरोसा दिलाउने विश्वसनीय तरिकाको खोजी गर्ने क्रममा मताधिकारको ऐतिहासिक विस्तार भएको हो। तत्कालीन सरकार मतदातालाई स्रोतसाधनको अझ समतामूलक रूपमा वितरण गरिनेछ भनेर आश्वस्त तुल्याउन चाहन्थे। उन्नाइसौं शताब्दीमा पश्चिमा विश्वका सरकारहरूले समाजवादी क्रान्तिको खतरा सामना गर्नुपरेको तर्क डारन एसमोग्लु र जेम्स रोबिन्सन गर्छन्। व्यापक मात्रामा स्रोतसाधनको वितरण गर्ने वाचा मात्रै क्रान्तिको खतरालाई रोक्न अपर्याप्त थियो। त्यसैले संस्थागत ग्यारेन्टी आवश्यक थियो। विश्वसनीय ग्यारेन्टी गर्नुको अर्थ जनसंख्याको ठूलो हिस्सालाई मतदानको अधिकार दिनु थियो। त्यसैले सत्ताधारीहरूले यसलाई स्वीकार गरे। त्यस्तै बेलायतको हाउस अफ लर्ड्स र अमेरिकाको इलेक्टोरल कलेजजस्ता लोकतान्त्रिक प्रणालीभित्र रहेका बहुमतद्वारा निर्वाचित नहुने संस्थाहरू राम्रो नीति तयार गर्न बनाइएका होइनन् भन्ने केही अध्येताको तर्क छ। बरु जनसमुदायको समतावादी प्रवृत्ति रोक्न सम्भ्रान्तहरूले त्यस्तो संस्था स्थापना गरेको विश्वास गरिन्छ। तर लोकतन्त्र र असमानताको स्तरबीचको सम्बन्धबारे भएका अध्ययनमा विल्कुल भिन्न प्रकारका निष्कर्ष देखिन्छन्। एसमोग्लु र रोबिन्सनले सुरेश नायडु र पास्कल रेस्ट्रेपोसँग मिलेर एउटा अध्ययनमा यो प्रश्नको जवाफ खोज्ने प्रयास गरेका छन्। उनीहरूको निष्कर्ष छ अलोकतान्त्रिक व्यवस्थाभन्दा लोकतन्त्रले बढी कर उठाउँछ। तर यसको अर्थ लोकतन्त्रमा आयको असमानता कम हुन्छ नै भन्ने होइन। केन्द्रीकृत सम्पत्तिले केन्द्रीकृत शक्तिलाई जन्म दिन्छ। यो चिन्ताजनक हो। यसले असमानता घटाउन असम्भव देखाउँछ। किनभने धनाढ्यहरूले आफ्नो व्यापक राजनीतिक शक्ति प्रयोग गरेर असमानता घटाउने प्रयास रोक्छन्। यस्तो बेमेलको एउटा कारण के हुनसक्छ भने मानिसहरू असमानताबारे खासै वास्ता गर्दैनन्। वा राजनीतिकर्मीहरूले यसबारे केही गर्नैपर्छ भन्ने ठान्दैनन्। तर विभिन्न सर्वेक्षणका नतिजाले यसको उल्टो निष्कर्ष सुझाउँछन्। सर्वेक्षकले प्रश्न गरेका अमेरिकी र युरोपेलीमध्ये दुईतिहाइले हाल विद्यमान असमानताबारे गहिरो चासो व्यक्त गरेका छन्। बरु पश्चिमा लोकतन्त्रको चक्का थोत्रो भइसकेकाले असमानता वा यस्तै अन्य सूक्ष्म र गम्भीर समस्या हल गर्न नसकेको हुन सक्छ। तर यो पनि चित्तबुझ्दो उत्तर होइन। गएको दशकमा धनीहरूका लागि नीतिमा ठूलो परिवर्तन आएको छ। गत वर्ष अमेरिकी सरकारले कर प्रणालीमा व्यापक परिवर्तन गर्यो। अमेरिकाको नयाँ कर प्रणाली आयको वितरणको सवालमा धनाढ्यलाई फाइदा पुर्याउने खालको छ। त्यसैगरी युरोपेली राजनीतिबारे डेरेक एप र एनरिको बोर्गेट्टोले गरेको हालैको एक अध्ययनमा असमानता निरन्तर बढिरहँदा पनि युरोपका राजनीतिक एजेन्डा पुनर्वितरणमा कम केन्द्रित भएको देखिएको छ। असमानता र यसबारे जनचासो बढिरहेको छ। तथापि यो समस्यालाई हल गर्ने सम्बन्धमा राजनीतिकर्मीहरू अनिच्छुक देखिन्छन्। यो समस्याको अर्को सम्भावित कारणमाथि पनि विचार गर्नुपर्ने धारणा एप र बोर्गेट्टोको छ। उनीहरूका विचारमा यसले आयको असमान वितरणलाई हल गर्नका लागि राजनीतिक नेताहरूमा तत्काल कुनै न कुनै कदम चाल्न सीधा दबाब सिर्जना गर्दैन। बरु बढ्दो असमानताले धनाढ्यहरूको शक्ति बढाउने हुँदा धनी वर्ग लोकप्रिय आकांक्षालाई रोक्न सशक्त बन्दै जान्छ। अमेरिकाका धनाढ्यहरूको राजनीतिमा ठूलो प्रभाव रहेको राजनीतिशास्त्रका क्षेत्रमा गरिएका विभिन्न अध्ययनले देखाउँछन्। बेन्जामिन पेज, ल्यारी बार्टेल्स र जेसन सिराइटले ४० मिलियन डलर वा सोभन्दा बढी सम्पत्ति भएकाहरूको राजनीतिक झुकावबारे अध्ययन गरेका थिए। अत्यधिक संख्यामा ती धनाढ्यले मुख्यमुख्य सामाजिक सुरक्षा कार्यक्रममा गरिने खर्च कटौती हुनुपर्ने पक्षमा मत जाहेर गरेका थिए। जबकि जनसाधारण सामाजिक सुरक्षामा गरिने खर्च बढाउने पक्षमा छन्। त्यस्तै अमेरिकामा धनाढ्यहरू साधारण मानिसभन्दा बढी राजनीतिमा संलग्न हुन्छन्। उदाहरणका लागि निर्वाचित पदाधिकारीहरूसँग उनीहरूको नियमित व्यक्तिगत सम्बन्ध हुन्छ र राजनीतिक अभियान तथा पार्टीलाई पनि उनीहरू चन्दा दिन्छन्। चुनावी अभियानमा दिइएको चन्दाबारे ली ड्रुटम्यानले गरेको एक विश्लेषणअनुसार अमेरिकामा राजनीतिक पार्टीले उठाएको सम्पूर्ण चन्दाको ८० प्रतिशतभन्दा बढी हिस्सा मात्र एकचौथाइ चन्दादाताले दिने गर्छन्। त्यो एकचौथाइ चन्दादाताको संख्याचाहिँ ३० हजारभन्दा कम छ। सम्पत्तिको केन्द्रीकरण र धनाढ्यहरूको राजनीतिक शक्तिबीचको यो सम्बन्ध राजनीतिक चन्दा वा अमेरिकाभित्र मात्रै सीमित छैन। धनाढ्यहरूसँग नागरिक आवाजलाई प्रभावित पार्ने र त्यसलाई आकार दिने अनेकौं उपाय हुन्छन्। उदाहरणका लागि उनीहरू आफूलाई अराजनीतिक भन्ने थिंक ट्यांकमा लगानी गर्न वा सञ्चारमाध्यम किन्न सक्छन्। धनाढ्यहरूले आफ्नो शक्ति कहिलेकाहीँ कुनै निश्चित चुनावको नतिजालाई प्रभावित पार्न पनि प्रयोग गर्छन्। तर अक्सर यसलाई अत्यन्त सूक्ष्म तरिकाले प्रयोग गरिन्छ। जनताको ध्यान केन्द्रित गर्न आवश्यक विषयमा सोहीअनुरूपको सार्वजनिक कथ्य निर्माण गर्न यसको उपयोग गरिन्छ। एप र बोर्गेट्टोले सन् १९४१ देखि २०१४ सम्म नौ वटा युरोपेली देशको संसद्मा पेस गरिएको बिलको अध्ययन गरेका थिए। उनीहरूले सो अध्ययनमा अपराध, आप्रवासनजस्ता सामाजिक व्यवस्था मा बढी केन्द्रित राजनीतिक एजेन्डासँग बढ्दो असमानताको साइनो रहेको फेला पारेका छन्। आर्थिक न्यायजस्ता विषयलाई भने यस्ता एजेन्डामा प्रवेश गराइएकै छैन। यसलाई उनीहरूले धनीहरूको नकारात्मक एजेन्डा शक्ति को संज्ञा दिएका छन्। धनाढ्यहरूको सम्पत्तिमा वृद्धि हुँदै जाँदा आफूले चाहेको विषयलाई बढी महत्र्व दिन राजनीतिक नेताहरूलाई दबाब दिने उनीहरूको क्षमता पनि बढ्दै जान्छ। केन्द्रीकृत सम्पत्तिले केन्द्रीकृत शक्तिलाई जन्म दिन्छ। यो निकै चिन्ताजनक कुरा हो। यसले असमानता घटाउन असम्भव रहेको देखाउँछ। किनभने धनाढ्यहरूले आफ्नो व्यापक राजनीतिक शक्ति प्रयोग गरेर असमानता घटाउने प्रयासलाई रोक्छन्। जबकि असमानता घटाउन अत्यन्त जरुरी भइसकेको छ। यसको अर्थ बढ्दो असमानताको दुष्चक्र विकास भइरहेको हुनसक्छ। यसको साइड इफेक्ट को रूपमा लोकतान्त्रिक जवाफदेहिता क्षय हुँदै जान्छ। केही समाजशास्त्री यसलाई जीवनको स्वाभाविक र अवश्यम्भावी प्रक्रिया ठान्छन्। गत वर्ष प्रकाशित पुस्तक द ग्रेट लेभलर मा लेखक वाल्टर साइडलले लेखेका छन्, मानव इतिहासका क्रममा तबसम्म असमानता निरन्तररूपमा बढिरहन्छ, जबसम्म यसलाई युद्ध वा क्रान्तिजस्ता विपत्तिले रोक्दैनन्। यो कुरा अत्यन्त निराशावादी छ। धनाढ्यहरू शक्तिशाली छन्। तर उनीहरू सर्वशक्तिमान हुँदैनन। न त उनीहरू वितरणसम्बन्धी नीतिलाई एजेन्डामा पार्न नदिने उद्देश्यमा नै एकमत हुन सक्छन्। अझ अर्को कुरा, पश्चिमा लोकतन्त्रले अझै काम गर्दैछ। अतः राजनीतिक नेताहरूले प्रयास गरे भने चुनावमा पनि समान वितरणको मुद्दा विजयी बन्ने उनीहरूले थाहा पाउनेछन्। दि इकोनोमिस्टबाट"
ओली सरकार बलियो कि कमजोर ?,"अंकगणितीय रूपमा संसद्मा बहुमत प्राप्त भए पनि निरन्तर बढ्दो जनअसन्तुष्टिले सरकारको भविष्य परीक्षण गरिरहेछ बलियो सरकार ? केही मानिसले वर्तमान सरकार इतिहासकै सबैभन्दा बलियो भएको टिप्पणी गर्ने गर्छन्। जबकि नेकपाको एकल बहुमत र त्यसमाथि संघीय समाजवादी फोरम मिसिँदा मात्र दुईतिहाइ बहुमत पुग्छ। संसदीय व्यवस्थामा सरकार टिक्ने हो वा होइन भन्ने फैसला संसद्को बहुमतद्वारा हुन्छ। सरकार बलियो कि कमजोर भन्ने निर्णय गर्ने अन्तिम तत्र्व भनेको जनता हुन्। अहिले केपी ओलीले नेतृत्व गरेको सरकार छ, संसद्मा गणितीय हिसाबले दुईतिहाइ सांसदको समर्थन भएको भए पनि समग्र रूपमा हेर्ने हो भने यो कमजोर सरकार हो। किनभने यसले जनविरोधी भूमिका खेलिरहेको छ। यो सरकारले लागू गरेको जनविरोधी नीतिविरुद्ध जनता विरोधमा उत्रन थालेका छन्। यो विरोधको क्रम बढ्दै जाने सम्भावना देखिँदैछ। चिकित्सा शिक्षामा सुधारका मागलाई लिएर डा गोविन्द केसीको अनशन र उनको समर्थनमा उठेको आन्दोलन अहिले प्रमुख विषय बनेको देखिए पनि वर्तमान सरकारका विभिन्न जनविरोधी क्रियाकलापका परिणाम हुन्। जनता अब विस्तारै यो सरकारविरुद्ध खनिने प्रबल सम्भावना छ। यो सम्भावनापछाडिका कारण र भविष्यका अन्य सम्भावनाबारे यहाँ चर्चा गरिएको छ। ढाँटछलको राजनीति निर्वाचनको समयमा केपी ओलीले मतदातालाई बाँडेको सपना झुक्याएर भोट बटुल्ने योजना मात्र रहेछन् भन्ने मतदाता बुझ्दैछन्। सारमा एमालेमा माके विलय भएर बनेको नेकपाका नेताहरूले राजनीतिलाई ढाँटछल गरेर जनतालाई झुक्याउने खेल का रूपमा प्रयोग गरे। उनीहरूले ढाँटेर जनतालाई सधैं मूर्ख बनाइरहन सकिन्छ भन्ने सोचे। यो ढाँटछलको राजनीतिले चुनाव जित्न त अचुक हतियारकै काम गर्यो। त्यसपश्चात् जब जनताले त्यसलाई व्यवहारको कसीमा जाँच्न थाले, त्यसको परिणाम उल्टो हुँदै गयो। जनता आक्रोशित हुँदै गए। ढाँटछलको राजनीतिले केही दिन, केही महिना त जनतालाई झुक्याउन सक्छ, तर लामो समय त्यसले काम गर्न सक्दैन। बहुमतको तुजुक जनताका माग सम्बोधन गर्ने पक्षमा यो सरकार देखिँदैन। यो सरकारको आफ्नै चरित्रका कारण पनि यसले नेपाली समाजको अग्रगामी परिवर्तन गर्ने सम्भावना छैन। उदाहरणका निमित्त सरकार र राजनीतिक क्षेत्रमा व्याप्त भ्रष्टाचार नियन्त्रण नगरीकन सामाजिक विकास र परिवर्तनको सम्भावना नै छैन। तर सरकारकै संयन्त्र माथिदेखि तलैसम्म भ्रष्टाचारमा लिप्त छ। उपभोग्य वस्तुमा भएको २७ प्रतिशतसम्मको मूल्यवृद्धिको जिम्मेवारी आफूलाई समाजवादको आधार तयार पारिरहेको बताउने सरकारले नलिए अरू कसले लिने ? जनताका सही मागको सम्बोधन गर्नु साटो यो सरकार अब विरोधका आवाज बन्द गर्ने, जनताका मौलिक अधिकारमाथि नियन्त्रण गर्ने काममा सक्रिय भएको छ। भनाइमा समाजवाद गराइमा फासीवाद नै सरकारको चरित्र बन्न गएको छ। संसदुमा भएको दुुईतिहाइ बहुमतले अहिले प्रधानमन्त्रीलगायत मन्त्रीहरूमा यो सरकारले जे गरे पनि हुन्छ भन्ने घमण्ड बढेको छ। आत्मसमर्पणको बाटो केपी ओली प्रथमपटक प्रधानमन्त्री हुँदा भारतीय नाकाबन्दीसामु नझुकेको र चीनसँग पारवहन सन्धि गरेको भनी ठूलो भ्रम सिर्जना भयो। निर्वाचनमा यो भ्रम राम्रोसँग भजाउन उनी सफल पनि भए। तर दोस्रोपटक प्रधानमन्त्री बनेपछि खासगरी भारतीय प्रधानमन्त्री मोदीका नेपाल भ्रमणका सन्दर्भमा ओलीजीको आत्मसमर्पण र जुन राष्ट्रघाती काम भए, त्यसले उनको राष्ट्रवाद नक्कली रहेछ भन्ने सचेत नेपालीले थाहा पाए। त्यसका प्रमुख विषय यस प्रकार रहेका छन् : मोदीको नेपाल भ्रमण जनकपुरबाट सुरु हुनु र पहिलो नागरिक अभिनन्दन त्यहीं गरिनु। नागरिक अभिनन्दनमा सामेल भएका नेपाल सरकारका मन्त्रीकै अगाडि भारतीय प्रधानमन्त्री नरेन्द्र मोदीजीको मधेस देशमे स्वागत है भन्ने ब्यानर टाँगिनु, रामायण सर्किटको संयुक्त उद्घाटन कार्यक्रममा आफ्नो राष्ट्रियतालाई नै बिर्साउने गरी गुजराती पोसाकमा मोदीजी जस्तै भएर ओलीजी सजिनु, भाइभाइको सम्बोधन गरिनु, मोदीजीको नेपाल भ्रमणको निहुँमा भारतीय सेनाका करिब दुई सय सशस्त्र कमान्डो नेपाल भित्रिनु, राष्ट्रघाती अरुण तेस्रो जलविद्युत् आयोजनाको काठमाडौंबाट संयुक्त रूपमा शिलान्यास गर्नु आदि। यसका साथै कोसी उच्च बाँधसम्बन्धी अर्को राष्ट्रघाती सम्झौता गोप्यरूपमा भएको चर्चा पनि व्यापकरूपमा चलिरहेको छ। मूल्यवृद्धि ओली सरकारले जनतालाई दिएको उपहार हो मूल्यवृद्धि। सर्वविदितै छ, पेट्रोलियम पदार्थको मूल्य वृद्धिसँगसँगै सबै उपभोग्य वस्तुहरूको मूल्यवृद्धि पनि तुरुन्तै भइहाल्छ। केही महिनाको अन्तरमा निरन्तर पाँचपटक आयल निगमले बढाएको इन्धनको मूल्यका कारण खाद्यान्न् लगायत अत्यन्त जरुरी दैनिक उपभोग्य वस्तुहरूको मूल्य २७ प्रतिशतसम्म वृद्धि भएको आर्थिक विश्लेषकले बताइरहेका छन्। यसको जिम्मेवारी आफूलाई समाजवादको आधार तयार पारिरहेको बताउने सरकारले नलिए अरू कसले लिने ? बौद्ध जोरपाटीको बाटामा परेका खाल्डा चाँडै पुर्नू भन्ने माग गर्नेहरूलाई ती खाल्डा मैले खनेर बनाएको हो र ? भन्ने प्रधानमन्त्रीले यो महँगी मैले बढाउन लगाएको हो र ? भन्न के बेर ! वृद्धभत्ताको कहानी तत्कालीन एमालेले निर्वाचनमा उठाएको एउटा मन छुने नारा थियो वृद्धभत्ता बढाएर मासिक पाँच हजार रुपैयाँ बनाउने। तर वृद्धभत्ता सरकारले एक रुपैयाँ पनि थप गरेन। दुईतिहाइ बहुमत मुठीमा लिएर बसेको सरकारलाई यो निर्णय गर्न कसले छेक्यो त ? नेपालका यी बिचल्लीमा परेका वृद्धवृद्धाका आँसु र श्रापले यो सरकारलाई कति पिरोल्ने हो, भविष्यमै थाहा होला ! भ्रष्टाचारलाई वैधता पञ्चायतकालमा पनि भ्रष्टाचार हुन्थ्यो, हुने गरेको थियो। त्यतिखेर चर्चा चल्ने गरेको थियो भ्रष्टाचार टेबुलमुनिबाट हुन्छ। पञ्चायत फालेर बहुदलीय व्यवस्था आयो। त्यो व्यवस्थामा भ्रष्टाचार टेबुलमाथिबाटै हुन थाल्यो भन्ने चर्चा चल्यो। लोकतान्त्रिक गणतन्त्र आएपछि भ्रष्टाचार हाकाहाकी हुन्छ, कानुनी रूपमा नै हुन्छ भन्ने चर्चा अहिले व्यापक छ। भ्रष्टाचारका केन्द्रहरू हिजोआज मन्त्रालय नै बनेका छन् भन्ने व्यापक चर्चा छ। गरिबीको रेखामुनि बसेर छट्पटाइरहेका नेपाली जनताका लागि भनेर छुट्ट्याइएको बजेटको वितरण पार्टी कार्यकर्ता र ठेकेदारलाई खुलारूपमा ०७५ साल असारमा बजेट व्यापकरूपमा वितरण भएका समाचार निरन्तर आइरहे। एकै दिनमा २० अर्बसम्म रकम वितरण गरियो तर बाँड्ने क्रम रोकिएन। के यो संस्थागत, कानुनी भ्रष्टाचार होइन र ? सायद ओलीप्रचण्ड मार्काको समाजवाद यही होला ! रेल र जहाजको गफ नेपाली जनताले माग गरिरहेका छन् : महँगी घटाऊ, शिक्षा र स्वास्थ्यलाई माफियाकरणबाट जोगाऊ। भ्रष्टाचार र कालोबजारीलाई सकभर निर्मूल पार नसके नियन्त्रण गर। जनताका आधारभूत आवश्यकता पूरा गर। देशको राष्ट्रिय स्वाधीनता बचाऊ। प्रधानमन्त्रीको कुर्सीमा बसेर केपी ओली भन्छन् : अबका दुई वर्षमा दक्षिण र उत्तर दुवैतिरबाट रेलमार्ग जोडिन्छ। केही वर्षभित्र नेपालमा पानीजहाज दौडिन्छ। नयाँ भिजन भनेको यही हो। शिक्षा र स्वास्थ्यमा माफियाकरण शिक्षा र स्वास्थ्यको क्षेत्र पुँजीवादी मुलुकमा पनि निजीकरण र व्यापारीकरण गरिएको हुँदैन। नागरिकको बिमा गराइएको हुन्छ र त्यही प्रमाणका आधारमा स्वास्थोपचार नि:शुल्क गरिन्छ। तर नेपालमा जसरी स्वास्थ्यलाई व्यापारीकरण गरिएको छ, त्यसका कारण देशका मुठीभर धनाढ्यहरूबाहेक बाँकी सबै जनताका उपचारमा पहुँच नहुने स्थिति बन्दै गएको छ। सरकारी विद्यालय र क्याम्पसहरूको पढाइको गिर्दो स्तर र निजी विद्यालयमा देशको जनसंख्याको ठूलो हिस्साले आफ्ना छोराछोरीलाई पढाउने आँटै गर्न नसक्ने अवस्थाले शिक्षा क्षेत्र जनताको पहुँचभन्दा बाहिरको बन्दै गएको छ। शिक्षा र स्वास्थ्य क्षेत्रमा सुधारको माग राखेर अनशनमा बसेका डा गोविन्द केसीका माग पूरा नगरेर उनको ज्यान जोखिममा पुर्याउनका लागि पनि यही सरकार जिम्मेवार छ। देशमा बेरोजगारको अवस्था विकराल अवस्थामा पुगेकै कारण पचास लाखभन्दा बढी संख्यामा नेपाली युवा रोजगारको खोजीमा बिदेसिन बाध्य भएका छन्। आज युवा संगठनहरूले माग गरिरहेका छन्, कि रोजगारको व्यवस्था गर्, कि बेरोजगार भत्ता दे। यो नितान्त सही माग हो। सिन्डिकेट ब्युँतियो अन्य सबै क्षेत्रमा असफल भएको यो सरकारले गर्व गर्ने एउटा विषय बनाएको थियो, लामो समयदेखि यातायात क्षेत्रमा आतंक मचाउँदै आएको सिन्डिकेट तोड्न सरकार सफल भयो। आखिरीमा यो सरकारलाई सिन्डिकेटले नै खरिद गरेर कम्पनी नवीकरणको म्याद थप गर्ने काम गरेको छ। सरकार अब सिन्डिकेटलाई नयाँ जीवन दिने काममा लागेको छ। ठेकेदारसँग आत्मसमर्पण सिन्डिकेटलाई तोडेको दाबी गर्दै आएको सरकारले काम चोर ठेकेदारलाई कारबाही गर्ने होहल्ला मच्चाउँदै आएको थियो। तर यस विषयमा एक शब्द पनि नबोलेर सरकारका मन्त्रीहरू अहिले भिजेको बिरालोजस्तो भएर ठेकेदारहरूसामु शिर झुकाएर हिँडिरहेका छन्। निषेधित क्षेत्रको घोषणा माथि उल्लिखित कारण सरकारको चौतर्फी विरोध भइरहेको छ। यो विरोधलाई ठीक गर्ने तयारीस्वरूप जनताले असन्तोषलाई उठाउनै नसक्ने वातावरण बनाउन जनताको भेला भएर विरोध गर्ने अधिकारलाई नियन्त्रण गर्न मण्डलालगायत देशैभर निषेधाज्ञा लागू गर्ने निर्णय गरेको छ। यो फासीवादी कदमको सर्वत्र निन्दा र भत्र्सना भइरहेको छ र यसलाई तोड्नका लागि दिनदिनै ती कथित निषेधित क्षेत्रमा विरोध प्रदर्शनका कार्यक्रम भइरहेका छन् र प्रदर्शनकारी र प्रहरीबीच भिडन्त भइरहेका छन्। सरकारको भविष्य मध्य वर्षाको समय भए पनि दिनदिनै निषेधाज्ञा तोड्ने र डा गोविन्द केसीका मागको समर्थन र उनको जीवन रक्षा आदि विषयलाई लिएर सरकारको विरोधमा जुलुस, धर्ना, सत्याग्रह र प्रदर्शन भइरहेका छन्। यसै दौरान प्रहरी हस्तक्षेप व्यापकरूपमा भइरहेको छ। सडकमा प्रदर्शनकारी र प्रहरीबीच भिडन्त भइरहेका छन्। यो दमनको अवस्था हेर्दा नेपालमा पञ्चायती व्यवस्थाको झझल्को आइरहेको छ। यही अवस्था रहिरह्यो वा संघर्ष अघि बढ्दै गयो भने ओली सरकारले त्यसलाई थेग्न सक्ला ? प्रश्न सर्वत्र उठिरहेको छ। दुई सम्भावना यो सरकारबारे जुन चर्चा गरियो, त्यसका दुईवटा सम्भावना छन्। पहिलो, अहिले चलिरहेको संघर्षले जनआन्दोलनको रूप लिँदै गयो भने यो सरकारले फगत दुईतिहाइ बहुमत छ भन्ने तर्क दिएका भरमा टिक्न सक्ने अवस्था रहने छैन। यो सरकार धराशायी हुन सक्छ। जनताका संघर्ष र आन्दोलन उठ्न सकेनन् र सरकारले त्यसलाई दबाउन सक्यो भने यो सरकारले सामाजिक फासीवादी कदम लागू गर्दै जानेछ। यस प्रकारको पश्चगमन हुन नदिनका लागि जनता आन्दोलनमा उत्रनुबाहेक अर्को विकल्प देखिँदैन। शक्ति सन्तुलन कसका पक्षमा हुन्छ, त्यसैअनुसारको सम्भावना देखा पर्नेछ।"
अन्नपूर्ण पोस्ट् अन्तर्राष्ट्रिय कर्पाेरेट ब्याडमिन्टन: दिपेश र प्रिन्स फाइनलमा,"काठमाडौं: विभागीय टोली एपीएफ क्लबका दिपेश धामी र सिल्क किचेनका प्रिन्स दाहालले राजधानीमा जारी अन्नपूर्ण पोस्ट् अन्तर्राष्ट्रिय कर्पाेरेट ब्याडमिन्टन प्रतियोगिताअन्तर्गत पुरुष एकलतर्फको उपाधिका लागि प्रतिस्पर्धा गर्ने भएका छन् । फाइनल खेल शनिबार हुनेछ । शुक्रबार भएको सेमिफाइनल खेलमा जित हात पार्दै दिपेश र प्रिन्सले फाइनलमा भेट पक्का गरेका हुन् । त्रिपुरेश्वरस्थित राष्ट्रिय खेलकुद परिषद् (राखेप)को कभर्ड हलमा भएको पहिलो सेमिफाइनल खेलमा बंगलादेशी शीर्ष वरीयताका खेलाडी मोहम्मद सलमान खानलाई २११५, २११३ को सोझो सेटमा पराजित गर्दै दिपेशले अन्तिम दुईमा स्थान सुरक्षित गरेका हुन् । पुरुष युगल र मिक्स युगलतर्फ पनि फाइनलमा पुगेका नेपालका दोस्रो वरीयताका खेलाडी दिपेशले आफ्नो सफलतामा खुसी व्यक्त गरे । आज सोचेभन्दा राम्रो खेल भयो । बंगलादेशी पहिलो वरीयताका खेलाडीलाई पराजित गर्दै फाइनलमा पुगेको छु । धेरै नै खुसी लागेको छ, अन्नपूर्ण पोस्ट्सँगको कुराकानीमा दिपेशले भने, अब उपाधिका लागि फाइनलमा पनि यस्तै सशक्त प्रदर्शनको प्रयास गर्नेछु । सिल्क किचेनका प्रिन्सले भने दोस्रो सेमिफाइनल खेलमा त्रिभुवन आर्मी क्लबका रुकेश महर्जनलाई २११४, २११६ को सोझो सेटमा पराजित गर्दै फाइनलमा दिपेशसँगको भेट पक्का गरेका हुन् । जारी प्रतियोगितामा सशक्त प्रदर्शन गर्दै आएका प्रिन्सले पनि आफ्नो सफलतामा खुसी व्यक्त गरे । फाइनलमा पुग्दा निकै खुसी लागेको छ, प्रिन्सले भने, अब फाइनलमा पनि राम्रो गर्ने प्रयास गर्नेछु । महिला एकलतर्फ भने १४ वर्षीया रसिला महर्जन फाइनलमा पुगेकी छन् । त्रिभुवन आर्मी क्लबकी रसिलाले शुक्रबार नै भएको सेमिफाइनल खेलमा नेपालकी पहिलो वरीयता प्राप्त खेलाडी नङ्सल तामाङलाई २१११, २४२२ को सेटमा पराजित गर्दै फाइनलमा स्थान सुरक्षित गरेकी हुन् । आफ्नै क्लबकी सिनियर खेलाडीलाई पराजित गर्दै फाइनलमा पुगेपछि रसिला निकै खुसी देखिइन् । आजको खेलमा सट्हरू राम्रो भयो । खेल कुनै पनि बेला नेगेटिभ भएन, रसिलाले भनिन्, त्यसमाथि आफ्नै क्लबकी सिनियर दिदीलाई पराजित गरेर फाइनल पुग्दा निकै खुसी लागेको छ । फाइनलमा अझ राम्रो प्रदर्शनको प्रयास गर्नेछु । रसिलाले शनिबार हुने फाइनलमा उपाधिका लागि पाकिस्तानकी सेहजाद माहुरसँग प्रतिस्पर्धा गर्नेछिन् । सेहजाद भने त्रिभुवन आर्मी क्लबकी अमिता गिरीलाई २१११, २१९ को सेटमा पराजित गर्दै फाइनलमा पुगेकी हुन् । सेहजादले पनि आफ्नो फाइनल यात्रामा खुसी व्यक्त गरिन् । फाइनलमा पुग्नु खुसीको कुरा हो । फाइनलमा अझ सुधारिएको प्रदर्शन गर्नेछु, सेहजादले भनिन् ।"
विशाल अन्तिम चारमा,"काठमाडौं : कामना सेवाका विशाल खड्का अन्नपूर्ण पोस्ट् इन्टरनेसनल कर्पाेरेट ब्याडमिन्टन प्रतियोगिताअन्तर्गत पुरुष एक्जुकेटिभ एकल स्पर्धाको सेमिफाइनलमा प्रवेश गरेका छन्। त्रिपुरेश्वरस्थित राष्ट्रिय खेलकुद परिषद्को कभर्डहलमा बिहीबार भएको क्वार्टरफाइनल चरणको खेलमा कुमारी बैंकका विक्रम निरौलामाथि २११३, २११२ अंकको जित हात पार्दै विशाल अन्तिम चारमा पुगेका हुन्। विशालसँगै राइजिङ सनका विश्वास नेपाल, जेष्ट ब्याडमिन्टनका सुनिल जोशी र स्लिक किचेनका गणेश रायमाझी पनि आआफ्ना प्रतिद्वन्द्वीलाई पाखा लगाउँदै प्रतियोगिताको अन्तिम चारमा पुगेका छन्। क्वार्टरफाइनल खेलमा विश्वासले आरएस कन्सट्रक्सनका रजिन खड्कामाथि २११८, १६२१, २११४ अंकको प्रतिस्पर्धात्मक जित हासिल गरे। यसैगरी सुनिलले इसा एन्ड इसिकाका अभिशेक गुरुङलाई २१८, २१११ अंकले पराजित गर्दै सेमिफाइनलमा स्थान बनाए। गणेशले भने क्वार्टरफाइनल खेलमा नेपाल एसबीआई बैंकका नवराज जोशीलाई २११२, १२२१, २११२ अंकले पराजित गरे। एक्जुकेटिभ एकल स्पर्धाको सेमिफाइनल खेल शुक्रबार खेलाइने छ। यसैगरी प्रदेश नम्बर ४ का विशाल बस्नेत र कामना सेवाका विशाल खड्काको जोडी एक्जुकेटिभ डबल्स स्पर्धाको सेमिफाइनलमा प्रवेश गरेको छ। बिहीबार भएको क्वार्टरफाइनल खेलमा विशालद्वयको जोडीले हिमालका सुरज तन्डुकार र विजेन्द्रलाल श्रेष्ठको जोडीलाई २११८, २११२ को सोझो सेटमा पराजित गर्दै अन्तिम चारमा स्थान सुरक्षित गरेको हो। जेष्टका सुनिल जोशी र ओडीसीका रमन बानियाँको जोडी, आशिर्वादका राम राई र विमल श्रेष्ठको जोडी तथा इसा एन्ड इसिकाका आकाश छन्त्याल र अभिषेक गुरुङको जोडी पनि प्रतियोगिताको अन्तिम चारमा पुगेका छन्। सुनिल र रमनको जोडीले राइजिङ सनका विश्वास नेपाल र पंकज ज्ञवालीको जोडीलाई २११३, १८२१, २११६ अंकले पराजित गरे। राम र विमलको जोडी भने क्वार्टरफाइनल खेलमा केपीएसका रामकुमार बानियाँ र सुजन थापाको जोडीलाई २११७, २११९ अंकले हराउँदै उपाधि जित्ने अभियानमा थप एक खुड्किलो माथि उक्लिएका हुन्। आकाश र अभिषेकको जोडीले आरएस कन्सट्रक्सनका रजिन खड्का र विवेक जिसीको जोडीलाई २११०, १२२१, २११४ अंकले पाखा लगाए।"
दिपेश र विजितको जोडी विजयी,"काठमाडौं : विपक्षी खेलाडी उपस्थित नभएपछि विभागीय टोली एपीएफ क्लबका दिपेश धामी र विजित थापामगरको जोडी अन्नपूर्ण पोस्ट् इन्टरनेसनल कर्पोरेट ब्याडमिन्टन प्रतियोगिताको पुरुष डबल्सतर्फ सजिलै सेमिफाइनलमा प्रवेश गरेको छ। दिपेश र विजितको जोडीसँग प्रतिस्पर्धा गर्ने प्रदेश नम्बर ४ का विशाल खड्का र भुगोल गुरुङको जोडी क्वार्टरफाइनल खेल्न कोर्टमा उपस्थित भएनन्। भारतका जुम्ल्याहा दाजुभाइ रञ्जन र अञ्जन बुरागोहइको जोडी, बाँकेका रियाज अन्सारी र इरफान अन्सारीको जोडी तथा प्रदेश नम्बर ४ का विशाल बस्नेत र विधान अधिकारीको जोडी पनि प्रतियोगिताको अन्तिम चारमा पुगेका छन्। भारतका जुम्ल्याहा दाजुभाइको जोडीले बंगलादेशका मोहमद सलमान खान र प्रबोल हुसेन तालुकदारको जोडीलाई २११४, २१११ अंकले हरायो। रियाज र इरफानको जोडीले स्लिकका गणेश रायमाझी र विश्वास नेपालको जोडीलाई २१२३, २११७, २११८ ले पाखा लगायो। विशाल र विधानको जोडीले त्रिभुवन आर्मी क्लबका सुरोज महर्जन र राम राईको जोडीलाई २१८, २११५ को सोझो सेटमा पराजित गयो। यसैगरी मिक्स डबल्सतर्फ शीर्ष वरीयतामा रहेका खेलाडीको जोडी सफल देखिए। एपीएफ क्लबका दिपेश धामी र पूजा श्रेष्ठको जोडी, त्रिभुवन आर्मी क्लबका अमिता गिरी र सुरज महर्जनको जोडी, त्रिभुवन आर्मी क्लबकै नङ्सल तामाङ र प्रफुल महर्जनको जोडी तथा एमआईबीसीका सीता राई र नीरविक्रम देवकोटाको जोडी सेमिफाइनलमा पुगेका छन्। दिपेश र पूजाको जोडीले आर्मी क्लबकै अनु राई र रुकेश महर्जनको जोडीलाई २११७, २११५ तथा अमिता र सुरजको जोडीले नेपाल पुलिस क्लबका सुनयना मुखिया र बिष्णु कटवालको जोडीलाई १८२१, २११३, २११५ अंकले पराजित गरे। नङ्सल र प्रफुलको जोडीले कामना सेवाका यामकुमारी गुरुङ र विशाल खड्काको जोडीलाई २११६, २१९ तथा सीता र नीरविक्रमको जोडीले एपीएफ क्लबका शोभा गौचन र विजित थापामगरको जोडीलाई २२२०, १४२१, २११७ ले पराजित गरे।"
छानियो २१औं विश्वकपको सर्वोत्कृष्ट गोल,"मस्को : फ्रान्सका बेन्जामिन पभार्डले गरेको गोल २१औं विश्वकप फुटबलको सर्र्वाेत्कृष्ट गोल घोषित भएको छ । हालै रुसमा सम्पन्न विश्वकपमा कूल एक सय ६९ गोल भएका थिए, जसमध्ये पभार्डको गोलले सर्वोत्कृष्ट गोलको पुरस्कार हात पारेको हो । उनले अर्जेन्टिनाविरुद्घको प्रिक्वार्टरफाइनल खेलमा गरेको गोलले उक्त अवार्ड पाएको हो । उत्कृष्ट गोल चयन गर्न विश्व फुटबल महासंघ (फिफा) ले समर्थकलाई अनलाइन भोटिङका लागि आह्वान गरेको थियो । यसका लागि ३० लाखभन्दा बढी समर्थकले अनलाइनमार्फत भोटिङ गरेका थिए । अधिकांश समर्थकले पभार्डको गोललाई नै सर्वोत्कृष्ट गोलका रुपमा चयन गरेका थिए । खेलमा अर्जेन्टिना २१ ले अगाडि रहेको बेला पभार्डले बराबरी गोल गरेका थिए । सर्वोत्कृष्ट गोलकर्ता फ्रान्सका बेन्जामिन पभार्ड उनले खेलको ५७औं मिनेटमा कर्नर प्रहार गर्ने स्थान नजिकबाट लुकास हर्नान्डेजले उपलब्ध गराएको पासमा लामो दूरीबाट उत्कृष्ट गोल गरेका थिए । उक्त खेलमा अर्जेन्टिनालाई ४३ गोलले हराउँदै क्वार्टरफाइनलमा पुगेको फ्रान्सले विश्वकपको उपाधि नै जितेको थियो । फ्रान्सले फाइनलमा क्रोएसियालाई ४२ गोलले हराएको थियो । मेरो त्यो गोलले विश्वकपकै सर्वोत्कृष्ट गोलको मान्यता पाउला भनेर मैले सोचेको थिइनँ, २२ वर्षीय पभार्डले भने । कर्नर नजिकबाट सिधै बल म नजिक आयो । गोल पोस्टको दूरी निकै टाढा भए पनि मैले सिधै पोस्ट ताकेर बल प्रहार गरेँ । भाग्यवस त्यो प्रहार गोलमा परिणत हुन पुग्यो, पभार्डले भनेका छन्, मलाई स्ट्राइकरहरुले पनि त्यस्तो परिस्थितिमा बललाई सिधै पोस्टमा प्रहार गर्न सिकाएका थिए । पभार्डको गोलले कोलम्बियाका हुवाँ क्विन्टेरोको गोललाई पछि पारेको हो। क्विन्टेरोले समूहगत चरणको जापानविरुद्घको खेलमा फ्रिकिकमार्फत गरेको गोललाई समर्थकले दोस्रो रोजाइमा पारेका छन् । यसैगरी क्रोएसियाका लुका मोड्रिचले अर्जेन्टिनाविरुद्घको खेलमा गरेको गोल समर्थकको तेस्रो रोजाइमा परेको छ । मोड्रिचले समूहगत चरणको खेलमा लामो दुरीबाट उक्त गोल गरेका थिए । मोड्रिचले उक्त विश्वकपमा सर्वोत्कृष्ट खेलाडीको पुरस्कार पाएका थिए । बेन्जामिन पभार्डले गरेको गोल भिडियोमा"
अघि बढ्दै रुकेश र रसिला,"काठमाडौं : त्रिभुवन आर्मी क्लबका खेलाडी रुकेश महर्जन र प्रफुल महर्जन राजधानीमा जारी अन्नपूर्ण पोस्ट् इन्टरनेसनल कर्पाेरेट ब्याडमिन्टन प्रतियोगिताको यू१९ पुरुष एकल स्पर्धाको सेमिफाइनलमा पुगेका छन्। यसअघि बिहीबार नै भएको पुरुष एकलतर्फको खेलमा भने प्रफुललाई नै पराजित गर्दै रुकेश प्रतियोगिताको अन्तिम चारमा पुगेका थिए। यू१९ तर्फको क्वार्टरफाइनल खेलमा रुकेशले प्रदेश नम्बर ४ का विधान अधिकारीलाई २१११, २१२० को सोझो सेटमा पराजित गरे। प्रफुलले भने प्रदेश नम्बर १ का प्रनिशसिंह ठकुरीलाई २१९, २१७ को सोझो सेटमा पाखा लगाए। उनीहरुसँगै त्रिभुवन आर्मी क्लबका पविन लिङ्थेप र सिल्कका प्रिन्स दाहाल पनि अन्तिम चारमा पुग्न सफल भएका छन्। पविन विपक्षी खेलाडी कोर्टमा उपस्थित नहुँदा सिधै सेमिफाइनलमा पुगेका हुन् भने प्रिन्सले क्वार्टरफाइनलमा प्रदेश नम्बर ६ का निरञ्जन चौधरीलाई २१८, २११२ अंकले पराजित गरे। यसैगरी यू१९ स्पर्धाकै महिला एकलमा त्रिभुवन आर्मी क्लबकी रसिला महर्जन सेमिफाइनलमा पुगेकी छन्। रसिलाले क्वार्टरफाइनल खेलमा नेपाल पुलिस क्लबकी रोस पाण्डेलाई २११०, २१७ अंकले पराजित गरिन्। नेपाल पुलिस क्लबकी जेसिका गुरुङ, प्रदेश नम्बर १ की नीता लम्साल र कञ्चनपुरकी रञ्जना भट्ट पनि अन्तिम चारमा पुग्न सफल भए। क्वार्टरफाइनलमा जेसिकाले प्रदेश नम्बर ४ की आकृती केसीलाई २१६, २१११ अंकले हराइन्। नीताले जेष्टकी श्रद्धेय प्रधानलाई २११३, २११२ अंकले हराइन्। रञ्जनाले भने प्रदेश नम्बर २ की चित्र हरित्वाललाई २१६, २१६ अंकले हराउँदै अन्तिम चारमा पुगेकी हुन्।"
आठौं राष्ट्रिय खेलकुदको तयारी तीब्र,"बर्दिया : आठौं राष्ट्रिय खेलकुद प्रतियोगिताको तयारी तीब्र रुपमा भइरहेको युवा तथा खेलकुदमन्त्री जगतबहादुर सुनार (विश्वकर्मा) ले बताएका छन्। आठौं राष्ट्रिय खेलकुद प्रतियोगिता आयोजना हुने जिल्लाहरुमा निर्माणाधीन पूर्वाधारहरुको अनुगमनका क्रममा बर्दिया आएका मन्त्री विश्वकर्माले तोकिएकै समयमा प्रतियोगिता सम्पन्न गर्ने गरी मन्त्रालयले तयारी तीब्र रुपमा अघि बढाएको बताए। प्रदेश ५ अन्र्तगत बर्दिया, बाँके, दाङ, कपिलवस्तुलगायतका जिल्लामा राष्ट्रिय खेलकुद प्रतियोगिताका खेलहरु सञ्चालन हुने मन्त्री विश्वकर्माले बताए। मंसिर २१ गते देखि २८ गतेसम्म आयोजना हुने प्रतियोगितामा ३५ खेल समावेश हुने उनले जानकारी दिए। कतिपय रंगशाला तथा कभर्डहल निर्माणाधीन अवस्थामा रहेकाले समयमै काम सम्पन्न गर्न उनले निर्देशन समेत दिए। प्रतियोगिताको तयारीसँगै निर्माणाधीन खेलकुद स्थलहरुको अनुगमनलाई समेत तीब्रता दिइएको उनले बताए। बर्दियाको बाँसगढी नगरपालिकामा कबड्डी तथा ठाकुरबाबा नगरपालिकामा खोखो खेलका लागि कभर्ड हल निर्माण भइरहेको छ। दक्षिण एसियाली खेलकुदमा कांस्य पदक प्राप्त गरेका बर्दियाका खोखो खेलाडीलाई मन्त्री विश्वकर्माले सम्मान पनि गरेका थिए।"
क्यान्सर जितेर ब्याडमिन्टन कोर्टमा,"काठमाडौं : हेटौंडाका ५९ वर्षीय विप्लपकान्ती (बिके) बोस र २६ वर्षीय अभिषेक बोस नाताले बावुछोरा हुन्। ब्याडमिन्टन कोर्टमा बावु छोराको प्रदर्शन सँधै चर्चाको विषय बन्दै आएको छ। अन्नपूर्ण पोस्ट् इन्टरनेसनल कर्पोरेट ब्याडमिन्टन प्रतियोगिताका नियमित खेलाडी बिके र अभिषेकले अघिल्लो संस्करण भने खेल्न पाएनन्। उनीहरु नखेल्नुको कारण थियो। बिकेलाई अचानक नसोचेको रोग क्यान्सरले समात्यो। सानैदेखि म एथलेटिक्सको खेलाडी। उमेरमा चार सय, आठ सय र १५ सय मिटरमा दौडिएँ। राष्ट्रिय स्तरका प्रतियोगितामा सफल पनि भएँ। १० वर्ष जति दौडिएपछि उमेर ढल्कियो। त्यसपछि ब्याडमिन्टनको याकेट समाएँ। सानैदेखि दौडसँगै ब्याडमिन्टन पनि खेलेको हुनाले यही खेलमा लत बसेको छ, बिके भन्छन्। बिके विस्तारै ब्याडमिन्टनमा जम्दै गए। राष्ट्रिय स्तरका खेलमा पनि सहभागी बन्दै गए। पछिल्लो आठ वर्षदेखि डबल्स स्पर्धामा उनलाई छोरा अभिषेकले साथ दिँदै आएका छन्। छोरा अभिषेक ब्याडमिन्टनका राष्ट्रिय खेलाडी हुन्। धनगढीमा भएको छैटौं राष्ट्रिय खेलकुद र विराटनगरका सम्पन्न सातौं राष्ट्रिय खेलकुदमा मध्यमाञ्चलबाट प्रतिस्पर्धा गरेका अभिषेक क्वार्टरफाइनलसम्म पुगेका थिए। खेलसँगै बावु छोरा ब्यवसायमा पनि जमिरहेका छन्। बिकेले हेटौंडामा सुपर लामी कोट्स प्रालि सञ्चालन गरेका छन्। छोरा अभिषेक नारायणी मिल्कका प्रबन्धक हुन्। आआफ्नै पारिवारिक ब्यापारमा जमेका बावु छोराको ब्याडमिन्टन साइनो भने गजबको छ। यो जोडीले प्रत्येक वर्ष अन्नपूर्ण पोस्ट् कर्पोरेट ब्याडमिन्टनको कर्पोरेट डबल्स स्पर्धामा प्रतिस्पर्धा गर्दै आएको छ। छोरा अभिषेकले कर्पोरेट एकलमा पनि खेल्दै आएका छन्। कर्पोरेट डबल्समा बावु छोरोको जोडी पराजित भए। तर, कर्पोरेट एकलमा भने अभिषेक अगाडि बढिरहेका छन्। खेलमा हारजित स्वभाविक हुन्छ। अघिल्लो साल क्यान्सरका कारण खेल्न पाइनँ। यसपटक सहभागी बन्न पाउनुलाई नै मैले उपाधि जितेभन्दा बढी ठानेको छु, बिके भन्छन्। सन् २०१६ को अन्त्यतिर उनी एक्कासी बिरामी भए। काठमाडौं आएर परीक्षण गर्दा उनको दायाँ तिघ्रामा क्यान्सर लागेको पत्ता लाग्यो। त्यसपछि उनले भारतको टाटा अस्पतालमा उपचार गराए। ६० प्रतिशत क्यान्सर भइसकेको उनलाई सातपटक किमो दिइयो। क्यान्सर लाग्यो भनेर म चिन्तित भइनँ। डाक्टरको सल्लाहमा खेलिरहेँ। खेलकै कारण क्यान्सरलाई जित्न सकेजस्तो लाग्छ। छोरासँग खेल्न पाउनु मेरो अहोभाग्य हो। सकभर अरुलाई साथी बनाउन मन लाग्दैन, बिकेले भने। छोरा अभिषेकलाई पनि बाबुसँग खेल्दा जस्तोसुकै बलियो प्रतिद्वन्द्वीलाई पनि परास्त गर्न सकिने जोस आउँछ रे। नौ वर्षअघि अभिषेककी आमा (साथी बोस) को हृदयघातका कारण निधन भयो। त्यसपछि बावुको थप माया पाउँदै आएका अभिषेकलाई बावुप्रति ठूलो भरोसा छ। स्नातकको पढाइ सकेका अभिषेकले खेल र ब्यवसायमा पनि सफलता पाएको देख्दा बिके दंग छन्। बिकेको परिवार नै ब्याडमिन्टनमा लागेको छ। परिवारकी एकमात्र छोरी माधवी बोस पनि ब्याडमिन्टन खेलाडी हुन्। विकेको क्यान्सर पूर्ण रुपमा निको भएपछि झनै हौसिएको छ, यो परिवार। यो परिवारले हेटौंडामा ब्याडमिन्टन खेलको विकासमा पनि सहयोग पुयाउँदै आएको छ। हरेक वर्ष बिकेले स्वर्गीय पत्नीको नाममा विद्यालयस्तरीय प्रतियोगिता सञ्चालन गर्दै आएका छन्। विस्तारै यो प्रतियोगितालाई ब्यापक बनाउने र हेटौंडाबाट राष्ट्रिय स्तरका खेलाडी उत्पादन गर्ने उनको सोच छ। शरीरले साथ दिएसम्म ब्याडमिन्टन कोर्टमा छोरालाई साथ दिन्छु। अझै आठदश वर्ष हाम्रो जोडी जम्ला जस्तो लाग्छ, जिल्ला ब्याडमिन्टन संघ हेटौंडाका अध्यक्ष समेत रहेका बिके भन्छन्। अभिषेकले पनि बाबुको इच्छालाई मर्न नदिने प्रतिबद्धता ब्यक्त गरे। बिके अन्नपूर्ण पोस्ट् कर्पोरेट ब्याडमिन्टन नेपालको सबैभन्दा स्तरीय प्रतियोगिता भएको बताउँछन्। मिडिया हासले यो स्तरको प्रतियोगिता सञ्चालन गर्नु संसारकै लागि उदाहरणीय हो, उनी भन्छन्।"
संघर्षले खारिएका मोड्रिच,"रुसमा सम्पन्न २१औं संस्करणको विश्वकप फुटबलमा थुप्रै अप्रत्याशित नतिजाहरू भए। विश्वका फुटबल पण्डितलाई समेत चकित पार्ने नतिजा, स्टार खेलाडीको छिटो बहिर्गमन र युवा खेलाडीको प्रभावशाली प्रदर्शनले रुस विश्वकप धेरैका लागि अकल्पनीय बन्यो। तर, यही विश्वकपमार्फत केही खेलाडीले छुट्टै छाप छाड्न सफल भए। तिनैमध्येका एक हुन्, लुका मोड्रिच। विश्वकपअघि स्लोभेनिया, हंगेरी, सर्भिया, बोस्निया हर्जगोभिना र एड्रियाटिक सी (समुद्र)ले घेरिएको झन्डै ४२ लाख मानिस बस्ने क्रोएसिया देशबारे धेरैलाई थाहा थिएन। तर, रियल म्याड्रिडबाट व्यावसायिक फुटबल खेल्ने लुका मोड्रिच र बार्सिलोनाका इभान राकिटिचलाई भने फुटबल पछ्याउने धेरैले चिन्थे। उनै मोड्रिचको कप्तानीमा क्रोएसिया रुस विश्वकप फुटबलको फाइनल उपविजेता बन्यो। रुस विश्वकपको उपविजेता क्रोसियाली टोलीका कप्तान मोड्रिचले आफ्नो टोलीलाई उपाधि दिलाउन नसके पनि आफ्नो छुट्टै छाप छोड्न भने सफल भए। मोड्रिच वर्तमान समयका उत्कृष्ट मिडफिल्डर हुन्। मोड्रिचका साथै इभान राटिटिच, मार्सेलो ब्रोजोभिच र इभान पेरिसिकलगायतका खेलाडीको उच्च प्रदर्शनले क्रोएसिया धेरै फुटबल पण्डितको अनुमानविपरीत फाइनलमा पुगेको थियो। मोड्रिच स्पेनिस क्लब रियल म्याड्रिडबाट व्यावसायिक फुटबल खेल्छन्। तर, क्लब फुटबलमा उनले लामो समय पसिना बगाए पनि उनलाई संसारभर चिनाउने प्लेटफर्म भने रुस विश्वकपले उपलब्ध गराइदियो। क्रोएसियाको प्रदर्शनमा प्रभावकारी भूमिका खेलेका मोड्रिच विश्वकपको उत्कृष्ट खेलाडी चुनिए, गोल्डेन बलको हकदार बने। रुस विश्वकपमा क्रोएसियाले समूहगत चरणदेखि नै उत्कृष्ट प्रदर्शन गयो। समूहगत चरणमा नाइजेरिया, अर्जेन्टिना र आइसल्यान्डलाई हराउँदै अन्तिम १६ मा पुगेको क्रोएसियाले प्रिक्वार्टरफाइनलमा डेनमार्क, क्वार्टरफाइनलमा आयोजक रुस र सेमिफाइनलमा इङ्ल्यान्डलाई स्तब्ध बनाउँदै फाइनलमा स्थान बनाउन सफल भयो। यो प्रदर्शनमा लुका मोड्रिच र सिंगो क्रोएसियाली टोलीले उत्कृष्ट खेल प्रदर्शन गरे। क्रोएसियाको प्रदर्शनमा प्रभावकारी भूमिका खेलेका मोड्रिचले कुनै समय शरणार्थी शिविरमा बिताएका थिए। रुस विश्वकपमा उत्कृष्ट खेलाडी चुनिएर गोल्डेन बलको हकदार बनेपछि उनको चर्चा एकाएक चुलिएको छ। युगोस्लाभियाबाट सन् १९९१ मा स्वतन्त्र बनेपछि सन् १९९८ मा पहिलोपटक विश्वकपमा सहभागिता जनाएको क्रोएसियाले सेमिफाइनलमा पुग्दै सनसनी मच्चाएको थियो। त्यतिखेर डेभोर सुकर, कप्तान जोनिमिर बोभोन, रोवर्ट प्रोस्निकीजस्ता खेलाडीले प्रभावशाली प्रदर्शन गरे। सन् १९९४ देखि १९९९ सम्मको क्रोएसियाली टोलीलाई स्वर्णिम पुस्ताको टिम मानिँदै आएको थियो। तर, मोड्रिचको नेतृत्वमा क्रोएसियाले हासिल गरेको उपलब्धिमा त्यस बेलाका खेलाडी पनि नतमस्तक बनेका छन्। इभान राकिटिच र मारियो मान्डुकिचसँगै मोड्रिचको यो टोलीलाई क्रोएसियाको सेकेन्ड गोल्डेन जेनेरेसनका रूपमा हेरिएको छ। मोड्रिचले डेभोर सुकरसँगै क्रोएसियन फुटबलर अफ दी इयरको अवार्ड ६ पटक जितेका छन्। क्रोएसियाको इतिहासमा १० उत्कृष्ट खेलाडीको लिस्टमा मोड्रिचलाई चौथो स्थानमा राखेको छ। सन् २००६ मा अर्जेन्टिनाविरुद्ध अन्तर्राष्ट्रिय फुटबलमा डेब्यु गरेका मोड्रिचले क्रोएसियन राष्ट्रिय टोलीका लागि एक सय १२ खेल खेल्दै १५ गोल गरेका छन्। मोड्रिच विशेषत: सेन्ट्रल मिडफिल्डमा बढी खेल्छन्। आवश्यक परेको बेला उनी अट्याकिङ मिडफिल्डर र डिफेन्सिभ मिडफिल्डरका रूपमा पनि खेल्न माहिर मानिन्छन्। क्रोएसियाका लागि सर्वाधिक खेल खेल्नेमा मोड्रिच पूर्वकप्तान डारियो श्रना (१३४) र पूर्वगोलकिपर स्टिप प्लेटिकोसा (११४) भन्दा पछि छन्। शरणार्थीदेखि विश्वकपसम्म मोड्रिचले लामो संघर्ष, बलिदान र मेहनतबाट आफूलाई अब्बल फुटबलरमा स्थापित गराएका हुन्। सन् १९८५ सेप्टेम्बर ९ मा क्रोएसियाको जदार भन्ने ठाउँमा जन्मिएका अहिलेका स्टार मिडफिल्डर उनको विगत भने दु:खदायी छ। क्रोएसियन टोलीको नेतृत्व सम्हाल्दासम्म उनले ठूलो संघर्ष गर्नु परेको थियो। उनी स्टिभ मोड्रिचको पहिलो सन्तान हुन्। उनको बाल्यकाल सन् १९९१ मा भएको क्रोएसिया स्वतन्त्रता युद्धमा बित्यो। युद्ध निरन्तर हुँदा उनको परिवार त्यहाँबाट अन्यत्रै विस्थापित हुन बाध्य भयो। उनका बुवाआमा कारखानामा काम गर्न घरदेखि टाढा जान्थे। मोड्रिच आफ्ना हजुरबुवासँगै बस्थे। उनकै काखमा सुत्थे, उनकै काँधमा चढ्थे। हजुरबुवा पनि उनलाई निकै माया गर्थे। मोड्रिच ६ वर्षका हुँदा सन् १९९१ मा उनको गाउँमा सर्भियन लडाकु आए। ती लडाकुले केही निर्दोष गाउँलेलाई मारिदिए। मारिनेमा मोड्रिचका हजुरबुवा पनि थिए। बस्तुभाउ चराउन गएका उनलाई लडाकुले हत्या गरेको थियो। सर्भियन लडाकुले गाउँ कब्जामा लिएपछि उनीहरूले त्यहाँका बासिन्दालाई छाडेर अन्यत्रै जान उर्दी जारी गरे। ज्यान जोगाउन पनि मोड्रिचको परिवारलगायत स्थानीयवासी गाउँ छाड्न बाध्य भए। उनीहरू आफ्नै देशमा शरणार्थी बन्न पुगे। उनले सात वर्षसम्म एक होटलमा बिताए। त्यस समय सहरभरि हजारौं ग्रिनेट फालिन्थ्यो। त्यो ग्रिनेट कहिले विस्फोट हुने हो भन्ने त्रासमा बस्नुपथ्र्यो। उनीहरूको कोठाबाट बम र ग्रिनेड पड्केको आवाज आइरहन्थ्यो। होटलमा निस्सासिएर बस्नुपर्दा मोड्रिचले फुटबललाई ती घटना बिर्सने माध्यम बनाए। बिहान बेलुकाको समय उनी साथीहरूसँग फुटबल खेल्थे। शरणार्थी भएर आ श्रय लिएको होटलको पार्किङ स्थलमा फुटबल चौर थियो। घरेलुदेखि विश्वचर्चित क्लबसम्म मोड्रिच सन् १९९२ मा सात वर्षका उमेरमा विद्यालय भर्ना भए। पढाइका साथै उनले विद्यालयमा फुटबल पनि खेल्न थाले। उनको फुटबलप्रतिको मोह देखेर परिवारले एकेडेमीमै भर्ना गरिदिए। नियमित फुटबल खेल्न पाएका कारण मोड्रिचको खेल कौशल गज्जबको थियो। उनको ड्रिब्लिङ देखेर प्रशिक्षक पनि दंग पर्थे। उनले इटालीमा आयोजना भएको युथ प्रतियोगितामा आफ्नो जादु देखाए। त्यसपछि उनी सबैको नजरमा पर्न सफल भए। सन् २००२ मा उनी डाइनामो जाग्रेब क्लबमा आबद्ध भए। त्यहाँ एक वर्ष बिताएपछि मोड्रिच बोस्निया हर्जगोभिनाको प्रिमियर लिग ज्रिन्सकी मोस्टरबाट व्यावसायिक खेल खेल्न थाले। उनले त्यहाँ निकै मेहनत गरे। आफूलाई भर्सटायल खेलाडीका रूपमा स्थापित गरे। उनी त्यहाँको लिगको प्लेयर अफ दी एयर घोषित भए। बोस्निया हर्जगोभिनामा फुटबल खेल्न निकै गाह्रो हुन्छ। त्यहाँका काला वर्णका बलिया खेलाडीसँग प्रतिस्पर्धा गर्न निकै कठिन हुने मोड्रिचले बताएका छन्। कसैले बोस्नियन लिगमा खेल्न सक्छ भने उसले संसारका जहाँसुकै गएर पनि फुटबल खेल्न सक्छ, उनले आफ्नो र त्यहाँका खेलाडीका शारीरिक बनावटको प्रसंगमा भनेका थिए। बोस्निया हर्जगोभिनामा एक वर्ष बिताएपछि मोड्रिच आफ्नै देश फर्किए र इन्टर जाप्रेसिसमा आबद्ध भए। त्यहाँ एक सिजन बिताउँदा क्लबलाई लिगमा दोस्रो स्थानमा पुयाउन सफल भए। घरेलु लिगमा विभिन्न टोलीबाट फुटबल खेलेका मोड्रिच सन् २००८ मा इङ्लिस प्रिमियर लिग क्लब टोट्टनहाममा आबद्ध भए। त्यहाँ उनले पाँच वर्षमा एक सय २७ खेल खेल्दै १३ गोल गरे। सन् २०१२ मा स्पेनिस पावर हाउस रियल म्याड्रिडमा आबद्ध भएका उनले एक सय ६६ खेलमा नौ गोल गरेका छन्। सन् २००६ मा अर्जेन्टिनाविरुद्ध राष्ट्रिय टोलीबाट डेब्यु गरेका उनले त्यही वर्ष जर्मनीमा भएको विश्वकपमा क्रोएसियन टोलीमा पर्न सफल भए। उनले समूह चरणमा जापान र अस्ट्रेलियाविरुद्धको खेल पनि खेले। तर, त्यसपछिका खेलमा भने बेन्चमा नै सीमित भए। मोड्रिचले २००८, २०१२ र २०१६ को युरोकप फुटबल पनि खेले। सन् २००६ र २०१४ को विश्वकप पनि खेलेका उनको विश्वकप २०१८ मा आएर भाग्य चम्किएको छ। एजेन्सीको सहयोगमा"
