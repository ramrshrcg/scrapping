शीर्षक,विवरण
नागरिकताको संवेदनशीलता,"नागरिकताको विषयलाई गम्भीरताका साथ मात्र हैन क्रियात्मक रूपमा विदेशी आप्रवासन रोक्ने हिसाबले नै सोच्नुपर्छ। नेपालमा नागरिकता सम्बन्धमा केही विश्लेषण गर्नुपहिले यस देशको अवस्थिति र छिमेकीसितको सम्बन्ध तथा व्यवहारलाई पृष्ठभूमिमा राख्नुपर्छ। नागरिकताको विषयलाई निश्चय पनि हाम्रो बहुसंख्यक जनताको प्रचलन र व्यवहारलाई पनि हेर्नुपर्ने हुन आउँछ। कुनै पनि देशको नगरिकता निरपेक्ष हुँदैन। सबै देशले एउटै कानुन, नियम र प्रक्रिया अपनाएका पनि छैनन्। हाम्रो सम्बन्धमा छिमेकी देश भारतसित हाम्रो सीमा जोडिएको मात्र हैन, सम्पूर्ण दक्षिणपूर्वी र पश्चिम सीमा खुला छ। लेनदेनको व्यवहार बिहाबारीसमेत हुने गरेको र दुवै देशका नागरिक एकदोस्रो देशमा गई आफ्नो सीपअनुसारको काम गर्न र अनिश्चितकालसम्म बस्न पाउने स्थिति रहिआएको छ। भारत जनसंख्याको हिसाबले हामीभन्दा कैयन् गुणा ठूलो भएकाले पनि नागरिकताको विषय हाम्रा लागि जटिल भएको छ। माथि उल्लेख गरिएकै अवस्थाले आप्रवासी जनसंख्याकोे चर्को चाप भारतसित सीमा जोडिएका जिल्ला मात्र हैन, अब त अन्य जिल्लामा पनि परेको छ भने अर्कोतिर समयसमयमा यहाँ केही समय बसेका तीनै आप्रवासीसमेतको दबाबमा नागरिकतासम्बन्धी ऐनकानुन खुकुलो बन्दै गएका र त्यस्ता मानिसको जनसंख्या बढ्दै गएको तथ्य घामजत्तिकै छर्लंग छ। २०६३ सालको ऐन बनेपछि जन्मका आधारमा नागरिकता दिइँदा भित्रिएका नवनागरिकबाट हाम्रा नागरिक पीडित भएको गुनासो तराईका आम जनतामा व्यापक छ। माथि उल्लिखित परिप्रेक्ष्य एकातिर छ भने अर्कोतिर नागरिकता विषयमा केही गलत अवधारणा बनाइएको छ। धेरै पछि नजाऔं, नागरिकता ऐन २०६३ जसले जन्मका आधारमा नागरिकता दिने व्यवस्था गर्यो, त्यसतर्फ विचार गरौं। ठूलो क्रान्तिबाट बनेको सरकारले नयाँ नेपालको संविधान बनाउने अठोट गरेको थियो। उसले अरू कुरा छोडेर नागरिकता ऐन नै पहिले बनायो र घरघरमा टोली खटाएर सर्जमिन मुचुल्काका आधारमा नागरिकता बाँड्यो। कुनै पनि देशले यसरी नागरिकता बाँड्दैन। यो वितरण गरिने विषय हैन। नागरिकता त्यसले मात्र पाउँछ, जसले सर्त पूरा गरी पाउनका लागि दाबी गर्छ। यो सरकारको दायित्व हैन। यो कुनै व्यक्तिले दाबी गरेमा छानबिन गरिदिने विषय हो। त्यसैले नागरिकता ऐन २०६३ का ती प्रावधान जो वितरणमुखी छन्, तिनलाई खारेज गर्नुपर्छ। यसका लागि उक्त ऐनको दफा ८ को उपदफा (२) उपदफा (४) उपदफा (५) र उपदफा (६) खारेज गर्नुपर्छ। त्यसैगरी उक्त ऐनको दफा ४ र २२ पनि खारेज गर्नुपर्छ। अहिले संविधान बनिसकेको छ। हामी यहाँ संविधानमा नै संशोधन गर्नुपर्छ भनिरहेको छैनौं, यद्यपि वास्तवमा नागरिकताका लागि संविधानमै पनि केही संशोधन गर्नुपर्छ। त्यतातिर नजाऔं। हाल संसद्मा विचाराधीन नागरिकता ऐन २०६३ मा प्रस्ताव गरेको केही संशोधनको विषय खासगरी संविधानको धारा ११ को उपधारा ५ मा रहेको व्यवस्था कार्यान्वयन गर्न ल्याइएको संशोधन सम्बन्धमा विचार गरौं। यस विषयमा नारी अधिकारवादीको आपत्ति छ। संविधानको धारा ११ को उपधारा ५ मा निम्नबमोजिम छनेपालको नागरिक आमाबाट नेपालमा जन्म भई नेपालमै बसोवास गरेको र बाबुको पहिचान हुन नसकेको व्यक्तिलाई वंशजका आधारमा नेपालको नागरिकता प्रदान गरिनेछ। सरकारद्वारा प्रस्तावित संशोधननेपाली नागरिक आमाबाट नेपालमा जन्म भई बसोवास गरेको र बाबुको पहिचान हुन नसकेको व्यक्तिको हकमा निजको बाबुको पहिचान हुन नसकेको पुष्ट्याइँसहित निजको आमाले गरेको स्वघोषणाको कागजात पेस गर्नुपर्छ। नारीवादीको आपत्ति के कुरामा छ भने बाबुको पहिचान हुन नसकेको विषय आमाले घोषणा गरेपछि पर्याप्त हुन्छ, त्यसको कुनै पुष्ट्याइँ प्रमाण दिन नपरोस्, आमाले मेरो छोरा वा छोरी हो भनेपछि तुरुन्त त्यसलाई नागरिकता दिइयोस्। पुरुषको हकमा पुष्ट्याइँ दिनुनपर्ने आमाको हकमा किन दिनुपर्ने यो विभेद नै भयो, ठीक भएन, पितृ सत्तात्मक भयो इत्यादि इत्यादि। यसतर्फ विचार गरौं संविधानले महिलाको हकमा विशेष व्यवस्था गरेको छ। यो व्यवस्था नै खारेज गर्नुपर्यो, यो विभेदकारी भयो भन्ने विषय यहाँ हामी छलफल गर्न गइरहेका छैनौं। संविधानले गरेको व्यवस्थाले सम्बन्धित व्यक्तिको हकमा चारवटा सर्त राखेको छ, वंशजको नागरिकता पाउनका लागि (क) नेपालको नागरिक आमा हुनुपर्यो (ख) उसको जन्म नेपालमा भएको हुनुपर्यो, (ग) नेपालमा नै बसोवास गरेको हुनपर्यो, (घ) बाबुको पहिचान हुन सकेको हुनपर्यो। यी चारवटै सर्त पूरा भएको छ, छैन भनी नहेर्ने हो भने त कसैले पनि वंशजको नागरिकता प्राप्त गर्छ। के संविधानको त्यो मनसाय हो त ? निश्चय नै हैन, आमा नागरिक भएको प्रमाण नागरिकता हुनुपर्छ उसको जन्म नेपालमा भएको प्रमाण हुनुपर्यो अर्थात् जन्मदर्ता हुनुपर्यो वा यस्तै केही प्रमाण चाहियो। नेपालमा बसोवास गरेको कुरा अर्थात् घर भए घर, स्कुलमा पढेको भए सो, जग्गा भए सो जग्गाको पुर्जा इत्यादि। बाबुको पहिचान हुन नसकेको पहिचान हुन किन सकेन भन्ने कुरा कतैबाट प्रमाणित किन हुनुनपर्ने यसको कुनै तार्किक उत्तर छैन। संविधानको यो व्यवस्थाले किटानी साथ लेखेको छ। पहिचान हुन सकेन भन्नुको अर्थ पहिचान अनावश्यक छ यो खोज्नु पर्दैन भन्ने अर्थ त लाग्दैन। त्यो अर्थ लगाउने हो भने ती शब्द किन लेखिए संविधानमा। अतः नारीवादीको तर्क अतिवादी छ यो मिल्दैन। बाबुको पहिचान हुन नसकेको कुराको पुष्ट्याइँ या प्रमाण दिनैपर्छ। नागरिकता दिनुभन्दा पहिले नै नागरिकता त्यागेको प्रमाणपत्र पेस गरेपछि मात्र नेपाली नागरिकसित विवाह गर्ने विदेशी महिलाले नेपालको अंगीकृत नागरिकता पाउने व्यवस्था हुनुपर्छ। मूल ऐनको दफा ५(१) मा रहेको नेपालमा जन्म भई हटाउने प्रस्ताव गरिएको छ। यो उपयुक्त छैन। यसले गर्दा खुकुलो किसिमले वंशजको नागरिकता विदेशी बाबुका सन्तानले पाउँछन्। खुला सिमाना र वैवाहिक सम्बन्धले यसको दुरुपयोग भारतीयले गर्नेछन्। यसै सिलसिलामा मूल ऐनको ५(३)(ख) मा रहेको नेपालमा जन्म भई भन्ने लबज प्रस्तावित संशोधनबाट हटाउन खोजिएको छ, जो आधारभूत किसिमले मिल्दैन। विदेशी बाबु र नेपाली आमाको सन्तान विदेशमा जन्म हुने भए पनि नेपालको नागरिकता दिनु गलत हो। यसले पनि माथि भनिएजस्तै विदेशी भान्जाभान्जी पनि नागरिक हुन्छन्। नेपाली नागरिकसँग विवाह गरेकी विदेशी महिलाले कानुनबमोजिम अंगीकृत नागरिकता प्राप्त गर्न सक्ने व्यवस्था संविधानमा गरिएको छ। यसलाई कार्यान्वयन गर्न बन्ने ऐनमा त्यस्तो महिलाले आफ्नो पूर्व नागरिकता त्यागेको पत्र पेस गर्नुपर्छ। त्यस्तो गरिएन भने एउटै व्यक्तिले दोहोरो नागरिकता लिइरहेको अवस्था सिर्जना हुन आउँछ। प्रस्ताव गरिएको संशोधनमा निवेदन गरेको ६ महिनाभित्र त्यस्तो प्रमाण पेस गर्न नसके पाएको नागरिकता पनि रद्द हुने लेखिएको छ, जो बिल्कुलै ठीक छ। तर व्यवहारमा नागरिकता लिइसकेपछि रद्द गर्न गाह्रो हुन्छ। एकथरी विशेष गरेर भारतीय महिला विवाह गर्नेहरूबाट त्यस्तो बन्दोबस्त हटाउन माग गरिएको छ। तर्क के दिइन्छ भने भारतले नागरिकता परित्यागको कुनै प्रमाण दिँदैन। त्यो भनेको के हो ? एउटा सानो विषय जो प्रमाणित गर्न सजिलो छ, त्यस्तो विषयमा प्रमाण किन नदिने। त्याग गरेको त हुनुपर्यो यस्तो माग गर्नु अर्थात् ऐनमा राख्नु के गलत छ र ? के भारतमा नागरिकता माग्न जाँदा पहिले कुनै देशको नागरिकता त्यागेको प्रमाणपत्र दिन पर्दैन ? यो विषय बिल्कुल जायज छ, अन्यथा दोहोरो नागरिकताको समस्या रहिरहन्छ। यो दुवै देशका लागि हितकर छैन। त्यति मात्र हैन, नागरिकता दिनुभन्दा पहिले नै नागरिकता त्यागेको प्रमाणपत्र पेस गरेपछि मात्र नेपाली नागरिकसित विवाह गर्ने विदेशी महिलाले नेपालको अंगीकृत नागरिकता पाउने व्यवस्था हुनुपर्छ। हाम्रो देशको नागरिकताको विषयलाई गम्भीरताका साथ मात्र हैन, क्रियात्मक रूपमा विदेशी आप्रवासन रोक्ने हिसाबले नै सोच्नुपर्ने अवस्था छ। २०६३ सालमा र त्यसअघि पनि अनेकौं बहानामा नागरिकता बाँड्ने काम भएको छ। यो एकपटक बाँडेर एउटा खास अवधि तोकेर बाँडेर सकिने हैन। जेजस्तो परिस्थिति देशमा छ, त्यसका आधारमा जहिले पनि यो देशमा केही लाख मानिसले नागरिकता नपाइरहेको स्थिति हुन्छ, किनकि एकातिर विदेशीलाई कुनै लेखाविना असीमित रूपको खुला बसाइ र आवतजावतको सुविधा छ भने को विदेशी भनेर छुट्ट्याउन नसकिने अवस्थामा यस्तो परिस्थिति रहिरहन्छ। व्यापक रूपमा जे जस्तो कानुन छ, त्यसलाई पनि उल्लंघन गरी नागरिकता बाँडियो भन्ने सबैले महसुस गरेका छन्। अहिले विभिन्न जिल्लामा रहेका प्रशासकीय अधिकृतले यस विषयमा राम्रो खोजतलास गरी गैरनागरिकले पाएको नागरिकता खारेज गर्न सकिरहेका छैनन्। यसैबीच सरकारले राष्ट्रिय परिचयपत्र बाँड्ने काम गरेको छ। यस परिचयपत्रको आधार नागरिकता नै हो। यो नागरिकलाई नै दिइन्छ र दिनुपर्ने हो। यसमा विभिन्न प्रकारका सूचना हुन्छन्, जो देशमा सुरक्षा र सेवाप्रवाहका लागि बहुउपयोगी छ। तर नागरिकता, मतदाता परिचयपत्र र राष्ट्रिय परिचयपत्रबीचको तालमेल आवश्यक छ। यसलाई विभिन्न निकायले प्रयोग गर्ने भए पनि आधारचाहिँ नागरिकता नै भएकाले यसको प्राप्ति र वितरण प्रक्रिया नागरिकता दिने कार्यालयबाट नै हुनुपर्यो, अन्यथा सबैले आआफ्नै किसिमले बाँड्दै जाने हो भने ठूलो समस्या आइलाग्छ। मतदाता परिचयपत्रमा नाम भएकोलाई वा राष्ट्रिय परिचयपत्र पाएकालाई पछि नागरिक हैन भन्न सकिँदैन। त्यसैले यसमा दोहोरोपना ल्याउनुभन्दा राष्ट्रिय परिचयपत्रलाई नै नागरिकताका रूपमा विकास गर्नु उपयुक्त हुन्छ र साथै एउटै निकायमा अभिलेख राख्ने र नियन्त्रण गर्नु उपयुक्त हुन्छ। यसका लागि छुट्टै ऐनको आवश्यकता पनि पर्छ र सो बनाउनुपर्यो।"
किन कमजोर इन्जिनियरिङ परामर्श?,"भौतिक संरचना समृद्धिका आधार हुन्। भौतिक संरचना निर्माणका तीन मुख्य खम्बा छन् लगानीकर्ता, परामर्शदाता र निर्माण कम्पनी। जबसम्म यी तीनै पक्ष बलिया हुँदैनन् तबसम्म गुणस्तरीय भौतिक संरचना निर्माण हुँदैन। आयोजना समयमा सम्पन्न हुँदैन र लागत रकम अनुमानितभन्दा अनेपक्षित रूपमै बढ्ने सम्भावना सधैं रहन्छ। यी तीनवटै पक्षलाई बलियो बनाउन नसक्नु नै नेपालको समृद्धि यात्राका लागि वाधक बनिरहेको छ। नेपालमा सानाठूला निर्माण र परामर्शदाता कम्पनीहरूले दशकौंदेखि काम गरिरहेका छन्। तर पनि हाम्रा निर्माण कम्पनी र परामर्शदाता कम्पनीहरूलाई नेपाल सरकारका विभिन्न निकाय र ठूला लगानीकर्ताले अझै पत्याउन सकेको देखिँदैन। यी कम्पनीहरूले पनि आफूहरूलाई आवश्यक मात्रामा समयानुकूल परिवर्तन र स्तरोन्नति गर्न सकेको देखिँदैन। तर विदेशी निर्माण कम्पनी र परामर्शदाता हुँदैमा आयोजना सफल हुन्छ भन्नु गलत सोच हो। विदेशी निर्माण कम्पनी र परामर्शदाता हुँदाहुँदै पनि आयोजना निकै सुस्त भएका उदाहरण त मेलम्ची आयोजना, मध्य मस्र्याङ्दी र चमेलिया जलुविद्युत्लगायतका धेरै आयोजना छन्। ती आयोजनाको काम समयमा सकिएको त छैन नै, लागत पनि अकासिँदै गइरहेको छ। यसको मुख्य कारण व्यवस्थापकीय कमजोरी र कन्ट्र्याक्ट व्यवस्थापना गर्न नसक्नु हो। नेपाली परामर्शदाता भएका सडक विभागअन्तर्गतका कैयन् पुल निर्माण आयोजना पनि निर्माण कम्पनी र सडक विभागकै कारणले अलपत्र परिरहेका छन्। तसर्थ समयमा निर्माण सम्पन्न गर्न र गुणस्तरीय निर्माण गर्न तीनै पक्ष उत्तिकै सबल र सक्षम हुन जरुरी छ। नेपालको सन्दर्भमा निजी क्षेत्रका आयोजनाहरू समयभित्रै र अनुमानित लागतभित्रै सम्पन्न हुने गरेका छन् भने अधिकांश सरकारी आयोजनामा ढिलाइ र लागत बढ्ने समस्या दोहोरिइरहेको छ। विशेषगरी विद्युत् प्राधिकरण, सडक विभाग र सिँचाइ विभागजस्ता सरकारी निकायका इन्जिनियरहरू लामो समयदेखि विभिन्न आयोजनामा विदेशी परामर्शदातासँग सहकार्य गर्दै क्षमता अभिवृद्धि गरिरहेका छन्। यो कार्य निरन्तर जारी छ। उनीहरू अन द जब ट्रेनिङ भन्दै केही महिनाका लागि विदेश पनि जाने गरिरहेका छन्। तर पनि ती जनशक्ति आफैं आयोजना हाँक्ने क्षमतामा पुग्न सकेको देखिँदैन। जागिरे जीवनभर विदेशी परामर्शदातासँग तालिम र क्षमता अभिवृद्धि भन्दै सहभागी हुने र क्षमता अभिवृद्धि गरेर देशलाई केही सेवा प्रदान नगर्ने प्रवृत्ति नै बनिसकेको छ। सेवानिवृत्त भएपछि तिनै दक्ष जनशक्तिले विदेशी कम्पनीका लागि नेपाल प्रतिनिधि बनी वा उनीहरूकै लागि काम गर्ने गरेका थुप्रै उदाहरण छन्। देशकै ठूला आयोजना मध्यकाली गण्डकी र मध्य मस्र्याङ्दीमा नेपाल विद्युत् प्राधिकरणका कैयन् इन्जिनियरले परमर्शदाता कम्पनीसँगै मिसिएर काम गरे। उनीहरूको क्षमता वृद्धि भएको मानियो। खोइ त कुन ठूला आयोजना नेपाल विद्युत् प्राधिकरणले आफैं डिजाइन र निर्माण व्यवस्थापन गर्यो ? ती आयोजनामा संलग्न इन्जिनियरहरू फेरि अर्को आयोजनामा त्यसरी नै संलग्न हुँदै गए, भत्ता बुझ्दै गए तर प्राधिकरणको समग्र क्षमता वृद्धिमा भने कुनै योगदान पुर्याएनन्। विद्युत् प्राधिकरणभित्र हालै एनईए इन्जिनियरिङ कम्पनी सुरु गरिएको छ। आशा गरांै यो कम्पनीले अनुभवी र सक्षम इन्जिनियरहरूलाई एकै ठाउँमा ल्याउने प्रयास गर्नेछ। त्यो जनशक्ति ठीक समयमा ठीक कामका लागि प्रयोग गर्नेछ। तर यो उपलब्धिका लागि कम्पनीले अहिले चलिरहेको प्रथा तोड्नैपर्छ। इन्जिनियरिङ क्षेत्रको क्षमता वृद्धिका लागि सरकारी मात्र नभई निजी क्षेत्रमा पनि ध्यान पुर्याउन आवश्यक छ। नेपालका निजी क्षेत्रका इन्जिनियरिङ परामर्शदाता कम्पनीको क्षमता अभिवृद्धि गराउँदै उनीहरूलाई विश्वव्यापी रूपमा प्रतिस्पर्धा गर्न सक्ने बनाउनुपर्छ। भविष्यमा नेपालका ठूला आयोजनामा देशभित्रकै कम्पनीलाई उपयोग गर्न पनि यो आवश्यक छ। अहिले पनि नेपालका केही इन्जिनियरिङ परामर्शदाता कम्पनीहरूले अफ्रिका र एसियाका विभिन्न देशहरूमा काम गरिरहेकै छन्। तर नेपालभित्रैका आयोजनामा काम गराउन हाम्रा सरकारी निकाय मात्र होइन, निजी क्षेत्र पनि ढुक्क हुन सकेका छैनन्। विद्युत् प्राधिकरणबाट अहिले धेरै आयोजनामा विभिन्न कामका लागि विदेशी परामर्शदाता कम्पनीको छनोट भइरहेको छ। तल्लो सेती १०४ मेवा, तमोर जलाशय ७६२ मेवा, तामाकोसी ५ (९५ मेवा) अरुण, कोसी र मस्र्याङ्दी करिडर प्रसारण लाइनलगायत अन्य धेरै आयोजनाका लागि परामर्शदाता छनोट हुँदैछन्। जागिरे जीवनभर विदेशी परामर्शदातासँग तालिम र क्षमता अभिवृद्धि भन्दै सहभागी हुने र क्षमता अभिवृद्धि गरेर देशलाई केही सेवा प्रदान नगर्ने प्रवृत्ति नै बनिसकेको छ। यसैगरी रेमिट हाइड्रोले सिम्बुवाखोला र सिँचाइ विभागअन्तर्गतको भेरीबबईमा रहेको ४८ मेवाको विद्युत् आयोजनाका लागि पनि इन्जिनियरिङ कम्पनी छनोट प्रक्रिया अघि बढाइएको छ। तर यी सबै आयोजनामा नेपाली परामर्शदाता कम्पनीलाई प्राथमिकता दिएको देखिँदैन। नेविप्राका आयोजनामा नेपाली कम्पनीलाई ज्वाइन्ट भेन्चरमा राख्ने प्रावधान छैन। रेमिट हाइड्रोले ज्वाइन्ट भेन्चरमै नेपाली कम्पनी हुनुपर्ने प्रावधान राखे पनि नेपाली कम्पनीले नेतृत्व गर्न नपाउने प्रावधान राखेको छ। यस्ता प्रावधानले नेपाली इन्जिनियरिङ परामर्शदाता कम्पनीलाई क्षमता वृद्धि गर्न र अन्तर्राष्ट्रिय स्तरमा प्रतिस्पर्धा गर्न सक्ने बनाउन गाह्रो हुन्छ। अधिकाश ठूला आयोजनाका लागि इन्जिनियरिङ कम्पनी छनोट गर्दा उनीहरूको अनुभव हेर्ने गरिन्छ। सबकन्सलट्यान्टका रूपमा काम गरेको अनुभवको कुनै गणना हुँदैन। त्यसैले सरकारी आयोजनामा इन्जिनियरिङ कम्पनी छनोट मापदण्डमा कम्तीमा एक नेपाली परामर्शदाता सेवा कम्पनीलाई ज्वाइन्ट भेन्चरमा राख्नैपर्ने र नेपाली कम्पनीले लिड गर्ने हो भने केही नम्बर बढी दिने प्रावधान राख्दा हाम्रा कम्पनीको छिटो प्रगति हुन सक्थ्यो। सिन्डिकेट ? केही दिन पहिला ऊर्जा सचिवले राजीनामा दिए। अवकाश पाउन केही महिना मात्र बाँकी रहँदा राजीनामा दिनुको कारण विद्युत् नियमन आयोगको अध्यक्ष पदमा प्रतिस्पर्धाका लागि हो भन्ने चर्चा भयो। हाम्रा अधिकांश ठूला र अधिकारप्राप्त पदमा चाहेको मान्छेले मात्र पूरा गर्न सकिने गरी मापदण्ड बनाइएकाले यस्तो हुने गर्छ। यो एक प्रकारको सिन्डिकेट नै हो। कतिपय इन्जिनियरिङ परामर्शदाता छनोट प्रक्रियाका लागि आह्वान गरिने आशयपत्रमा छनोटका मापदण्ड आफूले चाहेको कम्पनी वा समूहले मात्र पूरा गर्ने गरी प्रकाशन गरिएका थुप्रै उदाहरण छन्। जस्तै तल्लो सेती जलविद्युत् आयोजनामा निश्चित मेगावाटभन्दा ठूला आयोजनामा काम गरेको हुनुपर्ने र ती आयोजना परामर्शदाता कम्पनीको देशबाहिर हुनुपर्ने भन्ने थियो। यसरी सय मेवाभन्दा ठूला र देशबाहिरकै हुनुपर्ने प्रावधानले नेपाली कम्पनीको अनुभव स्वदेशमै काम लागेन। यस्तै प्रावधान विद्युत् प्राधिकरणको प्रसारण लाइनका आशयपत्र माग गर्दा पनि राखिएको छ, जसले नेपाली कम्पनीलाई घाटा पुर्याइरहेको छ। कम्तीमा अहिलेसम्म नेपाली इन्जिनियरिङ परामर्श सेवामा निर्माण कम्पनीको जस्तो सिन्डिकेट भने देखिँदैन। तर उच्च सरकारी अधिकारीहरूलाई प्रभाव पार्दै आफूअनुकूलका छनोट प्रावधान राख्न लगाउने गरेको भने देखिन्छ। यस्ता क्रियाकलापमा दुवै पक्ष उत्तिकै जिम्मेवार छन्। सार्वजनिक खरिद ऐनको परामर्श सेवा खरिदसम्बन्धी व्यवस्थामा उल्लेख भएअनुसार सामान्यतया १० करोडभन्दा बढी रकमको सेवा खरिद गर्नुपरेमा अन्तर्राष्ट्रिय स्तरको आशयपत्र माग गर्नुपर्छ। २० लाखदेखि १० करोडसम्मको काम स्वदेशी परामर्शदाताबाट गराउनुपर्छ। निर्माण कार्यका लागि अन्तर्राष्ट्रिय कम्पनीले नेपाली कम्पनीसँग अनिवार्य साझेदारी गर्नुपर्ने प्रावधान राखिएको छ तर परामर्श सेवाका लागि त्यस्तो व्यवस्था छैन। दफा ७० को (६) मा एक स्थानीय फर्म वा कम्पनीको छनोट गर्नुपर्ने भन्ने व्यवस्था राखिए पनि अनिवार्य भन्ने अर्थ लाग्दैन। हाल सिँचाइ, खानेपानी, जलविद्युत् र सडकको कामका लागि निश्चित नेपाली कम्पनीले मात्र काम पाइरहेका छन्। नयाँ तर अब्बल कम्पनीले त्यो सिन्डिकेट चिर्न सकिरहेका छैनन्। कमजोर हामी ? हाम्रो परामर्श सेवा क्षेत्र कमजोर नै त छैन, तर अझैसम्म पनि ठूला लगानीकर्ता र सरकारी निकायले पत्याउन सक्ने नबनेको देखिन्छ। चिलिमे जलविद्युत्देखि सिक्टा सिँचाइसम्म नेपाली कम्पनीले काम गरेकै छन्। चिलिमे सफल आयोजनामा दरियो भने सिक्टामा विजोग देख्न परिरहेको छ। इन्जिनियरिङ समस्या समाधान गर्न सक्दैन भने त्यस्तो परामर्श कम्पनीको औचित्य पनि रहँदैन। नेपालको जलविद्युत् क्षेत्रमा बेलायती कम्पनीलाई अवसर भन्ने बेलायती दूतावासले गरेको एक अध्ययनअनुसार नेपाली कम्पनीहरू सय मेवासम्मका आयोजना आपैं सम्पन्न गर्न सक्ने अवस्थामा छन्। त्योभन्दा ठूला आयोजनामा विदेशी परामर्श चाहिने उक्त प्रतिवेदनले देखाउँछ। ठूला पुलहरूमा पनि विदेशी परामर्श नै लिने गरिएको छ। तर हामीले हाम्रो देशभित्र नै रहेका विज्ञलाई प्रयोग गर्न नसकेको भने पक्कै हो। केही विदेशी कम्पनीले नेपालमै कार्यरत कैयन् विज्ञहरूलाई अफ्रिका र एसियाका धेरै देशमा कन्ट्र्याक्ट, सेडिमेन्ट र अन्य विज्ञका रूपमा प्रयोग गरिरहेका छन्। तर उनीहरूलाई नेपाल सरकार वा कम्पनीले उपयोग गर्न सकेको देखिँदैन। नेपालभित्र रहेका स्वतन्त्र रूपमा काम गर्न चाहने विज्ञहरू, विदेशमा रहेर नेपालमा फर्किन चाहने विभिन्न क्षेत्रमा विज्ञहरू, नेपाली कम्पनी र सरकारी निकायलाई एकै ठाउँमा ल्याउन सक्ने हो भने पक्कै पनि हाम्रो इन्जिनियरिङ परामर्श व्यवसायले निकै फट्को मार्ने थियो। शर्मा जलविद्युत् विशेषज्ञका रूपमा बेलायतमा कार्यरत छन्।"
"प्रेम, यौन र जीवन","प्रेम जीवन हो, परमात्मा हो र ईश्वरीय कृपा हो। यसैले त प्रेम जीवनका हरेक खुसी, सुख, आनन्द र सन्तोषका जननी हो। प्रेम नै सत्यम्, शिवम्, सुन्दरम्। हेराइ, बुझाइ र भोगाइले पनि यही भन्छ। प्रेम नै शक्ति अनि प्रेम नै भक्ति ! प्रेमका अनेक रूप छन्। मातापिताप्रतिको प्रेम, दाजुभाइप्रतिको प्रेम, साथीभाइप्रतिको प्रेम, देशप्रति प्रेम आदिइत्यादि। तर यहाँ यीभन्दा अलग, प्रेमीप्रेमिका र जीवन साथीबीच हुने प्रेमको चर्चा गर्दैछु। प्रेमसित मेरो पहिलो साक्षात्कार कीर्तिपुर विश्वविद्यालयमा भएको थियो। त्यहाँ अर्थशास्त्रमा स्नातकोत्तर गर्दै गर्दा मेरो त्यस जमानाको प्रखर युवा वक्ता मनमोहन भट्टराईसित प्रेम भएको थियो। एउटा भनाइ छ सच्चा हृदयले खोज्यो भने ईश्वर पनि भेटिन्छ। सायद मेरो कोसिस फितलो भएरै हो कि ? आजको मितिसम्म मेरो ईश्वरसित साक्षात्कार भएको छैन। तर कसैको सच्चा प्रेमले आफूलाई प्रेम गर्न विवश गर्दोरहेछ भन्ने यथार्थबोध मैले उही जमानामै गर्न पाएकी थिएँ। मनमोहनको एकोहोरो प्रेमले मेरो हदयलाई पत्तो नै नदिई प्रेम गर्न विवश मेरो जीवनको यथार्थ हो। हामीले प्रेम गर्दा विवाह हुन सक्छ भनेर कल्पनासम्म पनि गरेका थिएनौं। त्यो जमानामा अन्तरजातीय विवाह, त्यो पनि ब्राह्मण र नेवारको बीचमा हुने सम्भाव्यता प्रायः शून्यसरह नै थियो। तर पनि हामीले एकअर्कालाई प्रेम गर्न रोक्न सकेनौं। प्रेम सबै कुराको चाँजोपाँजो मिलाएर, साइत जुराएर हुने हो र ? सुरुमा विवाह अनिवार्य जस्तो पनि लागेन। कृष्ण र राधाको जस्तो पवित्र प्रेममै हामी सुखी र खुसी थियौं। दिन, महिना र वर्षहरू बिते। एक समयमा आएर विश्वविद्यायालयको पढाइ पनि सकियो। भेट्ने अवसर बन्द भयोे। हामीमा भने एकअर्काको सामीप्य रहने इच्छा बढ्दै गइरहेको थियो। हाम्रो प्रेमप्रतिको विश्वास होस् या हाम्रो धैर्य अथवा प्रेमको शक्ति ? अथवा यी सबैको सम्मि श्रण ? तीन वर्षको प्रेमपछि परिवारको राजीखुसीमा हाम्रो विवाह भयो, त्यो पनि ब्राह्मण र नेवारको संस्कृति र संस्कारअनुसार। देख्ने, सुन्ने सबै तीनछक्क परेका थिए। जे होस्, त्यो समय हाम्रो प्रेमको जितले प्रेम गर्ने जोडीलाई एक नयाँ आशा र समाजमा सकारात्मक सन्देश दिएको थियो। विवाहपछि प्रेमकथामा एक नयाँ अध्याय थप्यो यौन अध्याय। सुरुमा यो अध्याय कुरूप लाग्थ्यो। कहीं आफूले गलत मान्छेलाई त रोजिएन ? मनमा प्रश्नहरू उठ्दा मेरो मन विचलित भएको थियो। तर समयक्रममा आत्मीय प्रेम र शारीरिक सम्बन्ध नै सफल र सुखद वैवाहिक जीवन हो भन्ने अनुभूति हुन थाल्योे। प्रेमको गहिराइ पनि बढ्दै गयो। हाम्रो जमानामा समाज यौन मामिलामा अति नै संकीर्ण थियो। यसबारे बोल्न, सुन्न, पढ्न र सोच्नसमेत गलत मानिन्थ्यो। महिलाका लागि त यो शतप्रतिशत वर्जित नै थियो। कसैले यस विषयमा बोले मात्र पनि सजिलै उनलाई उत्ताउलीको विशेषण झुन्ड्याइन्थ्यो। सानैदेखि खासगरी छोरीलाई यस्तै खालको स्कुलिङमा हुर्काइन्थ्यो, जसको परिणाम अधिकांश छोरीबेटी सेक्सलाई हाउबुजीका रूपमा ग्रहण गर्दै हुर्किन्थे। म पनि त्यही समूहको एक पात्र थिएँ। गणितीय हिसाबले जोडघटाउ गर्ने हो भने अहिले तीन दशक बढी बितिसकेको छ, तर देश, समाज र परिस्थितिमा तात्विक भिन्नता आएको देख्दिनँ। सीमित सहरबजार, निश्चित प्रतिशत शिक्षित वर्ग र चेतनशील नागरिकलाई छोडेर अझै पनि देशका अधिकांश भूभागमा उही मानसिकता र रुढिवादी परम्परा व्याप्त छ। हिजो पनि यौन एक वर्जित विषय थियो र आज पनि यसमा खासै सुधार आएको देख्दिनँ। अझै पनि समाजमा विवाहपूर्व यौनका विषयमा उत्सुकता राख्नु, अध्ययन गर्नु, चर्चा गर्नु असमान्य र गलत नै मानिन्छ। अझै अभिभावकले आफ्ना हुर्किंदै गएका सन्तानसित यौनका विषयमा छलफल गर्ने, उनीहरूको भावना बुझ्ने र मित्रवत् व्यवहार गर्ने अवस्था आएको देख्दिनँ। दुःख लाग्छ देशमा अझै २५२ प्रतिशत जनता गरिबीको रेखामुनि छन्। ३५३ प्रतिशत वयस्क अशिक्षित भएको तथ्यांकले देखाउँछ। जहाँ गरिबी र अशिक्षा छ, त्यहाँ अज्ञानता र अन्धविश्वास मौलाएको हुन्छ नै। जहाँ यी सबै समस्या विद्यमान हुन्छ, त्यहाँ वर्षैपिच्छेका सन्तान, रोग, भोक, शोक त हुन्छ नै। यस्तो परिस्थितिले गाँजिएको अभिभावकमा यौनक विषयक कति नै ज्ञान हुन्छ र उनीहरू आफ्ना सन्तानलाई शिक्षित गरून् ? उनीहरूलाई त एउटै चिन्ताले सताएको हुन्छ अल्लारे छोराछोरीबाट केही उचनीच पो हुने हो कि ? समाजमा आफ्नो बदनामी पो हुने हो कि ? इज्जत पो जाने हो कि ? नाक पो काट्ने हो कि ? यसैले अभिभावक सानै उमेरमा आफ्नो सन्तानको विवाह गरिदिन्छन्। प्रेम र यौनको परिभाषा नबुझेका बालिका गर्भवती हुन्छन्, आमा बन्छन्। केटाहरू पनि किशोरावस्थामै अभिभावक बन्छन् र सिंगो घरपरिवारको जिम्मेवारी उठाउन बाध्य हुन्छन्। मानव मात्रको के कुरा, सकल जीव र चराचरसम्मकै जीवन प्रेम र यौनसित गाँसिएको छ। यौनविना यो पृथ्वी त रहन्छ तर जीव रहन्न, जीवन पनि रहन्न। हाम्रो समयमा मनोरञ्जन सिनेमा र रेडियोमै सीमित थियो। रेडियो सिलोन र विभेद भारतीबाट बज्ने गीतहरू सुनेर अनि वर्षभरिमा मुस्किलले दुईतीनवटा सिनेमा हेरेरै हामी जीवनमा मस्त रहन्थ्यौं। तर आज समयले कोल्टे फेरेको छ। हिजोआज गाउँघर र टोलटोलमा इन्टरनेट सुविधा छ। बच्चाका हातमा समेत मोबाइलको पहुँच छ। फेसबुकदेखि हरेक खालका सामाजिक सञ्जालमा उनीहरूको रुचि बढेको छ। अहिले स्कुले जीवनमै प्रेममा पर्ने, घरबाट भागेर विवाह गर्ने र र वर्ष दिन नबित्दै मातापिता बन्ने समस्या विकराल बन्दै गइरहेको छ। झन्डै महिना दिनअगाडि १२ र १३ वर्षका दुई बालिका आमा बनेको समाचार पत्रपत्रिका र सामाजिक सञ्जालमा भाइरल बन्यो। १२ वर्षकी बालिका १९ वर्षको केटोले फकाएपछि उसित भागेको बताउँछे। उनी गर्भवती भएको समाचार सार्वजनिक भएपछि उनीको जीवनको जोखिम न्यून गर्न प्रधानमन्त्री तथा मन्त्रिपरिषद्को कार्यालयकै अग्रसरतामा एम्बुलेन्सबाट ल्याएर परोपकार प्रसूति गृहमा भर्ना गरिएको थियो। श्रीमान्को घरमा जेठी भएपछि उनी माइतीमै बसेकी रहिछन्। १३ वर्षकी बालिकाको फेसबुकको माध्यम प्रेम भएपछि आफूभन्दा तीन वर्ष जेठो केटोसित भागेको रैछ। ती बालिका तथा शिशुको भविष्यको कल्पना मात्रले पनि जोसुकैको मन विचलित हुन सक्छ। यी दूई बालिका देशका प्रतिनिधि पात्रहरू मात्र हुन्। यस्ता बालिका तथा किशोरी आमाहरू देशमा हजारौं छन्। पहाडको भन्दा मधेसको स्थिति अझ विकराल छ। विभिन्न अनुसन्धानअनुसार नेपालमा २० वर्षभन्दा पहिले विवाह गर्नेको संख्या ३७ प्रतिशत छ, जसको आधा भाग त प्रेम विवाहले नै ओगटेको छ। ओरेक संस्थाको अध्ययनअनुसार अभिभावकले गरिदिने विवाहभन्दा प्रेम विवाह गर्नेको प्रतिशत बढी देखिएको छ। हाम्रावरपर बाल्यकालदेखि एउटै स्कुलमा सँगसँगै पढेका, खेलेका, हुर्केका, माया गरेका र पछि जीवनसाथी बनेका कैयन् जोडीहरू देख्न सक्छौं। सुन्दा र देख्दा पनि कति आनन्द आउँछ। बिहेवारी, बीस वर्ष पारि नेपालको कानुनमा पनि यही लेखिएको छ। तर उदेकलाग्दो के छ भने हाम्रा कानुन निर्माता यसको कार्यान्वयनमा प्रतिबद्ध छैनन्। अन्त्यमा भन्दा लाज, सुन्दा लाज, बोल्दा त झनै लाज। यौनको विशेषता यस्तै छ। तर सत्य कुरा त सृष्टि यसैमा छ। मानव मात्रको के कुरा, सकल जीव र चराचरसम्मकै जीवन यसैसित गाँसिएको छ। यौनविना यो पृथ्वी त रहन्छ तर जीव रहन्न। जीवन रहन्न। जीव र जीवन नै नरहे प्रेम कहाँ रहन्छ र ?"
डाकेसीको सत्याग्रह र वाम नैतिकता,"गरिब, निमुखा र शोषितपीडित जनताका प्रतिनिधिका हातमा सुम्पिइएको सत्ता कसरी माफियाको हातमा पुग्यो भन्ने प्रश्नको उत्तर नेकपाले दिनैपर्छ। डा गोविन्द केसी सोह्रौंपटकको अनशनमा छन्। अनशनले नेपाली समाज र आम जनतालाई प्रश्न गरिरहेको छ यो अनशन कसका लागि ? आफ्ना छोरा नाति, साला र पत्नीको लाभका लागि ? अथवा आम गरिब जनताका लागि सर्वसुलभ स्वास्थ्य शिक्षा र स्वास्थ्य सेवा उपलब्ध गराउनका लागि ? सबैलाई दिनको घामजस्तै स्पष्ट छ न डा केसीका उपरोक्त नातागोता छन् न तिनको स्वार्थपूर्तिको विषय। यो उनको जीवनमा न थियो न हुने देखिन्छ। अहिले राजनीतिमा हाबी भएका र पार्टी नेतृत्व ओगटेका केही निर्लज्ज माफिया पक्षधरहरूले भन्ने गरेजस्तो कुनै राजनीतिक पार्टीको सहमा, कम्युनिस्ट सरकारलाई ढाल्न वा कुनै बाह्य शक्ति को उक्साहटमा सत्ताको विरोधमा थालिएको अनशन होइन। जति सूक्ष्मरूपले खोज गरे पनि यस अनर्गल प्रचार र झुटो फरेवको सत्यापन हुने गरी यसमा स्वार्थको कुनै पुट वा अनैतिकताको कुनै पृष्ठभूमि पाइने छैन। बल्कि उसले महामारी भएका बेला वा बाढीले ताण्डव नृत्यबाट घरवारविहीन भएकाहरूको सेवामा आफ्नै खर्च र पौरखमा औषधीमूलो बाँडिरहेको छ। यस्तो मानवीय वेदना बुझ्ने व्यक्ति डा केसीबाहेक अरू सायदै होलान्। फरेव, पाखण्ड र निर्लज्जताको पनि सीमा हुन्छ। डा केसीले शिक्षा र स्वास्थ्यजस्तो संविधानप्रदत्त जनताको मौलिक अधिकारको क्षेत्रको माफियाकरण र लुटको व्यापार समाप्त गर्न आजको सरकारसमक्ष मात्र सत्याग्रह गरेका होइनन्। उनले ०६९ देखिका सबै स्वनामधन्य सरकारको अगाडि जनताका पक्षमा सत्याग्रहको माध्यमबाट नैतिक चुनौती दिँदै आएका हुन्। सबैले उनले राखेका माग पूरा गर्ने वाचासहित हस्ताक्षर गरेकै हुन्। त्यसमा पनि उनको सम्पूर्ण माग पूरा गरी सोह्रौंपटक अनशन बस्नुपर्ने छैन भनी हस्ताक्षर गर्ने वर्तमान प्रधानमन्त्री स्वयं नै हुन्। उनकै सहमतिअनुसार सबै माग समेटी विधेयक संसद्मा प्रस्तुत गर्ने उनकै नेतृत्वको सरकार थियो। यो जगजाहेर छ। कम्युनिस्टहरूको प्रमुख राजनीतिक चरित्र उसको नैतिकता, इमानदारी तथा आम श्रमजीवी जनताका लागि राजनीति गर्नु हो। तर सरकार, प्रधानमन्त्री तथा सत्ताधारी पार्टी नेतृत्वले सम्पूर्ण नैतिकता र इमानदारी, कम्युनिस्ट राजनीतिको ध्येय र लक्ष्यसमेतलाई तिलाञ्जली दिएको आभास हुन्छ। अन्यथा आम गरिब, शोषितपीडित श्रमिक जनताका लागि डा केसीले उठाएको मागलाई हिजोका आफ्नै गरेका वाचा र सहमतिबाट पछि हटेर प्रधानमन्त्रीलगायत सरकारकै मन्त्रीहरू त्यसको विरोधमा लागिपर्नुपर्ने कुनै खण्ड थिएन। त्यसलाई पास नहुन दिनु इतिहासकै सशक्त कम्युनिस्ट सरकारका शक्तिशाली प्रधानमन्त्री को सम्पूर्ण राज्यसंयन्त्र त्यसको विरोघमा उभिनुपर्ने अवस्था थिएन। त्यसमा पनि राजनीतिमा सहमतिहरूको कुनै अर्थ हुन्न भन्नेजस्ता अभिव्यक्ति वा राजनीतिमा नैतिकताको कुनै स्थान हुँदैन भन्नेजस्ता प्रधानमन्त्रीका सार्वजनिक अभिव्यक्तिले वामपन्थी राजनीतिमा नैतिकताको अनुहार पुनः परिभाषित गर्नुपर्ने हो कि भन्ने प्रश्न कम्युनिस्टहरूको अगाडि उभ्याएको छ। अहिले सरकारी पक्ष तथा शिक्षा र स्वास्थ्य क्षेत्रका माफियाहरू डा केसीले कम्युनिस्ट सत्ताविरुद्ध राजनीति गरिरहेको र राजनीतिक मुद्दा उठाएको भनी आम जनतामा भ्रम उत्पन्न गराई बदनाम गर्ने प्रयास गरिरहेका छन्। प्रकारान्तरले डा केसीलाई परास्त गर्न कम्युनिस्ट सरकार, सत्तासीन कम्युनिस्ट पार्टी र माफियाबीच अघोषित संयुक्त मोर्चा कायम भएको देखिएको छ। स्वाभाविक हो माफियाविरुद्धको यस संघर्षमा माफिया क्षेत्रबाट यसको विरोध हुनु। तर कम्युनिस्ट सरकारको नैतिक जिम्मवारी के ? जनपक्षमा उठाइएका डा केसीको मागका पक्षमा दृढतासाथ उभिरहे लुटबाट जनतालाई राहत दिनु वा माफियाको स्वार्थसिद्धिका लागि तिनीहरूसँग अघोषित मोर्चा कायम गरी डा केसीको सत्याग्रहलाई परास्त गरी जनतालाई लुटाहाहरूको दयामा बाँच्न लगाउनु। यो आज कम्युनिस्टहरूका अगाडि उभिएको यक्षप्रश्न हो। दुर्भाग्य कम्युनिस्ट सरकार र त्यसका मन्त्रीलगायत तथा तिनले सुनियोजित रूपमा परिचालित गरेका आसेपासेबाट मात्र यो विरोध भइरहेको छैन। आजको कम्युनिस्ट आन्दोलनको शुद्धीकरण गरी माक्र्सवादी नैतिकतासहित स्थापित गर्ने र माक्र्सवादलाई आजको अवस्थामा पुनर्परिभाषित गर्न तम्सिएका र कांग्रेस सरकारको कार्यकालमा डा केसीको समर्थनमा अग्रपंक्तिमा उभिएका योगेश भट्टराईजस्ता युवा कामरेड अनशनविरोधी वक्तव्यबाजीमा उत्रिनु शोभनीय होइन। योगेश तथा त्यस समूहका अन्य हस्तीहरूको मौनताले अब कुन जमातमा र कहाँ गएर कम्युनिस्ट नैतिकता खोज्ने ? नैतिकताविहीन राजनीति, स्वेच्छाचारी अराजकतावादी शासन प्रणालीको जननी हो र आज यसका स्पष्ट संकेत संसद्देखि कार्यपालिकाको चिन्तन र कार्यप्रणाली तथा प्रशासनयन्त्र, मन्त्रीहरूका कार्यशैली, व्यवहार र पार्टी संयन्त्र आदिमा सर्वत्र देखिँदैछन्। कम्युनिस्टहरूको वर्तमान सत्ता आफैंले निर्माण गरेको र स्वीकार गरेको संविधानअन्तर्गत स्थापित सत्ता हो। सशस्त्र युद्ध वा कू गरेर लिएको सत्ता होइन। संवैधानिक प्रावधान, संसदीय परम्परा र मूल्यमान्यता यसका लागि बाध्यात्मक प्रावधान हुन्। तिनको पालन गर्नु नैतिक दायित्व हो। तर आज डा केसीले सरकार अगाडि प्रस्तुत गरेको नैतिक चुनौतीलाई परास्त गर्न संसदीय मूल्यमान्यता र परम्पराको उल्लंघन भएको छ। संविधान र संसदीय सर्वोच्चता तथा जनसार्वभौमिकताको परिभाषा बदलिएको छ। जनप्रतिनिधि सांसदहरूको चरित्र, उत्तरदायित्व तथा आचरणको परिभाषा बदलिएको छ। सभामुख पदका मूल्यमान्यता र मर्यादा भंग भएका छन्। यस अवस्थामा डा केसीले उठाएको नैतिकता र सहमतिप्रतिको इमानदारीको के नै अर्थ रहन्छ ? डा केसीलाई किनारा लगाउने दुष्प्रयासको पर्दाफास जुम्लामा गोली चलाउनेदेखि अपहरण शैलीमा केसीलाई काठमाडौं ल्याइएको घटना र अहिले संसद्मा भएको चरित्र प्रदर्शनले गरेको छ। संसद्मा प्रतिपक्षको बेन्चमा बसेको कांग्रेसको विगत उज्ज्वल भएको भए सायद यसविरुद्ध आवाज उठ्थ्यो होला तर विगतका दुष्कर्म र वर्तमानको भागशान्तिले ऊ पनि नैतिक रूपमा गाँजिएको छ। अनशनरत केसीलाई गलाएर मर्न दिन मार्गरेट थ्याचर शैलीको अनुशरण भइरहेका यी व्यवहारबाट स्पष्ट हुँदैछ। डा केसी सचेत नागरिक हुन्। उनी सत्यको आवाजका लागि आहुत पनि हुन सक्छन्। तर उनले उठाएको यो सत्याग्रहबारे भोलि आम जनताले बुझ्नेछन् जतिसुकै प्रयास गरे पनि माफियाराज दीर्घजीवी हुन सक्दैन। जब सत्ताधारी राजनीतिक नेतृत्वले नैतिकता र इमानदारी छोड्छ तब देशमा अराजकता र मनपरीतन्त्रले जन्म लिन्छ। अराजकताको एउटा आधारभूत चरित्र हो आफ्नो स्वार्थअनुकूल हुने गरी संविधानको मनपरी व्याख्या र संसदीय सर्वोच्चता वा संवैधानिक सर्वोच्चताको मनपरी परिभाषा र उपयोग। यो विगत इतिहासले विश्वमा देखाएको तथ्य हो। तर हाम्रो विडम्बना तथा दुर्भाग्य, बाईस दिनको उपवास गर्दै जनताका लागि जीवन अर्पण गर्न बसेका व्यक्तिको समर्थनमा न गरिब गाउँमा जीवन्त हलचल देखिन्छ, न औषधी र सामान्य इलाज वा प्रसूति सेवा नपाएर परिवार गुमाउनेहरूको संगठित आवाज छ। केही संघसंस्था तथा बौद्धिक समूहबाट समर्थनमा आवाज उठेका छन्, वक्तव्यबाजी भएका छन्, नारा जुलुस गरिएका छन्, सामाजिक सञ्जाल भरिएका छन्। तर जनताका नाममा राज गर्ने (? ) वर्तमान सरकारका लागि यसले कुनै अर्थ राखेको देखिँदैन। सायद माफियाविरोधी यो सत्याग्रह जनताको माग नै हैन। किनकि यसले माफियातन्त्रमा प्रहार गर्नेछ। आम श्रमजीवी शोषितपीडित वर्गको दुर्भाग्य, कथित प्रगतिशील र जनपक्षीय भनिने युवा, जनताको मतले सत्तासीन भएका सांसद, आफ्नो विवेक र जनउत्तरदायित्वको भावना गुमाई स्वास्थ्य क्षेत्रमा राज गरी बसेका केही माफियाको बोलीमा लोली मिलाई डा केसी संघर्षको केन्द्रविन्दु गरिब तथा निमुखा जनताको खिल्ली उडाउने काम गरिरहेका छन्। माफियाहरूले रचेका भोकहडताल, विरोधसभा र र्यालीमा भाग लिइरहेका छन्। सत्ता, संसद् र राजनीतिमा हालीमुहाली गरिरहेका कम्युनिस्टहरू नै देशमा भइरहेको लुटलाई टुलुटुलु हेरिरहेका मात्र छैनन्, त्यसैको हिस्सेदार बनेर मक्ख परिरहेका छन्। जीवनको आधा शताब्दीभन्दा बढी कम्युनिस्ट राजनीतिमा बिताएको, गणतन्त्र र जनमुखी सत्ता स्थापना र समाजवादी सुखद् नेपाल निर्माणका लागि जीवन अर्पण गर्ने पंक्तिकार जस्तालाई देशमा कम्युनिस्टको सरकार छ भन्दा लज्जाबोध भइरहेको छ। जनताका लागि राजनीति गर्ने प्रतिबद्धतासहित हामीले कम्युनिस्ट अभियानलाई हुर्काएका थियौं। अहिले त्यसलाई जीवनमा कार्यरूप दिन सकिने गरी सत्ता प्राप्त भइरहेका बेला यस्तो अवस्था किन ? गरिब, निमुखा र शोषितपीडित जनताका प्रतिनिधिका हातमा सुम्पिइएको सत्ता कसरी माफियाका प्रतिनिधिको हातमा पुग्यो ? आफूले भोग्नुपरेको आर्थिक अभाव, शिक्षा स्वास्थ्यमा सहज पहुँच नभएको अवस्था, बजारको लुटतन्त्र र भ्रष्टाचारको पिसाइबाट मुक्ति पाउने आशामा सत्तासीन गराइएकाहरू नै आफ्नो निहित स्वार्थमा डुबेर माफियाहरू र तिनको पैसामा पालितपोषित वा अनुयायी बन्छन् भने तिनीहरूलाई जनताले किन साथ दिइरहने ? यस्तो अवस्थामा जनताका पक्षमा डा केसीले उठाएको आवाज उपहास र ठट्टाको विषय हुनु स्वाभाविक हो किनकि आम जनताले यसको दूरगामी महŒव अझै बुझ्न सकेका छैनन्। डा केसीको विरोध अनैतिकता र बेथितिको एउटा पाटो मात्र हो। सर्वत्र सिन्डिकेटधारीको बोलवाला छ। तिनीहरूलाई सत्ता र सत्तासीन दलको पूर्ण साथ छ। सरकार तस्कर गिरोह, राजस्व छली, भ्रष्टाचार आदिलाई सहयोग पुग्ने गरी पछि हट्दै गएको तथ्य सबैसामु छर्लंग छ। विमानकाण्ड, अजय सुमार्गी काण्ड कालोबाजारी काण्ड आदिमा सर्वत्र यही परिदृश्य दोहोरिएका छन्। यिनलाई उन्मुक्ति दिने प्रयास भइरहेका छन्। अपराधमा जेलसजाय भोगिरहेकाहरूलाई धमाधम शपथ खुवाएर संसद्मा स्वागत भइरहेको छ। यसले नैतिक धरातलको मापन गरिरहेको छ। संसद्मा प्रतिपक्षको बेन्चमा बसेको कांग्रेसको विगत उज्ज्वल भएको भए सायद यसविरुद्ध आवाज उठ्थ्यो होला तर विगतका दुष्कर्म र वर्तमानको भागशान्तिले ऊ पनि नैतिक रूपमा गाँजिएको छ। अनि अब दलीय राजनीतिले जनताका पक्षमा काम गर्छ भनेर विश्वास गर्ने ठाउँ बाँकी छ र ? त्यसो भनेर व्यवस्था खराब भनिएको होइन, पात्रले व्यवस्थाको बदनाम गरिरहने क्रममा सुधार आएन भने अब अर्को परिवर्तनको आन्दोलन टाढा छैन।"
सन्दीप जोराले बनाए अर्धशतक,काठमाडौं : युक्त अरब इमिरेट्स (यूएई) र नेपालबीचको टीट्वेन्टी शृंखला अन्तर्गतको पहिलो खेलमा सन्दीप जोरले अर्धशतक बनाएका छन्। नेपालका लागि जोराले अर्धशतक बनाएका हुन्। उनले ४३ बलमा अर्धशतक बनाएका हुन्। तीन चौका र एक छक्काको सहयोगमा उनले ५० रन जोडेका हुन्। जोराले नेपालको कमजोर ब्याटिङलाई सुधार गर्दै अर्धशतक बनाएका हुन्। १० ओभरमा पाँच विकेट गुमाएको नेपाली इनिङलाई उकास्न जोरले अर्धशतकको महत्वपूर्ण योगदान दिए।
नेपाललाई चौथो सफलता : सन्दीपले लिए दोस्रो विकेट,"काठमाडौं : नेपाल र संयुक्त अरब इमिरेट्स (यूएई) बीच टीट्वेन्टी शृंखला जारी छ। टस जितेर फिल्ड रोजेको नेपालका लागि सन्दीप लामिछाने, सोमपाल कार्मी र बसन्त रेग्मीले विकेट लिएका छन् । सन्दीप लामिछानेले दुई विकेट लिए भने सोमपाल र बसन्तले एकएक विकेट लिएका छन् । सन्दीपले दोस्रो ओभरको पहिलो बलमा अस्फाक अहमेदलाई आउट गरेका थिए भने १३ दशमलव पाँच ओभरमा मोहमद आसमानलाई आउट गरेका छन् । यसअघि सोमपाल कामीले चार दशमलव तीन ओभरमा घुलाम सब्बरलाई आउट गरे भने बसन्त रेग्मीले ६ दशमलव चार ओभरमा सिपी रिजवानलाई आउट गरे । १५ दशमलव २ ओभरमा यूएईले चार विकेटको क्षतिमा ११६ रन बनाएको छ । यूएईविरुद्धको खेलमा अभिनाष बोहराको डेब्यु नेपाललाई तेस्रो सफलता : सन्दीप, सोमपाल र बसन्तले लिए विकेट"
चिनियाँ फुटबलको मुख्य प्रशिक्षकबाट मार्सेल्लो लिप्पीको राजीनामा,"बेइजिङ : मार्सेल्लो लिप्पीले चीनको राष्ट्रिय फुटबल टोलीसँगको यात्रा टुङ्ग्याएका छन्। उनी चिनियाँ फुटबल टोलीका मुख्य प्रशिक्षकको भूमिकाबाट बाहिरिएका हुन् । सन् २०१६ मा चीनको फुटबल टोलीको मुख्य प्रशिक्षणको कार्यभार सम्हालेका ७० वर्षीय इटालियन नागरिक लिप्पीले जारी एसिया कप क्वार्टर फाइनलमा इरानसँग ३० गोलले पराजित भएसँगै आफ्नो पद त्यागेका हुन्। सन् २००६ मा इटालीलाई विश्वकप जिताएका इटालियन लिप्पीले चीनलाई विश्व फुटबलमा गतिलो उपलब्धी दिन सकेनन्। उनको प्रशिक्षणमा खेलिएका ३१ खेलमा चीनले १२ मा जीत, ११ मा हार र आठमा बराबरी गरेको थियो। सन् २०१८ मा उनी सबैभन्दा बढी पारिश्रामिक पाउने विश्वकै दोस्रा फुटबल प्रशिक्षक बनेका थिए। क्वानचौ (गवाङझौ) बाइयून विमानस्थलबाट मङ्गलबार स्वदेश प्रस्थान गर्नुअघि उनले मिडियासामु केही बोलेनन्। चीनले उनको ठाउँमा नयाँ प्रशिक्षक नियुक्त गरिसकेको छैन। एसिया कपको उपाधिका लागि जापान र कतार फेब्रुअरी १ मा भिड्दै छन्।"
१७ ओभरमा नेपालले लियो छैटौं विकेट,"काठमाडौं : नेपाल र संयुक्त अरब इमिरेट्स (यूएई) बीच टीट्वेन्टी शृंखला जारी छ। टस जितेर फिल्ड रोजेको नेपालका लागि सन्दीप लामिछाने, सोमपाल कामी, बसन्त रेग्मी र अविनाष बोहराले विकेट लिएका हुन् । नेपालका लागि छैटौं विकेट १७ दशमलव तीन ओभरमा बसन्त रेग्मीले लिए । उनले यूएईका कप्तान मोहमद नाभिदलाई आउट गरेका हुन् । बसन्तले उनलाई एक रनमै आउट गरेका हुन् । अविनासले डेब्यु खेलमा तीन ओभर बलिङ गर्दा २९ रन दिँदै एक विकेट लिए । १६ दशमलव पाँच ओभरमा अविनाषले साइमन अनरलाई आउट गरेका हुन् । साइमनले ३८ बलमा पाँच चौका र दुई छक्काको सहयोगमा ५९ रन बनाएका थिए । यसअघि सन्दीप लामिछानेले दुई विकेट लिए भने सोमपाल र बसन्तले एकएक विकेट लिएका छन् । सन्दीपले दोस्रो ओभरको पहिलो बलमा अस्फाक अहमेदलाई आउट गरेका थिए भने १३ दशमलव पाँच ओभरमा मोहमद आसमानलाई आउट गरेका छन् । यसअघि सोमपाल कामीले चार दशमलव तीन ओभरमा घुलाम सब्बरलाई आउट गरे भने बसन्त रेग्मीले ६ दशमलव चार ओभरमा सिपी रिजवानलाई आउट गरे ।"
"नेपाललाई तेस्रो सफलता : सन्दीप, सोमपाल र बसन्तले लिए विकेट",काठमाडौं : नेपाल र संयुक्त अरब इमिरेट्स (यूएई) बीच टीट्वेन्टी शृंखला जारी छ। टस जितेर फिल्ड रोजेको नेपालका लागि सन्दीप लामिछानेले अस्फाक अहमेदलाई आउट गर्दै पहिलो विकेट लिएका हुन्। सोमपाल कामीले चार दशमलव तीन ओभरमा घुलाम सब्बरलाई आउट गरे भने बसन्त रेग्मीले ६ दशमलव चार ओभरमा सिपी रिजवानलाई आउट गरे। नौ ओभरको समाप्तिमा यूएईले तीन विकेटको क्षतिमा ५३ रन बनाएको छ। यूएईविरुद्ध टीट्वान्टी शृङ्खला : दोस्रो ओभरमा सन्दीपले लिए विकेट यूएईविरुद्धको खेलमा अभिनाष बोहराको डेब्यु
पहिलो बलमै नेपालले गुमायो विकेट,काठमाडौं : संयुक्त अरब इमिरेट्स (यूएई) ले टीट्वेन्टी शृंखला अन्तर्गतको पहिलो खेलमा नेपाललाई दिएको १५४ रनको लक्ष्य पछ्याउने क्रममा नेपालले पहिलो बलमै विकेट गुमाएको छ। ओपनर ब्याट्सम्यान प्रदीप ऐरी पहिलो बलमै क्याच आउट भएका हुन्। शृङ्खलाको पहिलो खेलमा यूएईले पूरै २० ओभर खेल्दै ६ विकेटको क्षतिमा १५३ रन बनाएको हो। नेपालका कप्तान पारस खड्का र उपकप्तान ज्ञानेन्द्र मल्ल ब्याटिङ गरिरहेका छन् । टीट्वेन्टी शृंखला : यूएईले नेपाललाई दियो १५४ रनको चुनौती
टीट्वान्टी शृंखला : यूएईसँग नेपाल २१ रनले पराजित,"काठमाडौं : टीट्वेन्टी शृंखला अन्तर्गतको पहिलो खेलमा नेपाल संयुक्त अरब इमिरेट्स (यूएई) सँग पराजित भएको छ । बिहीबार भएको पहिलो खेलमा यूएईले दिएकाे १५४ रनकाे लक्ष्य पछ्याएकाे नेपाल २१ रनले पराजित भएको हो । बिहीबारको पहिलो खेलमा पराजित भएसँगै नेपाल तीन खेलको शृंखलामा १० ले पछि परेको छ। दुबईस्थित अन्तर्राष्ट्रिय क्रिकेट काउन्सिल (आईसीसी) एकेडेमीको मैदानमा टस जिती फिल्डिङ रोजेको नेपालले घरेलु टोली यूएईलाई निर्धारित २० ओभरमा ६ विकेट गुमाउँदै एक सय ५३ रनको योगफलमा रोकेको थियो। जवाफमा नेपालले निर्धारित ओभरमा सात विकेट गुमाउँदा एक सय ३२ रन मात्रै जोड्न सकेपछि पहिलो खेलमा पराजय बेहोरेको हो। मध्यम योगफल पछ्याएको नेपाल ब्याटिङमा फेरि केही कमजोर देखियो। सन्दीप जोहराले आफ्नो डेब्यू खेलमै अविजित ५३ रनको अर्धशतक प्रहार गरेपनि नेपालको जित सम्भव भएन। उनले ४६ बलमा तीन चौका र एक छक्काको मद्दतमा ५३ रन बनाएका हुन् । सन्दीपले ४६ बलको आफ्नो पालीमा एक छक्का र तीन चौका प्रहार गरेका थिए। उनी भन्दा बाहेक सोमपाल कामीले २७ तथा कप्तान पारस खड्काले २५ रन जोड्दा अन्य खेलाडीले दोहोरो अंकमा रन जोड्न सकेनन्। सोमपालले १९ बलमा एक छक्का र एक चौका प्रहार गर्दा कप्तान पारसले २५बलमा चार चौका हिर्काएका थिए। नेपालका प्रारम्भिक खेलाडी प्रदीप ऐरी खेलको पहिलो बलमै खाता खोल्नु अघि आउट हुँदा उपकप्तान ज्ञानेन्द्र मल्ल ७, दीपेन्द्र सिंह ऐरी, रोहित पौडेल र करण केसी समान ४ रनमा आउट हुन पुगे। सन्दीप लामिछाने दुई रनमा अविजित रहे।"
नेपालको कमजोर ब्याटिङ : दश ओभरमा पाँच विकेट गयो,"काठमाडौं : संयुक्त अरब इमिरेट्स (यूएई) र नेपालबीचको टीट्वेन्टी शृंखला अन्तर्गतको पहिलो खेल जारी छ। टस जितेर फिल्ड रोजेको नेपालले यूएईले दिएको १५४ रनको लक्ष्य पछ्याइरहेको छ। लक्ष्य पछ्याउने क्रममा नेपालले कमजोर ब्याटिङ गरेको छ। नौ ओभरको समाप्तिमा नेपालले पाँच विकेट गुमाएको छ। नेपालका कप्तान पारस खड्का, उपकप्तान ज्ञानेन्द्र मल्लसँगै ब्याट्सम्यान प्रदीपसिंह ऐरी, दिपेन्द्रसिंह ऐरी र रोहितकुमार पौडेल आउट भइसकेका छन्। १० ओभरको समाप्तिमा नेपालले पाँच विकेटको क्षतिमा ६६ रन बनाएको छ। क्रिजमा सन्दीप जोर र करण केसी छन्। टीट्वेन्टी शृंखला : यूएईले नेपाललाई दियो १५४ रनको चुनौती"
डेब्यु खेलमा अविनाषले लिए पाँचौ विकेट,"काठमाडौं : नेपाल र संयुक्त अरब इमिरेट्स (यूएई) बीच टीट्वेन्टी शृंखला जारी छ। टस जितेर फिल्ड रोजेको नेपालका लागि सन्दीप लामिछाने, सोमपाल कामी, बसन्त रेग्मी र अविनाष बोहराले विकेट लिएका हुन् । अविनाषले डेब्यु खेलमा तीन ओभर बलिङ गर्दा २९ रन दिँदै एक विकेट लिएका हुन् । १६ दशमलव पाँच ओभरमा अविनाषले साइमन अनरलाई आउट गरेका हुन् । साइमनले ३८ बलमा पाँच चौका र दुई छक्काको सहयोगमा ५९ रन बनाएका थिए । छन् । यसअघि सन्दीप लामिछानेले दुई विकेट लिए भने सोमपाल र बसन्तले एकएक विकेट लिए । सन्दीपले दोस्रो ओभरको पहिलो बलमा अस्फाक अहमेदलाई आउट गरेका थिए भने १३ दशमलव पाँच ओभरमा मोहमद आसमानलाई आउट गरेका छन् । यसअघि सोमपाल कामीले चार दशमलव तीन ओभरमा घुलाम सब्बरलाई आउट गरे भने बसन्त रेग्मीले ६ दशमलव चार ओभरमा सिपी रिजवानलाई आउट गरे ।"
नेपालको कमजोर ब्याटिङ : आठ ओभरमा चार विकेट गयो,"काठमाडौं : संयुक्त अरब इमिरेट्स (यूएई) र नेपालबीचको टीट्वेन्टी शृंखला अन्तर्गतको पहिलो खेल जारी छ। टस जितेर फिल्ड रोजेको नेपालले यूएईले दिएको १५४ रनको लक्ष्य पछ्याइरहेको छ। लक्ष्य पछ्याउने क्रममा नेपालले कमजोर ब्याटिङ गरेको छ। आठ ओभरको समाप्तिमा नेपालले चार विकेट गुमाइएको छ। नेपालका कप्तान पारस खड्का, उपकप्तान ज्ञानेन्द्र मल्लसँगै सुरुवाती क्रमका ब्याट्सम्यान प्रदीपसिंह र दिपेन्द्रसिंह ऐरीलाई गुमाइसकेको छ। नौ दशमलव चार ओभरमा नेपालले चार विकेटको क्षतिमा ५६ रन बनाएको छ।"
टीट्वेन्टी शृंखला : यूएईले नेपाललाई दियो १५४ रनको चुनौती,"काठमाडौं : संयुक्त अरब इमिरेट्स (यूएई) ले टीट्वेन्टी शृंखला अन्तर्गतको पहिलो खेलमा नेपाललाई १५४ रनको चुनौती दिएको छ। बिहीबार भएको शृंखलाको पहिलो खेलमा यूएईले मध्यम चुनौती दिएको हो। टस जितेर फिल्ड रोजेको नेपालका लागि सन्दीप लामिछाने, सोमपाल कामी, बसन्त रेग्मी र अविनाष बोहराले विकेट लिए। सन्दीप र बसन्तले दुईदुई विकेट लिए भने कामी र बोहराले एकएक विकेट लिए। सन्दीपले दोस्रो ओभरको पहिलो बलमा अस्फाक अहमेदलाई आउट गर्दै नेपाललाई पहिलो सफलता दिलाएका थिए। उनले व्यक्तिगत दोस्रो विकेट १३ दशमलव पाँच ओभरमा लिए। उनले दोस्रो विकेटका लागि मोहमद आसमानलाई आउट गरेका थिए। नेपालको दोस्रो विकेट सोमपाल कामीले चार दशमलव तीन ओभरमा लिए। उनले घुलाम सब्बरलाई आउट गरेका हुन्। तेस्रो विकेटका लागि बसन्त रेग्मीले ६ दशमलव चार ओभरमा सिपी रिजवानलाई आउट गरे। बसन्तले व्यक्तिगत दोस्रो विकेट र नेपालका लागि छैटौं विकेट १७ दशमलव तीन ओभरमा लिए। उनले यूएईका कप्तान मोहमद नाभिदलाई आउट गरेका हुन्। बसन्तले उनलाई एक रनमै आउट गरेका थिए। डेब्यु खेलमा अविनाषले तीन ओभर बलिङ गर्दा २९ रन दिँदै एक विकेट लिए। १६ दशमलव पाँच ओभरमा अविनाषले साइमन अनरलाई आउट गरेका हुन्। साइमनले ३८ बलमा पाँच चौका र दुई छक्काको सहयोगमा ५९ रन बनाएका थिए। पहिलो शृङ्खलामा यूएईले पूरै २० ओभर खेल्दै ६ विकेटको क्षतिमा १५३ रन बनाएको हो। केही बेरमै नेपालले जवाफी ब्याटिङ गर्नेछ।"
मदन भण्डारी स्मृति इटहरी गोल्डकप : आर्मी उपाधि नजिक,इटहरी : मेची नेत्रालय केएफटीसी झापालाई पराजित गर्दै त्रिभुवन आर्मी क्लब सुनसरीको इटहरीमा जारी मदन भण्डारी स्मृति इटहरी गोल्डकप फुटबल प्रतियोगिताको उपाधि नजिक पुगेको छ। बुधबार भएको पहिलो सेमिफाइनलमा झापालाई ४१ गोलले पराजित गर्दै विभागीय टोली आर्मी उपाधि नजिक पुगेको हो। खेल सुरु भएको १०औं मिनेटमा आत्मघाती गोलमार्फत आर्मीले अग्रता बनाएको थियो। ओलु सोलाले आफ्नै गोलरक्षकलाई दिएको पासले जाली चुमेको थियो। राष्ट्रिय खेलाडीले भरिएको आर्मी क्लबसामु झापाका खेलाडीले प्रभावशाली खेल पस्किन सकेनन्। आत्मघाती गोलसँगै मनोबल गुमाएको झापाविरुद्ध ४६औं मिनेटमा सन्तोष तामाङ र ५९औं मिनेटमा विवेक बस्नेतले गोल गर्दै आर्मीलाई अगाडि बढाएका थिए। आर्मीका खेलाडी चम्कँदा लगातार तीन गोल खाएको झापाले गोल गर्ने अवसर नै सर्जना गर्न सकेन। खेलको ६०औं मिनेटमा खमिर गिल्सन कन्दङ्वाले झापाका लागि एक मात्र सान्त्वना गोल फर्काएका थिए। निर्धारित समय सम्ममा ३१ ले अघि बढेको आर्मीले अतिरिक्त समयमा पाएको मौकालाई सदुपयोग गर्दै अर्को गोल गरेको थियो। आर्मीका कप्तान भरत खवासले गोल गर्दै टोलीलाई ४१ को जित दिलाएका थिए। खेलको म्यान अफ दी म्याच आर्मीका सन्तोष तामाङ घोषित भए। उनले १० हजार रुपैयाँ पुरस्कार पाए। बिहीबार मनाङ मस्र्याङ्दी र नेपाल पुलिस क्लबबीच खेल हुनेछ। डफिन्स क्वार्टरफाइनलमा पोखरामा जारी मनकामना केबलकार पोखरा कप फुटबल प्रतियोगितामा च्यासल युथ क्लबमाथि कठिन जित निकाल्दै क्यामरुनको डफिन्स टिम क्वार्टरफाइनलमा पुगेको छ। पोेखरा रंगशालामा बुधबार भएको खेलमा डफिन्सले च्यासल युथ क्लबलाई १० गोलले पराजित गर्यो। क्यामरुनका लागि यानिकले खेलको १०औं मिनेटमा गरेको गोल नै निर्णायक बनेको थियो। क्यामरुनका इकोनले करिव २१ याडबाट हानेको फ्रिकिक बललाई सदुपयोग गर्दै यानिकले डी एरियाबाट हेड गोल गरेका थिए। बलका लागि भिड्दै च्यासल युथ र क्यामरुनको डफिन्सका खेलाडी। तस्बिर : कृष्णमणि बराल प्रतिस्पर्धात्मक खेलमा च्यासलले पाएको राम्रा केही अवसर खेर फालेको थियो। खेलको २४औं मिनेटमा बराबरी गोल फर्काउने अवसरलाई च्यासलका खेलाडीले सदुपयोग गर्न सकेनन्। च्यासलका विदेशी खेलाडी इभिल्सले प्रहार गरेको बल बिपक्षी गोलरक्षकले पञ्च गरेर बचाएका थिए। यसैगरी खेलको ३५औं मिनेटमा वान भर्सेस वानमा भिक्टोरले प्रहार गरेको बल क्यारुनका खेलाडीले गोललाइनबाट बचाएका थिए। प्रतियोगितामा क्यारुनले पनि केही गोल गर्ने अवसरलाई सदुपयोग गर्न सकेन। खेलको २२औं मिनेटमा अरमेलको प्रहार च्यासलका खेलाडीले क्लियर गरेका थिए। खेलमा क्यामरुनका गोलरक्षक प्रिसो म्यान अफ दी म्याच घोषित भए। खेलपछि प्रतिक्रिया दिँदै डफिन्सका प्रशिक्षक आशिक थापामगरले टोलीले संघर्षपूर्ण जित निकाल्न सफल भएको बताए। दोस्रो खेलका लागि तीन स्ट्राइकर आउन लागेकाले खेलमा सुधार आउने बताए।
अबको लक्ष्य टीट्वेन्टी शृंखला,काठमाडौं : राष्ट्रिय क्रिकेट टोलीले बिहीबारबाट संयुक्त अरब इमिरेट्स (यूएई) विरुद्ध टीट्वेन्टी शृंखला खेल्दै छ। तीन खेलको शृंखलामध्ये पहिलो खेल बिहीबार दुबईस्थित आईसीसी एकेडेमीको मैदानमा हुनेछ। घरेलु टोली यूएईविरुद्धको तीन एकदिवसीय खेलको शृंखला २१ ले जित्दै ऐतिहासिक सफलता हात पारेको नेपाली टोली फेरि अर्काे सफलताका हासिल गर्ने योजनामा छ। नेपाली टोलीले टीट्वेन्टीतर्फ यसअघि पनि शृंखला खेलिसकेको छ। यद्यपि गत जुनजुलाईमा इङ्ल्यान्डको पुरानो मेरिलेवर्न क्रिकेट क्लब (एमसीसी)को आयोजनामा नेदरल्यान्ड्ससमेत सहभागी भएको त्रिकोणात्मक टीट्वेन्टी शृंखलाको उपाधि नेदरल्यान्ड्ससँग संयुक्त रूपमा जित्नुबाहेक नेपालले एक्लो रूपमा कुनै पनि टीट्वेन्टी शृंखला जित्न सकेको छैन। लर्ड्स मैदानमा भएको त्रिकोणात्मक शृंखलाको फाइनल खेल वर्षाका कारण अवरुद्ध हुँदा एकएक अंक बाँड्दै नेपाल र नेदरल्यान्ड्सले शृंखला पनि बाँडेका थिए। यद्यपि सो शृंखलामा नेपाल र नेदरल्यान्ड्सबीचको खेलले मात्रै अन्तर्राष्ट्रिय क्रिकेट काउन्सिल (आईसीसी)बाट पूर्ण टीट्वेन्टी खेलको मान्यता पाएको थियो। सन् २०१४ मा बंगलादेशमा भएको टीट्वेन्टी विश्वकप खेलेसँगै नेपालले आईसीसीबाट दुई वर्षका लागि टीट्वेन्टी टोलीको मान्यता प्राप्त गरेको थियो। सो अवधिमा नेपालले नेदरल्यान्ड्ससँग चार खेल र हङकङसँग तीन खेलको टीट्वेन्टी शृंखला खेलेको थियो। नेदरल्यान्ड्ससँगको शृंखला नेपालले ३१ र वर्षाका कारण तीनमध्ये अन्तिम खेल मात्रै सम्भव हुँदा हङकङसँगको शृंखला १० ले गुमाएको थियो। त्यसैले नेपाली टोली यूएईविरुद्धको टीट्वेन्टी शृंखलासमेत जितेर अर्काे ऐतिहासिक उपलब्धि थप्ने योजनामा छ।
ग्रासरुटबाटै फुटबल टीम बनाइने,"भक्तपुर : भक्तपुर जिल्ला फुटबल संघले जिल्लामा जारी ग्रासरुट फुटबलबाट समूहगत टीम बनाउने भएको छ। संघका अध्यक्ष गौतम सुजखूले ग्रासरुटमा सहभागी बालबालिकालाई समेटेर १२ वर्षमुनि, १४ वर्षमुनि र १६ वर्षमुनिको फुटबल टीम बनाइने जानकारी दिए। 'ग्रासरुटमा सहभागी एकसय ७० जना बालबालिकामध्ये तीनवटा उमेरगत समूहको सम्भावना छ, उनले भने, बालबालिका सोहीअनुसार तयार पनि हुँदै आएका छन्।' सानैबेलादेखि फुटबलप्रति आकर्षण बढाई खेलाडीसम्म बनाउने उद्देश्यले अखिल नेपाल फुटबल संघ (एन्फा) ले देशभर ग्रासरुट फुटबल सञ्चालन गरिरहेको छ। एन्फाको कार्यक्रमअनुसार भक्तपुर जिल्ला फुटबल संघले सञ्चालन गरेको ग्रासरुट फुटबलमा करिब एकसय ७० जना बालबालिका सहभागी छन्। संघले भक्तपुर र मध्यपुर थिमी नगरपालिका क्षेत्रमा छुट्टाछुट्टै ग्रासरुट फुटबल सञ्चालन गरिरहेको छ। भक्तपुर क्षेत्रमा एकसय र मध्यपुर थिमी क्षेत्रमा ७० जना बालबालिका ग्रासरुट फुटबलमा नियमित सहभागी हुँदै गएको संघका महासचिव तीर्थ राजचलले जानकारी दिए। ग्रासरुटमा सहभागी बालबालिकाको टीम तयार भएपछि संघले जिल्लास्तरीय छनोट प्रतियोगिता गर्ने उनको भनाइ थियो। उनका अनुसार ग्रासरुटमा फुटबलको आधारभूत प्राविधिक र अप्राविधिक ज्ञान दिएर फुटबलप्रति बालबालिकालाई आकर्षित गर्ने कार्य भइरहेको छ। 'उक्त ज्ञान पाएका बालबालिकालाई संघले निरन्तर प्रशिक्षण र प्रतियोगिताको व्यवस्था गर्नेछ', महासचिव राजचलले भने। भक्तपुर ग्रासरुट फुटबल१) भक्तपुरमा जारी एन्फाको ग्रासरुट फुटबलमा सहभागी बालबालिका तथा प्रशिक्षक तथा सहायक। संघले ग्रासरुट फुटबलमा इन्द्रभक्त पञ्च, धनेश्वर प्रजापति, रघुनाथ प्रजापति र बालगोपाल साहुखललाई प्रशिक्षणको जिम्मेवारी दिएको छ। त्यस्तै १३ जना सहायक प्रशिक्षकको व्यवस्था गरिएको छ। प्रशिक्षण धनेश्वर प्रजापतिले ग्रासरुट सञ्चालन भएको पाँच महिनाको अवधिमा करिब ५० जना बालबालिका उदीयमान खेलाडीको रुपमा तयार भएको जानकारी दिए। 'उनीहरुको मेहनत र तयारी हेर्दा तीनवटा उमेरगत फुटबल टीम बन्छ', उनले भने, 'नियमित प्रशिक्षण र प्रतियोगिता भए उनीहरु राम्रा फुटबलर बन्ने निश्चित छ।' गएको विश्व कप फुटबलमा सहभागी देशका खेलाडीहरु ग्रासरुट फुटबलकै उत्पादन मानिन्छन्। विश्वमा फुटबलको ट्रेण्ड नै सानैबेलादेखि फुटबलमा रुचि भएका र सोहीअनुसार खेलाडी तयार गर्ने सिद्धान्त र प्रणालीले काम गर्दै आएको छ। नेपाली फुटबलमा पनि सोही सिद्धान्त र प्रणाली लागू गर्ने उद्देश्यले एन्फाले ग्रासरुट फुटबल कार्यक्रम अघि सारेको हो। यस कार्यक्रमअन्तर्गत आठदेखि १३ वर्षभित्रका बालबालिकालाई बढीभन्दा बढी सहभागी गराई फुटबलमा आकर्षण गर्ने मुख्य लक्ष्य रहेको एन्फाले जनाएको छ। ग्रासरुट फुटबलले फुटबलका उत्कृष्ट खेलाडीहरुको माग पूर्ति गर्ने एन्फाको विश्वास छ।"
लेस्टरसँग बराबरीमा रोकियो लिभरपुल,"लन्डन : इङ्लिस प्रिमियर लिग फुटबलको बिहीबार बिहान खेलिएको खेलमा लिड लिडर लिभरपुललाई लेस्टर सिटीले ११ गोलको बराबरीमा रोकेको छ। प्रिमियर लिगको पूर्वविजेता समेत रहेको लेस्टर सिटीले लिभरपुललाई उसैको मैदानमा बराबरीमा रोकेको हो। उक्त नतिजापछि लिभरपुलले लिग तालिकामा आफ्नो निकट्तम प्रतिद्वन्द्वी म्यानचेस्टर सिटीसँग सात अंकको स्पष्ट अग्रता हासिल गर्ने अवसर पनि गुमाएको छ। यद्दपि, २४औं चरणको खेलको समाप्तिमा लिभरपुलले म्यानचेस्टर सिटीसँग पाँच अंकको अग्रता लिएको छ। घरेलु मैदानमा खेल सुरु भएको तेस्रो मिनेटमै साडियो मानेले लिभरपुललाई अग्रता दिलाएका थिए। तर, पहिलो हाफको खेल सकिनुभन्दा ठिकअघि लेस्टर सिटीका ह्यारी माग्विरेले जवाफी गोल गर्दै नतिजालाई बराबरीमा ल्याएका थिए। त्यसपछि दुबै टोलीबाट थप गोल हुन सकेन। लिभरपुल ६१ अंकसहित तालिकाको पहिलो स्थानमा छ। दोस्रो स्थानमा आसिन म्यानचेस्टर सिटीको ५६ र तेस्रो स्थानमा आसिन टोट्टनहामको ५४ अंक छ। यसैगरी आर्सनल ४७ अंकसहित चौथो, चेल्सी पनि ४७ अंकसहित पाँचौं र म्यानचेस्टर युनाइटेड ४५ अंकसहित छैटौं स्थानमा छन्। लेस्टर सिटी भने ३२ अंकसहित ११ औं स्थानमा छ। लिभरपुलका प्रशिक्षक योर्गेन क्लोपले एनफिल्ड मैदानमा लगातार रुपमा परेको हिउँका कारण आफ्ना खेलाडीले स्वभाविक प्रदर्शन गर्न नसकेको प्रतिक्रिया दिए। हिउँका कारण मेरा खेलाडीले स्वभाविक प्रदर्शन गर्न नसक्दा आजको खेलमा अंक बाँड्नु पर्यो। उनीहरुले छिटोछिटो पास खेल्न सकेनन्, प्रशिक्षक क्लोपले भने। उनले दोस्रो हाफमा लेस्टर सिटीका खेलाडीले गम्भीर फल खेल्दा पनि रेफ्रीले आफूहरुलाई पेनाल्टी प्रहारको अवसर नदिएको आरोप पनि लगाए। लिभरपुलले सन् १९९० पछि इङ्लिस प्रिमियर लिगको उपाधि जित्न सकेको छैन। यसपटक भने लिभरपुल घरेलु लिगको उपाधि जित्ने अभियानमा निकै बलियो देखिएको छ। बिहीबार नै भएको अर्को खेलमा टोट्टनहामले घरेलु मैदानमा वाट्फोर्डलाई २१ गोलले हरायो। टोट्टनहामका लागि सन ह्युङ मिन र फर्नान्डो लोरेन्टले एकएक गोल गरे। चेल्सी भने बर्नमाउथसँग उसैको मैदानमा ४० गोलले पराजित भयो। बर्नमाउथले आफ्नो घरेलु मैदानमा चेल्सीलाई हराएको यो केवल दोस्रो पटक हो। यसअघि सन् १९८८ को सेप्टेम्बरमा बर्नमाउथले घरेलु मैदानमा चेल्सीलाई हराएको थियो। प्रिमियर लिगको इतिहासमा चेल्सी ४० वा सोभन्दा बढी गोलको अन्तरले पराजित भएको यो दोस्रो पटक हो। यसअघि सन् १९९६ को सेप्टेम्बरमा चेल्सीलाई लिभरपुलले ५० गोलले हराएको थियो। यसैगरी चेल्सी सन् २०१८ को मार्चपछि लगातार दुईवटा प्रिमियर लिग खेलमा पराजित भएको यो पहिलो पटक हो। सन् २०१८ को मार्चमा म्यानचेस्टर सिटी र म्यानचेस्टर युनाइटेडले चेल्सीलाई लगातार दुई खेलमा हराएका थिए।"
उपाधि होडबाट बाहिरियो रोनाल्डोको युभेन्ट्स,रोम : साविक विजेता युभेन्ट्स इटालियन कप फुटबलको क्वार्टरफाइनलमै पराजित भएको छ। एटलान्टाले बिहीबार बिहान घरेलु मैदानमा खेलिएको क्वार्टरफाइनल खेलमा बलियो युभेन्ट्सलाई ३० गोलको फराकिलो अन्तरले हरायो। जारी सिजनको घरेलु लिग इटालियन सिरिएमा उत्कृष्ट प्रदर्शन गर्दै उपाधितर्फ लम्किरहेको युभेन्ट्स इटालियन कपमा भने एटलान्टासामु निरीह देखियो। पहिलो हाफमै दुई गोल गरेको एटलान्टाले दोस्रो हाफमा पनि एक गोल थपेको थियो। खेल सुरु भएको ३७ औं मिनेटमा टिमोथी कास्टाग्नेले एटलान्टाका लागि पहिलो गोल गरे। त्यसको दुई मिनेटपछि नै डुभान जापटाले एटलान्टाको अग्रता दोब्बर बनाएका थिए। निर्धारित समयको खेल सकिनुभन्दा चार मिनेटअघि कोलम्बियन स्ट्राइकर जापटाले नै टोलीका लागि तेस्रो गोल पनि गरे। जापटाले पछिल्ला १० खेलमा एटलान्टाका लागि १७ गोल गरिसकेका छन्। एटलान्टाले अब इटालियन कपको सेमिफाइनलमा फियोरेन्टिनाको सामना गर्नेछ। फियोरेन्टिना भने बिहीबार बिहान खेलिएको क्वार्टरफाइनल खेलमा एएस रोमालाई ७१ गोलले हराउँदै सेमिफाइनलमा पुगेको हो। एसी मिलान यसअघि नै प्रतियोगिताको सेमिफाइनलमा पुगिसकेको छ। क्वार्टरफाइनलमा एसी मिलानले नापोलीलाई २० गोलले हराएको थियो। शुक्रबार बिहान हुने इन्टर मिलान र लाजियोबीचको विजेतासँग एसी मिलानले सेमिफाइनल खेल्ने छ। युभेन्ट्सले सन् २०१५ यता लगातार चारपटक इटालियन कपको उपाधि जित्दै आएको थियो। युभेन्ट्सलाई यी चारवटै उपाधि प्रशिक्षक मासिमिलियानो एलेग्रीले दिलाएका थिए। युभेन्ट्सले हालसम्म सर्वाधिक १३ पटक इटालियन कपको उपाधि जितेको छ। एटलान्टाविरुद्घ सुरुदेखि नै मैदानमा ओर्लिएका स्टार पोर्चुगिज खेलाडी क्रिस्टियानो रोनाल्डोले पनि युभेन्ट्सका लागि कुनै चमत्कार गर्न सकेनन्। एटलान्टाविरुद्घको खेलमा रोनाल्डोसँगै अर्का अनुभवी खेलाडी पाउलो डिबाला पनि अग्रपँक्तिमा निरीह देखिए।
यूएईविरुद्धको खेलमा अभिनाष बोहराको डेब्यु,काठमाडौं : नेपाल र संयुक्त अरब इमिरेट्स (यूएई) बीच टीट्वेन्टी शृंखला सुरु भएको छ। यूएईविरुद्धको पहिलो खेलमा नेपाली राष्ट्रिय टिममा अभिनाष बोहराले डेब्यु गरेका छन्। २१ वर्षीय अभिनाष घरेलु प्रतियोगितामा उत्कृष्ट प्रदर्शन गरेको आधारमा डेब्यु गर्न सफल भएका हुन्। तिब्र गतिका बलर अभिनास पहिलो पटक नेपाली टिममा परेका हुन्। यसअघि यूएईमै भएको एक दिवसीय शृङ्खलामा रोहितकुमार पौडेल र सन्दीप जोराले डेब्यु गरेका थिए।
"सेभिलको पोष्टमा बार्सिलोनाको ६ गोल, बार्सिलोना सेमिफाइनलमा","एजेन्सी : दोस्रो लेग खेलमा उत्कृष्ट पुनरागमन गर्दै स्पेनिस पावर हाउस बार्सिलोनामा कोपा डेल रे फुटबल प्रतियोगिताको सेमिफाइनलमा पुगेको छ। बार्सिलोनाले बिहीबार बिहान घरेलु मैदानमा खेलिएको क्वार्टरफाइनलको दोस्रो लेग खेलमा बलियो प्रतिद्वन्द्वी सेभिलमाथि ६१ गोलको जित हासिल गर्यो। जितसँगै बार्सिलोना ६३ कुल गोल भिन्नताका आधारमा प्रतियोगिताको सेमिफाइनलमा पुगेको हो। गत साता सेभिलको घरेलु मैदानमा खेलिएको क्वार्टरफाइनलको पहिलो लेग खेलमा बार्सिलोना २० गोलले पराजित भएको थियो । दोस्रो लेग खेलमा बार्सिलोनाको सजिलो जितमा फिलिप कोउटिन्होले दुई गोलको योगदान गरे। इभान राकिटिच, सर्जी रोबर्टो, लुइस स्वारेज र लियोनल मेसीले पनि एकएक गोल थपे। खेल सुरु भएको १३औं मिनेटमै कोउटिन्होले पेनाल्टीमार्फत पहिलो गोल गरेका थिए । निर्धारित समयको ३१औं मिनेटमा राकिटिचले गोल गरेपछि पहिलो हाफमै बार्सिलोना २० ले अगाडि रह्यो। त्यसअघि २७औं मिनेटमा सेभिलका अनुभवी खेलाडी इभर बानेगाले पेनाल्टी प्रहारको अवसरलाई खेर फालेका थिए । खेल अवधिभर ६२ प्रतिशत समय आफ्नो खुट्टामा बल नचाएका बार्सिलोनाका खेलाडीले दोस्रो हाफमा पनि सेभिलको पोष्टमा चार गोल थपे। ५३औं मिनेटमा कोउटिन्होले ब्यक्तिगत रुपमा दोस्रो गोल गरेपछि बार्सिलोना ३० ले अगाडि बढ्यो । यसैगरी त्यसको एक मिनेटपछि नै सर्जी रोबर्टोले टोलीलाई ४० गोलको अग्रता दिलाए। ६७ औं मिनेटमा सेभिलका लागि ग्विलेर्म आर्नाले जवाफी गोल गरेपछि खेल ४१ को स्थितिमा पुगेको थियो। त्यसपछि बार्सिलोनाका लागि खेलको ८९ औं मिनेटमा लुइस स्वारेज र इन्जुरी समयको दोस्रो मिनेटमा लियोनल मेसीले एकएक गोल थपेका थिए । बार्सिलोनासँगै रियल बेटिस पनि प्रतियोगिताको समिफाइनलमा पुग्न सफल भयो। रियल बेटिसले बिहीबार घरेलु मैदानमा खेलिएको क्वार्टरफाइनलको दोस्रो लेग खेलमा स्पान्योललाई ३१ गोलले पराजित गर्यो। रियल बेटिस ४२ कुल गोल भिन्नताका आधारमा सेमिफाइनलमा पुगेको हो । अघिल्लो साता स्पान्योलको घरेलु मैदानमा खेलिएको पहिलो लेग खेल ११ गोलको बराबरीमा सकिएको थियो। भ्यालेन्सिया भने यसअघि नै सेमिफाइनलमा पुगिसकेको छ। भ्यालेन्सियाले गेटाफेलाई ३२ कुल गोल भिन्न्ताका आधारमा हराएको थियो । सेमिफाइनलमा पुग्ने अन्तिम टोलीको टुंगो भने शुक्रबार बिहान लाग्ने छ। क्वार्टरफाइनलको दोस्रो लेग खेलमा शुक्रबार रियल म्याड्रिडले गिरोनाको सामना गर्दैछ। अघिल्लो साता घरेलु मैदानमा खेलिएको पहिलो लेग खेलमा रियल म्याड्रिड ४२ गोलले विजयी भएको थियो।"
