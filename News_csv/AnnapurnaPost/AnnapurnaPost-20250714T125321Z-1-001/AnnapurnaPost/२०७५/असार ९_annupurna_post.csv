शीर्षक,विवरण
चिढिएको चीन सकारात्मक देखियो,"बेइजिङ : काठमाडौं एयरपोर्टबाट असार ५ गते हिमालयन एयरलाइन्सको विशेष फ्लाइट चढ्दै गर्दा केही मलिन देखिएका प्रधानमन्त्री केपी ओली झन्डै साढे पाँच घन्टाको उडानपछि बेइजिङ उत्रिँदा देदिप्यमान भइसकेका देखिन्थे। विमानस्थलमा बिछ्याइएको रातो कार्पेट टेक्दा खुलेका उनी तीन दिनको उच्चस्तरीय भेटवार्तापछि थप उत्साहित देखिए। नेपाल र चीनबीच विभिन्न दसवटा विषयमा सम्झौता र चारवटा विषयमा लेटर अफ एक्सचेन्ज हुँदै गर्दा चिनियाँ प्रधानमन्त्री ली खछियाङसँग उनले जुन हाउभाउ र भावभंगिमामा कुराकानी गरे, त्यसबाट उनको उत्साह लुक्दैनथ्यो। चिनियाँ प्रधानमन्त्री मन्द मुस्कानसहित कम बोलिरहेका र ओलीले धेरै संवाद गरिरहेको देखिँदा कतै ओली ओभर एक्साइटेड त छैनन् भन्ने लाग्थ्यो। यद्यपि ओलीको तीनदिने बेइजिङ बसाइ काठमाडौंमा चर्चा भएजस्तो कम प्राथमिकता को देखिएन। चीनले नेपालसँगको सम्बन्ध, सहकार्य र चासोलाई उच्च प्राथमिकतामै राखेको देखियो। किन चिढिएको थियो चीन ? चीनको नेपाल चासो प्राथमिकतामा परे पनि सन् २०१६ का सहमतिहरू यसबीच कार्यान्वयनमा बढ्न नसक्दा चीन चिढिएको थियो। परराष्ट्रमन्त्री प्रदीप ज्ञवालीकै भनाइले त्यसलाई केही आधार दिन्छन्। प्रधानमन्त्री ओलीले राष्ट्रपति सीलाई भेटेपछि उनले भनेका थिए, परियोजनाहरूभन्दा मित्रता हाम्रा लागि ठूलो प्राथमिकता हो। हामी सम्बन्ध अझ बलियो बनाउनेमा केन्द्रित छौं। अन्तर्राष्ट्रिय सम्बन्धका जानकार प्रमोद जयसवाल आफ्नो बेइजिङ र सांघाई बसाइका क्रममा भएको अनौपचारिक अन्तक्र्रियाहरूमा ओली सरकारप्रतिको चिनियाँ अविश्वास बढेको पाइएको दाबी गरे। प्रधानमन्त्री भ्रमणको केही दिनअघि मात्रै बेइजिङबाट फर्किएका उनले भने, भ्रमणअघि कतिपय थिंक ट्यांकहरूसँग जोडिएका चिनियाँ विज्ञहरूको बुझाइमा ओली भारतसँग बढी लहसिए भन्ने थियो। यो ब्ुझाइ काठमाडौंको पनि थियो। भ्रमणले चीनसँगको सम्बन्धलाई नवीकरण गर्दै रेलमार्ग निर्माण प्रक्रिया कार्यान्वयन तहमा अघि बढाउन तयार भएपछि ओलीसँग बिरक्तिएको बेइजिङ सकारात्मक देखिएको छ। आखिर किन चिढिएको थियो चीन ? सन् २०१६ मार्चमा पहिलोपटक प्रधानमन्त्रीका रूपमा चीन भ्रमण गरेका केपी ओलीले गरेको दसबुँदे सम्झौताबाट सिंगो नेपाल उत्साहित थियो। उसै पनि नेपालमा भारतविरोधी मनोविज्ञान बढी छ। त्यसमाथि संविधान निर्माणजस्तो घरेलु मामिलालाई लिएर भारतले नेपालप्रति अमानवीय व्यावहार गरिरहँदा चीनले उत्तरी नाकाहरूबाट आवागमन र समुद्रको बाटो जोड्न दिने र रेलमार्ग खोलिदिने भन्दा सारा नेपाली पुलकित भएका थिए। भारतीय नाकाबन्दीलगत्तै प्रधानमन्त्री ओलीले चीनसँग दसबुँदे सम्झौता नै गरे, जसमा केरुङ हुँदै काठमाडौंसम्म रेलमार्ग बनाउने सहमति मात्रै थिएन, इन्धन भण्डारण, पारवहन तथा व्यापार सन्धि पनि थियो। त्यो नेपालको छिमेक सम्बन्धमा ऐतिहासिक परिघटना थियो। यसैको जगमा प्रधानमन्त्री ओलीको बेग्लै राजनीतिक छवि निर्माण भयो र उनकै नेतृत्वमा मुलुकले ठूलो राजनीतिक शक्तिसहितको सरकार पनि बन्यो। सन् २०१६ मार्च २३ का सहमतिहरू अपेक्षाकृत कार्यान्वयनमा बढ्न नसक्दा प्रधानमन्त्री केपी ओली सरकारसँग चिढिएको चीन सन् २०१८ जुनको पछिल्लो भ्रमणपछि भएको सम्झौतासँगै सकारात्मक देखिएको छ। भारतवेष्ठित नेपालका लागि ओलीले गरेका ती समझदारी दक्षिण छिमेकसँगको निर्भरता घटाउन र नेपालको व्यापार विविधीकरण सिर्जना गर्न महŒवपूर्ण विन्दु थियो। अन्तर्राष्ट्रिय पारवहन, व्यापार र इन्धनमा भारतमाथि रहेको नेपालको निर्भरता उक्त समझदारीको कार्यान्वयनसँगै अन्त्य हुने आम अपेक्षा थियो। त्यसमाथि बढ्दो चिनियाँ लगानीले राष्ट्रिय उत्पादन क्षमता बढ्छ र मुलुक समृद्धि र विकासको बाटोमा बढ्छ भन्ने आशा धेरैले लिए। तर सहमति गरेको दुई वर्ष बितिसक्दा पनि त्यसको कार्यान्वयनमा खासै प्रगति नभएपछि चिनियाँ पक्ष असन्तुष्ट थियो। कार्यान्वयन नहुनुमा केही कारण जिम्मेवार थिए। पहिलो दसबुँदे सहमतिपछिको केही समयभित्रै सरकार परिवर्तन भयो। ओली सरकारबाट बाहिरिए र सहमति अलपत्रमा पर्यो। दोस्रो नेपालको राष्ट्रिय प्राथमिकतामा संविधान कार्यान्वयन मुख्य मुद्दा थियो। सिंगो देश तीन तहको निर्वाचन र त्यसपछि सरकार गठन प्रक्रियामा बढ्यो। जसले गर्दा चीनसँगको सहमति तत्कालीन प्राथमिकतामा परेन। तेस्रो नाकाबन्दी गरेको भारतलाई देशभित्र र अन्तर्राष्ट्रिय जगत्बाट पनि दबाब हुन थालेपछि नाकाबन्दी हट्यो। अभावग्रस्त र संकटको जुन अवस्था थियो, त्यो सामान्यीकरण हुँदै जाँदा चीनसँगका सहमति स्वाभाविक रूपमा पछि परे। चौथो ओली राजनीतिक रूपमा शक्तिशाली हुँदै जाँदा चिढिएको भारत उनीसँग सम्बन्ध विस्तार गर्नेतर्फ अग्रसर देखियो। चुनावपछि प्रधानमन्त्री नहुँदै भारतीय प्रधानमन्त्री नरेन्द्र मोदीले विदेशमन्त्री सुष्मा स्वराजलाई काठमाडौं पठाए ओलीलाई भेट्न। पाँचौं ओलीसँग भारतले इन्गेजमेन्ट बढाउन थालेपछि चीन सशंकित देखियो। नेपाल पूर्णरूपमा चिनियाँ पोल्टामा जाने हो कि भन्ने भय र चीनसँगको दूरी घटाउन भारत क्रियाशील भयो। प्रधानमन्त्री भएपछि पहिलोपटक ओली भारत गए। फर्केपछि चीन जाने उनको सोचमा लगाम लाग्यो भारतीय प्रधानमन्त्रीको नेपाल भ्रमण। चीन भ्रमण स्थगन गरेर ओली मोदीको स्वागत गर्न तम्सिएपछि चीन थप सशंकित र चिढिएको थियो। यस्ता केही मुख्य कारण थिए, जसले गर्दा चीनसँग दुई वर्षअघि गरेको समझदारी कार्यान्वयनतर्फ खासै बढेका थिएनन्। भूराजनीतिक जटिलतालाई च्यापिएका तथा सन्तुलित र सममामीप्यको सम्बन्ध विकास गर्नुपर्ने गहन दायित्व बोकेका ओलीले चीन भ्रमणमा आफूले गरेका सहमतिहरूलाई कार्यान्वयनतर्फ बढाएका छन्। जसले गर्दा असन्तुष्ट र केही चिढिएको चीन अब खुसी भएको छ। परराष्ट्रमन्त्री ज्ञवालीको दाबी छ, ओली नेतृत्वको सरकार आएपछि पुनः सन् २०१६ का सहमति कार्यान्वयनतर्फ बढेका हुन्। चीनसँगको साझेदारीमा रेलमार्गलगायत कनेक्टिभिटी बढाउने कुरामा ढिलासुस्ती भएकै हो। तर त्यो नियतवश नभई राष्ट्रिय प्राथमिकता त्यो समय बेग्लै भएकाले हो, उनले भने, सरकार परिवर्तन त्यही बेला भयो, त्यसपछि तीन तहको निर्वाचनमा मुलुक केन्द्रित हुँदा ती सहमति प्राथमिकतामा नपरेको साँचो हो, तर अहिले सरकार गठन भएसँगै पुनः ती सहमति हाम्रा प्रमुख प्राथमिकता हुन्। चार चासो चीनको नेपाल चासो बढ्नुमा उसको आफ्नै केही प्राथमिकता र स्वार्थहरू छन्, जसलाई पूरा गर्न ऊ नेपालसँगको सम्बन्ध प्रगाढ बनाउन चाहन्छ। ओली भ्रमणले चीनका केही नेपाल प्राथमिकता सम्बोधन हुने देखिएपछि ऊ खुसी भएको हो। पहिलो सुरक्षा। चीनको नेपालसँगको मुख्य चासो हो तिब्बत स्वशासित क्षेत्रको सुरक्षा मुद्दा। यस भ्रमणका क्रममा भएका उच्चस्तरीय भेटवार्तामा पनि उक्त विषय पटकपटक उठ्यो। प्रधानमन्त्री ओलीले नेपाल सदैव एक चीन नीतिको पक्षमा रहेको दोहोयाएर तिब्बत र चीनविरोधी गतिविधि हुन नदिनेमा चीन सरकारलाई आश्वस्त पारे भने चीनले पनि उक्त मामिला आफ्नो गम्भीर चासोको विषय बताउँदै नेपालले राखेको अडानको प्रशंसा गयो। चिनियाँ विदेश मन्त्रालयका उपमन्त्री कोङ झेङ्युले नेपालले एक चीन नीतिमा देखाएको दृढता र निरन्तरताको उच्च राजनीतिक नेतृत्वले प्रशंसा गरेको बताए। उनले भने, तिब्बत र ताइवान चीनको घरेलु मामिला भएको नेपालले स्विकार्दै एक चीन नीति अघि बढाउन आफ्नो देशमा चीनविरोधी गतिविधि हुन नदिनु प्रशंसायोग्य छ। दोस्रो नेपालमा निर्वाचित र शक्तिशाली सरकार गठन भएकाले चीनको नेपाल प्राथमिकता बढेको छ। राजनीतिक स्थायित्व हुँदा लगानी र व्यापारसँगै आफ्नो सुरक्षा चासो सम्बोधन हुन सहज हुन्छ भनेर उसले ठानेको हुन सक्छ। तेस्रो विश्व अर्थतन्त्रमै चीन पहिलो नम्बरको हुने दौडमा छ। उसको चासो लगानी र व्यापारमा अधिक छ। नेपालमा पनि उसले गर्ने लगानीको व्यापारिक प्रयोजन बुझ्न कठिन छैन। भारतले नाकाबन्दी लगाएर नेपाललाई अप्ठेरो पारेकोमा दुःखी भएर चीन उत्तरी नाकाहरू खोल्नतिर अग्रसर भएको होइन। ऊ नेपाल हुँदै भारत र दक्षिण एसियाली मुलुकहरूमा आफ्ना उपस्थिति र व्यापार विस्तार गर्न चाहन्छ। राष्ट्रपति सी जिनपिङले अघि सारेको बेल्ट एन्ड रोड इनिसियटिभ (बीआरआई) हिस्सा ऊ नेपाललाई पनि बनाउन चाहन्छ। नेपालले सन् २०१६ मै कनेक्टिभिटीमा बीआरआईको सहयात्री हुने समझदारी गरेको थियो। अहिले यो भ्रमणले त्यो सहयात्रालाई एक कदम अघि बढाएको छ। रेलमार्ग बनाउने, नाका खोल्ने, हवाई उडान बढाउने र क्रस बोर्डर ट्रान्समिसन लाइनको सम्भाव्यता अध्ययन आदि सम्झौता बीआरआईकै छातामुनिका परियोजना हुन्। सिगात्से आइपुगेको रेल केरुङ हुँदै काठमाडौं जोड्न सकिए, त्यहाँबाट दक्षिण एसियाली बजार त्यसमा पनि बिहार, उत्तरप्रदेश र पश्चिम बंगालजस्ता धेरै जनसंख्या भएको बजारमा प्रवेश पाउन सहज हुन्छ भन्ने चिनियाँ बुझाइ छ। पेकिङ युनिभर्सिटीकी प्रोफेसर ली ताउ भन्छिन्, बीआरआईअन्तर्गतको कनेक्टिभिटी नेपालका लागि पश्चिम र तेस्रो मुलुकसँगको नयाँ ढोका हुन सक्छ भने चीनका लागि दक्षिण एसिया छिर्ने ढोका बन्न सक्छ। यसबाट दुवै देश लाभान्वित हुन सक्छन्। चौथो अन्तर्राष्ट्रिय क्षेत्रीय फोरमहरूमा चीनले नेपालजस्ता विकासोन्मुख देशले आफूलाई समर्थन र सहयोग गरून् भन्ने चाहन्छ। उपमन्त्री कोङ झेङयु भन्छन्, यूएनजस्ता अन्तर्राष्ट्रिय मञ्च, सांघाई कोपरेसनलगायतका क्षेत्रीय मञ्चहरूमा साझा चासोका विषयमा एकै ठाउँमा उभिने सहमति भएको छ। लाभ लिने अवसर के त्यसो भए चीनसँगका सम्झौता उसको स्वार्थबाट मात्रै भएको हो त ? हरेक सम्झौता द्विपक्षीय स्वार्थ र चासोबाटै निर्देशित हुने हुन्। त्यसको लाभ केकसरी लिने भन्ने सम्बन्धित देशको कूटनीतिक र रणनीतिक क्षमतामा भर पर्छ। नेपाल र चीनबीच भएका सम्झौताबाट नेपाल पनि कम्ती लाभान्वित हुने छैन यदि यसको बलियो कार्यान्वयन हुन सकेमा। पहिलो चीनसँगका सम्झौताको कार्यान्वयनसँगै नेपालको दक्षिणतर्फको एकल निर्भरताको अन्त्य हुनेछ। व्यापार विविधीकरण बाटो खुल्नेछ। तयारी पूरा नभएकाले अहिले पारवहन सन्धिको प्रोटोकलमा हस्ताक्षर हुन सकेको छैन। जुलाईमा थप गृहकार्य गरेपछि पारवहन तथा व्यापार सन्धिको प्रोटोकल हस्ताक्षर हुनेछ, जसले नेपाललाई भूपरिवेष्ठित नभई भूजडित भएको आभास दिलाउनेछ। दोस्रो पूर्वाधार विकाससँगै समृद्धिको ढोका खुल्ने हो। मुलुकलाई आर्थिक विकास र समृद्ध बनाउन पर्याप्त आर्थिक लगानी आवश्यक पर्छ। चीन लगानी गर्न इच्छुक रहेको सन्दर्भमा आफूअनुकूलका सर्तसहित लगानी भिœयाउन सके प्रधानमन्त्री ओलीले लिएको समृद्ध नेपाल, सुखी नेपाली को अभियान सफल हुन सघाउ पुग्छ। नेपाल पर्यटन बोर्डका प्रमुख कार्यकारी अधिकृत दीपक जोशी भ्रमणबाट उत्साहित भएको बताउँछन्। भ्रमण वर्ष २०२० गर्ने तयारी भइरहँदा चीनसँग भएका कनेक्टिभिटीलगायतका सहमतिले पर्यटन प्रवद्र्धनमा सघाउ पुयाउने बताउँदै उनी भन्छन्, दुई देशीय कनेक्टिभिटीले पर्यटनलाई अझ सबल बनाउन सहयोग पुयाउँछ। यद्यपि सडक स्तरोन्नतिसँंगै उडान थप्ने विषयमा भएका सहमति छिटो कार्यान्वयनतर्फ बढ्नुपर्छ। कर्पोरेसन इन रेलवे प्रोजेक्ट को समझदारीपत्र (एमओयू), युटिलाइजेसन अफ तिब्बतीयन हाइवे फर कार्गो ट्रान्सपोर्ट प्रोटोकल, इनर्जी कोपरेसन एमोयू, तातोपानी, रसुवागढी मितेरी पुल, परराष्ट्र मन्त्रालयस्तरीय संयन्त्र, सुख्खा बन्दरगाह, विद्युत् लाइन विस्तार, राष्ट्रिय योजना आयोग र चीनको राष्ट्रिय विकास र सुधार आयोगबीच उत्पादन क्षमता र लगानी र सहयोगसम्बन्धी सम्झौता, आर्थिक, प्राविधिक विकास, मानव स्रोतमा सहकार्य गर्ने आदि सबैजसो सम्झौताहरू नेपालको एकल परनिर्भरता घटाउने र व्यापार विविधीकरण बढाउनेतिर परिलक्षित छन्। सहमतिलाई बलियो कार्यान्वयन गर्न सके मात्रै अहिलेको उत्साह र खुसीयालीको अर्थ रहन्छ। त्यसअघि यी परियोजनाहरूको सम्भाव्यता अध्ययनसँगै लगानीका मोडालिटीहरूमा प्रस्टता आवश्यक छ। चीनले दुई देशबीच हिमालयन मल्टी डाइमेन्सनल कनेक्टिभिटीको फ्रेमवर्कभित्र रहेर यी सम्झौता कार्यान्वयन हुने बताएको छ। त्यो फ्रेमवर्कभित्र रहँदाका सर्त र मोडालिटीबारे प्रस्ट गृहकार्य ढिलाइ नगरी अघि बढ्न आवश्यक देखिन्छ। दुई ठूला राष्ट्रका बीचमा रहेको सानो मुलुक नेपाल भौगोलिक र रणनीतिक जटिलताको चुनौतीपूर्ण अवस्थामा छ। ठूला र शक्तिशाली राष्ट्रहरूको स्वार्थ, चासो र प्राथमिकतामा पिसिएर आफ्ना प्राथमिकता तय गर्नुपर्ने अप्ठेरोबाट पार लगाउन निडर, दृढ र दूरदर्शी नेतृत्व चाहिन्छ। धेरै पछि मुलुकले बलियो सरकार पाएको छ। उसले प्रचारमुखी र भाषणमुखी मात्रै नभई घरेलुबाह्य जटिलतालाई चिर्दै आर्थिक विकास र समृद्धिको बाटोमा अघि बढाउन सक्नुपर्छ। भारत वा चीन दुवै सरकार नेपालको विकासमा सघाउन तत्पर छन्। भारतीय प्रधानमन्त्री नरेन्द्र मोदीले २०१८ अप्रिलमा भएको ओलीको भारत भ्रमण र त्यसको केही सातामै भएको आफ्नै नेपाल भ्रमणका क्रममा नेपालको विकासमा सघाउने वचनबद्धता गरेका छन्। रक्सौल काठमाडौं रेल जोड्ने सहमति भएको छ। त्यस्तै कनेक्टिभिटीका अरू आयामबारे पनि साझेदारीमा काम गर्ने सहमति भएका छन्। चिनियाँ राष्ट्रपति सीले भारतीय प्रधानमन्त्री मोदीसँग क्षेत्रीय विकासमा मिलेर अघि बढ्ने विषयमा कुराकानी भएको प्रधानमन्त्री ओलीसँगको भेटवार्तामा भनेका छन्। उनले नेपाललाई सम्बन्ध विस्तार, विकास र गर्ने स्वतन्त्र अधिकार भएको भन्दै कुनै पनि देशले कोसँग घनिष्ट सम्बन्ध छ भन्ने आधारमा व्यवहार गर्न नहुने बताएका छन्। नेपालले अरू कुनै राष्ट्रसँग मैत्रीपूर्ण र घनिष्ट सम्बन्ध राख्दा त्यो चीनको टाउको दुखाइको विषय हुँदैन। त्यो नेपालको स्वतन्त्र छनोट गर्ने अधिकार हो, सीको भनाइ उद्धृत गर्दै परराष्ट्रमन्त्री ज्ञवालीले भने, चीनसँग विशेष सम्बन्ध भएमा त्यसमा अरू कुनै देशले असन्तुष्ट हुन आवश्यक छैन। यसलाई स्वाभाविक रूपले लिनुपर्छ। भारतचीनको नेपाल प्राथमिकता बढ्नु एकातिर हाम्रा लागि अवसर हो भने अर्कोतिर दुई ठूला राष्ट्रबीचको स्वार्थको चेपुवामा पर्न सक्ने चुनौती पनि हो। त्यसकारण आफ्ना राष्ट्रिय आवश्यकता र प्राथमिकता तय गर्दै सन्तुलित र कूटनीतिक हिसाबले बढ्न सक्नेनसक्ने सरकारको कार्यशैली र विवेकमा भर पर्छ। भ्रमणपछि सम्झौता भएको रोमाञ्चित हुने अनि त्यसको कार्यान्वयन नहुने हुँदा उच्चस्तरीय भ्रमणहरूको सार्थकता हुँदैन। प्रमोद जयसवाल रेलमार्गको परियोजना अगाडि बढ्नुलाई सकारात्मक रूपमा लिन्छन्। भन्छन्, सबैजसो समझदारी २०१६ कै दोहोरिएको छ। अझ २०१६ मा योभन्दा अर्थपूर्ण सहमति भएका थिए। कार्यान्वयन नभई सम्झौता मात्रै हुनु औचित्यपूर्ण होइन। बेइजिङस्थित रनमिन युनिभर्सिटी अफ चाइनाबाट अन्तर्राष्ट्रिय सम्बन्धमा विद्यावारिधि गर्दै गरेका रूपक सापकोटाको निष्कर्षचाहिँ यस्तो छ, नेपाल र चीनबीचका सहमति, सहयोग र साझेदारी बढाउन बलियो राजनीतिक इच्छाशक्ति चाहिन्छ।"
पाठ्यक्रम परिवर्तनका तरंग,"कक्षा ११ र १२ मा गणित विषयलाई अनिवार्य नबनाउने गरी शिक्षा मन्त्रालयले विद्यालय तहको पाठ्यक्रमको प्रारूप पारित गरेसँगै यस क्षेत्रका जानकारबीच बहस सुरु भएको छ पक्ष र विपक्षमा। पाठ्यक्रम विकास केन्द्रले तयार गरेको प्रारूपलाई जेठ १८ गते शिक्षा विज्ञान तथा प्रविधिमन्त्री गिरीराजमणि पोखरेलको अध्यक्षतामा बसेको पाठ्क्रम विकास तथा मूल्यांकन परिषद्को बैठकले पारित गरेको थियो। केन्द्रले २०६३ सालमा पनि पाठ्यक्रमको प्रारूप बनाएको थियो। त्यसपछि २०७१ सालमा यसको संशोधन गरेको थियो। त्यतिखेर कक्षा १० सम्मको पाठ्यक्रमलाई मात्र प्रारूपमा समावेश गरिएको थियो भने अहिले कक्षा १ देखि १२ सम्मलाई नै यसमा समेटिएको छ। विगतमा उच्च माध्यमिक शिक्षाको रूपमा परिभाषित गरिएको कक्षा ११ र १२ लाई शिक्षा ऐनको आठौं संशोधनले विद्यालय शिक्षामा गाभेपछि पाठ्यक्रम विकास केन्द्रले विज्ञको सुझावमा पाठ्यक्रमका नयाँ प्रारूपको खाका तयार गरेको थियो। सोही प्रारूपले विगतमा विज्ञान समूहमा अध्ययन गर्ने विद्यार्थीका लागि कक्षा ११ र १२ मा अनिवार्य गरिएको गणित विषयलाई अनिवार्यबाट हटाएको छ। यही निर्णय अहिले सबैभन्दा ठूलो बहसको विषय बनेको छ। पाठ्यक्रम प्रारूपको नयाँ संरचनामा कक्षा ११ मा जीव विज्ञान (बायोलोजी) र गणितलाई एकै समूहमा राखिएको छ। यस व्यवस्थाले विद्यार्थीको अध्ययन क्षेत्रलाई संकुचित बनाएको सरोकारवालाको दाबी छ। उनीहरूको दाबी यस कारण कि यदि कुनै विद्यार्थीले कक्षा ११ मा जीव विज्ञान समूहमा भर्ना भयो भने उसले गणित विषय पढ्न पाउँदैन। जीव विज्ञान पढेर गणित पढ्न नपाएको विद्यार्थीले कक्षा १२ उत्तीर्ण गरेपछि स्नातक तहमा एमबीबीएस, वनस्पतिशास्त्र (बोटानी) तथा भूगर्व (जुलोजी) विषयलगायत सीमित विषयको मात्रै अध्ययन गर्नुपर्छ। यी विषयमा अनुत्तीर्ण भएमा वा पढ्न मन नलागेमा सम्बन्धित विद्यार्थीले इन्जिनियरिङ, वन विज्ञान, अर्थशास्त्र, गणित, व्यवस्थापनलगायत स्नातक तहका आकर्षक र विद्यार्थी चाप हुने विषयमा भर्ना हुन पाउँदैनन्। अहिलेसम्मको ट्रेन्ड हेर्ने हो भने पनि यी विषयहरूमा भर्ना हुने प्रायः विद्यार्थी जीव विज्ञान समूहबाटै आएका हुन्छन्। विज्ञहरूका अनुसार विकसित मुलुक मानिने सिंगापुर, दक्षिण कोरियालगायतका मुलुकले पनि गणित विषयलाई उच्च प्राथमिकता दिएकै कारण उनीहरू अहिलेको अवस्थामा आइपुगेका हुन्। हरेक विद्यार्थीको गणित राम्रो भयो भने मात्र उसमा रचनात्मक र तार्किक क्षमता बढ्छ र भोलि मुलुकलाई विज्ञान र प्रविधि क्षेत्रमा फड्को मार्ने अवस्थामा पुयाउन सकिन्छ भन्ने विज्ञको अनुभव र तर्क छ। यस हिसाले हेर्ने हो भने गणितलाई अनिवार्य विषय बनाएर उच्च प्राथमिकताका साथ पढाउनुपर्छ भन्ने पक्षलाई पाठ्यक्रमको प्रारूप निर्माताले बिर्सिएजस्तो देखिन्छ। सूचना प्रविधिको विकासबाट मुलुकलाई एक उन्नत राष्ट्रमा रूपान्तरण गर्ने प्रधानमन्त्रीको सपना पूरा गराउनसमेत विज्ञान विषयको पढाइलाई फराकिलो बनाउनुपर्ने तर्क त्रिभुवन विश्वविद्यालय गणित केन्द्रीय विभागका प्रमुख प्राध्यापक डा केदारनाथ उप्रेतीको भनाइ छ। रातारात हटाइयो गणित पाठ्क्रम विकास केन्द्रले पाठ्यक्रमको प्रारूप निर्माणका क्रममा प्रायोगिक गणित (एप्लाइड म्याथ) को नाममा तीन क्रेडिट आवरको गणित विषय समावेश गर्ने उल्लेख गरिएको थियो। पाठ्यक्रमको प्रारूपबारे सञ्चारकर्मीलाई जानकारी दिन पाठ्यक्रम विकास केन्द्रले आयोजना गरेको कार्यक्रममा उपलब्ध गराइएको खाकामा पनि यो विषय समावेश गरिएको थियो। सञ्चारकर्मीलाई छलफलबाट उपलब्ध गराइएको खाकालाई केन्द्रले आफ्नो वेबसाइटमार्फ समेत सार्वजनिक गरेको थियो। पाठ्यक्रम विकास केन्द्रले पाठ्यक्रम प्रारूप निर्माणका क्रममा प्रायोगिक गणितको नाममा तीन क्रेडिट आवरको गणित विषय समावेश गर्ने उल्लेख गरिएको थियो। तर शिक्षा मन्त्रालयबाट पारित हुँदा प्रायोगिक गणितको सट्टा जीवनोपयोगी शिक्षा नामको नयाँ विषय समावेश गरियो, जसलाई पाँच क्रेडिट आवर दिइएको छ। शिक्षा मन्त्रालयबाट पारित गर्दा भने प्रायोगिक गणितको सट्टा जीवनोपयोगी शिक्षा नामको नयाँ विषय समावेश गरियो, जसलाई पाँच क्रेडिट आवर दिइएको छ। गणितलाई हटाएर यो विषय एकाएक कसरी थपियो ? शिक्षा मन्त्रालय तथा पाठ्यक्रम विकास केन्द्रका अधिकारीले समेत यसबारे चित्तबुझ्दो जवाफ दिन सकेका छैनन्। मन्त्रालयले पारित गरेसँगै विरोध आउन थालेपछि पाठ्यक्रम विकास केन्द्रले पारित भएको प्रारूपलाई गोप्य राखेको छ। विगतमा आफ्नै वेबसाइटमा राखेर सार्वजनिक गरेको प्रारूपको खाकालाई समेत हटाइसकेको छ। जीवनोपयोगी शिक्षामा कस्ताकस्ता विषयलाई समावेश गरिन्छ भन्नेमा पाठ्यक्रम विकास केन्द्रका अधिकारी नै अनभिज्ञ छन्। प्रारूप निर्माता नै स्पष्ट हुन नसकेको यो विषयलाई प्रारूपमा राखेर सरोकारवालालाई समेत अलमलमा पार्न खोजेको आरोप उनीहरूमाथि लागेको छ। फ्रेमवर्कमा लेखिएको विषयलाई सहजीकरण गर्न पाठ्यक्रम बनाइन्छ, तर जीवनपयोगी शिक्षा विषयका लागि कुन कुन पाठ्यक्रम बनाउने भन्नेमा तयारीसमेत नभएको पाठ्यक्रम स्रोतको दाबी छ। शिक्षामन्त्रीको अध्यक्षतामा बसेको परिषद्ले फ्रेमवर्क पारित गरे पनि त्यसलाई कार्यान्वयन तहमा लैजान मन्त्रिपरिषद्को बैठकले स्वीकृति दिनुपर्छ। फ्रेमवर्क नै विवादित भएकाले यसलाई मन्त्रिपरिषद्ले पारित गर्न सकेको छैन। पाठ्यक्रममा असन्तुष्टि जनाउने समूहले फ्रेमवर्कलाई मन्त्रिपरिषद्बाटै रोक्न प्रधानमन्त्री कार्यालय तथा शिक्षा मन्त्रालयबाट सचिवलाई समेत भेटेर गोप्यरूपमा दबाब दिइसकेका छन्। यसैको परिणाम हो असार ४ गतेको मन्त्रिरिषद् बैठकले नयाँ पाठ्यक्रमलाई परीक्षणका रूपमा केही विद्यालयमा मात्र कार्यान्वयन गर्ने निर्णय गर्नु। मन्त्रीस्तरीय निर्णयबाट फ्रेमवर्क पारित गरेलगत्तै शिक्षामन्त्री तथा पाठ्यक्रमका अधिकारीले समेत यसै वर्षदेखि कक्षा ११ मा नयाँ पाठ्यक्रम लागू हुने बताउँदै आएका थिए। तर असन्तुष्ट समूहको स्वार्थ र दबाबका कारण मन्त्रिपरिषद्ले पारित गर्न नसकेपछि तत्कालका लागि नयाँ पाठ्यक्रम परीक्षणका रूपमा मात्र लैजाने निर्णय मन्त्रिपरिषद्ले गरेको हो। स्रोतका अनुसार त्यस दिन पनि पाठ्यक्रमकै विषयलाई लिएर मन्त्रिपरिषद्मै लामो बहस भएपछि अन्तिममा परीक्षणका रूपमा कार्यान्वयनमा लैजाने भन्ने देखावटी निर्णय मात्र गरिएको हो। विद्यार्थी र सरोकारवालालाई भने यसले अझै पनि अलमलमै राखेको छ। विगतमा पाठ्यक्रम निर्माणमा प्रत्यक्ष रूपमा संलग्न रहेकाहरूले समेत फ्रेमवर्कमा के छ र मन्त्रिपरिषद्मा कस्तो फ्रेमवर्क प्रस्ताव गरिएको थियो भन्ने जानकारी पाउन सकेका छैनन्। त्रिविका गणित विषयका प्राध्यापक तथा कक्षा ११ र १२ को गणित विषय समितिका अध्यक्षसमेत रहेका प्राध्यापक डा राममान श्रेष्ठ भन्छन्, वास्तवमा हामी सबै अहिले गणित वा अन्य कुनै पनि विषयको पाठ्यक्रमको बारेमा जति कराइरहेका छौं, सबैजना आधिकारिक सूचनाबिना नै बोलिरहेका छौं। राजनीतिक नेतृत्वको दबाब कर्मचारीहरू पर्छन् भन्ने उदाहरण अहिलेको पाठ्यक्रम निर्माणमा देखिएको विवादले छर्लंग पारेको छ। कर्मचारीलाई शिक्षामन्त्रीको दबाब हुने, शिक्षामन्त्रीलाई प्रधानमन्त्रीको दबाब आउने श्रेष्ठ भन्छन्, कसैको केही विश्वास छैन। भाषणमा एउटा कुरा भन्छ। काम गर्ने बेलामा अर्कै गर्छ। अहिले विद्यालय तहको पाठ्यक्रम निर्माणमा यस्तै देखिएको छ। के पर्छ असर ? अहिले त्रिभुवन विश्वविद्यालयसहित अन्य विश्वविद्यालयले स्नातक तहमा भर्ना हुन आउने विद्यार्थीलाई विषयअनुसार ११ र १२ मा एक सय वा ५० पूर्णांकको गणित विषय पढ्नैपर्ने नियम बनाएका छन्। नेपाल गणित समाजका केन्द्रीय सदस्य तथा गणित केन्द्रीय विभागका उपप्राध्यापक जीवन काफ्लेका अनुसार त्रिभुवन विश्वविद्यालयको कृषि तथा वन विज्ञान, कम्प्युटर विज्ञानजस्ता विषयमा प्रवेश पाउन कक्षा ११ र १२ मा कम्तीमा क्रमशः ५० र एक सय पूर्णांकको गणित विषय पढेको हुनुपर्छ। यी सबै विषयमा भर्ना हुन आउने विद्यार्थी जीव विज्ञान समूहका हुन्छन्। पोखरा, काठमाडौं, पूर्वाञ्चल, मध्यपश्चिमाञ्चल र सुदूरपश्चिमाञ्चल विश्वविद्यालयमा इन्जिनियरिङ तथा सूचना प्रविधि कार्यक्रममा प्रवेश पाउन कम्तीमा एक सय पूर्णांकको गणित उत्तीर्ण हुनुपर्छ। यस्तो प्रस्ट व्यवस्था हुँदाहुँदै पनि यो व्यवस्थाले जीव विज्ञान समूहका विद्यार्थीलाई उक्त विश्वविद्यालयमा ती कार्यक्रम अध्ययन गर्न नपाउने बनाइएको छ काफ्ले भन्छन्। समस्या व्यवस्थापनमा पनि प्रारूपमा ११ कक्षामा व्यवस्थापन समूहमा रहेर व्यवस्थापन समूहमा भर्ना हुन चाहने विद्यार्थीका लागि वाणिज्य गणित र अर्थशास्त्रमध्ये एक विषय मात्र रोज्न पाउने व्यवस्था गरिएको छ। व्यवस्थापन पढ्ने विद्यार्थीका लागि गणित र अर्थशास्त्र दुवै विषय उत्तिकै महŒवपूर्ण हुन्छ। तर एक विषय मात्र पढ्न पाउने अवस्था आयो भने विद्यार्थी मर्कामा पर्ने त्रिभुवन विश्वविद्यालय गणित केन्द्रीय विभागका प्रमुख प्राध्यापक डा केदारनाथ उप्रेतीको भनाइ छ। विगतमा विज्ञान समूहका सबै विद्यार्थीले एक सय पूर्णांकको गणित विषय अनिवार्य रूपमा पढ्नुपर्ने व्यवस्था थियो। पुरानो व्यवस्था हटाइएमा आधारभूत विज्ञानको जग नै खल्बलिने विज्ञको तर्क छ।"
डा देवकोटाका स्वास्थ्य सपना,"विदेशमा बसेर अत्याधुनिक सुविधासहित जीवन बिताउन आएका अनेकौं प्रस्तावलाई आँखा चिम्लेर डा उपेन्द्र देवकोटा स्वदेशमै बिरामी सेवामा तल्लीन रहे। बिरामीलाई पहिलो प्राथमिकता दिनुपर्ने संकल्प बोकेका डा देवकोटाले ब्रेन ट्युमरले गलेकी राधिका बस्नेतलाई शल्यक्रिया गरेको दिन आफू बिरामी भएको भेउ पाए। २०७४ कात्तिक २९ गते बस्नेतलाई गरेको ब्रेन ट्युमरको शल्यक्रिया नै उनको अन्तिम पेसाकर्म बन्यो। शल्यक्रियालगत्तै उनलाई असहज भयो। मंसिर ५ गते उनी थप उपचारका लागि बेलायत प्रस्थान गरे। बेलायतस्थित किंग्स हस्पिटलमा परीक्षण गर्दा पित्तथैलीको क्यान्सर भएको प्रमाणित भयो। त्यसपछि उनलाई केमोथेरापी दिइयो। तर स्वास्थ्यमा सुधार नआएको र शल्यक्रियासमेत गर्न नमिल्ने भएपछि स्वदेश फर्किएका देवकोटा क्यान्सरविरुद्ध जुध्दाजुध्दै ६४ वर्षको उमेरमै अस्ताए। झन्डै तीन दशक लामो सेवाअवधिमा उनले सात लाखभन्दा बढीको उपचार तथा शल्यक्रिया गरेर जीवन बचाए। आफूपछिको नयाँ पुस्तालाई दक्ष न्युरो सर्जन बन्न मार्गनिर्देशन गरे। चिकित्सा क्षेत्र विशेषगरी न्युरो सर्जरीमा उनले पुर्याएको योगदान र स्वास्थ्य क्षेत्र सुधारका लागि उनले देखेको सपना भने आगामी पुस्ताका लागि मार्गदर्शक भइरहनेछ। विकट गोरखा जिल्लाको पण्डित गाउँमा जन्मेका देवकोटामा सीप, दक्षता र दूरदर्शिताका साथै विविध पक्षमा देखिएको दक्खल नेपाली चिकित्सा क्षेत्रमा विरलै पाइन्छ। नेपाली चिकित्सा क्षेत्रका अब्बल व्यक्तित्व डा देवकोटाले नेपाली न्युरो सर्जरी सेवालाई शिखरमा पुर्याए। २०५९ सालमा स्वास्थ्य र विज्ञान तथा प्रविधि मन्त्री हुँदा न्यून आय भएका व्यक्तिको उपचार खर्च नभएकैले सेवाबाट वञ्चित हुन नपरोस् भन्ने हेतुले उपचार खर्च व्यहोर्ने संयन्त्र विकास गर्न स्वास्थ्य बिमा सञ्चालन गर्ने कार्यक्रम अघि सारेका थिए। यो कार्यक्रम आर्थिक वर्ष २०५९०६० को अन्त्यसम्ममा संगठित क्षेत्रबाट सुरु गरी केन्द्रीय, क्षेत्रीय, उपक्षेत्रीय र अञ्चलस्तरीय अस्पतालमा विस्तार गरिने जनाइएको थियो। निःशुल्क स्वास्थ्य सेवाले मात्र सम्पूर्ण उपचार सम्भव नभएकाले जोखिम व्यवस्थापनको भरपर्दो उपाय महसुस गर्दै सरकारले यो कार्यक्रम डेढ दशकपछि मात्र तीन जिल्ला कैलाली, बागलुङ र इलामबाट सुरु गर्यो। मुलुकभर स्वास्थ्य बिमा विस्तार गर्ने योजना यस वर्षको बजेटमा उल्लेख छ। डा देवकोटाले सात महिनाभन्दा बढी कार्यकाल बिताउन पाएका भए स्वास्थ्य बिमाको लाभ पाउन जनताले २० वर्ष कुर्नु पर्दैनथ्यो। नेपालका विवाहित दम्पतीमध्ये झन्डै १५ प्रतिशत निसन्तान छन्। हरपल तनावयुक्त जीवन बिताइरहेका ती दम्पतीका लागि टेस्टट्युब बेबी सेवाको प्रभावकारी विस्तारको आवश्यकता डा देवकोटाको अर्को सपना थियो। वरिष्ठ स्त्रीरोग विशेषज्ञ डा भोला रिजाललगायतका चिकित्सकसँग छलफल गरेपछि टेस्ट्युब बेबी सम्बन्धमा नीति बनाउने आश्वासन व्यक्त गरेका थिए उनले। स्वास्थ्य नीति सार्वजनिक गर्दासमेत टेस्टट्युब बेबीसम्बन्धी नीति चाँडै सार्वजनिक गरिने प्रतिबद्धतासमेत व्यक्त गरेका थिए। तर उनी मन्त्री पदबाट हटेको १५ वर्ष व्यतीत भइसक्दा पनि टेस्टट्युबसम्बन्धी नीति अझै बनेको छैन। वरिष्ठ स्त्री रोगविशेषज्ञ डा रिजाल भन्छन्, स्वास्थ्य बिमा सुरु गर्न प्रयासरत थिएँ। टेस्ट्युब बेबीका सम्बन्धमा पनि नीति बनाउन पाए सरोगेसी, क्लोनिङलगायतका विषयमा विवाद हुँदैन भनेर छलफल गरेका थियौं। छोटो समयमै डा देवकोेटा मन्त्रीबाट बाहिरिनुपरेपछि नीति निर्माण कार्य नै ओझेलमा परेको डा रिजाल बताउँछन्। २०५९ साल कात्तिक ७ गते उनी सम्मिलित मन्त्रिपरिषद्ले स्वास्थ्य क्षेत्रमा सुधार ल्याउन नयाँ नीति तथा कार्यक्रम अघि सारेको थियो। स्वास्थ्य सेवामा गरिबको पहुँच हुनुपर्नेमा डा उपेन्द्र देवकोटा दृढ थिए। स्वदेशमै मिर्गौला प्रत्यारोपण सेवा सञ्चालन गर्न प्रत्यारोपण सेवालाई कानुनी अवरोध हटाउने प्रतिबद्धता व्यक्त गरेका थिए। उनी सात महिनामै मन्त्रीबाट हटेपछि कानुनी अवरोध हटाउन केही वर्ष कुर्नुपरेको स्वास्थ्यकर्मी बताउँछन्। स्वास्थ्य सेवा विभागका पूर्वमहानिर्देशक डा बिडी चटौत स्मरण गर्दै भन्छन्, स्वास्थ्य क्षेत्रमा सुधारका लागि उहाँको भिजन र सोहीअनुसारको कार्यशैली उत्कृष्ट थियो। स्वदेशमा बसिसकेपछि सबैले आआफ्नो क्षेत्रबाट विशेष योगदान दिनुपर्छ भन्ने डा उपेन्द्र देवकोटाको भावना थियो। जुन भावनालाई मूर्तरूप दिँदै उनी अस्ताए। स्वास्थ्य सेवा प्रवाह, निजी तथा सार्वजनिक क्षेत्रबीचको सहभागिता, स्वास्थ्य सेवामा विकेन्द्रीकरण, क्षेत्रगत व्यवस्थापन र स्वास्थ्य वित्तीय व्यवस्थापन कार्यक्रमका रणनीति तर्जुमा गरिएको थियो। चिकित्सक तथा स्वास्थ्यकर्मीलाई खटाएको स्थानमा १५ दिनभित्र पुगिसक्न निर्देशनसमेत दिइएको थियो। मन्त्रालयअन्तर्गतका विभिन्न विभागका निर्देशक तथा मेडिकल सुपरिटेन्डेन्टहरूले सम्बन्धित विभागको स्वीकृतबिना कार्यालय छोड्न नपाइने व्यवस्थासमेत गरिएको थियो। सरकारी, गैरसरकारी र निजी क्षेत्रबाट उपलब्ध स्वास्थ्य सेवा पारदर्शी ढंगले व्यवस्थित गर्ने र निजी क्षेत्रबाट उपलब्ध स्वास्थ्य सेवा पारदर्शी ढंगले व्यवस्थित गर्ने योजना बनाइएको थियो। निजी क्षेत्रका अस्पताल, क्लिनिक तथा नर्सिङ होममा कार्यरत चिकित्सकहरूको योग्यता र संस्थाको स्तरीयता निर्धारण गरी १५ दिनभित्र सेवा शुल्क तोक्ने निर्णयसमेत मन्त्रालयले गरेको थियो। सरकारी स्वास्थ्य संस्थामा कार्यरत स्वास्थ्यकर्मीले सरकारी स्वीकृति लिएर निजी वा गैरसरकारी क्षेत्रमा काम गर्न पाइने प्रावधान बनाइएको थियो। निजी क्षेत्र तथा नर्सिङ होममा कार्यरत चिकित्सकलगायत स्वास्थ्यकर्मीहरूको आयमा स्रोतमै कर काट्ने व्यवस्थाका लागि अर्थ मन्त्रालयसँग समन्वय गरी कार्यान्वयन गर्ने प्रतिबद्धता व्यक्त गरिएको थियो। तत्कालीन प्रधानमन्त्री लोकेन्द्रबहादुर चन्द डा देवकोटामा स्वास्थ्य क्षेत्र मात्र नभई चौतर्फी ज्ञान भएको स्मरण गर्छन्। उनी भन्छन्, केही समय काम गर्ने मौका पाएको हुँ। पेसागत मात्र होइन चौतर्फी ज्ञान थियो। न्यून आर्थिक अवस्थाका बिरामीलाई सरकारी अस्पतालहरूमा सरकारले उपलब्ध गराउँदै आएको पाँच प्रतिशत अनुदानमा अस्पतालको आन्तरिक आम्दानीको पाँच प्रतिशत थप गरी गरिब, असहाय उपचार कोष खडा गर्ने अवधारणा अघि सारिएको थियो। शुल्क तिर्ने क्षमता नभएका मुटु रोगीहरूको उपचारका लागि सहिद गंगालाल हृदय केन्द्रबाट एक वर्षमा एक सय मुटुको भल्भ निःशुल्क उपलब्ध गराइनुका साथै असहाय मिर्गौला रोगीका लागि वीर अस्पतालमा उपलब्ध डायलाइसिस मेसिनमध्ये एउटाबाट निःशुल्क सेवा उपलब्ध गराउने निर्णय गराउन उनले उल्लेख्य भूमिका खेलेका थिए। मन्त्रालयको स्वीकृति नलिई निजी तथा गैरसरकारी क्षेत्रमा अस्पताल, नर्सिङ होम, स्वास्थ्य प्रयोगशालालगायत अन्य स्वास्थ्य संस्था सञ्चालन गर्न नपाइने नीति अघि सारिएको थियो। चिकित्सकद्वारा उपचार क्रममा हुने अनावश्यक जाँचपड्ताल र अनावश्यक औषधिको सिफारिसलाई दुरुत्साहित गर्न मन्त्रालयमा चिकित्सा सेवा महाशाखाअन्तर्गत छुट्टै सेल गठन गरिएको थियो। सन् १९८९ मा मुलुकको जेठो वीर अस्पतालमा डा देवकोटाले स्नायु शल्यचिकित्सा विभागको निर्माण गरेका थिए। उनले चिकित्सा विज्ञान राष्ट्रिय प्रतिष्ठान (न्याम्स) लाई वैधानिकता दिलाए। साढे दुई दशक वीर अस्पतालमा बिरामीको सेवामा बिताएका उनले २०६२ सालमा न्युरो अस्पताल खोलेका थिए। आम्दानीलाई महत्व दिँदै विदेश पलायन हुने होडबाजी नेपाली चिकित्सा क्षेत्रमा नौलो होइन। तर डा देवकोटाले देखाएको राष्ट्रप्रेम र पेसाप्रतिको समर्पण अन्य चिकित्सकमा बिरलै देखिन्छ। नेपाली ढाकाटोपीसहित दौरासुरुवाल लगाएर चीर निद्रामा रहेका देवकोटाको शवमा शुभचिन्तक, उनले निको पारेका बिरामी तथा आफन्तसाथै विभिन्न पेसाकर्मीको भीडले न्युरो अस्पतालदेखि पशुपति आर्यघाटको विद्युतीय शवदाह गृहसम्म आँसु चुहाउँदै पच्छाइरह्यो। जीवनको अन्तिम घडीमा पनि उनले मृत्युलाई सहज रूपमा अँगाले। मृत्युको अनिवार्यतालाई हाँसेरै स्विकारे। मृत्युबाट नआत्तिन शिक्षा दिँदै जीवनका अनुभूति बाँडे। संसारको जुनसुकै मुलुकमा बसेर काम गर्न सक्ने क्षमता भए पनि स्वदेशमै बसेर जीवन बिताएका डा देवकोटा स्वदेशमै केही योगदान दिनुपर्ने भन्ने सोच भएको डा रिजाल बताउँछन्। उनी भन्छन्, स्वदेशमै बसिसकेपछि आआफ्नो क्षेत्रबाट सबैले योगदान पनि दिनुपर्छ भन्ने सोच थियो। न्युरो सर्जरी विधामा उल्लेखनीय योगदान दिएर जानुभयो। जुन चीरकालसम्म स्मरणीय रहिरहनेछ।"
द्विपक्षीय सहकार्य उपलब्धिपूर्ण : नेपालचीन संयुक्त वक्तव्यको पूर्णपाठ,"नेपालचीन संयुक्त वक्तव्य १ जनवादी गणतन्त्र चीनको राज्य परिषद्का प्रधानमन्त्री ली खछियाङको निमन्त्रणामा नेपालका प्रधानमन्त्री केपी शर्मा ओली जुन १९ देखि २४ सम्म चीन भ्रमणमा हुनुहुन्छ। बेइजिङबाहेक प्रधानमन्त्री ओलीले स्वशासित क्षेत्र तिब्बतको राजधानी ल्हासाको पनि भ्रमण गर्नुहुनेछ। भ्रमण टोलीमा उहाँकी पत्नी राधिका शाक्य, गृहमन्त्री रामबहादुर थापा, परराष्ट्रमन्त्री प्रदीपकुमार ज्ञवाली, ऊर्जा, जलस्रोत तथा सिँचाइमन्त्री वर्षमान पुन, भौतिक पूर्वाधार तथा यातायातमन्त्री रघुवीर महासेठ, प्रधानमन्त्रीका प्रमुख सल्लाहकार विष्णुप्रसाद रिमालसहित सांसद, उच्च सरकारी अधिकारी, निजी क्षेत्रका प्रतिनिधि र पत्रकारहरू संलग्न हुनुहुन्छ। २ भ्रमणका क्रममा प्रधानमन्त्री ओलीले जनवादी गणतन्त्र चिनियाँ राष्ट्रपति सी जिनपिङसँग शिष्टाचार भेट र प्रधानमन्त्री ली खछियाङसँग औपचारिक भेटवार्ता गर्नुभयो। प्रधानमन्त्री ओलीले जनवादी गणतन्त्र चीनको राष्ट्रिय जनकांग्रेसको स्थायी समितिका अध्यक्ष ली झाङ्सुसँग पनि भेट गर्नुभयो। न्यानो र सौहार्दपूर्ण वातावरणमा आआफ्नो धारणा राख्दै दुई देशका नेताहरू परम्परागत सम्बन्धलाई अझ मजबुत बनाउँर्दै आपसी हितका लागि सहकार्य बढाउने समझदारीमा पुग्नुभयो। ३सन् १९५५ मा द्विपक्षीय कूटनीतिक सम्बन्ध स्थापना भएपछि सहकार्यका विविध क्षेत्रमा हासिल गरिएका उपलब्धिप्रति दुवै पक्षका नेताले सन्तोष व्यक्त गर्नुभयो। द्विपक्षीय सम्बन्ध पञ्चशीलको सिद्धान्तमा आधारित भएर स्वस्थ रूपमा विकास भएको र यसले फरक आकार र सामाजिक व्यवस्था भएका देशबीच पनि मैत्रीपूर्ण सहअस्तित्वको नमुना पेस गर्ने विश्वास व्यक्त गर्नुभयो। सन् २०१७ मा चिनियाँ कम्युनिस्ट पार्टीको उन्नाईसौं राष्ट्रिय महाधिवेशन र २०१८ मा राष्ट्रिय जनकांग्रेस तथा चिनियाँ जनराजनीतिक सल्लाहकार सम्मेलन सफलतापूर्वक सम्पन्न गरेकोमा चिनियाँ पक्षलाई नेपाली पक्षले बधाइज्ञापन गर्यो। नयाँ युगका लागि चिनियाँ विशेषतासहितको सी जिङपिङ विचारधाराको मार्गनिर्देशनमा चिनियाँ जनताले द्विशताब्दीको लक्ष्य पूरा गर्ने तथा चीनलाई समृद्ध, सबल, लोकतान्त्रिक, आधुनिक संस्कृतिसहितको सुन्दर र मेलमिलापयुक्त महान् आधुनिक समाजवादी राष्ट्रका रूपमा निर्माण गर्ने विश्वास नेपाल पक्षले व्यक्त गर्यो। युगान्तकारी राजनीतिक परिवर्तन र राजनीतिक स्थायित्व तथा आर्थिक विकासको नयाँ युग सुरु गरेकोमा नेपाल र नेपाली जनतालाई चिनियाँ पक्षले बधाइ ज्ञापन गर्यो। तीन तहको संघीय संरचनाको निर्वाचन सम्पन्न गरेर तीनै तहको सरकार गठन सम्पन्न गरेकोमा पनि चीनले खुसी व्यक्त गर्यो। प्रधानमन्त्री केपी शर्मा ओली नेतृत्वको सरकारले समृद्ध नेपाल र सुखी नेपाली को लक्ष्य पूरा गर्ने तथा नेपाली जनताका लागि राजनीतिक स्थायित्व, सामाजिक सद्भाव र आर्थिक समृद्धि हासिल गर्ने विश्वास पनि चिनियाँ पक्षले व्यक्त गर्यो। नेपालको विकास लक्ष्य पूरा गर्न आफूले सकेसम्म सहयोग गर्ने वचनबद्धता चिनियाँ पक्षले व्यक्त गर्यो। ४ दुवै पक्षले एकअर्काको स्वतन्त्रता, सार्वभौमसत्ता र भौगोलिक अखण्डताको सम्मानप्रतिको दृढ प्रतिबद्धता दोहोर्याउँदै एकअर्काको चासो र स्वार्थलाई सम्मान तथा समायोजन गर्ने पनि बताए। नेपाली पक्षले एक चीन नीतिप्रतिको प्रतिबद्धता दोहोर्याउँदै तिब्बत र ताइवानको मामिला चीनको आन्तरिक मामिला भएकाले आफ्नो भूमिमा चीनविरोधी कुनै पनि गतिविधि हुन नदिने दृढता व्यक्त गरेको छ। त्यस्तै नेपालको सामाजिक प्रणाली र विकास मार्गको स्वतन्त्र छनोट तथा आफ्नो सार्वभौमसत्ता, स्वतन्त्रता, भौगोलिक अखण्डता, राष्ट्रिय एकता र स्थिरता कायम राख्ने नेपालको प्रयासमा चिनियाँ पक्षले दृढ समर्थन दोहोर्याएको छ। ५ द्विपक्षीय सम्बन्ध विकासका लागि उच्चस्तरीय सम्पर्क महत्वपूर्ण रहेको विश्वास दुवै पक्षले व्यक्त गरे। आपसी उच्चस्तरीय भ्रमण जारी राख्न र साझा हितका लागि द्विपक्षीय तथा बहुपक्षीय अवसरमा दुवै देशका नेताबीच आपसी विचार साटासाट गर्न दुवै पक्ष सहमत भएका छन्। द्विपक्षीय परामर्श संयन्त्र तथा संयुक्त आर्थिक तथा व्यापार समिति बैठक जस्ता विद्यमान संयन्त्रहरूको पूर्ण उपयोग गर्न तथा दुवै सरकारका मन्त्रालय, विभाग, संसद र पार्टीका सबै तहबीच सहकार्य र आदानप्रदान बढाउन दुवै पक्ष सहमत भएका छन्। ६ हिमालय पार बहुआयामिक कनेक्टिभिटी सञ्जालको ढाँचामा व्यापक कनेक्टिभिटी बढाउन, बन्दरगाह, सडक, रेलमार्ग, हवाई मार्ग र सञ्चार सम्बन्ध विस्तार गर्ने गरी बेल्ट एन्ड रोड इनिसियटिभअन्तर्गतको समझदारीपत्र लागू गर्न दुवै पक्ष सहमत भए। समझदारीपत्रमा उल्लेख भएका सबै क्षेत्रमा सहकार्य बढाउन व्यावहारिक उपाय अपनाउन पनि दुवै पक्ष सहमत भए। पूर्वाधार तथा उत्पादनमूलक क्षेत्रमा चिनियाँ लगानीका लागि सहजीकरण गर्न तयार रहेको नेपालले जनायो। नेपाली पक्षले चिनियाँ लगानीकर्ताबाट थप लगानीलाई स्वागत गर्ने बताउँदै सोहीअनुसार ऐन, नियम बनाउने, अनुमति प्रक्रियालाई सहज बनाउने, जमिन, कर तथा भिसा प्रक्रियालाई सहज बनाउने र चिनियाँ लगानीकर्ताका लागि लगानी र व्यापार गर्न अनुकूल वातावरण तयार गर्ने बतायो। दुवै पक्ष झाङ्मुखासा नाका चाँडै खोल्न, जिलोङकेरुङ नाकाको अवस्था सुधार गर्न, अरनिको राजमार्ग सञ्चालन सुनिश्चित गर्न, स्याफ्रुबेंसीरसुवागढी राजमार्गको मर्मत तथा सुधार गर्न र पुलानयारी नाकाको हिल्सास्थित कर्णाली नदीमा पुल निर्माण प्रक्रिया अघि बढाउने सहमत भए। उल्लिखित पूर्वाधारहरूको निर्वाध सञ्चालनका लागि तातोपानी नाका र अरनिको राजमार्गमा नेपाली पक्षले विपद् व्यवस्थापन गर्नेछ र काठमाडौंस्याफ्रुबेंसी राजमार्गलाई सञ्चालनयोग्य हुने गरी मर्मत गर्नेछ। रेलमार्ग कनेक्टिभिटीकोे समझदारीपत्रमा हस्ताक्षर भएकोमा दुवै पक्षले खुसी व्यक्त गरे। दुवै पक्षले द्विपक्षीय सहकार्यको इतिहासमा यो महत्वपूर्ण पहल भएको उल्लेख गर्दैै यसले दुई देशबीच सीमापार कनेक्टिभिटीको नयाँ युग सुरुवात गर्ने विश्वास व्यक्त गरे। रेलमार्ग निर्माणको सहकार्यमा दुवैतर्फका सरकारी विभागबीच रहेको दीर्घकालीन सञ्चार संयन्त्रको अधिकतम प्रयोग गर्न सहमति भयो। चिनियाँ पक्ष प्राविधिक र जनशक्ति प्रशिक्षणका लागि यस्तो सहयोग गर्न सहमत भयो। दुई देशबीच भएको द्विपक्षीय हवाई सेवासम्बन्धी समझदारीका सर्तानुसार चिनियाँ र नेपाली एयरलाइन्सलाई सीधा उडान सुरु गर्न उत्प्रेरित गर्न दुवै पक्ष सहमत भए। पोखरा अन्तर्राष्ट्रिय विमानस्थललाई समयअगावै सञ्चालनमा ल्याउन निर्माणलाई तीव्रता दिन दुवै पक्षले सहकार्य गर्नेछन्। चीननेपाल सीमापार अप्टिकल फाइबरको सफल व्यावसायिक सञ्चालनप्रति सन्तुष्टि व्यक्त गर्दै दुवै पक्ष सूचना तथा सञ्चार क्षेत्रमा आपसी हितलाई ध्यान दिँदै सहकार्य बढाउन सहमत भए। यी हुन् चीनमा ओलीले गरेका १० सम्झौता चीनबाट मध्यम गतिको रेल ल्याउने सम्झाैता भवानी राणाको फर्चुनाले चीनबाट ५ अर्ब लगानी भित्र्याउँदै, समझदारीमा हस्ताक्षर चीनससँगका सम्झौता कार्यान्वयनमा तिब्बतले सघाउने उचाइतिरै उत्तर सम्बन्ध चिढिएको चीन सकारात्मक देखियो ७ मैत्रीपुल र रसुवा पुलको पुनर्निर्माणका लागि भएको सहमति, कार्गो यातायातका लागि तिब्बतमा नेपालले राजमार्ग प्रयोग गर्ने प्रोटोकल, उत्पादन क्षमतामा लगानी तथा सहकार्यसम्बन्धी समझदारी, दुवै देशका विदेश मन्त्रालयअन्तर्गत नेपालमा चीननेपालबीचका सहकार्य तथा परियोजना कार्यान्वयन तथा सहजीकरणका लागि संयन्त्र निर्माणसम्बन्धी समझदारी, ऊर्जा सहकार्यका लागि भएको समझदारी, आर्थिक तथा प्राविधिक सहकार्यका लागि भएको सहमति र जनशक्ति विकाससम्बन्धी भएको समझदारीप्रति दुवै पक्षले खुसी व्यक्त गरे। अर्थ, व्यापार, लगानी, उद्योग, पुनर्निर्माण र आपसी हितका क्षेत्रमा सहकार्य बढाउन पनि दुवै पक्ष सहमत भए। नेपालले रोजेको स्थानमा तेल भण्डार गृह निर्माणका लागि सम्भाव्यता अध्ययन गर्न पनि दुवै पक्ष सहमत भए। पेट्रोलियम पदार्थको स्रोत खोजी गर्ने सम्भाव्यता अध्ययनका लागि चीनले नेपाललाई सघाउनेछ। सम्पदा तथा स्कुलहरूको पुनर्निर्माणमा दुई पक्षबीच सहकार्य निरन्तर रहनेछ र त्यस्ता परियोजना स्थानीय विधि र व्यवस्थापनबाटै सम्पन्न गर्न नेपालले अध्ययन गर्नेछ। सीमापार ट्रान्समिसन लाइन निर्माणका लागि नेपालले चीनसँग सहयोगको अनुरोध गर्यो। यस विषयमा सम्भाव्यता अध्ययन गर्न चिनियाँ उद्यमीहरूलाई उत्प्रेरित गरिनेछ। ८ रोजगार सिर्जना गर्न, स्थानीयको जीवनस्तर सुधार गर्न र आर्थिक वृद्धि तथा विकास गर्न नेपाली पक्षले कोसी आर्थिक करिडोर, गण्डकी आर्थिक करिडोर र कर्णाली आर्थिक करिडोर गरी तीनवटा उत्तरदक्षिण आर्थिक करिडोर विकासलाई गति दिने इच्छा प्रकट गर्यो। यी करिडोरमा सहकार्यको सम्भावनाबारे अध्ययन गर्न दुवै पक्ष सहमत भए। ९ चीनमा नेपालको निर्यातलाई सहज बनाउन आवश्यक उपाय अपनाउन र उत्पादन विकास तथा कृषि उत्पादनमा प्राविधिक तथा वित्तीय सहयोग उपलब्ध गराउने विषयमा विचार गर्न चिनियाँ पक्ष सहमत भएको छ। नेपाली कृषि उत्पादन चीन निर्यात गर्न नेपालमा ल्याबरोटरी तथा क्वारेन्टाइन स्थापनाका लागि चीनले आवश्यक प्राविधिक सहयोग उपलब्ध गराउनेबारे विचार गर्नेछ। दुवै पक्ष आपसी सहमतिका आधारमा थप व्यापारिक मार्ग खोल्न र बैंकिङ प्रणालीमार्फत आर्थिक कारोबारलाई प्रोत्साहित गर्न सहमत भएका छन्। दुवै देशका लागि जितजितको परिस्थिति सिर्जना गर्ने कार्यलाई महत्व दिँदै दुवै पक्ष चीननेपाल खुला व्यापार सम्झौताका लागि संयुक्त सम्भाव्यता अध्ययनका लागि रचनात्मक रूपले सहभागी हुनेछन्। दुवै देशले हस्ताक्षर गरेको समझदारीपत्रअनुसार सीमापार आर्थिक सहकार्य केन्द्र स्थापनाका लागि केन्द्र र स्थानीय तहमा सहकार्यलाई सुदृढ बनाउन दुवै पक्ष सहमत भएका छन्। भूकम्पपछि लार्चास्थित तातोपानी सीमा निरीक्षण चौकी र टिमुरेस्थित सीमा निरीक्षण चौकी चाँडै सञ्चालन गर्ने गरी मर्मत परियोजना सम्पन्न गर्न चिनियाँ पक्ष सहमत भयो। यी परियोजना सम्पन्न गर्न नेपाली पक्षले पूर्ण सहयोग र सहकार्य गर्नेछ। आपसी समझदारीमा नेपालचीन सीमा क्षेत्रमा अन्य सुक्खा बन्दरगाह विकास गर्न दुवै पक्ष सहमत भए। यसै वर्षको नोभेम्बरमा सांघाईमा हुने पहिलो चाइना इन्टरनेसनल इम्पोर्ट एक्स्पोमा सहभागी हुने नेपालको निर्णयलाई चीनले स्वागत गर्यो। दुई देशबीच २०१६ मा हस्ताक्षर भएको पारवहन सम्झौताअनुसार पारवहन क्षेत्रमा सहकार्य गर्नेमा दुवै पक्षले जोड दिए। दुवै पक्षका सम्बन्धित अधिकारीहरू यो सम्झौता कार्यान्वयनका लागि प्रोटोकल तयार गर्न वार्ता गर्नेछन्। उत्पादन क्षमतासम्बन्धी सहकार्य, आर्थिक तथा व्यापारिक सहकार्य केन्द्र निर्माण र निर्माण सामग्री, जलस्रोत, जलविद्युत्, अर्गानिक कृषि र जडीबुटीजस्ता नेपालको स्रोत रहेका क्षेत्रहरूमा सहकार्यलाई सुदृढ बनाउने कार्यमा सहभागी हुन चिनियाँ पक्षले स्थानीय सरकार, चिनियाँ उद्यमी र सामाजिक समूहहरूलाई प्रोत्साहित गर्नेछ। दुई देशबीचको व्यापार, पर्यटन र लगानी सहजीकरण तथा प्रवद्र्धनका लागि चिनियाँ पक्षले नियमानुसार चिनियाँ बैंकहरूको शाखा नेपालमा खोल्न सहयोग गर्नेछ। यस सन्दर्भमा त्यस्ता बैंकलाई नेपाली बजार प्रवेशका लागि आवश्यक नीतिगत सहयोग गर्न नेपाली पक्ष सहमत भएको छ। नेपालको आर्थिक तथा सामाजिक विकासका लागि क्षमताले भ्याएसम्म चीन सरकारले सहयोगलाई निरन्तरता दिनेछ र आपसी समझदारीका परियोजना तथा पुनर्निर्माणका परियोजनामा नेपाललाई दिइएको अनुदान समयमै उपलब्ध गराउन चाहन्छ। चीनको सहयोगमा सञ्चालित सम्पूर्ण परियोजना कार्यान्वयन गर्न नेपाली पक्षले पूर्ण सहयोग र सहकार्य गर्नेछ। मदन भण्डारी इन्स्टिच्युट अफ साइन्स एन्ड टेक्नोलोजी स्थापनाको सम्भाव्यता अध्ययन गर्न दुवै पक्ष सहमत भएका छन्। सडक, रेल, जलविद्युत्, ट्रान्समिसन लाइन र नेपालले प्रस्ताव गरेको परियोजनाहरूको वित्तीय मोडालिटीबारे छलफल गर्न दुवै पक्ष सहमत भए। १० दुवै पक्ष कानुन नियामक निकायबीच सूचना आदानप्रदान, क्षमता अभिवृद्धि र तालिमका विषयमा गरिने सहकार्यलाई सुदृढ बनाउन सहमत भएका छन्। आपराधिक मामिलामा आपसी कानुनी सहयोगसम्बन्धी सन्धि र सुपुर्दगी सन्धिबारे छलफल गर्न, सीमा क्षेत्रमा प्रशासनिक सहकार्य बढाउन र अवैध सीमापार तथा सीमापार अपराधविरुद्ध लड्न सहकार्य गर्न दुवै पक्ष सहमत भएका छन्। तालिम, प्रकोपमा राहत तथा न्यूनीकरण र क्षमता अभिवृद्धिका लागि नागरिक तथा सुरक्षा अधिकारीहरूको भ्रमण बढाउन दुवै पक्ष सहमत भएका छन्। सीमा सुरक्षा तथा व्यवस्थापानमा सहकार्य बढाउन र सीमा व्यवस्थापन प्रणाली सम्झौताबारे छलफल गर्न दुवै पक्ष सहमत भएका छन्। ११ छेङ्दुमा महावाणिज्य दूतावास स्थापना गर्ने नेपाल सरकारको प्रस्तावमा गम्भीर अध्ययन गर्न चिनियाँ पक्ष सहमत भएको छ। १२ दुवै पक्ष शिक्षा, संस्कृति, पर्यटन, मिडिया, थिंक ट्यांक, युवा तथा जनस्तरको सम्बन्धमा आपसी आदानप्रदान र सहकार्य बढाउन सहमत भए। दुई देशका सहरहरूबीच भगिनी सम्बन्ध स्थापना कार्यलाई प्रोत्साहित गर्न दुवै पक्ष सहमत भएका छन्। तिब्बत स्वशासित क्षेत्र, सिचुवान, युनान र चिङहाइ तथा अन्य प्रान्तहरूलाई व्यापार, पर्यटन, लगानीलगायतका क्षेत्रमा नेपालसँग सहकार्य विस्तारका लागि प्रोत्साहित गर्न चिनियाँ पक्ष सहमत भएको छ। यस वर्षको चाइना इन्टरनेसनल ट्राभल मार्टमा नेपालको सहभागिताको चीनले स्वागत गर्यो। चिनियाँ मिडिया तथा ट्राभल एजेन्सीका प्रतिनिधिमण्डलको नेपाल भ्रमणको व्यवस्था मिलाउन तथा नेपाल भ्रमण वर्ष २०२० लाई मध्यनजर गरेर चीनमा नेपाललाई प्रवद्र्धन गर्न पनि चीनले सहयोग गर्नेछ। नेपालको पर्यटन प्रवद्र्धन गर्ने हेतुले नेपाली पर्यटन क्षेत्रमा संलग्नहरूलाई चिनियाँ भाषाको तालिम दिने कार्यलाई निरन्तरता दिन चिनियाँ पक्ष सहमत भएको छ। जनशक्ति विकासका लागि नेपाललाई वार्षिक चार सय तालिम तथा थप सरकारी छात्रवृत्ति उपलब्ध गराउन पनि चिनियाँ पक्ष सहमत भएको छ। २०१४ मा नेपालको शिक्षा मन्त्रालय र नेपालस्थित चिनियाँ दूतावासबीच भएको समझदारीअनुसार नेपालमा स्वयंसेवक चिनियाँ भाषाको स्वयंसेवक शिक्षण कार्यमा सहजीकरण गर्ने प्रतिबद्धता नेपालले दोहोर्याएको छ। चीनले आठौं चीन महोत्सव र तेस्रो काठमाडौं सांस्कृतिक फोरम नेपालमा आयोजना गर्नेछ। चीननेपाल सांस्कृतिक आदानप्रदान र सहकार्यलाई प्रवद्र्धन गर्न चीनले चाइनिज कल्चरल सेन्टर र कन्फ्युसियस इन्स्टिच्युटलाई प्रोत्साहित गर्नेछ। नेपाल सरकार र नेपाली जनताको तर्फबाट चीन सरकार र चिनियाँ जनतालाई मित्रताको चिनोस्वरूप दुई जोडी एकसिंगे गैंडा प्रदान गरेकोमा चिनियाँ पक्षले सराहना गरेको छ। १३ दुवै पक्ष संयुक्त राष्ट्रसंघ तथा अन्य बहुपक्षीय मञ्चहरूमा सहकार्यलाई सुदृढ बनाउन, विकासशील, अतिकम विकसित र खासगरी भूपरिवेष्ठित विकासशील देशहरूको साझा हितको रक्षा गर्न सहमत भएका छन्। सांघाई कोअपरेसन अर्गनाइजेसन (एसिओ) मा नेपालले पर्यवेक्षकको हैसियत प्राप्त गर्ने विषयलाई महत्व दिँदै चिनियाँ पक्षले अन्य सदस्य राष्ट्रसँग सहमतिका आधारमा यसबारे विचार गर्नेछ। क्षेत्रीय सहकार्यको प्रक्रियामा सहभागी हुन दुवै पक्ष एकअर्कालाई सहयोग गर्नेबारे सकारात्मक बन्दै एससीओ, सार्कसहितका क्षेत्री संगठन तथा संयन्त्रमा सहकार्य र समन्वय गर्न सहमत भएका छन्। दुवै पक्षले विश्व व्यापार संगठनअन्तर्गत नियममा आधारित बहुपक्षीय व्यापारप्रति दृढ प्रतिबद्धता व्यक्त गरे। दुवै पक्षले एलडीसी र एलएलडीसीलाई प्राथमिकता दिँदै सबैको हित हुने अझ खुला, समावेशी र सन्तुलित आर्थिक विश्वव्यापीकरणको प्रतिबद्धता गरे। १४ प्रधानमन्त्री ओलीको भ्रमण फलदायी भएकोमा दुवै पक्षले सन्तुष्टि व्यक्त गरे। चीननेपाल मैत्रीपूर्ण सहकार्य र साझेदारीमा यो भ्रमण महत्वपूर्ण भएकोमा दुवै पक्ष सहमत भए। चिनियाँ सरकार र जनताले दिएको न्यानो स्वागतको प्रधानमन्त्री ओलीले सराहना गर्नुभयो र चिनियाँ नेताहरूलाई यही वर्षभित्र नेपाल भ्रमणको निमन्त्रणा दिनुभयो। चिनियाँ नेताहरूले निमन्त्रणाका लागि धन्यवादज्ञापन गर्दै दुवै पक्ष सुविधाजनक मितिमा भ्रमण गर्न सहमत भए। भ्रमण मिति कूटनीतिक माध्यमबाट तय हुनेछ। बेइजिङ २१ जुन २०१८ (२०७५ असार ७ गते) (नेपाल र जनवादी गणतन्त्र चीनद्वारा जारी संयुक्त वक्तव्यको अनौपचारिक अनुवाद।)"
"पहिलो हाफमा गोल वर्षा : बेल्जियम ३, ट्युनिसिया १","मस्को : रुस विश्वकप अन्तर्गत शनिबार भएको बेल्जियम र ट्युनिसियाको खेल रोचक बनेको छ। पहिलो हाफमा चार गोल भइसकेको छ। समूह जीको बेल्जियमले ३ गोल गर्दा ट्युनिसियाले १ गोल गरेको छ। खेल सुरु भएको ६ मिनेटबाट गोलको खाता खुलेको हो। पहिलो गोल पेनाल्टीबाट बेल्जियमका इजन हजार्डले गरे। दोस्रो गोल १६ मिनेटमै बेल्जियमका लुकाकुले गरे। तेस्रो गोल भने ट्युनिसियाका लागि १८ औँ मिनेटमा डिलान ब्रोनले गरे भने चौथो गोल बेल्जियमै लुकाकुले पहिलो हाफको थपिएको चौथो मिनेटमा गरेका हुन्। शनिबारको खेलमा जित निकाले बेल्जियम अन्तिम १६ मा पुग्ने छ। उसले पहिलो खेलमा पानामालाई ३० ले पराजित गरेको थियो। ट्युनिसिया भने पहिलो खेलमा इंग्ल्याण्डसँग २१ ले पराजित भएको थियो। विश्वकप रोचक खेल, १८ मिनेटमा तीन गोल : बेल्जियम२, ट्युनिसिया१"
लुकाकु र हाडाजले दुईदुई गोल गर्दा बेल्जियम ५२ ले विजयी,मस्को : इडन हाजाड र रोमेलु लुकाकु चम्किएपछि बेल्जियमले रुस विश्वकपमा गोलको वर्षा नै गरेको छ। समूह जी अन्तर्गत शनिबार बेलुका भएको खेलमा बेल्जियमले ट्युनिसियालाई ५२ गोलले हरायो। बेल्जियमको यो लगातार दोस्रो जित हो। समूहको पहिलो खेलमा नव प्रवेशी पानामालाई ३० गोलले हराएको बेल्जिमयले अघिल्लो चरणमा पुग्ने बलियो आधार खडा गरेको छ। खेलभर एकपक्षीय प्रर्दशन गरेको बेल्जिमयले छैटौं मिनेटमा पेनाल्टीमार्फत् खाता खोलेको थियो। बेल्जियमका लागि इडन हाजाड र रोमेलु लुकाकुले दुईदुई गोल गरे। अर्को गोल मिची बात्सुआईले थपे। छैटौं मिनेटमा पाएको पेनाल्टीलाई हाजाडले सही सदुपयोग गर्दै टोलीको उत्साह बढाएका थिए। ट्युनिसियाका सायम बेनले हाजाडलाई फल हानेपछि बेल्जियमले पेनाल्टीको मौका पाएको थियो। टोलीका लागि दुई गोल गरेका हाजाडले अर्को गोल ५१ औं मिनेटमा गरे। त्यसअघि लुकाकुले १६ औं र ४५ ओं मिनेटमा गोल गरेका थिए। लुकाकु जारी विश्वकपमा सर्वाधिक गोल गर्ने खेलाडीको सूचीमा पुगेका छन्। चार गोल गरिसकेका लुकाकुल पोर्चुगलका क्रिस्टियानो रोनाल्डोसँगै शीर्ष स्थानमा छन्। बेल्जियमको लय र लुकाकुको यही गति कायम रहे लुकाकु रुस विश्वकपमा गोल्डन बुटको प्रवल दाबेदार बन्ने देखिएको छ। खेलभर दर्जन संख्यामा पोस्ट् प्रहारको अवसर बनाएको बेल्जिमयमका लागि मिचीले दोस्रो हाफको इन्जुरी समयमा पाँचौं गोल गर्दै टोलीको जित शानदार बनाए। यसैगरी ट्युनिसियाका लागि डाइलान ब्रोनले १८औं मिनेटमा गोलगर्दै टोलीलाई खेलमा फर्काउने प्रयास गरेका थिए। त्यसपछि लगातार दबाब झेलेको ट्युनिसियाले दोस्रो हाफको इन्जुरी समयमा दोस्रो सान्त्वना गोल फर्काएको थियो। उसका लागि वाहबी खाजरीले दोस्रो गोल गरे। जितसँगै ६ अंक बनाएको बेल्जियम समूहको शीर्ष स्थानमा छ। तीन अंक बनाएको इङ्ल्यान्ड दोस्रो स्थानमा छ। ट्युनिसिया र पानामाले खाता खोल्न सकेका छैनन्। बलियो लयमा देखिएको बेल्जिमयको १३ औं विश्वकप सहभागिता हो। सन् १९३० मा पहिलो विश्वकपमै सहभागिता जनाएको बेल्जियम सन् १९८६ मा चौथो भएको थियो भने सन् २०१४ मा क्वार्टरफाइनलसम्म पुगेको थियो।
पहिलो हाफ: दक्षिण कोरियामाथि मेक्सिकोले गर्यो पेनाल्टी गोल,मस्को : दक्षिण कोरियामाथि मेक्सिकोले पेनाल्टी गोल गरेको छ । समूह एफ अन्तर्गत शनिबार राति भएको दोस्रो खेलको २६ औं मिनेटमा मेक्सिकेको लागि कार्लोस भेलाले पेनाल्टी गोल गरेका हुन् । दक्षिण कोरियाका खेलाडीलाई फल गरेपछि रेफ्रीले पेनाल्टी दिएका हुन् । पहिलो हाफमा मेक्सिको र दक्षिण कोरियाको खेल १० मा टुंगिएको छ । मेक्सिकोले पहिलो खेलमा जर्मनीलाई पराजित गरेको थियो भने कोरिया स्वीडेनसँग पराजित भएको थियो ।
एसियाली राष्ट्र कोरियालाई पेनाल्टी घातक: मेक्सिको २१ ले विजयी,मस्को : खेल सुरु भएको पहिलो मिनेट देखि नै विपक्षी पोस्ट्मा आक्रमण बुनेको मेक्सिकोले एसियाली प्रतिद्वन्द्वी दक्षिण कोरियालाई २१ गोलले पराजित गरेको छ। समूह एफ अन्तर्गत शनिबार राति भएको खेलमा दक्षिण कोरिया मेक्सिकोसँग पराजित भएको हो। पहिलो हाफको २४औं मिनेटमा कोरियाका हुयोन सो जाङले डीबक्सभित्र फल खेलेपछि रेफ्रीले मेक्सिकोलाई पेनाल्टी प्रहारको अवसर दिए। कार्लोस भेलाले पेनाल्टीमा गोल गर्दै मेक्सिकोलाई सुरुवाती अग्रता दिलाए। पहिलो हाफमा १० गोलले पछि परेको दक्षिण कोरियाले आक्रामक खेल खेल खेल्यो। लगातार विपक्षी पोस्ट्मा प्रहार गरेको कोरिया फिनिसिङमा कमजोर देखिँदा दोस्रो हाफको ६६औं मिनेटमा मेक्सिकोले अग्रता दोब्बर बनायो। हार्भिङ लोजानोले उपलब्ध गराएको सुन्दर पासमा गोल गर्दै जाभियर हर्नान्डेजले मेक्सिकोलाई २० को अवस्थामा पुयाए। त्यसपछि ९० मिनेटसम्म कतैबाट गोल हुन सकेन। थपिएको समयको तेस्रो मिनेटमा कोरियाका लागि मिन सुनले उत्कृष्ट गोल गरे। दक्षिण कोरियाले रुस विश्वकपको आफ्नो पहिलो खेलमा स्विडेनसँग १० गोलले पराजित भएको थियो। भिडियो असिस्टेन्स रेफ्री (भीएआर)को सहायतामा पाएको पेनाल्टीलाई सदुपयोग गर्दै स्विडेनले दक्षिण कोरियालाई स्तब्ध बनाएको थियो। सन् २००२ मा आफ्नै देशमा भएको विश्वकपमा चौथो भएको दक्षिण कोरिया त्यसपछिका संस्करणमा दोस्रो चरणभन्दा अगाडि बढ्न सकेको छैन। सन् २०१० को विश्वकपमा पनि दक्षिण कोरिया दोस्रो चरणसम्म पुगेको थियो।
"विश्वकप रोचक खेल, १८ मिनेटमा तीन गोल : बेल्जियम२, ट्युनिसिया१",मस्को : रुस विश्वकप अन्तर्गत शनिबार भएको पहिलो खेलमा खेलको सुरुमै गोलको वर्षा नै भएको छ। १८ मिनेट खेल्दा बेल्जियम र ट्युनिसियाले तीन गोल गरिसकेका छन्। समूह जीको बेल्जियमले २ गोल गर्दा ट्युनिसियाले १ गोल गरेको हो। खेलको ६ औँ मिनेटबाट गोलको खाता खुलेको हो। पहिलो गोल पेनाल्टीबाट बेल्जियमका इजन हजार्डले गरे। दोस्रो गोल १६ मिनेटमै बेल्जियमका लुकाकुले गरे। तेस्रो गोल भने ट्युनिसियाका लागि १८ औँ मिनेटमा डिलान ब्रोनले गरेका हुन्। शनिबारको खेलमा जित निकाले बेल्जियम अन्तिम १६ मा पुग्ने छ । उसले पहिलो खेलमा पानामालाई ३० ले पराजित गरेको थियो । ट्युनिसिया भने पहिलो खेलमा इंग्ल्याण्डसँग २१ ले पराजित भएको थियो ।
नेपालगञ्जमा साइकल दौड,"नेपालगञ्ज : नेपालगञ्जमा प्रथम मेयर कप साइकल दौड प्रतियोगिता २०७५ भव्य रूपमा सम्पन्न भएको छ । उपमहानगरपालिकाको आयोजना र नेपालगन्ज साइक्लिङ्ग क्लब बाँकेको संयोजनमा भएको प्रतियोगितामा १७५ जनाले सहभागिता जनाएका छ्न् । प्रतियोगिताको ३७ किमी दुरीको माउन्टेन बाइक प्रतिस्पर्धामा बिमलेशकुमार यादव प्रथम भएका छन् भने सन्जय सोनकर दोश्रो र दिपक मल्ल तेस्रो भए । उक्त दौड प्रतियोगितामा महिला २ मात्र सहभागिता रहेकोमा साया थापाले मात्र ३७ किमीको दुरी पार गरेकी छन् । अप्रतियोगी मोटिभेसनल साइक्लिस्ट भरत शाहले प्रथम भएका प्रतियोगी भन्दा २ मिनेटअघि ३७ किमिको पारे गरेका थिए । २० किमी दुरीको महिलातर्फको प्रतियोगितामा पार्वती सार्की प्रथम, टीका खड्का द्धितिय, ममता गुप्ता तृतिय भएका छन् भने पुरुषतर्फ मनोजकुमार धोबी प्रथम, जंगबहादुर थारु द्धितिय र सतिस थारु तृतिय भएका छन् । अपांगको ट्राइसाइकल प्रतियोगिताको ६ किमी दुरीको प्रतिस्पर्धामा यमबहादुर खत्री प्रथम , तेजबहादुर राना द्धितिय र चन्द्रबहादुर कामी तृतिय भएका छन् । प्रतियोगिताको उद्घाटन नेपालगञ्ज महानगरपालिका मेयर डाधवलशम्शेर राणा, बाँकेका प्रजिअ रमेश केसी, उपमेयर उमा थापा, सशस्त्र प्रहरी बलका प्रहरी उपरीक्षकद्वय फणिन्द्रराज पौडेल, शैलेन्द्र भण्डारी, नेपालगञ्ज साइक्लिङ्ग क्लबका अध्यक्ष केशर आले लगायतले गरेका थिए ।"
कर्णालीका हिमचितुवा' धावक रोकाया गम्भीर विरामी,"जुम्ला : कर्णालीको 'हिमचितुवा'को रुपमा प्रख्यात विश्व किर्तिमानी एथलेटिक्स धावक हरिबहादुर रोकाया गम्भीर विरामी परेका छन् । हाल न्यूरो अस्पताल बाँसबारीको आइसीयूमा राखेर उनको उपचार भइरहेको छ । एक्कासी शरीर नचल्दा धावक रोकाया हिडडुल गर्न नसक्ने अवस्थामा छन् । गत शनिबारदेखि उनको हातखुट्टा चल्न छाडेको छ । कर्णाली स्पोर्ट क्लब जुम्लाका अध्यक्ष सरोज शाहीका अनुसार शरीर नचल्दा धावक रोकायालाई समस्या भएपछि कर्णाली स्वास्थ्य विज्ञान प्रतिष्ठान शिक्षण अस्पताल जुम्लाबाट काठमाडाैं पठाइएको जानकारी दिए । प्रतिष्ठानका डा नविन थापाले रोकायको खानपानको सन्तुलन नमिल्दा रोगसँग लड्न सक्ने क्षमता कमजोर भएपछि स्नायु प्रर्णालीमा समस्या आएको बताए । उनले भने,निमोनिया, डायरीया भएको खण्डमा नसा हानेर समस्या हुन्छ । त्यो समस्या उनका देखिएको हो । धावक रोकायाले जुम्लाको सिमाचौरमा दुई दर्जन बढी खेलाडीलाई एथलेटिक्स प्रशिक्षण दिदै आएका थिए । उनले उत्पादन गरेका आधा दर्जन बढी धावकले राष्ट्रिय तथा अन्तराष्ट्रियस्तरका खेलमा भाग लिइसकेका छन् । उनले खेलाडीलाई प्रशिक्षण दिनका लागि हिमपात, घामपानी नभनेरै निरन्तर लागिपरेका छन ।"
जर्मनीसँग जितको विकल्प छैन,मस्को : रुस विश्वकपको पहिलो चरणको खेलमा अप्रत्याशित नतिजा बेहोर्ने ठूला टोलीमध्ये साबिक विजेता जर्मनी पनि एक हो । जर्मनी आफ्नो पहिलो खेलमै मेक्सिकोसँग १० गोलले पराजित हुन पुग्यो । तुलनात्मक रूपमा कमजोर मानिएको टोलीसँग पहिलो खेलमै हारेपछि उपाधि रक्षा गर्ने योजना बनाएको जर्मनीको प्रिक्वार्टरफाइनल चरणमा प्रवेशको सम्भावना पनि अफ्ट्यारोमा परेको छ । प्रिक्वार्टरफाइनल चरणको सम्भावनालाई जीवित राख्न अब जर्मनीका लागि समूह एफमा बाँकी रहेको आफ्नो दुईमध्ये दुवै खेलमा जितको विकल्प छैन । त्यो जित हात पार्न जर्मनीले मेक्सिकोविरुद्ध गरेको जस्तै प्रदर्शनले भने सम्भव पनि छैन । त्यसैले शनिबार राति स्विडेनसँग प्रतिस्पर्धा गर्दा प्रतियोगिताको नकआउट चरणको प्रवेश र उपाधि रक्षाको सम्भावना जीवितै राख्न जर्मनीलाई सुधारिएको प्रदर्शनसहित जित अत्यावश्यक छ । स्विडेनविरुद्धको पराजयले जर्मनीको उपाधि रक्षाको बाटो समूहगत चरणमै रोकिने पक्का छ । समूह एफमा स्विडेन र मेक्सिको दुवैको तीनतीन अंक छ । मेक्सिकोले जर्मनीसँग तीन अंक खोस्दा स्विडेनले एसियाली टोली दक्षिण कोरियालाई पराजित गरेको थियो । त्यसैले जर्मनीलाई स्विडेनविरुद्ध बराबरीको नतिजासमेत अघिल्लो चरण प्रवेशका लागि अपर्याप्त हुन सक्छ । क्षमतावान् युवा खेलाडी लिएर उपाधि रक्षा गर्ने उद्देश्यसहित रुस आइपुगेको जर्मनीले पहिलो खेलमा आफ्नो स्तरको प्रदर्शनसमेत गर्न सकेन । जर्मन रक्षकहरू मेक्सिकोका स्ट्राइकरका अगाडि असफल देखिए । जर्मनीका स्ट्राइकरसमेत मध्यअमेरिकी टोलीको रक्षापंक्ति तोड्न असफल देखिए । स्विडेनविरुद्ध यो प्रदर्शनमा सुधार नल्याउने हो भने जर्मनी यस पटक चार वर्ष अघि स्पेनले बेहोरेकै जस्तो अवस्थाबाट गुज्रने निश्चित छ । सन् २०१० मा उपाधि जितेको स्पेन सन् २०१४ मा भने समूहगत चरणबाटै बाहिरिएको थियो । यी दुई टोलीले विगतमा एकअर्काविरुद्ध भएको खेलमा हात पारेको नतिजालाई विश्वास गर्ने हो यस पटक पनि जर्मनी बलियो देखिएको छ । जर्मनी स्विडेनविरुद्ध भएको पछिल्लो ११ खेलमा अपराजित छ । ११ मध्ये ६ खेलमा जर्मनी विजयी बनेको छ । स्विडेनले जर्मनीलाई पछिल्लो ४० वर्षयता हराउन सकेको छैन । सन् १९७८ मा भएको एक मैत्रीपूर्ण खेलमा ३१ गोलको जित हात पारेपछि स्विडेन जर्मनीविरुद्ध जितविहीन छ । विश्वकपको छनोट र अन्तिम चरणको प्रतिस्पर्धामा समेत स्विडेनविरुद्ध जर्मनी बलियो देखिएको छ । छनोट र अन्तिम चरणको खेल गरी विश्वकप फुटबलमा स्विडेनविरुद्ध अहिलेसम्म १० पटक प्रतिस्पर्धा गर्दा जर्मनी सात खेलमा विजयी भएको छ । मात्र एक खेल गुमाएको जर्मनीले दुई खेल बराबरी खेलेको छ । त्यसैले जर्मनीले आफ्नो त्यही लयलाई पछ्याउन सकेको अवस्थामा रुस विश्वकपमा प्रिक्वार्टरफाइनल चरणको प्रवेश र उपाधि रक्षाको अभियानलाई अझै पनि सफल बनाउन सक्नेछ । विगतमा दुई टोली कुल खेल : ३६ जर्मनी विजयी : १५ स्विडेन विजयी : १३ बराबरी : ८ प्रभाव पार्न सक्ने खेलाडी थोमस मुल्लर (जर्मनी) मिडफिल्डर थोमस मुल्लर जर्मनीका महत्वपुर्ण सदस्य हुन् । पछिल्लो केही वर्षयता उनी टोलीका नियमित सदस्य रहँदै आएका छन् । मैदानमा प्रशिक्षकको चाहना अनुसार मुख्य स्ट्राइकरभन्दा ठिक पछाडि वा मिडफिल्डको दाँयातर्फ प्रभावकारी देखिने मुल्लर टोलीका लागि कुनै पनि समय गोल निकाल्न सक्ने क्षमता भएका खेलाडी हुन् । उनी मैदानमा रहुन्जेल विपक्षी टोलीले कुनै पनि बेला गोल ब्यहोर्न सक्ने सम्भावना रहन्छ । जर्मनीको राष्ट्रिय टोलीबाट लगातार तेस्रो विश्वकप खेलिरहेका मुल्लर अहिले पनि टोलीका महत्वपुर्ण खेलाडी हुन् । आफ्नो पहिलो विश्वकप सहभागिताबाटै अन्तर्राष्ट्रिय फुटबलमा आफुलाई सशक्त रुपमा प्रस्तुत गरेका मुल्लर जर्मन राष्ट्रिय टोलीबाट विश्वकप उपाधि उचाल्ने भाग्यमानी खेलाडी पनि हुन् । जर्मनीले सन् २०१४ मा ब्राजिलमा भएको विश्वकपको उपाधि जित्दा उनी टोलीका महत्वपुर्ण खेलाडी थिए । त्यसबेला उनले टोलीलाई उपाधि दिलाउन पाँच गोल गरेका थिए । सन् २०१० मा दक्षिण अफ्रिकामा भएको विश्वकपमा समेत टोलीका लागि पाँच गोल गरेका मुल्लरले त्यसबेला गोल्डेन बुट पाउनुका साथै प्रतियोगिताकै सर्वोत्कृष्ट युवा खेलाडी समेत घोषित भएका थिए । अघिल्लो दुई विश्वकपमा गतिलो प्रदर्शन गरेका मुल्लरले तेस्रो विश्वकपको सहभागीताको रुपमा रुसमा पनि त्यस्तै प्रदर्शन गर्ने अपेक्षा गरिएको छ । पहिलो खेलमा मेक्सिकोसँग १० गोलले पराजित हुँदा कमजोर देखिएको जर्मनीलाई फेरि जितको लयमा फर्काउँदै उपाधि रक्षाको बाटोतर्फ डोर्याउने जिम्मेवारी उनै मुल्लरमाथि रहेको छ । १० वर्षको उमेरबाटै घरेलु टोली बायर्न म्युनिखबाट ब्यवसायीक फुटबल खेल्न थालेका मुल्लर कम उमेरमै टोलीमा चम्किएका खेलाडी पनि हुन् । सन् २०१० यता राष्ट्रिय टोलीबाट खेल्दै आएका २८ वर्षीय मुल्लरले ९२ खेलबाट ३८ गोलसमेत गरेका छन् ।
विश्वकप : सर्बियामाथि स्विट्जरल्याण्डको संघर्षपूर्ण जित,काठमाडौं फिफा विश्वकको समूह ई अन्तरगत शुक्रबार राति भएको सर्बिया र स्विट्जरल्याण्डबीचको खेलमा स्विट्जरल्याण्ड विजयी भएको छ । अघिल्लो खेलमा ब्राजिलसँग ११ को बराबरी खेलेको स्विट्जरल्याण्डले सर्बियामाथि २१ को जित हात पार्दै अन्तिम १६ को सम्भावना बलियो बनाएको छ । खेलमा अग्रता भने सर्बियाले बनाएको थियो ५ मिनेटमै अलेक्जेण्डर मित्रोभिचले गोल गरी सर्बियालाई १० को अग्रता दिलाएका थिए । पहिलो हाफमा १० ले पछि परेको स्विट्जरल्याण्डका लागि ५२ औं मिनेटमा मिडफिल्डर ग्रानि शाकाले गोल गरी खेल बराबरीमा पुयाए । ९० औं मिनेटमा जेर्डन शाकीरीले गोल गर्दा स्विट्जरल्याण्डको जितको हकदार बन्यो । जितसँगै ४ अंकप्राप्त गरी स्विट्जरल्याण्ड समूह ई को दोस्रो स्थानमा रहेको छ । शुक्रबार नै कोस्टारिकामाथि २० को जित निकालेको ब्राजिल गोलअन्तरका आधारमा शीर्ष स्थानमा छ ।
देवराज र निलिमा सेमिफाइनलमा,"काठमाडाैं : देशकै बृहत् अन्नपूर्ण कर्पोरेट ब्याडमिन्टन प्रतियोगिताको प्रदेश ७ स्तरीय छनोट प्रतियोगिता शुक्रबारदेखि धनगढीमा सुरु भएको छ। प्रतियोगिताको प्रदेश ७ का प्रदेश प्रमुख मोहनराज मल्लले उद्घाटन गरे। प्रदेश ७ का प्रमुख मल्लले स्वास्थ्य र राष्ट्रका लागि खेलकुद महत्वपूर्ण भएकाले राज्यले विशेष ध्यान दिनुपर्नेमा जोड दिए। शुक्रबार विभिन्न ४८ खेल भएका छन्। प्रतियोगिताका प्रमुख रेफ्री उदय अर्यालका अनुसार पहिलो दिन सबै विधाका पहिलो र दोस्रो चरणका खेल सम्पन्न भएका छन्। यु१९ पुरुष एकलको सेमिफाइनल समीकरण पूरा भएको छ। शुक्रबार भएको खेलमा कैलालीका देवराज रानाले कञ्चनपुरका सौरभ बमलाई पराजित गर्दै अन्तिम चारमा स्थान बनाए। उनले क्वार्टरफाइनलमा २१७, २१९ को जित निकाले। यस्तै कञ्चनपुरका प्रकाश चन्दलाई २११३, २११५ को अन्तरमा पराजित गर्दै जेबी साउदले सेमिफाइनलको यात्रा तय गरे। अर्को खेललमा कैलालीका योगेश खड्काले आफ्नै जिल्लाका रोशन साउदलाई २१ को सेटमा पराजित गरे। यसैगरी कैलालीका अमृत चौधरीले पनि सेमिफाइनलमा स्थान बनाउन सफल भए। उनले कञ्चनपुरका विवेक चौधरीलाई २११०, २१८ को सेटमा पराजित गरे। पुरुष डबल्समा शुक्रबार भएका १८ खेलमा आठ जोडीले क्वार्टरफाइनलमा स्थान बनाए। कैलालीका शैलेन्द्र श्रेष्ठ र राजेन्द्रबहादुर बम, कञ्चनपुरका सुनिल ओझा र नन्दराम भट्ट, कैलालीका केशव बडुवाल र हिक्मत गुरुङ, कैलालीकै बच्चु चौधरी र श्याम चौधरी, कञ्चनपुरका रामचन्द्र रेग्मी र आकाश डगौरा, कैलालीकै सुरेन्द्र कार्की र प्रकाश चन्द, कैलालीकै थानेश्वर बोहोरा र सुरेन्द्र भट्ट तथा कैलालीकै सुरेश बम र केशव भट्टको जोडी क्वार्टरफाइनल पुगे। यु१९ महिला एकलमा कञ्चनपुरकी निलिमा महराले कैलालीकी मोयोमा तामाङलाई २१११, २११२ ले पराजित गर्दै सेमिफाइनलमा स्थान बनाइन्। अर्को खेलमा कैलालीकी प्रिसा शर्माले विमला ओझालाई हराउँदै सेमिफाइनलमा स्थान बनाइन्। कैलालीकै एलिना तिरुवाले हेमा ऐरलाई २१११, २१४ को सेटमा पराजित गर्दा कञ्चनपुरकी विष्णा विष्टले कैलालीकी प्रियान्सी बमलाई २११४, २११४ को सेटमा पराजित गर्दै सेमिफाइनलमा स्थान बनाइन्।"
