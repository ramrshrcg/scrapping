शीर्षक,विवरण
कांग्रेस र तरुणहरूको दायित्व,"नेपालका हरेक परिवर्तनमा तरुणको भूमिका अग्रणी र निर्णायक छ। हिजोको प्रतिबन्धित कालमा प्रजातन्त्रको पुनर्स्थापनाका लागि लडेको तरुण दलको भूमिका अहिले फेरिएको छ। तरुण दल एकातिर प्राप्त लोकतान्त्रिक गणतन्त्रको स्थायित्वका लागि संघर्षरत हुनुपर्ने अवस्था त छँदैछ, अर्कोतिर ५२ प्रतिशतको जनमतको दम्भ देखाएर गठित सरकारले लिने हरेक जनविरोधी कदमको सशक्त प्रतिरोध गर्नुपर्ने अवस्था छ। तरुण युवा र विद्यार्थीको ऐतिहासिक दायित्व पनि यही हो। नेपाली कांग्रेसले लोकतन्त्र र शान्तिको बाटोमा जबर्जस्ती हिँडाएका राजनीतिक दल स्वयं लोकतन्त्रकै जरा काट्न तल्लीन र अग्रसर छन्। आज, झट्ट हेर्दा लोकतन्त्र सहीसलामत देखिए पनि साम्यवादी सपना बाँड्न उद्यत् सरकारका कामकारबाही हेर्दा सरकार अधिनायकवादतर्फ उन्मुख देखिन्छ। सम्मानित न्यायालयसमेतलाई अपुरो राख्ने, सरकारको नीति कार्यक्रममै प्रेसलाई मर्यादित बनाइने भन्ने जस्ता शब्द उल्लेख गर्ने, कर्मचारीको ट्रेड युनियनको विश्वव्यापी संगठित हुने अधिकार खण्डित गर्न खोज्ने, विभिन्न संगठनमा आबद्ध नागरिकलाई मनोवैज्ञानिक रूपमा प्रभाव पार्दै राजनीतिक तवरमा विचलित गराउने उद्देश्यले नियन्त्रणमा लिनेजस्ता काम प्रारम्भ भइसकेका छन्। यसबाट स्पष्ट हुन्छ, नेपाल कम्युनिस्ट पार्टी अन्डरलाइन को सरकारले कांग्रेसलाई प्रतिपक्षभन्दा पनि दुस्मन ठान्न खोजेको देखिन्छ। त्यसैले लोकतन्त्रको भविष्य सुरक्षित गराउन पनि तरुण दलको भूमिका बढेको छ। तरुण दल, अन्य दलबाट उत्पन्न हुने लोकतन्त्रमाथिको खतरासामु खबरदारी मात्र गरेर बसेको छैन, गुट निर्माण गरेर आफूभित्रबाट आफैंलाई कमजोर सावित गर्दै अघि बढिरहेको मातृ पार्टीका नेतालाई पनि खबरदारी गर्न चाहन्छ। यही नेतृत्व, यही सोच, यही कार्यक्रम र यही संगठनबाट सम्भावित अधिनायकवाद परास्त गर्न कठिन छ। तसर्थ नेतृत्व स्वयं आफैं गुट निर्माणमा उद्यत् बन्छ भने नेतृत्व स्वयं सच्चाउन तरुण दल एकपटक आफैंभित्रको गुटको पोस्टमार्टम गर्न संगठित हुनुपर्ने आवश्यकता उत्तिकै छ। नेपालमा स्थापित विश्वकै कान्छो गणतन्त्रको स्थायित्वका विषयमा कांग्रेसलाई जति चिन्ता छ बयलगाडा चढेर अमेरिका पुगिन्न भन्ने महान् गणतन्त्रवादी बनेर सत्ता चलाइरहेकालाई त्यति चिन्ता भएको देखिँदैन। आफैंलाई विश्वास नभएको गणतन्त्रलाई कसरी सार्थक बनाउलान् बयलगाढाहरूले ? त्यसो त कांग्रेस पनि आफ्नो स्थापनाको सात दशक लामो इतिहासमै अत्यन्तै कठिन मोडमा उभिएको छ। निर्वाचनसम्म आइपुग्दा आन्तरिक लोकतन्त्र र पार्टीभित्रका कमजोरीका विषयमा व्यापक बहस भइरहेका छन्। कांग्रेसका सबै तहसम्म समीक्षाको विषयलाई छलफलमा लैजानुपर्ने आवश्यकता छ। गम्भीरतापूर्वक छलफल गर्नुपर्ने विषय भनेको सत्ता र शक्तिकेन्द्रित कांग्रेसलाई कसरी जनताका एजेन्डामा केन्द्रित बनाउने भन्ने नै हो। आज कांग्रेसका हातबाट सत्ता उम्किएको छ। त्यो ठूलो विषय होइन, ठूलो भनेको कांग्रेस जनताका विषयमा समयसापेक्ष विचारसहित बलियो गरी उभिन सक्छ या सक्दैन भन्ने हो। बीपी कोइरालाले भने झैं नेपाल तरुण दल पार्टीको भ्रातृ संस्था मात्र होइन, साथी संस्थाको रूपमा कांग्रेसलाई सही विचार र स्पस्ट दृष्टिकोणका साथ अघि बढाउन दबाबमूलक कार्यक्रमका साथ राष्ट्रव्यापी अभियानमा लगिरहेको छ र लागिरहनेछ। जनताका विषयमा समयसापेक्ष विचारसहित बलियो गरी उभिन कांग्रेसले सक्छ या सक्दैन भन्ने मुख्य विषय बनेको छ। हाम्रा नजिकका छिमेकी भारत र चीन विश्वशक्ति बन्ने प्रतिस्पर्धामा दिन दुगुना रात चौगुनाका हिसाबले आर्थिक फड्को मार्दै छन्। दशवर्षे माओवादी द्वन्द्वले थलिएको, विकासका संरचना ध्वस्त बनाइएको मुलुक नेपाललाई पुनः राजनीति वा अन्य कुनै बहानामा अल्मलिने समय छैन। आजका मितिमा वर्तमान सरकारले विकासका सन्दर्भमा स्थायी, स्थिर र बहुमतको, आदिइत्यादी सरकार भएन जस्ता वहानावाजी गर्ने ठाउँ समेत छैन। नेपाल तरुण दल मूलतः विकासका सन्दर्भमा पनि सरकारद्वारा गर्नेगरिने कुनै पनि वहानावाजीको पक्षमा कदापि रहन सक्दैन। आज अब जनतालाई स्थायी सरकार भए विकासमा सिंगापुर वा स्विट्जरल्यान्ड बनाउन सकिन्छ भन्ने नारा दिँदै रेल, पानीजहाज, हातहातमा वृद्धभत्ता, चुलोचुलोमा ग्यासपाइप जस्ता सपना साकार पार्नसमेत दबाबमूलक कार्यक्रम दिने तयारीमा छ, अन्यथा जनता निरास हुँदा भोलि कुनै पनि प्रकारको गणतान्त्रिक प्रणालीमाथि कु हुँदा हाम्रो आह्वानलाई गणतन्त्रको जगेर्नाका निम्ति जनताले पत्याउने छैनन्। आज अधिनायकवादको विषय समयअगावै उठ्दा सामान्य लाग्न सक्छ। तर यो विषय असामान्य ढंगले अगाडि आइरहेको छ। कांग्रेसभित्रका युवा नेताले समयमै नबुझ्ने हो र पार्टीका युवा विद्यार्थी र तरुणलाई वैचारिक रूपमा प्रशिक्षित गर्दै नलैजाने हो भने निश्चित छ, भोलिको सम्भावित अधिनायकवाद ले गणतन्त्रका जरा काटेर कांग्रेसले देखेको लोकतन्त्रको सपनारूपी रूख ढाल्नेछ। त्यतिबेला निन्द्राबाट ब्युँझिएको यात्रीले सवारी साधन खोजे झैं लडाकु युवा र जनता खोजेर कोही ब्यारेकको सिपाही झैं निस्कने छैन, किनकि त्यतिबेलासम्म समयको रेल छुटिसकेको हुनेछ। सरकारको कामकारबाहीको विश्लेषण गर्दा सरकार लोकतन्त्रको राजमार्ग भत्काएर अधिनायकवादको सुरुङ निर्माणको तयारीमा छ। निर्वाचन हारको समीक्षा गर्न र सरकारको कामकारबाहीको समीक्षा गर्न बसेको कांग्रेस आफैंभित्र आरोपप्रत्यारोपमा उत्रिएर बैठक समापन भयो। हालै सम्पन्न कांग्रेसका जिल्ला सभापतिहरूको भेलामा भने शीर्षनेताले गल्ती स्वीकार गरेको सुन्नमा आएको छ। गल्ती स्विकारेर मात्र हुँदैन, चरित्र सुधार्नुपर्छ। पार्टी सुधार्न भन्दै दसबुँदे संकल्प गरिएको छ भेलाबाट। त्यो संकल्प व्यवहारबाटै कार्यान्वयन हुनुपर्छ। पार्टीभन्दा व्यक्ति ठूलो ठान्ने प्रवृत्ति छाडिएन भने ती संकल्पले सार्थक रूप लिन सक्ने छैन, किनकि कांग्रेसमा त्यस्तै प्रवृत्ति बेलाबेलामा देखिने गरेका छन्। हामी तरुणहरूले अधिनायकवादउन्मुख सरकारका गतिविधि रोक्दै लोकतन्त्रको संरक्षणका लागि डटेर अघि बढ्ने कसम खानुपर्ने बेला आएको छ। हामीभित्र सत्ता वा अरू कुनै पनि प्रकारको लोभ, मोह छैन। हाम्रो अभीष्ट भनेकै जनतासामु संगठित कांग्रेस भएको सन्देश दिने हो, तरुण दल जनताको सुखदुःखमा घरदैलोमा पुगेको छ, पुगिरहनेछ। २००६ सालमा कांग्रेसको स्थापनापश्चात् २०१० सालमा बीपीले तरुणलाई संगठित पार्नुपर्छ भनेर तरुण दलको स्थापना गर्नुको उद्देश्यलाई हामीले सार्थक रूप दिनुपर्छ। चापागाई नेपाल तरुण दलका केन्द्रीय उपाध्यक्ष हुन्।"
संघीय निजामती सेवा,"संघीय संचरनाअनुरूप शासन सञ्चालन भएका मुलुकहरूमा संघ, प्रदेश र स्थानीयलगायत सबै तहका सरकारले आफ्नो अधिकार क्षेत्रभित्र रहेर सरकारी सेवाको गठन र सञ्चालन गर्ने प्रचलन छ। नेपालको संविधानको धारा २८५ ले पनि यो व्यवस्था गरेको छ। यस व्यवस्थाअनुरूप संघीय निजामती सेवाको गठन गर्दा कुनकुन सेवा संघ आफैंले केन्द्रीय सेवाका रूपमा सञ्चालन गर्ने र कुनकुन सेवा प्रदेश र स्थानीय तहमा समेत पुगेर कार्य सम्पादन गर्ने संघीय सेवा हुने स्पष्ट हुन आवश्यक छ। नेपाल प्रशासन सेवामा कार्यरत अधिकृतहरू संघका आफ्नै निकाय र प्रदेश तथा स्थानीय तहका निकायमा समेत खटिन सक्ने हुनाले यो संघीय सेवा हुन सक्छ। त्यसैगरी नेपाल परराष्ट्र सेवा, संघीय सरकारको आफ्नै केन्द्रीय सेवाका रूपमा संघले मात्र सञ्चालन गर्नेछ। यसैगरी अन्य कतिपय सेवा संघीय सेवाका रूपमा र कतिपय सेवा केन्द्रीय सेवाका रूपमा रहन सक्छन्। त्यसैले यस्ता महत्वपूर्ण विषयमा संघीय निजामती सेवा ऐन स्पष्ट हुनुपर्छ। प्रदेश निजामती सेवाको स्वरूप कस्तो हुने, प्रदेश तथा स्थानीय तहलाई आवश्यक पर्ने संघीय सेवाका अधिकृत स्तरका कर्मचारी संघले नियुक्ति गरेर एकमुष्ठ प्रदेशमा पठाउने र प्रदेश सरकारले आवश्यकताअनुसार पदस्थापन तथा सरुवा गर्ने वा हालकै व्यवस्थाअनुरूप सबै प्रशासनिक कार्य संघले गर्नेजस्ता विषय संघीय निजमती सेवा ऐनमा स्पष्ट हुनुपर्छ। प्रत्येक प्रदेशलाई प्रदेश निजामती सेवा गठन गर्न सक्ने संवैधानिक अधिकार रहेकाले प्रदेशभित्रका निम्नदेखि उच्च व्यवस्थापन स्तरसम्मका पद नै प्रदेश निजामती सेवामा समेट्ने गरी प्रदेशहरूले कानुन तर्जुमा गरेमा संघले प्रदेश मन्त्रालय, विभाग एवं स्थानीय स्तरमा काम गर्ने गरी संघीय सेवाका कर्मचारी पठाउने कि नपठाउनेजस्ता विषयहरू प्रस्तावित विधेयकले स्पष्ट गरेको छैन। अहिले प्रदेश मन्त्रालयहरूमा सहसचिव स्तरको सचिव रहने व्यवस्था छ। तर काठमाडौं महानगरपालिकामा विशिष्ट श्रेणीका कार्यकारी प्रमुख रहने व्यवस्था यसअघि नै गरिसकिएको छ। त्यसैगरी अधिकांश जिल्लाका प्रमुख जिल्ला अधिकारी प्रदेश मन्त्रालयका सचिवभन्दा वरिष्ठ छन्, जसले समन्वय र आदेशको शृंखलामा अहिल्यै समस्या उत्पन्न भइसकेको छ। कतिपय स्थानीय तहले संघले पठाएका कर्मचारी अस्वीकार गरेको पाइएको छ। यस्तो अवस्थामा संघ, प्रदेश र स्थानीय तहको प्रशासनिक जिम्मेवारी संघीय निजामती सेवा ऐनले किटान गर्न सकेन भने भोलिका दिनमा यो समस्याले थप विकराल रूप लिन सक्नेमा दुईमत नहोला। प्रदेशहरू प्रदेश लोक सेवा आयोग गठन र प्रदेश निजामती सेवा ऐन तर्जुमा गर्ने क्रममा छन्। यस्तो अवस्थामा प्रदेशलाई आवश्यक पर्ने श्रेणीविहीन र राजपत्र अनंकित सम्पूर्ण कर्मचारी प्रदेश सरकार स्वयंले प्रदेश लोकसेवा आयोगमार्फत नियुक्ति गर्न सक्ने र अधिकृत स्तरमा कुन कुन पदमा प्रदेश र कुनकुन पदमा संघीय सेवाका पद हुने स्पष्ट छुट्ट्याई पदपूर्ति गर्ने व्यवस्था गर्नु उचित हुन्छ। प्रदेश सरकारले प्रदेश प्रशासन सेवा गठन गरी राजपत्रांकित अधिकृतहरू नियुक्ति गर्न सुरु गरेमा संघले नेपाल प्रशासन सेवाका अधिकृतस्तरका कर्मचारी प्रदेश र स्थानीय तहमा पठाउने कि नपठाउने द्विविधा हुन सक्छ। प्रशासन सेवामा काम गर्ने जनशक्ति जुन उच्च व्यवस्थापनस्तरमा पुग्दा प्रदेश र संघका मन्त्रालयहरूको नेतृत्व गर्छ, उसलाई स्थानीय तह र प्रदेशस्तरको अनुभव आवश्यक हुन्छ। त्यसैले यस विषयमा संघीय निजमती सेवा ऐनले मार्गनिर्देश गर्नुपर्छ। प्रस्तावित विधेयकको दफा १२१ ले यस ऐनलाई संघ, प्रदेश र स्थानीय तहका सरकारी सेवाहरूले यसलाई मार्गदर्शक ऐनका रूपमा लिन सक्नेछन् भन्ने व्यवस्था मात्र गरेको छ। तर उल्लिखित संघीय निजामती सेवामा समावेश हुनुपर्ने महत्वपूर्ण पक्षतर्फ भने विधेयक मौन छ। यसका अलावा निम्न पक्षहरूमा ध्यान दिन सकेमा संघीय निजामती सेवा व्यावसायिक, दक्ष, उत्तरदायी र जनमैत्री हुनेछ। सेवा समूहमा पुनरावलोकन नेपाल सरकारका कुनकुन निकायका आंगिक कार्यालयहरू नेपालभर रहने र संघ, प्रदेश र स्थानीय तहमा खटिएर सेवा गर्ने संघीय सेवा कुनकुन हुने यकिन गरी सेवा समूहमा पुनरावलोकन गर्नुपर्छ। मुलुकको वित्तीय आवश्यकतालाई धान्न सक्ने सक्षम, व्यावसायिक एवं विशेषज्ञ सेवाका रूपमा राजस्व प्रशासनलाई विकास गर्नु आवश्यक छ। संघीय प्रणाली अवलम्बन गरेका प्रायः सबै मुलुकमा राजस्व प्रशासनलाई प्रशासन सेवाभित्र नराखी छुट्टै सेवाका रूपमा विकास गरिएको छ। त्यसैले नेपालमा पनि राजस्व सेवा गठन गरी यस सेवामा निम्नदेखि उच्च पदसम्मको जनशक्ति समावेश गर्नु अपरिहार्य छ। खासगरी सहसचिव वा सोसरह र सोभन्दा माथिको जनशक्ति राजस्व समूहमा नहुँदा उच्च व्यवस्थापन स्तरमा पटकपटक हुने फेरबदलले विज्ञता र व्यावसायिकता विकासमा अवरोध सिर्जना गरेको छ। मुलुकको बढ्दो वित्तीय स्रोतको आवश्यकता पूरा गर्न बढीभन्दा बढी आन्तरिक स्रोत परिचालन गर्नुपर्ने हुन्छ। यसका लागि पनि राजस्व प्रशासन सक्षम, सुदृढ र व्यावसायिक हुन आवश्यक छ। त्यस्तै राजस्व प्रशासन संघीय सेवा नभई नेपाल सरकारले मात्र सञ्चालन गर्ने एवं प्रदेश र स्थानीय तहमा खटिनुनपर्ने सेवा भएकाले यसलाई केन्द्रीय सेवाका रूपमा छुट्टै गठन गर्नुपर्छ। यसका अतिरिक्त संघीय र केन्द्रीय सेवा छुट्ट्याई तिनको सञ्चालन र प्रशासन गर्ने स्पष्ट व्यवस्था संघीय निजामती सेवा ऐनले गर्नुपर्छ। प्रस्तावित विधेयक हेर्दा यी कुरामा ध्यान पुगेको देखिँदैन। जसले गर्दा संघीयतामा निजामती सेवा कस्तो हुने भन्ने नयाँ ऐन कार्यान्वयनमा आएपछि पनि अन्योल नै हुने देखिन्छ। पदपूर्ति र बढुवा अधिकृत स्तरको प्रवेश विन्दु र नेतृत्व तहमा पुग्ने महत्वपूर्ण पद राजपत्रांकित तृतीय श्रेणी हो। त्यसैले यो पदमा पूर्ति गर्दा उमेर हद र रिक्त दरबन्दीको कति पद खुला प्रतिस्पर्धाबाट पूर्ति गर्ने भन्नेमा विशेष ध्यान पुर्याउनु जरुरी छ। विश्वका अधिकांश मुलुकले अधिकृतस्तरमा खुलाबाट सेवा प्रवेशको लागि उमेर हद ३० वर्ष वा सोभन्दा तल निर्धारण गरेका छन्। यस्तो व्यवस्थाबाट ३० वर्षमा सेवा प्रवेश गरेको अधिकृत ६० वर्षसम्ममा निजामती सेवाको उच्च नेतृत्व तहमा पुगेर अवकाश हुन्छ भन्ने मान्यता राखिन्छ। त्यसैले राजपत्रांकित तृतीय श्रेणीमा खुलाबाट सेवा प्रवेशको उमेर हद अधिकतम ३० वर्ष कायम गर्नु उपयुक्त हुन्छ। त्यसैगरी रिक्त दरबन्दीको पदपूर्ति पनि ७५ प्रतिशत खुलाबाट र २५ प्रतिशत ज्येष्ठताका आधारमा बढुवा हुने व्यवस्था गर्नु उपयुक्त हुन्छ। निजामती सेवालाई समावेशी बनाउन विधेयकमा प्रस्ताव गरिएको खुलाबाट पदपूर्ति गर्ने पैंतालीस प्रतिशत पदमा पनि पुनरावलोकन आवश्यक छ। निजामती सेवा प्रतिस्पर्धी, व्यावसायिक र जनमैत्री हुनुपर्छ। यसका लागि प्रतिस्पर्धात्मक क्षमतामा खरो उत्रेर सफल भएको जनशक्ति मात्र भित्र्याउनु आवश्यक छ। साथै समावेशी जातजाति र क्षेत्रीयताका आधारमा गराउँदा ती वर्गका सक्षम, उच्च र उपल्लो तहका हुनेखाने जसले समावेशी व्यवस्था नहुँदा पनि प्रतिस्पर्धामा आफूलाई सक्षम तुल्याउन सक्छन्ले मात्र मौका पाएको कटुसत्य हाम्रासामु छ। समावेशी सुविधा नपाउने कथित जातीयता र क्षेत्रीयताका आधारमा उच्च र सुविधासम्पन्न मानिएका जातिका सीमान्तकृत व्यक्ति भने सधैं तल रहने अवस्था आयो। त्यसैले यस विषयमा गहिरिएर सोच्न आवश्यक छ। खुलाबाट पदपूर्ति गरिने पदमा बढीमा २५ प्रतिशत मात्र समावेशी र आरक्षणका लागि छुट्ट्याउनु उपयुक्त हुन्छ। विधेयकका प्रस्ताव गरिएको आरक्षणको सुविधा एक व्यक्तिले सेवा अवधिभर एकपटक मात्र लिन पाउने व्यवस्था भने उपयुक्त छ। जुन जाति र वर्गलाई राज्यका सबै क्षेत्रमा समावेश गराई मूलधारमा ल्याउन खोजिएको हो, उसलाई शैक्षिक, तालिम र अन्य क्षमता अभिवृद्धिका कार्यक्रमको माध्यमबाट प्रतिस्पर्धी बनाउनु उपयुक्त हुन्छ। प्रशासन संयन्त्रलाई गैरराजनीतिक र व्यावसायिक बनाउन कर्मचारी युनियनमा राजपत्रांकित तृतीय श्रेणीको अधिकृतस्तरको कर्मचारी सदस्य हुन नपाउने व्यवस्था गर्नु उपयुक्त हुन्छ। त्यसैगरी बढुवातर्फ पनि राजपत्रांकित द्वितीय र प्रथम श्रेणीमा विद्यमान र प्रस्तावित व्यवस्थालाई भन्दा फरक किसिमले हेर्नु उपयुक्त हुन्छ, जसबाट हरेक सेवा समूहका कर्मचारी अनुभव र शैक्षिक योग्यता मिलेमा सबै सेवा समूहमा प्रवेश गर्न सकून्। जस्तो राजपत्रांकित द्वितीय र प्रथम श्रेणीका रिक्त पदमा २५ प्रतिशत अन्तरसेवा प्रतिस्पर्धाका आधारमा बढुवा हुने व्यवस्था मिलाउँदा सबै सेवा समूहका योग्य जनशक्ति सबै सेवा समूहमा प्रतिस्पर्धाका आधारमा प्रवेश गर्न सक्छन्। यस्तो व्यवस्था भएमा शीघ्र वृत्ति मार्गको माध्यमबाट छिटो उच्च पदमा पुग्न चाहने व्यक्ति अन्तरसेवा प्रतिस्पर्धाको माध्यमबाट अगाडि बढ्छ भने ७५ प्रतिशत पदमा ज्येष्ठताका आधारमा बढुवा गर्ने व्यवस्था गरेमा सबै कर्मचारी बढुवाप्रति आश्वस्त हुने र आफ्नो वृत्तिको आकलन आफैं गर्न सक्ने भई सेवाको गुणस्तरीयता र उत्पादकत्वमा समेत वृद्धि हुन्छ। खुला प्रतिस्पर्धाबाट उपसचिव र सहसचिव तहको पदपूर्ति गर्दा निजामती सेवाभन्दा बाहिरबाट एकाधबाहेक जनशक्ति प्रवेश गर्न सकेको देखिएन, जसबाट जुन उद्देश्यका लागि यो व्यवस्था गरिएको थियो सो पूरा नभएकाले संघीय निजामती सेवा ऐनमा यो व्यवस्था राख्नु आवश्यक देखिएन। यसैगरी राजपत्रांकित विशिष्ट श्रेणीमा विशेष सचिव र सचिवको व्यवस्था गरी प्रदेश मन्त्रालयको सचिवमा विशेष सचिवको दरबन्दी कायम गर्ने र संघमा सचिवको दरबन्दी रहने व्यवस्था गर्ने। प्रथम श्रेणीबाट विशिष्ट श्रेणीको विशेष सचिवमा बढुवा गर्दा प्रस्तावित व्यवस्थाअनुसार गर्ने तर विशिष्ट श्रेणीमा क्लस्टर नराख्ने। संघीय मन्त्रालय र निकायमा रिक्त सचिव वा प्रदेशको प्रमुख सचिवमा विशेष सचिवमध्येबाट वरिष्ठताका आधारमा नेपाल सरकारले बढुवा गर्ने व्यवस्था गर्नु उपयुक्त हुन्छ। यसो हुन सकेमा अहिले देखिएको प्रदेश मन्त्रालयका सचिवभन्दा प्रमुख जिल्ला अधिकारी वरिष्ठ हुने र काम गर्न असजिलो हुने समस्या पनि समाधान हुन्छ। विशिष्ट श्रेणीमा बढुवाको लागि समूह (क्लस्टर) आवश्यक छैन। किनकि यो विशेषज्ञ पद नभएर विशुद्ध व्यवस्थापकीय पद हो। सञ्चार मन्त्रालयको सचिव ऊर्जा मन्त्रालयमा अयोग्य हुन सक्दैन। त्यसैले जुन सेवा समूहको आफ्नो वृत्तिमार्ग विशिष्ठ श्रेणीसम्म छ, त्यो सेवा समूहमा कार्यरतबाहेक अन्य सेवा समूहका सबै राजपत्रांकित प्रथम श्रेणीका अधिकृतहरू विशेष सचिवमा बढुवाका लागि सम्भाव्य उम्मेदवार हुने व्यवस्था गर्नुपर्छ। यसैगरी संघीय निजामती सेवाका प्रदेश तथा स्थानीय तहमा खटाइने कर्मचारीहरूको प्रदेश र स्थानीय तहमा हुने पद, श्रेणी, तह र वृत्ति कस्तो हुने भन्ने पनि संघीय निजामती सेवा ऐनले मार्ग निर्देश गर्नुपर्छ। विवादमा अवकाश उमेर निजामती सेवामा चर्चामा रहेको अर्को महत्वपूर्ण विषय अवकाश उमेर हो। २०४९ कात्तिक २१ गतेभन्दा अगाडि अवकाश उमेर हद ६० वर्ष भएकोमा तत्पश्चात् ५८ वर्ष कायम गरियो। उक्त समयमा उमेर हद, नियुक्ति, सरुवा बढुवालगायतका अधिकांश व्यवस्था नियमावलीमा गरिएको थियो, जुन मन्त्रिपरिषद् स्वयंले संशोधन गर्न सक्थ्यो। यसै खुकुलो र सजिलो बाटोलाई प्रयोग गरेर तत्कालीन सरकारले प्रशासन संयन्त्रले राजनीतिक परिवर्तनलाई स्वीकार गरी नयाँ सरकारलाई सहयोग नगरेको र पुरानै शैली र मनस्थितिमा काम गरी असहयोग गरेको ठहरसहित अवकाश उमेर हद ५८ कायम गरी ठूलो संख्यामा उच्च प्रशासकलगायतका कर्मचारीलाई अवकाश दिइएको थियो। निजामती सेवा ऐन, २०४९ तर्जुमा गर्दा यो व्यवस्थालाई नै निरन्तरता दिइयो। तर स्वास्थ्य सेवा र संसद् सेवामा कार्यरत निजामती कर्मचारीको अवकाश हद अहिले पनि ६० वर्ष नै छ। त्यसैगरी सरकारी कोषबाट तलबभत्ता खाने विद्यालय शिक्षकहरूको ६० र विश्वविद्यालयका प्राध्यापकहरूको भने ६३ वर्ष छ। न्याय क्षेत्रमा जिल्ला न्यायाधीश र उच्च अदालतका न्यायाधीशको उमेर हद पनि ६३ वर्ष नै छ। सर्वोच्च अदालतका न्यायाधीश र संवैधानिक निकायका पदाधिकारीको अवकाश उमेर हद भने ६५ वर्ष कायम गरिएको छ। न्याय क्षेत्र र संवैधानिक निकायलाई अलग राखेर हेर्ने हो भने पनि एउटै बास्केटमा रहेर काम गर्ने कर्मचारीको उमेर हद फरकफरक हुनु सर्वथा उचित होइन। अब प्रश्न उठ्छ उपयुक्त अवकाश उमेर हद कति हो त ? विश्वका विभिन्न ८७ देशको सरकारी सेवाको उमेर हद अध्ययन गर्दा ३२ मुलुकको ६५ वर्ष, १९ मुलुकको ६० वर्ष, १२ मुलुकको ६२ वर्ष र ७ मुलुकको ६३ वर्ष रहेको पाइयो। नेदरल्यान्डले सन् २०१८ देखि अवकाश उमेर हद ६८ वर्ष हुने व्यवस्था गरेको छ भने ५८ वर्ष अवकाश उमेर हद हुने देश नेपाल र इन्डोनेसिया मात्र हुन्। छिमेकी मुलुक भारतमा पनि सेवाको प्रकृति हेरेर ६० देखि ६५ वर्ष कायम गरिएको छ भने पाकिस्तानमा पनि ६० नै छ। अवकाश उमेर हदलाई हेर्दा विकसित मुलुकले लामो समयसम्म काम गर्न उत्प्रेरित गरेको देखिन्छ। यसलाई राज्यले बहन गर्नुपर्ने दायित्वसँग जोडेर पनि हेरेको पाइन्छ। खासगरी बढ्दै गएको औसत आयु, काम गर्ने क्षमता, अनुभव एवं राज्यले बहन गर्नुपर्ने दीर्घकालीन आर्थिक दायित्वलाई ध्यानमा राखेरै सरकारी सेवामा अवकाश उमेर हद निर्धारण गरिने हुनाले हामीकहाँ पनि ६० वर्ष कायम गर्नु उपयुक्त देखिएको हो। नेपालीको औसत आयु २०४८ मा ५४ वर्ष रहेकोमा २०७४ सम्म आइपुग्दा ७१ वर्ष पुगेको छ। एउटै सरकारी सेवाभित्र विभिन्न सेवा समूहमा अवकाश उमेर फरकफरक हुँदा कुनै व्यक्ति उही उमेरमा सक्षम र कुनै अक्षम हुने अवस्था देखिने, राज्यले ठूलो लगानी गरेर तयार गरेको जनशक्ति छिट्टै बाहिरिने एवं सामाजिक सुरक्षा, निवृत्तिभरण, अवकाश भुक्तानीलगायतको दायित्व व्यवस्थापन गर्न पनि कठिन हुनेजस्ता कारणले अवकाश उमेर हद बढाउँदै लैजानु अपरिहार्य छ। लोक सेवा आयोगले समेत ६० वर्ष बनाउन यसअघि नै राय तथा सल्लाह दिइसकेको छ। अर्कोतर्फ सरकारी सेवा मात्र रोजगारको क्षेत्र होइन। प्रत्येक वर्ष निजामती सेवामा प्रवेश गर्नेको संख्या मुलुकभित्र प्राप्त हुने कुल रोजगारमा अत्यन्त न्यून हो। वार्षिक पाँच लाख रोजगार सिर्जनामा करिब दस हजारले खासै महत्व राख्दैन। तत्काल ६० वर्ष बनाउँदा दुई वर्षका लागि केही प्रभाव परे पनि यस दुई वर्षको अवधिमा स्थानीय तह र प्रदेशमा कर्मचारीको आवश्यकता नयाँ भर्नाबाट समेत गर्नुपर्ने हुनाले पनि सरकारी रोजगारमा कुनै असर पर्दैन। त्यसपछि नियमित तालिकाअनुसार नै प्रक्रिया अगाडि बढ्छ नै। अवकाश उमेर हदमा विवाद आउने देखिएमा एक वा दुई वर्षपछि लागू हुने गरी कानुनमा व्यवस्था गर्न सकिन्छ। संघीय निजामती सेवा ऐनमा भएको व्यवस्था सरकारी स्वामित्वका संघसंस्था, सुरक्षा निकाय एवं प्रदेश र स्थानीय तहका सरकारी सेवामा समेत पर्ने हुनाले निजामती, नेपाली सेना, अन्य सुरक्षा निकाय, शिक्षक सबैतिर ६० वर्ष अवकाश उमेर हद कायम गर्ने र यसलाई क्रमशः बढाउँदै लैजानु उपयुक्त हुन्छ। अवकाश उमेर हद बढाउनु व्यक्तिको भन्दा मुलुकको हितमै हुनेछ। प्रस्तावित विधेयकले विशेषतः राजपत्र अनंकित पदमा नायब सुब्बा स्तरबाट मात्र सेवा प्रवेश गर्ने व्यवस्था गरेको र स्वास्थ्य सेवालाई पनि निजामती सेवा ऐनभित्रै समावेश गरिएको छ। त्यसैगरी बढुवाका लागि सेवाकालीन तालिम अनिवार्य एउटा मात्र निजामती कर्मचारी युनियन रहने व्यवस्था, तलब वृद्धि हुँदा निवृत्तिभरणमा दुईतिहाइको सट्टा तीनचौथाइ वृद्धि, विद्युतीय माध्यम वा सामाजिक सञ्जालमा सेवाका मूल्य, मान्यता, आचरण र सामाजिक मर्यादाविपरीतका कार्य गर्नगराउन नहुने गरी आचरणमा गरेको व्यवस्था सकारात्मक छन्। निवृत्तिभरण, बिमा, औषधोपचारलगायतका अवकाश भुक्तानीलाई आयकर छुट हुने व्यवस्था गरिएको छ, जुन आयकर ऐनसँग बाझिन्छ। त्यसैले कार्यान्वयन गर्न कठिन हुने देखिन्छ। प्रशासन संयन्त्रलाई गैरराजनीतिक र व्यावसायिक बनाउन कर्मचारी युनियनमा राजपत्रांकित तृतीय श्रेणीको अधिकृतस्तरको कर्मचारी सदस्य हुन नपाउने व्यवस्था गर्नु उपयुक्त हुन्छ। प्रस्तावित संघीय निजामती सेवा विधेयकमा समावेश गरिएका विषयहरू हेर्दा निजामती सेवाको संघीय स्वरूप कस्तो हुने स्पष्ट हुन सकिँदैन। यो विधेयक साविक निजामती सेवा ऐनमा देखिएका केही कमीकमजोरीलाई समावेश गरेको देखिन्छ। संघीय निजामती सेवा ऐनले संघ, प्रदेश र स्थानीय तहको सरकारी सेवाको स्वरूप स्पष्टरूपमा निर्धारण गर्नुपर्छ।"
लोकतन्त्रको ओरालो यात्रा,"शक्तिमा रहिरहन निरंकुश शासकले स्वतन्त्र संस्थाहरूलाई नियन्त्रणमा लिन आवश्यक हुन्छ। उनीहरू यो काम विस्तारै र चुपचाप गर्छन्। झन्डै एक दशकअघि टर्की फस्टाउँदो लोकतन्त्र थियो। अहिले यो देश तानाशाहीतर्फ गइरहेको छ। २०१६ मा सैनिक अधिकारीले कूको चेष्टा गरे। तर उक्त प्रयासलाई तुरुन्तै असफल पारियो। त्यसपछि रहेका दुई लाखजति मानिस बर्खास्तीमा परे। तीमध्ये कतिपय बन्दी बनाइए। लाखौं तुर्क अहिले आफ्ना राष्ट्रपतिबाट आतंकित छन्, यद्यपि उनका प्रशंसकको कमी छैन। राष्ट्रपति एर्दोगानले सम्पूर्ण शक्ति आफूमा केन्द्रित गर्दै लगेका छन्। विश्वव्यापी रूपमा ओरालो लागिरहेको लोकतन्त्रको एउटा उदाहरण हो, टर्की। दोस्रो विश्वयुद्धपछि संसारमै लोकतन्त्रको व्यापक विकास भएको थियो। सन् १९४१ मा विश्वमा एक दर्जन मात्र लोकतान्त्रिक राज्य थिए। यसबीचमा लोकतन्त्रको यति धेरै प्रसार भयो, सन् २००० सम्म आइपुग्दा वास्तविक चुनाव कहिल्यै नगर्ने देश आठवटा मात्रै बाँकी थिए। सन् २००७२००८ को आर्थिक संकटपछि भने लोकतन्त्रको अधोगति सुरु भएको छ। अमेरिकी थिंकट्यांक फ्रिडम हाउसको पछिल्लो सर्वेक्षणको शीर्षक नै छ, संकटमा लोकतन्त्र। सर्वेक्षणअनुसार सन् २०१७ सम्म आइपुग्दा लगातार १२ वर्ष लोकतन्त्रको प्रगतिभन्दा अधोगति भइरहेका देशको संख्या बढी छ। दि इकोनोमिस्ट इन्टेलिजेन्स युनिटको डेमोक्रेसी इन्डेक्स२०१७ का अनुसार ८९ देशको लोकतन्त्र ओरालो लागेको छ। लोकतन्त्रमा सुधार गर्ने देशको संख्या भने २७ मात्र छ। उदाउँदो अर्थतन्त्रको अध्ययन गर्ने थिंक ट्यांक बर्टल्सम्यान फाउन्डेसनको पछिल्लो ट्रान्सफर्मेसन इन्डेक्सअनुसार पछिल्लो १२ वर्षमा लोकतन्त्रको गुणस्तर सबैभन्दा तल्लो स्तरमा झरेको छ। यी सूचकांकहरूले लोकतान्त्रिक व्यवस्था भएनभएको मात्र मापन गर्दैनन्, बरु उदार लोकतन्त्रको मापन गर्छन्। उदार लोकतन्त्र भन्नासाथ स्वतन्त्र र आवधिक निर्वाचनबाट चुनिएको सरकार भन्ने बुझिन्छ, जसले व्यक्तिगत र अल्पसंख्यकहरूको अधिकार, कानुनी शासन र स्वतन्त्र संस्थाहरूको सम्मान गर्छ। लोकतन्त्र र उदार लोकतन्त्रबीचको भिन्नता निकै महत्वपूर्ण छ। द पिपुल भर्सेस डेमोक्रेसी नामक पुस्तकमा हार्वर्ड युनिभर्सिटीका यासा मंकले उदारवाद र लोकतन्त्रको फरकमा मुख्य जोड दिएका छन्। मतदाता प्रायः त्यस्ता कुरा चाहन्छन्, जुन लोकतान्त्रिक त हुन्छन् तर उदारवादी हुँदैनन्। उदाहरणका लागि बहुसंख्यक मतदाताले आफूलाई मन नपर्ने आवाज दबाउने सरकार चुन्न सक्छन् वा अलोकप्रिय अल्पसंख्यकहरूको अधिकार कुण्ठित गर्ने जनमतसंग्रहका पक्षमा मत दिन सक्छन्। त्यस्तो नीति वाम वा दक्षिणपन्थी जेसुकै होस्, त्यसबारे भने खासै ख्याल राख्दैनन्। उसैगरी कैयौं उदार संस्था अलोकतान्त्रिक छन्। उदाहरणका लागि अनिर्वाचित न्यायाधीशहरूले प्रायः निर्वाचित राजनीतिकर्मीविरुद्ध फैसला दिने गर्छन्। उदारवादीहरू यसलाई सत्ता शक्तिको आवश्यक अंकुशका रूपमा लिन्छन्। जनताले छानेको जनप्रतिनिधिसमेत कानुनको अधीन हुनैपर्छ। उदार लोकतन्त्रमा शक्ति बाँडिएको हुन्छ। राजनीतिकर्मी मतदाताप्रति मात्र जवाफदेही हुँदैनन्। तिनलाई अदालत, पत्रकार र दबाब समूहहरूले पनि अंकुश लगाइराखेका हुन्छन्। निष्ठावान् प्रतिपक्षले सरकारको वैधतालाई त स्विकार्छ तर यसका थुप्रै कामकारबाहीको विरोध गरेर अर्को चुनावमा उसलाई विस्थापित गर्न खोज्छ। सत्ताधारी दल र राज्यबीच एक स्पष्ट सीमारेखा हुन्छ। उदार लोकतन्त्र अहिले घेराबन्दीमा परेको छ। थुप्रै देशमा मतदाताले यो व्यवस्थाको सम्मान नगर्ने नेता चुनिरहेका छन्। त्यस्ता नेताले विस्तारै यसलाई कमजोर बनाउँछन्। यस्तै भइरह्यो भने हंगेरीका प्रधानमन्त्री भिक्टर अर्बानले गर्वका साथ भन्ने गरेको अनुदार लोकतन्त्र स्थापना हुन जान्छ। माथि भनिएजस्तै उदार लोकतन्त्रमा शक्ति सन्तुलनका लागि सत्तालाई नियन्त्रण गर्ने शक्तिहरू पनि हुन्छन्। ती शक्तिलाई पुग्दो मात्रामा हटाइसकेपछि निरंकुश शासकका लागि लोकतन्त्रको बन्ध्याकरण गर्न सजिलो हुने गर्छ। शासकहरू टर्कीमा जस्तो विपक्षीलाई प्रतिबन्ध लगाएर वा भेनेजुएलामा जस्तो संसद्लाई निष्क्रिय बनाएर यस्तो कार्य सफल पार्छन्। पश्चिमका परिपक्व लोकतन्त्र अझै गम्भीर खतरामा परिसकेका छैनन्। डोनाल्ड ट्रम्पले उदार मूल्यमान्यतालाई तिरस्कार त गर्न सक्छन्, तर अमेरिकामा नियन्त्रण र सन्तुलनको संयन्त्र बलिया छन्। त्यसैले तिनको आयु ट्रम्पको शासन अवधिभन्दा लामो हुनेछ। स्वतन्त्र संस्था बलिया नबनिसकेको र लोकतान्त्रिक अभ्यास स्थायी नभइसकेको लोकतन्त्र भने वास्तविक खतरामा छ। त्यसमाथि पश्चिममा भएका परिवर्तनले पनि तिनलाई प्रभाव पार्छ। कुनै समय अमेरिकाले शासित जनतालाई प्रेरणा दिन्थ्यो र लोकतन्त्र प्रवर्द्धनका लागि पहल गर्थ्यो। अहिले खुलमखुला भ्लादिमिर पुटिनको प्रशंसा गर्ने र किम जोङ उनसँग विशेष सम्बन्ध रहेको दाबी गर्ने व्यक्ति अमेरिकाको देशको राष्ट्रपति छन्। यसैबेला चीनले पनि एक वैकल्पिक मोडेल प्रस्तुत गरेको छ। माओ त्से तुङको मृत्युपछि कम तानाशाही बनेको चीनले पुनः एक व्यक्तिमा शक्ति केन्द्रीकरण गरिरहेको छ। हालै मात्र सी जिनपिङको राष्ट्रपतिको दुई कार्यकालको सीमा हटाइएको छ। स्वेच्छाचारी बन्न चाहने केही शासक सर्वसत्तावादले आर्थिक वृद्धि गर्छ भन्ने प्रमाणका रूपमा चीनलाई प्रस्तुत गर्दछन्। यद्यपि उनीहरूको वास्तविक मनसायचाहिँ जीवनभरका लागि राष्ट्रपति बन्नु हो। विश्वव्यापी रूपमा लोकतन्त्रप्रतिको जनसमर्थन उच्च छ। प्यु रिसर्च सेन्टरले ३८ देशमा गरेको सर्वेक्षणमा ७८ प्रतिशतले निर्वाचित जनप्रतिनिधिले बनाएको कानुनलाई राम्रो भनेका छन्। तर अल्पमतको ठूलो संख्याले अलोकतान्त्रिक विकल्प रोजेका छन्। २४ प्रतिशतले सैनिक शासन ठीकै हुने बताएका छन्, यो चिन्ताको विषय हो। २६ प्रतिशतले संसद् र अदालतको हस्तक्षेपविना निर्णय लिन सक्ने बलियो नेता लाई मन पराएका छन्। सर्वेक्षणमा कम शिक्षित जनमानसबीच स्वेच्छाचारी शासक लोकप्रिय रहेको पाइएको छ। यति ठूलो संख्याको समर्थन हुँदाहुँदै नेताहरूले लोकतन्त्र मास्ने आफ्नो योजना रहेको खुलमखुला स्विकार्न सक्दैनन्। तर धेरै नेता आवरणमा लोकतन्त्रको पक्षमा बोलेर यसको सार निमोठ्न भने पारंगत भइसकेका छन्। यसको विवरण देशैपिच्छे फरक छ। तर नयाँ स्वेच्छाचारी शासकहरू कति धेरै समान छन् र तिनले एकअर्काबाट कसरी ध्यानपूर्वक सिक्छन् भन्ने निकै अद्भुत छ। लोकतन्त्रको ओरालो यात्रालाई सजिलो तरिकाले वर्णन गर्न सकिन्छ। सुरुमा कुनै संकट आइपर्छ र मतदाताले यसबाट बचाउने वाचा गर्ने चामत्कारिक नेता रोज्छन्। त्यसपछि यो नेताले शत्रु भेट्टाउँछ। नेताले काल्पनिक भय उत्पन्न गरेर जनतालाई त्रासमा राख्छ। तेस्रो, उसले आफूलाई अवरोध गर्न सक्ने स्वतन्त्र संस्थालाई मुठीमा पार्छ। अन्त्यमा मतदाताले आफूलाई सत्ताच्युत गर्न कठिन हुने गरी उसले नियम बदल्छ। अघिल्ला तीन चरणसम्म त्यो देश लोकतान्त्रिक नै रहिरहन्छ। अन्तिम चरणमा पुगेपछि त्यो देश लोकतान्त्रिक रहँदैन। लोकतन्त्रको ओरालो यात्राका यी चार चरण निरंकुशतातिर गइरहेका देशमा प्रस्ट देखिन्छ। हंगेरीले दुइटा झड्का बेहोर्यो, जसले पुरानो व्यवस्थामाथिको विश्वास टुटाइदियो। पहिले आर्थिक संकट आयो। यसबाट थुप्रैले आफ्नो घर गुमाए, जसकारण उनीहरूमा आक्रोशको लहर फैलियो। कुनै समय उदार मानिएको फिडेज पार्टी सन् २०१० मा अघिल्ला सरकारहरूलाई दोष दिँदै चुनाव जित्न सफल भयो। दोस्रो झड्का थियो २०१५१६ को सिरियाली शरणार्थी संकट। हंगेरीमा खासै सिरियाली शरणार्थी बसेनन्। तर सोही बाटो भएर हजारौं जर्मनी प्रवेश गरे। हंगेरीका जनताले तिनलाई टेलिभिजनमा देखे। त्यसैले उनीहरूले फिडेजको नेतामा भिक्टर अर्बानलाई चुने। उनका लागि दुई शत्रु पनि तय भएमुस्लिम शरणार्थी समूह र तिनलाई देशमा प्रवेश दिन चाहने उदारवादी सम्भ्रान्तहरू। अर्बानले शरणार्थीको प्रवाह रोक्न बार लगाए। त्यसपछि पनि उनले जनतामा भय उत्पन्न गराइरहे। उनको सरकारले हंगेरीमा जन्मेका अमेरिकी अर्बपति जर्ज सोरोसको मध्यपूर्व र अफ्रिकाबाट १० लाख आप्रवासी युरोप ल्याउने काल्पनिक योजनाबारे जनमतसंग्रह गर्ने आदेश दियो। गत अप्रिल ८ मा भारी बहुमतका साथ अर्बानको पार्टी पुनः निर्वाचित भयो। मेमा सोरोसको फाउन्डेसनले बुडापेस्टस्थित आफ्नो कार्यालय बन्द गर्यो। प्रतिव्यक्ति आय १४ हजार डलर पुगेपछि लोकतन्त्र सुरक्षित हुन्छ भन्ने मान्यतालाई हंगेरीले खण्डन गर्दछ, राजनीतिशास्त्रीहरूबीच लोकप्रिय यो मान्यताबारे मंक भन्छन्। उदार लोकतन्त्रमा शक्ति सन्तुलनका लागि सत्तालाई नियन्त्रण गर्ने शक्तिहरू पनि हुन्छन्। ती शक्तिलाई पुग्दो मात्रामा हटाइसकेपछि निरंकुश शासकका लागि लोकतन्त्रको बन्ध्याकरण गर्न सजिलो हुने गर्छ। यो प्रक्रियामा उपयुक्त शत्रु छान्नु निकै महत्वपूर्ण हुन्छ। आप्रवासीहरू उपयुक्त दुस्मन हुन् किनभने तिनले मतदान गर्न पाउँदैनन्। सोरोस झन् उपयुक्त छन् किनभने उनी धनी छन्। उदारवादी काममा लगानी गर्छन् र उनी यहुदी हुन्। उनलाई शक्तिशाली व्यक्तिका रूपमा प्रस्तुत गर्न सकिन्छ, तर उनी शक्तिशाली छैनन्। त्यसैले डेमागगहरूलाई उनी कुनै हानि पुर्याउन सक्दैनन्। जातीय घृणा फैलाउनु निकै खतरनाक हुन्छ। त्यसैले कतिपय यस्ता नेता छद्म भाषा प्रयोग गर्छन्। दक्षिण अफ्रिकाका पूर्वराष्ट्रपति ज्याकोब जुमा श्वेतहरूको होइन, श्वेत एकाधिकार रहेको पुँजी को विरोध गर्थे। थुप्रै नेताहरू सानो र आर्थिक रूपले सफल अल्पसंख्यकलाई शत्रु बनाउन उपयुक्त ठान्छन्। जाम्बियाका पूर्वराष्ट्रपति माइकल साटा चिनियाँ मालिकहरूविरुद्ध बोलेर शक्तिमा आएका थिए। अपराधीहरू पनि उपयुक्त शत्रु हुन् किनभने तिनलाई कोही पनि मन पराउँदैन। २०१६ मा लागूऔषध व्यापारीलाई मार्ने वाचा गरेर फिलिपिन्सका रोड्रिगो डुटेर्टे राष्ट्रपतिमा निर्वाचित भए। अनुमानित १२ हजार गैरन्यायिक हत्यापछि उनको देश सुरक्षित त बनेको छैन तर करिब ८० प्रतिशतले उनको सरकारको समर्थन गर्छन्। स्वेच्छाचारी शासक बन्न चाहनेसँग सकारात्मक एजेन्डा पनि हुनुपर्छ। त्यसैले प्रायः उनीहरू राष्ट्रियता, संस्कृति वा धर्मजस्ता मतदाताका लागि प्रिय कुनै पहिचान रक्षकका रूपमा आफूलाई प्रस्तुत गर्छन्। उदाहरणका लागि पोल्यान्डको सत्ताधारी दल देशको क्याथोलिक जीवनशैलीको राग अलाप्छ र ठूला ग्रामीण परिवारलाई वृत्ति प्रदान गर्दछ। राष्ट्रवादी दक्षिणपन्थी पार्टीहरूले पनि पहिचानको राजनीतिबाट फाइदा उठाउने तरिका सिकिसकेका छन्। उनीहरू व्यक्तिगतभन्दा सामूहिक अधिकार को पक्षमा बोल्छन्। हंगेरी व्यक्तिहरूको योग मात्र होइन, अर्बानले २०१४ मा भनेका थिए, बरु यो एउटा समुदाय हो, जसलाई संगठित, सुदृढ र विकसित गर्न आवश्यक छ। डोनाल्ड ट्रम्पका राष्ट्रवादका गुरु स्टिभ ब्यानन उनलाई नायक भन्ने गर्छन्। शक्तिमा रहिरहन निरंकुश शासकले स्वतन्त्र संस्थाहरूलाई नियन्त्रणमा लिन आवश्यक हुन्छ। उनीहरू यो काम विस्तारै र चुपचाप गर्छन्। उनीहरूको पहिलो निशाना प्रायः न्याय प्रणाली हुने गर्छ। पोल्यान्डको सत्ताधारी दलले गत डिसेम्बरमा करिब ४० प्रतिशत न्यायाधीशलाई अवकाश लिन बाध्य गराउने कानुन पास गर्यो। मे महिनामा डुटेर्टेले सैनिक शासनको विरोध गर्ने फिलिपिन्सका प्रधानन्यायाधीशलाई पद छोड्न बाध्य पारे। निरंकुशताको बाटोमा हिँड्न इच्छुक नेताले मिडियालाई पनि नियन्त्रण गर्नैपर्ने हुन्छ। उसले नेताले सञ्चारमाध्यमका प्रमुखमा आफ्ना आसेपासेलाई भर्ती गर्दछ र आलोचनात्मक सञ्चारमाध्यमलाई झूट फैलाएको आरोप लगाउँछ। पुस्तौंअघि तानाशाहहरूले गरे झैं स्वतन्त्र मिडियालाई प्रतिबन्ध लगाउनुको सट्टा उसले ती मिडियाका मालिकमाथि भारी जरिवाना वा कर लगाउँछ र आफ्नो व्यवसाय बेच्न बाध्य बनाउँछ, जसलाई उसका वफादारहरूले किन्छन्। यो तरिकाको सफल उपयोग रूसका पुटिनले गरेका थिए। अहिले यसलाई नक्कल गर्नेहरू थुप्रै छन्। टर्कीमा ठूलामध्ये अन्तिम स्वतन्त्र मिडिया समूहलाई गत मार्चमा एर्दोगानका एक साथीले किनेका छन्। त्यसैगरी सुरक्षा बललाई आफ्नो पक्षमा पार्नु पनि उत्तिकै आवश्यक छ। जिम्बाबेका पूर्वराष्ट्रपति रोबर्ट मुगावेले सेनाको वफादारीलाई बिर्ता ठानेका थिए, त्यसैले उनी सत्ताच्युत भए। अन्य बलवान् शासक यसरी मक्ख पर्दैनन्। बरु उनीहरू सेनालाई खुसी राख्ने बाटो अपनाउँछन्। भेनेजुएलाका राष्ट्रपति निकोलस मदुरोले सेनालाई खाद्य वितरण कार्यक्रममा लुट मच्चाउने छुट दिएका छन्। ९२ प्रतिशत मतसहित निर्वाचित भएका इजिप्टका राष्ट्रपति अब्देल फतह अल सिसीले उच्च प्रहरी अधिकारीलाई आफ्नो तलब बढाउन नागरिकमाथि लुटपाट गर्न दिएका छन्। अदालत, प्रेस र सेना आफ्नै खल्तीमा भएपछि बलवान् शासकले गन्तीमा आउने अन्य सबै संस्थाको बन्ध्याकरण गर्न सक्छ। ऊ संसद्लाई छेउ लगाउन सक्छ, निर्वाचन क्षेत्र आफूखुसी कोर्न सक्छ र वास्तविक विपक्षीलाई चुनावमा उठ्नबाट रोक्न सक्छ। जुनसुकै विचारको पक्षधर भए पनि प्रायः स्वेच्छाचारी शासक अवसरवादी हुने गर्छन्। निकारागुआका राष्ट्रपति डेनियल ओर्टेगा सुरुमा क्रान्तिकारी माक्र्सवादी थिए। सन् १९७९ मा तानाशाही सत्ता पल्टाएर उनी शक्तिमा आए। क्याथोलिकविरोधी भएकाले उनले सन् १९९० को निर्वाचनमा आंशिक हार बेहोरे। त्यसैले उनले आफूलाई प्रतिबद्ध क्याथोलिकका रूपमा रिब्रान्ड गरे। आमाको ज्यानै जोखिममा हुने अवस्थामा पनि उनले गर्भपतनमाथिको प्रतिबन्धलाई अघि बढाए। परिणामतः २००६ उनी फेरि निर्वाचित भए। गतवर्ष उनकी पत्नी रोजारियो मुरिलो उपराष्ट्रपति बनिन्। अन्ततः कुनै समय आफूले च्युत गरेको तानाशाहीकै झल्को दिने वंशपरम्परा उनले स्थापना गरे। ओर्टेगा र उनका सान्डानिस्टा साथीहरूले सर्वोच्च अदालतलाई नियन्त्रणमा लिएका छन्। अदालतले राष्ट्रपतिको अवधि उन्मूलन गरेको छ। उनीहरूले वास्तविक विपक्षीलाई दमन गरेर आवरणका विपक्षी तयार गरेका छन्। आलोचनात्मक मिडिया नयाँ स्वामित्वमा पुगेका छन् र तिनका मालिक प्रायः ओर्टेगा परिवारकै सदस्य हुने गर्छन्। यसरी अलिअलि गर्दै लोकतन्त्र मासिँदै गर्दा पनि निकारागुवामा कुनै पनि घटनाले अशान्ति पैदा गरेको छैन। ओर्टेगाले निकारागुआका नागरिकको पेन्सन हात पार्न खोज्दा मात्रै तिनले दंगा मच्चाए। सान्डानिस्टाहरूको कुप्रबन्ध र भ्रष्टाचारले गर्दा त्यहाँको पेन्सन कोष रित्तो बनेको छ। ओर्टेगाले कामदारबाट थप पैसा लिएर पेन्सन कोषमा जम्मा गर्ने बताए। परिणामस्वरूप अप्रिलमा दसौं हजार व्यक्ति सडकमा ओर्लिए र मुरिलोप्रति सम्मान प्रकट गर्न ठड्याइएको सालिक ढाले। जनतामाथि गोली चलाएर मात्रै उनीहरू सत्तामा रहन सफल छन्। सदाका लागि शक्तिमा रहने योजना भएका निरंकुश शासकले केटाकेटीलाई पनि सोहीअनुरूप शिक्षित गर्नुपर्ने हुन्छ। धेरैजसो देशको स्कुलका पुस्तकमा दुई वर्षअघिको घटना हुँदैन, हामीकहाँ छ। टर्कीका एक व्यक्ति भन्छन्। टर्कीमा चार वर्षका बच्चासमेत राष्ट्रपतिले देशलाई बचाएको कथा पुस्तकमा पढ्छन्। अमेरिकाका कारण आफ्नो देशमा खाद्य संकट उत्पन्न भएको स्विकार्ने विद्यार्थीलाई भेनेजुएलाको बोलिभारियन विश्वविद्यालयले शिक्षण शुल्क मिनाहा गर्ने गरेको छ। उदारवादप्रतिको असन्तुष्टि उदार लोकतन्त्रको असफलताबारे थुप्रै कुरा भनिसकिएको छ। ती देश धनी र शान्तिपूर्ण भए पनि तिनका नागरिक असन्तुष्ट छन्। विश्वव्यापीकरण र प्रविधिको विकासले उनीहरूमा जागिर गुमाउने डर पैदा भएको छ। सांस्कृतिक द्वन्द्वका कारण सबैले कसै न कसैबाट धेरथोर अपमानित महसुस गर्छन्। केही हदसम्म यस्तै ठूला ऐतिहासिक प्रवृत्तिको प्रतिक्रियास्वरूप निरंकुशतन्त्रको उदय भएको हो। तर यसको मुख्य कारण शक्तिका भोका नेताहरूले अरूको शोषण गर्नमा निपुुर्णता हासिल गर्नु सक्नु हो। निरंकुश शासकविनाको निरंकुशता हुन सक्दैन। थुप्रै मानिसमा शक्तिको लालच हुन्छ। कोही संसार परिवर्तन गर्नका लागि शक्ति चाहन्छन्। कोही शक्तिले चाटुकारिता, पैसा र यौन प्राप्त हुने हुँदा यसका लागि मरिमेट्छन्। शक्ति प्राप्त गर्ने धेरैको यी सबै उद्देश्य हुन्छन्। धेरैजसो सर्वसत्तावादी शासन व्यवस्था भ्रष्ट हुन्छ। ट्रान्सपरेन्सी इन्टरनेसनलले सबैभन्दा भ्रष्ट भनेका एकतिहाइ देशमध्ये एउटा पनि फ्रिडम हाउस को स्वतन्त्र देशहरूको सूचीमा पर्दैन। पारदर्शी २० मध्ये सिंगापुर र हङकङ मात्रै स्वतन्त्र क्षेत्रमा पर्न सकेका छैनन्। निरंकुशता र भ्रष्टाचारले भयानक दुष्चक्र सिर्जना गर्छ। सीमाहीन शक्ति हुनेका आसेपासे र मित्रहरू धनी बन्न पुग्छन्। जति धेरै लुट मच्चायो, शक्तिमा रहिरहन व्यवस्थालाई आफ्नो पकडमा राख्न उनीहरूलाई उति नै सहज हुन्छ। उनीहरूले शक्ति गुमाए दक्षिण अफ्रिकाका ज्याकोब जुमाजस्तै मुद्दाको जोखिम बेहोर्न सक्छन्। त्यसैले कुनै निरंकुश शासकले राष्ट्रिय गौरवबारे चर्को भाषण दिन्छ भने उसको खास उद्देश्य आफ्नो कपट लुकाउने हुन सक्छ। हंगेरीमा भिक्टर अर्बानका साथीहरू किन सबैभन्दा धनी छन् र उनको सानो गृहसहरमा विशाल फुटबल रंगशाला किन बन्यो भनेर उनका विपक्षीहरू चर्चा गर्न चाहन्छन्। तर मिडिया अर्बानका साथीहरूको नियन्त्रणमा छ, जहाँ उनीहरू आप्रवासीबारे चर्चा गर्छन्। लोकतन्त्रवादीहरू यो प्रवृत्तिविरुद्ध लड्न सक्छन्। पछिल्ला पाँच उदाहरण हेर्न सकिन्छ। श्रीलंकामा खर्चिलो र भयानक निरंकुश शासकलाई हराउन विपक्षीहरू एक भए। गाम्बियामा छिमेकी राष्ट्रहरूले आक्रमण गर्ने भयले बलवान् शासकले चुनावमा हार स्वीकार गरे। दक्षिण अफ्रिकामा संस्थालाई ध्वस्त बनाएर आफ्ना आसेपासेलाई लुट्न छुट दिने शासकलाई आफ्नै पार्टीले अपदस्थ गर्यो। अर्मेनियाका शासकलाई आन्दोलनले हटायो। मलेसियामा प्रधानमन्त्री नाजिब रजाकले चुनावमा धाँधली गर्ने प्रयास गरे तर असफल भए। अनेकौं तिकडम हुँदाहुँदै मलेसियाली मतदाताले ६१ वर्षदेखि शासनमा रहेको पार्टीलाई अस्वीकृत गरे। स्वेच्छाचारी शासकले आफ्नै नियम लाद्छन्, त्यसैले नै उदार लोकतन्त्रको रक्षा गर्न आवश्यक छ। यसले लामो कालखण्डमा राम्रो नतिजा पनि दिन्छ। एमआईटीका ड्यारोन एसमोग्लुको अध्ययनअनुसार निरंकुशताबाट लोकतन्त्रमा जाँदा ३० वर्षको अवधिमा प्रतिव्यक्ति आय २० प्रतिशतले बढ्छ, यद्यपि केही अर्थशास्त्री यसलाई अस्वीकार गर्छन्। अर्थतन्त्र ओरालो लागेपछि निरंकुश शासकको पतन हुने र अर्थतन्त्रको अवश्यम्भावी सुधारको जस लोकतन्त्रवादीले लिने गरेको विश्व बैंकका गिएर्मो भुलेतिनको तर्क छ। स्वतन्त्र रूपमा निर्वाचित सरकार कानुनको अधीनमा हुन्छ। त्यस्तो सरकारसँग नागरिकमाथि अत्याचार गर्ने शक्ति पनि कम हुन्छ। द इकोनोमिस्ट बाट। अनुवाद : खगेन्द्र गिरी"
एसियाली देश जापानविरुद्ध अफ्रिकी सेनेगल हाबी : १२ मिनेटमा गोल,मस्को : विश्वकप फुटबल अन्तर्गत आइतबारको दोस्रो खेलमा जापानमाथि सेनेगल हाबी देखिएको छ । अफ्रिकी टोली सेनेगलले खेलको १२ औं मिनेटमा एसियाली टोली जापानमाथि एक गोल गरिसकेको छ । सेनेगलका लागि १२ औं मिनेटमा साडियो मानेले पहिलो गोल गरेका हुन् । अघिल्लो खेलमा समूह एच को जापानले कोलम्बियामाथि जित दर्ता गरेको थियो भने सेनेगलले पोल्यान्डलाई पराजित गरेको थियो । दोस्रो चरण प्रवेशका लागि दुवै टिमलाई जित आवश्यक छ ।
अर्जेन्टिनाका खेलाडीको टुंगो साम्पाओलीले होइन मेसी र अन्य खेलाडीले लगाउने,"काठमाडौं : रुस विश्वकप फुटबलमा साविक उपविजेता अर्जेन्टिनाले कमजोर प्रदर्शन गरेको छ। पहिलो खेलमा आइसल्यान्डसँग ११ को बराबरी खेलेको अर्जेन्टिनाले दोस्रो खेलमा क्रोएसियासँग ३०ले पराजित भयो। अर्जेन्टिनाको पदर्शनमा खेलाडीको मात्र कमजोरी नभएर प्रशिक्षक जर्ज साम्पाओलीको ठूलो कमजोरी भएको भन्दै उनको चौतर्फी आलोचना भइरहेको छ। यही आलोचनापछि अर्जेन्टिनाले रुस विश्वकपको पहिलो चरणको अन्तिम खेलका लागि खेलाडीको छनोट प्रशिक्षकलाई मात्र नदिने भएको छ। यसअघि सबै खेलाडीको छनोट गर्ने र मैदानमा पठाउनेकाम प्रशिक्षकले गर्दै आएका भए पनि अब नाइजेरियासँगको खेलमा भने खेलाडीको छनोट कप्तान मेसी र अन्य खेलाडी आफैंले गर्ने भएका छन्। मंगलबार अर्जेन्टिनाले समूहचरणको अन्तिम खेल नाइजेरियासँग खेल्नेछ। यो खेलमा भारी गोल अन्तरले विजयी भए अर्जेन्टिनाको दोस्रो चरणको सम्भावना जीवितै रहन्छ। यद्यपी अर्जेन्टिनाले नाइजेरियालाई हराएर मात्र हुँदैन सोही दिन सोही समयमा हुने अर्को खेलमा क्रोएसियाले आइसल्याण्डलाई पनि पराजित गर्नुपर्नेछ। कप्तान साम्पाओलीले खेलाडी छनोटमा ध्यान नदिएको भन्दै अर्जेन्टिना फुटबल एसोसिएसनका पदाधिकारी रुष्ट भएका छन्। खेलाडी छनोटमा विशेष ध्यान दिन प्रशिक्षकलाई ध्यानाकर्षण गराएपछि खेलाडी छनोटको जिम्मा मेसीसहितका खेलाडीलाई दिन सहमत भएको अन्तराष्ट्रिय सञ्चार माध्यमले जनाएका छन्। प्रशिक्षक साम्पाओलीले क्रोएसियासँगको लज्जास्पद हारमा आफू पूर्ण जिम्मेवार भएको बताएका थिए। उनले खेलाडीलाई दोष थोपरेर आफू जोगिने ठाउँ नभएको समेत स्वीकार भने गरिसकेका छन्। क्रोएसियासँगको हारमा आंशिक रूपमा होइन, पूर्ण रूपमा जिम्मेवार छु। गोलरक्षक काबाल्लेरोमाथि दोष थोपरेर हामी जोगिने ठाउँ छैन। हारको जिम्मेवारी हामी सबैले लिनै पर्छ। मैले सबै कुराको छुट्टाछुट्टै योजना बनाएको भए त्यसले भिन्दाभिन्दै रूपमा काम गर्न सक्दथ्यो, हारपछि उनले भनेका थिए, मैले इमानदारीपूर्वक यो सोचेँ कि, पक्कै पनि प्रतिद्वन्द्वीविरुद्ध हाम्रो टोलीले दबाब बनाउँछ। तर, पहिलो गोल खाएपछि हामी निकै तनावमा आयौं। अनावश्यक तनावमा आएपछि खेलमा फर्किन सकेनौं। प्रेम र फुटबल : नौ वर्षमै मेसीकाे लभ ! नेमारका १८ प्रेमिका, अविवाहित रोनाल्डोका चार सन्तान ! आइसल्याण्डसामू मेसी निरिह : अर्जेन्टिना बराबरीमा रोकियो पानामा पेपर्सको नयाँ खुलासामा अर्जेन्टिनाका राष्ट्रपतिदेखि मेसीसम्म मुछिए क्रोएसियासँगको हारपछि अर्जेन्टिनी प्रशिक्षकले के भने ? उनले अर्जेन्टिनाको मुख्य हतियार मेसी भएको तर, मेसीसम्म कसैले बल नै पुर्याउन नसकेको बताए। हाम्रो टोलीको चालक (मुख्य हतियार) लियोनल मेसी हो तर, मेसीसम्म कसैले पनि बल पुर्याउनै सकेन, उनले भनेका थिए, हाम्रो टिम वर्कलाई क्रोएसियाले पूर्ण रूपमा विफल बनाइदियो र हामीमाथि हाबी पनि भयो। एजेन्सी"
"पहिलो हाफमा इङ्ल्यान्ड ५, पानामा शून्य : स्टोन र केनले गरे दुईदुई गोल",मस्को : विश्वकप फुटबल प्रतियोगिता अन्तर्गत समूह जी को आफ्नो दोस्रो खेलमा इङ्ल्यान्डले पनामाविरुद्ध शानदार प्रदर्शन गरेको छ। पहिलो हाफमा इङ्ल्यान्डले पानामालाई ५० लेपछि पारेको छ। इङ्ल्यान्डका लागि जोन स्टोन र ह्यारी केनले दुईदुई गोल गरे। सुरुवाती अग्रता दिलाउने क्रममा खेलको आठौँ मिनेटमा जोन स्टोनले हेडमार्फत् गोल गरे। किएरन ट्रिपिएरले दिएको हाई बललाई स्टोनले हेडमार्फत सीधै जालीको दिशा देखाएका थिए। २२ औं मिनेटमा भने हेरी क्यानले पेनाल्टी गोल गरे भने ३६ औँ मिनेटमा जेजे लिङ्गाडले उत्कृष्ट गोल गरे। ४० औं मिनेटमा जोन स्टोनले उत्कृष्ट गोल गरे। पहिलो हाफको थपिएको समयको एक मिनेटमै ह्यारी केनले अर्को गोल गरे। केनको व्यक्तिगत दोस्रो गोलसँगै पहिलो हाफमा इङ्ल्यान्डले ५०को अग्रता लिएको हो। विश्वकपमा इङ्ल्यान्डलाई रंगभेदको चिन्ता विश्वकपमा इङ्ल्यान्डको अनौठो कीर्तिमान इङ्ल्यान्डका प्रशिक्षक नै घाइते पनामाविरुद्ध आठौँ मिनेटमा इङ्ल्यान्डको अग्रता २२ औं मिनेटमा इङ्ल्यान्डको दोस्रो पेनाल्टी गोल ३६ मिनेटमा पानामाविरुद्ध इङ्ल्यान्डले गर्यो तीन गोल यसअघि इङ्ल्यान्डले रुस विश्वकपको आफ्नो पहिलो खेलमा ट्युनिसियालाई २१ गोलले पराजित गर्दै सुखद सुरुआत गरेको थियो। सन् १९६६ मा उपाधि जितेयता विश्वकप फुटबलमा बारम्बार कमजोर प्रदर्शन गरेको इङ्ल्यान्डले रुस विश्वकपमा भने पहिलो खेलबाटै सशक्त प्रदर्शन गरेको छ। दोस्रो खेलमा पनि इङ्ल्यान्डले सुरुबाटै राम्रो प्रदर्शन गरेको हो। इङ्ल्यान्डले पछिल्लो आठ खेलमा आफूलाई निरन्तर अपराजित राखेको छ। पानामाले भने आफ्नो पछिल्लो आठमध्ये मात्र एक खेलमा मात्र जित हात पारेको छ। तुलनात्मक रूपमा कमजोर मानिएको पानामाविरुद्धको यही खेलबाट इङ्ल्यान्डले आफूलाई अझ सशक्त रूपमा प्रस्तुत गर्ने अपेक्षासमेत गरिएको छ। निसियाविरुद्धको खेलमा १७ राम्रा गोल अवसर सिर्जना गरेर पनि इङ्ल्यान्डलाई जितका लागि खेलको इन्जुरी समयसम्म कुर्नु परेको थियो।
जापानले फर्कायो गोल : पहिलो हाफमा सेनेगलसँग ११ को बराबरी,मस्को : विश्वकप फुटबल अन्तर्गत आइतबारको दोस्रो खेलमा खेलको ३४ मिनेटमा जापान र सेनेगलले ११ को बराबरी खेलेका छन् । अफ्रिकी टोली सेनेगलले खेलको १२ औं मिनेटमा एसियाली टोली जापानमाथि एक गोल गरेको थियो । १२ औं मिनेटमा साडियो मानेले सेनेगललाई अग्रता दिलाएका थिए । जापानले ३४ औं मिनेटमा गोल फर्काएको हो । ताकासी इनुईले तीन डिफेन्डरलाई छलाएर उत्कृष्ट गोल गरेका हुन् । अघिल्लो खेलमा समूह एच को जापानले कोलम्बियामाथि जित दर्ता गरेको थियो भने सेनेगलले पोल्यान्डलाई पराजित गरेको थियो । दोस्रो चरण प्रवेशका लागि दुवै टिमलाई जित आवश्यक छ । एसियाली देश जापानविरुद्ध अफ्रिकी सेनेगल हाबी : १२ मिनेटमा गोल
ह्यारी केनको ह्याट्रिकले रोनाल्डो र लुकाकु पछि परे,"मस्को : इङ्ल्यान्डका ह्यारी केन रुस विश्वकपमा सर्वाधिक गोलकर्ता बनेका छन्। दुई खेल खेल्दा केनले पाँच गोल गरेका हुन्। पानामाविरुद्धको आइतबारको खेलमा उनले ह्याट्रिक गरे। यसअघि पोर्चुगलका क्रिष्टियानो रोनाल्डो र बेल्जियमका रोमेलु लुकाकु चारचार गोल गर्दै प्रतिस्पर्धामा थिए। केनको आइतबारको ह्याट्रिकसँगै उनीहरु पछि परेका हुन्। रुस विश्वकपको आइतबार जारी खेलको पहिलो हाफमै केनले दुई गोल गरेका थिए भने दोस्रो हाफमा अर्को गोल गर्दे ह्याट्रिक पूरा गरे। उनी इङ्ल्यान्डका कप्तान हुन्। यसअघिको खेलमा उनले दुई गोल गरिसकेका थिए। पोर्चुगलका रोनाल्डोले पहिलो खेलमा स्पेनविरुद्ध ह्याट्रिक गरेका थिए भने दोस्रो खेलमा मोरक्कोविरुद्ध एक गोल गरेर व्यक्तिगत चार गोल बनाएका छन्। बेल्जियमका लुकाकुले पानामाविरुद्धको पहिलो र ट्युनिसियाविरुद्धको दोस्रो खेलमा दुईदुई गरेर चार गोल बनाएका छन्। दुई खेल खेलेर बेल्जियमका इजन हाजार्ड र स्पेनका डिएगो कोस्टाले भने तीनतीन गोल गरेर रोनाल्डो र लुकाकुलाई पछ्याइरहेका छन्। विश्वकपमा स्टार मानिएका अर्जेन्टिनाका मेसीले गोल गर्न सकेका छैनन् भने ब्राजिलका नेमारले १ गोल गरेका छन्। दुई खेलबाट चारचार गोल गर्ने रोनाल्डो, लुकाकु र केनलाई गोल्डेन बुटको दाबेदारको रुपमा हेर्न थालिएको छ। पढ्नुहाेस् विश्वकपमा इङ्ल्यान्डलाई रंगभेदको चिन्ता विश्वकपमा इङ्ल्यान्डको अनौठो कीर्तिमान इङ्ल्यान्डका प्रशिक्षक नै घाइते पनामाविरुद्ध आठौँ मिनेटमा इङ्ल्यान्डको अग्रता २२ औं मिनेटमा इङ्ल्यान्डको दोस्रो पेनाल्टी गोल ३६ मिनेटमा पानामाविरुद्ध इङ्ल्यान्डले गर्यो तीन गोल पहिलो हाफमा इङ्ल्यान्ड ५, पानामा शून्य"
३६ मिनेटमा पानामाविरुद्ध इङ्ल्यान्डले गर्यो तीन गोल,मस्को :विश्वकप फुटबल प्रतियोगिता अन्रतगत समूह जी को आफ्नो दोस्रो खेलमा इङ्ल्यान्डले पनामाविरुद्ध शानदार प्रदर्शन गरेको छ। इङ्ल्यान्डलाई अग्रता दिलाउने क्रममा खेलको आठौँ मिनेटमा जोन स्टोनले हेडमार्फत् गोल गरे। किएरन ट्रिपिएरले दिएको हाई भली बललाई स्टोनले हेडमार्फत सीधै जालीको दिशा देखाएका थिए। २२ औं मिनेटमा भने हेरी क्यानले पेनाल्टी गोल गरे भने ३६ औँ मिनेटमा जेजे लिङ्गाडले उत्कृष्ट गोल गरेका छन्। लिङ्गाडको गोलसँगै पहिलो हाफको ३६ औँ मिनेटमै इङ्ल्याण्डले पानमामाथि ३० को अग्रता लिएको छ। यसअघि इङ्ल्यान्डले रुस विश्वकपको आफ्नो पहिलो खेलमा ट्युनिसियालाई २१ गोलले पराजित गर्दै सुखद सुरुआत गरेको थियो। सन् १९६६ मा उपाधि जितेयता विश्वकप फुटबलमा बारम्बार कमजोर प्रदर्शन गरेको इङ्ल्यान्डले रुस विश्वकपमा भने पहिलो खेलबाटै सशक्त प्रदर्शन गरेको छ। दोस्रो खेलमा पनि इङ्ल्यान्डले सुरुबाटै राम्रो प्रदर्शन गरेको हो। इङ्ल्यान्डले पछिल्लो आठ खेलमा आफूलाई निरन्तर अपराजित राखेको छ। पानामाले भने आफ्नो पछिल्लो आठमध्ये मात्र एक खेलमा मात्र जित हात पारेको छ। तुलनात्मक रूपमा कमजोर मानिएको पानामाविरुद्धको यही खेलबाट इङ्ल्यान्डले आफूलाई अझ सशक्त रूपमा प्रस्तुत गर्ने अपेक्षासमेत गरिएको छ। निसियाविरुद्धको खेलमा १७ राम्रा गोल अवसर सिर्जना गरेर पनि इङ्ल्यान्डलाई जितका लागि खेलको इन्जुरी समयसम्म कुर्नु परेको थियो।
पर्यटन प्रवर्द्धन लागि जुम्लारारा अल्ट्रा म्याराथुन,"जुम्ला : असार २७ गते हुने जुम्लारारा अल्ट्रा म्याराथुन प्रतियोगिताको तयारी तीव्र पारिएको छ। पर्यटन प्रवर्द्धनका लागि कर्णाली स्पोर्टस क्लबले आयोजना गरेको पहिलो तथा जुम्लामा दोस्रो पटक अल्ट्रा म्याराथुन हुन लागेको हो। यो प्रतियोगिताले कर्णाली प्रदेश सरकारले घोषणा गरेको पर्यटन वर्ष २०७५ लाई थप टेवा पुग्ने विश्वास लिएको छ।खेलक्षेत्रमार्फत कर्णाली प्रदेशका पर्यटकीय क्षेत्रलाई विश्वसामु चिनाउने ध्ययले हुन लागेको जुम्लारारा अल्ट्रा म्याराथुनमा भाग लिने खेलाडीले ४९ किलो मिटर दूरी पार गर्ने भएका छन्। क्लबका अध्यक्ष सरोज शाहीका अनुसार अल्ट्रा म्याराथुनमा राष्ट्रिय तथा स्थानीय स्तरका सयौँ ख्यातिप्राप्त एथेलेटिक्स खेलाडीले सहभागिता जनाउँदैछन्। समुन्द्री सतहदेखि २३ सय ५० मिटर उचाईमा रहेको जुम्ला सदरमुकाम खलंगा बजारबाट डाँफे लेक, न्याउरीघाट, चौथा हुँदै ४ हजार १७ मिटर उचाइ रहेको चुचेमारा, मिलीचौर भएर खेलाडी रारातालसम्म पुग्नुपर्ने म्याराथुनको रुट कायम गरिएको छ। उक्त म्याराथुनमा प्रथम हुने खेलाडीले ५ घण्टाभित्र ४९ किलो मिटर तोकिएको रुट पार गर्नसक्नु पर्नेछ । प्रतियोगितामा सोलुखुम्बु जिल्ला, त्रिभुवन आर्मी क्लबलगायत देशका विभिन्न जिल्लाबाट खेलाडीले भाग लिँदैछन्। एथेलेटिक्स धावक हरिबहादुर रोकाया बिरामी परेपछि जुम्ला आयोजक क्लबका प्रशिक्षक सिता न्यौपानेले क्लबमा आवद्ध तथा अन्य २७ जना बढी धावकलाई नियमित प्रशिक्षण दिइरहेकी छिन्। पर्यटन प्रर्वद्धन र खेल क्षेत्रको विकासका लागि आयोजित अल्ट्रा म्याराथुन प्रतियोगिता सफल पार्न जिल्ला खेलकुद विकास समिति, चन्दननाथ नगरपालिकालगायत अन्य निकायसँग समन्वय र सहकार्य भैरहेको छ। म्याराथुन सम्पन्न गर्न ११ लाख बढी खर्च लाग्ने आयोजकले जनाएको छ।म्याराथुन प्रतियोगितामा प्रथम हुने महिला पुरुषलाई ५०५० हजार, दोस्रो हुने महिला, पुरुषलाई ३०३० हजार र तेस्रो हुने महिला पुरुष प्रतियोगीलाई २०२० हजार नगदसहित प्रमाण पत्र र मेडल पुरस्कार उपलव्ध गराइने क्लबका अध्यक्ष सरोज शाहीले पत्रकार सम्मेलनमा बताए। त्यसैगरी बाहिर जिल्लाबाट आउने खेलाडीलाई आउने जाने यातायात भाडा र खान बस्नका लागि व्यवस्थापन गरिएको छ।"
दोस्रो जितको योजनामा इङ्ल्यान्ड,"मस्को : सन् १९६६ मा उपाधि जितेयता विश्वकप फुटबलमा बारम्बार कमजोर प्रदर्शन गरेको इङ्ल्यान्डले रुस विश्वकपमा भने पहिलो खेलबाटै सशक्त प्रदर्शन गर्ने संकेत गरेको छ । इङ्ल्यान्डले रुस विश्वकपको आफ्नो पहिलो खेलमा ट्युनिसियालाई २१ गोलले पराजित गर्दै सुखद सुरुआत गरेको छ । इङ्ल्यान्डले पहिलो खेलमा जितसहित विश्वकप फुटबलमा सुखद सुरुआत गरेको यो पछिल्लो १२ वर्षपछिको पहिलो अवसर हो । त्यही जित र सफलताबाट हौसिएको इङ्ल्यान्ड लगातार दोस्रो खेलमा समेत जितसहित प्रिक्वार्टरफाइनल चरणको यात्रा तय गर्ने योजनामा जुटेको छ । त्यसैले इङ्ल्यान्डले आइतबार समूह जी अन्तर्गत आफ्नो दोस्रो खेलमा पानामासँग प्रतिस्पर्धा गर्दा जितकै योजना बनाएको छ । यद्यपि यो खेलमा इङ्ल्यान्ड र पानामा दुवैलाई फरक दुई उद्देश्यका लागि जित आवश्यक छ । पानामालाई पराजित गर्न सकेको अवस्थामा अन्तिम खेलअघि नै इङ्ल्यान्डको अन्तिम १६ को यात्रा पक्का हुन सक्नेछ । यो नतिजाले पानामा भने प्रतियोगिताको अन्तिम खेलअगावै बाहिरिन सक्छ । त्यसैले प्रतियोगितामा टिकिरहनका लागि भए पनि पानामालाई जितको विकल्प छैन । आइतबारको खेलअघि पानामाले इङ्ल्यान्डलाई पराजित गर्दै वा बराबरीमै रोकेर भए पनि आफ्नो प्रिक्वार्टरफाइनल पुग्ने सम्भावना जीवितै राख्ने सपना साँचेको हुनुपर्छ । यद्यपि पहिलो खेलमा बलियो बेल्जियमसँग ३० ले पराजित भएको पानामालाई इङ्ल्यान्डविरुद्धको त्यो सपना पूरा गर्न सहज भने पक्कै हुनेछैन । राम्रा खेलाडीले भरिएको इङ्लिस टोली निकै बलियो देखिएको छ । हेरी केन, जेमी भर्डी, मार्कस रासफोर्ड, रहिम स्टर्लिङ, डेली अलीजस्ता खेलाडी रहेको इङ्ल्यान्डको क्षमता पानामाको भन्दा धेरै माथि देखिएको छ । टोलीको रक्षापंक्ति केही बलियो देखिए पनि आक्रमण निकै कमजोर रहेकाले पानामाका लागि इङ्ल्यान्डविरुद्धको जित वा बराबरीको नतिजा मुस्किल देखिएको हो । कमजोर स्ट्राइकिङ लाइनअप कै कारण पानामाले आफ्नो पछिल्लो सात खेलमा मात्रै दुई गोल गर्न सफल भएको छ । यी दुई टोली कुनै पनि स्तरको प्रतियोगितामा पहिलोपटक एकआपसमा प्रतिस्पर्धा गर्दैछन् । यद्यपि पछिल्ला आआफ्ना खेलमा हात पारेको नतिजाअनुसार इङ्ल्यान्डलाई बलियो देखाएको छ । इङ्ल्यान्डले पछिल्लो आठ खेलमा आफूलाई निरन्तर अपराजित राखेको छ । पानामाले भने आफ्नो पछिल्लो आठमध्ये मात्र एक खेलमा मात्र जित हात पारेको छ । तुलनात्मक रूपमा कमजोर मानिएको पानामाविरुद्धको यही खेलबाट इङ्ल्यान्डले आफूलाई अझ सशक्त रूपमा प्रस्तुत गर्ने अपेक्षासमेत गरिएको छ । ट्युनिसियाविरुद्धको खेलमा १७ राम्रा गोल अवसर सिर्जना गरेर पनि इङ्ल्यान्डलाई जितका लागि खेलको इन्जुरी समयसम्म कुर्नु परेको थियो । इङ्ल्यान्डले कम्तीमा पानामाविरुद्ध यी गल्तीलाई दोहोर्याउने छैन । हेड टु हेड पहिलोपटक प्रतिस्पर्धा गर्दै इङ्ल्यान्ड विश्वकप सहभागिता : १५औं पटक उपलब्धि : उपाधि (१९६६) फिफा वरीयता : १२ पानामा विश्वकप सहभागिता : पहिलो उपलब्धि : पहिलोपटक सहभागी फिफा वरीयता : ५५ प्रभाव पार्न सक्ने खेलाडी हेरी केन, इङ्ल्यान्ड इङ्लिस राष्ट्रिय टोलीका मुख्य खेलाडी हुन्, हेरी केन । टोलीका कप्तानसमेत रहेका केन एकभन्दा बढी भूमिकाले गर्दा पनि टोलीको महत्वपूर्ण सदस्यका रूपमा रहेका छन् । लामो समयपछि इङ्ल्यान्डले विश्वकप फुटबलमा सुखद सुरुवात गर्दा उनै केनको भूमिका महत्वपूर्ण रह्यो । केन एक्लैले दुई गोल गरेपछि इङ्ल्यान्डले रुस विश्वकपको आफ्नो पहिलो खेलमा ट्युनिसियालाई २१ गोलले पराजित गरेको थियो । इङ्ल्यान्डका लागि यो विश्वकप फुटबलको पहिलो खेलमा जितसहित सुखद सुरुआत गरेको पछिल्लो १२ वर्षकै पहिलो अवसरसमेत रह्यो । खेल १० गोलको बराबरीतर्फ अघि बढिरहेको अवस्थामा इन्जुरी समयको पहिलो मिनेटमा केनले नै निर्णायक गोल गर्दै टोलीलाई महत्वपूर्ण तीन अंक दिलाएका थिए । कुनै पनि समय टोलीका लागि गोल गर्न सक्ने क्षमता भएका केनले खेलाडी र कप्तानको हैसियतमा यसपटक इङ्ल्यान्डलाई उपाधिसम्म डोहोर्याउन पनि सक्छन् । आफ्नो उचाइ, बलसँग खेल्न र प्राप्त अवसरलाई गोलमा परिणत गर्न सक्ने क्षमताका कारण उनी छोटो समयमै इङ्लिस राष्ट्रिय टोलीको मुख्य स्ट्राइकरका रूपमा स्थापित भएका हुन् । उनी आफ्ना दुवै खुट्टा चलाउन माहिर छन् । केन नजिक र टाढाको बललाई टाउको र खुट्टा दुवैको सहायताले गोल गर्न सक्ने सक्षम खेलाडी हुन् । घरेलु क्लब टोट्टनहामका मुख्य स्ट्राइकरसमेत रहेका उनीसँग क्लब स्तरकै भए पनि ठूला प्रतिस्पर्धामा सहभागी भएको अनुभव छ । उनले घरेलु इङ्लिस प्रिमियर लिगमा टोट्टनहामबाट लगातार पछिल्लो दुई सिजन गोल्डेन बुटसमेत जितेका छन् । उनले त्यही सफलता विश्वकपमा समेत दोहोर्याउने अपेक्षा गरिएको छ । सन् २०१५ मा राष्ट्रिय टोलीबाट डेब्यु गरेका केनले हालसम्म २५ खेलबाट १५ गोलसमेत गरेका छन् ।"
"प्रदेश ७ मा अन्नपूर्ण ब्याटमिन्टन छनौट, शैलेन्द्र र राजेन्द्रको जोडी च्याम्पियन","धनगढी : प्रदेश७ को धनगढीमा भएको अन्नपूर्ण इन्टरनेसनल कर्पोरेट ब्याटमिन्टन प्रतियोगिताको पुरुष डबल्समा शैलेन्द्र श्रेष्ठ र राजेन्द्र बमको जोडी च्याम्पियन बनेको छ।आइतबार धनगढीको कभर्डहलमा भएको फाइनलमा श्रेष्ठ र बमको जोडीले सुरेश कुमार बम र केशव भट्टको जोडीलाई २११२ र २११३ को सोझो सेटमा पराजित गरेको हो। पुरुष डबल्समा केशव बडुवाल र हिक्मत गुरुङ तथा सुरेन्द्र कार्की र प्रकाश चन्दको जोडी तेस्रो भएको छ। यस्तै आइतबार नै भएको १९ वर्ष मुनीको पुरुष सिंगल्समा कैलालीका देवराज राना च्याम्पियन भएका छन्। उनले कैलालीकै अमृत चौधरीलाई २११३ र २११३ को सोझो सेटमा हराएका हुन्। यसअघि योगेश खडका र जेबी साउद तेस्रो भइसकेका छन्।शनिबारको खेलमा पुरुष एकलतर्फ कैलालीका देवराज राना, महिला एकलमा कैलालीकै मोयुन तामाङ च्याम्पियन भइसकेका छन् भने १९ वर्षमुनीको महिला एकलमा कञ्चनपुरकी निलिमा महरा क्षेत्रीय च्याम्पियन भएकी छिन्। त्यस्तै विमला दोस्रो तथा कैलालीकै हेमा ऐर र प्रियन्सी बम तेस्रो भए।१९ वर्षमुनीका महिला एकल तर्फ कञ्चनपुरकी निलिमा महरा च्याम्पियन भइन् भने विष्ना विष्ट दोस्रो तथा कैलालीका प्रियन्सा शर्मा र एलिना तिरुवा तेस्रो भए। यस्तै आइतबार भएको समापन समारोहका प्रमुख अथिति धनगढी उपमहानगरपालिकका मेयर नृपबहादुर ओडले खेल मानव स्वास्थ्यका लागि अनिवार्य भएकाले बताए। उनले अन्नपूर्ण पोष्टले आयोजना गरेको उक्त प्रतियोगिताको खुलेरै प्रसंसा गरे। कार्यक्रममा उनले अन्नपूर्ण पोस्टसँग हातेमालो गरेर अझै प्रतियोगिता भव्य बनाउन उपमहानरपालिका तयार रहेको समेत बताए। कार्यक्रममा कैलाली जिल्ला खेलकुद विकास समितिका अध्यक्ष दिपक सिंहले पनि नीजि मिडिया हाउसले गरेको प्रतियोगिताले जिल्लाजिल्लाका खेलाडीले अन्तर्राष्ट्रिय खेलाडीसँग प्रतिष्पर्धाको मौका पाउने बताए। उनले अन्नपूर्ण मिडियालाई धन्यबाद दिँदै भने, 'नीजि मिडियाले खेलकुदका लागि गरेको यो कार्य सराहनीय छ।' कार्यक्रममा प्रमुख अथिति ओड, विशिष्ट अथिति कैलालीका प्रहरी प्रमुख प्रहरी उपरीक्षक विनोद घिमिरे र जिल्ला खेलकुद विकास समितिका अध्यक्ष दिपक सिंह, शसस्त्र प्रहरी नायव उपरीक्षक खगेन्द्रबहादुर चन्द, ब्याटमिन्टन संघका केन्द्रीय सदस्य जगत खडका र ऋषिकेश श्रेष्ठ, क्षेत्रीय निर्देशक रामेश्वर श्रेष्ठ, क्षेत्रीय खेलकुद विकास समितिका कार्यालय प्रमुख प्रेम मल्ललगायतले खेलाडीलाई मेडल तथा प्रमाणपत्र वितरण गरे। फाइनलमा सहभागी हुने खेलाडी पुरुष सिंगल देबराज राना प्रथम जेबी साउद द्वित्तीय महिला सिंगल मोयुन तामाङ प्रथम विमला ओझा द्वितीय १९ वर्ष मुनीको पुरुष सिंगल देबराज राना प्रथम अमृत चौधरी द्वितीय १९वर्ष मुनीको महिला सिंगल निलीमा महरा प्रथम विस्ना विष्ट द्वितीय पुरुष डबल्स शैलेन्द्र कुमार श्रेष्ठ र राजेन्द्र बमको जोडी प्रथम सुरेन्द्र कुमार बम र केशब भट्टको जोडी द्वितीय प्रदेश र राष्ट्रियस्तरमा अन्नपूर्ण ब्याडमिन्टन बृहत् स्वरूपमा अन्नपूर्ण ब्याडमिन्टन हुने वीरेन्द्रनगरमा अन्नपूर्ण ब्याडमिन्टन छनोट प्रतियोगिता सुरु अन्नपूर्ण ब्याडमिन्टन : सामना र सेस्माको दोहोरो जित कर्णाली प्रदेशमा अन्नपूर्ण ब्याडमिन्टन प्रतियोगिता सम्पन्न"
२२ औं मिनेटमा इङ्ल्यान्डको दोस्रो पेनाल्टी गोल,मस्को : विश्वकप फुटबल प्रतियोगिता अन्रतगत समूह जी को आफ्नो दोस्रो खेलमा इङ्ल्यान्डले पनामाविरुद्ध सुरुवात अग्रता लिएको छ । इङ्ल्यान्डलाई अग्रता दिलाउने क्रममा खेलको आठौँ मिनेटमा जोन स्टोनले हेडमार्फत् गोल गरे । किएरन ट्रिपिएरले दिएको हाई भली बललाई स्टोनले हेडमार्फत सीधै जालीको दिशा देखाएका थिए । २२ औं मिनेटमा भने हेरी क्यानले पेनाल्टी गोल गरेका छन् । हेरीको पेनाल्टी गोलसँगै इङ्ल्याण्डले पानमामाथि २० को अग्रता लिएको छ । यसअघि इङ्ल्यान्डले रुस विश्वकपको आफ्नो पहिलो खेलमा ट्युनिसियालाई २१ गोलले पराजित गर्दै सुखद सुरुआत गरेको थियो। सन् १९६६ मा उपाधि जितेयता विश्वकप फुटबलमा बारम्बार कमजोर प्रदर्शन गरेको इङ्ल्यान्डले रुस विश्वकपमा भने पहिलो खेलबाटै सशक्त प्रदर्शन गरेको छ । दोस्रो खेलमा पनि इङ्ल्यान्डले सुरुबाटै राम्रो प्रदर्शन गरेको हो । पनामाविरुद्ध आठौँ मिनेटमा इङ्ल्यान्डको अग्रता इङ्ल्यान्डले पछिल्लो आठ खेलमा आफूलाई निरन्तर अपराजित राखेको छ । पानामाले भने आफ्नो पछिल्लो आठमध्ये मात्र एक खेलमा मात्र जित हात पारेको छ । तुलनात्मक रूपमा कमजोर मानिएको पानामाविरुद्धको यही खेलबाट इङ्ल्यान्डले आफूलाई अझ सशक्त रूपमा प्रस्तुत गर्ने अपेक्षासमेत गरिएको छ । ट्युनिसियाविरुद्धको खेलमा १७ राम्रा गोल अवसर सिर्जना गरेर पनि इङ्ल्यान्डलाई जितका लागि खेलको इन्जुरी समयसम्म कुर्नु परेको थियो । पढ्नुहाेस् विश्वकपमा इङ्ल्यान्डलाई रंगभेदको चिन्ता विश्वकपमा इङ्ल्यान्डको अनौठो कीर्तिमान इङ्ल्यान्डका प्रशिक्षक नै घाइते दोस्रो जितको योजनामा इङ्ल्यान्ड
रोचक खेलमा जापान र सेनेगलको २२ बराबरी,मस्को : एसियाली टोली जापानले र अफ्रिकी टोली सेनेगलले रुस विश्वकपको आफ्नो दोस्रो खेलमा एकएक अंक बाँडेका छन्। समूह एचअन्तर्गत आइतबार राति भएको खेलमा जापान र सेनेगलसँग २२ गोलको बराबरी खेले। समूहगत चरणको पहिलो खेलमा कोलम्बियालाई र सेनेगलले पोल्यान्डलाई पराजित गरेका थिए। बराबरीसँगै दुवै टोलीले चारचार अंक जोडेका छन्। खेल सुरु भएदेखि नै दुवै टोलीले आक्रामक खेलेका थिए। दुवै टोलीले आक्रामकता देखाउँदा बाजी भने सेनेगलले मारेको थियो। खेलको ११ औं मिनेटमा जापानका डिफेन्डर हिरोकी साकाइले राम्रोसँग बल क्लियर गर्न नसक्दा युसुफ सबालीको पासमा सर्डियो मानेले गोल गर्दै टोलीलाई १२ मिनेटमा सुरुवाती अग्रता दिलाएका थिए। त्यसपछि आक्रमक देखिएको जापानले ३४ औं मिनेटमा बराबरी गोल फर्कायो। युतो नागातोमोले दिएको पासमा ताकासी इनुईले उत्कृष्ट गोल गरेका थिए। पहिलो हाफ ११ गोलको बराबरी भएको खेलको दोस्रो हाफमा पनि दुवै टोलीले एकएक गोल गरे। दोस्रो हाफमा पनि सुरुवाती गोल भने सेनेगलले नै गर्यो। एमबाये नियाङले उपलब्ध गराएको पासमा मौसा वागले गोल गर्दै सेनेगललाई २१ को अवस्थामा पुर्याए। एक गोलले पछि परेको जापानले सात मिनेटपछि नै बराबरी गोल फर्काउन सफल भयो। मैदान छिरेको ६ मिनेपछि नै केइसुके होन्डाले गोल गर्दै खेल २२ गोलको बराबरीमा ल्याएका थिए। डीबक्स एरियामा सेनेगलका डिफेन्डर अल्मलिएको अवस्थामा होन्डाले गोल गरेका थिए। पुरानै खेलाडीको भरमा रुस यात्रा गरेको जापानले पहिलोपटक सन् १९९८ को विश्वकप खेलेको थियो। त्यसयता जापानले नियमित विश्वकप खेल्दै आएको छ। यसैगरी रुस विश्वकप अफ्रिकी टोली सेनेगलको दोस्रो सहभागिता हो। यसअघि सन् २००२ मा पहिलोपटक विश्वकपमा सहभागिता जनाउँदा नै पहिलो खेलमा साविक विजेता फ्रान्सलाई पराजित गरेर सनसनी मच्चाएको सेनेगल त्यसबेला क्वार्टरफाइनलसम्म पुगेको थियो। एसियाली देश जापानविरुद्ध अफ्रिकी सेनेगल हाबी : १२ मिनेटमा गोल जापानले फर्कायो गोल : पहिलो हाफमा सेनेगलसँग ११ को बराबरी ७१ मिनेटमा सेनेगल २ जापान १ ७८ मिनेटमा जापानले फर्कायो गोल : सेनेगलसँग २२ बराबरी
७८ मिनेटमा जापानले फर्कायो गोल : सेनेगलसँग २२ बराबरी,"मस्को : विश्वकप फुटबल अन्तर्गत आइतबारको दोस्रो खेलको ७८ मिनेटमा जापानले गोल गर्दै सेनेगलसँगको खेल बराबरीमा पुर्याएको छ । पहिलो हाफमा ११बराबरी भएको थियो भने दोस्रो हाफको ७८ मिनेटमा २२ बराबरी भएको छ । अफ्रिकी टोली सेनेगलले खेलको १२ औं मिनेटमा एसियाली टोली जापानमाथि एक गोल गरेको थियो । १२ औं मिनेटमा साडियो मानेले सेनेगललाई अग्रता दिलाएका थिए । जापानले ३४ औं मिनेटमा गोल फर्काएको थियो । ताकासी इन्उईले तीन डिफेन्डरलाई छलाएर उत्कृष्ट गोल गरेका हुन् । ७१ मिनेटमा भने सेनेगलका मौसा वाग्युले उत्कृष्ट गोल गर्दै खेल २१ मा पुर्याएका हुन्। तर, त्यसको ७ मिनेटमै जापानका किसुकी होण्डाले उत्कृष्ट गोल गर्दै २२ को बराबरी बनाएका हुन् । अघिल्लो खेलमा समूह एच को जापानले कोलम्बियामाथि जित दर्ता गरेको थियो भने सेनेगलले पोल्यान्डलाई पराजित गरेको थियो । दोस्रो चरण प्रवेशका लागि दुवै टिमलाई जित आवश्यक छ ।"
७१ मिनेटमा सेनेगल २ जापान १,मस्को : विश्वकप फुटबल अन्तर्गत आइतबारको दोस्रो खेलमा पहिलो हाफमा बराबरी खेलेको जापानमाथि दोस्रो हाफमा सेनेगलले दोस्रो गोल गरेको छ । अफ्रिकी टोली सेनेगलले खेलको १२ औं मिनेटमा एसियाली टोली जापानमाथि एक गोल गरेको थियो । १२ औं मिनेटमा साडियो मानेले सेनेगललाई अग्रता दिलाएका थिए । जापानले ३४ औं मिनेटमा गोल फर्काएको थियो । ताकासी इन्उईले तीन डिफेन्डरलाई छलाएर उत्कृष्ट गोल गरेका हुन् । ७१ मिनेटमा भने सेनेगलका मौसा वाग्युले उत्कृष्ट गोल गर्दै खेल २१ मा पुर्याएका हुन्। अघिल्लो खेलमा समूह एच को जापानले कोलम्बियामाथि जित दर्ता गरेको थियो भने सेनेगलले पोल्यान्डलाई पराजित गरेको थियो । दोस्रो चरण प्रवेशका लागि दुवै टिमलाई जित आवश्यक छ ।
पानामाविरुद्ध इङ्ल्यान्ड ६१ ले विजयी : ह्यारी केनको ह्याट्रिक,"मस्को : विश्वकप फुटबल प्रतियोगिता अन्तर्गत समूह जी को आफ्नो दोस्रो खेलमा इङ्ल्यान्डले पनामाविरुद्ध गोलवर्षा नै गरेको छ। पहिलो हाफमा ५० गोल अन्तगर बनाएको इङ्ल्यान्डले ९० मिनेट खेल्दा पनामामाथि ६१ को जित दर्ता गरेको हो। इङ्ल्यान्डका लागि ह्यारी केनले ह्याट्रिक गरे भने जोन स्टोनले दुई गोल गरे। सुरुवाती अग्रता दिलाउने क्रममा खेलको आठौँ मिनेटमा जोन स्टोनले हेडमार्फत् गोल गरेका थिए। किएरन ट्रिपिएरले दिएको हाई बललाई स्टोनले हेडमार्फत सीधै जालीको दिशा देखाएका थिए। २२ औं मिनेटमा क्यानले पेनाल्टी गोल गरे भने ३६ औँ मिनेटमा जेजे लिङ्गाडले उत्कृष्ट गोल गरे। ४० औं मिनेटमा जोन स्टोनले अर्को गोल थपे। पहिलो हाफको थपिएको एक मिनेटमै केनले अर्को गोल गरे। केनको व्यक्तिगत दोस्रो गोलसँगै पहिलो हाफमा इङ्ल्यान्डले ५०को अग्रता लिएको थियो। दोस्रो हाफको ६२ औं मिनेटमा गोल गर्दै केनले ह्याट्रिक पूरा गरे। उनले ह्याट्रिक पूरा गर्दा इङ्ल्यान्डले ६० बनाएको थियो। यद्यपी खेलको ७८ औं मिनेटमा पानामाका रिकार्डो गार्डियाले सान्तवना गोल फर्काए। पढ्नुहाेस् विश्वकपमा इङ्ल्यान्डलाई रंगभेदको चिन्ता विश्वकपमा इङ्ल्यान्डको अनौठो कीर्तिमान इङ्ल्यान्डका प्रशिक्षक नै घाइते पनामाविरुद्ध आठौँ मिनेटमा इङ्ल्यान्डको अग्रता २२ औं मिनेटमा इङ्ल्यान्डको दोस्रो पेनाल्टी गोल ३६ मिनेटमा पानामाविरुद्ध इङ्ल्यान्डले गर्यो तीन गोल पहिलो हाफमा इङ्ल्यान्ड ५, पानामा शून्य ह्यारी केनको ह्याट्रिकले रोनाल्डो र लुकाकु पछि परे यसअघि इङ्ल्यान्डले रुस विश्वकपको आफ्नो पहिलो खेलमा ट्युनिसियालाई २१ गोलले पराजित गर्दै सुखद सुरुवात गरेको थियो। सन् १९६६ मा उपाधि जितेयता विश्वकप फुटबलमा बारम्बार कमजोर प्रदर्शन गरेको इङ्ल्यान्डले रुस विश्वकपमा भने पहिलो खेलबाटै सशक्त प्रदर्शन गरेको छ। इङ्ल्यान्डले पछिल्लो आठ खेलमा आफूलाई निरन्तर अपराजित राखेको छ। पानामाले भने आफ्नो पछिल्लो आठमध्ये मात्र एक खेलमा मात्र जित हात पारेको छ।सिरियाविरुद्धको खेलमा १७ राम्रा गोल अवसर सिर्जना गरेर पनि इङ्ल्यान्डलाई जितका लागि खेलको इन्जुरी समयसम्म कुर्नु परेको थियो।"
